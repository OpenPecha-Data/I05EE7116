༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W4PD502
ImageGroup:
ISBN:
14PD3994
9787542129284
LCCN:
n/a
Title:
གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
འོད་ཟེར་སྦྱིན་པ་ཕུན་ཚོགས།
Author:
|od zer sbyin pa phun tshogs/
n/a
n/a;n/a
Descriptor:
Original Publication:
Place:
Publisher:
lan kru'u/
Date:
kan su'u mi rogs dpe skrun khang/
2015
23
151
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



གདུང་༢༠་ཉེ་མཛོད་རིན་པོ་ཆེའི་ཉེགས་བམ།
{ 23 }
དྲི་མེད་གཟི་བརྗིད། ད
མདོ་སྔགས་།
ཐེག་ཆེན་གཡུང་དྲུང་བོན།
སུ་བོན།/ཙུང་འབྲེལ་
ཀན་སུའུ་མི་རིགས་དཔེ་སྐྲུན་ཁང༌།



Jinslan elas
door lib
Dabao Ji
ཤེགས་བམ།
གསུང་རབ་སྒོ་མཛོད་རིན་པོ་ཆེའི་གླེགས་བམ།
གསུང་རབ་སྒོམ་
ཕྱི



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་བྱམས་མ་
ཆེན་མོའི་རྩ་བའི་བསྟོད་པ་ཉི་ཤུ་རྩ་
གཅིག་གི་དོན་བསྟན་པའི་
མདོ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།



གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང༌།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང༌། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང༌། དམུ་ར་བསྟན་འཛིན་ཡེ་ཤེས། བརྒྱུད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ། །
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང༌།



ན་
།།
༧ དགེ་བསྙེན་ཐེག་པའི་ཞལ་ཐང༌།



༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།



༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
8༽ ； g
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
042 མདོ་ཀ་བ་གླིང་དགུ།
003 དྲུང་མུ་བསྐལ་བཟང༌།
043 རྫུ་འཕྲུལ་རིག་པ་ཁུ་བྱུག་གི་མདོ།
004 དྲུང་མུ་བསྐལ་བཟང་།
གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང༌། ༼སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང༌།
བྱམས་མའི་འབུམ། རབ་གནས་སྐོར་གསུམ།
007 གོ་ལྡེ་བསྐལ་བཟང་། ༼སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
008 གོ་ལྡེ་བསྐལ་བཟང་།
046 རྣམ་དག་འདུལ་འབུམ།
009 ཁྲོ་གཉེར་བསྐལ་བཟང༌།
048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང༌། ། སྨད། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང་། སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། (སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
023 མདོ་དྲི་མེད་གཟི་བརྗིད། །
051 གསོ་རིག་རྩ་བ་ཐུགས་འབུམ་མཁའ་སྔོན། ༼ཀ
024 མདོ་དྲི་མེད་གཟི་བརྗིད།
གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
༡ མཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
བླ་མེད་གོ་འཕང་སྒྲུབ་ཐབས་ཀྱི་མདོ། ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 ཁམས་འབྲིང་དུམ་བུ་དྲུག་པ། །
029 མི་ནུབ་མཚན་མདོ། །
ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། །
079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། སྨད
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ།
བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ།
083 བདལ་འབུམ།
ཡོ\
026
ཡག་
518
མོ།



གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། །
༼ཐ 130 ཕུར་པའི་རྒྱུད་དགུ། །
093 མངོན་རྟོགས་རིག་པ་རྩེ་འབུམ། ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ༼ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ།
༼སྟོད 133 ཀུན་འབུམ་རྩ་རྒྱུད།
ཀླུ་འབུམ།
༼བར་ 134 གསང་བའི་གཟུངས་སྡེའི་སྐོར།
104 ཀླུ་འབུམ།
༼སྨད 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ།
138 ཡེ་ཁྲི་མཐའ་སེལ། །
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ། ཀ 140 ནམ་མཁའ་སྤྱི་གཅོད།
117 འབུམ་ཉི་མ་དགུ་ཤར། །
141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག་ 144 གསང་འདུས་ཡབ་རྒྱུད། །
121 བྱང་གཏེར་ཁྲོ་བོའི་རྒྱུད་དྲུག
བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད།
རྦོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ།
འདུལ་བ་གསང་ལུང༌།
126 ཀུན་བཟང་ལུང་ཆེན། །
147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད།
མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག
148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།



བྲསབ མཐོགཆxབསྒྱུ ཨཐཱ་ཐསམས་བསཇ༴ ས
བསཔ་ཐསཇམཛོ་ཁལ་རྒྱམསམསཆཔརྨས
ལྕསརྦ་ཐ། ལསནགས ལྕལགཙགསགས
ཐོ། མཐལྟས་པས་མཛོད།
བཞུགས། ༈
གཡཕཐཱཐཐོས་ཐམཐཏྟམཐཱས། ཐཕྱོགསཟསྒྲ།གསཎཐཥ



སྤྱིའི་དེབ་ 13=24
སྤྱིའི་པོད། 14-25
1
2
<<མདོ་དྲི་མེད་གཟི་བརྗིད།»
བཀའ།
མདོ།
5
6
7
སྙན་རྒྱུད།
སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
སྙན་རྒྱུད་ཕབ་གནས་གསའ་ཡི་བྲག་ར།
གླེགས་བམ། 12 ལེའུ་གྲངས། 61



དཀར་ཆག་
ལེའུ་ཞེ་དགུ་པ། བྱམས་མ་ཆེན་མོའི་རྩ་བའི་བསྟོད་པ་ཉི་ཤུ་རྩ་གཅིག་གི་དོན་
བསྟན་པའི་མདོ་བཞུགས་སོ།..
...………...……...…..1
བྱམས་མ་ཆེན་མོ་རྩ་བའི་བསྟོད་པ་ཉི་ཤུ་རྩ་གཅིག་པ།………..….….……….….……..…….…....1
ཤེས་རབ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།…...….…...……….3
ཐབས་ཀྱི་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
བསམ་གཏན་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།..….…...…...14
སྨོན་ལམ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།….…......…...…..18
ཚུལ་ཁྲིམས་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།.…….....…...22
སྟོབས་ཀྱི་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
ཐུགས་རྗེ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།.…..…..….....…..…..30
བརྩོན་འགྲུས་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
བཟོད་པ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
ཀུན་བསྐྱེད་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།……..…..……...43
ཐུགས་རྗེ་དགྱེས་མ་ལ་བསྟོད་པ་ཚིག་བཞི་ཚིགས་སུ་བཅད་པ།……....…...…..…..47
རྫུ་འཕྲུལ་མྱུར་མ་ལ་བསྟོད་པ་ཚིག་བཞི་ཚིགས་སུ་བཅད་པ།
ཐུགས་རྗེ་འཁྲོས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
.………......



.…
.......
.……............
ཀུན་རིག་གསལ་མ་ལ་བསྟོད་པ་ཚིག་བཞི་ཚིགས་སུ་བཅད་པ།..….….…...…..….….……..59
བཀྲ་ཤིས་དགེ་མ་ལ་བསྟོད་པ་ཚིག་བཞི་ཚིགས་སུ་བཅད་པ།..............
ཐམས་ཅད་སྒྲོལ་མ་ལ་བསྟོད་པ་ཚིག་བཞི་ཚིགས་སུ་བཅད་པ།..
སྦྱིན་པ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
དགའ་ལྡན་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།…........…..75
བཏང་སྙོམས་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
ཚད་མེད་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
སྙིང་རྗེ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ།
.......122
ལེའུ་ལྔ་བཅུ་པ། བསྟན་པ་རྣམ་གསུམ་རྗེས་སུ་བཞག་པའི་མདོ་བཞུགས་སོ།…….93
རྒྱ་རྒྱལ་ཀོང་ཙེ་འཕྲུལ་རྒྱལ་གཏམ་རྒྱུད་བསྟན།
མུ་ཁྱུད་བདལ་མཚོར་གསས་ཁང་གཞི་རྨིང་བཏིངས།
.....……...107
ཀེང་ཙེ་ཕྲུ་དང་ཞལ་མཇལ་སྨོན་ལམ་མཛད།
..………….......…….....
................114
ཀེང་ཙེས་གསས་ཁང་གཞི་གནས་ཆོ་ག་མཛད།
ཕྱ་ཡིས་བསྐོས་མཛད་གསས་ཁང་མཐར་ཕྱིན་བཞེངས།
ལོག་པའི་བདུད་སྲིན་ཚོགས་ཀྱིས་བར་ཆད་བརྩམས།
གཤེན་རབ་མུ་ཁྱུད་བདལ་མཚོའི་གླིང་དུ་ཕེབས།
རྣམ་རྒྱལ་སྐུར་བཞེངས་བདུད་སྲིན་བར་ཆད་བསལ།
བསྟན་པ་རྣམ་གསུམ་རྗེས་སུ་བཞག་པར་མཛད།
རྗེས་བཞག་བསྟན་པར་མངའ་དབུལ་ཞལ་བསྲོ་མཛད།….…......…..…...
..........125
...............136
.…..….138
…..............141
196



༧ དགུ་པ་རྣམ་པར་རིག་པའི་མཛད་པ།
.200
...........219
ལེའུ་ལྔ་བཅུ་ང་གཅིག་པ། ཁྱིམ་སྤང་རབ་ཏུ་བྱུང་བའི་མདོ་བཞུགས་སོ།……...200
སྔོན་གྱི་མཛད་རིམ་དང་བཅས་གླེང་གཞི་བསྟན།
རྣམ་དག་མཛད་པ་ཁྱིམ་སྤངས་རབ་ཏུ་བྱུང་།
...........202
རྒྱུ་འབྲས་བདེན་པ་བོན་གྱི་འཁོར་ལོ་བསྐོར།
སྐུ་རྒྱན་རིན་ཆེན་སྣ་ཚོགས་སྦྱིན་པར་བསྔོས།..
...…..........…...... .220
གཙང་གཙུག་སྡོམ་བཟུང་ལོ་གསུམ་བོན་འཁོར་བསྐོར།.….…... ....223
བླ་མེད་བརྒྱུད་ལྡན་སྡོམ་གསུམ་བཞེས་སུ་གཤེགས།..
…......244
དྲང་སྲོང་ལེགས་ལྡན་རྒྱལ་ལས་སྡོམ་གསུམ་བཞེས།
བསྟན་པ་རབ་ཏུ་བརྟན་པའི་བཀྲ་ཤིས་གསོལ།.
259
.........249
....…...….266
...............276
ལེའུ་ང་གཉིས་པ། དཀའ་བ་རྣམ་གསུམ་མཐར་ཕྱིན་པའི་མདོ་བཞུགས་སོ།…263
བསྙེན་རྫོགས་བཞེས་ནས་རྩ་གསུམ་གནས་སུ་ཕེབས།
དེ་རྗེས་རྣམ་དག་ལྷ་ཡི་དཀའ་ཐུབ་མཛད།
རྒྱལ་བུ་འོད་བཟང་གི་གཏམ་རྒྱུད།.....
དེའི་འོག་དྲི་མེད་རྒྱལ་གྱི་དཀའ་ཐུབ་མཛད།
རྒྱལ་བུ་ཁྲི་བརྟན་གྱི་གཏམ་རྒྱུད།..
རྨད་བྱུང་མི་ཡི་དཀའ་ཐུབ་ལོ་རེར་མཛད།
རྒྱལ་བུ་ལེགས་སྤྱོད་ཀྱི་གཏམ་རྒྱུད།
......………………...



.….......312
བདུད་བཞི་ཆོམས་པས་ཁྱབ་པ་རང་ཞིར་སོང་།.…...
འོལ་མོའི་གཤེན་འཁོར་རྣམས་ཀྱིས་སླར་ཡང་མཇལ།..
ལེའུ་ང་གསུམ་པ། བོན་གྱི་འཁོར་ལོ་ཚིགས་བཞི་བསྟན་པའི་མདོ་བཞུགས་སོ།
….....…..….…....…..…….….325
..........325
333
..........337
བོན་གྱི་འཁོར་ལོ་ཚིག་བཞི་གཏན་ལ་ཕབ།..
འཆད་པ་བོན་གྱི་འཁོར་ལོ་གཏན་ལ་ཕབ།
རྩོད་པ་བོན་གྱི་འཁོར་ལོ་གཏན་ལ་ཕབ།...
རྩོམ་པ་བོན་གྱི་འཁོར་ལོ་གཏན་ལ་ཕབ།
་་་་་་་་་
སྒྲུབ་པ་བོན་གྱི་འཁོར་ལོ་གཏན་ལ་ཕབ།
བྱང་ཆུབ་སེམས་ཀྱི་བསླབ་པ་གསལ་བར་བསྟན།..
.............341
..........343
....349
.........366
.............366
..........386
ལེའུ་ང་བཞི་པ། དུས་ཁྲིམས་གཙང་མའི་མདོ་བཞུགས་སོ།
དུས་ཁྲིམས་གཙང་མའི་བོན་རྣམས་གཏན་ལ་ཕབ།
གཡུང་དྲུང་སེམས་དཔའི་སྤྱོད་པ་ལ་འཇུག་ཚུལ་བསྟན།
སེམས་དཔའི་སྤྱོད་པ་ཟབ་མོའི་བསྲུང་ཁྲིམས་བསྟན། ……………………………. ..............386
ཟབ་མོའི་བསྲུང་ཁྲིམས་གོ་རིམ་བརྒྱད་དུ་བསྟན།…....
གཡུང་དྲུང་སེམས་དཔའི་སྤྱོད་ལམ་ཚུལ་བཞིན་བསྟན།
གཡུང་དྲུང་སེམས་དཔའི་བསླབ་བྱའི་དམ་ཚིག་བསྟན།
ཞུས་སྒྲིག་ཚན་པའི་གསལ་བཤད།
.........387
.........396
..............398
..........410



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བྱམས་མ་ཆེན་མོའི་
རྩ་བའི་བསྟོད་པ་ཉི་ཤུ་རྩ་གཅིག་གི་དོན་
བསྟན་པའི་མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ཡེ་ཕྱོད་སངས་དེ་རྒྱ་ཧ། གང་ཟག་མི་ཡི་
སྐད་དུ་ན། བྱམས་མ་ཆེན་མོ་རྩ་བའི་བསྟོད་པ། ཉི་ཤུ་རྩ་གཅིག་གི་དོན་བསྟན་པའི་
མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། བསྟན་པ་རྣམ་གསུམ་རྗེས་སུ་བཞག་
པའི་དུས་སུ། གནས་མཆོག་དམ་པ་འོལ་མོ་གླིང་ཆེན་གྱི་བྱང་ནུབ། ཡུལ་སྣང་ལྡན་
འབུམ་གླིང་གི་དབུས། གྲོང་ཁྱེར་ན་ར་ཛཱ་ཡི་བྱང་ཤར་རི་བོ་མ་དྷ་ལ་ཡི་རྩ་བ། རྒྱ་མཚོ་
ནེའུ་སེང་འཛམ་བུའི་གླིང་། གསས་མཁར་བཀྲ་ཤིས་དཔལ་འབར་གྱི་ནང་ན། གདན་
སེང་གེའི་ཁྲི་ལ། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་
དང་ཐབས་ཅིག་ཏུ་བཞུགས་ཏེ། དེ་ཡང་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རྨ་ལོ་གཙུག་ཕུད་དང་། གཡུ་ལོ་ཟུར་ཕུད་དང་། གཏོ་བུ་འབུམ་སྲས་
དང༌། ཡིད་ཀྱི་ཁྱེའུ་ཆུང་དང་། ཚངས་པ་གཙུག་ཕུད་དང༌། སྤང་ལ་གནམ་གཤེན་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དང་། སྤོས་ཀྱི་གླང་པོ་དང་། སྤོས་ཀྱི་ཐིམ་པ་དང་། ཁ་སྟེ་མུ་ཡ་དང་། ཚངས་པ་འོད་
གསལ་དང༌། ཚངས་པ་གསལ་ལོན་དང་། དེ་ལ་སོགས་འཁོར་གྱི་དམ་པ་ལྔ་སྟོང་
ལྔ་བརྒྱ་དང་ཐབས་ཅིག་ཏུ་བཞུགས་སོ། །གཞན་ཡང་འཁོར་དུ་གཏོགས་པ། མངའ་
དབང་གི་རྒྱལ་པོ་ཆེན་པོ། ལྷ་ཆེན་ཚངས་པ་དང༌། བརྒྱ་བྱིན་དང་། ཁྱབ་འཇུག་
དང་། མ་ཧཱ་དེ་བ་དང་། ཚོགས་ཀྱི་བདག་པོ་དང་། ལྷ་མིན་གྱི་རྒྱལ་པོ་ཐགས་བཟང་
རིང་སྐྱེས་དང་། གྷ་དྷ་སླག་ཆེན་དང་། མིའི་རྒྱལ་པོ་འཁོར་ལོ་དབང་སྒྱུར་དང་།
སྨྲ་མི་དབང་ལྡན་དང་། འདོད་པ་དགུ་འགྱུར་དང་། ཀླུའི་རྒྱལ་པོ་དགའ་བོ་དང་།
འཇོག་པོ་དང་། གཙུག་ན་རིན་ཆེན་དང་། ས་བདག་གི་རྒྱལ་པོ་གསང་བ་ལག་པོ་ཆེ་
དང་། ལྷ་མོ་བརྟན་མ་དང་། གཞན་ཡང་ཕྱོགས་སྐྱོང་བ་བཅུ་དང་། རྒྱལ་པོ་ཆེན་པོ་
བཞི་དང་། དེ་ལ་སོགས་པའི་འཁོར་བྱེ་བ་ས་ཡ་དུང་ཕྱུར་དང་ཐབས་ཅིག་ཏུ་བཞུགས་
དེའི་ཚེ་འཁོར་རྣམས་ཀྱིས། བླ་ན་མེད་པའི་མཆོད་པ་ཡོངས་སུ་གཏོང་བའི་སྤྲིན་
ཞེས་བྱ་བ་བཤམས་ནས་སྟོན་པ་ལ་ཕུལ་ཏེ། སྟོན་པས་ཀྱང་མཆོད་པ་དེ་དག །ཐུགས་
རྗེ་ཆེན་པོས་བྱིན་གྱིས་བརླབས་ཤིང་། ཐུགས་ཡང་དག་པའི་དགོངས་པར་བཞུགས་
ནས། ཐུགས་ལས་འོད་ཟེར་གྱི་སྤྲོ་བསྡུ་མཛད་དེ། དེ་ཡང་སྐུའི་གནས་བཅུ་ནས། འོད་
ཟེར་གྱི་ཕུང་པོ་རབ་ཏུ་སྤྲོས་ཏེ། སྐུ་ཞབས་ཀྱི་མཐིལ་རུམ་དང་། གསང་བའི་མཁའ་
རུམ་དང༌། ལྟེ་བའི་ཀློང་རུམ་དང་། ཐུགས་ཀྱི་དཀྱིལ་རུམ་དང་། མགུལ་གྱི་གསང་
རུམ་དང་། སྐུ་ཡི་གཏིང་རུམ་དང་། ལྟག་པའི་རྒྱས་རུམ་དང་། སྤྱི་བོའི་གཙུག་རུམ་
དང་། དཔྲལ་བའི་དབྱིངས་རུམ་དང༌། སྨིན་མཚམས་ཀྱི་མཛོད་སྤུ་དང་། ཞལ་
གྱི་དཀྱིལ་འཁོར་དང་། ཕྱག་ཞབས་ཀྱི་སོར་མོ་རྣམས་ལས་ཀྱང་། འོད་ཟེར་ཁ་དོག་
མདངས་དང་ལྡན་པ། བྱེ་བ་ས་ཡ་སྟོང་ཕྲག་དྲུག་ཅུ་སྤྲོ་ཞིང་བཀྱེས་པས། སྟོང་གསུམ་



མདོ་སྡེ།
བྱམས་མ་རྩ་བའི་བསྟོད་པ།
༼ད༽
གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་གང་གའི་ཀླུང་
གི་བྱེ་མ་སྙེད་ཀྱི་འཇིག་རྟེན་གྱི། ཡ་ཐ་རྒྱལ་བའི་དཀྱིལ་འཁོར་ནས། མ་ཐ་དམྱལ་བའི་
གཏར་ཚན་ཡན་ཆད་དུ། མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་
ཡོངས་སུ་ཁྱབ་པར་གྱུར་ཏོ། །དེ་ནས་འོད་ཟེར་དེ་དག་ཚུར་འདུས་པ་ལ། སྟོན་པའི་
ཐུགས་ལས་གསལ་བའི་འོད་ཚོན་གང་དུ་གནས་ཏེ། གཟི་བརྗིད་འོད་དུ་སྣང་བའི་
ཏིང་ངེ་འཛིན་ཞེས་བྱ་བ་ལ་སྙོམས་པར་བཞུགས་སོ། །
༧ དེ་ནས་དེའི་ཚེ་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་ཆེན་པོ་ཚངས་པ་གཙུག་
ཕུད་ཀྱིས། རྒྱན་དང་ཆ་ལུགས་མཛེས་པར་བྱས་ཤིང་། ལྷའི་མེ་ཏོག་མནྡ་དྷ་ར་བ་ལག་
ཏུ་ཐོགས་ནས་སྟོན་པའི་དྲུང་དུ་འཁོད་དེ། པུས་བཙུགས་ཐལ་མོ་སྦྱར་བར་བཏུད་
ནས་གསོལ་པ། བོན་ཉིད་དབྱིངས་ན་རང་བཞིན་ལྷུན་རྫོགས་ཤིང་། འགྲོ་བའི་དོན་དུ་
སྣ་ཚོགས་ཅིར་ཡང་སྤྲུལ། ཐབས་དང་ཐུགས་རྗེ་ཕྲིན་ལས་ལྷུན་གྲུབ་ཅིང་། བསྟན་པ་
རྗེས་བཞག་མཐའ་རུ་རྒྱས་མཛད་པ། རྣམ་མཁྱེན་སྟོན་པའི་སྐུ་ལ་བདག་འདུད་དོ། །
སྟོན་པའི་ཐུགས་ཉིད་ནམ་མཁའ་ལྟ་བུ་ལ། ཐུགས་རྗེ་ཚད་མེད་ཉི་མའི་དཀྱིལ་འཁོར་
གྱིས། འགྲོ་བ་སྨག་གི་མུན་པ་རབ་བསལ་ནས། རང་རིག་ཡེ་ཤེས་དཀྱིལ་འཁོར་རྒྱས་
པའི་ཕྱིར། ཐུགས་ཀྱི་དཀྱིལ་ནས་བདེན་པའི་བཅུད་ཕྱུངས་ལ། མགུལ་གྱི་བུམ་པར་
བདུད་རྩིའི་རྒྱུན་སྦྲེང་ཞིང་། རོ་ལེན་ལྗགས་ཀྱིས་ངེས་པའི་བརྡ་བཀྲོལ་ནས། བདག་
སོགས་རྗེས་འབྲང་ཕྱི་རབས་གང་ཟག་ལ། འཕྲུལ་ངག་བོན་གྱི་ཆར་ཆེན་དབབ་ཏུ་
གསོལ། ཅེས་སྟོན་པའི་སྐུ་ལ་བསྟོད་ཚིག་དབྱངས་དང་བཅས་པ་བགྱིས་ནས་གུས་
པས་བཏུད་ཅིང་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་ཚངས་པ་
གཙུག་ཕུད་ལ་སོགས་ཏེ། འཁོར་དུ་གཏོགས་པའི་གཡུང་དྲུང་སེམས་དཔའ་དང༌། ལྷ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དང་ཀླུ་དང་མི་ལ་སོགས་པ་དང་། ནམ་མཁའ་ལྡིང་དང་དྲི་ཟར་བཅས་པ་ཡི། གང་
དག་འཇིག་རྟེན་གསུམ་ན་གནས་པ་ཀུན། བསྐལ་པ་ཚེ་རབས་ཐོག་མ་མེད་པ་ནས།
ཐ་མ་ད་ལྟའི་ལུས་འདི་བླངས་པ་དང་། མ་འོངས་ཕྱི་མར་གྱུར་པའི་དུས་རྣམས་ཀྱི།
ཚེ་རབས་ཡུན་གྱི་སྒྲིབ་པ་ཅི་མཆིས་པ། སྐད་ཅིག་མུན་ལ་སྒྲོན་བཏེག་ལྟ་བུ་དང་།
འཇིག་རྟེན་འདི་དང་དུས་རྣམས་ཐམས་ཅད་དུ། སངས་རྒྱས་སྲས་པོ་དམ་པ་མཆོག་
འཛིན་ཅིང་། བསོད་ནམས་ཡེ་ཤེས་ཚོགས་གཉིས་རྫོགས་ཕྱིར་དང་། དུས་དང་གནས་
སྐབས་རྟེན་འབྲེལ་ཐམས་ཅད་དུ། ཚེ་དང་དབང་ཐང་དཔལ་དང་གྲགས་པ་དང༌།
འདོད་པ་ཐམས་ཅད་རབ་ཏུ་འགྲུབ་བྱེད་ཅིང༌། བསམ་པའི་དོན་རྣམས་མཐའ་རུ་
ཕྱིན་པ་དང༌། ཞིང་ཁམས་འདི་དང་གཞན་རྣམས་ཐམས་ཅད་དུ། གཡུང་དྲུང་
བསྟན་པ་རབ་ཏུ་རྒྱས་པ་དང༌། བཀྲ་ཤིས་བདེ་ལེགས་ཕུན་སུམ་ཚོགས་བྱའི་ཕྱིར།
རྒྱལ་བའི་བཀའ་ལུང་རིན་ཆེན་བང་མཛོད་ན། སྙིང་པོ་དམ་པ་རིན་ཆེན་མར་ཞི་
གསེར། མེ་ཏོག་ནང་ནས་ཨུད་འབར་དཀོན་པའི་མཆོག །སྨན་མཆོག་ནང་ནས་རྣམ་
པར་རྒྱལ་བ་འཛིན། བཀའ་ཡི་ནང་ནས་ཕུན་ཚོགས་རྨད་དུ་བྱུང་། ལུང་གི་ནང་ནས་
མན་ངག་སྙིང་པོའི་དོན། མཛད་པའི་ནང་ནས་ཡིད་བཞིན་རྣམ་པར་རྒྱལ། ཚིག་གི་
ནང་ནས་སྙན་ངག་དང་བ་འདྲེན། དོན་གྱི་ནང་ནས་སྙིང་པོ་མན་ངག་བཅུད། རྒྱལ་
བའི་ཡུམ་གྱུར་ཤེས་རབ་བྱམས་མ་ལ། བྱམས་ཆེན་ལྷ་མོ་བཅུ་དྲུག་སྒོ་མ་བཞི། བྱམས་
སྲས་སངས་རྒྱས་ཁྲི་དང་བདུན་སྟོང་མཚན། རྩ་བའི་བསྟོད་པ་ཉི་ཤུ་རྩ་གཅིག་མཚན།
སེམས་ཅན་གང་ཞིག་བློ་ལྡན་དག་གིས་ནི། སྲོད་དང་ཐོ་རེངས་ལངས་པར་བྱས་ནས་
སུ། ཤེས་རབ་བློ་ཡི་པད་མོ་ཁ་འབྱེད་ཅིང་། ཚིག་བཞི་ཚིགས་བཅད་ཧ་ལོ་གེ་སར་ལ།
སྙན་ངག་དབྱངས་ཀྱི་ཟེ་འབྲུའི་བརྡ་སྦྱར་ནས། སྐྱེ་འགྲོ་ཡོངས་ཀྱི་བྱིང་རྒོད་གསེང་བ་
དང༌། མ་རིག་བློ་ཡི་མུན་པ་བསལ་བ་དང༌། མི་ཤེས་རྨོངས་པའི་མདུད་པ་དགྲོལ་བ་



མདོ་སྡེ།
བྱམས་མ་རྩ་བའི་བསྟོད་པ།
༼ད༽
དང༌། མ་རྟོགས་ལོག་པའི་ཉོན་མོངས་སྐོངས་པ་དང་། འགྲོ་དྲུག་སེམས་ཅན་དང་བ་
འདྲེན་པ་དང་། ཁམས་གསུམ་འཁོར་བའི་མྱ་ངན་སངས་པ་དང་། དུ་ཏི་ངུ་སྒྲའི་རྒྱུན་
ལམ་གཅོད་པ་དང་། བློ་ལྡན་གང་ཞིག་སྤྲོ་བ་བསྐྱེད་པ་དང་། སྒྲ་ཐོས་སེམས་ཅན་
ཐར་པར་འགོད་པའི་ཕྱིར། བརྒྱ་སྟོང་ཁྲི་འབུམ་གྲངས་སུ་བརྗོད་བྱེད་ན། ཉོན་མོངས་
དུག་ལྔ་འདུལ་བའི་གཉེན་པོ་ཡིན། ཞེ་སྡང་མེ་དབལ་གསོད་པའི་སྐྱིན་འདངས་ཡིན།
འདོད་ཆགས་རྒྱ་མཚོ་སྐེམ་པའི་ཉི་མ་ཡིན། གཏི་མུག་མུན་པ་སེལ་བའི་སྒྲོན་མེ་ཡིན།
ང་རྒྱལ་བྲག་ཆེན་གཞོམ་པའི་ཐོག་དབལ་ཡིན། ཕྲག་དོག་ཐ་རམས་བཀྲོལ་བའི་ལྡེ་
མིག་ཡིན། བག་ཆགས་སྒྲིབ་པ་བཀྲུ་བའི་ཆུ་བོ་ཡིན། འཁོར་བའི་རྒྱ་མཚོ་སྒྲོལ་བའི་གྲུ་
གཟིངས་ཡིན། ཉོན་མོངས་གནས་ནས་འདྲེན་པའི་ལྕགས་ཀྱུ་ཡིན། ཐུགས་རྗེ་འཐེན་
ཐོགས་མེད་པའི་ཞགས་པ་ཡིན། བྱིན་རླབས་རྨད་དུ་བྱུང་བའི་ཆར་པ་ཡིན། འགྲོ་བའི་
དབུལ་ཕོངས་སེལ་བའི་ནོར་བུ་ཡིན། འགྲོ་དྲུག་ཐུགས་རྗེས་གསོ་བའི་ལོ་ཏོག་ཡིན། ས་
ལམ་རིམ་པར་བགྲོད་པའི་ཐེམ་སྐམ་ཡིན། ལམ་ལྔ་ཡོན་ཏན་རྫོགས་པའི་དཔག་
བསམ་ཡིན། བླ་མེད་ཕ་རོལ་ཕྱིན་པའི་འབྲས་བུ་ཡིན། འདས་པའི་སངས་རྒྱས་རྣམས་
ཀྱི་མཛད་སྲོལ་ཡིན། ད་ལྟའི་སངས་རྒྱས་རྣམས་ཀྱི་བརྗོད་བྱ་ཡིན། མ་འོངས་སངས་
རྒྱས་རྣམས་ཀྱི་གསུང་འགྱུར་ཡིན། དེ་ཕྱིར་འདི་ཡི་དོན་ལ་རབ་བརྩོན་ན། ངན་འགྲོའི་
འཇིགས་པ་མ་ལུས་ཀུན་སྐྱོབ་ཅིང༌། དགྲ་དང་དུག་དང་མཚོན་གྱི་དབལ་མི་ཚུགས།
བྱད་དང་ཕ་རོལ་རྒོད་གཏོང་བཟློག་པར་བྱེད། ཚེ་དང་དབང་ཐང་དཔལ་དང་
བསོད་ནམས་ཚོགས། འདོད་པ་ཐམས་ཅད་རབ་ཏུ་འགྲུབ་གྱུར་ཅིང་། དངོས་གྲུབ་
མ་ལུས་མྱུར་དུ་འབྱུང་བར་བྱེད། སྡུག་བསྔལ་ཀུན་ལས་རྣམ་པར་ཐར་ནས་ཀྱང་།
འཇིགས་པ་ཀུན་ལས་སྒྲོལ་བ་ཉིད་དུ་སྟེ། ཚེ་འདིར་བསམ་པའི་དོན་རྣམས་རབ་
འཐོབ་ཅིང་། སྒྲིབ་པ་ཐམས་ཅད་རྣམ་པར་བྱང་བར་བྱེད། བསོད་ནམས་ཡེ་ཤེས་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཚོགས་ཆེན་རབ་རྫོགས་འགྱུར། བླ་མེད་མཆོག་གི་དོན་ལ་རབ་ཏུ་གནས། ཕྱི་མར་
རྒྱལ་བ་རྒྱ་མཚོའི་ཞིང་ཁམས་སུ། ཡེ་སངས་རྒྱས་པའི་དཔལ་དང་རབ་ལྡན་ཞིང་།
བྱམས་ཆེན་ལྷ་མོའི་ཀློང་དུ་སངས་རྒྱས་ཏེ། མངོན་པར་བྱང་ཆུབ་ཐོབ་པ་ཉིད་དུའོ། །
ཞེས་གསུངས་ནས། ཡུམ་ཆེན་མོ་ཤེས་རབ་བྱམས་མ་ལ། འཁོར་བྱམས་ཆེན་ལྷ་མོ་
བཅུ་དྲུག །རྫུ་འཕྲུལ་གྱི་སྒོ་མ་བཞི། བྱམས་སྲས་ཁྲི་དང་བདུན་སྟོང་གི། མཚན་ཡང་
དག་པར་བརྗོད་ཅིང་། རྩ་བའི་བསྟོད་པ་ཉི་ཤུ་རྩ་གཅིག་ལས། ཚིག་བཞིར་ཚིགས་སུ་
བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ། ན་མོ་དུས་གསུམ་བདེ་བར་གཤེགས་པ་ཐམས་ཅད་ཀྱི་ཡུམ་དུ་
གྱུར་པ། ཤེས་རབ་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་ཉིད་མ། ལྷ་
མོའི་སྐུ་ལ་འཁོར་འདས་མ་ལུས། ཐམས་ཅད་བསྐྱེད་པའི་གཞི་མར་གྱུར་ཅིང་། རྒྱལ་
བའི་དཀྱིལ་འཁོར་རྫོགས་པར་མཛད་མ། ཕྱག་འཚལ་ཡེ་སངས་རྒྱས་པའི་ངོ་བོ། གང་
དུ་མི་གནས་མྱ་ངན་འདས་ཤིང་། འཁྲུལ་པ་མེད་པའི་དོན་ལ་རབ་གནས། གདོད་
ནས་ཤེས་རབ་ཕ་རོལ་ཕྱིན་མ། ཕྱག་འཚལ་མི་གཡོ་མཉམ་པའི་ངང་ཚུལ། མི་སྐྱེ་མི་
འགག་ནམ་མཁའི་རང་བཞིན། མཚན་ཉིད་སོ་སོར་ཡེ་ཤེས་སྤྱོད་ཡུལ། དུས་གསུམ་
རྒྱལ་བའི་ཡུམ་དུ་གྱུར་མ། ཕྱག་འཚལ་བོན་ཉིད་བྷ་གའི་ཀློང་སངས། སྐྱེ་མེད་ངང་ལ་
སྐྱེ་བའི་ཆོ་འཕྲུལ། འགག་མེད་ངང་ནས་རང་བཞིན་མཚན་མ། ལོངས་སྤྱོད་རྫོགས་
པའི་སྐུ་རུ་གསལ་ཞིང་། ཕྱག་འཚལ་དེ་བཞིན་གཤེགས་པའི་ཞིང་ཁམས། མཐའ་ཡས་
རྣམ་པར་རྒྱལ་བའི་སྤྱོད་ཡུལ། པད་མོ་དམ་པའི་ཞིང་ཁམས་བདེ་ལེགས། ངོ་མཚར་
བཀྲ་ལྡན་འོད་དུ་འབར་མ། ཕྱག་འཚལ་འབར་བ་ཆེན་པོའི་དབུས་ན། ཀུན་གྱི་
མགོན་གྱུར་བྱམས་མ་ཆེན་མོ། ཞིང་ཁམས་འདི་དང་འདི་ལས་དཔག་པ། དཔག་པའི་
མཚན་མ་ཉིད་ལ་རྫོགས་མ། ཕྱག་འཚལ་བཙོ་མའི་གསེར་གྱི་མདོག་ཅན། གཟི་བརྗིད་



མདོ་སྡེ།
བྱམས་མ་རྩ་བའི་བསྟོད་པ།
དཔལ་འབར་ལོངས་སྤྱོད་རྫོགས་ཤིང་། ཉི་མའི་དཀྱིལ་འཁོར་འོད་སྟོང་འབར་བས།
འོད་གཞན་མ་ལུས་ཟིལ་གྱིས་གནོན་མ། ཕྱག་འཚལ་ཞལ་བཟང་ཟླ་བ་ཉ་རྒྱས། ཀུན་
ནས་གང་བའི་དཀྱིལ་འཁོར་འཛུམ་ལྡན། དགའ་ཞིང་མགུ་བ་ཆེན་པོའི་ཚུལ་གྱིས།
འགྲོ་དྲུག་སེམས་ཅན་དང་བ་བསྐྱེད་མ། ཕྱག་འཚལ་དབུ་ཡི་གཙུག་གཏོར་མཐོ་ཞིང་།
རྣམ་པར་རྒྱལ་བའི་ཕུང་པོ་སྟོང་ལྡན། ཨུཏྤལ་ལྕང་ལོ་ཐུར་དུ་བསྙིལ་ཞིང་། ཉོན་
མོངས་བསིལ་བའི་ཆར་རྒྱུན་འབེབས་མ། ཕྱག་འཚལ་ཐུགས་རྗེའི་ཚད་མེད་སྤྱན་གྱིས།
རྒྱལ་བའི་ཞིང་ལ་མངོན་པར་གཟིགས་ཤིང་། གང་དག་འགྲོ་བ་མ་ལུས་མཐའ་དག །
དེ་ཉིད་སྡུག་བསྔལ་སྐྱོབ་པར་མཛད་མ། ཕྱག་འཚལ་ཀུན་གསན་དངོས་མེད་སྙན་
ལས། བཙུན་སྙན་བརྗིད་ལྡན་དངོས་མེད་སྒྲ་ཡིས། དུ་ཏི་ངུ་སྒྲའི་ཐིག་ནག་འཇོམས་
ཤིང་། འཁོར་བའི་མྱ་ངན་རབ་ཏུ་སངས་མ། ཕྱག་འཚལ་དྲི་ཞིམ་ངད་ལྡན་ཤངས་
ལས། ཐུགས་རྗེའི་རྒྱུན་མེད་སྤོས་ཀྱི་དྲི་ཡིས། མ་ལུས་ཕྱོགས་བཅུ་ཡོངས་ལ་ཁྱབ་ཅིང་།
འགྲོ་བ་ནད་ཀྱི་སྡུག་བསྔལ་སེལ་མ། ཕྱག་འཚལ་ཉིད་ཀྱི་ཞལ་ནས་ལྗགས་བཟང་།
རིང་ཞིང་ཡངས་པར་བརྐྱངས་པར་མཛད་ཅིང་། མ་བ་མ་དེའི་སྔགས་དང་ལྡན་པས།
མཆོག་ཐུན་དངོས་གྲུབ་ནུས་པའི་བྱིན་མ། ཕྱག་འཚལ་མགུལ་གྱི་བུམ་པའི་བཅུད་ལས།
འཕྲུལ་ངག་བདེན་པའི་བོན་གྱི་ཆར་གྱིས། འགྲོ་དྲུག་ཐ་བ་རབ་ཏུ་བརླན་ཞིང་། ཡང་
དག་ཐར་པའི་འབྲས་བུ་བསྐྱེད་མ། ཕྱག་འཚལ་ཕྱག་གཡས་གསེར་གྱི་བུམ་པས། སྐྱེ་
འགྲོ་མ་ལུས་གསོ་བར་མཛད་ཅིང་། ཕྱག་གཡོན་འཕྲུལ་གྱི་མེ་ལོང་འཛིན་པས། སྣང་
སྲིད་མ་ལུས་གསལ་བར་མཛད་མ། ཕྱག་མཚན་རིན་ཆེན་ཁྲི་རྐང་བརྒྱད་ལྡན། སྣ་
ཚོགས་པདྨ་སྤུངས་པའི་གདན་ལ། གཡས་བརྐྱངས་གཡོན་བསྐུམས་འགྱིང་བག་ལྡན་
པས། འཁོར་ལོ་རྫོགས་པའི་ས་ཆེན་གནོན་མ། ཕྱག་འཚལ་སྐྲ་མཚམས་གསེར་གྱི་མེ་
ཏོག །རིགས་ལྔའི་སངས་རྒྱས་དབུ་ལ་བརྒྱན་པས། ཡེ་ཤེས་ལྔ་ལྡན་ཟིལ་གྱིས་གནོན་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཅིང༌། དུག་ལྔ་ཉོན་མོངས་ཞི་བར་མཛད་མ། ཕྱག་འཚལ་སྒྲ་རྒྱལ་སྙན་ཆ་མགུལ་ཆུ།
གར་ཐབས་དཔུང་རྒྱན་གསེར་ཤེལ་ཉི་འོད། ཕྱག་གདུབ་ཞབས་གདུབ་རིན་ཆེན་ཆུན་
དཔྱང་། གཞའ་ཚོན་སྟོད་གཡོགས་སྨད་ཤམ་བརྒྱན་མ། ཕྱག་འཚལ་གཞའ་འོད་
འཁྱིལ་བའི་གུར་ཁང་། དཔག་མེད་སངས་རྒྱས་སྟོང་གི་དབུས་ན། ན་དྲུག་རྒྱན་གྱིས་
སྐུ་ལ་བརྒྱན་ཞིང་། བྱམས་ཆེན་དཀྱིལ་འཁོར་རྫོགས་པར་མཛད་མ། ཕྱག་འཚལ་
འཇིག་རྟེན་གསུམ་པོ་ཉིད་ན། ཕྱོགས་ཀུན་སྐྱོང་བ་ཉི་ཤུ་རྩ་གཅིག །ལྷ་མོའི་མཚན་
དཔེ་ཉིད་ལ་བརྗོད་ཅིང་། ཐམས་ཅད་མ་ལུས་ཉིད་ལ་གཞོལ་མ། ཕྱག་འཚལ་འདུལ་
བའི་ཞིང་ཁམས་མཐའ་ཡས། མཐའ་ཡས་ཀུན་ཏུ་བསམ་མཐའ་ཡས་ཤིང་། དཔག་
ཏུ་མེད་པའི་འགྲོ་བ་མ་ལུས། རྒྱལ་བ་རྒྱ་མཚོའི་ཞིང་དུ་སྒྲོལ་མ། འགྲོ་བ་མ་ལུས་
མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་
དཔའི་སྤྱོད་པ་ཟབ་མོས། མི་གནས་མྱ་ངན་འདའ་བར་འདོད་ན། སེམས་ཅན་གང་
ཞིག་བློ་ལྡན་དག་གིས། སྲོད་དང་ཐོ་རེངས་ལངས་པར་བྱས་ནས། ཤེས་རབ་བྱམས་
མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་
གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་སྐྱབས་ཤིང་། དགྲ་དང་དུག་
དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་དབང་
ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། དངོས་
གྲུབ་མ་ལུས་མྱུར་དུ་འབྱུང་བྱེད། འཇིགས་པ་ཀུན་ལ་སྐྱོབས་མ་ཉིད་དོ། །ཚེ་འདིར་
བསམ་པའི་དོན་རྣམས་འཐོབ་ཅིང་། སྒྲིབ་པ་ཐམས་ཅད་རྣམ་པར་བྱང་བྱེད། བསོད་
ནམས་ཚོགས་ཆེན་རབ་ཏུ་རྫོགས་འགྱུར། བླ་མེད་མཆོག་གི་དོན་ལ་རབ་གནས། ཕྱི་
མ་རྒྱལ་བ་རྒྱ་མཚོའི་ཞིང་དུ། ཡེ་སངས་རྒྱས་པའི་དཔལ་དང་རབ་ལྡན། བྱམས་ཆེན་
ལྷ་མོའི་ཀློང་དུ་སངས་རྒྱས། མངོན་པར་བྱང་ཆུབ་འཐོབ་པ་ཉིད་དོ། །ཨོཾ་མ་བ་མ་དེ་



མདོ་སྡེ།
བྱམས་མ་རྩ་བའི་བསྟོད་པ།
༼ད༽
མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་
དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་
བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། ཤེས་རབ་བྱམས་མ་ལ་བསྟོད་པ་འདི་
ཉིད་འཛིན་པ་དང་། འཆང་བ་དང༌། ཀློག་པ་དང་། ཀུན་ཆུབ་པར་ཡིད་ལ་བྱེད་
ཅིང༌། ཕུད་དུད་དང༌། ནན་ཏན་དང་། བཀུར་སྟི་དང༌། རིམ་གྲོ་ཆེར་བྱེད་པ་དེ་
ཉིད་ནི། འགྲོ་བ་ཐམས་ཅད་ཀྱི་ནང་ནས་མི་ལུས་རིན་པོ་ཆེ་ལྟ་བུའོ། །གཡུང་དྲུང་
སེམས་དཔའ་ཐམས་ཅད་ཀྱི་ནང་ནས་མཆོག་ཆེན་པོའོ། །བསོད་ནམས་ཐམས་ཅད་ཀྱི་
ནང་ནས་དཔལ་ཆེན་པོའོ། །དེའི་ཕྱིར་ན། གང་དག་འདི་ཉིད་འཛིན་པའི་སྐྱེས་བུ་
དམ་པ་རྣམས་ནི། འཁོར་ལོ་སྒྱུར་བའི་རྒྱལ་པོ་ལས་བརྒལ་ཏེ། བསོད་ནམས་དང་ཡེ་
ཤེས་ཀྱི་ཚོགས་གཉིས་རབ་ཏུ་རྫོགས་ཏེ། སྐྱེས་བུ་དམ་པ་འཁོར་བའི་འདམ་ལས་མྱ་
ངན་འདས་པའི་པད་མོ་དམ་པ་ཡོངས་སུ་རྒྱས་ཤིང་། དེ་བཞིན་གཤེགས་པའི་མཆོག་
དམ་པ། སངས་རྒྱས་ཀྱི་འབྲས་བུ་རིན་པོ་ཆེ་ཚེ་འདི་ཉིད་ལ་ཐོབ་པར་འགྱུར་རོ། །དེ་
ཅིའི་ཕྱིར་ཞེ་ན། སྔོན་གྱི་དེ་བཞིན་གཤེགས་པ་རྣམས་ཀྱིས་ཀྱང་། མི་མཇེད་ཀྱི་འཇིག་
རྟེན་སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་ཀྱི་
རྡུལ་ཕྲ་རབ་ཀྱི་གྲངས་རྣམས་ཀྱང་ངེས་པར་བགྲང་བར་ནུས་ལ། དེ་བཞིན་གཤེགས་
པ་ཡུམ་ཆེན་མོའི་མཚན་ནས་བརྗོད་པ་འདི་དག་གི་གྲངས་སུ་འཛིན་པ་བརྒྱ་སྟོང་ཁྲི་
འབུམ་གྱི་ཡོན་ཏན་ལྟ་ཅི་སྨོས་ཀྱིས། ཚིག་བཞི་ཚིགས་སུ་བཅད་པ་ཞིག་གི་ཡོན་ཏན་
ཀྱང་བརྗོད་པ་མི་ནུས་སོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་
རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག་འདིའི་དོན་ལ་རབ་ཏུ་བརྩོན་
པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀུན་ཆུབ་པར་བྱའོ། །མོས་པར་བྱའོ། །མཆོད་པར་བྱའོ། །བརྗོད་པར་བྱའོ། །འོས་
པར་བྱའོ། །བླ་མར་བྱའོ། །རི་མོར་བྱའོ། །ཕུད་དུད་བྱའོ། །ནན་ཏན་བྱའོ། །བཀུར་
སྟིར་བྱའོ། །རིམ་གྲོར་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་བཀའ་ཤེས་རབ་ཀྱི་
ཕ་རོལ་ཏུ་ཕྱིན་པ། ཐེག་པ་ཆེན་པོ་ཡུམ་ཆེན་མོའི་དགོངས་པ་ཐུགས་སུ་ཆུད་ཅིང་།
སེམས་ཅན་འཁོར་བ་ལ་གནས་པ་རྣམས་ཀྱང་། སྐྱེ་བ་གཅིག་ལ་མངོན་པར་རྫོགས་
པ་སངས་རྒྱས་པའི་འབྲས་བུ་འཐོབ་སྟེ། ཡུམ་ཆེན་མོའི་ཀློང་དུ་སངས་རྒྱས་པར་
འགྱུར་རོ། །ཞེས་སྟོན་པས་བཀའ་སྩལ་པས། འཁོར་དུ་གཏོགས་པའི་གཤེན་རབ་
གཡུང་དྲུང་སེམས་དཔའ་རྣམས་དང་། སྟེང་གི་ལྷ་དང་། འོག་གི་ཀླུ་དང་། བར་གྱི་
མི་རྣམས་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་
རྟེན་ཀུན་ཡིད་རངས་ཏེ་སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། དེ་ལྟར་དུ་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་བསྟོད་པ་དེ་ལྟར་
ན། ཡུམ་ཆེན་མོ་ཐབས་ཀྱི་བྱམས་མ་ལ་དོན་དང་ཡོན་ཏན་ཅི་ལྟ་བུའི་སྒོ་ནས་བསྟོད་
པ་ལགས། ཞེས་གསོལ་ཏོ། །དེའི་ཚེ་སྟོན་པས་ཚངས་པ་གཙུག་ཕུད་ལ། ཡུམ་ཆེན་མོ་
ཐབས་ཀྱི་བྱམས་མ་ལ་བསྟོད་པའི་ཚིགས་སུ་བཅད་པ་འདི་དག་བཀའ་བསྩལ་ཏོ། །ༀ་
མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ ན་མོ་དུས་གསུམ་གྱི་
བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་ཐབས་ཀྱི་བྱམས་མ་ལ་བསྟོད་པ།
ཕྱག་འཚལ་བྱམས་མ་ཆེན་མོ་མཁས་མ། ལྷ་མོའི་སྐུ་ལ་ཐབས་དང་ཐུགས་རྗེ། གཉིས་
སུ་མེད་པར་ཟུང་དུ་འབྲེལ་ཞིང་། འགྲོ་བ་འདུལ་བའི་ཐབས་ལ་མཁས་མ། ཕྱག་
འཚལ་མངོན་པར་དགའ་བའི་ཞིང་ཁམས། འགྲོ་འདུལ་སངས་རྒྱས་སྟོང་གི་དབུས་ན།
མཚན་དང་དཔེ་བྱད་ཡོངས་སུ་རྫོགས་ཤིང་། ལྷམ་མེ་ལྷན་ནེ་ལྷང་ངེ་གནས་མ། ཕྱག་
I0



མདོ་སྡེ།
བྱམས་མ་རྩ་བའི་བསྟོད་པ།
འཚལ་སྐུ་མདོག་གངས་རིར་ཉི་ཤར། ཁ་བ་དུང་ལྟར་འཇམ་ཞིང་གཞོན་པར། བག་
ཆགས་སྐྱོན་གྱི་དྲི་མས་མ་གོས། རྣམ་དག་འདུལ་བའི་ཡུམ་དུ་གྱུར་མ། ཕྱག་འཚལ་
དབུ་སྐྲ་གཡུ་ལོ་འོད་དུ། གཞའ་ཚོན་སྣ་ལྔ་རབ་ཏུ་འཁྱུག་ཅིང༌། གཡས་འཁྱིལ་གཙུག་
ཏུ་ཡིད་བཞིན་ནོར་བུས། བདག་གཞན་དོན་གྲུབ་རེ་བ་སྐོང་མ། ཕྱག་འཚལ་གང་བ་
བརྩེགས་པའི་ཞལ་ཉིད། ཟླ་བའི་དཀྱིལ་འཁོར་རབ་ཏུ་རྒྱས་པས། མཚན་མོའི་འཇིག་
རྟེན་སྐྱོང་བར་མཛད་ཅིང་། སྲིད་གསུམ་མུན་པའི་སྨག་རུམ་སེལ་མ། ཕྱག་འཚལ་
སྨིན་མ་ཀ་ཡི་ན་རོ། །སྨིན་མཚམས་འོད་ཟེར་མཛོད་ཀྱི་ཕུང་པོ། སྤྱན་མིག་བཀྲ་ལ་
གཟི་མདངས་ཆེ་བས། ཐུགས་རྗེ་ཚད་མེད་སྤྱན་དང་ལྡན་མ། ཕྱག་འཚལ་སྙན་ནི་མེ་
ཏོག་ཧ་ལོ། ལྟ་ན་སྡུག་ཅིང་སྙན་ཤལ་རིང་བས། ལྷབ་ལྷུབ་དར་གྱི་ཆུན་པོ་གཅུས་འདྲ། །
འགྲོ་བ་ཀུན་གྱི་ཡིད་དུ་འོང་བ། ཕྱག་འཚལ་ཤངས་ནི་ཤངས་རྒྱུད་དྲང་ཞིང་། ཀུན་
ནས་ཆ་སྙོམས་འཇམ་ལ་ལེགས་པ། ཤངས་རྩེ་ནོར་བུ་ཐུར་དུ་ཟགས་འདྲས། འགྲོ་བ་
ཀུན་གྱི་སྤྱན་ལ་མཛེས་མ། ཕྱག་འཚལ་ཡ་མཆུ་སྲབ་ལ་སུལ་དོད། དར་དཀར་དག་
ལ་ཆག་བཏགས་འདྲ་ཞིང་། མ་མཆུ་སྲབ་ལེགས་ཟར་མའི་མེ་ཏོག །སྨྲ་བའི་ཚིག་སྙན་
དྲག་དལ་ཕྱེད་མ། ཕྱག་འཚལ་དུང་ཚེམས་བཞི་བཅུ་རྩ་གཉིས། དཀར་ལ་ཚགས་
དམ་གངས་རི་བརྩེགས་པས། འགྲོ་དྲུག་སྐྱེ་ཤིའི་རྩ་བ་གཅོད་ཅིང་། དོན་རྟགས་བཞི་
བཅུ་རྩ་གཉིས་ལྡན་མ། ཕྱག་འཚལ་ལྗགས་ནི་སྲབ་ལ་ལེགས་ཤིང་། ལེ་བརྒན་དམར་
པོ་རྫི་ལ་ཕྱར་འདྲ། སྐད་ཅིག་མྱུར་མགྱོགས་གློག་དང་འདྲ་བས། སུམ་བརྒྱ་དྲུག་ཅུའི་
སྐད་རིགས་བསྒྱུར་མ། ཕྱག་འཚལ་ཨོག་སྒོ་གུག་ལ་ལེགས་ཤིང་། ཟླ་བ་ཚེས་པ་འདྲ་
བའི་ཞལ་འཛུམ། མཛེས་ཤིང་ལྟ་བས་ཆོག་མི་ཤེས་པས། འགྲོ་བ་ཀུན་གྱི་ཆགས་པ་
སྐྱོབས་མ། ཕྱག་འཚལ་སྐྱེ་མགུལ་བུམ་པ་དྲིལ་བ། མགུལ་གྱི་དུང་གི་རི་མོ་གསུམ་ལྡན།
ངང་མོ་ལྟ་བུའི་མགྲིན་དང་ལྡན་པས། ཐམས་ཅད་ཀུན་གྱི་ནང་ནས་དཔག་མ། ཕྱག་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཚལ་དཔུང་སོག་ཟླུམ་ལ་བརྗིད་ཅིང་། སྐུ་སྟོད་སེང་གེ་འགྱིང་བ་ལྟ་བུས། འཇིག་
རྟེན་འདི་དང་འདི་ལ་སོགས་པ། ཐམས་ཅད་མ་ལུས་ཟིལ་གྱིས་གནོན་མ། ཕྱག་
འཚལ་ནུ་མ་གསེར་གྱི་གཤང་ཆུང་། པདྨ་དམར་པོ་ལྟ་བུའི་སྦུབས་ཅན། ཀུན་ནས་
འཁྱིལ་པའི་འབུར་དང་ལྡན་པས། སྐྱེ་འགྲོ་མ་ལུས་གསོ་བར་མཛད་མ། ཕྱག་འཚལ་
རྐེད་སྐབས་གཞུ་མོའི་ཆང་བཟུང་། སྟ་ཟུར་མདུན་རྒྱབ་སྒེག་དང་ལྡན་ཞིང་། གཡས་
བརྐྱངས་གཡོན་བསྐུམས་ཟིལ་གནོན་ཞབས་ཀྱིས། ཉོན་མོངས་འཁོར་བ་ཟིལ་གྱིས་
གནོན་མ། ཕྱག་འཚལ་ལྟེ་བ་པད་མའི་སྦུ་གུ། ཉོན་མོངས་སྲིད་རྩ་མ་ལུས་གཅོད་
ཅིང་། འཁོར་བའི་རྒྱ་མཚོ་རབ་ཏུ་སྐེམ་པས། སྲིད་གཞི་འཁོར་བའི་སྡུག་བསྔལ་སྐྱོབ་
མ། ཕྱག་འཚལ་ཕྱག་ཞབས་དྲྭ་བའི་ཚུལ་དུ། ངང་པའི་རྒྱལ་པོ་ལྟ་བུར་འབྲེལ་ཞིང་།
ཚུལ་ལྡན་ཚུལ་ཁྲིམས་ངང་པའི་འགྲོས་ཀྱིས། ཐམས་ཅད་མ་ལུས་ཚུལ་ལ་གཞོལ་མ།
ཕྱག་འཚལ་ཕྱག་གཡས་ཐབས་ཀྱི་ཞགས་པས། འགྲོ་བ་མ་ལུས་དོང་ནས་འདྲེན་ཞིང་།
ཕྱག་གཡོན་གསེར་གྱི་བུམ་པ་འཛིན་པས། སྤྱི་གཙུག་ཚེ་ཡི་དངོས་གྲུབ་སྡུད་མ། ཕྱག་
འཚལ་རིན་ཆེན་སྣ་ལྔའི་རྒྱན་ཆ། སྟོད་གཡོགས་སྨད་ཤམ་རྣམ་པར་ཀླུབས་ཤིང༌།
གཞའ་ཚོན་སྣ་ལྔའི་ཆུན་དཔྱང་འཕྲུལ་བས། རྣམ་པར་གསལ་བྱེད་སྐྱེ་འགྲོ་དགྱེས་མ།
ཕྱག་འཚལ་སྲིད་པ་གསུམ་པོ་ཉིད་ན། ལྷ་དང་མི་དང་ལྷ་མ་ཡིན་དང་། ནམ་མཁའ་
ལྡིང་ལ་སོགས་པ་ཀུན་གྱིས། ཐབས་ལྡན་བྱམས་མ་ཉིད་ལ་བསྟོད་པ། འགྲོ་བ་མ་ལུས་
མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་
དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན། སེམས་ཅན་
གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས། ཐབས་ཆེན་
བྱམས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་
འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་སྐྱོབས་ཤིང་། དགྲ་དང་
12
12



མདོ་སྡེ།
བྱམས་མ་རྩ་བའི་བསྟོད་པ།
དུག་དང་མཚོན་གྱིས་མི་ཚུགས། ཕ་རོལ་བྱད་དང་རྦོད་གཏོང་ཟློག་བྱེད། ཚེ་དང་
དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་།
དངོས་གྲུབ་མ་ལུས་མྱུར་དུ་འབྱུང་བྱེད། འཇིགས་པ་ཀུན་ལ་སྐྱོབས་པ་ཉིད་དོ། །ཚེ་
འདིར་བསམ་པའི་དོན་རྣམས་འཐོབ་ཅིང་། སྡིག་པ་ཐམས་ཅད་རྣམ་པར་འབྱང་བྱེད།
བསོད་ནམས་ཚོགས་ཆེན་རབ་ཏུ་རྫོགས་འགྱུར། ཐབས་མཁས་ཐུགས་རྗེའི་དོན་ལ་
རབ་གནས། ཕྱི་མར་དགའ་ལྡན་དག་པའི་ཞིང་དུ། ཐབས་ལྡན་རྒྱལ་པོའི་སྐུ་དང་
རབ་མཉམ། བྱམས་ཆེན་ལྷ་མོའི་ཀློང་དུ་སངས་རྒྱས། མངོན་པར་བྱང་ཆུབ་འཐོབ་པ་
ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་
རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་
དྲུང་སེམས་དཔའ་ཉིད་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་
གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། ཐབས་ཀྱི་བྱམས་མའི་
བསྟོད་པ་འདི་ཉིད། འཛིན་པ་དང་། འཆང་བ་དང༌། ཀློག་པ་དང་། ཀུན་ཆུབ་པར་
ཡིད་ལ་བྱེད་ཅིང༌། ཕུད་དུད་དང་། ནན་ཏན་དང་། བཀུར་སྟི་དང༌། རིམ་གྲོ་ཆེར་
བྱེད་པ་དེ་ཉིད་ནི། འཇིག་རྟེན་འདིར་ཡང་ཐབས་ལ་མཁས་པའི་མཆོག་ཆེན་པོར་
གྱུར་ནས། འགྲོ་བ་ལྷ་མི་ཀུན་ལ་རྨད་དུ་བྱུང་ཞིང་། ཕྱི་མར་སྒྲིབ་གཉིས་བྱང་ཞིང་
ཚོགས་གཉིས་རྫོགས་ནས། སྟོང་གསུམ་འཁོར་ལོ་སྒྱུར་བྱེད་ཀྱི་དབང་དང་ལྡན་ཞིང་།
ཐབས་ཀྱི་རྒྱལ་པོ་སྟོན་པའི་བདག་ཉིད་དུ་གྱུར་ནས་འགྲོ་བ་འདྲེན་པའི་དཔལ་དུ་གྱུར་
ཅིང་། སེམས་ཅན་རྣམས་ཡུམ་ཆེན་མོ་ཐབས་ཀྱི་བྱམས་མའི་གོ་འཕང་རིན་པོ་ཆེ་ཐོབ་
ནས། འགྲོ་བ་འདུལ་བའི་ཐབས་དང་ལྡན་པར་འགྱུར་རོ། །ཐབས་ལ་མཁས་པར་
འགྱུར་རོ། །ཐབས་ཀྱིས་རྨད་དུ་འབྱུང་བར་འགྱུར་རོ། །དེ་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །
ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་
པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །རི་མོར་བྱའོ། །བཀུར་
སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་
ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་རྒྱ་ཞིང༌། ཡུམ་ཆེན་
མོ་ཐབས་ཀྱི་བྱམས་མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་
དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང༌། མི་
དང༌། ལྷ་མ་ཡིན་དང༌། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་
ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་ཐབས་ཀྱི་བྱམས་མའི་བསྟོད་པ་ལས་དོན་དང་ཡོན་ཏན་དེ་ལྟར་
དུ་བྱུང་ན། ཡུམ་ཆེན་མོ་བསམ་གཏན་བྱམས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་བསམ་གཏན་བྱམས་མ་ལ་བསྟོད་པ། ཚིག་བཞི་ཚིགས་སུ་
བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་
གྱུར་པ་བསམ་གཏན་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་བརྟེན་མ།
ལྷ་མོའི་སྐུ་ལ་མི་འགྱུར་གཡུང་དྲུང་། རྟག་པར་སྐྱེ་འཆི་མེད་པར་འཆང་བ། འགྱུར་བ་
མེད་པའི་དབྱིངས་ན་གནས་མ། ཕྱག་འཚལ་རྣམ་པར་དག་པའི་ཞིང་ཁམས། ཏིང་
འཛིན་སངས་རྒྱས་སྟོང་གི་དབུས་ན། གཟི་བརྗིད་མཚན་ལྡན་ལོངས་སྤྱོད་རྫོགས་
ཤིང་། འཁོར་འདས་མ་ལུས་ཟིལ་གྱིས་གནོན་མ། ཕྱག་འཚལ་འགྱུར་བ་མེད་པའི་སྐུ་
14



མདོ་སྡེ།
བྱམས་མ་རྩ་བའི་བསྟོད་པ། །
མཆོག །མི་འགྱུར་ལྷུན་པོ་ལྟ་བུར་བརྟན་ཅིང༌། འགྱུར་མེད་སྐུ་ལ་སངས་རྒྱས་མཚན་
དཔེ། ཡོན་ཏན་མ་ལུས་ལྷུན་ལ་རྫོགས་མ། ཕྱག་འཚལ་དབུ་ཡི་གཙུག་ཏོར་མཐོ་ཞིང་།
རྒྱལ་མཚན་མཐོན་པོའི་ཏོག་དང་ལྡན་པས། དུས་གསུམ་ནུབ་པ་མེད་པའི་ཚུལ་གྱིས།
འགྲོ་དྲུག་ཐར་ལམ་དབྱིངས་སུ་འདྲེན་མ། ཕྱག་འཚལ་ཞལ་རས་འཛུམ་བག་ལྡན་ཞིང་།
ཨིནྡྲ་ནཱི་ལ་ཤེལ་འོད་འབར་བ། འབར་བའི་འོད་ཟེར་འབུམ་ཕྲག་མཐའ་ཡས། སྣང་བ་
ཆེན་པོས་ཡོངས་ལ་ཁྱབ་པ། ཕྱག་འཚལ་སྣང་བ་དེ་དང་དེ་ཡིས། རབ་འབྱམས་རྒྱ་
མཚོ་ཞིང་ཁམས་དཔག་མེད། གང་དག་སངས་རྒྱས་ཡིད་ལ་གང་བྱེད། དེ་ཡི་མདུན་
དུ་ལྷ་མོ་བརྟན་མ། ཕྱག་འཚལ་འགག་པ་མེད་པའི་གསུང་མཆོག །དུས་ཀྱི་འབྲུག་མོ་
ལྟར་དུ་སྒྲོགས་ཤིང་། སྒྲ་ཆེན་སྒྲོག་པའི་ཚོགས་རྣམས་ཀུན་ཀྱང་། ཐམས་ཅད་མ་ལུས་
ཟིལ་གྱིས་གནོན་མ། ཕྱག་འཚལ་འཁྲུལ་པ་མེད་པའི་ཐུགས་མཆོག །མི་གཡོ་མཉམ་པ་
ཆེན་པོའི་བསམ་གཏན། བསྐལ་པ་འཁྲུགས་ཀྱང་གཡོ་བར་མི་མངའ། གསེར་གྱི་བྲག་
ཆེན་ལྟ་བུར་བརྟན་མ། ཕྱག་འཚལ་ལེགས་པ་ཆེན་པོའི་ཡོན་ཏན། ཡིད་བཞིན་ནོར་
བུ་ལྟ་བུར་འབྱུང་ཞིང་། སེམས་ཅན་གང་ཞིག་སྨོན་ལམ་ཐེབས་པས། དེ་ཉིད་དབུལ་
ཕོངས་སེལ་བར་མཛད་མ། ཕྱག་འཚལ་ཐོགས་པ་མེད་པའི་ཕྲིན་ལས། འདམ་གྱི་ཕུར་
པ་ལྟ་བུར་མངའ་ཞིང་། སྐྱེ་འགྲོ་གང་ལ་གང་སྐོར་འདེབས་པས། གང་འདུལ་དེ་སྟོན་
ཕྲིན་ལས་མཛད་པ། ཕྱག་འཚལ་ཕྱག་གཡས་གསེར་གྱི་ཕུར་པས། མི་ཡེང་ཏིང་འཛིན་
གཟེར་དུ་འདེབས་ཤིང་། ཕྱག་གཡོན་གསེར་གྱི་བྲག་ཆེན་འཛིན་པས། འགྱུར་བ་མེད་
པའི་བཀའ་རྟག་འཆང་མ། ཕྱག་འཚལ་གཡས་བརྐྱངས་གཡོན་བསྐུམས་ཞབས་ཀྱིས།
སྣ་ཚོགས་པད་མའི་གདན་ལ་བརྗིད་ཅིང་། ས་གཞི་ཁྱོན་བཅས་དཀྱིལ་འཁོར་མ་ལུས།
རྐང་པ་ཡ་གཅིག་མཐིལ་གྱིས་གནོན་མ། ཕྱག་འཚལ་རིན་ཆེན་མཛེས་པའི་ཐོད་དྲིང་།
རྩེ་ཕྲན་རྣམ་པ་ལྔ་ཡིས་བརྒྱན་ཅིང་། གཟའ་ཆེན་ཉི་ཟླའི་སྙན་ཆ་འཁྲོལ་བས། གཟའ་
15



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐར་འོད་ཟེར་ཚོགས་རྣམས་འདུལ་མ། ཕྱག་འཚལ་མགུལ་ཆུ་དོ་ཤལ་དཔུང་རྒྱན།
ཕྱག་གདུབ་ཞབས་གདུབ་ལ་སོགས་རྒྱན་ཆ། རིན་ཆེན་སྣ་བརྒྱད་མཛེས་པའི་ཚུལ་
གྱིས། ཡུལ་བརྒྱད་ཟད་མེད་གཏེར་ལ་སྤྱོད་མ། ཕྱག་འཚལ་སྐུ་སྟོད་དར་དམར་སྟོད་
གཡོགས། དར་དཀར་ཅོག་ཞུ་ཕྱེ་མར་འཕུར་ཞིང༌། སྐུ་སྨད་གཞའ་ཚོན་སྣ་ལྔའི་ཤམ་
ཐབས། ལྷབ་ལྷུབ་ན་བཟའ་སྐུ་ལ་བརྒྱན་མ། ཕྱག་འཚལ་ལྷ་མོ་ཏིང་འཛིན་བརྟན་
མས། བདུད་དང་སྲིན་པོ་མུ་སྟེགས་ལ་སོགས། ཕ་རོལ་བྱད་དང་རྒོལ་བ་ཚར་གཅོད།
གཡོ་བ་མེད་པའི་ངང་གིས་འཇོམས་མ། ཕྱག་འཚལ་འཇིག་རྟེན་གསུམ་པོ་ཉིད་ན།
གང་ཞིག་འགྲོ་བ་མ་ལུས་མཐའ་དག །སྐད་ཅིག་ཏིང་ངེ་འཛིན་ལ་གནས་འགྱུར། དེ་
བཞིན་ཡོངས་སུ་བརྟན་པར་མཛད་མ། ཕྱག་འཚལ་གཡོ་མེད་ངང་ལས་གཡོ་བའི།
ཡེ་ཤེས་ཆེན་པོ་ལྔ་དང་ལྡན་པས། དུག་ལྔ་ཉོན་མོངས་ཟིལ་གྱིས་གནོན་ཅིང་། ལྷ་ལྔ་
སྐུ་ལྔའི་ཕྱག་རྒྱ་ལྡན་མ། ཕྱག་འཚལ་འགྲོ་ཀུན་ཉིད་ལ་གཞོལ་ནས། སེམས་ཉིད་མ་
བཅོས་མཉམ་པར་གཞག་ཅིང་། མི་ཡེང་ཏིང་འཛིན་དོན་གྱི་གཟེར་བུས། མི་འགྱུར་
གཡུང་དྲུང་ངང་དང་ལྡན་མ། ཕྱག་འཚལ་ཞི་བ་ཆགས་བྲལ་ངང་ཉིད། ལྷག་མཐོང་
ཡེ་ཤེས་དགའ་བདེར་རོལ་པས། མཉམ་ཉིད་ཡེ་ཤེས་ཟུང་དུ་འབྲེལ་ཞིང༌། སྙིང་པོ་
ཡེ་ཤེས་དོན་ལ་གནས་མ། ཕྱག་འཚལ་འཇིག་རྟེན་མེས་པོ་ཚངས་པས། ལྷ་མོའི་ཆེ་
བ་ཉིད་ནས་བརྗོད་ཞིང་། གང་དག་འགྲོ་བ་མ་ལུས་མཐའ་དག །དེ་བཞིན་ཉིད་དུ་
ཉིད་ལ་གཞོལ་མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་རྗེས་
སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་
སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་རེངས་
ལངས་པར་བྱས་ནས། བསམ་གཏན་བྱམས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་
བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་འཇིགས་
ལངས་
16



མདོ་སྡེ།
བྱམས་མ་རྩ་བའི་བསྟོད་པ། །
པ་མ་ལུས་སྐྱོབ་ཅིང༌། དགྲ་དང་དུག་དང་མཚོན་གྱིས་མི་ཚུགས། བྱད་དང་ཕ་རོལ་
ཟོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་པ་
ཐམས་ཅད་རབ་ཏུ་འགྲུབ་ཅིང་། དངོས་གྲུབ་མ་ལུས་མྱུར་དུ་འབྱུང་བྱེད། འཇིགས་
པ་ཀུན་ལ་སྐྱོབ་པ་ཉིད་དོ། །ཚེ་འདིར་བསམ་པའི་དོན་རྣམས་ཐོབ་ཅིང༌། སྡིག་པ་
ཐམས་ཅད་རྣམ་པར་དག་བྱེད། བསོད་ནམས་ཚོགས་ཆེན་རབ་ཏུ་རྫོགས་འགྱུར།
ཏིང་འཛིན་མི་གཡོའི་དོན་དང་ལྡན་པས། ཕྱི་མ་རྣམ་པར་དག་པའི་ཞིང་དུ། ཏིང་
འཛིན་རྒྱལ་པོའི་དོན་དང་རབ་ལྡན། བྱམས་ཆེན་ལྷ་མོའི་ཀློང་དུ་སངས་རྒྱས། མངོན་
པར་བྱང་ཆུབ་འཐོབ་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་
ཡང་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་
དུ་གྱུར་པ། བསམ་གཏན་བྱམས་མའི་བསྟོད་པ་འདི་ཉིད། འཛིན་པ་དང་། འཆང་
བ་དང་། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང་། ནན་
ཏན་དང་། བཀུར་སྟི་དང་། རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་
ཡང་བསམ་པའི་སྙིང་པོ་ཡོངས་སུ་བརྟན་པར་འགྱུར་ནས། བསོད་ནམས་དཔལ་གྱི་
ལྷུན་པོ་རུ་འགྱུར་ཞིང་། འགྲོ་བ་ཀུན་གྱི་མཆོག་ཏུ་འཛིན་ཞིང་། ཕྱི་མར་ཡང་སྒྲིབ་
གཉིས་བྱང་ཞིང་ཚོགས་གཉིས་རྫོགས་ཏེ། འགྱུར་མེད་ཏིང་འཛིན་གཡུང་དྲུང་བསམ་
གཏན་གྱི་མཆོག་ཐོབ་ནས། སེམས་ཅན་ཉོན་མོངས་པ་འགྱུར་ལྡོག་གི་དབང་དུ་གྱུར་
པ་རྣམས་ལ། ཏིང་ངེ་འཛིན་འགྱུར་བ་མེད་པ་གཡུང་དྲུང་གི་གཟེར་འདེབས་ཤིང་།
འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། དེ་ཕྱིར་ན། གཤེན་རབ་གཡུང་
དྲུང་སེམས་དཔའ་རྣམས་དང༌། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་
17



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་རབ་ཏུ་བརྩོན་པར་བྱའོ། །བསླབ་པར་བྱའོ། །འབྲི་བར་བྱའོ། །འཛིན་པར་བྱའོ། །
འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་
བྱའོ། །མཆོད་པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །རི་མོར་
བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །
ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་རྒྱ་
ཞིང་། ཡུམ་ཆེན་མོ་བསམ་གཏན་བྱམས་མའི་གོ་འཕང་ཐོབ་པར་འགྱུར་རོ། །ཞེས་
བཀའ་སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་
དང་། ཀླུ་དང་། མི་དང་། ལྷ་མ་ཡིན་དང༌། ནམ་མཁའ་ལྡིང་དང་། དྲི་ཟར་བཅས་
པའི་འཇིག་རྟེན་ཀུན་ཡི་རངས་ཏེ་སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་བསམ་གཏན་བྱམས་མའི་བསྟོད་པ་ལས་དོན་དང་ཡོན་ཏན་དེ་
ལྟར་དུ་བྱུང་ན། ཡུམ་ཆེན་མོ་སྨོན་ལམ་བྱམས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་སྨོན་ལམ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་
པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་
པ་སྨོན་ལམ་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་གྲུབ་མ། ལྷ་མོའི་
སྐུ་ལ་མཚན་དཔེ་མ་ལུས། ཁ་ལེ་སྟོང་འབྱམས་ལྟ་བུར་རྒྱས་ཤིང་། ཡིད་བཞིན་སྨོན་
ལམ་ཤིན་ཏུ་གནས་མ། ཕྱག་འཚལ་བདེ་བ་ཅན་གྱི་ཞིང་དུ། མཐའ་ཡས་སངས་རྒྱས་
སྟོང་གི་དབུས་ན། ལོངས་སྤྱོད་རྫོགས་པའི་སྐུ་རུ་བཞུགས་ཤིང་། རེ་དོགས་མེད་པའི་
སྨོན་ལམ་འདེབས་མ། ཕྱག་འཚལ་སྐུ་མདོག་མེ་ཡི་སྙིང་པོ། པད་མ་ར་ག་ཟངས་
18



མདོ་སྡེ།
བྱམས་མ་རྩ་བའི་བསྟོད་པ།
༼ད༽
འོད་འཚེར་ཞིང་། སོར་རྟོགས་ཡེ་ཤེས་འོད་ཟེར་འཕྲོ་བས། ཆགས་པའི་རྒྱ་མཚོ་མ་
ལུས་སྐེམ་མ། ཕྱག་འཚལ་དབུ་སྐྲ་གཡུ་ལྗང་རལ་པ། གཡས་སུ་འཁྱིལ་ཞིང་གཡོན་
དུ་བསྙིལ་བས། ཐུགས་རྗེའི་བྱིན་རླབས་ཆར་རྒྱུན་འབེབས་ཤིང་། འགྲོ་བ་ཉོན་མོངས་
ཚ་གདུངས་སེལ་མ། ཕྱག་འཚལ་དབུ་སྐྲ་རལ་པའི་ཁྲོད་ན། མཐའ་ཡས་རྒྱལ་པོ་
རྟག་ཏུ་བཞུགས་ཤིང་། འགྲོ་བ་གང་གིས་སྨོན་ལམ་གདབ་ན། དེ་ཉིད་བདེ་བ་ཅན་
དུ་འཁོད་མ། ཕྱག་འཚལ་ཞལ་རས་དམར་ལ་འཛུམ་མདངས། སྤྱན་མིག་བཀྲག་
ལ་གཟི་མདངས་ཆེ་ཞིང་། གཡུ་སྨིན་དུང་གི་རྫི་མ་སྲབ་ལེགས། འཛུམ་ལྡན་ལྷ་མོའི་
བཞིན་དང་ལྡན་མ། ཕྱག་འཚལ་སྙན་ནི་ཧ་ལོ་ཀུན་གསན། ཤངས་ནི་ཐུགས་རྗེ་རྒྱུན་
མེད་ངད་ལྡན། ཞལ་ནི་རོ་ལེན་ལྗགས་ཀྱིས་བརྡ་བཀྲོལ། ཚེམས་ནི་དུག་གསུམ་རྩད་
ནས་གཅོད་མ། ཕྱག་འཚལ་མགུལ་ནི་བུམ་པ་བཅུད་ལྡན། གྷ་དྷ་སཾ་སྐྲྀ་ཏ་ཡི་གསུང་
དབྱངས། མཐའ་ཡས་རྒྱལ་པོ་སྔགས་ཀྱི་བསྟོད་པ། ཉི་ཤུ་རྩ་གཅིག་དོན་དང་ལྡན་
མ། ཕྱག་འཚལ་སྐུ་སྟོད་འགྱིང་དང་ལྡན་ཞིང་། རྐེད་པ་འཁྲིལ་བག་རྡོ་རྗེ་འཁྲིལ་མ།
གཡས་བརྐྱངས་གཡོན་བསྐུམས་ཟིལ་གནོན་ཞབས་ཀྱིས། ཁམས་གསུམ་འཁོར་བའི་
ས་དགུ་གནོན་མ། ཕྱག་འཚལ་དབུ་རྒྱན་སྙན་ཆ་མགུལ་ཆུ། དཔུང་རྒྱན་ཕྱག་གདུབ་
ཞབས་གདུབ་ལ་སོགས། རིན་ཆེན་གསེར་གྱི་རྒྱན་ཆས་བརྒྱན་ཅིང་། མུ་མེན་མུ་ཏིག་
ཚོམ་བུས་སྤྲས་མ། ཕྱག་འཚལ་དར་དཀར་སྟོད་གཡོགས་སྨད་ཤམ། གཞའ་ཚོན་སྣ་
ལྔའི་ཆུ་སྤྲིན་པ་ཏྲ། ཁ་དོག་ལྔ་ལྡན་རྣམ་པར་ཀླུབས་ཤིང་། འགྲོ་བ་རང་བཞིན་བག་
དང་ལྡན་མ། ཕྱག་འཚལ་འགྱུར་བ་མེད་པའི་སྨོན་ལམ། མི་འགྱུར་གཡུང་དྲུང་ལྟ་
བུའི་དོན་གྱིས། འགྱུར་མེད་སྐུ་ལ་སངས་རྒྱས་མཚན་དཔེ། དུས་གསུམ་ནུབ་པ་མེད་
པར་འཛིན་མ། ཕྱག་འཚལ་འགག་པ་མེད་པའི་སྨོན་ལམ། སྒྲ་རྒྱལ་དུང་ཆེན་ལྟ་བུའི་
དོན་གྱིས། སྙན་པའི་བ་དན་ཕྱོགས་བཅུར་ཁྱབ་ཅིང་། བསྟན་པ་ནམ་མཁའི་མཐའ་ལ་
I0



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གནས་མ། ཕྱག་འཚལ་འཁྲུལ་པ་མེད་པའི་སྨོན་ལམ། སྒྲ་རྒྱལ་དུང་ཆེན་ལྟ་བུའི་དོན་
གྱིས། འགྲོ་བ་མ་ལུས་མཐའ་དག་ཐམས་ཅད། འཁོར་བའི་རྒྱ་མཚོ་ཕ་རོལ་སྒྲོལ་མ།
ཕྱག་འཚལ་ལེགས་པར་འབྱུང་བའི་སྨོན་ལམ། དཔག་བསམ་ལྗོན་པ་ལྟ་བུའི་དོན་གྱིས།
གང་དག་འགྲོ་བ་མ་ལུས་ཐམས་ཅད། དེ་ཉིད་དབུལ་ཕོངས་སེལ་བར་མཛད་མ།
ཕྱག་འཚལ་ལྷུན་གྱིས་གྲུབ་པའི་སྨོན་ལམ། ཡིད་བཞིན་ནོར་བུ་ལྟ་བུའི་དོན་གྱིས། གང་
དག་སྨོན་ལམ་བཏབ་པའི་དོན་ཀུན། དེ་ཉིད་མྱུར་དུ་འགྲུབ་པར་མཛད་མ། ཕྱག་
འཚལ་རྒྱལ་བའི་དཀྱིལ་འཁོར་མཐའ་ཡས། ནུབ་ཕྱོགས་བདེ་བ་ཅན་གྱི་ཞིང་ཁམས།
མྱ་ངན་མེད་པའི་དཔལ་དང་རབ་ལྡན། གང་དག་སྨོན་པའི་ཞིང་དུ་གྱུར་མ། ཕྱག་
འཚལ་གང་དག་བསམ་པ་རྩེ་གཅིག །ལྷ་མོའི་ཆེ་བ་ཉིད་ནས་བརྗོད་ཅིང་། མ་ལུས་རྩེ་
གཅིག་ཡིད་ཀྱིས་འདུད་ན། བདེ་བ་ཅན་གྱི་ཞིང་དུ་དགོད་མ། ཕྱག་འཚལ་འཇིག་རྟེན་
གསུམ་གྱི་སེམས་ཅན། ནད་དང་ཉོན་མོངས་སྡུག་བསྔལ་གདུངས་པས། ཉིད་ལ་མོས་
ཤིང་སྨོན་ལམ་བཏབ་ན། ཚེ་ནོར་དཔལ་དང་དབང་ཐང་སྟེར་མ། ཕྱག་འཚལ་དགྲ་
དང་དུག་མཚོན་ལ་སོགས། བྱད་དང་ཕ་རོལ་རྦོད་གཏོང་བར་ཆད། སྨོན་ལམ་དམ་
པའི་མཐུ་དང་དཔལ་གྱིས། སྐད་ཅིག་ཉེ་བར་ཞི་བར་མཛད་མ། ཕྱག་འཚལ་སྲིད་པ་
གསུམ་གྱི་སེམས་ཅན། སྐྱེ་འགྲོ་སྲོག་དབུགས་བསྡུས་པ་ཀུན་གྱིས། ལྷ་མོའི་ཆེ་བ་ཉིད་
ལ་སྨོན་ཞིང་། ཐམས་ཅད་མ་ལུས་ཉིད་ལ་གཞོལ་མ། འགྲོ་བ་མ་ལུས་མཐའ་དག་
ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་
པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་
ལྡན་དག་གིས། སྲོད་དང་ཐོ་རངས་ལངས་པར་བྱས་ནས། སྨོན་ལམ་བྱམས་མ་ཉིད་
ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་
བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་། ནད་དང་དུག་དང་མཚོན་
20



མདོ་སྡེ།
བྱམས་མ་རྩ་བའི་བསྟོད་པ།
གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་
དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། དངོས་གྲུབ་མ་ལུས་
མྱུར་དུ་འབྱུང་བྱེད། འཇིགས་པ་ཀུན་ལ་སྒྲོལ་བ་ཉིད་དོ། །ཚེ་འདིར་བསམ་པའི་དོན་
རྣམས་འགྲུབ་ཅིང་། སྡིག་པ་ཐམས་ཅད་རྣམ་པར་དག་བྱེད། བསོད་ནམས་ཚོགས་
ཆེན་རབ་ཏུ་རྫོགས་ཤིང་། སྨོན་ལམ་དམ་པ་མྱུར་དུ་གྲུབ་འགྱུར། ཕྱི་མར་བདེ་བ་
ཅན་གྱི་ཞིང་དུ། མཐའ་ཡས་རྒྱལ་པོའི་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་
སངས་རྒྱས། མངོན་པར་བྱང་ཆུབ་འཐོབ་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་
མ་ཧོ་མ་ཡེ་རུ་པ་ཡེ་ཏ་འདུ་འདུ་སྭཱཧཱ། གཤེན་རབ་གཡུང་དྲུང་སེམས་དཔའ་ཚངས་
པ་གཙུག་ཕུད། གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་
ཐམས་ཅད་ཀྱི་ཡུམ་དུ་གྱུར་པ་སྨོན་ལམ་བྱམས་མའི་བསྟོད་པ་འདི་ཉིད། འཛིན་པ་
དང་། འཆང་བ་དང་། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་
དང་། ནན་ཏན་དང་། བཀུར་སྟི་དང་། རིམ་གྲོ་ཆེར་བྱེད་པ་འདི་ཉིད་ནི། འཇིག་
རྟེན་འདིར་ཡང་སྨོན་ལམ་ཡིད་བཞིན་གྱི་ཤིང་ལས། དཔག་བསམ་ངོ་མཚར་གྱི་ཡན་
ལག་རབ་ཏུ་རྒྱས་ཏེ། འདོད་ཡོན་ལོ་འབྲས་དང་མེ་ཏོག་ལེགས་པར་འཁྲུངས་ཤིང་།
གང་དུ་འདོད་པའི་དོན་ཐམས་ཅད་ཡོངས་སུ་ལྷུན་གྱིས་གྲུབ་ནས། ཕྱི་མར་ཡང་སྒྲིབ་
གཉིས་བྱང་ཞིང་ཚོགས་གཉིས་རྫོགས་ཤིང༌། བྱམས་སྙོམས་སྨོན་ལམ་མི་འགྱུར་རེ་
དོགས་མེད་པའི་མཆོག་ཐོབ་ནས། སེམས་ཅན་ཉོན་མོངས་པ་རེ་དོགས་ཀྱི་དབང་དུ་
གྱུར་པ་རྣམས་ལ། གང་ལ་རེ་དོགས་མེད་པའི་སྨོན་ལམ་ཡིད་བཞིན་གྲུབ་པ། དགོས་
འདོད་ནོར་བུ་ལྟ་བུའི་དོན་སྟོན་ཅིང་། འགྲོ་བ་སེམས་ཅན་འདྲེན་པའི་དཔལ་དུ་
འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་། རིགས་
2



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །བསླབ་པར་
བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་
ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་
བྱའོ། འོས་པར་བྱའོ། །བླ་མར་བྱའོ། །རི་མོར་བྱའོ། །བཀུར་སྟིར་བྱའོ། །རིམ་གྲོར་
བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་
སེམས་ཅན་རྣམས་ཡང་དག་པར་སངས་རྒྱ་ཞིང་། ཡུམ་ཆེན་མོ་སྨོན་ལམ་བྱམས་མའི་
གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་གཡུང་
དྲུང་སེམས་དཔའ་རྣམས་དང་། ལྷ་དང་། ཀླུ་དང་། མི་དང་། ལྷ་མ་ཡིན་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་
གསུངས་པ་ལ་མངོན་པར་བསྟོད་དོ། ། །
༧ དེ་ནས་ཡང་དེའི་ཚེ་སྟོན་པ་ལ་ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་སྨོན་ལམ་བྱམས་མའི་བསྟོད་པ་ལས་དོན་དང་ཡོན་ཏན་དེ་ལྟར་
དུ་འབྱུང་ན། ཡུམ་ཆེན་མོ་ཚུལ་ཁྲིམས་བྱམས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་ཚུལ་ཁྲིམས་བྱམས་མ་ལ་བསྟོད་དོ། །ཚིག་བཞི་ཚིགས་སུ་བཅད་
པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་
པ། ཚུལ་ཁྲིམས་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་ཚུལ་མ། ལྷ་
མོའི་སྐུ་ལ་རྣམ་དག་མཚན་དཔེ། ཕྱི་ཚུལ་ནང་ཁྲིམས་ཟུང་དུ་འབྲེལ་བས། འགྲོ་དྲུག་
སེམས་ཅན་དང་བ་འདྲེན་མ། ཕྱག་འཚལ་དཔལ་དང་ལྡན་པའི་ཞིང་ཁམས། དྲི་
མེད་སངས་རྒྱས་སྟོང་གི་དབུས་ན། གཟི་བརྗིད་དཔལ་འབར་ལོངས་སྤྱོད་རྫོགས་
22



མདོ་སྡེ།
བྱམས་མ་རྩ་བའི་བསྟོད་པ།
ཤིང་། མཚན་དཔེ་ཡོན་ཏན་ཚོགས་པས་བརྒྱན་མ། ཕྱག་འཚལ་དབུ་སྐྲ་གཡུ་ལོ་ཅོད་
པཎ། གཡས་འཁྱིལ་གཡོན་བསྙིལ་འོད་དུ་འཁྱུག་ཅིང་། དབུ་ཡི་གཙུག་ན་བཱཌཱུརྱ་
འོད། ནམ་མཁའི་འོད་ཅན་རྟག་ཏུ་བརྒྱན་མ། ཕྱག་འཚལ་སྤྱན་སྙན་ཤངས་ལྗགས་
རབ་མཛེས། ཞལ་གྱི་དཀྱིལ་འཁོར་རབ་ཏུ་རྒྱས་ཤིང་། ཀུན་ནས་གང་བའི་འོད་ཟེར་
འཕྲོ་བས། འགྲོ་ཀུན་དགའ་ཞིང་མགུ་བ་བསྐྱེད་མ། ཕྱག་འཚལ་སྐུ་ཡི་འགྱིང་བག་
ཚུལ་ལྡན། གཡས་བརྐྱངས་གཡོན་བསྐུམས་བརྗིད་དང་ལྡན་ཞིང་། བདུད་དང་སྲིན་
པོ་མུ་སྟེགས་ལ་སོགས། ཕ་རོལ་རྒོལ་བ་ཟིལ་གྱིས་གནོན་མ། ཕྱག་འཚལ་མགུལ་གྱི་
བུམ་པའི་བཅུད་ལས། རྒྱལ་བའི་བཀའ་ལུང་གསུང་རབ་རྒྱ་མཚོ། འཆད་དང་རྩོད་
དང་རྩོམ་པའི་ཆར་རྒྱུན། ཡང་དག་དོན་གྱི་འབྲས་བུ་བསྐྱེད་མ། ཕྱག་འཚལ་ཐུགས་
རྗེའི་འོད་ཟེར་ཀུན་ནས། གང་བའི་དཀྱིལ་འཁོར་རབ་ཏུ་རྒྱས་ཤིང་། ཐུགས་རྗེ་ཚད་
མེད་བཞི་དང་ལྡན་པས། འགྲོ་ཀུན་སེམས་ཅན་ཐུགས་རྗེས་དགོངས་མ། ཕྱག་འཚལ་
ལེགས་པའི་ཡོན་ཏན་དཔག་བསམ། ལྗོན་པ་ལྟ་བུར་རབ་ཏུ་རྒྱས་ཤིང་། ལོ་འབྲས་མེ་
ཏོག་ཟེའུ་འབྲུ་འཁྲུངས་པས། འགྲོ་བའི་དབུལ་ཕོངས་རབ་ཏུ་སེལ་མ། ཕྱག་འཚལ་
གྲུབ་པའི་ཕྲིན་ལས་རྣམ་དག །གང་དག་མཛད་པ་ངོ་མཚར་ལྡན་ཞིང་། རྣམ་དག་
དྲི་མེད་སྤྱོད་ཚུལ་ལྡན་པས། འགྲོ་དྲུག་སེམས་ཅན་ཚུལ་ལ་གཞོལ་མ། ཕྱག་འཚལ་
ཕྱག་གཡས་དཔག་བསམ་ལྗོན་ཤིང་། དགོས་འདོད་ལོངས་སྤྱོད་ཆར་དུ་འབེབས་
ཤིང་། ཕྱག་གཡོན་མཐིང་གི་བུམ་པ་འཛིན་པས། འགྲོ་དྲུག་སེམས་ཅན་རེ་བ་བསྐང་
མ། ཕྱག་འཚལ་སྐུ་སྟོད་གཡུ་མདངས་ན་བཟའ། སྐུ་སྨད་ངུར་སྨྲིག་པ་ཏིའི་ཤམ་
ཐབས། ལྷབ་ལྷུབ་དར་གྱི་ཆུན་འཕྱང་འཕྲུལ་བས། ཚུལ་ལྡན་གོས་ཀྱིས་རབ་ཏུ་བརྒྱན་
མ། ཕྱག་འཚལ་བྱམས་མ་ཆེན་པོའི་ཚུལ་ལྡན། ཞེ་སྡང་བདུད་དཔུང་རབ་ཏུ་འཇོམས་
ཤིང་། འགྲོ་བ་ཀུན་ལ་མ་ལྟར་བྱམས་པའི། སྟོང་ཉིད་ཡེ་ཤེས་དོན་དང་ལྡན་མ། ཕྱག་
23



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཚལ་ཡེ་ཤེས་ཆེན་པོའི་ཚུལ་ལྡན། གཏི་མུག་མ་རིག་མུན་པ་སེལ་ཞིང་། རང་རིག་
ཡེ་ཤེས་གསལ་བར་མངའ་བའི། མེ་ལོང་ཡེ་ཤེས་དོན་དང་ལྡན་མ། ཕྱག་འཚལ་ཞི་
བ་ཆེན་པོའི་ཚུལ་ལྡན། ང་རྒྱལ་དྲེགས་པའི་སྐུ་མཁར་གཞོམ་ཞིང་། ངང་ཉིད་ཞི་བའི་
ཚུལ་ལ་གནས་པའི། མཉམ་ཉིད་ཡེ་ཤེས་དོན་དང་ལྡན་མ། ཕྱག་འཚལ་སྦྱིན་པ་ཆེན་
པོའི་ཚུལ་ལྡན། འདོད་ཆགས་ཞེན་པའི་རྒྱ་མཚོ་སྐེམ་ཞིང་། ཚད་མེད་རྣམ་དག་ངང་
ལ་གནས་པའི། སོར་རྟོགས་ཡེ་ཤེས་དོན་དང་ལྡན་མ། ཕྱག་འཚལ་ཡངས་པ་ཆེན་
པོའི་ཚུལ་ལྡན། ཕྲག་དོག་རུ་ངའི་ཐ་རམས་འབྱེད་ཅིང་། ང་བདག་འཛིན་པའི་མདུད་
པ་བཀྲོལ་ནས། བྱ་གྲུབ་ཡེ་ཤེས་དོན་དང་ལྡན་མ། ཕྱག་འཚལ་སྙིང་རྗེ་ཆེན་པོའི་
ཚུལ་ལྡན། འགྲོ་དྲུག་སེམས་ཅན་སྲས་སུ་དགོངས་ཤིང༌། བུ་གཅིག་མ་ལྟར་ཀུན་ལ་
བརྩེ་བས། འགྲོ་བ་ཀུན་གྱི་ཡུམ་དུ་གྱུར་མ། ཕྱག་འཚལ་བྱམས་མགོན་ཆེན་པོའི་ཚུལ་
ལྡན། འགྲོ་བ་ཀུན་གྱི་དཔལ་དུ་གྱུར་ཅིང་། བྱམས་ཆེན་རང་བཞིན་དཔག་ཏུ་མེད་
པས། འཇིག་རྟེན་གསུམ་གྱི་མགོན་དུ་གྱུར་མ། ཕྱག་འཚལ་དགའ་བ་ཆེན་པོའི་ཚུལ་
ལྡན། ཀུན་ལ་མགུ་བ་ཆེན་པོའི་ཚུལ་གྱིས། ནད་སོས་ལྟ་བུའི་ཐུགས་བསྐྱེད་ལྡན་པས།
སེམས་བསྐྱེད་མ་བཞིའི་དོན་དང་ལྡན་ན། ཕྱག་འཚལ་བཏང་སྙོམས་ཆེན་པོའི་ཚུལ་
ལྡན། ཐོག་མ་མཐའ་མར་འགྱུར་བ་མེད་ཅིང་། འགྲོ་བའི་དོན་ལ་བྲི་གང་མེད་པས།
སྐད་ཅིག་མི་ཡེངས་དོན་ལ་བརྩོན་མ། ཕྱག་འཚལ་འཇིག་རྟེན་གསུམ་པོ་ཉིད་ན། ལྷ་
དང་མི་དང་ལྷ་མ་ཡིན་དང་། ནམ་མཁའ་ལྡིང་དང་དྲི་ཟར་བཅས་པས། ཚུལ་ལྡན་
ལྷ་མོ་ཉིད་ལ་གཞོལ་མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་
རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་
གྲུབ་སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་
རངས་ལངས་པར་བྱས་ནས། ཚུལ་ཁྲིམས་བྱམས་མ་ཉིད་ལ་ཕྱག་འཚལ། ཉི་ཤུ་རྩ་
24



མདོ་སྡེ།
བྱམས་མ་རྩ་བའི་བསྟོད་པ།
༼ད༽
གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་
འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་
ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་
པ་ཐམས་ཅད་རབ་ཏུ་འགྲུབ་ཅིང་། དངོས་གྲུབ་མ་ལུས་མྱུར་དུ་འབྱུང་བྱེད། འཇིགས་
པ་ཀུན་ལ་བསྐྱབ་པ་ཉིད་དོ། །ཚེ་འདིར་བསམ་པའི་དོན་རྣམས་འཐོབ་ཅིང༌། སྡིག་
པ་ཐམས་ཅད་རྣམ་པར་དག་བྱེད། བསོད་ནམས་ཚོགས་ཆེན་རབ་ཏུ་རྫོགས་འགྱུར།
རྣམ་དག་དྲི་མེད་ཚུལ་དང་རབ་ལྡན། ཕྱི་མར་དཔལ་དང་ལྡན་པའི་ཞིང་དུ། ནམ་
མཁའི་མདོག་ཅན་དོན་དང་ལྡན་ཏེ། བྱམས་ཆེན་ལྷ་མོའི་སྐུ་རུ་སངས་རྒྱས། མངོན་
པར་བྱང་ཆུབ་འཐོབ་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་
ཡང་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་
པ། ཚུལ་ཁྲིམས་བྱམས་མ་ལ་བསྟོད་པ་འདི་ཉིད། འཛིན་པ་དང་། འཆང་བ་དང་།
ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང་། ནན་ཏན་དང་།
བཀུར་སྟི་དང་། རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་ཤེས་བྱ་པད་
མོ་དམ་པ་ལ། ཡོན་ཏན་ལེགས་པའི་ཟེའུ་འབྲུས་བརྒྱན་ཅིང་། བསླབ་པ་ཚུལ་ཁྲིམས་
ཡོངས་སུ་རྫོགས་ཏེ། སྡུག་བསྔལ་འཁོར་བའི་འདམ་ལས་ཡོངས་སུ་ཐར་ཏེ། བག་
ཆགས་འཁྲུལ་པའི་སྐྱོན་གྱིས་མ་གོས་པར། རྣམ་པར་ཐར་པའི་ལམ་ལ་ཞུགས་ཤིང་།
ལམ་ལྔ་ས་བཅུའི་ཡོན་ཏན་རྒྱུད་ལ་སྐྱེ་བར་འགྱུར་རོ། །ཕྱི་མར་ཡང་སྦྱང་དཀའ་
མངོན་དུ་གྱུར་པའི་ཡོན་ཏན་ཐོབ་སྟེ། སྒྲིབ་གཉིས་བྱང་ཞིང་ཚོགས་གཉིས་རྫོགས་
ནས། མི་གཡོ་མི་འཁྲུལ་གཡུང་དྲུང་སྤྱོད་པའི་ཁྲིམས་དང་ལྡན་ཏེ། ཕྱི་ཚུལ་དང་ནང་
25



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གི་ཁྲིམས་ཟུང་དུ་འབྲེལ་ནས། གཡུང་དྲུང་སེམས་དཔའི་སྤྱོད་པ་ཟབ་མོ་ལ་དབང་
སྟེ། བསླབ་གསུམ་རྣམ་པར་དག་པའི་ཡོན་ཏན་དང་ལྡན་ནས། སེམས་ཅན་ཉོན་
མོངས་པ་འཁོར་བ་ལ་གནས་པ་རྣམས་ལ། འཁོར་བ་མེད་པ་ཐར་པའི་བདེ་གནས་
སྟོན་ཅིང་། འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན་གཤེན་
རབ་གཡུང་དྲུང་སེམས་དཔའ་རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག །
འདིའི་དོན་ལ་རབ་ཏུ་བརྩོན་པར་བྱའོ། །འཛིན་པར་བྱའོ། །འཆང་བར་བྱའོ། །ཀློག་
པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་
བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །རི་མོར་བྱའོ། །བཀུར་སྟིར་
བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་
བྱའོ། །དེས་ན་སེམས་ཅན་རྣམས་ཡང་དག་པར་སངས་རྒྱས་ཞིང་། ཡུམ་ཆེན་མོ་ཚུལ་
ཁྲིམས་བྱམས་མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་
གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང༌། ཀླུ་དང༌། མི་དང་།
ལྷ་མ་ཡིན་དང༌། ནམ་མཁའ་ལྡིང་དང༌། དྲི་ཟར་བཅས་པའི་འཇིག་རྟེན་ཀུན་ཡི་
རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་དེའི་ཚེ་སྟོན་པ་ལ་ཚངས་པ་གཙུག་ཕུད་ཀྱིས་གསོལ་པ། སྟོན་པ་ལགས།
ཡུམ་ཆེན་མོ་ཚུལ་ཁྲིམས་བྱམས་མའི་བསྟོད་པ་ལས། དོན་དང་ཡོན་ཏན་དེ་ལྟར་དུ་
འབྱུང་ན། ཡུམ་ཆེན་མོ་སྟོབས་ཀྱི་བྱམས་མ་ལ། མཚན་དཔེ་དང་ཡོན་ཏན་ཅི་ལྟ་བུའི་
སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་ཕུད་ལ།
ཡུམ་ཆེན་མོ་སྟོབས་ཀྱི་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ་འདི་དག་
བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ
ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། སྟོབས་ཀྱི་
26



མདོ་སྡེ།
བྱམས་མ་རྩ་བའི་བསྟོད་པ།
༼ད༽
བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་ལྡན་མ། ལྷ་མོའི་སྐུ་ལ་སྟོབས་
མཆོག་མ་ལུས། ཡོངས་སུ་རྫོགས་ཤིང་ཐོགས་པ་མེད་པས། འགྲོ་བ་འདུལ་བའི་སྟོབས་
དང་ལྡན་མ། ཕྱག་འཚལ་དགའ་ལྡན་དག་པའི་ཞིང་ཁམས། དབང་ལྡན་སངས་རྒྱས་
སྟོང་གི་དབུས་ན། ཐུགས་རྗེའི་སྟོབས་མཆོག་ཕྲིན་ལས་ལྡན་པས། འཁོར་བ་མ་ལུས་
དབྱིངས་སུ་སྒྲོལ་མ། ཕྱག་འཚལ་དབུ་ཡི་གཙུག་ཏོར་མཐོ་ཞིང་། རིན་ཆེན་གསེར་གྱི་
ཐོད་ཇིང་མཛེས་པས། རྒྱལ་མཚན་མཐོན་པོའི་ཏོག་ལྟར་མཛེས་ཤིང་། ཐོགས་མེད་
སྟོབས་མཆོག་རྨད་དུ་བྱུང་མ། ཕྱག་འཚལ་སྐུ་མདོག་པདྨ་རཱ་ག །ཅུང་ཟད་དམར་
ཞིང་རབ་ཏུ་དྭངས་པས། དབང་ལྡན་མེ་ཏོག་ཞིང་ཁམས་སྐྱོང་ཞིང་། མེ་ལྷའི་ཚོགས་
རྣམས་དབང་དུ་སྡུད་མ། ཕྱག་འཚལ་ཞལ་བཟང་ཉི་མའི་དཀྱིལ་འཁོར། རབ་ཏུ་
རྒྱས་ཤིང་འོད་སྟོང་འབར་བས། གཟི་བརྗིད་ཉི་མའི་དཀྱིལ་འཁོར་ལྟ་བུ། སྐར་མའི་
ཚོགས་རྣམས་ཟིལ་གྱིས་གནོན་མ། ཕྱག་འཚལ་སྤྱན་སྙན་ཤངས་ལྗགས་ཁྲོ་གཉེར།
ཅུང་ཙམ་བསྡུས་ཤིང་འབྲུ་ཚུགས་གཟིགས་པས། བདུད་དང་སྲིན་པོ་མུ་སྟེགས་ལ་
སོགས། རབ་ཏུ་བརྒྱལ་ཞིང་གུས་པས་འདུད་མ། ཕྱག་འཚལ་མི་འགྱུར་སྐུ་ཡི་བརྗིད་
ལྡན། རབ་ཏུ་བརྗིད་ཅིང་དཔུང་སོག་ཟླུམ་པས། སྲིད་པ་གསུམ་པོ་ཟིལ་གྱིས་གནོན་
ཅིང་། སྐྱེ་འགྲོ་མ་ལུས་དབང་ལ་འདེབས་མ། ཕྱག་འཚལ་རྐེད་སྐབས་འཁྲིལ་བག་
ལྡན་ཞིང༌། མཉེན་ལྕུག་འཁྲིལ་ལྡེམ་སྒེག་དང་ལྡན་པས། ཤིན་ཏུ་མཛེས་བརྗིད་
འཛུམ་མདངས་ལྡན་ཞིང་། སྐུ་གསུམ་མེ་ལྷ་ཡབ་ལ་དགྱེས་མ། ཕྱག་འཚལ་གཡས་
བརྐྱངས་གཡོན་བསྐུམས་ཞབས་ཀྱི། རྐང་པ་ཡ་གཅིག་ས་ལ་བརྡབས་པས། འཇིག་
རྟེན་གསུམ་གྱི་འབྱུང་པོའི་ཚོགས་ཀུན། མ་ལུས་སྐད་ཅིག་ཉིད་ལ་བརྒྱལ་མ། ཕྱག་
འཚལ་ཕྱག་གཡས་སེང་གེའི་རུ་མཚོན། བདུད་དང་གནོད་སྦྱིན་དམག་ལ་རྒྱལ་ཞིང་།
ཕྱག་གཡོན་ས་གནོན་བརྗིད་པའི་ཕྱག་རྒྱས། ཁམས་གསུམ་འཁོར་བའི་ས་དགུ་གནོན་
27



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མ། ཕྱག་འཚལ་དབུ་རྒྱན་སྙན་ཆ་མགུལ་ཆུ། དཔུང་རྒྱན་ཕྱག་གདུབ་ཞབས་གདུབ་
ལ་སོགས། རིན་ཆེན་སྣ་ལྔས་རབ་ཏུ་བརྒྱན་ཅིང་། མཛེས་བརྗིད་རྒྱན་གྱིས་རབ་ཏུ་
བརྒྱན་མ། ཕྱག་འཚལ་སྐུ་སྟོད་དར་དཀར་ཅོག་ཞུ། སྐུ་སྨད་གཞའ་ཚོན་སྣ་ལྔའི་ཤམ་
ཐབས། དར་དམར་འཕུར་ཤམ་རབ་ཏུ་མཛེས་བརྗིད། ལྷབ་ལྷུབ་ནབ་བཟས་རྣམ་
པར་ཀླུབས་མ། ཕྱག་འཚལ་དམིགས་པ་མེད་པའི་སྟོབས་མཆོག །གང་ལ་ཆགས་པ་
མེད་པའི་རྟུལ་ཞུགས། བོན་དང་ཟང་ཟིང་མི་ཆགས་སྦྱིན་པས། འགྲོ་དྲུག་སེམས་ཅན་
དགོས་འདོད་བསྐང་མ། ཕྱག་འཚལ་བྱམས་མ་ཆེན་མོའི་སྟོབས་མཆོག །སྟོང་ཉིད་ཡེ་
ཤེས་དོན་དང་ལྡན་པས། ཞེ་སྡང་འཁོར་བ་རྩད་ནས་བཅད་ཅིང་། ཚ་གྲང་དམྱལ་
བའི་སྡུག་བསྔལ་ཞི་མ། ཕྱག་འཚལ་སྦྱིན་པ་ཆེན་པོའི་སྟོབས་མཆོག །སོར་རྟོགས་ཡེ་
ཤེས་དོན་དང་ལྡན་པས། འདོད་ཆགས་འཁོར་བ་རྩ་ནས་བཅད་ཅིང་། བཀྲེས་སྐོམ་
ཡི་དྭགས་དབུལ་ཕོངས་སེལ་མ། ཕྱག་འཚལ་ཞི་བ་ཆེན་པོའི་སྟོབས་མཆོག །མེ་ལོང་
ཡེ་ཤེས་དོན་དང་ལྡན་པའི། གཏི་མུག་འཁོར་བ་རྩ་ནས་བཅད་ཅིང་། གླེན་ལྐུགས་
བྱོལ་སོང་མུན་པ་སེལ་མ། ཕྱག་འཚལ་ཞི་བ་ཆེན་པོའི་སྟོབས་མཆོག །མཉམ་ཉིད་
ཡེ་ཤེས་དོན་དང་ལྡན་པས། ང་རྒྱལ་འཁོར་བ་རྩ་ནས་བཅད་ཅིང་། འཐབ་རྩོད་ལྷ་
མིན་དྲེགས་པ་འདུལ་མ། ཕྱག་འཚལ་ཡངས་པ་ཆེན་པོའི་སྟོབས་མཆོག །བྱ་གྲུབ་ཡེ་
ཤེས་དོན་དང་ལྡན་པས། ཕྲག་དོག་འཁོར་བ་རྩ་ནས་བཅད་ཅིང་། བྲེལ་ཕོངས་མི་ཡི་
འདོད་པ་བསྐང་མ། ཕྱག་འཚལ་འགྲོ་བ་འདུལ་བའི་སྟོབས་མཆོག །ཞི་རྒྱས་དབང་
དྲག་ཕྲིན་ལས་རྣམ་བཞིས། གང་ལ་གང་འདུལ་ཕྲིན་ལས་ལྡན་ཞིང་། མ་རྨོངས་
ཐབས་མཆོག་ཐུགས་རྗེ་ལྡན་མ། ཕྱག་འཚལ་རྣམ་པར་འཕྲུལ་བའི་སྟོབས་མཆོག །
གང་དག་འགྲོ་བའི་མིག་སྣང་ཡུལ་དུ། དེ་ཉིད་གང་ལ་གང་འདུལ་སྟོན་ཅིང་། དེ་
དག་སྡུག་བསྔལ་མ་ལུས་སྐྱོབ་མ། ཕྱག་འཚལ་ཆེ་བའི་ཡོན་ཏན་སྟོབས་མཆོག །སྟོང་
28



མདོ་སྡེ།
བྱམས་མ་རྩ་བའི་བསྟོད་པ།
༼ད༽
གི་འཇིག་རྟེན་སྲིད་གསུམ་ཉིད་ནས། ལྷ་མོའི་མཚན་དཔེ་ཉིད་ལ་བརྗོད་ཅིང་། སྐྱེ་
འགྲོ་མ་ལུས་ཉིད་ལ་གཞོལ་མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་
ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་
དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་
དང་ཐོ་རངས་ལངས་པར་བྱས་ནས། སྟོབས་ཀྱི་བྱམས་མ་ཉིད་ལ་ཕྱག་འཚལ། ཉི་ཤུ་
རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་
འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་
ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་
པ་ཐམས་ཅད་རབ་ཏུ་འགྲུབ་ཅིང་། དངོས་གྲུབ་མ་ལུས་མྱུར་དུ་འབྱུང་བྱེད། འཇིགས་
པ་ཀུན་ལས་བསྐྱབ་པ་ཉིད་དོ། །ཚེ་འདིར་བསམ་པའི་དོན་རྣམས་འཐོབ་ཅིང་། སྡིག་
པ་ཐམས་ཅད་རྣམ་པར་དག་བྱེད། བསོད་ནམས་ཚོགས་ཆེན་རབ་ཏུ་རྫོགས་འགྱུར།
ཐོགས་མེད་སྟོབས་ཤུགས་སྟོབས་དང་རབ་ལྡན། ཕྱི་མར་དགའ་ལྡན་དག་པའི་ཞིང་
དུ། སྐུ་གསུམ་མེ་ལྷའི་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས།
མངོན་པར་བྱང་ཆུབ་འཐོབ་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་
པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད།
གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་
ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་
ཡུམ་དུ་གྱུར་པ་སྟོབས་ཀྱི་བྱམས་མའི་བསྟོད་པ་འདི་ཉིད། འཛིན་པ་དང་། འཆང་བ་
དང་། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང་། ནན་ཏན་
དང༌། བཀུར་སྟི་དང་། རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་མཐུ་
དབང་སྟོབས་མཆོག་གི་དཔལ་དུ་གྱུར་ཅིང་། དགྲ་དང་། དུག་དང་། མཚོན་དང་།
29



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཕ་རོལ་གྱིས་རྒོལ་བ་ཐམས་ཅད་ཚར་བཅད་ཅིང་། དགེ་བའི་སྟོབས་མཆོག་རྒྱ་ཆེན་པོ་
རུ་འགྲུབ་ནས། མཐུ་སྟོབས་དཔལ་མཆོག་གི་མངའ་དབང་ཆེན་པོ་རུ་འགྱུར་རོ། །ཕྱི་
མར་དགེ་བའི་སྟོབས་མཆོག་ཆེན་པོའི་མཐུ་དཔལ་གྱིས། སྒྲིབ་གཉིས་བྱང་ཞིང་ཚོགས་
གཉིས་རྫོགས་ནས། མ་བཙལ་ལྷུན་གྱིས་གྲུབ་པས། མཐུ་རྩལ་ཆེན་པོའི་སྟོབས་དང་
ལྡན་ཞིང་། གང་ལ་ཡང་ཉམ་ང་དང་དོགས་པ་མེད་པར་མ་ནུས་རྨོངས་པའི་ཞུམ་
པ་སྤངས་ནས། སེམས་ཅན་ཉོན་མོངས་པའི་སྡུག་བསྔལ་ལ་གནས་པ་རྣམས། རྒྱུན་
ཞུགས་ནུས་ལྡན་གྱི་མཐུ་དང་རྩལ་བསྐྱེད་ནས། དགེ་བའི་སྟོབས་རྒྱ་ཆེན་པོར་བསྐྱེད་
ཅིང་འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །
འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་
པར་བྱའོ། །མཆོད་པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །
བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་
བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་རྒྱས་ཤིང་།
ཡུམ་ཆེན་མོ་སྟོབས་ཀྱི་བྱམས་མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་
པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་
དང་། མི་དང༌། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་
རྟེན་ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ་ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་སྟོབས་ཀྱི་བྱམས་མའི་བསྟོད་པ་ལས། དོན་དང་ཡོན་ཏན་དེ་
ལྟར་དུ་འབྱུང་ན། ཡུམ་ཆེན་མོ་ཐུགས་རྗེ་བྱམས་མ་ལ། མཚན་དཔེ་དང་ཡོན་ཏན་ཅི་
30



མདོ་སྡེ།
བྱམས་མ་རྩ་བའི་བསྟོད་པ།
༼ད༽
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་ཐུགས་རྗེ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་
ཐུགས་རྗེ་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་བརྩེ་མ། ལྷ་མོའི་སྐུ་
ལ་ཐུགས་རྗེ་འབྱུང་གནས། འགྲོ་ཀུན་སྐྱབས་མགོན་ཞིང་དུ་གྱུར་ཅིང་། ཐུགས་རྗེ་བཞི་
ལྡན་འགྲོ་བ་འདྲེན་མ། ཕྱག་འཚལ་དབང་ལྡན་བཀོད་པའི་ཞིང་དུ། བསྐལ་བཟང་
སངས་རྒྱས་སྟོང་གི་དབུས་ན། མཚན་དཔེ་ཡོན་ཏན་ལྷུན་ལ་རྫོགས་ཤིང་། ལོངས་
སྤྱོད་རྫོགས་པའི་སྐུ་རུ་བཞུགས་ན། ཕྱག་འཚལ་སྐུ་མདོག་ཨིནྡྲ་ནཱི་ལ། དྲི་མ་མེད་ཅིང་
ཤེལ་འོད་འབར་བས། འཁོར་བའི་ཆགས་སྐྱོན་དྲི་མ་བྲལ་ཞིང་། འདམ་གྱི་པད་མོའི་
ཚུལ་དུ་གནས་མ། ཕྱག་འཚལ་དབུ་གཙུག་ལྕང་ལོར་རྫོགས་སྐུ། ཡེ་ཤེས་ལྔ་ལྡན་ལྷུན་
གྱིས་གྲུབ་པས། རིགས་ལྔའི་དཀྱིལ་འཁོར་དབུ་ལ་རྫོགས་ཤིང་། གཞན་སྣང་འཁོར་
བ་ཟིལ་གྱིས་གནོན་མ། ཕྱག་འཚལ་ཞལ་རས་ཟླ་བ་ཉ་རྒྱས། གཟི་མདངས་འོད་ཟེར་
ཀུན་ནས་འཕྲོ་བས། འཇིག་རྟེན་གསུམ་གྱི་དགའ་བ་བསྐྱེད་ཅིང་། མགུ་བ་ཆེན་པོའི་
ཚུལ་དང་ལྡན་མ། ཕྱག་འཚལ་ཐུགས་རྗེ་ཚད་མེད་སྤྱན་ལས། ཀུན་གསལ་རིག་པའི་
དོན་དང་ལྡན་མ། སྤྱན་དྲུག་ཡུལ་དྲུག་རྣམ་པར་གཟིགས་ཤིང་། སྤྱན་གཅིག་བསྒྲིབས་
མེད་དབྱིངས་ན་གནས་མ། ཕྱག་འཚལ་ཡེ་སངས་ཧ་ལོ་སྙན་ལ། ཀུན་གསན་དངོས་
མེད་སྙན་དང་ལྡན་པས། སྣ་ཚོགས་སྒྲ་ཡི་བྱེ་བྲག་འབྱེད་ཅིང༌། སྒྲ་ཚོགས་མ་ལུས་
གཅིག་ཏུ་སྡུད་མ། ཕྱག་འཚལ་ཐུགས་རྗེའི་དྲི་གསལ་ཤངས་ལ། ཀུན་ཚོར་ངད་ལྡན་
དོན་དང་ལྡན་པས། སྣ་ཚོགས་དྲི་ཡི་བྱེ་བྲག་འབྱེད་ཅིང་། དྲི་རྣམས་མ་ལུས་དབྱིངས་
སུ་གཅོད་མ། ཕྱག་འཚལ་བོན་ཉིད་རོ་ལེན་ལྗགས་ལ། ཀུན་གྲོལ་ཡེ་ཐིམ་དོན་དང་
31



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལྡན་པས། རོ་རྣམས་མ་ལུས་དབྱིངས་སུ་རོལ་ཞིང་། རོ་དྲུག་མྱོང་སྟོང་དབྱིངས་སུ་
གཟིགས་མ། ཕྱག་འཚལ་ཀུན་བརྟན་འགྱུར་མེད་སྐུ་ལ། ཡེ་ཤེས་བདེ་ལྡན་དོན་དང་
ལྡན་པས། རེག་བྱ་མངོན་སྣང་དབྱིངས་སུ་རོལ་ཞིང༌། སྐྱེ་འཆི་མེད་པ་གཡུང་དྲུང་
འཆང་མ། ཕྱག་འཚལ་མི་གཡོ་མཉམ་གསལ་ཐུགས་ལ། ཀུན་མཁྱེན་རིག་པའི་དོན་
དང་ལྡན་པས། འཁོར་འདས་མ་བསྒྲིབས་ས་ལེར་གསལ་ཞིང་། རྒྱལ་བའི་ཞིང་ལ་
མངོན་པར་གཟིགས་མ། ཕྱག་འཚལ་ཕྱག་གཡས་ཡིད་བཞིན་ནོར་བུས། དགོས་
འདོད་མ་ལུས་ཆར་དུ་འབེབས་ཤིང་། ཕྱག་གཡོན་ཐུགས་རྗེའི་ཞགས་པ་བསྣམས་
པས། འགྲོ་དྲུག་མ་ལུས་གནས་སུ་འདྲེན་མ། ཕྱག་འཚལ་དྲི་མེད་པདྨའི་གདན་
ལ། གཡས་བརྐྱངས་གཡོན་བསྐུམས་ཚུལ་དུ་བཞུགས་པས། སྣང་ཞིང་སྲིད་པ་ཟིལ་
གྱིས་གནོན་ཞིང་། ཁམས་གསུམ་ས་དགུ་དབྱིངས་སུ་སྒྲོལ་མ། ཕྱག་འཚལ་དཔག་ཏུ་
མེད་པའི་ཐུགས་རྗེ། ནམ་མཁའ་ལྟ་བུའི་དོན་དང་ལྡན་པས། འཁོར་འདས་མ་ལུས་
ཡོངས་ལ་ཁྱབ་ཅིང་། དཔག་མེད་འཁོར་བ་དབྱིངས་སུ་སྒྲོལ་མ། ཕྱག་འཚལ་ཀུན་ལ་
སྙོམས་པའི་ཐུགས་རྗེ། ཉི་མ་ལྟ་བུའི་དོན་དང་ལྡན་པས། ཐུགས་རྗེ་ཚད་མེད་ཀུན་ལ་
སྙོམས་ཤིང་། འགྲོ་བ་སྨག་གི་མུན་པ་སེལ་མ། ཕྱག་འཚལ་ཟད་པ་མེད་པའི་ཐུགས་
རྗེ། ས་གཞི་ལྟ་བུའི་དོན་དང་ལྡན་པས། ཅི་འདོད་ཡིད་བཞིན་ཕུན་སུམ་ཚོགས་ཤིང་།
དགོས་འདོད་རེ་བ་མ་ལུས་བསྐང་མ། ཕྱག་འཚལ་རྒྱུན་ཆད་མེད་པའི་ཐུགས་རྗེ། ཆུ་
བོ་ལྟ་བུའི་དོན་དང་ལྡན་པས། ཇི་སྲིད་བར་དུ་འགྲོ་དོན་མཛད་ཅིང་། དེ་སྲིད་ཐུགས་
རྗེའི་ངང་ཐག་བསྲིང་མ། ཕྱག་འཚལ་ནོར་བུ་ལྟ་བུའི་ཐུགས་རྗེ། གང་དག་སྨོན་ལམ་
བཏབ་པའི་དོན་ཀུན། དེ་དག་ཡོངས་སུ་འགྲུབ་པར་མཛད་ཅིང་། འགྲོ་བའི་དབུལ་
ཕོངས་སེལ་བར་མཛད་མ། ཕྱག་འཚལ་བསྐལ་པའི་མཐའ་སྐྱོངས་ཐུགས་རྗེ། ནུབ་པ་
མེད་པའི་དོན་དང་ལྡན་པས། ཐུགས་རྗེའི་ངང་ཐག་ཡོངས་སུ་བསྲིང་ཞིང་། བསྐལ་
32



མདོ་སྡེ།
བྱམས་མ་རྩ་བའི་བསྟོད་པ།
༼ད༽
པའི་མཐའ་སྐྱོང་འགྲོ་དོན་མཛད་མ། ཕྱག་འཚལ་ཐུགས་རྗེ་དེ་དང་དེ་ལ། ཐམས་
ཅད་མ་ལས་རབ་ཏུ་བརྟེན་པས། གང་དུ་ཉོན་མོངས་གདུངས་པའི་སེམས་ཅན། དེ་
དག་ཐུགས་རྗེའི་སྤྱན་གྱིས་གཟིགས་མ། ཕྱག་འཚལ་འཇིག་རྟེན་གསུམ་པོ་ཉིད་ན། ཅི་
སྲིད་སྐྱེ་འགྲོ་མ་ལུས་མཐའ་དག །དེ་ཉིད་ལྷ་མོའི་ཐུགས་རྗེས་བཟུང་བྱེད། ཐམས་ཅད་
མ་ལུས་ཉིད་ལ་བསྟོད་མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་
མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་
དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་
དང་ཐོ་རངས་ལངས་པར་བྱས་ནས། ཐུགས་རྗེ་བྱམས་མ་ཉིད་ལ་ཕྱག་འཚལ། ཉི་ཤུ་
རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་
འཇིགས་པ་མ་ལུས་བསྐྱབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་
དང་ཕ་རོལ་ཟོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས།
འདོད་པ་ཐམས་ཅད་རབ་ཏུ་འགྲུབ་ཅིང༌། དངོས་གྲུབ་མ་ལུས་མྱུར་དུ་འབྱུང་བྱེད།
འཇིགས་པ་ཀུན་ལ་སྐྱབས་པ་ཉིད་དོ། །ཚེ་འདིར་བསམ་པའི་དོན་རྣམས་འཐོབ་ཅིང་།
སྡིག་པ་ཐམས་ཅད་རྣམ་པར་དག་བྱེད། བསོད་ནམས་ཚོགས་ཆེན་རབ་ཏུ་རྫོགས་
འགྱུར། ཐུགས་རྗེ་ཚད་མེད་བཞི་དང་རབ་ལྡན། ཕྱི་མར་དབང་ལྡན་བཀོད་པའི་ཞིང་
དུ། ཐུགས་རྗེ་ཆེན་པོའི་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས།
མངོན་པར་བྱང་ཆུབ་འཐོབ་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་
པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད།
གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་
ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་
ཡུམ་དུ་གྱུར་པ། ཐུགས་རྗེ་བྱམས་མའི་བསྟོད་པ་འདི་ཉིད། འཛིན་པ་དང་། འཆང་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བ་དང༌། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང་། ནན་
ཏན་དང་། བཀུར་སྟི་དང་། རིམ་གྲོ་ཆེར་བྱེད་པ་ཉིད་ནི། འཇིག་རྟེན་འདིར་ཡང་
ཐབས་ལྡན་ཐུགས་རྗེ་འབྱུང་བའི་གནས་སུ་འགྱུར་ཞིང་། འགྲོ་བ་སེམས་ཅན་གང་
ལ་གང་འདུལ་གྱི་ཐུགས་རྗེ་དཔག་ཏུ་མེད་ཅིང་བསྟན་པའི་དཔལ་དུ་ཤར་ནས། ཕྱི་
མར་ཡང་ཐུགས་རྗེའི་གཙོ་མོ་ཐུགས་རྗེའི་བདག་ཉིད་ཅན་ཞེས་བྱ་བར། ཐུགས་རྗེའི་
སྐྱབས་མགོན་དམ་པར་གྱུར་ནས། སེམས་ཅན་ཉོན་མོངས་པ་སྙིང་རྗེའི་དམིགས་ཡུལ་
དུ་གྱུར་པ་རྣམས་ལ། དཔག་ཏུ་མེད་པ་ནམ་མཁའ་ལྟ་བུའི་ཐུགས་རྗེ་དང༌། ཀུན་
ལ་སྙོམས་པ་ཉི་མ་ལྟ་བུའི་ཐུགས་རྗེ་དང་། ཟད་པ་མེད་པ་ས་གཞི་ལྟ་བུའི་ཐུགས་རྗེ་
དང་། རྒྱུན་ཆད་མེད་པ་ཆུ་བོ་ལྟ་བུའི་ཐུགས་རྗེ་དང༌། ཐུགས་རྗེ་ཆེན་པོ་བཞི་ཡིས་
འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་
བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །
མཆོད་པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །
རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱ
འོ། །དེས་ན་སེམས་ཅན་རྣམས་ཡང་དག་པར་སངས་རྒྱས་ཤིང་། ཡུམ་ཆེན་མོ་ཐུགས་
རྗེ་བྱམས་མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་
གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང་།
མི་དང་། ལྷ་མ་ཡིན་དང༌། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་
ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
34



མདོ་སྡེ།
བྱམས་མ་རྩ་བའི་བསྟོད་པ།
༼ད༽
པ་ལགས། ཡུམ་ཆེན་མོ་ཐུགས་རྗེ་བྱམས་མའི་བསྟོད་པ་ལས། དོན་དང་ཡོན་ཏན་
དེ་ལྟར་དུ་འབྱུང་ན། ཡུམ་ཆེན་མོ་བརྩོན་འགྲུས་བྱམས་མ་ལ། མཚན་དཔེ་དང་ཡོན་
ཏན་ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་
གཙུག་ཕུད་ལ། ཡུམ་ཆེན་མོ་བརྩོན་འགྲུས་བྱམས་མ་ལ་བསྟོད་པ་ཚིག་བཞི་ཚིགས་སུ་
བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་
གྱུར་མ། བརྩོན་འགྲུས་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་བརྩོན་
མ། ལྷ་མོའི་སྐུ་ལ་སྤྲུལ་པའི་སྐུ་མཆོག །བྱེ་བ་ཕྲག་བརྒྱ་ཡོངས་སུ་འགྱེད་ཅིང་། འགྲོ་
བའི་དོན་ལ་བརྩོན་པར་མཛད་མ། ཕྱག་འཚལ་བདེ་ལྡན་བཀོད་པའི་ཞིང་ཁམས།
འོད་འཕྲོས་སངས་རྒྱས་སྟོང་གི་དབུས་ན། གཟི་བརྗིད་མཚན་དཔེ་འོད་དུ་འབར་
ཞིང༌། སྤྲུལ་པའི་འོད་ཟེར་ཀུན་ཏུ་འགྱེད་མ། ཕྱག་འཚལ་དབུ་ཟླུམ་གདུགས་ཀྱི་ཚུལ་
མངའ། དབུ་གཙུག་ལྕང་ལོ་གཡས་སུ་འཁྱིལ་པས། འགྲོ་དྲུག་ཁ་ལོ་གྱེན་དུ་བསྒྱུར་
ཞིང་། གང་དག་འགྲོ་བ་ཐར་པར་འདྲེན་མ། ཕྱག་འཚལ་ཞལ་རས་ཟླུམ་ལ་འཁྱིལ་
ཞིང༌། ཞལ་མདོག་དཀར་ལྗང་ཆུ་ཤེལ་འོད་ཆགས། ཞལ་གྱི་དཀྱིལ་འཁོར་འཛུམ་
མདངས་ལྡན་ཞིང་། གང་བ་བརྒྱད་གཉིས་བརྩེགས་པའི་ཞལ་མ། ཕྱག་འཚལ་གཟི་
མདངས་སྤྱན་ལ་བཀྲག་ཆགས། བསྒྲིབས་མེད་སྐར་ཆེན་ལ་ཀར་ཤར་འདྲས། ཁམས་
གསུམ་འཁོར་བའི་ས་དགུ་གཟིགས་ཤིང་། དེ་ཉིད་སྡུག་བསྔལ་བསྐྱབ་པར་མཛད་
མ། ཕྱག་འཚལ་སྨིན་མཚམས་ཡེ་ཤེས་འོད་ཟེར། ཁ་དོག་རྣམ་པ་སྣ་ཚོགས་ལྡན་མས།
འགྲོ་བ་སྨག་གི་མུན་པ་སེལ་ཞིང་། འཁོར་འདས་བོན་ཉིད་དབྱིངས་སུ་སྡུད་མ། ཕྱག་
འཚལ་སྨིན་མ་ཀ་ཡི་ན་རོ། །ཐུགས་རྗེའི་ཉོན་མོངས་འདྲེན་པའི་ལྕགས་ཀྱུ་། འཁོར་
བ་མ་ལུས་དབྱིངས་སུ་སྒྲོལ་ཞིང་། ཐམས་ཅད་བོན་ཉིད་དབྱིངས་སུ་འཁོད་མ། ཕྱག་
35



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཚལ་སྙན་ནི་པདྨའི་ཚུལ་ཅན། འདབ་བརྒྱད་མེ་ཏོག་ཧ་ལོ་ལྟ་བུས། སྣ་ཚོགས་སྒྲ་
ཡི་བྱེ་བྲག་འབྱེད་ཅིང་། སྒྲ་ཚོགས་འཁོར་བ་ཟིལ་གྱིས་གནོན་མ། ཕྱག་འཚལ་ཤངས་
ནི་ཡིད་བཞིན་ནོར་བུ། མཛེས་སྡུག་དྲི་ཞིམ་ངད་དང་ལྡན་པས། ཐུགས་རྗེ་རྒྱུན་མེད་
ཡོངས་ལ་སྙོམས་ཤིང་། འགྲོ་བ་ནད་ཀྱི་སྡུག་བསྔལ་སེལ་མ། ཕྱག་འཚལ་ལྗགས་ནི་
པདྨའི་སྦུ་གུ། མཉེན་ཞིང་དྭངས་ལ་སྲབ་ཅིང་ལེགས་པ། རོ་ལེན་ལྗགས་ཀྱིས་སྐད་
ཀྱི་བརྡ་བཀྲོལ། སུམ་བརྒྱ་དྲུག་ཅུའི་བརྡ་ཚོགས་སྦྱོར་མ། ཕྱག་འཚལ་ཚེམས་ནི་ལྷ་
རྩེའི་བ་གམ། བཞི་བཅུ་རྩ་གཉིས་དཀར་ལ་ཚགས་དམ། ཤིན་ཏུ་མཛེས་ཤིང་རབ་ཏུ་
མཁྲེགས་པས། སྐྱེ་ཤི་འཁོར་བ་རྩད་ནས་གཅོད་མ། ཕྱག་འཚལ་སྐྱེ་མགུལ་རིན་ཆེན་
བུམ་པ། ངོ་མཚར་ཡིད་འོང་བཅུད་ཀྱིས་བལྟམས་པས། བཀའ་རྒྱུད་འབུམ་སྡེའི་ཆར་
ཆེན་འབེབས་ཤིང་། ཕ་རོལ་ཕྱིན་པའི་བདག་ཉིད་མཛད་མ། ཕྱག་འཚལ་སྐུ་སྟོད་
སེང་གེའི་ལྟ་བུ། ཡེ་ནས་འགྱིང་ཞིང་བརྗིད་དང་ལྡན་པས། འཇིག་རྟེན་འདི་དང་
འདི་ལ་སོགས་པའི། སྲིད་གསུམ་འཁོར་འདས་དབང་དུ་སྡུད་མ། ཕྱག་འཚལ་སྐུ་
སྨད་བརྗིད་བག་ཆེ་ཞིང༌། སྟ་ཟུར་མདུན་རྒྱབ་སྒེག་དང་རབ་ལྡན། གཡས་བརྐྱངས་
གཡོན་བསྐུམས་འཁོར་ལོའི་ཞབས་ཀྱིས། སྣང་སྲིད་འཇིག་རྟེན་འཁོར་ལོ་སྒྱུར་མ།
ཕྱག་འཚལ་ཕྱག་གཡས་རྫུ་འཕྲུལ་ཞགས་པས། ཐུགས་རྗེའི་མྱུར་མགྱོགས་རྫུ་འཕྲུལ་
ལྡན་ཞིང་། ཕྱག་གཡོན་སྤྲུལ་པ་རླུང་གི་འཁོར་ལོས། སྡུག་བསྔལ་ཉོན་མོངས་ཐོགས་
མེད་གཅོད་མ། ཕྱག་འཚལ་སྟོད་གཡོགས་སྨད་ཤམ་རྒྱན་ལྡན། རིན་ཆེན་སྣ་ལྔས་
རབ་ཏུ་བརྒྱན་པ། བརྒྱན་པས་ཐམས་ཅད་འོད་དུ་འབར་ཞིང་། སྣང་བའི་འོད་ཀྱིས་
ཡོངས་ལ་ཁྱབ་མ། ཕྱག་འཚལ་ཁམས་གསུམ་འཁོར་བའི་གནས་སུ། གང་དག་ལེ་
ལོའི་དབང་གྱུར་སེམས་ཅན། དེ་ཉིད་ཐུགས་རྗེའི་སྤྱན་གྱིས་གཟིགས་ཤིང་། ཡང་དག་
དོན་ལ་བརྩོན་པར་མཛད་མ། ཕྱག་འཚལ་གང་དག་མཛད་པའི་ཕྲིན་ལས། བཏང་
36



མདོ་སྡེ།
བྱམས་མ་རྩ་བའི་བསྟོད་པ།
སྙོམས་ལེ་ལོ་གཡེང་བ་མེད་པས། འགྲོ་བའི་དོན་ལ་རབ་ཏུ་བརྩོན་ཞིང་། དེ་ཉིད་
མཐའ་རུ་ཕྱིན་པར་མཛད་མ། ཕྱག་འཚལ་དཀའ་བ་རྣམ་པ་སྣ་ཚོགས། སྦྱང་དཀའི་
ཡོན་ཏན་རྒྱུད་ལ་རབ་སྐྱེས། དཀའ་ཐུབ་དམ་པ་ཕྱོགས་མཐར་ཕྱིན་ཅིང་། ཕ་རོལ་
ཕྱིན་པའི་ཞིང་དུ་འཁོད་མ། ཕྱག་འཚལ་གང་ཞིག་གང་གི་བྱ་བ། དེ་ཉིད་དེ་ཡི་དོན་
དམ་སྒྲུབ་བྱེད། བརྩོན་པ་ཕུལ་ཕྱིན་འགྲུས་པ་མཐར་ཕྱིན། གང་དག་བརྩོན་པ་མཐར་
ཕྱིན་མཛད་མ། ཕྱག་འཚལ་ཀུན་ནས་འོད་ཟེར་འཕྲོས་པས། གང་གི་ལེགས་པའི་བྱ་
བ་གཞོལ་བྱེད། ཐུགས་རྗེའི་རྫུ་འཕྲུལ་མྱུར་མགྱོགས་ལྡན་ཞིང་། དེ་ཉིད་མྱུར་དུ་འགྲུབ་
པར་མཛད་མ། ཕྱག་འཚལ་འཇིག་རྟེན་གསུམ་པོ་ཉིད་ན། ལྷ་མི་གང་དག་དགེ་བར་
འདུན་སྤྱོད། སྲིད་པ་གསུམ་པོ་བཅས་པ་ཀུན་གྱིས། ལྷ་མོའི་ཆེ་བ་ཉིད་ལ་བསྟོད་
མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས།
གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་
འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་
བྱས་ནས། བརྩོན་འགྲུས་བྱམས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་
འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་
སྐྱོབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་
ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་
ཏུ་འགྲུབ་ཅིང་། དངོས་གྲུབ་མ་ལུས་མྱུར་དུ་འབྱུང་བྱེད། འཇིགས་པ་ཀུན་ལ་བསྐྱབ་
པ་ཉིད་དོ། །ཚེ་འདིར་བསམ་པའི་དོན་རྣམས་ཐོབ་ཅིང་། སྡིག་པ་ཐམས་ཅད་རྣམ་
པར་དག་བྱེད། བསོད་ནམས་ཚོགས་ཆེན་རབ་ཏུ་རྫོགས་འགྱུར། གང་དག་བརྩམ་
པའི་དོན་རྣམས་མྱུར་འགྲུབ། ཕྱི་མར་བདེ་ལྡན་བཀོད་པའི་ཞིང་དུ། ཕར་ཕྱིན་རྒྱལ་
པོའི་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མངོན་པར་བྱང་ཆུབ་
37



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཐོབ་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ།
གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། བརྩོན་
འགྲུས་བྱམས་མ་ལ་བསྟོད་པ་འདི་ཉིད། འཛིན་པ་དང༌། འཆང་བ་དང༌། ཀློག་པ་
དང་། ཀུན་ཆུབ་པར་ཡིད་ལ་བྱེད་ཅིང༌། ཕུད་དུད་དང༌། ནན་ཏན་དང་། བཀུར་
སྟི་དང་། རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་བྱ་བའི་ལས་ཐམས་
ཅད་མཐར་སོན་ཞིང་། གཡེང་སྐྱོང་དང་ལེ་ལོའི་དབང་དུ་མི་འགྱུར་ཞིང་། གང་ལ་བྱ་
བའི་ལས་ཐམས་ཅད་མྱུར་བར་འགྲུབ་སྟེ། བརྩོན་པའི་དོན་ལ་འགྲུས་པའི་མཆོག་ཐོབ་
སྟེ། ཕྱི་མར་ཡང་ཐོགས་མེད་བརྩོན་འགྲུས་གསལ་འཁྱུག་འོད་དང་ལྡན་ཞེས་བྱ་སྟེ།
གདུལ་བྱའི་ཐབས་ལ་རྫུ་འཕྲུལ་མྱུར་མགྱོགས་སུ་འབྱུང་ཞིང་། སེམས་ཅན་ཉོན་མོངས་
པ་ལེ་ལོ་དང་གཡེང་སྐྱོང་གི་དབང་དུ་གྱུར་པ་རྣམས་ལ། སྐད་ཅིག་མི་ཡེང་དོན་ལ་
བརྩོན་པའི་གཟེར་ཐེབས་ནས། སེམས་ཅན་འཁོར་བ་ལ་གནས་པ་རྣམས། ཐར་པའི་
ཁ་ལོ་ཡོངས་སུ་བསྒྱུར་ཞིང་། བླ་མེད་ཕ་རོལ་ཕྱིན་པའི་དོན་སྟོན་ཏེ། འགྲོ་བ་སེམས་
ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་
རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་
པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་བྱ
འོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་
བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་
སེམས་ཅན་རྣམས་ཡང་དག་པར་སངས་རྒྱས་ཞིང་། ཡུམ་ཆེན་བརྩོན་འགྲུས་བྱམས་
38



མདོ་སྡེ།
བྱམས་མ་རྩ་བའི་བསྟོད་པ།
༼ད༽
མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང་། མི་དང་། ལྷ་མ་ཡིན་
དང་། ནམ་མཁའ་ལྡིང་དང༌། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ།
སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་བརྩོན་འགྲུས་བྱམས་མའི་བསྟོད་པ་ལས། དོན་དང་ཡོན་ཏན་
དེ་ལྟར་དུ་འབྱུང་ན། ཡུམ་ཆེན་མོ་བཟོད་པ་བྱམས་མ་ལ། མཚན་དཔེ་དང་ཡོན་ཏན་
ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པ། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་བཟོད་པ་བྱམས་མ་ལ་བསྟོད་པ་ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ།
བཟོད་པ་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་མཉམ་མ། ལྷ་མོའི་
སྐུ་ལ་འཁོར་འདས་མ་ལུས། གཉིས་མེད་མཉམ་པའི་ངང་དུ་རྫོགས་ཤིང༌། ཐིག་ལེ་
ཉག་གཅིག་དོན་ལ་སྡུད་མ། ཕྱག་འཚལ་གཉིས་མེད་མཉམ་པའི་ཞིང་ཁམས། མཉམ་
ལྡན་སངས་རྒྱས་སྟོང་གི་དབུས་ན། ན་དྲུག་རྒྱན་གྱིས་སྐུ་ལ་བརྒྱན་ཞིང༌། གཉིས་མེད་
མཉམ་པའི་ཚུལ་དུ་གནས་མ། ཕྱག་འཚལ་ཞལ་གཅིག་ཕྱག་གཉིས་སྐུ་མདོག །སྔོ་
དམར་མེ་ཆུའི་འོད་དང་ལྡན་པ། རིན་ཆེན་སྣ་བརྒྱད་ཏིང་མུར་གལ་གྱི། བཟོད་ཐོབ་
རྒྱལ་པོའི་དོན་དང་ལྡན་མ། ཕྱག་འཚལ་དབུ་གཙུག་རིན་ཆེན་འོད་འབར། ཨུཏྤལ་
གཡུ་ལོ་ཐུར་དུ་བསྙིལ་བས། ཉོན་མོངས་བསིལ་བའི་ཆར་རྒྱུན་འབེབས་ཤིང་། འགྲོ་
དྲུག་ཐ་བ་རབ་ཏུ་བརླན་མ། ཕྱག་འཚལ་ཞལ་བཟང་ཉི་མའི་དཀྱིལ་འཁོར། སྐར་
མའི་འོད་དཔུང་རབ་ཏུ་འཕྲོ་བས། ཡེ་ཤེས་བསྐལ་པའི་མེ་འོད་འབར་ཞིང་། ཉོན་
39



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མོངས་དུག་བསྲེགས་མྱུ་གུ་བསྐྱེད་མ། ཕྱག་འཚལ་སྤྱན་སྙན་ཤངས་ལྗགས་ཞལ་འཛུམ།
ཤིན་ཏུ་དགྱེས་ཤིང་རབ་ཏུ་དང་བས། འགྲོ་དྲུག་སེམས་ཅན་དགའ་བས་བསྐྱེད་ཅིང་།
མཐོང་ཙམ་བདེ་ཞིང་དང་བ་སྤྲོ་མ། ཕྱག་འཚལ་སྐུ་སྟོད་མི་ནུབ་རྒྱལ་མཚན། ཐུགས་
ཀ་མི་འཁྲུགས་གསེར་གྱི་དཔལ་བེའུ་། བརྗིད་འགྱིང་བརྗིད་པའི་ཟིལ་དང་བཅས་
ཤིང་། དཔལ་འབར་འགྲོ་བའི་ཏིང་འཛིན་ལྡན་མ། ཕྱག་འཚལ་རྐེད་སྐབས་སྟ་ཟུར་
ལྡེམ་ཞིང་། གཡས་བརྐྱངས་གཡོན་བསྐུམས་རབ་ཏུ་བརྟན་པས། ས་གཞི་ཁྱོན་བཅས་
རྒྱལ་བའི་དཀྱིལ་འཁོར། ཐམས་ཅད་མ་ལུས་ཟིལ་གྱིས་གནོན་མ། ཕྱག་འཚལ་ཕྱག་
གཡས་མེ་ཡི་རྒྱལ་མཚན། བསྟན་པའི་རྒྱལ་མཚན་རབ་ཏུ་འཛུགས་ཤིང་། གཡོན་
པས་འབྱུང་བ་ཆུའི་འཁོར་ལོས། རྒྱུན་མེད་དག་པའི་འཁོར་ལོ་བསྐོར་མ། ཕྱག་འཚལ་
དབུ་རྒྱན་སྙན་ཆ་མགུལ་ཆུ། དཔུང་རྒྱན་ཕྱག་གདུབ་ཞབས་གདུབ་དོ་ཤལ། རིན་ཆེན་
སྣ་བརྒྱད་རབ་ཏུ་བརྒྱན་ཅིང་། བརྒྱན་པས་ཕྲེང་བ་འོད་དུ་འབར་མ། ཕྱག་འཚལ་
སྐུ་སྟོད་དར་དམར་སྟོད་གཡོགས། སྐུ་སྨད་ཆུ་དར་སྔོན་པོའི་ཡང་ཤམ། དར་དཀར་
ཅོག་ཞུ་ཕྱེ་མར་འཕུར་ཞིང་། སྟོད་གཡོགས་སྨད་ཤམ་རྒྱན་དང་ལྡན་མ། ཕྱག་འཚལ་
འགྱུར་མེད་སྐུ་ནི་བཟོད་ཐོབ། དགྲ་དང་དུག་དང་མཚོན་གྱིས་མི་ཚུགས། བསྐལ་པར་
འཁྲུག་ཀྱང་ཉམ་ང་མེད་ཅིང་། མི་འགྱུར་གཡུང་དྲུང་སྐུ་མཆོག་ལྡན་མ། ཕྱག་འཚལ་
འགག་མེད་གསུང་ནི་བཟོད་ཐོབ། སྣ་ཚོགས་བྱེ་བྲག་སྒྲ་ཡིས་མི་ཚུགས། ཚིག་དང་ཡི་
གེའི་སྒྲ་ལས་འདས་ཤིང་། སྨྲ་བསམ་བརྗོད་མེད་ཕ་རོལ་ཕྱིན་མ། ཕྱག་འཚལ་མཉམ་
ཉིད་ཐུགས་ནི་བཟོད་ཐོབ། མཚན་མའི་འབྱུང་འཇུག་དགྲ་ཡིས་མི་ཚུགས། རྣམ་པར་
རྟོག་མེད་དོན་དང་ལྡན་ཞིང་། མི་རྟོག་སྤྲོས་བྲལ་དོན་ལ་གནས་མ། ཕྱག་འཚལ་
འཁོར་བ་མྱ་ངན་འདས་པའི། སྣང་ཞིང་སྲིད་པ་མཚན་མའི་ཆོ་འཕྲུལ། ལྷ་མོའི་ཀློང་
དུ་གཉིས་མེད་མཉམ་ཞིང་། ཐིག་ལེ་ཉག་གཅིག་དོན་ལ་གནས་མ། ཕྱག་འཚལ་རྣམ་
40



༼ད༽
མདོ་སྡེ།
བྱམས་མ་རྩ་བའི་བསྟོད་པ།
པར་རྟོག་མེད་བདུད་འཇོམས། གཙང་སྨེ་བླང་དོར་སྣ་ཚོགས་དྲི་བྲལ། མི་རྟོག་སྤྲོས་
བྲལ་ངང་ལ་གནས་ཤིང་། དུ་མ་རོ་གཅིག་དོན་དང་ལྡན་མ། ཕྱག་འཚལ་སྲིད་པ་
གསུམ་གྱི་དགྲ་ཚོགས། སྐྱེ་རྒ་ན་འཆིའི་རྦ་ཀློང་འཁྲུགས་ཀྱང་། ལྷ་མོའི་དོན་ལ་གཡོ་
བ་མེད་ཅིང་། གདོད་ནས་བཟོད་པའི་ཕ་རོལ་ཕྱིན་མ། ཕྱག་འཚལ་གང་དག་འགྲོ་བ་
མ་ལུས། བྱམས་ལྡན་ལྷ་མོའི་རྗེས་སུ་འབྲང་ན། བྱུང་ཚོར་མེད་པའི་དོན་དང་ལྡན་
ཞིང་། བཟོད་ཐོབ་བདེ་བའི་མཆོག་ཐོབ་སྦྱིན་མ། ཕྱག་འཚལ་བདུད་དང་སྲིན་པོ་མུ་
སྟེགས། བྱད་དང་ཕ་རོལ་རྦོད་གཏོང་ཚོགས་རྣམས། རྣམ་གྲོལ་ཞི་བའི་ངང་གིས་དུལ་
ཞིང༌། མཉམ་ཉིད་བདེ་ཆེན་ཐུགས་ལས་དབྱུང་མ། ཕྱག་འཚལ་མི་གཡོ་མཉམ་པར་
འགོག་པས། ཚེ་དང་དུས་དང་བསྐལ་སྲིད་འབྱུང་བ། ཅི་ལྟར་འབྱུང་བཞིན་གྲངས་
སུ་བགྲངས་མེད། དུས་གསུམ་མཉམ་པ་ཉིད་དུ་གནས་མ། ཕྱག་འཚལ་འཇིག་རྟེན་
གསུམ་པོ་ཉིད་ན། ཚངས་པ་ལ་སོགས་འཇིག་རྟེན་སྐྱོང་བས། ལྷ་མོའི་མཚན་ནས་
རྟག་ཏུ་བརྗོད་ཅིང༌། གང་དག་དེ་བཞིན་འཇིག་རྟེན་གཞོལ་མ། འགྲོ་བ་མ་ལུས་
མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་
དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན། སེམས་
ཅན་གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས། བཟོད་
པ་བྱམས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་
འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་བསྐྱབ་ཅིང་། དགྲ་དང་
དུག་དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་
དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་།
དངོས་གྲུབ་མ་ལུས་མྱུར་དུ་འབྱུང་བྱེད། འཇིགས་པ་ཀུན་ལ་བསྐྱབ་པ་ཉིད་དོ། །ཚེ་
འདིར་བསམ་པའི་དོན་རྣམས་འཐོབ་ཅིང་། སྡིག་པ་ཐམས་ཅད་རྣམ་པར་དག་བྱེད།
41



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བསོད་ནམས་ཚོགས་ཆེན་རབ་ཏུ་རྫོགས་འགྱུར། བཟོད་ཐོབ་བདེ་བའི་མཆོག་དང་
རབ་ལྡན། ཕྱི་མར་མཉམ་ལྡན་དག་པའི་ཞིང་དུ། མཉམ་ལྡན་རྒྱལ་པོའི་དོན་དང་
རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མངོན་པར་བྱང་ཆུབ་འཐོབ་པ་
ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་
རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། བཟོད་པ་བྱམས་
མའི་བསྟོད་པ་འདི་ཉིད། འཛིན་པ་དང་། འཆང་བ་དང་། ཀློག་པ་དང་། ཀུན་ཆུབ་
པར་ཡིད་ལ་བྱེད་ཅིང་། ཕུད་དུད་དང་། ནན་ཏན་དང་། བཀུར་སྟི་དང་། རིམ་གྲོ་
ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་ཉམ་ང་མེད་པ་བཟོད་པའི་མཆོག་
ཐོབ་ནས། དགྲ་དང་། དུག་དང་། ནད་དང་། མཚོན་ལ་སོགས་ཕ་རོལ་གྱི་འཇིགས་
པ་གང་གིས་ཀྱང་མི་ཚུགས་ཤིང་། ཕྱི་མར་ཡང་བཟོད་ཐོབ་རྒྱལ་པོ་བདེ་བའི་མཆོག་
ཅེས་བྱ་བ། གང་ལའང་ཉམ་ང་མེད་པའི་དོན་གྱིས། སེམས་ཅན་ཉོན་མོངས་པ་བྱུང་
ཚོར་གྱི་དབང་དུ་གྱུར་པ་རྣམས་ལ། བྱུང་ཚོར་མེད་པ་བཟོད་པའི་མཆོག་ཐོབ་ནས།
འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་གཡུང་
དྲུང་སེམས་དཔའ་རྣམས་དང༌། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་
ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །
ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་
པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་
གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་
ན་སེམས་ཅན་རྣམས་ཡང་དག་པར་སངས་རྒྱས་ཞིང་། ཡུམ་ཆེན་མོ་བཟོད་པ་བྱམས་
42



མདོ་སྡེ།
བྱམས་མ་རྩ་བའི་བསྟོད་པ། །
མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང་། མི་དང་། ལྷ་མ་ཡིན་
དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ།
སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ཆེན་མོ་བཟོད་པ་བྱམས་མ་ལ་བསྟོད་པ་ལས། དོན་དང་ཡོན་ཏན་
དེ་ལྟར་དུ་འབྱུང་ན། ཡུམ་ཆེན་མོ་ཀུན་བསྐྱེད་བྱམས་མ་ལ། མཚན་དཔེ་དང་ཡོན་
ཏན་ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་
གཙུག་ཕུད་ལ། ཡུམ་ཆེན་མོ་ཀུན་བསྐྱེད་བྱམས་མ་ལ་བསྟོད་པ་ཚིག་བཞི་ཚིགས་སུ་
བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་
དུ་གྱུར་པ། ཀུན་བསྐྱེད་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་བསྐྱེད་
མ། ལྷ་མོའི་སྐུ་ལ་འཁོར་འདས་མ་ལུས། ཐམས་ཅད་བསྐྱེད་པའི་གཞི་མར་གྱུར་ཅིང་།
སྐྱེ་འགྲོ་ཀུན་གྱི་ཡུམ་དུ་གྱུར་མ། ཕྱག་འཚལ་མངོན་པར་དག་པའི་ཞིང་ཁམས། ཟབ་
མོའི་སངས་རྒྱས་སྟོང་གི་དབུས་ན། མཚན་དང་དཔེ་བྱད་ལྷུན་ལ་རྫོགས་ཤིང་། རྣམ་
པ་སྣ་ཚོགས་བཀོད་པ་ལྡན་མ། ཕྱག་འཚལ་དབུ་ནི་རི་རབ་གསེར་གྱི། བུམ་པ་ཡོངས་
སུ་དྲིལ་བ་འདྲ་བས། སྐུ་མཚན་བཟང་པོའི་མེ་ཏོག་ལྡན་ཞིང་། དུས་གསུམ་སངས་
རྒྱས་གཙུག་ཏུ་བཀུར་མ། ཕྱག་འཚལ་དབུ་སྐྲ་རལ་པ་ལྕང་ལོ། །གཡས་འཁྱིལ་གཡོན་
དུ་བསྙིལ་ཞིང་སྤྲུགས་པས། གཡུ་ལོ་ཅོད་པན་འོད་དུ་འཁྱུག་ཅིང་། ཐུགས་རྗེའི་བྱིན་
རླབས་ཆར་རྒྱུན་འབེབས་མ། ཕྱག་འཚལ་ཞལ་རས་ཟླ་བ་ཉ་གང་། དཔྲལ་བ་ཟླུམ་
ཡངས་སྤྱན་མིག་བཀྲག་ལྡན། མཛེས་ཤིང་ལྟ་བས་ཆོག་མི་ཤེས་ཤིང་། འགྲོ་དྲུག་
43



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཡིད་འཕྲོག་དང་བ་འདྲེན་མ། ཕྱག་འཚལ་སྙན་ནི་ཧ་ལོ་ཤངས་སྙོམས། ཞལ་ནི་པདྨ་
དམར་པོའི་ཚུལ་ཅན། ལྗགས་ནི་ལེ་བརྒན་རྫི་ལ་ཕྱར་ཞིང་། དུང་ཚེམས་བཞི་བཅུ་
འཁོར་བར་གཏམས་མ། ཕྱག་འཚལ་སྐྱེ་མགུལ་ངང་མོ་མགྲིན་བཟང་། ཚངས་པ་ལྷ་
ཡི་གསུང་དང་ལྡན་པའི། དྷ་ན་སཾ་ཀྲྀ་ཏ་ཡི་སྐད་ཀྱིས། འགྲོ་བ་རང་མཐུན་སྐད་འགྱུར་
སྟོན་མ། ཕྱག་འཚལ་སྐུ་སྟོད་འགྱིང་ཞིང་བརྗིད་པས། བདུད་སྲིན་ལོག་པའི་སྡེ་རིགས་
ཐམས་ཅད། རབ་ཏུ་གནོན་ཞིང་གཟིར་བར་མཛད་ཅིང་། ཐམས་ཅད་མ་ལུས་དབང་
དུ་སྡུད་མ། ཕྱག་འཚལ་སྐུ་ཤ་ནུ་མ་རབ་རྒྱས། བདུད་རྩི་གསོས་ཀྱི་ཆར་རྒྱུན་འབེབས་
པས། སྐྱེ་འགྲོ་མ་ལུས་གསོ་བར་མཛད་ཅིང་། ཀུན་གྱི་མགོན་གྱུར་བྱམས་སེམས་ལྡན་
མ། ཕྱག་འཚལ་རྐེད་པ་འཁྲིལ་ལྡེམ་སྒེག་ཅིང་། སྟ་ཟུར་མདུན་རྒྱབ་བརྐྱངས་བསྐུམས་
ལྡན་པས། བདུད་དང་མུ་སྟེགས་ཟིལ་གྱིས་གནོན་ཅིང༌། ཕ་རོལ་རྒོལ་བ་ཚར་དུ་
གཅོད་མ། ཕྱག་འཚལ་རིན་ཆེན་སྣ་ལྔའི་ཆུན་དཔྱང༌། གཞའ་ཚོན་སྟོད་གཡོགས་སྨད་
ཤམ་རྒྱན་ལྡན། ལྷབ་ལྷུབ་དར་གྱི་ཆུན་པོའི་རྒྱན་གྱིས། ཤིན་ཏུ་བརྒྱན་ཅིང་རྣམ་པར་
ཀླུབས་མ། ཕྱག་འཚལ་ཕྱག་གཡས་ཐབས་ཀྱི་ཐིག་ལེས། ཐམས་ཅད་མ་ལུས་བསྐྱེད་
པར་མཛད་ཅིང་། གཡོན་པས་ཤེས་རབ་བུམ་པ་འཛིན་པས། སྐྱེ་འགྲོ་མ་ལུས་སྨིན་
པར་མཛད་མ། ཕྱག་འཚལ་གླང་ཆེན་ཐེག་པ་ལྷ་སྲས། རི་དྭགས་ཤ་ར་མི་ཆུང་བྱ་
ར། བྱ་ཁྱུང་ཀ་རས་སྲིད་རྩེ་གནོན་ཞིང་། ན་དྲུག་རྒྱན་གྱིས་རབ་ཏུ་བརྒྱན་མ། ཕྱག་
འཚལ་གཞའ་ཚོན་སྣ་ལྔའི་གུར་ཁང་། ཉི་མའི་དཀྱིལ་འཁོར་རབ་ཏུ་རྒྱས་པས། འབར་
བའི་འོད་ཀྱིས་ཀུན་ལ་ཁྱབ་ཅིང་། རྒྱལ་བའི་དཀྱིལ་འཁོར་རྒྱས་པར་མཛད་མ། ཕྱག་
འཚལ་འཇིག་རྟེན་གསུམ་པོ་དག་ན། འགྲོ་བ་དབུལ་ཕོངས་ནད་ཀྱིས་གདུངས་
འགྱུར། དེ་དག་ཉོན་མོངས་སྡུག་བསྔལ་སེལ་ཞིང་། བསོད་ནམས་མ་ལུས་འཐོབ་པར་
མཛད་མ། ཕྱག་འཚལ་འཇིག་རྟེན་གསུམ་པོ་དག་ན། གང་དག་འགྲོ་བ་ཚེ་དཔལ་
44



མདོ་སྡེ།
བྱམས་མ་རྩ་བའི་བསྟོད་པ།
ཉམས་གྱུར། དེ་དག་ཚེ་དཔལ་རབ་ཏུ་སྐྱབས་ཤིང་། ཚེ་ཟད་པ་ཡི་ཚེ་དཔལ་བསྐྱེད་
མ། ཕྱག་འཚལ་འཇིག་རྟེན་གསུམ་པོ་ཉིད་ན། འགྲོ་བ་འཇིགས་སྐྲག་ཉམ་ངར་གྱུར་
པ། དེ་དག་འཇིགས་པ་མ་ལུས་སྐྱོབ་ཅིང་། དགྲ་དང་གཡུལ་ལས་རྒྱལ་བར་མཛད་
མ། ཕྱག་འཚལ་འཇིག་རྟེན་གསུམ་པོ་ཉིད་ན། འགྲོ་བ་ནད་ཀྱིས་སྐལ་པར་གདུངས་
འགྱུར། དེ་ཉིད་སྡུག་བསྔལ་མ་ལུས་སྐྱོབ་ཅིང་། དུག་ལྔ་ཉོན་མོངས་ཞི་བར་མཛད་མ།
ཕྱག་འཚལ་འཇིག་རྟེན་གསུམ་པོ་ཉིད་ན། འགྲོ་བ་མ་རིག་འདོད་པས་གདུངས་འགྱུར།
བུ་འདོད་པ་ལ་རྒྱལ་ནི་སྟེར་ཞིང་། གཡུང་དྲུང་འཕེལ་ཆེན་རྩ་དཀར་འབྱིན་མ།
ཕྱག་འཚལ་འཇིག་རྟེན་གསུམ་པོ་ཉིད་ན། གང་དག་འགྲོ་བ་མ་ལུས་མཐའ་དག །
བྱམས་ཆེན་ལྷ་མོའི་སྲས་སུ་དགོངས་ཤིང་། བྱམས་དགའ་བཏང་སྙོམས་སྙིང་རྗེ་ལྡན་
མ། ཕྱག་འཚལ་འཇིག་རྟེན་གསུམ་པོ་ཉིད་ན། ཚངས་པ་ལྷ་དང་བྲམ་ཟེ་ལ་སོགས།
ཐམས་ཅད་ལྷ་མོ་ཉིད་ལ་འདུད་ཅིང་། ཆེ་བའི་ཡོན་ཏན་ཀུན་གྱིས་བརྗོད་མ། འགྲོ་
བ་མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་
དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་
ན། སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་བྱས་
ནས། ཀུན་བསྐྱེད་བྱམས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད།
བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་།
དགྲ་དང་དུག་དང་མཚོན་གྱིས་མི་ཚུགས། བྱད་དང་ཕ་རོལ་ཟོད་གཏོང་ཟློག་བྱེད།
ཚེ་དང་དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་
ཅིང་། ཚེ་གཡང་དཔལ་གསུམ་འཐོབ་པ་ཉིད་དོ། །ཚེ་འདིར་བསམ་པའི་དོན་རྣམས་
ཐོབ་ཅིང་། ཕྱི་མར་མངོན་དགའི་འཇིག་རྟེན་ཉིད་དུ། དཔལ་འབར་བཟང་པོའི་དོན་
དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་བྱེད་པ་
45



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་
རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་
དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། ཀུན་བསྐྱེད་
བྱམས་མའི་བསྟོད་པ་འདི་ཉིད། འཛིན་པ་དང་། འཆང་བ་དང༌། ཀློག་པ་དང་།
ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང༌། ནན་ཏན་དང་། བཀུར་སྟི་དང་།
རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་ཚེ་དང་། ནོར་དང་། གཡང་
དང་། གང་འདོད་བསོད་ནམས་འཐོབ་ཅིང་། ཚེ་འདོད་པའི་ཚེ་བསྲིང་ཞིང་། ནོར་
འདོད་པའི་ནོར་རྣམས་འབྱུང་། དཔལ་འདོད་པའི་དཔལ་བསྐྱེད་ཅིང་། བུ་འདོད་པ་
ལ་རྒྱལ་ཉིད་སྟེར་བ་འབྱུང་། དགྲ་དང་དུག་དང་མཚོན་གྱིས་མི་ཚུགས། འདོད་པ་
ཐམས་ཅད་རབ་ཏུ་འགྲུབ་པར་འགྱུར་རོ། །ཕྱི་མར་ཡང་སྒྲིབ་གཉིས་བྱང་ཞིང་ཚོགས་
གཉིས་རྫོགས་ནས། ཐམས་ཅད་ཀུན་བསྐྱེད་འགྲོ་བའི་དཔལ་ཞེས་བྱ་བ། སེམས་ཅན་
ཉོན་མོངས་པ་དབུལ་ཕོངས་དང་། འདོད་པའི་དབང་དུ་གྱུར་པ་རྣམས་ལ། ཐབས་
དང་ཐུགས་རྗེ་རྣམ་པ་སྣ་ཚོགས་ཀྱི་སྒོ་ནས། འགྲོ་བ་གང་ལ་གང་འདུལ་དུ་སྟོན་ཅིང༌།
འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་གཡུང་
དྲུང་སེམས་དཔའ་རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་
ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །
ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་
པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་
གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་
ན་སེམས་ཅན་རྣམས་ཡང་དག་པར་སངས་རྒྱས་ཞིང་། ཡུམ་ཆེན་མོ་ཀུན་བསྐྱེད་
46



མདོ་སྡེ།
བྱམས་མ་རྩ་བའི་བསྟོད་པ། །
༼ད༽
ལས
བྱམས་མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་
པའི་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང་། མི་དང་། ལྷ་མ་
ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ།
སྟོན་པས་གསུངས་པ་ལ་མངོན་པར་བསྟོད་དོ། ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་ཀུན་བསྐྱེད་བྱམས་མའི་བསྟོད་པ། དོན་དང་ཡོན་ཏན་དེ་ལྟར་
དུ་འབྱུང་ན། ཡུམ་ཆེན་མོ་ཐུགས་རྗེའི་དགྱེས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་ཐུགས་རྗེ་དགྱེས་མ་ལ་བསྟོད་པ། ཚིག་བཞི་ཚིགས་སུ་བཅད་
པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་
པ། ཐུགས་རྗེ་དགྱེས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་དགྱེས་མ། ལྷ་
མོའི་སྐུ་ལ་དགྱེས་འཛུམ་སྒེག་ལྡན། གཟི་བརྗིད་མཚན་དཔེ་རབ་ཏུ་རྫོགས་པས། སྣང་
ཞིང་སྲིད་པ་དགྱེས་ཤིང་མགུ་མ། ཕྱག་འཚལ་རྣམ་པར་དག་པའི་འཇིག་རྟེན། དགའ་
ལྡན་སངས་རྒྱས་སྟོང་གི་དབུས་ན། ན་དྲུག་རྒྱན་གྱིས་སྐུ་ལ་བརྒྱན་པས། ཐུགས་རྗེས་
དགྱེས་མཛད་དང་བ་སྤྲོ་མ། ཕྱག་འཚལ་སྐུ་མདོག་ཉི་མའི་དཀྱིལ་འཁོར། སེར་ལྗང་
ཉི་འོད་རབ་ཏུ་འབར་བ། འབར་བའི་ཕྲེང་བ་ཀུན་ནས་སྤྲོ་ཞིང་། འདུ་འཕྲོ་ཆོ་འཕྲུལ་
འོད་དུ་འབར་མ། ཕྱག་འཚལ་དབུ་གཙུག་ལྕང་ལོ་ཨུཏྤལ། གཡས་འཁྱིལ་གཙུག་
ན་དོན་ཀུན་གྲུབ་པས། རབ་ཏུ་བརྒྱན་ཞིང་རྣམ་པར་བཞུགས་པའི། ཐུགས་རྗེས་
གར་དབང་འགྲོ་དོན་མཛད་མ། ཕྱག་འཚལ་ཞལ་རས་ཟླུམ་བག་འཁྱིལ་ཞིང༌། སྤྱན་
སྙན་ཤངས་ལྗགས་དགྱེས་འཛུམ་ལྡན་མ། གར་དབང་རྒྱལ་པོ་ཉིད་ལ་དགྱེས་ཤིང་།
47



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དབྱིངས་ཤེས་མཁའ་ཀློང་ཐབས་ཤེས་ལྡན་མ། ཕྱག་འཚལ་མགུལ་གྱི་བུམ་པའི་གསུང་
ལས། བཀའ་རྒྱུད་བདུད་རྩི་བཅུད་ཀྱིས་བལྟམས་ཤིང་། གསུང་རབ་བོན་གྱི་རྒྱ་མཚོས་
འགྲོ་ལ། ངོམས་མེད་བློ་ཡི་དོན་དམ་སྟོན་མ། ཕྱག་མཚན་མི་འགྱུར་ལྷུན་པོའི་སྐུ་
མཆོག །རབ་ཏུ་བརྗིད་ཅིང་དཔུང་སོག་ཟླུམ་པས། བདུད་དང་སྲིན་པོ་མུ་སྟེགས་ལ་
སོགས། ཕ་རོལ་རྒོལ་བ་ཟིལ་གྱིས་གནོན་མ། ཕྱག་འཚལ་ཚངས་པའི་གསུང་དབྱངས་
ཁུ་བྱུག །ཀ་ལ་པིང་ཀ་ལྷ་ཡི་གསུང་དབྱངས། སུམ་བརྒྱ་དྲུག་ཅུའི་བྱེ་བྲག་འབྱེད་ཅིང་།
འགྲོ་དྲུག་སེམས་ཅན་དང་བ་འདྲེན་མ། ཕྱག་འཚལ་མཁྱེན་པའི་ཡེ་ཤེས་ཐུགས་ཉིད།
ཉི་མའི་དཀྱིལ་འཁོར་རབ་ཏུ་རྒྱས་ཤིང་། ཚད་མེད་བཞི་ལྡན་ཡེ་ཤེས་འོད་ཀྱིས། འགྲོ་
བློ་མུན་པའི་སྨག་རུམ་སེལ་མ། ཕྱག་འཚལ་ལེགས་པའི་ཡོན་ཏན་དཔག་བསམ། ཆེ་
བའི་ལོ་འབྲས་མེ་ཏོག་རྒྱས་ཤིང་། གང་ལ་ཅི་འདོད་ཕུན་སུམ་ཚོགས་པས། འགྲོ་དྲུག་
སེམས་ཅན་རེ་བ་སྐོང་མ། ཕྱག་འཚལ་གང་ལ་གང་འདུལ་ཕྲིན་ལས། དེ་སྟོན་དཔལ་
གྱི་འོད་ཟེར་རྒྱས་པས། ཞི་རྒྱས་དབང་དྲག་ལས་བཞི་རྒྱུན་གྱིས། གང་དག་མཛད་
པའི་ལས་མཐར་ཕྱིན་མ། ཕྱག་འཚལ་ཕྱག་གཡས་གསེར་གྱི་གཡུང་དྲུང༌། འགྱུར་བ་
མེད་པའི་དོན་དང་ལྡན་ཞིང་། ཕྱག་གཡོན་བཅུད་ཀྱིས་བུམ་པ་གང་བས། ཚེ་གཡང་
དཔལ་གསུམ་དངོས་གྲུབ་སྡུད་མ། ཕྱག་འཚལ་རིན་ཆེན་སྣ་ལྔའི་ཁྲི་སྟེང་། གཞའ་
འོད་འཁྱིལ་པའི་དབུས་ན་བཞུགས་ཤིང་། རྒྱལ་བའི་དཀྱིལ་འཁོར་ཉིད་ལ་རྫོགས་
པས། སྣང་སྲིད་བོན་ཉིད་ཞིང་དུ་གསལ་མ། ཕྱག་འཚལ་ཐུགས་ཀར་གསེར་གྱི་མེ་
ལོང་། ཐུགས་ཀྱི་འོད་ཟེར་ཀུན་ཏུ་འགྱེད་ཅིང་། གསེར་གྱི་ནུ་མ་གཡོན་དུ་འཁྱིལ་པས།
བཅུད་ཀྱིས་སྐྱེ་འགྲོ་གསོ་བར་མཛད་མ། ཕྱག་འཚལ་སྐུ་སྨད་སྟ་ཟུར་ཐོག་ལྡན། ལྟེ་བ་
པདྨའི་སྦུ་གུར་དོད་པས། སྲིད་གཞི་འཁོར་བའི་སྡུག་བསྔལ་གཅོད་ཅིང་། ཉོན་མོངས་
སྲིད་རྩ་དྲུངས་ནས་འབྱིན་མ། ཕྱག་འཚལ་བརླ་གཉིས་གླང་པོའི་སྣ་ལྟར། གུག་ལ་
48



མདོ་སྡེ།
བྱམས་མ་རྩ་བའི་བསྟོད་པ།
ལེགས་ཤིང་དྲང་ལ་བསྙམས་པ། གཡས་བརྐྱངས་གཡོན་བསྐུམས་འགྱིང་བག་ཞབས་
ཀྱིས། བསྟན་པ་རིན་ཆེན་རབ་ཏུ་བརྟན་མ། ཕྱག་འཚལ་ཕྱག་ཞབས་སོར་མོ་མདངས་
ལེགས། རྗེན་ལ་ལྗབས་པའི་ཚུལ་དུ་གནས་ཤིང་། སེན་མོ་བསེ་ཡི་མདོག་ལྟར་དམར་
བས། ཐུགས་རྗེའི་ལྕགས་ཀྱུས་ཉོན་མོངས་འདྲེན་མ། ཕྱག་འཚལ་བ་སྤུའི་བུ་ག་ཀུན་
ནས། འོད་ཟེར་བྱེ་བ་སྟོང་ཕྲག་འགྱེད་ཅིང་། སྐུ་གསུང་ཐུགས་ལས་སྤྲུལ་པ་འབུམ་
ལྡན། སྤྲུལ་སྐུ་བྱེ་བ་བསམ་འདས་འགྱེད་མ། ཕྱག་འཚལ་སྦྱིན་དང་ཚུལ་ཁྲིམས་མཐའ་
རྫོགས། བཟོད་དང་བརྩོན་འགྲུས་བསམ་གཏན་སྤྱོད་ཡུལ། ཤེས་རབ་འཁྲུལ་མེད་
དོན་ལ་རབ་གནས། ཕ་རོལ་ཕྱིན་པ་དྲུག་དང་ལྡན་མ། ཕྱག་འཚལ་བྱམས་ལྡན་རང་
བཞིན་དཔག་མེད། དགའ་བ་བཏང་སྙོམས་སྙིང་རྗེ་ཆེར་ལྡན། ཐུགས་རྗེ་ཚད་མེད་
བཞི་དང་ལྡན་པས། འཁོར་བ་མ་ལུས་དབྱིངས་སུ་སྒྲོལ་མ། ཕྱག་འཚལ་འཇིག་རྟེན་
གསུམ་པོ་ཉིད་ན། རྒྱལ་ཆེན་གནོད་སྦྱིན་ནོར་སྲུང་ཚོགས་ཀྱིས། ལྷ་མོའི་ཆེ་བ་ཉིད་
ནས་བརྗོད་ཅིང་། ཐམས་ཅད་མ་ལུས་དེ་བཞིན་གཞོལ་མ། འགྲོ་བ་མ་ལུས་མཐའ་
དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་
སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན། སེམས་ཅན་གང་
ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས། ཐུགས་རྗེ་དགྱེས་
མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ནི། བརྒྱ་སྟོང་ཁྲི་འབུམ་གྲངས་
སུ་བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་
མཚོན་གྱིས་མི་ཚུགས། ཕ་རོལ་བྱད་དང་རྦོད་གཏོང་ཟློག་བྱེད། ཚེ་དང་དབང་ཐང་
དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། ཐུགས་རྗེ་
དངོས་གྲུབ་མ་ལུས་འབྱུང་བྱེད། ཚེ་འདིར་བསམ་པའི་དོན་རྣམས་འཐོབ་ཅིང་། ཕྱི་
མར་རྣམ་དག་འཇིག་རྟེན་ཉིད་དུ། གར་དབང་རྒྱལ་པོའི་དོན་དང་རབ་ལྡན། བྱམས་
49



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལྡན་ལྷ་མོའི་ཀློང་དུ་སངས་རྒྱས། མྱུར་དུ་འཐོབ་པར་བྱེད་པ་ཉིད་དོ། །ཨོཾ་མ་བ་མ་དེ་
མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་
དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་
བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། ཐུགས་རྗེ་དགྱེས་མའི་བསྟོད་པ་འདི་
ཉིད། འཛིན་པ་དང༌། འཆང་བ་དང༌། ཀློག་པ་དང་། ཀུན་ཆུབ་པར་ཡིད་ལ་བྱེད་
པ་དང༌། ཕུད་དུད་དང་། ནན་ཏན་དང་། བཀུར་སྟི་དང་། རིམ་གྲོ་ཆེར་བྱེད་པ་
འདི་ཉིད་ནི། འཇིག་རྟེན་འདིར་ཡང་ཐུགས་རྗེ་ཐབས་མཁས་དགྱེས་པའི་ཚུལ་དང་
ལྡན་ཞིང་། འགྲོ་བ་འདུལ་བ་དང་། ཁ་ལོ་སྒྱུར་བ་དང་། བསྟན་པ་སྤེལ་བ་དང་།
ཐབས་ཕུན་སུམ་ཚོགས་པའི་ཕུལ་དམ་པ་དང་ལྡན་ནས། ཕྱི་མར་ཡང་སྒྲིབ་གཉིས་
བྱང་ཞིང་ཚོགས་གཉིས་རྫོགས་ནས། ཐུགས་རྗེ་ཐབས་མཁས་དགྱེས་པའི་མཆོག་ཅེས་
བྱ་བ། སེམས་ཅན་ཉོན་མོངས་པ་སྡུག་བསྔལ་དང་འདོད་པའི་དབང་དུ་གྱུར་པ་
རྣམས་ལ། ཐབས་བདེ་བ་དང༌། དགའ་བ་དང་། མགུ་བ་དང་། དང་སྤྲོ་བ་དང་།
ཡིད་འཐད་པ་དང་། བསོད་ནམས་འཕེལ་བ་དང་། ལོངས་སྤྱོད་ལྡན་པ་དང་།
དཔལ་འབྱོར་ཐོབ་པ་དང་། ཐབས་དང་ཐུགས་རྗེ་ཟུང་དུ་འབྲེལ་ནས་འགྲོ་བ་སེམས་
ཅན་གང་ལ་ཅི་འདོད་མོས་པའི་སྒོ་ནས། འགྲོ་བ་སེམས་ཅན་འདྲེན་པའི་དཔལ་དུ་
འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང༌། རིགས་
ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་
བྱའོ། །འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །
མོས་པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་བྱའོ། འོས་པར་
བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་



༼ད༽
མདོ་སྡེ།
བྱམས་མ་རྩ་བའི་བསྟོད་པ།
ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་
སངས་རྒྱས་ཤིང་། ཡུམ་ཆེན་མོ་ཐུགས་རྗེ་དགྱེས་མའི་གོ་འཕང་ཐོབ་པར་འགྱུར་རོ། །
ཞེས་བཀའ་སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་།
ལྷ་དང༌། ཀླུ་དང་། མི་དང༌། ལྷ་མ་ཡིན་དང༌། ནམ་མཁའ་ལྡིང་དང་། དྲི་ཟར་
བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་
དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ཆེན་མོ་ཐུགས་རྗེ་དགྱེས་མའི་བསྟོད་པ་ལས། དོན་དང་ཡོན་ཏན་དེ་
ལྟར་དུ་འབྱུང་ན། ཡུམ་ཆེན་མོ་རྫུ་འཕྲུལ་མྱུར་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་རྫུ་འཕྲུལ་མྱུར་མ་ལ་བསྟོད་པ་ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་
རྫུ་འཕྲུལ་མྱུར་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་མྱུར་མ། ལྷ་མོའི་སྐུ་ལ་
ཐུགས་རྗེའི་རྫུ་འཕྲུལ། སྤྲུལ་པ་དཔག་མེད་བསམ་འདས་འབྱུང་བས། སྤྲུལ་སྐུ་བྱེ་བ་
ཕྲག་བརྒྱར་འགྱེད་མ། ཕྱག་འཚལ་བདེ་བ་ཅན་གྱི་འཇིག་རྟེན། ཐོགས་མེད་སངས་
རྒྱས་སྟོང་གི་དབུས་ན། ཐུགས་རྗེའི་རྫུ་འཕྲུལ་ཐབས་ལ་མཁས་ཤིང་། ལོངས་སྤྱོད་
རྫོགས་པའི་སྐུ་རུ་བཞུགས་མ། ཕྱག་འཚལ་སྐུ་མདོག་དམར་སེར་མེ་འོད། མདངས་
ལྡན་མདངས་ལེན་མདངས་འབྱིན་པདྨ། གཟི་མདངས་འོད་ཟེར་ཀུན་ཏུ་འཕྲོ་བས།
སྐྱེ་འགྲོའི་ཚེ་བཀྲག་བཅུད་མདངས་སྡུད་མ། ཕྱག་འཚལ་དབུ་སྐྲ་རལ་པའི་ལྕང་
ལོ། །ཨུཏྤལ་ཐོན་མཐིང་ཐོར་ཚུགས་མཛེས་མ། དབུ་ཡི་གཙུག་ན་མྱ་ངན་མེད་དཔལ།
51



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རྟག་པར་བཞུགས་ཤིང་འོད་རབ་གསལ་མ། ཕྱག་འཚལ་སྤྱན་ནི་བཀྲག་མདངས་
ལྡན་ཞིང་། སྐར་ཆེན་པ་ཝ་སངས་ཀྱི་འོད་ཅན། སྲིད་གསུམ་འཁོར་བའི་མུན་པ་སེལ་
ཞིང་། བསྒྲིབས་མེད་ཡེ་ཤེས་སྤྱན་དང་ལྡན་མ། ཕྱག་འཚལ་སྨིན་མ་བར་སྣང་གློག་
འོད། རབ་ཏུ་མཐོ་ཞིང་འོད་རབ་གསལ་བས། ནམ་མཁའི་གཟའ་ཆེན་དབང་དུ་བསྡུ་
ཞིང༌། རྒྱུ་སྐར་ཚོགས་རྣམས་ཟིལ་གྱིས་གནོན་མ། ཕྱག་འཚལ་རྫི་མ་སྲབ་ལ་མདངས་
ལེགས། འབྲེལ་མ་ཆད་ཅིང་དྲྭ་བའི་འབྲེལ་པས། སྟོང་པ་སྙིང་རྗེ་ཟུང་དུ་འབྲེལ་ཞིང་།
ཐུགས་རྗེ་ཚད་མེད་སྤྱན་དང་ལྡན་མ། ཕྱག་འཚལ་སྙན་ནི་པད་མོ་ཁ་དབྱེ། ཀུན་
གསན་ཡེ་ཤེས་འཕྲུལ་གྱི་སྦུ་གུ། རབ་ཏུ་མཛེས་ཤིང་ཤུན་ཏུ་དོད་པས། སྣ་ཚོགས་སྒྲ་
ཡི་བྱེ་བྲག་གསན་མ། ཕྱག་འཚལ་སྨིན་མཚམས་འོད་ཟེར་མཛོད་སྤུ། ཅུང་ཙམ་ཁྲོ་
གཉེར་གསུམ་ལྡན་རྒྱུད་འཇམ། ཤངས་རྩེ་ཡིད་བཞིན་ནོར་བུའི་ཚུལ་ཅན། དྲི་ཞིམ་
ཐུགས་རྗེའི་རྒྱུན་དང་ལྡན་མ། ཕྱག་འཚལ་ཞལ་ནི་པདྨའི་འདབ་བརྩེགས། སྲབ་ལ་
མདངས་ལེགས་སུལ་དུ་དོད་ཅིང༌། ལྗགས་ནི་པདྨ་དམར་པོའི་ཚུལ་ཅན། རོ་ལེན་
ལྗགས་ཀྱིས་བརྡ་སྐད་དགྲོལ་མ། ཕྱག་འཚལ་དུང་ཚེམས་དཀར་ལ་ཚགས་དམ།
བཞི་བཅུ་རྩ་གཉིས་རབ་ཏུ་གཏམས་པས། སྐྱེ་ཤི་འཁོར་བ་རྩ་ནས་གཅོད་ཅིང༌། སྐྱེ་
མེད་དབྱིངས་སུ་བསྟིམས་པར་མཛད་མ། ཕྱག་འཚལ་སྐྱེ་མགུལ་བུམ་པ་ལྡན་ཞིང་།
གསུང་ནི་ཚངས་པའི་ཁུ་བྱུག་ལྟ་བུས། ཐེག་པ་རིམ་དགུའི་དོན་དམ་བསྟན་ཅིང་།
འགྲོ་དྲུག་སེམས་ཅན་དང་བ་བསྐྱེད་མ། ཕྱག་འཚལ་སྐུ་སྟོད་མི་ནུབ་རྒྱལ་མཚན།
ཐུགས་ཀར་གསེར་གྱི་པདྨ་འདབ་བརྒྱད། ཐུགས་ལས་ཆོ་འཕྲུལ་བྱེ་བ་མྱུར་འབྱུང་།
སྣང་སྲིད་ཡོངས་ལ་ཁྱབ་པར་མཛད་མ། ཕྱག་འཚལ་སྐུ་སྨད་གསེར་གྱི་གླང་པོ།
གཡས་བརྐྱངས་གཡོན་བསྐུམས་ཚུལ་དུ་བཞུགས་པས། བསྟན་པ་རིན་ཆེན་རབ་ཏུ་
བརྟན་ཞིང་། ཁམས་གསུམ་ས་དགུ་ཟིལ་གྱིས་གནོན་མ། ཕྱག་འཚལ་རྐེད་སྐབས་རྡོ་
52



མདོ་སྡེ།
བྱམས་མ་རྩ་བའི་བསྟོད་པ།
རྗེ་འཁྲིལ་བག །རབ་ཏུ་སྒེག་ཅིང་ཤིན་ཏུ་འཁྲིལ་ལྡེམ། ལྟེ་བ་པདྨའི་སྦུ་གུར་དོད་པས།
ཐེག་ཆེན་ས་གཞི་བསྐྱེད་པར་མཛད་མ། ཕྱག་འཚལ་ཕྱག་གཡས་རྫུ་འཕྲུལ་ཞགས་
པས། གང་ལ་ཐོགས་མེད་ཞགས་ཀྱིས་འདེབས་ཤིང་། ཕྱག་གཡོན་བྱུ་རུའི་བུམ་པ་
བཅུད་ལྡན། འགྲོ་བའི་ཙི་ཏ་སྲོག་ནས་འཛིན་མ། ཕྱག་འཚལ་དབུ་ཞབས་ཕྱག་གདུབ་
མགུལ་ཆུ། རིན་ཆེན་སྣ་བརྒྱད་རབ་ཏུ་བརྒྱན་ཅིང་། བརྒྱན་པའི་འོད་ཀྱིས་འཇིག་རྟེན་
གསུམ་པོ། ཀུན་ནས་དགའ་ཞིང་མགུ་བར་མཛད་མ། ཕྱག་འཚལ་སྐུ་སྟོད་དར་ལྗང་
སྟོད་གཡོགས། སྐུ་སྨད་དར་དམར་འཕུར་ཤམ་མཛེས་ཤིང་། གཞའ་ཚོན་སྣ་ལྔའི་
ལྷབ་ལྷུབ་བརྒྱན་པས། འགྲོ་ཀུན་སྣང་བ་ཡང་ཞིང་གཡོ་མ། ཕྱག་འཚལ་ལྷ་མོའི་སྐུ་ལ་
རྫུ་འཕྲུལ། སྐད་ཅིག་དེ་ཉིད་གློག་འོད་ཉིད་ལ། སྤྲུལ་པ་བྱེ་བ་ཕྲག་བརྒྱར་འབྱུང་བྱེད།
སྟོང་ཁམས་འཇིག་རྟེན་རབ་ཏུ་འགེང་མ། ཕྱག་འཚལ་སྒྱུ་འཕྲུལ་ཆེན་མོའི་རྫུ་འཕྲུལ།
གང་དག་འགྲོ་བའི་མིག་འཕྲུལ་དགའ་བྱེད། ཇི་ལྟར་མཐུན་བཞིན་དེ་བཞིན་ཉིད་
སྟོན། སྣང་བ་ཆེན་པོས་ཁྱབ་པར་མཛད་མ། ཕྱག་འཚལ་འཇིག་རྟེན་གསུམ་པོ་ཉིད་
ན། རྒྱལ་ཆེན་ཕྱོགས་སྐྱོང་གནོད་སྦྱིན་ནོར་སྐྱོང་། ལྷ་མོའི་ཆེ་བ་ཉིད་ནས་བརྗོད་ཅིང་།
མ་ལུས་རྩེ་གཅིག་ཉིད་དུ་གཞོལ་མ། འགྲོ་བ་མ་ལུས་མཐའ་དག་ཐམས་ཅད། བྱམས་
ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་
ཐུན་དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་
དང་ཐོ་རངས་ལངས་པར་བྱས་ནས། རྫུ་འཕྲུལ་མྱུར་མ་ཉིད་ལ་ཕྱག་འཚལ། ཉི་ཤུ་
རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་
འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་
ཕ་རོལ་དྲོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་
པ་ཐམས་ཅད་རབ་ཏུ་འགྲུབ་ཅིང་། རྫུ་འཕྲུལ་མ་ལུས་འབྱུང་བ་ཉིད་དོ། །ཚེ་འདིར་
53



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བསམ་པའི་དོན་རྣམས་འཐོབ་ཅིང་། ཕྱི་མར་བདེ་བ་ཅན་གྱི་ཞིང་དུ། མྱ་ངན་མེད་
དཔལ་སྐུ་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་
བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སྭཱཧཱ།
གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་མ། རྫུ་འཕྲུལ་
མྱུར་མའི་བསྟོད་པ་འདི་ཉིད། འཛིན་པ་དང་། འཆང་བ་དང༌། ཀློག་པ་དང༌། ཀུན་
ཆུབ་པར་ཡིད་ལ་བྱེད་ཅིང༌། ཕུད་དུད་དང་། ནན་ཏན་དང༌། བཀུར་སྟི་དང༌།
རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་འབྱུང་རིག་ལ་རང་དབང་
ཐོབ་ཅིང་། འབྱུང་བ་ལྔ་པོ་ལས་སུ་རུང་བ་དང་། གང་དུ་མ་ངེས་པར་འགྲོ་བའི་མིག་
འཕྲུལ་དུ། སྣ་ཚོགས་སྒྱུ་མའི་ཆོ་འཕྲུལ་དུ་མ་རུ་འབྱུང་ཞིང་། ཕྱི་མར་ཡང་སྒྲིབ་གཉིས་
བྱང་ཞིང་ཚོགས་གཉིས་རྫོགས་ཏེ། ཐུགས་རྗེས་རྫུ་འཕྲུལ་སྣ་ཚོགས་འབྱུང་བའི་སྐུ་རུ་
གྲུབ་ནས། སེམས་ཅན་ཉོན་མོངས་འཁོར་བ་ལ་གནས་པ་རྣམས་ལ། སྐུ་གཅིག་ལས་
སྤྲུལ་པའི་སྐུ་བྱེ་བ་ཕྲག་བརྒྱ་རུ་འགྱེད་པ་དང་། གསུང་གཅིག་ལས་ངེས་པའི་དོན་སོ་
སོར་རུ་གོ་བ་དང་། ཐུགས་གཅིག་ལས་མཁྱེན་པའི་ཡེ་ཤེས་སུམ་བརྒྱ་དྲུག་ཅུ་རུ་སྤྲོ་
ཞིང་། འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །
འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་
པར་བྱའོ། །མཆོད་པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །
བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་
54



པ་ལགས
མདོ་སྡེ།
བྱམས་མ་རྩ་བའི་བསྟོད་པ།
༼ད༽
བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་རྒྱས་ཤིང་།
ཡུམ་ཆེན་མོ་རྫུ་འཕྲུལ་མྱུར་མའི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས།
འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང༌། ལྷ་དང་། ཀླུ་དང་།
མི་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་
ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ཆེན་མོ་རྫུ་འཕྲུལ་མྱུར་མ་ལ་བསྟོད་པ་ལས། དོན་དང་ཡོན་ཏན་དེ་
ལྟར་དུ་འབྱུང་ན། ཡུམ་ཆེན་མོ་ཐུགས་རྗེ་ཁྲོས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་ཐུགས་རྗེ་འཁྲོས་མ་ལ་བསྟོད་པ་ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་
ཐུགས་རྗེ་འཁྲོས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་འཁྲོས་མ། ལྷ་མོའི་
སྐུ་ལ་མཚན་དང་དཔེ་བྱད། རབ་ཏུ་ཁྲོ་ཞིང་དགྱེས་འཛུམ་ལྡན་པས། འཇིག་རྟེན་
གསུམ་པོ་དབང་དུ་སྡུད་མ། ཕྱག་འཚལ་དཔལ་དང་ལྡན་པའི་འཇིག་རྟེན། མཐུ་
ལྡན་སངས་རྒྱས་སྟོང་གི་དབུས་ན། ན་དྲུག་རྒྱན་གྱིས་སྐུ་ལ་བརྒྱན་ཞིང་། སྣང་སྲིད་
འཇིག་རྟེན་ཁ་ལོ་སྒྱུར་མ། ཕྱག་འཚལ་གཡོ་མེད་ངང་ལ་གཡོ་བ། སྐྱེ་མེད་ངང་ལ་སྐྱེ་
བའི་ཆོ་འཕྲུལ། འགག་མེད་ངང་ལ་རང་བཞིན་མཚན་མས། ཐུགས་རྗེ་ཁྲོས་པའི་ཆ་
ལུགས་སྟོན་མ། ཕྱག་འཚལ་དབུ་སྐྲ་རལ་པ་ལྕང་ལོ། དམར་སེར་མེ་དཔུང་གཡས་སུ་
འཁྱིལ་ཞིང་། དབུ་ཡི་གཙུག་ན་ནམ་མཁའི་མདོག་ཅན། རྟག་པར་བཞུགས་ཤིང་འོད་
རབ་གསལ་མ། ཕྱག་འཚལ་དཔྲལ་བ་ཟླུམ་ཡངས་ཉ་རྒྱས། རབ་ཏུ་འཁྱིལ་ཞིང་ཀུན་
55
55



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ནས་གང་བས། གང་བ་བརྒྱད་གཉིས་བརྩེགས་པའི་ཞལ་གྱིས། འཇིག་རྟེན་གསུམ་
པོ་དགའ་ཞིང་མགུ་མ། ཕྱག་འཚལ་སྤྱན་མིག་ཉི་མ་ཟླ་བ། གཡས་འཁྱིལ་གཡོན་དུ་
འབྲུ་ཚུགས་གཟིགས་པས། ཉི་མའི་འོད་སྟོང་རབ་ཏུ་འབར་ཞིང༌། སྲིད་པ་གསུམ་པོ་
ལྟར་མི་བཟོད་མ། ཕྱག་འཚལ་སྨིན་མ་དམར་སེར་གློག་འོད། བསྐལ་པའི་གློག་སྟོང་
རབ་ཏུ་འགྱུ་ཞིང་། མེ་དཔུང་གློག་འོད་ཚ་ཚ་འཕྲོ་བས། དགྲ་བགེགས་མ་ལུས་གཞོབ་
ཏུ་བསྲེག་མ། ཕྱག་འཚལ་སྨིན་མཚམས་འོད་ཟེར་མཛོད་ལས། བསྐལ་པའི་མེ་འོད་
རབ་ཏུ་འབར་ཞིང་། འོད་ཟེར་ཕུང་པོ་སྟོང་དང་ལྡན་པས། འགྲོ་བ་སྨག་གི་མུན་
པ་སེལ་མ། ཕྱག་འཚལ་ཁྱུད་འཁོར་ཟླ་གམ་སྙན་ལས། སྒྲ་རྒྱལ་འབྲུག་སྟོང་རབ་ཏུ་
ལྡིང་ཞིང་། བཙུན་སྙན་བརྗིད་ལྡན་ཟིལ་དང་ལྡན་པས། སྒྲ་ཚོགས་མ་ལུས་ཟིལ་གྱིས་
གནོན་མ། ཕྱག་འཚལ་ཁྲོ་གཉེར་སུམ་ལྡན་ཤངས་ལས། འབྱུང་བའི་བུ་ཡུག་སྔོ་དམར་
འཚུབས་ཤིང་། གཞའ་ཚོན་སྣ་ལྔའི་འོད་དཔུང་འཁྲིགས་པས། འབྱུང་བ་ཚ་གྲང་ཁོད་
དུ་སྙོམས་མ། ཕྱག་འཚལ་ལེ་བརྒན་དམར་པོའི་ལྗགས་ལས། དྲག་པོའི་རྐན་སྒྲ་རབ་
ཏུ་བརྡེབ་ཅིང་། བསྐལ་པའི་ཐོག་སེར་རབ་ཏུ་འབེབས་པས། དགྲ་བགེགས་མ་ལུས་
ཀླད་པ་འགེམས་མ། ཕྱག་འཚལ་དུང་ཚེམས་བཞི་བཅུ་རྩ་གཉིས། དཀར་ལ་ཚགས་
དམ་རབ་ཏུ་མཁྲེགས་ཤིང་། རྣོ་དབལ་མཆེ་བ་ཅུང་ཟད་བསྣོལ་བས། སྐྱེ་ཤི་འཁོར་བ་
རྩད་ནས་གཅོད་མ། ཕྱག་འཚལ་གདངས་དྲག་ངར་ཆེན་གསུངས་ལས། དྲག་ཆེན་
དགྱེས་པའི་གད་མོ་བཞད་ཅིང་། བློ་ཧཱུྃ་བསྭོ་དང་ཧ་ཕཊསྒྲ་སྒྲོག །གསང་སྔགས་རིག་
སྔགས་ནུས་པ་འབྱིན་མ། ཕྱག་འཚལ་མགུལ་གྱི་བུམ་པའི་བཅུད་ལས། རབ་འབྱམས་
བཀའ་ཡི་ཆར་ཆེན་འབེབས་ཤིང་། ལྷ་སྐུ་ཕྱག་རྒྱའི་དཀྱིལ་འཁོར་རྫོགས་པས། བསྙེན་
སྒྲུབ་ལས་གསུམ་དོན་དང་ལྡན་མ། ཕྱག་འཚལ་སྐུ་ཡི་འགྱིང་བག་བརྗིད་ལྡན། མ་
སང་གེ་ཡི་སྟོབས་དང་ལྡན་པས། བདུད་སྲིན་མུ་སྟེགས་ཟིལ་གྱིས་གནོན་ཅིང༌། ཕ་
56



མདོ་སྡེ།
བྱམས་མ་རྩ་བའི་བསྟོད་པ།
༼ད༽
རོལ་རྒོལ་བའི་གཡུལ་ལས་རྒྱལ་མ། ཕྱག་འཚལ་ཕྱག་གཡས་པྲ་ཕུད་འབར་བ། ཡེ་
ཤེས་མཚོན་ཆས་དགྲ་བགེགས་སྒྲོལ་ཞིང༌། ཕྱག་གཡོན་བཻཌཱུརྱ་འོད་བུམ་པར། དེ་
སྲིད་སྲོག་མདངས་སྡུད་པར་མཛད་མ། ཕྱག་འཚལ་རྐེད་སྐབས་རྡོ་རྗེ་འཁྲིལ་བག །
སྟ་ཟུར་མདུན་རྒྱབ་སྒེག་དང་ལྡན་ཞིང་། གཡས་བརྐྱངས་གཡོན་བསྐུམས་འདོར་
ཐབས་ཞབས་ཀྱིས། འཇིག་རྟེན་གསུམ་པོ་གཡོ་བ་ཉིད་མ། ཕྱག་འཚལ་རིན་ཆེན་སྣ་
ལྔའི་རྒྱན་ཆ། སྟོད་གཡོགས་སྨད་ཤམ་རྒྱན་དང་ལྡན་པས། ཡོན་ཏན་མ་ལུས་ལྷུན་
ལ་རྫོགས་ཤིང་། གང་དག་འཇིག་རྟེན་དགོས་དགུ་སྟེར་མ། ཕྱག་འཚལ་ཕྱག་ཞབས་
སྤྲུལ་པའི་འོད་ཟེར། ཛཧཱུྃ་བམ་ཧོའི་སྤྲུལ་པ་འགྱེད་ཅིང་། ལྕགས་ཀྱུ་གླང་རེ་ལྕགས་
སྒྲོག་ཞགས་སྤྲུལ། དགྲ་བགེགས་འཆིང་སྡོམས་གནོད་དང་གཟིར་མ། ཕྱག་འཚལ་མེ་
དཔུང་འབར་བའི་ཀློང་དཀྱིལ། ཡེ་ཤེས་བསྐལ་པའི་མེ་དབུས་བཞུགས་ཤིང་། འབྱུང་
པོ་མི་དང་མི་མིན་ཚོགས་རྣམས། བར་ཆད་མ་ལུས་རྒྱང་མཚམས་གཅོད་མ། ཕྱག་
འཚལ་འཇིག་རྟེན་གསུམ་པོ་ཉིད་ན། ཚངས་པ་ལ་སོགས་དཔལ་གྱི་ལྷ་བརྒྱད། ལྷ་
མོའི་བཀའ་མཉན་ཞབས་ནས་འདེགས་ཤིང་། ཡེ་ཤེས་འཇིག་རྟེན་ཀུན་གྱིས་བསྟོད་
མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་
ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་
པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་
པར་བྱས་ནས། ཐུགས་རྗེ་ཁྲོས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་
ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་
སྐྱོབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་
ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་པ་ཐམས་ཅད་
རབ་ཏུ་འགྲུབ་ཅིང་། དགྲ་བགེགས་བར་ཆད་སྒྲོལ་བ་ཉིད་དོ། །ཚེ་འདིར་བསམ་པའི་
57



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དོན་རྣམས་ཐོབ་ཅིང་། ཕྱི་མར་དཔལ་དང་ལྡན་པའི་ཞིང་དུ། ནམ་མཁའི་མདོག་
ཅན་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་
བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ།
གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་ཐུགས་རྗེ་
ཁྲོས་མའི་བསྟོད་པ་འདི་ཉིད། འཛིན་པ་དང་། འཆང་བ་དང་། ཀློག་པ་དང་། ཀུན་
ཆུབ་པར་ཡིད་ལ་བྱེད་ཅིང་། ཕུད་དུད་དང༌། ནན་ཏན་དང་། བཀུར་སྟི་དང་།
རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་ཟབ་མོ་སྔགས་ཀྱི་ནུས་པ་
འབྱུང་ཞིང་། མཐུ་སྟོབས་རྫུ་འཕྲུལ་དང་ལྡན་ཏེ། དགྲ་དང་དུག་མཚོན་ནད་ཀྱིས་མི་
ཚུགས། བྱད་དང་ཕ་རོལ་རྦོད་གཏོང་བཟློག་ནས། དགྲ་བགེགས་བར་ཆད་ཉེ་བར་ཞི་
ཞིང་། ཕྱི་མར་ཡང་སྒྲིབ་གཉིས་བྱང་ཞིང་ཚོགས་གཉིས་རྫོགས་ནས། ཐུགས་རྗེ་དཔའ་
མོ་ཁྲོས་པའི་བདག་ཉིད་ཅན་ཞེས་བྱ་བར་འགྲུབ་ནས། སེམས་ཅན་ཉོན་མོངས་པ་མ་
རིག་ལོག་ལྟའི་དབང་དུ་གྱུར་པ་རྣམས་ལ། ཐུགས་རྗེ་དྲག་ཚད་འཁྲོས་པའི་དབལ་
གྱིས་བསྒྲལ་ཞིང་བོན་ཉིད་ཀྱི་ས་ལ་འཁོད་ནས། འཇིག་རྟེན་གྱི་ཁམས་ཐམས་ཅད་ཞི་
བདེ་དང་། མཉམ་པའི་ཆ་ལ་འཁོད་ཅིང་། འགྲོ་བ་སེམས་ཅན་འདྲེན་པའི་དཔལ་
དུ་འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་
བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་
ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་
བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་
58



མདོ་སྡེ།
བྱམས་མ་རྩ་བའི་བསྟོད་པ། །
དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་
ཡང་དག་པར་སངས་རྒྱས་ཤིང་། ཡུམ་ཆེན་མོ་ཐུགས་རྗེ་ཁྲོས་མའི་གོ་འཕང་ཐོབ་པར་
འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས་དང་། ལྷ་དང་། ཀླུ་དང་། མི་དང་། ལྷ་མ་ཡིན་དང༌། ནམ་མཁའ་ལྡིང་
དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་
མངོན་པར་བསྟོད་དོ། ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་ཐུགས་རྗེ་ཁྲོས་མ་ལ་བསྟོད་པ་ལས། དོན་དང་ཡོན་ཏན་དེ་ལྟར་
དུ་འབྱུང་ན། ཡུམ་ཆེན་མོ་ཀུན་རིག་གསལ་མ་ལ། མཚན་དཔེ་དང་ཡོན་ཏན་ཅི་ལྟ་
བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ནས་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་ཀུན་རིག་གསལ་མ་ལ་བསྟོད་པ། ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་
ཀུན་རིག་གསལ་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་གསལ་མ། ལྷ་མོའི་
སྐུ་ལ་སྤྱན་དྲུག་རྫོགས་པས། ཕ་རོལ་ཕྱིན་དྲུག་རབ་ཏུ་རྫོགས་ཤིང་། ཡུལ་དྲུག་འཁོར་
བ་དོང་ནས་སྤྲུགས་མ། ཕྱག་འཚལ་དགའ་ལྡན་དག་པའི་འཇིག་རྟེན། མངོན་དགའི་
སངས་རྒྱས་སྟོང་གི་དབུས་ན། ན་དྲུག་རྒྱན་གྱིས་སྐུ་ལ་བརྒྱན་ཅིང་། ཐབས་དྲུག་
རིག་པའི་དོན་དང་ལྡན་མ། ཕྱག་འཚལ་སྐུ་མདོག་མེ་ཏོག་ཙམ་པ། ཤིན་ཏུ་དྭངས་
ཤིང་རབ་ཏུ་དཀར་བས། འཁོར་བའི་བག་ཆགས་སྐྱོན་གྱིས་མ་གོས། དྲི་མ་མེད་ཅིང་
རྣམ་པར་དག་མ། ཕྱག་འཚལ་དབུ་སྐྲ་ལི་ལྕང་འོད་འཁྱུག །གཞའ་ཚོན་སྣ་ལྔའི་འོད་
དཔུང་འཁྱིལ་ཞིང་། དབུ་ཡི་གཙུག་ན་བྱམས་ལྡན་རྒྱལ་པོ། རྒྱལ་བའི་དཀྱིལ་འཁོར་
59



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རྫོགས་པར་མཛད་མ། ཕྱག་འཚལ་གཟིགས་སྤྱན་གཡུ་ཡི་སྨིན་མའི། རྫི་མ་སྲབ་ལ་
འབྲེལ་མ་ཆད་ཅིང་། ལོངས་སྐུའི་ལྟ་སྟངས་ཤངས་རྩེར་དབབ་པས། མཉམ་ཉིད་
ཡེ་ཤེས་དོན་ལ་གཟིགས་མ། ཕྱག་འཚལ་སྙན་ནི་སྡུག་ཅིང་ཤལ་རིང༌། ཧ་ལོ་དར་
གྱི་ཆུན་པོ་གཅུས་འདྲ། ཐུགས་རྗེ་ཡེ་སངས་སྙན་དང་ལྡན་པས། སྣ་ཚོགས་སྒྲ་ཡི་བྱེ་
བྲག་འབྱེད་མ། ཕྱག་འཚལ་ཤངས་ནི་ཤངས་རྒྱུད་དྲང་ཞིང༌། ཤང་རྩེ་ནོར་བུ་ཐུར་དུ་
ཟགས་འདྲ། ཐུགས་རྗེ་ཡེ་ཐིམ་ཤངས་དང་ལྡན་པས། སྣ་ཚོགས་དྲི་ཡི་བྲེ་བྲག་འབྱེད་
མ། ཕྱག་འཚལ་ཞལ་ནི་པདྨ་དམར་པོ། ལྗགས་ནི་ལེ་བརྒན་རྫི་ལ་ཕྱར་འདྲ། ཐུགས་
རྗེ་ཡེ་གྲོལ་ལྗགས་དང་ལྡན་པས། སྣ་ཚོགས་རོ་ཡི་བྱེ་བྲག་འབྱེད་མ། ཕྱག་འཚལ་
ཚེམས་ནི་གངས་རི་གཏམས་འདྲ། ཚེམས་བར་རྣལ་ནི་བུད་དྷ་དམར་པོ། དཀར་
ལ་དམར་གྱི་མདངས་ཆགས་བཀྲག་ལྡན། བཞད་པའི་ཞལ་འཛུམ་ཉི་འོད་འབར་
མ། ཕྱག་འཚལ་མགུལ་ནི་ཤེལ་དཀར་བུམ་པ། བདུད་རྩི་བཅུད་ཀྱིས་བལྟམས་པ་
འདྲ་ཞིང༌། ཚངས་པའི་གསུང་དབྱངས་བཙུན་སྙན་བརྗིད་ལྡན། འཁོར་བའི་མྱ་ངན་
སངས་པར་མཛད་མ། ཕྱག་འཚལ་བརྗིད་འགྱིང་སྐུ་ཡི་འགྱིང་བག །སྲིད་གསུམ་
མ་ལུས་ཆ་ལ་འབེབས་ཤིང་། སྐུ་མཛེས་ལྟ་བས་ཆོག་མི་ཤེས་པ། གཟི་བརྗིད་འོད་
ཀྱིས་གཞན་སྣང་འཕྲོག་མ། ཕྱག་འཚལ་ཕྱག་གཡས་གསེར་གྱི་མེ་ལོང་། སྣང་སྲིད་
ཐམས་ཅད་རབ་ཏུ་གསལ་ཞིང་། ཕྱག་གཡོན་དངུལ་དཀར་བུམ་པ་འཛིན་པས། སྐྱེ་
འགྲོ་ཚེ་ཡི་དངོས་གྲུབ་སྡུད་མ། ཕྱག་འཚལ་བརྐྱངས་བསྐུམས་ཞབས་ཀྱི་འདོར་
ཐབས། གཡས་བརྐྱངས་གཡོན་བསྐུམས་བརྗིད་འགྱིང་ལྡན་པས། ཁམས་གསུམ་
འཁོར་བ་ཟིལ་གྱིས་གནོན་ཅིང་། སྟོང་ཁམས་འཇིག་རྟེན་གཡོ་བར་མཛད་མ། ཕྱག་
འཚལ་རིན་ཆེན་སྣ་ལྔའི་དབུ་རྒྱན། ཉི་མ་ཟླ་བའི་འོད་ཀྱི་སྙན་ཆ། དཔུང་རྒྱན་ཕྱག་
གདུབ་ཞབས་གདུབ་ལ་སོགས། རྒྱུ་སྐར་རྩ་བརྒྱད་ཕྲེང་བས་བརྒྱན་མ། ཕྱག་འཚལ་
60



མདོ་སྡེ།
བྱམས་མ་རྩ་བའི་བསྟོད་པ།
ལེ་བརྒན་དམར་པོའི་སྟོད་གཡོགས། གཞའ་ཚོན་སྣ་ལྔའི་སྨད་ཤམ་མཛེས་ཤིང་།
དར་དཀར་ཅོག་ཞུ་ཕྱག་རྒྱ་གསང་བའི། ལྷབ་ལྷུབ་རྒྱན་གྱིས་སྐུ་ལ་བརྒྱན་མ། ཕྱག་
འཚལ་འགྱུར་བ་མེད་པའི་སྐུ་མཆོག །མི་འགྱུར་གཡུང་དྲུང་ལྟ་བུའི་སྐུ་འཆང་། འཆི་
མེད་སྐྱེས་བརྩན་སྲོག་མེད་བདུད་བྲལ། དུས་གསུམ་ནུབ་པ་མེད་པར་གནས་མ།
ཕྱག་འཚལ་འགག་པ་མེད་པའི་གསུང་མཆོག །འགག་འཛེར་མི་མངའ་རང་འབྱུང་
སྒྲ་སྒྲོག །དུས་ཀྱི་འབྲུག་མོ་ལྟ་བུའི་གསུང་དབྱངས། བརྒྱད་ཁྲི་བཞི་སྟོང་བོན་འཁོར་
བསྐོར་མ། ཕྱག་འཚལ་འཁྲུལ་པ་མེད་པའི་ཐུགས་མཆོག །འཁྲུལ་མེད་ངོ་བོ་ཡི་གེ་
ཨ་དཀར། སྐྱེ་མེད་རིག་པ་གདེང་དུ་གྱུར་པས། འགག་མེད་རང་བཞིན་མཚན་མ་
གསལ་མ། ཕྱག་འཚལ་ལེགས་པ་འབྱུང་བའི་ཡོན་ཏན། ནོར་བུར་སྨོན་ལམ་ཐོབས་
པ་ལྟ་བུས། འགྲོ་དྲུག་སེམས་ཅན་རེ་བ་བསྐང་ཞིང་། གང་ལ་ཅི་འདོད་ཡིད་བཞིན་
སྟེར་མ། ཕྱག་འཚལ་ལྷུན་གྱིས་གྲུབ་པའི་ཕྲིན་ལས། སྣང་སྲིད་འཇིག་རྟེན་འཁོར་ལོ་
སྒྱུར་རྒྱལ། གང་ལ་ཐོགས་མེད་རང་དབང་མངོན་གྱུར། འགྲོ་ཀུན་བོན་ཉིད་དབྱིངས་
སུ་གཞོལ་མ། ཕྱག་འཚལ་འཇིག་རྟེན་གསུམ་པོ་ཉིད་ན། གང་ཞིག་ལྷ་མོ་བརྟན་མ་ལ་
སོགས། འཇིག་རྟེན་མངའ་དབང་ལྡན་པ་ཀུན་གྱིས། ལྷ་མོའི་ཆེ་བ་ཉིད་ནས་བརྗོད་
མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས།
གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་
འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་
བྱས་ནས། ཀུན་རིག་གསལ་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་
ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་སྐྱོབ་
ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་
བྱེད། ཚེ་དང་དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་
6



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འགྲུབ་ཅིང་། རང་རིག་ཡེ་ཤེས་གསལ་བ་ཉིད་དོ། །ཚེ་འདིར་བསམ་པའི་དོན་རྣམས་
འཐོབ་ཅིང་། ཕྱི་མར་དགའ་ལྡན་དག་པའི་ཞིང་དུ། བྱམས་ལྡན་རྒྱལ་བའི་སྐུ་དང་
རབ་མཉམ། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་བྱེད་པ་ཉིད་
དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་
གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་དྲུང་
སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་
གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། ཀུན་རིག་གསལ་མའི་
བསྟོད་པ་འདི་ཉིད། འཛིན་པ་དང་། འཆང་བ་དང་། ཀློག་པ་དང༌། ཀུན་ཆུབ་
པར་ཡིད་ལ་བྱེད་ཅིང་། ཕུད་དུད་དང་། ནན་ཏན་དང་། བཀུར་སྟི་དང་། རིམ་གྲོ་
ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་རིག་པ་གསལ་ཞིང་སྟོབས་དང་ལྡན་
ནས། རྨད་དུ་བྱུང་བའི་དོན་མི་བསྙེལ་བའི་གཟུངས་དང་ལྡན་ཞིང་། རིག་བྱེད་ཀུན་
ལ་མཁས་པའི་མཆོག་ཆེན་པོར་གྱུར་ནས། ཕྱི་མར་ཡང་སྒྲིབ་གཉིས་བྱང་ཞིང་ཚོགས་
གཉིས་རྫོགས་ནས། ཀུན་རིག་ཡེ་ཤེས་གསལ་བའི་སྒྲོན་མར་གྲུབ་ནས། སེམས་ཅན་
ཉོན་མོངས་པ་མ་རིག་གཏི་མུག་གི་དབང་དུ་གྱུར་པ་རྣམས་ལ། ཡེ་ཤེས་ཀུན་གསལ་
རིག་པའི་སྤྱན་དང་ལྡན་ཞིང༌། མ་རིག་བློའི་མུན་པ་བསལ་ནས་རང་རིག་གསལ་
བའི་སྒྲོན་མེ་སྟོན་ཅིང་། འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་
ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །
འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཁ་ཐོན་དུ་བྱའོ། །ཀུན་ཆུབ་
པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་བྱའོ།
འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །
s2



མདོ་སྡེ།
བྱམས་མ་རྩ་བའི་བསྟོད་པ། །
༼ད༽
ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་
པར་སངས་རྒྱས་ཤིང་། ཡུམ་ཆེན་མོ་ཀུན་རིག་གསལ་མའི་གོ་འཕང་ཐོབ་པར་འགྱུར་
རོ། །ཞེས་བཀའ་སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
དང་། ལྷ་དང་། ཀླུ་དང༌། མི་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་
ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་
བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ཆེན་མོ་ཀུན་རིག་གསལ་མ་ལ་བསྟོད་པ་ལས། དོན་དང་ཡོན་ཏན་
དེ་ལྟར་དུ་འབྱུང་ན། ཡུམ་ཆེན་མོ་བཀྲ་ཤིས་དགེ་མ་ལ། མཚན་དཔེ་དང་ཡོན་ཏན་
ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ནས་སྟོན་པས་ཚངས་
པ་གཙུག་ཕུད་ལ། ཡུམ་ཆེན་མོ་བཀྲ་ཤིས་དགེ་མ་ལ་བསྟོད་པ་ཚིག་བཞི་ཚིགས་སུ་
བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་
དུ་གྱུར་པ། བཀྲ་ཤིས་དགེ་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་དགེ་མ།
ལྷ་མོའི་སྐུ་ལ་བཀྲ་ཤིས་རྟགས་ཀྱིས། ལེགས་པར་ཡོངས་སུ་ཚོགས་ཤིང་བརྒྱན་པས།
འཇིག་རྟེན་གསུམ་པོ་དགའ་ཞིང་དགེ་མ། ཕྱག་འཚལ་བོན་ཉིད་དབྱིངས་ན་བཀྲ་ཤིས།
བོན་ཅན་མཚན་མར་སྐྱེ་འགག་གཉིས་མེད། ལོངས་སྤྱོད་རྫོགས་པའི་སྐུ་རུ་བཞུགས་
ཤིང་། མཚན་དང་དཔེ་བྱད་ལེགས་པར་བརྒྱན་མ། ཕྱག་འཚལ་རྒྱལ་བའི་དཀྱིལ་
འཁོར་བཀྲ་ཤིས། ཀུན་ནས་དགའ་བ་ཆེན་པོའི་ཚུལ་གྱིས། བདེ་ལྡན་སངས་རྒྱས་སྟོང་
གི་དབུས་ན། དགའ་བདེ་བསྐྱེད་པའི་ཡུམ་དུ་གྱུར་མ། ཕྱག་འཚལ་དབུ་ཡི་གཙུག་ན་
བཀྲ་ཤིས། གདུགས་ཀྱི་འཁོར་ལོ་ལྟ་བུར་མཛེས་ཤིང་། ནུབ་པ་མེད་པའི་དོན་དང་
63



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ལྡན་པས། བདེར་གཤེགས་བྱེ་བ་སྟོང་ཕྲག་འགྱེད་མ། ཕྱག་འཚལ་ཞལ་གྱི་དཀྱིལ་
འཁོར་བཀྲ་ཤིས། ཉི་མ་ཟླ་བ་ལྟ་བུའི་འོད་ཀྱིས། འགྲོ་བ་སྨག་གི་མུན་པ་སེལ་བས།
འཇིག་རྟེན་དགའ་བདེ་བསྐྱེད་པར་མཛད་མ། ཕྱག་འཚལ་མགུལ་གྱི་གསུང་ནི་བཀྲ་
ཤིས། བདུད་རྩི་བུམ་པའི་བཅུད་དང་ལྡན་པས། སྐྱེ་འགྲོ་མ་ལུས་གསོ་བར་མཛད་
ཅིང་། ཆབ་ནག་སྲིད་པའི་རྒྱུད་ཁོག་སྟོན་མ། ཕྱག་འཚལ་མི་འགྱུར་ལྷུན་པོའི་བཀྲ་
ཤིས། རྒྱལ་མཚན་མཐོན་པོའི་བརྗིད་དང་ལྡན་པས། བསྐལ་པའི་མཐར་ཡང་ནུབ་པ་
མེད་ཅིང་། ཐམས་ཅད་མ་ལུས་ཟིལ་གྱིས་གནོན་མ། ཕྱག་འཚལ་འགག་མེད་གསུང་
གི་བཀྲ་ཤིས། སྒྲ་རྒྱལ་དུང་ཆེན་ལྟ་བུར་སྒྲོགས་པས། སྙན་པའི་བ་དན་ཕྱོགས་བཅུར་
ཁྱབ་ཅིང་། སྟོང་གསུམ་ནམ་མཁའི་མཐའ་དང་མཉམ་མ། ཕྱག་འཚལ་མཉམ་ཉིད་
ཐུགས་ནི་བཀྲ་ཤིས། ཐུགས་ཀར་གསེར་གྱི་དཔལ་བེའུ་ལྟ་བུ། འོད་ཟེར་སྟོང་ཕྲག་རབ་
ཏུ་འབར་མ། འབར་བའི་ཕྲེང་བས་ཡོངས་ལ་ཁྱབ་མ། ཕྱག་འཚལ་འཇིགས་མེད་ཕྱག་
ནི་བཀྲ་ཤིས། གསེར་གྱི་ཉ་མོ་ལྟར་དུ་མཛེས་ཤིང་། མདའ་དར་བུམ་པའི་ཕྱག་མཚན་
ལྡན་པས། ཚེ་གཡང་དཔལ་གྱི་དངོས་གྲུབ་སྡུད་མ། ཕྱག་འཚལ་བརྐྱངས་བསྐུམ་
ཞབས་ནི་བཀྲ་ཤིས། འཁོར་ལོ་རྩིབས་སྟོང་འོད་དུ་འབར་བས། སྣང་སྲིད་འཇིག་རྟེན་
འཁོར་ལོས་སྒྱུར་ཞིང་། དབང་སྒྱུར་དབང་གིས་འགྲོ་བ་སྨིན་མ། ཕྱག་འཚལ་གདན་
ལ་པདྨའི་བཀྲ་ཤིས། གེ་སར་འབུམ་ཕྲག་དབུས་ན་བཞུགས་ཤིང་། སྟོད་གཡོགས་སྨད་
ཤམ་རྒྱན་དང་ལྡན་པས། ཀུན་ལ་མི་འདྲ་གང་ལས་དཔག་མ། ཕྱག་འཚལ་ཆེ་བའི་
ཡོན་ཏན་བཀྲ་ཤིས། ཡིད་བཞིན་ནོར་བུ་ལྟ་བུར་གནས་ཤིང་། གང་དག་ཉིད་ལ་སྨོན་
ལམ་གདབ་པས། དགོས་འདོད་མ་ལུས་མྱུར་དུ་འབྱུང་མ། ཕྱག་འཚལ་མཛད་པའི་
ཕྲིན་ལས་བཀྲ་ཤིས། གང་ལ་གང་འདུལ་བོན་དང་ལྡན་པས། གང་དག་སངས་རྒྱས་
ཡིད་ལ་གང་བྱེད། དེ་ཡི་མདུན་དུ་ལྷ་མོ་གནས་མ། ཕྱག་འཚལ་མཁྱེན་པའི་ཡེ་ཤེས་
6



མདོ་སྡེ།
བྱམས་མ་རྩ་བའི་བསྟོད་པ།
བཀྲ་ཤིས། འགྲོ་བའི་སེམས་ཀུན་རབ་ཏུ་ཤེས་པས། གང་དག་འདམ་དུ་བྱིངས་པའི་རྒྱ་
མཚོར། དེ་ཉིད་སྐམ་སར་གནས་པར་མཛད་མ། ཕྱག་འཚལ་འདུལ་བའི་ཞིང་ཁམས་
བཀྲ་ཤིས། ཇི་སྲིད་དབང་ལྡན་བཀོད་པའི་འཇིག་རྟེན། ངོ་མཚར་ཡིད་འོང་དཔལ་
དང་ལྡན་པས། འགྲོ་བ་མ་ལུས་བདེ་ལེགས་སྟེར་མ། ཕྱག་འཚལ་བཞུགས་པའི་སྐུ་
ཚེ་བཀྲ་ཤིས། དུས་གསུམ་དུས་མིན་མཉམ་པར་གནས་ཤིང་། མི་འགྱུར་གཡུང་དྲུང་
ནམ་མཁའི་ཚེ་སྲོག །ཆད་པ་མེད་པར་དབྱིངས་ན་གནས་མ། ཕྱག་འཚལ་དཔལ་
གྱི་ལོངས་སྤྱོད་བཀྲ་ཤིས། དགོས་འདོད་མ་ལུས་ཕུན་སུམ་ཚོགས་པས། ཇི་སྲིད་རྒྱལ་
བའི་ཞིང་དུ་གནས་གྱུར། དེ་སྲིད་འགྲོ་བའི་དབུལ་ཕོངས་སེལ་མ། ཕྱག་འཚལ་མཆོད་
པར་འོས་པའི་བཀྲ་ཤིས། ལྷ་དང་མི་དང་ལྷ་མ་ཡིན་དང་། ནམ་མཁའ་ལྡིང་དང་དྲི་
ཟར་བཅས་པའི། འཇིག་རྟེན་ཀུན་གྱིས་ཉིད་ལ་བསྟོད་མ། ཕྱག་འཚལ་དོན་དང་ཡོན་
ཏན་བཀྲ་ཤིས། རབ་འབྱམས་གནས་པའི་སྐྱེ་འགྲོ་དུ་མ། རྟག་ཏུ་ཚེ་རིང་ནད་མེད་
བདེ་ཞིང༌། ཕྱི་མར་བདེ་ལྡན་ཞིང་དུ་འཁོད་མ། ཕྱག་འཚལ་དུས་དང་གནས་སྐབས་
བཀྲ་ཤིས། བདེ་ལེགས་ཆེན་པོས་ཡོངས་སུ་ཁྱབ་ཅིང་། སྣང་སྲིད་དགེ་བ་ཡོངས་སུ་
འཕེལ་བས། ཀུན་ནས་དགའ་ཞིང་མགུ་བར་མཛད་མ། འགྲོ་བ་མ་ལུས་མཐའ་དག་
ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་
པ་ཟབ་མོས། མཆོག་ཐུན་དངོས་གྲུབ་བསྙེམས་པར་འདོད་ན། སེམས་ཅན་གང་ཞིག་
བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས། བཀྲ་ཤིས་དགེ་མ་ཉིད་
ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་
བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་མཚོན་
གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་
དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། བཀྲ་ཤིས་བདེ་ལེགས་
66



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཐོབ་པ་ཉིད་དོ། །ཚེ་འདིར་བསམ་པའི་དོན་རྣམས་ཐོབ་ཅིང་། ཕྱི་མར་དབང་ལྡན་
བཀོད་པའི་ཞིང་དུ། དབང་ལྡན་རྫོགས་པའི་དཔལ་དང་རབ་ལྡན། བྱམས་ཆེན་ལྷ་
མོའི་སྐུ་རུ་སངས་རྒྱས། མྱུར་དུ་འཐོབ་པར་བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་
ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་
ཚངས་པ་གཙུག་ཕུད། གཞན་ཡང་གཤེན་རབ་གཡུང་དྲུང་སེམས་དཔའ་རྣམས་
དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་
གཤེགས་པ་ཐམས་ཅད་ཀྱི་ཡུམ་དུ་གྱུར་པ། བཀྲ་ཤིས་དགེ་མའི་བསྟོད་པ་འདི་ཉིད།
འཛིན་པ་དང༌། འཆང་བ་དང༌། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་།
ཕུད་དུད་དང་། ནན་ཏན་དང༌། བཀུར་སྟི་དང༌། རིམ་གྲོ་ཆེར་བྱེད་པ་དེ་ཉིད་ནི།
འཇིག་རྟེན་འདིར་ཡང་ཚེ་ནོར་དང་གཡང་དང་དཔལ་དང་། འབྱོར་བ་ལ་སོགས་པ་
ལ་བཀྲ་ཤིས་ཤིང་། འཇིག་རྟེན་ཁམས་སུ་ཡང་ལོ་ལེགས་པ་དང་། དཔལ་ཆེ་བ་དང་།
བསྟན་པ་དར་བ་དང་། བསོད་ནམས་ལྡན་པ་དང༌། དགེ་རྟགས་འཕེལ་བ་དང་།
ནད་ཡམས་དང་འཁྲུག་པ་ཞི་བ་དང་། ལེགས་པའི་ཡོན་ཏན་དུ་མ་རུ་འཕེལ་ཞིང་།
ཕྱི་མར་ཡང་བཀྲ་ཤིས་དཔལ་འབར་བཀྲ་ཤིས་འབྱུང་གནས་ཞེས་བྱ་བའི་མཆོག་ཐོབ་
ནས། སྒྲིབ་གཉིས་བྱང་ཞིང་ཚོགས་གཉིས་རྫོགས་ཏེ། སེམས་ཅན་ཉོན་མོངས་པ་
བསོད་ནམས་དམའ་བ་དང༌། དབུལ་ཕོངས་སུ་གྱུར་པ་དང་། འགྲོ་བ་ཉམ་ཐག་ཏུ་
གྱུར་པ་རྣམས་ལ། མ་ནུས་པའི་རྨོངས་པ་བསལ་ཞིང་། འཇིག་རྟེན་གྱི་ཁམས་ཞི་བདེ་
དང་བཀྲ་ཤིས་ཡོངས་སུ་ཁྱབ་ཅིང་། བསྟན་པ་རིན་པོ་ཆེའི་དཔལ་དུ་གྱུར་ནས། འགྲོ་
བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་
སེམས་དཔའ་རྣམས་དང༌། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་
རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་
66



མདོ་སྡེ།
བྱམས་མ་རྩ་བའི་བསྟོད་པ།
པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་
བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་
བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་
སེམས་ཅན་རྣམས་ཡང་དག་པར་སངས་རྒྱས་ཞིང་། ཡུམ་ཆེན་མོ་བཀྲ་ཤིས་དགེ་མའི་
གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་གཤེན་
རབ་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང༌། མི་དང་། ལྷ་མ་
ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ།
སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ཆེན་མོ་བཀྲ་ཤིས་དགེ་མ་ལ་བསྟོད་པ་ལས། དོན་དང་ཡོན་ཏན་དེ་
ལྟར་དུ་འབྱུང་ན། ཡུམ་ཆེན་མོ་ཐམས་ཅད་སྒྲོལ་མ་ལ། མཚན་དཔེ་དང་ཡོན་ཏན་
ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་
གཙུག་ཕུད་ལ། ཡུམ་ཆེན་མོ་ཐམས་ཅད་སྒྲོལ་མ་ལ་བསྟོད་པ། ཚིག་བཞི་ཚིགས་སུ་
བཅད་པ་འདི་དག་བཀའ་བསྩལ་ཏོ། །ༀ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་
དུ་གྱུར་པ། ཀུན་སྐྱོབས་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་མྱུར་
མ། ལྷ་མོའི་སྐུ་ལ་མཚན་དང་དཔེ་བྱད། ལེགས་པར་ཡོངས་སུ་ཚོགས་ཤིང་བརྒྱན་
པས། འཇིག་རྟེན་གསུམ་པོ་དགའ་ཞིང་མགུ་མ། ཕྱག་འཚལ་དབུ་སྐྲ་རལ་པའི་ལྕང་
ལོ། ཨུཏྤལ་ཐོན་མཐིང་གཡས་སུ་འཁྱིལ་ཞིང་། དབུ་ཡི་གཙུག་ན་མྱ་ངན་མེད་པའི།
དཔལ་གྱིས་ལེགས་པར་རྟག་ཏུ་བརྒྱན་མ། ཕྱག་འཚལ་ཞལ་གྱི་དཀྱིལ་འཁོར་འཛུམ་
ལྡན། དཔྲལ་བ་ཟླུམ་ཡངས་ཟླ་རྒྱས་འདྲ་ཞིང་། ཉི་མའི་སྤྱན་ལས་འོད་སྟོང་རབ་ཏུ།
67



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
འབར་བས་སྟོང་གསུམ་མུན་པ་སེལ་མ། ཕྱག་འཚལ་སྨིན་མཚམས་འོད་ཟེར་མཛོད་
ལས། བསྐལ་པའི་གློག་སྟོང་རབ་ཏུ་འགྱུ་ཞིང་། ཁྲོ་གཉེར་སུམ་ལྡན་འཛིངས་གཉེར་
ཤངས་ཀྱིས། ཁམས་གསུམ་མ་ལུས་དབང་དུ་སྡུད་མ། ཕྱག་འཚལ་ཁྱུད་འཁོར་ཟླ་
གམ་སྙན་ལས། ཆུ་རླུང་བསྐལ་པ་རབ་ཏུ་འཁྲུགས་ཤིང་། ངར་ཆེན་འབྲུག་གི་སྒྲ་ཆེན་
བསྒྲགས་པས། སྒྲ་ཡི་ཚོགས་རྣམས་ཟིལ་གྱིས་གནོན་མ། ཕྱག་འཚལ་པདྨའི་ལྗགས་
ལས་འཕྲུལ་གྱི། ཡི་གེ་སུམ་ཅུའི་ཆར་ཆེན་འབེབས་ཤིང་། བཞི་བཅུ་རྩ་གཉིས་ཚེམས་
དང་ལྡན་པས། སྐྱེ་ཤི་མ་ལུས་རྩད་ནས་གཅོད་མ། ཕྱག་འཚལ་སྐྱེ་མགུལ་བུམ་པ་དྲིལ་
བས། ཀ་ལ་པིང་ཀའི་གསུང་དང་ལྡན་ཤིང་། བརྒྱད་ཁྲི་བཞི་སྟོང་བོན་གྱི་ཆར་གྱིས།
འགྲོ་དྲུག་སེམས་ཅན་རེ་བ་བསྐང་མ། ཕྱག་འཚལ་མི་འགྱུར་ལྷུན་པོའི་སྐུ་མཆོག །
རབ་ཏུ་བརྗིད་འགྱིང་དཔུང་སོག་གཞོལ་མ། བདུད་དང་སྲིན་པོ་མུ་སྟེགས་ལ་སོགས།
ཐམས་ཅད་མ་ལུས་ཟིལ་གྱིས་གནོན་མ། ཕྱག་འཚལ་འཇིགས་མེད་ཕྱག་ནི་བཀྲ་ཤིས།
གསེར་གྱི་ཉ་མོ་ལྟར་དུ་མཛེས་ཤིང་། རལ་གྲི་བུམ་པའི་ཕྱག་མཚན་ལྡན་པས། བར་
ཆད་སེལ་ཞིང་དངོས་གྲུབ་སྡུད་མ། ཕྱག་འཚལ་ཐུགས་ཀར་གསེར་གྱི་དཔལ་བེའུ་།
འདབ་བརྒྱད་དབུས་སུ་མ་ཡིས་མཚོན་ཞིང་། གསེར་གྱི་ནུ་མ་གཡས་སུ་འཁྱིལ་པས།
སྐྱེ་འགྲོ་མ་ལུས་གསོ་བར་མཛད་མ། ཕྱག་འཚལ་རྐེད་སྐབས་ཆུ་ཞེང་རྒྱས་པ། སྟ་ཟུར་
མདུན་རྒྱབ་སྒེག་དང་ལྡན་ཞིང་། གཡས་བརྐྱངས་གཡོན་བསྐུམས་ཟིལ་གནོན་ཞབས་
ཀྱིས། ཁམས་གསུམ་ས་དགུ་གནོན་པར་མཛད་མ། ཕྱག་འཚལ་མཚན་བཟང་སུམ་ཅུ་
རྩ་གཉིས། དཔེ་བྱད་བཟང་པོ་བརྒྱད་ཅུ་རྩ་གཅིག །ཆེ་བའི་ཡོན་ཏན་མཐའ་དག་མ་
ལུས། ལྷ་མོའི་སྐུ་ལ་རབ་ཏུ་བརྒྱན་མ། ཕྱག་འཚལ་ཚངས་པའི་གསུང་དབྱངས་དྲུག་
8 bas 354 355 TEVEZEL K55555573 v/
བདུད་དང་མུ་སྟེགས་སྐྲག་པར་མཛད་མ། ཕྱག་འཚལ་མཁྱེན་པའི་ཡེ་ཤེས་དྲུག་ཅུ།
68



མདོ་སྡེ།
བྱམས་མ་རྩ་བའི་བསྟོད་པ།
ཉི་མའི་དཀྱིལ་འཁོར་འོད་ཟེར་ལྟ་བུ། མ་རིག་བློ་ཡི་མུན་པ་སེལ་ཞིང་། རང་རིག་ཡེ་
ཤེས་སྟོན་པར་མཛད་མ། ཕྱག་འཚལ་ལེགས་པའི་ཡོན་ཏན་མ་ལུས། དཔག་བསམ་
ལྗོན་པ་ལྟ་བུ་རྒྱས་ཤིང་། ཟད་པ་མེད་པའི་གཏེར་དང་ལྡན་པས། འགྲོ་བ་ཀུན་གྱི་
དབུལ་ཕོངས་སེལ་མ། ཕྱག་འཚལ་མཛད་པའི་ཕྲིན་ལས་མཐའ་དག །རྣམ་པ་སྣ་
ཚོགས་བཀོད་པའི་རྒྱན་གྱིས། བསྐལ་སྟོང་སངས་རྒྱས་འཁོར་ལོ་སྒྱུར་རྒྱལ། གདུལ་བྱ་
མ་ལུས་བདེ་ལ་འགོད་མ། ཕྱག་འཚལ་དབུ་རྒྱན་སྙན་ཆ་མགུལ་ཆུ། དཔུང་རྒྱན་ཕྱག་
གདུབ་ཞབས་གདུབ་ལ་སོགས། རིན་ཆེན་སྣ་ལྔའི་བརྒྱན་གྱིས་བརྒྱན་ཞིང་། བརྒྱན་
པས་ཐམས་ཅད་འོད་དུ་འབར་མ། ཕྱག་འཚལ་མེ་དཔུང་འབར་བའི་ཀློང་ཡངས།
བསྐལ་ལྟར་འཁྲུགས་པའི་དབུས་ན་བཞུགས་ཤིང༌། འདུ་འཕྲོ་ཆོ་འཕྲུལ་མེ་ལྟར་
འབར་བས། དགྲ་བགེགས་མ་ལུས་གཞོབ་ཏུ་བསྲེག་མ། ཕྱག་འཚལ་ཐུགས་རྗེ་ཚད་
མེད་བཞི་ལྡན། སྟོང་པ་སྙིང་རྗེ་ཟུང་དུ་འབྲེལ་ཞིང་། འགྲོ་བ་ཀུན་ལ་མ་ལྟར་བྱམས་
པས། འཁོར་བ་མ་ལུས་དབྱིངས་སུ་སྒྲོལ་མ། ཕྱག་འཚལ་འཇིག་རྟེན་གསུམ་པོ་ཉིད་
ན། ཀུན་གྱིས་མི་ཐུབ་འཕགས་མ་ཆེན་མོ། །ནད་དང་དུག་དང་མཚོན་ལ་སོགས་པས།
ཕ་རོལ་གཡུལ་ལས་རྒྱལ་བར་མཛད་མ། ཕྱག་འཚལ་ལྷ་དང་མི་དང་ལྷ་མིན། དྲི་ཟར་
བཅས་པའི་འཇིག་རྟེན་ཀུན་གྱིས། ལྷ་མོའི་ཆེ་བ་ཉིད་ནས་བརྗོད་ཅིང་། མ་ལུས་རྩེ་
གཅིག་ཡིད་ཀྱིས་བསྟོད་མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་ལྷ་
མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་
དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་དང་
ཐོ་རངས་ལངས་པར་བྱས་ནས། ཀུན་སྐྱབས་བྱམས་མ་ཉིད་ལ་ཕྱག་འཚལ། ཉི་ཤུ་རྩ་
གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་
འཇིགས་པ་མ་ལུས་སྐྱབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་
69



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་
པ་ཐམས་ཅད་རབ་ཏུ་འགྲུབ་ཅིང་། འཇིགས་པ་ཀུན་ལ་སྒྲོལ་བ་ཉིད་དོ། །ཚེ་འདིར་
བསམ་པའི་དོན་རྣམས་འགྲུབ་ཅིང་། ཕྱི་མར་བདེ་བར་ཅན་གྱི་ཞིང་དུ། མྱ་ངན་མེད་
པའི་དཔལ་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་
བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ།
གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། ཐམས་
ཅད་སྒྲོལ་མའི་བསྟོད་པ་འདི་ཉིད། འཛིན་པ་དང་། འཆང་བ་དང་། ཀློག་པ་དང་།
ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང་། ནན་ཏན་དང༌། བཀུར་སྟི་དང༌།
རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་ནད་ཀྱི་འཇིགས་པ་དང༌།
མུ་གེའི་འཇིགས་པ་དང་། མཚོན་གྱི་འཇིགས་པ་དང་། དགྲ་ཡི་འཇིགས་པ་དང་།
བྱད་ཀྱི་འཇིགས་པ་དང་། དུག་གི་འཇིགས་པ་དང་། མེ་ཡི་འཇིགས་པ་དང་། ཆུ་ཡི་
འཇིགས་པ་དང༌། འཇིགས་པ་བརྒྱད་ལས་ཡོངས་སུ་སྐྱབས་ཤིང་། ཚེ་དང་། ནོར་
དང༌། དབང་ཐང་དང་། དཔལ་དང་། བསོད་ནམས་དང་། འདོད་པ་ཐམས་ཅད་
ཡོངས་སུ་འགྲུབ་པ་ཉིད་དོ། །ཕྱི་མར་ཡང་སྒྲིབ་གཉིས་བྱང་ཞིང་ཚོགས་གཉིས་རྫོགས་
ནས། འཇིགས་པ་བརྒྱད་སྐྱོབས་ཐུགས་རྗེ་ཡིས་བདག་ཉིད་ཅན་ཞེས་བྱ་བར་གྱུར་ནས།
སེམས་ཅན་ཉོན་མོངས་པ་འགྲོ་བ་ཉམ་ཐག་ཏུ་གྱུར་པ་རྣམས་ལ། གང་འདུལ་དེ་སྟོན་
དཔལ་གྱི་འོད་ཟེར་ཅན་འགྱེད་ཅིང་། འགྲོ་བ་སེམས་ཅན་འདྲེན་པའི་དཔལ་དུ་འགྱུར་
རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང༌། རིགས་ཀྱི་བུ་
དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །
70



མདོ་སྡེ།
བྱམས་མ་རྩ་བའི་བསྟོད་པ། །
༼ད༽
འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་པར་
བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་བྱའོ། འོས་པར་བྱའོ། །བླ་
མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །
ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་རྒྱ་
ཞིང་། ཡུམ་ཆེན་མོ་ཐམས་ཅད་སྒྲོལ་མའི་གོ་འཕང་ཐོབ་པར་འགྱུར་རོ། །ཞེས་བཀའ་
སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང༌། ལྷ་དང་།
ཀླུ་དང་། མི་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་
འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་ཐམས་ཅད་སྒྲོལ་མ་ལ་བསྟོད་པ་ལས། དོན་དང་ཡོན་ཏན་དེ་
ལྟར་དུ་འབྱུང་ན། ཡུམ་ཆེན་མོ་སྦྱིན་པ་བྱམས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་སྦྱིན་པ་བྱམས་མ་ལ་བསྟོད་པ། ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་
པ། སྦྱིན་པ་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་སྦྱིན་མ། ལྷ་མོའི་
སྐུ་ལ་ཡིད་བཞིན་ནོར་བུ། རྟག་པར་འཆང་ཞིང་དགོས་འདོད་འབྱུང་བས། འགྲོ་དྲུག་
སེམས་ཅན་རེ་བ་བསྐང་མ། ཕྱག་འཚལ་མཉམ་ལྡན་དག་པའི་འཇིག་རྟེན། མཐར་
རྫོགས་སངས་རྒྱས་སྟོང་གི་དབུས་ན། ན་དྲུག་རྒྱན་གྱིས་སྐུ་ལ་བརྒྱན་ཅིང༌། མཚན་
དཔེ་ཡོན་ཏན་ལྷུན་ལ་རྫོགས་མ། ཕྱག་འཚལ་སྐུ་མདོག་ག་ལྗང་གཡུ་འོད། ནམ་
མཁའ་བཱཌཱུརྱ་འོད་ཀྱི་གཟི་མདངས། གཟི་བརྗིད་ཉི་མའི་དཀྱིལ་འཁོར་རྒྱས་པས།
71



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཇིག་རྟེན་གཏོས་ཀྱི་མུན་པ་སེལ་མ། ཕྱག་འཚལ་དབུ་སྐྲ་ལྕང་ལོ་ཨུཏྤལ། གཡས་
འཁྱིལ་གཡོན་དུ་བསྙིལ་ཞིང་སྤྲུགས་པས། ཉོན་མོངས་བསིལ་བའི་ཆར་རྒྱུན་འབེབས་
ཤིང་། སྐྱེ་འགྲོ་མ་ལུས་གསོ་བར་མཛད་མ། ཕྱག་འཚལ་དབུ་ཡི་གཙུག་གཏོར་མཐོ་
ཞིང་། དབུ་ཡི་གཙུག་ན་མཉམ་ལྡན་རྒྱལ་པོ། ཚད་མེད་བྱང་ཆུབ་རྒྱུན་དུ་ལྡན་པས།
འགྲོ་བ་མ་ལུས་ཐར་པར་འདྲེན་མ། ཕྱག་འཚལ་ཐུགས་རྗེ་ཚད་མེད་སྤྱན་ལས། ཡེ་
ཤེས་ལྔ་ལྡན་འོད་ཟེར་འཕྲོས་པས། རྒྱུ་དྲུག་འཁོར་བའི་མུན་པ་འཇོམས་ཤིང་། རང་
རིག་ཡེ་ཤེས་གསལ་བར་སྟོན་མ། ཕྱག་འཚལ་སྨིན་མ་ཡི་གེའི་ན་རོ། འཕྲུལ་ཆེན་ཡིག་
འབྲུ་སུམ་ཅུ་རྩ་བརྒྱད། ལྐུགས་པ་ཁ་འབྱེད་འཕྲུལ་གྱི་ལྡེ་མིག །ཤེས་བྱའི་པད་མོ་རྒྱས་
པར་མཛད་མ། ཕྱག་འཚལ་འདོད་འཇོ་བ་ཡི་རྫི་མ། སྲབ་ལ་ལེགས་ཤིང་འབྲེལ་མ་
ཆད་པས། འདོད་ཡོན་བདུད་རྩི་ཆར་དུ་འབེབས་ཤིང་། འགྲོ་དྲུག་སེམས་ཅན་བསྐང་
བར་མཛད་མ། ཕྱག་འཚལ་སྙན་ནི་ཧ་ལོ་མེ་ཏོག །རབ་ཏུ་མཛེས་ཤིང་སྙན་ཤལ་རིང་
བས། སྐུ་མཚན་བཟང་པོའི་མེ་ཏོག་ལྡན་ཞིང༌། འགྲོ་དྲུག་སེམས་ཅན་དང་བ་འདྲེན་
མ། ཕྱག་འཚལ་ཤངས་ནི་ཡིད་བཞིན་ནོར་བུ། མཛེས་ཤིང་དྲངས་ལ་ཤངས་རྒྱུད་
སྙོམས་པས། དགོས་འདོད་མ་ལུས་ཆར་དུ་འབེབས་ཤིང་། འགྲོ་བའི་དབུལ་ཕོངས་
སེལ་བར་མཛད་མ། ཕྱག་འཚལ་ཞལ་ནི་དར་དཀར་ཆག་བཏགས། རབ་ཏུ་མཛེས་
ཤིང་སུལ་དུ་དོད་པས། སྨྲ་བའི་ཚིག་གི་དྲག་དལ་ཕྱེད་ཅིང་། སྨྲང་སྒོ་གྱེར་གྱིས་དོན་
དམ་སྟོན་མ། ཕྱག་འཚལ་ལྗགས་ནི་པདྨའི་སྦུ་གུ། བདུད་རྩི་བཅུད་ཀྱི་དངོས་གྲུབ་
རོལ་ཞིང་། དེ་དག་དགྱེས་པའི་དངོས་གྲུབ་མ་ལུས། གང་དག་འདོད་པ་རྫས་སུ་སྟེར་
མ། ཕྱག་འཚལ་ཚེམས་ནི་གངས་རི་གཏམས་འདྲ། བཞི་བཅུ་རྩ་གཉིས་དོན་རྟགས་
ལྡན་པས། སྐྱེ་ཤི་མ་ལུས་རྩད་ནས་གཅོད་ཅིང་། འཁོར་བ་མ་ལུས་དབྱིངས་སུ་སྒྲོལ་
མ། ཕྱག་འཚལ་མགུལ་ནི་བུམ་པ་དྲིལ་འདྲ། བོན་ཉིད་དག་པའི་བཅུད་ཀྱིས་བལྟམས་



མདོ་སྡེ།
བྱམས་མ་རྩ་བའི་བསྟོད་པ།
ཤིང་། བོན་ཅན་དངོས་པོ་མཚན་མའི་དོན་སྟོན། དོན་དམ་ཀུན་རྫོབ་ཟུང་དུ་འབྲེལ་
མ། ཕྱག་འཚལ་སྐུ་ནི་རི་རྒྱལ་ལྷུན་པོ། རབ་ཏུ་བརྗིད་ཅིང་བརྟན་བརྗིད་ལྡན་ཞིང་།
གཡས་བརྐྱངས་གཡོན་བསྐུམས་ཞབས་དང་ལྡན་པས། སྟོང་ཁམས་མ་ལུས་དབང་
དུ་སྡུད་མ། ཕྱག་འཚལ་གསུང་ནི་སྒྲ་རྒྱལ་དུང་ཆེན། སྙན་པའི་སྒྲ་དབྱངས་ཕྱོགས་
བཅུར་སྒྲོག་པས། དུད་མུར་ངུ་སྒྲའི་ཐིག་ནག་འཇོམས་ཤིང་། འཁོར་བའི་མྱ་ངན་
སངས་པར་མཛད་མ། ཕྱག་འཚལ་ཐུགས་ནི་ནམ་མཁའི་ངང་ཚུལ། རྒྱ་ཁྱོན་དཔག་
ཚད་གཞལ་མི་དཔོག་ཅིང་། སྐྱེ་འགག་མེད་པའི་དོན་དང་རབ་ལྡན། རྟོག་མེད་
ལྟ་བའི་དོན་དང་ལྡན་མ། ཕྱག་འཚལ་ཡོན་ཏན་དཔག་བསམ་ལྗོན་པ། ཡན་ལག་
བརྒྱད་ལྡན་དགོས་འདོད་འབྱུང་བས། ཉིད་ལ་འདུད་ཅིང་གང་དག་མོས་པ། དེ་ཉིད་
མི་ཟད་གཏེར་དང་ལྡན་མ། ཕྱག་འཚལ་ཕྲིན་ལས་འདམ་གྱི་ཕུར་པ། གང་ལ་གང་
བསྐོར་དོན་དང་ལྡན་པས། ཐོགས་མེད་འགྲོ་བ་གང་ལ་གང་འདུལ། དེ་ཉིད་མཐའ་
རུ་ཕྱིན་པར་མཛད་མ། ཕྱག་འཚལ་ཕྱག་གཡས་ཐུགས་དམ་བགྲང་ཕྲེང་། མི་ཡེང་
དོན་གྱི་སྙིང་པོ་སྟོན་ཅིང་། ཕྱག་གཡོན་བདུད་རྩིའི་བཅུད་ཀྱི་བུམ་པས། ཀུན་སྙོམས་
སྦྱིན་པ་ཆར་དུ་འབེབས་མ། ཕྱག་འཚལ་འཇིག་རྟེན་གསུམ་པོ་ཉིད་ན། ཅི་སྲིད་རབ་
འབྱམས་འགྲོ་བ་མ་ལུས། དེ་སྲིད་ནམ་མཁའི་ཁྱབ་ཚད་སེམས་ཅན། འཁོར་བ་དོང་
སྤྲུགས་དབྱིངས་སུ་འགོད་མ། འགྲོ་བ་མ་ལུས་མཐའ་དག་ཐམས་ཅད། བྱམས་ཆེན་
ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་
དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་ལྡན་དག་གིས། སྲོད་
དང་ཐོ་རངས་ལངས་པར་བྱས་ནས། སྦྱིན་པ་བྱམས་མ་ཉིད་ལ་ཕྱག་འཚལ། ཉི་ཤུ་
རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་
འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་མཚོན་གྱིས་མི་ཚུགས། བྱད་དང་



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་དང་བསོད་ནམས། འདོད་
པ་ཐམས་ཅད་རབ་ཏུ་འགྲུབ་ཅིང་། སྦྱིན་མཆོག་དོན་དང་ལྡན་པ་ཉིད་དོ། །ཚེ་འདིར་
བསམ་པའི་དོན་རྣམས་འཐོབ་ཅིང་། ཕྱི་མར་མཉམ་ལྡན་དག་པའི་ཞིང་དུ། མཉམ་
ལྡན་རྒྱལ་པོའི་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་
འཐོབ་པར་བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སྭཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད། གཞན་
ཡང་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་
གྱུར་པ། སྦྱིན་པ་བྱམས་མའི་བསྟོད་པ་འདི་ཉིད། འཛིན་པ་དང༌། འཆང་བ་དང་།
ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་དང་། ནན་ཏན་དང་།
བཀུར་སྟི་དང་། རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་འདིར་ཡང་བསམ་པའི་
དོན་དགེ་བའི་ལོ་ཏོག་འཕེལ་ཞིང་། སྦྱིན་པ་གཏོང་བས་ཟད་པ་མེད་པའི་གཏེར་དང་
ལྡན་ནས། ཕྱི་མར་ཡང་སྒྲིབ་གཉིས་བྱང་ཞིང་ཚོགས་གཉིས་རྫོགས་ཏེ། དམིགས་མེད་
སྦྱིན་པ་མ་གོད་ཡོངས་ལ་ཁྱབ། ཅེས་བྱ་བས། སེམས་ཅན་ཉོན་མོངས་པ་འཁོར་བ་ལ་
གནས་པ་རྣམས་ལ། བོན་གྱི་སྦྱིན་པ་དང་། ཟང་ཟིང་གི་སྦྱིན་པ་དང་། མི་འཇིགས་
པའི་སྦྱིན་པ་དང་གསུམ་གཏང་ཞིང་། འགྲོ་བ་སེམས་ཅན་འདྲེན་པའི་དཔལ་དུ་གྱུར་
ནས། འཁོར་བ་དོང་ནས་སྤྲུགས་པར་འགྱུར་རོ། །དེའི་ཕྱིར་ན། གཤེན་རབ་གཡུང་
དྲུང་སེམས་དཔའ་རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་
ལ་རབ་ཏུ་བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །
ཀློག་པར་བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་
པར་བྱའོ། །བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་
74
74



མདོ་སྡེ།
བྱམས་མ་རྩ་བའི་བསྟོད་པ།
གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་
ན་སེམས་ཅན་རྣམས་ཡང་དག་པར་སངས་རྒྱ་ཞིང་། ཡུམ་ཆེན་མོ་སྦྱིན་པ་བྱམས་མའི་
གོ་འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་གཡུང་
དྲུང་སེམས་དཔའ་རྣམས་དང༌། ལྷ་དང་། ཀླུ་དང་། མི་དང༌། ལྷ་མ་ཡིན་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་
གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་སྦྱིན་པ་བྱམས་མའི་བསྟོད་པ་ལས། དོན་དང་ཡོན་ཏན་དེ་ལྟར་
དུ་འབྱུང་ན། ཡུམ་ཆེན་མོ་དགའ་ལྡན་བྱམས་མ་ལ། མཚན་དཔེ་དང་ཡོན་ཏན་ཅི་
ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ཆེན་མོ་དགའ་ལྡན་བྱམས་མ་ལ་བསྟོད་པ། ཚིག་བཞི་ཚིགས་སུ་བཅད་
པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་
འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་
པ། ལྷ་མོ་དགའ་ལྡན་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་དགའ་
མ། ལྷ་མོའི་སྐུ་ལ་མཚན་དཔེ་ཡོན་ཏན། ཐམས་ཅད་མ་ལུས་ཚོགས་ཤིང་བརྒྱན་པས།
སྣང་སྲིད་འཇིག་རྟེན་དགའ་བ་བསྐྱེད་མ། ཕྱག་འཚལ་མངོན་པར་དགའ་བའི་འཇིག་
རྟེན། མི་འགྱུར་གཡུང་དྲུང་བཀོད་པའི་གླིང་ན། དཀར་མོ་པདྨའི་སྤྱན་དང་ལྡན་པས།
སངས་རྒྱས་ཞིང་ལ་མངོན་པར་གཟིགས་མ། ཕྱག་འཚལ་སྐུ་མདོག་དཀར་མོའི་རང་
བཞིན། ཁ་བ་དུང་ལྟར་འཇམ་ཞིང་གཞོན་པས། དཀར་མོ་བྱེ་བ་ས་ཡ་འབུམ་འགྱེད།
གཡུང་དྲུང་རིགས་ཀྱི་རྫུ་འཕྲུལ་སྟོན་མ། ཕྱག་འཚལ་དབུ་སྐྲ་གཡུ་ལོ་འོད་འཁྱུག །
ཨུཏྤལ་ལྕང་ལོའི་ཐོད་ཇིང་ཐོར་ཚུགས། དབུ་ཡི་གཙུག་ན་གསལ་བ་རང་འབྱུང༌།
75



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རྟག་པར་བཞུགས་ཤིང་མི་འགྱུར་བརྟན་མ། ཕྱག་འཚལ་ཨུཏྤལ་མཛེས་པའི་སྤྱན་ཟུར།
གཡས་ཟུར་གཡོན་དུ་སྒེག་ཅིང་གཟིགས་པས། བཀྲག་ལྡན་གཟི་བརྗིད་འོད་དུ་འབར་
ཞིང་། ཐུགས་རྗེ་ཐབས་ལྡན་ཡབ་ལ་དགྱེས་མ། ཕྱག་འཚལ་མཐིང་སྨིན་གཡུ་ཡི་རྫི་
མ། སྲབ་ལེགས་ཁྲ་གཤོག་ཁྱུང་གཤོག་གདེངས་འདྲས། སྟོང་ཁམས་སྤྱི་རྒྱ་རླབས་ཀྱིས་
གཅོད་ཅིང༌། ལྟ་བ་ཡས་དབུབ་དོན་དང་ལྡན་མ། ཕྱག་འཚལ་སྙན་མཆོག་དར་གྱི་
ཆུན་པོས། གཟའ་ཆེན་ཉི་ཟླའི་སྙན་ཆ་འཁྲོལ་ཞིང་། རྒྱུ་སྐར་རྩ་བརྒྱད་ཚོམ་བུ་མཛེས་
པས། གཟའ་སྐར་འོད་ཟེར་ཚོགས་རྣམས་འདུལ་མ། ཕྱག་འཚལ་སྨིན་མཚམས་འོད་
ཟེར་མཛོད་སྤུ་། ཁྲོ་གཉེར་གསུམ་ལྡན་འཛིངས་གཉེར་ཤངས་ལས། ཐུགས་རྗེའི་རྒྱུན་
མེད་དྲི་དང་ལྡན་ཞིང་། འགྲོ་བ་ནད་ཀྱི་སྡུག་བསྔལ་སེལ་མ། ཕྱག་འཚལ་ཞལ་གྱི་
དཀྱིལ་འཁོར་དག་ལས། ལྗགས་ནི་རིང་ཞིང་ཡངས་པར་བརྐྱངས་མཛད། ཚངས་
པའི་གསུང་དབྱངས་ལེགས་པས་བརྡ་བཀྲོལ། སྙན་ངག་འཕྲུལ་གྱི་དོན་དམ་སྟོན་
མ། ཕྱག་འཚལ་ཚེམས་ནི་དཀར་ལ་མདངས་ཆགས། དུང་ཚེམས་བཞི་བཅུས་འཁོར་
བར་འདུག་ཅིང་། ཅུང་ཙམ་མཆེ་བ་བག་ཙམ་བསྣོལ་བས། དགྲ་བགེགས་སྐྱེ་ཤི་རྩ་
བ་གཅོད་མ། ཕྱག་འཚལ་སྐྱེ་མགུལ་ངང་མོ་མགྲིན་བཟང་། ཨོག་སྒོ་གུག་ལེགས་ཟླ་
བའི་དབྱིབས་ཚེས། དཔྲལ་བ་ཟླུམ་ཡངས་ཟླ་རྒྱས་ཉི་འོད། མཛེས་ཤིང་ལྟ་བས་ཆོག་
མི་ཤེས་མ། ཕྱག་འཚལ་སྐུ་སྟོད་ལྷུན་པོ་བརྗིད་ལྡན། རྐེད་པ་རྡོ་རྗེ་འཁྲིལ་བ་སྒེག་
ལམ། སྐུ་སྨད་གཡས་བརྐྱངས་གཡོན་བསྐུམས་ཞབས་ཀྱིས། དྲི་ཟའི་གྲོང་ཁྱེར་ཟིལ་
གྱིས་གནོན་མ། ཕྱག་འཚལ་ཕྱག་གཡས་ཐུགས་རྗེའི་ལྕགས་ཀྱུས། དགྲ་བགེགས་མ་
ལུས་སྙིང་ནས་འདྲེན་ཞིང་། ཕྱག་གཡོན་བུམ་པ་བཅུད་ཀྱིས་བལྟམས་པས། སྐྱེ་འགྲོའི་
ཚེ་བཀྲག་སྡུད་པར་མཛད་མ། ཕྱག་འཚལ་དབུ་རྒྱན་སྙན་ཆ་མགུལ་ཆུ། དཔུང་རྒྱན་
ཕྱག་གདུབ་ཞབས་གདུབ་ལ་སོགས། རིན་ཆེན་སྣ་ལྔས་རབ་ཏུ་བརྒྱན་ཞིང་། བརྒྱན་



མདོ་སྡེ།
བྱམས་མ་རྩ་བའི་བསྟོད་པ།
༼ད༽
པས་ཐམས་ཅད་འོད་དུ་འབར་མ། ཕྱག་འཚལ་སྐུ་སྟོད་གཞའ་ཚོན་སྟོད་གཡོགས།
སྐུ་སྨད་དར་དམར་མཛེས་པའི་ཡང་ཤམ། ལྷབ་ལྷུབ་དར་གྱི་ཆུན་པོས་བརྒྱན་པས།
སྟོད་གཡོགས་སྨད་ཤམ་རྒྱན་དང་ལྡན་མ། ཕྱག་འཚལ་བརྗིད་པའི་སྐུ་མཆོག་མཛེས་
ལྡན། གཞོན་ནུ་བཅུ་དྲུག་ལང་ཚོ་ལྡན་མ། སྟ་ཟུར་མདུན་རྒྱབ་སྒེག་དང་ལྡན་ཞིང་།
དགྱེས་པའི་གར་དགུས་འཇིག་རྟེན་གཡོ་མ། ཕྱག་འཚལ་ཚངས་པའི་གསུང་དབྱངས་
བརྗིད་ལྡན། སྙན་པའི་ཁུ་བྱུག་དུས་སུ་སྒྲོག་པས། འགྲོ་དྲུག་སེམས་ཅན་དང་བ་སྤྲོ་
ཞིང་། འཁོར་བའི་མྱ་ངན་སངས་པར་མཛད་མ། ཕྱག་འཚལ་མཁྱེན་པའི་ཐུགས་ནི་
མཁྱེན་ལྡན། མེ་ལོང་ལྟ་བུའི་ཡེ་ཤེས་ལྡན་པས། གཏི་མུག་འཁོར་བའི་མུན་པ་འཇོམས་
ཤིང༌། རང་རིག་གསལ་བའི་ཡེ་ཤེས་སྟོན་མ། ཕྱག་འཚལ་ལེགས་པའི་ཡོན་ཏན་
ཚོགས་ལྡན། ཨུཏྤལ་ཡིད་བཞིན་གླིང་ཕྱིན་ལྟ་བུས། འགྲོ་དྲུག་སེམས་ཅན་སྤྲོ་བ་བསྐྱེད་
ཅིང་། དགའ་བདེ་དཔལ་འབར་ལོངས་སྤྱོད་ལྡན་མ། ཕྱག་འཚལ་མཛད་པའི་ཕྲིན་
ལས་གྲུབ་ལྡན། དྲང་ཆེན་སྐྱེ་འགྲོ་སྐོས་འདེབས་ལྟ་བུས། སྲིད་པ་གསུམ་པོ་དབང་ལ་
འདེབས་ཤིང་། སྣང་སྲིད་ཀུན་ལ་མངའ་དབང་བརྩོན་མ། ཕྱག་འཚལ་འཇིག་རྟེན་
གསུམ་པོ་ཉིད་ན། ཡུལ་སྲུང་ལ་སོགས་ཕྱོགས་ཀུན་སྐྱོང་བས། ལྷ་མོའི་ཆེ་བ་ཉིད་
ནས་བརྗོད་ཅིང་། མ་ལུས་རྩེ་གཅིག་ཡིད་ཀྱིས་བསྟོད་མ། འགྲོ་བ་མ་ལུས་མཐའ་དག་
ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་
པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན། སེམས་ཅན་གང་ཞིག་
བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས། དགའ་ལྡན་བྱམས་
མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་
གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་། དགྲ་དང་དུག་
དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་དབང་
77



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། སྐྱེ་བཞི་
འཁོར་བའི་བདུད་ལས་རྒྱལ་འགྱུར། ཚེ་འདིར་བསམ་པའི་དོན་རྣམས་འགྲུབ་ཅིང་།
ཕྱི་མར་མངོན་དགའི་འཇིག་རྟེན་ཉིད་དུ། རང་འབྱུང་གསལ་བའི་དོན་དང་རབ་
ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་བྱེད་པ་ཉིད་དོ། །ཨོཾ་
མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་
དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་
བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། དགའ་ལྡན་བྱམས་མའི་བསྟོད་
པ་འདི་ཉིད། འཛིན་པ་དང་། འཆང་བ་དང༌། ཀློག་པ་དང་། ཀུན་ཆུབ་པར་ཡིད་
ལ་བྱེད་ཅིང་། ཕུད་དུད་དང་། ནན་ཏན་དང་། བཀུར་སྟི་དང་། རིམ་གྲོ་ཆེར་བྱེད་
པ་དེ་ཉིད་ནི། འཇིག་རྟེན་འདིར་ཡང་དགའ་མགུ་ཡིད་རང་བའི་ཕུལ་ཞེས་བྱ་བ་ཐོབ་
ནས། སྣང་ཞིང་སྲིད་པ་དགའ་ཞིང་མགུ་བའི་དགེ་རྟགས་འཕེལ་ཞིང་། ཕྱི་མར་ཡང་
དགའ་ལྡན་བྱམས་མ་ཆེན་པོའི་དོན་དང་ལྡན་ནས། སེམས་ཅན་ཉོན་མོངས་པ་འཁོར་
བ་ལ་གནས་པ་རྣམས་ལ། དགའ་བ་ཚད་མེད་པའི་རང་བཞིན་ལ། དཔག་ཏུ་མེད་པ་
ནམ་མཁའ་ལྟ་བུའི་ཐུགས་རྗེ་དང་ལྡན་ནས། འགྲོ་བ་སེམས་ཅན་འདྲེན་པའི་དཔལ་
དུ་འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་།
རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་
བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་ཆུབ་པར་
བྱའོ། །མོས་པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་བྱའོ། འོས་
པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །
ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་
78



མདོ་སྡེ།
བྱམས་མ་རྩ་བའི་བསྟོད་པ། །
༼ད༽
པར་སངས་རྒྱ་ཞིང་། ཡུམ་ཆེན་མོ་དགའ་ལྡན་བྱམས་མའི་གོ་འཕང་ཐོབ་པར་འགྱུར་
རོ། །ཞེས་བཀའ་སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
དང༌། ལྷ་དང་། ཀླུ་དང་། མི་དང་། ལྷ་མ་ཡིན་དང༌། ནམ་མཁའ་ལྡིང་དང་། དྲི་
ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་
བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། ཡུམ་ཆེན་མོ་དགའ་ལྡན་བྱམས་མ་ལ་བསྟོད་པ་ལས། དོན་དང་ཡོན་ཏན་
དེ་ལྟར་དུ་འབྱུང་ན། ཡུམ་ལྷ་མོ་བཏང་སྙོམས་བྱམས་མ་ལ། མཚན་དཔེ་དང་ཡོན་
ཏན་ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་
གཙུག་ཕུད་ལ། ཡུམ་ལྷ་མོ་བཏང་སྙོམས་བྱམས་མ་ལ་བསྟོད་པ། ཚིག་བཞི་ཚིགས་སུ་
བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་
ཡེ་ཏ་འདུ་འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་
གྱུར་པ། བཏང་སྙོམས་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་སྙོམས་
མ། ལྷ་མོའི་སྐུ་ལ་ཐུགས་རྗེ་བཏང་སྙོམས། གདོད་ནས་བྲི་གང་མེད་པར་གནས་ཤིང་།
འགྲོ་བའི་དོན་ལ་རབ་ཏུ་བརྩོན་མ། ཕྱག་འཚལ་རྣམ་པར་དག་པའི་འཇིག་རྟེན།
དབང་སྒྱུར་འཁོར་ལོ་བཀོད་པའི་གླིང་ན། ལྕང་ལོ་ཧ་ལོའི་ཟུར་ཕུད་ལྡན་ཞིང་། སྐྱེ་
བཞི་འཁོར་བའི་ཆུ་རྒྱུན་གཅོད་མ། ཕྱག་འཚལ་སྐུ་མདོག་ལྗང་མོའི་རང་བཞིན། ལྗང་
འབར་མུ་མན་འོད་དང་ལྡན་ཞིང་། ལྗང་མོ་བྱེ་བ་ས་ཡ་འབུམ་འགྱེད། ལས་ཀྱི་རིགས་
ཀྱི་རྫུ་འཕྲུལ་སྟོན་མ། ཕྱག་འཚལ་དབུ་སྐྲ་གཡུ་ལོ་འོད་འཁྱུག །ཨུཏྤལ་ལྕང་ལོ་ཐོད་
ཇིང་ཐོར་ཚུགས། དབུ་ཡི་གཙུག་ན་དགེ་ལྷ་གར་ཕྱུག །རྟག་པར་བཞུགས་ཤིང་འཁོར་
ལོ་སྒྱུར་མ། ཕྱག་འཚལ་གཟི་སྤྱན་གཡུ་ཡི་སྨིན་མ། དུང་གི་རྫི་མ་སྲབ་ལ་ལེགས་ཤིང་།
70



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གཡས་ཟུར་གཡོན་དུ་སྒེག་ཅིང་གཟིགས་པས། གར་དབང་རྒྱལ་པོ་ཡབ་ལ་དགྱེས་
མ། ཕྱག་འཚལ་ཀུན་གྲགས་ཚངས་པའི་སྙན་ལྡན། ཨུག་ཆོས་དམར་པོ་ཐུར་དུ་དཔྱང་
འདྲ། སྒྲ་རྒྱལ་སྙན་ཆ་གཡུ་འབྲུག་གསུང་དབྱངས། གྲགས་ཆེན་སྒྲ་སྒྲོགས་སྟོང་གསུམ་
འགེངས་མ། ཕྱག་འཚལ་ཁྲོ་གཉེར་གསུམ་ལྡན་ཤངས་ལས། སྣང་སྲིད་འབྱུང་བའི་བུ་
ཡུག་འཚུབས་ཤིང་། རབ་ཏུ་བྱེད་ཅིང་འཛིངས་ཉེར་ལྡན་པས། དགྲ་བགེགས་སྲིད་པ་
རླུང་གིས་གཏོར་མ། ཕྱག་འཚལ་ལྗགས་ལས་དྲག་པོའི་རྐན་སྒྲ། རབ་ཏུ་བརྡབ་ཅིང་
ལྗགས་ཀྱི་ངར་ལས། བསྐལ་པའི་ཐོག་རྒོད་རབ་ཏུ་འཕྲོ་བས། ལོག་འདྲེན་བགེགས་ཀྱི་
ཀླད་པ་འགེམས་མ། ཕྱག་འཚལ་བཞི་བཅུ་རྩ་གཉིས་ཚེམས་ལས། སྐྱེ་ཤི་རྩད་གཅོད་
མཆེ་བ་བསྣོལ་ཞིང་། བདུད་བཞི་ཉོན་མོངས་དྲུངས་ནས་འབྱིན་པས། སྐྱེ་འགྲོའི་སྲོག་
མདངས་ཞལ་དུ་གསོལ་མ། ཕྱག་འཚལ་མགུལ་གྱི་བུམ་པའི་བཅུད་ལས། གསང་
བ་སྔགས་ཀྱི་ཆར་རྒྱུན་འབེབས་ཤིང་། ཟབ་མོ་དོན་གྱི་མན་ངག་བཅུད་ལྡན། ཨུ་ཡ་
སྔགས་ཀྱི་གཏེར་མཛོད་འཛིན་མ། ཕྱག་འཚལ་སྐུ་སྟོད་ལྷུན་པོ་བརྗིད་ལྡན། སྟ་ཟུར་
མདུན་རྒྱབ་སྒེག་དང་ལྡན་ཞིང་། གཡས་བརྐྱངས་གཡོན་བསྐུམས་ཟིལ་གནོན་ཞབས་
ཀྱིས། གནོད་སྦྱིན་གྲོང་ཁྱེར་གནོན་པར་མཛད་མ། ཕྱག་འཚལ་ཕྱག་གཡས་ཐབས་ཀྱི་
ཞགས་པས། དགྲ་བགེགས་མ་ལུས་འཛིན་པར་མཛད་ཅིང་། ཕྱག་གཡོན་བདུད་རྩི་
བུམ་པ་འཛིན་པས། རྒྱས་པ་ལས་ཀྱིས་ཚེ་ནོར་སྡུད་མ། ཕྱག་འཚལ་དབུ་རྒྱན་སྙན་ཆ་
མགུལ་ཆུ། དཔུང་རྒྱན་ཕྱག་གདུབ་ཞབས་གདུབ་ལ་སོགས། པདྨ་དམར་པོས་ཕྲེང་
བས་བརྒྱན་ཅིང་། བརྒྱན་པས་ཐམས་ཅད་འོད་དུ་འབར་མ། ཕྱག་འཚལ་སྐུ་སྟོད་
གསེར་མདོག་ན་བཟའ། སྐུ་སྨད་གཞའ་ཚོན་སྣ་ལྔའི་ཤམས་ཐབས། དར་དཀར་ཅོག་
ཞུ་སྐ་རགས་ལྡན་པས། སྣང་ཞིང་སྲིད་པ་ཡང་ཞིང་གཡོ་མ། ཕྱག་འཚལ་ཐུགས་རྗེ་
ཚད་མེད་བཞི་ལྡན། འགྲོ་ལ་བཏང་སྙོམས་མེད་པར་དགོངས་པས། ང་རྒྱལ་དྲེགས་
s0



མདོ་སྡེ།
བྱམས་མ་རྩ་བའི་བསྟོད་པ།
པའི་སྐྱེ་སྒོ་གཅོད་ཅིང་། ཞི་བའི་ཐར་ལམ་དབྱིངས་སུ་འབྱེད་མ། ཕྱག་འཚལ་འགྱུར་
བ་མེད་པའི་སྐུ་མཆོག །ཐུགས་རྗེ་རྫུ་འཕྲུལ་སྤྲུལ་པ་མྱུར་འབྱུང་། གང་ལ་གང་འདུལ་
བྱེ་བ་ཕྲག་བརྒྱ། རྣམ་རྟོག་འཇིག་རྟེན་འདུལ་བར་མཛད་མ། ཕྱག་འཚལ་འགག་
པ་མེད་པའི་གསུང་མཆོག །དུས་ཀྱི་འབྲུག་མོ་ལྟ་བུར་བསྒྲགས་པས། འཁོར་འདས་
མ་ལུས་རུ་ཤན་འབྱེད་ཅིང་། ཡང་དག་བདེན་པའི་དོན་དམ་སྟོན་མ། ཕྱག་འཚལ་
འཁྲུལ་པ་མེད་པའི་ཐུགས་མཆོག །ཉི་མའི་དཀྱིལ་འཁོར་འོད་ཟེར་ལྟ་བུས། འགྲོ་བ་
སྨག་གི་མུན་པ་སེལ་ཞིང༌། བསྒྲིབས་མེད་རང་རིག་ལྷ་ཞལ་སྟོན་མ། ཕྱག་འཚལ་
ལེགས་པར་འབྱུང་བའི་ཡོན་ཏན། དཔག་བསམ་ལྗོན་པ་ལྟ་བུར་རྒྱས་ཤིང་། ཡན་
ལག་བརྒྱད་ལྡན་བསིལ་བའི་སྡོང་པོས། འགྲོ་བ་གང་དག་འདོད་ཡོན་སྟེར་མ། ཕྱག་
འཚལ་ལྷུན་གྱིས་གྲུབ་པའི་ཕྲིན་ལས། འཁོར་ལོ་སྒྱུར་རྒྱལ་ལྟ་བུར་གནས་ཤིང་། སྣང་
ཞིང་སྲིད་པ་རང་དབང་སྒྱུར་བས། འཁོར་བ་བོན་ཉིད་དབྱིངས་སུ་གཞོལ་མ། ཕྱག་
འཚལ་འཇིག་རྟེན་གསུམ་པོ་ཉིད་ན། རྣམ་སྲས་ལ་སོགས་མངའ་དབང་ཀུན་གྱིས།
ལྷ་མོའི་ཆེ་བ་ཉིད་ནས་བརྗོད་ཅིང་། མ་ལུས་རྩེ་གཅིག་ཡིད་ཀྱིས་བསྟོད་མ། འགྲོ་བ་
མ་ལུས་མཐའ་དག་ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་
དྲུང་སེམས་དཔའི་སྤྱོད་པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན།
སེམས་ཅན་གང་ཞིག་བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས།
བཏང་སྙོམས་བྱམས་མ་ཉིད་ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད།
བརྒྱ་སྟོང་ཁྲི་འབུམ་གྲངས་སུ་བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་།
དགྲ་དང་དུག་དང་མཚོན་གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད།
ཚེ་དང་དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་
ཅིང་། ཐུགས་རྗེ་བཏང་སྙོམས་མེད་པ་ཉིད་དོ། །ཚེ་འདིར་བསམ་པའི་དོན་རྣམས་
81



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འགྲུབ་ཅིང༌། ཕྱི་མར་རྣམ་དག་འཇིག་རྟེན་ཉིད་དུ། གར་གྱི་དབང་ཕྱུག་སྐུ་དང་རབ་
ལྡན། བྱམས་ཆེན་ལྷ་མོའི་སྐུ་རུ་སངས་རྒྱས། མྱུར་དུ་འཐོབ་པར་བྱེད་པ་ཉིད་དོ། །ཨོཾ་
མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་
དྲུང་སེམས་དཔའ་ཚངས་པ་གཙུག་ཕུད། གཞན་ཡང་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་
གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ། བཏང་སྙོམས་བྱམས་མའི་
བསྟོད་པ་འདི་ཉིད། འཛིན་པ་དང༌། འཆང་བ་དང་། ཀློག་པ་དང་། ཀུན་ཆུབ་པར་
ཡིད་ལ་བྱེད་ཅིང་། ཕུད་དུད་དང་། ནན་ཏན་དང་། བཀུར་སྟི་དང་། རིམ་གྲོ་ཆེར་
བྱེད་པ་དེ་ཉིད་ནི། འཇིག་རྟེན་འདིར་ཡང་ཡང་དག་ཐར་པའི་འབྲས་བུ་བསྒྲུབ་པ་
ལ། བཏང་སྙོམས་དང་ལེ་ལོ་མེད་ཅིང་། བརྩོན་པ་ཕུལ་དུ་ཕྱིན་པའི་མཆོག་ཐོབ་ནས།
ཕྱི་མར་ཡང་ཐུགས་རྗེ་བྲི་གང་མེད་པར་ཡོངས་ལ་སྙོམས་པའི་དཔལ་ཞེས་བྱ་བས།
སེམས་ཅན་ཉོན་མོངས་པ་འཁོར་བ་ལ་གནས་པ་རྣམས་ལ། བཏང་སྙོམས་དང་ལེ་ལོ་
མེད་པའི་ངང་ལ། ཀུན་སྙོམས་ཉི་མ་ལྟ་བུའི་ཐུགས་རྗེ་དང་ལྡན་ནས། འགྲོ་བ་སེམས་
ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་ན། གཤེན་རབ་གཡུང་དྲུང་སེམས་
དཔའ་རྣམས་དང༌། རིགས་ཀྱི་བུ་དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་
བརྩོན་པར་བྱའོ། །འབྲི་བར་བྱའོ། །འཛིན་པར་བྱའོ། །འཆང་བར་བྱའོ། །ཀློག་པར་
བྱའོ། །ཀུན་ཆུབ་པར་བྱའོ། །མོས་པར་བྱའོ། །འདུན་པར་བྱའོ། །མཆོད་པར་བྱའོ། །
བརྗོད་པར་བྱའོ། འོས་པར་བྱའོ། །བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །
ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་
ཅན་རྣམས་ཡང་དག་པར་སངས་རྒྱ་ཞིང་། ཡུམ་ལྷ་མོ་བཏང་སྙོམས་བྱམས་མའི་གོ་
འཕང་ཐོབ་པར་འགྱུར་རོ། །ཞེས་བཀའ་སྩལ་པས། འཁོར་དུ་གཏོགས་པའི་གཡུང་
82



མདོ་སྡེ།
བྱམས་མ་རྩ་བའི་བསྟོད་པ།
༼ད༽
དྲུང་སེམས་དཔའ་རྣམས་དང་། ལྷ་དང་། ཀླུ་དང་། མི་དང༌། ལྷ་མ་ཡིན་དང་།
ནམ་མཁའ་ལྡིང་དང༌། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་
གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ལྷ་མོ་བཏང་སྙོམས་བྱམས་མའི་བསྟོད་པ་ལས། དོན་དང་ཡོན་ཏན་
དེ་ལྟར་དུ་འབྱུང་ན། ཡུམ་ལྷ་མོ་ཚད་མེད་བྱམས་མ་ལ། མཚན་དཔེ་དང་ཡོན་ཏན་
ཅི་ལྟ་བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་
གཙུག་ཕུད་ལ་བཀའ་སྩལ་པ། ཡུམ་ལྷ་མོ་ཚད་མེད་བྱམས་མ་ལ་བསྟོད་པ། ཚིག་
བཞི་ཚིགས་སུ་བཅད་པ་འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་
མ་ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ༔ ན་མོ་དུས་གསུམ་གྱི་བདེ་བར་གཤེགས་པ་
ཐམས་ཅད་ཀྱི་ཡུམ་དུ་གྱུར་པ། ཚད་མེད་བྱམས་མ་ལ་བསྟོད་པ། ཕྱག་འཚལ་བྱམས་
མ་ཆེན་མོ་བྱམས་ལྡན། ལྷ་མོའི་སྐུ་ལ་ཚད་མེད་བཞི་ལྡན། དཔག་ཏུ་མེད་པའི་དོན་
དང་ལྡན་པས། འགྲོ་བ་ཀུན་ལ་མ་ལྟར་བྱམས་མ། ཕྱག་འཚལ་བདེ་བ་ཅན་གྱི་འཇིག་
རྟེན། བདེ་ལྡན་པད་མོ་བཀོད་པའི་གླིང་ན། དམར་མོ་འབར་བའི་ལྗགས་དང་ལྡན་
ཞིང་། སུམ་བརྒྱ་དྲུག་ཅུའི་བརྡ་སྐད་དགྲོལ་མ། ཕྱག་འཚལ་སྐུ་མདོག་དམར་མོའི་
རང་བཞིན། དམར་འབར་པདྨ་ར་གའི་མདངས་ལྡན། དམར་མོ་བྱེ་བ་ས་ཡ་འབུམ་
འགྱེད། པདྨའི་རིགས་ཀྱི་རྫུ་འཕྲུལ་སྟོན་མ། ཕྱག་འཚལ་དབུ་སྐྲ་གཡུ་ལོ་འོད་འཁྱུག །
ཨུཏྤལ་ལྕང་ལོའི་ཐོད་དྲིང་ཐོར་ཚུགས། དབུ་ཡི་གཙུག་ན་བྱེ་བྲག་དངོས་མེད། རྟག་
པར་བཞུགས་ཤིང་རྣམ་པར་དག་མ། ཕྱག་འཚལ་ཐུགས་རྗེ་ཚད་མེད་སྤྱན་ལས། ཉི་
མའི་འོད་སྟོང་རབ་ཏུ་འབར་ཞིང་། གཡས་ཟུར་གཡོན་དུ་སྒེག་ཅིང་གཟིགས་པས། བྱེ་
བྲག་དངོས་མེད་ཡབ་ལ་དགྱེས་མ། ཕྱག་འཚལ་ཁྱུད་འཁོར་ཟླ་གམ་སྙན་ལས། སྒྲ་
83



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རྒྱལ་འབྲུག་གི་སྒྲ་ཆེན་སྒྲོགས་པས། སྟོང་ཁམས་འཇིག་རྟེན་མཐའ་དག་ཡོངས་ཀྱི། སྒྲ་
ཚོགས་མ་ལུས་ཟིལ་གྱིས་གནོན་མ། ཕྱག་འཚལ་ཐུགས་རྗེའི་རྒྱུན་མེད་ཤངས་ལས། ཁྲོ་
གཉེར་གསུམ་ལྡན་དྲི་ཞིམ་རྒྱུན་གྱིས། འགྲོ་བ་ནད་ཀྱི་སྡུག་བསྔལ་སེལ་བྱེད། སྤོས་ཀྱིས་
བརྒྱན་པའི་ཞིང་ཁམས་སྐྱོངས་མ། ཕྱག་འཚལ་རོ་ལེན་པདྨའི་ལྗགས་ལས། དུག་སེལ་
བདུད་རྩིའི་ཆར་ཆེན་འབེབས་ཤིང་། འགྲོ་བ་མ་རིག་ནད་ཀྱིས་གདུངས་འགྱུར། རྩི་
དུག་སྔགས་ཀྱི་ནུས་པས་འཇོམས་མ། ཕྱག་འཚལ་སྐྱེ་ཤི་རྩ་གཅོད་ཚེམས་ལས། བསྐལ་
པའི་ཐོག་རྒོད་ཚ་ཚ་འཕྲོ་བས། བགེགས་དང་ལོག་འདྲེན་འབྱུང་པོའི་ཚོགས་རྣམས།
བར་ཆད་མ་ལུས་ཞི་བར་མཛད་མ། ཕྱག་འཚལ་སྐྱེ་མགུལ་བུམ་པའི་བཅུད་ལས།
སྨོན་ལམ་དམ་པའི་ཆར་ཆེན་འབེབས་ཤིང་། གང་དག་འགྲོ་ཀུན་སྨོན་པ་དེ་ཉིད། ལྷ་
མོའི་མྱུར་དུ་འགྲུབ་པར་མཛད་མ། ཕྱག་འཚལ་སྐུ་སྟོད་གཟི་བརྗིད་འགྱིང་ལྡན། སྟ་
ཟུར་མདུན་རྒྱབ་སྒེག་དང་ལྡན་ཞིང་། སྐུ་སྨད་གཡས་བརྐྱངས་གཡོན་བསྐུམས་
ཞབས་ཀྱིས། ཀླུ་དབང་གྲོང་ཁྱེར་གནོན་པར་མཛད་མ། ཕྱག་འཚལ་ཕྱག་གཡས་
སྤྲུལ་པའི་ལྕགས་སྒྲོག །དགྲ་བགེགས་མ་ལུས་འཆིང་བར་མཛད་ཅིང་། ཕྱག་གཡོན་
བདུད་རྩིའི་བུམ་པ་འཛིན་པས། སྐྱེ་འགྲོའི་ཙི་ཏ་དབང་དུ་སྡུད་མ། ཕྱག་འཚལ་དབུ་
རྒྱན་སྙན་ཆ་མགུལ་ཆུ། དཔུང་རྒྱན་ཕྱག་གདུབ་ཞབས་གདུབ་ལ་སོགས། མནྡ་ར་
བས་ཕྲེང་བས་བརྒྱན་ཅིང་། རྒྱན་པས་ཐམས་ཅད་འོད་དུ་འབར་མ། ཕྱག་འཚལ་
སྐུ་སྟོད་དར་ལྗང་རལ་ག །སྐུ་སྨད་གཞའ་ཚོན་སྣ་ལྔའི་ཤམ་ཐབས། ཁ་དོག་ལྔ་ལྡན་
འོད་དུ་འབར་བས། ལྷབ་ལྷུབ་ན་བཟའ་རྒྱན་དང་ལྡན་མ། ཕྱག་འཚལ་ཐུགས་རྗེ་
ཚད་མེད་བཞི་ལྡན། བྱམས་ཆེན་རང་བཞིན་དཔག་ཏུ་མེད་པས། འདོད་ཆགས་ཡི་
དྭགས་སྐྱེ་སྒོ་གཅོད་ཅིང་། སྦྱིན་པ་ཆེན་པོས་ཐར་ལམ་ཕྱེད་མ། ཕྱག་འཚལ་མི་འགྱུར་
ལྷུན་པོའི་སྐུ་མཆོག །གཞོན་ནུ་བཅུ་དྲུག་ལང་ཚོ་རྒྱས་ཤིང་། མཚན་བཟང་སུམ་ཅུ་
84



མདོ་སྡེ།
བྱམས་མ་རྩ་བའི་བསྟོད་པ།
རྩ་གཉིས་ལྡན་པ། དཔེ་བྱད་བཟང་པོ་བརྒྱད་ཅུས་བརྒྱན་མ། ཕྱག་འཚལ་མི་འགག་
ཚངས་པའི་གསུང་དབྱངས། དྲུག་ཅུའི་སྒྲ་དབྱངས་དོན་དང་ལྡན་པས། བརྒྱད་ཁྲི་
བཞི་སྟོང་བོན་གྱི་ཆར་གྱིས། འགྲོ་དྲུག་སེམས་ཅན་ཐར་པར་འགོད་མ། ཕྱག་འཚལ་མི་
འཁྲུགས་མཉམ་ཉིད་ཐུགས་མཆོག །ཏིང་འཛིན་ཡན་ལག་བརྒྱད་ཅུ་ལྡན་པས། སུམ་
བརྒྱ་དྲུག་ཅུ་ཐུགས་ཀྱི་འོད་ཟེར། འགྲོ་བ་མ་རིག་མུན་པ་སེལ་མ། ཕྱག་འཚལ་ལེགས་
པར་འབྱུང་བའི་ཡོན་ཏན། རྣམ་པར་རྒྱལ་བ་ལྟ་བུའི་དོན་གྱིས། བཞི་བརྒྱ་རྩ་བཞིའི་
ནད་རྣམས་སེལ་ཞིང་། འགྲོ་བ་ཉོན་མོངས་སྡུག་བསྔལ་སྐྱོབ་མ། ཕྱག་འཚལ་ལྷུན་
གྱིས་གྲུབ་པའི་ཕྲིན་ལས། གང་ལ་གང་འདུལ་གར་བསྐོར་བདེ་ཞིང་། འདམ་གྱི་ཕུར་
བ་ལྟ་བུའི་དོན་གྱིས། གང་ལ་ཐོགས་མེད་མྱུར་དུ་གྲུབ་མ། ཕྱག་འཚལ་འཇིག་རྟེན་
གསུམ་པོ་ཉིད་ན། སྤྱན་བཟང་ལ་སོགས་མངའ་དབང་ཀུན་གྱིས། ལྷ་མོའི་ཆེ་བ་ཉིད་
ནས་བརྗོད་ཅིང་། མ་ལུས་རྩེ་གཅིག་ཡིད་ཀྱིས་བསྟོད་མ། འགྲོ་བ་མ་ལུས་མཐའ་དག་
ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་
པ་ཟབ་མོས། མཆོག་ཐུན་དངོས་གྲུབ་སྙེམས་པར་འདོད་ན། སེམས་ཅན་གང་ཞིག་བློ་
ལྡན་དག་གིས། སྲོད་དང་ཐོ་རངས་ལངས་པར་བྱས་ནས། ཚད་མེད་བྱམས་མ་ཉིད་
ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་
བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང་། དགྲ་དང་དུག་དང་མཚོན་
གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་
དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། ཚད་མེད་བྱང་ཆུབ་
ཐོབ་པ་ཉིད་དོ། །ཚེ་འདིར་བསམ་པའི་དོན་རྣམས་འགྲུབ་ཅིང་། ཕྱི་མར་བདེ་བ་ཅན་
གྱི་འཇིག་རྟེན། བྱེ་བྲག་དངོས་མེད་དོན་དང་རབ་ལྡན། བྱམས་ཆེན་ལྷ་མོའི་སྐུ་རུ་
སངས་རྒྱས། མྱུར་དུ་འཐོབ་པར་བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་
85



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་
གཙུག་ཕུད། གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་
ཐམས་ཅད་ཀྱི་ཡུམ་དུ་གྱུར་པ། ཡུམ་ཆེན་མོ་ཚད་མེད་བྱམས་མའི་བསྟོད་པ་འདི་ཉིད།
འཛིན་པ་དང་། འཆང་བ་དང༌། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་།
ཕུད་དུད་དང་། ནན་ཏན་དང་། བཀུར་སྟི་དང་། རིམ་གྲོ་ཆེར་བྱེད་པ་དེ་ཉིད་
ནི། འཇིག་རྟེན་འདིར་ཡང་སེམས་ཅན་རྣམས་བྱམས་པ་བུ་གཅིག་པའི་མ་ལྟ་བུ་རུ་
གྱུར་ནས། སེམས་ཅན་རྣམས་ལ་ཚད་མེད་པའི་བྱམས་པ་དང་ལྡན་པས། བྱམས་པ་
ཐམས་ཅད་དྲིན་དུ་གཟོ་བ་དང༌། ཕྱི་མར་ཡང་ཐུགས་རྗེ་ཚད་མེད་བཞི་ལྡན་བྱམས་
པའི་ཕུལ་ཞེས་བྱ་བས། སེམས་ཅན་ཉོན་མོངས་པ་འཁོར་བ་ལ་གནས་པ་རྣམས་
ལ། ཐུགས་རྗེའི་རྒྱུན་ཆད་མེད་པ་ཚད་མེད་རྒྱུན་དུ་སྣང་བས། རྒྱུན་ཆད་མེད་པ་ཆུ་
བོ་ལྟ་བུའི་ཐུགས་རྗེ་དང་ལྡན་ནས། འགྲོ་བ་སེམས་ཅན་འདྲེན་པའི་དཔལ་དུ་འགྱུར་
རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་། རིགས་ཀྱི་བུ་
དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །
འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་
པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་བྱའོ། འོས་པར་བྱའོ། །
བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་
བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་
རྒྱ་ཞིང་། ཡུམ་ལྷ་མོ་ཚད་མེད་བྱམས་མའི་གོ་འཕང་ཐོབ་པར་འགྱུར་རོ། །ཞེས་བཀའ་
སྩལ་པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང༌། ལྷ་དང་།
ཀླུ་དང་། མི་དང༌། ལྷ་མ་ཡིན་དང་། ནམ་མཁའ་ལྡིང་དང༌། དྲི་ཟར་བཅས་པའི་
86



མདོ་སྡེ།
བྱམས་མ་རྩ་བའི་བསྟོད་པ།
འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ། སྟོན་པ་ལ། ཚངས་པ་གཙུག་ཕུད་ཀྱིས་གསོལ་པ། སྟོན་
པ་ལགས། ཡུམ་ལྷ་མོ་ཚད་མེད་བྱམས་མ་ལ་བསྟོད་པ་ལས། དོན་དང་ཡོན་ཏན་དེ་
ལྟར་དུ་འབྱུང་ན། ཡུམ་ལྷ་མོ་སྙིང་རྗེ་བྱམས་མ་ལ། མཚན་དཔེ་དང་ཡོན་ཏན་ཅི་ལྟ་
བུའི་སྒོ་ནས་བསྟོད་པ་ལགས། ཞེས་གསོལ་པས། དེ་ལ་སྟོན་པས་ཚངས་པ་གཙུག་
ཕུད་ལ། ཡུམ་ལྷ་མོ་སྙིང་རྗེ་བྱམས་མ་ལ་བསྟོད་པ། ཚིག་བཞི་ཚིགས་སུ་བཅད་པ་
འདི་དག་བཀའ་བསྩལ་ཏོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་ཧོ་མ་ཡེ་རུ་པ་ཡེ་ཏ་འདུ་
འདུ་སཱཧཱ ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཡུམ་དུ་གྱུར་པ་
སྙིང་རྗེ་བྱམས་མ་ལ་བསྟོད་པ། ཕྱག་འཚལ་བྱམས་མ་ཆེན་མོ་ལྡན་མ། ལྷ་མོའི་སྐུ་ལ་
ཐུགས་རྗེ་ཆེར་ལྡན། སྙིང་རྗེ་བདག་མེད་དོན་དང་ལྡན་པས། ནམ་མཁའི་མཐའ་ལ་
རབ་ཏུ་གནས་མ། ཕྱག་འཚལ་དཔལ་དང་ལྡན་པའི་འཇིག་རྟེན། ཡིད་བཞིན་ནོར་བུ་
དམ་པའི་གླིང་དུ། སེར་མོ་གསེར་གྱི་ཐོར་ཚུགས་མཛེས་ཤིང་། འགྲོ་དྲུག་སེམས་ཅན་
དབུལ་བ་སེལ་མ། ཕྱག་འཚལ་སྐུ་མདོག་སེར་མོའི་རང་བཞིན། བཙོ་མ་གསེར་འོད་
མདངས་དང་ལྡན་པས། སེར་མོ་བྱེ་བ་ས་ཡ་འབུམ་འགྱེད། རིན་ཆེན་རིགས་ཀྱི་རྫུ་
འཕྲུལ་སྟོན་མ། ཕྱག་འཚལ་དབུ་སྐྲ་གཡུ་ལོ་འོད་འཁྱུག །ཨུཏྤལ་ལྕང་ལོའི་ཐོད་ཇིང་
ཐོར་ཚུགས། དབུ་ཡི་གཙུག་ན་དགའ་བ་དོན་གྲུབ། རྟག་པར་བཞུགས་ཤིང་དགོས་
འདོད་སྟེར་མ། ཕྱག་འཚལ་སྡང་མིག་འབྲུ་ཚུགས་སྤྱན་ལས། བསྐལ་པའི་མེ་འོད་
ཚ་ཚ་འཕྲོ་བས། གཡས་ཟུར་གཡོན་དུ་སྒེག་ཅིང་གཟིགས་པས། དགའ་བ་དོན་གྲུབ་
ཡབ་ལ་དགྱེས་མ། ཕྱག་འཚལ་ཁྱུད་འཁོར་ཟླ་གམ་སྙན་ལས། ཆུ་རླུང་འབྱུང་བའི་
སྒྲ་ཆེན་བསྒྲགས་པས། སྒྲ་ཚོགས་མ་ལུས་ཟིལ་གྱིས་གནོན་ཅིང་། ཚ་གྲང་སྤྲུལ་པའི་
དབལ་དང་ལྡན་མ། ཕྱག་འཚལ་ཁྲོ་གཉེར་གསུམ་ལྡན་ཤངས་ལས། འབྱུང་བའི་བུ་
87



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཡུག་འཚུབས་མར་ལྡང་ཞིང་། བསྐལ་པའི་འུར་རྒྱང་རི་བོ་གཤོག་ཅིང་། སྲིད་གསུམ་
མ་ལུས་དབང་དུ་སྡུད་མ། ཕྱག་འཚལ་རྐན་དྲག་ལྗགས་ཀྱི་ངར་ལས། དྲག་པོའི་རྐན་
སྒྲ་རབ་ཏུ་བརྡབ་ཅིང་། གློག་དམར་འཁྱུག་པའི་འོད་དང་ལྡན་པས། སྤྲུལ་པ་མྱུར་
མགྱོགས་རྫུ་འཕྲུལ་ལྡན་མ། ཕྱག་འཚལ་རྣོ་དབལ་དྲག་པོའི་ཚེམས་ལས། བསྐལ་པའི་
ཐོག་རྒོད་རབ་ཏུ་འཕྲོ་ཞིང་། མེ་དབལ་ཚ་ཚ་ཟིལ་དང་ལྡན་པས། དགྲ་བགེགས་ཀླད་
པ་འགེམས་པར་མཛད་མ། ཕྱག་འཚལ་མགུལ་གྱི་བུམ་པའི་བཅུད་ལས། ཚངས་པ་
གནྡེའི་གསུང་དང་ལྡན་ཞིང༌། ཁམས་གསུམ་ང་རྒྱལ་ཧཱུྃ་སྒྲ་བསྒྲགས་པས། ཧཱུྃ་ཆེན་
གར་གྱིས་གཡོ་བ་ཉིད་མ། ཕྱག་འཚལ་སྐུ་སྟོད་འགྱིང་བའི་ཚུལ་ལྡན། མ་སང་གེ་ཡི་
བརྗིད་དང་ལྡན་པས། བདུད་དང་སྲིན་པོ་མུ་སྟེགས་ལ་སོགས། ཐམས་ཅད་མ་ལུས་
ཟིལ་གྱིས་གནོན་མ། ཕྱག་འཚལ་སྐུ་སྨད་བརྗིད་པའི་ཚུལ་ལྡན། གར་གླང་སྟོབས་
ཆེན་འགྱིང་དང་ལྡན་ཞིང་། གཡས་བརྐྱངས་གཡོན་བསྐུམས་ཟིལ་གནོན་ཞབས་
ཀྱིས། གཤིན་རྗེའི་གྲོང་ཁྱེར་གནོན་པར་མཛད་མ། ཕྱག་འཚལ་ཕྱག་གཡས་གསེར་གྱི་
གཤང་ཆུང་། དགྲ་བགེགས་མ་ལུས་མྱོས་སུ་འཇུག་ཅིང་། ཕྱག་གཡོན་བདུད་རྩི་བུམ་
པར་བལྟམས་པས། སྣང་སྲིད་སྐྱེ་འགྲོའི་སྲོག་མདངས་སྡུད་མ། ཕྱག་འཚལ་དབུ་རྒྱན་
སྙན་ཆ་མགུལ་ཆུ། དཔུང་རྒྱན་ཕྱག་གདུབ་ཞབས་གདུབ་ལ་སོགས། ཡིད་བཞིན་ནོར་
བུའི་རབ་ཏུ་བརྒྱན་ཞིང་། བརྒྱན་པས་ཐམས་ཅད་འོད་དུ་འབར་མ། ཕྱག་འཚལ་སྐུ་
སྟོད་མེན་དར་ན་བཟའ། སྐུ་སྨད་གཞའ་ཚོན་པ་ཏིའི་ཤམ་ཐབས། དར་དཀར་ཅོག་
ཞུ་དར་དམར་ཡང་ཤམ། སྣ་ཚོགས་མཛེས་པའི་རྒྱན་དང་ལྡན་མ། ཕྱག་འཚལ་སྐུ་
ནི་རྟུལ་ཞུགས་བརྗིད་ལྡན། རབ་ཏུ་ཁྲོས་ཤིང་རྫུ་འཕྲུལ་འགྱེད་པས། དུས་དྲུག་སྤྲུལ་
པའི་བྱེ་བ་འབུམ་འགྱེད། སྲིད་གསུམ་མ་ལུས་དབང་དུ་སྡུད་མ། ཕྱག་འཚལ་གསུང་
ནི་དྲག་ཆེན་ཧ་ཧ། དགྱེས་པའི་གད་མོ་ཆེ་རུ་སྒྲོག་ཅིང་། སྲིད་པ་གསུམ་གྱི་གྲོང་ཁྱེར་
88



མདོ་སྡེ། །
བྱམས་མ་རྩ་བའི་བསྟོད་པ།
འཇོམ་བྱེད། ཚངས་པའི་འཇིག་རྟེན་གཡོ་བར་མཛད་མ། ཕྱག་འཚལ་ཐུགས་ནི་འདུ་
འཕྲོའི་རང་བཞིན། ཆོ་འཕྲུལ་ཆེན་པོ་དྲུག་དང་ལྡན་པས། འཕྲོ་འདུའི་འོད་ཟེར་ཀུན་
ཏུ་འཕྲོ་ཞིང་། གང་དུ་དགོས་པའི་དམིག་གསལ་མཛད་མ། ཕྱག་འཚལ་ཡོན་ཏན་
ཚོགས་རྣམས་མ་ལུས། མཉམ་ཉིད་ནོར་བུ་ལྟ་བུར་ཚོགས་ཤིང་། འདོད་ཡོན་མ་ལུས་
ལྷུན་ལ་རྫོགས་པས། གང་དག་འདོད་པའི་རེ་བ་བསྐང་མ། ཕྱག་འཚལ་ཕྲིན་ལས་
ཟད་པ་མེད་པས། གང་འདུལ་མ་ངེས་སྣ་ཚོགས་བྱེ་བྲག །གང་ལ་ཅི་འདུལ་ཕུན་སུམ་
ཚོགས་པའི། ཕྲིན་ལས་རྒྱ་མཚོས་འགྲོ་བ་འདྲེན་མ། ཕྱག་འཚལ་འཇིག་རྟེན་གསུམ་
པོ་ཉིད་ན། བོན་བདག་ལ་སོགས་མངའ་དབང་ཀུན་གྱིས། ལྷ་མོའི་ཆེ་བ་ཉིད་ནས་
བརྗོད་ཅིང་། མ་ལུས་རྩེ་གཅིག་ཡིད་ཀྱིས་བསྟོད་མ། འགྲོ་བ་མ་ལུས་མཐའ་དག་
ཐམས་ཅད། བྱམས་ཆེན་ལྷ་མོའི་རྗེས་སུ་འབྲང་ནས། གཡུང་དྲུང་སེམས་དཔའི་སྤྱོད་
པ་ཟབ་མོས། མཆོག་ཐུན་དངོས་གྲུབ་བསྙེམས་པར་འདོད་ན། སེམས་ཅན་གང་ཞིག་
བློ་ལྡན་དག་གིས། སྲོད་དང་ཐོ་རངས་ལངས་པར་བྱས་ནས། སྙིང་རྗེ་བྱམས་མ་ཉིད་
ལ་ཕྱག་འཚལ། ཉི་ཤུ་རྩ་གཅིག་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་
བརྗོད་པས། ངན་འགྲོའི་འཇིགས་པ་མ་ལུས་སྐྱོབ་ཅིང༌། དགྲ་དང་དུག་དང་མཚོན་
གྱིས་མི་ཚུགས། བྱད་དང་ཕ་རོལ་རྦོད་གཏོང་ཟློག་བྱེད། ཚེ་དང་དབང་ཐང་དཔལ་
དང་བསོད་ནམས། འདོད་པ་ཐམས་ཅད་རབ་ཏུ་འགྲུབ་ཅིང་། སྙིང་རྗེ་དཔག་མེད་
ལྡན་པ་ཉིད་དོ། །ཚེ་འདིར་བསམ་པའི་དོན་རྣམས་འགྲུབ་ཅིང༌། ཕྱི་མར་དཔལ་དང་
ལྡན་པའི་ཞིང་དུ། དགའ་བ་དོན་གྲུབ་དོན་དང་རབ་ལྡན། བྱམས་ཆེན་ལྷ་མོའི་སྐུ་
རུ་སངས་རྒྱས། མྱུར་དུ་འཐོབ་པར་བྱེད་པ་ཉིད་དོ། །ཨོཾ་མ་བ་མ་དེ་མ་ཧི་མོ་ཧ་ཨེ་མ་
ཧོ་མ་ཡེ་རུ་པ་ཡེ་ཏ་འདུ་འདུ་སཱཧཱ། གཤེན་རབ་གཡུང་དྲུང་སེམས་དཔའ་ཚངས་པ་
གཙུག་ཕུད། གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང་། གང་
89



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་
ཐམས་ཅད་ཀྱི་ཡུམ་དུ་གྱུར་པ། སྙིང་རྗེ་བྱམས་མའི་བསྟོད་པ་འདི་ཉིད། འཛིན་པ་
དང༌། འཆང་བ་དང༌། ཀློག་པ་དང་། ཀུན་ཆུབ་པར་ཡིད་ལ་བྱེད་ཅིང་། ཕུད་དུད་
དང་། ནན་ཏན་དང་། བཀུར་སྟི་དང་། རིམ་གྲོ་ཆེར་བྱེད་པ་དེ་ཉིད་ནི། འཇིག་རྟེན་
འདིར་ཡང་སྙིང་རྗེ་དཔག་ཏུ་མེད་པའི་དོན་དང་ལྡན་ཞིང་། སེམས་ཅན་རྣམས་ལ་
བརྩེ་སེམས་དང་། སྐྱབས་མགོན་གྱི་དཔལ་དུ་གྱུར་ཅིང་། ཕྱི་མར་ཡང་སྒྲིབ་གཉིས་
བྱང་ཞིང་ཚོགས་གཉིས་རྫོགས་ནས། སེམས་ཅན་ཉོན་མོངས་པ་འཁོར་བ་ལ་གནས་
པ་རྣམས་ལ། སྙིང་རྗེ་རྩེ་གཅིག་བྱམས་པའི་ཕུལ་ཞེས་བྱ་བར་གྱུར་ནས། ཐབས་
དང་ཐུགས་རྗེ་རྣམ་པ་བཞིའི་སྒོ་ནས། འགྲོ་བ་སེམས་ཅན་འདྲེན་པའི་དཔལ་དུ་གྱུར་
རོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་། རིགས་ཀྱི་བུ་
དང་རིགས་ཀྱི་བུ་མོ་དག །འདིའི་དོན་ལ་རབ་ཏུ་བརྩོན་པར་བྱའོ། །འབྲི་བར་བྱའོ། །
འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །མོས་
པར་བྱའོ། །འདུན་པར་བྱའོ། །མཆོད་པར་བྱའོ། །བརྗོད་པར་བྱའོ། འོས་པར་བྱའོ། །
བླ་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་
བྱའོ། །ཚུལ་བཞིན་དུ་ཡིད་ལ་བྱའོ། །དེས་ན་སེམས་ཅན་རྣམས་ཡང་དག་པར་སངས་
རྒྱ་ཞིང་། ཡུམ་ཆེན་མོ་སྙིང་རྗེ་བྱམས་མའི་གོ་འཕང་ཐོབ་པར་འགྱུར་རོ། །དེ་སྐད་ཅེས་
སྟོན་པས་བཀའ་སྩལ་པས། སྟོན་པ་ལ་འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་དང་། ལྷ་དང་། ཀླུ་དང་། མི་དང༌། ལྷ་མ་ཡིན་དང་། ནམ་
མཁའ་ལྡིང་དང་། དྲི་ཟར་བཅས་པའི་འཇིག་རྟེན་གྱིས། བླ་ན་མེད་པའི་མཆོད་པ་
རྒྱ་ཆེན་པོ་བཤམས་ནས་ཕུལ་ཏེ། དེ་ཡང་ལ་ལས་ནི་དར་ཕྱར་རོ། །ལ་ལས་ནི་དུང་
འབུད་དོ། །ལ་ལས་ནི་རྔ་བརྡུང་ངོ༌། །ལ་ལས་ནི་གཤང་དཀྲོལ་ལོ། །ལ་ལས་ནི་གླིང་
90



མདོ་སྡེ།
བྱམས་མ་རྩ་བའི་བསྟོད་པ།
བུ་འབུད་དོ། །ལ་ལས་ནི་པི་ཝཾ་བསྒྲིལ་ལོ། །ལ་ལས་ནི་ཅིང་ཆེན་བསྒྲགས་སོ། །ལ་
ལས་ནི་ཅོང་ཆེན་བརྡུང་ངོ༌། །ལ་ལས་ནི་ཅག་པར་བརྡེབས་སོ། །ལ་ལས་ནི་གདུགས་
ཁྱེར་རོ། །ལ་ལས་ནི་རྒྱལ་མཚན་ཕྱར་རོ། །ལ་ལས་ནི་བ་དན་བརླབས་སོ། །ལ་ལས་ནི་
ཕྱེ་མ་ཁྱེར་རོ། །ལ་ལས་ནི་འཕུར་མ་བརླབས་སོ། །ལ་ལས་ནི་མར་མེ་འབུལ་ལོ། །ལ་
ལས་ནི་སྤོས་མེ་འབུལ་ལོ། ལ་ལས་ནི་ཡོན་ཆབ་བསྐྱིལ་ལོ། །ལ་ལས་ནི་སྐུ་ཁྲུས་གསོལ་
ལོ། །ལ་ལས་ནི་གཙང་ཚན་འདེབས་སོ། །ལ་ལས་ནི་ཞལ་ཟས་འབུལ་ལོ། །ལ་ལས་
ནི་མེ་ཏོག་གཏོར་རོ། །ལ་ལས་ནི་དཀར་གསུམ་འབུལ་ལོ། །ལ་ལས་ནི་མངར་གསུམ་
འབུལ་ལོ། །ལ་ལས་ནི་འབྲུ་བཅུད་འབུལ་ལོ། །ལ་ལས་ནི་ལོ་ཏོག་འབུལ་ལོ། །ལ་ལས་
ནི་རིན་པོ་ཆེའི་དཀོར་ཆ་སྣ་ཚོགས་པ་འབུལ་ལོ། །ལ་ལས་ནི་བྲོ་བརྡུང་ངོ༌། ལ་ལས་ནི་
གར་བྱེད་དོ། །ལ་ལས་ནི་མཆོད་བརྗོད་བྱེད་དོ། །ལ་ལས་ནི་བསྟོད་ཚིག་བྱེད་དོ། །དེ་
ལྟར་དུ་ལྷའི་རོལ་མོ་དང་། ལྷ་རྫས་ཀྱི་མཆོད་པ་དཔག་ཏུ་མེད་པ་ཕུལ་བས། མཆོད་
པ་དེ་དག་ཐམས་ཅད་སངས་རྒྱས་ཀྱི་ཞིང་དུ། ནམ་མཁའ་ལ་འོད་དུ་གསལ་ལོ། །
བར་སྣང་ལ་སྤྲིན་དུ་ཆགས་སོ། །ས་གཞི་ལས་ཚལ་དུ་རྒྱས་སོ། །དེའི་དུས་སུ་འཇིག་
རྟེན་གྱི་ཁམས་རྣམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་
ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་
ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་
གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་
པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་ལས་སེམས་ཅན་ལྟ་
བ་ཅན་ཐམས་ཅད་ནི་རབ་ཏུ་ཡང་སྤྲོ་བ་སྐྱེས་སོ། །ལྟ་བ་དམན་པ་ཐམས་ཅད་ནི་རབ་
ཏུ་ཡང་འཇིགས་ཤིང་སྐྲག་གོ །དེའི་ཚེ་ན་དེར་ཚོགས་པ་རྣམས་དང་། ཡུལ་སྣང་ལྡན་
འབུམ་གླིང་གི་གཉན་རིགས་ཀྱི་རྒྱལ་པོ་གཞོན་ནུ་བློ་གྲོས་ཀྱི་ཡབ་རྒྱལ་པོ་བསམ་ལྡན་
91



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རྒྱལ་བ་དང་། ཡུམ་བཙུན་མོ་ཁྲི་མ་འབུམ་སྐྱོང་སོགས། སྟེང་གི་ལྷ་དང་། འོག་གི་
ཀླུ་དང་། བར་གྱི་མི་ལ་ཤིན་ཏུ་གྲངས་མང་བ་ཞིག་གིས་བདེ་བར་གཤེགས་པ་བྱམས་
མའི་དཀྱིལ་འཁོར་གྱི་ལྷ་ཚོགས་རྣམས་ཀྱི། ཞལ་མངོན་སུམ་དུ་མཐོང་ནས། གཟུགས་
ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས། ནམ་མཁའ་ལ་གཞའ་ཚོན་གྱི་འོད་དུ་
འཕྲོས་ཏེ་སངས་རྒྱས་ནས་སོང་ངོ༌། །དེ་ལ་རྒྱལ་བུ་གཞོན་ནུ་བློ་གྲོས་ལ་སོགས། འཁོར་
སླད་ན་ལུས་པ་རྣམས་ཀྱང༌། ཤིན་ཏུ་ཡང་སྤྲོ་བ་སྐྱེས་ནས། ཡང་སྟོན་པ་ལ་སྐོར་བ་
ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། བདེ་བར་གཤེགས་པ་བྱམས་
མའི་དཀྱིལ་འཁོར་གྱི་མདོ་སྒྲུབ་སྔགས་ཀྱི་དོན་རྣམས་རྒྱས་པར་ཞུས་ནས། བྱམས་མའི་
དཀྱིལ་འཁོར་གྱི་བོན་དེ་ཁོ་ན་ཉིད་ལ་ཡིད་གཞུངས་བར་སྤྱོད་དོ། །སྟོན་པ་འཁོར་དང་
བཅས་པ་རྣམས་ཀྱང་། རྒྱལ་པོ་གཉན་རིགས་ཀྱི་འགྲོ་དོན་མཐར་ཕྱིན་ནས། སླར་འོལ་
མོ་གླིང་ཆེན་དུ་གཤེགས་སོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས། བྱམས་མ་རྩ་བའི་བསྟོད་པ་ཉི་ཤུ་རྩ་གཅིག་གི་དོན་
བསྟན་པའི་ལེའུ་སྟེ་བཞི་བཅུ་རྩ་དགུ་པའོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
92



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བསྟན་པ་
རྣམ་གསུམ་རྗེས་སུ་བཞག་པའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ཕྱ་ཧ་ལིང་གུ་གེ་སྨྲ། གང་ཟག་མི་ཡི་སྐད་
དུ་ན། སྟོན་པས་བསྟན་པ་རྣམ་གསུམ་རྗེས་སུ་བཞག་པའི་མདོ། རྣམ་པ་ཐམས་ཅད་
མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། གནས་མཆོག་དམ་པ་འོལ་མོ་གླིང་ཆེན་གྱི་ནུབ་ཕྱོགས།
ཆུ་བོ་གྱིམ་ཤང་ནག་པོའི་འགྲམ། རི་བོ་ཆེན་པོ་ཏ་ལ་པོ་ཤན་གྱི་རྩ་བ། རྒྱ་མཚོ་དང་
ར་འཁྱིལ་ཅན་གྱི་འགྲམ་ན། རྒོད་རྗེ་རྒྱའི་ཡུལ་ཞེས་བྱ་བ་ཡོད་དེ། དེ་ལ་ཡུལ་དེ་ནི་
ཤིན་ཏུ་ཡང་དཔག་པ་ཆེ་ཞིང་། རབ་ཏུ་ཡང་ངོ་མཚར་དང་ལྡན་ཏེ། དེ་ཡང་གནས་
མཆོག་དམ་པ་འོལ་མོ་གླིང་ཆེན་ལ། ཕྱི་གླིང་དང་། ནང་གླིང་དང་། བར་གླིང་དང་
གསུམ། མཐའ་གླིང་མུ་ཁྱུད་འཁོར་མོ་དང་བཞི། དབུས་ཀྱི་རྒྱལ་ས་གླིང་བརྒྱད་དང་
ལྔ་རུ་ཡོད་པ་ལས། ཕྱིའི་གླིང་ཆེན་བཅུ་དྲུག་གི་ནང་ནས། ནུབ་ཕྱོགས་ཀྱི་རྒྱལ་པོ་རྒྱའི་
ཡུལ་ཞེས་བྱ་བ། དེ་ལ་ཡང་ཞིང་གསུམ་དུ་ཡོད་དེ། ཕྱི་སྐོར་འབངས་ཀྱི་ཞིང་ས་དང་།
བར་སྐོར་བློན་གྱི་ཞིང་ས་དང་། ནང་སྐོར་རྒྱལ་གྱི་ཞིང་ས་དང་གསུམ་སྟེ། དེ་ལ་ཕྱི་
93



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐོར་འབངས་ཀྱི་ཞིང་ས་ལ། ཡུལ་ཕྲན་བཅུ་དྲུག་ཏུ་ཡོད་དེ། དེ་ཡང་གུ་ལང་གསེར་
གྱི་ཡུལ་དང་། གུ་ཅི་དངུལ་གྱི་ཡུལ་དང་། གུ་ལེ་གཡུའི་ཡུལ་དང་། གུ་ཧི་དུང་གི་ཡུལ་
དང༌། གུ་དྷ་བྱུ་རུའི་ཡུལ་དང་། ནེ་གེ་ཕྲ་མེན་གྱི་ཡུལ་དང༌། ཁ་རོན་ཁྲོ་ཆུའི་ཡུལ་
དང་། ཟོམ་ཤང་ལྕགས་ཀྱི་ཡུལ་དང་། པུ་རང་ཟངས་ཀྱི་ཡུལ་དང༌། གུ་དྷ་ར་གན་གྱི་
ཡུལ་དང་། གྱིམ་ཤང་གཙུག་ལག་གི་ཡུལ་དང་། བྷེ་དྷ་སྤོས་ཀྱི་ཡུལ་དང་། ག་ཅི་སྨན་
གྱི་ཡུལ་དང༌། ཤོ་ཏ་ཁྲོམ་པའི་ཡུལ་དང་། བྷ་ཏི་བྷི་ལའི་ཡུལ་དང་། བྱ་དམར་བརྩོད་
ཀྱི་ཡུལ་དང༌། ཡུལ་ཕྲ་མོ་བཅུ་དྲུག་ཏུ་ཡོད་དོ། །དེ་ལ་གྲོང་དང་གྲོང་ཁྱེར་དང༌།
གྲོང་རྡལ་དཔག་ཏུ་མེད་པ་ཡོད་དོ། །དེ་དག་གི་འབངས་དེ་རྣམས་ལ་ཡང༌། རྒྱལ་
པོ་དང་། བློན་པོ་དང་། དེད་དཔོན་དང་། བཙུན་མོ་དང་། འཁོར་དུ་བཅས་ནས།
ཕུན་སུམ་ཚོགས་པའི་ཡོ་བྱད་དང་། ལོངས་སྤྱོད་དཔག་ཏུ་མེད་པ་ཡོད་དོ། །དེའི་
ནང་དུ་བློན་གྱི་ཞིང་ས་བརྒྱད་དུ་ཡོད་དེ། ཤར་ན་ཁྲི་རྒྱལ་ཁྲི་བ་གླིང་ཞེས་བྱ་བ་ན།
བློན་གྱི་རྒྱལ་པོ་ཁྲི་གླིང་ར་ཙ་ཞེས་བྱ་བས། རྒྱལ་གྱི་ཞིང་ཁམས་ལ་དབང་སྒྱུར་བ་ཡོད་
དོ། །བྱང་དུ་དར་རྩེ་ལ་མོའི་གླིང་ཞེས་བྱ་བ་ན། བློན་གྱི་རྒྱལ་པོ་དར་མ་ར་ཛཱ་ཞེས་བྱ་
བས། རྒྱལ་གྱི་ཞིང་ཁམས་ལ་དབང་སྒྱུར་བ་ཡོད་དོ། །ནུབ་ཏུ་རྒྱ་ལྡེ་ཧ་ཤང་གླིང་ཞེས་
བྱ་བ་ན། བློན་གྱི་རྒྱལ་པོ་ཧོ་ལ་ར་ཛཱ་ཞེས་བྱ་བས། རྒྱལ་གྱི་ཞིང་ཁམས་ལ་དབང་སྒྱུར་
བ་ཡོད་དོ། །ལྷོ་རུ་གྱིམ་ཤང་གྱིམ་བུའི་གླིང་ཞེས་བྱ་བ་ན། བློན་གྱི་རྒྱལ་པོ་གྱིམ་བུ་ར་ཛཱ་
ཞེས་བྱ་བས། རྒྱལ་གྱི་ཞིང་ཁམས་ལ་དབང་སྒྱུར་བ་ཡོད་དོ། །ལྷོ་ཤར་དུ་སྤྲོ་མ་སྤྲོ་ཙེའི་
གླིང་ཞེས་བྱ་བ་ན། བློན་གྱི་རྒྱལ་པོ་སྤྲོ་མ་ར་ཛ་ཞེས་བྱ་བས། རྒྱལ་གྱི་ཞིང་ཁམས་ལ་
དབང་སྒྱུར་བ་ཡོད་དོ། །བྱང་ཤར་ན་གྷ་དྷ་བྱེའུའི་གླིང་ཞེས་བྱ་བ་ན། བློན་གྱི་རྒྱལ་པོ་
བྱེའུ་ར་ཛཱ་ཞེས་བྱ་བས། རྒྱལ་གྱི་ཞིང་ཁམས་ལ་དབང་སྒྱུར་བ་ཡོད་དོ། །བྱང་ནུབ་ཏུ་
གུ་མ་གསེར་མཚོའི་གླིང་ཞེས་བྱ་བ་ན། བློན་གྱི་རྒྱལ་པོ་གུ་མ་ར་ཛཱ་ཞེས་བྱ་བས། རྒྱལ་
04



མདོ་སྡེ།
བསྟན་པ་རྗེས་བཞག་གི་མདོ།
གྱི་ཞིང་ཁམས་ལ་དབང་སྒྱུར་བ་ཡོད་དོ། །ལྷོ་ནུབ་ཏུ་ནེ་དྲི་འདམ་བུའི་གླིང་ཞེས་བྱ་བ་
ན། བློན་གྱི་རྒྱལ་པོ་ཧེ་ཏྲི་ར་ཛ་ཞེས་བྱ་བ། རྒྱལ་གྱི་ཞིང་ཁམས་ལ་དབང་སྒྱུར་བ་ཡོད་
དོ། །དེ་ལྟར་རྒྱལ་ས་གླིང་བརྒྱད་ཀྱི་རྒྱལ་པོ་དེ་རྣམས་ལ་ཡང་། བཙུན་མོ་དང་། བློན་
པོ་དང་། དེད་དཔོན་དང་། འཁོར་དང་ལོངས་སྤྱོད་དཔག་ཏུ་མེད་པ་ཡོད་དོ། །
དེ་ཡང་བར་གྱི་རྒྱལ་ས་གླིང་བརྒྱད་ལ། ཁྱིམ་བདག་འབུམ་ཕྲག་བརྒྱད་ཅུའི་གྲངས་
སུ་ཡོད་དོ། །དེའི་ནང་དུ་རྒྱལ་གྱི་ཕོ་བྲང་ཆེན་པོ་གྲོང་ཁྱེར་འཕྲུལ་སྒྱུར་བཀོད་པ་ལ།
འབུམ་ཕྲག་ཉི་ཤུ་རྩ་ལྔ་རུ་ཡོད་པའི་དབུས་སུ། རྒྱལ་ས་ཆེན་པོ་ཁྲི་སྒོ་རྩེ་བརྒྱ་ལ། བེག་
ཙེ་ཏིང་ཁྱིམ་གྱི་དབུ་རྩེ་བརྒྱ་རྩ་བརྒྱད་ལ། ཀེའུ་ཚང་གི་ཕྱི་ནང་གི་སྒོ་མོ་ཁྲི་ཕྲག་དུ་
མ་ལོངས་པ་རུ་ཡོད་དོ། །དེ་ལྟར་རྒྱལ་ས་ཆེན་པོ་དེ་དག་ལ་མངའ་དབང་སྒྱུར་བའི་
རྒྱལ་པོ་ནི། སྔོན་ཡེ་རྗེ་གནམ་གྱིས་བསྐོས་པའི་གདུང་རྒྱུད་ཀྱི་རྒྱལ་པོ་སྡེ་དྲུག་གི། རྒོད་
གསས་ཀྱིས་བྱིན་གྱིས་བརླབས་པའི་བུ་ལ། རྒྱལ་པོ་རྒྱ་ཡེ་མཁྱེན་འཕྲུལ་གྱི་དབང་ཡིག་
ཅན་ཞེས་བྱ་བ་བྱུང་ངོ༌། །དེ་དང་རྗེའུ་རིགས་ཀྱི་ལྕམ་མོ་ཡིད་བཞིན་མ་གཉིས་བཤོས་
པ་ལས། སྲས་གསུམ་བལྟམས་ཏེ། རྒྱ་ཀུན་མཁྱེན་སྐོས་ཀྱི་དབང་ཡིག་ཅན་དང་།
དབང་ཡིག་མེད་པའི་རྒྱ་ནག་ཧ་ཤང་དང་། རྒྱ་གར་ཧོ་ཤང་དང་གསུམ་དུ་བྱུང་ངོ༌། །
དེ་ལ་གཅེན་པོས་རྒྱལ་ས་བཟུང་བ་དང༌། དམུ་བཟའ་མཁར་ལྕམ་མ་གཉིས་འཚོས་
པ་ལས། གྲངས་མཁྱེན་གནམ་གྱི་དབང་ཡིག་ཅན་ཞེས་བྱ་བ་བྱུང་ངོ༌། །དེ་དང་བྲམ་
ཟེའི་བུ་མོ་གཙང་ལྡན་མ་གཉིས་བཤོས་པ་ལས། ཡེ་རྗེ་གཙུག་ལག་གི་དབང་ཡིག་ཅན་
ཞེས་བྱ་བ་བྱུང་ངོ༌། །དེ་དང་ལྷ་བཟའ་གུང་བཙུན་མ་གཉིས་བཤོས་པ་ལས། སྨོན་རྗེ་
སྨོན་པའི་དབང་ཡིག་ཅན་ཞེས་བྱ་བ་བྱུང་ངོ༌། །དེ་དང་ཕྱུ་བཟའ་ནེ་ཏིང་མ་གཉིས་
བཤོས་པ་ལས། རྩེ་རྗེ་རྒྱལ་གྱི་དབང་ཡིག་ཅན་ཞེས་བྱ་བ་བྱུང་ངོ༌། །དེ་དང་གཏོད་
བཟའ་སྨིན་དཀར་མ་གཉིས་བཤོས་པ་ལས། ཀ་དྷ་ལ་གསེར་གྱི་དབང་ཡིག་ཅན་ཞེས་
95



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
བྱ་བ་བྱུང་ངོ༌། །དེ་དང་ནང་རོལ་བྲམ་ཟེ་རྒྱལ་པོའི་བུ་མོ། མུ་ཏྲི་ལ་གསལ་འོད་མ་
གཉིས་བཤོས་པ་ལས། སྲས་རྒྱལ་བུ་གཅིག་སྐུ་འཁྲུངས་ཏེ། །
དེ་ཡང་རྒྱལ་བུ་དེ་ནི་ཡབ་མེས་གང་དང་ཡང་མི་འདྲ་བར། ཤིན་ཏུ་མཚན་བཟང་
ཞིང་ངོ་མཚར་དང་ལྡན་ཏེ། བྲམ་ཟེའི་ཁྱེའུ་བློ་གསལ་ཞེས་བྱ་བས་མཚན་བརྟགས་པ་
ལ། རྒྱལ་བུ་དེའི་མཚན་ནི། མགོ་ཤེལ་གྱི་བུམ་པ་དམུ་ལུགས་སུ་འདུག་པ། དབུ་སྐྲ་
ཐོན་མཐིང་ཨུཏྤལ་གཡས་ཕྱོགས་སུ་འཁྱིལ་པ། མིག་ལ་བཀྲག་ཆགས་མེ་ཏོག་ཨུ་དུམ་
ཝ་ར་འདྲ་བ། རྣ་བ་ལ་བཀྲག་ཆགས་མེ་ཏོག་ཨུན་ཆེན་འདྲ་བ། སྣ་ལ་བཀྲག་ཆགས་
མེ་ཏོག་སྤང་རྒྱན་འདྲ་བ། ཞལ་ནི་འཛུམ་ཆགས་ཟར་མའི་མེ་ཏོག་འདྲ་བ། ལྗགས་ནི་
མེ་ཏོག་པདྨ་དམར་པོ་འདྲ་བ། སོ་དུང་ཚེམས་བཞི་བཅུས་འཁོར་བ་རུ་འདུག་པ། རྫི་
སྨིན་ཡི་གེ་ན་རོ་འཁྱུག་པ་རུ་ཡོད་པ། སྐེ་མགུལ་རིན་པོ་ཆེའི་བུམ་པ་ལྡིར་བ་རུ་འདུག་
པ། སྒལ་པའི་མཁར་མེད་རིན་པོ་ཆེའི་དྲང་ཤིང་དུ་འདུག་པ། རྩིབ་མའི་གོ་མེད་རིན་
པོ་ཆེའི་གུར་དུ་འདུག་པ། ཡན་ལག་ལྷུ་མེད་གསེར་གྱི་སྤར་ཤད་དུ་འདུག་པ། སེན་
མོ་བར་མེད་རིན་པོ་ཆེའི་དྲྭ་བ་རུ་འབྲེལ་བ། ཞལ་རས་ནི་ཟླུམ་ལ་འཁྱིལ་པ་ཟླ་བ་
ཉ་གང་བ་འདྲ་བ། ཞལ་མདོག་ནི་འཛུམ་ལ་མདངས་ཆགས་པ་མེ་ཏོག་ཙམ་པ་ཀ་
འདྲ་བ། གསུང་ནི་སྙན་ལ་དང་བ། ཚིག་ནི་དུས་སུ་སྒྲོགས་པ། ལག་པའི་མཐིལ་ན་
འཕྲུལ་གྱི་ཡི་གེ་སུམ་ཅུ་བཀྲ་ལ་གསལ་བ། དཔྲལ་བ་ན་རིན་པོ་ཆེའི་མཛོད་སྤུ་ཡོད་པ།
མགྲིན་པ་ན་བདུད་རྩི་བཅུད་ཀྱི་བུམ་པ་བལྟམས་པ། ཐུགས་ཀ་ན་མི་འཁྲུལ་གསེར་
གྱི་དཔལ་བེའུ་འཁྱིལ་པ། ལྟེ་བ་ན་འདམ་གྱི་མེ་ཏོག་པད་མོ་གསལ་བ། གསང་གནས་
ནི་སྦུབས་སུ་ནུབ་ཅིང་ནོར་བུ་དོད་པ། རྐང་མཐིལ་ན་འགྱུར་བ་མེད་པའི་གཡུང་དྲུང་
ཤར་བ། སྟབས་སྡུག་ལ་འགྲོས་ལེགས་པ་བྱ་ངང་པའི་རྒྱལ་པོ་འདྲ་བ། ངང་ཞི་ལ་རྒྱུད་
དལ་བ། ཁ་དམ་ལ་ཁོང་ལྷོད་པ། ཤ་སྐེམ་ལ་ཚིག་བརྟན་པ། མི་རྒྱལ་བརྒྱུད་མའི་བུ་
༨
96



མདོ་སྡེ།
བསྟན་པ་རྗེས་བཞག་གི་མདོ།
ཤིན་ཏུ་མཚན་དང་ལྡན་པ། ལག་པ་ན་འཕྲུལ་གྱི་ཡི་གེ་སུམ་ཅུ་བྲིས་པ་ཞིག་སྣང་བས།
མཚན་ཀྱང་རྒྱལ་པོ་རྒྱ་ཡི་རིགས། ཀོང་ཙེ་འཕྲུལ་གྱི་དབང་ཡིག་ཅན་ཞེས་བྱ་བར་
བཏགས་སོ། །དེ་ནས་རྒྱལ་བུ་དེ་རྒྱལ་སར་ཕྱུང་སྟེ། དེ་ཡང་རྒྱལ་ས་གླིང་བརྒྱད་ཀྱི་མི་
རྣམས་དང་། མཐའ་གླིང་བཅུ་དྲུག་གི་མི་རྣམས་ཀུན། ཕོ་བྲང་ཁྲི་སྒོ་རྩེ་བརྒྱ་རུ་འདུས་
ནས། ཕུན་སུམ་ཚོགས་པའི་དགའ་སྟོན་དང་། ཡོ་བྱད་ཐམས་ཅད་ནི་བསགས་སོ། །
དེ་ནས་རྒྱལ་བུ་དེ་ལ། དབུ་སྐྲ་གཡུ་ལོ་ཨུཏྤལ་ལ། དབང་གི་ཐོར་ཅོག་ནི་བཅིངས།
ཚེའི་ལན་ཕྲན་ནི་བླས། སྐུ་ལ་དབང་དར་དམར་པོའི་རལ་ག་ནི་གསོལ། དབུ་ལ་
དར་ལ་སེང་དཀར་པོས་འགྱིང་ཐོད་ནི་བཅིངས། ཞབས་ལ་ཟ་འོག་ཆགས་ཀྱི་འབོག་
ལྷམ་ནི་བསྐོན། ལག་ན་སྲིད་པ་འཕྲུལ་གྱི་རྩིས་བྱང་ནི་གཏད་ནས། གསེར་གྱི་ཤིང་
རྟ་འཁོར་ལོ་བཞི་པའི་ཁ་ལ་བཏེག་སྟེ། རྒྱལ་གྱི་ཁྱེའུ་དང་བུ་མོ་སུམ་ཅུ་རྩ་གཉིས་ཀྱིས། །
རྒྱན་དང་ཆ་ལུགས་གཟབས་ནས། སྐུ་བརྟེན་ནོ། དེའི་ཕྱོགས་བཞི་ན། རྒྱལ་གྱི་བླ་བོན་
བཞི་བཞུགས་ཏེ། དུས་ཀྱི་འཁོར་ལོའི་གཟུངས་བརྗོད་དོ། །ཟུར་བཞི་ལ་དར་ཆེན་པོ་
བཞི་བཙུགས་ཏེ། དཔའ་བའི་གྱད་བཞིས་བསྲུངས་སོ། །དེའི་ཕྱི་རོལ་དུ། བློན་གྱི་རྒྱལ་
པོ་སྡེ་བརྒྱད་དང་། འབངས་ཀྱི་རྒྱལ་ཕྲན་བཅུ་དྲུག་དང་། དམག་གི་དེད་དཔོན་བཅུ་
དྲུག་དང་། ཚོང་དཔོན་བཅུ་དྲུག་དང་། ཕྱི་བློན་བཅུ་དྲུག་དང་། ནང་བློན་བཅུ་དྲུག་
དང་། བར་བློན་བཅུ་དྲུག་དང༌། འཕྲིན་པ་བཅུ་དྲུག་དང་། གཞན་ཡང་དམག་མིའི་
འཁོར་ཚོགས་འབུམ་ཕྲག་མང་པོ་དང་བཅས་ནས། རོལ་མོ་སྣ་ཚོགས་པ་བསྒྱུར་ཏེ།
དེ་ཡང་ལ་ལས་ནི་དར་ཕྱར་རོ། །ལ་ལས་ནི་དུང་འབུད་དོ། །ལ་ལས་ནི་རྔ་བརྡུང་
ངོ༌། །ལ་ལས་ནི་གཤང་དཀྲོལ་ལོ། །ལ་ལས་ནི་གླིང་བུ་འབུད་དོ། །ལ་ལས་ནི་པི་ཝང་
བསྒྲིལ་ལོ། །ལ་ལས་ནི་ཅིང་ཆེན་བསྒྲགས་སོ། །ལ་ལས་ནི་ཅོང་ཆེན་བརྡུང་ངོ་། །
ལ་ལས་ནི་ཅག་པར་བརྡེབས་སོ། ལ་ལས་ནི་སྒོང་བསྒྱུར་རོ། །ལ་ལས་ནི་སྒོང་སྤོར་རོ། །
97



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་ལས་ནི་སྒོང་རྩེའོ། །ལ་ལས་ནི་ཤོན་འཁྲབ་བོ། །ལ་ལས་ནི་གར་བྱེད་དོ། །ལ་ལས་
ནི་བྲོ་བརྡུང་ངོ༌། །ལ་ལས་ནི་གླུ་དབྱངས་ལེན་ནོ། །ལ་ལས་ནི་གདུགས་ཁྱེར་རོ། །ལ་
ལས་ནི་རྒྱལ་མཚན་ཕྱར་རོ། །ལ་ལས་ནི་བ་དན་བརླབས་སོ། །ལ་ལས་ནི་ཕྱེ་མ་
ཁྱེར་རོ། །ལ་ལས་ནི་འཕུར་མ་བརླབས་སོ། །ལ་ལས་ནི་མར་མེ་བལྟམ་མོ། །ལ་ལས་
ནི་སྤོས་མེ་བཏུལ་ལོ། །ལ་ལས་ནི་སྐུ་ཁྲུས་གསོལ་ལོ། །ལ་ལས་ནི་ཞལ་ཟས་ཐོགས་
སོ། །ལ་ལས་ནི་མེ་ཏོག་གཏོར་རོ། །ལ་ལས་ནི་རྒྱ་འབག་སྒྱུར་རོ། །ལ་ལས་ནི་རྒྱ་རྟ་
འཆམས་སོ། །ལ་ལས་ནི་ཅང་ཤེས་ཀྱི་རྟ་ཕོ་ཁྲིད་དོ། །ལ་ལས་ནི་དུང་གི་གླང་པོ་ཁྲིད་
དོ། །ལ་ལས་ནི་མ་ཧེའི་མཛོ་མོ་ཁྲིད་དོ། །ལ་ལས་ནི་འདོད་འཇོའི་བ་མོ་ཁྲིད་དོ། །ལ་
ལས་ནི་དཔའ་རྩལ་གྱི་སེང་གེ་ཁྲིད་དོ། །ལ་ལས་ནི་ཤ་ཟན་སྟག་མོ་ཁྲིད་དོ། །ལ་ལས་
ནི་གཟིག་ཆེན་ཐིག་ལེ་ཁྲིད་དོ། །ལ་ལས་ནི་ཝལ་ཝོལ་གུང་རྒོད་ཁྲིད་དོ། །ལ་ལས་ནི་
རྒོད་ཐོང་ཟེ་བོ་ཁྲིད་དོ། །ལ་ལས་ནི་མཁའ་ལྡིང་ཤང་ཤང་ཁྲིད་དོ། །ལ་ལས་ནི་སྨྲ་
མཁན་ནེའུ་ཙོ་ཁྲིད་དོ། །ལ་ལས་ནི་རྒྱ་བྱ་ཁྲ་མོ་ཁྲིད་དོ། །ལ་ལས་ནི་བྱ་དམར་འཇོལ་
མོ་ཁྲིད་དོ། །ལ་ལས་ནི་བྱ་ཕོ་མཚལ་བུ་ཁྲིད་དོ། །ལ་ལས་ནི་རི་དྭགས་ཤ་ར་ཁྲིད་དོ། །
ལ་ལས་ནི་བྱང་ཆུབ་སྤྲེའུ་ཁྲིད་དོ། །ལ་ལས་ནི་རིན་པོ་ཆེའི་རྐང་འགྲོས་ཁྲིད་དོ། །དེ་
ལྟར་དུ་རྒྱལ་གྱི་ལོངས་སྤྱོད་དང་། དཀོར་ནོར་དང་། ཕུན་སུམ་ཚོགས་པའི་ཡོ་བྱད་
དང༌། རོལ་མོ་སྣ་ཚོགས་པ་བསྒྱུར་ཞིང་། ཕོ་བྲང་ལ་སྐོར་བ་བྱས་པས། གནམ་ལ་
ཉི་ཟླ་གཟའ་སྐར་གྱི་འོད་གསལ་བ་དང༌། ས་ལ་ནམ་ཟླ་དུས་བཞིའི་བག་དྲོ་བ་དང༌།
བར་སྣང་ལ་གཞའ་སྤྲིན་མེ་ཏོག་གི་ཆར་བབས་པར་བྱུང་ངོ༌། །དེ་ལ་ཐམས་ཅད་ཀུན་
ཀྱང་ངོ་མཚར་སྐྱེས་ནས། རྒྱལ་གྱི་བླ་བོན་གྱེར་བ་སྨྲ་མཁན་ཞེས་བྱ་བས། མདའ་ལི་མ་
སྟོང་བཟང་གི་མགུལ་དུ། རིན་པོ་ཆེའི་སྒྲོན་མ་དང་། དར་ཁ་དོག་སྣ་ལྔ་བཏགས་ནས།
དབུ་ལ་ཐོད་བཅིངས། ཞལ་དུ་སྐྱེམས་གསོལ། ཕྱག་ན་ཡོན་ཕུལ་ནས། ཞལ་ནས་སྨྱུང་
08



མདོ་སྡེ།
བསྟན་པ་རྗེས་བཞག་གི་མདོ།
བརྗོད་པ། ཀྱེའོ་ཀྱེའོ། །ཏེའོ་ཏེའོ། །ཐིས་ཧོ་ཐིས་ཧོ། ཐིང་ངོ་ཐིང་ངོ༌། །དེ་རིང་ཉི་མ་
ཅི་གུང་ན། ཅི་ཅི་ནེ་གུང་། ཅི་ན་ནེ་གུང་། ཅི་སི་ནེ་གུང་། ཅིས་འཕྲུལ་ཙེ་ན། ཅི་འུད།
ཅི་མ་ལོ། ཝི་ཝང་ཅི་ལོ། ཏོ་ཡོ་ན་ཏོ་ཡོ་ན། ཏ་སྟི་ཏ་སྟི། རུ་མ་ལིང་ཙེ་མཁར་ལོ། ད་
ལོ་ཡེ་རྩེ་ན། ཧ་ལོ་ཕྱ་རྒྱལ་ནི། ཕྱ་སངས་ལ་ལོ། །ཕྱའུ་ན་ཙེ། འཕྲུལ་གྱི་ལ་ལོ། །གྱེར་
ཞི་གྱེར་ན། གྱེར་ཐང་རྨ་ཞི། རྨ་སོ་ན་ཐང་ཧུ། ཕྱ་མ་ཡེ་ཙེ་ན། ཏོ་ཡོ་ཏ་ན། ཏ་ཧྲི་ཁ་
རུ་ན། ཧོ་ཡོ་ཧོ་ཡོ། ཅུ་ཙེ་ཅུ་ཙེ། ཅུའུ་ཙེ་ན། ཅུའུ་ཙེ་ན། ཧ་ཏན་ཧ་ཏན། གནམ་
ལ་མཆོད་གསོལ་ཞིང་། ཐིས་ཐིས་དགུང་ལ་ཕྱག་འཚལ་ན། ཐིང་ཐིང་རྒྱལ་ལ་སྨོད་
བཙུགས་སོ། །དེ་རིང་གནམ་ལ་ཉི་མ་ཀླུང་བཟང་། ས་ལ་དུས་ཚོད་བག་དྲོ། གཟའ་
སྐར་ཐམས་ཅད་མཐུན་ཤིས། དུས་བཞི་རྒྱལ་མོ་ཆ་སྙོམས་པའི་དུས་འདིར། ངེད་ཅག་
གནམ་གྱི་རྒྱལ་པོ་འདི། རྒྱལ་སར་ཕྱུང་ངོ༌། །རྒྱལ་སར་འདོན་ནོ། །རྒྱལ་སར་བསྐོའོ། །
དེའོ་ན་ཏོ་ཡོ་ན། ཀུན་ཚངས་ཤེལ་ལོ་ཕྲུགས་སོ། །གནམ་ཤེས་སོ། གནམ་མཁྱེན་ནོ། །
དགུང་ལ་ཕྱག་འཚལ་ལོ། །རི་ལ་རྒྱབ་བརྟེན་ནོ། དོག་ལ་འཁྲས་བཅས་སོ། །ད་ཅི་
བཤད་ཅི་བཤད་ན། ན་ནམ་རྒྱལ་གྱི་གདུང་བརྒྱུད་དེ་བཤད། ན་ནམ་རྒྱལ་གྱི་ཕ་མ་
དེ། དགུང་སྔོན་གནམ་དང་དོག་མོ་ས། དེ་གཉིས་རྫུ་འཕྲུལ་བསྡེབས་པ་ལས། གནམ་
ས་སྲིད་པ་བུ་ལུ་བྱུང་། གནམ་ས་སྲིད་པའི་བུ་ལུ་དེ། མ་སྲིད་སྲིད་པ་རིན་པོ་ཆེ། སྲིད་
པའི་སྒོང་ང་འོད་ཟེར་ཅན། ཡོངས་འདུའི་ཤིང་གི་ཡལ་ག་ལ། དལ་མོ་སྤྲིན་གྱི་ཚང་
ནང་ན། གནམ་ཞོ་ས་རྒུས་བསྐྱེད་བསྐྱེད་པས། རང་བཞིན་བག་ལས་བརྡོལ་བ་ལས།
སྒོ་ང་ཕྱི་ཡི་ཤུན་པ་ལས། མ་སྲིད་སྲིད་པའི་མཁར་གསུམ་སྲིད། ནམ་མཁའ་སྟོང་པའི་
དབྱིངས་རུམ་ན། རང་གྲུབ་རིན་ཆེན་སྣ་ལྔའི་མཁར། བར་སྣང་སྟོང་པའི་གཞལ་ཡས་
ན། ཁྲོ་ཆུའི་དམུ་རྫོང་མུན་གྱི་མཁར། ས་གཞི་རིན་ཆེན་དབུས་དཀྱིལ་ན། ལོ་ཕྲོམ་
སྨུག་པོ་བསེ་ཡི་མཁར། སྒོ་ང་བར་གྱི་གདར་ཤ་ལས། མ་སྲིད་སྲིད་པའི་རི་གསུམ་སྲིད།
99



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ནམ་མཁའ་སྟོང་པའི་དབྱིངས་རུམ་ན། ལྷ་རི་རྩེ་མཐོང་འོད་ཀྱི་རི། བར་སྣང་རི་རབ་
ཁ་ཁྱེར་ལ། ཡོད་རི་དེལ་དཀར་འོད་ཀྱི་རི། ས་གཞི་རིན་ཆེན་དབུས་དཀྱིལ་ན། དམུ་
རི་སྨུག་པོ་དམུ་ཡི་རི། སྒོ་ང་ནང་གི་སྙིང་པོ་ལས། མ་སྲིད་སྲིད་པའི་རྒྱལ་གསུམ་སྲིད།
རང་གྲུབ་རིན་ཆེན་མཁར་ནང་ན། ཡེ་སྲིད་རྒྱལ་པོ་ལྷ་ཡི་རྒྱལ། ཁྲོ་ཆུའི་མུན་གྱི་མཁར་
ནང་ན། ཡེ་དབང་སྒྲ་བླ་གཉན་གྱི་རྒྱལ། ལོ་ཕྲོམ་བསེ་ཡི་མཁར་ནང་ན། དམུ་རིགས་
བཙུན་པོ་མི་ཡི་རྒྱལ། དེ་ན་ནམ་རྒྱལ་གྱི་ཡབ་མེས་ཡིན། བསྐོས་པ་ཆེན་པོ་གནམ་གྱི་
བུ། གནམ་དང་རྒྱལ་པོའི་བསོད་ནམས་ལས། ས་དང་མི་སྡེའི་ཁྱགས་པ་སྲིད། ད་
གདུང་རབས་ཅི་ལྟར་གྲོལ་བ་ནི། མེས་པོ་དམུ་རྗེ་རྒྱལ་པོ་ལས། དམུ་རིགས་འཕྲུལ་གྱི་
གདུང་རབས་གྲོལ། དམུ་རིགས་འཕྲུལ་གྱི་གདུང་རབས་ལས། གདུང་རྒྱུད་རྒྱལ་པོ་
སྡེ་དྲུག་གྲོལ། གདུང་རྒྱུད་རྒྱལ་པོ་སྡེ་དྲུག་ལས། བསྐོས་པ་གནམ་གྱི་བུ། ཁྱབ་པ་ས་
ཡི་སྙིང་། ལྷུན་པོ་རི་ཡི་དབང་། མི་མིན་མི་ལ་འདྲ། ལྷ་མིན་ལྷ་ལས་དཔགས། མཐུ་
རྩལ་སྟོབས་རེ་ཆེ། མི་དེ་མི་ཆེ་ན། ཆེ་ལ་ཆོ་མེད་ན། སྤྱི་རྗེ་ཁྱུང་ཆེན་གཟན་ལ་འཛིན།
གཟའ་ཆེན་ཉི་མ་བརྟོད་ལ་གནོན། གཙང་རྒྱལ་ཆུ་བོ་གྱེན་ལ་བསྐྱིལ། དེ་ཡང་སྟོབས་
སུ་སུ་ཆེ་ན། ན་ནམ་རྒྱལ་གྱི་བུ་ཆེའོ། །རྒྱལ་གྱི་བུ་ཐུ་བོ་ཆེ་དྲུག་དེ། གཅིག་ལས་གཅིག་
བཙུན་ཞིང་། གཅིག་ལས་གཅིག་ལྷག་སྟེ། ཕུ་བོ་ནང་གི་གཅེན་པོ་དེ། དུང་གི་མི་ཕོ་ལ།
གཡུ་ཡི་སྨིན་མ་ཅན། དམུ་རྗེ་དམུ་ཕྱུག་འཁོར་ལོ་འཛིན། གཤེན་ལྷ་དཀར་པོས་བྱིན་
གྱིས་བརླབས། རྒྱལ་རིགས་དམུ་ཡི་གདུང་རྒྱུད་བཟུང་། དེ་ཡི་འོག་མ་དེ། གསེར་གྱི་
མི་ཕོ་ལ། གཡུ་ཡི་དབུ་སྐྲ་ཅན། ཤག་རིགས་འཁོར་ལོ་ཅན། གར་གསས་བཙན་པོས་
བྱིན་གྱིས་བརླབས། གར་ཆེན་ཤག་གི་གདུང་རྒྱུད་བཟུང་། དེ་ཡི་འོག་མ་དེ། བྱུ་རུའི་
མི་ཕོ་ལ། དུང་གི་ཐོར་ཚུགས་ཅན། ཧོས་རྗེ་ཡིད་ལ་བཙན། གསས་རྗེ་རྨང་པོས་བྱིན་
གྱིས་བརླབས། གསས་རྗེ་ཧོས་ཀྱི་གདུང་རྒྱུད་བཟུང་། དེ་ཡི་འོག་མ་དེ། གཡུ་ཡི་མི་
100



༼ད༽
མདོ་སྡེ།
བསྟན་པ་རྗེས་བཞག་གི་མདོ། །
ཕོ་ལ། གསེར་གྱི་ཡིག་ཚང་ཅན། ཡེ་མཁྱེན་འཕྲུལ་གྱི་རྒྱལ། རྒོད་གསས་ཁམས་པས་
བྱིན་གྱིས་བརླབས། རྒོད་རྗེ་རྒྱ་ཡི་གདུང་རྒྱུད་བཟུང་། དེ་ཡི་འོག་མ་དེ། བསེ་ཡི་མི་
ཕོ་ལ། དུང་གི་སྨིན་མ་ཅན། དཔོ་རྒྱལ་རིན་ཆེན་འབར། གནམ་གསས་དབྱིངས་རུམ་
གྱིས་བྱིན་གྱིས་བརླབས། གནམ་རྗེ་དཔོ་ཡི་གདུང་རྒྱུད་བཟུང་། ནང་གྱི་གཅུང་པོ་དེ།
མཐིང་གི་མི་ཕོ་ལ། དུང་གི་པེའུ་ཅན། བྱུང་རུམ་རྒྱལ་བ་ཞེས། མཁའ་འགྱིང་གཉན་
གྱིས་བྱིན་གྱིས་བརླབས། མཁའ་འགྱིང་གཉན་གྱི་གདུང་རྒྱུད་བཟུང་། དེ་ན་ནམ་
རྒྱལ་གྱི་གདུང་རྒྱུད་ཡིན། འགྲོ་བ་ཡོངས་ལ་བཀའ་དྲིན་ཆེ། ད་ཆེ་བ་རྒྱལ་གྱི་གདུང་
དྲུག་ལས། བཙན་པོ་དམུ་ལ་འགྲན་ཟླ་མེད། དེ་འོག་གཅུང་གི་རྒྱལ་ལྔ་ལས། སུ་ཆེ་
སུ་ཆེ་ན། ག་ཅི་རྒྱ་ཡི་ཆེ། སུ་ལེགས་སུ་ལེགས་ན། ཅི་ལེ་ཧོས་ཀྱི་ལེགས། སུ་བཙུན་སུ་
བཙུན་ན། ཧོ་ཡ་དཔོ་ཡི་བཙུན། སུ་གཉན་སུ་གཉན་ན། གུ་ལི་གཉན་གྱི་གཉན། སུ་
འབྲང་སུ་འབྲང་ན། ཆོ་རིགས་ཤག་གི་འབྲང་། ད་ག་ཅི་ཀུ་ཡིག་ནག་པོ་རྒྱ། རྒྱ་རྗེ་
དངོས་ཀྱི་དང་པོ་དེ། ཡེ་མཁྱེན་གནམ་གྱི་བུ། འཕྲུལ་གྱི་ཡིག་ཚང་ཅན། དེ་ཡི་འོག་
མ་དེ། ཀུན་མཁྱེན་གནམ་གྱི་བུ། སྐོས་ཀྱི་ཡིག་ཚང་ཅན། དེ་ཡི་འོག་མ་དེ། དྲང་
མཁྱེན་གནམ་གྱི་བུ། གནམ་གྱི་དབང་ཡིག་ཅན། དེ་ཡི་འོག་མ་དེ། ཡེ་རྗེ་གནམ་གྱི་
བུ། གཙུག་ལག་ཡིག་ཚང་ཅན། དེ་ཡི་འོག་མ་དེ། སྨོན་རྗེ་གནམ་གྱི་བུ། སྨོན་པའི་
ཡིག་ཚང་ཅན། དེ་ཡི་འོག་མ་དེ། རྩེ་རྗེ་གནམ་གྱི་བུ། རྒྱལ་གྱི་ཡིག་ཚང་ཅན། དེ་ཡི་
འོག་མ་དེ། ཀ་དྷ་གནམ་གྱི་བུ། གསེར་གྱི་ཡིག་ཚང་ཅན། དེ་ཡི་འོག་མ་དེ། ཀོང་ཙེ་
གནམ་གྱི་བུ། འཕྲུལ་གྱི་ཡིག་ཚང་ཅན། དེ་ན་ནམ་རྒྱལ་གྱི་ཆོ་རབས་ལགས། དེ་རྒྱལ་
བུ་རྒྱལ་སར་ཕྱུང་བ་ལ། བསྐོས་དབང་གནམ་བས་ཆེ་བར་མཛོད། བཙུན་པ་ཉི་བས་
དྲོ་བར་ཤོག །དཔའ་བརྟན་ལྷུན་བས་འཐུག་པར་ཤོག །གཏིང་དཔག་མཚོ་བས་ཟབ་
པར་ཤོག །འཁོར་འདབ་སྐར་བས་འཕན་པར་ཤོག །བཙུན་འཕེལ་ནས་བས་ཆེ་བར་
101



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཤོག །གདུང་རབས་ཆུ་བས་རིང་བར་ཤོག །མི་རྒྱུད་གསེར་བས་བཟང་བར་ཤོག །དེ་
ལྟར་དུ། དེ་རིང་ངེད་ཀྱི་རྒྱལ་བུ་འདི་རྒྱལ་སར་ཕྱུང་བས། ངེད་ཅག་རྒྱ་ཡི་མངའ་
རིས་དང་། འབུམ་རྗེ་འོད་ཀྱི་གདུང་ཁམས་འདིར། བཙན་གྱི་ཤ་བ་མ་འགྲིམས་ཤིག །
གལ་ཏེ་འགྲིམས་ནའང་སྲང་ལ་འགྲིམས། བདུད་ཀྱི་བང་སྣ་མ་རྒྱུགས་ཤིག །གལ་ཏེ་
རྒྱུགས་ན་འབུམ་ལ་དཀྱུས། གནམ་གྱིས་མ་བཀྱོན་ཅིག །དགུང་གིས་མ་སྨད་ཅིག །
ཤལ་ཆེན་མ་གཡོ་ཞིག །རྒྱུགས་ཆེན་མ་ལངས་ཤིག །རྐུན་བུ་མ་གཏོང་ཞིག །འཇབ་
བུ་མ་བྱེད་ཅིག །སྲི་བདུད་མ་འབེབས་ཤིག །བྱུར་སྲི་མ་ལངས་ཤིག །དབུ་ཡོགས་མ་
ལྡང་ཞིག །ཆེའོ་ཆེའོ། །གཉན་ནོ་གཉན་ནོ། །བཙུན་ནོ་བཙུན་ནོ། །ཕན་ནོ་ཕན་ནོ། །
བརྩིས་སོ་བརྩིས་སོ། །བསོད་དོ་བསོད་དོ། །དཔལ་བསོད་དོ། །འུ་ཐིས་སོ་འུ་ཐིས་སོ། །
ཏྲང་ཅི་འུ་ན། དེ་འུ་ན། ཐེང་ཐང་ཝི། ཝི་ཙི་ཀུ་ཅི་ན། པྲ་འུད་དོ། །པྲ་འུད་དོ། །དེ་
ཡོ་ན། ཁ་སི་ཁ་སི། ཁའུ་ན་དྷ་དྲ། པྲ་སྲི་དེ་འུད། སི་པྲ་ལ་མ་ཡ་དེ་འུད། ཏྲང་ཅི་ཧོ་
ཡ་ཧོ་ཡ། པྲ་སྟི་ན་རྒ་མི་ཛ། རེའི་ཐང་ཐང་ངོ༌། །ཐང་ཐང་ངོ༌། །དེ་ཙི། ཞེས་ཟེར་
ནས། རྒྱལ་བུ་དེ་ཤིང་རྟའི་ཁ་ནས་གསེར་ཁྲིའི་ཁ་ལ་བཏེག་གོ །དེའི་དུས་སུ་དུང་གི་
བན་གླང་སྟོང་ལྔ་བརྒྱས། རྒྱལ་བུ་ལ་གུས་པས་བཏུད་དེ། སྣ་ལྕགས་ཀྱིས་འདོད་པའི་
རྫས་ཐམས་ཅད་ཕུལ་ཏོ། །གཞན་ཡང་འཇིག་རྟེན་གྱི་ཁམས་སུ། ལེགས་པའི་བྱ་བ་ལ་
ཐམས་ཅད་གཞོལ་བ་དང་། བཀྲ་ཤིས་ཀྱི་དགེ་རྟགས་མང་དུ་འཕེལ་བར་བྱུང་ངོ༌། །
དེ་ལྟར་རྒྱལ་བུ་དེ་རྒྱལ་སར་ཕྱུངས་ནས། ཕུན་སུམ་ཚོགས་པའི་དགའ་སྟོན་དང་
མཆོད་པ་རྒྱ་ཆེན་པོ་རུ་བྱས་སོ། །
དེ་ནས་དེའི་ཚེ་རྒྱལ་བུ་དེས་དགོངས་པ་ལ། བདག་ཀྱང་སྔོན་གྱི་བསོད་ནམས་
དང་། སྦྱིན་ཤུགས་ཀྱི་དབང་གིས། ཞིང་དག་པ་འཛམ་གླིང་སོག་ཁར་ནི་སྐྱེས། རིགས་
དག་པ་གདུང་རྒྱུད་ཀྱི་རྒྱལ་པོར་ནི་སྨིན། ལས་དག་པ་གཡུང་དྲུང་གི་བོན་ལ་ནི་སྤྱོད་
102



མདོ་སྡེ།
བསྟན་པ་རྗེས་བཞག་གི་མདོ།
༼ད༽
ཅིང་། བསོད་ནམས་དང་ལོངས་སྤྱོད་ཕུན་སུམ་ཚོགས་པར་ཡོད་པ་ལ། སྔོན་གྱི་ཡབ་
མེས་རྣམས་གང་དང་ཡང་མི་འདྲ་བར། སྐྱེས་པའི་མི་ལ་གྲགས་པའི་གཏམ་བྱ་བ་
ཡིན་པས། འཇིག་རྟེན་འདི་དང་ཕྱི་མ་གཉིས་ཀར་དགོས་པའི། དགེ་བའི་རྩ་བ་རྒྱ་ཆེ་
ལ་སྟོབས་དྲག་པ་ཞིག་བསྒྲུབ་ན་ཨེ་འགྲུབ། དེ་ཡང་སྔོན་གྱི་དབང་བྱར་དང་བསོད་
ནམས་ཅི་ཙམ་འདུག་གི་ཚད་ཀྱིས་བཟུང་བའི་སྨོན་ལམ་ཞིག་གདབ་ན་འགྲུབ་ནས་
མཆིས་སམ། དེ་གྲུབ་ན་དགེ་བའི་རྩ་བ་ཡང་བསྒྲུབ་ན་འགྲུབ་པའི་རྟགས་ཡིན་ལ། དེ་
མ་གྲུབ་ན་བསྒྲུབ་ཀྱང་མི་འགྲུབ་པ་ཡིན་སྙམ་ནས། ནངས་པར་ཉི་མའི་རྩེ་ལ་སྨོན་
ལམ་གྱི་རྟེན་ལ། ལྷ་རྟ་ངང་དཀར་གྱི་རྟེལ་བུ་དང་། ལྷ་འབྲི་ཤོལ་མོའི་བེའུ་དང་། ལྷ་
ལུག་བལ་ཆེན་གྱི་ལུ་གུ་དང་། འབྲས་དཀར་མོ་ཁལ་གཅིག་དང༌། ལྷ་མདའ་སྒྲོ་དཀར་
གྱི་མགུལ་དུ། རྒྱ་དར་དཀར་པོ་དང་། གསལ་བའི་སྒྲོན་མ་བཏགས་ནས། ཡུལ་དེའི་
ཤར་ཕྱོགས། རྒྱ་མཚོ་དང་ར་འཁྱིལ་ཆེན་གྱི་འགྲམ་དུ། རོལ་མོ་དང་འཁོར་ཚོགས་
མང་པོ་དང་བཅས་ནས་སོང་སྟེ། གསེར་སྐྱེམས་དང་གཡུ་མངོན་གྱི་མཆོད་ཅིང་།
རྒྱལ་བུའི་ཞལ་ནས་སྨོད་བཙུགས་པ། ཀྱེའོ་ཐེང་ཐེང་གནམ་གྱི་རྒྱལ་པོ་མཁྱེན། ང་
གདུང་རྒྱུད་རྒྱལ་གྱི་བུ་ཕོ་དེས། གོང་ན་གཉན་པའི་གཤེན་མིན་པ། གང་ལའང་ཕྱག་
འཚལ་མི་བཏུབ་ནའང་། དེ་རིང་གནམ་ལ་ཕྱག་འཚལ་ལོ། །གནམ་ལ་མཆོད་གསོལ་
ལོ། །དགུང་མཁྱེན་ནོ། །དགུང་མཁྱེན་ནོ། །དགུང་མཁྱེན་ནོ། །དེ་རིང་བདག་ཅག་
རྒྱལ་གྱི་བུ། བདག་འདི་ནས་ལོ་གྲངས་ཉི་ཤུ་རྩ་ལྔའི་བར། ཅི་བསམ་སྨོན་པའི་སྨོད་
བཙུགས་ནས། དང་ར་འཁྱིལ་ཆེན་གྱི་མཚོ་གླིང་ལ། དཀར་པོ་འབྲས་ལ་སྨོད་བཙུགས་
པས། འབྲས་ཁལ་ལྔ་བརྒྱའི་ཞིང་སར་ཤོག །ན་མར་མེ་ཏོག་གི་ལྗོངས་དཀྱིལ་ན། ཡོ་
མ་རྟེལ་ཆུང་ལ་སྨོད་བཙུགས་པས། ཡོ་མ་རྒྱ་མཚོ་འཕེལ་བར་ཤོག །རྩི་ཏོག་བྱུང་
ལྡེམ་གྱི་གཡང་ར་ལ། ཤོལ་མོ་བེ་འུ་ལ་སྨོད་བཙུགས་པས། ཤོལ་མོ་སྟོང་དུ་འཕེལ་
103



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བར་ཤོག །བྱེ་མ་ནེ་ལྗང་གི་ཚལ་གསེབ་ཏུ། གཡང་དཀར་ལུ་གུ་ལ་སྨོད་བཙུགས་
པས། གཡང་མོ་ཁྲི་རུ་འཕེལ་བར་ཤོག །དཔལ་ཁ་གསུམ་ཐོག་གི་ཡང་སྟེང་དུ། ལྷ་
མདའ་སྒྲོ་དཀར་ལ་སྨོད་བཙུགས་པས། ཚེ་གཅིག་འགྲོགས་པའི་ཟླ་རོགས་ནི། རྒྱལ་པོ་
གཉན་རིགས་ཀྱི་བུ་མོ་ལ། ཁྱེའུ་གསུམ་ལྕམ་གཉིས་ཀྱི་དབང་བྱར་ཤོག །ཅེས་གསུངས་
ནས། ཞལ་ནས་སྨོད་བཙུགས་ཏེ། ཡུལ་དེའི་བྱང་ཕྱོགས་སུ་རྒྱལ་པོ་གཉན་གྱི་རིགས།
གཉན་བསམ་ལྡན་རྒྱལ་བ་བྱ་བའི་བུ་མོ། གཉན་ལྕམ་དཀར་མོ་འོད་མ་གསལ་བྱ་བ་
ཁབ་ཏུ་བཞེས་ནས། སྟང་དང་དབྱལ་དུ་འཚོས་པ་ལས། དུས་རེས་ཤིག་ན། དང་
ར་འཁྱིལ་ཆེན་གྱི་མཚོ་གླིང་དུ། འབྲས་དཀར་མོ་ཁལ་གཅིག་ལས། འབྲས་ཁལ་ལྔ་
བརྒྱའི་དོ་གླིང་དུ་ཆགས་སོ། །ན་མར་མེ་ཏོག་གི་ལྗོངས་དཀྱིལ་དུ། ཡོ་མ་འཕེལ་ཆེན་
གྱི་རྟེའུ་ལས། གྱི་ལིང་མཚའ་ལུའི་རྟ་བརྒྱ་འཕེལ་ལོ། །རྩི་ཏོག་བྱུང་ལྡེམ་གྱི་གཡང་ར་
ལ། ལྷ་འབྲི་ཤོལ་མོའི་བེའུ་ལས། འབྲི་མོ་རུ་ལྡེམ་གྱི་གནག་སྟོང་འཕེལ་ལོ། །བྱེ་མ་ནེ་
ལྗང་གི་ཚལ་གསེབ་ཏུ། ལྷ་ལུག་བལ་ཆེན་གྱི་ལུ་གུ་ལས། ལྷ་བ་གཡང་དཀར་གྱི་ལུག་
ཁྲི་འཕེལ་ལོ། །རྒྱལ་ས་གསུམ་ཐོག་གི་ཡང་དབེན་དུ། གཉན་ལྕམ་དཀར་མོ་འོ་མ་
གསལ་ལས། བུ་ཁྱེའུ་གསུམ་བུ་མོ་གཉིས་དང་ལྔ་བདོག་སྟེ། འཕྲུལ་རྗེ་གཙུག་སྐྱེས་
དང་། འཕྲུལ་ལྡན་དཔལ་འབྱོར་དང་། འཕྲུལ་ཆེན་སྒྲོག་མཆོག་དང་། ཀོང་བཟའ་
འཕྲུལ་མོ་དང་། ཀོང་བཟའ་སྨན་བཙུན་དང་ལྔའོ། །དེ་ལྟར་དུ་རྒྱལ་བུའི་སྨོན་ལམ་དེ་
ལ། འཁོར་རྣམས་དང་། ཡབ་ཡུམ་དང་། གཞན་ཡང་ཕ་རོལ་གྱི་རྒྱལ་ཁམས་རྣམས་
ཀྱིས་ཀྱང་། ཤིན་ཏུ་ཡང་སྤྲོ་བ་སྐྱེ་ཞིང་ངོ་མཚར་དང་ལེགས་པ་བརྗོད་དོ། །དེ་ལྟར་དུ་
རྒྱལ་བུ་དེས་ནི་ཞལ་ནས་སྨོན་ལམ་ཅི་བཏབ་ཏུ་འགྲུབ་པར་སྣང་ངོ༌། །ཞེས་ཟེར་ནས།
རྒྱལ་ཁམས་དང་འཇིག་རྟེན་ཀུན་ཏུ་གྲག་གོ །
དེ་ནས་ཡང་དེའི་ཚེ་དེའི་དུས་ན། རྒྱལ་བུ་དེས་བསམ་པ་ལ། བདག་ཀྱང་སྔོན་
104



མདོ་སྡེ།
བསྟན་པ་རྗེས་བཞག་གི་མདོ།
ནས་བསོད་ནམས་ཀྱི་ཚོགས་བསགས་ཤིང་སྨོན་ལམ་དག་པས་ལྷོ་འཛམ་བུ་གླིང་གི་
སོག་ཁར་ནི་སྐྱེས། རིགས་བཟང་ཞིང་ཁུངས་བཙུན་པ་དབང་སྒྱུར་གྱི་རྒྱལ་པོ་ལྟ་བུར་
ནི་སྐྱེས། བསོད་ནམས་ཆེ་ཞིང་ལོངས་སྤྱོད་ལྡན་པས། རྒྱལ་སྲིད་དང་མངའ་དབང་
དང་ཕུན་སུམ་ཚོགས་པ་ནི་ལྡན། སྔོན་གྱི་ལས་དབང་གི་སྨོན་ལམ་ཡང་། ཅི་བཏབ་
ཏུ་འགྲུབ་པ་ཙམ་འདུག་པས། ད་ནི་དགེ་བའི་རྩ་བ་གཞན་ལས་ཀྱང་ཁྱད་པར་དཔག་
པ། གཞན་དག་གང་ཡང་མི་འདྲ་བར། གང་གིས་ཀྱང་བརྒལ་དུ་མེད་པ། སུས་ཀྱང་
མི་སྤོབས་པ། འགྲན་ཟླ་དང་བྲལ་བའི་དགེ་བ་སྟོབས་ཆེ་བ་ཞིག་བསྒྲུབ་ན། མུ་ཁྱུད་
བདལ་བ་རྒྱ་མཚོའི་གླིང་ལ། གསས་ཁང་ཆེན་པོ་གཅིག་བཞེངས་སུ་གསོལ་ན། གང་
དང་ཡང་མི་འདྲ་བར་ཀུན་ལས་དཔག་ཅིང་། གང་གིས་འགྲན་ཟླ་དང་བྲལ་བ་ཡོང་
བར་གཟིགས་ཏེ། དེ་ཡང་གསས་ཁང་རྒྱ་མཚོའི་ནང་དུ་བཞེངས་པ་ལ། འཇིག་རྟེན་
མིའི་བུ་བྱ་བས་མི་ཐོན་པས། ཅི་ལྟ་བུའི་ཐབས་ཤིག་བྱ་བར་དགོངས་ནས། ལག་པའི་
འཕྲུལ་ཡིག་ལ། གཙུག་ལག་གི་གབ་རྩེ་བརྩིས་པས། སྔོན་གྱི་སྲིན་པོ་བརྒྱ་དང་ལས་
མཐུན་པར་འདུག་ཅིང༌། དགེ་བའི་ལས་ལ་བར་དུ་གཅོད་པ་ཆ་ཙམ་འདུག་ཀྱང་།
བར་དུ་མི་ཆོད་པ་འགྲུབ་པར་རིག་སྟེ་ཐུགས་ཀྱི་དགོངས་པས། དགེ་བ་ལ་བར་ཆད་
ཆ་ཙམ་འདུག་ཀྱང་། འཇིག་རྟེན་གྱི་ཁམས་སུ་གཞན་དག་གང་དང་མི་འདྲ་བར།
དགེ་བ་རླབས་པོ་ཆེ་རུ་བརྩམ་པ་ལས། བདུད་ཀྱི་བར་ཆོད་ཆ་ཙམ་ལོས་སོ་འབྱུང༌།
འོན་ཀྱང་དགེ་བའི་སྟོབས་ཀྱིས་འཇོམས་ཡང་སྲིད། དེ་ནི་ཤིན་ཏུ་བཤོལ་དུ་མི་བཏུབ་
བོ། །ཞེས་དགོངས་ནས། ཡུལ་དེའི་ལྷོ་ནུབ་མཐའ་མིའི་གླིང་གི། ཡུལ་མུ་ཧ་ལ་མུན་
པའི་གླིང་ལ་སྲིན་པོ་བསྒྲུབ་ཏུ་ཕྱིན་ཏོ། །
དེ་ནས་ཡུལ་དེའི་ཤིང་ཏ་ལའི་སྡོང་པོ་དགུ་འདུས་ཀྱི་རྩ་བ་རུ་བསྡད་ནས། ཞབས་
སྐྱིལ་ཀྲུང་དུ་བཅས་ཤིང་། སྲིན་པོ་དབང་སྡུད་ཀྱི་ཕྱག་རྒྱ་དང་སྙིང་པོ་བཅས་ནས་
105



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
23
བརྗོད་པས། སྲིན་གྱི་རྒྱལ་པོ་ཧ་དྷ་ལ་སྐྱེས་གཅིག་བྱ་བ། གཙོ་འཁོར་དང་བཅས་པ་
དབང་དུ་འདུས་ཏེ་མདུན་དུ་བྱུང་ངོ༌། །དེ་ལ་སྲིན་གྱི་རྒྱལ་པོ་གཙོ་འཁོར་རྣམས་ཀྱང་།
ཤིན་ཏུ་མི་སྡུག་པའི་ཚུལ་བསྟན་ནས་བྱུང་བ་ལ། ཡང་བདུད་སྲིན་ཟིལ་གྱིས་གནོན་
པའི། ཕྱག་རྒྱ་དང་། སྙིང་པོ་དང༌། སྔགས་བརྗོད་པས། ཤིན་ཏུ་ཡང་འགུལ་མ་ནུས་
པར། ཀོང་ཙེའི་སྤྱན་སྔར་གུས་པས་བཏུད་དེ། ཀོང་ཙེ་ལ་གསོལ་པ། མི་རྗེ་དབང་
པོས་འཇིག་རྟེན་བྲན་དུ་བཀོལ། སྟོབས་ལྡན་རྟུལ་ཞུགས་ཤིན་ཏུ་གཟེངས་མཐོ་ཞིང་།
ཕྲག་པ་གཡས་ན་གསེར་གྱི་སྟག་བརྒྱ་མཆོངས། ཕྲག་པ་གཡོན་ན་དུང་གི་སེང་བརྒྱ་
རྔམས། སྤྱི་བོའི་གཙུག་ན་ལྕགས་ཀྱི་ཁྱུང་བརྒྱ་འཇུམ། འཇིགས་པའི་སྐྱེས་བུ་བཞི་ཡིས་
ཕྱོགས་བཞིར་བསྐོར། ད་ནི་བདག་ཅག་ཁྱེད་ལ་དང་བས་འདུད། ཁྱོད་ཀྱི་གང་གསུང་
བདག་གིས་བཀའ་ལ་ཉན། གཞན་དག་གང་དུ་བསྐོས་ཀྱང་བསྒྲུབ་པར་བྱ། ཞེས་
སྨྲས་ནས། གུས་པས་བཏུད་དེ་ཕྱག་བགྱིས་སོ། །དེ་ལ་ཀོང་ཙེས་ཀྱང་དགེ་བའི་རྩ་བ་
ཅི་ལྟར་བསྒྲུབ་པའི་བསམ་པ་དང་མཆིད་གླེངས་བས། སྲིན་པོས་ཀྱང་བསྒྲུབ་པར་
ཁས་བླང་སྟེ་མནའ་ཐོ་བཅད་དོ། །དེ་ལ་སྲིན་པོས་སྨྲས་པ། མིའི་བུ་ཀོང་ཙེ་འཕྲུལ་གྱི་
རྒྱལ་པོ་ལགས། འོ་སྐོལ་ཀྱང་སྟག་གཟིག་ཁྲོམ་པའི་ཚལ་གྱི། ནུབ་ཕྱོགས་སུ་ལྷན་ཅིག་
སྟབས་སུ་ཡོད་ཅིང་གནས་ཀྱིས་བསྡུས་པ་དང་། ད་ལྟ་ཡང་མནའ་ཐོ་བཅད་པས།
སྔོན་གྱི་སྨོན་ལམ་དང་ལས་དབང་ཡིན་ལས་ཆེ་ཡིས། ད་ཡང་བདག་གིས་ཁྱོད་ཀྱི་
དགེ་བའི་སྡོང་དང་གྲོགས་སུ་བྱ་ཡིས། ད་ཡང་ཁྱོད་མིའི་བུ་བྱ་བ་ནི། དར་དྲག་གིན་
སྐྱོ་སྐྱེན་པ་ཡིན་པས། ཡབ་ཡུམ་དང་། བཙུན་མོ་དང་། སྲས་རྣམས་ལ་ཤིན་ཏུ་ཡང་
གསང་ཞིག །ང་སྲིན་གྱི་བུ་བྱ་བ་ནི་ཡ་ང་ལ་ཤིན་ཏུ་རུ་འཐུར་བ་ཡིན་པས། ཅི་ཙམ་
གྱི་བྱ་བ་ཐལ་ན། དགེ་བར་བར་ཆད་བྱེད་པ་ཡང་འབྱུང་ངོ༌། །དེའི་ཕྱིར་ན་ངེད་རང་
གཉིས་ཀྱང་སོ་སོ་རུ་ཁྲིམས་དམ་པར་གྱིས་ཤིག །ཅེས་ཟེར་ནས་སོ་སོ་རུ་ཆད་བགོས་
106



མདོ་སྡེ།
བསྟན་པ་རྗེས་བཞག་གི་མདོ།
༼ད༽
ཏེ། སྲིན་གྱི་རྒྱལ་པོས་སྲིན་གྱི་བུ་རྩལ་དྲག་ལ་སྟོབས་ཆེ་བ་བརྒྱ་ཐམ་པ་ཀོང་ཙེའི་ཆ་
ལུགས་སུ་སྤྲུལ་ནས་གཏོང་བ་རུ་བྱས་སོ། །ཀོང་ཙེས་ཀྱང་ཡབ་ཡུམ་དང་། བཙུན་
མོ་དང་འཁོར་རྣམས་ལ་གསང་ནས། ཟླ་བ་ཕྱི་མའི་ཉ་ལ་མུ་ཁྱུད་བདལ་པའི་མཚོ་
གླིང་དུ་འཚོག་པར་ཁས་བླངས་སོ། །དེ་ནས་ཀོང་ཙེ་འཕྲུལ་གྱི་རྒྱལ་པོ་ཡང༌། སླར་
ཁྱིམ་དུ་ཕྱིན་ནས་བསམ་པ་བཏང་བ་ལས། བདག་ནི་དགེ་བའི་ལས་ལ་ཐང་བཅད་
ནས། བསྒྲུབ་པར་བརྩམ་པས་ཕ་མ་འདི་གཉིས་ལ། མཆིད་ཚིག་ཟུར་ཙམ་མ་སྨྲས་
ན། བདག་ཟླ་བ་གསུམ་འགོར་བའི་ཚེ་ལ། དགེ་ལས་སྡིག་ཆེ་བར་འོང་བར་དགོངས་
ཏེ། ཡབ་ཡུམ་གཉིས་ལ་གསོལ་བ། འཇིག་རྟེན་ཁམས་ན་གཉན་པའི་ཡབ་ཅིག་ལུས་
སེམས་བསྐྱེད་ཤིང་དང་། འཇིག་རྟེན་ཁམས་ན་གཉན་པའི་ཡུམ་ཅིག་ལུས་ཀྱི་སྒྲོམ་བུ་
ལགས། བདག་ནི་དགེ་བའི་ལས་ལ་ཐང་བཅད་ནས། འཇིག་རྟེན་འདི་རུ་གཞན་ལས་
དཔག་པ་ཡིས། དགེ་བ་རླབས་པོ་ཆེ་ཞིག་བསྒྲུབ་བསམ་ནས། ལག་པའི་འཕྲུལ་ཡིག་
གབ་རྩེ་བརྩིས་པ་ལས། སྔོན་གྱི་སྲིན་པོ་བརྒྱ་དང་ལས་མཐུན་པས། མུ་ཁྱུད་གདལ་
བའི་མཚོ་ཡི་གླིང་དཀྱིལ་ན། དགེ་བའི་ལས་ལ་གསས་ཁང་ཆེན་པོ་གཅིག །སྲིན་པོ་
བརྒྱ་དང་མནའ་ཐོ་བཅད་ནས་བརྩིག །ཟླ་བ་གསུམ་ན་མཐའ་རུ་ཕྱིན་ཏེ་འོང༌། དེ་
ཡི་བར་དུ་ཡབ་ཡུམ་ཐུགས་དམ་བདེ་མོར་བཞུགས། གསང་ཚིག་འདི་ནི་གཞན་ལ་
འཆོར་དུ་མི་རུང་ངོ༌། །ཞེས་སྨྲས་པས་ཡབ་ཡུམ་ཡང་ཤིན་ཏུ་དགྱེས་སོ། ། །
༧ དེ་ནས་དེའི་ཚེ། ཀོང་ཙེ་འཕྲུལ་གྱི་རྒྱལ་པོ་ནི། ཟླ་བ་ཕྱི་དེའི་ཚེས་བཅོ་ལྔ་
ལ། སྲིན་པོ་བརྒྱ་དང་འགྲོགས་ནས། མུ་ཁྱུད་བདལ་པ་རྒྱ་མཚོའི་འགྲམ་དུ་ཕྱིན་ནས་
ཀོང་ཙེས་སྐོས་མཛད་དེ། དང་པོ་རྒྱ་མཚོའི་གཏིང་ནས་རྨང་བཏིང་སྟེ་བརྩིགས་པས།
གདུག་པ་སྲིན་གྱི་བུ་དེ་རྣམས་ནི་ཤིན་ཏུ་སྟོབས་དང་རྫུ་འཕྲུལ་ཆེ་བས། རྫུ་འཕྲུལ་གྱི་
སྟོབས་ཀྱིས་རི་ཁུར་བྲག་བཀོགས་ནས། རྒྱ་མཚོའི་གཏིང་ནས་རྩལ་གྱིས་རྨང་བཏིངས་
107



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཏེ། ཟླ་བ་གཅིག་ནས་མཚོའི་ཁ་རུ་ཕྱིན་ཏོ། །དེ་ནས་མཚོ་ཁར་ཕྱིན་ནས། མཚོ་ལ་
སའི་ཟམ་པའི་ལམ་ཞིག་བྱས་ཏེ། ཀོང་ཙེ་ཡང་ལམ་དུ་ཞུགས་ཏེ། མཚོ་དཀྱིལ་དུ་ཕྱིན་
ནས་བལྟས་པས་ཤིན་ཏུ་ཡང་དགའ་ནས་སྨྲས་པ། འཇིག་རྟེན་ཁམས་ན་བསོད་ལྡན་
མང་ལགས་ཀྱང་། བསོད་ནམས་ཤིན་ཏུ་ཆེ་བ་ཀོང་ཙེ་རང་ཡིན་མོད། འཇིག་རྟེན་
ཁམས་ན་རྩལ་ལྡན་མང་ལགས་ཀྱང་། རྩལ་ཤུགས་སྟོབས་དང་ལྡན་པ་སྲིན་ཕྲུག་
ཁྱེད་རྣམས་ཡིན། ད་ཡང་བདག་གི་ཁ་ཡིས་སྐོས་གདབ་ཅིང་། ཁྱོད་བརྒྱ་ཚན་བཞིར་
ཆོད་ལ་ཕྱོགས་བཞིར་ལས་ལ་རེམས། དང་པོ་རྩལ་ཆེན་གྱད་ཀྱིས་རྨང་བཏིངས་ནས།
གཞི་རྨང་ཤིན་ཏུ་བརྟན་ལ་བརླིང་བ་གཅེས། དེ་ནས་དབྱིབས་དང་འབུབ་ལ་བཟོ་བ་
སྟེ། ཕྱི་སྐོར་དཔག་ཚད་བཅུ་དྲུག་ཡོད་པའི་ས། ཀུན་ནས་གྲུ་བཞི་ཆུ་ཞེང་མཉམ་པ་
སྟེ། མཚོ་ཁར་དཔག་ནས་གཞི་རྨང་ཁྲི་འཕང་ལ། རྒྱང་གྲགས་གཅིག་གི་མཚོ་ལས་
དཔག་པ་དགོས། རྒྱང་གྲགས་གཅིག་གིས་མཚོ་ལས་མ་དཔག་ན། དུས་བཞི་རྒྱལ་མོ་
འབྱུང་བའི་རླབས་ཤུགས་ལས། རྒྱ་མཚོའི་འུར་རླབས་ལྦུ་བ་མཁའ་ལ་འཆད། དེ་ཡིས་
ཤུགས་ཀྱིས་གཞི་རྨང་ཉེན་ལ་དོགས། ཞེས་གསུངས་ནས། ཀོང་ཙེས་སྐོས་མཛད་ཅིང་།
ཕྱོགས་བཞིར་དྲག་པོའི་རྩལ་གྱི་ཐང་བཅད་ལས་ལ་རེམས་སོ། །
དེའི་ཚེ་དེའི་དུས་ན། ཡུལ་རྒྱ་ལག་འོད་མའི་གླིང་། གྲོང་ཁྱེར་འཕྲུལ་སྒྱུར་བཀོད་
པའི་རྒྱལ་ས་ཁྲི་སྒོ་རྩེ་བརྒྱ་ན། ཀོང་ཙེ་འཕྲུལ་གྱི་རྒྱལ་པོ་ནི། ཞག་དང་ཟླ་བ་ལས་
འགྱངས་ཏེ། ནང་རོལ་གྱི་བཙུན་མོ་དང་སྲས་བློན་རྣམས་ཀྱིས། ཕྱི་རོལ་གྱི་ཞིང་ཁམས་
ལ་དབང་སྒྱུར་དུ་གཤེགས་སོ་སྙམ་མོ། །ཕྱི་རོལ་གྱི་རྒྱལ་ཁམས་དང་། རྒྱལ་ཕྲན་དང་།
མི་རྣམས་ཀྱིས་ནང་རོལ་གྱི་རྒྱལ་ས་ཆེན་པོ་རུ་བཞུགས་སོ་སྙམ་སྟེ། དེའི་ངང་ལ་ཟླ་བ་
ཕྱེད་དང་གཉིས་ལ་འགྱངས་སོ། །དེ་ལ་རྒྱལ་པོའི་བཙུན་མོ་གཉན་ལྕམ་དཀར་མོ་འོད་
མ་གསལ། ཤིན་ཏུ་ཡང་སེམས་ལ་མ་བཟོད་དེ། བློན་པོ་དང་དེད་དཔོན་རྣམས་ལ་
108



༼ད༽
མདོ་སྡེ།
བསྟན་པ་རྗེས་བཞག་གི་མདོ།
སྦྲན་བཏང་ནས་ཕྱི་རོལ་དང་། རྒྱལ་ཁམས་ཡོངས་ལ་བཙལ་བས། རྙེད་པ་བས་མི་
གཅིག་གིས་ཀྱང་མཐོང་བ་མེད་དོ། །དེ་ལ་རྒྱལ་ཁམས་ཀུན་ཀྱང་ཤིན་ཏུ་ཡང་མྱ་ངན་
དང་གདུངས་བ་སྐྱེས་ནས། རྒྱལ་ས་ཆེན་པོ་རུ་ཚོགས་སོ། །དེ་ལ་གཉན་ལྕམ་དཀར་
མོ་འོད་མ་གསལ་གྱིས་བསམ་པ་ལས། རྒྱ་ཀོང་ཙེ་འཕྲུལ་གྱི་རྒྱལ་པོ། ཞིང་ཁམས་གང་
དུ་བཙལ་བས་མ་རྙེད་ཅིང་སྟོར་བ་ལ། མངའ་རིས་དང་རྒྱལ་ཁམས་འདི་ཙམ་ཤིན་
ཏུ་ཡང་མྱ་ངན་གྱིས་གདུངས་ནས། རྒྱལ་ས་སྟོང་པར་བཅད་པ་ལས། ཡབ་ཡུམ་འདི་
གཉིས་མྱ་ངན་མི་དགོས་དང་། གླེངས་བ་ཙམ་ཡང་མེད་པས། འདི་གཉིས་ལ་ཅིས་
ཀྱང་གསང་ཚིག་ཅིག་མངའ་བར་འདུག་བསམ་ནས། ལྐོག་ཏུ་མཆིད་གླེངས་པས།
རྒྱལ་པོ་ཡབ་ཀྱི་ཤིན་ཏུ་ཡང་གཏམ་དུ་གསང་ནས་མ་སྨྲས་སོ། །རྒྱལ་མོ་ཡུམ་ནི་ཁ་རུ་
མ་སྨྲས་ཀྱང་། ཞེ་ལ་ཐག་ཆོད་དུ་གསང་བར་མི་སྣང་ནས། བཟང་ངན་གྱི་མཆིད་
གང་ཡང་མ་སྨྲས་ལ། བཙུན་མོས་ཀྱང་གནད་དུ་བོར་ནས། ཁྱེད་གཉིས་ང་ལ་གསང་
བའི་མཆིད་ཚིག་མ་སྨྲས་ན། བུ་སྤུན་གསུམ་ནི་ཀི་ལེ་མི་ཤ་ཅན་ལ་འཚོང་ངོ༌། །བུ་མོ་
སྤུན་གཉིས་ནི། རྒྱལ་མོ་སྨད་འཚོང་མའི་ཡུལ་དུ་སྤྲུགས་སོ། །བདག་རང་ནི་དར་གྱི་
ཐག་པ་ལ་འགགས་ནས་ཤི་བ་མ་ཡིན་རེ་ཟེར་ནས། གཉན་ལྕམ་གྱི་མནའ་བསྐྱལ་བས།
ཡུམ་ནི་ཤིན་ཏུ་ཡང་མ་བཟོད་དེ་ལྐོག་ཏུ་སྨྲས་པ། བུ་མོ་ཁྱོད་དེ་ཙུག་མ་བྱེད་དེ་འདྲ་
མ་གཏམ་དང་། གསང་བའི་ཚིག་གསུམ་ང་ལ་སྨྲ་རྒྱུ་ཡོད། ཅེས་ཟེར་ནས། གསང་
ཚིག་སྨྲས་པས། བཙུན་མོ་ཡང་སྙིང་ན་ནས་བསམ་པ། བདག་ཀྱང་འཇིག་རྟེན་མིའི་
ཡུལ་དུ་སྐྱེས་ཤིང་རྒྱལ་པོ་འདི་ལྟ་བུའི་གྲོགས་ཤིག་དང་ཕྲད་པས། སྔོན་གྱི་བསོད་
ནམས་དང་ལས་དབང་ཆེ་བསམ་ཡང་། ད་ལྟའི་གནས་སྐབས་ལ། ལས་དགེ་བ་
རླབས་པོ་ཆེའི་བྱ་བ་འདི་ལྟ་བུ་ཞིག་ལ་འཇུག་པ་དེ་བདག་ལ་ཡང་མཆིད་གླེང་བ་ཙམ་
ཞིག་མེད་པར། ཀོང་ཙེ་གཅིག་བུས་ལྐོག་ཏུ་བརྩིག་པ་འདི། ལུས་ཀྱི་ཟླ་རོགས་ཡིན་
109



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀྱང་ཟ་མ་སྙིང་རེ་ན། ཞེས་བསམ་ནས་བསམ་པ་ངན་པ་སྐྱེས་སོ། །
དེ་ནས་དེའི་ཚེ་བཙུན་མོ་དེས། གསས་ཁང་བརྩིག་པའི་རྩ་རུ་འགྲོ་བསམ་ནས། ཕྱེ་
ཉིང་ནས་ཉིང་དུ་བཏགས་པའི་ཡང་སྙིང་དང་། ཆང་ཉིང་ནས་ཉིང་དུ་བསེང་བའི་
ཡང་བཅུད་དང༌། ཤ་དང་སྒོག་བཙོང་དང༌། དཀར་མངར་དང་འབྲུ་བཅུད་ལ་
སོགས་པ། བདའ་དགུ་ཟས་སྐོམ་མང་པོ། མཛོ་དྲེའུ་མང་པོ་ལ་བཀལ་ནས། བྲན་
ཁོལ་སྟོང་གཡོག་ཏུ་ཁྲིད་དེ། ཡུལ་དེའི་ལྷོ་ནུབ་ཏུ་ཁ་བསྟན་ནས། མུ་ཁྱུད་གདལ་པའི་
རྒྱ་མཚོ་ཚོལ་དུ་གཤེགས་སོ། དེ་ནས་ཞག་གྲངས་དང་དུས་ཚོད་མང་པོ་ལ་འདས་ཏེ་
སོང་ངོ༌། །དེར་མུ་ཁྱུད་གདལ་པའི་མཚོ་འགྲམ་དུ་ཕྱིན་ནས་བལྟས་པས། མཚོ་དེ་ན་
བུན་གྱི་ཁྲིགས་ཀྱིས་ཆོད་ནས། ཅི་ཡང་བལྟར་མ་མཐོང་བ་ལ། མས་བུ་ཆེ་བ་ལ་སྨྲས་
པ། གསོན་དང་རྒྱལ་བུ་འཕྲུལ་རྗེ་གཙུག་སྐྱེས་ལགས། རྒྱ་མཚོ་འདིའི་གླིང་ལ་གསས་
ཁང་བརྩིག་པར་ངེས། ན་བུན་ཁྲིགས་ཀྱིས་ཆོད་པས་ཅི་ཡང་བལྟར་མི་མངོན། མཚོ་
མཐའ་བསྐོར་ཞིང་ལྟོས་དང་ལམ་རྙེད་མཐོང་ཡང་སྲིད། ཅེས་སྨྲས་པས། དེ་ལ་རྒྱལ་
བུ་དང་འཁོར་པ་རྣམས་ཀྱིས་མཚོ་མཐའ་བསྐོར་ཞིང་བལྟས་པས། མཚོ་ལ་སའི་ཟམ་
པ་ཞིག་གི་ལམ་གཅིག་རྙེད། ལམ་དེར་ཞུགས་ནས་མཚོ་དཀྱིལ་དུ་ཕྱིན་པས། གསས་
ཁང་བརྩིག་པ་མཐོང་སྟེ་ཕྱིར་ལ་ལོག་སྟེ་སྨྲས་པ། ཡུམ་ལགས་བདག་ཅག་རྣམས་ཀྱིས་
མཚོ་མཐར་བསྐོར་ཞིང་བལྟས་པས། མཚོ་ལ་སའི་ཟམ་པའི་ལམ་གཅིག་རྙེད། ལམ་
དེར་ཞུགས་ནས་མཚོ་དཀྱིལ་དུ་ཕྱིན་ཙམ་ན། ཡབ་ཀོང་ཙེ་ཀ་ན་བ་འདྲ་བ་བརྒྱ་རྩ་
གཅིག་སྣང་བས། བརྒྱ་ནི་ཕྱོགས་བཞི་ན་ཉི་ཤུ་རྩ་ལྔ་རེར་བཅད་ནས། ལས་བྱེད་ཅིང་
སྣང་། གཅིག་ནི་དངུལ་གྱི་འགྱིང་ཀར་ཞིག་ཐོགས་ནས། ཁ་ནས་སྐོས་འདེབས་ཀྱིན་
སྣང་ངོ༌། །བདག་ཅག་རྣམས་ནི་དྲུང་དུ་འགྲོ་མ་ཕོད་ནས། སླར་ལ་ལོག་སྟེ་མཆིས་
པ་ལགས། ཞེས་སྨྲས་པས། མས་ཀྱང་བུ་ལ་ལེགས་སོ་ཞེས་བྱ་བ་བྱིན་ནས། བུས་སྣ་
110



མདོ་སྡེ།
བསྟན་པ་རྗེས་བཞག་གི་མདོ།
༼ད༽
དྲང་སྟེ། མཚོ་དཀྱིལ་དུ་ཇེ་ཉེར་གསས་ཁང་རྩིག་ས་རུ་ཕྱིན་པས། སྲིན་པོ་བརྒྱས་དུས་
གཅིག་ཏུ་མཐོང་ནས། གསས་ཁང་བརྩིག་འཕྲོ་བསྐྱུར་ཏེ། ལག་པ་ཕྲུག་ཕྲུག་སྤྲུགས་
ནས། ཀུན་གྱིས་ཀོང་ཙེ་འཕྲུལ་གྱི་རྒྱལ་པོ་མནའ་ཟན་པོ་ཐོལ་ལེ་ལེ་ཞེས་ཟེར་ཞིང་།
ཕྱོགས་བཞིར་ཆུ་འཚུབས་སྐྱ་རིང་ངེ་། གང་ལྟར་སོང་ཡང་ཆ་མེད་པར་བྲོས་ཏེ་སོང་
ངོ༌། །རྒྱལ་པོ་ཀོང་ཙེ་གཅིག་པུ་མཚོ་དཀྱིལ་དུ་ལུས་པས། དང་ལ་ཟས་ནོར་ལ་བལྟས་
ནས་སྨྲས་པ། ཆགས་པའི་ཟང་ཟིང་མང་བས་དམྱལ་བའི་ས་བོན་བཏབ། དུས་ཀྱི་
མཐའ་ལ་ནོར་ཆེ་བདུད་ཉིད་ཡིན། ཆེ་སྟེ་རང་ཉིད་སྲོག་དང་བྲལ་བའི་རྐྱེན། ཆུང་
སྟེ་ཞེན་ཆགས་སྡུག་བསྔལ་འདམ་ལ་འབྱིང༌། བུ་མིང་སྲིང་ལ་བལྟས་ནས་སྨྲས་པ།
ཆགས་པའི་གཞི་མས་ལན་ཆགས་ལེ་ལན་བསྐོར། འདོད་པའི་དབང་གི་དམྱལ་བའི་
འབྲས་བུ་སྨིན། བདེ་བ་མེད་པར་སྡུག་བསྔལ་གདོས་ལ་འཐོག །ལས་ངན་འཁྲུལ་
པའི་ས་བོན་སྙིང་རེ་ན། ཟླ་རོགས་ལ་བལྟས་ནས་སྨྲས་པ། དགྲ་འབྲེལ་སྲིན་མོ་ཁྱོད་
དང་ཕྲད་པས་ང་རེ་ཕུང་། ཕུང་གསུམ་གྱོད་ཀྱི་ཤོ་གཞི་ནག་པོའི་ཁར། སྙིང་མེད་བྱིས་
པས་རྩེ་མོ་རྩེ་བ་ལ། རིན་ཆེན་སྐུགས་ཤོར་མྱ་ངན་མཚོ་དང་འགྲོགས། གསས་ཁང་གི་
བརྩིག་འཕྲོ་ལ་བལྟས་ནས་སྨྲས་པ། བསམ་དོན་དགེ་བའི་རྩ་བ་ལམ་དུ་ལུས། མཐར་
ཕྱིན་འབྲས་བུ་འགྲུབ་པར་མ་གྱུར་ཡང་། བརྩམས་པ་ཙམ་གྱིས་བསམ་པ་བཟང་པོ་
དེས། ནམ་ཞིག་བདག་གི་ལས་འདི་མཐར་ཕྱིན་ཤོག །ཅེས་སྨྲས་ནས་སླར་རང་ཡུལ་
དུ་གཤེག་སོ། །དེ་ལ་རྒྱལ་ཁམས་ཀྱི་མི་རྣམས་དང་། ཡབ་ཡུམ་དང༌། བློན་འཁོར་
རྣམས་ཀྱིས་རྒྱལ་བུ་སྟོར་བ་བྱོན་ནོ། །ཞེས་ཟེར་ནས་ཀུན་དགའ་སྟེ། རྒྱལ་བུའི་མདུན་
ནས་བསུས་སོ། །དེ་ལ་རྒྱལ་པོས་བཀའ་སྩལ་པ། ཀྱེ་མ་ཀྱི་ཧུད་རྒྱལ་ཁམས་འཇིག་རྟེན་
ཀུན། སྒྱུ་མའི་ལུས་བླངས་གདོས་པའི་ཤ་གཟུགས་ཅན། མིང་གཟུགས་ཉིང་མཚམས་
རྐྱེན་གྱིས་སྦྱར་བ་འདི། རང་རིག་བདག་མེད་དོན་གཅིག་མ་རྟོགས་པའི། བདག་
111



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཛིན་མངའ་དབང་ལོངས་སྤྱོད་བཅས་པ་འདི། ཅི་བཞིན་བརྟག་ན་སྙིང་པོ་མེད་
བཞིན་དུ། དེ་ཕྱིར་མངའ་དབང་རྒྱལ་འཁོར་ཕུན་ཚོགས་རྣམས། བར་དོའི་སེམས་
ཅན་མཚོ་ཁའི་སྦྲང་བུ་འདྲ། སྲོག་དབུགས་བསྡུས་པའི་ལུས་རེ་འདྲ་འདྲ་ལ། གང་
གི་བདག་པོ་གང་གིས་བྱེད་པར་མཆི། མ་ཤིའི་བར་དུ་ཚེ་རེ་ཀུན་གྱིས་བསྐྱལ། ཤི་
ནས་རྣམ་ཤེས་བར་དོར་སོ་སོར་འགྲོ། དེ་ཕྱིར་རྒྱལ་འཁོར་རྣམས་ཀྱང་གང་དགར་
མཛོད། ལྷན་ཅིག་ཚོགས་ནས་འདུག་པས་ཅི་ལ་ཕན། ཅིས་ཀྱང་རང་ཉིད་དབང་བྱར་
མི་བཏུབ་ཅིང་། བདག་ལ་གཞན་གྱིས་སྡོངས་སུ་ཡོད་བསམ་ཀྱང་། རང་ཉིད་གཅིག་
བུར་བཅད་པའི་འདུན་མ་ལ། ཕ་མ་བུ་གཉེན་ཡིན་ཡང་བར་དུ་གཅོད། དེ་ཕྱིར་ལྷན་
ཅིག་འགྲོགས་པས་ཅི་ལ་ཕན། འགྲོ་བ་སྤྱི་སེམས་བསམ་པའི་དགེ་བ་དང༌། རང་ཉིད་
ཕྱི་མའི་རྒྱགས་ཕྱེ་བཏགས་པ་དང་། གཡུང་དྲུང་བསྟན་པའི་དོན་ལ་བློ་སེམས་པ།
ཁར་རྩང་གདུགས་ཀྱི་རྩེ་ལ་གཞའ་བཞིན་ཐལ། སེམས་ལ་བསམ་སྦྱོར་བཟང་ཡང་ཅི་
འདྲ་ན། མངའ་དབང་ཕུན་སུམ་ཚོགས་ཀྱི་ཅི་སྐྱིད་ན། ཡབ་ཡུམ་སྲས་རྣམས་རྒྱལ་
འཁོར་ལོངས་སྤྱོད་ཟུངས། རང་རང་གང་ཕན་སྤྱོད་པ་གང་བདེར་མཛོད། འཁོར་
འབངས་རྣམས་ཀྱང་ཅི་བདེའི་འདུན་མ་སྒྲུབས། བདག་ནི་འདི་རུ་མི་འདུག་ཕུང་པོ་
འཇིག །གཞན་དག་རྒྱལ་ཁམས་ཞིག་ཏུ་འཁྱམས་སུ་འགྲོ། ཞེས་གསུངས་ཏེ། རྒྱལ་བུ་
ཤིན་ཏུ་ཐུགས་ལ་རྨོངས་པ་མཛད་ནས། འཚོ་བའི་ཟས་དང་། སྐོམ་པའི་བཏུང་བ་
ཡང་མ་བཞེས་ནས། རྒྱལ་མཁར་གྱི་བད་ལ་དབུ་གཏུམས་ནས་བཞུགས་སོ། །དེ་ལ་
ཡབ་ཡུམ་དང་། བཙུན་མོ་དང་། སྲས་དང༌། བློན་འཁོར་རྣམས་གང་གིས་ཀྱང་ཞུ་
བ་ཕུལ་བས་གསན་དུ་མ་བཞེད་དོ། ། །
དེ་ནས་དོ་མོད་སེམས་ལ་གཞིག་འབྲེལ་མང་པོ་བཏང་བ་ལས། བདག་ཀྱང་ཆེ་ཞིང་
ཁུངས་བཙུན་པའི་དབང་ཆེན་རྒྱལ་པོར་ནི་སྐྱེས། འཁོར་དང་ལོངས་སྤྱོད་དང་མངའ་
Il2



མདོ་སྡེ།
བསྟན་པ་རྗེས་བཞག་གི་མདོ།
དབང་ཕུན་སུམ་ཚོགས་པར་རུ་ཡོད་ནའང་། ཡོད་པའི་དོན་ལ་འཇིག་རྟེན་གྱི་ཁམས་
སུ་གཞན་དང་མི་འདྲ་བར། ཀུན་ལས་དཔག་པའི་བྱ་བ་ཞིག་བསྒྲུབས་པ་ལ། བྱ་བ་
ཡང་ཕྱེད་འགྲུབ་ཕྱེད་མ་གྲུབ་ཙམ་ལ་ཡོད་དེ། དེ་ཡང་རྒྱ་མཚོའི་གླིང་དུ་གསས་ཁང་
བཞེངས་པ་ནི་མི་སྲིད་པའི་སྲིད་པ་ཡིན་པས་ཕྱིར། མཚོ་ཁ་རུ་ཕྱིན་ནས་རྨང་ཐེངས་པ་
ནི། ཕྱེད་ཙམ་གྲུབ་པ་ཡིན་ལ། དེའི་སྟེང་དུ་གསས་ཁང་བརྩིགས་པ་ནི་ཕྱེད་ཙམ་མིན་
པ་མ་ཚར་བར་འདུག་པས། དེ་ནས་ཡུལ་ཁམས་འདིའི་བཟོ་བོ་དང་མཁར་ལེན་པས་
མི་ཐོན་པས། ལྷ་ཀླུའི་བཟོ་བོ་ཞིག་བཙལ་ན། ཅི་ལྟར་དུ་འགྲུབ་བསམ་ནས་ཉལ་བ་
ལ། དེ་ནུབ་གཉིད་པའི་རྨི་ལམ་ལ། མདུན་གྱི་བར་སྣང་ལ་འོད་ཀྱི་མི་དཀར་པོ་གཞའ་
ཚོན་སྣ་ལྔའི་གུར་དུ་འདུག་པ། ལུས་ལ་རིན་པོ་ཆེའི་རྒྱན་བཀྲ་བ། ཕྱག་ན་སྲིད་པ་
སྐོས་ཀྱི་ཆག་ཤིང་བསྣམས་པ་གཅིག་གིས། རིན་པོ་ཆེའི་བྱུང་གཅིག་ལ་བཅིབས་ནས།
ཞལ་ནས་གསུང་ཕྱིར་ཕྱུང་སྟེ་སྨྲས་པ། ཀྱེ་གསོན་དང་རྒྱལ་པོ་ཀོང་ཙེ་ལགས། འཇིག་
རྟེན་ཞིང་ས་གཤིན་པོ་འདྲ། དགེ་བ་འབྲུ་བཅུད་ལོ་ཏོག་འདྲ། བར་ཆད་རྐྱེན་ནི་བ་མོ་
འདྲ། བརྩོན་འགྲུས་ཞིང་པའི་སོ་ནམ་འདྲ། འཕེལ་ཁ་ལོ་འབྲས་མེ་ཏོག་འདྲ། རྒ་ཤི་
ཉི་མ་འཆར་ནུབ་འདྲ། འགྲུབ་དཀའ་ཆུ་ལ་མཁར་བརྩིག་འདྲ། དེ་ཕྱིར་སོ་ནམ་དགེ་
བ་ལ། ཐང་ལྷོད་བྱེད་པས་ག་ན་ཡོང༌། སྐྱོ་སྐྱེན་བྱས་པས་ག་ལ་འགྲུབ། ལོ་ཏོག་ལྗང་
ནས་ག་ལ་བསྐྱུར། དགེ་སྤྱད་ལས་འཕྲོ་འཇོག་ལགས་སམ། འདི་ནི་ཉི་མ་བྱང་ཤར་
གྱི། ལྷ་སྲིན་མཚམས་ཀྱི་གཟུ་བོ་ལ། དྲང་ཆེན་ཕྱྭ་རྗེ་རྒྱལ་པོ་བཞུགས། དེ་དང་སྔོན་
གྱི་སྨོན་ལམ་མཐུན། དགེ་བའི་སྡོང་གདབ་དེ་ལ་ཞུས། དེས་ན་མཐའ་རུ་ཕྱིན་ཏེ་ངེས།
བདག་ནི་སྲིད་པའི་ཁྱེའུ་ཆུང་། སངས་པོ་འབུམ་ཁྲི་ཐུགས་ཀྱི་སྲས། ད་ལྟ་ཁྱོད་ལ་ལུང་
བསྟན་འོང་། ལར་ཡང་ལུང་བསྟན་དམ་ཚིག་ནི། དངོས་སམ་ཉམ་སྣང་རྨི་ལམ་ལ།
མཚན་མའི་པྲ་རྟགས་ཅི་བྱུང་བ། གསང་བའི་དངོས་གྲུབ་དམ་པར་སྙམས། མ་གསང་
113



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བགེགས་ཀྱི་བར་ཆད་འབྱུང་། ཞེས་གསུང་ནས་མི་སྣང་བར་གྱུར་ཏོ། །དེ་ལ་རྒྱལ་པོ་
ཤིན་ཏུ་ཡང་ཐུགས་སེམས་བདེ་མོར་ལམ་དུ་ཚུད་དེ་ཤིན་ཏུ་ཡང་དགའ་བ་སྐྱེས་སོ། །
༧ དེ་ལ་རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་ནི། ནངས་པར་ནམ་ལངས་ནས། སྲིད་
པའི་ཁྱེའུས་ལུང་བསྟན་པ་བཞིན་དུ། གསས་ཁང་གི་སྐོས་མཁན་ཚོལ་དུ་གཤེགས་
པར་ཐག་བཅད་ཀྱང་། སྔར་གྱི་ཐ་ཚིག་ལ་སུན་ཕྱུང་བས། ཡབ་ཡུམ་དང་འཁོར་པ་
གང་ལ་ཡང་། ཤིན་ཏུ་སྦ་གསང་དམ་དུ་བྱས་ནས། ཡབ་ཡུམ་ལ་རྒྱལ་ཕྱག་དང་སྐུ་
ཁམས་ཞུས་ནས། རྒྱལ་བུ་འཁྱམས་པའི་ཚུལ་དུ། འཁོར་ཚོགས་ཕྲ་མོ་ཞིག་དང་ཆས་
ནས། ཡུལ་དེའི་བྱང་ཤར་དུ་ཁ་བལྟས་ནས། ལྷ་སྲིན་གྱི་ས་མཚམས་ཚོལ་དུ་གཤེགས་
སོ། །དེ་ནས་དེའི་ཚེ་རྒྱལ་བུ་འཁོར་ཚོགས་མང་པོ་ནི། སྔ་ན་མ་མཐོང་བའི་ལ་དགུ་ནི་
བརྒལ། ལུང་དགུ་ནི་འབོགས། ཆུ་དགུ་ནི་བཅད་ནས། ཡུལ་དེའི་མ་ཏ་ན་ལ་རྩར་
ཕྱིན་ཙམ་ན། ཟངས་རི་ལྕགས་རི་སྤྱི་བོ་ཕྲད་པའི་ལུང་པ་ཞིག་ཏུ་ཕྱིན་ཏེ། སྔ་ན་མ་
མཐོང་བའི་ཡུལ་ལ་སྐྱི་འཇིགས་ནས། ཕྱོགས་བཞི་མཚམས་བརྒྱད་དུ་བལྟས་པས།
ལུང་པ་དེ་ནི་གཡས་གཡོན་དབུས་གསུམ་དུ་གྱེས་ཏེ། ཉིན་དུ་སྲོ་ལོ་སྤང་དཀར་གྱི་
ལུང་པ་རུ། བྲག་དཀར་དང་གཡུ་ཤུག་རྩེ་རྒྱལ་གྱི་ཚལ་རྒྱས་པ་ལ། རྐྱ་པ་མི་དཀར་
རྟ་དཀར་དང༌། རྟ་པའི་ཚོགས་མང་པོ་འདུག་གོ །སྲིབ་ཏུ་དོག་ས་གྲོ་བའི་ལུང་པ་
ལ། བྲག་དམར་དང་། ཟོམ་ཤིང་ཐང་དམར་གྱི་ཚལ་རྒྱས་པ་ལ། རྐྱ་པ་མི་ནག་རྟ་
ནག་དང་། རྟ་པའི་ཚོགས་མང་པོ་འདུག་གོ །དབུས་སུ་ཨ་བ་ནེ་ལྗང་གི་ལུང་པ་ལ།
གཞའ་ཚོན་གྱི་བྲག་དང༌། སྨན་ཤིང་གི་རྒྱལ་པོ་ཨ་ཀ་རུའི་ཚལ་རྒྱས་པ། དེའི་ལྗོངས་
དཀྱིལ་དུ། གྲོང་དང་གྲོང་ཁྱེར་གྲོང་རྡལ་གྱི་དབུས་སུ། བདེ་བར་གཤེགས་པའི་གཞལ་
ཡས་ཁང་། མཆོད་རྟེན་པྲ་ཕུད་རྩེ་དགུའི་ཚུལ་དུ་བཞེངས་པ་ཞིག་སྣང་ངོ༌། །ལུང་
པ་དེའི་མདོ་དྲང་དུ་ལམ་པོ་ཆེ་གཅིག་གི་འགྲམ་ན། ཁྱེའུ་གསུམ་ཀུ་སྒྲ་དི་རི་རི་བྱེད་
Il4



མདོ་སྡེ།
བསྟན་པ་རྗེས་བཞག་གི་མདོ།
ཅིང་འདུག་གོ །གཡས་གཡོན་གྱི་རྐྱ་པ་དང་ཁྲོམ་ཚོགས་རྣམས་ལ་ཤིན་ཏུ་ཡང་ཡ་ང་
ནས། ཁྱེའུ་ཆུང་དེ་གསུམ་གྱི་དྲུང་དུ་སོང་བ་ལ། ཁྱེའུ་ཆུང་དར་དཀར་གྱི་རལ་གུ་གོན་
པ་གསེར་གྱི་རལ་གྲི་ཐོགས་པ་གཅིག་དང་། ཁྱེའུ་ཆུང་རའི་སླག་པ་ཅན་ལྕགས་ཀྱི་སོག་
ལེ་ཐོགས་པ་གཅིག་དང་། ཁྱེའུ་ཆུང་དུག་པོ་རྩི་བེར་ཅན་ཤེལ་གྱི་ཕྲེང་བ་བསྣམས་པ་
གཅིག་དང་གསུམ་དུ་སྣང་བས། གཉིས་པོ་ནི་མི་འབོད་དགུ་འབོད་ཀྱིན། རྒྱན་གཞི་
དཀར་ནག་གཉིས་བཏིང་པའི་སྟེང་དུ། གསེར་གྱི་ཆོ་ལོ་ལ་གཡུའི་རི་མོ་ཅན་དང་།
ལྕགས་ཀྱི་ཆོ་ལོ་ལ་ཟངས་ཀྱི་རི་མོ་ཅན་གཉིས་བསྣམས་ནས། ཁ་ན་ཤར་ཤར་འདེབས་
ཀྱིན་རྩི་བར་འདུག་གོ །དུག་པོ་རྩི་བེར་ཅན་དེ་ཆོ་ལོ་ཡང་མི་རྩེ་བར། ཕ་ཟད་ན་མིག་
ཟིམ་མེ་བཀྱེད་ནས་འཛུམ་དམུལ་ལེ་འདུག་གོ ། །
དེ་ལ་ཀོང་ཙེ་འཕྲུལ་གྱི་རྒྱལ་པོས་ཀྱང་དཔྱད་པས། ཁྱེའུ་ཆུང་དུག་པོ་རྩི་བེར་ཅན།
ཤིན་ཏུ་མཚན་དང་ལྡན་པ། ངང་རིང་བ། རྒྱུད་དུལ་བ། ཤ་སྐེམ་ལ། ཚིག་བརྟན་
པ། ཅི་བལྟས་ནི་ཅི་རུ་མཛེས་པ། ཅི་དཔྱད་པ་ནི་ཅི་རུ་རུང་བ། ཅི་བསམ་ནི་ཅི་རུ་
མནོ་བ་ཞིག་སྣང་བས། དེ་ནུབ་ཀྱི་རྨི་ལམ་འདྲ་ཡིན་ན། ཕྱ་སྲས་ཀྱི་རྒྱལ་པོ་ཡང་དེ་
ཡིན་པར་ཡང་ཨེ་མཆིས་བསམ་ནས། ཁྱེའུ་ཆུང་དེ་ལ་ཉམས་ཚོད་དེ། དང་པོར་ཐག་
བཟུང་གི་སྨྱོ་ཚིག་སྨྲས་ཀྱང་མ་བཏུབ། བར་དུ་དྲ་མཐུན་གྱི་སྦྱོར་ཚིག་བསྡེབས་ཀྱང་མ་
བཏུབ། ཐ་མ་ཕྱོགས་བཞིའི་ལྟ་བ་བཀྱེས་ཀྱང་མ་ཐུབ་སྟེ། ཁྱེའུ་ཆུང་དེ་ནི་སྤྲུལ་པའི་སྐུ་
ཞིག་ལགས་པར་རིག་སྟེ། ཤིན་ཏུ་ཡང་ཡིད་ཆེས་ནས། ཤིང་རྟའི་ཁ་ལས་བབས་ཤིང་
ཁྱེའུ་ཆུང་ལ་ཞེ་ས་ཕུལ་བས། ཁྱེའུ་ཆུང་གིས་ཀྱང་རྒྱལ་པོ་ལ་སྙུན་གྱི་དྲི་བ་དང་ལེགས་
པ་ཚུལ་བཞིན་དུ་བརྗོད་དེ། སྨྲས་པ། མགྲོན་པོ་ལགས། ཉིད་ནི་སྤྱིར་ཡང་མི་བྱ་བ་
བསོད་ནམས་ཆེ་བ་ལགས་སོ། །དེའི་ནང་ནས་ཀྱང་གདུང་བརྒྱུད་ཀྱི་རྒྱལ་བྱ་བ་ནི་
ཤིན་ཏུ་ཡང་བསོད་ནམས་ཆེ་བ་ཡིན་པས། བདག་ལ་ཞེ་ས་ཕུལ་བ་ནི་ཤིན་ཏུ་ཡང་མི་
115



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རིགས་སོ། །ཞེས་གསུངས་སོ། །
དེ་ལ་རྒྱལ་པོ་ཡང་ཤིན་ཏུ་སྤྲོ་བ་སྐྱེས་ནས་དགའ་སྟེ་གསོལ་པ། མཚན་དང་ལྡན་
པའི་སྐྱེ་བུ་ཁྱད་པར་ཅན། ཅི་བལྟས་ཐམས་ཅད་སྤྱན་ལ་མཛེས་པའི་སྐུ། ཅི་གསུང་
ཐམས་ཅད་འཕྲུལ་ངག་བདེན་པའི་བོན། ཅི་མཛད་ཐམས་ཅད་ཐབས་ལ་མཁས་
པའི་མཆོག །བདག་གི་ལོ་རྒྱུས་རྣམས་ཀྱང་ཁྱོད་ལ་གསལ། ཡུལ་དང་ཞིང་ཁམས་
འདི་ལ་ཅི་མིང་ལགས། བདག་གི་དགེ་བ་ལམ་དུ་ལུས་པ་ཡི། འཕྲོ་འདི་བདག་གིས་
ཅི་ལྟར་བྱས་ན་འགྲུབ། ཉིད་དང་བུ་སྤ་ཆོ་ལོ་འདེབས་པ་རྣམས། ཅི་ལྟར་ཡིན་པའི་
བཀའ་ཞིག་བདག་ལ་སྩོལ། ཞེས་གསོལ་པས། དེ་ལ་ཡང་ཁྱེའུ་ཆུང་གིས་བཀའ་སྩལ་
པ། རིགས་ཀྱི་བུ་རྒྱལ་པོ་རྒྱའི་རིགས། ཀོང་ཙེ་འཕྲུལ་གྱི་རྒྱལ་པོ་དེ་ནི་འདི་ལྟ་སྟེ། ཡུལ་
འདིའི་མིང་ནི་ལྷ་སྲིན་གཉིས་ཀྱི་ས་མཚམས་ཐང་བརྒྱད་བྱེ་བོ་འཚམ་གླིང་བྱ་བ་ལགས་
སོ། །གཡས་ཀྱི་ལུང་པ་ནི་ལྷ་ལུང་དར་མོ་རལ་ཆེན་བྱ་བ་ལགས་སོ། །གཡོན་གྱི་ལུང་
པ་ནི། སྲིན་ལུང་གྲོ་མོ་གཞུང་ཆེན་བྱ་བ་ལགས་སོ། །དབུས་ཀྱི་ལུང་པ་ནི། མཚམས་
ལུང་ཁྲ་མོ་འཁྱིལ་ཆེན་བྱ་བ་ལགས་སོ། །གྲོང་ཁྱེར་གྱི་མིང་ནི། ཁྲི་བརྒྱད་གླིང་ཐང་
བྱ་བ་ལགས་སོ། །གསས་མཁར་གྱི་མིང་ནི་སྐྱོག་པ་རྩེ་དགུ་བྱ་བ་ལགས་སོ། །ཡུལ་
འཛིན་གྱི་མིང་ནི། སྲིད་པའི་གཟུ་བོ་བཞི་དང་། བསྐལ་པའི་དཔང་པོ་བརྒྱད་དང་།
འབྱུང་བའི་ཞལ་ཆེ་བ་ལྔ་བྱ་བ་ལགས་སོ། །གཡས་གཡོན་གྱི་རྟ་པ་རྣམས་ནི། ལྷ་
སྲིན་གྱི་དམག་མི་རྣམས་ལགས་སོ། །བདག་ཅག་གསུམ་གྱི། ཁྱེའུ་ཆུང་དར་དཀར་གྱི་
རལ་ག་ཅན། གསེར་གྱི་རལ་གྲི་ཐོགས་པ་འདི་ནི། ལྷ་ཡིད་བཞིན་གྱི་སྨོན་ལམ་སྐྱེས་
བྱ་བ་ལགས་སོ། །ཁྱེའུ་ཆུང་རའི་སླག་པ་ཅན། ལྕགས་ཀྱི་སོག་ལེ་ཐོགས་པ་ཅན་འདི་
ནི། སྲིན་མྱ་ངན་གྱི་དམོད་པ་སྐྱེས་བྱ་བ་ལགས་སོ། །བདག་ནི་ལྷ་སྲིན་གྱི་དཔང་པོ་
ལ་བསྐོས་པའི་ཕྲུ་ཀེང་ཙེ་ལན་མེད་བྱ་བ་ལགས་ཏེ་ལྷ་སྲིན་གྱི་ཕམ་རྒྱལ་དང་། ལེགས་
116



མདོ་སྡེ།
བསྟན་པ་རྗེས་བཞག་གི་མདོ། །
ཉེས་ཀྱི་དྲང་ཤན་འབྱེད་པ་ལགས་སོ། །འདི་གཉིས་ནི་རྔུལ་ནག་ཤ་རེ་ཆོ་ལོ་འདེབས་
པ་ནི། ལྷ་སྲིན་ཡོད་མེད་དང་དགེ་སྡིག་གི་བསྟན་པ་བརྩོད་པ་ལགས་སོ། །ད་ཡང་
ཁྱོད་མིའི་བུ་བསོད་ནམས་ཆེ་བ་ཡིན་པས། གསེར་གྱི་ཆོ་ལོ་འདི་ལག་ཏུ་ལོངས་ལ།
ལྷ་རྒྱལ་བར་སྨོན་ལམ་ཐོབ་ཅིག་དང་། ལྷ་རྒྱལ་ནས་མཐོ་རིས་མི་དང་ལྷ་རྒྱལ་ནས།
འཇིག་རྟེན་གྱི་ཁམས་འདིར་བདེ་བ་དང་། དགའ་བ་དང་། སྐྱིད་པ་ལ་སོགས་དགེ་
བའི་ལས་ཐམས་ཅད་དར་ཏེ་འོང་ངོ༌། །སྲིན་རྒྱལ་ན་འཇིག་རྟེན་གྱི་ཁམས་འདིར་ནད་
ཡམས་དང་། མུ་གེ་དང་འཁྲུག་པ་ལ་སོགས་འབྱུང་སྟེ། མི་དགེ་བའི་ལས་དར་བར་
འགྱུར་རོ། དེའི་ཕྱིར་ད་ལན་ལྷ་རྒྱལ་ན། རྒྱལ་པོ་ཁྱོད་ཀྱིས་དགེ་བའི་ལས་ཀྱང་མཐར་
ཕྱིན་ཏེ་འོང་ངོ༌། །ཞེས་གསུངས་ནས། གསེར་གྱི་ཆོ་ལོ་ལག་ཏུ་གཏད་པས། ཀོང་ཙེས་
ཀྱང་གསེར་གྱི་ཆོ་ལོ་ལག་ཏུ་བླངས་ནས་སྨོན་ལམ་བཏབ་པ། སྟོན་པའི་ཐུགས་རྗེ་ཆེ་
བར་ཤོག །ལྷ་ཡི་སྨོན་ལམ་བཙན་པར་ཤོག །བོན་གྱི་བསྟན་པ་དར་བར་ཤོག །སྲིན་
གྱི་དམོད་པ་རྒུད་པར་ཤོག །མི་དགེའི་སྡིག་ཚོགས་ནུབ་པར་ཤོག །ཅེས་སྨྲས་ནས། ཆོ་
ལོ་ལྷའི་ལག་ཏུ་གཏད་ནས། ལྷ་ཡིད་བཞིན་གྱི་སྨོན་ལམ་སྐྱེས་ཀྱིས་བཏབ་པས། ཕོག་
གཅིག་བཏབ་པས་ལྡིང་རྒྱུགས། ཕོག་གཉིས་བཏབ་པས་ཁྱུང་སྤུངས། ཕོག་གསུམ་
བཏབ་པས་ཉག་བླངས་སོ། །སྲིན་མྱ་ངན་གྱི་དམོད་པ་སྐྱེས་ཀྱིས། ཕོག་གཅིག་བཏབ་
པས་གོད་བྱུང༌། ཕོག་གཉིས་བཏབ་པས་ཁྱལ་བརྡབ། ཕོག་གསུམ་བཏབ་པས་ཤེས་
ཐོགས་སོ། །
དེ་ལ་ཕྲུ་ཀེང་ཙེ་ལན་མེད་ཀྱིས་གསུངས་པ། ཀྱེའོ། དེ་རིང་གནམ་ལ་ཉི་མ་ཀླུང་
བཟང་། ས་ལ་དུས་ཚོད་བག་དྲོ། གཟའ་སྐར་ཐམས་ཅད་མཐུན་ཤིས་པའི་དུས་འདིར།
ལྷ་སྲིན་གཉིས་ཀྱི་མཚམས་ན། ལྷ་སྲིན་གཉིས་ཀྱི་ཕམ་རྒྱལ། གསེར་གྱི་ཆོ་ལོ་ལ་སྨོད་
བཙུགས་པས། ད་གསེར་གྱི་ཆོ་ལོ་བཅུ་གཉིས་འདི། དང་པོ་བྱུང་བའི་ཁུངས་བཟང་
17



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྟེ། མ་ཧཱ་གསེར་གྱི་རུས་སྦལ་གྱི་ལྷུ་ཚིགས་ལས་བྱུང་། བར་དུ་བཏབ་པའི་གནས་
བཟང་སྟེ། རྒྱལ་བུ་སྟོན་པའི་ལོ་མཛོད་ལ་བཏབ། ཐ་མར་དཔྱད་པའི་དོན་ཆེ་སྟེ། དེ་
ཡང་རྒྱལ་པོའི་མཛད་པ་བཅུ་གཉིས་ལ་དཔྱད། དེ་ཡང་དང་པོ་གནས་མལ་བཟང་
དང་མི་བཟང་དང་། གཞི་རྨང་བརླིང་དང་མི་བརླིང་དང་། གཞི་མ་བརླག་དང་
མི་བརླག་དང༌། འདུག་ཡུལ་བདེ་དང་མི་བདེ་དེ། མ་ཧཱ་རུས་སྦལ་གྱི་ལྷུ་ཚིགས་ལ་
དཔྱད། ད་བར་དུ་སྐྱེ་བ་བཟང་དང་མི་བཟང་དང་། རྒྱལ་ས་ནོན་དང་མི་ནོན་དང་།
སྐུ་ཚེ་རིང་དང་མི་རིང་དང་། བསོད་ནམས་འཕེལ་དང་མི་འཕེལ་དེ། རྒྱལ་བུའི་
ལོ་མཛོད་བཅུ་གཉིས་ལ་དཔྱད། ད་ཐ་མ་བསྟན་པ་དར་དང་མི་དར་དང་། རྒྱལ་
ཁམས་ཟིན་དང་མི་ཟིན་དང༌། དགེ་བ་འཕེལ་དང་མི་འཕེལ་དང་། ཐར་ལམ་ཕྱེད་
དང་མི་ཕྱེད་དེ། རྒྱལ་པོའི་མཛད་པ་བཅུ་གཉིས་ལ་དཔྱད་བྱ་བ་ཡིན་པས། དེ་ལ་ད་
ལོ་ལྷ་སྲིན་གཉིས་ཀྱི་ཆོ་ལོ་ལ། གལ་དང་ཉག་དང་ཁྱུང་དང་གསུམ། ལྡིང་དང་སག་
དང་ལོ་དང་གསུམ། གུར་དང་ར་དང་ཐུལ་དང་གསུམ། གོད་དང་ཁྱལ་དང་ཀེས་
དང་གསུམ་སྟེ། ལོ་མཛོད་བཅུ་གཉིས་ཀྱི་བླ་རྟགས་ཡིན་པས། དེ་ཡང་ལྡིང་རྒྱུག་ཁྱུང་
སྤུངས་ཉག་བླང་གསུམ། བཟང་གསུམ་གྱི་གྲ་མ་ཉམས་པས། ངན་པའི་བདུད་ཀྱིས་
བཤུད་མི་ཚུགས། སྲིད་པ་ཡེ་སྨོན་གྱི་རྒྱལ་པོ་དེ། ཡོད་རི་དེལ་དཀར་གྱི་རྩེ་ལ་འགྱིང་།
རྒྱལ་མི་རབས་བཅུ་གཉིས་ལན་མི་འབབ། བྱ་བ་ཞིག་བྱུང་ཟིན་པས། རྒྱལ་པོའི་
མཛད་པ་བཅུ་གཉིས་ཀྱང་མཐར་ཕྱིན་པ་རུ་འདུག་གོ །ད་གོད་བྱུང་ཁྱལ་བརྡབ་ཀེས་
ཐག་པས། ངན་སོང་གསུམ་གྱི་མགོ་ལོ་མི་འཕར་བས། བཟང་པོ་ལ་རུ་གཡུག་མ་ནུས་
ཟིན། གདུག་པ་ངམ་རྗེ་རྩོལ་བ་དེ། སོལ་རི་ནག་པོའི་སྐུངས་ལ་ཞེན། འབངས་མི་
རབས་བཅུ་གཉིས་ལ་མགོ་མི་འཕར་བྱ་བ་ཞིག་སྣང་བས། བདུད་སྲིན་གྱི་མགོ་ལོ་ཡང་
མི་འཕར་བར་འདུག་གོ། །དེའི་ཕྱིར་ན་ད་ལན་གྱི་ཆོ་ལོ་ལས། ད་ལྷ་ལ་ལོ་བྱུང་བས།
118



མདོ་སྡེ།
བསྟན་པ་རྗེས་བཞག་གི་མདོ།
མི་ལ་ལོ་བྱུང་ངོ༌། ཞེས་གསུངས་པས། གདགས་རི་ལས་བལྟ་བའི་མི་རྣམས་ནི་གད་
མོ་བཞད་ནས་ཐོ་ལེ་ཏིང་གིས་སོང་ངོ༌། །སྲིབ་རི་ལས་བལྟ་བའི་མི་རྣམས་ནི། དུས་མོ་
ཏིང་གིས་སོང་ངོ༌། །
དེ་ནས་ཀོང་ཙེས་ཀོང་ཙེ་ལ་གསུངས་པ། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་ལགས།
ཁྱོད་དང་འོ་སྐོལ་གཉིས་ནི། སྔོན་ནས་སྨོན་ལམ་གྱི་ལས་འཕྲོ་མཐུན་ཞིང་། སྟོན་པ་
གཅིག་གི་ཞབས་དྲུང་དུ་སྐྱེས་པ་ལགས་སོ། །ད་ཡང་ཁྱེད་ཀྱི་དགེ་བའི་སྡོངས་དང་
གྲོགས་ནི་བདག་གིས་བྱེད་དགོས་པ་ཡིན་པས། ད་ཡང་རང་ཡུལ་དུ་སོང་ལ། གསས་
ཁང་བརྩིག་པའི་རྫས་དང་ཡོ་བྱད་རྣམས་ཚོགས་པར་སོག་ལ། མུ་ཁྱུད་གདལ་པའི་
མཚོ་གླིང་ལ་སྡོད་ཅིག་དང་། བདག་ནི་ཕྱི་སྲིད་སྐོས་གསུམ་གྱི་མཁར་ལས་པ་རྣམས་
དང་འགྲོགས་ནས། ཟླ་བ་ཕྱི་མའི་ཉ་ལ་སླེབ་ནས་འོང་གིས་ཞེས་གསུངས་ནས། ལྷ་
སྲས་ཀྱི་ཁྱེའུ་བརྒྱ་དང་འགྲོགས་ནས། ནམ་མཁའ་ལ་རྫུ་འཕྲུལ་གྱི་གོམ་པ་བོར་ནས་
གཤེགས་སོ། །ཀོང་ཙེ་འཕྲུལ་གྱི་རྒྱལ་པོ་ཡང་། སླར་རང་ཡུལ་དུ་ལོག་སྟེ། ཡུལ་ཁམས་
དེའི་མི་རྣམས་ཀྱིས་མདུན་ནས་བསུ་ཞིང་། དགའ་སྟོན་དང་མཆོད་པ་རྒྱ་ཆེན་པོ་རུ་
བྱས་སོ། །
དེ་ནས་དེའི་ཚེ་དེའི་དུས་ན། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་དང༌། རྒྱལ་པོའི་
དཀོར་མཛོད་ནས། ཡོ་བྱད་ཀྱི་རྫས་ཆ་ཕུན་སུམ་ཚོགས་པ་ནི། གསེར་དངུལ་དང་།
སྟག་གཟིག་དང་། དར་ཟབ་དང་། གོ་ཁྲབ་དང་། ནས་འབྲས་དང་། དཀར་མངར་
དང་། རྩི་བཅུད་དང༌། ཕུན་སུམ་ཚོགས་པའི་ཡོ་བྱད་ལ། བན་གླང་སྟོང་དང་། རྔ་
མོང་ཁྲི་དང་། མཛོ་དྲེལ་འབུམ་ཕྲག་གཅིག་ལ་ཁལ་བཀལ་ནས། རྒྱལ་པོ་དང་། བློན་
པོ་དང༌། བཙུན་མོ་དང་། སྲས་དང་། དེད་དཔོན་དང་། བྲན་འཁོར་འབུམ་ཕྲག་
གསུམ་དང་བཅས་ཏེ་མཐའ་མིའི་གླིང་ནས། མུ་ཁྱུད་གདལ་པའི་རྒྱ་མཚོའི་འགྲམ་དུ་
119



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གཤེགས་སོ། །
དེ་ནས་དེའི་ཚེ། ཕྱ་ཀེང་ཙེ་ལན་མེད་ཀྱིས་ཀྱང་། རི་རབ་རིའི་ཡང་ཐོག །སུམ་ཅུ་
རྩ་གསུམ་གྱི་གནས་ནས། ལྷའི་མཁར་ལས་པ་བརྒྱ་དང་། སྲིད་ཀྱི་མཁར་ལས་པ་བརྒྱ་
དང་། སྐོས་ཀྱི་མཁར་ལས་པ་བརྒྱ་དང་། ཕྱུའི་མཁར་ལས་པ་བརྒྱ་དང་། དེ་ནས་རི་
རབ་ཀྱི་ཁོང་གསེང་ནས། ལྷ་མིན་གྱི་མཁར་ལས་པ་བརྒྱ་དང༌། དེ་ནས་རི་བདུན་གྱི་
གནས་ནས། མིའི་མཁར་ལས་པ་བརྒྱ་དང་། དེ་ནས་རོལ་མཚོའི་གནས་ནས། ཀླུའི་
མཁར་ལས་པ་བརྒྱ་དང་། དེ་ནས་འོལ་མོ་གླིང་ཆེན་གྱི། གནས་ཀྱི་རྒྱལ་ས་ཕོ་བྲང་
གླིང་བརྒྱད་ནས། བཟོ་རྒྱལ་ཀར་མ་ལི་ཤོ་དང༌། འཛམ་གླིང་བསྟན་པའི་རྒྱན་དྲུག་
ལ་སོགས། འཇིག་རྟེན་གྱི་ཡོན་ཏན་གྱི་མཁན་པོ་སུམ་བརྒྱ་དང་བཅས་ཏེ། ལྷ་སྲས་
ཀེང་ཙེ་ཉིད་དང་སྟོང་རྩ་གཅིག་ཏུ་བྱས་ཏེ། རྒྱལ་པོའི་ཁབ་གྲོང་ཁྱེར་ཡངས་པ་ཅན་
གྱི་དབུས་དཀྱིལ་དུ་སྟོན་པའི་སྒྲོན་མ་ལ། སྐོར་བ་ནི་བྱས། ལྷ་ཕྱག་ནི་འཚལ། མཆོད་
པ་ནི་ཕུལ་ནས། ཕྱྭ་སྲས་ཀེང་ཙེས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། བདག་ཅག་འཇིག་རྟེན་ཡོན་ཏན་མཁན་པོ་རྣམས། ནུབ་ཕྱོགས་རྒྱལ་པོ་རྒྱ་ཡི་
ཞིང་ཁམས་ཀྱི། མུ་ཁྱུད་གདལ་པའི་རྒྱ་མཚོའི་གླིང་དཀྱིལ་དུ། གདུག་པ་སྲིན་གྱིས་གཞི་
རྨང་བཏིངས་པའི་སྟེང་། བསྟན་པ་རྣམ་གསུམ་རྗེས་སུ་བཞག་པ་ཡི། ཕོ་བྲང་གསས་
ཁང་ཅི་ལྟར་བཞེངས་པའི་ཚུལ། བདག་ཅག་རྣམས་ལ་བཀའ་གནང་མཛད་དུ་གསོལ།
ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་དྲང་ཆེན་ཕུ་ཡི་སྲས། ཞུས་
པའི་དོན་དེ་སྐབས་ལ་རན་གྱིས་ཕོག །འོ་སྐོལ་མཛད་པ་བཅུ་གཉིས་མཐར་དབྱུང་
ལ། ད་ལྟའི་དུས་འདིར་བསྟན་པ་རྗེས་བཞག་སྟེ། འཇིག་རྟེན་ཁམས་ན་མངའ་དབང་
ཆེ་བ་ཡི། ལྷ་ཀླུ་མི་གསུམ་རྒྱལ་པོ་མང་ལགས་ཀྱང་། བསོད་ནམས་དབང་ལྡན་ཀོང་
120



མདོ་སྡེ། །
བསྟན་པ་རྗེས་བཞག་གི་མདོ།
ཙེ་འཕྲུལ་རྒྱལ་ཡིན། ལྷ་ཀླུ་མི་གསུམ་རྒྱལ་པོ་གཞན་ལས་དཔག །བདག་གི་བསྟན་
པ་བཞག་པའི་གནས་ཡིན་ཏེ། དེ་ཡང་སྔོན་གྱི་ལས་དང་སྨོན་ལམ་གྱིས། བདག་
དང་ཁྱོད་དང་ཀོང་ཙེ་གསུམ། སྔོན་ཚེ་བསྐལ་པ་གོང་མ་ཡི། ཞིང་ཁམས་འདི་ཡི་
ཤར་ཕྱོགས་ཀྱི། ལེགས་པར་བཀྲམ་པའི་ཞིང་ཁམས་ན། འཁོར་ལོ་སྒྱུར་བའི་རྒྱལ་པོ་
ནི། གསལ་འབར་འོད་རྒྱལ་བྱ་བ་དང༌། བཙུན་མོ་རིན་ཆེན་མཆོག་རྒྱན་ལ། འོ་སྐོལ་
དཔལ་མཆོག་རིགས་གསུམ་འཁྲུངས། བདག་གི་སྐུ་ལུས་སྦྱིན་པར་བཏང་། དེ་ཡིས་
སྨོན་ལམ་མཐའ་བཙན་ནས། ད་ལྟ་མི་མཇེད་འཇིག་རྟེན་འདིར། འཛམ་གླིང་སོག་
ཁར་ལྷན་ཅིག་སྐྱེས། སྔོན་གྱི་ལས་ཀྱི་འཕྲོ་མཐུན་པས། ད་ལྟར་སངས་རྒྱས་བསྟན་པ་
ལ། འོ་སྐོལ་ལས་མཐུན་དུས་བབ་པས། ཕྱྭ་སྲས་རྗེ་བློན་གཙོ་འཁོར་རྣམས། ནུབ་
ཕྱོགས་རྒྱ་ཡི་ཡུལ་དུ་སོང་། མུ་ཁྱུད་བདལ་པའི་རྒྱ་མཚོ་ལ། བསྟན་པ་རྗེས་སུ་བཞག་
པའི་དོན། གསས་ཁང་ཆེན་པོ་བཞེངས་པ་ལ། སྤྱིར་ནི་བསྟན་པ་ཆགས་གནས་ཏེ།
སྟོང་གསུམ་འཇིག་རྟེན་གཏོས་དང་སྦྱར། སྒོས་སུ་ཚངས་རྒྱུང་དབྱིབས་སུ་བཞེངས།
དེ་ཡང་ལྷ་ཀླུ་མི་གསུམ་དང༌། རྩྭ་སྲིད་སྐོས་གསུམ་མཐུན་པ་རུ། སྲིན་པོའི་གྲོང་
དང་རྒྱལ་པོའི་མཁར། ལྷ་མིན་རྫོང་ལ་དཔེ་བླང་ཞིང་། ཕྱི་སྐོར་ནང་སྐོར་བར་སྐོར་
གསུམ། སྐོར་གསུམ་རིམ་པ་བཞི་རུ་དབྱེ། ཕྱི་སྐོར་རྒྱལ་གྱི་ཞིང་ས་དང༌། བར་སྐོར་
བློན་གྱི་འཚོག་ས་དང་། ནང་སྐོར་བདེར་གཤེགས་ཕོ་བྲང་གནས། ཤིན་ཏུ་མཛེས་
བརྗིད་ལྡན་པ་ཡིས། བཀྲ་གསལ་འོད་དུ་འབར་བར་བཞེངས། དགེ་བའི་ལས་ལ་ཐང་
ཆོད་དང༌། གསས་ཁང་མཐའ་རུ་མ་རྒྱས་པར། བདག་གིས་བྱིན་གྱིས་བརླབས་པ་
ཡིས། དགེ་ལ་བར་ཆད་འབྱུང་མི་འགྱུར། དེ་ནས་སྔོན་གྱི་ལས་དབང་གིས། འཕྲལ་
རྐྱེན་ཞིག་གིས་རྐྱེན་བསྐུལ་ན། བདག་ཀྱང་དགེ་བའི་གྲོགས་ལ་འོང་། ཞེས་གསུངས་
ནས་བཀའ་གནང་མཛད་དོ། །དེ་ནས་ཕྱྭ་སྲས་ཀེང་ཙེ་འཁོར་དང་བཅས་པ་རྣམས་
121



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀྱང་། སྟོན་པས་བཀའི་གནང་བ་ཐོབ་ནས། བར་སྣང་ལ་གཞའ་སྤྲིན་དང་མེ་ཏོག་གི་
ཆར་དང་མངོན་པར་འགྲོགས་ཏེ། གནས་མཆོག་འོལ་མོ་གླིང་ཆེན་གྱི་ནུབ་ཕྱོགས། མུ་
ཁྱུད་གདལ་པ་རྒྱ་མཚོའི་གླིང་ལ་ཕེབས་སོ། །དེ་ལ་ཀོང་ཙེ་འཕྲུལ་གྱི་རྒྱལ་པོ་ལ་སོགས།
འཁོར་རྣམས་ཀྱིས་མདུན་ནས་བསུ་ཞིང་། བདའ་དགུའི་ཞལ་ཟས་དང་མཆོད་པ་སྣ་
ཚོགས་པ་དྲངས་སོ། །
༧ དེ་ནས་དེའི་ཚེ་དེའི་དུས་ན། ཕྲ་ཀེང་ཙེ་ལན་མེད་ཀྱིས། མུ་ཁྱུད་གདལ་པའི་
མཚོ་གླིང་གི་དབུས། གདུག་པ་སྲིན་གྱིས་གཞི་རྨང་བཏིངས་ནས་མཚོ་ཁར་དཔག་
པའི་གཞི་རྨང་ཁྲི་འཕང་གི་སྟེང་དུ། བདེ་བར་གཤེགས་པའི་གཞལ་ཡས་ཀྱི། གསས་
ཁང་ཆེན་པོ་བཞེངས་པར་དགོངས་ཏེ། དེ་ཡང་ཐབས་ལ་མཁས་པར་མཛད་ནས།
ཀོང་ཙེ་ལ་བཀའ་སྩལ་པ། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་ལགས། ཁྱེད་ཀྱང་སེམས་
ཅན་མིའི་བུ་ལ་ཤིན་ཏུ་ཡང་སྟོབས་དང་རྡུལ་ཞུགས་ཆེ་ཞིང༌། བསོད་ནམས་དབང་
དང་ལྡན་པ་ཡིན་ཡང་། གསས་ཁང་བརྩིག་པ་དང་དགེ་བའི་ལས་སྟོབས་པོ་ཆེ་ལ་
འཇུག་པ་ལ། འཇིག་རྟེན་མངའ་དབང་གི་བདག་པོ་རྣམས་ལ། གཞི་གནས་དང་ཡོ་
བྱད་མི་བསླང་བར། དགེ་བའི་ལས་ལ་འཇུག་ན། མི་མ་ཡིན་བགེགས་ཀྱིས་ཆོ་འཕྲུལ་
ལྡང་ནས། དགེ་བ་ལ་བར་ཆད་རྩོམ་པ་ཡིན་པས། ཐོག་མར་གཞི་གནས་བསླང་བའི་
ཆོ་ག་བྱ་དགོས་སོ། །གསུངས་ནས། རིན་པོ་ཆེའི་སྣོད་བཟང་དུ། འབྲུ་སྣའི་གཏོར་མ་
དང་། དཀར་གསུམ་དང་། མངར་གསུམ་དང་། གསེར་སྐྱེམས་དང་། གཡུ་མངོན་
རྣམས་བཤམས་ནས་བྱིན་གྱིས་བརླབས་ཏེ། ཚིགས་སུ་བཅད་ནས་གསུངས་པ། སྟོན་
པ་གཤེན་རབ་ཐུགས་རྗེ་ཡིས། འཁོར་བ་སེམས་ཅན་དྲང་བའི་ཕྱིར། སྤྱི་བརྩན་ཁམས་
གསུམ་སེམས་ཅན་དང་། སྒོས་བཙན་ཀོང་ཙེ་འཕྲུལ་རྒྱལ་ལ། བསྟན་པ་རྣམ་གསུམ་
དཔེར་བཞག་ཕྱིར། ཕོ་བྲང་གསས་ཁང་བཞེངས་པ་ལ། འབྱུང་བ་ཆེན་པོ་རྣམ་ལྔ་
122



མདོ་སྡེ།
བསྟན་པ་རྗེས་བཞག་གི་མདོ།
༼ད༽
ལ། རྫས་དང་ཡོ་བྱད་རག་ལུས་པས། འབྱུང་ལྔ་དབང་སྒྱུར་བདག་པོ་ནི། འཇིག་
རྟེན་མངའ་དབང་ལྕམ་དྲལ་བཅུ། འོག་ཕྱོགས་རླུང་གི་བདག་པོ་སྟེ། ལྷ་མོ་གཡེང་
བར་འདེགས་བྱེད་མོ། དྲལ་པོ་འདེགས་པའི་སྟོབས་ལྡན་གཉིས། རྒྱན་དང་ཆ་ལུགས་
སྐུ་མདོག་ལྗང་། ཕྱག་མཚན་བ་དན་རྡོ་རྗེ་འཛིན། འདེགས་བྱེད་རླུང་ལ་དབང་ཡང་
བསྒྱུར། དམིགས་པའི་མཆོད་ཡོན་རྒྱན་འབུལ་གྱིས། ཁྱོད་ཀྱིས་སྐུ་མདོག་ལྕགས་སྟོན་
ལ། སྲ་བརྟན་ཕ་ལམ་བདག་ལ་སྟོན། བདག་ཅག་དགེ་བའི་སྡོང་ལ་སྤྱོན། སྨིན་བྱེད་
མེ་ཡི་བདག་པོ་སྟེ། ལྷ་མོ་གསལ་བའི་མདངས་ལྡན་མ། དྲལ་པོ་སྨིན་པའི་ཤུགས་
ལྡན་གཉིས། རྒྱན་དང་ཆ་ལུགས་སྐུ་མདོག་དམར། ཕྱག་མཚན་ཛ་དབལ་པདྨ་
འཛིན། སྨིན་བྱེད་དྲོད་ལ་དབང་ཡང་བསྒྱུར། དམིགས་པའི་མཆོད་ཡོན་རྒྱན་འབུལ་
གྱིས། ཁྱོད་ཀྱིས་སྐུ་མདོག་ཟངས་སྟོན་ལ། པདྨ་འདབ་བརྒྱད་བདག་ལ་སྟོན། བདག་
གི་དགེ་བའི་སྡོང་ལ་སྤྱོན། སྡུད་བྱེད་ཆུ་ཡི་བདག་པོ་སྟེ། ལྷ་མོ་བདུད་རྩིའི་བུམ་པ་
མ། དྲལ་པོ་ཀུན་སྡུད་བདུད་རྩི་གཉིས། རྒྱན་དང་ཆ་ལུགས་སྐུ་མདོག་དཀར། ཕྱག་
མཚན་བདུད་རྩི་བུམ་པ་འཛིན། གསོ་བྱེད་ཆུ་ལ་དབང་ཡང་བསྒྱུར། དམིགས་པའི་
མཆོད་ཡོན་རྒྱན་འབུལ་གྱིས། ཁྱོད་ཀྱིས་སྐུ་མདོག་དངུལ་སྟོན་ལ། བདུད་རྩི་བུམ་པ་
བདག་ལ་ཕུལ། བདག་གི་དགེ་བའི་སྡོང་ལ་སྤྱོན། སྐྱེད་བྱེད་ས་ཡི་བདག་པོ་སྟེ། ལྷ་
མོ་ཡིད་བཞིན་མདངས་ལྡན་མ། དྲལ་པོ་ཙང་ཙང་འཁོར་ལོ་སྒྱུར། རྒྱན་དང་ཆ་
ལུགས་སྐུ་མདོག་སེར། ཕྱག་མཚན་ནོར་བུ་བུམ་པ་འཛིན། སྐྱེད་བྱེད་ས་ལ་དབང་
ཡང་བསྒྱུར། དམིགས་པའི་མཆོད་ཡོན་རྒྱན་འབུལ་གྱིས། ཁྱོད་ཀྱིས་སྐུ་མདོག་གསེར་
སྟོན་ལ། རིན་ཆེན་འབར་བ་བདག་ལ་ཕུལ། བདག་གི་དགེ་བའི་སྡོང་ལ་སྤྱོན། སྟེང་
ཕྱོགས་ནམ་མཁའི་བདག་པོ་སྟེ། ནམ་མཁའི་ལྷ་མོ་མདངས་ལྡན་མ། དྲལ་པོ་གསལ་
བའི་གོ་འབྱེད་གཉིས། རྒྱན་དང་ཆ་ལུགས་སྐུ་མདོག་གཡུ། ཕྱག་མཚན་བ་དན་
123



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཁོར་ལོ་འཛིན། བར་སྣང་ཁམས་ལ་དབང་ཡང་བསྒྱུར། དམིགས་པའི་མཆོད་ཡོན་
རྒྱན་འབུལ་གྱིས། ཁྱོད་ཀྱིས་སྐུ་མདོག་གཡུ་སྟོན་ལ། གཞའ་ཚོན་གུར་ཁྱིམ་བདག་ལ་
ཕུལ། བདག་གི་དགེ་བའི་སྡོང་ལ་སྤྱོན། འབྱུང་བའི་ལྷ་རིགས་ལྕམ་དྲལ་བཅུ། བརྟེན་
པའི་གཞི་གནས་ཡོ་བྱད་རྣམས། ཞི་བའི་ངག་གིས་བསླང་བར་བྱ། དད་པའི་སེམས་
ཀྱིས་སྦྱིན་པར་གྱིས། ཞེས་གསུངས་ནས། མཆོད་པའི་ཡོ་བྱད་ཕུལ་བས། འབྱུང་བའི་
ལྷ་རིགས་ལྕམ་དྲལ་བཅུ་ཡང༌། གནས་དེ་རུ་ཁོད་ནས། འབྱུང་བ་བཞིའི་ཁ་དོག་
མདངས་སུ་བསྟན་ཅིང་། ཚ་གྲང་ཁོད་དུ་སྙོམས་ནས་འབྱུང་བའི་དངོས་གྲུབ་རྣམས་
ཕ་སྲས་ཀེང་ཙེ་ལ་ཕུལ་ཏོ། ། །
དེ་ནས་ལྷ་སྲས་ཀེང་ཙེས་སྐོས་མཛད་ཅིང་། དེ་ཡང་ཤི་ཤོན་དར་རས་ཀྱི་ཐིག་
ཐག་ལ་དཀར་དམར་ཚོན་གྱིས་ཁ་དོག་བསྒྱུར་ནས། ཐུགས་མི་དམིགས་པའི་ངང་
ལས། དབྱིངས་དང་ཡེ་ཤེས་གཉིས་མཁའ་ལ་མཉམ་ཞིང་། ཐབས་དང་ཤེས་རབ་
གཉིས་ཟུང་དུ་འབྲེལ་ཏེ། དེའི་འོད་ཟེར་གྱིས་འཇིག་རྟེན་གྱི་ཁམས་སྟོང་གསུམ་གྱི་སྟོང་
ཆེན་པོར་ཁྱབ་པས། རང་བཞིན་གྱི་དཀྱིལ་འཁོར་མཁའ་ལ་གསལ་བར་དགོངས་ཏེ།
དང་ལ་ཀོང་ཙེས་ཐིག་སྣ་ཤར་དུ་དྲང་ནས། ཀེང་ཙེས་ཚིགས་སུ་བཅད་དེ་གསུངས་
པ། ཐིག་འདི་དབྱིངས་ཀྱི་ཡུམ་གྱི་ཐིག །ས་ཏྲིག་ཨེར་སངས་བྱིན་རླབས་ཐིག །མི་ནོར་
ངེས་པའི་ཐིག་ཅེས་བྱ། འགྲོ་བའི་དོན་དུ་གདབ་པར་བྱ། གསེར་གྱི་ས་གཞི་རིན་པོ་ཆེ།
འབྱུང་བའི་རྒྱུ་ལས་བསྐྱེད་པ་འདི། བསྐལ་པའི་རྐྱེན་གྱིས་མ་ཞིག་པར། མི་འཇིག་པ་
རུ་བརྟན་གྱུར་ཅིག །འགྲོ་བའི་དོན་དུ་བརྟན་གྱུར་ཅིག །གསས་ཁང་བདེར་གཤེགས་
ཕོ་བྲང་འདིས། སེམས་ཅན་སྒྲིབ་པ་སྦྱང་བའི་ཕྱིར། ཡུན་དུ་རྟག་ཅིང་བརྟན་གྱུར་
ཅིག །ཅེས་གདབ་བོ། །ཐིག་འདི་ཡེ་ཤེས་ལྷ་ཡི་ཐིག །གཤེན་ལྷ་འོད་དཀར་ཐུགས་རྗེའི་
ཐིག །མི་འཁོར་འདྲེན་པའི་ཐིག་ཅེས་བྱ། འགྲོ་བའི་དོན་དུ་གདབ་པར་བྱ། གསེར་གྱི་
124



མདོ་སྡེ།
བསྟན་པ་རྗེས་བཞག་གི་མདོ།
ས་གཞི་རིན་པོ་ཆེ། འབྱུང་བའི་རྒྱུ་ལས་བསྐྱེད་པ་འདི། བསྐལ་པའི་རྐྱེན་གྱིས་མ་ཞིག་
པར། མི་འཇིག་པ་རུ་བརྟན་གྱུར་ཅིག །འགྲོ་བའི་དོན་དུ་བརྟན་གྱུར་ཅིག །གསས་
ཁང་བདེར་གཤེགས་ཕོ་བྲང་འདིས། སེམས་ཅན་སྒྲིབ་པ་སྦྱང་བའི་ཕྱིར། ཡུན་དུ་རྟག་
ཅིང་བརྟན་གྱུར་ཅིག །ཅེས་གདབ་བོ། །ཐིག་འདི་ཐབས་ཀྱི་མཆོག་གི་ཐིག །སངས་
པོ་འབུམ་ཁྲི་སྤྲུལ་པའི་ཐིག །མི་འཁྲུགས་འབྱེད་པའི་ཐིག་ཅེས་བྱ། འགྲོ་བའི་དོན་
དུ་གདབ་པར་བྱ། གསེར་གྱི་ས་གཞི་རིན་པོ་ཆེ། འབྱུང་བའི་རྒྱུ་ལས་བསྐྱེད་པ་འདི།
བསྐལ་པའི་རྐྱེན་གྱིས་མ་ཞིག་པར། མི་འཇིག་པ་རུ་བརྟན་གྱུར་ཅིག །འགྲོ་བའི་དོན་
དུ་བརྟན་གྱུར་ཅིག །གསས་ཁང་བདེར་གཤེགས་ཕོ་བྲང་འདིས། སེམས་ཅན་སྒྲིབ་པ་
སྦྱང་བའི་ཕྱིར། ཡུན་དུ་རྟག་ཅིང་བརྟན་གྱུར་ཅིག །ཅེས་གདབ་བོ། །ཐིག་འདི་ཤེས་
རབ་ཕུལ་གྱི་ཐིག །སྟོན་པ་གཤེན་རབ་འོད་ཟེར་ཐིག །མི་འགྱུར་བརྟན་པའི་ཐིག་ཅེས་
བྱ། འགྲོ་བའི་དོན་དུ་གདབ་པར་བྱ། གསེར་གྱི་ས་གཞི་རིན་པོ་ཆེ། འབྱུང་བའི་རྒྱུ་
ལས་བསྐྱེད་པ་འདི། བསྐལ་པའི་རྐྱེན་གྱིས་མ་ཞིག་པར། མི་འཇིག་པ་རུ་བརྟན་གྱུར་
ཅིག །འགྲོ་བའི་དོན་དུ་བརྟན་གྱུར་ཅིག །གསས་ཁང་བདེར་གཤེགས་ཕོ་བྲང་འདིས།
སེམས་ཅན་སྒྲིབ་པ་སྦྱང་བའི་ཕྱིར། ཡུན་དུ་རྟག་ཅིང་བརྟན་གྱུར་ཅིག །ཅེས་གདབ་
བོ། །
༧ དེ་ནས་ཀོང་ཙེའི་ཞལ་ནས་གསུངས་པ། གསོན་དང་ལྷ་ཀླུ་མི་གསུམ་དང་།
སྲིད་སྐོས་ཕྲུ་དང་ལྷ་མིན་བུ། བཟོ་རྒྱལ་ཀར་མ་ལི་ཤོ་དང༌། འཛམ་གླིང་ཡོན་ཏན་
རྒྱན་དྲུག་ཉོན། སྟོན་པ་གཤེན་རབ་མི་བོ་ཡིས། འཁོར་བའི་སེམས་ཅན་དྲང་བའི་ཕྱིར།
བསྟན་པ་རྣམ་གསུམ་རྗེས་བཞག་རན། དུས་དང་གནས་སྐབས་འཛོམ་པ་དང༌། མུ་
ཁྱུད་གདལ་བའི་མཚོ་གླིང་ལ། གདུག་པ་སྲིན་གྱིས་རྨང་བཏིངས་ནས། ཀོང་ཙེ་འཕྲུལ་
གྱི་རྒྱལ་པོ་ཡིས། དགོངས་དོན་དཀའ་བ་སྤྱོད་པའི་ཕྱིར། ཕོ་བྲང་གསས་ཁང་བཞེངས་
125



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
པར་བརྩམས། ལས་དང་མཐུན་རྐྱེན་མཚམས་སྦྱར་བས། གདུག་པ་སྲིན་གྱིས་འཕྲོ་
བསྐྱུར་ཡང༌། སྐོས་མཁན་དྲང་ཆེན་ཕྱ་དང་འཕྲད། ད་ལྟ་མུ་ཁྱུད་མཚོ་གླིང་ལ།
འཇིག་རྟེན་ཡོན་ཏན་བརྒྱན་པའི་ཚོགས། འཇིག་རྟེན་ཡོན་ཏན་མཁན་པོ་རྣམས།
མཁས་ཁྱད་ལེགས་པའི་བྱ་བ་ནི། ཨུད་འབར་གླིང་ཕྱིན་ལྟ་བུ་རུ། གཅིག་ལས་གཅིག་
ལེགས་གཅིག་མཛེས་ཤིང་། ཀུན་ཀྱང་མཁས་གྱུར་ཤ་སྟག་སྟེ། འོན་ཀྱང་རྒྱལ་བའི་
བཀའ་གནང་ཞིང་། བདག་ལ་གཉེར་དུ་གཏད་པ་ཡིས། དེ་རིང་སྐོས་མཁན་བདག་
གིས་བྱ། སྤྱིར་ནི་སངས་རྒྱས་བསྟན་པ་ལ། མཛད་པ་རྣམ་པ་བཅུ་གཉིས་འབྱུང་།
མཛད་པ་རྣམ་པ་བཅུ་གཉིས་ལ། བཀོད་པ་རྣམ་པ་བསམ་མཐའ་ཡས། བཀོད་པ་
རྣམ་པ་མཐའ་ཡས་ལ། ངོ་མཚར་ལྟད་མོ་བསམ་མི་ཁྱབ། སྒོས་སུ་ད་ལྟའི་མཛད་པ་
འདི། ཀུན་གྱི་ནང་ནས་ཁྱད་པར་འཕགས། རྣམ་པར་རྒྱལ་བའི་མཛད་པ་ཞེས།
བསྟན་པ་རྣམ་གསུམ་རྗེས་བཞག་དུས། བསྟན་པ་རྣམ་གསུམ་རྗེས་བཞག་ལ། སྐུ་
གདུང་སྐུ་གཟུགས་གསུང་རབ་ཀྱི། རྗེས་བཞག་བསམ་གྱིས་མི་ཁྱབ་ཀྱང་། རྣམ་
གསུམ་གཅིག་ཏུ་འདུས་པ་ཡི། ཕུན་སུམ་ཚོགས་པའི་རྗེས་བཞག་པ། རྒྱལ་པོ་དམ་པ་
འདི་ཡིན་པས། རྗེས་བཞག་མཐའ་རུ་རྒྱས་པར་འབྱུང་། དེ་ཡང་རྣམ་པ་གསུམ་ཡིན་
ཏེ། སྐུ་གདུང་སྐུ་གཟུགས་གསུང་རབ་གསུམ། ཐོག་མར་བདེར་གཤེགས་སྐུ་གདུང་ལ།
བཟོ་རིགས་བསམ་གྱིས་མི་ཁྱབ་ཀྱང༌། ཚུར་བསྡུས་སུམ་བརྒྱ་དྲུག་ཅུ་དང་། དེ་དག་
ཚུར་བསྡུས་དྲུག་ཅུ་གཅིག །དེས་ཀྱང་ཐམས་ཅད་ཀུན་བསྡུས་པའི། ལྷ་སྲིད་སྐོས་
གསུམ་མཐུན་པ་ལ། ལྷ་ཀླུ་མི་གསུམ་འདྲ་བསྡེབ་ནས། སྣང་སྲིད་ཀུན་ལ་དཔེ་བླང་
དགོས། དེ་ཡང་ཕྱི་ནང་རིམ་པ་ནི། སྟོང་གསུམ་དག་ལ་དཔེ་བླང་དགོས། ཕྱི་སྐོར་
ནང་སྐོར་བར་སྐོར་གསུམ། སྐོར་གསུམ་རྣམ་པ་བཞི་རུ་དབྱེ། དང་པོ་མཐའ་ཐིག་གྲུ་
བཞི་གདབ། ཕྱི་སྐོར་དཔག་ཚད་གཞལ་བ་ཡིས། ལོགས་རེར་དཔག་ཚད་བཞི་རེ་སྟེ།
126



མདོ་སྡེ།
བསྟན་པ་རྗེས་བཞག་གི་མདོ།
བཞི་བརྒྱད་མཐའ་སྐོར་བཅུ་དྲུག་འཁོར། དེ་ལ་གཞུང་ཐིག་བཙལ་ནས་སུ། ཕྱོགས་
མཚམས་འབྱེད་པའི་ཐིག་བཞི་གདབ། དབུས་ཀྱི་རྒྱ་གྲམ་སོ་ནས་སུ། རིན་ཆེན་གསེར་
གྱི་ཕུར་པ་གཟུག །དེ་ནས་ཕྱི་ནང་དབྱེ་བ་སྟེ། ཕྱི་གླིང་ནང་གླིང་བར་གླིང་གསུམ།
དང་པོ་ཕྱི་གླིང་རིམ་པ་ལ། མཐའ་སྐོར་ལྕགས་རི་གྲུ་བཞི་ལ། ཞེང་ལ་སྤྱོད་ཀྱི་རྩལ་
འདོམ་བརྒྱད། དཔངས་ལ་བཅོ་བརྒྱད་ཆུ་ཞེང་མཉམ། དེ་ཡི་ཟུར་བཞི་ལོགས་བརྒྱད་
ལ། རྒྱལ་གྱི་ཕོ་བྲང་ཆེན་པོ་བརྒྱད། ཐོག་ཕུབ་སུམ་ཅུ་རྩ་གཉིས་རེ། རྒྱལ་ཆེན་མཁར་
ལ་དཔེ་བླང་ཞིང་། ལྷ་མིན་མཚོན་ཆ་མེ་གླིང་བཟོ། ཁ་པད་མུན་གྱི་བང་སོ་ལ། གཡུ་
ཡི་པ་དྲ་ནེའུ་གསེང་རིས། སྒོ་བརྒྱད་ཕྱི་ནང་བཅུ་དྲུག་ལོགས། རྒྱལ་ས་བར་པའི་
ལུགས་ལྟར་བཞེངས། དེ་ནས་དེ་ཡི་ནང་རོལ་དུ། ཕྱི་སྐོར་རྒྱལ་གྱི་ཞིང་ས་སྟེ། སྲིན་
པོའི་གྲོང་ལ་དཔེ་བླངས་ན། སྔོ་དམར་མཐིང་གི་ཤས་ཆེ་བ། གྲོང་དང་གྲོང་ཁྱེར་གྲོང་
རྡལ་འཁྲིགས། བར་བར་དཔག་བསམ་ནེའུ་གསེང་དང༌། མེ་ཏོག་གླིང་དང་ཞིང་ས་
བསྐྱེད། བར་གླིང་བློན་གྱི་འདུན་ས་ཏེ། གཞི་མ་ཕྱི་མ་རས་སུ་བོར། གྲུ་བཞི་གསེར་གྱི་
ས་གཞི་སྟེ། སེམས་ཅན་འཚོག་པའི་ས་རུ་བཞག །ཨ་པར་ལྗོན་པའི་ནེའུ་ཐང་ན།
བདུད་རྩི་སྐྱེད་མོའི་ཚལ་དང་ནི། བར་མཚམས་མེ་ཏོག་གླིང་ཆེན་ལ། རྩི་ཏོག་ཟ་འོག་
ཁ་ཕྱེས་འདྲ། དེ་རྒྱབ་ཆུ་གླིང་ར་བ་སྟེ། ཕྱི་རིམ་ཙན་དན་སྡོང་པོ་དང་། སྨན་ཤིང་
རྒྱལ་པོ་ཨ་ག་རུ། སེང་ལྡེང་དྷ་བ་དྷ་རུ་སྟེ། མུ་ལེ་དྲུམ་ཤིང་ར་བས་བསྐོར། དེ་དབུས་
ནང་གླིང་རིམ་པ་ནི། བདེར་གཤེགས་གཞལ་ཡས་ཕོ་བྲང་སྟེ། སྟོང་གཅིག་སྤྱི་ཕུད་
ཚུལ་དུ་བཞེངས། བར་གླིང་བློན་གྱི་འདུན་ས་སྟེ། སྟོང་གཉིས་བར་མའི་ཚུལ་དུ་
བཞེངས། ཕྱི་གླིང་རྒྱལ་གྱི་ཞིང་ས་ནི། མཐར་ཐུག་འཇིག་རྟེན་དག་དང་སྦྱར། དེ་ནས་
དབུས་ཀྱི་ཕོ་བྲང་བརྩིག་པ་སྟེ། ཕོ་བྲང་སྐོར་ཐིག་རིམ་པ་གསུམ་དུ་བསྐོར། དེ་ཡང་
ཚད་དང་གྲངས་ལས་གཞལ་བ་སྟེ། གྲུ་བཞི་མི་ཡི་གཞུ་འདོམ་བཞི་ལས་སུ། རྩལ་
127



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཆེན་གྱད་ཀྱི་རྩལ་འདོམ་གང་དུ་འདོད། དེ་དག་ཚད་དང་གྲངས་ལས་གཞལ་བ་སྟེ།
མཐའ་སྐོར་སྟོང་དང་ལྔ་བརྒྱ་ཡོད་པ་དང་། བོན་ཉིད་མི་འབྱེད་གྲ་ཟུར་མེད་པའི་ཕྱིར།
ཐིག་གི་དབྱིབས་ཀྱང་ཟླུམ་པོར་ཟླ་བ་ཉ་བཞིན་བསྐོར། འདོམ་བརྒྱད་རས་སུ་བོར་ལ་
ཡང་ཞིག་ཟླུམ་པོར་བསྐོར། ཐིག་བར་དེ་ནི་ཕར་འདས་མུན་པ་ཆེན་པོ་སྟེ། རྒྱ་མཚོ་ཆུ་
གླིང་ར་བས་ཡོངས་སུ་བསྐོར་བར་བྱ། དེ་ཡི་རྒྱབ་ཏུ་སྟར་མོ་གེ་དང་ནི། ས་ལུ་འབར་
བ་གཡུང་དྲུང་ལྗོན་ཤིང་དང་། དབྱར་བ་ལ་བཟང་སྐྱེ་བ་མོང་ཙམ་དང་། བྱང་ཆུབ་
ཤིང་གི་ནགས་ཚལ་བསྐྱེད་པར་བྱ། དེ་ནས་རྒྱ་མཚོ་ཆུ་གླིང་ནང་རོལ་དུ། འདོམ་
བརྒྱད་རས་བོར་ཡང་ཞིག་ཟླུམ་པོར་བསྐོར། ཐིག་བར་དེ་ནི་ལྕགས་རི་མུ་ཁྱུད་དོ། །
ལྕགས་རིའི་ཁ་ལ་ལོངས་སྤྱོད་རྫོགས་སྐུ་ཡི། མཆོད་རྟེན་སྟོང་དང་རྩ་བརྒྱད་བཞེངས་
པའོ། །འདོམ་བརྒྱད་རས་འབོར་ཡང་ཞིག་ཟླུམ་པོར་བསྐོར། ཐིག་བར་དེ་ནི་ཟངས་རི་
དམར་པོ་སྟེ། སྣ་ཚོགས་འདོད་ཡོན་མེ་ཏོག་ར་བ་བསྐྱེད། ཕྱག་སྐོར་མོས་འདུན་
མཆོད་པ་འབུལ་སའོ། དེ་ནི་ཕོ་བྲང་ཕྱི་སྐོར་བཅད་ལུགས་སོ། །དེ་ནས་ནང་གི་གཞལ་
ཡས་ལ། འདོད་ཡོན་ར་བ་འདྲེན་པ་ཡི། ཐིག་ཐག་གྲུ་བཞིར་བཅད་ནས་སུ། ཟུར་
བཞི་མི་འགྱུར་ཕུར་དུ་བཙུགས། ཕྱི་ནང་རིམ་པ་གཉིས་སུ་དབྱེ། ཆ་གསུམ་ཆ་གཉིས་
ནང་དུ་སྟེ། ཆ་གཅིག་བར་ཁྱམས་ཚད་དུའོ། །དང་པོར་ཕྱི་ཡི་རྩིག་པ་བརྩིག །འབྱུང་
བ་རིན་ཆེན་ལྔ་ལས་ཏེ། རླུང་ནག་མེ་དམར་ཆུ་སྔོ་སྟེ། ས་སེར་ནམ་མཁའ་བར་སྣང་
དཀར། དེ་ལ་འབྱུང་ལྔའི་པ་ཏྲ་འཁྲུགས། དཀར་ལྗང་དམར་སྔོ་འདྲེས་དང་འཆོལ།
ཕྱི་ལ་བལྟས་ན་པ་ཏྲ་འདྲ། ནང་ལ་བལྟས་ན་བང་རིམ་འདྲ། རྩིག་གསེབ་ཀ་བ་ཐད་
དུ་སློང་། རྩིག་ལྡན་གདུང་མ་གཞའ་ཚོན་འོད། ཁྱམས་ཁང་ཀ་ཚད་འདོམ་ཕྱེད་
གསུམ། གདུང་ཚད་འདོམ་ནི་ཕྱེད་དང་དོ། །དཔྱམ་ཚད་འདོམ་དོ་གྲུ་རེའོ། །ཀ་ཞུ་ཟླ་
བ་ཚེས་པའོ། །ཀ་གདན་པདྨ་གྱེས་པའོ། །གདུང་མ་གཞའ་སྤྲིན་པ་དྲའོ། །དཔྱམ་ཉིད་
128



མདོ་སྡེ།
བསྟན་པ་རྗེས་བཞག་གི་མདོ།
འོད་ཟེར་གཞའ་ཚོན་ནོ། །དཔྱམ་བར་དུ་ནི་གཡུང་དྲུང་ངོ༌། །དཔྱམ་མདུད་ལ་ནི་རྡོ་
རྗེའོ། །ཕྱོགས་བཞིར་སྒོ་བཞི་འབུར་བཞི་ལ། སྒོ་རྒྱན་རྟ་བབས་རིམ་བཞིའོ། །དེ་སྟེང་
སྒོ་རྒྱན་མཆོད་རྟེན་བཞི། རྒྱན་རྫོགས་ཏོག་དང་བྱ་རུ་བཅས། རྩིག་ལྡད་གདུང་མའི་
ཁ་ལས་སུ། ཡ་གད་བྱ་འདབ་ཁྱུང་སྡེར་བཟོ། བྱ་ཕུབ་བ་ལེ་བང་སོ་བཟོ། །བྱ་འདབ་
གླང་ཆེན་སྣ་ལྕགས་བཟོ། བན་གླང་སྣ་ལྗགས་ཡར་ལ་འདེགས། འཁྲུག་གླང་སྣ་
ལྗགས་ཐུར་ལ་སྟེ། དུང་གླང་ཀེ་རུ་ཕྲེད་དུ་གཤིབས། སྤོས་ཀྱི་བན་ནེ་མཚམས་སུ་རྒྱན།
གླང་ཆེན་མཇིང་པ་བསྣོལ་བ་ལ། གཙུག་འདུས་ནོར་བུའི་བྱ་འདེགས་དགོས། བྱ་
འདེགས་བར་ཚད་འདོམ་དོ་སྟེ། བར་བར་བྲེ་དང་ཕུལ་གྱིས་འདེགས། བྲེ་ཡི་ཚད་ནི་
མཐོ་དོའོ། །ཕུལ་གྱི་ཚད་ནི་མཐོ་གང་ངོ༌། །བྲེ་ཡི་སྐེ་ཕྱེད་བཟུང་བ་སྟེ། ཕུལ་སྐེ་གསུམ་
ཆར་དབྱུང་བའོ། །ཟུར་བཞི་བ་ལེ་བོང་ཚང་བཟོ། བོང་ཚད་གྱེན་ལ་འཁྲིགས་པ་ལ།
གཅིག་ལ་གཅིག་འདེགས་འཆུས་སུ་འཇུས། འཆུས་བཞི་འཇུ་བརྒྱད་བཅུ་དྲུག་འཚལ།
ཡང་ཁྱད་སུམ་ཅུ་སོ་གཉིས་བརྩིག །དེ་སྟེང་ཟུར་བཞི་ཆུ་སྲིན་ཞལ། པད་འོག་འོད་
ཟེར་གཞའ་ཚོན་བཟོ། གདུང་འབུར་ཡིད་བཞིན་ནོར་བུ་བཟོ། ཕྱི་ཡི་རྩིག་པའི་སློང་
ལུགས་དང་། བར་གྱི་ཁྱམས་ཁང་ཁྲ་བོ་ཞེས། དེ་དབུས་ནང་རྩིག་སློང་བ་ལ། དབུས་
ཀྱི་གཙང་ཁང་རྩེ་རྒྱལ་ནི། ཁྱམས་ཁང་ལས་སུ་ལྡབ་བས་མཐོ། ལོགས་བཞི་སྒྱུ་འཕྲུལ་
དྭ་བ་བཟོ། ཟུར་བཞི་གཡུང་དྲུང་པ་དྲ་བཟོ། མཚམས་སུ་རྡོ་རྗེའི་སྒེག་ལམ་བཟོ། ཀ་
ཆེན་སྟོང་དང་རྩ་བརྒྱད་གཟུག །ཀ་བ་རེ་ལ་བཟོ་ཁྱད་རེ། ཕུར་བུའི་ལུགས་དང་བུམ་
པའི་ལུགས། གསེར་གྱི་ཐིག་ཤིང་དྲང་ཤིང་མདུད། དཔག་བསམ་ལྗོན་པ་ཀླུ་རྒྱལ་སྦྲུལ།
གཡུང་དྲུང་འཁོར་ལོ་པདྨ་བརྩེགས། ཀ་གདན་རུས་སྦལ་པདྨ་སྦུབས། ཀ་ཞུ་བྱ་ཁྱུང་
ཀ་རུ་ན། རི་དྭགས་ཤ་ར་ན་ཏྲ་འཆུས། ཀྱོག་པོར་ཆུ་སྲིན་རྔམས་པ་སྒེག །གདུག་པའི་
སེང་ཞལ་ཙི་པིར་འཁྲུགས། གདུང་མ་གཞའ་སྤྲིན་པ་ཏྲ་དང་། ལྷ་བརྒྱད་གཞའ་སྤྲིན་
129



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གསེབ་ན་འཕྱོ། དཔྱམ་གདུང་འོད་ཟེར་གཞའ་ཚོན་བཟོ། དཔྱམ་མདུད་རྡོ་རྗེའི་སྒེག་
ལམ་ལ། དཔྱམ་བར་གཡུང་དྲུང་འཁོར་ལོ་དང་། འདབ་བརྒྱད་མེ་ཏོག་ཚོམ་བུས་
དགང༌། དེ་སྟེང་ཁ་པད་རིམ་པ་བཞི། རིགས་རྟགས་བཞི་ཡི་པ་དྲ་འཁྲུགས། ཁྱུང་
གཤོག་སྤུངས་པའི་ཡ་གད་གདེངས། ཐོག་ཕུབ་ནམ་མཁའི་སྤྲིན་དཔུང་བཟོ། ཡང་
ཕུབ་ཁྱུང་གུར་ཁྱུང་འདབ་བཟོ། ཁྱུང་གུར་ཁྱུང་འདབ་ཁྱུང་མགོ་གསུམ། བུན་ཐང་
བུན་ཐང་འགྱུར་བའོ། །དེ་སྟེང་གསེར་གྱི་ཏོག་ཆེན་བཟོ། གཙང་ཁང་དབུ་མའི་ཁ་
ཁྱེར་ལ། དབུ་རྩེ་སུམ་ཅུ་རྩ་བཞི་སྟེ། བེག་ཙེ་ཏིང་ཁྱིམ་པ་དྲ་བཟོ། ཐོག་ཕུབ་ཐལ་མོ་
གཤིབས་པ་འདྲ། ཁྱུང་འདབ་ཏོག་དང་བྱ་གྲི་འབར། གཙང་ཁང་ཤར་དུ་སྒོ་གཅིག་སྟེ།
སྒོ་དང་སྒོ་ཁྱུད་སྒོ་ལྡད་དང༌། ཁ་བད་ཞབས་རྨང་དེ་བཞི་སྟེ། རིན་ཆེན་སྣ་བདུན་ཕྲ་
ཡིས་སྤྲས། ཁྱམས་ཁང་ཕྱི་མའི་ཁ་ཁྱེར་ལ། ཕྱུ་སྲིད་སྐོས་གསུམ་གར་དབལ་དང༌། ལྷ་
ཀླུ་མི་དང་ལྷ་མིན་དང་། རྒྱལ་དང་ཁང་བཟང་གདན་ཁྲི་སོགས། བཟོ་སྣ་ས་སར་སོ་
སོ་ཡིས། དབུ་རྩེ་གཞལ་ཡས་བརྒྱད་ཅུ་སྟེ། སྤྱིར་ནི་གསས་ཁང་ཕོ་བྲང་ལ། དབུ་རྩེ་
བརྒྱ་དང་བཅུ་བདུན་ནོ། །ཡས་མར་བརྩེགས་དང་ཕན་ཚུན་བཀྲམ། གཅིག་པ་སྤྱི་
ཕུད་ཚུལ་དུ་བཞེངས། ཕྱི་ཁྱམས་ལྕགས་རིའི་ཁ་ལས་སུ། ལོངས་སྤྱོད་རྫོགས་པའི་སྐུ་
གདུང་གི། མཆོད་རྟེན་སྟོང་དང་རྩ་བརྒྱད་བཞེངས། སྟོང་གཉིས་བར་མའི་ཚུལ་དང་
སྦྱར། དེ་རྒྱབ་མཐའ་སྐོར་ལྕགས་རི་དང༌། རྒྱལ་གྱི་ཕོ་བྲང་ཞིང་ས་དང་། བློན་གྱི་
འདུན་ས་གླིང་བརྒྱད་དང་། སེམས་ཅན་འཚོག་པའི་ས་གནས་རྣམས། སྟོང་གསུམ་
མཐར་ཐུག་ཚུལ་དུ་བཞེངས། དེ་རྒྱབ་མུ་ཁྱུད་གདལ་པའི་མཚོ། རབ་འབྱམས་རྒྱ་མཚོ་
དཔག་མེད་དེ། འཇིག་རྟེན་འདི་དང་ཕ་རོལ་དང་། ཕ་རོལ་ཞིང་དང་གཞན་དག་སྟེ།
བསམ་གྱིས་མི་ཁྱབ་བརྗོད་མི་ལང་། ནམ་མཁའི་མཐའ་གཏུགས་མཐའ་ཀླས་པ། རབ་
ཀླས་གང་གའི་བྱེ་མ་སྙེད། ཅི་སྙེད་ས་ཡི་རྡུལ་བཞིན་དུ། དེ་སྙེད་སྣང་ཞིང་སྲིད་པ་སྟེ།
130



མདོ་སྡེ།
བསྟན་པ་རྗེས་བཞག་གི་མདོ།
རྒྱལ་བ་རྒྱ་མཚོའི་ཞིང་དང་སྦྱར། གསས་ཁང་བདེར་གཤེགས་ཕོ་བྲང་གི། ཕྱི་སྣོད་
གཏོས་སུ་བཞེངས་ཚུལ་ལོ། །གཉིས་པ་ནང་གི་བཅུད་ལས་སུ། སྐུ་གདུང་སྐུ་གཟུགས་
གསུང་རབ་གསུམ། འགྲོ་བ་དྲང་བའི་བརྡ་ཐབས་ཏེ། གསུང་རབ་དཀྱིལ་འཁོར་རྗེས་
སུ་འབྱུང་། འདིར་ནི་བདེར་གཤེགས་སྐུ་གཟུགས་ལ། རིས་སུ་བྲིས་དང་འབུར་དུ་དོད།
ལུགས་སུ་བླུགས་དང་རྣམ་པ་གསུམ། དེ་ཡང་ཕྱི་ནང་རིམ་གསུམ་གྱི། གཙང་ཁང་
དབུ་མའི་བཀོད་པ་ལ། ཤར་ན་ཞི་བའི་ལྷ་ཚོགས་བཞེངས། བྱང་ན་རྒྱས་པ་ནུབ་ན་
དབང་། ལྷོ་ན་གང་ལ་ཅི་འདུལ་ཏེ། མཚམས་བཞིར་བདེར་གཤེགས་གཙོ་བོ་བཞི།
ལྷ་མོ་ལྷ་ཆེན་སྲིད་པ་གཤེན། གཙོ་འཁོར་སྟོང་དང་རྩ་བརྒྱད་ནི། རྒྱས་པ་ཡོངས་
རྫོགས་ཚུལ་དུ་བཞེངས། དེ་དབུས་རྒྱལ་བ་རྒྱ་མཚོ་སྟེ། འཐུག་པོ་བཀོད་པའི་ཞིང་
ཁམས་བཞེངས། གཙང་ཁང་དབུ་མའི་བཀོད་པའོ། །དེ་སྟེང་ཐོག་ཕུབ་སྟོང་པ་ལ།
ཀུན་དབྱིངས་དཀྱིལ་འཁོར་བརྒྱ་རྩ་བརྒྱད། སྔོན་དང་མ་འོངས་ད་ལྟར་གྱི། སངས་
རྒྱས་ཁྲི་དང་དྲུག་སྟོང་དང་། བདེར་གཤེགས་མཚན་འབུམ་བཀོད་པ་བཞེངས། དེ་
སྟེང་ཡང་ཕུབ་དབུ་རྩེ་ལ། བྱམས་མ་རྩ་བའི་དཀྱིལ་འཁོར་བཞེངས། ཕྱི་རིམ་དབུ་རྩེ་
སུམ་ཅུ་བཞི། བྱམས་ཆེན་སུམ་ཅུ་རྩ་བཞི་དང་། བྱམས་སྲས་སངས་རྒྱས་བྱེ་བ་སྟེ། ཕ་
རོལ་ཕྱིན་པའི་བཀོད་པ་བཞེངས། དེ་འོག་བར་གྱི་ཁྱམས་ཁང་ལ། སྲིད་པ་སྟོང་རྩིས་
འཁོར་ལོ་སྟེ། རབ་འབྱམས་རྒྱུད་ཀྱི་ལྷ་ཚོགས་དང་། དབང་ལྡན་དུས་ཀྱི་འཁོར་ལོ་
དང༌། བསྐལ་སྲིད་འབྱུང་བའི་བཀོད་པ་དང་། རབ་འབྱམས་ཞིང་ཁམས་ཆགས་
ཚུལ་དང་། ཚེ་ཚད་བསྐལ་པའི་གབ་རྩེ་དང་། གང་ལ་གང་འདུལ་དེ་སྟོན་པའི།
འཁོར་དང་མྱ་ངན་འདས་པ་སྟེ། སྣང་ཞིང་སྲིད་པའི་བཀོད་པ་ལ། མ་ཚང་མི་ཚང་
མེད་པ་རུ། སྒྱུ་མ་ཆོ་འཕྲུལ་ཚུལ་དུ་བཞེངས། དེ་སྟེང་ཁ་ཁྱེར་རིམ་བཞི་ཡི། དབུ་རྩེ་
ཏོག་ཕྲན་བརྒྱད་ཅུ་ལ། ཐེག་རིམ་བརྒྱ་དང་རྩ་བརྒྱད་དང་། ཡང་ཁྱད་བཞི་བཅུ་རྩ་
131



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལྔ་དང༌། ཐིག་པ་རིམ་དགུ་ཕྱི་ནང་གསང་། སྒོ་བཞི་མཛོད་ལྔའི་ལྷ་ཚོགས་བཞེངས།
བར་ཁྱམས་ཕྱི་མའི་བཀོད་པའོ། །དེ་རྒྱབ་ལྕགས་རི་མུ་ཁྱུད་ལ། སྐུ་གདུང་སྟོང་དང་རྩ་
བརྒྱད་ལ། བདེར་གཤེགས་སྟོང་དང་རྩ་བརྒྱད་བཞེངས། ཆ་གསུམ་ཆ་མཉམ་བགོ་བ་
ཡི། ཁྲུ་དང་ཆག་ལས་གཞལ་བ་སྟེ། དང་པོ་ས་མཚམས་སྐྱ་རིས་སོ། །དེ་ནས་ཁྲི་དང་
སྐུ་ཉིད་དོ། །དེ་ནས་འོད་དང་ཟེའུ་སྲོག་གོ །དེ་ལ་འོད་ཀྱིས་བསྐོར་བའོ། །དེ་ནས་
ཟེར་དུ་འཕྲོས་པའོ། །འཁོར་དང་གཙོ་འཁོར་བལྡབ་འགྱུར་རོ། །ལྕགས་རིའི་ཕྱོགས་ཀྱི་
སྒོ་བཞི་ལ། རྒྱལ་པོ་ཆེན་པོ་སྡེ་བཞི་དང་། གནོད་སྦྱིན་སྲིན་པོའི་ལྷ་ཚོགས་བཞེངས།
གཞན་ཡང་ངོ་མཚར་ལྟད་མོ་སྟེ། གོང་ན་གཤེན་གྱི་མཛད་སྤྱོད་དང༌། འོག་ན་
འབངས་ཀྱི་ཞིང་ས་དང་། བར་ན་རྒྱལ་པོའི་ཡིག་ཚང་དང༌། སྣང་འགྱུར་སྒྱུ་མའི་གླིང་
ཆེན་ཏེ། དེ་ལྟར་ཕྱི་སྣོད་ནང་བཅུད་ཀྱི། ཕོ་བྲང་གསས་ཁང་བཞེངས་ཚུལ་ལོ། །ཞེས་
ཀེང་ཙེས་བཀའ་སྩལ་ནས། གསས་ཁང་གི་སྐོས་མཛད་དོ། །དེ་ལ་ཕུ་སྲིད་སྐོས་གསུམ་
དང༌། ལྷ་ཀླུ་མི་གསུམ་གྱི་བཟོ་བོ་རྣམས་ཀྱིས་ཀྱང་། སོ་སོ་རུ་ལས་ལ་འབད་དེ།
ལྕགས་མཁན་རྣམས་ཀྱིས་ལྕགས་ཀྱང་བརྡུངས། མགར་མཁན་རྣམས་ཀྱིས་མགར་
ཀྱང་བྱས། ཤིང་མཁན་རྣམས་ཀྱིས་ཤིང་ཡང་བཞོགས། རྡོ་མཁན་རྣམས་ཀྱིས་རྡོ་ཡང་
བཟོས། བླུག་མཁན་རྣམས་ཀྱིས་བླུག་ཀྱང་བྱས། གསེར་དངུལ་མཁན་གྱིས་ཞུན་ཡང་
བཏངས། ཚོན་རྩི་མཁན་གྱིས་ཚོན་རྩི་སྦྱར། བྲིས་མཁན་རྣམས་ཀྱིས་བྲིས་ཀྱང་བྱས།
རྩིག་མཁན་རྣམས་ཀྱིས་གཞི་རྨང་བརྩིགས། ཕུབ་མཁན་རྣམས་ཀྱིས་ཐོག་ཀྱང་ཕུབ།
དེ་ལྟར་དགེ་བའི་ལས་ལས་སུ། ཀུན་གྱིས་ཐང་བཅད་མཐར་ཕྱུངས་བས། ཀོང་ཙེ་
བསོད་ནམས་ལྡན་པ་ཡིས། དགུང་ཟླ་གཅིག་གི་འགོ་གཞུག་ལ། གསས་ཁང་མཐའ་
རུ་རྒྱས་པར་གྲུབ། དེ་ལ་དགུང་ཟླ་གཅིག་བསྣན་པས། ཕྱི་སྣོད་ནང་བཅུད་འཛོམ་
པར་གྲུབ། དེ་ལ་དགུང་ཟླ་གཅིག་བསྣན་པས། ཕོ་བྲང་ཞིང་སར་བཅས་པ་གྲུབ།
132



མདོ་སྡེ།
བསྟན་པ་རྗེས་བཞག་གི་མདོ།
བདེར་གཤེགས་ཐུགས་རྗེས་ཆེར་བསྐྱེད་པས། དཔག་བསམ་ནགས་ཚལ་བསྐྱེད་པ་
ཡང་། དགུང་ཟླ་གསུམ་ནས་ལོ་འདབ་རྒྱས། རྒྱ་མཚོ་ཆུ་གླིང་བསྐྱིལ་བ་ཡང་། དགུང་
ཟླ་གསུམ་ནས་དྭངས་སྙིགས་ཕྱེད། འབྲུ་སྨན་མེ་ཏོག་བསྐྱེད་པ་ཡང་། དགུང་ཟླ་
གསུམ་ནས་ལོ་འབྲས་སྨིན། དེ་ལྟར་ཕུན་སུམ་ཚོགས་པ་ཡིས། གསས་ཁང་མཐའ་རུ་
རྒྱས་པར་གྲུབ། དེ་ནས་ཀོང་ཙེ་འཕྲུལ་གྱི་རྒྱལ་པོ་ཡབ་ཡུམ་དང་། འཁོར་རྣམས་ཀྱང་
ཤིན་ཏུ་སྤྲོ་བ་སྐྱེས་ནས། འཇིག་རྟེན་ཡོན་ཏན་གྱི་མཁན་པོ་རྣམས་ལ། བསྙེན་བཀུར་
རྒྱ་ཆེན་པོ་རུ་བྱས་ནས། ཀོང་ཙེ་འཕྲུལ་གྱི་རྒྱལ་པོས་གསོལ་པ། ལེགས་སོ་ལེགས་སོ་
ལེགས་པའི་ཕུལ་དུ་ཕྱིན། རྒྱལ་བའི་སྲས་པོ་དྲང་ཆེན་ཁྱོད་ལེགས་སོ། །མི་རྗེ་ལྷས་
མཛད་སྲིད་པ་ཕྲུ་ཡི་སྲས། ཡེ་རྗེ་སྲིད་པས་བསྐོས་པ་གནམ་གྱི་བུ། གཞོན་ནུའི་ཚུལ་
འཆང་བཅུ་དྲུག་ལང་ཚོ་རྒྱས། མཚན་དང་དཔེ་བྱད་ངོ་མཚར་རྨད་དུ་བྱུང་། མཁྱེན་
དང་བརྩེ་བས་ཕ་རོལ་སྣང་བ་གཟིགས། ཐུགས་རྗེ་ཐབས་མཁས་གང་དག་མཛད་
མཐར་ཕྱིན། འཇིག་རྟེན་ཁམས་འདིར་རྒྱལ་བ་གཉིས་གྱུར་པའི། སྤྲུལ་པའི་སྐུ་མཆོག་
ཁྱེད་ལ་བདག་འདུད་དོ། །གཞན་ཡང་འཇིག་རྟེན་ཡོན་ཏན་ཚོགས་བརྒྱན་པའི། རྒྱལ་
བའི་ཐུགས་སྲས་དམ་པར་གྱུར་པ་ཡི། འཛམ་གླིང་རྒྱན་དྲུག་དཔལ་བདུན་ངོ་མཚར་
ཅན། མི་རྗེ་དབང་པོ་རིག་པའི་འབྱུང་གནས་དཔལ། རིགས་སྲས་གཙོ་འཁོར་སྟོང་ལ་
གུས་བཏུད་དོ། །བསོད་ནམས་དབང་ལྡན་དབང་སྒྱུར་རྒྱལ་གྱི་བུ། ཁ་ནས་ཅི་སྨྲས་
སྨོན་ལམ་འགྲུབ་པའི་དཔལ། དགེ་བའི་ལས་ལ་བདུད་ཀྱིས་བར་བཅད་ཀྱང་།
བསམ་པའི་བློ་ལ་ཐང་ལྷོད་མ་མཆིས་པས། རྐྱེན་ངན་བར་ཆད་དགེ་བའི་གྲོགས་སུ་
གྱུར། ཆོ་འཕྲུལ་ཆེན་པོ་བསྟན་པའི་དཔལ་དུ་ཤར། སྲིན་གྱིས་བཟོས་པས་འདི་འདྲ་ག་
ལ་ཐོན། ད་ལྟ་འཛམ་གླིང་འདི་ཉིད་མི་དགོས་དང་། ལྷ་ཀླུ་མི་གསུམ་གནས་པའི་
ཞིང་ཁམས་སུ། འདི་འདྲའི་གཞལ་ཡས་དཔག་པ་ག་ལ་མཆིས། ཨེ་མ་ངོ་མཚར་
133



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བདག་ཉིད་རྨད་དུ་བྱུང་། ཉིད་ལ་ཉིད་བསྟོད་ང་ཉིད་ཀུན་ལས་དཔག །སྔོན་གྱི་
སངས་རྒྱས་བསྟན་པའི་རྗེས་སུ་འབྲངས། ད་ལྟའི་སངས་རྒྱས་བསྟན་པ་བདག་གིས་
འཛིན། མ་འོངས་འགྲོ་འདུལ་བསྟན་པའི་དཔེ་རུ་བཞག །དེ་ཡང་བདེར་གཤེགས་ཕོ་
བྲང་གསས་ཁང་ལ། གཞན་ལས་དཔག་པའི་བཟོ་གནས་ཅི་བཞིན་དུ། དེ་བཞིན་
དཔག་པའི་མཚན་ཞིག་བཏགས་པར་ཞུ། ཞེས་གསོལ་ཏོ། །དེ་ལ་ཕྲུ་ཀེང་ཙེ་ལན་མེད་
ཀྱིས་གསས་ཁང་དེ་ལ་མཚན་བཏགས་པ། གསས་ཁང་དཀར་ནག་བཀྲ་གསལ་རྒྱ་
མཚོའི་གླིང་ཐོག་འབར་དུ་བཏགས་སོ། །དེ་ལ་ཀོང་ཙེ་ཡང་ཤིན་ཏུ་སྤྲོ་བ་སྐྱེས་ནས།
ཡང་གསོལ་པ། ཀེང་ཙེ་ལགས། གསས་ཁང་འདིའི་མཚན་ནི། དཀར་ནག་བཀྲ་
གསལ་རྒྱ་མཚོའི་གླིང་ཐོག་འབར་དུ་བཏགས་པ་ནི། ཅིའི་ཕྱིར་འདོགས་པ་ལགས།
ཞེས་གསོལ་ཏོ། །
དེ་ལ་ཡང་ཀེང་ཙེས་གསུངས་པ། རྒྱལ་པོ་ལགས། གསས་ཁང་འདིའི་མཚན་ནི།
དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་དུ་འདོགས་པ་ནི། དཔེ་རུ་སྦྱར་
ནས་འདོགས་པ་དང་། དོན་དུ་སྦྱར་ནས་འདོགས་པ་དང་གཉིས་ཏེ། དེ་ཡང་དཔེ་
རུ་སྦྱར་ནས་འདོགས་པ་ནི། གསས་ཁང་འདིའི་བད་ལྷས་བཏགས་པས་རྩེ་མོ་ཉི་མ་
ཤར་དེ་དཀར། གསས་ཁང་འདིའི་གཞི་མ་སྲིན་གྱིས་བཏིངས་པས་རྩ་བར་མུན་པ་
བསྲོས་པས་ན་ནག །གསས་ཁང་འདིའི་རྐེད་པ་ཀླུས་བྲིས་པས་བར་ན་གཞའ་འཁྱུག་
པས་ན་བཀྲ། གསས་ཁང་འདིའི་དབུ་རྩེ་དང་། ཐོག་ཕུབ་དང་། ཡང་ཕུབ་རྣམས་ཕྲུ་
སྲིད་སྐོས་གསུམ་གྱི་བཟོ་བོ་རྣམས་ཀྱིས་ས་སར་སོ་སོར་ནས་བྱས་པས་ན་གསལ། རྒྱ་
མཚོའི་གླིང་གི་ཐོག་ན་འོད་ཟེར་ལམ་ལམ་འབར་བས་ན། གསས་ཁང་འདིའི་མཚན་
དུ་དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་དུ་འདོགས་པ་ནི་དེའི་ཕྱིར་
རོ། །དོན་དང་སྦྱར་ན། གསས་ཁང་འདིའི་ཐོག་ཕུབ་སྟོང་པ་ནི། བོན་ཉིད་རྣམ་པར་
134



མདོ་སྡེ། །
བསྟན་པ་རྗེས་བཞག་གི་མདོ།
དག་པའི་དོན་དང་སྦྱར་བས། ཡེ་ནས་ཀ་དག་ཏུ་གནས་པས་ན་དཀར། གསས་
ཁང་འདིའི་གཞི་རྨང་བརྟན་པ་ནི། བོན་ཉིད་མི་འགྱུར་བའི་དོན་དང་སྦྱར་བས། ཡེ་
ནས་ཅིར་ཡང་བསྒྱུར་དུ་མི་བཏུབ་པར་གནས་པས་ན་ནག །གསས་ཁང་འདིའི་བར་
ཁྱམས་ནི། མཁའ་ཀློང་ཡངས་པའི་དོན་དང་སྦྱར་བས། ཡེ་ནས་རང་བཞིན་ལྷུན་གྱིས་
གྲུབ་པའི་ཞིང་ཁམས་སུ་གནས་པས་ན་བཀྲ། གསས་ཁང་འདིའི་དབུས་ཀྱི་གཙང་
ཁང་ནི། ལོངས་སྤྱོད་རྫོགས་པའི་ཞིང་ཁམས་དང་སྦྱར་བས། ལྷ་ལྔ་སྐུ་ལྔ་ཡེ་ཤེས་ལྔའི་
རང་བཞིན་དུ་གསལ་བས་ན་གསལ། བོན་ཉིད་སྐྱེ་བ་མེད་པའི་ཀློང་ན། བོན་ཅན་
འགག་པ་མེད་པའི་མཚན་མ། ཏིང་ངེ་འཛིན་གྱི་འོད་ཟེར་སུམ་བརྒྱ་དྲུག་ཅུ་འོད་སྟོང་
དུ་འབར་བས། འགྲོ་བ་སྨག་གི་མུན་པ་སེལ་བའི་དོན་དུ། གསས་ཁང་འདིའི་མཚན་
ཡང་། དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་དུ་འདོག་པ་ཡང་དེའི་ཕྱིར་
རོ། །ཞེས་གསོལ་པས། ཀོང་ཙེ་འཕྲུལ་གྱི་རྒྱལ་པོ་ཡང་། ཤིན་ཏུ་ཡང་ཐུགས་དགྱེས་
ནས། དྲང་ཆེན་ཕྱུའི་རྒྱལ་པོ་ལ་སོགས། དེར་ཚོགས་པའི་འཇིག་རྟེན་གྱི་མཁན་པོ་
རྣམས་ལ། ཕུན་སུམ་ཚོགས་པའི་ཞལ་ཟས་དང༌། ཡོ་བྱད་མང་པོ་བསྙེན་བཀུར་དང་།
དགའ་སྟོན་དང་། མཆོད་པ་རྒྱ་ཆེན་པོ་རུ་བྱས་སོ། །དེ་ནས་འཇིག་རྟེན་ཡོན་ཏན་གྱི་
མཁན་པོ་རྣམས་ལ་ཡང་། རྒྱལ་པོའི་དཀོར་མཛོད་ནས། གསེར་དངུལ་དང་། དར་
ཟབ་དང་། གཡི་སྤྱང་དང་། སྟག་གཟིག་དང་། གོ་ཁྲབ་དང་། རྟ་དང་། གླང་པོ་
དང་། མ་ཧེ་དང༌། ཁྱུ་མཆོག་དང་། རིན་པོ་ཆེའི་རྐང་འགྲོས་དང་། ཕུན་སུམ་ཚོགས་
པའི་ཡོ་བྱད་དཔག་ཏུ་མེད་པ་ཕུལ་ཏོ། །དགེ་བའི་སྡོང་གྲོགས་མཛད་པ་རྣམས་ཀྱང་
སོ་སོའི་ཡུལ་དུ་གཤེགས་སོ། །ཀོང་ཙེ་འཕྲུལ་གྱི་རྒྱལ་པོ་ལ་སོགས་སླད་ན་འདུག་པའི་
མངའ་རིས་དང་རྒྱལ་ཁམས་རྣམས་ཀྱང་། བསམ་དོན་གྱི་དགེ་བ་ཡིད་བཞིན་དུ་གྲུབ་
ནས། དགའ་བདེ་དང་དཔལ་འབར་ཕུན་སུམ་ཚོགས་པ་རུ་གནས་སོ། །
135



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
༧ དེའི་ཚེ་དེའི་དུས་ན། ལྷ་མ་སྲིན་བདུད་ཀྱི་བུ་རྣམས། ལྷ་སྲིན་གྱི་མཚམས་སུ།
དཀར་ནག་དང་དགེ་སྡིག་གི་བསྟན་པ་བརྩོད་པ་ལ་འདུས་ནས་གྲོས་བྱས་ཏེ། དེའི་
དུས་སྲིན་ཧ་དྷ་སྐྱེས་གཅིག་གིས་སྨྲས་པ། འོ་སྐོལ་ལྷ་མ་སྲིན་བདུད་ཀྱི་བུ་རྣམས། ཡོད་
ཁམས་ལ་བསྟན་པ་བརྩོད་པ་ན། དེ་ཡང་བསྟན་པ་བརྩོད་པའི་ས་ནི། བསྟན་པའི་
བོན་དང་གནས་གཉིས་ཡིན་ཏེ། དེ་ལ་བོན་ནི་སྟོན་པ་གཤེན་རབ་མི་བོས་མཛད་པ་
རྣམ་པ་དུ་མ་ལ་བརྩོད་ཅིང་། གནས་ནི་ལྷ་ཀླུ་མི་གསུམ་གྱི་མངའ་དབང་ཅན་རྣམས་
ལ་བརྩོད་དགོས་ཏེ། ད་ཡང་དེ་རྣམས་ཀྱི་ནང་ནས། མི་ཡི་བུ་རྒྱ་ཀོང་ཙེ་འཕྲུལ་གྱི་
རྒྱལ་པོ་བྱ་བ་འདི་ཡིས། དང་པོ་སྲིན་གནས་སུ་འདུག་ཏུ་མ་སྟེར་བར་སྲོག་གི་རྩ་
བ་ནས་དྲངས། བར་དུ་གསས་ཁང་བརྩིགས་པའི་སྡོངས་དང་གྲོགས་སུ་བགྱིས་ན།
གསང་བའི་མནའ་ཐོ་བཅད་པར། མནའ་ཟོས་ནས་ཆད་བོར། ཐ་མ་ལྷ་སྲིན་གཉིས་
གཤགས་ཀ་བཀྱེ་ནས། ཆོ་ལོ་བརྩོད་པ་ལ། ཁོའི་སྨོན་ལམ་གྱིས་སྲིན་ཕམ་དུ་བཅུག་
པས། ད་ཡང་འདི་ལ་བསྟན་པ་བརྩོད་པའི་ས་ཡིན་པས། འདི་ལ་གཞན་དག་ཅི་ཡང་
མ་གྲུབ་ཀྱང༌། ངེད་རང་སྲིན་གྱིས་བརྩིགས་པའི་གསས་ཁང་དཀར་ནག་བཀྲ་གསལ་
རྒྱ་མཚོའི་གླིང་ཐོག་འབར། རྨང་ན་བརྐོ་ལ་རྒྱ་མཚོའི་ནང་དུ་བསྐྱེལ་ནས་གཏང་།
ཞེས་ཟེར་ནས། སྲིན་གྱི་རྒྱལ་པོས་གྲོས་སུ་བཅད་དོ། །དེ་ནས་ལྷ་མ་སྲིན་བདུད་ཀྱི་བུ་
རྣམས་ཀྱི་ལོག་པའི་དམག་ཚོགས་མང་པོ་བསྡུས་ཏེ། དེ་ཡང་སྲིན་གྱི་ཕྱོགས་བཞིའི་
དམག་དཔོན་ནི། སྲིན་པོ་རག་ཤ་གླང་མགོ་དང༌། དྷ་ཤ་ཤྲི་བ་དང་། ཀར་མ་ཛ་
ལ་དང་། ཡག་ཁོ་རེ་དང་བཞིས་བྱས་སོ། །གཞན་ཡང་སྲིན་གྱི་ལག་ཆ་མང་པོ་དང་
བཅས་ཏེ། ཐུན་སྐྱོགས་དང་། བུམ་རིལ་དང༌། ཀ་མ་ལི་དང་། གཏར་རྡོ་དང་། མེ་
སྐྱོགས་དང་། ཆུ་སྐྱོགས་དང་། གཏར་ཚན་དང་། འུར་ཆུམས་དང་། དུག་མདའ་
དང༌། འོད་མདའ་དང་། དེ་ལ་སོགས་པས་རི་བྲག་བཤིག་པ་དང་། རྒྱ་མཚོ་སྐེམ་པ་
136



༼ད༽
མདོ་སྡེ། །
བསྟན་པ་རྗེས་བཞག་གི་མདོ།
དང་། རྩི་ཤིང་གཅོད་པ་དང༌། ལོ་ཏོག་སྡུད་པའི་ཐབས་མང་པོ་ཤོམས་ཤིང་། དམག་
མི་བྱེ་བ་ས་ཡ་དང་བཅས་ནས། མུ་ཁྱུད་བདལ་པའི་མཚོ་གླིང་ལ་ཕེབས་སོ། །དེ་ནས་
བདུད་སྲིན་གྱི་དམག་ཚོགས་དེ་རྣམས་ཀྱིས། གསས་ཁང་རྨང་ནས་བརྐོ་བ་དང་།
སྐྱེལ་བའི་ཐབས་མང་པོ་ཤོམས་ཏེ། ཕྱོགས་བཞི་མཚམས་བརྒྱད་ནས། ཐུན་སྒྲོགས་
ཁྲི་འབུམ་གྱི་བསྐུལ་བ་རྣམས་ནི་བཅས། འཇོར་ཐོགས་དང་གཡག་ཐོགས་མང་པོས་
ནི་རྩ་བ་ནས་བརྐོས། མེ་ཆུ་རླུང་སྦུད་མང་པོས་ནི། འཇིག་རྟེན་ཁམས་གང་ནས་
བྱུང་བ་ལ། ཀོང་ཙེས་ཀྱང་སྔར་གྱི་ཕྱག་རྒྱ་དང་སྙིང་པོ་རྣམས་བྱས་ནས། སྡོམ་བྱེད་
ཕྱག་རྒྱས་བཅིང་བས། མནའ་ཟོས་པ་དང་། ཆད་བོར་བའི་སྐྱོན་གྱིས། སྔར་བས་
ནུས་མཐུ་དང་སྟོབས་ཆུང་བར་གྱུར་ནས། གསས་ཁང་རྨང་ན་བརྐོ་བར་མ་གྲུབ་པ་
ཙམ་ལས་མ་ཐུབ་བོ། །དེའི་ཚེ་བདུད་ཁྱབ་པ་ལག་རིང་གི་བལྟ་ཉན་པ་རྣམས་ཀྱིས་
ཚོར་ནས། བདུད་རྗེ་ལ་སྨྲས་པས་བདུད་རྗེ་ཡང་ལོག་པའི་སྲིད་དང་རྒྱལ་སྡེ་བྱ་བ་རུ་
དྲན་ནས། སྲིན་གྱི་དམག་དཔུང་གན་དུ་ཕྱིན་ནས་སྨྲས་པ། ཁྱོད་རྣམས་འདི་ལྟར་དུ་
བྱས་ནས་བསྡད་པས། གསས་ཁང་བཤིག་པར་མི་འགྱུར་གྱིས། འདི་ལ་ཐབས་དང་
རྫུ་འཕྲུལ་སྤྲུལ་པ་དགོས། དེ་ཡང་ཁྱོད་ཀྱི་མི་དགོངས་བདག་གིས་ཤེས། གསས་ཁང་
ཆེན་པོ་འདི་དག་བཤིག་པ་ལ། བྱིས་པས་ཁང་བུ་སྐྱེལ་བ་ཅི་བཞིན་དུ། འཇོར་གཡག་
བྲེ་བས་བྲད་པས་མི་ཐུབ་ཅིང་། ཐུན་སྒྲོགས་ཛ་དབལ་བཅས་པས་ཅི་ནུས་ན། ད་ཡང་
བདག་གིས་བློ་དང་ཐབས་ཕྱུང་གིས། ཁྱོད་རྣམས་དམག་མི་མ་གྱེས་པར། ཕྱོགས་བཞི་
ནས་བསྐོར་ལ་ཆོ་ངེས་ཐོབ་དང༌། བདག་ནི་རྒྱ་མཚོའི་གཏིང་དུ་འགྲོ་ནས། ཆུ་སྲིན་
ཉལ་ནས་ཡོད་པ། རྫུ་འཕྲུལ་གྱི་རླུང་གིས་བསླང་ལ་གསས་ཁང་འདི་བསྟན་དང་། ཆུ་
སྲིན་ཉལ་ཉལ་བས་ལྟོགས་པའི་ཟས་སུ་མཐོང་ནས། མཚོ་དང་གསས་ཁང་བཅས་པ་
ཆུ་སྲིན་གྱི་ཁ་རུ་འགྲོ་སྟེ། དགེ་སྡིག་གི་བསྟན་པ་ཡང་དེས་བརྩོད་ནས་འོང་ངོ༌། །འོ་
137



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐོལ་བདུད་དང་སྲིན་པོའི་བསྟན་པ་ཡང་དེས་དར་ཏེ་འོང་ངོ༌། །ཡོད་ཁམས་ལྷ་དང་
གཤེན་གྱི་བསྟན་པ་ཡང་དེས་ནུབ་སྟེ་འགྲོའོ། །ཞེས་ཟེར་ནས། རྒྱ་མཚོའི་གླིང་དུ་སོང་
སྟེ། རྫུ་འཕྲུལ་རླུང་གིས་ཆུ་སྲིན་གཉིད་པ་བསླངས་པས། གནམ་ལ་མིག་ཕྱེས་ནས་
བལྟས་པས། གསས་ཁང་ཤིན་ཏུ་བཀྲ་ལ་གསལ་བར་འདུག་པ་དེ། ཆུ་སྲིན་ཉལ་ཉལ་
བས་ལྟོགས་པའི་ཟས་སུ་མཐོང་ནས། ཁ་གདངས་པས་མཚོ་དང་གསས་ཁང་བཅས་
པ། ཇེ་དམའ་ཇེ་དམའ་རུ་ཆུ་སྲིན་གྱི་གྲེ་བར་འགྲོ་ལ་ཁད་པ་ལ། ཀོང་ཙེ་འཕྲུལ་གྱི་
རྒྱལ་པོ་ཡང་། ཤིན་ཏུ་ཡི་མུག་ལ་ག་ཆད་དེ། འཇིགས་ཤིང་སྐྲག་པའི་སེམས་སྐྱེས་
ནས། མིག་ནས་མཆི་མ་ཕྱུངས་ཏེ། སྨེ་ཞིང་ནམ་མཁའ་ལ་འོ་དོད་བོས་པ། འཇིག་
རྟེན་གྱི་ཁམས་འདི་ནི། འགྲོ་བའི་དོན་མཛད་པ། ཐུགས་རྗེ་ཆེ་ལ་ཐབས་ལ་མཁས་པ་
སུ་བཞུགས། བདག་གིས་དཀའ་བ་ཉམས་སུ་བླང་ནས་བཞེངས་པའི་གསས་ཁང་ནི།
རྒྱ་མཚོའི་ནང་དུ་རླག་ནས་འགྲོ་བར་འདུག་གོ །གནོད་པར་བྱེད་པ་བདུད་དང་སྲིན་
པོའི་བསྟན་པ་ནི། ད་ཡོ་དར་ཏེ་འགྲོ་བར་ངེས་སོ། །གཡུང་དྲུང་བོན་གྱི་བསྟན་པ་ནི།
ད་ཡོ་ནུབ་སྟེ་འགྲོ་བར་ངེས་སོ། །འཇིག་རྟེན་གྱི་ཁམས་ན་དགེ་བའི་སྡོངས་དང་གྲོགས་
བྱེད་པ་ཡོད་ན། ད་ནི་སྙིང་རྗེའི་དུས་ལ་བབ་བོ། །
༧ དེ་སྐད་ཅེས་ཀོང་ཙེ་འཕྲུལ་གྱི་རྒྱལ་པོས་སྨྲ་ཞིང་ངུས་པས། དེ་སུའི་སྙན་དུ་
གསན་ཞིང་ཐུགས་སུ་བྱོན་ན། མི་མཇེད་ཀྱི་འཇིག་རྟེན་ལྷོ་འཛམ་བུའི་གླིང་གི་དམིག །
སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི་དབུས།།
རྒྱལ་ས་བར་པོ་སོ་བརྒྱད་ཀྱི་ནང་ན། སྟོན་པ་གཤེན་རབ་མི་བོ་བཞུགས་པའི་སྙན་
དུ་གསན་ཏེ། དེ་ཡང་འགྲོ་བ་སེམས་ཅན་གྱི་དོན་ལ། བསྟན་པ་རྣམ་གསུམ་རྗེས་སུ་
བཞག་པའི་དུས་ལ་བབ་པ་དང༌། བདུད་དང་སྲིན་པོའི་བར་ཆད་ཉེ་བར་ཞི་བར་བྱ་
བ་དང་། ཀོང་ཙེ་འཕྲུལ་གྱི་རྒྱལ་པོའི་བསམ་དོན་འགྲུབ་པར་བྱ་བའི་ཕྱིར། དུས་དང་
138



༼ད༽
མདོ་སྡེ།
བསྟན་པ་རྗེས་བཞག་གི་མདོ།
གནས་སྐབས་ལ་བབ་ནས་འབྱོན་པར་དགོངས་ཏེ། འཁོར་རྣམས་ལ་བཀའ་སྩལ་པ།
འོལ་མོ་གླིང་ཆེན་གྱི་མི་རྣམས་དང་། རྒྱལ་ས་གླིང་བརྒྱད་དུ་ཡོད་པའི། འཁོར་སྡེ་བཞི་
ཡ་བརྒྱད་དང༌། ལྷ་ཀླུ་མི་གསུམ་གྱི་སློབ་མ་རྣམས། བདག་ནི་འུ་བུའི་ནུབ་ཕྱོགས་ཀྱི་
ཞིང་ཁམས། རྒྱལ་པོ་རྒྱའི་རིགས་ཀོང་ཙེ་འཕྲུལ་གྱི་རྒྱལ་པོའི་འགྲོ་དོན་ལ་འགྲོ་ཡིས།
བདག་མ་ཕྱིན་བར་དུ། རྒྱལ་ས་ཕོ་བྲང་གླིང་བརྒྱད་ལ། མཆོད་པ་ནི་རྒྱུན་མ་ཆད་
པར་ཕུལ་ཅིག །སླད་ན་འཁོར་ཁྱེད་རྣམས་ཀྱང༌། སྡིག་པ་ནི་སྤོངས་ཤིག །དགེ་བ་ནི་
སྤྱོད་ཅིག །གཞི་སྙིང་རྗེ་ཆེན་པོ་ལ་ལོངས་ཤིག །ཐབས་ཕ་རོལ་ཏུ་ཕྱིན་པ་བཅུ་ལ་སྤྱོད་
ཅིག །ལྟ་བ་ནི་ཡས་ཕུབ་ཅིག །སྤྱོད་པ་ནི་མས་འཛེགས་ཤིག དཀའ་བ་ནི་མཐར་ཕྱིན་
པར་གྱིས་ཤིག །དེས་ན་བདག་འགྲོ་བའི་དོན་བྱེད་པ་འདི་ཡང་མྱུར་བར་འགྲུབ་ནས་
འོང་གིས། ཞེས་གསུངས་ནས། དེ་ཡང་འཁོར་དུ་གཏོགས་པའི་གཤེན་རབ་གཡུང་
དྲུང་སེམས་དཔའ་རྣམས་དང་ཆས་ཏེ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རྨ་ལོ་དང་། གཡུ་ལོ་དང་། ཡིད་ཀྱི་ཁྱེའུ་ཆུང་དང་། གཏོ་བུ་འབུམ་
སྲས་དང་། ཚངས་པ་གཙུག་ཕུད་དང་། སྤང་ལ་གནམ་གཤེན་དང་། ཁ་སྟེ་མུ་ཡ་
དང་། འོལ་དྲུག་ཐང་པོ་དང༌། ལུང་འདྲེན་གསལ་བ་དང་། རྒྱུད་འདྲེན་སྒྲོན་མ་
དང༌། ཡེ་ཤེས་ཐིག་ལེ་དང༌། གཡུང་དྲུང་འོད་གསལ་དང་། གསལ་བ་འོད་ལྡན་
དང་། བདུད་རྩི་གྲུབ་པ་དང་། བྱམས་པ་སྤོས་ངད་དང༌། སྤོས་ཀྱི་གླང་པོ་དང་།
སྤོས་ཀྱི་ཐིམ་པ་དང་། མེ་ཏོག་སྙིང་པོ་དང་། སྟོང་ཆེན་བ་རབ་གྱེར་མེད་དང་། རི་
འཛིན་ཀླུའི་རྒྱལ་པོ་དང་། སེང་གེ་ཟབ་མོ་དང༌། སེང་གེ་ང་རོ་དང་། དཔལ་འབར་
འགྲོ་བ་དང༌། དེ་ལ་སོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་
ཁྲི་དྲུག་སྟོང་དང་། ལྔ་སྟོང་ལྔ་བརྒྱ་དང་། སྟོང་ལྔ་བརྒྱ་དང་། ཡེ་གཤེན་སུམ་བརྒྱ་
དྲུག་ཅུ་དང་ཆས་ནས་གཤེགས་ཏེ། དེ་ཡང་སྟོན་པ་ཉིད་ནི་སྐུ་མདོག་རིན་པོ་ཆེ་ཁ་
139



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དོག་སྣ་ཚོགས་སུ་འབར་བ། དབུ་ལ་རིན་པོ་ཆེའི་སྲོག་ཞུ་ནི་གསོལ། སྐུ་ལ་དར་ཟབ་
ཀྱི་ན་བཟའ་སྣ་ཚོགས་ནི་མནབས། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས་ནས།
སྐུ་ལྟ་བས་ཆོག་མི་ཤེས་པ། བལྟ་བར་འོས་པ། བལྟ་བས་མི་ངོམས་པ། བལྟས་པས་
མི་བྲ་བ། བལྟ་བའི་འོད་ཀྱིས་འཇིག་རྟེན་གྱི་མུན་པ་སངས་པ། དེ་ལྟ་བུའི་གཤེན་རབ་
ཆེན་པོ། འགྲོ་བའི་དཔལ་མགོན་དུ་གྱུར་པ་དེ་ཉིད། འཁོར་རྣམས་དང་ཆས་ནས།
ནམ་མཁའ་ལ་རྫུ་འཕྲུལ་གྱི་གོམ་པ་བོར་ནས། ས་རྡོ་དང་རི་བྲག་ངམ་གྲོག་དང་
གཡང་ས་གང་ལ་ཡང་། ཉམ་ང་དང་ཐོགས་པ་མེད་པར། བར་སྣང་གཞའ་ཚོན་གྱི་
ལམ་ལ། རོལ་མོ་སྣ་ཚོགས་དང་ཆས་ནས། མེ་ཏོག་གི་ཆར་དང་མངོན་པར་འགྲོགས་
ཏེ་གཤེགས་སོ། །གཤེགས་པའི་དུས་དེར་ཡང་འཇིག་རྟེན་གྱི་ཁམས་ཀྱང་། གཡོ་གཡོའོ་
རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །
ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་
ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་
ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་
མང་པོ་སྐྱེས་སོ། །དེ་ལ་སེམས་ཅན་ལྟ་བ་ཅན་རྣམས་ནི་རབ་ཏུ་ཡང་སྤྲོ་བ་སྐྱེས་སོ། །
ལྟ་བ་དམན་པ་ཐམས་ཅད་ནི་རབ་ཏུ་ཡང་འཇིགས་པ་སྐྱེས་སོ། །དུས་དེར་གསས་
ཁང་དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་གྱི་སྒོ་དྲུང་དུ། འོད་ཟེར་སྣ་
ཚོགས་པ་འཐིབས་སོ། །མེ་ཏོག་སྣ་ཚོགས་གི་ཆར་མངོན་པར་བབས་སོ། །
དེ་ལ་ཀོང་ཙེ་འཕྲུལ་གྱི་རྒྱལ་པོ་ཡང་། ཤིན་ཏུ་ཡང་སྤྲོ་བ་སྐྱེས་ནས། ནམ་མཁའ་ལ་
ལྷ་ཕྱག་ཕྱོགས་བཅུར་འཚལ་ནས་ཀུན་གྱིས་མཆོད་པ་ཕུལ་བས། ནམ་མཁའི་ཁམས་
ན་མཐོང་མ་མྱོང་བའི་སྐྱེས་མཆོག་ཁྱད་པར་ཅན་གཅིག་ལ། མཚན་དང་ལྡན་པའི་
འཁོར་ཚོགས་མང་པོ་དང་བཅས་ནས། གསས་ཁང་དཀར་ནག་བཀྲ་གསལ་རྒྱ་མཚོའི་
140



༼ད༽
མདོ་སྡེ།
བསྟན་པ་རྗེས་བཞག་གི་མདོ།
གླིང་ཐོག་འབར་གྱི་ལྕགས་རིའི་ནང་དུ་ཕེབས་སོ། །དེ་ལ་ཀོང་ཙེ་འཕྲུལ་གྱི་རྒྱལ་པོས་
ཀྱང་། བདེ་བར་གཤེགས་པ་སྟོན་པའི་གཙོ་བོ་སྤྲུལ་པའི་སྐུ་རུ་སྤྲུལ་ནས་བྱོན་པར་རིག་
སྟེ། ལྷ་ཕྱག་འཚལ་ཞིང་མེ་ཏོག་གཏོར་རོ། །
༧ དེ་ལ་སྟོན་པས་བཀའ་སྩལ་པ། རིགས་ཀྱི་བུ་རྒྱལ་པོ་རྒྱའི་རིགས། ཀོང་ཙེ་
འཕྲུལ་གྱི་རྒྱལ་པོ། ཁྱོད་ནི་སྔོན་ནས་བསྒྲིབས་པའི་སྒྲིབ་པ་སྦྱངས། ད་ལྟ་དཀའ་བ་
སྤྱོད་ཅིང་དུས་འདིར་དགེ་བའི་ཚོགས་ཆེན་བསགས། ད་ལྟ་བདག་ལ་ཕྱག་བགྱིས་
པས། སྐྱེ་བ་འདི་ལ་ད་ནི་བསོད་ནམས་ཚོགས་ཀྱང་རྫོགས་སུ་ཉེ། བདག་ནི་སེམས་
ཅན་དཔལ་མགོན་སྟོན་པ་གཤེན་རབ་མི་བོ་ཡིན། ད་ལྟར་དགེ་ལ་ཐང་ཆོད་ཁྱོད་ཀྱི་
གྲོགས་ལ་འོང་སྟེ་བདུད་དང་སྲིན་པོ་ལ་སོགས་དགེ་ལ་བར་ཆད་བྱེད་པ་ཀུན། བདག་
གིས་བྱིན་གྱིས་བརླབས་ཀྱིས་ཁྱོད་ལ་མི་ཚུགས་པར་བྱ་ཡིས། སྐྲག་པ་མ་སྐྱེ་ཡིད་མུག་
ད་མ་བྱེད། དང་པའི་སེམས་ཀྱིས་དད་པའི་འདུན་པ་བསྐྱེད། མོས་ཤིང་གདུང་བའི་
གུས་པས་ཕྱག་འཚོལ་ཅིག །ཅེས་གསུངས་ནས། དགེ་བའི་བར་ཆད་ཉེ་བར་ཞི་བར་
མཛད་དེ། གཡུང་དྲུང་གི་གདན་ལ་སྐུ་དྲང་པོར་བསྲངས་ནས། ཞབས་སྐྱིལ་མོ་ཀྲུང་
བཅས་ཤིང་། ཕྱག་གཡས་པ་སྙན་གྱི་ཐད་དཀར་གདེངས་ནས། གཡོན་པ་པུས་མོའི་
ཁ་ལ་བཞགས་ཏེ། སྐུ་ལས་འོད་ཟེར་བྱེ་བ་ས་ཡ་སྤྲོས་ཤིང་བཀྲེས་སོ། །དེ་ཡང་སྐུ་
ཞབས་ཀྱི་མཐིལ་རུམ་དང་། གསང་བའི་མཁའ་རུམ་དང་། ལྟེ་བའི་ཀློང་རུམ་དང་།
ཐུགས་ཀྱི་དཀྱིལ་རུམ་དང་། མགྲིན་པའི་གསང་རུམ་དང་། སྐུ་ཡི་གདིང་རུམ་དང་།
ལྟག་པའི་རྒྱས་རམ་དང་། སྤྱི་བོའི་གཙུག་རུམ་དང་། དཔྲལ་བའི་དབྱེས་རུམ་དང་།
ཞལ་ཀྱི་དཀྱིལ་འཁོར་དང༌། ཕྱག་ཞབས་ཡན་ལག་གི་ལྷུ་ཚིགས་དང་། ཕྱག་ཞབས་
ཀྱི་སོར་མོ་དང་། བ་སྤུའི་བུ་ག་རྣམས་ནས་ཀྱང༌། འོད་ཟེར་བྱེ་བ་སྟོང་ཕྲག་དྲུག་ཅུ་
དྲུག་ཅུ་སྤྲོ་ཞིང་བཀྱེ་བས། འོད་ཟེར་དེ་དག་རེ་རེ་ལ་ཡང་། ཟིལ་དང་གཟི་དང་ཁ་
141



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དོག་སྣ་ཚོགས་འབར་བའི་འོད་དང་བཅས་ནས། སྟོང་གསུམ་འཇིག་རྟེན་གྱི་ཁམས་
སུ་ལྷ་དང་། མི་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་
འཇིག་རྟེན་ཀུན། ཡོངས་སུ་ཟིལ་གྱིས་གནོན་པར་མཛད་དོ། །འོད་ཟེར་དེ་དག་ཚུར་
འདུས་པ་ལས། སྟོན་པའི་ཐུགས་ལ་གསལ་བའི་འོད་ཚོན་གང་དུ་གནས་ཏེ། ཐུགས་
ཉིད་ཀུན་ལ་སྙོམས་པ། མི་གཡོ་རྣམ་པར་རྒྱལ་བའི་ཏིང་ངེ་འཛིན་ལ་སྙོམས་པར་
བཞུགས་སོ། །དེ་དག་གི་སྐུ་གསུང་ཐུགས་ཀྱི་ཡོན་ཏན་དང་ཕྲིན་ལས་ལྔ་དང་། ཕྱག་
ཞབས་ཡན་ལག་གི་མཐིལ་ནས། འོད་ཟེར་ཁ་དོག་སྣ་ཚོགས་སུ་འཕྲོས་པས། སྐུའི་
གནས་བཅུ་ན། འོད་ཀྱི་ཐིག་ལེ་འོད་ཟེར་གྱི་ཕུང་པོ་སྟོང་དུ་འབར་བ། ཉི་མའི་དཀྱིལ་
འཁོར་ལྟ་བུར་ཀུན་ནས་ཡོངས་སུ་སྙོམས་པར་གསལ་བ། གསལ་བའི་འོད་དེ་དག་
གི། ཀོང་ཙེ་འཕྲུལ་གྱི་རྒྱལ་པོ་ལ་སོགས། དེར་ཚོགས་པ་རྣམས་ཀྱང་། ཉོན་མོངས་
པའི་ཟུག་རྔུ་དང་ནས། ཤིན་ཏུ་ཡང་དགའ་བ་དང་སྤྲོ་བ་སྐྱེས་སོ། །དེའི་ཚེ་རྒྱ་ཀོང་ཙེ་
འཕྲུལ་གྱི་རྒྱལ་པོ་ཡང་། ཡབ་ཡུམ་དང་། བཙུན་མོ་དང༌། སྲས་དང༌། བློན་པོ་དང༌།
དེད་དཔོན་དང༌། འཁོར་རྣམས་དང་བཅས་ནས། སྟོན་པའི་སྐུ་ལ་སྐོར་བ་ནི་བྱས།
ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། ཀོང་ཙེ་འཕྲུལ་གྱི་རྒྱལ་
པོས་གསོལ་པ།
རྗེ་ཅིག་གཤེན་རབ་རྣམ་པར་རྒྱལ། བསྐལ་སྟོང་སངས་རྒྱས་ཐུ་བོ་སྲས། དུས་
རྣམས་ཀུན་ཏུ་བདེ་བར་གཤེགས། དུས་དང་བསྟུན་པའི་སྟོན་པ་མཛད། འདུན་དང་
གུས་བཅས་གདུང་བ་ཡིས། གསོལ་བ་འདེབས་པ་གསལ་བར་མཁྱེན། འགྲོ་བ་ཕན་
བརྩེ་སྤྲུལ་པའི་སྲས། དབྱིངས་ནས་སྐུ་སྤྲུལ་འགྲོ་བའི་དོན། མཁའ་ལས་བྱོན་ཏེ་དོག་
ལ་ཕེབས། གང་དག་སངས་རྒྱས་ཡིད་བྱེད་པ། དེ་ཡི་མདུན་དུ་གཤེན་རབ་བཞུགས།
གང་ལྟར་མོས་པ་དེ་བཞིན་བྱེད། ཅི་ལྟར་མཐུན་པ་དེ་ཉིད་སྟོན། འགྲོ་ཀུན་དགའ་
142



མདོ་སྡེ།
བསྟན་པ་རྗེས་བཞག་གི་མདོ།
༼ད༽
བའི་དགེ་བ་བསྐྱེད། སྐྲག་པ་དང་བཅས་འཇིགས་པ་སྐྱབས། ཟུག་རྔུའི་སྤྲིན་དཔུང་
མཁའ་ལ་དེངས། ཉོན་མོངས་རྡུལ་ཚོན་ཀློང་དུ་སངས། འདོད་པའི་དོན་གྲུབ་དམ་
པའི་དཔལ། ཡོངས་སུ་མངོན་པར་སངས་རྒྱས་སྐུ། གཤེན་རབ་བགེགས་ལས་རྣམ་
པར་རྒྱལ། སྐུ་མཆོག་སྣ་ཚོགས་འབར་བའི་འོད། བལྟ་བའི་འོས་གྱུར་བལྟར་མེད་ཟེར།
འཕྲོ་བའི་དཀྱིལ་འཁོར་རྣམ་པར་རྒྱལ། དབང་གི་ཆ་ལུགས་ཁྲོ་འཛུམ་ཞལ། རྟག་ཏུ་
བརྩེ་དགོངས་དྲན་པའི་ཚེ། དེ་རུ་གཟིགས་མཛད་བཟུང་བའི་དཔལ། དབུ་ཡི་གཙུག་
ཏོར་རྒྱལ་མཚན་ཏོག །བསྐལ་པ་དུ་མའི་མཐའ་ཀླས་སུ། ནུབ་པ་མེད་པའི་རྒྱལ་
མཚན་འཛུགས། ཡངས་པའི་མཁའ་ལ་ཁྲི་གདུགས་བཞིན། བྱམས་པའི་འོད་འགྱེད་
རྣམ་པར་རྒྱལ། སྐུ་སྟོད་གཞའ་ཚོན་ག་ཤ་ལས། འོད་ཟེར་སྣ་ཚོགས་ཕུང་པོར་གསལ།
འཇིག་རྟེན་ཁམས་གསུམ་དུས་གཅིག་སྒྲོན། མུན་པའི་གནས་མེད་གནས་ངན་སྒྲོལ།
སྐུ་སྨད་སྤྲིན་དཔུང་ཤམ་ཐབས་ལས། མེ་ཏོག་སྣ་ཚོགས་ཆར་བ་འབེབས། བྱིན་
རླབས་དབང་གི་ཀློང་འབེབས་པས། བདག་ཉིད་ཐུགས་རྗེའི་སྐྱབས་སུ་འཛུད།
ཞབས་གཉིས་བརྗིད་པའི་སྐྱིལ་མོ་ཀྲུང་། བསྐྱོད་པ་མེད་པར་མཉམ་གནས་ཤིང་།
འཇིག་རྟེན་ཕྱོགས་བཅུར་ཁྱབ་པར་བགྲོད། གཡས་པ་འཇོམས་བྱེད་མཁའ་ལ་
གདེངས། ནམ་མཁའ་ཁྱབ་པའི་ཕྱག་རྒྱ་བསྒྱུར། ཕྱག་རྒྱ་བསྒྱུར་བས་སྤྲུལ་པས་
འགེངས། གཡོན་པ་གཞིལ་བྱེད་ལྷང་ངེར་གནས། ས་གཞི་ཁྱོན་བཅས་དཀྱིལ་འཁོར་
གནོན། དཀྱིལ་འཁོར་གནོན་པས་འགྲོ་བ་འཛིན། གསས་ཁང་དབུས་ན་རྒྱལ་བ་
བཞུགས། རྣམ་པར་རྒྱལ་བ་ཕམ་པ་མེད། མི་ཕམ་རྒྱལ་མཛད་བགེགས་ལས་རྒྱལ།
ཡོངས་སུ་རྒྱལ་བའི་ངོ་མཚར་ལྷ། གཤེན་རྒྱལ་ཞབས་ལ་ཕྱག་གིས་འདུད། ཁྱོད་ཉིད་
འགྲོ་བའི་དོན་དགོངས་པ། གང་ལ་གང་འདུལ་དེ་སྟོན་ཅིང་། དེ་ཡིས་བསམ་པ་
རྫོགས་མཛད་པ། ཞི་ན་ཐུགས་ཉིད་མཉམ་པར་གནས། མཉམ་གསལ་མི་གཡོ་ལྷང་
143



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ངེ་བ། ལྷམ་མེ་ལྷན་ནེ་ལྷང་ངེར་བཞུགས། རྒྱས་པ་བཙོ་མ་གསེར་འོད་མདངས།
སྣང་སྲིད་ཞུ་རྒྱས་སྨིན་དང་སྡུད། འགྲོ་ཀུན་ཚེ་གཡང་དཔལ་སྐྱོབས་བྱེད། དབང་ནི་
དམར་སྨུག་ཁྲོ་འཛུམ་ཞལ། ཁམས་གསུམ་ཟིལ་གནོན་དབང་ཕྱུག་བརྗིད། ཐམས་
ཅད་དབང་སྡུད་དཀྱིལ་འཁོར་རྫོགས། དྲག་ཆེན་དགྱེས་མཛད་གད་མོ་བཞད།
ཁམས་གསུམ་ང་རྒྱལ་བསྔོ་སྒྲ་ཅན། བསྭོ་ལ་དགྱེས་དགུ་ཁྲོ་བོ་བཞི། ཞི་རྒྱས་དབང་
དྲག་ཕྲིན་ལས་སྐུ། ཡོངས་སུ་རྫོགས་པ་མཐར་རྫོགས་ཕྱིར། ཐུགས་རྗེས་སེམས་ཅན་
དོན་དགོངས་ལ། དགྱེས་མཛད་བཅོལ་པའི་ཕྲིན་ལས་ནི། ཡོངས་སུ་སྒྲུབས་པར་
མཛད་དུ་གསོལ། བདག་ཅག་ཁྱོད་ལ་གུས་བཏུད་ནས། ཁྱོད་ཉིད་རྟག་པར་འཛིན་
བྱེད་པ། དེ་ཡིས་བཀོད་པ་བསམ་མཐའ་ཡས། མཐའ་རུ་རྒྱས་པར་མཛད་དུ་གསོལ།
ཞེས་གསོལ་ནས། མགོ་བོས་ཞབས་ལ་ལྷ་ཕྱག་འཚལ་ཞིང་གུས་པར་བཏུད་པས།
སྟོན་པས་ཀྱང་མི་གཡོ་མཉམ་པར་སྙོམས་པའི་ངང་ལ། གཡོ་བ་ཡེ་ཤེས་ཀྱི་ཆོ་འཕྲུལ་
ཕྱོགས་བཅུར་སྤྲོས་ཏེ། གཤེན་རབ་བགེགས་ལས་རྣམ་པར་རྒྱལ་བ་ཞེས་བྱ་བའི་ཏིང་
ངེ་འཛིན་ལ་བཞེངས་ནས་ཞལ་ནས་སྔགས་བརྗོད་པ། བསྭོ་མུ་ཡེ་སྤྲོས་ཁྱུང་ཡེ་ལམ་ཀྲི་
ཁྲི་ཏར་དར་གསལ་འབར་འོད་དཔག་རམ་སྭཧཱ། ཞེས་བརྗོད་པས། སྟོན་པའི་ཐུགས་
རྗེ་དང༌། ཕྱག་རྒྱའི་བྱིན་རླབས་དང་། སྔགས་ཀྱི་ནུས་མཐུ་དང་། ཀོང་ཙེའི་བསོད་
ནམས་ཀྱིས། གསས་ཁང་གི་སྒོ་བཞི་ལ་སྒོ་ཁྱུད་གཡས་གཡོན་དུ། རིན་པོ་ཆེའི་ཀ་བ་རེ་
རེ་སྐྱེས་སོ། །དེའི་སྟེང་དུ་མེ་རིའི་འཁོར་ལོ་རེ་རེ་སྐྱེས་སོ། །དེའི་སྟེང་དུ་སྲིན་པོའི་
གཟུགས་བརྙན་སྔོ་སྐྱ་ཐལ་ཁ་བ་རེ་རེ་གཡས་སུ་སྐྱེས་སོ། །སྲིན་མོའི་གཟུགས་བརྙན་
དམར་ནག་ཁམ་པ་མ་རེ་རེ་གཡོན་དུ་སྐྱེས་སོ། །སྲིན་པོའི་སྟེང་དུ་བརྗིད་པའི་སེང་གེ་
རེ་རེ་སྐྱེས་སོ། །སྲིན་མོའི་སྟེང་དུ་རྔམ་པའི་སྟག་རེ་རེ་སྐྱེས་སོ། །སྟག་སེང་གི་རྐེད་དུ་
དབལ་གྱི་ཁྲོ་བོ་ཆེན་པོ་ཞབས་བཞི་བགྲད་པ་རེ་རེ་སྐྱེས་སོ། །དབལ་གྱི་ཁྲོ་བོ་ཆེན་པོ་དེ་
144



༼ད༽
མདོ་སྡེ།
བསྟན་པ་རྗེས་བཞག་གི་མདོ།
བཞི་ཡང༌། སྐུ་མདོག་མཐིང་ནག་བརྗིད་དང་ལྡན་པ། དབུ་དགུ་ཕྱག་ཀྱང་བཅོ་
བརྒྱད་དེ། ཞབས་བཞིར་འདོར་ཐབས་སུ་བསྒྲད་པ་རེ་སྒོ་བཞིར་བཞེངས་ཏེ། དེ་ཡང་
ཤར་ན་ཟོ་བོ་དབུ་དགུ། བྱང་ན་གཟེ་མ་དབུ་དགུ། ནུབ་ན་རུ་ཅོ་དབུ་དགུ། ལྷོ་ན་
རུམ་པོ་དབུ་དགུའོ། །སྒོ་བཞི་སྒོ་སྲུང་རྒྱན་དང་ཆས་ནས། ཤིན་ཏུ་བཀྲ་ལམ་གྱིས་སོང་
ངོ༌། །དེའི་ཚེ་སྟོན་པས་སྒོ་སྲུང་ཆེན་པོ་དེ་བཞི་ཡང་། དྲག་པོའི་ལས་ལ་སྐུ་བཞེངས་པ།
ཕྲིན་ལས་དོན་ལ་བསྐུལ་བའི་ཕྱིར། ཐུགས་འཛབ་གསང་བའི་མཛོད་བསྐུལ་བས། སྒོ་
སྲུང་ཆེན་པོ་དེ་བཞི་ཡང་། ཤིན་ཏུ་ཁྲོས་པའི་སྐུར་བསྐྱེད་ནས། ཕྱོགས་བཞིར་དྲག་ཏུ་
བྱུང་བ་ལ། སྲིན་གྱི་དམག་དཔོན་བཞིས་བརྟག་སྟེ་བལྟས་པས། གཟུགས་བཟང་སྐྱེས་
བུ་ཆེན་པོ་བཞི། སྐུ་མདོག་མཐིང་ནག་བརྗིད་དང་ལྡན། དབུ་དགུ་ཕྱག་ནི་བཅོ་
བརྒྱད་པ། ཞབས་བཞི་བསྒྲད་ནས་ཁྲོ་ཚུལ་ཅན། ཁྱུང་གི་དབུ་དང་སེང་གེའི་དབུ།
འབྲུག་གི་དབུ་དང་ཆུ་སྲིན་དབུ། སྟག་གི་དབུ་དང་གཟིག་གི་དབུ། གཡག་གི་དབུ་
དང་སྦྲུལ་གྱི་དབུ། དབུ་བརྒྱད་དཀྱིལ་ན་ཁྲོས་པ་ཁྲོ་བོའི་དབུ། ཕྱག་བཅོ་བརྒྱད་ན་
རྒྱགས་པའི་མདའ་དང་། འབུག་པའི་མདུང་དང་། གཤོག་པའི་སྟ་རེ་དང་། གཅོད་
པའི་དགྲ་སྟ་དང་། གཏུབ་པའི་རལ་གྲི་དང་། གདབ་པའི་ཆུ་གྲི་དང་། གཙོག་པའི་
ཐུ་ལུམ་དང་། འབུག་པའི་གསོར་ཆེན་དང༌། འདྲལ་བའི་སོག་ལེ་དང་། དྲ་བའི་སྤུ་གྲི་
དང༌། བསྐོར་བའི་འཁོར་ལོ་དང་། བསྒྱུར་བའི་ཡ་ལད་དང་། གཅོད་པའི་ཀ་མ་ལི་
དང༌། སྲེག་པའི་གཏར་རྡོ་དང་། འཆིང་བའི་ལྕགས་སྒྲོགས་དང་། དྲག་རྩལ་གྱི་ཐོག་
མདའ་དང་། འོད་ཟེར་གྱི་མེ་དཔུང་དང་། དབལ་ཟེར་གྱི་ཆུ་ཁོལ་དང་བཅོ་བརྒྱད་
དོ། །ཞབས་བཞི་ཤིན་ཏུ་བགྲད་པ་ནི། རིན་ཆེན་ཞབས་ནི་འབར་བའོ། །གཡུང་དྲུང་
ཞབས་ནི་གཡས་བསྐོར་རོ། །འཁོར་ལོའི་ཞབས་ནི་དགུ་བསྐོར་རོ། །པདྨའི་ཞབས་ནི་
འདབ་བརྒྱད་དོ། །དེ་ལྟར་དུ་དབལ་གྱི་ཁྲོ་བོ་ཆེན་པོ་བཞི་ནི། ལོག་འདྲེན་སྲིན་གྱི་
145



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དམག་ཐོག་ཏུ། དབུ་ནི་ཅོག །སྤྱན་ནི་བཟློག །སྙན་ནི་དཀྲོག །ཤངས་ནི་གཉེར།
ཞལ་ནི་གདངས། ཚེམས་ནི་གཙིགས། ལྗགས་ནི་དྲིལ། ཕྱག་ནི་གདེངས། ཞབས་ནི་
བགྲད་ནས། སྤྱན་གྱི་འོད་ཟེར་ལས། ཚ་ཚ་ཡས་མར་ལ་ནི་ཕྲོ་ཕྲོ་འཕྲོས་སོ། །ལྗགས་ཀྱི་
དབང་པོའི་ངར་གོང་ནས། གསེར་ཛཱ་ཞུན་མ་ནི་རི་ལི་ལི་འདྲིལ། སྐུའི་འགྱིང་བག་
དང༌། དབལ་གྱི་ཐུགས་དཀྱིལ་ནས། བསྐལ་པའི་མེ་དཔུང་འུ་རུ་རུ་འབར་བ། བ་སྤུ་
བུ་ག་རྣམས་ནས་ཀྱང༌། སྤྲུལ་པའི་ཁྲོ་ཆུང་བྱེ་བ་ས་ཡ་རུ་སྤྲུལ་ནས། ནམ་མཁའ་དང་
བར་སྣང་ས་གཞིའི། འཇིག་རྟེན་གྱི་ཁམས་གང་ནས། ལོག་འདྲེན་བགེགས་ཀྱི་དམག་
ཐོག་ཏུ་ཤིན་ཏུ་དྲག་པོར་བྱུང་བ་མཐོང་སྟེ། བདུད་དང་སྲིན་པོའི་དམག་ཚོགས་
རྣམས་ཀྱང་། གསས་ཁང་རྨང་ནི་རྐོ་བ་བས། རང་རེའི་ཡུལ་དུ་ཡང་མ་ཆགས་པར།
མཐའི་ལྕགས་རི་བརྒལ་ཏེ། མུན་པ་ཆེན་པོའི་གླིང་དུ་བྲོས་ཏེ་སོང་ངོ༌། །སྟོན་པའི་
ཐུགས་རྗེས་དགེ་བའི་བར་ཆད་དེ་ལྟར་བྱེར་ཞིང་དེངས་སོ། དེ་ནས་ཡང་སྟོན་པའི་
གོང་དུ་སྨོས་པས། ཕྱག་རྒྱ་དང་དགོངས་པ་མཛད་ནས་སྔགས་བརྗོད་པས། གསས་
ཁང་ཕྱི་ནང་གི་བདེ་བར་གཤེགས་པས་སྤྲུལ་པའི་སྐུ་གཟུགས་རྣམས་དང་། བརྗིད་
པའི་རྒྱན་ཟ་དྲུག་བཀྲ་ལམ་གྱིས་སོང་ངོ༌། །དེ་ཡང་དབུའི་ཟེའུ་སྲོག་མན་ཆད་ནས་
མགུར་གྱི་བུམ་པ་ཡན་ཆད་དུ་བྱ་ཁྱུང་གི་ཁ་ན་ཆུ་སྲིན་བཟའ་བ་དང་། མགུར་གྱི་བུམ་
པ་མན་ཆད་ནས། ཐུགས་ཀྱི་དཔལ་གོང་ཡན་ཆད་དུ། གཡུ་འབྲུག་གི་ཁ་ན་ཀླུ་ཕྲུག་
བཟའ་བ་དང་། ཐུགས་ཀྱི་དཔལ་བེའུ་ནས། ཞབས་ཀྱི་པུས་མོ་ཡན་ཆད་དུ། སེངྒེའི་
ཁ་ན་བྲམ་ཟེ་བཟའ་བ་རུ་བཀྲ་ལམ་གྱི་སོང་ངོ༌། །དེ་ལ་ཡང་སྟོན་པས་སྤྲུལ་པའི་རྒྱན་
དེ་རྣམས་ཀྱང་། ཐུགས་དམ་གནས་ནས་བསྐུལ་པའི་ཕྱིར། ཕྲིན་ལས་དྲག་པོའི་སྔགས་
བརྗོད་པས། སྤྲུལ་པའི་རྒྱན་ཟ་དྲུག་དེ་རྣམས་ཀྱང་། ཤིན་ཏུ་བརྗིད་ལ་རྔམ་པ་རུ་
གྱུར་ཏེ། དེ་ཡང་དང་ལ་ཆུ་སྲིན་ཁ་གདངས་པའི་མཐོང་ནས་བརྟགས་པས། སེམས་
146



མདོ་སྡེ།
བསྟན་པ་རྗེས་བཞག་གི་མདོ། །
ཅན་རྭའི་ཐོར་ཚུགས་རི་རབ་བརྩིགས་པ་འདྲ་བ། མིག་གཡས་གཡོན་ཉི་ཟླ་ཐང་ལ་
ལྷུངས་བ་འདྲ་བ། མཆུ་ལྕགས་རི་ནག་པོ་བཀུག་པ་འདྲ་བ། སྭ་གངས་རི་དཀར་པོ་
བསྣོལ་བ་འདྲ་བ། གཤོག་པ་ཟངས་རི་ལྕགས་རི་གཏམས་པ་འདྲ་བ། སྤུ་སྤྲིན་ཚོགས་
འཐུག་པོ་འཁྲུགས་པ་འདྲ་བ། མཇུག་མ་ལྗོན་ཤིང་ས་བརྟོལ་དྲིལ་བ་འདྲ་བ། སྡེར་མོ་
ལྕགས་ཀྱུ་ཁ་བརྒྱད་གཟེངས་པ་འདྲ་བ། གསུས་པ་དམྱལ་བའི་ཁྲག་མཚོ་འཁྱིལ་པ་
འདྲ་བ། རྩ་རྒྱུས་གཞའ་ཚོན་གྱི་རི་མོ་བྲིས་པ་འདྲ་བ། དེས་རང་འདྲ་བའི་ཆུ་སྲིན་ཟུང་
གཅིག་སྤར་མོ་བརྒྱབས་ནས། ཁར་བཙུད་དེ་བཟའ་བར་མཐོང་ནས། ཆུ་སྲིན་ཕྱི་མ་
རྣམས་ཀྱང༌། སེམས་ཅན་འཇིགས་པ་དེས་ཟོས་ཀྱི་དོགས་ནས། ཁ་དང་མིག་གཉིས་
ཀ་བཙུམས་ནས། རྒྱ་མཚོའི་གཏིང་དུ་མགོ་བོ་བསྟན་ནས་བྲོས་ཏེ་སོང་ངོ༌། །དེ་ནས་
ཡང་ཀླུ་ཕྲུག་མང་པོས་རི་མོ་སྙིང་ལ་མ་སྡུག་ནས། བརྐོ་ཡིན་གཅོག་ཏུ་སོང་བས་
མཐོང་ནས་བརྟགས་པས། སེམས་ཅན་རྭ་ལ་དུང་གི་ཁྲི་འཕང་དགུ་བརྩེགས་ཡོད་པ།
མིག་གཡས་གཡོན་སྐར་ཆེན་ལ་ཀར་ཤར་བ་འདྲ་བ་ཡོད་པ། ཁ་མཚལ་གྱི་ལུང་པ་
འདྲ་བ། ལྕེ་གློག་དམར་འཁྱུག་པ་འདྲ་བ། སྭ་གངས་རི་བསྣོལ་པ་འདྲ་བ། གཤོག་པ་
མེ་ལྕེ་མཆེད་པ་འདྲ་བ། སྤུ་དང་ཁ་དོག་གཡུ་རུ་འདུག་པ། རྐང་ལག་སྦྲུལ་ནག་
དཀྱུས་པ་འདྲ་བ། སྡེར་མོ་ཤ་ཟུང་བཙུམ་པ་འདྲ་བ། དེས་ཀླུ་ཕྲུག་ཟུང་གཅིག་ཁར་
བཅུག་ནས་བཟའ་བ་མཐོང་སྟེ། ཀླུ་ཕྲུག་ཕྱི་མ་རྣམས་ཀྱང་། སེམས་ཅན་དེས་ཟོས་
ཀྱིས་དོགས་ནས། མཐའི་རྒྱ་མཚོ་ལ་ཡོ་ཀ་སིབ་ཀྱིས་བྲོས་ཏེ་སོང་ངོ༌། །དེ་ནས་ཡང་
གནོད་སྦྱིན་རིགས་གཟུགས་བརྙན་གྱི་དཀོར་ལ་ཆགས་ནས་བརྐོ་ཡིན་གཅོག་ཏུ་སོང་
ནས་ཡོད་པས་མཐོང་ནས་བརྟགས་པ་ལས། སེམས་ཅན་ལུས་པོ་གངས་རི་ལ་ཉི་མ་
ཤར་བ་འདྲ་བ། མིག་གཡས་གཡོན་གཉན་ཆེན་ལྷོག་པ་ཁྲོས་པ་འདྲ་བ། སྡེར་མོ་གྱད་
ཀྱི་ཟོར་བ་བཀུག་པ་འདྲ་བ། བ་སྤུ་བཙན་གྱི་དུག་མདའ་སྐྱེས་པ་འདྲ་བ། མཆེ་བ་
147



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དུང་གི་ཕུར་པ་གཏམས་པ་འདྲ་བ། རལ་པ་ནམ་མཁའི་སྤྲིན་དཔུང་གཏིབས་པ་འདྲ་
བ། གཞུག་མ་ཆུ་ཀླུང་རྒྱ་མཚོ་མེར་བ་འདྲ་བ། དེས་གནོད་སྦྱིན་ཟུང་གཅིག་བཟུང་
ནས་ཁར་བཅུག་ནས་བཟའ་བར་མཐོང་ནས། གནོད་སྦྱིན་ཕྱི་མ་རྣམས་ཀྱང་། སེམས་
ཅན་འཇིགས་པ་དེས་ཟོས་ཀྱི་དྭགས་ནས་དཔག་ཚད་དང་རྒྱང་གྲགས་སྟོང་ཕྲག་རེ་
བརྒལ་ནས་བྲོས་ཏེ་སོང་ངོ༌། །སྟོན་པའི་ཐུགས་རྗེས་དགེ་བའི་བར་ཆད་དེ་ལྟར་དུ་
བྱེར་གྱིན་དེངས་སོ། །དེ་ནས་དེའི་ཚེ་ལོག་པར་གོལ་བའི་བདུད་དང་སྲིན་པོའི་དམག་
ཚོགས་རྣམས། དགེ་ལ་བར་ཆད་བརྩམ་བར་མ་ནུས་ནས། ས་སར་སོ་སོའི་གནས་སུ་
བྱེར་བའི་ཤུལ་དུ། ཁྲོ་བོ་ཆེན་པོ་བཞིའི་ཞབས་འོག་ཏུ། ལས་ངན་སྲིན་གྱི་བུ་ཧ་དྷ་ལ་
སྐྱེས་གཅིག་ནི། ཤིན་ཏུ་ཡང་བྲེད་སྔངས་བརྒྱལ་ནས་འདུག་པ་ལ། སྟོན་པའི་ཐུགས་
རྗེས་ལས་ངན་སྲིན་གྱི་ལུས་བོར་ནས། རྣམ་ཤེས་ལྷ་རུ་བསྒྲུབ་སྟེ། བསྟན་པའི་དཔལ་
དང་མགོན་དུ་གྱུར་པར་བྱ་བའི་ཕྱིར། ཀོང་ཙེ་འཕྲུལ་གྱི་རྒྱལ་པོས། ཤེལ་གྱི་འགྱིང་
དཀར་སྲིན་པོའི་སྙིང་གར་གཏད་ནས། སྟོན་པས་ཉོན་མོངས་པའི་རྣམ་ཤེས་ཐར་པར་
དྲངས་ཤིང༌། དེ་དག་གི་བསྐལ་བར་བསགས་པའི། བག་ཆགས་དང་སྒྲིབ་པ་དག་
ཅིང༌། སྡིག་སྒྲིབ་སྐད་ཅིག་ཏུ་བྱང་ནས། རྟགས་དང་མཚན་མ་མངོན་དུ་གསལ་བའི་
གཟུངས་འདི་གསུངས་སོ། །བསྭོ་ཨོ་དམུ་ར་ཏ་ཧན། ཝེར་ནི་ཧཱུཾ་ཧྲུན། མུ་ཏྲེ་མུ་ཏྲེ་
དམུ་ར་མུ་ཏྲེ། མུ་ཡེ་མུ་ཡེ་ཧ་ར་མུ་ཡེ། མུ་སྤྲོས་མུ་སྤྲོས། ཝེར་རོ་མུ་སྤྲོས། མུ་ནི་གྱེར་
ཏོ། །ཡེ་ཁྱབ་ཁར་རོ། །སྤྲོས་བདལ་ཧྲི་ཧྲོ། །ཝེར་ནི་ཝེར་ལོ། །ཤུ་ལ་ཝེར་ལོ། །ན་ཧུ་ཏ་
ཀ། ཤུད་དྷོ་ཤུད་དྷོ། དུ་ཤུད་དྷོ་ཡ། སལ་ལེ་སལ་ལེ། ཏྲི་ས་ལེ་ཡ། སང་ངེ་སང་ངེ་།
སུ་སང་ངེ་ཡ། དམུ་ར་ཏ་ཧན། ཁྲི་ཙེ་དྲུང་མུ། ཧ་ཧ་བྷུཤྩ ཧོ་ཧོ་ལམ་ལམ། ཧཱུྃ་ཧཱུྃ་
ཕཊཕཊ ཅེས་གསུངས་ནས། ལྗགས་ཀྱི་མཆིལ་མ་ཐེབས་གསུམ་བཏབ་པས། སྲིན་
པོ་ཡང་སྐད་ཅིག་གི་སྡིག་པ་དག་ནས་སྒྲིབ་པ་རྣམས་བྱང་སྟེ། སྲིན་གྱི་ལུས་པོ་དེ་མི་
148



མདོ་སྡེ། ། བསྟན་པ་རྗེས་བཞག་གི་མདོ།
༼ད༽
སྣང་བར་གྱུར་ཏེ། ལྷའི་བུ་ཁྱེའུ་མཚན་དང་ལྡན་པ་ཞིག་ཏུ་གྱུར་ནས། སྟོན་པ་ལ་གུས་
པས་འདུད་ཅིང་པུས་བཙུགས་ཐལ་མོ་སྦྱར་བར་རབ་ཏུ་བཏུད་དེ་གསོལ་པ། རྗེ་ཅིག་
གཤེན་རབ་རྣམ་པར་རྒྱལ། དུས་དང་བསྟུན་ཏེ་འགྲོ་བའི་དཔལ། ད་ལྟ་སྐད་ཅིག་དེ་
གྱུར་ལ། རྣམ་སྤྲུལ་བཀོད་པ་བཞི་འགྱུར་མཛོད། རྣམ་པར་རྒྱལ་བ་མགོན་གྱུར་ལྷ།
ཞི་རྒྱས་དབང་དྲག་ལས་བཞིར་སྟོན། རྩ་བའི་ལྷ་བཅུའི་དཀྱིལ་འཁོར་རྫོགས། མངོན་
གྱུར་མངོན་སྣང་དུ་མའི་ཡུལ། གང་དུ་མ་ངེས་བཀོད་མཐའ་ཡས། དཔལ་གྱུར་ཁྱོད་
ལ་བདག་འདུད་དོ། །ད་ཡང་ཁྱོད་ཀྱི་བསྟན་པ་ནི། ཇི་སྙེད་གནས་གྱུར་དེ་དག་ཏུ།
དེ་སྲིད་བར་དུ་བདག་གནས་ཤིང་། ཀོང་ཙེ་འཕྲུལ་གྱི་བཀའ་ཉན་ཏེ། འཇིག་རྟེན་མ་
ལུས་ཁྱབ་པ་རུ། རྣམ་པར་རྒྱལ་བའི་བོན་འདི་དག །མདོ་གཟུངས་མན་ངག་བཀའ་
རྒྱུད་ཀྱི། འཛིན་འཆང་སྒྲུབ་པའི་ཕྲིན་ལས་བསྒྲུབ། ཅི་ཕྱིར་ཞེ་ན་འཕྲུལ་རྒྱལ་གྱིས།
ཉིད་གྱུར་གྲུབ་ན་ཡེ་ཤེས་དེས། བདག་ཀྱང་སྐྱེ་རྗེས་སྲིན་ལུས་དོར། ལྷ་མཆོག་གནས་
རིགས་བདེ་རྙེད་ཕྱིར། འདྲེན་པའི་བོན་འདི་གཏན་དུ་འཛིན། བོར་དུ་མི་གཏོང་རབ་
ཏུ་བཟུང་། ཞེས་སྨྲས་ནས་གུས་པ་ཕུལ་ཏོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་སྐྱེས་མཆོག་སྐྱེས་མ་ཐག །སྐྱེས་
བུ་སྨྲ་བསམ་བདེན་པའི་དོན་མཐོང་ཚིག །ཅི་སྐད་སྨྲས་པ་དེ་བཞིན་རབ་ཏུ་སྒྲུབས།
ཀོང་ཙེ་ཚོགས་རྫོགས་བདག་ཞལ་ཁུམ་པའི་མཐུས། ཁྱོད་ནི་གནས་ངན་ལས་བསྒྲལ་
འདུལ་བའི་དུས་ལ་བབ། སྲིན་ལུས་གནས་སུ་སྤར་ནས་དག་པ་ལྷ་རུ་གྱུར། ང་ཉིད་
བསྟན་པ་གནས་ཀྱི་བར་དག་ཅི་སྙེད་དུ། རྣམ་རྒྱལ་བོན་འདི་བསྒྲུབ་འཆང་དག་གི་
བཀའ་འབངས་གྱིས། འདས་དང་མ་འདས་མཚམས་སུ་རྒྱུ་བའི་རྩལ་པོ་ཆེ། གནོད་ཞི་
དཔལ་སྦྱིན་སྲིན་པོའི་ལྷ་ཚོགས་འཁོར་དང་བཅས། རབ་ཏུ་མྱུར་བྱེད་བརྩེ་བས་འགྲོ་
ཀུན་དགའ་བ་བསྐྱེད། བསྟན་པ་རབ་སྲུང་དམ་པ་རྒྱལ་བའི་བཀའ་ཉན་ཅིང་། ལོག་
149



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལྟ་འགལ་གྱུར་ཐུགས་རྗེས་དབྱིངས་སུ་སྒྲོལ་བར་མཛོད། ནམ་ཞིག་བོན་འདིས་འགྲོ་
དོན་རྫོགས་ན་ཁྱེད་སངས་རྒྱ། དེ་བར་བསྟན་པའི་གཉེར་བཞེས་དམ་པ་ཁྱེད་ཀྱིས་
གྱིས། ཞེས་གསུངས་ནས། བསྟན་པ་བོན་གྱི་བདག་པོ་དང་། བཀའི་སྲུང་མར་གཉེར་
གཏད་ནས། གནོད་སྦྱིན་དང་། སྲིན་པོའི་ལྷ་ཚོགས་དང་། དཔལ་མགོན་བརྒྱ་དང་
རྩ་བརྒྱད་ཀྱི་གཅེན་པོར་བསྐོས་ནས། གསང་བའི་མཚན་བརྟགས་པ། ལྷའི་གཙོ་བོ་
གཅེན་ལྷ་མིག་དགུ་ཞེས་བྱ་བ། ཞི་རྒྱས་དབང་དྲག་གི་སྤྲུལ་པ་ལྡན་ཞིང་འཇིག་རྟེན་
འདས་དང་མ་འདས་ཀྱི་མཚམས་ན་གནས་ཏེ། འཇིག་རྟེན་གྱི་ཁམས་ན་ཁྱབ་པར་
རྒྱུ་ཞིང་། ཕྱི་རབས་ཀྱི་གང་ཟག་གཡུང་དྲུང་གི་བོན་ལ་སྤྱོད་པ་དང་། རྣམ་པར་རྒྱལ་
བའི་བོན་དེ་དག །འཛིན་པ་དང་། འཆང་བ་དང་། ཀློག་པ་དང་། བསྒྲུབ་པ་དང་།
སྤྱོད་པར་བྱེད་པ་རྣམས་ཀྱིས། མཆོད་ན་མགོན་པ། བོས་ན་འོང་བ། བསྒྲུབ་ན་འགྲུབ་
པ། བསྟེན་ན་འཁོར་བ། སྦད་ན་འགྲོ་བ། བསྟན་པ་སྲུང་བ། སྡོང་གྲོགས་མཛད་པ་
རུ་ཁས་བླངས་པ་དང་། དམ་བཅས་ནས་གཙིགས་ཕུལ་བས། བོན་གྱི་བསྟན་པ་སྲུང་
བར་དམ་ལ་བཏགས་སོ། །དེ་ལྟར་དུ་སྟོན་པའི་ཐུགས་རྗེ་དང༌། སེམས་ཅན་གྱི་བསོད་
ནམས་དང་། ཀོང་ཙེའི་སྨོན་ལམ་གྱིས། དགེ་བའི་བར་ཆད་ཐམས་ཅད་དེ་ལྟར་དུ་
བྱེར་ཞིང་དེངས་སོ། ། །
དེ་ནས་ཡང་དེའི་ཚེ་འཁོར་རྣམས་ཀྱིས་སྟོན་པ་ལ། མཆོད་པ་རྣམ་པ་སྣ་ཚོགས་པ་
ཕུལ་ནས། རོལ་མོའི་སྒྲ་དང་བཅས་ཏེ། དྲི་ཞིམ་དང་། གཙང་ཚན་དང་། མཚལ་
སྤོས་སྣ་ཚོགས་ཀྱི་དུད་པས་མདུན་ནས་བསུ་ཞིང་། གསས་ཁང་གི་དབུས་སུ་སྤྱན་
དྲངས་ནས། གདན་སེངྒེའི་ཁྲི་ལ་བཞུགས་སུ་གསོལ་ཏེ། ཀོང་ཙེ་འཕྲུལ་གྱི་རྒྱལ་པོས་
གཤེན་རབ་རྣམ་པར་རྒྱལ་བ་ལ། མི་ཆེན་པོའི་མཚན་སུམ་ཅུ་རྩ་གཉིས་ཀྱི་སྒོ་ནས་
བསྟོད་པ། རྗེ་ཅིག་གཤེན་རབ་རྣམ་པར་རྒྱལ། བསྐལ་བཟང་སངས་རྒྱས་ཐུ་བོ་སྲས།
150



མདོ་སྡེ།
བསྟན་པ་རྗེས་བཞག་གི་མདོ།
དུས་དང་བསྟུན་པའི་སྟོན་པ་མཛད། ཚེ་ལོ་བརྒྱ་པའི་འགྲོ་བ་འདྲེན། གང་དག་
སངས་རྒྱས་ཡིད་བྱེད་པ། དེ་ཡི་མདུན་དུ་སྟོན་པ་བཞུགས། ཅི་བཞིན་དོན་དགོངས་
ཉེ་རིང་མེད། གསོལ་བ་གདབ་པ་གསལ་བར་མཁྱེན། སྐད་ཅིག་དེ་ཉིད་འགྲོ་ཀུན་
གང་། གང་དག་སྡུག་བསྔལ་ཉོན་སེལ་དཔལ། ཟུག་རྔུའི་སྤྲིན་ཚོགས་མཁའ་ལ་
དེངས། ཉོན་མོངས་ཟུག་རྔུའི་ཀློང་དུ་སངས། གསས་ཁང་དབུས་ན་རྣམ་པར་རྒྱལ།
སྐུ་མཛེས་ལྟ་བས་ཆོག་མི་ཤེས། གཞོན་ནུ་བཅུ་དྲུག་ལང་ཚོ་ལ། སུམ་ཅུ་རྩ་གཉིས་
གཟི་མདངས་རྒྱས། དབུ་ཟླུམ་གདུགས་ཀྱི་ཚུལ་མངའ་ཞིང་། རི་རབ་གསེར་གྱི་བུམ་
པ་འདྲ། ཟླུམ་ལ་མཛེས་བརྗིད་གདུགས་སུ་ཕུབ། འཕྲོ་བའི་དཀྱིལ་འཁོར་ཡོངས་སུ་
རྫོགས། དབུ་ཡི་གཙུག་ཏོར་མཐོ་ཞིང་ལྡེམ། ཡིད་བཞིན་ནོར་བུ་རིན་ཆེན་ཏོག །
གཙུག་ཕུད་ཕུད་བུ་ལྕང་ལོ་ཅན། བསྐལ་པར་མི་ནུབ་རྒྱལ་མཚན་འཛུགས། དབུ་
སྐྲ་ཐོན་མཐིང་གཡས་སུ་འཁྱིལ། ཨུཏྤལ་ལྟར་མངོན་བལྟར་མི་ངོམས། གཞའ་ཚོན་
འོད་འཁྱུག་བསིལ་བར་འབེབས། བྱིན་རླབས་ཐུགས་རྗེའི་ཆར་རྒྱུན་བསིལ། དཔྲལ་
བ་ཟླུམ་ཡངས་ཟླ་རྒྱས་འཁྱིལ། ཀུན་ནས་གང་བའི་དཀྱིལ་འཁོར་རྒྱས། ཉི་མའི་འོད་
ཟེར་འཛུམ་མདངས་རྒྱས། འགྲོ་ཀུན་རང་བཞིན་དགའ་བ་སྤྲོ། སྤྱན་མིག་སྐར་ཆེན་
པ་ཝ་སངས། གཟི་མདངས་བཀྲག་ལྡན་སྤྱན་ཤལ་རིང་། གསེར་གྱི་ཉ་མོ་བཀྲ་ཤིས་
ལྡན། ཐུགས་རྗེའི་རིག་སྤྱན་འགྲོ་ཀུན་གཟིགས། སྨིན་མ་ཀ་ཡི་ན་རོ་འཁྱུག །མཛེས་
ཤིང་མཛེས་ལྡན་གློག་འོད་འགྱུ། སོ་སོར་རྟོགས་འཆང་ཡེ་ཤེས་འཛིན། དོན་དམ་
སྦྱིན་མཆོག་སྙིང་པོ་ལྡན། རྫི་མ་སྲབ་ལ་འབྲེལ་མ་ཆད། སྲབ་ལ་དབྱིབས་ལེགས་ཁྲ་
གཤོག་གདེངས། ཁྲ་གསས་དོན་གྲུབ་རྒོལ་པ་གནོན། སྲབ་ལེགས་ཤེས་རབ་མཆོག་
ཐོབ་ཡང༌། སྨིན་མཚམས་འོད་ཟེར་མཛོད་ཀྱིས་བརྒྱན། འོད་ཟེར་ཕུང་པོ་སྟོང་ལྡན་
མཛེས། འགྲོ་བའི་མ་རིག་ཡེ་ཤེས་སྒྲོན། མ་རིག་མུན་པའི་མིག་འབྱེད་དཔལ། སྙན་ནི་
151



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྡུག་ཅིང་སྙན་ཤལ་རིང་། སྙན་འཁྱིལ་ཟངས་ཀྱི་པདྨ་གྱེས། སྙན་ཤལ་ལྷབ་ལྷུབ་ཆུན་
པོ་འཆུས། འགྲོ་ཀུན་སྒྲ་རྣམས་དུས་གཅིག་གསན། ཤངས་ནི་དྲང་ལ་དབྱིབས་ལེགས་
ཤིང་། ཤངས་རྒྱུད་འཇམ་ཞིང་ཤངས་རྩེ་སྙོམས། ཡིད་བཞིན་ནོར་བུ་ཐུར་དུ་ཟགས།
དྲི་ཞིམ་ངད་ལྡན་རྒྱུན་མེད་སྙོམས། ཡ་མཆུ་སྲབ་ལ་སུལ་ལེགས་མཛེས། དར་དཀར་
དག་ལ་ཆག་བཏགས་མཉེན། སྐྱོན་གྱིས་མ་གོས་རྡུལ་མི་མངའ། དྲི་མེད་དར་དཀར་
ཚུལ་མཛེས་འཛིན། མ་མཆུ་སྲབ་ལེགས་ཟར་མའི་མདངས། དཀར་དམར་འདབ་
ལེགས་པདྨའི་ཚུལ། སྨྲ་གསལ་ཚིག་འབྱུང་དྲག་དལ་ཕྱེད། སྨྲ་བའི་སེང་གེ་མཚུངས་
པ་མེད། ལྗགས་ནི་ལེབ་རྒན་དར་འདྲ་ཞིང་། ལྗགས་ལ་པདྨའི་བཀྲ་ཤིས་འབྱུང་།
པདྨ་དམར་པོའི་ཚུལ་མཛེས་པས། རོ་ལེན་བརྡ་སྦྱོར་གོ་དབྱངས་འབྱེད། ཚེམས་ནི་
བཞི་བཅུ་རྩ་གཉིས་ལྡན། དཀར་ལ་ཚགས་དམ་གངས་རི་གཏམས། ཡུད་ཙམ་མཆེ་
བས་དགྲ་བགེགས་བརྒྱལ། སྐྱེ་ཤི་རྩད་གཅོད་ཉོན་མོངས་འབྱིན། ཨོག་སྒོ་གུག་ལེགས་
ཟླ་བ་ཚེས། ཟླ་གསང་ཐིག་ལེའི་དངོས་གྲུབ་བསྙེམས། དཔྲལ་བ་ཉ་རྒྱས་ཟླ་བ་གང་།
མཛད་པའི་དོན་འཕགས་རྣམ་པར་རྒྱལ། གསུང་ནི་སྙན་པའི་ཁུ་བྱུག་སྒྲོག །དུས་སུ་
འབྱུང་བ་འབྲུག་མོའི་སྒྲ། དྲུག་ཅུའི་གསུང་དབྱངས་མྱ་ངན་སངས། ཚངས་པ་བོན་
སྒྲས་འཇིག་རྟེན་འགེངས། སྨ་ར་ཁྲ་གཤོག་ཁྱུང་གཤོག་གདེངས། མཛེས་ལ་དབྱིབས་
ལེགས་རན་ཐང་སྙོམས། དཔེ་དོན་ལྟ་བའི་ཁྱུང་གཤོག་རྒྱས། སྟོང་ཁམས་སྤྱི་རྒྱ་རླབས་
ཀྱིས་གཅོད། ཞལ་མདོག་འཛུམ་ལ་མདངས་ཆགས་པ། གངས་ལ་ཉི་ཤར་སེར་བུ་
མེད། མཛེས་ཤིང་བལྟ་བས་ཆོག་མི་ཤེས། དཀར་གསལ་ཨུན་ཆེན་འོད་ལྟ་བུ། སྐེ་
མགུལ་རིན་ཆེན་བུམ་པ་དྲིལ། བདུད་རྩི་བཅུད་བལྟམས་བོན་གྱི་ཆར། བོན་ཉིད་
དག་པའི་རྒྱ་མཚོ་འཛིན། འཕེལ་འགྲིབ་ཟད་དང་འབྲི་གང་མེད། སྐུ་སྟོད་སེང་གེ་
འགྱིང་ལྟ་བུ། མ་སང་གེ་ཡི་ཐུ་བོ་སྲས། རྒོལ་བ་ཚར་གཅོད་རྟོག་པ་འདྲལ། གང་དག་
152



མདོ་སྡེ།
བསྟན་པ་རྗེས་བཞག་གི་མདོ།
༼ད་
འགྲན་དང་ཟླ་མེད་བྲལ། དཔུང་སོག་ཟླུམ་ལ་བརྗིད་བག་ཆེ། རབ་ཏུ་བརྗིད་འགྱིང་
སྤ་བརྗིད་མཐོ། གང་ལ་མི་འདྲ་མངོན་པར་འཕགས། བདུད་དང་མུ་སྟེགས་ཟིལ་
གྱིས་གནོན། ཕྱག་སོར་འཇམ་ཞིང་ཤིན་ཏུ་གཞོན། པད་མའི་འདབ་ལྟར་རེག་ན་བདེ།
འཇམ་དེས་ཐུགས་ལྡན་བྱམས་པའི་དཔལ། དེ་ཉིད་དོན་རྟགས་མཚན་ལྡན་རྗེ། ཕྱག་
ཞབས་བར་འབྲེལ་དྲྭ་བའི་ཚུལ། སྒྱུ་འཕྲུལ་དྲྭ་བའི་ཚུལ་འཆང་བས། དེ་ཉིད་དེའི་དོན་
སྤྱོད་ལ་སྟེ། མཁས་ལ་རྨད་བྱུང་བཟང་སྤྱོད་སྨོན། སེན་མོའི་མདོག་ནི་བསེ་ཡི་ཚུལ།
དཀར་ལ་དམར་བའི་མདོག་ཆགས་མངོན། མཛེས་ལ་བརྗིད་པའི་འོད་ཟེར་གྱིས།
སྐྱ་རེངས་དམར་པོས་ཀུན་ནས་བརྒྱན། སྟ་ཟུར་གཡས་གཡོན་མདུན་རྒྱབ་སྒེག །
རྐེད་སྐབས་འཁྲིལ་བག་སྒེག་དང་ལྡན། མཉེན་འཁྱུག་གར་དགུས་སྟོང་ཁམས་གནོན།
རྟུལ་ཞུགས་དཔའ་བོ་ཁམས་གསུམ་རྒྱལ། ལྟེ་བ་པདྨའི་སྦུ་གུར་དོད། ཉོན་མོངས་
འཁོར་བའི་སྲིད་རྩ་གཅོད། སྲིད་གཞི་འཁོར་བའི་སྡུག་བསྔལ་སེལ། སྐྱེ་བཞི་སྡུག་
བསྔལ་རྣམས་སྤང་རྒྱལ། གསང་བའི་ཐེའུ་བེར་སྦུབས་སུ་ནུབ། འཁོར་བའི་ཆགས་
སྐྱོན་དྲི་མ་བྲལ། འགྲོ་ཀུན་ཡབ་ཅིག་སྲས་དགོངས་ཏེ། ཐམས་ཅད་མགོན་གྱུར་དེ་ཐོབ་
དཔལ། བརླ་གཉིས་གླང་པོའི་སྣ་ལྟར་དུ། གུག་ལ་དབྱིབས་ལེགས་ཡན་ལག་ལྷུབ།
ས་འཛིན་དམ་པ་འགྲོ་བའི་མགོན། བསྟན་པ་རིན་ཆེན་རབ་བརྟན་དཔལ། པུས་མོ་
དངུལ་གྱི་གཤང་ཆུང་སྦུབ། སྙན་པའི་དེད་དཔོན་ལེགས་པར་འཛིན། བསྟན་པའི་སྒྲ་
སྒྲོག་མཁའ་ལྡིང་འགྲོས། འཇིག་རྟེན་ཀུན་ཁྱབ་ཚང་གསལ་སྒྲོན། བྱིན་པ་རི་དྭགས་ཨེ་
ན་ཡ། དགེ་སྡིག་དྲང་སྲུང་བདེན་གཉིས་སྤངས། དཀའ་ཐུབ་དགྲ་བཅོམ་ཟག་པ་ཟད།
ཉོན་མོངས་ཆགས་བྲལ་ཞི་བའི་མཆོག །བོལ་གོང་མཐོ་ལ་འབུར་ཞིང་རྒྱས། ཐེག་པ་
མཆོག་ལྡན་བླ་མེད་དཔལ། བརྒྱ་དང་རྩ་བརྒྱད་གདན་ལ་བཞུགས། བཞི་བཅུ་རྩ་
ལྔས་འགྲོ་ཀུན་སྐྱོབས། ཞབས་ནི་རྗེན་ལ་ལྗབས་པ་སྟེ། གཤེན་འགྲོས་གོམ་གསུམ་ས་
153



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བཅུ་གནོན། རྐང་པ་ཡ་ཅིག་མཐེབ་ཀྱིས་ཀྱང་། འཇིག་རྟེན་གསུམ་པོ་དུས་གཅིག་
བགྲོད། སྟབས་སྡུག་འགྲོས་ལེགས་སོས་དལ་བ། ངང་པའི་རྒྱལ་པོ་ལྟ་བུ་སྟེ། ཚུལ་ཞི་
ཚུལ་ལྡན་ཚུལ་གྱིས་མཛེས། འགྲོ་ཀུན་ཚུལ་ལ་རབ་ཏུ་གཞོལ། ཁྲུ་དགུ་སྐུ་ནི་རི་རབ་
ཚུལ། ཐེག་པར་རིམ་དགུ་འགྲོ་བའི་དོན། ཡན་ལག་བརྒྱད་ལྡན་སྡོང་པོ་བརྗིད། འགྲོ་
ཀུན་ཀུན་བརྟེན་སྐྱེ་འགྲོ་གསོས། གཤེན་རབ་ཆེན་པོ་འགྲོ་བའི་དཔལ། སུམ་ཅུ་རྩ་
གཉིས་མཚན་འཆང་བ། དཔེ་བྱད་བཟང་པོ་བརྒྱད་ཅུས་བརྒྱན། ཆེ་བའི་ཡོན་ཏན་
མཐའ་ཡས་ལ། མཁྱེན་པའི་ཡེ་ཤེས་ཉི་མའི་སྙིང་། བརྩེ་བའི་ཐུགས་རྗེས་ཀུན་ནས་
དགོངས། རྣམ་པར་མི་ཕམ་བཞེས་པ་ཆེ། འགྲོ་བའི་མགོན་གྱུར་ཁྱེད་ཉིད་འདུད།
ཁྱོད་ཉིད་སྙིང་པོ་བླ་ན་མེད། བརྩེ་བའི་མཆོག་གྱུར་ཁྱེད་ཉིད་ཀྱིས། བདག་དང་འགྲོ་
ཀུན་ཐམས་ཅད་ལ། མཁྱེན་པའི་འོད་ཟེར་དཔལ་འཆང་མཛོད། གང་དག་བསམ་
པའི་དོན་རྣམས་ཀུན། བར་ཆད་ཚོགས་ཞི་མངོན་གྲུབ་ཀྱང་། ཡོངས་རྫོགས་རྒྱལ་བའི་
ཐུགས་རྗེ་ཡིས། གཟི་བརྗིད་དཔལ་འབར་ངང་བསྐྱེད་གསོལ། གང་ཞིག་ལོངས་སྤྱོད་
རྫོགས་གྱུར་ལས། དཔལ་ཀུན་གྱིས་ནི་ལེགས་བརྒྱན་ཅིང་། འགྲོ་བའི་མགོན་པོར་ཆེར་
བཞེས་ལ། དེ་ཉིད་རབ་ཏུ་གནས་མཛད་གསོལ། ཅེས་ཀོང་ཙེ་འཕྲུལ་གྱི་རྒྱལ་པོས།
སྟོན་པའི་སྐུ་ལ་མཚན་དང་དཔེ་བྱད་ཀྱི་སྒོ་ནས་རབ་ཏུ་བསྟོད་པར་མཛད་དོ། ། །
དེའི་ཚེ་སྟོན་པས་ཀྱང་ཐུགས་དགྱེས་པར་མཛད་དེ། ཀོང་ཙེ་འཕྲུལ་གྱི་རྒྱལ་པོ་ལ་
ལེགས་པའི་བྱ་བ་བྱིན་ནས་བཀའ་སྩལ་པ། རྒྱལ་པོ་རྒྱའི་རིགས་ཀོང་ཙེ་འཕྲུལ་གྱི་རྒྱལ་
པོ། ཁྱེད་ནི་སེམས་ཅན་མིའི་བུ་བྱ་བ་ལས་བསོད་ནམས་ཤིན་ཏུ་ཆེ་བ་ཡིན་པས། ཁ་
ན་ཅི་སྨྲས་ཀྱང་བསམ་པ་འགྲུབ་པ་ཡིན་པས། ད་ལྟ་ཡང་བདེ་བར་གཤེགས་པའི་
སྐུ་གདུང་གི་གསས་ཁང་མཐའ་རུ་རྒྱས་པར་གྲུབ་པ་ལགས་སོ། །ད་ཡང་ཁྱོད་ཀྱི་ཅི་
ལྟར་དགོངས་པའི་དོན་དེ་དག །བདག་གིས་འགྲུབ་པར་བྱ་ཡིས། དེ་ཡང་བདེ་བར་
154



མདོ་སྡེ།
བསྟན་པ་རྗེས་བཞག་གི་མདོ།
༼ད༽
གཤེགས་པའི་ཞལ་སྐྱིན་གྱི་སྐུ་གཟུགས་རྣམས་ལ། རྒྱན་རྣམ་པ་གཉིས་སུ་འབྱུང་བ་
ཡིན་པས། རྫོགས་པའི་རྒྱན་དང་སྤྲུལ་པའི་རྒྱན་གཉིས་སོ། །སྤྲུལ་པའི་རྒྱན་གོང་དུ་
བར་ཆད་བགེགས་ཀྱིས་བསྐྱད་དུ་མི་ཚུགས་པར་མཛད་པ་ལ་བྱ་སྟེ། དེ་ནི་བདེ་བར་
གཤེགས་པ་གཙོ་བོ་བཞི་དང་། ལྷ་གཤེན་སྲིད་པ་གསུམ་ལས་བསྐྱེད་ཅིང༌། འགྲོ་
བའི་དོན་ལ་སྤྲུལ་པའི་སྐུ་དང་། ཅིར་ཡང་སྤྲུལ་པའི་སྐུ་དང་། སྣ་ཚོགས་གང་ལ་
གང་འདུལ་སྤྲུལ་པའི་སྐུ་རྣམས་ལ། འཇིགས་པའི་རྒྱན་དྲུག་གིས་བརྒྱན་པ་ནི་གསས་
ཁང་ཕྱིའི་རྒྱན་ནོ། །ད་ནི་གསས་ཁང་ནང་གི་རྒྱན་བཀྲམ་པར་བྱ་སྟེ། དེ་ཡང་བདེ་
བར་གཤེགས་པ་བོན་གྱི་སྐུ་རྣམས་ལ། ལོངས་སྤྱོད་རྫོགས་པའི་སྐུ་རུ་བྱུང་ནས། རང་
བཞིན་གྱི་མཁའ་ལ་བཞུགས་ཤིང་། འགྲོ་བ་སེམས་ཅན་གྱི་དོན་ལ་དགོངས་པ་རྣམས་
ལ། རྫོགས་པའི་རྒྱན་ན་དྲུག་གིས་བརྒྱན་པར་བྱ་སྟེ་གསུངས་ནས། ཕྱག་གཡས་པ་
ཏིང་ངེ་འཛིན་གྱི་ཕྱག་རྒྱ་ནམ་མཁའ་ལ་གདེངས་ནས། གཡོན་པ་ཏིང་ངེ་འཛིན་གྱི་
ཕྱག་རྒྱ་ས་གནོན་དུ་མཛད་ནས་ཞལ་ནས་སྔགས་བརྗོད་པ། བསྔོ་ཨོཾ་མུ་ཡེ་པྲི་ཏ་ན་
ཁྱུང་ཡེ་ལམ་སྤྲོས་པ་ཤང་ཁྲི་ཀར། ཤ་ར་ན་ཏྲ། སད་དོ་ཏ་སྟི། ས་མ་ཡ་པ་ཧོ། ཞེས་
བརྗོད་པས། སྟོན་པའི་ཐུགས་རྗེ་དང་། ཕྱག་རྒྱའི་བྱིན་རླབས་དང་། སྔགས་ཀྱི་ནུས་
མཐུ་དང་། ཀོང་ཙེའི་བསོད་ནམས་ཀྱིས་གསས་ཁང་ནང་གི་སྒོ་ཁྱུད་གཡས་གཡོན་དུ།
པདྨའི་སྡོང་པོ་རེ་རེ་སྐྱེས་སོ། །དེའི་སྟེང་དུ་མེ་ཏོག་ཟེའུ་འབྲུ་མནྡ་ར་བའི་ཕུང་པོ་སྟོང་
དང་ལྡན་པའི་དབུས་སུ། གནོད་སྦྱིན་གྱི་ནོར་སྲུང་ཆེན་པོ་བརྒྱད་བཞུགས་ཏེ། དེ་
ཡང་ཤར་ན། གང་བ་བཟང་པོ་དཀར་པོ་མེ་ཏོག་ཨུཏྤལ་གྱིས་བརྒྱན་པ། ཕྱག་མཚན་
ནེའུ་ལེ་དང་འགྱིང་ཀར་བསྣམས་པ། གཡོན་དུ་ལྷ་མོ་མེ་ཏོག་ཙམ་པ་མ། དཀར་མོ་
མེ་ཏོག་མནྡ་ར་བ་འཛིན་པ། བྱང་དུ་རྣམ་ཐོས་ཀྱི་བུ་སེར་པོ། མེ་ཏོག་པདྨ་དམར་
པོས་བརྒྱན་པ། ཕྱག་མཚན་ནེའུ་ལེ་དང་དབྱུག་པ་བསྣམས་པ། གཡོན་དུ་ལྷ་མོ་ནེ་ར་
165



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མ། སེར་མོ་རིན་ཆེན་བུམ་པ་འཛིན་པ། ནུབ་ཏུ་ནོར་བུ་བཟང་པོ་དམར་པོ། མེ་ཏོག་
ཧ་ལོ་ལྗང་གུས་བརྒྱན་པ། ཕྱག་མཚན་ནེའུ་ལེ་དང་པིང་ཆེན་བསྣམས་པ། གཡོན་དུ་
ལྷ་མོ་བྷུད་དྷ་མ། དམར་མོ་ནོར་བུ་འཕྲེང་བ་འཛིན་པ། ལྷོ་རུ་ནོར་བདག་ཛམ་བྷ་ལྷ་
སྔོན་པོ། མེ་ཏོག་ཙམ་པ་ཀས་བརྒྱན་པ། ཕྱག་མཚན་ནེའུ་ལེ་དང་རལ་ཀྱུ་བསྣམས་
པ། གཡོན་དུ་ལྷ་མོ་ཨུཏྤལ་མ། སྔོན་མོ་རིན་ཆེན་ག་བུ་འཛིན་པ། དེ་ལྟར་དུ་ནོར་
སྲུང་ཆེན་པོ་བཞི་ནི། སྐུ་མདོག་རིན་ཆེན་སྣ་བཞི་ལ། འོད་ཟེར་ཁ་དོག་ཕྱོགས་བཞི་རུ་
འཕྲོ་བ། སྡང་མིག་འབྲུ་ཚུགས་ཁྲོ་འཛུམ་དང་ལྡན་པ། མཐུན་པའི་ཚོགས་ལ་དངོས་
གྲུབ་སྟེར་ཞིང་། འགལ་བའི་ཚོགས་ལ་ཆད་པ་འབྱིན་པ། ཕན་པ་དང་གནོད་པའི་
ལས་གཉིས་སུ་བགྱིས་ཤིང་། རྒྱལ་བའི་བསྟན་པ་སྐྱོང་ཞིང་། འཕགས་པའི་དཀོར་
ནོར་བསྲུང་པར་གྲུབ་བོ། །དེ་ནས་གསས་ཁང་ནང་གི་རྒྱན་ལ། བདེ་བར་གཤེགས་
པ་ལོངས་སྤྱོད་རྫོགས་པའི་སྐུ་རྣམས་ཀྱི། སྐུ་ཞབས་ཀྱི་པུས་མོ་ནས། ཐུགས་ཀྱི་དཔལ་
བེའུ་མན་ཆད་དུ། གླང་ཆེན་ཐེག་པ་ན་ཞེས་བྱ་བ། གསེར་གྱི་གླང་པོ་ཆེ་འགྱིང་པ་
ལ། ལྷ་སྲས་ཁྱེའུ་ན་ཞེས་བྱ་བ་ལྷའི་ཁྱེའུ་ཞོན་ནས། ཕྱག་གཡོན་པས་གླང་ཆེན་གྱི་སྣ་
ལྕག་ལ་འཇུས་ཤིང་། གཡས་པས་ཤེས་རབ་ཀྱི་རལ་ཀྱུ་ཐོགས་ཏེ། ལྷ་མིན་གྱི་གཡུལ་ངོ་
བཟློག་པ། ཐུགས་ཀྱི་དཔལ་བེའུ་ནས། མགུལ་གྱི་དང་གོང་མན་ཆད་དུ། རི་དྭགས་
ཤ་ར་ན་ཞེས་བྱ་བ། ངོ་མཚར་གྱི་རི་དྭགས་ལ། མི་ཆུང་བྱ་ར་ན་ཞེས་བྱ་བ་སྤྲུལ་པའི་
ཁྱེའུས་ཞོན་ནས། ཕྱག་གཡས་པས་རི་དྭགས་ཀྱི་ཐོར་གཙུག་ལ་འཇུས་ཤིང་། གཡོན་
པས་སྣང་སྲིད་གསལ་བའི་མེ་ལོང་ཕྱིར་ནས། དགེ་སྡིག་གི་བྱ་ར་བྱེད་ཅིང་། ལེགས་
ཉེས་ཀྱི་སྟངས་འཛིན་པ། མགུལ་གྱི་དང་གོང་ནས། དབུའི་གཙུག་རུམ་མན་ཆད་དུ།
བྱ་ཁྱུང་ཀ་ར་ན་ཞེས་བྱ་བ་སྲིད་གསུམ་ཟིལ་གནོན་གྱི་རྗེ་བོས། ཞབས་ཀྱི་མཁའ་ལྡིང་
ཤང་ཤང་གི་པ་དྲ་གནོན་ཅིང་། སྲིད་པ་གསུམ་པོ་ཟིལ་གྱིས་གནོན་པ། དེ་ལྟར་རྫོགས་
156



མདོ་སྡེ།
བསྟན་པ་རྗེས་བཞག་གི་མདོ། །
པའི་སྐུ་ལ་རྒྱན་ན་དྲུག་ལྡན་པས། ཤིན་ཏུ་མཛེས་ཤིང་བརྗིད་དང་ལྡན་ཅིང་། བཀྲ་
ལམ་གྱིས་སོང་ངོ༌། །
དེ་ནས་ཡང་དེའི་ཚེ་ཀོང་ཙེ་འཕྲུལ་གྱི་རྒྱལ་པོས། སྟོན་པ་ལ་ནང་གི་ཐུགས་མཁྱེན་
པའི་ཡེ་ཤེས་དང་། བརྩེ་བའི་ཐུགས་རྗེ་དང་། མཛད་པའི་ཕྲིན་ལས་སྣ་ཚོགས་ཀྱི་སྒོ་
ནས་བསྟོད་པ། རྗེ་ཅིག་གཤེན་རབ་རྣམ་པར་རྒྱལ། བསྐལ་སྟོང་སངས་རྒྱས་ཐུ་བོ་
སྲས། རྐང་གཉིས་གཙོ་བོ་ལྷ་མིའི་མཆོག །ཐམས་ཅད་མགོན་གྱུར་ཉིད་ཕྱག་འཚལ།
བོན་ཉིད་དབྱིངས་ན་ལོངས་སྤྱོད་རྫོགས། ཚད་མེད་ཐུགས་རྗེ་འགྲོ་དོན་དགོངས།
དབྱིངས་ནས་སྐུ་སྤྲུལ་མཁའ་ལ་བྱོན། དོག་ལ་སེམས་ཅན་དོན་ཀུན་མཛད། རྒྱལ་བའི་
སྲས་པོ་ལྷ་མིའི་ལྷ། རྒྱལ་པོ་ལྟ་བུར་སྐུ་འཁྲུངས་ཤིང་། བཙུན་མོ་སྲས་དང་སྤྲུལ་པར་
བཅས། འགྲོ་ཀུན་རང་མཐུན་ཆ་ལུགས་སྟོན། འགྲོ་བའི་མགོན་པོ་རྫོགས་སངས་རྒྱས།
ཚད་མེད་བཞི་ལྡན་བྱམས་པའི་ཕུལ། འགྲོ་ཀུན་དགའ་བའི་དགེ་བ་ཅན། བཏང་
སྙོམས་མེད་པར་དོན་ཀུན་མཛད། བྱམས་པ་ཆེན་པོ་བྱམས་ཆེན་དཔལ། སྟོང་ཉིད་
ཡེ་ཤེས་འོད་པོ་ཆེ། དཔལ་འབར་འགྲོ་ཀུན་སྐྱོབས་མཛད་དཔལ། བྱམས་མགོན་རྒྱལ་
པོ་ཁྱོད་ཉིད་འདུད། སྦྱིན་པ་ཆེན་པོ་སྦྱིན་མཆོག་དཔལ། སོ་སོར་ཡེ་ཤེས་ཀུན་ཚང་
དབང་། དམིགས་མེད་རྒྱལ་པོ་ཀུན་སྙོམས་ལྷ། སྲེད་མེད་ཡེ་ཤེས་ཁྱོད་ཉིད་འདུད།
ཡེ་ཤེས་ཡེ་ཤེས་འབྱུང་གནས་ཆེ། ཡེ་ཤེས་མི་གཅིག་དྲི་མེད་དཔལ། མེ་ལོང་ཡེ་ཤེས་
དོན་རིག་སྟོན། རིག་མཆོག་རྒྱལ་པོ་ཁྱེད་ཉིད་འདུད། ཞི་བའི་ཞི་བ་རྣམ་གྲོལ་ཞིང་།
མཉམ་ཉིད་ཡེ་ཤེས་ངང་རྒྱུན་དཔལ། དོན་ཀུན་མཉམ་ལྡན་དོན་ཡོད་སྐྱོང་། ཞི་བ་
ཆགས་བྲལ་ཁྱེད་ཉིད་འདུད། ཡངས་ཕྱེད་ཡངས་དཔལ་དོག་མི་མངའ། བྱ་གྲུབ་ཡེ་
ཤེས་ནན་ཏན་དཔལ། འགྲོ་ཀུན་བྱ་བའི་སྐལ་བར་འདོན། ཕ་རོལ་ཕྱིན་ལྡན་ཁྱེད་ཉིད་
འདུད། སྦྱིན་མཆོག་རྒྱལ་པོ་ཀུན་ཚིམས་ལྷ། དམིགས་མེད་འགྲོ་ཀུན་ཡོངས་ལ་ཁྱབ།
157



23
གསུང་རབ་སྒོ་མཛོད་རིན་པོ་ཆེའི་གླེགས་བམ། 23
གང་དག་རེ་སྐོང་སྐྱབས་མགོན་དཔལ། སྨན་བླའི་རྒྱལ་པོ་ཁྱེད་ཉིད་འདུད། ཚུལ་
ཁྲིམས་རྒྱལ་པོ་དྲི་མེད་དཔལ། ཉོན་མོངས་དྲི་མ་ཀུན་ལས་འདས། གང་དག་ཚུལ་
དང་ཁྲིམས་ལ་གཞོལ། ཚུལ་ཁྲིམས་མཐའ་ཡས་ཁྱེད་ཉིད་འདུད། བཟོད་ཐོབ་རྒྱལ་
པོ་མཚུངས་པ་མེད། དགྲ་སོགས་གང་དག་འཇིགས་བྲལ་རྗེ། རྣམ་པར་འཚེ་མེད་
གཡང་ས་བྲལ། བཟོད་ཐོབ་རྒྱལ་པོ་ཁྱེད་ཉིད་འདུད། བརྩོན་པ་མཐར་ཕྱིན་འགྲུས་པ་
ལྡན། འགྲུས་པས་འགྲོ་ཀུན་དོན་ལ་གཞོལ། གང་དག་བྱ་བས་དོན་ཀུན་གྲུབ། བརྩོན་
པ་ཕུལ་ཕྱིན་ཁྱེད་ཉིད་འདུད། བསམ་གཏན་མཆོག་ཐོབ་ངང་ཉིད་གཡོ། མཉམ་
པར་ཀུན་སྙོམས་མི་ཡེང་དཔལ། རྩེ་གཅིག་དོན་ལ་མཉམ་གནས་སྐུ། ཏིང་འཛིན་
རྒྱལ་པོ་ཁྱེད་ཉིད་འདུད། སྟོབས་ཆེན་ཕ་རོལ་ཕྱིན་པ་ཡི། འཇིག་རྟེན་རྒོལ་བར་གྱུར་
ཚོགས་གཞོམ། གཟི་བརྗིད་དཔའ་བས་བདུད་དཔུང་འདུལ། རྣམ་འཇོམས་རྒྱལ་པོ་
ཁྱེད་ཉིད་འདུད། སྙིང་རྗེ་བདག་མེད་ཡེ་ཤེས་ཆེ། བྱམས་དགའ་བཏང་སྙོམས་ཐུགས་
མངའ་བས། བརྩེ་ཞིང་བརྩེ་བར་རྣམ་གྱུར་བས། ཐུགས་རྗེ་ཆེན་པོ་ཁྱེད་ཉིད་འདུད།
སྨོན་ལམ་དམ་པ་དོགས་མེད་དཔལ། མཐའ་ཡས་ཀུན་ཏུ་མཐའ་ཡས་ཤིང་། རྒྱ་ཆེ་
མཐའ་ཡས་ཁྱབ་པ་པོ། དོན་ཡོད་རྒྱལ་པོ་ཁྱེད་ཉིད་འདུད། ཐབས་མཆོག་ཐབས་
མཁས་ཐབས་ཉིད་འགྲུབ། ཐབས་ཀྱི་རྒྱལ་པོ་སྣ་ཚོགས་སྟོན། དབང་སྒྱུར་འཁོར་ལོ་
སྒྱུར་རྒྱལ་ཆེ། ཐུགས་རྗེའི་ཐབས་ལྡན་ཁྱེད་ཉིད་འདུད། ཤེས་རབ་ཆེན་པོ་འཁྲུལ་
མེད་དཔལ། སྦྱངས་ཐོབ་རྣམ་གསུམ་དོན་རྟགས་མངོན། མི་སྐྱེའི་བོན་ལ་བཟོད་ཐོབ་
དཔལ། སྐྱེ་མེད་དོན་རྟོགས་ཁྱེད་ཉིད་འདུད། མཁའ་ལ་ཁྱུང་ཆེན་ལྟ་བའི་རླབས།
སྣང་ཞིང་སྲིད་པ་རླབས་ཀྱིས་གཅོད། མཐའ་བྲལ་ནམ་མཁའི་ངང་ཚུལ་ཅན། ཟིལ་
གནོན་རྒྱལ་པོ་ཁྱེད་ཉིད་འདུད། ཀློང་དུ་མི་སྣང་མི་དམིགས་མངོན། ཐུགས་རྗེ་ཚད་
མེད་རིག་པའི་སྤྱན། ཉི་མའི་དཀྱིལ་འཁོར་ཀུན་ནས་མཛེས། འོད་ཟེར་འཕྲོ་བ་ཁྱེད་
158



མདོ་སྡེ།
བསྟན་པ་རྗེས་བཞག་གི་མདོ།
ཉིད་འདུད། བྱང་སེམས་སྤྱོད་པའི་རླབས་ཆེན་གཅོད། སྣང་ཞིང་སྲིད་པའི་འཁོར་
ལོས་སྒྱུར། འགྲོ་བའི་དཔལ་གྱུར་སྣ་ཚོགས་འཛིན། རྣམ་དག་སྤྱོད་འཆང་ཁྱེད་ཉིད་
འདུད། རྣམ་པར་དག་ལྡན་དྲི་མ་མེད། སྲུང་དུ་མེད་པར་ཡེ་བསྲུངས་དམ། དཀའ་
ཐུབ་དོན་མཆོག་ས་མ་ཡ། མཐར་ཕྱིན་གཟུངས་ལྡན་ཁྱེད་ཉིད་འདུད། འབྲས་ཐོབ་
སྐུ་གསུམ་ཡེ་ཤེས་འཆང་། ནམ་མཁའ་སྙིང་པོ་འགྲོ་ཀུན་བདག །ས་ཡི་སྙིང་པོ་འགྲོ་
བ་འདྲེན། དགྲ་བཅོམ་འབྲས་ཐོབ་ཁྱེད་ཉིད་འདུད། མ་བཙལ་ལྷུན་གྲུབ་ཕྲིན་ལས་
དཔལ། དཔལ་མཆོག་བཟང་པོས་འགྲོ་ཀུན་འདུལ། མཛད་དང་བཀོད་པ་རྣམ་
པར་དག །ཕྲིན་ལས་མཐར་ཕྱིན་ཁྱེད་ཉིད་འདུད། གང་དག་གང་གི་འདམ་དུ་བྱིང་།
དེ་ཉིད་དེ་ཡི་དཔལ་དུ་ཤར། རྟག་ཏུ་མི་འབྲལ་ཐུགས་རྗེས་བསྐྱབས། འགྲོ་བའི་
དཔལ་གྱུར་ཁྱེད་ཉིད་འདུད། བཟང་པོར་སྤྱོད་མཆོག་ལེགས་པར་གཞོལ། སྣང་
ཞིང་སྲིད་པའི་འཁོར་ལོས་སྒྱུར། ཞིང་རྣམས་ཡིད་བཞིན་ནོར་བུས་བརྒྱན། དཔལ་
མཆོག་བཟང་པོ་ཁྱེད་ཉིད་འདུད། མཛད་པའི་ནང་ནས་མཐར་ཕྱིན་དཔལ། སྐར་
ཚོགས་ནང་ནས་ཉི་འོད་འཛིན། ཚེས་ལ་བཅོ་ལྔའི་ཉ་ཆེན་རྒྱས། རྣམ་པར་རྒྱལ་བ་
ཁྱེད་ཉིད་འདུད། ཁྱེད་ཉིད་འགྱུར་བ་མེད་འཆང་བས། བདག་སོགས་འགྲོ་ཀུན་དེ་
ཉིད་ཀྱི། སྒྲིབ་སྦྱང་ཚོགས་གཉིས་མངོན་རྫོགས་ནས། ཁྱོད་ཉིད་གོ་འཕང་ཐོབ་པར་
མཛོད། ཅེས་དོན་དང་ཡོན་ཏན་གྱི་སྒོ་ནས་བསྟོད་པས། སྟོན་པ་ཡང་ཤིན་ཏུ་ཐུགས་
དགྱེས་ནས། ཀོང་ཙེ་འཕྲུལ་གྱི་རྒྱལ་པོ་ལ་བཀའ་སྩལ་པ། ལེགས་སོ་ལེགས་སོ་ལེགས་
པའི་མཆོག །རྒྱལ་པོ་དམ་པ་ཁྱོད་ལེགས་སོ། །ཁྱོད་ནི་སྔོན་ནས་སྒྲིབ་སྦྱངས་ཤིང་། ད་
ལྟ་སྟོན་པ་བདག་ཞལ་མཐོང་། ད་ཡང་ཚོགས་གཉིས་མྱུར་རྫོགས་ཏེ། འབྲས་བུ་ཀུན་
གྱི་མཆོག་གྱུར་པ། དགྲ་བཅོམ་པ་ཉིད་མྱུར་དུ་འཐོབ། དེ་ནས་མ་འོངས་བསྐལ་པ་ལ།
འཁོར་ལོ་སྒྱུར་བའི་རྒྱལ་པོ་ཡང་། སྲིད་གསུམ་མངའ་བདག་གཙོར་གྱུར་ནས། འདྲེན་
159



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
པའི་སྟོན་པ་ཉིད་འགྱུར་ཏེ། སྟོང་གསུམ་ཉིས་ཅུ་རྩ་ལྔ་འདུལ། རྒྱལ་པོ་བསམ་གཏན་
དེ་མཐར་ཕྱིན། དེ་ཉིད་བསྟན་པ་འཛིན་པ་ཡི། འཁོར་ལོ་སྒྱུར་རྒྱལ་ཁྱོད་ལེགས་
སོ། །བདག་གི་འདུལ་བའི་མངའ་དབང་ལ། བསོད་ལྡན་བསམ་གྱིས་མི་ཁྱབ་ཀྱང༌།
འཁོར་ལོ་བསྒྱུར་རྒྱལ་མཐའ་ཡས་ཤིང་། སྟོང་གསུམ་མི་མཇེད་འཇིག་རྟེན་ན། གྲངས་
འཛིན་བསམ་གྱིས་མི་ཁྱབ་ཀྱང་། བསྟན་འཛིན་བྱེ་བ་བརྒྱ་ཡོད་ཏེ། དེ་ཡི་ནང་ནས་
དཔག་པ་ཡི། འཁོར་ལོ་སྒྱུར་རྒྱལ་ཁྱོད་ཉིད་ནི། སྐར་ཚོགས་ནང་ནས་པ་ཝ་སངས།
གཟའ་བརྒྱད་མཁའ་ལས་ཉི་མའི་འོད། འཇིག་རྟེན་གཏོས་སུ་ལྷུན་པོའི་དཔངས།
གཤོག་འཐོག་ནང་ནས་མཁའ་ལྡིང་ཁྱུང༌། སྡེར་ཆགས་ནང་ནས་མ་སང་གེ། རྨིག་
འཐོག་ནང་ནས་བན་ནེ་གླང་། རི་དྭགས་ནང་ནས་ཤ་ར་ན། མི་ཡི་ནང་ནས་འཁོར་
ལོ་སྒྱུར། ཀླུ་ཡི་ནང་ནས་ནོར་བུའི་གཙུག །ལྷ་ཡི་ནང་ནས་དབང་པོ་བྱིན། དེ་བཞིན་
ངེས་འཆང་ཁྱེད་ཉིད་འགྲུབ། དབང་པོ་དམ་པ་ཁྱོད་ལེགས་སོ། །ཁྱོད་ལ་རྟག་ཏུ་བརྩེ་
དགོངས་ནས། འགྲོ་ཀུན་ཁྱེད་ལ་གཞོལ་བར་གྱིས། ད་ཡང་བསྟན་པ་རྣམ་པ་གསུམ།
རིམ་པར་ཁྱེད་ལ་རྗེས་བཞག་ན། ཁྱོད་ཉིད་བསྟན་པའི་གཉེར་དུ་བཞེས། ཞེས་བཀའ་
སྩལ་པས། ཀོང་ཙེ་འཕྲུལ་གྱི་རྒྱལ་པོ་ལ་སོགས། འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་
ནས། ཡང་སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་
ནི་གཏོར་ནས། རྒྱལ་པོས་གསོལ་པ། རྣམ་པ་ཐམས་ཅད་མཁྱེན་པ་ཡི། རྣམ་པར་
རྒྱལ་བའི་སྟོན་པ་ལགས། བདེ་བར་གཤེགས་པའི་སྐུ་གདུང་གི། བསྟན་པ་རྗེས་བཞག་
རིམ་པ་ལ། ཕོ་བྲང་གསས་ཁང་ཕྱི་ནང་གི། བདེ་གཤེགས་སྐུ་ཡི་གཟུགས་བརྙན་
ལ། རྒྱན་དྲུག་དག་གིས་བརྒྱན་པ་ནི། དོན་ཆེད་ཅི་ཡི་ཕྱིར་དུ་ལགས། དོན་དང་སྦྱར་
ན་གང་དང་སྦྱར། དོན་གྱི་འབྲས་བུ་ཇི་ལྟར་མཆིས། ཐམས་ཅད་མཁྱེན་པས་བཀའ་
གནང་འཚལ། ཞེས་གསོལ་ཏོ། །
160



མདོ་སྡེ།
བསྟན་པ་རྗེས་བཞག་གི་མདོ།
༼ད༽
དེ་ལ་སྟོན་པས་བཀའ་སྩལ་པ། ཞུས་པ་ལེགས་སོ་རྒྱ་ཡི་རིགས། ཀོང་ཙེ་འཕྲུལ་གྱི་
རྒྱལ་པོ་ལགས། དེ་ཡི་མཚན་ཉིད་འདི་ལྟ་སྟེ། བདེ་བར་གཤེགས་པའི་སྐུ་གཟུགས་ལ།
རྒྱན་དྲུག་དག་གིས་བརྒྱན་པ་ནི། ཐོག་མར་ཕྱི་ཡི་རྒྱན་དྲུག་ལ། དོན་ཆེད་ཅི་ཡི་ཕྱིར་
དུ་ན། དགེ་བའི་བར་ཆད་བཟློག་ཕྱིར་རོ། །ཁྱུང་ནི་ཆུ་སྲིན་འདུལ་ཕྱིར་ཏེ། འབྲུག་
གསས་ཀླུ་དབང་འདུལ་ཕྱིར་དང་། སེང་གེ་གནོད་སྦྱིན་འདུལ་ཕྱིར་རོ། །དོན་དུ་གང་
དང་སྦྱར་བ་ན། ཁྱུང་གིས་སྲིད་རྩེ་གནོན་པ་སྟེ། ཁྱུང་གསས་སངས་རྒྱས་དག་དང་
སྦྱར། འབྲུག་གཉིས་འབྲུག་གསས་ལྡེ་བོ་དང༌། གནམ་གྲག་ངར་ཆེན་གཉིས་དང་སྦྱར།
སེང་གཉིས་སེང་གསས་ལྷ་དབང་དང༌། མི་མགོན་རྒྱལ་པོ་ཉིད་དང་སྦྱར། དོན་དུ་
བསྐལ་བཟང་སེམས་དཔའ་ལྔ། བསྐལ་བཟང་འགྲོ་བ་འདྲེན་པའི་ཕྱིར། དུས་གསུམ་
སངས་རྒྱས་ཐམས་ཅད་ཀྱི། བསྟན་པའི་ཞབས་ནས་འདེགས་པའི་ཕྱིར། བསྟན་པ་
རྣམ་གསུམ་རྗེས་བཞག་ལ། མཐའ་རུ་རྒྱས་ཤིང་དོན་གྲུབ་ཕྱིར། རྗེས་བཞག་མཐའ་རུ་
རྒྱས་བཞིན་དུ། དེ་བཞིན་ཐུགས་རྗེས་ཁྱབ་པའོ། །དོན་གྱི་འབྲས་བུ་གྲུབ་ཚུལ་ནི། བྱ་
ཁྱུང་ཀུན་གྱི་སྤྱི་རྗེ་ཡིན། འབྲུག་དང་སེང་གེ་རྣམ་པ་བཞི། གཉེན་པོ་དེ་ལྟར་གནས་པ་
སྟེ། སེམས་དཔའ་ལྷ་དང་མིར་བཅས་པ། བདེ་འགྲོ་དགེ་བ་མངོན་དབང་ཡིན། ཐར་
ལམ་གོ་འབྱེད་ཡིན་ཕྱིར་རོ། །ཆུ་སྲིན་ཀླུ་དང་གནོད་སྦྱིན་གསུམ། འདུལ་ཞིང་ལྟར་དུ་
གནས་པ་སྟེ། བྱོལ་སོང་ལྷ་མིན་ཡི་དྭགས་རྣམས། རྒྱུ་ཡོད་མངོན་ཞུགས་དགེ་སྤྱོད་
མེད། སངས་པོ་མུ་ཕྱོ་གནས་པ་ལ། ཁྱུང་གིས་བྱོལ་སོང་གནོན་པའོ། །འབྲུག་གིས་ཀླུ་
དབང་གནོན་པའོ། །ལྷ་ཡིས་ལྷ་མིན་གནོན་པའོ། །མི་ཡིས་ཡི་དྭགས་གནོན་པའོ། །
ངན་སོང་སྡུག་བསྔལ་གསུམ་པོ་ལ། དགེ་སྤྱོད་མེད་ཀྱང་ཐུགས་རྗེ་ཡིས། གདུལ་བའི་
ཞིང་སར་འགོད་ནས་སུ། ཐར་པའི་གོ་འཕང་ཐོབ་ནས་ཀྱང་། འབྲས་བུ་སངས་རྒྱས་
འགྲུབ་ཕྱིར་རོ། །གཉིས་པ་ནང་གི་རྒྱན་ལས་སུ། དོན་ཆེད་ཅི་ཡི་ཕྱིར་དུ་ན། དགེ་
16l



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བཅུ་མཐའ་རུ་ཕྱིན་ཕྱིར་ཏེ། གླང་ཆེན་ཐེག་པ་བརྟན་ཕྱིར་དང༌། ལྷ་སྲས་བར་ཆད་
བཟློག་ཕྱིར་རོ། །རི་དྭགས་རྒྱུ་འབྲས་སྲུང་ཕྱིར་དང་། མི་ཆུང་ཉེས་ལེགས་འཛིན་ཕྱིར་
རོ། །ཤང་ཤང་ཚུལ་ཁྲིམས་སྒེག་ཕྱིར་དང་། བྱ་ཁྱུང་སྤྱི་རྒྱ་གཅོད་ཕྱིར་རོ། །དོན་དུ་
གང་དང་སྦྱར་བ་ན། གླང་གཉིས་ཁྱབ་པ་དབང་ཆེན་དང༌། ལྷ་མོ་བརྟན་མ་གཉིས་
དང་སྦྱར། ལྷ་གཉིས་མ་ཧཱ་དེ་བ་དང་། དཔལ་འབར་ཆེན་པོ་གཉིས་དང་སྦྱར། རི་
དྭགས་རི་དྭགས་འཛིན་པ་དང་། དྲང་སྲོང་ཆེན་པོ་གཉིས་དང་སྦྱར། མི་ཆུང་སྐོས་
རྗེ་དྲང་དཀར་དང་། ཕྱ་རྗེ་རིང་དཀར་གཉིས་དང་སྦྱར། མཁའ་ལྡིང་ཚངས་པ་ཆེན་
པོ་དང་། ཚངས་པ་མི་མགོན་གཉིས་དང་སྦྱར། ཁྱུང་ནི་སྲིད་གསུམ་རྗེ་བོ་སྟེ། སྲིད་
རྗེ་འབྲང་དཀར་ཉིད་དང་སྦྱར། དེ་ལྟར་འཇིག་རྟེན་མངའ་དབང་ཚོགས། བསྐལ་
བཟང་འགྲོ་བ་འདྲེན་པ་ཡི། ཇི་སྲིད་བསྟན་པ་གནས་བར་དུ། དེ་སྲིད་ཞབས་ནས་
བཏེག་འགྱུར་ཞིང་། བསྟན་པ་རྣམ་གསུམ་རྗེས་བཞག་ལ། གང་དག་འཇུག་ཅིང་སྤྱོད་
པ་ཡི། དེ་ཉིད་བསམ་པ་རྫོགས་མཛད་ཅིང་། འཇིག་རྟེན་ཕན་བདེ་བསྐྱེད་ཕྱིར་དང་།
ཚེ་གཡང་དཔལ་འཁོར་ལྡན་པ་དང༌། བསྟན་པ་རིན་ཆེན་བརྟན་ཕྱིར་རོ། །དོན་
གྱི་འབྲས་བུ་བྱུང་ཚུལ་ནི། གང་དག་དགེ་བའི་སྒོར་ཞུགས་ནས། བླ་མེད་གོ་འཕང་
ཐོབ་བྱའི་ཕྱིར། བདེ་བར་གཤེགས་པའི་སྐུ་གཟུགས་ལ། ན་དྲུག་རྒྱན་གྱིས་བརྒྱན་པ་
ནི། གླང་ཆེན་ཐེག་པ་མས་ཡར་འཛེགས། བྱང་ཆུབ་སེམས་ལྡན་སྙིང་རྗེའི་གཞི། བྱ་
ཁྱུང་ལྟ་བ་ཡས་མར་དབུབ། སྤྱི་རྒྱ་རླབས་ཆེན་ཐེག་པའི་ཕུད། ལྷ་སྲས་མཐོ་རིས་གོ་
འཕང་བགྲོད། དག་པ་ལྷ་མིའི་གོ་འཕང་སྤར། རི་དྭགས་དགེ་སྡིག་རྒྱུ་འབྲས་བསྲུང་།
ཤེས་བཞིན་ཤེས་ལྡན་བསྲུང་མཐར་ཕྱིན། མི་ཆུང་ཕ་རོལ་ཕྱིན་བཅུ་སྤྱོད། རང་རྒྱུད་
གདུལ་བའི་ཐབས་ལ་མཁས། མཁའ་ལྡིང་ཚུལ་ཁྲིམས་དོན་དང་ལྡན། ཚུལ་མཛེས་
ཚུལ་ལྡན་ཚུལ་མཐར་ཕྱིན། མི་ལ་གཤོག་སྐྱེས་ཅི་བཞིན་དུ། སྡིག་ལ་དགེ་འགྱུར་བག་
162



༼ད༽
མདོ་སྡེ།
བསྟན་པ་རྗེས་བཞག་གི་མདོ།
ཆགས་འབྱོང་། པ་དྲ་བསོད་ནམས་ཚོགས་གཉིས་རྫོགས། ཁྱུང་གཙུག་ནོར་བུ་དོན་
གྲུབ་དཔལ། གཡུང་དྲུང་ས་བཅུ་ལམ་རིམ་རྫོགས། ཕ་རོལ་ཕྱིན་བཅུ་སྤྱོད་མཐར་ཕྱིན།
ལྟ་བ་ཡས་ཕུབ་སྤྱི་རྒྱ་ཆོད། སྤྱོད་པ་མས་འཛེགས་གོལ་ས་སྤངས། སྙིང་རྗེས་གཞི་བླང་
དགེ་དོན་གྲུབ། འབྲས་བུ་མངོན་པར་སངས་རྒྱས་ནས། སྐུ་གསུམ་སངས་རྒྱས་ཐོབ་
པར་འགྱུར། དེ་ཕྱིར་ཕྱི་རབས་གང་ཟག་རྣམས། བདེ་བར་གཤེགས་པའི་སྐུ་གཟུགས་
ལ། ན་དྲུག་རྒྱན་གྱིས་བརྒྱན་པ་ན། དོན་དང་ཡོན་ཏན་དེ་ལྟར་འཐོབ། རྒྱལ་པོ་དམ་
པ་བསྟན་པའི་དཔལ། འགྲོ་བའི་དོན་དུ་གཉེར་དུ་བཞེས། ཞེས་གསུངས་ནས། རྒྱན་
དྲུག་གི་དབྱེ་བ་དང༌། དོན་དང་། ཡོན་ཏན་དང་། མཚན་ཉིད་རྒྱས་པར་གཏན་
ལ་ཕབ་སྟེ་བཤད་པར་མཛད་དོ། །དེ་ལ་རྒྱལ་པོ་འཁོར་དང་བཅས་པ་རྣམས་ཀྱང་།
ཤིན་ཏུ་ཡི་རངས་ནས། མཆོད་པ་ཕུལ་ཅིང་། སྟོན་པས་གསུངས་པ་ལ་མངོན་པར་
བསྟོད་དོ། །
དེ་ནས་ཡང་དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་དང་། ཀོང་ཙེ་འཕྲུལ་གྱི་རྒྱལ་པོ་ལ་སོགས་འཁོར་རྣམས་ཀྱིས།
སྟོན་པ་ལ་བླ་ན་མེད་པའི་མཆོད་པ་ཡོངས་སུ་གཏོང་བའི་སྤྲིན་ཞེས་བྱ་བ། རྒྱ་ཆེན་
པོར་བཤམས་ནས་ཕུལ་ཏེ། འཁོར་གྱི་གཡུང་དྲུང་སེམས་དཔའ་རྣམས་ཀྱི་ནང་ནས།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་དཔལ་འབར་འགྲོ་བ་ཞེས་
བྱ་བས། ལྷའི་མེ་ཏོག་ཧ་རི་ཀ་ལག་ཏུ་ཐོགས་ནས། སྟོན་པའི་དྲུང་དུ་ཁོད་ནས། པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། རྗེ་ཅིག་གཤེན་རབ་རྣམ་པར་རྒྱལ།
བསྐལ་བཟང་སངས་རྒྱས་ཐུ་བོ་སྲས། འགྲོ་བའི་དོན་དུ་ཆེད་བཞེས་ཕྱིར། ཚེ་ལོ་བརྒྱ་
པའི་འགྲོ་དོན་མཛད། མཛད་པ་བཅུ་གཉིས་བཀོད་མཐར་ཕྱིན། ད་ལྟའི་དུས་ཐོག་
འདི་ཉིད་ལ། འགྲོ་བའི་དོན་དུ་ཆེད་དགོངས་ཤིང་། གང་དག་མཛད་གྱུར་དེ་དག་
163



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གི། དོན་གྱི་མདོ་རྩ་བསྟན་དུ་གསོལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་
པ། ལེགས་སོ་ལེགས་སོ་ལེགས་པའི་དཔལ། གཡུང་དྲུང་སེམས་དཔའ་ཁྱོད་ལེགས་
སོ། །དཔལ་འབར་འགྲོ་བ་ཁྱོད་ལེགས་སོ། །ཁྱོད་ཉིད་ཞུས་པའི་དོན་དེ་དག །བདག་
གི་ལེགས་པར་བཤད་པར་བྱ། མ་ཡེངས་དབང་པོ་བརྟན་པར་ཉོན། བདག་ཉིད་
བསྟན་པའི་དཔལ་དག་གི། བོན་ཉིད་ལེགས་པར་དགོངས་པ་ཉིད། འགྲོ་བའི་དོན་དུ་
ཆེད་དགོངས་ཤིང་། གང་དག་མཛད་གྱུར་དེ་དག་གི། དོན་གྱི་མདོ་རྩ་ངས་བཤད་
པར། དོན་ཉིད་སྙིང་པོ་མཁའ་འདྲ་བ། རྣམ་པར་མི་ཕམ་རྣམ་པར་རྒྱལ། རྣམ་པར་
བཞེས་མཛད་མཛད་པ་ཆེ། འགྲོ་བའི་མགོན་པོ་བླ་ན་མེད། གསང་སྔགས་རིགས་
སྔགས་ཀུན་གྱི་བདག །རིགས་མཆོག་རིགས་གྱུར་རིགས་ཀྱི་དཔལ། རིགས་ཀྱི་མགོན་
པོ་གསང་བའི་བདག །རྒྱུད་ཀྱི་རྒྱལ་པོ་སྒྱུ་འཕྲུལ་འཛིན། རྒྱུད་ཆེན་སྒྱུ་འཕྲུལ་དྲ་བ་
སྟེ། ཐོག་མཐའ་མེད་པར་ཡེ་ཉིད་རྒྱུད། ཅི་བཞིན་དོན་ཀུན་འགྲུབ་པའི་རྒྱུད། ཡེ་
གཤེན་བཀོད་པ་ཐེག་པའི་རྒྱུད། འཚོ་མཛད་གསོ་བ་རིག་ལྔའི་རྒྱུད། སྙིང་པོ་དྲི་མེད་
ཕྲེང་བའི་རྒྱུད། རྣམ་པར་མི་ཕམ་བཞེས་པའི་རྒྱུད། གཡུང་དྲུང་ས་བཅུ་ལམ་གྱི་རྒྱུད།
ཡང་དག་མདོ་རྩ་དོན་གྱི་རྒྱུད། རྣམ་པར་སྙིང་པོ་སྒྲིབ་སྦྱང་རྒྱུད། བསོད་ནམས་ཡེ་
ཤེས་ཚོགས་གཉིས་རྒྱུད། དཔལ་མཆོག་བཟང་པོ་སྨོན་ལམ་རྒྱུད། ཀུན་མཁྱེན་རིག་
པ་གནས་ལྔའི་རྒྱུད། རྒྱུད་ཆེན་བཅུ་གཉིས་དོན་འཆང་བ། རྣམ་པར་མི་ཕམ་རྣམ་
པར་རྒྱལ། སྙིང་པོ་འགྱུར་མེད་རིན་ཆེན་གསེར། ས་ཡི་སྙིང་པོ་འགྲོ་བ་འདྲེན། བདེར་
གཤེགས་སྙིང་པོ་འགྲོ་ཀུན་ཁྱབ། དོན་གྱི་སྙིང་པོ་མདོ་རྩར་སྟོན། བདག་ཉིད་སྙིང་པོ་
མཁའ་འདྲ་བས། མཁའ་ལྟར་ཀུན་ཁྱབ་ཀུན་གྱི་དཔལ། མི་གཡོ་རབ་འཆང་དཔལ་
ལྡན་ཆེ། རྒྱ་ཆེ་མཆོག་ཐོབ་མཆོག་སྦྱིན་གཙོ། མཆོག་གི་དང་པོ་སྐུ་གསུམ་འཆང་། སྐུ་
བཞིའི་བདག་ཉིད་རྒྱལ་བ་འདུས། སྐུ་ལྔ་ཡོངས་རྫོགས་ཀུན་ཏུ་བཟང་། སྐུ་གཉིས་
164



མདོ་སྡེ།
བསྟན་པ་རྗེས་བཞག་གི་མདོ།
དོན་གྲུབ་རྣམ་པར་རྒྱལ། འཇིག་རྟེན་གསུམ་གྱི་མིག་གཅིག་པུ། མ་རིག་ལུས་ཅན་
སྦུབས་འབྱེད་པ། སྲིད་པའི་དྲ་བ་འཇོམས་པའི་དཔལ། འཁོར་བའི་ཕ་རོལ་ཕྱིན་པར་
བྱེད། གང་དག་སངས་རྒྱས་ཡིད་བྱེད་པ། དེ་ཡི་མདུན་དུ་དེ་ཉིད་སྐུ། ཇི་ལྟ་ཇི་སྙེད་
སྙིང་པོ་མཁྱེན། སྙིང་པོ་དོན་འགྲུབ་དོན་འཆང་བ། དེ་ཡི་མན་ངག་གནད་ཀྱི་དོན།
གང་དག་དོན་གྱི་མདོར་བསྟན་པ། གང་ཞིག་འགྲོ་བ་མཐའ་དག་སྟེ། མ་རིག་ལུས་
ཅན་དེ་ཉིད་ཀྱི། ཡེ་ཤེས་ལུས་ཅན་བསྐྱེད་བྱེད་ཅིང་། དེ་ཉིད་དོན་མཐར་འགྲུབ་ཕྱིར་
བས། རྒྱལ་བའི་དཀྱིལ་འཁོར་མངོན་རྫོགས་འཛིན། དུས་གསུམ་སངས་རྒྱས་ཀུན་
གྱི་ཐུགས། དེ་དག་རྗེས་འབྲང་དམ་པའི་དཔལ། འགྲོ་ཀུན་སྙིང་པོ་དོན་འཆང་བས།
དེས་ནི་སངས་རྒྱས་མངོན་པར་འགྲུབ། གང་དག་སྙིང་རྗེ་ཆེར་ལྡན་ཞིང་། སྙིང་རྗེ་
ཆེན་པོ་དོན་ཡོད་སྟོབས། དེ་ཉིད་དེ་དཔལ་ཞི་བ་ཡིས། འགྲོ་ཀུན་ངེས་པར་སྐྱོང་བྱེད་
པ། དེས་ནི་སངས་རྒྱས་བྱང་ཆུབ་འཛིན། གང་དག་དགེ་བ་མཐར་ཕྱིན་ཅིང་། མི་
དགེ་ལོག་པ་གཏན་སྤོང་བྱེད། དགེ་བཅུ་རྣམ་པར་དག་ལྡན་སྤྱོད། སྦྱིན་པ་ཚོགས་
ཆེན་བསོད་ནམས་དཔལ། སྦྱིན་མཆོག་རྒྱལ་པོས་འགྲོ་ཀུན་སྐྱོབས། སེར་སྣའི་མདུད་
གྲོལ་འཇིགས་མེད་དཔལ། བོན་དང་ཟང་ཟིང་མི་འཇིགས་སྟོབས། སྦྱིན་པའི་ཕ་རོལ་
མཐར་སོན་མཆོག །ཚུལ་ཁྲིམས་ཉིད་འཆང་དྲི་མེད་དཔལ། ཚུལ་ལྡན་ཚུལ་མཆོག་
རྨད་དུ་བྱུང་། དཀའ་ཐུབ་དམ་པས་ཉོན་མོངས་འབྱིན། སྡུག་བསྔལ་སྡུག་བསྔལ་
ལས་ཐར་ཞིང་། བདེ་བ་དོན་དམ་སྙོམས་པའི་དཔལ། བཟོད་ཐོབ་རྒྱལ་པོ་འཇིགས་
པ་མེད། བཟོད་ཐོབ་རང་བཞིན་བྱུང་མི་ཚོར། ཕན་མེད་གནོད་བྲལ་འཇིགས་མེད་རྗེ།
རྒྱལ་པོ་དགྲ་བཅོམ་ཟག་པ་ཟད། ཉོན་མོངས་ཉེ་བ་ཀུན་ཉོན་བྲལ། བཟོད་མཆོག་
རྒྱལ་པོ་ཕ་རོལ་ཕྱིན། བརྩོན་འགྲུས་མཐར་ཕྱིན་ཕ་རོལ་ཕྱིན། ཡང་དག་དོན་གྲུབ་
དོན་གྱི་དཔལ། དེ་ཉིད་སྙིང་པོ་མཁའ་འདྲ་བ། དེ་ཉིད་ལེགས་གྲུབ་དཔལ་གྱི་མཆོག །
165



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བརྩོན་པ་ཕུལ་ཕྱིན་བྱང་ཆུབ་ལམ། འགྲུས་པ་མཐར་ཕྱིན་ཤེས་རབ་འབྲས། གཉིས་
སུ་མེད་ཅིང་གཉིས་མེད་ལྡན། ཏིང་འཛིན་མི་གཡོ་ངང་འཆང་བ། དེ་ཉིད་བསམ་
པ་བརྟན་པོར་བཟུང་། མཆོག་ཏུ་ཏིང་འཛིན་ལྷམ་མེ་བ། འགྲོ་བ་ཡེ་ཤེས་སྙིང་པོའི་
དཔལ། ཡིད་བཞིན་དོན་མཆོག་མཉམ་པར་བརྟན། འགྱུར་ལྡོག་དྲི་མེད་གཏན་ནས་
སྤང་། མི་འགྱུར་གཡུང་དྲུང་རྟག་ཏུ་འཛིན། སྟོབས་ཆེན་ཕ་རོལ་གནོན་པའི་སྟོབས།
རྒོལ་བའི་ཚོགས་རྣམས་ཟིལ་གནོན་དཔལ། རང་བཞིན་དོན་མཆོག་རྒྱལ་པོའི་སྟོབས།
ཀུན་བརྟག་རྟོག་འཛིན་ཟིལ་གྱིས་གནོན། སྟོབས་ལྡན་རྟུལ་ཞུགས་དམ་པ་འཆང་། མ་
ནུས་ཟུངས་གསལ་དཔའ་བོ་ཆེ། འཁོར་བའི་ཕ་རོལ་གཡུལ་ལས་རྒྱལ། གདུལ་དཀའ་
འདུལ་བའི་སྟོབས་ཉིད་འཆང་། སྙིང་རྗེ་ཚད་མེད་འགྲོ་བའི་དཔལ། བྱམས་པ་ཡེ་
ཤེས་བྱམས་པ་ཆེ། བྱམས་ལྡན་རྒྱལ་པོ་འགྲོ་ཀུན་སྙོམས། ཐམས་ཅད་ཀུན་དག་དགའ་
བ་ཅན། འགྲོ་ཀུན་དགའ་ཞིང་མགུ་བ་ཆེ། དགའ་ཆེན་རོལ་མོས་གཞན་དབང་བསྒྱུར།
ངེས་པའི་དོན་ལ་འབྲི་གང་མེད། འགྲོ་བའི་དོན་ལ་བཏང་སྙོམས་འཛིན། སྐྱབས་
དང་སྐྱོབ་པ་བླ་ན་མེད། འདྲེན་པའི་རྒྱལ་པོ་ཐུགས་རྗེ་ལྡན། སྨོན་ལམ་དམ་པ་འགྲོ་
བའི་མགོན། རེ་དོགས་མེད་འཆང་དོགས་མེད་བློས། སྣང་སྲིད་འཁོར་བ་དབྱིངས་
སུ་བསྒྲལ། འདོད་པའི་དོན་གྲུབ་བསམ་པའི་མཆོག །རྒྱ་ཆེ་མཐའ་ཡས་ཁྱབ་འཛིན་
བ། ཁྱབ་དག་ཡིད་བཞིན་རིན་ཆེན་འཛིན། གང་དག་སྨོན་པ་ཅི་བཞིན་དུ། དེ་ཉིད་
མྱུར་འགྲུབ་ལེགས་པའི་དཔལ། ཐབས་མཆོག་རྒྱལ་པོ་འཁོར་ལོ་སྒྱུར། ཐུགས་རྗེའི་
ཐབས་ལྡན་འགྲོ་བའི་མགོན། དེ་ཉིད་འདུལ་བྱེད་འདུལ་བའི་མཆོག །ཐབས་ཀྱི་རྒྱལ་
པོ་བསྟན་པ་འཛིན། འགྲོ་བའི་མགོན་པོ་བླ་ན་མེད། འགྲོ་ཀུན་བོན་ཉིད་དབྱིངས་སུ་
གཞོལ། ཤེས་རབ་ཡེ་ཤེས་མཆོག་ལྡན་པ། མཆོག་སྦྱིན་གཙོ་བོ་དམ་པའི་དཔལ། དྲི་
མ་མེད་པ་ཤེས་རབ་མཆོག །རྣམ་པར་དག་ལྡན་བསླབ་པ་འཛིན། ནམ་མཁའི་
166



མདོ་སྡེ།
བསྟན་པ་རྗེས་བཞག་གི་མདོ། ། ༼ད༽
མཐའ་ལ་རབ་གནས་ཤིང་། ཤེས་རབ་ཡེ་ཤེས་མེ་འོད་ཆེ། བསྐལ་པའི་མཐའ་མར་
འབར་བ་ཡིས། ནུབ་པ་མེད་པར་རབ་སྣང་ཞིང་། ཐུག་པ་མེད་པར་དབྱིངས་སུ་སྒྲོན།
ཡེ་ཤེས་སྣང་མེས་འགྲོ་ཀུན་གསལ། བླ་མེད་ཤེས་རབ་ཕ་རོལ་ཕྱིན། ཕ་རོལ་ཕྱིན་པ་
བཅུ་ཡི་བདག །ཕ་རོལ་ཕྱིན་པ་བཅུ་ལ་གནས། ཕ་རོལ་ཕྱིན་པ་བཅུ་ཡི་ཚུལ། ཕ་
རོལ་ཕྱིན་པ་བཅུ་ལ་སྤྱོད། གཡུང་དྲུང་ས་བཅུའི་དོན་ལ་གནས། དེ་དག་དོན་ཀུན་
ངེས་སུ་ཐོབ། ཚོགས་ལམ་བཅུ་གཉིས་ངེས་འཆང་བ། རྣམ་པར་སྣང་བྱེད་རབ་དགའི་
ས། སྔར་མེད་དོན་མཐོང་བརྒྱ་ཕྲག་ཚོགས། དབྱིངས་ཤེས་སངས་རྒྱས་བོན་དང་བྱིན།
སྤྲུལ་པ་ཏིང་འཛིན་ཞིང་འོད་ལུས། འདུལ་བྱེད་བོན་འཁོར་བརྒྱ་ཕྲག་སྟོན། མངོན་
པར་སྣང་བས་རབ་ཏུ་དགའ། རྣམ་པར་དག་པའི་ཚུལ་འཆང་ཞིང་། ཚུལ་འཆང་
དྲི་མ་མ་གོས་དག །རྟོགས་བྱའི་མཆོག་གྱུར་དབྱིངས་རབ་བྱང་། དོན་དམ་དམིགས་
མེད་རབ་ཤེས་པས། རྣམ་པར་དག་ལྡན་དྲི་མ་མེད། བཟོད་ཐོབ་རྒྱལ་པོ་བདེ་བའི་
མཆོག །བོན་གྱི་སྣང་བ་ཆེན་པོ་ཡིས། ཡེ་ཤེས་ཆེན་པོའི་དཔལ་བསྐྱེད་ལ། འབར་བའི་
འོད་ཟེར་སྤྲོས་མཐའ་ཡས། རྒྱུ་མཐུན་དོན་མཆོག་ས་ལེ་བ། ཏིང་འཛིན་སྣང་བའི་འོད་
ཟེར་འཕྲོ། བརྩོན་པ་ཕུལ་ཕྱིན་འགྲུས་པ་ལྡན། འདི་ལྟར་མཐུ་སྟོབས་རང་བཞིན་དང་།
རབ་སླ་ཕྱག་མཐིལ་གནས་འདྲའི་སྟོབས། དེ་ཉིད་མཐུ་ལྡན་ཡོངས་སུ་འཛིན། དེ་བྲལ་
དེ་དོན་བདག་རྟོགས་པ། ཕྱག་རྒྱ་སྒྱུར་བྱེད་དབང་དང་ལྡན། རང་སེམས་མི་འགྱུར་
གཡོ་མེད་དབྱིངས། རྣམ་དག་བོན་དུ་ལྷང་ངེར་གྲུབ། གཞན་དོན་གྲུབ་པའི་སྤྲིན་ཆེན་
པོ། དབྱེར་མེད་ཐ་དད་ཡོངས་སུ་ཚོགས། བོན་ཉིད་ཡེ་ཤེས་དག་པའི་སྤྲིན། འཁོར་
དང་མྱང་འདས་བོན་གང་དག །ཏིང་འཛིན་འོད་གསལ་བསྒོམ་པའི་སྟོབས། མངོན་
གྲུབ་རྟོགས་པ་ཡོངས་སུ་གསལ། གློ་བུར་དྲི་བྲལ་བདེ་ཆེན་དང་། མི་རྟོག་སྤྲོས་བྲལ་
རྣམ་པར་དག །བདེ་ལྡན་དོན་གྲུབ་དོན་ཀུན་རྟོགས། གང་དག་མཚན་མའི་ཚོགས་
167



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རྣམས་ཀྱི། དེ་དག་མི་ཉེས་དམ་པའི་དོན། གཞན་ཡང་བློ་བྲལ་རང་དབང་མངོན།
དབྱིངས་ཡིད་རང་བཞིན་གསལ་བྱེད་བྲལ། ཡིད་བཞིན་ནོར་འཆང་དོན་གྲུབ་དཔལ།
འདུ་ཤེས་གཉིས་བྲལ་གཡོ་བ་མེད། ཆགས་མེད་རྣམ་སྣང་རྣམ་པར་དག །རྣམ་པར་
མི་རྟོག་རང་དབང་ཐོབ། སྐྱོན་ཡོན་འབྲི་གང་མི་མངའ་བར། བདག་མེད་སྙིང་པོ་
མཁའ་འདྲ་བས། མ་ཆགས་སྐྱོན་བྲལ་དག་པའི་མཆོག །གང་ཞིག་སོ་སོའི་རིགས་
གནས་ཚོགས། དེ་ཉིད་ཡོངས་གསལ་ཡི་གེ་འདྲ། ལེགས་པའི་བློ་གྲོས་མཚུངས་མེད་
དཔལ། ཐམས་ཅད་ཡོངས་ལ་རང་དབང་བསྒྱུར། ཡང་དག་རིགས་བཞི་ཡེ་ཤེས་ཐོབ།
འཁོར་ལོ་སྒྱུར་རྒྱལ་ཡི་གེ་འཛིན། ཤེས་རབ་ཡེ་ཤེས་ཕུན་སུམ་ཚོགས། ཏིང་འཛིན་
ཤེས་བྱ་སྣ་ཚོགས་རྩལ། ཡེ་ཤེས་ནམ་མཁར་རོ་གཅིག་པས། དོན་ཀུན་མ་བཙལ་ལྷུན་
གྱིས་གྲུབ། བརྟེན་འཆང་ཡང་དག་ཤེས་བྱ་གནས། མི་འགྱུར་གཡུང་དྲུང་དེ་ཉིད་
ཐོབ། རང་དོན་ཡེ་ཤེས་ཕུན་ཚོགས་དཔལ། བཞི་བཅུ་རྩ་ལྔ་སྤྲོས་མཐར་ཕྱིན། བོན་
ཉིད་དབྱིངས་སུ་རང་མཚན་རྒྱས། འོག་མིན་གནས་སུ་མངོན་པར་གྲུབ། ཀུན་སྣང་
འོད་ཀྱི་ས་ལ་གནས། དེ་ཉིད་མ་ཆགས་དག་པའི་དཔལ། དྲི་མེད་དྲི་བྲལ་མཚུངས་
པ་མེད། ཨུད་འབར་ཁ་ལ་ཟེའུ་འབྲུའི་དཔལ། འབར་བའི་འོད་ཀྱིས་ཞིང་ཁམས་
གཡོ། བྱེ་བ་ཕྲག་བརྒྱ་ཡོངས་སྤྲུལ་འགྱེད། དེ་ཉིད་མཛད་པ་མཐར་རྫོགས་ཤིང་། དེ་
དོན་དེ་དཔལ་གྲུབ་པ་འཛིན། དེ་དག་དེ་དོན་གཉིས་མཐར་ཕྱིན། འགྲོ་ཀུན་འཁོར་
བ་དབྱིངས་སུ་བསྒྲལ། རབ་འབྱམས་དབྱིངས་ལ་སྐུ་ཉིད་མཆོག །མི་སྣང་མི་དམིགས་
ཡུལ་འདས་པས། མཚན་མར་སྣང་བྱེད་དབྱིངས་སུ་དག །མཁའ་མཉམ་ཡེ་ཤེས་
ཀློང་དུ་བདལ། དེ་བཞིན་ཉིད་ཀྱི་ཚོགས་ཆེན་རྫོགས། དེ་ཉིད་རབ་ཏུ་གྲུབ་པ་ཡིས།
དཔལ་ཀུན་གྱིས་ནི་རབ་ཏུ་བརྒྱན། མདོ་སྡེ་འདི་ཉིད་འཛིན་པར་བྱ། མདོ་སྡེ་འདི་
ཉིད་ཀློག་པ་དང་། མདོ་སྡེ་འདི་ཉིད་མཉན་པར་བྱ། མདོ་སྡེ་འདི་ཉིད་འཛིན་པ་ཡི།
168



མདོ་སྡེ།
བསྟན་པ་རྗེས་བཞག་གི་མདོ། །
མདོ་སྡེ་འདི་ཡི་གཟི་བརྗིད་ཀྱིས། འཇིག་རྟེན་ཁམས་སོགས་གང་དག་གི། ལྷ་དང་མི་
དང་ལྷ་མ་ཡིན། ནམ་མཁའ་ལྡིང་དང་དྲི་ཟའི་ཚོགས། ཟིལ་གྱིས་མནན་ཏེ་འབྱུང་པོ་
དང༌། བདུད་དང་སྲིན་པོ་མུ་སྟེགས་ཚོགས། ཕ་རོལ་རྒོལ་བ་ཚར་བཅད་ཅིང་། ཡང་
དག་དོན་ལ་འཇུག་སྤྱོད་པར། དེ་ཉིད་མཐུ་དང་ནུས་དཔལ་གྱིས། རབ་ཏུ་བྱེད་པར་
རྟག་ཏུ་སྐྱབས། འདོད་པའི་དོན་གྲུབ་བསམ་པའི་དཔལ། གང་ཞིག་དགེ་བའི་ཚོགས་
འཕེལ་ཞིང་། སྡིག་པ་ཀུན་ལ་རྣམ་པར་ཐར། སྡུག་བསྔལ་ཐམས་ཅད་མེད་པར་བྱེད།
རྒྱུད་དོ་ཅོག་གི་རྩ་བ་སྟེ། སྙིང་པོ་དོན་གྱི་མན་ངག་འཛིན། གཡུང་དྲུང་སེམས་དཔའི་
བསླབ་རྫོགས་ཤིང་། བྱང་ཆུབ་སེམས་མཆོག་རབ་ཏུ་འཛིན། རྣམ་པར་རྒྱལ་བ་ཐུགས་
འཆང་བས། འགྲོ་ཀུན་དབྱིངས་སུ་འཁོད་པར་འགྱུར། ཞེས་གསུངས་ནས། གཡུང་
དྲུང་ཐེག་པའི་མདོ་སྡེ་ཡིད་བཞིན་ནོར་བུ་རྣམ་པར་རྒྱལ་བ་ཞེས་བྱ་བ། རྒྱུད་ཆེན་རྫུ་
འཕྲུལ་དྲ་བ་ལས། ཡན་ལག་བཅུ་གཉིས་སུ་གཏན་ལ་ཕབ་སྟེ་བཤད་པར་མཛད་དོ། །
དེ་ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་
དང་། མི་དང༌། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་
རྟེན་ཀུན་ཡི་རངས་ཏེ། གཤེན་རབ་རྣམ་པར་རྒྱལ་བས་གསུངས་པ་ལ་མངོན་པར་
བསྟོད་དོ། །དེ་ནས་དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་
དྲུང་སེམས་དཔའ་རྣམས་དང་། ཀོང་ཙེ་འཕྲུལ་གྱི་རྒྱལ་པོ་ལ་སོགས་པ་རྣམས་ཀྱིས་བླ་
ན་མེད་པའི་མཆོད་པ་ཡོངས་སུ་གཏོང་བའི་སྤྲིན་ཞེས་བྱ་བ་བཤམས་ནས་སྟོན་པ་ལ་
ཕུལ་ཏོ། །སྟོན་པས་ཀྱང་མཆོད་པ་དེ་དག་ཐམས་ཅད་ཐུགས་རྗེས་བྱིན་གྱིས་བརླབས་
ནས། ཐུགས་ཡང་དག་པའི་དགོངས་པ་ལ་བཞུགས་ཏེ། ཀུན་ལས་རྣམ་པར་རྒྱལ་
བའི་ཏིང་ངེ་འཛིན་ལ་བཞུགས་སོ། །
དེའི་ཚེ་འཁོར་རྣམས་ཀྱི་ནང་ནས། འཁོར་ལོ་བསྒྱུར་བའི་རྒྱལ་པོ་ཀོང་ཙེ་འཕྲུལ་
169



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གྱི་རྒྱལ་པོས། ལྷའི་མེ་ཏོག་མནྡ་ར་བ་ལག་ཏུ་ཐོགས་ནས། སྟོན་པའི་དྲུང་དུ་པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། སྟོན་པ་ལགས། བདག་ཅག་འཁོར་
དུ་གཏོགས་པ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འཇིག་
རྟེན་འཁོར་བ་ལ་མི་གནས་ཤིང་། ཡོངས་སུ་མྱ་ངན་ལས་འདས་ཏེ། རྣམ་པར་རྒྱལ་
བའི་ངང་ལ། གཡུང་དྲུང་གི་བོན་ཐམས་ཅད་ཡོངས་སུ་ལྷུན་གྱིས་གྲུབ་པའི་སྙིང་པོ།
བླ་ན་མེད་པའི་དོན་མཐར་གཏུགས་པ་ཞིག་ཞུ་འཚལ། ཞེས་གསོལ་ཏོ། །དེ་ལ་སྟོན་
པས་བཀའ་སྩལ་པ། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་ལ་སོགས། འདུས་པའི་འཁོར་
རྣམས་དེ་ནི་འདི་ལྟ་སྟེ། གཤེན་རབ་མཆོག་བདེ་བར་གཤེགས་པ། བདུད་བཅོམ་
པ་ཡང་དག་པར་རྫོགས་པའི་སངས་རྒྱས། རྣམ་པར་རྒྱལ་བ་དགྲ་བཅོམ་པ། སྟོན་
པའི་སྙིང་པོ་ཡིད་བཞིན་གྱི་ནོར་བུ་རིན་པོ་ཆེ། སྨོན་ལམ་དག་པ། གྲུབ་པ་སྙེམས་
པ། སྟོབས་བཞི་རྫོགས་པ། དཀའ་བ་སྤྱད་པ། དཀོན་པའི་བརྗོད་བྱ། བསྟན་པའི་
དཔལ་ཆེན་པོ། སངས་རྒྱས་ཐམས་ཅད་ཀྱི་སྤྱི་རྗེ། གཤེན་རབ་ཐམས་ཅད་ཀྱི་རྗོད་
བྱེད། རྒྱལ་བ་ཐམས་ཅད་ཀྱི་སྨྲ་བ། འཕགས་པ་ཐམས་ཅད་ཀྱི་ནོར་བུ། འཇིག་རྟེན་
གྱི་དཔལ། སྣང་སྲིད་ཀྱི་མགོན། ལྷ་རྣམས་ཀྱི་ངང་ཉིད། གསས་རྣམས་ཀྱི་སྐུ་མཆོག །
གཤེན་རྣམས་ཀྱི་རང་བཞིན། བོན་ཐམས་ཅད་ཀྱི་སྙིང་པོ། བླ་ན་མེད་པའི་དོན་འདི་
ནི། དུས་གསུམ་སངས་རྒྱས་ཐམས་ཅད་ཐུགས་དགོངས་ཡོངས་སུ་བསྡུས་པའི། སྐུ་
དང་། གསུང་དང་། ཐུགས་དང་། ཡོན་ཏན་དང་། ཕྲིན་ལས་ཡོངས་སུ་གྲུབ་པའི།
གཟུངས་ཀྱི་རྒྱལ་པོ་འདི་ལྟ་སྟེ། བསྭོ་ཨོཾ་མུ་ཡེ་སྤྲོས་ཁྱུང་ཡེ་ལམ་ཀྲི་ཁྲི་ཏར་དར་གསལ་
འབར་འོད་དཔག་རམ་སྭཧཱ། བསྭོ་ཨཱ་དམུ་ར་ཏ་ཧན། ཨུ་ཙ་ཏ་ར་ཡ། ཧུ་ལུ་ཧྲི་ཁྲི་
ཁྲོང་ཀ་རུ་ན། ཙ་ལེ་ཙེ་ལེ། ཀྲོ་ཏ་མ་ཧ་ཡེ་ཨེ་ལམ་ཧཱུཾ་ཕཊ ཙན་དྷ་མི་ལི། བྷུད་དྷ་ཏི་
སྟ། ཨེ་ཏྲིག་ཛ། སྤོ་ཏ་རྦད་ནན། ཨེ་ལམ་ཧཱུཾ་ཕཊ བསྭོ་ཨཱ་དམུ་ར་ཏ་ཧན། ཝེར་ནི་
170



མདོ་སྡེ།
བསྟན་པ་རྗེས་བཞག་གི་མདོ། །
བྷུ་ཧྲུན། མུ་ཏྲེ་མུ་ཏྲེ། དམུ་ར་མུ་ཏྲེ། མུ་ཡེ་མུ་ཡེ། ཧ་ར་མུ་ཡེ། མུ་སྤྲོས་མུ་སྤྲོས། ཝེར་
རོ་མུ་སྤྲོས། མུ་ནི་གྱེར་ཏོ། །ཡེ་ཁྱབ་ཁར་རོ། །སྤྲོས་བདལ་ཧྲི་ཧྲོ། །ཝེར་ནི་ཝེར་ལོ། །ཤུ་
ལ་ཝེར་ལོ། །ན་ཧུ་ཏ་ཀ། ཤུད་དྷོ་ཤུད་དྷོ། དུ་ཤུད་དྷོ་ཡ། སལ་ལེ་སལ་ལེ། ཏྲི་ས་
ལེ་ཡ། སང་ངེ་སང་ངེང་། སུ་སང་ངེ་ཡ། དམུ་ར་ཏ་ཧན། ཁྲེ་ཙེ་དྲུང་མུ། ཧ་ཧ་བྷུདྡྷཾ།
ཧོ་ཧོ་ལམ་ལམ། ཧཱུྃ་ཧཱུྃ་ཕཊཕཊ ཧ་ཧ་ཧཱུྃ་ཧྲི་ལམ་ལམ། སད་དོ་སྭ་སྟི་ས་མ་ཡ་ཧཱུྃ་
འདུ། བདག་སོགས་རྒྱལ་བ་སྟོང་གིས་དགོངས། བསྐལ་པ་སྟོང་གི་སངས་རྒྱས་ཐུགས།
སངས་རྒྱས་འབྱུང་གཞི་སྡུད་པའི་གནས། འཕགས་ལམ་མཆོག་ལྔའི་ཏིང་ངེ་འཛིན།
སྟོང་ཉིད་བཅོ་བརྒྱད་ཡི་གེའི་དོན། བྱང་ཆུབ་ཡན་ལག་བཅུ་གཉིས་འཆང་། འབྲས་
བུའི་དོན་དམ་བཅུ་གཅིག་མཆོག །གཟུངས་འདི་གཤེན་རབ་ཐམས་ཅད་བཀའ། བླ་
མེད་འབྲས་བུ་མྱུར་ཐོབ་དཔལ། དེ་ཕྱིར་ངས་ཀྱང་རྣམ་གྲོལ་བས། གཟུངས་འདི་བྱིན་
གྱིས་བརླབས་བྱས་ནས། འབྲས་བུ་ཆེན་པོའི་རྟགས་ཐོབ་ཕྱིར། སྐྱེས་མཆོག་རྒྱལ་ལ་
འདི་ལྟར་གཏད། རྟོག་མེད་ལྟ་བ་མཁའ་ལ་ལྡིང་། སྲུང་དུ་མེད་པར་ཡེ་བསྲུངས་དམ།
ལྷུན་གྱིས་གྲུབ་པའི་ཕྲིན་ལས་མཛད། རྣམ་པར་དག་པའི་སྤྱོད་པ་འཆང་། ལེགས་
པར་འབྱུང་བའི་ཡོན་ཏན་རྫོགས། སྙོམས་པར་གནས་པའི་ཁྲོ་རྒྱལ་གཙོ། འགྱུར་མེད་
སྐུ་ནི་མཚུངས་པ་མེད། རང་བཞིན་མེད་པའི་གསུང་སྒྲ་སྒྲོག །མཉམ་ཉིད་འཁྲུལ་
མེད་ཐུགས་རྗེའི་བདག །རྣམ་མཁྱེན་སངས་རྒྱས་ཡོངས་ཀྱི་གཙོ། བླ་ན་མེད་པ་བདག་
གི་དོན། ཡང་དག་རིག་པ་ཡོངས་སུ་ཟུངས་། རྣམ་པར་རྒྱལ་བ་རབ་ཏུ་བྱས། ནུབ་
པ་མེད་པར་ཡོངས་སུ་སྤྱོད། བསྟན་པ་རིན་ཆེན་རབ་བརྟན་མཛོད། རྒྱ་ཆེ་ཀུན་ཏུ་
རྒྱས་པར་སྤེལ། ཁྱོད་ནི་འགྱུར་བ་མེད་འཆང་བ། དཔལ་མགོན་དཔའ་རླབས་གཏུམ་
ཆེན་གྲགས། གསང་འཛིན་ཐུགས་མངོན་རྒྱ་ཆེ་དབང༌། ལྷ་དབང་ཡུལ་སྲུང་རྣམ་
སྤྱན་འཕགས། མི་མགོན་དཔལ་ལྡན་དྲག་ལྷ་རྒྱལ། གཙུག་ན་རྒྱལ་རྗེ་བྲམ་ཟེ་གདོལ།
171



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀླུ་དབང་ཁྱུང་དཀོར་གཡང་ཟས་མཆོག །ཐགས་བཟང་གཟའ་སྐར་རླུང་ཐོག་ལྕམ།
འོད་འབར་བརྟན་སྣང་སྒྲ་དབྱངས་དཔལ། འབུམ་ཕྲག་བཅོ་ལྔའི་ཚོགས་དང་བཅས།
དེ་དག་དེ་དཔལ་དེ་བཞིན་མགོན། རྒྱལ་པོས་རྟག་ཏུ་འདི་སྤྱོད་ཅིག །གང་ཞིག་
གཟུངས་འདི་འཛིན་པ་དང་། འཆང་དང་ཀློག་དང་ཀུན་ཆུབ་པ། དེ་དག་སངས་
རྒྱས་ཀུན་གྱི་སྲས། སངས་རྒྱས་ཀུན་གྱི་ཐུགས་སུ་འཛིན། སངས་རྒྱས་ཀུན་གྱི་ཡིད་དུ་
བྱེད། དུས་གསུམ་སངས་རྒྱས་ཐུགས་འཆང་བས། འགྲོ་ཀུན་ངེས་པར་ཉིད་ལ་གཞོལ།
ཐུབ་དབང་སྟོབས་ཆེན་བདག་ཉིད་ཀྱི། དཔལ་ཀུན་གྱིས་ནི་ལེགས་པར་བརྒྱན། སྡིག་
པ་ཐམས་ཅད་དག་བྱེད་ཅིང༌། སྡུག་བསྔལ་ཐམས་ཅད་མེད་པར་བྱེད། ཚེ་འདོད་
པ་ཡི་ཚེ་བསྲིང་ཞིང་། ནོར་འདོད་པ་ཡི་ནོར་ཀུན་འཐོབ། འདོད་པ་ཐམས་ཅད་མྱུར་
འགྲུབ་ནས། བསོད་ནམས་ཚོགས་ཀུན་འཕེལ་བར་བྱེད། ཞིང་དེར་བཀྲ་ཤིས་བདེ་
ལེགས་ཤིང༌། སངས་རྒྱས་བསྟན་པ་རབ་ཏུ་གནས། འགྲོ་ཀུན་ལུས་ཅན་ལུས་བོར་
ནས། ལུས་མེད་ལུས་ཐོབ་དམ་པ་སྟེ། རྣམ་པར་རྒྱལ་བའི་མཆོག་ཐོབ་འགྱུར། ཞེས་
གསུངས་ནས། གཤེན་རབ་རྣམ་པར་རྒྱལ་བའི་གཟུངས་ལས་གཟུངས་ཆེན་སྡེ་ལྔ་རུ་
གསུངས་ཏེ། ཉོན་མོངས་འཁོར་བ་དོང་སྤྲུགས་ཞི་བའི་སྡེ་དང་། ཐུགས་རྗེ་ཡོན་ཏན་
མངོན་རྫོགས་རྒྱས་པའི་སྡེ་དང་། བྱིན་རླབས་རྨད་འབྱུང་གསང་བ་དབང་གི་སྡེ་དང་།
མངོན་སྤྱོད་བར་ཆད་བཟློག་པ་དྲག་པོའི་སྡེ་དང་། ཚེ་ནོར་དབང་ཐང་སྤེལ་བ་དཔལ་
མགོན་གྱི་སྡེ་དང་ལྔ་གཏན་ལ་ཕབ་སྟེ་བཤད་པར་མཛད་དོ། །དེ་ལ་འཁོར་རྣམས་
ཀྱང་ཤིན་ཏུ་ཡང་སྤྲོ་བ་སྐྱེས་ནས། ཡང་སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་ནི་
འཚལ། མཆོད་པ་ནི་ཕུལ། མེ་ཏོག་ནི་གཏོར་བས། འཇིག་རྟེན་གྱི་ཁམས་རྣམས་ཀྱང་།
ས་ཡང་རྣམ་པ་དྲུག་ཏུ་གཡོས་ཤིང་། ནམ་མཁའ་ལས་གསལ་བའི་འོད་དང་། བར་
སྣང་ལས་སྙན་པའི་སྒྲ་དང་། ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །སྔ་ན་
172



མདོ་སྡེ།
བསྟན་པ་རྗེས་བཞག་གི་མདོ། །
མ་མཐོང་བའི་བཀྲ་ཤིས་དང་། དགེ་རྟགས་མང་དུ་འཕེལ་ལོ། །གཞན་ཡང་འཇིག་
རྟེན་གྱི་ཁམས་སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་མོས་ཡོངས་སུ་
ཁྱབ་ཅིང་། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང༌།
ཀླུ་དང༌། མི་དང་། ལྷ་མ་ཡིན་དང་། ནམ་མཁའ་ལྡིང་དང༌། དྲི་ཟར་བཅས་པའི་
འཇིག་རྟེན་ཀུན་ཡི་རངས་ཏེ། སྟོན་པས་གསུངས་པའི་བཀའ་ལ་མངོན་པར་བསྟོད་
དོ། །
༧ དེ་ནས་དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་
སྐུ་དེས། འགྲོ་བ་སེམས་ཅན་གྱི་དོན་ལ་དགོངས་ནས། མི་མཇེད་ཀྱི་འཇིག་རྟེན་ལྷོ་
འཛམ་བུའི་གླིང་གི་དམིག །སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་
མོ་གླིང་ཆེན་གྱི། རྒྱལ་ས་ཕོ་བྲང་གླིང་བརྒྱད་ཀྱི་དབུས་སུ། རྒྱལ་པོའི་སྲས་སུ་སྐུ་སྐྱེ་བ་
བཞེས་ནས། མཛད་པ་བཅུ་གཉིས་ཀྱི་དོན་མཐའ་རུ་ཕྱིན་པར་མཛད་དོ། །དེ་ཡང་
གོང་དུ་མཛད་པ་རྣམས་རིམ་པར་རྫོགས་ནས། རྣམ་པར་རྒྱལ་བའི་མཛད་པའི་དུས་
སུ། བསྟན་པ་རྣམ་གསུམ་རྗེས་སུ་བཞག་པར་དགོངས་ནས། གནས་མཆོག་དམ་པ་
འོལ་མོ་གླིང་ཆེན་གྱི་ནུབ་ཕྱོགས་སུ། མུ་ཁྱུད་གདལ་པ་རྒྱ་མཚོའི་གླིང་། གསས་ཁང་
དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་གྱི་ནང་ན། འཁོར་གྱི་དམ་པ་ཡེ་
གཤེན་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་། ལྔ་སྟོང་ལྔ་བརྒྱ་དང་། ཁྲི་
དྲུག་སྟོང་དང་། བྱེ་བ་དགུ་ཁྲི་དང་། དཔལ་མགོན་འབུམ་ཕྲག་བཅོ་ལྔ་དང་། སྟེང་
གི་ལྷ་དང་། འོག་གི་ཀླུ་དང་། བར་གྱི་མི་ལ་སོགས་པའི། འཁོར་རྣམས་དང་ཐབས་
ཅིག་ཏུ་བཞུགས་སོ། །འཁོར་ལོ་སྒྱུར་བའི་རྒྱལ་པོ་ཀོང་ཙེ་འཕྲུལ་གྱི་རྒྱལ་པོའི་དགེ་བའི་
བར་ཆད་ཞི་བར་མཛད་ཅིང་། དགོངས་དོན་འགྲུབ་པར་བྱ་བའི་ཆེད་དུ། རྣམ་པར་
རྒྱལ་བའི་མཛད་པ་དེ་དག་གི། མདོ་སྡེ་ཆེན་པོ་བཅུ་གཉིས་དང་། གཟུངས་སྡེ་གྲྭ་ལྔ་
173



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དང༌། མན་ངག་མཆོད་སྒྲུབ་ཀྱི་དོན་རྣམས་གཏན་ལ་ཕབ་སྟེ་བཤད་པར་མཛད་པའི་
རིམ་པ་རྫོགས་ནས། གཤེན་རབ་གཡུང་དྲུང་སེམས་དཔའ་ཡིད་ཀྱི་ཁྱེའུ་ཆུང་ལ་བཀའ་
སྩལ་པ། ཉོན་ཅིག་མཚན་དང་ལྡན་པའི་ཁྱེའུ་ཆུང༌། ཡིད་ལས་རབ་སྤྲུལ་སྲིད་པ་
སངས་པོའི་སྲས། བྱམས་པའི་བློ་མྱུར་ཤེས་རབ་དམ་པའི་ཕུལ། རྒྱལ་བའི་ཐུགས་སྲས་
མི་བརྗེད་གཟུངས་དང་ལྡན། ཐབས་དང་ཤེས་རབ་ཟུང་འབྲེལ་རིགས་ཀྱི་བུ། བསྟན་
པ་རྣམ་གསུམ་རྗེས་བཞག་དུས་ལ་བབ། སྤྲུལ་པའི་སྐུ་ལས་རྫུ་འཕྲུལ་རྟུལ་ཞུགས་
བསྐྱེད། བསམ་པའི་བློ་ལ་ཤེས་རབ་མེ་ཆེན་སྤོར། བརྩོན་འགྲུས་རྟ་ལ་མྱུར་མགྱོགས་
ལྕག་གིས་བྲབ། ཆིབས་ཀྱི་འབྲུག་རྟ་སྔོན་པོའི་ཁ་ལོ་སྒྱུར། འཐེན་འཐོག་མེད་པར་
བར་སྣང་མཁའ་ལ་སྐྱོད། རི་བདུན་རོལ་མཚོ་རི་རབ་ཡང་ཐོག་འགྲིམས། སྟེང་ཕྱོགས་
དགའ་ལྡན་ལྷ་ཡི་གནས་མཆོག་ན། ཐབས་ཀྱི་རྒྱལ་པོ་སངས་པོ་འབུམ་ཁྲི་ཉིད། བོན་
ཉིད་དབྱིངས་ལ་གཡོ་བ་མི་མངའ་ཞིང་། ལོངས་སྤྱོད་རྫོགས་པའི་ཞིང་དུ་བཞུགས་
ལགས་ཀྱང་། ཐུགས་རྗེ་ཐབས་མཁས་འགྲོ་བ་འདུལ་དོན་དུ། དགའ་ལྡན་གནས་སུ་
སྐྱེ་བ་བཞེས་ནས་བཞུགས། ཐབས་དང་ཤེས་རབ་ཟུང་དུ་འབྲེལ་ནས་སུ། བསྟན་པ་
རྣམ་གསུམ་རྗེས་སུ་བཞག་པའི་ཕྱིར། དེ་དག་ཐུགས་ཀྱི་འོད་ཟེར་མཛོད་བསྐུལ་ནས།
འགྲོ་བའི་དོན་ལ་གནས་འདིར་སྤྱན་དྲོངས་ཤིག །བདག་ཅག་རྒྱལ་པོ་འཁོར་དང་
བཅས་པ་རྣམས། དགེ་བའི་ལས་ལ་ཐང་བཅད་མཐར་ཕྱིན་ཕྱིར། ཕུན་སུམ་ཚོགས་
པའི་ཡོ་བྱད་རྒྱས་པར་གསག །བསྟན་པ་རྣམ་གསུམ་རྗེས་སུ་འཇོག་པར་བྱ། ཞེས་
བཀའ་བསྩལ་ཏོ། །
དེ་ལ་ཡིད་ཀྱི་ཁྱེའུ་ཆུང་དང་འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས་དང་། རྒྱལ་པོ་འཁོར་དང་བཅས་པ་རྣམས་ཤིན་ཏུ་ཡང་སྤྲོ་བ་སྐྱེས་ནས། སྟོན་
པའི་སྐུ་ལ་མངོན་པར་རབ་བསྟོད་ཅིང་། མཆོད་པ་སྣ་ཚོགས་པ་ཕུལ་ཏོ། །ཡིད་ཀྱི་
174



མདོ་སྡེ།
བསྟན་པ་རྗེས་བཞག་གི་མདོ།
ཁྱེའུ་ཆུང་གིས་སྟོན་པས་བཀའ་སྩལ་པ་བཞིན་དུ། ཡི་གེ་འཕྲུལ་གྱི་སླག་པ་ནི་གོན།
མཛེས་པ་གཡུའི་ཟུར་ཕུད་ནི་བཏགས། མགྱོགས་པའི་འབྲུག་རྟ་སྔོན་པོ་ནི་ཞོན་ནས།
སྤྲུལ་པའི་སྐུ་ལ་རྫུ་འཕྲུལ་གྱི་ཤུགས་བསྐྱེད་ཅིང༌། བར་སྣང་སྟོང་པའི་མཁའ་ལ་ལྡིང་
སྟེ། སྟེང་ཕྱོགས་དགའ་ལྡན་གྱི་གནས་སུ། སྲིད་པའི་རྒྱལ་པོ་སྤྱན་འདྲེན་དུ་གཤེགས་
སོ། །སླད་ན་སྟོན་པས་བཀའ་སྩལ་ནས། རྒྱལ་པོ་འཁོར་དང་བཅས་པ་རྣམས་ཀྱིས་
ཕུན་སུམ་ཚོགས་པའི་ཡོ་བྱད་ལ། མ་ཚང་བ་དང་མི་འཚོག་པ་མེད་པར་བསགས་
སོ། །དེའི་ཚེ་སྲིད་པ་སངས་པོ་འབུམ་ཁྲི་ནི། འགྲོ་བ་སེམས་ཅན་གྱི་དོན་ལ་དགོངས་
ནས། འོག་མིན་གྱི་གནས་ན། རྫུ་འཕྲུལ་དང་ཐབས་ཀྱིས་སྤྲུལ་པར་བྱོན་ནས། དགའ་
ལྡན་གྱི་གནས་སུ་སྐྱེ་བ་བཞེས་ནས་བཞུགས་ཏེ། འཁོར་རྣམས་ལ་སྲིད་པ་སྟོང་རྩིས་ཀྱི་
བོན་སྟོན་ཅིང་བཞུགས་ཙམ་ན། མཚན་དང་ལྡན་པའི་ཁྱེའུ་ཆུང་། འབྲུག་རྟ་སྔོན་པོ་
ལ་བཅིབས་པ་གཅིག་མདུན་དུ་མཆིས་ནས། རྟ་ལས་བབས་ཤིང་ལྷ་ཕྱག་འཚལ་ནས་
གསོལ་པ། སྣང་སྲིད་ས་ལེར་གསལ་བ་ཡི། ཡེ་སྲིད་ཐུགས་ལ་ཡི་གེ་བཀྲ། ཅི་སྲིད་སྐྱེ་
འགྲོའི་ཡབ་གཅིག་པུ། ཐབས་ཀྱི་རྒྱལ་པོ་སྟོན་པ་ལགས། བདག་ནི་མི་ཡུལ་གླིང་བཞི་
ཡི། འཛམ་བུའི་གླིང་གི་གླིང་ཆེན་ནས། ཤེས་རབ་ཕུལ་གྱིས་བརྫངས་ནས་སུ། ཉིད་ཀྱི་
སྤྱན་སྔར་མཆིས་པ་ལགས། སྤྱན་སྔར་མཆིས་པའི་དོན་ཆེད་ནི། ཤེས་རབ་ཕུལ་ལྡན་
སྟོན་པ་ཉིད། འགྲོ་བ་སེམས་ཅན་དོན་ཆེད་དུ། འོད་གསལ་ལྷ་ལས་བབས་ནས་སུ།
མཛད་པ་བཅུ་གཉིས་རིམ་བཞིན་དུ། སྐྱེ་བ་བཞེས་དང་རྒྱལ་ས་གནོན། ཞབས་ཀྱིས་
བཅགས་དང་བསྟན་པ་སྤེལ། འགྲོ་བ་དྲངས་དང་དཔལ་འབར་བཞེས། སྲས་སྤྲུལ་
བསྟན་པ་རྒྱས་པར་མཛད། བདུད་བཏུལ་བསྟན་པ་བར་ཆད་བསལ། ད་ལྟ་བསྟན་
པ་རྗེས་བཞག་རན། མུ་ཁྱུད་གདལ་པའི་མཚོ་གླིང་ལ། འཁོར་ལོ་སྒྱུར་བའི་རྒྱལ་པོ་
ནི། ཀོང་ཙེ་འཕྲུལ་གྱི་རྒྱལ་པོ་ཡིས། ཕོ་བྲང་གསས་ཁང་ཆེན་པོར་བཞེངས། དགེ་བའི་
175



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བར་ཆད་ཞི་ནས་སུ། གསས་ཁང་མཐའ་རུ་རྒྱས་པར་གྲུབ། སྟེང་གི་ལྷ་དང་འོག་གི་
ཀླུ། བར་གྱི་མི་ལ་སོགས་པ་སྟེ། དགེ་བའི་སྡོངས་གདབ་ཀུན་ཚོགས་ནས། རྫས་དང་
ཡོ་བྱད་ཀུན་བསགས་ཏེ། བསྟན་པ་རྗེས་བཞག་མཛད་པའི་ཕྱིར། ཉིད་ཀྱི་སྤྱན་སྔར་
མཆིས་པ་ལགས། དེ་ཡང་ཐབས་ཀྱི་རྒྱལ་པོ་ལགས། ཐབས་ཀྱི་མཆོག་དང་ཤེས་རབ་
ཕུལ། བསྟན་པ་གཅིག་ལ་གནས་པའི་ཕྱིར། བསྟན་པ་རྗེས་བཞག་དོན་དགོངས་ཕྱིར། །
མ་ཐོགས་མྱུར་བར་གཤེགས་པར་ཞུ། ཞེས་གསོལ་ཏོ། །དེ་ལ་སྲིད་པའི་རྒྱལ་པོས་ཀྱང་།
ཐབས་དང་ཤེས་རབ་ཟུང་དུ་འབྲེལ་ནས། འགྲོ་བ་སེམས་ཅན་གྱི་དོན་ལ་བསྟན་པ་
རྗེས་སུ་བཞག་པའི། དུས་དང་སྐབས་ལ་བབ་པར་དགོངས་ཏེ། ཡིད་ཀྱི་ཁྱེའུ་ཆུང་
ལ་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། ཡིད་ལས་སྤྲུལ་པའི་ཁྱེའུ་ཆུང་།
ཤེས་རབ་མཆོག་གྱུར་ཁྱེད་ལེགས་སོ། །ཞུས་པའི་དོན་དེ་སྐབས་ལ་རན། ལྷ་དང་
གཤེན་དང་སྲིད་པ་གསུམ། བསྟན་པ་གཅིག་ལ་གནས་པའི་ཕྱིར། ད་ལྟ་ཐབས་ཤེས་
ཟུང་འབྲེལ་དུ། བསྟན་པ་གཞག་པའི་དུས་ལ་བབ། འགྲོ་བའི་དོན་དུ་གཤེགས་པར་
བྱ། ཞེས་གསུངས་ནས། གཤེགས་པར་ཞལ་གྱིས་བཞེས་ཏེ། སྲིད་པའི་རྒྱལ་པོ་ཉིད་
ནི། སྐུ་ལ་གཞའ་ཚོན་གྱི་ན་བཟའ་ནི་མནབས། དབུ་ལ་རིན་པོ་ཆེའི་ཟེའུ་ཕྲོག་ནི་
གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས། སྲིད་གསུམ་ཟིལ་གནོན་གྱི་རྗེ་
བོ་རིན་པོ་ཆེ་སྲིད་པའི་བྱ་ཁྱུང་ལ་བཅིབས་ནས། འཁོར་སྲིད་པ་ཕོ་འབུམ་མོ་ཁྲི་དང་
ཆས་ནས། ལྷའི་རོལ་མོ་སྣ་ཚོགས་པ་བསྒྱུར་ཞིང་། ནམ་མཁའ་ལ་མེ་ཏོག་གི་ཆར་
དང་མངོན་པར་འགྲོགས་ནས། ལྷོ་འཛམ་བུའི་གླིང་གི་དམིག །གནས་མཆོག་དམ་པ་
འོལ་མོ་གླིང་ཆེན་གྱི། མུ་ཁྱུད་གདལ་པའི་མཚོ་གླིང་གི། གསས་ཁང་དཀར་ནག་བཀྲ་
གསལ་རྒྱ་མཚོའི་གླིང་ཐོག་འབར་གྱི་སྒོ་དྲུང་དུ་གཤེགས་སོ། །དེའི་དུས་སུ་ནམ་མཁའ་
ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
176



མདོ་སྡེ།
བསྟན་པ་རྗེས་བཞག་གི་མདོ།
ད\
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །འཇིག་རྟེན་གྱི་ཁམས་རྣམས་ཀྱང་། གཡོ་
གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་
རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་
རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །དེ་ལ་སེམས་ཅན་ལྟ་བ་ཅན་རྣམས་
ནི་ཤིན་ཏུ་ཡང་སྤྲོ་བ་སྐྱེས་སོ། །ལྟ་བ་དམན་པ་རྣམས་ནི་རབ་ཏུ་ཡང་འཇིགས་ཤིང་
སྐྲག་གོ །དེའི་ཚེ་དེའི་དུས་ན། སྟོན་པ་འཁོར་དང་བཅས་པ་རྣམས་ཀྱིས་ཀྱང་། སྲིད་
པའི་རྒྱལ་པོ་གཙོ་འཁོར་རྣམས་ཀྱི་མདུན་ནས་བསུས་ཏེ། དེ་ཡང་འཁོར་དུ་གཏོགས་
པའི་གཡུང་དྲུང་སེམས་དཔའ་རྣམས་དང་། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་དང༌།
སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀྱིས། ལ་ལ་ཞིག་ནི་དར་འཕྱར་
རོ། །ལ་ལ་ཞིག་ནི་དུང་འབུད་དོ། །ལ་ལ་ཞིག་ནི་རྔ་བརྡུང་ངོ༌། །ལ་ལ་ཞིག་ནི་གཤང་
དཀྲོལ་ལོ། །ལ་ལ་ཞིག་ནི་གླིང་བུ་འབུད་དོ། །ལ་ལ་ཞིག་ནི་པི་ཝང་དཀྲོལ་ལོ། །ལ་
ལ་ཞིག་ནི་ཏམ་བུ་ར་འབུད་དོ། །ལ་ལ་ཞིག་ནི་ཅག་པར་བརྡབས་སོ། །ལ་ལ་ཞིག་ནི་
ཅིང་ཆེན་བསྒྲགས་སོ། །ལ་ལ་ཞིག་ནི་ཅོང་ཆེན་བརྡུངས་སོ། །ལ་ལ་ཞིག་ནི་གདུགས་
ཁྱེར་རོ། །ལ་ལ་ཞིག་ནི་རྒྱལ་མཚན་འཕྱར་རོ། །ལ་ལ་ཞིག་ནི་བ་དན་ཕྱིར་རོ། །ལ་ལ་
ཞིག་ནི་ཕྱེ་མ་འཁྱེར་རོ། །ལ་ལ་ཞིག་ནི་འཕུར་མ་བརླབས་སོ། །ལ་ལ་ཞིག་ནི་མར་མེ་
འབུལ་ལོ། །ལ་ལ་ཞིག་ནི་སྤོས་མེ་བཏུལ་ལོ། །ལ་ལ་ཞིག་ནི་སྐུ་ཁྲུས་གསོལ་ལོ། །ལ་
ལ་ཞིག་ནི་གཙང་ཚན་འདེབས་སོ། །ལ་ལ་ཞིག་ནི་ཞལ་ཟས་བཏེག་གོ །ལ་ལ་ཞིག་ནི་
མེ་ཏོག་གཏོར་རོ། །ལ་ལ་ཞིག་ནི་ཅང་ཤེས་ཀྱི་རྟ་ཕོ་ཁྲིད་དོ། །ལ་ལ་ཞིག་ནི་དུང་གི་
གླང་པོ་ཁྲིད་དོ། །ལ་ལ་ཞིག་ནི་མ་ཧེའི་མཛོ་མོ་ཁྲིད་དོ། །ལ་ལ་ཞིག་ནི་འདོད་འབྱུང་
གི་གཡང་མོ་ཁྲིད་དོ། །ལ་ལ་ཞིག་ནི་ངོ་མཚར་གྱི་རི་དྭགས་ཁྲིད་དོ། །དེ་ལྟར་དུ་ལྷའི་
རོལ་མོ་དང༌། མཆོད་པ་སྣ་ཚོགས་པས་མདུན་ནས་བསུས་ཏེ། གསས་ཁང་དཀར་
177



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ནག་བཀྲ་གསལ་གྱི་ནང་དུ་སྤྱན་དྲངས་ནས། རིན་པོ་ཆེའི་ཁྲི་སྟེང་དུ་པདྨའི་གདན་ལ་
བཞུགས་སུ་གསོལ་ཏོ། །སྟོན་པ་དང་འཁོར་རྣམས་ཀྱིས་སྐོར་བ་ནི་བྱས། ལྷ་ཕྱག་ནི་
འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། སྟོན་པས་ཀོང་ཙེ་འཕྲུལ་གྱི་རྒྱལ་
པོ་ལ་བཀའ་སྩལ་པ། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ། ཁྱེད་ནི་མི་རྗེ་དབང་པོ་ཆེའི་
མཆོག་ཏུ་གྱུར་ཅིང་། ཞུ་བའི་སྤོབས་པ་ཆེ་ཞིང་། ཤེས་རབ་དབང་དང་ལྡན་པ་ཡིན་
པས། སྲིད་པའི་རྒྱལ་པོ་སངས་པོ་འབུམ་ཁྲི་ནི། འགྲོ་བ་མི་ཡུལ་དུ་བྱོན་ཞིང་། ད་
ལྟ་གསོལ་བ་བཏབ་པའི་ལྷ་དང་ཞལ་མངོན་གསུམ་དུ་མཇལ་བ་ནི། ཤིན་ཏུ་ཡང་
བསོད་ནམས་ཆེ་ཞིང་། མཆོག་དམ་པ་དངོས་སུ་ཐོབ་པ་ཡིན་པས། ད་ཡང་ཁྱེད་ཀྱིས་
སྤོབས་པ་ཆེར་བསྐྱེད་ལ། སྐུ་ཆེ་བའི་ཡོན་ཏན་དང་། གསུང་མཛད་པའི་ཕྲིན་ལས་
དང་། ཐུགས་མཁྱེན་པའི་ཡེ་ཤེས་ཀྱི་སྒོ་ནས། ཤིན་ཏུ་གུས་ཤིང་རབ་ཏུ་མོས་པའི་སྒོ་
ནས་བསྟོད་པ་གྱིས་ཤིག་དང༌། བདག་གིས་ཀྱང་ཁྱོད་ཀྱི་རྒྱུད་ལ་ཡོངས་སུ་བྱིན་གྱིས་
བརླབས་པར་བྱའོ། །ཞེས་བཀའ་བསྩལ་ཏོ། ། །
དེ་ལ་ཀོང་ཙེ་འཕྲུལ་གྱི་རྒྱལ་པོས་ཀྱང་། སྟོན་པས་བཀའ་སྩལ་པ་བཞིན་དུ། སྤོབས་
པ་ཆེར་བསྐྱེད་ནས། ལུས་ངག་ཡིད་གསུམ་གུས་པའི་ཚུལ་གྱིས་མཚན་ནས་བརྗོད་
ཅིང་བསྟོད་པ། ཨོཾ་ན་མ་ལོ་སྔ་ཚངས་ལ། གུ་དུན་མར་ནི། གུ་གེ་ཧ་ར། ཧ་བ་ཏད་
ཏེ། ས་མ་ཡ་པ་ཧོ། ན་མོ་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཐབས་
སུ་གྱུར་ཅིང་། སེམས་ཅན་ཐམས་ཅད་ཀྱི་དཔལ་དང་མགོན་དུ་ཆེ་བ། སྲིད་པའི་
རྒྱལ་པོ་སངས་པོ་འབུམ་ཁྲིའི། མཚན་ཡང་དག་པར་བརྗོད་པ། ཐམས་ཅད་མཁྱེན་
པའི་དཔལ་ལ་ཕྱག་འཚལ་ལོ། །ཕྱག་འཚལ་དམ་པ་སངས་རྒྱས་མཆོག །ཁྱོད་ནི་
འགྲོ་བའི་དཔལ་གྱུར་པའི། དེ་ཉིད་ཐབས་ལ་རབ་མཁས་ཤིང་། ཟུང་འབྲེལ་འགྲོ་བ་
སྐྱོབས་མཛད་པའི། ཐབས་ཀྱི་རྒྱལ་པོ་དེ་ཉིད་ལ། བདག་ཉིད་བསྟོད་ཅིང་ཕྱག་ཀྱང་
178



མདོ་སྡེ།
བསྟན་པ་རྗེས་བཞག་གི་མདོ། །
འདུད། ཕྱག་འཚལ་འཇིག་རྟེན་གསུམ་པོ་ན། ཀུན་གྱི་མགོན་གྱུར་ཐབས་ཀྱི་དཔལ།
ལྷ་མིས་མཆོད་འོས་བཀུར་བའི་ཞིང་། ཐམས་ཅད་ཀུན་གྱི་ཡབ་གཅིག་པུ། སྲིད་པ་
ལས་འབྱུང་སྲིད་ལས་འདས། མྱ་ངན་འདས་དཔལ་མཚུངས་པ་མེད། ཡེ་སྲིད་སྲིད་
པ་རིན་པོ་ཆེ། གདོད་མའི་དུས་ནས་སངས་རྒྱས་སྐུ། ཡེ་སངས་རྒྱས་པའི་ངོ་བོ་ཉིད། །
བོན་ཉིད་དབྱིངས་ན་མཉམ་པར་གནས། འགྲོ་བ་མེད་ཅིང་འོང་བ་མེད། མཐོང་བ་
མེད་ཅིང་བསྒྲིབས་མེད་འོད། དཔག་ཏུ་མེད་ཅིང་དཔག་མེད་དཔལ། བྱམས་དང་
སྙིང་རྗེའི་བདག་ཉིད་ཅན། སེམས་ཅན་ཀུན་ལ་རྣམ་པར་བརྩེ། བརྩེ་བའི་ཐུགས་རྗེ་
མཁའ་ལ་གསལ། མཁའ་གསལ་བོན་ཉིད་ངང་ལ་རྫོགས། སྐུ་དང་ཞིང་ཁམས་ཡེ་
ཤེས་རྒྱས། ཉི་མའི་དཀྱིལ་འཁོར་འོད་དཔུང་འཛིན། འབར་བའི་ཕྲེང་བས་ཀུན་ནས་
བརྒྱན། ནམ་མཁའི་སྙིང་པོ་བདག་ཉིད་འཆང་། སྐུ་དང་ཞིང་ཁམས་ལོངས་སྤྱོད་
རྫོགས། ཡེ་སངས་སྲིད་པའི་གནས་མཆོག་འཛིན། གུང་སངས་མུ་མེད་ཁྲི་འོད་བདལ།
མུ་སངས་སྲིད་པའི་རྨང་གཞི་འདེགས། ཡང་སངས་འོད་དང་ཟེར་དུ་འཕྲོས། ཐུགས་
རྗེ་ཚད་མེད་རིག་པའི་སྤྱན། འགྲོ་དྲུག་ཐུགས་རྗེའི་ཞིང་སར་གཟིགས། དབྱིངས་ནས་
སྐུ་སྤྲུལ་མཁའ་ལ་བྱོན། དོག་ལ་ཐུགས་རྗེ་ཐབས་ཤེས་སྤྲུལ། གཤེན་རབ་གདུལ་བའི་
ཞིང་སར་འགོད། མེད་ལ་ཡོད་སྲིད་མངོན་པར་སྣང་། སྟོང་ལ་གང་སྲིད་སྐྱེ་འགྲོ་
བསྐྱེད། སྡིག་ལ་དགེར་འགྱུར་འགྲོ་ཀུན་དཔལ། ཐམས་ཅད་ཐམས་ཅད་འབྱུང་བའི་
གནས། མ་ལུས་འགྲོ་ཀུན་བརྟེན་པའི་གཞི། རྒྱལ་བའི་དཀྱིལ་འཁོར་མངོན་པར་
སྣང་། ཀུན་ནས་དགའ་བའི་དཀྱིལ་འཁོར་རྫོགས། ཕོ་བྲང་ལྷུན་རྫོགས་གཞལ་ཡས་
ཀྱི། སྣ་ཚོགས་སྤྲུལ་པའི་གདན་སྟེང་ན། ཡེ་སྲིད་བདག་མེད་བོན་གྱི་སྐུ། མ་སྲིད་རང་
བཞིན་ལྷུན་ལ་རྫོགས། རྒྱུ་མཐུན་སྣ་ཚོགས་ཅིར་ཡང་སྤྲུལ། སྐུ་གསུམ་འདུ་འབྲལ་
མེད་འཆང་བ། ཐབས་ཀྱི་རྒྱལ་པོ་སྟོན་པའི་སྐུ། སྐུ་བརྗིད་བལྟ་བས་ཆོག་མི་ཤེས། སྐུ་
179



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མདོག་ག་ལྗང་གཡུ་འོད་འབར། རིན་ཆེན་ཏིང་མུར་གལ་གྱི་མདོག །དབུ་སྐྲ་ཐོན་
མཐིང་གཡས་སུ་འཁྱིལ། དབུ་གཙུག་ལྕང་ལོ་འོད་དུ་འབར། གཙུག་ཏོར་རྣམ་པར་
རྒྱལ་བ་ཡི། དུས་གསུམ་མི་ནུབ་རྒྱལ་མཚན་འཛུགས། ཞལ་རས་ཟླ་བ་ཉ་རྒྱས་གང་།
ཞལ་འཛུམ་མདངས་ལ་མེ་ཏོག་ཆགས། སྤྱན་མིག་བཀྲ་ལ་གཟི་མདངས་ཆེ། སྲིད་
གསུམ་མུན་པའི་སྨག་རུམ་སེལ། སྨིན་མ་ཀ་ཡི་ན་རོ་འཁྱུག །སྨིན་མཚམས་འོད་ཟེར་
མཛོད་སྤུས་བརྒྱན། རྫི་མ་སྲབ་ལ་འབྲེལ་མ་ཆད། སྙན་ནི་མེ་ཏོག་ཧ་ལོ་མཛེས། སྙན་
ཤལ་དར་གྱི་ཆུན་པོ་གཅུས། ཤངས་ནི་དྲང་ཞིང་དབྱིབས་ལེགས་སྙོམས། ཤངས་རྩེ་
ཡིད་བཞིན་ནོར་བུ་མཛེས། ཞལ་ནི་པདྨའི་འདབ་མ་བརྩེགས། ལྗགས་ནི་ལེ་བརྒན་
དར་འདྲ་ཞིང་། དུང་ཚེམས་བཞི་བཅུ་རྩ་གཉིས་གཏམས། མགུལ་ནི་བུམ་པའི་བཅུད་
དང་ལྡན། རབ་འབྱམས་སྲིད་པ་རྒྱུད་ཀྱི་བོན། འགྲོ་དྲུག་སེམས་ཅན་རེ་བ་བསྐངས།
ཉོན་མོངས་བསིལ་བའི་ཆར་རྒྱུན་འབེབས། སྐུ་ནི་རི་རྒྱལ་ལྷུན་པོ་འདྲ། ཡོན་ཏན་
དཔག་བསམ་ལྗོན་པས་བརྒྱན། སྐུ་སྟོད་བརྗིད་པའི་སེང་གེ་འགྱིང་། དཔུང་སོག་ཟླུམ་
ལ་བརྗིད་བག་ཆེ། སྐུ་སྨད་གསེར་གྱི་གླང་ཆེན་ཉལ། རྐེད་སྐབས་ཕྱེད་ཅིང་སྟ་ཟུར་
རྒྱས། ཡན་ལག་གསེར་གྱི་སྦར་ཤད་ལྷུབ། ཕྱག་ཞབས་སེར་མོ་ཕྲ་ལ་མཉེན། སེན་
མོའི་འོད་ནི་ཤས་ཆེར་དམར། ཉི་མ་འཆར་ཀའི་སྤྲིན་ལྟར་མཛེས། ཕྱག་དང་ཞབས་ནི་
དྲ་བར་འབྲེལ། འགྲོས་ཀྱང་ངང་པ་རྒྱལ་པོའི་སྟབས། གསུང་ནི་ཚངས་པའི་དབྱངས་
དང་ལྡན། ཚངས་དབྱངས་སྲིད་པའི་རྩེ་ལ་སྒྲོག །འགྲོ་དྲུག་སེམས་ཅན་དང་བ་བསྐྱེད།
ཐུགས་ནི་འགྱུར་མེད་ནམ་མཁའ་འདྲ། ཐུགས་ཀ་གསེར་གྱི་དཔལ་བེའུ་འཁྱིལ། ལྟེ་
བ་པདྨའི་སྦུ་གུར་དོད། ཉོན་མོངས་འཁོར་བའི་སྲིད་རྩ་གཅོད། རྟེན་ཅིང་འབྲེལ་པའི་
འགྲོ་ཀུན་བསྐྱེད། གསང་བའི་ཐེའུ་བེར་སྦུབས་སུ་ནུབ། འཁོར་བའི་ཆགས་སྐྱོན་དྲི་
མ་བྲལ། སེམས་ཅན་ཀུན་གྱི་ཡབ་གཅིག་པུ། འགྲོ་དྲུག་སེམས་ཅན་སྲས་སུ་དགོངས།
180



མདོ་སྡེ།
བསྟན་པ་རྗེས་བཞག་གི་མདོ།
༼ད༽
ཡོན་ཏན་ཡིད་བཞིན་ནོར་བུ་འདྲ། སེམས་ཅན་དགོས་འདོད་རེ་བ་སྐོང་། ཕྲིན་ལས་
འདམ་གྱི་ཕུར་པ་འདྲ། གང་ལ་གང་འདུལ་གང་བསྐོར་བདེ། ཚད་མེད་ཐུགས་རྗེས་
འགྲོ་བ་འདྲེན། དཔག་ཏུ་མེད་ཅིང་དཔག་མེད་ལྡན། ནམ་མཁའ་ལྟ་བུའི་ཐུགས་
འཆང་བ། ཉི་མ་ལྟ་བུའི་འོད་ཟེར་ཅན། ཆེ་བའི་སྤྲིན་གྱིས་རྣམ་པར་ཀླུབས། ངོ་མཚར་
གཞའ་འོད་རི་མོ་བཀྲ། དྲག་ཚད་ཐུགས་རྗེས་ཐོག་འབྲུག་གློག །མྱུར་མགྱོགས་རྫུ་
འཕྲུལ་འོད་ཀྱིས་འགེངས། དབྱིངས་ནས་ཐུགས་རྗེས་ཆེར་དགོངས་དཔལ། མཁའ་ལ་
བསིལ་བྱེད་བདུད་རྩིའི་ཆར། དོག་ལ་ཉོན་མོང་ཐ་བ་བརླན། འགྲོ་དྲུག་ཉོན་མོངས་
ཐ་རམས་སངས། བྱང་ཆུབ་སེམས་ཀྱི་མྱུ་གུ་བསྐྱེད། དོན་ཀུན་འགྲུབ་པའི་འབྲས་བུ་
སྨིན། སྲིད་པ་ལས་བྱུང་སྲིད་པའི་བདག །སྒྱུ་འཕྲུལ་དྲ་བའི་ཚུལ་འཆང་བ། འཁོར་
ལོ་སྒྱུར་རྒྱལ་མངའ་དབང་མཛད། ཡེ་སྲིད་རྒྱལ་པོ་འགྱུར་བ་མེད། འཁོར་འདས་
ཀུན་གྱི་གཙོ་བོ་ཆེ། མཆོག་དང་རིགས་ལྡན་དཔལ་ཆེན་པོ། ཐབས་དང་རྫུ་འཕྲུལ་
གནས་ཡང་དག །ངེས་འབྱུང་དམ་པའི་བློ་གྲོས་ཆེ། ཀུན་ཏུ་བཟང་པོ་ཡང་དག་
འཆང་། ནམ་མཁའི་སྙིང་པོ་ཀུན་ལ་ཁྱབ། ས་ཡི་སྙིང་པོ་འགྲོ་བ་འདྲེན། ཐམས་ཅད་
ཐམས་ཅད་ཁྱོད་ལ་འདུད། འགྱུར་མེད་སྐུ་འཆང་ཁྱེད་ལ་འདུད། ཚངས་པའི་གསུང་
ལྡན་ཁྱེད་ལ་འདུད། ཡེ་ཤེས་ཐུགས་ཉིད་ཁྱེད་ལ་འདུད། ལེགས་པའི་ཡོན་ཏན་ཁྱེད་
ལ་འདུད། མཛད་པའི་དོན་གྲུབ་ཁྱེད་ལ་འདུད། སྐུ་གསུམ་ལྷུན་གྲུབ་ཁྱེད་ལ་འདུད།
སྐུ་བཞིའི་བདག་ཉིད་ཁྱེད་ལ་འདུད། སྐུ་ལྔ་ཡོངས་རྫོགས་ཁྱེད་ལ་འདུད། སྐུ་གཉིས་
དོན་རྫོགས་ཁྱེད་ལ་འདུད། མེད་པ་ལས་བྱུང་ཁྱེད་ལ་འདུད། སྲིད་པ་ལས་བྱུང་ཁྱེད་
ལ་འདུད། ཐབས་ཀྱི་རྒྱལ་པོ་ཁྱེད་ལ་འདུད། མཁྱེན་དང་བརྩེ་བའི་ཐུགས་དགོངས་
ཤིང་། གནས་འདིར་བྱོན་པ་རྗེས་ཡི་རངས། འགྲོ་ཀུན་དགོངས་པ་བཀའ་དྲིན་ཆེ། ད་
ཡང་བདག་ཅག་འཁོར་བཅས་རྣམས། སྲིད་པའི་རྒྱལ་པོ་ཁྱེད་འདུད་ནས། ཁྱེད་ཉིད་
181



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མཁྱེན་པ་ཆེར་ལྡན་ཞིང་། བརྩེ་བའི་ཐབས་དང་ཐུགས་རྗེ་ཡིས། བདག་སོགས་འགྲོ་
ཀུན་ཐམས་ཅད་ཀྱི། ཅི་ལྟར་བསམ་པའི་དོན་དེ་དག །མྱུར་དུ་འགྲུབ་པར་མཛད་
དུ་གསོལ། མཐར་ཡང་བདག་དང་འགྲོ་བ་རྣམས། སྲིད་པའི་རྒྱལ་པོ་ཉིད་གྱུར་ནས།
ཉིད་ཀྱི་གོ་འཕང་ཐོབ་པར་ཤོག །ཅེས་ཀོང་ཙེ་འཕྲུལ་གྱི་རྒྱལ་པོས་བསྟོད་པས། དེ་ལ་
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །དུས་གསུམ་གྱི་བདེ་བར་གཤེགས་པ་
ཐམས་ཅད་ཀྱི་ཐབས་སུ་གྱུར་པ་སྲིད་པའི་རྒྱལ་པོ་སངས་པོ་འབུམ་ཁྲིའི་མཚན་ཡང་
དག་པར་བརྗོད་པའི། ཚིགས་སུ་བཅད་པ་འདི་དག་འཛིན་པ་དང་། འཆང་བ་དང་།
ཀློག་པ་དང༌། ཀུན་ཆུབ་པར་བྱེད་པ་དེ་དག །འདི་དང་ཕྱི་མའི་དོན་ཡོངས་སུ་ལྷུན་
གྱིས་གྲུབ་སྟེ། འཇིག་རྟེན་འདིར་ཡང་ཀུན་རྫོབ་ཀྱི་བདེན་པ་ལ་ཚེ་དང་། དཔལ་དང་།
དབང་ཐང་དང་། བསོད་ནམས་དང་། སྟོབས་ཐམས་ཅད་ཡོངས་སུ་ལྷུན་གྱིས་གྲུབ་
སྟེ། མཐུ་དང་རྫུ་འཕྲུལ་གྱི་མངའ་སྙེམས་པར་འགྱུར་རོ། །གཡུང་དྲུང་བོན་གྱི་བསྟན་
པ་རབ་ཏུ་རྒྱས་པར་འགྱུར་རོ། །འདོད་པ་ལས་གྱུར་པའི་བསམ་པའི་དོན་ཐམས་ཅད་
ཡོངས་སུ་ལྷུན་གྱིས་གྲུབ་པར་འགྱུར་རོ། །གང་ཞིག་དགྲ་དང་། དུག་དང་། མཚོན་
དང་། མུ་གེའི་བསྐལ་པ་ལས་ཐར་པར་འགྱུར་རོ། །འདི་ནས་ཕྱི་མར་ཡང་སྡིག་པ་
དང་སྒྲིབ་པ་ཐམས་ཅད་ལས་གྲོལ་ཏེ། མཚམས་མེད་པ་ལྔ་དང༌། ཉེ་བ་ལྔ་དང་།
ལྕི་བ་བཞི་དང༌། ལོག་པ་བརྒྱད་དང་། འཁྲུལ་པ་དགུ་དང་མི་དགེ་བ་བཅུ་ལས་གྱུར་
པའི། བག་ཆགས་དང་སྒྲིབ་པ་ཐམས་ཅད་བྱང་བར་འགྱུར་རོ། །གཞན་ཡང་ཕ་རོལ་
ཏུ་ཕྱིན་པ་བཅུའི་ཚོགས་ཡོངས་སུ་རྫོགས་ནས། བླ་ན་མེད་པ་ཡང་དག་པར་རྫོགས་
པའི་འབྲས་བུ་ཐོབ་པར་འགྱུར་རོ། དེའི་ཕྱིར་ན། འདི་རབ་ཏུ་འཛིན་པར་བྱའོ། །
འཆང་བར་བྱའོ། །ཀློག་པར་བྱའོ། །ཀུན་ཆུབ་པར་བྱའོ། །དེ་དག་ཚུལ་བཞིན་དུ་ཡིད་
182



མདོ་སྡེ།
བསྟན་པ་རྗེས་བཞག་གི་མདོ།
ལ་བྱེད་པ་རྣམས་ནི། བདག་དང་སྲིད་པའི་རྒྱལ་པོ་ཐབས་དང་ཤེས་རབ་ཟུང་འབྲེལ་
ཐུགས་རྗེས་འཛིན་ཅིང་སྐྱབས་ཏེ། འཁོར་བ་ལ་ཕྱིར་མི་ལྡོག་པའི་འབྲས་བུ་མངོན་དུ་
འཐོབ་པར་འགྱུར་རོ། །ཞེས་སྟོན་པས་བཀའ་སྩལ་པས། འཁོར་རྣམས་ཀྱང་ཡི་རངས་
ཏེ། སྟོན་པས་གསུངས་པའི་བཀའ་ལ་མངོན་པར་བསྟོད་དོ། །
དེ་ནས་ཡང་དེའི་ཚེ་དེའི་དུས་ན། སྟོན་པས་སྲིད་པའི་རྒྱལ་པོ་སངས་པོ་འབུམ་
ཁྲིའི་སྙན་དུ་གསོལ་པ། བོན་ཉིད་དབྱིངས་ན་རང་བཞིན་ལྷུན་ལ་རྫོགས། ཐུགས་རྗེ་
ཚད་མེད་འགྲོ་བའི་དོན་ལ་དགོངས། ཐབས་ཀྱི་རྒྱལ་པོ་སྲིད་པ་སངས་པོ་ལགས། ལྷ་
དང་གཤེན་དང་སྲིད་པ་ཁྱེད་ཉིད་གསུམ། དུས་འདིར་བསྟན་པ་གཅིག་ལ་གནས་པ་
ལ། ལྷ་ནི་འོག་མིན་བོན་གྱི་དབྱིངས་ན་བཞུགས། བོན་ཉིད་དབྱིངས་ནས་གཡོ་བ་མི་
མངའ་བར། བོན་ཅན་མཚན་མ་རང་བཞིན་མཁའ་ལ་རྫོགས། ལྷ་སྐུ་རིགས་སྟོབས་ཡེ་
ཤེས་རྫུ་འཕྲུལ་གྲུབ། མཁྱེན་དང་བརྩེ་བའི་ཐུགས་རྗེས་ཀུན་ལ་དགོངས། ཉིད་ནི་སྲིད་
པ་ཡེ་སངས་གནས་སུ་བཞུགས། ཐབས་ལ་བརྟེན་ཕྱིར་ཐུགས་རྗེས་གར་ཡང་ཁྱབ།
ཡོད་ཁམས་སྲིད་པ་མ་ལུས་བསྐྱེད་པར་མཛད། བསྟན་པ་ཆགས་པའི་གནས་དང་
ཐབས་ལ་བརྩོན། བདག་ནི་འགྲོ་བ་སེམས་ཅན་དོན་ཆེད་དུ། དོག་ལ་སྐུ་སྤྲུལ་རང་
མཐུན་ཆ་ལུགས་མཛད། ཡེ་ཤེས་ལྷ་དང་སྲིད་པའི་བཀའ་བཞིན་དུ། ཐུགས་རྗེའི་ཡུལ་
ལ་རིགས་དྲུག་གོ་མཉམ་སྟེ། ཆུ་རྐ་འོག་འབབས་གོང་དུ་བསྒྱུར་བའི་ཕྱིར། འགྲོ་བ་མི་
རུ་སྐྱེ་བ་བཞེས་ནས་སུ། མཛད་པ་རྣམ་པ་བཅུ་གཉིས་རིམ་པ་ལས། སྐྱེ་བཞེས་སྲས་
སྤྲུལ་བསྟན་པ་སྤེལ་བ་དང་། བདུད་བཏུལ་བར་ཆད་བཟློག་པ་ཡན་ཆད་སོང་། ད་
ལྟའི་དུས་འདིར་བསྟན་པ་སྤེལ་མཛད་པས། དབྱིངས་དང་ཡེ་ཤེས་ཐུགས་ཉིད་མཉམ་
པ་ལ། ཐབས་དང་ཤེས་རབ་ཐུགས་རྗེ་ཟུང་འབྲེལ་གྱིས། བསྟན་པ་རྣམ་གསུམ་རྗེས་
སུ་གཞག་པའི་ཕྱིར། སྲིད་པའི་རྒྱལ་པོ་མངོན་སྤྱན་དྲངས་པ་ལགས། ད་ཡང་ཐབས་
183



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བ
དང་ཤེས་རབ་ཟུང་འབྲེལ་ནས། བསྟན་པ་རྣམ་གསུམ་རྗེས་སུ་འཇོག་པ་ལ། གོ་རིམ་
མཚན་ཉིད་ཇི་ལྟར་དབྱེ་བ་ལགས། ཐབས་ཀྱི་རྒྱལ་པོ་སྟོན་པས་བཀའ་སྩལ་འཚལ།
ཞེས་གསོལ་ཏོ། ། །
དེའི་ཚེ་སྲིད་པའི་རྒྱལ་པོ་སངས་པོ་འབུམ་ཁྲིས་སྟོན་པ་ལ་གསོལ་པ། རྣམ་པ་
ཐམས་ཅད་མཁྱེན་པ་ཡིས། ཤེས་རབ་ཕུལ་ལྡན་སྟོན་པ་ལགས། ལྷ་དང་གཤེན་དང་
སྲིད་པ་གསུམ། བསྟན་པ་གཅིག་ལ་གནས་པ་ལ། ལྷ་ནི་འོག་མིན་གནས་སུ་བཞུགས།
ལོངས་སྤྱོད་སྐུའི་ཞིང་ཁམས་སུ། བསྐྱོད་པ་མེད་པར་མཉམ་གནས་ཀྱང་། མ་གཡོས་
ཐུགས་རྗེས་གང་ཡང་ཁྱབ། བདག་ནི་ཡེ་སངས་གནས་མཆོག་ན། ཐབས་ཀྱིས་འགྲོ་
བའི་དོན་མཛད་ཕྱིར། སྣང་ཞིང་སྲིད་པའི་ཤུགས་ཀྱིས་བསྐྱེད། ཁྱེད་ནི་འགྲོ་བའི་
དོན་ཆེད་དུ། འགྲོ་བ་མི་རུ་སྐྱེ་བ་བཞེས། ཆེད་བཞེས་བསྟན་པའི་གཙོ་བོར་འཁྲུངས།
མཛད་པ་བཅུ་གཉིས་མཐའ་རུ་དབྱུང་། སྐྱེ་བཞེས་འགྲོ་བའི་དཔལ་དུ་ཤར། ཆེ་
བཞིས་རྒྱལ་ས་ཁྲིམས་ཀྱིས་གནོན། བསྟན་སྤེལ་འགྲོ་བ་ཁ་ལོ་སྒྱུར། གང་འདུལ་འོད་
ཟེར་ཀུན་ཏུ་སྤྲོས། འགྲོ་དྲངས་ཐར་ལམ་དབྱིངས་སུ་བཀོད། ཁབ་བཞེས་བཀྲ་ཤིས་
དཔལ་འབར་བརྒྱན། སྲས་སྤྲུལ་བསྟན་པ་རྒྱས་པར་མཛད། བདུད་བཏུལ་བསྟན་
པའི་བར་ཆད་བསལ། ད་ལྟ་བསྟན་པ་རྗེས་བཞག་དུས། རྣམ་པར་རྒྱལ་བའི་མཛད་
པ་སྟེ། བསྟན་པ་རྗེས་བཞག་དུས་ལ་བབ། དེ་ཡང་རྣམ་པ་གསུམ་དུ་སྟེ། བཞག་
པའི་གནས་དང་བཞག་པའི་ཚད། བཞག་པའི་ཐབས་དང་རྣམ་པ་གསུམ། གནས་ནི་
མི་རྗེ་དབང་པོ་སྟེ། འཁོར་ལོ་སྒྱུར་བའི་རྒྱལ་པོ་ལ། བསྟན་པ་བཞག་པའི་གནས་སུ་
བཟང་། དེ་ཡང་རྣམ་པ་གསུམ་དུ་སྟེ། བསྟན་པ་འཛིན་དང་བསྟན་པ་སྐྱོང་། བསྟན་
པ་སྤེལ་བ་རྣམ་པ་གསུམ།
ཐོག་མར་བསྟན་འཛིན་རྒྱལ་པོ་ལས། མངའ་དབང་ལྡན་པ་བཅུ་དྲུག་སྟེ། རྩ་
184



མདོ་སྡེ།
བསྟན་པ་རྗེས་བཞག་གི་མདོ།
གསུམ་ལྷ་ཡི་གནས་མཆོག་ན། དབང་པོ་བརྒྱ་བྱིན་ལྷ་ཡི་སྲས། རི་རབ་ཁོང་སེང་བར་
མ་ན། ཐགས་བཟང་རིང་སྐྱེས་ལྷ་མིན་བུ། རྒྱ་མཚོ་ཆེན་པོའི་ཀློང་དཀྱིལ་ན། གཙུག་
ན་རིན་ཆེན་ཀླུ་ཡི་སྲས། རི་བདུན་ཁ་ཁྱེར་བར་མ་ན། འཁོར་ལོ་སྒྱུར་རྒྱལ་མི་ཡི་
མཆོག །ལུས་འཕགས་པོ་ཡི་གླིང་དཀྱིལ་ན། གཡུང་དྲུང་འོད་གསལ་སྐྱེ་བྱད་འཛིན།
སྒྲ་མི་སྙན་གྱི་གླིང་དཀྱིལ་ན། འཁོར་ལོ་འོད་གསལ་ཚེ་དཔལ་ལྡན། བ་ལང་སྤྱོད་ཀྱི་
གླིང་དཀྱིལ་ན། མེ་ཏོག་ཀུནྡ་དམུ་ཐག་འཛིན། འཛམ་བུ་གླིང་གི་གླིང་དཀྱིལ་ན། ཧོར་
རྗེ་ཁྲི་ཝེར་ནོར་བུ་འཛིན། ཧོས་ཡུལ་ཧོས་མོ་གླིང་དྲུག་ན། ཧོས་རྗེ་རྒྱལ་པོ་དང་བ་
ཡིན། གཏོ་ཡུལ་འོད་མ་འབྱམ་སྐྱ་རུ། གཏོ་རྗེ་རྒྱལ་པོ་ཁ་ཤར་རྗེ། རྒྱ་ལག་འོད་མའི་
གླིང་དཀྱིལ་ན། རྒྱ་རྗེ་ཀོང་ཙེ་འཕྲུལ་གྱི་རྒྱལ། དཔོ་ཡུལ་ཁྲི་ཐང་འབྱམ་པ་རུ། དཔོ་
རྗེ་རྒྱལ་པོ་འབར་བའི་སྒྲོན། ཤག་ཡུལ་རྒྱལ་ས་གླིང་བཞི་རུ། ཤག་རིགས་གཙུག་ཏོར་
རྣམ་པར་རྒྱལ། གཉན་ཡུལ་སྣང་ལྡན་འབུམ་གླིང་ན། རྒྱལ་སྲས་གཞོན་ནུ་བློ་གྲོས་
ཆེ། ཨོ་རྒྱན་མེ་ཏོག་སྤུངས་མཛེས་ན། རྒྱལ་པོ་དབང་ཕྱུག་དམ་པའི་དཔལ། རྒྱ་གར་
ཝ་ར་ན་སེ་ན། ཤག་རིགས་མེས་ཆེན་སེངྒེའི་འགྲམ། རྒྱ་ནག་ཏིང་ཤོ་ཁྲི་སྒོ་ན། རྒྱལ་པོ་
གཙུག་ལག་དམ་པ་རྗེ། འཇིག་རྟེན་མངའ་དབང་བདག་པོ་ལ། གཉེན་སྲིད་གཅིག་
ཏུ་བརྩིས་པ་ཡི། བསྟན་འཛིན་རྒྱལ་པོ་བཅུ་དྲུག་སྟེ། བསྟན་པ་བཞག་པའི་གནས་སུ་
བཟུང༌།
གཉིས་པ་བསྟན་སྐྱོང་རྒྱལ་པོ་ནི། སྟེང་ཕྱོགས་ལྷ་ཡི་ཕོ་བྲང་ན། ཚངས་པ་ཆེན་པོ་
འཇིག་རྟེན་བདག །ཤར་གླིང་དྲི་ཟའི་རྒྱལ་ཁམས་ན། དྲི་ཟའི་རྒྱལ་པོ་ཟུར་ཕུད་ལྔ།
བྱང་གླིང་གནོད་སྦྱིན་རྒྱལ་ཁམས་ན། གནོད་སྦྱིན་རྒྱལ་པོ་གང་བ་བཟང་། ནུབ་གླིང་
ཀླུ་དབང་གྲོང་ཁྱེར་ན། ཀླུ་དབང་རྒྱལ་པོ་སྦྲུལ་མགོ་བདུན། ལྷོ་གླིང་གཤིན་རྗེའི་རྒྱལ་
ཁམས་ན། གཤིན་རྗེའི་རྒྱལ་པོ་ཡ་མ་ར། ལྷོ་ཤར་མེ་འོད་ཚལ་ཆེན་ན། མེ་ལྷའི་རྒྱལ་
185



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
པོ་ཨག་ནེ་ར། བྱང་ཤར་དབང་ལྡན་ཞིང་ཁམས་ན། བདེན་བྲལ་ཆེན་པོ་བྱིན་ན་ཡ།
བྱང་ནུབ་རླུང་ལྷའི་འཇིག་རྟེན་ན། རླུང་རྒྱལ་ཆེན་པོ་བེ་ཅི་རམ། ལྷོ་ནུབ་སྲིན་པོའི་
གྲོང་ཁྱེར་ན། སྲིན་པོའི་རྒྱལ་པོ་རུ་ཏྲ་འཛིན། འོག་ཕྱོགས་དབང་ཆེན་གཏེར་གླིང་ན།
ཁྱབ་པ་དབང་ཆེན་ས་ཡི་བདག །འདོད་ཁམས་སྒྱུ་མའི་གླིང་ཆེན་ན། མ་ཧཱ་དེ་བ་ལྷ་
ཡི་དཔོན། གཉན་ཡུལ་འཕྱོ་བ་གོང་སང་ན། གཉན་རྗེ་གོང་སྔོན་མཐུ་བོ་ཆེ། གཉའ་
ཤིང་འཛིན་གྱི་རྩེ་མོ་ན། ཕོ་བྲང་ཆེན་པོ་ཡུལ་འཁོར་ཅན། རྒྱལ་པོ་ཆེན་པོ་ཡུལ་འཁོར་
སྲུང་། གཉའ་ཤིང་འཛིན་གྱི་རྩེ་མོ་ན། ཕོ་བྲང་ཆེན་པོ་ལྕང་ལོ་ཅན། རྒྱལ་པོ་ཆེན་པོ་
རྣམ་ཐོས་སྲས། གཉའ་ཤིང་འཛིན་གྱི་རྩེ་མོ་ན། ཕོ་བྲང་ཆེན་པོ་རྒྱ་མཚོའི་གླིང་། རྒྱལ་
པོ་ཆེན་པོ་སྤྱན་མི་བཟང་། གཉའ་ཤིང་འཛིན་གྱི་རྩེ་མོ་ན། ཕོ་བྲང་ཆེན་པོ་བོན་གྱི་
འཕགས། རྒྱལ་པོ་ཆེན་པོ་འཕགས་སྐྱེས་པོ། སངས་རྒྱས་བསྟན་པ་སྐྱོང་བའི་བདག །
བསྟན་སྐྱོང་རྒྱལ་པོ་བཅུ་དྲུག་གོ །
གསུམ་པ་བསྟན་སྤེལ་གཤེན་པོ་ནི། སྟེང་ཕྱོགས་ལྷ་ཡུལ་བསྟན་སྤེལ་བ། ཡོངས་སུ་
དག་པ་སྤྲུལ་པའི་གཤེན། འོག་ཕྱོགས་ཀླུ་ཡུལ་བསྟན་སྤེལ་བ། ཡེ་ཤེས་སྙིང་པོ་སྤྲུལ་
པའི་གཤེན། མི་ཡུལ་གླིང་བཞི་བསྟན་སྤེལ་བ། མི་ལུས་བསམ་ལེགས་སྤྲུལ་པའི་གཤེན།
ཕྱྭ་གཤེན་ཐེག་པའི་བསྟན་སྤེལ་བ། ལེགས་རྒྱལ་ཐང་པོ་སྤྲུལ་པའི་གཤེན། སྣང་གཤེན་
ཐེག་པའི་བསྟན་སྤེལ་བ། སྣང་གཤེན་གཙུག་ཕུད་སྤྲུལ་པའི་གཤེན། འཕྲུལ་གཤེན་
ཐེག་པའི་བསྟན་སྤེལ་བ། སྟག་ལ་མེ་འབར་སྤྲུལ་པའི་གཤེན། སྲིད་གཤེན་ཐེག་པའི་
བསྟན་སྤེལ་བ། འདུར་གཤེན་རྨ་བོ་སྤྲུལ་པའི་གཤེན། དགེ་བསྙེན་ཐེག་པའི་བསྟན་
སྤེལ་བ། ཚངས་པ་གཙུག་ཕུད་སྤྲུལ་པའི་གཤེན། དྲང་སྲོང་ཐེག་པའི་བསྟན་སྤེལ་བ།
རྣམ་དག་གཙུག་ཕུད་སྤྲུལ་པའི་གཤེན། ཨ་དཀར་ཐེག་པའི་བསྟན་སྤེལ་བ། གསང་
བ་འདུས་པ་སྤྲུལ་པའི་གཤེན། ཡེ་གཤེན་ཐེག་པའི་བསྟན་སྤེལ་བ། ཡེ་གཤེན་གཙུག་
186



མདོ་སྡེ།
བསྟན་པ་རྗེས་བཞག་གི་མདོ།
༼ད༽
ཕུད་སྤྲུལ་པའི་གཤེན། བླ་མེད་ཐེག་པའི་བསྟན་སྤེལ་བ། ཚད་མེད་གཙུག་ཕུད་སྤྲུལ་
པའི་གཤེན། གཏོ་རབས་སུམ་བརྒྱའི་བསྟན་སྤེལ་བ། གཏོ་བུ་འབུམ་སངས་སྤྲུལ་པའི་
གཤེན། ཉི་ཁྲི་སྨན་གྱི་བསྟན་སྤེལ་བ། དཔྱད་བུ་ཁྲི་ཤེས་སྤྲུལ་པའི་གཤེན། སྐུ་གདུང་
རྒྱས་པའི་བསྟན་སྤེལ་བ། ཁ་སྟེ་མུ་ཡ་སྤྲུལ་པའི་གཤེན། གསུང་རབ་འདོན་མཆོད་
བསྟན་སྤེལ་བ། སྤང་ལ་གནམ་གཤེན་སྤྲུལ་པའི་གཤེན། བསྟན་སྤེལ་གཤེན་པོ་བཅུ་
དྲུག་སྟེ། དེ་ལྟར་འཛིན་སྐྱོང་སྤེལ་བ་ཡི། བསྟན་པ་བཞག་པའི་གནས་སུ་བཟང་།
བསྟན་པ་འཛིན་སྐྱོང་སྤེལ་བ་ཡི། གཅིག་ལ་གཅིག་སྡོངས་གཅིག་གི་གྲོགས། དེ་གསུམ་
ཟུང་འབྲེལ་ཐབས་མཆོག་གིས། བསྟན་པ་མཐའ་རུ་རྒྱས་པར་འབྱུང་། བསྟན་པ་
བཞག་པའི་གནས་ཉིད་དོ། ། །
གཉིས་པ་བཞག་པའི་དོན་ཆེད་ནི། ད་ལྟའི་དུས་ཀྱི་བསྐལ་པ་དང༌། ཕྱི་རབས་
བསྐལ་པ་མི་མཉམ་པར། དུས་ཀྱི་བསྐལ་པ་མར་འགྲིབ་དུས། སེམས་ཅན་ལས་
དབང་ཆ་ཞན་པས། ཕྱི་རབས་གང་ཟག་འགྲོ་བ་རྣམས། སྐད་ཅིག་རྫོགས་སངས་
རྒྱ་བ་དང་། ཡུད་ཅིག་སྒྲིབ་པ་འབྱང་བ་ཉུང་། དེ་ཕྱིར་སྒྲིབ་བྱང་ཚོགས་རྫོགས་ནས།
འབྲས་བུ་ཐར་པ་རིམ་བགྲོད་ཕྱིར། བསྟན་པ་རྣམ་གསུམ་རྗེས་བཞག་ལ། སྐུ་གདུང་
བརྩིག་ཅིང་སྐུ་གཟུགས་བཞེངས། གསུང་རབ་ཡི་གེའི་རྒྱུད་བྲིས་ན། འབྲས་བུ་ཐར་
པ་ཐོབ་ཕྱིར་དང་། སྒྲིབ་གཉིས་བྱང་བར་སྦྱོང་ཕྱིར་དང་། ཚོགས་གཉིས་རྫོགས་པར་
ཚོགས་ཕྱིར་རོ། །
གསུམ་པ་བཞག་པའི་ཐབས་ལས་སུ། སྐུ་གདུང་སྐུ་གཟུགས་གསུང་རབ་གསུམ།
བསྟན་པ་རྣམ་གསུམ་རྗེས་བཞག་སྟེ། ཐོག་མར་བདེར་གཤེགས་སྐུ་གདུང་ལས། ཕོ་
བྲང་གཞལ་ཡས་མཆོད་རྟེན་གསུམ། ཕོ་བྲང་གསས་ཁང་སྒོ་དགུ་སྟེ། གཞལ་ཡས་
གང་འདུལ་ཐོག་ཏུ་དབུབས། མཆོད་རྟེན་ཁྲི་འཕང་བང་རིམ་བརྩིགས། སྐུ་གཟུགས་
187



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
དེ་དག་རྣམ་པ་གསུམ། རིས་སུ་བྲིས་དང་འབུར་དུ་བཏོད། ལུགས་སུ་བླུག་དང་
རྣམ་པ་གསུམ། གསུང་རབ་དག་ལ་རྣམ་པ་གསུམ། རྒྱལ་བའི་ཞལ་ནས་གསུངས་པ་
ཡི། བཀའ་ལ་ཐོག་མཐའ་བར་དང་གསུམ། དེ་ཡང་སོ་སོར་དབྱེ་བ་ན། དང་པོ་ཀུན་
རྫོབ་བདེན་པ་གསུང་། བར་པ་བདེན་གཉིས་དོར་མཉམ་གསུང་། ཐ་མར་དོན་དམ་
བདེན་པ་གསུང་། དེ་ཡང་མཛད་པ་བཅུ་གཉིས་ཀྱི། བསྟན་སྤེལ་ཡན་ཆད་ཀུན་རྫོབ་
ཚུལ། རྗེས་བཞག་ཡན་ཆད་བདེན་གཉིས་ཚུལ། མྱང་འདས་ཡན་ཆད་དོན་དམ་ཚུལ།
ཐོག་མར་བསྟན་སྤེལ་ཡན་ཆད་ལ། རྣམ་པ་གཉིས་སུ་འཆད་པ་སྟེ། རིག་པའི་གནས་
དང་བསྟན་པའི་བོན།
ཐོག་མར་རིག་པའི་གནས་ལས་སུ། དེ་ཡང་རྣམ་པ་ལྔ་རུ་སྟེ། བཟོ་དང་སྒྲ་དང་
གསོ་བ་དང༌། ཕྱི་ནང་རིག་པ་གཉིས་དང་ལྔ། དང་པོར་འབྱུང་བའི་གནས་ལྔ་དང་།
བར་དུ་འབྱུང་བའི་རྒྱུ་ལྔ་དང་། ཐ་མར་འབྱུང་བའི་བོན་ལྔ་སྟེ། དང་པོ་འབྱུང་བའི་
གནས་ལྔ་ནི། བདག་ཉིད་སྐུ་ཡི་རྒྱུད་ལྔ་སྟེ། ཡེ་མཁྱེན་སྒྲ་བླའི་རྒྱལ་པོ་དང་། ཡེ་རྗེ་
སྨན་ལྷའི་རྒྱལ་པོ་དང་། ཡེ་དབང་ས་ཡི་རྒྱལ་པོ་དང་། ཡེ་དབལ་མཐུ་ཡི་རྒྱལ་པོ་
དང་། རིགས་བཞི་སངས་པོ་ཉིད་དང་ལྔ། དང་པོར་བྱུང་བའི་གནས་ལྔའོ། །བར་དུ་
འབྱུང་བའི་རྒྱུ་ལྔ་ནི། བསྐལ་སྲིད་འབྱུང་བའི་རྒྱུ་རྐྱེན་ལས། མངོན་པ་བཟོ་ཡི་རིག་པ་
བྱུང་། སྤྱི་རྗེ་རྒྱལ་པོ་བྱ་ཁྱུང་ལས། འཆད་པ་སྒྲ་ཡི་རིག་པ་བྱུང་། ཡེ་ཡོད་ནམ་མཁའི་
བ་མོ་ལས། ཀུན་སྐྱབས་གསོ་བའི་རིག་པ་བྱུང་། ས་བདག་གསེར་གྱི་རུས་སྦལ་ལས།
ཀུན་མཁྱེན་ཕྱི་ཡི་རིག་པ་བྱུང་། ཆུ་སྲིན་ཡིད་བཞིན་རྒྱལ་བ་ལས། ཡིད་བཞིན་ནང་
གི་རིག་པ་བྱུང་། བར་དུ་བྱུང་བའི་རྒྱུ་ལྔའོ། །ཐ་མར་བྱུང་བའི་བོན་ལྔ་ནི། དེ་ཡང་
རྣམ་པ་བཞི་རུ་སྟེ། མདོ་འབུམ་གཟུངས་དང་མན་ངག་བཞི། ཐོག་མར་བཟོ་ཡི་རིག་
པ་ལས། མདོ་འབུམ་གཟུངས་དང་མན་ངག་སྟེ། དང་པོ་མདོ་ལས་རྣམ་པ་གསུམ།
པ་ལས
188



མདོ་སྡེ།
བསྟན་པ་རྗེས་བཞག་གི་མདོ། །
མང་༼ད༽
མངོན་པ་མཛོད་ཆེན་བསྐལ་པའི་མདོ། སྲིད་པ་སྟོང་རྩིས་སྲིད་པའི་མདོ། ཆགས་
གནས་འཇིག་སྟོང་འབྱུང་བའི་མདོ། གཉིས་པ་འབུམ་ལས་རྣམ་པ་གསུམ། བསྐལ་པ་
སྣང་སྲིད་འཁོར་ལོའི་འབུམ། སྲིད་པའི་མིའུ་རྒྱུད་ཀྱི་འབུམ། འབྱུང་བ་ཆགས་གནས་
འཇིག་སྟོང་འབུམ། གསུམ་པ་གཟུངས་ལས་རྣམ་པ་གསུམ། ཡོད་པ་སྐྱབས་བྱེད་
བརྟན་པའི་གཟུངས། མེད་པ་སྲིད་བྱེད་འཕེལ་བའི་གཟུངས། སྣང་སྲིད་འཇིག་རྟེན་
ཞི་བདེའི་གཟུངས། བཞི་པ་མན་ངག་རྣམ་པ་གསུམ། འབུམ་པ་དབལ་ཆེན་མཐུ་ཡི་
རྒྱུད། འབར་བ་དཔལ་ཆེན་ཛཱ་ཡི་རྒྱུད། རམ་པ་དབལ་ཆེན་གཤེད་ཀྱི་རྒྱུད། ཐམས་
ཅད་ཀུན་ལ་སྤྱིར་རྒྱུག་པའི། མངོན་པ་སྤྱི་རྗེ་རིག་པའོ། །
གཉིས་པ་སྒྲ་ཡི་རིག་པ་ལས། དེ་ཡང་རྣམ་པ་བཞི་ཡིན་ཏེ། མདོ་འབུམ་གཟུངས་
དང་མན་ངག་བཞི། ཐོག་མར་མདོ་ལས་རྣམ་པ་གསུམ། རིག་པ་ཁུ་བྱུག་རྒྱུད་ཀྱི་
མདོ། ཚངས་པ་རྣམ་འགྲེལ་ལུང་གི་མདོ། ཡིད་བཞིན་སྙིང་པོ་མན་ངག་མདོ། གཉིས་
པ་འབུམ་ལའང་རྣམ་པ་གསུམ། ལྷ་སྲིན་འཁྲུག་འབུམ་ནག་པོ་དང་། སྒྲ་ཚད་རྩོད་
འབུམ་ཁྲ་བོ་དང་། དག་པའི་ལྷ་འབུམ་དཀར་པོ་གསུམ། གསུམ་པ་གཟུངས་ལའང་
རྣམ་པ་གསུམ། ལྷ་སྲིན་ཞི་བྱེད་གསང་བའི་གཟུངས། སྡེ་རྒྱད་གཟུངས་རིང་བཟློག་
པའི་གཟུངས། དག་པ་ཡེ་ཤེས་ལྷ་ཡི་གཟུངས། བཞི་པ་མན་ངག་རྣམ་པ་གསུམ།
བསྐལ་པ་དུས་ཀྱི་འཁོར་ལོ་དང་། སྲིད་པ་དུས་ཀྱི་འཁོར་ལོ་དང༌། འབྱུང་བ་དུས་ཀྱི་
འཁོར་ལོ་གསུམ། སྒྲ་ཚིག་རིག་པའི་བོན་སྡེའོ། །
གསུམ་པ་གསོ་བ་རིག་པ་ལ། དེ་ཡང་རྣམ་པ་བཞི་ཡིན་ཏེ། མདོ་འབུམ་གཟུངས་
དང་མན་ངག་བཞི། ཐོག་མར་མདོ་ལ་རྣམ་པ་གསུམ། ཁྲི་སྡེ་རིག་པ་དཔྱད་ཀྱི་མདོ།
བདུད་རྩིའི་ཟིལ་པ་སྨན་གྱི་མདོ། ཡན་ལག་བརྒྱད་པ་གསང་བའི་མདོ། གཉིས་པ་
འབུམ་ལ་རྣམ་པ་གསུམ། གསོ་བྱའི་ནད་འབུམ་ནག་པོ་དང་། གསོ་བྱེད་འཚོ་འབུམ་
189



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཁྲ་བོ་དང་། རྣམ་རྒྱལ་སྨན་འབུམ་དཀར་པོའོ། །གསུམ་པ་གཟུངས་ལ་རྣམ་པ་གསུམ།
ཉོན་མོངས་ནད་འཇོམས་རྩི་ཡི་གཟུངས། བདུད་རྩིའི་འཁྱིལ་པ་སྨན་གྱི་གཟུངས།
བདུད་རྩི་གསང་བ་ཡོན་ཏན་གཟུངས། བཞི་པ་མན་ངག་རྣམ་པ་གསུམ། ཡེ་རྗེ་སྨན་
ལྷའི་དཀྱིལ་འཁོར་དང༌། བདུད་རྩི་གསང་བའི་བསྒྲུབ་པ་དང༌། དུག་འཇོམས་སྔགས་
ཀྱི་སྦྱོར་བ་སྟེ། གསོ་བ་རིག་པའི་བོན་སྡེའོ། ། །
བཞི་པ་ཕྱི་ཡི་རིག་པ་ལ། དེ་ཡང་རྣམ་པ་བཞི་ཡིན་ཏེ། མདོ་འབུམ་གཟུངས་
གསུམ་མན་ངག་བཞི། ཐོག་མར་མདོ་ལ་རྣམ་པ་གསུམ། སྣང་སྲིད་ཀུན་གསལ་
གཏོ་ཡི་མདོ། རིན་ཆེན་ཀུན་གསལ་རྩིས་གྱི་མདོ། གཙུག་ལག་གབ་ཙེ་དཔྱད་ཀྱི་
མདོ། གཉིས་པ་འབུམ་ལ་རྣམ་པ་གསུམ། སྣང་སྲིད་གཏོ་འབུམ་ནག་པོ་དང་། རིན་
ཆེན་ཀུན་འབུམ་ཁྲ་བོ་དང༌། གཙུག་ལག་དཔལ་འབུམ་དཀར་པོ་གསུམ། གསུམ་
པ་གཟུངས་ལ་རྣམ་པ་གསུམ། སྣང་སྲིད་ཁ་སྐོང་གཏོ་ཡི་གཟུངས། རིན་ཆེན་ཀུན་
གསལ་རྩིས་ཀྱི་གཟུངས། གཙུག་ཏོར་དཀར་མོ་གདུགས་ཀྱི་གཟུངས། བཞི་པ་མན་
ངག་རྣམ་པ་གསུམ། གབ་ཙེ་བྱང་གླིང་དགུ་བསྐོར་དང་། ཇུ་ཞགས་སྲིད་པའི་འཁོར་
ལོ་དང་། མན་ངག་དུས་འཁོར་རྩིས་འཛིན་གསུམ། ཕྱི་ཡི་རིག་པའི་བོན་སྡེའོ། །
ལྔ་པ་ནང་གི་རིག་པ་ལ། དེ་ཡང་རྣམ་པ་བཞི་ཡིན་ཏེ། མདོ་འབུམ་གཟུངས་
གསུམ་མན་ངག་བཞི། ཐོག་མར་མདོ་ལ་རྣམ་པ་གསུམ། གདུལ་བྱ་སྲིད་པ་རྒྱུད་
ཀྱི་མདོ། འདུལ་བྱེད་མན་ངག་དོན་གྱི་མདོ། འདུལ་བ་ཐུགས་རྗེའི་ཐབས་ཀྱི་མདོ།
གཉིས་པ་འབུམ་ལས་རྣམ་པ་གསུམ། དྲག་པོའི་ཀླུ་འབུམ་ནག་པོ་དང་། འདུལ་བའི་
ཀླུ་འབུམ་ཁྲ་བོ་དང༌། གཙང་མའི་ཀླུ་འབུམ་དཀར་པོ་གསུམ། གསུམ་པ་གཟུངས་
ལས་རྣམ་པ་གསུམ། སྡུག་བསྔལ་ཞི་བྱེད་ཐར་པའི་གཟུངས། བཀྲ་ཤིས་ཕན་བདེ་
སྨོན་ལམ་གཟུངས། ཉོན་མོངས་ཐར་ལམ་བདེ་བྱེད་གཟུངས། བཞི་པ་མན་ངག་རྣམ་
190



མདོ་སྡེ།
བསྟན་པ་རྗེས་བཞག་གི་མདོ། །
པ་གསུམ། ཡེ་དབལ་མཐུ་ཡི་རྒྱལ་པོ་དང་། གདོན་འདུལ་དབང་གི་དབང་པོ་དང་།
བདུད་འཇོམས་གསང་བའི་བདག་པོ་སྟེ། ནང་གི་རིག་པའི་བོན་སྡེའོ། །དེ་ལྟར་རིག་
པའི་གནས་ལྔ་ལས། སོ་སོར་རྣམ་གྲངས་དབྱེ་བ་ཡི། མདོ་འབུམ་གཟུངས་གསུམ་
མན་ངག་བཞི། སྤྱི་སྡེ་ཆེན་པོ་དྲུག་ཅུ་སྟེ། སྒོས་སྡེ་གྲངས་ལས་འདས་པ་ནི། རིག་པའི་
གནས་སུ་བསྟན་པའོ། །
གཉིས་པ་བསྟན་པའི་བོན་ལས་སུ། བོན་ལ་རྣམ་པ་གསུམ་དུ་སྟེ། སྤྱི་རུ་བརྒྱད་ཁྲི་
བཞི་སྟོང་དང་། སྒོས་སུ་གསས་མཁར་སུམ་བརྒྱ་དང་། ཡང་སྒོས་ཐེག་པ་རིམ་དགུ་
སྟེ། དེ་ཡང་འདུལ་དང་གཉེན་པོ་གཉིས། ཉོན་མོངས་བརྒྱད་ཁྲི་བཞི་སྟོང་ལ། བོན་
སྒོ་བརྒྱད་ཁྲི་བཞི་སྟོང་བསྟན། འཁྲུལ་རྟོག་སུམ་བརྒྱ་དྲུག་ཅུ་ལ། གསས་མཁར་སུམ་
བརྒྱ་དྲུག་ཅུ་བསྟན། མ་རིག་འཁྲུལ་པའི་སྒོ་དགུ་ལ། བོན་སྒོ་ཐེག་པ་རིམ་དགུར་
བསྟན། བོན་སྒོ་ཐེག་པ་རིམ་དགུ་ལ། རྒྱུ་འབྲས་ཐེག་པ་བརྒྱད་དུ་དབྱེ། ཐོག་མར་རྒྱུ་
ཡི་ཐེག་པ་ལས། ཕ་སྣང་འཕྲུལ་སྲིད་རྣམ་པ་བཞི། ཕྱྭ་གཤེན་ཐེག་པའི་བོན་སྒོ་ལས།
གཏོ་རབས་ཤིང་ལོ་རྒྱས་པ་དང་། དཔྱད་རྒྱུད་བདུད་རྩིའི་ཟིལ་པ་དང་། ཀུན་རྫོབ་
སྒྱུ་འཕྲུལ་འཁོར་ལོ་གསུམ། སྨྲང་རྒྱུད་ཆུ་བོ་གཞུང་རིང་བཞི། དེ་ལས་སོ་སོར་གྱེས་པ་
ཡི། ཕྱྭ་གཤེན་ཐེག་པ་བསམ་མི་ཁྱབ། གཉིས་པ་སྣང་གཤེན་ཐེག་པ་ལས། ལྷ་ལ་ཡོན་
འབུལ་བགེགས་ལ་གླུད། གཏོ་ཡིས་རྩི་དང་ཕན་གྱིས་བསོད། སྲིད་པ་རབ་འབྱམས་
མདོས་སྐོང་སྟེ། མདོས་རིགས་སུམ་བརྒྱ་དྲུག་ཅུར་དབྱེ། གསུམ་པ་འཕྲུལ་གཤེན་ཐེག་
པ་ལས། སྟོབས་ལྔ་ཐབས་དྲུག་ལས་རིམ་གྱི། རྫུ་འཕྲུལ་བཅུ་གསུམ་མཐུ་ཡི་རྒྱུད། ཛ་
དབལ་ཐིས་གསུམ་དྲག་པོའི་རྒྱུད། རྒྱུད་སྡེ་ཆེན་པོ་བཞི་རུ་དབྱེ། བཞི་པ་སྲིད་གཤེན་
ཐེག་པ་ལས། ཤི་ཐབས་སུམ་བརྒྱ་དྲུག་ཅུ་དང་། འདུར་ཐབས་བརྒྱད་ཅུ་རྩ་གཅིག་སྟེ།
འདི་ཕྱིའི་ཕན་བདེའི་བོན་སྡེར་དབྱེ། ལྔ་པ་དགེ་བསྙེན་ཐེག་པ་ལས། དགེ་བསྙེན་རྒྱུ་
ས-
191



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འབྲས་དཀའ་སླ་སྟེ། མདོ་སྡེ་ཆེན་པོ་བརྒྱད་དུ་དབྱེ། སྣོད་བཅུད་འབྱུང་རྫོགས་བསྐལ་
པའི་མདོ། དཀའ་བ་གླིང་དགུ་སྲིད་པའི་མདོ། ཆགས་གནས་འཇིག་སྟོང་འབྱུང་བའི་
མདོ། དྲག་རྩུབ་ཞི་བྱེད་སྙོམས་པའི་མདོ། ཐུགས་རྗེ་ཤེས་རབ་དྲ་བའི་མདོ། སྲུང་
ཁྲིམས་ངོ་མཚར་ཡོན་ཏན་མདོ། སེམས་སྒྲུབ་སིལ་བུ་དོན་གྱི་མདོ། བསྐལ་སྲིད་འབྲོས་
དེད་ལུང་གི་མདོ། དེ་ལྟར་མདོ་སྡེ་གཞུང་བརྒྱད་ལས། མདོ་ཕྲན་ཉིས་བརྒྱ་ལྔ་བཅུ་
སྟེ། དགེ་བསྙེན་ཐེག་པའི་བོན་དུ་དབྱེ། དྲུག་པ་དྲང་སྲོང་ཐེག་པ་ལས། འབུམ་སྡེ་
བཞི་ཡི་གཞུང་ལས་འགྲེལ། གཙང་དག་རྒྱས་པ་ཡུམ་གྱི་འབུམ། གྱད་དོར་སིལ་བ་ལྷ་
ཡི་འབུམ། བོན་ཉིད་རབ་འབྱམས་སྲིད་པའི་འབུམ། འགྲོ་འདུལ་གཤེན་རབ་དྲ་བའི་
འབུམ། དེ་དག་འབུམ་སྡེ་བཞི་ལས་སུ། འབུམ་ཕྲན་བརྒྱ་དང་རྩ་བརྒྱད་དབྱེ། དྲང་
སྲོང་ཐེག་པའི་བོན་སྡེའོ། །བདུན་པ་ཨ་དཀར་ཐེག་པ་ལས། སྔགས་སྡེ་ཆེན་པོ་དགུ་
རུ་སྟེ། གསང་སྔགས་རིགས་སྔགས་གཟུངས་སྔགས་དང་། ཐིས་སྔགས་དབལ་སྔགས་
སྤུར་སྔགས་དང་། དམོད་སྔགས་དྲག་སྔགས་ངན་སྔགས་ཏེ། གསང་བ་སྔགས་ཀྱི་སྡེ་
དགུ་ལས། ཡན་ལག་སུམ་བརྒྱ་དྲུག་ཅུར་དབྱེ། ཨ་དཀར་ཐེག་པའི་བོན་སྡེའོ། །བརྒྱད་
པ་ཡེ་གཤེན་ཐེག་པ་ལས། ལྟ་སྒོམ་སྤྱོད་འབྲས་བཞི་རུ་དབྱེ། རྒྱུད་ལུང་མན་ངག་སྤྱི་
ཁོག་དབུབ། རྩ་རླུང་ཐིག་གསུམ་བདེ་དྲོད་སྤར། མན་ངག་གནད་དོན་བསམ་མཐའ་
ཡས། ཡེ་གཤེན་ཐེག་པའི་བོན་སྡེའོ། །དགུ་པ་བླ་མེད་ཐེག་པ་ནི། ཐེག་བརྒྱད་སྤྱི་ལ་
ཁྱབ་པ་སྟེ། གཡུང་དྲུང་སྤྱི་ལུང་ཆེན་པོའོ། །དེ་ལྟར་གནས་ལྔ་ཐེག་པ་དགུ། དང་པོར་
གསུངས་པའི་བཀའ་ལུང་ངོ༌། །
བར་པ་བདེན་གཉིས་ཚུལ་གསུངས་པ། སྒོ་བཞི་མཛོད་དང་ལྔ་རུ་དབྱེ། སྒོ་བཞི་
མཛོད་ལྔའི་རིམ་པ་ནི། དཔོན་གསས་མན་ངག་ལུང་གི་སྒོ། ཆེན་པོ་ལྔ་རུ་དབྱེ་བ་
སྟེ། གསས་མཁར་ཆེན་པོར་དབྱེ་བ་དང་། སྤྱི་ལུང་ཆེན་པོར་དབྱེ་བ་དང་། ཐེག་པ་
I92



མདོ་སྡེ།
བསྟན་པ་རྗེས་བཞག་གི་མདོ།
ཆེན་པོར་དབྱེ་བ་དང་། རྫོགས་པ་ཆེན་པོར་དབྱེ་བ་དང་། རྒྱུད་ལུང་ཆེན་པོར་དབྱེ་
བའོ། །ཆབ་ནག་སྲིད་པའི་རྒྱུད་ཀྱི་སྒོ། རྒྱུད་སྡེ་བཅུ་རུ་དབྱེ་བ་སྟེ། གཏོ་རྒྱུད་ཤིང་
ལོ་རྒྱས་པ་དང་། དཔྱད་རྒྱུད་བདུད་རྩིའི་འཁྱིལ་བ་དང་། སྨྲང་རྒྱུད་ཆུ་བོའི་གཞུང་
རིང་དང་། སེམས་རྒྱུད་དྲ་མ་གཞུང་བཞི་དང་། ལྷ་རྒྱུད་ཐུགས་ཀར་ཕུ་རབས་དང་།
མཐུ་རྒྱུད་སྒྲ་བླའི་མཁར་རབས་དང་། སྲིད་རྒྱུད་ཡེ་རྗེ་སྨོན་རྫོང་དང་། གསས་རྒྱུད་
པ་བ་སེང་ང་དང་། དབང་རྒྱུད་ལྷ་རུམ་འོ་དཀར་དང༌། སྐོས་རྒྱུད་རབ་འབྱམས་
འཁོར་ལོ་སྟེ། སྲིད་པ་རྒྱུད་ཀྱི་བོན་སྡེའོ། །འཕན་ཡུལ་རྒྱས་པ་འབུམ་གྱི་སྒོ། འབུམ་སྡེ་
ཆེན་པོ་བཅུ་གཉིས་ཏེ། བྱེ་མ་ཉི་ཁྲི་ཆུ་ཡི་འབུམ། ཤེས་རབ་ཕར་ཕྱིན་ཡུམ་གྱི་འབུམ།
ཁམས་བརྒྱད་རིག་པ་གཏན་དབབ་འབུམ། མུ་ཏྲ་འཕྱོང་བཞི་བྱ་བྱེད་འབུམ། ཡེ་
གཤེན་བཀོད་པ་དོན་གྱི་འབུམ། གཡུང་དྲུང་ས་བཅུ་ལམ་གྱི་འབུམ། རྣམ་དག་ཚུལ་
ཁྲིམས་འདུལ་བའི་འབུམ། དགེ་རྒྱས་ཚོགས་ཆེན་ཡོན་ཏན་འབུམ། ཕུན་སུམ་ཚོགས་
པ་བདལ་པའི་འབུམ། མངོན་རྟོགས་རིག་པ་རྩེ་མོའི་འབུམ། ཡེ་ཤེས་ཉི་མ་དགུ་ཤར་
འབུམ། གསལ་བ་ཡེ་ཤེས་དོན་གྱི་འབུམ། འབུམ་སྡེ་ཆེན་པོ་བཅུ་གཉིས་ལས། འདོན་
མཆོད་འབུམ་ཕྲག་གཉིས་སུ་དབྱེ། འཕན་ཡུལ་རྒྱས་པའི་བོན་སྡེའོ། །ཆབ་དཀར་
དྲག་པོ་སྔགས་ཀྱི་སྒོ། རྒྱུད་ལུང་མན་ངག་གསུམ་དུ་དབྱེ། རྒྱུད་ནི་རྣམ་པ་གསུམ་དུ་
སྟེ། ཕྱི་རྒྱུད་ནང་རྒྱུད་གསང་རྒྱུད་གསུམ། ལུང་ནི་རྣམ་པ་གཉིས་སུ་སྟེ། སྤྱི་ལུང་ཕུན་
སུམ་ཚོགས་པ་དང་། སྒོས་ལུང་གསལ་བའི་སྒྲོན་མའོ། །མན་ངག་རྣམ་པ་གསུམ་དུ་
སྟེ། བསྙེན་སྒྲུབ་ལས་དང་གསུམ་དུའོ། །དེ་ལྟར་མན་ངག་རྒྱུད་ལུང་ལས། སོ་སོར་
དབྱེ་བ་གྲངས་ལས་འདས། ཆབ་དཀར་སྔགས་ཀྱི་བོན་སྡེའོ། །སྒོ་བཞི་སྤྱི་ལ་རྒྱུག་པ་
ཡི། མཐོ་ཐོག་སྤྱི་རྒྱུག་མཛོད་ཀྱི་བོན། མདོ་སྡེ་བཞི་རུ་དབྱེ་བ་སྟེ། དུས་གསུམ་གཤེན་
རབ་འབྱུང་ཁུངས་དང་། ཁམས་གསུམ་སེམས་ཅན་སྐྱེ་འཆི་དང་། སྣོད་རྟེན་འབྱུང་
193



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བ་ཆགས་འཇིག་དང་། བླ་མེད་གོ་འཕང་སྒྲུབ་ཐབས་ཏེ། མདོ་སྡེ་ཆེན་པོ་གཞུང་བཞི་
ལས། སོ་སོར་དབྱེ་བ་བཞི་བཅུ་རེ། འདུས་པ་བརྒྱ་དང་དྲུག་ཅུ་སྟེ། མདོ་ཕྲན་སྟོང་
དང་རྩ་གཉིས་ནི། མཐོ་ཐོག་མཛོད་ཀྱི་བོན་སྡེའོ། །དེ་ལས་སོ་སོར་དབྱེ་བ་ནི། །མདོ་
འབུམ་གཟུངས་དང་རྣམ་པ་གསུམ། རྒྱུད་ལུང་མན་ངག་གསུམ་དང་དྲུག །བཀའ་
རྒྱུད་ཟུང་གསུམ་ཡ་དྲུག་སྟེ། སྡེ་སྣོད་ཟུང་གསུམ་ཡ་དྲུག་དང་། ཟུང་འབྲེལ་བཅུ་
གཉིས་སྤྱི་རུ་ཁྱབ། བར་པ་བདེན་གཉིས་ཟུང་འབྲེལ་བོན། བར་དུ་གསུང་པའི་བཀའ་
ལུང་ངོ༌། །
ཐ་མ་ཕྱི་ནང་གསང་གསུམ་སྟེ། ཕྱི་རྒྱུད་འདུལ་བ་ཁྲིམས་ཀྱི་སྡེ། ནང་རྒྱུད་གསང་
བ་སྔགས་ཀྱི་སྡེ། གསང་རྒྱུད་བླ་མེད་དོན་གྱི་སྡེ། ཡང་དག་དོན་དུ་གསུངས་པ་སྟེ།
བཀའ་ལུང་ཐོག་མཐའ་བར་གསུམ་མོ། །དེ་ལྟར་བཀའ་ཡི་བསྡུ་བ་ལ། ད་ལྟ་བསྟན་
པ་རྗེས་བཞག་དུས། གསོ་བ་རིག་པའི་སྡེ་ལྔ་དང་། བོན་སྒོ་ཐེག་པ་རིམ་དགུ་དང་།
གསས་མཁར་སུམ་བརྒྱ་དྲུག་ཅུ་དང༌། བོན་སྒོ་བརྒྱད་ཁྲི་བཞི་སྟོང་རྣམས། ཐབས་
དང་ཤེས་རབ་ཟུང་སྦྲེལ་ནས། མི་བརྗེད་གཟུངས་ཐོབ་གཤེན་རྣམས་དང་། འཕྲུལ་
གྱི་ཡི་གེ་མཁན་རྣམས་ཀྱིས། རི་ཆེན་སྣ་ལྔའི་གླེགས་བམ་རྩོམས། སྒོ་བཞི་མཛོད་དང་
ལྔ་རུ་ཕྱེས། ཕྱི་རབས་འགྲོ་བ་དྲང་ཕྱིར་དུ། བསྟན་པ་རྗེས་སུ་གཞག་པར་བྱོས། ཞེས་
གསོལ་ཏོ། །
དེ་ལ་སྟོན་པ་འཁོར་དང་བཅས་པ་རྣམས་ཀྱང༌། སྲིད་པའི་རྒྱལ་པོ་སངས་པོ་
འབུམ་ཁྲིའི་གསུངས་པ་དེ་ལ་ཤིན་ཏུ་ཡང་སྤྲོ་བ་སྐྱེས་ནས། སྲིད་པའི་རྒྱལ་པོས་བཀའ་
སྩལ་པ་བཞིན་དུ། རིན་པོ་ཆེའི་གླེགས་བམ་རྣམས་བརྩམ་སྟེ། དེ་ཡང་ཤི་ཤོན་གཙང་
མའི་ཤོག་བུ་ལ། དྲི་བཟང་གི་སྨན་དང་། མེ་ཏོག་མཛེས་པའི་ཁ་དོག་བསྒྱུར་ནས།
དུང་ཤོག་དཀར་པོ་དང༌། གསེར་ཤོག་སེར་པོ་དང༌། ཟངས་ཤོག་དམར་པོ་དང་།
194



མདོ་སྡེ།
བསྟན་པ་རྗེས་བཞག་གི་མདོ།
བཻཌཱུརྱའི་ཤོག་བུ་དང་། ཤེལ་འོད་ལྗང་གུའི་མདངས་ཅན་དང་ལྔ་ལ། རིན་པོ་ཆེ་སྣ་
ལྔའི་སྣག་ཚ་དང་། སྨྱུ་གུ་དང་། ཐིག་དང་། ཐིག་འཇོར་དང་། ཐིག་ཤིང་དང་། ཐིག་
སྐོར་རྣམས་བཅས་ཏེ། དེ་ཡང་སྲིད་པའི་རྒྱལ་པོ་སངས་པོ་དང་། སྟོན་པའི་སྒྲོན་མ་
གཉིས་ཀྱིས་བཀའ་ཐོག་མཐའ་བར་གསུམ་གྱི་དབྱེ་གཤགས་རྣམས་བཀའ་སྩལ་ནས།
བདེ་བར་གཤེགས་པའི་བཀའ་རྒྱུད་ཀྱི་ཞལ་བསྐོས་ནི་མཛད། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། རྨ་ལོ་གཙུག་ཕུད་དང་། གཡུ་ལོ་ཟུར་ཕུད་དང་།
གཏོ་བུ་འབུམ་སྲས་དང་། ཡིད་ཀྱི་ཁྱེའུ་ཆུང་དང༌། ཚངས་པ་གཙུག་ཕུད་དང་།
སྤང་ལ་གནམ་གཤེན་དང༌། ཁ་སྟེ་མུ་ཡ་དང༌། འཕྲུལ་བོན་གསང་བ་ངང་རིང་
སོགས། མི་བསྙེལ་བའི་གཟུངས་ཐོབ་པ་རྣམས་ཀྱིས་བདེ་བར་གཤེགས་པའི་བཀའ་
ལུང་དང་། མཛད་སྲོལ་རྣམས་ཀྱི་ངེས་ཚིག་ནི་བཏོན། ཀར་མ་ལི་ཤོ་དང་། ཡི་གེའི་
འཕྲུལ་ཆུང་དང་། ལྷ་བུ་འཕྲུལ་སྣང་དང༌། ལྷ་སྲས་དོན་གྲུབ་དང་། གེ་སར་གཞོན་
མཛེས་ལ་སོགས་པ་རྣམས་ཀྱིས། ཁ་དོག་སྣ་ལྔའི་ཤོག་བུ་ལ། རིན་ཆེན་སྣ་ལྔའི་སྣག་
ཚས་བྲིས་ཏེ། སྒོ་བཞི་མཛོད་དང་ལྔའི་བོན་རྣམས། རིན་ཆེན་སྣ་ལྔའི་གླེགས་བམ་
དུ་སྦམས་ཏེ། དེ་ཡང་དཔོན་གསས་སྡེ་རུ་བྲིས་ནས། གསེར་གྱི་གླེགས་བམ་ནང་
དུ་བཅུག །ཆབ་ནག་སྡེ་རུ་བྲིས་ནས་ལྕགས་ཀྱི་གླེགས་བམ་ནང་དུ་བཅུག །ཆབ་
དཀར་སྡེ་རུ་བྲིས་ནས་ཟངས་ཀྱི་གླེགས་བམ་ནང་དུ་བཅུག །འཕན་ཡུལ་སྡེ་རུ་བྲིས་
ནས་གཡུའི་གླེགས་བམ་ནང་དུ་བཅུག །གཙང་མ་མཐོ་ཐོག་སྤྱི་རྒྱུག་སྡེ་རུ་བྲིས་ནས།
བཻཌཱུརྱའི་གླེགས་བམ་ནང་དུ་བཅུག་སྟེ། སྟོན་པའི་སྐུ་གསུང་ཐུགས་ཀྱི་བསྟན་པ་ལ།
གདུལ་བའི་ཞིང་ཁམས་དང་། སྤྲུལ་པའི་སྐུ་མཆོག་དང༌། བསྟན་པའི་བོན་རྣམས་
ཀྱང་། སོ་སོ་རུ་ཆ་ལ་བསྙམས་ཏེ། དེ་ཡང་སྤྱིར་ན་སྟོང་གསུམ་གྱི་འཇིག་རྟེན་ན།
འཛམ་གླིང་བྱེ་བ་ཕྲག་བརྒྱ་རུ་ཡོད་དེ། སྤྲུལ་པའི་སྐུ་ཡིས་འདུལ་བའི་དུས་སུ། སྤྲུལ་སྐུ་
195



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བྱེ་བ་ཕྲག་བརྒྱ་རུ་བཀྱེ་ནས། འགྲོ་བ་སེམས་ཅན་གྱི་དོན་མཛད་པ་བཞིན་དུ། དེ་དང་
མཐུན་པར་གསུང་གིས་འདུལ་བའི་དུས་སུ། གསུང་རབ་ཀྱི་འབྲུ་རྟོག་གིན། ཚིག་དང་
ཡི་གེས་བཀྲིད་དགོས་པའི་ཕྱིར་དུ། སྒོ་བཞི་མཛོད་དང་ལྔའི་བོན་ལས། རིན་པོ་ཆེའི་
གླེགས་བམ་བྱེ་བ་ཕྲག་བརྒྱ་རུ་སྦམས་ནས། གསས་ཁང་དཀར་ནག་བཀྲ་གསལ་རྒྱ་
མཚོའི་གླིང་ཐོག་འབར་གྱི་ནང་དུ་བཞུགས་སུ་གསོལ་ཏེ། སྲིད་པའི་རྒྱལ་པོ་འཁོར་དང་
བཅས་པ་རྣམས་ཀྱང༌། ཐབས་དང་ཤེས་རབ་ཟུང་འབྲེལ་གྱི་འགྲོ་དོན་མཐར་ཕྱིན་
ནས། སླར་དགའ་ལྡན་གྱི་གནས་སུ་གཤེགས་སོ། །
༧ དེ་ནས་ཡང་དེའི་ཚེ་དེའི་དུས་ན། གཤེན་རབ་གཡུང་དྲུང་སེམས་དཔའ་གཏོ་
བུ་འབུམ་སྲས་ཀྱིས། སྟོན་པ་ལ་གསོལ་པ། སྟོན་པའི་སྒྲོན་མ་གཤེན་རབ་མི་བོ་ལགས། །
གསས་ཁང་དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་འདི། རྨང་རྩལ་ལྡན་
སྲིན་གྱིས་བཏིངས་པས་ནི་བརྟན། བད་གཉེན་པོ་ལྷས་བཏགས་པ་ནི་བརྗིད། ནང་
རྫུ་འཕྲུལ་ཀླུས་བྲིས་པས་ནི་བཀྲ། སྐོས་སྒམ་པོ་ཕུ་ཡིས་མཛད་པས་ནི་ལེགས། ལག་
བསོད་ལྡན་མིས་བླངས་པས་ནི་གྲུབ། བྱིན་བདེར་གཤེགས་རྣམས་ཀྱིས་བརླབས་པས་
ནི་རྒྱས། ད་ཡང་མངའ་སྟོན་པ་གཤེན་རབ་ཉིད་ཀྱིས་མ་དབུལ་ན། ཡུན་དུ་བཀྲ་མི་
ཤིས་ཤིང་མཐའ་རུ་བྱིན་མི་ཆེ་ན། འགྲོ་བའི་དོན་རྒྱ་ལག་ཕྱད་པ་རུ་མི་འགྱུར་རོ། །ཞེས་
གསོལ་ཏོ། །
དེ་ལ་སྟོན་པས་བཀའ་སྩལ་པ། སྐལ་ལྡན་དད་ཆེ་རིག་པའི་བློ་རྩལ་ཅན། མན་
ངག་ཚོད་ཟིན་ཚད་མའི་སྲང་འདྲ་ཁྱོད། ཞུས་པའི་དོན་དེ་སྐབས་ལ་རན་གྱིན་ཕོག །
སྟོན་པས་མངའ་དབུལ་ཞལ་བསྲོའི་དུས་ལ་བབ། བརྒྱད་ཁྲི་བཞི་སྟོང་བོན་གྱི་སྒོ་མོ་
ལ། ཤིན་ཏུ་རྒྱ་ཆེ་རབ་ཏུ་གྲངས་མང་ཞིང་། འཇུག་སྒོའི་ཡན་ལག་བསམ་གྱིས་མི་ཁྱབ་
ཀྱང༌། རྒྱས་པ་སྤྱིར་དྲངས་འགྲོ་བ་འདུལ་བའི་བོན། གཡུང་དྲུང་ཀློང་རྒྱས་དཀྱིལ་
196



༼ད༽
མདོ་སྡེ།
བསྟན་པ་རྗེས་བཞག་གི་མདོ།
འཁོར་ཞལ་ཕྱེས་ལ། ཕྲིན་ལས་བཅོ་བརྒྱད་གོ་རིམ་མ་ནོར་བར། ཉི་ཤུ་རྩ་བཞིའི་
སྐབས་དང་བརྡ་སྦྱོར་ཞིང་། གསུང་རབ་འབུམ་སྡེ་བོན་གྱི་སྐུ་དང་སྦྱོར། སྐུ་གདུང་
མཆོད་རྟེན་རྫོགས་པའི་སྐུ་དང་སྦྱོར། སྐུ་གཟུགས་སྤྱན་ཅན་སྤྲུལ་པའི་སྐུ་དང་སྦྱོར།
དོན་དུ་སོ་སོ་མ་ཡིན་གཅིག་གི་ངང་དུ་འདུས། མངའ་དབུལ་ཞལ་བསྲོ་དུས་གཅིག་ཁོ་
ནར་འབྱུང་ཞེས་བཀའ་སྩལ་ཞིག །རྒྱལ་སྲས་གཏོ་བུ་འབུམ་སངས་ལ་གཉེར་དུ་གཏད་
ནས། སྟོན་པ་ཉིད་ནམ་མཁའ་ལ་ལྷའི་སྐུ་ཕྱག་རྒྱ་ཆེན་པོར་བསྟན་ཏེ། སྐུ་བཞི་མཛེས་
པའི་ཞལ་བཞི་བཀྲ་བར་བཞུགས་སོ། །སླད་ནས་གཏོ་བུ་འབུམ་སངས་ལ་སོགས།
འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་ཀྱིས། ཕུན་སུམ་
ཚོགས་པའི་རྫས་དང་ཡོ་བྱད་སྣ་ཚོགས་པར་བསགས་ནས། གཡུང་དྲུང་ཀློང་རྒྱས་ཀྱི་
དཀྱིལ་འཁོར་ཞལ་ཕྱེས་ནས། བསྟན་པ་རྣམ་གསུམ་གྱི་མངའ་དབུལ་དང་ཞལ་བསྲོ་
རྒྱས་པར་མཛད་དོ། །
དེའི་ཚེ་དེའི་དུས་ན། འཇིག་རྟེན་གྱི་ཁམས་རྣམས་ཀྱང་གཡོ་གཡོའོ་རབ་ཏུ་གཡོའོ། །
འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་
ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་
ལྡེག་གོ་རབ་ཏུ་ལྡེག་གོ །ནམ་མཁའ་ལས་གསལ་བའི་འོད་མང་པོ་ཤར་རོ། །བར་
སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་
སོ། །དེའི་ཚེ་རྒྱལ་པོ་ཀ་དྷ་ལ་གསེར་གྱི་མདོག་ཅན་དང་། ཡུམ་མུ་དྲི་ལ་གསལ་འོད་
མ་ལ་སོགས། ཡུལ་ཁམས་དེའི་མི་རྣམས་ལས་ཤིན་ཏུ་གྲངས་མང་བ་ཞིག་དང་། སྟོང་
གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་
ཕྲ་རབ་ཀྱི་ཆར་དུ་ལྷགས་ནས། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ཏེ་སངས་
རྒྱས་ནས་སོང་ངོ༌། །སྟོན་པ་ཡང་ནམ་མཁའ་ལ་ལྷའི་སྐུ་ཕྱག་རྒྱ་ཆེན་པོར་བསྟན་པ་
197



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཡང༌། འགྲོ་བའི་དོན་རྫོགས་པར་གྲུབ་ནས། སླར་དོག་ལ་བབས་ཏེ། གསས་ཁང་
དཀར་ནག་བཀྲ་གསལ་གྱི་ནང་དུ་བཞུགས་ཏེ། བསྟན་པ་རྗེས་བཞག་གི་བཀྲ་ཤིས་
དང་དགའ་སྟོན་རྒྱ་ཆེན་པོ་རུ་བྱས་སོ། །དེའི་ཚེ་ཀོང་ཙེ་འཕྲུལ་གྱི་རྒྱལ་པོས་སྟོན་པ་
ལ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། ཉིད་ནི་འགྲོ་བའི་དོན་
མཛད་དཔལ་དང་མགོན། སེམས་ཅན་དོན་མཛད་ཡོངས་ལ་བཀའ་དྲིན་ཆེ། བསྟན་
པའི་མངའ་བདག་སྲིད་གསུམ་འདྲེན་པའི་དཔལ། གང་འདུལ་དེ་སྟོན་དཔལ་གྱི་འོད་
ཟེར་ཅན། བདག་ཅག་འགྲོ་ཀུན་ཉོན་མོངས་ཟུག་རྔུ་སེལ། དགོངས་དོན་བསམ་པ་
མཐའ་རུ་རྒྱས་པར་མཛད། འཇིག་རྟེན་ཁམས་ན་དགོངས་དོན་མང་ལགས་ཀྱང་།
བདག་ཅག་ལྷག་པར་བརྩེ་བའི་སྙིང་པོར་གྱུར། བསྟན་པ་རྣམ་གསུམ་བཞག་པའི་
གནས་སུ་མཛད། རྒྱལ་བའི་སྐུ་དྲིན་འཁོར་བར་མ་མཆིས་ཤིང་། བསྐལ་པར་ལུས་
སྲོག་ཕུལ་ཀྱང་འཁོར་མེད་ཅིང་། བཀའ་དྲིན་ཚད་དང་བགྲང་ལ་མ་མཆིས་ཀྱང་།
བདག་ཅག་དད་ཅིང་མོས་དང་འདུན་པ་དང་། རྒྱལ་བའི་སྐུ་དྲིན་རྗེས་སུ་བསབ་པའི་
ཕྱིར། རྒྱལ་སློད་ལོངས་སྤྱོད་འཁོར་དང་མངའ་དབང་དང་། བདག་གི་བུ་མོ་གཏན་
གྱི་གྲོགས་སུ་འབུལ། ཁབ་ཀྱི་ཆབ་སྲིད་དམ་པར་བཞེས་པར་ཞུ། ཞེས་གསོལ་ནས།
རྒྱལ་སློད་དང་། མངའ་རིས་དང་། ལོངས་སྤྱོད་བསམ་གྱིས་མི་ཁྱབ་པར་བཅས་
ནས་ཕུལ་ལོ། །སྟོན་པ་ཡང་ཤིན་ཏུ་ཐུགས་དགྱེས་ཏེ། ཁབ་ཀྱི་དམ་པར་བཞེས་ཤིང་།
འཁོར་རྣམས་དང་བཅས་ཏེ། ཀོང་ཙེ་འཕྲུལ་གྱི་རྒྱལ་པོའི་འགྲོ་དོན་མཐར་ཕྱིན་ནས།
སླར་འོལ་མོ་གླིང་ཆེན་གྱི་གསས་མཁར་ཁྲི་སྨོན་རྒྱལ་བཞད་ཀྱི་ནང་དུ་གཤེགས་ཏེ།
བཙུན་མོའི་མཚན་ནས་བརྟགས་ཤིང་། བཀྲ་ཤིས་ཀྱི་ཆོ་ག་དང་། ཕྱྭ་གཡང་དཔལ་
གསུམ་གྱི་དམུ་ཞགས་རྣམས་མཛད་ཅིང་སྟང་དང་དབྱལ་དུ་འཚོས་སོ། །སླད་ན་ཀོང་
ཙེ་འཕྲུལ་གྱི་རྒྱལ་པོ་ལ་སོགས། བསྟན་པ་བཞག་པའི་འཁོར་རྣམས་ཀྱང་། བསམ་
198



༼ད༽
མདོ་སྡེ།
བསྟན་པ་རྗེས་བཞག་གི་མདོ། །
དོན་གྱི་དགེ་བ་གྲུབ་ཅིང་མཐར་ཕྱིན་པས། གཡུང་དྲུང་གི་བོན་ལ་ཤིན་ཏུ་ཡང་སྤྲོ་བ་
སྐྱེས་ནས། ལུང་ངག་ཡིད་གསུམ་དགེ་བ་ལ་ཡིད་གཞུངས་ཏེ། རྒྱུན་དུ་བརྩོན་པར་
སྤྱོད་དོ། །འདུས་པ་རིན་པོ་ཆེའི་རྒྱུད། དྲི་མ་མེད་པ་གཟི་བརྗིད་རབ་ཏུ་འབར་བའི་
མདོ་ལས། སྟོན་པས་བསྟན་པ་རྣམ་གསུམ་རྗེས་སུ་བཞག་པའི་ལེའུ་སྟེ་ལྔ་བཅུ་ཐམ་
པའོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
199



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་
ཁྱིམ་སྤང་རབ་ཏུ་བྱུང་བའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ཡེ་སྤང་ལམ་ཨ་དཀར་སངས། གང་ཟག་
མི་ཡི་སྐད་དུ་ན། སྟོན་པས་ཁྱིམ་སྤང་རབ་ཏུ་བྱུང་བའི་མདོ། རྣམ་པ་ཐམས་ཅད་
མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
སྔོན་གྱི་བསྐལ་པ་གྲངས་མེད་གསུམ་ལ་ཚོགས་བསགས། གྲངས་མེད་གསུམ་ལ་སྒྲིབ་
པ་སྦྱངས་པའི་མཐུས། ཚོགས་རྫོགས་སྒྲིབ་པ་བྱང་ནས་མངོན་པར་སངས་རྒྱས་ཏེ།
བོན་གྱི་སྐུ་བདེ་བ་ཆེན་པོ་ཐོབ་ཀྱང་། གཞན་དོན་དུ་འགྲོ་བ་སེམས་ཅན་གྱི་དོན་ལ་
དགོངས་ནས། ཚེ་ལོ་བརྒྱ་པའི་དུས་སུ་འདྲེན་པའི་སྟོན་པ་ལ་བྱོན་ཏེ། དེ་ཡང་དང་པོ་
འོག་མིན་གྱི་གནས་ནས། རྫོགས་སྐུ་གཤེན་ལྷ་འོད་དཀར་གྱི་དྲུང་དུ། འགྲོ་བ་འདུལ་
བའི་བོན་ལུང་ནོད་ནས་བྱོན་ནོ། །དེ་ནས་མགོན་བཙུན་ཕྱུའི་གྲོང་ཁྱེར་དུ། ཤེས་རབ་
བསྐྱེད་པའི་བློ་རྩལ་སྦྱངས་ནས་བྱོན་ནོ། །དེ་ནས་བར་ལྷ་འོད་གསལ་གྱི་གནས་ནས།
ཡེ་གཤེན་གཡུང་དྲུང་སེམས་དཔའ་འཁོར་དང་བཅས་ནས་བྱོན་ནོ། །དེ་ནས་སྲིད་པ་
200_



མདོ་སྡེ།
ཁྱིམ་སྤང་རབ་བྱུང་གི་མདོ།
༼ད༽
ཡེ་སངས་ཀྱི་གནས་སུ་སྲིད་པའི་རྒྱལ་པོ་དང་ཐབས་དང་ཤེས་རབ་ཟུང་དུ་འབྲེལ་ནས་
བྱོན་ནོ། །དེ་ནས་འོད་གསལ་ལྷའི་གནས་ནས་རིམ་པར་ལྷ་ལ་བབས་ཏེ་བྱོན་ནོ། །དེ་
ནས་སུམ་ཅུ་རྩ་གསུམ་གྱི་གནས་སུ། དཔལ་ལྷ་ལས་བབས་པའི་མཆོད་རྟེན་བཞེངས་
སུ་གསོལ་ནས། ལྷ་རྣམས་ལ་བསྟན་པའི་གཉེར་དུ་གཏད་ནས་བྱོན་ནོ། །དེ་ནས་རི་
རབ་ཀྱི་རྩེ་མོར་ལྷ་མཐུ་ཆེན་རྣམས་དམ་ལ་བཏགས་ནས་བྱོན་ནོ། །དེ་ནས་ལྷོ་འཛམ་
བུའི་གླིང་གི་དམིག །སོག་ཁ་བོན་གྱི་འབྱུང་གནས་ཀྱི་དབུས་སུ། འགྲོ་བ་རབ་འདྲེན་
འོད་ཀྱི་མཆོད་རྟེན་གྱི་རྩེ་ལ་བབས་ནས། སྲིད་གསུམ་ཚངས་པའི་གསུང་དང་བཅས་
ཏེ། འགྲོ་བ་སེམས་ཅན་གྱི་དང་བ་བསྐྱེད་ནས་བྱོན་ནོ། །དེ་ནས་རི་གཡུང་དྲུང་དགུ་
བརྩེགས་ཀྱི་ལྷོ་ཕྱོགས་གྲོང་ཁྱེར་ཡངས་པ་ཅན་གྱི་དབུས་དཀྱིལ། རྒྱལ་ས་བར་པོ་སོ་
བརྒྱད་ཀྱི་ནང་དུ། ཡབ་རྒྱལ་བོན་ཐོད་དཀར་དང་། ཡུམ་ཡོ་ཕྱི་རྒྱལ་བཞད་མ་གཉིས་
ཀྱི་སྲས་སུ་སྐུ་འཁྲུངས་ནས་སྐྱེ་བ་བཞེས་པ་ལ། འགྲོ་བ་སེམས་ཅན་གྱི་དོན་དུ་འགྲོ་
དྲུག་རང་མཐུན་གྱི་ཆ་ལུགས་སུ་དགོངས་ནས། མཛད་པ་རྣམ་པ་བཅུ་གཉིས་ཀྱི་དོན་
མཐར་ཕྱིན་པར་མཛད་དེ། དེ་ཡང་དང་པོ་སྐུ་སྐྱེ་བ་བཞེས་པ་དང་བསྟན་པ་སྤེལ་
བ་དང་། འགྲོ་བ་དྲང་བ་དང༌། ཁབ་བཞེས་པ་དང་། སྲས་སྤྲུལ་པ་དང་། བདུད་
བཏུལ་བ་དང་། བསྟན་པ་རྗེས་སུ་བཞག་པ་རྣམས་རིམ་པར་རྫོགས་ནས། ཁྱིམ་སྤང་
རབ་བྱུང་གི་མཛད་པའི་དུས་ལ་བབ་པས། དེ་ཡང་དགུང་ལོའི་ཚད་ནི་ལྔ་གསུམ་
བཅོ་ལྔ་དེ་རུ་གཟུང་སྟེ། ལྔ་གསུམ་བཅོ་ལྔ་རྒྱལ་བུའི་ཚད་དང་། ལྔ་གསུམ་བཅོ་ལྔར་
ཁབ་བཞེས་ཀྱི་ཚད་དང་། ལྔ་གསུམ་བཅོ་ལྔར་རབ་བྱུང་གི་ཚད་དང༌། ལྔ་གསུམ་
བཅོ་ལྔར་འཁོར་སྤང་གི་ཚད་དང༌། དེ་ལྟར་དགུང་ལོ་དྲུག་ཅུ་རྩ་གཅིག་ལོན་ནས། ལོ་
མཛོད་དྲུག་ཅུ་རྩ་གཅིག་གི་མཛད་པ་རྫོགས་པ་ཡིན་ཞིང་། དེ་ནས་མཐར་ཕྱིན་དགའ་
བ་བདེ་ལྡན་གྱི་མཛད་པ་ལ། དགུང་ལོ་བརྒྱད་ཅུ་རྩ་གཉིས་ཀྱི་བར་དུ་བཞུགས་པ་ནི།
201



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐུ་ཚེའི་ཚད་དུ་འཛིན་པའོ། །
༧ དེ་ཡང་རབ་ཏུ་བྱུང་བའི་དུས་ནི། མི་ཡི་ལོ་ནི་སུམ་སྟོང་ཆིག་བརྒྱ་ན། གཤེན་གྱི་
ལོ་ནི་སུམ་ཅུ་སོ་གཅིག་ལོན་ནས། སྟོན་པས་ཁྱིམ་སྤང་རབ་ཏུ་བྱུང་བར་དགོངས་ཏེ།
དེའི་ཚེ་སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། གསས་མཁར་ཁྲི་སྨོན་
རྒྱལ་བཞད་ཀྱི་སྒོ་དྲུང་དུ་བྱོན་ནས་འཇིག་རྟེན་འཁོར་བའི་ལས་སྤྱོད་དང་། སྡུག་
བསྔལ་ཡ་བཞི་ཟུང་བརྒྱད་དང་། སྐྱེ་རྒ་ན་འཆིའི་ཆུ་བོ་བཞི་ལ་གཟིགས་ནས། ཁམས་
གསུམ་འཁོར་བའི་སེམས་ཅན་རྣམས། འཇིག་རྟེན་འཁོར་བའི་ལས་སྤྱོད་སྤངས་ནས།
ཡང་དག་ཐར་པའི་ལམ་ལ་འགོད་པར་དགོངས་ཏེ། འཁོར་བ་སེམས་ཅན་གྱི་ལས་ལ་
གདུངས་ཏེ་བཤུམས་སོ། །ཤིན་ཏུ་ཡང་གདུངས་ཏེ་བཤུམས་སོ། །རབ་ཏུ་ཡང་
གདུངས་ཏེ་བཤུམས་སོ། །དེ་ལ་འཁོར་རྣམས་ཀྱིས་ཞུ་བ་ཕུལ་ནས། རིན་པོ་ཆེའི་རྒྱལ་
སར་སྤྱན་དྲངས་བ། སྙན་གསན་དུ་མ་ཉན་ནས། དེ་ནུབ་རྒྱལ་མཁར་གྱི་སྒོ་དྲུང་དུ།
བཀད་སའི་ཐང་ལ་གཟིམས་སོ། །དེ་ནས་དེའི་ཚེ། སང་ཉི་མའི་རྩེ་ལ་འོལ་མོ་གླིང་
ཆེན་གྱི་མི་རྣམས་ཀྱང་བྱེད་ནས། ཕྱོགས་བཞི་མཚམས་བརྒྱད་དུ་སྦྲན་བཏང་སྟེ།
འཁོར་སྡེ་བཞི་ཡ་བརྒྱད་རྣམས། རྒྱལ་པོའི་ཁབ་གྲོང་ཁྱེར་ལྟད་མོ་ཅན་གྱི་དབུས་
དཀྱིལ། གསས་མཁར་ཁྲི་སྨོན་རྒྱལ་བཞད་ཀྱི་སྒོ་དྲུང་དུ་ཚོགས་ནས། འདི་ཅི་ལྟ་བུའི་
ཆོ་འཕྲུལ་ཡིན་སྙམ་ནས། འཇིགས་སྐྲག་དང་འདར་ཤས་ཁྱེར་ནས། ཀུན་གྱིས་ཞུ་བ་
མ་སྤོབས་པར་སོ་སོ་རུ་ངུ་ཞིང་ག་བ་ལ། དེའི་ཚེ་འཁོར་རྣམས་ཀྱི་ནང་ནས། ཡིད་ཀྱི་
ཁྱེའུ་ཆུང་ནི། འཕྲིགས་པ་རྣོ་ཞིང་རྟུལ་ཞུགས་ཆེ་བ། དྲན་པ་གསལ་ཅིང་རིག་པ་མྱུར་
བ། སྤོབས་པ་མཐར་ཕྱིན་པ་དང་ལྡན་པས། སྟོན་པའི་དབུ་ནས་བཏེག་སྟེ། པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། སྟོན་པའི་སྒྲོན་མ་འགྲོ་བའི་དཔལ་དང་མགོན། མི་རྗེ་དབང་ཆེན་རྒྱལ་
ང་ལབ་
202



མདོ་སྡེ།
ཁྱིམ་སྤང་རབ་བྱུང་གི་མདོ། །
༼ད༽
པོའི་མཛད་སྤྱོད་ལ། གཅོལ་ཆུང་བྱིས་པའི་བྱ་བ་འདི་འདྲ་བྱུང༌། ཏིང་འཛིན་མི་
འགྱུར་བསམ་གཏན་བྲག་ཆེན་ལ། ཡེ་ནས་གཡོ་འཁྲུགས་འགྱུར་ལྡོག་མ་མཆིས་ཏེ།
འདི་ལ་འཁྲུལ་བའི་འགྱུར་ལྡོག་བྱུང་ངམ་ཅི། ཡང་ན་སྔོན་ཆད་འགྲོ་བ་མ་དྲངས་པའི།
ཤིན་ཏུ་སྡིག་ཅན་ལས་ཀྱི་མནར་བ་ཡི། སྡུག་བསྔལ་ཉོན་མོངས་སྦྱང་ཚད་གཟིགས་
ལགས་སམ། རྒྱལ་ས་རིན་པོ་ཆེ་རུ་མི་གཤེགས་པར། གསེར་ཁྲིའི་ཁ་ནས་བཀད་སའི་
ཐང་ལ་གཟིམས། བདག་ཅག་འཁོར་རྣམས་བྲེད་སྔངས་འདར་ཤས་ཁྱེར། འདི་ཡི་རྒྱུ་
མཚན་ཅི་ལ་དགོངས་པ་ལགས། ཞེས་གསོལ་ཏོ། །དེ་ལ་སྟོན་པ་ཡང་སྐུ་བཞེངས་ནས།
ཕྱག་གིས་སྤྱན་ལས་མཆི་མ་ཕྱིས་ཏེ། འཁོར་རྣམས་ལ་བཀའ་སྩལ་པ། ཉོན་ཅིག་སྡེ་
བཞི་ཡ་བརྒྱད་འདུས་པའི་འཁོར་རྣམས་ཀུན། སྨྲ་བསམ་དབང་དང་ལྡན་པའི་དུས་
འདི་ལ། འབད་དེ་བླ་མེད་བྱང་ཆུབ་མ་བསྒྲུབས་པར། རང་གིས་རང་ལ་བསླུ་བ་བྱས་
པ་དེ། རིན་ཆེན་གླིང་ལས་ནོར་སྐལ་ཆད་པ་དང་། རྒྱ་མཚོའི་རྩ་རུ་སྐོམས་ནས་ཤི་བ་
དང༌། ག་བུར་ཚལ་དུ་ཚ་ནད་ཀྱིས་ཟིན་པ་དང་། ལོ་ཏོག་གསེབ་ཏུ་རྟོག་པར་ཉལ་བ་
འདྲ། འཛམ་གླིང་སོག་ཁར་སྐྱེས་ཀྱང་སྟོང་བསྐོར་དང་། གཙང་མ་མི་ལུས་ཐོབ་ཀྱང་
ཆུད་ཟོས་དང་། སྨྲ་བསམ་དབང་དང་ལྡན་ཀྱང་བླུན་པོར་འཐོམས། དེ་ཕྱིར་དལ་
འབྱོར་མི་ལུས་ཐོབ་དུས་འདིར། འཁོར་བའི་ཁྱིམ་སྤང་རབ་ཏུ་མ་བྱུང་བར། ཉོན་
མོངས་དུག་ལྔ་རང་ཁར་བཏང་ནས་སུ། འཇིག་རྟེན་འཁོར་བའི་ལས་ལ་སྤྱོད་པ་དང་།
གཏན་དུ་ཐར་མེད་ན་རག་འདམ་ལ་སྦྱོང་། སྐྱེ་བཞི་རྒྱུ་ལྔ་རིགས་དྲུག་གནས་སུ་
བརྒྱུད། གཅིག་ཕྱིར་གཅིག་འཁོར་ཤིང་རྟའི་འཕང་ལོ་འདྲ། གཅིག་ནས་གཅིག་བརྒྱུད་
ཟོ་ཆུའི་བརྒྱུད་མ་འདྲ། གཅིག་ལ་གཅིག་རྟོལ་ཆུ་ཡི་ཆུ་བུར་འདྲ། གཅིག་ལས་གཅིག་
མཆེད་རྩི་སྦུར་མེ་དང་འདྲ། གཅིག་ལ་གཅིག་འབྲེལ་དྲ་བའི་མིག་དང་འདྲ། གཅིག་
ལ་གཅིག་སྡང་སོག་ལེའི་སོ་དང་འདྲ། གཅིག་ནས་གཅིག་འབྲང་ཆུ་ཡི་གཉེར་མ་འདྲ།
203



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དེ་ཕྱིར་འཁོར་བའི་ལས་ལ་ཐར་བ་དང་། སྡུག་བསྔལ་ལས་ལ་ཟད་པ་ག་ལ་མཆིས།
འཁོར་བའི་སེམས་ཅན་མ་རིག་འཁྲུལ་པའི་རྒྱུ། དུག་ལྔ་རང་ཁར་སྤྱད་པའི་རྣམ་སྨིན་
ནི། ཞེ་སྡང་དབང་གིས་དམྱལ་བའི་གནས་སུ་སྐྱེ། ཚ་བ་བརྒྱད་དང་གྲང་བ་བརྒྱད་
དང་ནི། ཉིས་ཚེ་ཉེ་འཁོར་སྡུག་བསྔལ་བསམ་མི་ཁྱབ། རླུང་རི་ནག་པོ་རྡོ་རྗེ་རྒྱ་གྲམ་
གྱི། གྲང་ཕུགས་རླུང་ནག་གྲང་བའི་གླིང་ཁྱིམ་ན། གྲང་བ་བརྒྱད་ཀྱི་སྡུག་བསྔལ་མི་
བཟོད་ཚད། འཇིག་རྟེན་འདི་ཡི་རླུང་ནི་རེས་ཤིག་རླུང་པོ་ཙམ། འདི་བས་དམྱལ་
བའི་རླུང་ནི་དགུ་འགྱུར་ཙམ་གྱིས་གྲང༌། རིན་ཆེན་གསེར་གྱི་ཐུ་ལུམ་བསྐྱུར་བ་ཡང་།
སྐད་ཅིག་ཡུད་ལ་པདྨ་བཞིན་དུ་འགས། ཨ་ཆུ་ཆུ་དང་གཉིས་པ་སོ་འཐམས་དང༌།
གསུམ་པ་ཆུ་བུར་ཅན་དང་ཆུ་བུར་རྡོལ། ཆུ་སེར་འཁྱགས་དང་ཆབ་སྦྲམ་ནག་པོར་
འགྱུར། པདྨ་ལྟར་གས་པདྨ་རྒྱས་ལྟར་གས། བཞི་དང་བརྒྱད་དང་ཡན་ལག་ཉིང་
ལག་སྟེ། ཨུཏྤལ་ལྟར་གས་ཨུཏྤལ་ཆེན་པོ་ལྟར། བརྒྱད་འགྱུར་བཅུ་དྲུག་སུམ་ཅུ་སོ་
གཉིས་ཏེ། ཤིན་ཏུ་གྲང་བའི་སྡུག་བསྔལ་བསམ་མི་ཁྱབ། འདོད་ཆགས་མཚམས་མེད་
གྲང་བའི་དམྱལ་བར་སྦྱང་། འཇིག་རྟེན་འདི་ཡི་མེ་ནི་རེས་ཤིག་མེའོ་ཙམ། འདི་བས་
དམྱལ་བའི་མེ་དཔུང་དགུ་འགྱུར་ཙམ་གྱིས་ཚ། སྲ་བརྟན་ལྕགས་ཀྱི་ཐུ་ལུམ་བསྐྱུར་བ་
ཡང་། ཐང་ཅིག་ཡུད་ལ་མར་ཁུ་བཞིན་དུ་འཇུ་། ཡང་ཤི་ཡང་སོས་ཐིག་ནག་སྡུད་
འཇོམས་དང་། དམྱལ་བ་ངུ་འབོད་ངུ་འབོད་ཆེན་པོ་དང་། ཚ་བའི་མེ་ཆེན་རབ་ཏུ་
ཚ་བ་དང་། ཤིན་ཏུ་མནར་མེད་ཚ་བ་ཆེན་པོ་སྟེ། ཤིན་ཏུ་ཚ་བའི་སྡུག་བསྔལ་བསམ་
མི་ཁྱབ། ཞེ་སྡང་མཚམས་མེད་ཚ་བའི་དམྱལ་བར་སྦྱང་། དེ་ཡི་བར་མཚམས་ཉིས་ཚེ་
ཉེ་འཁོར་གནས། ཉིས་ཚེ་ལུས་གཅིག་ཚ་གྲང་ཚེ་གཉིས་བསྐྱལ། ཉེ་འཁོར་གཅིག་ནས་
གཅིག་ཏུ་བརྒྱུད་ཀྱིན་འཁོར། ཉེ་བ་ལྔ་དང་ལྕི་བ་བརྒྱད་སྤྱོད་པ། ཉིས་ཚེ་ཉེ་འཁོར་
དམྱལ་བའི་གནས་སུ་སྦྱང་། གཏན་དུ་ཐར་མེད་སྡུག་བསྔལ་ཡ་རེ་ང་། བཙོ་སྲེག་
204



༼ད༽
མདོ་སྡེ།
ཁྱིམ་སྤང་རབ་བྱུང་གི་མདོ། །
བཤའ་གཏུབ་ཉོན་མོངས་སྐྱེ་རེ་འཇིགས། དེ་ཕྱིར་སྡུག་བསྔལ་དེ་ལ་སུན་དབྱུང་ཞིང་།
ཞེ་སྡང་ཉོན་མོངས་འཁོར་བའི་ལས་སྤངས་ནས། ཡང་དག་ཐར་པར་བགྲོད་ཕྱིར་རབ་
ཏུ་བྱུང་། འདིར་སྐྱིད་ཕྱི་མར་གཏན་དུ་བདེ་བ་འཐོབ། འཁོར་བའི་སེམས་ཅན་ཉོན་
མོངས་མ་རིག་པ། འདོད་ཆགས་དབང་གིས་ཡི་དྭགས་གནས་སུ་སྐྱེས། མེ་ཡི་ཡར་
ཕྱེད་ཆུ་ཡི་མར་ཕྱེད་ན། གནས་ན་ལས་ཀྱིས་སྦྱང་བའི་ཡི་དྭགས་རིགས། ཕྱི་ནང་
དབང་པོ་དག་ལ་སྐྱོན་ཞུགས་ནས། དབང་པོ་མི་བརྟན་ཟིལ་བསྒྱུར་འདྲེས་དེད་འདྲ།།
འཇིག་རྟེན་འདི་ཡི་ཟིལ་བསྒྱུར་རེས་ཤིག་ཟི་བོ་ཙམ། འདི་བས་ཡི་དྭགས་ཟིལ་བསྒྱུར་
དགུ་འགྱུར་ཙམ་གྱིས་ཐུ། གཅེས་པར་དྲག་པའི་སྒྱུ་ལུས་ཕུང་པོ་ཡང་། སྐད་ཅིག་ཙམ་
ལ་དཔག་ཚད་བཅུ་རུ་བརྡེག །དབང་པོ་མི་ཟིན་འཇིགས་པའི་ཚོགས་ཀྱིས་བསྐོར།
སྐྲག་དང་འཇིགས་དང་གཞོལ་བའི་སྡུག་བསྔལ་རྒྱུ། དར་ཙམ་ཟིན་ན་མི་གཙང་
འདམ་རྫབ་ཏུ། རབ་ཏུ་འབོགས་རྐྱལ་ཕ་མ་བུ་གཉེན་དྲན། ཤིན་ཏུ་དང་ཆགས་མྱ་
ངན་ངུ་མོ་བཏབ། མི་ཚངས་ལས་སྤྱོད་ནང་གི་སྒྲིབ་པ་ཅན། དབང་པོ་ནང་ལ་སྐྱོན་
ཞུགས་སྡུག་བསྔལ་སྦྱང་། དབང་པོ་ཕྱི་ལ་སྐྱོན་ཞུགས་ཡི་དྭགས་སྡེ། གྲང་བ་ཆུ་གླིང་
མར་ཕྱེད་དག་ན་གནས། བོག་རི་མགོ་དང་བྲེང་རྒྱུད་སྐེ་དང་ནི། རྩྭ་འཇག་རྐང་དང་
བྱང་འབྲོག་ལྟོ་ལ་སོགས། བཟའ་བཏུང་ཕུན་ཚོགས་ཟས་ནོར་རི་ལ་སྔས། རིན་ཆེན་
གཏེར་བསྲུངས་སྤྱད་པས་དབང་བྱར་མེད། ཞིམ་དགུ་མངར་བཅུ་འཚོ་བ་ཟས་ཀྱི་
ཚོགས། དང་པོ་སྲེད་པའི་རྫས་དང་སྲེད་པར་མཐོང་། བར་དུ་མི་གཙང་རྫས་དང་
དུག་ཏུ་འགྱུར། ཐ་མ་གསོད་པའི་མཚོན་གྱིས་ཁ་མེ་འབར། མ་བྱིན་ནོར་བླང་ཕྱི་ཡི་
སྒྲིབ་པ་ཅན། མེ་ཆུའི་མཚམས་ན་བར་གྱི་སྒྲིབ་པ་ཅན། ཕྱི་ནང་གཉིས་ཀའི་སྡུག་
བསྔལ་འཛོམ་པ་སྟེ། གནས་ན་ལས་ཀྱིས་སྦྱང་བ་ཡ་རེ་ང་། མཁའ་ལ་རྒྱུ་བ་འབྱུང་པོ་
གདོན་གྱི་ཚོགས། རྒྱུ་དྲུག་འཁོར་བ་རྟག་ཏུ་མུ་གེ་གནས། གཏན་དུ་ཐར་མེད་སྡུག་
205



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བསྔལ་ཡ་རེ་ང་། བཀྲེས་སྐོམས་ཉོན་མོངས་གདུངས་པ་སྐྱི་རེ་འཇིགས། དེ་ཕྱིར་སྡུག་
བསྔལ་དེ་ལ་སུན་ནས་སུ། འདོད་ཆགས་ཉོན་མོངས་འཁོར་བའི་ལས་སྤངས་ནས།
ཡང་དག་ཐར་ལམ་བགྲོད་ཕྱིར་རབ་ཏུ་བྱུང༌། འདིར་སྐྱིད་ཕྱི་མར་གཏན་དུ་བདེ་བ་
འཐོབ། འཁོར་བའི་སེམས་ཅན་ཉོན་མོངས་མ་རིག་པ། གཏི་མུག་དབང་གིས་བྱོལ་
སོང་གནས་སུ་སྐྱེས། རྒྱ་མཚོའི་ཡར་ཕྱེད་གྲང་འཁྱགས་གླིང་ཁྱིམ་དང་། མུན་དོང་
མུན་པ་ཆེན་པོའི་ནང་དུ་ནི། རྐང་མེད་རྐང་གཉིས་རྐང་བཞི་རྐང་མང་ལ། གྲངས་
ཀྱིས་མི་ལང་ཚད་དང་རྩིས་ལས་འདས། འབུམ་འགྱུར་བྱེ་མའི་ལ་ཙམ་ཉོན་མོངས་
སྦྱང་། གཅིག་གིས་གཅིག་གནོན་གཅིག་གིས་གཅིག་འཚེ་དང་། གཅིག་གིས་གཅིག་
བཙིར་རབ་ཏུ་སྡུག་བསྔལ་སྦྱང་། གླིང་བཞིའི་གནས་དང་རི་བདུན་རོལ་མཚོའི་གནས།
ཅུང་ཙམ་དཔག་ཀྱང་མ་རིག་ཉོན་མོངས་སྦྱང༌། བསྐལ་པར་ཐར་མེད་མ་རིག་དམ་
ཆོལ་སྤྱོད། དམུ་ལོང་མགོ་འཁོར་དགེ་སྡིག་ངོ་མི་ཤེས། གཏན་དུ་ཐར་མེད་སྡུག་
བསྔལ་ཡ་རེ་ང་། གླེན་ལྐུགས་མུན་པའི་གླིང་ཆེན་སྐྱི་རེ་འཇིགས། དེ་ཕྱིར་སྡུག་བསྔལ་
དེ་ལ་སུན་ནས་སུ། གཏི་མུག་ཉོན་མོངས་འཁོར་བའི་ལས་སྤངས་ནས། ཡང་དག་
ཐར་པར་བགྲོད་ཕྱིར་རབ་ཏུ་བྱུང་། འདིར་སྐྱིད་ཕྱི་མར་གཏན་དུ་བདེ་བ་འཐོབ།
འཁོར་བའི་སེམས་ཅན་ཉོན་མོངས་མ་རིག་པ། ཕྲག་དོག་དབང་གིས་མི་ཡི་གནས་སུ་
སྐྱེ། གླིང་བཞི་གླིང་ཕྲན་ཕྲ་མོ་གྲངས་མེད་དུ། མ་དག་མཐའ་འཁོབ་གླིང་བར་མུན་
པའི་གནས། བྲེལ་ཕོངས་འདོད་པའི་སྡུག་བསྔལ་དབང་གྱུར་ནས། འདོད་སྲེད་ཉོན་
མོངས་འདོད་པས་གདུངས་པ་དང༌། རུ་ང་ཕྲག་དོག་ཕྲ་མ་དབྱེན་གཅུགས་ཀྱིས།
བདག་བསྟོད་གཞན་སྨད་ཆགས་སྡང་རུ་ཏྲ་དང་། ནད་མུག་མཚོན་དང་མི་མིན་ཁ་
རླངས་ཀྱིས། རབ་ཏུ་མི་བདེ་ཤིན་ཏུ་སྦྱང་བ་ལ། དབུལ་ཕོངས་ཆེ་བས་བཟའ་ཞིང་
བཏུང་བ་ཞན། མཐའ་འཁོབ་གནས་སུ་ཕན་པའི་སྨན་མི་རྙེད། སྡུན་ནས་དབང་ཆེན་
206



༼ད༽
མདོ་སྡེ།
ཁྱིམ་སྤང་རབ་བྱུང་གི་མདོ།
མ་ཐོབ་རང་དབང་ཞན། དེ་ཕྱིར་ད་ལྟ་ཁས་ཉེན་དག་དང་ཕྲད། ཤིན་ཏུ་ཉམ་ཆུང་
རབ་ཏུ་གྱ་ཉེས་པས། སྐྱོབ་དང་སྐྱབས་མགོན་གཞན་ན་བཙལ་དུ་རེ། བྲེལ་ཕོངས་
དབང་གྱུར་སྐད་ཅིག་དལ་བ་མེད། གཏན་དུ་ཐར་མེད་སྡུག་བསྔལ་ཡ་རེ་ང་། མཐའ་
འཁོབ་མུན་པའི་གླིང་བར་སྐྱི་རེ་འཇིགས། དེ་ཕྱིར་སྡུག་བསྔལ་དེ་ལ་སུན་ནས་སུ།
ཕྲག་དོག་ཉོན་མོངས་འཁོར་བའི་ལས་སྤངས་ནས། ཡང་དག་ཐར་པར་བགྲོད་ཕྱིར་
རབ་ཏུ་བྱུང༌། འདིར་སྐྱིད་ཕྱི་མར་གཏན་དུ་བདེ་བ་འཐོབ། འཁོར་བ་སེམས་ཅན་
ཉོན་མོངས་མ་རིག་པ། ང་རྒྱལ་དབང་གིས་ལྷ་མིན་གནས་སུ་སྐྱེ། ཟངས་རི་ལྕགས་
ཐང་མི་བདེ་སྡུག་བསྔལ་གནས། སྐྱི་འཇིགས་གཡང་ཟ་ཤིན་ཏུ་ཡ་ང་བའི། ང་རྒྱལ་
དྲེགས་པ་ལྷ་མིན་འཐབ་རྩོད་ཡུལ། ཉི་མ་རེ་ལ་གཡུལ་ཆེན་བཅོ་བརྒྱད་སྤྲད། ཟླ་བ་རེ་
ལ་རང་སྲོག་ཐང་དགུར་ཆད། སྔོ་དམར་ཐག་པས་བཀྱིགས་ཤིང་བརྡུང་དང་བཙོག །
རྡོ་ཡིས་བརྡེག་ཅིང་ཚེར་མའི་ལྕག་གིས་བྲབ། ལ་ལ་མེ་རུ་བསྲེག་ཅིང་ཆུ་རུ་བཙོ། ཚེ་
གཅིག་ལས་ལ་འཐབ་དང་རྩོད་པ་ཡིས། འབྲོས་དང་གསོད་དང་གཞོམ་དང་རང་
སྲོག་ལྕེབས། ཕ་མ་བུ་གཉེན་ཉེ་དྲུང་ཤུལ་དུ་ལུས། ཕ་མའི་མིག་ལམ་བུ་ཙ་གསོད་
དང་ཁྱེར། བུ་ཚའི་མིག་ལམ་ཕ་མ་བརྡུང་དང་བཙོག །ཤ་ལ་འབྲེལ་འཐོག་ཤིན་ཏུ་ཤ་
ཚ་ཡང་། བྱ་བའི་ཐབས་མེད་འཆི་བདག་བདུད་དང་འདྲ། གསོད་གཅོད་དབང་གྱུར་
སྐད་ཅིག་དལ་བ་མེད། ཟངས་རི་ལྕགས་ཐང་མི་བདེ་སྐྱི་རེ་འཇིགས། གཏན་དུ་ཐར་
མེད་སྡུག་བསྔལ་ཡ་རེ་ང་། དེ་ཕྱིར་སྡུག་བསྔལ་དེ་ལ་སུན་ནས་སུ། ང་རྒྱལ་ཉོན་
མོངས་འཁོར་བའི་ལས་སྤངས་ནས། ཡང་དག་ཐར་པར་བགྲོད་ཕྱིར་རབ་ཏུ་བྱུང་།
འདིར་སྐྱིད་ཕྱི་མར་གཏན་དུ་བདེ་བ་འཐོབ། འཁོར་བའི་སེམས་ཅན་ཉོན་མོངས་མ་
རིག་པ། དུག་ལྔ་ཆ་མཉམ་བག་ཆགས་འཁྲུལ་པ་ཡི། ལེ་ལོའི་དབང་གིས་ལྷ་ཡི་གནས་
སུ་སྐྱེས། གཡེང་སྐྱོང་ལེ་ལོ་སྒྱུ་མ་བསླུ་བྲིད་གནས། དབང་པོ་རྣམ་ཤེས་ཕྱི་ཡི་ཡུལ་ལ་
207



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཆགས། གཉེན་འདུན་འབྲལ་དུ་དོགས་པའི་སྡུག་བསྔལ་དང་། ལོངས་སྤྱོད་ཟད་ཀྱི་
དོགས་པའི་སྡུག་བསྔལ་དང་། ཁ་དོག་ཡལ་གྱི་དོགས་པའི་སྡུག་བསྔལ་དང་། རང་
བཞིན་འདུ་འཛིས་གཡེང་བའི་སྡུག་བསྔལ་གྱིས། སྐད་ཅིག་མི་དལ་སྒྱུ་མ་བསླུ་བྲིད་
དང་། གཟུགས་ཁམས་ཆགས་དང་འདོད་ཁམས་ཞེན་པ་ཡིས། ཞེན་ཆགས་ལས་སྤྱོད་
སྐད་ཅིག་མི་ཁོམ་བྲེལ། དགེ་བ་མི་སྤྱོད་གཡེང་སྐྱོང་ལེ་ལོ་ཆེ། ཚེ་ལ་རིང་ཐུང་མ་ངེས་
ཚད་འཛིན་མེད། གློ་བུར་རྐྱེན་གྱིས་སྐད་ཅིག་ལྟུང་བ་ཕོག །རིས་དྲུག་ལས་མཐུན་
གང་དུ་སྐྱེ་བ་ལེན། སྡུག་བསྔལ་ཉོན་མོངས་ལྷ་མིག་དག་པས་མཐོང་། དེ་ཚེ་ཕམ་
ལྟུང་སྡུག་བསྔལ་བསམ་མི་ཁྱབ། དགེ་བ་དྲན་པས་འགྱོད་ཀྱང་ཐལ་བའི་ལས། དྲན་
པའི་སེམས་ལ་བསམ་རྒྱུ་ཅི་ཡང་སྐྱེ། ལེ་ལོའི་དབང་གྱུར་གཡེང་བ་ཆེ་བས་ཕམ།
གཏན་དུ་ཐར་མེད་སྡུག་བསྔལ་འཁོར་བར་ལྟུང་། ཅི་འདྲའི་ལས་ཤིག་སྟེང་དུ་འོང་
ངེས་ན། ཀྱེ་མ་ཀྱི་ཧུད་ཟ་མ་སྙིང་རེ་ན། ངན་སོང་གསུམ་པོ་ཕྱི་ཡི་སྡུག་བསྔལ་བས།
ཕམ་ལྟུང་ཚོར་བ་ནང་གི་སྡུག་བསྔལ་ཐུ། གཟུགས་མེད་སྐྱེ་མཆེད་མུ་བཞི་རྟག་ཆད་
གོལ། ཚེ་ཚད་དུས་དང་བསྐལ་པར་བགྲང་བའོ། །འདུ་ཤེས་མེད་པའི་ལྷ་ཡི་དུཏི་ནི།
ཁོག་སྟོད་མི་ལ་ཁོག་སྨད་བྲག་ཏུ་སྣང་། ལོངས་སྤྱོད་མེ་ཏོག་རོལ་མོ་ཏམ་བུ་ར། ཤིན་
ཏུ་ཡིད་རྨོངས་བསྐལ་ཆེན་མང་པོར་གནས། ཚེ་རིང་ཕམ་ལྟུང་ལྷ་ཡི་སྡུག་བསྔལ་ཚད།
ལར་ཡང་ཁམས་གསུམ་ལྷ་ཡི་སྡེ་རིགས་རྣམས། འགྱུར་བའི་གནས་དང་ཟད་པའི་
ལོངས་སྤྱོད་དང་། ལྟུང་བའི་ལྷ་ལུས་ཡལ་བའི་ཁ་དོག་རྒྱན། བརྟགས་ན་སྙིང་པོ་མེད་
བཞིན་སྡུག་བསྔལ་བརྒྱུད། གཏན་དུ་ཐར་མེད་སྡུག་བསྔལ་ཡ་རེ་ང་། ཕམ་ལྟུང་ཉོན་
མོངས་སྦྱང་བ་སྐྱི་རེ་འཇིགས། དེ་ཕྱིར་སྡུག་བསྔལ་དེ་ལ་སུན་ནས་སུ། དུག་ལྔ་ཉོན་
མོངས་འཁོར་བའི་ལས་སྤངས་ནས། འཁོར་བའི་གནས་ནས་ཐར་པ་རབ་ཏུ་བྱུང་།
འདིར་སྐྱིད་གཏན་དུ་བདེ་བའི་གནས་སུ་བགྲོད། འགྲོ་བ་རིགས་དྲུག་སྡུག་བསྔལ་དེ་
208



མདོ་སྡེ།
༼ད༽
ཁྱིམ་སྤང་རབ་བྱུང་གི་མདོ།
འདྲ་ན། སྟོང་ཞེན་བར་དོའི་སྡུག་བསྔལ་འདི་འདྲ་སྟེ། ཤེས་པ་རྟེན་མེད་སྣང་བ་ཕྱོ་ཕྱོ་
བོ། །དབང་པོ་ཀུན་ཚང་ཐོགས་མེད་ཀུན་ཏུ་རྒྱུག །ཡུལ་དང་གནས་དང་འདུག་ས་
འཚོལ་བར་བྱེད། དབང་རྟེན་མེད་ཀྱང་དབང་པོ་ཀུན་ཚང་བས། ཟས་སྐོམ་བཏུང་
དང་གོན་པ་ལ་སོགས་པ། ལུས་ཅན་རྣམ་བས་འདོད་སྲེད་དགུ་འགྱུར་ཆེ། སྔོན་གྱི་
ལས་དབང་དཀར་ནག་འཕེན་ཤུགས་ཀྱིས། བསྐལ་པར་སྦྱང་དང་གནས་སྐབས་
ཆགས་པ་དང་། དར་ཙམ་ཡུད་ཙམ་ལོ་ཟླ་ཞག་གྲངས་ལ། གང་དུ་ནམ་སྡོད་མ་ངེས་
ཆ་ཡང་མེད། སྟོང་ཞེན་བར་དོའི་སྡུག་བསྔལ་ཡ་རེ་ང་། གཏན་དུ་འཁོར་བར་
འཁྱམས་པ་སྐྱི་རེ་འཇིགས། སྔོན་གྱི་སྡུག་བསྔལ་དེ་ལ་སུན་ནས་སུ། འཁོར་བའི་གནས་
ནས་ཁྱིམ་སྤང་རབ་ཏུ་བྱུང་། འདིར་སྐྱིད་ཕྱི་མར་བདེ་བའི་གནས་སུ་བགྲོད། སྤྱིར་
ཡང་འགྲོ་བ་རིགས་དྲུག་སྡུག་བསྔལ་དང༌། སྒོས་སུ་སྐྱེ་རྒ་ན་འཆིའི་ཆུ་བོ་བཞི། སྐྱེ་བའི་
སྡུག་བསྔལ་གནམ་བྱ་རྒྱ་རུ་འཐུམས། རྒས་བའི་སྡུག་བསྔལ་རྒས་ཤིང་འཁོབས་པར་
འགྱུར། ན་བའི་སྡུག་བསྔལ་བྱེ་ཚན་སྲིན་བུ་འདྲ། འཆི་བའི་སྡུག་བསྔལ་རི་དྭགས་ཀླུང་
དུ་ཆུད། སྐྱེ་རྒ་ན་འཆིའི་སྡུག་བསྔལ་བསམ་མི་ཁྱབ། གཞན་ཡང་མེད་བཙལ་མི་སྙེད་
སྡུག་བསྔལ་དང༌། ཡོད་པ་ཉ་ར་འཚོ་སྐྱོང་སྡུག་བསྔལ་དང་། ཞིང་རྨོ་ཚོང་དང་ཁེ་
སྐྱེད་སྡུག་བསྔལ་དང༌། སྡང་བའི་དགྲ་དང་ཕྲད་དུ་དོགས་པ་དང་། བྱམས་པའི་
གཉེན་དང་བྲལ་དུ་དོགས་པ་དང༌། ལོངས་སྤྱོད་ཟས་ནོར་ཟད་ཀྱིས་དོགས་པ་དང་།
སྡུག་བསྔལ་ལས་ནི་ཆུ་བོའི་གཉེར་མ་འདྲ། སྐྱེ་རྒ་ན་འཆི་ཆུ་བོའི་རྒྱུན་མ་འདྲ། རིགས་
དྲུག་གནས་བརྒྱུད་ཤིང་རྟའི་འཕང་ལོ་འདྲ། འདི་ལ་བསམ་ཞིང་གཞིག་ན་ཕྱིར་ཕྱིར་
འགྱོད། བརྟགས་ན་སྙིང་པོ་མེད་པའི་བོན་ཅན་ལ། དེ་ལ་རྟག་པར་འཛིན་པ་སྙིང་རེ་
རྗེ། ང་བདག་མེད་པའི་བྱང་ཆུབ་སེམས་ཉིད་ལ། བདག་འཛིན་ཕ་མ་བུ་གཉེན་བྱ་བ་
དང་། བརྩེ་ཞིང་གདུང་བ་བྱེད་པ་རང་རེ་འཁྲུལ། བོན་ཉིད་གནས་ལ་ཕྱོགས་རིས་
209



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
མེད་པ་ལ། ཡུལ་ཞིང་བང་ཁང་ས་བཅད་བགོས་རིས་དང༌། །སྟོང་ཞེན་བར་དོའི་
སྡུག་བསྔལ་དེ་འདྲ་སྟེ། བདག་མེད་ཡུལ་ལ་བདག་འཛིན་རང་རེ་འཁྲུལ། རང་
སེམས་འདོད་ཡོན་ཟད་མེད་གཏེར་ཆེན་ལ། རྟ་ལུག་གནག་གསུམ་རིན་ཆེན་ཁྲོད་ལ་
སོགས། སྡུག་བསྔལ་རྩོལ་བས་བསྒྲུབ་པ་རང་རེ་འཁྲུལ། བྱང་ཆུབ་སེམས་ནི་རོགས་
མེད་གཅིག་བུ་ལ། བདག་འཛིན་འཁྲུལ་པས་སྲིན་མོ་རོགས་སུ་བཙལ། འཁོར་བའི་
སྐྱེད་ཤིང་འཛུགས་པ་རང་རེ་འཁྲུལ། སེམས་ཉིད་བྱམས་ལྡན་རྒྱལ་བའི་དཀྱིལ་འཁོར་
དུ། གནོད་ཅིང་འཚེ་བའི་ཚོར་བ་མེད་པ་ལ། དགྲ་ལ་དགྲ་རུ་བཟུང་བར་རང་རེ་
འཁྲུལ། བྱང་སེམས་ཆགས་པ་མེད་པའི་རང་བཞིན་དུ། ཕན་མེད་གནོད་བྲལ་དྲི་མ་
མེད་པ་ལ། གཉེན་ལ་བྱམས་ཤིང་གདུང་པ་རང་རེ་འཁྲུལ། སེམས་ཉིད་གདོད་མ་
གཤིས་ཀྱི་ངང་ཉིད་དུ། མ་བཅོས་མི་གཡོ་མཉམ་པར་གནས་པ་ལ། བཅས་བཅོས་
འཁྲུལ་པས་བསླད་པ་རང་རེ་འཁྲུལ། དེ་ཕྱིར་འཁྲུལ་པའི་རྗེས་སུ་མི་འབྲང་བར། མི་
འཁྲུལ་དོན་ལ་ངེས་པའི་ལམ་ལ་ཞུགས། མ་ནོར་སྟོན་པའི་བཀའ་ལ་རབ་ཏུ་ཉོན།
འཁོར་བའི་ལས་ལ་ཁྱིམ་སྤང་རབ་ཏུ་བྱུང་། ཉོན་ཅིག་འདུས་པའི་འཁོར་རྣམས་
དབང་པོ་གཏོད། ངས་ཀྱང་རྒྱལ་བུ་རྒྱལ་སར་ཕྱུང་ནས་སུ། རྒྱལ་ཁྲིམས་མནན་ཅིང་
བོན་ཁྲིམས་མདུད་པ་བསྡམས། བསྟན་པ་སྤེལ་ཞིང་རྒྱལ་ཁམས་ཞབས་ཀྱིས་བཅགས།
སྨོན་ལམ་བཏང་ཅིང་འགྲོ་བ་ཐར་པར་དྲངས། བཙུན་མོ་ཁབ་བཞེས་གདུང་བའི་བུ་
ཚ་བསྐྱེད། ལས་ངན་བདུད་བཏུལ་བསྟན་པ་རྗེས་སུ་བཞག །ལས་དང་བྱ་བ་དགེ་
དང་ལྟང་མ་རྣམས། གཞན་དང་མི་འདྲ་ཀུན་ལས་དཔག་ཙམ་བྱས། འོན་ཀྱང་དེ་
རྣམས་སེམས་ཅན་འགྲོ་དོན་དང་། གཡུང་དྲུང་བསྟན་པ་མིན་པ་མ་ལགས་ཏེ། རྒྱལ་
སྲིད་འཁོར་དང་ལོངས་སྤྱོད་མངའ་རིས་ལ། ཅུང་ཙམ་ཆགས་དང་ཡེངས་ལ་བོར་བ་
སྟེ། ད་ལྟའི་སྐབས་སུ་དྲན་པའི་རྩིས་ཀྱིས་ཟིན། ན་སོ་ཡར་འཛེགས་གཟོད་ཅིག་དོན་
20



N
།
མདོ་སྡེ།
ཁྱིམ་སྤང་རབ་བྱུང་གི་མདོ།
དམ་རྙེད། བཙུན་མོ་སྲས་དང་རྒྱལ་སྲིད་འཁོར་རྣམས་ལ། བརྟགས་ཤིང་དཔྱད་པས་
སྙིང་པོའི་དོན་མ་མཐོང༌། སྐྱེ་རྒ་ན་འཆིའི་ཆུ་བཞི་གཟིགས་པ་ལ། བརྟགས་ཤིང་
དཔྱད་པས་འདུག་པའི་ཡུལ་མ་མཐོང་། སྐད་ཅིག་ཙམ་ཡང་བདེ་བ་མ་མཆིས་ཤིང་།
དར་ཅིག་ཙམ་ཡང་འདུག་ས་མི་སྣང་བས། དེ་ཕྱིར་འཁོར་བའི་ལས་ལ་ཡ་ང་ནས། སྐྱེ་
རྒ་ན་འཆི་བཞི་ལ་སྐྱི་འཇིགས་ཏེ། ཤིན་ཏུ་གདུངས་ཤིང་རབ་ཏུ་བཤུམས་པ་ལགས།
བདག་ནི་འཁོར་བའི་གནས་ལ་སྒྱིད་ལུག་ཅིང་། སྐྱེ་རྒ་ན་འཆི་བཞི་ལ་གཡང་ཟ་བས།
བཙུན་མོ་རྒྱལ་སློད་ཡུལ་མཁར་གནས་སྤངས་ནས། འཁོར་བའི་ཁྱིམ་སྤངས་རབ་ཏུ་
བྱུང་བ་ལགས། འཁོར་རྣམས་ཀུན་ཀྱང་དེ་བཞིན་ཤེས་པར་གྱིས། ཐམས་ཅད་འཁོར་
བའི་ཁྱིམ་སྤང་རབ་ཏུ་བྱུང༌། ཞེས་གསུངས་པ་ལས། །
དེ་ལ་འཁོར་རྣམས་ཀྱི་ནང་ནས། ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་
ཐམས་ཅད་མཁྱེན་པའི་སྟོན་པ་ལགས། སྟོན་པའི་ཞལ་ནས་གསུངས་པ་བཀའ་ཡི་
ཚིག །གསེར་སྦྲམ་བཞིན་དུ་ཤིན་ཏུ་འདེགས་དཀའ་ན། གང་གིས་བཏེག་ཅིང་ཡང་ལྕི་
མི་འཚལ་ཏེ། བདག་གིས་གསུངས་ལ་གོ་བས་དཔྱད་ཅིག་བཏད། སྟོན་པའི་གསུང་
ལ་རྣམ་པ་གཉིས་འདུག་པ། ཉིད་དང་བདག་ཅག་འཁོར་དང་གཉིས་སུ་གསུངས།
ཉིད་ལ་ཉིད་ཀྱིས་གྲོས་འདེབས་མི་འཚལ་ཏེ། ཉིད་ནི་གྲངས་མེད་གསུམ་ལ་ཚོགས་
བསགས་ཤིང་། གྲངས་མེད་གསུམ་ལ་སྒྲིབ་པ་སྦྱངས་སྦྱངས་པས། ད་ལྟ་སྟོང་གསུམ་
འདུལ་བའི་སྟོན་པར་གྱུར། སྤྲུལ་པའི་སྐུ་ལ་ངེས་པ་མ་མཆིས་པས། ཇི་ལྟར་མཛད་
ཀྱང་སྐྱོན་ཡོན་རོ་གཅིག་ཡིན། གང་ལྟར་མཛད་ཀྱང་སེམས་ཅན་འགྲོ་དོན་ཡིན། ད་
ལྟ་འཁོར་བའི་ཁྱིམ་སྤང་དགོས་ཆེད་མེད། སྤྲུལ་སྐུས་མཛད་པ་ཇི་ལྟར་བྱས་ཀྱང་
བཏུབ། འོན་ཀྱང་སེམས་ཅན་གདུལ་བྱའི་སྣང་ཡུལ་ལ། སྤང་ཡང་མི་སྟོ་ཆགས་མེད་
རྣམ་པར་དག །བླང་ཡང་མི་སྟོ་ཕྱག་རྒྱ་ཕུན་སུམ་ཚོགས། སྤང་བླང་དབྱེར་མེད་དབུ་
211



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མའི་ལམ་ལ་བདེ། བདག་ཅག་འཁོར་ལ་གསུངས་པ་ཤིན་ཏུ་མད། བཙུན་མོ་སྲས་
དང་བློན་འཁོར་བཅས་པ་རྣམས། རྒྱལ་སྲིད་ལོངས་སྤྱོད་ཕུན་སུམ་ཚོགས་ལགས་
ཀྱང་། དར་ཙམ་ཡུད་ཙམ་སྐད་ཅིག་གཞའ་ཙམ་ཡིན། འདི་ལ་བརྟགས་ན་སྙིང་པོ་
མེད་བཞིན་དུ། འཁོར་བའི་ཁྱིམ་སྤང་རབ་ཏུ་བྱུང་བར་འཐད། བདག་ནི་སྲིད་པའི་
དཀའ་ཐུབ་ཡིན་པས་སུ། འཁོར་བའི་ཁྱིམ་དང་དོ་གལ་མ་མཆིས་ཏེ། གཞན་དག་
འཁོར་སྡེ་ཟུང་བཞི་ཡ་བརྒྱད་རྣམས། སྟོན་པའི་བཀའ་གཉན་ཀུན་གྱི་ཐུན་མོང་མིན།
ཀུན་ཀ་རབ་ཏུ་བྱུང་བར་མ་གྱུར་ཀྱང་། འཐད་ཅིང་འོས་པའི་སྡེ་རྣམས་བྱུང་བར་
འཐད། ཅེས་སྨྲས་སོ། །
དེའི་ཚེ་སྟོན་པའི་ཁབ་ཀྱི་བཙུན་མོ་རྣམས་ལ། བྲམ་ཟེའི་བུ་མོ་ཚངས་སྤྱོད་ཚུལ་
མཛེས་མ་བྱ་བས་སྨྲས་པ། གསོན་དང་ཐམས་ཅད་མཁྱེན་པའི་སྟོན་པ་དང་། བཙུན་
མོ་སྲས་དང་བློན་འཁོར་བཅས་པ་ཡི། སྡེ་བཞི་ཡ་བརྒྱད་འཁོར་གྱི་རིམ་པ་རྣམས།
སྟོན་པའི་ཞལ་ནས་གསུངས་པའི་བོན་སྒོ་ལ། བརྒྱད་ཁྲི་བཞི་སྟོང་ཕྱི་ནང་གསང་
གསུམ་གྱི། འཇུག་སྒོའི་ཡན་ལག་ཉི་མའི་ཟེར་ཙམ་ཡང་། སེམས་ཅན་དབང་པོ་རབ་
འབྲིང་ཐ་གསུམ་གྱི། བློ་དངོས་རྣམ་གསུམ་སྦྱར་ནས་དོན་གསུངས་ཀྱང་། གང་ཡང་
མ་འགགས་ཐབས་སུ་བསྟན་པའི་དཔེ། ཡང་དག་ཐེག་པ་རྣམ་དག་འཇུག་སྒོ་ལས།
ད་ལྟ་མཛད་པ་རྣམ་དག་གསུངས་པ་ལེགས། ཐེག་པ་གོང་འོག་མཐོ་དམན་མང་
ལགས་ནའང་། གང་ཡང་སོ་སོར་བརྩིས་ན་མཐོ་ལགས་ཏེ། ཡང་དག་ཐེག་པ་རབ་
ཏུ་བྱུང་བ་ཡི། མ་ནོར་ངེས་པ་འདུལ་བ་ཁྲིམས་སྐྱོངས་ཡིན། རྣམ་པར་དག་པ་བཙུན་
པ་ཚུལ་ལྡན་ཡིན། དྲི་མ་མེད་པར་རང་སེམས་དཔང་བཙུགས་ཡིན། ངོ་མཚར་ཆེ་བ་
ཨུད་འབར་མེ་ཏོག་ཡིན། ཟུག་རྔུ་འཇོམས་པ་རྣམ་པར་རྒྱལ་བ་ཡིན། སྐྱོན་གྱིས་མ་
གོས་དྲི་མེད་ཤེལ་སྒོང་ཡིན། དོན་གྱི་སྙིང་པོ་བཙོ་མ་གསེར་སྦྲམ་ཡིན། དེ་ཕྱིར་སྟོན་
212



མདོ་སྡེ།
ཁྱིམ་སྤང་རབ་བྱུང་གི་མདོ།
པའི་ཞལ་ནས་གསུངས་པའི་བཀའ། འདི་ནི་མ་ནོར་ངེས་པའི་དོན་དུ་སྣང་། དེ་ཕྱིར་
འཁོར་རྣམས་སྤོབས་པ་ཆེར་བསྐྱེད་ལ། རྒྱལ་སྲིད་ལོངས་སྤྱོད་འཁོར་བའི་ཁྱིམ་ཐབ་
སྤོངས། ཐར་པའི་དོན་ལ་འཐད་དང་མི་འཐད་མེད། ཐམས་ཅད་ཀུན་ཀ་རབ་ཏུ་
བྱུང་བར་འཐད། བདག་ནི་སྐྱེ་དམན་ཟ་མ་མོ་ལུས་ལ། རབ་ཏུ་བྱུང་བའི་གཉེར་ཁ་མ་
མཆིས་ཏེ། འོན་ཀྱང་ལུས་ལ་ཁྱད་པར་ཡོད་མོད་ཀྱང་། སེམས་ལ་འབྲི་གང་ཆེ་ཆུང་
མེད་པས་སུ། འཁོར་བའི་ཁྱིམ་སྤང་རབ་ཏུ་བྱུང་བར་བྱ། ཞེས་ཟེར་ནས་དགའ་བ་
དང་སྤྲོ་བའི་ཚུལ་བསྟན་ཏོ། །
དེ་ལ་དཔོ་བཟའ་ཐང་མོས་སྨྲས་པ། གསོན་དང་སྟོན་པ་འཁོར་དང་བཅས་པ་
རྣམས། སྟོན་པས་རྣམ་པ་ཐམས་ཅད་མཁྱེན་ལགས་ཏེ། ད་ལྟའི་མཆིད་ཚིག་གསུངས་
པ་འདི་མ་མཁྱེན། རྒྱལ་སྲིད་ལོངས་སྤྱོད་ཟས་ནོར་འཁོར་སྤངས་ནས། རྒྱལ་པོ་
དམངས་ལ་བབས་པའི་ལུགས་མ་མཆིས། མཐོན་པོའི་ཁ་ནས་དམའ་མོར་ལྷུངས་པ་
ལ། དེ་ལ་བདེ་ཞིང་སྐྱིད་པ་ངས་མ་མཐོང༌། སྣང་སྲིད་འཇིག་རྟེན་འཁོར་ལོ་སྒྱུར་
བ་ལ། རང་ཉིད་གཅིག་བུ་བྱ་བས་དོན་མི་འགྲུབ། རྒྱལ་པོའི་མངའ་དབང་ཁྲིམས་
ཀྱིས་སྐྱོང་བ་ལ། རྒྱལ་ཁྲིམས་བཤིག་པས་རྒྱལ་ཁམས་བཀྲ་མི་ཤིས། སྟོན་པའི་བཀའ་
གཉན་ཀུན་གྱི་ཐུན་མོང་སྟེ། ཐུན་མོང་འདི་ཡི་སྐལ་པ་ངས་མི་ལེན། འཇུག་སྒོའི་བོན་
ལ་བསམ་གྱིས་མི་ཁྱབ་ཀྱང་། རང་བཅིངས་དག་པའི་རྫོང་ལ་ངེད་མི་ཞེན། སྟོན་པའི་
ཐུགས་ལ་འཁྲུལ་པ་མི་མངའ་སྟེ། བདུད་ཀྱིས་བསླུས་སམ་རླུང་གི་རྐྱེན་གྱིས་བསླང༌།
རྒྱལ་ཁམས་མངའ་རིས་དར་ལ་རྒྱས་པ་དང༌། བསྟན་པ་རྗེས་བཞག་མཐའ་རུ་ཕྱིན་
པ་དང་། ལས་ངན་བདུད་ཀྱིས་ཆོ་འཕྲུལ་མི་འབྱུང་བས། ད་ལྟའི་དུས་ལས་སྐྱིད་པ་
མ་མཆིས་ན། འདི་ལ་འཕྲལ་གྱི་རྐྱེན་ཟེར་ཅི་ལ་ལྡང་། ཡིད་ཀྱི་ཁྱེའུ་ཆུང་རང་གསལ་
གཞན་མ་མཐོང་། བྲམ་ཟེའི་བུ་མོ་ཉིད་ལ་སྲས་མེད་པས། གཞན་དག་ཀུན་ལ་འཕྱ་
213



ས
གསུང་རབ་སྒོ་མཛོད་རིན་པོ་ཆེའི་གླེགས་བམ། 23
རློམས་བྱེད་པ་ཡིན། ཞེས་ཟེར་ནས་ཤིན་ཏུ་ཡང་མ་དགའ་འོ། །
དེ་ལ་སྟོན་པས་བཀའ་སྩལ་པ། ཉོན་ཅིག་སྡེ་བཞི་ཡ་བརྒྱད་ལ་སོགས་འཁོར། མ་
ཡེངས་དད་ལྡན་དབང་པོ་བརྟན་པར་ཉོན། འཇིག་རྟེན་འདི་བདེན་མི་རྟག་སྒྱུ་མ་
ཡིན། འཁོར་བའི་ལས་སྤྱོད་ནམ་ཡང་མི་རྟག་རྒྱུ། ཡུལ་མཁར་བང་ཁང་དུག་སྦྲུལ་
ཤུན་པ་ཡིན། ཟས་ནོར་ལོངས་སྤྱོད་རྩ་འགོའི་ཟིལ་པ་ཡིན། གཉེན་འབྲེལ་ཚོགས་པ་
ཚོང་འདུས་མགྲོན་པོ་ཡིན། འཇིག་རྟེན་སྙན་གྲགས་སྐད་ཅིག་འབྲུག་སྒྲ་ཡིན། དེ་
ཕྱིར་འཁོར་བའི་ལས་ལ་སྙིང་པོ་མེད། དལ་འབྱོར་ཐོབ་དུས་བྱང་ཆུབ་མ་བསྒྲུབས་ན།
འཁོར་བའི་ཁྱིམ་ཐབ་ངན་སོང་འགྲམ་གཞི་སྟེ། འདི་ཡི་བུ་ནོར་ཆུང་མས་ཅི་ལ་ཕན།
བདག་ཀྱང་སྔ་བློ་བྱ་བ་མ་རིག་འཁྲུལ་པའི་གཞི། ཕྱི་བློ་རིག་པས་ཟིན་ནས་ཁྱིམ་སྤང་
རབ་ཏུ་བྱུང་། སྟོང་གསུམ་སེམས་ཅན་མགོན་པོར་བྱ་ནས་དྲང་ཕྱིར་ཡང་། ན་ཚོད་
ཡར་ཡར་འཛེགས་ཤིང་མན་ངག་དྲོད་ཚད་རྙེད། དྲོད་ཚད་རྙེད་ནས་བཀའ་ལུང་
དོན་བརྟགས་ན། ངེས་དོན་སྤངས་ནས་འཁོར་བའི་ཁྱིམ་བཟུང་བ། ཐ་མ་ལས་སྤྱོད་
སྡུག་བསྔལ་མཚོ་དང་འགྲོགས། འཁོར་བའི་ཁྱིམ་སྤང་རབ་ཏུ་མ་བྱུང་ན། གཡུང་དྲུང་
རྒྱང་བསྲིང་འཁོར་བར་གཏན་དུ་འཁྱམས། རང་གིས་རང་ལ་བསླུ་བ་བྱས་པ་དང་།
རང་གིས་རང་མནར་སེམས་ཅན་སྙིང་རེ་རྗེ། དེ་ཕྱིར་མ་ཐོགས་མྱུར་བར་རབ་ཏུ་བྱུང༌།
ཞེས་བཀའ་བསྩལ་ཏོ། །
དེའི་ཚེ་འདུས་པའི་འཁོར་རྣམས་ཀྱང་། སྟོན་པའི་གསུངས་དེ་ལ་ཁ་གཅིག་སེམས་
གཉིས་ཟོས་ཏེ། སེམས་ཅན་ལས་དང་སྐལ་བར་ལྡན་ཞིང་། སྟོན་པའི་སྐུས་བོན་སྟོན་
པའི་དུས་ཡིན་ཡང་། སྟོན་པའི་བཀའ་གཉན་ལྕི་བ་མ་གཏོགས་པ། དད་ལྡན་དགེ་ལ་
མོས་སྤྱོད་ཀུན་ཀ་སྟེ། ཁྱིམ་ཐབ་སྤངས་ནས་འཁོར་བ་སྤང་བ་ཉུང་། སྟོན་པའི་དྲུང་
དུ་ཞུ་བ་མ་སྤོབས་པར། ཐམས་ཅད་སོ་སོར་འདུས་ནས་སོ་སོར་བགྲོས། བགྲོས་པས་
214



༼ད༽
མདོ་སྡེ།
ཁྱིམ་སྤང་རབ་བྱུང་གི་མདོ།
དུས་དེར་ཡིད་ཀྱི་ཁྱེའུ་ཆུང་གིས། སྟོན་པའི་རྟིང་ནོན་ཀུན་ལ་མཆིད་གླེངས་བ། གསོན་
དང་གཏོ་བུ་ལ་སོགས་འདུས་པའི་འཁོར། ཁྱེད་རྣམས་སོ་སོར་བློ་གྲོས་མ་ཤོམས་ལ།
རང་སོའི་མདུན་མ་རང་རང་ཐད་དུ་ཆོད། ཐམས་ཅད་ཀུན་ཀ་གྲོས་སུ་བླུག་ནས་
སུ། ཕ་རོལ་དགྲ་ལ་ལན་ཅིག་ལྡན་པ་དང་། ཅུ་གང་གཉེན་ལ་སྲིད་གཅིག་སྦྲེལ་བ་
མེན། རང་དོན་རྩེ་གཅིག་ཕྱི་མ་བསྒྲུབ་པ་ལ། རང་རང་བློ་ཡི་རྟུལ་ཞུགས་ཆེ་ཆུང་
དང་། དགེ་བའི་ལས་ལ་བརྩོན་འགྲུས་དྲག་ཞན་ཡིན། སྟོན་པའི་བཀའ་ལུང་བདུད་
རྩིའི་རྒྱ་མཚོ་ལ། སྐོམས་པ་གང་ཞིག་ཆུ་ཁར་བཏུང་བ་ཡིན། མི་སྐོམས་པ་ལ་ཁྲིམས་
ཀྱིས་བཏུང་འགྱུར་ཡང་། ཡི་གར་མི་འོང་ཟས་ཀྱིས་དང་ག་འགག །དེ་ཕྱིར་འདུ་འདུ་
གྲོས་མེད་མ་བྱེད་ལ། རང་རང་གང་མོས་ལོགས་སུ་བྱེད་པར་གྱིས། གང་དག་མོས་པ་
སྟོན་པའི་རྗེས་སུ་འབྲོངས། མ་མོས་སླད་ན་རྒྱལ་སྲིད་འཁོར་རྣམས་སྐྱོངས། ཞེས་སྨྲས་
པས། དེ་ལ་ཀོང་བཟའ་ཁྲི་ལྕམ་གྱིས་སྨྲས་པ། གསོན་དང་སྡེ་བཞི་ཡ་བརྒྱད་འདུས་
པའི་འཁོར། སྟོང་གསུམ་མི་མཇེད་ཚངས་རྒྱུང་འཇིག་རྟེན་ན། སྟེང་གི་ལྷ་དང་འོག་
གི་ཀླུ་དང་ནི། བར་གྱི་མི་ལ་སོགས་པའི་རྒྱལ་པོ་ལ། དམུ་རིགས་འཕྲུལ་བས་ཆེ་བ་
མ་མཆིས་ཤིང་། དག་པའི་གནས་མཆོག་འཛམ་གླིང་སོག་ཁ་རུ། བརྒྱད་ཁྲི་བོན་གྱི་
འཁོར་ལོ་བསྐོར་བ་ལ། དག་པ་བསོད་ལྡན་ལོངས་སྤྱོད་མ་གཏོགས་པར། མ་དག་
སྡིག་པའི་ལས་སྤྱོད་བྱེད་པ་ཉུང་། ད་ལྟའི་སྐབས་འདིར་རྒྱལ་བོའི་མངའ་ཆེ་ཞིང་།
གཡུང་དྲུང་བོན་གྱི་བསྟན་པ་དར་རྒྱས་ཏེ། ནག་པོ་བདུད་ཀྱང་རང་སར་ཞི་ནས་
སུ། བསྟན་པ་རྗེས་བཞག་མཐའ་རུ་ཕྱིན་པ་ཡིས། རྒྱལ་པོ་རྒྱལ་སར་བཞུགས་པ་མ་
གཏོགས་པས། རྒྱལ་སྲིད་རིན་ཆེན་ཁ་ཡོ་སྙོམས་པ་དང༌། སྟོང་ཁམས་ཕྱོགས་བཞིའི་
རེ་བ་བསྐང་ལ་སོགས། གང་ཡང་མི་དགོས་ཞིང་ཁམས་བདེ་ལེགས་ཤིང་། དགའ་
བདེ་ཕུན་སུམ་ཚོགས་པར་གནས་པ་ལ། ད་ལྟའི་དུས་འདིར་རྐྱེན་རྣམས་གློ་བུར་བས།
215



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྟོན་པས་གསུངས་པའི་བཀའ་དང་ཁྱེའུ་ཆུང་གླེངས་པའི་མཆིད། བདུད་ཀྱི་ཚིག་གིས་
བསླུས་སམ་རླུང་གི་ནད་ཀྱིས་གདུངས། བསྟན་པ་རིན་ཆེན་རབ་ཏུ་བརྟན་པ་དང་།
རྒྱལ་ཁམས་ཀུན་ཀ་དགེ་ལ་སྤྱོད་པ་བས། གཅིག་བུར་རང་སངས་རྒྱས་ན་དགའ་བར་
གསུངས། སྟོན་པས་གོང་ནས་འཁོར་བ་སྤངས་པ་ཡི། འབྲས་བུ་སྐུ་གསུམ་སངས་
རྒྱས་གྲུབ་ནས་སུ། འདྲེན་པའི་སྟོན་པ་བྱོན་པར་མ་གཏོགས་པ། ད་ལྟ་འཁོར་བའི་
ཁྱིམ་ཐབས་སྤངས་ནས་སུ། ད་གཟོད་བྱང་ཆུབ་བསྒྲུབ་པ་ཐུགས་རེ་འཁྲུལ། སྡེ་བཞི་
ཡ་བརྒྱད་འཁོར་རྣམས་མ་གཏོགས་པས། གཞན་དག་ལྷ་ཀླུ་མི་དང་རྣམ་གསུམ་གྱི།
སློབ་བུ་འབུམ་ཕྲག་མཐའ་ཡས་མང་པོ་དང་། བསྟན་འཛིན་རྒྱལ་པོས་ཐོས་ན་ཐང་རེ་
ཆད། དེ་ཕྱིར་ཁྱེའུ་ཆུང་འཕྲིགས་པ་རྣོ་ནས་སུ། རྟུལ་ཞུགས་ཤིན་ཏུ་ཆེ་བར་སྣང་མོད་
ཀྱང་། བདག་ཅག་རྣམས་ནི་རྒྱལ་སྲིད་འཁོར་མི་སྤོང༌། ཁྱེའུ་ཆུང་ཉིད་ཀྱང་སྟོན་པའི་
རྟིང་མ་གནོན། གཞན་དག་མང་ཁ་གཟེ་མ་མཆུ་སྤུན་འབྱུང་། དེས་ན་ཁྱེའུ་ཆུང་ཉིད་
ཀྱང་རྣ་མི་དལ། རྒྱལ་པོའི་རྒྱལ་ཁྲིམས་མ་བཅོས་རང་མལ་སྡོད། ཅེས་སྨྲས་སོ། །
དེའི་ཚེ་སྟོན་པའི་འཁོར་ལ་སྡེ་རིས་གཉིས་སུ་ཆད་དེ། གཏོ་བུ་དཔྱད་བུ་དང་།
ལུང་འདྲེན་རྒྱུད་འདྲེན་དང་། རྨ་ལོ་གཡུ་ལོ་དང་། ཧོས་བཟའ་རྒྱལ་མེད་དང་། བྲམ་
ཟེའི་བཙུན་མོ་དང་། གཤེན་བཟའ་ནེའུ་ཆེན་ལ་སོགས་པས། སྟོན་པའི་བཀའ་གཉན་
ལྕི་བར་བསམ་པ་དང་། གསུངས་པའི་མཆིད་ལ་དད་པ་སྐྱེས་ནས། ཕྱེད་ཙམ་སྟོན་
པའི་སྐུ་ལ་འཁོར་ནས་རྗེས་སུ་འབྲངས་སོ། །དེ་ལས་མ་གཏོགས་པས་ཀོང་ཚ་འཕྲུལ་
བུ་དང༌། ཀོང་ཚ་དབང་ལྡན་དང༌། དཔོ་བཟའ་ཐང་མོ་དང་། ཀོང་བཟའ་ཁྲི་ལྕམ་
དང་། མ་དད་པའི་འཁོར་རྣམས་ཀྱིས་མ་དད་པའི་རྐྱེན་གྱིས་ཕྱིར་ལ་མཆིད་ཚིག་ཞུས་
སོ། །དེའི་དུས་སུ་གཤེན་བུ་ཀོང་ཚས་ཡབ་ལ་ཞུས་པ། ཐམས་ཅད་མཁྱེན་པའི་ཡབ་
ཅིག་སྟོན་པ་ལགས། སྟོན་པའི་ཞལ་ནས་བཀའ་ཡི་མཆིད་གསུངས་པ། ཤིན་ཏུ་བདེན་
216



མདོ་སྡེ།
ཁྱིམ་སྤང་རབ་བྱུང་གི་མདོ།
པར་ངེས་པའི་མཆིད་ལགས་ཀྱང་། རྒྱལ་སྲིད་འཁོར་དང་ལོངས་སྤྱོད་འདི་སྤངས་ནས།
གཅིག་བུར་མུ་སྤྲང་བཞིན་དུ་འཁྱམས་པ་འདི། སྟོན་པའི་ཐུགས་ལ་བཟོད་པར་མཆིས་
ལགས་ཀྱང་། བདག་ཅག་སེམས་ལ་ཤིན་ཏུ་བཟོད་མ་བཏུབ། གལ་ཏེ་ནག་པོ་བདུད་
ཀྱིས་ཐོས་གྱུར་ན། སྐད་ཅིག་ཉིད་ལ་རྒྱལ་ཁམས་འཇོམས་པ་དང་། རྒྱལ་ས་ཕྲོག་ནས་
རྒྱལ་འཁོར་བཅོམ་དགོས་བསམ། དེ་ཕྱིར་རྒྱལ་འཁོར་ལོངས་སྤྱོད་སྤང་བ་དེ། ཅིས་
ཀྱང་མི་རིགས་སྟོན་པའི་བཀའ་འདི་གཅོག །བདག་ནི་དམུ་ཡི་རྒྱལ་རིགས་ཡིན་པས་
སུ། རྒྱལ་རྒྱུད་མ་ཆད་ཙམ་ཞིག་ལོས་སོ་འཛིན། རྒྱལ་ས་ཕ་རོལ་དག་ལ་བཟུང་མི་
བཅོལ། ནག་པོ་བདུད་རིགས་དགའ་བའི་ལས་མི་བྱེད། སྟོན་པའི་རྟིང་ནོན་ཁྱེའུ་ཆུང་
ལ་སོགས་འཁོར། རྒྱལ་ཁྲིམས་མ་བཤིག་ཁྲིམས་ཀྱི་འོག་ཏུ་གཞུག །དེ་བས་སོས་དལ་
དགེ་བ་སྤྱོད་དང་དགའ། ཞེས་ཟེར་ནས། ཐམས་ཅད་ཀུན་ཁྲིམས་ཀྱི་འོག་ཏུ་མནན་
པས། རྒྱལ་བུའི་ཁྲིམས་ལ་འདའ་བར་མ་ནུས་ནས། སྟོན་པ་འཁོར་དང་བཅས་པ།
རྒྱལ་ས་བར་པོ་སོ་བརྒྱད་དང་། ཁྲི་སྨོན་རྒྱལ་བཞད་གཉིས་ཀྱི་བར། གྲོང་ཁྱེར་ཆེན་
པོ་རྣམ་དག་བཀོད་པ་ཅན་གྱི་དབུས། མཆོད་རྟེན་རྣམ་དག་དཀར་པོའི་སྒོ་དྲུང་དུ་
བཞུགས་སོ། ། །
དེའི་ཚེ་དེའི་དུས་ན། བདུད་ཡུལ་མུན་པའི་གླིང་ཆེན་ན། བདུད་རྗེ་ཁྱབ་པ་ལག་
རིང་གི་འཁོར་ཉན་པའི་རྣ་གསང་དང་། བལྟ་བའི་མིག་རྣོན་རྣམས་ཀྱིས་བལྟས་པས་
མཐོང་སྟེ། ལྕགས་མཁར་སྒོ་བརྒྱ་རྩེ་བརྒྱའི་ནང་དུ། བདུད་རྗེ་ཁྱབ་པ་ལག་རིང་གི་
སྤྱན་སྔར་མཆིས་ནས་གསོལ་པ། བདུད་རྗེ་ཁྱབ་པ་ལག་རིང་ལགས། འོ་སྐོལ་བདུད་
རྗེ་འཁོར་བཅས་ཀྱི། གཤེན་ལ་ཆོ་འཕྲུལ་ཚུགས་ཚད་བསྟན། ཅིས་ཀྱང་ཁོ་ལ་མ་
ཚུགས་ནས། ལས་ཀྱིས་མཐའ་བསྒྱུར་བསྒུགས་པ་ལ། བདུད་རྗེ་འཁོར་དང་བཅས་པ་
རྣམས། རྒྱལ་གྱི་ལོངས་སྤྱོད་དཀོར་ལ་ཡེངས། བདག་ཅག་བལྟ་བའི་མིག་རྣོན་དང་།
217



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཉན་པའི་རྣ་གསང་འཁོར་རྣམས་ཀྱིས། ཤིན་ཏུ་སེམས་ལ་མ་བཟོད་ནས། གཤེན་
ལ་བལྟ་ཉན་བགྱིས་པ་ལ། སྟོན་པ་གཤེན་རབ་མི་བོ་ནི། ཚེ་གཅིག་ལས་སུ་དགེ་
སྤྱོད་ཅིང་། དགེ་བའི་ལས་ལ་ཐང་བཅད་ན། ད་ལྟ་ན་སོ་ཡར་འཛེགས་ཏེ། རྒྱལ་
སྲིད་འཁོར་དང་ཀུན་སྤངས་ནས། གཅིག་བུར་མེ་ཏོག་གླིང་ལ་འཁྱམས། བཙུན་མོ་
གཉིས་དང་འཁོར་རྣམས་ཀྱིས། འོ་སྐོལ་བདུད་ཀྱིས་ཆོ་འཕྲུལ་དང༌། རླུང་གི་ནད་
ཀྱིས་གདུངས་པའམ། སྨྱོས་པ་ཡིན་གྱི་ཆ་མེད་ཟེར། ས་སར་སོ་སོར་མྱ་ངན་གདུངས།
འཁོར་ལ་སྡེ་རིས་གཉིས་སུ་ཆད། སྡེ་གཅིག་གཤེན་རབ་རྗེས་སུ་འབྲང་། སྡེ་གཅིག་
འོ་སྐོལ་སྲིད་བསྡེབས་པའི། ཀོང་རྗེའི་ཚ་བོའི་རྗེས་སུ་འབྲངས། ད་ལྟ་རྒྱལ་ས་ཆེན་པོ་
ནི། ཀོང་རྗེའི་ཚ་བོ་མ་གཏོགས་པས། གཞན་མ་རྒྱལ་ས་གནོན་མཁན་མེད། གཤེན་
རབ་མི་བོ་མི་སྣང་ན། དེ་ལ་ཅི་ལྟར་བྱས་ཀྱང་བཏུབ། གདུགས་ཆེན་ཉི་མའི་ཕྱི་དྲོ་ལ།
བདུད་ཀྱི་བསྟན་པ་དར་བར་མཐོང་། གཤེན་གྱི་བསྟན་པ་ནུབ་པར་རིག །བདུད་
རྗེ་མ་བཞུགས་དམག་དཔུང་བསྐྱོད། འོ་སྐོལ་སྔོན་དུ་ཆོ་འཕྲུལ་ལས། ཞི་བས་བསླུས་
དང་དྲག་པོས་བརྒོལ། གཡོ་སྒྱུ་ཐབས་དང་གཉེན་སྲིད་སྦྲེལ། དགྲ་དང་རྐུན་བུ་
འཇབ་བུ་རྦད། ནད་དང་དུག་མཚོན་ཅི་བསྟན་ཀྱང་། གཤེན་རབ་མི་བོ་མ་ཐུབ་པར།
བདུད་རྗེ་ཐབས་ལ་མཁས་ནས་སུ། ལས་མཐའ་བསྒྲུགས་པས་རྒྱལ་ཆེན་བཞེས། ད་
ནི་དུས་ལ་རྒྱུགས་ལོག་དང་། ཆུས་ལ་བཙན་གཉན་བཟུང་རེས་དང༌། ནོར་ལ་ཕྱུག་
དབུལ་སྤྱོད་རེས་དང༌། བསྟན་པ་བདུད་གཤེན་དར་རེས་འབྱུང་། བདུད་རྗེ་མ་
བཞུགས་དམག་བསྐུལ་འཚལ། ཞེས་སྨྲས་སོ། །དེ་ལ་བདུད་འཁོར་རྣམས་ཀྱང་ཤིན་
ཏུ་དགའ་ནས། བདུད་ཀྱི་རྒྱལ་པོ་སྡེ་བཞི་ལ་སོགས་བདུད་རྣམས་ཀྱང༌། ལོག་པའི་
ཕྱོགས་ལ་སྤྲོ་བ་སྐྱེས་ནས་བདུད་རྗེའི་སྤྱན་སྔར་འདུས་སོ། །དེ་ལ་བདུད་རྗེ་ཁྱབ་པས་
སྨྲས་པ། ལེགས་སོ་ནག་པོ་བདུད་ཀྱི་རིགས། བདུད་རྗེ་འཁོར་བཅས་ཡེངས་བོར་ན།
218



མདོ་སྡེ།
ཁྱིམ་སྤང་རབ་བྱུང་གི་མདོ།
༼ད༽
ལོངས་སྤྱོད་རྐྱེན་ལ་ཆགས་མོད་ཀྱང་། དགེ་སྡིག་བསྟན་པའི་སོ་འཛུགས་ལ། བལྟ་
བའི་མིག་རྣོན་མིག་རྣོ་ཞིང་། ཉན་པའི་རྣ་གསང་རྣ་གསང་བས། ཡོད་ཁམས་ཡ་བོ་
ག་ལ་བཅག །ད་ནི་དུས་ལ་རྒྱུགས་ལོག་ཡིན། གཤེན་རབ་མི་བོ་བོར་འཁྱམས་ནས།
འབངས་ཀྱིས་རྒྱལ་ས་བཟུང་བ་ན། ལས་ཀྱི་ལ་ཡོགས་བསུ་བ་ཡིན། ཀོང་ཚ་རྒྱལ་ས་
ཡོད་མོད་ཀྱང་། རྒྱུད་ཕྱེད་ཀོང་མེས་རིགས་ལས་ཆད། བསླུ་ན་རང་ལ་འཕྱོགས་པར་
འོང་། ལ་འུར་བདུད་དམག་དཔུང་བསྐྱེད་ལ། ཡུལ་མཁར་འཛིན་དུ་འགྲོ་བས་ཆོག །
ཕོ་བྲང་ཞིང་དང་མངའ་རིས་རྣམས། བདུད་དང་སྲིན་པོ་མུ་སྟེགས་དང་། འབྱུང་
པོ་རོ་ལངས་གཤིན་རྗེ་དང་། བཙན་དང་མ་མོ་རྒྱལ་བྱིན་རྣམས། སོ་སོར་བསྐོས་
ནས་ཁ་འཛིན་བྱ། འོན་ཀྱང་ད་རུང་ཐབས་ལ་གཟབས། ལྟ་ཉན་ཤེས་པ་གྲུང་གྱུར་
ཅིང་། མ་བསྒྲིབས་ས་ལེར་མཐོང་གྱུར་ཡང་། གཤེན་རབ་མི་བོ་བྱ་བ་འདིས། ཚིག་
ནི་མི་ཤེས་དགུ་ཡང་ཤེས། སྤྱོད་པ་མི་བྱེད་དགུ་ཡང་བྱེད། སྤྲུལ་པ་མི་སྟོན་དགུ་ཡང་
སྟོན། གཡོ་སྒྱུ་མི་མཁས་དགུ་ཡང་མཁས། འདི་དང་ང་གཉིས་འཐབ་ཡུན་རིང་།
འོས་པས་ད་རུང་འདི་མི་ཐུབ། དམག་མི་འཁོར་ཚོགས་ལན་ཅིག་བཤོལ། བལྟ་ཉན་
བྱེད་པའི་དཔུང་བསྐྱོད་ལ། ཁྱེད་རྣམས་བལྟ་ཉན་བྱེད་དུ་སོང་། བདག་གིས་དམག་
དཔུང་སྲིད་བསྡེབ་བྱ། གཤེན་རབ་མི་བོས་ཅི་བྱེད་ཀྱི། བལྟ་ཉུལ་བདུད་ཀྱིས་གྱིས་ལ་
ཤོག །ཅེས་ཟེར་ནས། བདུད་ཀྱི་བལྟ་ཉན་པ་འབུམ་ཕྲག་མང་པོ་བཏང་བས། བདུད་
རྣམས་ཀྱང་སྔོན་གྱིས་སུན་ཕྱུང་བས། དངོས་པོར་ནི་བརྫུ་མ་ནུས་ཏེ། ལྷོ་བུར་དང་
སྨིག་རྒྱུར་བརྫུས་ནས། གཤེན་ལ་བལྟ་ཉན་བྱེད་དོ། །
༧ དེའི་ཚེ་དེའི་དུས་ན། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། འགྲོ་བ་
སེམས་ཅན་གྱི་དོན་དུ་དགོངས་ནས། སྤྲུལ་པའི་སྐུ་ལ་སྤང་བླང་མི་འཚལ་ཞིང་། ཡེ་
ནས་སྦྱངས་ཐོབ་རྟགས་དང་ལྡན་མོད་ཀྱང་། སེམས་ཅན་ས་ལམ་རིམ་པར་བགྲོད་
219



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ནས་སུ། གཡུང་དྲུང་ཐེག་པའི་ལམ་ལ་འཇུག་པའི་ཕྱིར། དེ་ཡང་དང་པོ་སྐྱེ་རྒ་ན་
འཆིའི་ཆུ་བོ་བཞི་ལ་གཟིགས་ནས། མི་རྟག་པའི་ཚུལ་བསྟན་པ་དང་། འཁོར་བའི་ས་
ལ་གཡང་ཟ་བསྒྱུར་བ་དང་། ཐར་པའི་ལམ་ལ་བྲོད་ཁ་བསྐྱེད་པའི་ཕྱིར། རྒྱུ་འབྲས་ཀྱི་
བོན་རྣམས་གཏན་ལ་ཕབ་སྟེ་འཁོར་རྣམས་ལ་གསུངས་སོ། །
༧ དེ་ནས་སྟོན་པ་ཉིད་ཀྱང་། འཁོར་དང༌། ཟང་ཟིང་དང་། རྒྱན་དང་ལོངས་
སྤྱོད་རྣམས་སྤང་བར་མཛད་དེ། སྐུ་ལ་དར་ཟབ་ཀྱི་ན་བཟའ་དང༌། དབུ་ལ་རིན་
པོ་ཆེའི་ཟེའུ་སྲོག་དང༌། སྙན་ཆ་དང་། མགུལ་ཆུ་དང༌། ཕྱག་གདུབ་དང༌། ཞབས་
གདུབ་དང་། དོ་ཤལ་དང་སྟོད་གཡོགས་དང༌། སྨད་ཤམ་ལ་སོགས་རྣམས་བཀྲོལ་
ཞིང་ཕུད་དེ་མདུན་དུ་སྤུངས་ནས། འདོད་པའི་དམིགས་རྫས་སྣ་ཚོགས་སུ་བྱིན་
གྱིས་བརླབས་ནས། ཕྱག་གིས་བླང་ནས་ཕྱོགས་བཅུར་གཏོར་བས། ཕྱོགས་བཅུའི་
འཇིག་རྟེན་གྱི་ཁམས་སུ། འགྲོ་བ་རིགས་དྲུག་གི་སེམས་ཅན་རྣམས་ལ། ཅི་འདོད་
ཕུན་སུམ་ཚོགས་པའི་ཡོ་བྱད་དང་ལྡན་ཏེ། དེ་ཡང་བཟའ་བ་དང་། བཏུང་བ་དང༌།
གོན་པ་དང་། བགོ་བ་དང་། བཞོན་པ་ལ་སོགས་འདོད་དགུའི་ལོངས་སྤྱོད་ཆར་དུ་
འབབས་པར་གྱུར་ཏོ། །ནག་པོ་བདུད་ཀྱི་སྡེ་རིགས་ལས། གཤེན་ལ་བལྟ་ཉན་བྱེད་
པ་རྣམས་ཀྱང་། སྦྱིན་པ་དམིགས་མེད་དེ་ཡི་མཐུས། ཆ་གཅིག་སྟོན་པའི་སྤྱན་སྔར་
འདུས། དགའ་དད་གུས་པས་སྐྱབས་སུ་གསོལ། སྟོན་པའི་སྤྱན་སྔར་པུས་བཙུགས་
ནས། ཐལ་སྦྱར་གུས་ཚུལ་ཞུས་པའི་མདོ། རྣམ་པ་ཐམས་ཅད་མཁྱེན་པ་ཡི། འགྲོ་
བའི་མགོན་གྱུར་སྟོན་པ་ལགས། ཉིད་ནི་རྣམ་པ་ཐམས་ཅད་མཁྱེན། འགྲོ་བ་འདུལ་
བའི་ཐབས་ལས་སུ། རྒྱལ་སྲིད་འཁོར་དང་བཙུན་མོ་སྤངས། རྒྱན་དང་ལོངས་སྤྱོད་
སྦྱིན་པ་བཏང་། ཆགས་པ་མེད་པའི་རྟུལ་ཞུགས་བསྐྱེད། བདག་ཅག་མ་རིག་བདུད་
ཀྱི་སྡེ། རྣམ་མཁྱེན་སྟོན་པའི་མཛད་སྤྱོད་ལ། ཐུགས་ལ་འཁྲུལ་པ་བྱུང་སྙམ་ནས།
220



མདོ་སྡེ།
ཁྱིམ་སྤང་རབ་བྱུང་གི་མདོ།
ཕྱོགས་བཅུ་ཀུན་ནས་བལྟ་ཉན་བགྱིས། ཉིད་ནི་ཆགས་མེད་རྣམ་པར་དག །འཁོར་
དང་ལོངས་སྤྱོད་རྒྱན་རྣམས་སྤངས། ཕྱོགས་བཅུར་སྦྱིན་པ་དམིགས་མེད་ཁྱབ། འགྲོ་
ཀུན་ཅི་འདོད་ཡིད་བཞིན་ཕྲད། བདག་ཅག་དགོས་འདོད་རེ་བ་བསྐངས། ཉིད་ལ་
གུས་འདུད་སྐྱབས་སུ་མཆི། བདག་ཀྱང་ཁྱེད་ཀྱི་རྗེས་སུ་གཞོལ། ཉིད་ལ་འཁྲུལ་པ་
ག་ལ་མངའ། མི་འཁྲུལ་དཔང་པོ་ངེད་ཀྱིས་བྱེད། བཙུན་མོ་སྲས་བཅས་ལ་སོགས་
འཁོར། གཤེན་ལ་འཁྲུལ་པར་མ་བལྟ་ཞིག །ཅེས་གསོལ་ཏེ། སྟོན་པའི་ཞབས་ལ་སྤྱི་
བོ་གཏུགས་ཏེ་ཕྱག་འཚལ་ལོ། །དེ་ལ་བཙུན་མོ་དང་མ་དད་པའི་འཁོར་རྣམས་ཀྱང་།
ཤིན་ཏུ་རྟོག་པ་སྐྱེས་ནས་ཁ་གཅིག་ཡིད་གཉིས་ཟོས་སོ། །
དེ་ནས་ཡང་དེའི་ཚེ། སྟོན་པས་སྦྱིན་པ་དམིགས་མེད་བཏང་ནས་སུ། ཆགས་
མེད་ས་ལ་གནས་པའི་དུས། སྦྱིན་པ་སྟོབས་ཆེན་དེ་ཡི་མཐུས། བར་སྣང་སྟོང་པའི་
དབྱིངས་རུམ་ན། ཡེ་ཤེས་ལྷ་ཡི་ཐུགས་རྗེ་ལས། རིན་ཆེན་གནང་བའི་རྫས་ལྔ་དང་།
ཐབས་ཀྱི་མཆོག་གི་ཐུགས་རྗེ་ལས། ན་བཟའ་བླང་བའི་གོས་དྲུག་བབས་ཏེ། དེ་ཡང་
ཧོས་རུ་བསིལ་བའི་སྒྲ་སྙན་དང་། སྤུ་གྲི་ངར་འབྱམས་རྣོན་པོ་དང་། ཚེམ་ཁབ་དབལ་
མོ་སཱ་ལེབ་དང་། ཁྲུས་བུམ་པད་གདན་གཙང་མ་དང་། གཞི་སྐུར་བཅུད་ལྡན་པད་
གྱེས་དང་ལྔའོ། །ན་བཟའ་བླང་བའི་གོས་དྲུག་ནི། སྟོད་གོས་སུལ་བུ་རྩ་ལྔ་དང༌།
སྨད་ཤམ་སིལ་བུ་རྩ་ལྔ་དང་། རྨད་གོས་གླིང་སྣམ་རྩ་ལྔ་དང༌། རྨད་འོག་གླིང་ནོན་
རྩ་ལྔ་དང་། པད་ཞུ་སུལ་བུ་རྩ་ལྔ་དང༌། པད་ལྷམ་པད་རྩེགས་གཉིས་སྦྱོར་དང་དྲུག་
སྟེ། དེ་ལ་སྤུ་གྲི་ངར་འབྱམས་རྣོན་པོས། ཉིད་ལ་ཉིད་ཀྱིས་དབུ་སྐྲ་བཞར་ཏེ་ཚིགས་སུ་
བཅད་ནས་གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་
པ་ནས། མ་རིག་ཉིང་མཚམས་སྦྱར་ནས་སུ། མིང་དང་གཟུགས་ལ་བརྟེན་པ་ཡི། མ་
རིག་འཁྲུལ་པའི་རྩ་བ་ལ། ཉོན་མོངས་དུག་ལྔའི་ལོ་མ་ཅན། དུག་ལྔའི་ལོ་མ་བྲེག་
221



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
པའི་ཕྱིར། ཤེས་རབ་ཡེ་ཤེས་རལ་ཀྱུ་ཡིས། འཁོར་བའི་ཆུ་རྒྱུན་གཅོད་པ་སྟེ། སྤུ་གྲི་
ངར་འབྱམས་རྣོན་པོ་འདིས། དབུ་སྐྲ་ལྕང་ལོ་འདི་བྲེག་པས། ཉོན་མོངས་རྩི་བ་བྲེག་
པ་དང་། འཁོར་བའི་ཆུ་རྒྱུན་ཆད་གྱུར་ཅིག །ཨོཾ་ན་མ་ཨུ་དུག་ཙཀྲ་ཏ་ལ་ཞི་ལ་སྭཱཧཱ།
ཞེས་གསུངས་ཏེ། དབུ་སྐྲ་གཡུ་ལོ་ལྕུག་མཉེན་ལ། དབང་གི་གཙུག་ཕུད་བཅས་པ་
དང་། ཚེ་ཡི་ལན་ཕྲན་བླས་པ་རྣམས། བཞར་ནས་མདུན་དུ་ཕུང་པོར་སྤུངས། ཕྱག་
གིས་བླངས་ནས་ཕྱོགས་བཅུར་གཏོར། ཕྱོགས་བཅུར་འཇའ་ཚོན་འོད་དུ་འཁྲིགས། མེ་
ཏོག་སྣ་ཚོགས་ཆར་བབས་ནས། སྣང་བ་ཆེན་པོས་ཡོངས་ལ་ཁྱབ། ཕྱོགས་བཅུའི་སྟོང་
གསུམ་འཇིག་རྟེན་གྱི། འགྲོ་དྲུག་སེམས་ཅན་སྣང་ཡུལ་ལ། དག་པའི་སྣང་བ་འཆར་
བ་དང་། བདེ་བར་གཤེགས་པའི་ཞལ་མཐོང་གྱུར། དེ་ནས་ཡང་སྟོན་པས་ཁྲུས་བུམ་
པད་གདན་གཙང་མའི་ནང་དུ། གཙང་མའི་ཚན་དང་སྤོས་སྦྱར་ནས། ཉིད་ལ་ཉིད་
ཀྱིས་སྐུ་ཁྲུས་གསོལ་བར་མཛད་དེ། ཚིགས་སུ་བཅད་ནས་གསུངས་པ། འཁོར་བའི་
སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མ་རིག་ཉིང་མཚམས་སྦྱར་
ནས་སུ། མིང་དང་གཟུགས་ལ་བརྟེན་པ་ཡི། མ་རིག་ཉོན་མོངས་དྲི་མ་ཅན། ཉོན་
མོངས་དྲི་མ་བཀྲུ་བའི་ཕྱིར། ཡེ་ཤེས་དག་པའི་ཆུ་བོ་ཡིས། ཉོན་མོངས་དྲི་མ་དག་
གྱུར་ཏེ། ཁྲུས་བུམ་པད་གདན་གཙང་མ་རུ། གཙང་མའི་ཚན་དང་སྤོས་སྦྱར་ནས།
གཙང་མའི་སྐུ་ཁྲུས་འདི་གསོལ་བས། ཉོན་མོངས་དྲི་མ་དག་གྱུར་ཅིག །ཨོཾ་ན་མ་ཨ་
དཀར་ཏིང་ནམ། ཨུ་དུག་སང་སལ་ས་ལེ་སང་ངེ་ཡེ་སྭཱཧཱ། ཞེས་གསུངས་ནས། སྐུ་
ཁྲུས་གསོལ་བས། སྐུ་ལུས་གཞའ་ཚོན་གྱི་འོད་དུ་གསལ་བ་ལས། འོད་ཟེར་ཕྱོགས་
བཅུ་ཀུན་ཏུ་འཕྲོ་བ་རུ་གྱུར་ཏོ། །དེ་ནས་ཡང་སྟོན་པས་ཉིད་ལ་ཉིད་ཀྱིས་འདུལ་གོས་
གསོལ་བར་མཛད་དེ། ཚིགས་སུ་བཅད་ནས་གསུངས་པ། འཁོར་བའི་སེམས་ཅན་
མ་རིག་པ། འཁོར་བ་ཐོག་མ་མེད་པ་ནས། མ་རིག་ཉིང་མཚམས་སྦྱར་ནས་སུ། མིང་
222



མདོ་སྡེ།
ཁྱིམ་སྤང་རབ་བྱུང་གི་མདོ།
དང་གཟུགས་ལ་བརྟེན་པ་ཡི། ཟས་གོས་གྲོགས་ཀྱི་ཉེས་པ་ཅན། ཉེས་པའི་དྲི་མ་
བསལ་བའི་ཕྱིར། ན་བཟའ་བླང་བའི་གོས་དྲུག་འདི། ཚུལ་ལྡན་ཚུལ་བཞིན་མཛེས་པ་
སྟེ། དམན་དང་ཐ་མལ་སྐྱེ་བོའི་ཆས། དཀར་དང་ཆེན་པོའི་ཚོས་བརྒྱད་དང་། པག་
ཤུན་རག་ཤ་སྲིན་པོའི་གོས། འཇོལ་དང་ཕུ་དུང་སྤང་བར་བྱ། ན་བཟའ་གོས་དྲུག་
བླང་བར་བྱ། ཨོཾ་ན་མ་ཤི་ཤོན་ཧ་ལོ་ད་རས། གུ་སྨི་སད་དོ་སཱཧཱ། ཞེས་གསུངས་ནས།
རྒྱལ་དང་གཤེན་གྱི་ཆ་ལུགས་རྣམས་སྤངས་ནས། དག་པའི་ན་བཟའ་པད་ལོ་རིས་
དྲུག་གསོལ་བར་མཛད་དོ། །དེ་ལྟར་དུ་སྟོན་པས་ཀྱང་། ཐེག་པ་གོང་ནས་གོང་དུ་
སྤར་བའི་ཚུལ་དུ། དང་པོར་ཚུལ་གནས་དགེ་བསྙེན་ཐེག་པ་ལ་དཔགས་ཏེ། འཁོར་
བའི་ཁྱིམ་སྤངས་རབ་ཏུ་བྱུང་བ་སྟེ། མཁན་སློབ་དང་དཔང་པོ་ནི་ཚུལ་དང་ཐབས་ལ་
བརྟེན་ཏེ། མཆོད་རྟེན་རྣམ་དག་དཀར་པོའི་མདུན་དུ། ཡིད་ཀྱི་ཁྱེའུ་ཆུང་སྲིད་པའི་
དཀའ་ཐུབ་དག་པ་ཡིན་པས་མཁན་པོའི་ཚུལ་དང་། དཔང་པོར་རང་སེམས་དྲི་མ་
མེད་པ་ལ་བརྟེན་ནས་བགྱིས་ཤིང༌། གཙང་མ་གཙུག་ཕུད་ཀྱི་ཁྲིམས་ཉི་ཤུ་རྩ་ལྔ་དང་
ལྡན་པར་མཛད་དོ། །
༧ དེ་ནས་དེའི་ཚེ་སྟོན་པའི་ཚུལ་ནི། ཐུགས་རྗེའི་ཐབས་ལས་བྱུང་བའི། རིན་ཆེན་
གནང་བའི་རྫས་ལྔ་ལ། པད་ཆ་པད་ཁུག་སྔོན་པོ་བསྣན། ན་བཟའ་བླང་བའི་གོས་
དྲུག་ལ། པད་ཤུན་པད་གདན་གདེང་བ་བསྣན། ཐུགས་རྗེའི་ཐབས་ལས་བྱུང་བ་
ལ། ཤེས་རབ་རིག་པའི་ཚུལ་གཉིས་བསྣན་ཏེ། མཆོད་རྟེན་རྣམ་དག་གི་མདུན་དུ།
གདན་བཤམས་པ་ལ་ཞབས་བསིལ་ནས་སྐྱིལ་མོ་ཀྲུང་བཅས་ཏེ་བཞུགས་ནས། འཁོར་
རྣམས་ལ་བཀའ་སྩལ་པ། ཉོན་ཅིག་འདུས་པའི་འཁོར་དུ་གཏོགས་པ་རྣམས། ཁྱེད་
རྣམས་སྡེ་རིགས་གཉིས་སུ་མ་ཆད་ལ། གཏན་དུ་བདག་གིས་བཀའ་ལ་མི་ཉན་ཅིང་།
འཁོར་བའི་ཁྱིམ་ཐབ་ཅིས་ཀྱང་མི་སྤང་བར། རྒྱལ་སྲིད་འཁོར་ལ་ཆགས་ཤིང་སྤྱོད་ན་
223



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཡང་། ད་ལྟ་དར་ཙམ་བདག་ལ་མཉན་པར་གྱིས། ཁྱེད་རྣམས་བདག་ལ་སྨྲ་ཞིང་
སྨྲས་ནས་སུ། རྒྱལ་སྲིད་ལོངས་སྤྱོད་འཁོར་རྣམས་གཏན་སྤངས་ནས། གཅིག་བུར་
ཁྱིམ་སྤངས་རབ་ཏུ་བྱུང་ནས་སུ། ཐ་མལ་མུ་སྤྲང་བཞིན་དུ་འཁྱམས་པ་འདི། བདག་
ནི་བདུད་ཀྱིས་བསླུས་སམ་རླུང་གིས་གདུངས། སྨྱོས་པ་ཡིན་གྱི་ཆ་ཡང་མ་མཆིས་སྨྲ།
ཁྱོད་རྣམས་འཁོར་བའི་ཁྱིམ་ལ་དང་ཆགས་ནས། རྒྱལ་སྲིད་འཁོར་དང་ལོངས་སྤྱོད་
སྤང་བ་བས། མ་ནུས་སེམས་ཅན་ཉམ་ཐག་གདུངས་པ་ལ། རང་བཞིན་མི་དགོས་
བསྐྱེད་པའི་སྙིང་རྗེ་ཡིས། ཟས་གོས་བཞོན་པ་བགོས་པའི་ནོར་རྫས་ལ། ལྟོ་རྒྱབ་ཙམ་
ཞིག་སྟེར་བར་མི་ནུས་པས། ཁྱོད་རྣམས་གྲུང་པོར་བྱས་ནས་བདག་ལ་སྨྲ། བདག་ནི་
སྔ་བློ་མ་རིག་འཁྲུལ་པ་ཡི། འཁོར་བའི་ཁྱིམ་ཐབ་སྡུག་བསྔལ་བསྐྱེད་པ་དེ། ཕྱི་བློ་རིག་
པས་ཟིན་ནས་སྤངས་པ་ལགས། ཁྱོད་རྣམས་སྔ་བློ་འཁོར་བའི་ཁྱིམ་ཐབ་ལ། ཕྱི་བློ་
རིག་པས་ཟིན་ཀྱང་དང་སྤྲོ་ན། ཅིས་ཀྱང་རྟག་པར་འདུག་སྙམ་ཡིན་ལས་ཆེ། འཐད་
པར་སྣང་ན་ཁྱོད་རྣམས་གང་མོས་མཛོད། འོན་ཀྱང་འདུས་པའི་འཁོར་རྣམས་སྙན་
གསོན་དང་། བདག་ནི་འཁོར་བའི་ས་ལ་མི་གནས་པར། རྒྱལ་ས་ཕོ་བྲང་གནས་དང་
འཁོར་སྤངས་ཤིང༌། འདི་ནས་ཕ་རོལ་ཟད་མཚམས་དབེན་པ་རུ། མེ་ཏོག་གླིང་ལ་
དཀའ་ཐུབ་བྱེད་དུ་འགྲོ། ཁྱོད་རྣམས་སླད་ན་འདུག་པ་འདུས་པའི་འཁོར། སྡེ་རིགས་
གཉིས་སུ་སོ་སོར་མ་བྱེད་ལ། བླ་མེད་བྱང་ཆུབ་དོན་ལ་བསྒྲུབ་པའི་ཕྱིར། གཏན་དུ་
འཁོར་བའི་ལས་སྤྱོད་མི་སྤང་ཡང་། དེ་དང་ཟུང་འབྲེལ་མི་འགལ་སྤྱོད་པའི་ལུགས། །
སྡིག་པའི་ལས་ལ་ཤིན་ཏུ་འཛེམ་པར་གྱིས། སྲོག་གཅོད་པ་དང་མ་བྱིན་ནོར་བླང་
དང་། རྫུན་དང་ཕྲ་མ་རབ་ཏུ་སྤང་བར་གྱིས། དགེ་བའི་ལས་ལ་ལུས་ངག་ཡིད་
གསུམ་གྱི། ལུས་ཀྱིས་ཕྱག་སྐོར་བཅའ་བསྒྱུར་ཕྱག་རྒྱ་དང་། ངག་གིས་གྱེར་བཟློས་
འདོན་དང་སྙིང་པོ་དང༌། ཡིད་ཀྱིས་ཏིང་འཛིན་བསྐྱེད་རྫོགས་མོས་འདུན་དང་།
224



མདོ་སྡེ།
ཁྱིམ་སྤང་རབ་བྱུང་གི་མདོ།
དགེ་ལ་ཐང་བཅད་རབ་ཏུ་བརྩོན་པར་གྱིས། དེ་ལྟར་སྡིག་སྤངས་དགེ་ལ་སྤྱོད་པ་ནི།
ཁྱིམ་ལ་གནས་པ་སྡེ་ཡི་སྤྱོད་ཚུལ་ཡིན། ཞེས་གསུངས་ནས། དད་པ་སྐྱེས་པའི་འཁོར་
རྣམས་ཐག་ཆོད་ནས། འཁོར་བ་ལ་ཕྱིར་མི་ལྡོག་པར་འདུག་ཀྱང་། མ་དད་པའི་སྡེ་
དང་མི་འགལ་བར་བྱ་བའི་ཕྱིར། ཀུན་ལ་ཆ་མཉམ་དུ་བླ་མེད་གོ་འཕང་སྒྲུབ་པའི་
ཐབས་མང་པོ་གསུངས་སོ། །དེ་ལ་དད་པ་སྐྱེས་པའི་འཁོར་རྣམས་ནི། ཤིན་ཏུ་ཡང་
འཁོར་བ་ལ་ཕྱིར་མི་ལྡོག་པར་རབ་ཏུ་བྱུང་བར་སྟོན་པའི་སྤྱན་སྔར་ཁས་ལེན་ནོ། །མ་
དད་པའི་འཁོར་རྣམས་ཀྱང༌། སྟོན་པའི་བཀའ་མི་བཅག་པར། ཁྱིམ་ལ་གནས་ཤིང་
བླ་མེད་གོ་འཕང་སྒྲུབ་པའི་དོན་ལ་བརྩོན་པར་བྱས་སོ། །
དེ་ནས་དེའི་ཚེ་སྟོན་པས་ན་བཟའ་འདུལ་གོས་རིགས་དྲུག་ནི་སྐུ་ལ་གསོལ། སྤུ་
གྲི་ངར་འབྱམས་རྣོན་པོ་དང་། ཚེམ་ཁབ་དབལ་མོ་སཱ་ལེབ་དང་། ཁྲུས་བུམ་པད་
གདན་གཙང་མ་དང༌། པད་ཆ་པད་ཁུག་སྔོན་པོ་རྣམས་ནི་ཕྲག་ལ་བཀལ། ཧོས་རུ་
བསིལ་བའི་སྒྲ་སྙན་ནི་ཕྱག་ཏུ་བསྣམས་ནས། གཞི་སྐུར་བཅུད་ལྡན་པད་གྱེས་ནི་པང་
དུ་བཞག །པད་ཤུན་པད་གདན་གདེང་བ་ནི་ཁུད་དུ་བཅུག་ནས། ཆིག་བུར་མེ་ཏོག་
གི་གླིང་ལ་དཀའ་ཐུབ་མཛད་དུ་གཤེགས་ཏེ། དེ་ལ་འཁོར་རྣམས་ཀྱང་སྟོན་པས་གོང་
དུ་བཀའ་སྩལ་ཀྱང་། རང་རང་མོས་པའི་ཕྱོགས་སུ་འབྲངས་ཏེ། གཏོ་བུ་ལ་སོགས་
དད་པ་སྐྱེས་པའི་འཁོར་རྣམས་ནི། སྟོན་པའི་སྐུ་ལ་འཁོར་ནས་ཆས་ཀྱང་། ཀོང་ཚ་
དབང་ལྡན་ལ་སོགས་མ་དད་པའི་འཁོར་རྣམས་ཀྱིས། གཤེགས་དབང་མེད་པར་
སྟོན་པའི་སྐུ་ལ་འཇུས་ནས་ཀུན་གྱིས་བཏེག་སྟེ། རྒྱལ་ས་བར་པོ་སོ་བརྒྱད་ཀྱི་མཁར་
ནང་དུ་གདན་དྲངས་ནས། རིན་པོ་ཆེའི་ཁྲི་ལ་བཞུགས་སུ་གསོལ་ནའང་བཞུགས་སུ་
མ་གནང་བར། བཀད་སའི་ཐང་ལ་བཞུགས་ཏེ། དེ་ལ་འཁོར་རྣམས་ཀྱིས་གསོལ་པ།
སྟོན་པ་ལགས། མི་མཇེད་འཇིག་རྟེན་སྟོང་གསུམ་གྱི། ཚངས་རྒྱུང་ཉེར་ལྔའི་དབུ་མ་
225



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཡི། ལྷོ་ཕྱོགས་འཛམ་བུའི་གླིང་གི་དམིག །སོག་ཁ་བོན་གྱི་འབྱུང་གནས་ཀྱི། རྩ་གསུམ་
ལྷ་ལས་དཔག་པ་ཡི། གནས་མཆོག་དམ་པའི་ཡུལ་སྤངས་ནས། སུ་མེད་མཐའ་
འཁོབ་གླིང་བར་དུ། མེ་ཏོག་གླིང་ལ་གཤེགས་པ་དེ། ཤིན་ཏུ་དཀའ་བས་མི་ཐུབ་ངེས།
མེ་ཏོག་གླིང་ལ་མ་གཤེགས་བར། འོལ་མོ་གླིང་ཆེན་བདག་ཏུ་མཛོད། ཅེས་གསོལ་
ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་ཀུན། ཡང་
དག་བདེ་གནས་སྙེགས་པ་དང༌། ཡུལ་ལ་ཆགས་པ་གཉིས་མི་འགྲུབ། སྤྱིར་ཡང་ཡུལ་
ཞེས་བྱ་བ་ནི། ཚོགས་དྲུག་དབང་པོའི་སྒོ་ལས་སུ། དམིགས་པའི་ཡུལ་ལ་ཞིང་དྲུག་
ཤར། ཡུལ་ལ་ཆགས་ཤིང་ཡུལ་ལ་ཞེན། ཆགས་མེད་དོན་དང་ལྡན་ཙམ་ན། ཆགས་
འཁོར་ཉོན་མོངས་སྐྱེ་བ་ཡང་། ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་
བའོ། །སོས་དལ་བ་དང་ལྡན་ཙམ་ན། མི་ཁོམ་གནས་བརྒྱད་ལྡང་བ་ཡང་། ཡུལ་གྱི་
རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཡངས་པའི་སེམས་དང་ལྡན་ཙམ་ན།
ཆགས་སྡང་རུ་ཏྲ་བརྩོད་པ་ཡང༌། ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་
བའོ། །དལ་བ་ཕུན་སུམ་ཚོགས་ཙམ་ན། བྲེལ་ཕོངས་འདོད་པས་གདུངས་བ་ཡང་།
ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །བདག་མེད་དོན་དང་ལྡན་
ཙམ་ན། བདག་འཛིན་ཉོན་མོངས་སྐྱེ་བ་ཡང་། ཡུལ་གྱི་རྒྱུ་ལས་འབྱུང་བའོ། །དེ་ཡི་
ཕྱིར་ཡང་སྤང་བའོ། །བྱར་མེད་དོན་དང་ལྡན་ཙམ་ན། བྱ་བའི་སྤྲོས་པ་མང་བ་ཡང་།
ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །བདེ་བའི་གནས་མལ་འཛིན་
ཙམ་ན། སྡུག་བསྔལ་ཁང་བུ་བུག་པ་ཡང་། ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་
ཡང་སྤང་བའོ། །རྩལ་མེད་འདོད་ཡོན་ཚོགས་ཙམ་ན། རྩོལ་བསྒྲུབ་འདོད་པ་མང་བ་
ཡང་། ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དོན་གྱི་ཉམས་ལེན་
བརྩོན་ཙམ་ན། མི་བརྩོན་ཞིང་རྨོ་ཁེ་སྐྱེད་ཡང་། ཡུལ་གྱི་རྒྱུ་ལས་འབྱུང་བའོ། །དེ་
226



མདོ་སྡེ།
ཁྱིམ་སྤང་རབ་བྱུང་གི་མདོ། །
ཡི་ཕྱིར་ཡང་སྤང་བའོ། །སྣང་སྲིད་ཞི་བདེར་གནས་ཙམ་ན། མི་བདེ་འཁྲུག་པ་སློང་
བ་ཡང་། ཡུལ་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་ཡུལ་ལ་
གཏད་མི་འཆའ། ཞིང་ལ་ཆགས་པ་སྤང་བར་བྱ། ཞེས་བཀའ་བསྩལ་ཏོ། །
དེ་ལ་ཡང་འཁོར་རྣམས་ཀྱིས་གསོལ་པ། སྟོན་པ་ལགས། སྟོང་གསུམ་འཇིག་
རྟེན་ཁམས་འདི་ན། གྲོང་དང་གྲོང་ཁྱེར་གྲོང་རྡལ་དང༌། རྒྱལ་གྱི་ཕོ་བྲང་སྐུ་མཁར་
རྣམས། ས་རྡོ་རྩི་ཤིང་འཇིག་པའི་རྒྱུ། བཞུགས་པར་མི་དགྱེས་དང་མི་སྤྲོ། རྒྱལ་ས་
ཕོ་བྲང་གླིང་བརྒྱད་ནི། རིན་ཆེན་དག་ལས་གྲུབ་པ་སྟེ། བཞུགས་པར་ཉམས་དགའ་
དགྱེས་པར་སྤྲོ། ཕོ་བྲང་རིན་ཆེན་མཁར་སྤངས་ནས། མེ་ཏོག་གླིང་ལ་གཤེགས་ནས་
སུ། ཐོག་ཕུབ་མེད་པར་བཞུགས་པ་དེ། ཤིན་ཏུ་དཀའ་བས་མི་ཐུབ་ངེས། མེ་ཏོག་
གླིང་ལ་མ་གཤེགས་པར། རྒྱལ་ས་གླིང་བརྒྱད་བདག་ཏུ་མཛོད། ཅེས་གསོལ་ཏོ། །དེ་
ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་ཀུན། རང་ཆེ་དྲེགས་
པ་གཞོམ་པ་དང་། མཁར་ལ་ཆགས་པ་གཉིས་མི་འགྲུབ། སྤྱིར་ཡང་མཁར་ཞེས་བྱ་
བ་ནི། ཆེ་དྲག་བདུད་ཀྱི་སྤྱོད་ཡུལ་ཡིན། ཁེངས་སེམས་ང་རྒྱལ་དྲེགས་པ་ལས། ཆེ་
དྲག་བདུད་ཀྱི་སྐུ་མཁར་དྲན། བརྩིགས་ཤིང་རློམ་པ་ཇེ་ཆེ་ཆེ། དམན་པའི་ཆ་ལུགས་
འཛིན་ཙམ་ན། མཐོན་པོའི་རང་ཆེ་དྲེགས་པ་ཡང་། མཁར་གྱི་རྒྱུ་ལས་འབྱུང་བའོ། །
དེ་ཡི་ཕྱིར་ཡང་སྤང་བའོ། །ཞི་བའི་ལྷ་སེམས་ལྡན་ཙམ་ན། ཁེངས་སེམས་ང་རྒྱལ་སྐྱེ་
བ་ཡང་། མཁར་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དབེན་གནས་
རི་ཁྲོད་བསྟེན་ཙམ་ན། ཆེ་དྲག་བདུད་ཀྱི་སྤྱོད་ཡུལ་ཡང་། མཁར་གྱི་རྒྱུ་ལས་འབྱུང་
པའོ། །དེ་ཡི་ཕྱིར་ཡང་སྤང་བའོ། །མི་འཇིགས་བདུད་ལས་རྒྱལ་ཙམ་ན། འཇིགས་སྐྲག་
རྫོང་ལ་ཞེན་པ་ཡང་། མཁར་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་
ཕྱིར་མཁར་ལ་གཏད་མི་འཆའ། རྒྱལ་པོའི་གྲོང་ཁྱེར་སྤང་བར་བྱ། ཞེས་བཀའ་བསྩལ་
227



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཏོ། །
དེ་ལ་ཡང་འཁོར་རྣམས་ཀྱིས་གསོལ་པ། སྟོན་པ་ལགས། སྟོང་གི་འཇིག་རྟེན་
ཁམས་འདི་ན། ཅང་ཤེས་རྟ་དང་གླང་པོ་དང་། མ་ཧེ་འདོད་འཇོ་བ་མོ་བཞོན། རིན་
ཆེན་རྐང་འགྲོས་རྟ་ལུག་གནག །འཇིག་རྟེན་ལོངས་སྤྱོད་ཟས་ནོར་རྣམས། ཟད་དང་
སྟོར་དང་ཤི་བ་ཅན། གནས་མཆོག་འོལ་མོ་གླིང་ཆེན་གྱི། བྱང་ཕྱོགས་གནོད་སྦྱིན་ནོར་
གླིང་ན། རིན་ཆེན་སྣ་ལྔའི་དཀོར་མཛོད་ལ། ས་རྡོ་བྱ་བའི་མིང་མི་སྲིད། རྒྱལ་སློད་
རིན་ཆེན་དཀོར་སྤངས་ནས། མེ་ཏོག་གླིང་ལ་གཤེགས་ནས་སུ། མེ་ཏོག་འབྲས་བུ་
གསོལ་བ་དང་། རྒྱ་མཚོའི་ཐིགས་པ་བཏུང་བ་དེ། ཤིན་ཏུ་དཀའ་བས་མི་ཐུབ་ངེས།
མེ་ཏོག་གླིང་ལ་མ་གཤེགས་པར། རིན་ཆེན་དཀོར་གྱི་བདག་ཏུ་མཛོད། ཞེས་གསོལ་
ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་ཀུན། སྣང་
སྲིད་སྒྱུ་མར་དགོངས་པ་དང་། ནོར་ལ་ཆགས་པ་གཉིས་མི་འགྲུབ། སྤྱིར་ཡང་ནོར་
ཞེས་བྱ་བ་ནི། བདག་མེད་སེམས་ཉིད་ཆགས་བྲལ་ལ། བདག་འཛིན་ཆགས་ཞེན་
སྐྱེས་པས་ནོར། སྒྱུ་མའི་མིག་བྲིད་འཁྲུལ་པ་ལ། ཆུ་བུར་ཟིལ་པ་སྨིག་སྒྱུ་སྟེ། དེ་ལ་
དང་ཆགས་ཞེན་པ་ཡིས། སྒྱུ་མ་འཁྲུལ་པའི་ནོར་ཟས་སོགས། ཆགས་མེད་ལོངས་སྤྱོད་
འདམ་ལ་ཟུག །ཆགས་ཞེན་སྡུག་བསྔལ་རྒྱ་མཚོར་བྱིངས། ཆགས་མེད་དོན་དང་ལྡན་
ཙམ་ན། ཆགས་ཤིང་འཛིན་པ་སྐྱེ་བ་ཡང་། ནོར་གྱི་རྒྱུ་ལས་འབྱུང་བའོ། །དེ་ཡི་ཕྱིར་
ཡང་སྤང་བའོ། །མི་ཆགས་སྦྱིན་པ་གཏོང་ཙམ་ན། སེར་སྣའི་མདུད་པ་དམ་པ་ཡང་།
ནོར་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །མི་ཡེང་དོན་ལ་བརྩོན་ཙམ་
ན། གཡེང་བའི་གཡེང་རྐྱེན་མང་བ་ཡང་། ནོར་གྱི་རྒྱུ་ལས་འབྱུང་བའོ། །དེ་ཡི་ཕྱིར་
ཡང་སྤང་བའོ། །མི་ཟད་གཏེར་དང་ལྡན་ཙམ་ན། ཟད་དང་སྟོར་གྱིས་དོགས་པ་
ཡང་། ནོར་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དོགས་མེད་ཐར་པར་
228



མདོ་སྡེ།
ཁྱིམ་སྤང་རབ་བྱུང་གི་མདོ།
བགྲོད་ཙམ་ན། ཐར་མེད་འཁོར་བར་ལྟུང་བ་ཡང་། ནོར་གྱི་རྒྱུ་ལས་འབྱུང་བའོ། །དེ་
ཡི་ཕྱིར་ཡང་སྤང་བའོ། །འཚེ་མེད་བདུད་དང་བྲལ་ཙམ་ན། བར་ཆད་རྐྱེན་འགལ་
མང་བ་ཡང་། ནོར་གྱི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་ནོར་
ལ་གཏད་མི་འཆའ། རིན་ཆེན་གཏེར་མཛོད་སྤང་བར་བྱའོ། །ཞེས་བཀའ་བསྩལ་ཏོ། །
དེ་ལ་ཡང་འཁོར་རྣམས་ཀྱིས་གསོལ་པ། སྟོན་པ་ལགས། སྟོང་གི་འཇིག་རྟེན་
ཁམས་འདི་ན། རྒྱལ་གྱི་མངའ་དབང་མ་ལགས་ཏེ། བསྐོས་པ་གནམ་ལ་རེ་བའི་བུ།
རྒྱལ་ས་གང་དང་མི་འདྲ་བའི། དམུ་རིགས་འཕྲུལ་གྱི་རྒྱལ་ས་འདི། བསྐོས་པ་རང་
དབང་སྒྱུར་བའི་ས། མངའ་དབང་ཕུན་སུམ་ཚོགས་པ་ཡི། ལྷོ་ཕྱོགས་འཛམ་བུ་གླིང་
དཀྱིལ་ན། འདི་ལས་ཆེ་བ་མ་མཆིས་ན། འདི་ཡི་རིགས་རྒྱུད་ཆེ་བ་དང་། བཙུན་
མོ་སྲས་འཁོར་བློན་སྤངས་ནས། མེ་ཏོག་གླིང་ལ་གཅིག་བུ་རུ། རོགས་མེད་དཀའ་
ཐུབ་མཛད་པ་དེ། ཤིན་ཏུ་དཀའ་བས་མི་ཐུབ་ངེས། མེ་ཏོག་གླིང་ལ་མ་གཤེགས་
པར། བཙུན་མོ་སྲས་འཁོར་སྐྱོང་བར་མཛོད། ཅེས་གསོལ་ཏོ། །དེ་ལ་སྟོན་པས་བཀའ་
སྩལ་པ། ཉོན་ཅིག་འདུས་པའི་འཁོར་རྣམས་ཀུན། འདུ་འཛི་གཡེང་བ་སྤང་བ་དང་།
འཁོར་ལ་ཆགས་པ་གཉིས་མི་འགྲུབ། སྤྱིར་ཡང་འཁོར་ཞེས་བྱ་བ་ནི། ཉོན་མོངས་
འཁྲུལ་པ་རང་ཁ་མ། ཆགས་ཤིང་རྨོངས་དང་ཞེ་སྡང་བས། དགྲ་གཉེན་ཆགས་སྡང་
རྒྱུ་རུ་བྱུང༌། རང་རྒྱུད་ཉོན་མོངས་ལྡང་བས་དགྲ། ཆགས་ཞེན་འཁོར་བར་གཉེན་
པས་གཉེན། གཅིག་ལ་གཅིག་འབྲེལ་འདྲ་བས་འཁོར། དེ་ཕྱིར་དགྲ་གཉེན་འཁོར་དུ་
འབྱུང་། གཅིག་པུར་མི་གཡེང་དོན་བསྒྲུབ་ན། འདུ་འཛི་གཡེང་བའི་རྒྱུ་བསྐྱེད་ཀྱང་།
གཉེན་འབྲེལ་འཁོར་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །འཁོར་མེད་མྱ་
ངན་འདས་ཙམ་ན། འཁོར་བའི་གདོས་ལ་འཐོག་པ་ཡང་། གཉེན་འབྲེལ་འཁོར་ལས་
འབྱུང་བའོ། །དེ་ཡི་ཕྱིར་ཡང་སྤང་བའོ། །ཐུགས་རྗེ་ཕྱོགས་རིས་མེད་ཙམ་ན། ཕྱོགས་
229



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དང་རིས་སུ་གཅོད་པ་ཡང་། གཉེན་འབྲེལ་འཁོར་ལས་འབྱུང་བའོ། །དེ་ཡི་ཕྱིར་ཡང་
སྤང་བའོ། །མི་བསླུ་ཐར་པར་བགྲོད་ཙམ་ན། འཁོར་བས་བསླུ་བྲིད་འབྱུང་བ་ཡང་།
གཉེན་འབྲེལ་འཁོར་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་འཁོར་ལ་
དང་མི་ཆགས། གཉེན་དང་ཉེ་འབྲེལ་སྤང་བར་བྱ། ཞེས་སྟོན་པས་བཀའ་སྩལ་ནས།
བཞུགས་པར་མ་གནང་ངོ༌། །
དེ་ནས་ཡང་འཁོར་རྣམས་ཀྱིས། རིན་པོ་ཆེ་གསེར་དངུལ་གྱི་སྣོད་དུ། བཤོས་ཆ་
དང་མང་ཐུན་བཤམས་ནས་མདུན་དུ་དྲངས་ཏེ་གསོལ་པ། སྟོན་པ་ལགས། རིན་
ཆེན་གསེར་དངུལ་གསང་སྡེར་དུ། འབྲས་དཀར་བཅུད་དང་མང་ཐུན་ཤ། དགྱེས་
པར་རོལ་པའི་ཟས་སྤངས་ནས། མེ་ཏོག་གླིང་ལ་གཤེགས་ནས་སུ། གེ་སར་འབྲས་
བུ་གསོལ་བ་དེ། ཤིན་ཏུ་དཀའ་བས་མི་ཐུབ་ངེས། མེ་ཏོག་གླིང་ལ་མ་གཤེགས་པར།
ཞལ་ཟས་བདའ་དགུའི་བཅུད་ལ་རོལ། ཞེས་གསོལ་པས། དེ་ལ་ཡང་སྟོན་པས་
བཀའ་སྩལ་པ། ཉོན་ཅིག་འདུས་པའི་འཁོར་རྣམས་ཀུན། རིན་ཆེན་གསེར་དངུལ་
སྣོད་བཟང་འདི། མིག་གིས་མཐོང་ན་བཀྲག་རེ་བརྗིད། ལག་ཏུ་བླང་ན་དང་རེ་
ཆགས། འཛིན་ནས་རྟག་ཏུ་འཆང་བ་ཡི། འཁོ་སྤྱད་བྱ་བའི་ལུགས་གར་ཡོད། ཆེ་
དྲེགས་བདུད་ཀྱི་སྤྱོད་ཡུལ་ཡིན། ཐ་མལ་ཆ་ལུགས་འཛིན་ཙམ་ན། ཆེན་པོའི་ལས་
སྤྱོད་ལྡང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་
གསེར་དངུལ་སྣོད་བཟང་སྤང་། གཞི་བསྐུར་བཅུད་ལྡན་བླང་བར་བྱ། བཤོས་ཆ་
བྱ་བའི་ཁ་ཟས་འདི། འབྲུ་དགུའི་ས་བོན་རྒྱུ་ལས་བྱུང་། སོ་ནམ་དྲག་པོའི་རྐྱེན་གྱིས་
བསྐྱེད། བཀོལ་སྤྱད་ངལ་དུབ་ཐང་ཆད་ཅིང་། རྩོལ་བས་བསྒྲུབས་པའི་ལེ་ལན་ལས།
བཀོལ་སྤྱད་སྒྲིབ་པ་ཆ་མཆིས་ཀྱང་། བདེར་གཤེགས་མཆོད་པའི་རྒྱུར་འགྲོ་བས། སྐྱོན་
ལ་ཡོན་ཏན་ཆེ་གྲགས་འབྱུང༌། ལུས་གསོ་ཟས་ཀྱི་རྒྱུ་རྐྱེན་ལ། བག་མེད་འགྲངས་པ་
230



མདོ་སྡེ།
ཁྱིམ་སྤང་རབ་བྱུང་གི་མདོ།
སྤང་བར་བྱ། རན་ཐང་འཚོ་བ་བླངས་པར་བྱ། སྒོས་སུ་མནྡ་ར་བ་ནི། མེ་ཏོག་ཡིན་
པས་རྟག་ཏུ་བླང་། ཤ་ཞེས་བྱ་བའི་ཁ་ཟས་འདི། མི་བཟའ་སྤང་བའི་རྒྱུ་ཡིན་ཞིང་།
མི་སྤང་བཟའ་རྒྱུ་ཡིན་པ་ལ། ཤ་ནི་སྲིན་པོའི་ཁ་ཟས་ཏེ། རྒྱུ་ནི་ཕ་མ་གཉིས་ལས་བྱུང་།
འཁོར་བའི་སེམས་ཅན་ཐམས་ཅད་ཀུན། ཚེ་རབས་ཐོག་མ་མེད་པ་ནས། ཐ་མ་ད་ལྟ་
ཡན་ཆད་དུ། གཅིག་ནས་གཅིག་བརྒྱུད་ཟོ་ཆུའི་རྒྱུན། གཅིག་ནས་གཅིག་འཁོར་ཤིང་
རྟའི་འཕང༌། མཁའ་མཉམ་འགྲོ་དྲུག་སེམས་ཅན་ལ། ཕ་མར་མ་གྱུར་གཅིག་ཀྱང་
མེད། ཉིང་ཤ་ཉིང་གིས་བཟའ་བ་ལ། ཕ་མ་གཉིས་ཀྱི་དཀར་དམར་ཡིན། མིག་གིས་
མཐོང་ན་སྐྱི་རེ་འཇིགས། ལག་ཏུ་བླང་ན་ཡ་རེ་ང་། སྣ་ཡིས་དྲི་ཚོར་སྐྱུག་རེ་བྲོ། ལྕེ་
ཡིས་རོ་ལ་བླང་ནས་སུ། ཁོང་དུ་བསྟིམ་པས་ལུགས་ཅི་ཡོད། ལར་ཡང་ཉེས་པ་ཐམས་
ཅད་ཀྱི། ཤ་ནི་སྲོག་གཅོད་རྒྱུ་ལས་བྱུང༌། རང་གིས་གསོད་དང་གཞན་ལ་བཅོལ།
རྗེས་སུ་ཡི་རངས་བགྱིས་ལ་སོགས། རང་ཚིམ་འདོད་པའི་རྗེས་སུ་སྨྲ། དེས་ན་སྦྱོར་
བ་མ་རྩུབ་ཀྱང་། བསམ་པ་ངན་པ་སེམས་ལ་རྒྱུ། ཤ་ལ་སྲེད་པར་མ་གྱུར་ན། སྲོག་
ལ་འཚེ་བར་ག་ལ་འགྱུར། ལར་ཡང་སེམས་ཅན་རེ་རེ་ཡི། སྲོག་གཅོད་ལུས་ཀྱི་སྒྲོམ་
བཤིག་ན། སྲིན་བུའི་གྲོང་ཁྱེར་བརྒྱད་ཁྲི་གུམ། སྲོག་ལན་སྲོག་གིས་བསྐོར་བ་དང་།
ན་ཞིང་ཚ་བའི་ལུས་ལེན་ཞིང་། སྲིན་བུའི་ལན་ཆགས་སྙེག་པ་རྣམས། འདི་ཡི་རྒྱུ་ལས་
འབྱུང་བའོ། །དེ་ཡི་ཕྱིར་ཡང་སྤང་བའོ། །བརྩེ་བའི་སེམས་དང་ལྡན་ཙམ་ན། གཞན་
ལ་གདུག་སེམས་འཆང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་
བའོ། །ཕུང་པོ་ཤེད་སྨད་བག་ཉལ་ལ། ལང་ཚོའི་སྟོབས་ཤེད་དར་རྒྱས་ཀྱང་། འདི་
ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཡེ་ཤེས་བདེ་བ་རྣལ་མ་ལ། སྲེད་
ལེན་ཐིག་ལེ་སྐྱེ་འཕེལ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །
མཛེས་སྡུག་ལྷ་ཡི་ལང་ཚོ་ལ། མི་སྡུག་སྲིན་པོའི་བཞིན་ཚུལ་ཡང་། འདི་ཡི་རྒྱུ་ལས་
231



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
འབྱུང་བའོ། །དེ་ཡི་ཕྱིར་ཡང་སྤང་བའོ། །བདུད་སྲིན་ལོག་པའི་ཚོགས་རྣམས་ཀྱིས།
བྱིན་གྱིས་རླབས་དང་སྣང་བསྒྱུར་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་
སྤང་བའོ། །གཞན་ལ་རྣམ་པར་འཚེ་སྤངས་ནས། སྲིན་བུའི་གྲོང་ཁྱེར་གཞོམ་པ་ཡང་།
འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཡེ་ཤེས་ངང་ལ་གནས་ཙམ་
ན། དུག་ལྔ་ཉོན་མོངས་ཆ་རགས་ཀྱང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་
ཡང་སྤང་བའོ། །འཕྲོ་རྒོད་བྱིང་བ་གསེང་ཙམ་ན། བྱིང་རྨུག་གཉིད་དུ་འཐིབས་པ་
ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་ཤ་ཡི་ཁ་ཟས་
སྤང་། གདུག་པ་སྲིན་གྱི་གྲོང་ཁྱེར་ན། ཉིང་ཤ་ཅན་དང་དབྱེ་བ་མེད། ཁ་ཟས་རྣམ་
པ་སྡེ་བཞི་ལ། རྩ་བའི་ཁྲིམས་ལ་ཉེ་བ་སྟེ། སྲོག་ལ་འབགས་པས་སྤང་བར་བྱ། ཞེས་
གསུངས་ནས་མ་གནང་ངོ༌། །
དེ་ནས་ཡང་འཁོར་རྣམས་ཀྱིས། གསེར་དང་དངུལ་གྱི་ཞལ་བུ་རུ། འབྲུ་ཆང་དང་
སྦྱར་ཆང་ལ་སོགས། བདུད་རྩིའི་ཉིང་ཆང་རྣམས་བལྟམས་ནས་དྲངས་ཏེ་གསོལ་པ།
སྟོན་པ་ལགས། རིན་ཆེན་གསེར་ཕོར་དངུལ་ཕོར་དུ། བདུད་རྩིའི་སྐྱེམས་དང་ཡུ་ཏི་
ཆང་། འབྲུ་ཆང་སྦྱར་ཆང་ཉིང་ཆང་དང་། བདུད་རྩི་སྐྱེམས་ཀྱི་ཕུད་སྤངས་ནས། མེ་
ཏོག་གླིང་ལ་གཅིག་བུ་རུ། སེང་གེའི་ཐིག་པ་གསོལ་བ་དེ། ཤིན་ཏུ་དཀའ་བས་མི་ཐུབ་
ངེས། མེ་ཏོག་གླིང་ལ་མ་གཤེགས་པར། བདུད་རྩི་སྐྱེམས་ཕུད་འདི་ལ་གསོལ། ཅེས་
གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་ཀུན།
ཆང་ཞེས་བྱ་བའི་བཏུང་བ་འདི། མི་བཏུང་སྤང་བའི་རྒྱུ་ཡིན་ཞིང་། མི་སྤང་བཏུང་
རྒྱུ་ཡིན་པ་ལ། སྤྱིར་ཡང་ཆང་ཞེས་བྱ་བ་འདི། ལྷ་མིན་མཚོན་ཆ་སྡེ་ལྔ་ལས། ཆང་
ནི་ཆུ་ཡི་མཚོན་ཆ་སྟེ། འདྲེས་པའི་ཚལ་དུ་མྱོས་པའི་ཆུ། གཡུ་འབྲང་བདུད་རྩི་ཨ་མི་
ཏ། གཡུ་ནི་གཡུ་མདངས་སྔོ་བས་གཡུ། འབྲང་ནི་འབྲུ་དགུ་གཏིགས་པས་འབྲང༌།
232



མདོ་སྡེ།
ཁྱིམ་སྤང་རབ་བྱུང་གི་མདོ། །
བདུད་ནི་དུག་ལྔ་སྐྱེ་བས་བདུད། རྩི་ནི་ཀུན་ལ་སྨན་བས་རྩི། ཨ་མྲི་ཏ་ནི་ཕུད་ཀྱི་
མཆོག །འཆུན་པ་རྣམས་ལ་རྩི་དང་སྨན། མི་འཆུན་པ་ལ་དུག་དང་མཚོན། ལྷ་
སེམས་ཞི་བའི་ངང་ལྡན་ལ། ལྷ་མིན་གདུག་སེམས་སྐྱེ་བ་ཡང་། འདི་ཡི་རྒྱུ་ལས་འབྱུང་
བའོ། །དེ་ཡི་ཕྱིར་ཡང་སྤང་བའོ། །སེམས་ཉིད་དོན་ལ་མི་མཉམ་པར། དྲན་པ་མང་
པོ་སྐྱེ་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དག་པ་ཙོག་
པུར་འདུག་ཙམ་ན། རོ་ཉལ་རིང་འཕྲ་བྱེད་པ་ཡང་། འདི་ཡི་རྒྱུ་ལས་འབྱུང་བའོ། །དེ་
ཡི་ཕྱིར་ཡང་སྤང་བའོ། །དགེ་བའི་ལས་ལ་ཐང་བཅད་ན། མི་དགེ་སྡིག་ལས་ཡིད་
འཕྱོགས་ཀྱང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །མི་ཆགས་
སྦྱིན་པ་གཏོང་ཙམ་ན། ཆགས་ཞེན་སེར་སྣ་འབྱུང་བ་ཡང་། འདི་ཡི་རྒྱུ་ལས་འབྱུང་
བའོ། །དེ་ཡི་ཕྱིར་ཡང་སྤང་བའོ། །འཆལ་མེད་ཚུལ་ཁྲིམས་བསྲུང་ཙམ་ན། སྡོམ་པ་
མངོན་ལྐོག་འབྱུང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །
གཡོ་མེད་བཟོད་པ་བསྒོམ་ཙམ་ན། བྱུང་ཚོར་ཉོན་མོངས་ལྡང་བ་ཡང་། འདི་ཡི་རྒྱུ་
ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཡེངས་མེད་བརྩོན་འགྲུས་བསྐྱེད་ཙམ་
ན། གཡེང་སྐྱོང་ལེ་ལོ་འབྱུང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་
སྤང་བའོ། །བསམ་གཏན་མཉམ་པར་གནས་ཙམ་ན། ཏིང་འཛིན་གཡོ་འཁྲུགས་ལྡང་
བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཐོགས་མེད་སྟོབས་
མཆོག་བསྐྱེད་ཙམ་ན། མ་ནུས་ཞུམ་པ་འབྱུང་བ་ཡང་། འདི་ཡི་རྒྱུ་ལས་འབྱུང་བའོ། །
དེ་ཡི་ཕྱིར་ཡང་སྤང་བའོ། །བདག་མེད་སྙིང་རྗེ་བསྒོམ་ཙམ་ན། བདག་འཛིན་ཅན་གྱི་
འདོད་པ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དོགས་མེད་
སྨོན་ལམ་འདེབས་ཙམ་ན། ཐེ་ཚོམ་ཡིད་གཉིས་ཟ་བ་ཡང་། འདི་ཡི་རྒྱུ་ལས་འབྱུང་
བའོ། །དེ་ཡི་ཕྱིར་ཡང་སྤང་བའོ། །འགྲོ་འདུལ་ཐབས་ལམ་གཟབས་ཙམ་ན། ཐབས་
233



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ལ་མི་མཁས་སྤྱོད་པ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །
འཁྲུལ་མེད་ཤེས་རབ་ལྡན་ཙམ་ན། འཁྲུལ་པ་ལོག་པར་འཕྱོགས་པ་ཡང་། འདི་ཡི་
རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །བྱམས་པའི་སེམས་དང་ལྡན་ཙམ་
ན། ཞེ་སྡང་ཉོན་མོངས་སྐྱེ་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་
སྤང་བའོ། །སྦྱིན་པའི་སེམས་དང་ལྡན་ཙམ་ན། འདོད་ཆགས་ཞེན་པ་བསྐྱེད་པ་ཡང་། །
འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཡེ་ཤེས་སེམས་ནི་གསལ་
ཙམ་ན། གཏི་མུག་གཉིད་དུ་འཐིབས་པ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་
ཕྱིར་ཡང་སྤང་བའོ། །ཞི་བའི་སེམས་དང་ལྡན་ཙམ་ན། ང་རྒྱལ་དྲེགས་པ་འབྱུང་བ་
ཡང༌། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཡངས་པའི་དོན་
དང་ལྡན་ཙམ་ན། ཕྲག་དོག་རུ་ང་འབྱུང་བ་ཡང་། འདི་ཡི་རྒྱུ་ལས་འབྱུང་བའོ། །དེ་
ཡི་ཕྱིར་ཡང་སྤང་བའོ། །ཏིང་འཛིན་བག་དང་ལྡན་ཙམ་ན། བག་མེད་སྤྱོད་འཆལ་
འབྱུང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །བདེན་
པའི་ངེས་ཚིག་སྨྲ་ཙམ་ན། མི་བདེན་རྫུན་ཚིག་བྱུང་བ་ཡང་། འདི་ཡི་རྒྱུ་ལས་འབྱུང་
བའོ། །དེ་ཡི་ཕྱིར་ཡང་སྤང་བའོ། །སྤྱོད་ལམ་རྣམ་པར་དག་ཙམ་ན། ཐོལ་མ་གྱུ་ཡི་
ལས་སྤྱོད་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དག་པའི་
ཞིང་དང་འདུན་ཚོགས་ལ། གཤེ་སྐུར་ཡ་ག་འདེབས་པ་ཡང་། འདི་ཡི་རྒྱུ་ལས་འབྱུང་
བའོ། །དེ་ཡི་ཕྱིར་ཡང་སྤང་བའོ། །ཆེན་པོའི་གནས་དང་ལོངས་སྤྱོད་ལ། རང་བཞིན་
རློམ་པར་སྐྱེ་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །རང་
ལས་དཔག་པའི་ཞིང་ས་ལ། ཆགས་སྡང་འགྲན་སེམས་སྐྱེ་བ་ཡང་། འདི་ཡི་རྒྱུ་ལས་
འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་ཆང་ཞེས་བྱ་བ་ནི། གསང་བ་སྔགས་
ཀྱི་དམ་རྫས་དང་། མངོན་སྤྱོད་མཆོད་པ་མ་གཏོགས་པས། གཞན་དག་རྣམས་ལ་
234



མདོ་སྡེ།
ཁྱིམ་སྤང་རབ་བྱུང་གི་མདོ། ༼ད༽
སྤང་བར་བྱ། ཞེས་གསུངས་ནས་གསོལ་དུ་མ་གནང་ངོ༌། །
དེ་ནས་ཡང་འཁོར་རྣམས་ཀྱིས་ཨག་བཙོང་སྒོག་བཙོང་ལ་སོགས་ཏེ། བཙོང་
རིགས་དྲོད་ལས་གྱུར་པའི་རྩི་མཆོག་རྣམས་མདུན་དུ་བཤམ་ནས་གསོལ་པ། སྟོན་པ་
ལགས། ཨ་པར་ལྗོན་པའི་ནེའུ་ཐང་ལ། དྲོད་དང་བརླན་ལས་བསྐྱེད་པ་ཡི། འབྱུང་
བ་ལྔ་ཡི་རྩི་ཏོག་བཅུད། ཨག་བཙོང་སྒོག་བཙོང་ལ་སོགས་ཏེ། བཙོང་རིགས་དྲོད་
ལས་སྐྱེས་པ་རྣམས། གྲང་བའི་ནད་དང་སྲིན་བུ་སེལ། ཁམས་གསོ་ཟས་ཀྱི་མཆོག་
སྤངས་ནས། མེ་ཏོག་གླིང་ལ་གཅིག་བུ་རུ། ཨུ་མེར་མཆོག་མ་གསོལ་བ་དེ། ཤིན་
ཏུ་དཀའ་བས་མི་ཐུབ་ངེས། མེ་ཏོག་གླིང་ལ་མ་གཤེགས་པར། ཁམས་གསོ་ཟས་ཀྱི་
མཆོག་ལ་རོལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འདུས་
པའི་འཁོར་རྣམས་ཀུན། རྣམ་དག་དཀའ་ཐུབ་བསྲུང་བ་དང་། མ་དག་ཟས་ལེན་
གཉིས་མི་འགྲུབ། སྒོག་དང་བཙོང་ཞེས་བྱ་བ་འདི། མེད་ཁམས་གདུག་པའི་དྲི་ལས་
བྱུང་། ཡོད་ཁམས་ལྷ་ཡི་ཞིང་ཁམས་ན། ལྷ་མི་སོ་སོར་དབྱེ་བ་ཡང་། མ་དག་དྲི་མའི་
རྫས་ལས་བྱུང༌། དེ་ལས་ལོག་པར་འཕྱོགས་པ་དག །གང་དག་སེམས་ཅན་མ་རིག་
པས། སྒོག་བཙོང་ཁ་ཟས་རོལ་པ་ན། ལུས་ལ་སྲིན་བུའི་གྲོང་ཁྱེར་ནི། བརྒྱད་ཁྲི་བཞི་
སྟོང་གནས་པ་ཀུན། ལ་ལ་ན་ཞིང་ལ་ལ་འཆི། ན་དང་འཆི་བའི་སྡུག་བསྔལ་ནི། ཉོན་
མོངས་གདུངས་བ་བསམ་མི་ཁྱབ། གང་ལ་གནོད་ཅིང་འཚེ་བ་ཡང་། འདི་ཡི་རྒྱུ་ལས་
འབྱུང་བའོ། །དེ་ཡི་ཕྱིར་ཡང་སྤང་བའོ། །གང་ཞིག་སྒོག་བཙོང་ཟོས་པ་ཡིས། དག་
པའི་ཞིང་དང་གནས་ཡུལ་དང་། བདེར་གཤེགས་མཆོད་པའི་ཡོ་བྱད་ལ། དེ་ཡི་དྲི་
མས་འབགས་གྱུར་ན། སྐྱེ་བ་ལྔ་བརྒྱའི་བར་དག་ཏུ། བསེ་དྲི་ཅན་གྱི་ལུས་སུ་སྐྱེས། མི་
གཙང་དྲི་མི་ཞིམ་པ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །
གང་ཞིག་གཙང་རིགས་ལྷ་བསྟེན་ན། མ་རིག་བླུན་པོར་གྱུར་པ་རྣམས། སྒོག་བཙོང་
235



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཁ་ཟས་ཟོས་པ་ན། དཔག་ཚད་ལྔ་བརྒྱར་འཁོར་མི་ནུས། མགོན་སྐྱོབས་ལྷ་དང་
དབྱེ་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་སྒོག་
བཙོང་ཁ་ཟས་སྤོངས་། ཨུ་མེར་མཆོག་མའི་རྩི་ལ་རོལ། ཞེས་གསུངས་ནས་མ་གནང་
ངོ༌། །
དེ་ནས་ཡང་དེའི་ཚེ་འཁོར་རྣམས་ཀྱིས་ཉི་མ་དགོང་མོར་གྱུར་པ་དང་། དགོང་
མོའི་ཁ་ཟས་རྣམས་མདུན་དུ་བཤམས་ནས། སྟོན་པ་ལགས། ཉིད་ལ་སྒྲིབས་སྐྱེམས་
མི་མངའ་ཞིང་། ཏིང་འཛིན་བཅུད་ལ་རོལ་ཡོད་ཀྱང་། འཁོར་བ་སེམས་ཅན་ཐམས་
ཅད་ཀྱི། ལུས་གསོ་ཁམས་ཀྱི་ཆ་རྐྱེན་ལ། ཞག་གཅིག་ཟ་མ་དུས་དྲུག་འཆད། བཟའ་
བཏུང་འཚོ་བ་བདུན་དུ་སྟེ། སྐུ་རྐྱེན་གསོ་བའི་ཟས་སྤངས་ཤིང༌། མེ་ཏོག་གླིང་ལ་
གཅིག་བུ་རུ། དུས་དྲུག་འཚོ་བདུན་སྤངས་ནས་སུ། དག་པ་གདན་གཅིག་མཛད་པ་
དེ། ཤིན་ཏུ་དཀའ་བས་མི་ཐུབ་ངེས། མེ་ཏོག་གླིང་ལ་མ་གཤེགས་པར། འཚོ་བདུན་
ལོངས་སྤྱོད་བཅུད་ལ་རོལ། ཞེས་གསོལ་ཏོ། །དེ་ལ་ཡང་སྟོན་པས་བཀའ་སྩལ་པ།
ཉོན་ཅིག་འདུས་པའི་འཁོར་རྣམས་ཀུན། གཅིག་པུར་དཀའ་བ་སྤྱོད་པ་དང་། ལྟོ་རྒྱབ་
ལོངས་སྤྱོད་གཉིས་མི་འགྲུབ། སྤྱིར་ཡང་འགྲོ་དྲུག་སེམས་ཅན་གྱི། ལུས་གསོ་ཁམས་
ཀྱི་ཆ་རྐྱེན་ལ། ཞག་གཅིག་ཟ་མ་དུས་དྲུག་འཆད། བཟའ་བཏུང་འཚོ་བ་བདུན་དུ་
སྟེ། ཉི་ཤར་ཕྱེད་དང་དགུང་དྲོ་གསུམ། བཟའ་བའི་དུས་སུ་ཤེས་པ་སྟེ། སྲོད་དང་ཐོ་
རངས་ཉི་དྲོས་གསུམ། ཕྱི་དྲོ་བཏུང་བའི་དུས་སུ་ཤེས། དེ་ཡང་དགོང་མོའི་ཁ་ཟས་
ནི། ལུས་པོ་ཤེད་ཆེ་འདོད་ཆགས་སྐྱེ། ལང་ཚོ་སྟོབས་ཤེད་དར་རྒྱས་འཕེལ། ཆགས་
སྲེད་ཐིག་ལེ་ཚད་དུ་གང་། བདེ་བ་ལུས་སེམས་ཆ་མཉམ་ལ། མི་བདེ་སྲེད་ལེན་སྐྱེ་བ་
ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །བཏུང་བ་ཇ་ཆང་ཡུ་
ཏི་སྟེ། ཆང་གི་ཉེས་པ་གོང་ལྟར་ལ། ཇ་ནི་སྐྱེད་ཤིང་རྒྱུ་ལས་བྱུང་། སྤྱིར་ནི་སྐྱེད་ཤིང་
236



མདོ་སྡེ།
ཁྱིམ་སྤང་རབ་བྱུང་གི་མདོ། །
བཅད་པ་དང་། རྩི་ཏོག་བྲེགས་དང་ལོ་མ་བསྐམས། དབུགས་མེད་སྲོག་བཅད་རྒྱུ་ལ་
གཏོགས། དེ་ཡང་རྩི་ཤིང་ལོ་ཏོག་ལ། ལྗང་པ་དྲུངས་སུ་བསྐམས་ན་ཉེས། དེ་བཞིན་
ལོ་རྒྱས་མེ་ཏོག་དང་། འབྲས་བུ་སྨིན་པ་རིམ་བཞིན་ཆུང་། ཤེ་མོང་རྫོགས་ནས་སྐྱེད་
མེད་པས། ལོ་འདབ་མེ་ཏོག་འབྲས་བུ་བྲུལ། དེ་ལ་ཉེས་འགལ་མེད་པར་ཤེས། སྐྱེད་
ཤིང་ལོ་འབྲས་བརྒྱ་བྲེགས་པས། ཡལ་ག་གཅིག་བཅད་ཉེས་པ་ཆེ། དེ་ཕྱིར་སྡོང་པོ་
རྩ་བཅད་ན། དེ་ཡང་དབུགས་མེད་སྲོག་ལས་གཏོགས། ས་བདག་ཀླུ་གཉན་གཏོད་
འཁོར་གྱི། བརྟེན་པའི་གནས་དང་བསྐྱེད་པའི་སྲོག །གསེར་གྱི་རུས་སྦལ་ལུས་ལས་
བྱུང༌། དེ་ལ་སྐྱེ་འགྲོ་སེམས་ཅན་འཁྲས། ཤིང་གི་ལྷ་མོས་བདག་ཏུ་བྱེད། དེ་ཕྱིར་
ནགས་ཚལ་མེ་གཏོང་དང་། སྐྱེད་ཤིང་རྩེ་བཅད་སྤང་བར་བྱ། སྒོས་སུ་ཡོངས་མར་
ཇ་ཞེས་པ། ཡོངས་ནི་ཡོངས་འདུའི་ཤིང་ལས་བྱུང་། མར་ནི་བཙོ་མ་གསེར་ལས་
དམར། ཇ་ནི་སྐོམས་པ་བངས་པས་ཇ། དེ་ཕྱིར་ཡོངས་མར་ཇ་ཞེས་བྱ། དེ་ཡང་
ཐོག་མར་བྱུང་ཚུལ་ནི། རི་རབ་བང་རིམ་གསུམ་པ་ན། རྟག་མྱོས་ཀུ་མ་ར་ཙ་གནས།
འབྲུ་བཅུད་རྩི་ཏོག་ཤིང་ཏོག་ལ། ཨ་མྲི་ཏ་ཡི་ཕབས་བཏབ་ནས། བསྙལ་དང་མྱོས་
དང་ལངས་དང་གསུམ། ཡུ་ཏི་ཆང་ལ་ལོངས་སྤྱོད་བྱེད། དེ་ལ་བག་མེད་འགལ་
འཐུངས་པས། སྐོམས་པ་ངོམས་དང་བཟི་བ་དང་། མྱོས་དང་རྨུགས་དང་འཐིབས་
པར་བྱུང་། དེ་ཚེ་བང་རིམ་གསུམ་པའི་མི། མཚེ་མ་གནོད་སྦྱིན་ལྷ་ཡིས་ཀྱང་།
བཏུང་བའི་ཡུ་ཏིས་རྐྱེན་བསླངས་ནས། ལྷ་དང་ལྷ་མིན་འཁྲུག་པ་བྱུང་། ལྷ་སྲས་ཁྱེའུ་
ལྕམ་དྲལ་རྣམས། གཅིག་ལས་སྐྱེ་བ་མ་སྲིད་ཀྱང་། གཉིས་གཉིས་འགྲོགས་ཏེ་མཚེ་
རུ་སྐྱེས། དེས་ན་གནོད་སྦྱིན་མཚེ་མ་ཞེས། ལྕམ་དྲལ་གཅིག་ལ་གཅིག་འཚོ་ཞིང་།
གཅིག་སྲོག་གཅིག་གིས་བཅད་ནས་སུ། ལྷ་ལ་དམེ་དང་ཁྲེལ་ཤོར་བས། གཙང་མའི་
ལྷ་རིགས་ཐུགས་འཁྲུགས་ནས། ལྷ་ཁམས་སྨེ་ཞིང་མནོལ་བ་ལས། དེ་ཚེ་ཡོད་ཀྱི་ཁ་
237



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
འཛིན་པ། གནོད་སྦྱིན་ལག་རིང་རྩེ་རྒན་གྱིས། སྲིད་པ་གསུམ་གྱི་རྩེ་མོ་ཡི། ཡོངས་
འདུའི་ཤིང་གི་ལྡིང་ཁང་དུ། ཇོ་མོ་གནམ་ཕྱི་གོང་རྒྱལ་ལ། གུས་པའི་ཚུལ་གྱིས་ཞུ་བ་
ཕུལ། ཇོ་མོ་གནམ་ཕྱི་གོང་རྒྱལ་ལགས། ཁྱོད་ནི་སྐྱེ་འགྲོ་སྲིད་པའི་མ། འགྲོ་བ་ཡོངས་
ལ་བཀའ་དྲིན་ཆེ། བདག་ཅག་མཚེ་མ་གནོད་སྦྱིན་ལྷ། རི་རབ་བང་རིམ་གསུམ་པ་ན།
རྟག་མྱོས་ཀུ་མ་ར་ཛཱ་གནས། འབྲུ་དགུ་བཅུད་ཀྱི་འབྲས་བུ་ལ། ཨ་མྲྀ་ཏ་ཡི་ཕབས་
བཏབ་ནས། ཡུ་ཏི་ཆང་ལ་ལོངས་སྤྱོད་པས། སྨྱོས་དང་མྱོས་དང་རྩུབ་པ་ཡིས། མཚེ་
མའི་ལྷ་ལ་འཁྲུག་པ་བྱུང༌། ལྕམ་དྲལ་ནང་དུ་དམེ་བསྣོལ་བས། ལྷ་ལ་དམེ་དང་ཁྲེལ་
ཤོར་ཏེ། གཙང་མའི་ལྷ་རིགས་ཐུགས་འཁྲུགས་ནས། ལྷ་ཁམས་དམེ་ཞིང་མནོལ་བ་
ཡི། གྲིབ་མ་འགྲོ་བ་མི་ལ་ཕོག །ལྷ་མི་དབུ་འཕང་དམའ་ལ་ཁད། བདུད་སྲིན་འགོ་
ལོ་འཕར་ལ་ཁད། འདི་ལ་ཇོ་མོས་ཐུགས་དགོངས་ལ། ལྷ་ཁམས་མནོལ་བ་སངས་པ་
དང་། མི་ཁམས་དར་ལ་རྒྱས་པ་དང་། ཀུ་མ་མྱོས་པ་དྭངས་ནས་སུ། ལྷ་མིན་འཁྲུག་
པ་མི་འབྱུང་ཞིང་། ཞི་བདེ་མཉམ་པའི་ཐབས་ཤིག་ཞུ། དེ་ལ་ཇོ་མོས་བཀའ་སྩལ་པ།
ཉོན་ཅིག་གནོད་སྦྱིན་རྒྱལ་པོའི་ལྷ། ཁྱོད་ཀྱི་བསམ་པའི་དོན་དེ་དག །བདག་གི་སྨོན་
པ་བཞིན་དུ་བསྒྲུབ། ཁྱོད་ཀྱང་སྐྱེ་འགྲོ་བརྟེན་པའི་ཤིང་། ཡོངས་འདུའི་ཤིང་གི་སྡོང་
པོ་ལ། བདུད་དང་སྲིན་པོའི་ཆོ་འཕྲུལ་གྱིས། གདུག་པ་སྲིན་བུ་མི་འབྱུང་བའི། རིན་
ཆེན་དབྱུག་པ་ཐོགས་ནས་སུ། སྲིད་པའི་རྩེ་ནས་བྱ་ར་མཛོད། གལ་ཏེ་གདུག་པའི་
སྲིན་བྱུང་ན། དབྱུག་ཐོགས་རྒྱལ་པོས་ཆད་པ་ཆོད། དེ་སྐད་གསུངས་ནས་བཀའ་ལུང་
གནང་། དེ་ནས་གནམ་ཕྱི་གོང་རྒྱལ་གྱིས། སྲིད་གསུམ་འདུས་པའི་ཡོངས་གོང་གི།
ཡོངས་འདུའི་ཤིང་གི་རྩེ་མོ་ན། དབུ་སྐྲ་སྨིན་མ་ཕྱད་ཕྱོད་དང་། ལྗགས་ཀྱི་མཆིལ་པ་
བསྲེས་པ་ལ། བདུད་རྩི་སྨན་གྱི་སྨོན་ལམ་བཏབ། དེ་ལས་བདུད་རྩི་ཤིང་གཅིག་སྐྱེས།
ཤིང་ལས་ཡལ་ག་ལྔ་རུ་གྱེས། སྡོང་པོ་ཡོངས་འདུའི་ཤིང་ལ་ཟུག །ཡལ་ག་ཕྱོགས་བཞི་
སམས
238



མདོ་སྡེ།
ཁྱིམ་སྤང་རབ་བྱུང་གི་མདོ།
༼ད༽
དབུས་ལྔར་གྱེས། ཤར་དུ་དུང་ལོ་སུར་བུ་དཀར། ལྷོ་རུ་གཡུ་ལོ་ཤུག་པ་སྔོ། ནུབ་
ཏུ་ཟངས་ལོ་འོམ་བུ་དམར། བྱང་དུ་གསེར་ལོ་སྟག་པ་སེར། དབུས་སུ་མུ་ལེ་དྲུམ་
ཤིང་ལྗང་། དེ་ལས་བསང་གི་རྩི་དགུ་འཁྲུངས། རྩི་ལས་བསང་ཤིང་བཅོ་བརྒྱད་སྲིད།
དེར་བདུད་རྩི་བསང་གི་ལོ་བྲེགས་དང༌། ཕྱེ་མར་འོལ་ཀོན་ཕུད་སྦྱར་ནས། གསེར་གྱི་
རི་བདུན་རྩེ་མོ་རུ། རེངས་པར་མི་རྟ་བཅོ་བརྒྱད་དང་། སྲིད་པའི་བླ་བོན་བཅུ་གསུམ་
དང་། བྱ་བོན་འཕྲིན་པ་བཅུ་གསུམ་གྱིས། གཡུ་དུད་སྔོན་པོས་མནོལ་བསང་ཞིང་།
ཕྱེ་མར་འོལ་ཀོན་ཕུད་མཆོད་པས། ལྷ་ཁམས་སྨེ་ཞིང་མནོལ་བ་བསངས། འགྲོ་བ་མི་
རྣམས་བདེ་སྐྱིད་ལྡན། བདུད་རྩི་བསང་ཤིང་འབྲས་བུ་རྣམས། མི་ཡུལ་གླིང་བཞིར་
གཏོར་བ་ལས། བདུད་རྩི་ཅན་གྱི་ཤིང་རྣམས་སྲིད། ཀུ་མ་ར་ཙ་དྭངས་པའི་ཐབས།
མུ་ལེ་དྲུམ་ཤིང་འབྲས་བུ་རྣམས། གསེར་གྱི་རི་བདུན་དང་པོ་དང་། བང་རིམ་གསུམ་
པར་བསྐྱེད་པ་ལས། མུ་ལེ་དྲུམ་ཤིང་ཚལ་དུ་སྲིད། ཚལ་ལས་དྲུམ་ཤིང་བཅུད་འབྱུང་
གནས། ཤིང་ལས་འདོད་ཡོན་སྣ་ཚོགས་བྱུང་། ལོ་མར་བསིལ་དང་གཡབ་ཏུ་བྱུང་།
མེ་ཏོག་ངོ་མཚར་ལྟད་མོར་བྱུང་། འབྲས་བུར་གསོས་དང་ཟས་སུ་འབྱུང༌། སྙིང་
པོར་རིན་ཆེན་རྒྱན་ཆར་བྱུང་། ཤུན་པར་དར་དང་ཟབ་ཏུ་བྱུང༌། ཁུ་བར་བཅུད་
དང་བདུད་རྩིར་བྱུང་། སྡོང་པོར་འཁྲ་བའི་གནས་སུ་བྱུང་། གནམ་ཕྱི་གོང་རྒྱལ་བྱིན་
རླབས་ཀྱིས། སྦྱིན་པ་མཐར་ཕྱིན་ལྡན་པ་ཡིས། དྲུམ་ཤིང་མི་ཡི་ལོངས་སྤྱོད་རྒྱུ། སྐལ་
ལྡན་རྣམས་ཀྱིས་སྤྱོད་ཡུལ་ལ། སྐལ་མེད་རྣམས་ནི་ག་ན་བ། དབུལ་ཕོངས་རྣམས་
ཀྱིས་བྱར་མི་མཐོང་། བང་རིམ་གསུམ་པར་ཚལ་བསྐྱེད་པས། དེ་ལས་ཡོངས་མར་ཇ་
ཤིང་བྱུང་། ཁ་དོག་རྣམ་པ་དྲུག་ཏུ་ཆད། དཀར་ལྗང་དམར་སྔོ་ཐོན་ཁ་སེར། ལོ་མ་
མེ་ཏོག་འབྲས་བུ་དང་། དྲི་ངད་རོ་མཆོག་དྲུག་དང་ལྡན། རྒྱུ་ནི་ཡོངས་འདུའི་ཤིང་
ལས་བྱུང་། གཏོགས་ནི་དྲུམ་ཤིང་རིགས་ལ་གཏོགས། གནམ་ཕྱི་གོང་རྒྱལ་བྱིན་རླབས་
239



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀྱིས། གསོ་བྱེད་ཤིང་གི་བདུད་རྩི་དེས། ཀུ་མ་ར་ཙ་མྱོས་པ་དྭངས། མཚེ་མ་གནོད་
སྦྱིན་གདུག་སེམས་ཞི། དེ་ཚེ་གནམ་ཕྱི་གོང་རྒྱལ་གྱིས། དེ་ཡི་ལོ་མ་མེ་ཏོག་འབྲས། མི་
ཡུལ་གླིང་བཞིར་གཏོར་ནས་སུ། བདུད་རྩི་གསོས་ཀྱི་སྨོན་ལམ་དང་། དེ་ལས་ཇ་ཡི་
རྒྱུ་རུ་སྲིད། བཏུང་བ་ཀུན་གྱི་མཆོག་ཏུ་སྟེ། ཤིང་ལས་བྱུང་བས་ཉེས་འགལ་ཆུང་། དེ་
ཡང་བག་དང་ལྡན་པར་བྱ། བག་མེད་བཏུང་ན་ལང་ཚོ་རྒྱས། གཟི་མདངས་རྐང་གི་
རྒྱུ་རུ་འགྲོ། བདུད་རྩི་ཤིང་གི་བཅུད་ཡིན་པས། ལུས་པོ་ཤེད་ཆེ་ཆགས་པ་སྐྱེ། སྲེད་
ལེན་ཐིག་ལེ་འཁོར་བའི་རྒྱུ། དེ་ཕྱིར་རན་ཚོད་སྐོམས་བངས་ཙམ། དེ་ལས་ཉེས་པ་ཆེ་
ཆུང་ནི། ལྗང་བུ་སྐྱེད་ཤིང་རྩ་བཅད་རྒྱུ། འབྱུང་བའི་རྒྱུ་ལས་བསྐྱེད་པ་སྟེ། དུས་ཀྱི་
འཁོར་ལོའི་ཆོ་གས་འབྱང་། དེ་མིན་དར་དང་རྒྱས་པ་དང་། རྒུད་པར་རིམ་བཞིན་
ཉེས་འགལ་ཆུང་། བཏུང་བའི་རྒྱུ་རུ་བསྟན་པའོ། །དེ་ཡང་དུས་དྲུག་མ་གཏོགས་པར།
དུས་མིན་དག་ཏུ་འགལ་བར་འགྱུར། དེ་ཕྱིར་དུས་མིན་ཁ་ཟས་དང་། དགོང་ཀའི་དྲོ་
ལ་ཆགས་མི་བྱ། ཞེས་གསུངས་ནས་གསོལ་དུ་མ་གནང་ངོ༌། །
དེ་ནས་ཡང་འཁོར་རྣམས་ཀྱིས། གསེར་ཁྲི་གཡུ་ཁྲིའི་སྟེང་དུ་ན་ནམ་གྱི་གདན་
བཤམས་ནས་གཟིམས་སུ་གསོལ་ཏེ་ཞུས་པ། སྟོན་པ་ལགས། རྒྱལ་གྱི་ལོངས་སྤྱོད་ཆེ་
བ་ཡི། རིན་ཆེན་སྣ་ལྔའི་གདན་ཁྲི་དང་། ན་ནམ་ཟ་འོག་འབོལ་སྤངས་ནས། མེ་ཏོག་
གླིང་ལ་གཅིག་པུ་རུ། བཀད་སའི་ཐང་ལ་གཟིམ་ས་བདེ། ཤིན་ཏུ་དཀའ་བས་མི་ཐུབ་
ངེས། མེ་ཏོག་གླིང་ལ་མ་གཤེགས་པར། རིན་ཆེན་ཁྲི་གདན་གནོན་པར་ཞུ། ཞེས་
གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
ཀུན། རང་ཆེ་དྲེགས་པ་སྤངས་བ་དང་། གདན་ཁྲི་གནོན་པ་གཉིས་མི་འགྲུབ། སྤྱིར་
ཡང་ཁྲི་སྟན་བྱ་བ་ནི། ཆེ་དྲག་བདུད་ཀྱི་སྤྱོད་ཡུལ་ཡིན། ཁྲི་སྟན་མཐོན་པོ་བྱ་བ་ནི།
རྟ་དང་གླང་པོ་རིན་ཆེན་ཁྲི། ཤིང་རྟ་འཁོར་ལོ་ཤིང་གི་ཁྲི། ང་རྒྱལ་དྲེགས་པ་སྐྱེ་ཕྱིར་
240



མདོ་སྡེ།
ཁྱིམ་སྤང་རབ་བྱུང་གི་མདོ། །
སྤང་། ཁྲི་སྟན་དྲག་པོ་བྱ་བ་ནི། སྟག་གཟིག་དོམ་དྲེད་དྲེགས་པའི་གདན། ཞེ་སྡང་
ཉོན་མོངས་སྐྱེ་ཕྱིར་སྤང་། ཁྲི་སྟན་བཟང་པོ་བྱ་བ་ནི། དར་ཟབ་ན་ནམ་ཟ་འོག་འབོལ།
གཏི་མུག་གཉིད་དུ་འཐིབས་ཕྱིར་སྤང་། ཁྲི་སྟན་ཆེན་པོ་བྱ་བ་ནི། ཡིད་འོང་འགྲོ་བ་
བཟང་མོ་ལ། འདོད་ཆགས་ཚ་བ་གཡོ་ཕྱིར་སྤང་། དེ་བཞི་གཅིག་ཏུ་སྡོམ་པ་ནི། ཁྲི་
སྟན་སྡེ་བཞི་བྱ་བ་སྟེ། ཕྲག་དོག་རུ་ང་སྐྱེ་ཕྱིར་སྤང་། ཡེ་ཤེས་ངང་དང་ལྡན་ཙམ་ན།
དུག་ལྔ་ཉོན་མོངས་སྐྱེ་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་
བའོ། །དེ་ཕྱིར་ཁྲི་སྟན་སྡེ་བཞི་སྤོང་། པད་ཤུན་གདེང་བ་བླང་བར་བྱ། ཞེས་གསུངས་
ནས། གཟིམས་པར་མ་གནང་སྟེ། པད་ཤུན་གྱི་གདིང་བ་བཏིངས་ནས་བཀད་སའི་
ཐང་ལ་གཟིམས་སོ། །དེ་ནས་ཡང་ཁབ་ཀྱི་དཔལ་འབར་སུམ་བརྒྱ་དྲུག་ཅུའི་ནང་ནས།
བཙུན་མོ་དཔོ་བཟའ་ཐང་མོ་དང༌། ཀོང་བཟའ་ཁྲི་ལྕམ་གཉིས་ཀྱིས་སྟོན་པའི་སྐུ་
གཡས་གཡོན་ནས་བརྟེན་ཏེ་གསོལ་པ། སྟོན་པ་ལགས། འཇིག་རྟེན་ཁམས་ཀྱི་སེམས་
ཅན་ལ། ལྷ་དང་ཀླུ་དང་མི་ལ་སོགས། ལྷ་མི་ཆགས་རྐྱེན་ལོངས་སྤྱོད་ལ། སྣ་ཚོགས་ངོ་
མཚར་ཆེ་བ་ཡི། དགའ་སྐྱིད་རོལ་མོ་མང་ལགས་ཀྱང་། མཐོང་བདེ་རེག་ཚིམ་དང་བ་
སྤྲོ། བརྩེ་ཞིང་གདུང་ནས་དང་ཆགས་པ། དཔལ་འབར་དམ་པའི་ཁབ་ལགས་པས།
ཆབ་སྲིད་འཛིན་པའི་ཁབ་སྤངས་ནས། མེ་ཏོག་གླིང་ལ་གཤེགས་ནས་སུ། གཅིག་
བུར་རོགས་མེད་བཞུགས་པ་དེ། ཤིན་ཏུ་དཀའ་བས་མི་ཐུབ་ངེས། མེ་ཏོག་གླིང་ལ་
མ་གཤེགས་པར། མཛེས་ལྡན་བཙུན་མོ་རྣམས་དང་རོལ། ཞེས་གསོལ་ཏོ། །དེ་ལ་
ཡང་སྟོན་པས་བཀའ་སྩལ་པ། ཉོན་ཅིག་མཛེས་ལྡན་བཙུན་མོ་དང་། ཁབ་ཀྱི་དཔལ་
འབར་དམ་པ་རྣམས། ཁྱིམ་སྤངས་རབ་ཏུ་བྱུང་བ་དང༌། འཁོར་བའི་དགའ་བདེ་
གཉིས་མི་འགྲུབ། སྤྱིར་ཡང་བུད་མེད་བྱ་བ་ནི། སྡུག་བསྔལ་འཁོར་བའི་བསྐྱེད་ཤིང་
སྟེ། དཔག་བསམ་དུག་གི་སྡོང་པོ་དང༌། སྡུག་བསྔལ་འཁོར་བའི་འདམ་རྫབ་དང་།
241



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ངན་སོང་དམྱལ་བའི་ཟངས་ཁ་སྟེ། མིག་གིས་མཐོང་ན་སྐྱི་རེ་འཇིགས། དྲུང་དུ་ཕྱིན་
ན་ཡ་རེ་ང་། འགྲོགས་ནས་ལྷན་ཅིག་སྦྱར་བ་ཡིས། དུག་འདམ་སྤྱོད་པའི་ལུགས་གར་
ཡོད། ཁམས་གསུམ་འཁོར་བའི་སེམས་ཅན་རྣམས། བདེ་བ་དོན་དང་ལྡན་རྒྱུ་ལ། མི་
བདེའི་སྡུག་བསྔལ་འཁོར་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་
སྤང་བའོ། །སྐྱེ་མེད་མྱ་ངན་འདའ་རྒྱུ་ལ། སྐྱེ་རྒ་ན་འཆིར་བརྒྱུད་པ་ཡང་། འདི་ཡི་རྒྱུ་
ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །གཅིག་པུར་བདེ་བ་སྙེམས་པ་ལ། མི་
བདེ་འདུ་འཛིས་གཡེང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་
བའོ། །ཐར་མེད་བདུད་ཀྱི་བཙོན་ར་ལས། མི་ཐར་དམ་དུ་བསྡམས་པ་ཡང་། འདི་
ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །སྡུག་བསྔལ་དམྱལ་བའི་ཟངས་ཁ་
རུ། བཙོ་བསྲེག་བཤའ་བཏུབ་སྦྱོང་བ་ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་
ཡང་སྤང་བའོ། །རང་དབང་དོན་དང་ལྡན་པ་ལ། གཞན་དབང་རྐྱེན་གྱིས་བསླང་པ་
ཡང་། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །ཆགས་མེད་གདོས་
དང་བྲལ་ཙམ་ན། ལན་ཆགས་བུ་ཙ་འབྲེལ་བ་ཡང་། འདི་ཡི་རྒྱུ་ལས་འབྱུང་བའོ། །
དེ་ཡི་ཕྱིར་ཡང་སྤང་བའོ། །ཞིང་དག་ལྷ་ཡི་གནས་སྤངས་ནས། མ་དག་སྲིན་གྱི་ལུས་
ལེན་པ། འདི་ཡི་རྒྱུ་ལས་འབྱུང་བའོ། །དེ་ཡི་ཕྱིར་ཡང་སྤང་བའོ། །དེ་ཕྱིར་འཁོར་
བའི་སེམས་ཅན་རྣམས། མི་བདེ་སྡུག་བསྔལ་འཁོར་བ་ཡི། ཉེས་པའི་རྩ་བ་ལས་བྱུང་
བའི། ཁྲི་སྟན་ཆེན་མོ་བྱ་བ་དེ། སྲིན་མོ་གདན་དུ་བཏིངས་པ་ཡིན། བླ་གབ་ཆེན་པོ་
བྱ་བ་དེ། སྲིན་པོ་གོས་སུ་གོན་པ་ཡིན། འཁོར་བ་སེམས་ཅན་ཐམས་ཅད་ཀུན། མཐོ་
རིས་ཐར་པའི་གནས་འདོད་ན། ཕོ་རྣམས་ཁྲི་སྟན་ཆེན་མོ་སྤོངས། མོ་རྣམས་བླ་གབ་
ཆེན་པོ་སྤོངས། ཐམས་ཅད་མཁྱེན་པའི་གཤེན་རབ་བདག །ཁྲི་སྟན་ཆེན་མོ་སྤང་བར་
བྱ། རིན་ཆེན་བཀད་ས་བླང་བར་བྱ། ཞེས་གསུངས་ནས་མ་གནང་སྟེ། པད་ཤུན་གྱི་
242



མདོ་སྡེ།
ཁྱིམ་སྤང་རབ་བྱུང་གི་མདོ།
༼ད༽ །
གདིང་བ་བཀད་སའི་ཐང་ལ་བཏིངས་ནས་གཟིམས་སོ། །
དེ་ནས་ནངས་པར་སྐར་ཆེན་ཤར་ནས་བརྩོན་པར་སྐུ་བཞེངས་ཏེ། ཀློང་རྒྱས་
བདེར་གཤེགས་སྟོང་གི་མཚན་ནས་བརྗོད། ནམ་ལངས་ཤམ་པོ་ལྷ་རྩེར་སྐོར་བ་
མཛད། རྒྱལ་བ་རྒྱ་མཚོའི་ཡན་ལག་བདུན་པ་བརྗོད། འགྲོ་འདུལ་ལྷ་གཤེན་བརྒྱ་
ལ་མཚན་ཕྱག་འཚལ། བྱང་ཆུབ་སེམས་དཔའི་ཉེས་ལྟུང་བཤགས་པར་བགྱིད། ཉི་
མའི་རྩེ་ལ་ཁྲུས་དང་གཙང་སྦྲ་མཛད། བདེར་གཤེགས་སྤྱན་དྲངས་བླ་མེད་མཆོད་
སྤྲིན་འབུལ། ཉི་ཤར་རྡུལ་དྲོས་ཟས་ཀྱི་བྱ་བ་མཛད། དེ་ནས་སྙིང་པོ་རྣམ་གསུམ་རིམ་
བཟླས་ཤིང་། ཕྱག་སྐོར་མོས་འདུན་རྒྱུན་དུ་བརྩོན་པར་མཛད། དགུང་ལ་དྲོ་བཞེས་
དགོང་མོའི་ཁ་ཟས་སྤངས། པད་ཤུན་གདན་ལ་ཙོག་པུར་མཉམ་བཞག་སྟེ། ཐོ་
རངས་བར་དུ་ཏིང་འཛིན་གཡོ་མེད་བཞུགས། དེས་ན་དགེ་སྤྱོད་ཉིན་མཚན་འཁོར་
ཡུག་ཏུ། ལོ་ཟླ་ཞག་གྲངས་ཟ་མ་དུས་མི་འདའ། སྐད་ཅིག་འབྲལ་མེད་མིག་གི་འབྲས་
ལྟར་བསྲུངས། སྐབས་སུ་འཁོར་ལ་མན་ངག་བོན་འཆད་པ། དད་པའི་འཁོར་ལ་ངེས་
དོན་དགེ་སྤྱོད་འཆད། མ་དད་འཁོར་ལ་དྲང་དོན་ཉེས་དམིག་འཆད། དགའ་ལྡན་
བྱམས་པའི་གྲོང་དུ་སྐུ་འཆགས་ཤིང་། ཤམ་པོ་ལྷ་རྩེའི་གནས་སུ་མཆོད་པ་འབུལ། སྐུ་
ལ་འཁོར་བ་དད་པའི་འཁོར་རྣམས་ལ། རབ་བྱུང་ཐ་མ་དགེ་བསྙེན་སྡོམ་པ་དང་།
འབྲིང་པོ་གཙང་མ་གཙུག་ཕུད་ཁྲིམས་གཉིས་ཕོག །ཤ་ཆང་བཙོང་སྒོག་ཕྱི་དྲོའི་ཁ་
ཟས་སྤངས། ན་བཟའ་གོས་དྲུག་གོས་གསུམ་ཆ་ལུགས་བསྒྱུར། དགེ་སྤྱོད་ལོ་གསུམ་
བོན་གྱི་འཁོར་ལོ་བསྐོར། བླ་མེད་གོ་འཕང་སྒྲུབ་ཐབས་མདོ་རྣམས་གསུངས། ཁྱིམ་
སྤངས་རབ་བྱུང་ཐ་མ་ལོ་གསུམ་ཚད། དེ་ནས་རབ་བྱུང་གོང་སྤར་དྲང་སྲོང་དང༌།
དག་པར་སྲུང་ཁྲིམས་དཀའ་ཐུབ་མཐར་ཕྱིན་ཅིང་། བསླབ་གསུམ་རྣམ་དག་ཡོན་
ཏན་གོང་འཕེལ་ཕྱིར། འདུས་པའི་འཁོར་རྣམས་ཀུན་ལ་བཀའ་སྩལ་པ། ཉོན་ཅིག་
243



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
འདུས་པའི་འཁོར་རྣམས་ཐམས་ཅད་ཀུན། དལ་འབྱོར་གཙང་མ་མི་ལུས་ཐོབ་དུས་
འདིར། འཁོར་བ་ལས་ཐར་མྱ་ངན་འདས་ཐོབ་ཕྱིར། བྱང་ཆུབ་སེམས་ཀྱི་བསླབ་པ་
རབ་རྫོགས་ཤིང་། གཡུང་དྲུང་སེམས་དཔའི་སྤྱོད་ལ་འཇུག་པ་ན། རྒྱུ་འབྲས་ཤེས་
པས་མི་ཆོག་ཁྱིམ་སྤང་དགོས། ཁྱིམ་ཐབ་སྤངས་པས་མི་ཆོག་རབ་བྱུང་དགོས། རབ་
ཏུ་བྱུང་བས་མི་ཆོག་གོང་འཕེལ་དགོས། གོང་འཕེལ་བླང་བས་མི་ཆོག་དཀའ་ཐུབ་
དགོས། དཀའ་ཐུབ་བྱས་པས་མི་ཆོག་མཐར་ཕྱིན་དགོས། དེ་ཕྱིར་བདག་ནི་ཐེག་པ་
གོང་འཕེལ་གྱི། གཙང་མ་གཙུག་ཕུད་དག་ལས་སྤར་ནས་སུ། དག་པ་དྲང་སྲོང་སྒོ་
རུ་འཇུག་ནས་ནི། བསླབ་གསུམ་རྣམ་དག་སྡོམ་པ་བླང་བའི་ཕྱིར། འོག་མིན་མཁན་
སློབ་དཔང་པོའི་མདུན་དྲུང་དུ། བླ་མེད་སྲུང་བཅས་སྡོམ་པ་ནོད་དུ་འགྲོ། དག་པའི་
དཀའ་ཐུབ་ལོ་གསུམ་མཛད་ནས་སུ། སླར་ལ་འཁོར་དང་ཕྲད་ཕྱིར་ལན་ཅིག་འོང༌།
བདག་གི་འཁོར་དུ་གཏོགས་པ་ཁྱོད་རྣམས་ཀྱང་། ད་ལྟའི་དགེ་སྤྱོད་འདི་དང་མ་བྲལ་
བར། བསླབ་པ་ཚུལ་ཁྲིམས་མིག་གི་འབྲས་ལྟར་སྲུངས། བླང་བའི་ཚུལ་ཁྲིམས་ཆུ་བོའི་
གཞུང་བཞིན་སྤྱོད། བླ་མེད་ཐར་པའི་གོ་འཕང་མྱུར་དུ་འཐོབ། དེ་སྐད་ཅེས་གསུངས་
ནས་འཁོར་རྣམས་བཀའ་གནང་མཛད་དོ། །
༧ དེ་ནས་ཡང་དེའི་ཚེ། སྟོན་པ་ཐམས་ཅད་མཁྱེན་པ་ནི། འཁོར་བའི་ཁྱིམ་ལ་
མི་གནས་ཤིང་། ཕྱི་རབས་དང་བ་འདྲེན་པ་དང་། འཁོར་དང་རྒྱང་ཐག་བསྲིང་
ནས་སུ། ཆགས་མེད་དཔེ་དོན་བསྟན་པའི་ཕྱིར། ནམ་ལངས་ཉི་ཤར་རྩེ་མོ་ལ། ན་
བཟའ་རིགས་དྲུག་སྐུ་ལ་གསོལ། ཧོས་རུ་གསིལ་བ་ཕྱག་ན་བསྣམས། པད་ཆ་པད་
ཁུག་ཕྲག་ལ་བཀལ། པད་ཤུན་གདིང་བ་ཁུད་དུ་བཅུག །ཉི་མ་ཕྱོགས་བཞིར་འཕུར་
ཚུལ་བསྟན། འདུས་པའི་འཁོར་ལ་བཀའ་སྩལ་པ། འཁོར་བའི་སེམས་ཅན་མ་རིག་
པ། འཁོར་བ་ཐོག་མ་མེད་པ་ནས། མ་རིག་མུན་པའི་ནང་ན་གནས། མ་རིག་འཁྲུལ་
244



མདོ་སྡེ།
ཁྱིམ་སྤང་རབ་བྱུང་གི་མདོ། །
པའི་ལས་དབང་གིས། རང་རིག་ཡེ་ཤེས་དོན་ལ་བསྒྲིབས། གཡུང་དྲུང་རྒྱང་བསྲིང་
འཁོར་བར་འཁྱམས། སྡུག་བསྔལ་ཡ་བཞི་ཟུང་བརྒྱད་མྱོང་། གཏན་དུ་ཐར་མེད་
སྙིང་རེ་རྗེ། ང་བཞིན་འཁོར་བའི་ལས་སྤངས་ན། གཞན་བཞིན་གང་ལའང་མི་འདྲ་
བར། ཀུན་ལས་མངོན་པར་འཕགས་པ་འཐོབ། འཕགས་པ་ཤེས་རབ་ཕ་རོལ་ཕྱིན།
འཁོར་བའི་ཕ་རོལ་མཐར་སོན་ཞིང༌། བྱ་བ་བྱས་པ་སྒམ་པར་གནས། ཡེ་ཤེས་མིག་
གཅིག་དྲི་མ་མེད། རྣམ་དག་གླིང་དུ་ཨུ་དུམ་ཝར། རིན་ཆེན་གླིང་དུ་མར་ཞི་གསེར།
རྩི་མཆོག་ནང་ན་མ་བུ་ཏ། སྨན་མཆོག་ནང་ན་རྣམ་པར་རྒྱལ། འདབ་ཆགས་ནང་
ན་རིག་པ་ལྷ། གཅན་གཟན་ནང་ན་མ་སང་གེ། རི་དྭགས་ནང་ན་ཤ་ར་ན། རྨིག་
ཐོག་ནང་ན་བན་ནེ་གླང་། གཟའ་སྐར་ནང་ན་རི་བོང་འཛིན། དཔག་བསམ་ནང་
ན་བྱང་ཆུབ་ཤིང་། འོད་ཅན་ནང་ན་དྲི་མེད་ཤེལ། ཧ་ལོའི་ནང་ན་ཙམ་པ་ཀ། དེ་
ཕྱིར་གང་གིས་དོད་མ་ཡིན། ང་ལ་ལྟོས་ཤིག་ང་ཕྱིར་འབྲོངས། རྣམ་དག་དཀའ་ཐུབ་
འདུལ་བའི་བོན། སྐལ་ལྡན་རིག་ཅན་མ་གཏོགས་པས། སྐལ་མེད་ཕལ་གྱིས་སྤྱོད་
ཡུལ་མིན། ཨེ་མ་ངོ་མཚར་རྨད་ཀྱི་བོན། ས་སྟོང་དཔལ་འབྱོར་བཀའ་དྲིན་ཆེ། མྱ་
ངན་འདའ་མཛད་རྗེས་སུ་འབྲངས། བྱམས་ལྡན་མགོན་ལ་གཤོ་སྲོལ་བཞག །འཁོར་
བའི་གནས་ལ་ཡ་མི་ང་། སྡུག་བསྔལ་ལས་ལ་དོགས་མི་བརྩི། སྔ་བློ་མ་རིག་འཁྲུལ་
པ་ཡང་། ཕྱི་བློ་རིག་པས་གཏན་ལ་ཕེབས། གཤེན་རྒྱལ་ཅི་ལྟར་མཛད་ཀྱང་བདེ། ཕྱི་
རབས་རྗེས་འབྲང་གང་ཟག་རྣམས། རང་རྒྱུད་གཞོམ་དང་གཞན་རྒྱུད་ཐུལ། ང་ཕྱིར་
འབྲོངས་དང་ང་བཞིན་འཐོབ། མི་གནས་མྱ་ངན་འདའ་བར་འགྱུར། ཞེས་གསུངས་
ནས། སྐུ་ལུས་ཕྲུག་ཕྲུག་ལན་དྲུག་སྤྲུགས་པས། མི་ལ་གཤོག་སྐྱེས་མཁའ་ལྡིང་ཤང་
ཤང་དེའུ། རྨད་གོས་ལས་སུ་ཤང་ཤང་གཤོག་པ་གཡས་པ་སྐྱེས། རྨད་འོག་ལས་སུ་
ཤང་ཤང་གཤོག་པ་གཡོན་པ་སྐྱེས། རྨད་ཤམ་ལས་སུ་ཤང་ཤང་གཞུག་སྒྲོ་སྐྱེས། སྟོད་
གྲོ
245



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གོས་ལས་སུ་ཤང་ཤང་ཐེལ་ཕྲན་སྐྱེས། པད་ཞུ་ལས་སུ་ཤང་ཤང་གཙུག་ཏོར་སྐྱེས།
པད་ལྷམ་ལས་སུ་ཤང་ཤང་ཟངས་སྡེར་སྐྱེས། པད་ཆ་ལས་སུ་ཤང་ཤང་གཡུ་མདངས་
སྐྱེས། ཧོས་རུ་ལས་སུ་ཤང་ཤང་མགྱོགས་ལག་སྐྱེས། དེ་ལྟར་སྐུ་ལ་གཤོག་དྲུག་རྒྱས།
སྐུ་ལུས་ཕྲུག་ཕྲུག་སྤྲུགས་ཙམ་ན། འཇིག་རྟེན་ཁམས་ཀྱང་གཡོ་ཞིང་འགུལ། ས་
གཡོས་རི་འདར་རྒྱ་མཚོ་འཆོལ། སྒྲ་སྐད་འོད་ཀྱིས་འཇིག་རྟེན་གང་། ཟེར་ལས་མེ་
ཏོག་ཆར་འབབས་ཏེ། ཀུན་གྱིས་འཇུས་ཀྱང་མ་ཐུབ་པར། རྒྱལ་ཆེན་རིགས་བཞིའི་
ལྷས་བསུས་ནས། བར་སྣང་སྟོང་པར་འཕུར་ཏེ་གཤེགས། སླད་ན་སྟོན་པའི་འཁོར་
རྣམས་ལ། དད་པ་སྐྱེས་པའི་འཁོར་རྣམས་ཀྱིས། སྐོར་བ་བྱེད་ཅིང་ལྷ་ཕྱག་འཚལ། མེ་
ཏོག་གཏོར་ཞིང་མཆོད་པ་འབུལ། གསོལ་བ་བཏབ་ཅིང་ལེགས་པར་བརྗོད། མ་དད་
པ་ཡི་འཁོར་རྣམས་ཀྱང་། མྱ་ངན་བྱེད་ཅིང་སྨྲེ་སྔགས་བཏོན། གསོལ་བ་བཏབ་ཅིང་
གདུང་བ་བསྐྱེད། ནག་པོ་བདུད་ཀྱི་སྡེ་རིགས་ཀྱང་། དེ་ལ་ཤིན་ཏུ་སྤྲོ་བསྐྱེད་ནས།
བདུད་རྗེའི་དྲུང་དུ་སྙན་པ་བརྗོད། བདུད་རྗེ་འཁོར་དང་བཅས་ནས་སུ། སྟོན་པས་
ཅི་མཛད་བལྟ་བའི་ཕྱིར། བལྟ་ཉན་སླར་ལ་བསྐྱར་ནས་བགྱིས། བདུད་འཁོར་སྤྲོ་ཞིང་
དང་བསྐྱེད་དོ། །
དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེ། ཁམས་
གསུམ་ས་དགུའི་ཡང་གོང༌། གཟུགས་ཁམས་བཅུ་བདུན་གྱི་ཡ་ཏ། སྐྱེ་མཆེད་མུ་
བཞིའི་གོང་རོལ། གནས་རིགས་ཆེན་པོ་བཞིའི་གོང་མ། འོག་མིན་ལྷའི་ཕོ་བྲང་། ས་
དཀར་ལ་ཁོད་སྙོམས་པའི་སྟེང༌། རང་བཞིན་མངོན་པར་དགའ་བའི་ཞིང་ཁམས།
རང་འབྱུང་འོད་ལས་སྤྲུལ་པའི་མཆོད་རྟེན་བཞིའི་དྲུང༌། ཐུགས་རྗེ་ཆགས་པ་མེད་
པའི་གནས་མཆོག །རྒྱུ་རིན་པོ་ཆེ་འོད་ལས་སྤྲུལ་པའི་གཞལ་ཡས་ཁང་། དཔག་ཚད་
དང་རྒྱང་གྲགས་ཀྱིས་གཞལ་ཏུ་མེད་པ། ཕྱི་ནང་རིམ་གསུམ་དང་ལྡན་པ། ལྷའི་
246



མདོ་སྡེ།
ཁྱིམ་སྤང་རབ་བྱུང་གི་མདོ། །
༼ད༽
གཞལ་ཡས་ཁང་ཆེན་པོ། གྲུ་བཞི་སྒོ་བཞི་སྒོ་རྒྱན་རྟ་བབས་དང་ལྡན་པ། བར་ཁྱམས་
འདོད་ཡོན་གྱི་སྣམ་བུ་ལ། འོད་ཀྱི་མེ་ཏོག་མཛེས་པ། སྟེང་བྱ་འདབ་རིམ་གསུམ་
ལ། ཡ་གད་དང༌། ཟ་ར་ཚགས་དང་། དར་བུ་ཁད་འཕྲུལ་བ། དེའི་སྟེང་དུ་ཁྱུང་
གུར་ཁྱུང་མགོ་ཏོག་དང་ལྡན་པ། ཕྱི་རིམ་ལྕགས་རི་གཡུ་གུར་སྔོན་པོ་ལ། ཐུགས་རྗེ་
ཆགས་པ་མེད་པའི་དཔག་བསམ་གྱི་ལྗོན་ཤིང་གིས་བརྒྱན་པ། ཕྱི་ཁྱམས་མེ་ཏོག་གི་ར་
བ་ལ། དྲི་ཞིམ་སྤོས་ཀྱི་ངད་པས་ཁྱབ་པ། དེའི་ནང་དུ་གསེར་གྱི་ཀ་བ་དང་། གཡུའི་
གདུང་མ་དང་། གཞའ་ཚོན་གྱི་དྲལ་དཔྱམ་དང༌། ཉི་ཟླའི་དཔྱམ་བར་དང་། ནམ་
མཁའི་ཐོག་ཕུབ་དང༌། གཞའ་སྤྲིན་གྱི་པ་ཏྲ་དང༌། འོད་ཟེར་གྱི་ཆུན་དཔྱང་འཕྲུལ་
བ། ཕྱི་ནང་བསྒྲིབས་མེད་དུ་འོད་གསལ་བ། དེའི་དབུས་སུ་རང་འབྱུང་མཆོད་རྟེན་
ཆེན་པོ་བཞིའི་དྲུང་དུ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། བླ་ན་མེད་པ། རྨད་དུ་བྱུང་བ། དྲི་མ་མེད་པ། རྣམ་པར་དག་
པ། མ་སྨེ་བ། ཉམས་པ་མེད་པ། མངོན་པར་སྣང་ཞིང་ཡོངས་སུ་དག་པ། སྔོན་གྱི་
སྟོན་པ་གཏོ་རྒྱལ་ཡེ་མཁྱེན་གྱི་གདུང་ཚོབས་ཆེན་པོ། དྲང་སྲོང་ལེགས་ལྡན་རྒྱལ་བ་
དང་ཐབས་ཅིག་ཏུ་བཞུགས་སོ། །དེ་བཞིན་དུ་རྣམ་པར་དག་པའི་འདུལ་གཤེན་སུམ་
ཅུ་རྩ་གསུམ་དང་ཐབས་ཅིག་ཏུ་བཞུགས་ཏེ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་ལྷའི་དྲང་སྲོང་བྱམས་ལྡན་རྒྱལ་བ་དང་། བྱམས་པ་མྱ་ངན་མེད་
པ་དང་། བྱམས་པ་ཀུན་ལ་སྙོམས་པ་དང༌། བྱམས་པ་སྐྱོ་ངས་མེད་པ་དང་། བྱམས་
པ་སྤྲོ་ལྡན་དང་། བྱམས་པ་འོད་ལྡན་དང༌། བྱམས་པ་དབང་ལྡན་དང་། བྱམས་པ་
འཁོར་ལོ་ཅན་དང༌། བྱམས་པ་བདེ་བ་དོན་ལྡན་དང༌། བྱམས་པ་ཤེས་རབ་དབང་
ལྡན་དང༌། བྱམས་པ་དོན་ཡོད་སྐྱབས་པ་དང་ཐབས་ཅིག་ཏུ་བཞུགས་སོ། །གཤེན་
247



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུའི་དྲང་སྲོང་ཡིད་བཞིན་
གཞོན་ནུ་དང་། ཚུལ་ཁྲིམས་དོན་ལྡན་དང༌། ཚུལ་ཁྲིམས་མཐའ་ཡས་དང༌། ཚུལ་
ཁྲིམས་མཐའ་རྫོགས་དང་། ཚུལ་ཁྲིམས་བུམ་མཛེས་དང་། ཚུལ་ཁྲིམས་རྣམ་དག་
དང་། ཚུལ་ཁྲིམས་དྲི་མེད་དང༌། ཚུལ་ཁྲིམས་འོད་སྲུང་དང་། ཚུལ་ཁྲིམས་དོན་
ཡོད་སྣང་བ་དང་། ཚུལ་ཁྲིམས་ལེགས་དཔལ་དང༌། ཚུལ་ཁྲིམས་ཡོངས་དག་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། མིའི་དྲང་སྲོང་ཁྲི་གསལ་ཡེ་ཤེས་དང་། ཁྲི་རྒྱལ་དོན་ཡོད་དང་། ཁྲི་འབར་འོད་
གསལ་དང༌། ཁྲི་འོད་ཚུལ་ཁྲིམས་དང་། ཁྲི་ཞི་ཚུལ་གྲགས་དང་། ཁྲི་རྒྱལ་གཙུག་
ཕུད་དང༌། ཁྲི་འོད་གུང་གྲགས་དང་། ཁྲི་འབར་བསམ་གཏན་དང་། ཁྲི་རུམ་ཡེ་ཤེས་
དང་། ཁྲི་གསལ་འོད་ཟེར་དང༌། ཁྲི་ཝེར་གུ་གེ་དང་ཐབས་ཅིག་ཏུ་བཞུགས་སོ། །དེ་
བཞིན་དུ་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། དྲི་མ་མེད་པའི་
འདུལ་བོན་སུམ་ཅུ་རྩ་གསུམ་དང་ཐབས་ཅིག་ཏུ་བཞུགས་སོ། །དེ་ཡང་ལྷའི་བོན་པོ་
ཀུན་གསལ་ཡེ་ཤེས་དང་། གཡུང་དྲུང་དོན་རྒྱས་དང་། ཀུན་སྣང་འཕྲུལ་རྗེ་དང་།
ཡོངས་དག་ཁྲི་གསལ་དང་། ཡིད་བཞིན་དོན་ལྡན་དང་། ལེགས་པའི་འབྱུང་གནས་
དང༌། རྣམ་དག་ཁྲི་གསལ་དང་། ཀུན་སྣང་ལམ་གསལ་དང་། ཡེ་ཤེས་སྒྲོན་མ་དང་།
བློ་ལྡན་ཏིང་འཛིན་དང་། སད་ཝེར་ཀུན་འཕྲུལ་དང་ཐབས་ཅིག་ཏུ་བཞུགས་སོ། །
གཞན་ཡང་ཀླུའི་བོན་པོ་བ་ནམ་སྐྱོལ་ཐོག་དང་། བ་ནམ་རིང་གསལ་དང་། བ་ནམ་
ཁྲི་གསལ་དང༌། བ་ནམ་ཡོངས་དག་དང༌། བ་ནམ་སྙིང་པོ་དང༌། བ་ནམ་བདེ་བ་
དང༌། བ་ནམ་ཡིད་གསལ་དང༌། བ་ནམ་ཏིང་ཏོག་དང་། བ་ནམ་གཙུག་ཕུད་དང་།
བ་ནམ་ལམ་གསལ་དང་། བ་ནམ་ཡེ་ཤེས་དང་། བ་ནམ་གཡུང་དྲུང་དང་ཐབས་
ཅིག་ཏུ་བཞུགས་སོ། །གཞན་ཡང་མིའི་བོན་པོ་རྣམ་དག་གཙུག་ཕུད་དང་། ཡེ་སངས་
248



མདོ་སྡེ།
ཁྱིམ་སྤང་རབ་བྱུང་གི་མདོ།
༼ད༽
གཙུག་ཕུད་དང༌། ཕྲུ་རྒྱལ་གཙུག་ཕུད་དང་། བདེ་ལྡན་གཙུག་ཕུད་དང༌། ཡིད་
བཞིན་གཙུག་ཕུད་དང་། མང་ཝེར་གཙུག་ཕུད་དང་། བྱམས་ལྡན་གཙུག་ཕུད་དང་།
ཚངས་པ་གཙུག་ཕུད་དང༌། ཁྲི་རུམ་གཙུག་ཕུད་དང༌། དགུང་རུམ་གཙུག་ཕུད་
དང་། དྲི་མེད་ལམ་གསལ་གཙུག་ཕུད་དང་། ཐབས་ཅིག་ཏུ་བཞུགས་སོ། །གཞན་
ཡང་ལྷའི་གཡུང་དྲུང་སེམས་དཔའ་ཡེ་སྲིད་དཀའ་བ་ཐུབ་པའི། ཀུན་སྣང་ཚངས་པ་
གཙུག་ཕུད་དང་། ཡེ་སྲིད་དྲི་མ་མེད་པའི། ནམ་མཁའི་ལྷ་མོ་གཙང་མའི་ཚུལ་མཛེས་
མ་ལ་སོགས། རྣམ་པར་དག་པའི་འཁོར་རྣམས་དང་ཐབས་ཅིག་ཏུ་བཞུགས་སོ། །དེ་
ཡང་འདུལ་བའི་གཤེན་པོ་སུམ་ཅུ་རྩ་གསུམ་དང་། འདུལ་བོན་སུམ་ཅུ་རྩ་གསུམ་
དང་། ལྷའི་སེམས་དཔའ་དང་སེམས་མ་དེ་གཉིས་ནི། སྔོན་གྱི་སྟོན་པ་མི་གནས་མྱ་
ངན་འདས་པ། རང་འབྱུང་ཐུགས་རྗེ་ཆེན་པོ། རྣམ་འདྲེན་ཡེ་ཤེས་སྒྲོན་མའི་དྲུང་དུ་
རབ་ཏུ་བྱུང་ནས། འོག་མིན་ལྷའི་ཕོ་བྲང་རང་འབྱུང་མཆོད་རྟེན་རྣམ་བཞིའི་བདག་
ཏུ་བསྐོས་ཤིང་། ཕྱི་རབས་བསྐལ་སྟོང་སངས་རྒྱས་ཀྱི་བསྟན་པ་མ་རྫོགས་ཀྱི་བར་དུ།།
སྟོན་པ་རབ་ཏུ་བྱུང་བ་རྣམས་ཀྱི་དཔང་པོ་མཛད་ཅིང་སྤྲུལ་པའི་སྐུར་བཞུགས་སོ། །
དྲང་སྲོང་ལེགས་ལྡན་རྒྱལ་བ་ནི། སྔོན་གྱི་སྟོན་པ་བདེ་བར་གཤེགས་པའི་སློབ་མར་
གྱུར་ཅིང་། ད་ལྟའི་སྟོན་པ་སངས་རྒྱས་རབ་ཏུ་བྱུང་བའི་མཁན་པོ་བཞུགས་པའོ། ། །
༧ དེ་ནས་དེའི་ཚེ་སྟོན་པ་གཤེན་རབ་ཀྱིས། དྲང་སྲོང་ལེགས་ལྡན་རྒྱལ་བ་ལ་
གསོལ་པ། ཀྱེ་གསོན་དང་གཤེན་གྱི་དྲང་སྲོང་ལགས། བདག་ནི་སྔོན་གྱིས་སངས་རྒྱས་
དང་། སྟོན་པ་གཏོ་རྒྱལ་རྗེས་འབྲངས་ཤིང་། འཁོར་བའི་ཁྱིམ་སྤངས་རབ་བྱུང་ནས།
ད་ལྟ་ཉིད་དང་དཔང་པོའི་དྲུང༌། དག་པ་དྲང་སྲོང་སྒོར་འཇུག་ཅིང་། བསླབ་གསུམ་
སྡོམ་པ་ནོད་འཚལ་གྱིས། སྔོན་གྱི་སངས་རྒྱས་སྟོན་པ་བཞིན། ཉིད་ཀྱིས་སྡོམ་པ་དབོག་
པར་ཞུ། ཞེས་གསོལ་ཏོ། །དེ་ལ་གཤེན་གྱི་དྲང་སྲོང་གི་ཞལ་ནས། ཀྱེ་མ་སྟོན་པ་བླ་ན་
249



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མེད། ཁྱོད་ཉིད་སེམས་ཅན་དོན་མཛད་པས། མཛད་པ་བཅུ་གཉིས་མཐར་དབྱུང་
ཕྱིར། ཁྱིམ་སྤངས་རབ་ཏུ་བྱུང་བ་ལེགས། སྔོན་གྱི་སྟོན་པ་ཐམས་ཅད་ཀྱང་། བསྟན་
པ་རྗེས་བཞག་མཛད་རྫོགས་ནས། འཁོར་བའི་ཁྱིམ་སྤངས་རབ་ཏུ་བྱུང༌། ཉིད་ཀྱང་
དེ་ཡི་རྗེས་འབྲངས་ནས། བླ་མེད་སྲུང་བཅས་སྡོམ་ལེན་ཞིང༌། འཆལ་མེད་དག་པའི་
ཁྲིམས་བསྲུང་བ། རྣམ་དག་མཛད་པ་ངོ་མཚར་ཆེ། ལེགས་སོ་ལེགས་སོ་ཉིད་ལེགས་
སོ། །རྣམ་མཁྱེན་རྒྱལ་པོ་ཉིད་ལེགས་སོ། །འཁོར་བའི་འཕྲང་སྒྲོལ་ཉིད་ལེགས་སོ། །
སྡུག་བསྔལ་མཚོ་སྐེམས་ཉིད་ལེགས་སོ། །སྐྱེ་བཞི་སྒོ་གཅོད་ཉིད་ལེགས་སོ། །ཐར་པའི་
ལམ་འདྲེན་ཉིད་ལེགས་སོ། །མ་དག་ཀུན་སེལ་ཉིད་ལེགས་སོ། །དག་པ་རྣམ་ལྡན་
ཉིད་ལེགས་སོ། །དྲི་མེད་གཙུག་རྒྱན་ཉིད་ལེགས་སོ། །ཞེས་གསུངས་ནས། སྟོན་པ་ལ་
ལེགས་པའི་བྱ་བ་བྱིན་ཏོ། །དེ་ལ་ལྷ་ཀླུ་མི་གསུམ་གྱི་གཡུང་དྲུང་སེམས་དཔའ་སེམས་
དཔའ་རྣམས་ཀྱིས་ཀྱང་ལེགས་པའི་བྱ་བ་བྱིན་ཅིང་བཀྲ་ཤིས་བརྗོད་དོ། །དེ་ནས་ཡང་།
དེའི་ཚེ་དྲང་སྲོང་ལེགས་ལྡན་རྒྱལ་བས་སྟོན་པ་ལ་གསོལ་པ། རྣམ་པ་ཐམས་ཅད་
མཁྱེན་པའི་སྟོན་པ་ལགས། ཉིད་ནི་རྣམ་པ་ཐམས་ཅད་མཁྱེན་ལགས་ཤིང་། འཁོར་
དང་མྱ་ངན་འདས་པའི་བོན་རྣམས་ཀུན། མ་རྨོངས་ས་ལེར་ཐུགས་ལ་གསལ་མོད་
ཀྱང་། ད་ལྟའི་སྐབས་དང་དུས་ཀྱི་མཛད་པ་འདི། བླ་མེད་སྲུང་བཅས་འདུལ་ཁྲིམས་
རྣམ་དག་བོན། ཉིད་ལ་ཉིད་ཀྱིས་བཤད་པར་མི་འཚལ་གྱིས། སྔོན་གྱི་སྟོན་པ་རབ་ཏུ་
བྱུང་བ་ཡི། བླ་མེད་སྲུང་བཅས་བསླབ་གསུམ་སྡོམ་པ་རྣམས། ཐབས་ལ་བརྟེན་ཕྱིར་
བདག་གིས་བཤད་པར་བྱ། ཉན་དང་འཆང་བའི་ཚུལ་ལ་གནས་པར་མཛོད། ཅེས་
གསོལ་པས། སྟོན་པ་ནི་དབྱིངས་ཀྱི་ལྷ་རྣམས་མ་གཏོགས་པས། གཞན་དག་གང་ལ་
ཡང་གུས་པས་འདུད་པར་མི་རིགས་ཏེ། གདུལ་བྱ་འདུལ་བའི་ཐབས་དང་། བསྟན་
པའི་འཆད་ཉན་གྱི་མཛད་སྲོལ་དུ་དགོངས་ནས། དྲང་སྲོང་ལེགས་ལྡན་རྒྱལ་བ་ལ་
250



མདོ་སྡེ།
ཁྱིམ་སྤང་རབ་བྱུང་གི་མདོ།
གུས་པས་བཏུད་དེ། རྨད་གོས་ཕྲག་པ་གཅིག་ཏུ་གཟར་ནས། མཁན་པོ་དང་རང་
འབྱུང་མཆོད་རྟེན་བཞིའི་དྲུང་དུ། པུས་བཙུགས་ཐལ་མོ་སྦྱར་བར་བཏུད་དེ་གསན་
པའི་ཚུལ་མཛད་དོ། །
དེ་ལ་གཤེན་གྱི་དྲང་སྲོང་ལེགས་ལྡན་རྒྱལ་བས་ཀྱང་། སྔོན་གྱི་སྟོན་པ་རྣམས་ཀྱི་
བཀའ་སྲོལ་ཇི་ལྟར་བཞག་པ་བཞིན་དུ། ཕྱི་ཉོན་མོངས་དྲུངས་ནས་འབྱིན་པ་སོ་སོ་
ཐར་པའི་སྡོམ་པ་ལས། ཕྱིའི་ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་
བཅུ་ཟུང་དུ་འབྲེལ་ཏེ་འདུལ་བ་ཁྲིམས་ཀྱི་བསླབ་པ་དཀའ་བ་སྲུང་ཁྲིམས་ཀྱི་སྡེ་དང་།
ནང་བག་ཆགས་གདར་ཐག་གཅོད་བྱེད་གསང་བ་སྔགས་ཀྱི་བསླབ་པ། གསང་སྔགས་
ཐེག་པའི་དམ་ཚིག་གི་ས་མ་ཡ་འབུམ་སྡེ་བསླབ་པ་མཐའ་རྒྱས་ཀྱི་སྡེ་དང༌། གསང་བ་
གཡུང་དྲུང་སེམས་དཔའི་སྤྱོད་ལམ་བྱང་ཆུབ་སེམས་ཀྱི་བསླབ་པ། རྣམ་གྲོལ་ཞི་བའི་
སྡེ་དང་གསུམ་གཏན་ལ་ཕབ་སྟེ་སྙན་དུ་གསོལ་ནས། སྟོན་པས་ཀྱང་བསྲུང་བྱ་སྲུང་
བྱེད་ཀྱི་རྩ་བ་དང་། དོན་གྱི་ཡོན་ཏན་དང་། རྟགས་ཀྱི་སྦྱོངས་ཐོབ་དང་། བསླབ་པ་
གསུམ་ལྡན་གྱི་བོན་དེ་རྣམས་ཐུགས་སུ་བཞེས་པའི་ཚུལ་མཛད་དེ། དྲང་སྲོང་ལེགས་
ལྡན་རྒྱལ་བ་ལ་གུས་པས་བཏུད་ཅིང་སྔོན་གྱི་སྟོན་པའི་བཀའ་ལ་མངོན་པར་བསྟོད་
དོ། །དེ་ནས་ཡང་དེའི་ཚེ་སྟོན་པ་རབ་ཏུ་བྱུང་བར་མཛད་དེ། རང་འབྱུང་མཆོད་
རྟེན་བཞིའི་དྲུང་དུ། བླ་ན་མེད་པའི་མཆོད་པ་རྒྱ་ཆེན་པོར་བཤམས་ནས། དམིགས་
པ་མེད་པའི་མཆོད་ཡོན་ཏུ་དམིགས་ཏེ་ཕུལ་བས། མཆོད་པ་དེ་དག་གིས་སངས་རྒྱས་
ཀྱི་ཞིང་དུ་མངོན་པར་ཁྱབ་ཅིང་། སྟེང་གི་ནམ་མཁའ་ལ་ཐུགས་རྗེའི་བྱིན་རླབས་ཀྱི་
སྤྲིན་དཔུང་མཁའ་ལ་གཏིབས་པའི་སྟེང་དུ། གཞའ་འོད་ཀྱི་གུར་ཁང་ཉམས་དགའ་
བ་ཡིད་དུ་འོང་བ། དེའི་དབུས་སུ་གདན་སེང་གེ་དང་པདྨ་ཉི་ཟླའི་གདན་ལ། སྔོན་གྱི་
སྟོན་པ་དེ་བཞིན་གཤེགས་པ། དགྲ་བཅོམ་པ་ཡང་དག་པར་རྫོགས་པའི་སངས་རྒྱས།
251



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མི་གནས་ཡོངས་སུ་མྱ་ངན་འདས་པའི་དཔལ་ཞེས་བྱ་བ། སྐུ་མདོག་སེར་པོ་གསེར་
བཙོ་མའི་མདོག་འདྲ་བ། དབུའི་གཙུག་ཏོར་དབྱིངས་སུ་ལྡེམ་པ། སྐུ་ལ་དག་པའི་ན་
བཟའ་རྨད་གོས་རིས་དྲུག་གསོལ་བ། ཕྱག་གཡས་པས་ས་གནོན་དང་། གཡོན་པས་
མཉམ་གཞག་གི་ཕྱག་རྒྱ་མཛད་པ། ཞབས་སྐྱིལ་མོ་ཀྲུང་དུ་བཞུགས་པ། དེ་ལ་འཁོར་
སངས་རྒྱས་དང་སེམས་དཔའ་བྱེ་བ་ས་ཡ་དཔག་ཏུ་མེད་པས་བསྐོར་ནས་བཞུགས་
པ་མངོན་སུམ་དུ་གསལ་ལོ། །གཞན་ཡང་འོག་མིན་གྱི་ཞིང་དེ་དག་དང་། དེ་ལས་
འདས་པའི་ཞིང་བསམ་གྱིས་མི་ཁྱབ་པ་རྣམས་སུ་ཡང་། སངས་རྒྱས་ཀྱི་སྐུ་དང་ཞིང་
ཁམས་དེ་ལྟར་དུ་མངོན་པར་སྣང་བར་གྱུར་ཏོ། །གཞན་ཡང་འཇིག་རྟེན་གྱི་ཁམས་
འདི་དག་དང་། འདི་ལས་འདས་པའི་ཕ་རོལ་གྱི་འཇིག་རྟེན་རྣམས་སུ་ཡང་། སྒྲ་སྙན་
པ་དང་འོད་གསལ་བ་མང་པོ་ཤར་ཞིང་། ཟེར་ལ་སངས་རྒྱས་ཀྱི་སྐུ་ཉུང་འབྲུ་ཙམ་
གྲངས་མེད་པ་གསལ་བ་དང༌། མེ་ཏོག་གི་ཆར་མངོན་པར་བབས་ནས་སྟོང་པ་ཆེན་
པོས་ཡོངས་སུ་ཁྱབ་པར་གྱུར་ཏོ། །དེ་ལ་གཤེན་གྱི་དྲང་སྲོང་ལེགས་ལྡན་རྒྱལ་བས། སྤུ་
གྲི་ངར་འབྱམས་ཕྱག་ཏུ་བསྣམས་ནས། སྟོན་པའི་དབུ་སྐྲ་བཞར་ཏེ། ལྷའི་གཤེན་པོ་
ཚངས་པ་གཙུག་ཕུད་ཀྱིས། རིན་པོ་ཆེའི་སྐྲ་གཞོང་བཟེད་ནས། མཁན་པོས་ཚིགས་སུ་
བཅད་དེ་གསུངས་པ། སྔོན་སྟོན་པ་རབ་ཏུ་བྱུང་བའི་དུས། སྤུ་གྲི་ངར་འབྱམས་རྣོན་
པོ་ཡིས། དབུ་སྐྲ་གཡུ་ལོ་ལྕགས་མཉེན་ལ། དབང་གི་གཙུག་ཕུད་བཅས་པ་དང་། ཚེ་
ཡི་ལན་ཕྲན་བླས་པ་རྣམས། བཞར་ནས་མདུན་དུ་སྤུངས་པ་ཡིས། ཕྱོགས་བཅུར་མེ་
ཏོག་ཆར་དུ་བབས། སེམས་ཅན་ཉོན་མོངས་འཁོར་བ་ཡི། ནང་གི་གདུག་སེམས་ཞི་
ནས་ཀྱང་། ཡེ་ཤེས་ལྔ་དང་ལྡན་པ་བཞིན། དེང་གི་སྟོན་པ་སངས་རྒྱས་ཀྱི། དབུ་སྐྲ་
ལྕང་ལོ་འདི་བཞར་བས། མ་རིག་འཁོར་བའི་སེམས་ཅན་རྣམས། ཉོན་མོངས་དུག་ལྔ་
རྩད་བཅད་ནས། ཡེ་ཤེས་ལྔ་དང་ལྡན་པ་ཡི། འབྲས་བུ་སྐུ་ལྔ་རྫོགས་གྱུར་ཅིག །ཅེས་
252



མདོ་སྡེ།
ཁྱིམ་སྤང་རབ་བྱུང་གི་མདོ། །
༼ད༽
གསུངས་ནས། སྟོན་པའི་དབུ་སྐྲ་བཞར་ཏེ། ཕྱོགས་བཅུར་གཏོར་བས། མེ་ཏོག་གི་
ཆར་མངོན་པར་བབས་ནས། སེམས་ཅན་ཉོན་མོངས་པ་རྣམས་ཀྱི་དུག་ལྔའི་ཉོན་
མོངས་བྱང་ཞིང་། བྱང་ཆུབ་ཀྱི་རྒྱུན་ལ་ཞུགས་པར་གྱུར་ཏོ། །དེ་ནས་ཡང་དེའི་རྟིང་
ལ། ནམ་མཁའི་ལྷ་མོས་ཁྲུས་བུམ་པད་གདན་གཙང་མའི་ནང་དུ། བདུད་རྩིའི་ཁྲུས་
ཆབ་སྩལ་ནས། སྟོན་པའི་སྐུ་ལ་ཁྲུས་གསོལ་བར་མཛད་དེ། མཁན་པོས་ཚིགས་སུ་
བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཁྲུས་བུམ་པད་གདན་
གཙང་མ་ཡིས། སྟོན་པའི་སྐུ་ལ་ཁྲུས་གསོལ་བས། ཕྱོགས་བཅུར་བདུད་རྩིའི་ཆར་དུ་
བབས། སེམས་ཅན་ཉོན་མོངས་འཁོར་བ་ཡི། ཕྱི་ཡི་དྲི་མ་དག་ནས་ཀྱང་། བསྒྲིབས་
མེད་འོད་དུ་གསལ་བ་བཞིན། དེང་གི་སྟོན་པ་སངས་རྒྱས་ལ། གཙང་མའི་སྐུ་ཁྲུས་
འདི་གསོལ་བས། མ་རིག་འཁོར་བའི་སེམས་ཅན་རྣམས། བག་ཆགས་དྲི་མ་དག་ནས་
ཀྱང་། སྒྲིབ་མེད་འོད་དུ་གསལ་གྱུར་ཅིག །ཅེས་གསུངས་ནས། སྟོན་པ་ལ་སྐུ་ཁྲུས་
གསོལ་བས། ཕྱོགས་བཅུར་བདུད་རྩིའི་ཆར་མངོན་པར་བབས་ནས། དོག་ལ་འབྲུ་
བཅུད་དང་རྩི་ཏོག་ལ་སོགས་སྐྱེད་མོའི་ཚལ་རབ་ཏུ་རྒྱས་སོ། ། །
དེ་ནས་ཡང་ལྷའི་གཡུང་དྲུང་སེམས་དཔའ་རྣམས་ཀྱིས། རྨད་གོས་རིགས་དྲུག་
སྟོན་པའི་སྐུ་ལ་གསོལ་ཏེ། དེ་ཡང་ཐོག་མར་སྟོད་གོས་གསོལ་ཞིང༌། མཁན་པོས་
ཚིགས་སུ་བཅད་དེ་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཐབས་མཆོག་
རྒྱལ་པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། སྟོད་གོས་རྒྱན་མཛེས་འདི་
གསོལ་བས། མཛེས་བརྗིད་སྒེག་དང་ལྡན་ནས་ཀྱང༌། དྲི་མེད་ཚུལ་དང་ལྡན་པ་
བཞིན། དིང་གི་སྟོན་པ་སངས་རྒྱས་ལ། སྟོད་གོས་རྒྱན་མཛེས་འདི་གསོལ་བས། ཕྱི་
རབས་རྗེས་འབྲང་གང་ཟག་རྣམས། བག་མེད་སྤྱོད་འཆལ་སྤངས་ནས་སུ། དྲི་མེད་
ཚུལ་དང་ལྡན་གྱུར་ཅིག །ཅེས་གསོལ་ཏོ། །གཉིས་པ་སྨད་ཤམ་གསོལ་ཏེ་ཚིགས་སུ་
253



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཐབས་མཆོག་རྒྱལ་
པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། རྨད་ཤམ་སུལ་བུ་གསོལ་བ་
ཡིས། མཉེན་ཞིང་དྲང་ལ་ལྷུབ་ནས་ཀྱང་། རང་བཞིན་བག་དང་ལྡན་པ་བཞིན། དེང་
གི་སྟོན་པ་སངས་རྒྱས་ལ། སྨད་ཤམ་སུལ་བུ་འདི་གསོལ་བས། ཕྱི་རབས་རྗེས་འབྲང་
གང་ཟག་རྣམས། ཁྲེལ་དང་ངོ་ཚ་ཤེས་པ་ཡིས། རང་བཞིན་བག་དང་ལྡན་གྱུར་ཅིག །
ཅེས་གསོལ་ཏོ། །གསུམ་པ་རྨད་འོག་གསོལ་ཏེ་ཚིགས་སུ་བཅད་ནས་གསུངས་པ།
སྔོན་སྟོན་པ་རབ་ཏུ་བྱུང་བའི་དུས། ཐབས་མཆོག་རྒྱལ་པོའི་སྤྲུལ་པ་ལས། ན་བཟའ་
གནང་བ་རྨད་ཀྱི་གོས། རྨད་འོག་གླིང་སྣམ་གསོལ་བ་ཡིས། འབྱོར་ལྡན་ཡིད་དུ་འོང་
ནས་ཀྱང༌། འགྲོ་དྲུག་དང་བ་བསྐྱེད་པ་བཞིན། དེང་གི་སྟོན་པ་སངས་རྒྱས་ལ། རྨད་
འོག་གླིང་སྣམ་འདི་གསོལ་བས། ཕྱི་རབས་རྗེས་འབྲང་གང་ཟག་རྣམས། ཚུལ་མཛེས་
ཡིད་དུ་འོང་བ་ཡིས། འགྲོ་དྲུག་དང་བ་བསྐྱེད་གྱུར་ཅིག །ཅེས་གསོལ་ཏོ། །བཞི་པ་
རྨད་གོས་གསོལ་ཏེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཐབས་མཆོག་རྒྱལ་པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། རྨད་
གོས་གླིང་སྣམ་གསོལ་བ་ཡིས། གཟི་བརྗིད་འོད་དུ་འབར་ནས་ཀྱང་། ཏིང་འཛིན་
འོད་ཟེར་གསལ་བ་བཞིན། དེང་གི་སྟོན་པ་སངས་རྒྱས་ལ། རྨད་གོས་གླིང་སྣམ་འདི་
གསོལ་བས། ཕྱི་རབས་རྗེས་འབྲང་གང་ཟག་རྣམས། མ་རིག་མུན་པ་གཏན་སངས་
ནས། ཏིང་འཛིན་འོད་ཟེར་གསལ་གྱུར་ཅིག །ཅེས་གསོལ་ཏོ། །ལྔ་པ་པད་ལྷམ་གསོལ་
ཏེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཐབས་
མཆོག་རྒྱལ་པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། པད་ལྷམ་པད་
བརྩེགས་གསོལ་བ་ཡིས། ཁམས་གསུམ་འཁོར་བའི་གནས་སྤངས་ནས། ས་བཅུ་
ཟིལ་གྱིས་གནོན་པ་བཞིན། དེང་གི་སྟོན་པ་སངས་རྒྱས་ལ། པད་ལྷམ་པད་བརྩེགས་
254



མདོ་སྡེ།
ཁྱིམ་སྤང་རབ་བྱུང་གི་མདོ། །
འདི་གསོལ་བས། ཕྱི་རབས་རྗེས་འབྲང་གང་ཟག་རྣམས། ཁམས་གསུམ་འཁོར་བའི་
གནས་སྤངས་ནས། གཡུང་དྲུང་ས་བཅུ་བགྲོད་གྱུར་ཅིག །ཅེས་གསོལ་ཏོ། །དྲུག་པ་
པད་ཞུ་གསོལ་ཏེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཐབས་མཆོག་རྒྱལ་པོའི་སྤྲུལ་པ་ལ། ན་བཟའ་གནང་བ་རྨད་ཀྱི་གོས། པད་
ཞུ་རྩེ་ལྔ་གསོལ་བ་ཡིས། ཨུ་དུམ་ཝ་རའི་མེ་ཏོག་ལྟར། དཀོན་པའི་མཆོག་ཏུ་གྱུར་པ་
བཞིན། དེང་གི་སྟོན་པ་སངས་རྒྱས་ལ། པད་ཞུ་རྩེ་ལྔ་འདི་གསོལ་བས། ཕྱི་རབས་
རྗེས་འབྲང་གང་ཟག་རྣམས། ཨུད་འབར་མེ་ཏོག་ཚུལ་བཞིན་དུ། དཀོན་པའི་མཆོག་
ཏུ་འབྱུང་གྱུར་ཅིག །ཅེས་གསོལ་ཏོ། །བདུན་པ་གདིང་བ་བཏིངས་ཏེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། བསྟན་པ་རིན་ཆེན་བརྟན་
པའི་ཕྱིར། ས་ཡི་ལྷ་མོ་བརྟན་མ་དེས། པད་ཤུན་གདིང་བ་ཕུལ་བ་ཡིས། རང་རྒྱུད་
ཇི་ལྟར་གཞོམ་པ་བཞིན། གཞན་རྒྱུད་དེ་ལྟར་ཐུལ་ནས་སུ། ཀུན་གྱིས་མཆོད་གནས་
བཀུར་ཞིང་དང་། འཇིག་རྟེན་མངའ་དབང་བསྒྱུར་བ་ཡིས། བསྟན་པ་རིན་ཆེན་རབ་
བརྟན་བཞིན། དེང་གི་སྟོན་པ་སངས་རྒྱས་ལ། པད་ཤུན་གདིང་བ་འདི་བཏིངས་པས།
ཕྱི་རབས་རྗེས་འབྲང་གང་ཟག་རྣམས། དམན་པའི་ཆ་ལ་གནས་པ་བཞིན། ཆེན་པོའི་
ཡོན་ཏན་གོང་འཕེལ་ནས། འཇིག་རྟེན་འཁོར་ལོ་སྒྱུར་བ་ཡིས། བསྟན་པ་རིན་ཆེན་
བརྟན་གྱུར་ཅིག །ཅེས་གདན་ལ་བཞུགས་སུ་གསོལ་ཏོ། །ན་བཟའ་གོས་དྲུག་གདིང་
བ་བདུན་གྱི་ཆོ་ག་མཛད་པའོ། ། །
དེ་ནས་ཡང་རིན་ཆེན་གནང་བའི་རྫས་ལྔ་ཕྱག་ཏུ་ཕུལ་ཏེ། ཐོག་མར་སྤུ་གྲི་ངར་
འབྱམས་ཕྱག་ཏུ་གཏད་དེ་མཁན་པོས་ཚིགས་སུ་བཅད་དེ་གསུངས་པ། སྔོན་སྟོན་
པ་རབ་ཏུ་བྱུང་བའི་དུས། ཡེ་ཤེས་ལྷའི་ཐུགས་རྗེ་ལས། རིན་ཆེན་བླང་པ་ངོ་མཚར་
རྫས། སྤུ་གྲིར་ངར་འབྱམས་གཏད་པ་ཡིས། དབུ་སྐྲ་གཡུ་ལོ་བསིལ་བ་ལས། དགོས་
255



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
འདོད་ཆར་དུ་བབས་པ་ཡིས། འགྲོ་དྲུག་རེ་བ་བསྐངས་པ་བཞིན། དེང་གི་སྟོན་པ་
སངས་རྒྱས་ལ། སྤུ་གྲི་ངར་འབྱམས་འདི་འབུལ་གྱིས། ཕྱི་རབས་རྗེས་འབྲང་གང་
ཟག་རྣམས། ཡེ་ཤེས་རལ་ཀྱུ་རྣོན་པོ་ཡིས། དུག་ལྔའི་རྩ་བ་བྲེགས་ནས་ཀྱང་། འཁོར་
བའི་ཆུ་རྒྱུན་ཆོད་གྱུར་ཅིག །ཅེས་འབུལ་ལོ། །གཉིས་པ་ཚེམ་ཁབ་དབལ་མོ་ཕྱག་ཏུ་
གཏད་ནས་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས།
ཡེ་ཤེས་ལྷའི་ཐུགས་རྗེ་ལས། རིན་ཆེན་བླང་པ་ངོ་མཚར་རྫས། ཚེམ་ཁབ་དབལ་མོ་
གཏད་པ་ཡིས། པད་ལོ་རིས་དྲུག་རྒྱན་དྲུབས་པས། ཉེས་པའི་སྐྱོན་གྱིས་མ་གོས་ཤིང་།
ལེགས་པ་ཕུན་སུམ་ཚོགས་པ་བཞིན། དེང་གི་སྟོན་པ་སངས་རྒྱས་ལ། ཚེམ་ཁབ་
དབལ་མོ་འདི་གཏད་པས། ཕྱི་རབས་རྗེས་འབྲང་གང་ཟག་གི། བསླབ་གསུམ་རྣམ་
དག་ལྡན་པ་ཡིས། ཉེས་པའི་སྐྱོན་གྱིས་མ་གོས་ཤིང་། ལེགས་པ་ཕུན་སུམ་ཚོགས་གྱུར་
ཅིག །ཅེས་འབུལ་ལོ། །གསུམ་པ་ཁྲུས་བུམ་པད་གདན་ཕྱག་ཏུ་གཏད་ནས་ཚིགས་
སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཡེ་ཤེས་ལྷའི་ཐུགས་
རྗེ་ལས། རིན་ཆེན་བླང་པ་ངོ་མཚར་རྫས། ཁྲུས་བུམ་པད་གདན་གཏད་པ་ཡིས། ཉི་
མའི་རྩེ་ལ་ཁྲུས་གསོལ་བས། མ་ཆགས་སྐྱོན་དང་བྲལ་ནས་སུ། དྲི་མེད་རྣམ་པར་དག་
པ་བཞིན། དེང་གི་སྟོན་པ་སངས་རྒྱས་ལ། ཁྲུས་བུམ་པད་གདན་ཕུལ་བ་ཡིས། ཕྱི་
རབས་རྗེས་འབྲང་གང་ཟག་རྣམས། འཁོར་བའི་ཆགས་སྐྱོན་དྲི་བྲལ་ནས། མ་ཆགས་
སྐྱོན་དང་བྲལ་ནས་སུ། དྲི་མེད་རྣམ་པར་དག་འགྱུར་ཅིག །ཅེས་འབུལ་ལོ། །བཞི་
པ་གཞི་སྐུར་འབུལ་ཏེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་
བའི་དུས། ཡེ་ཤེས་ལྷ་ཡི་ཐུགས་རྗེ་ལས། རིན་ཆེན་བླང་བ་ངོ་མཚར་རྫས། གཞི་སྐུར་
པད་གྱེས་གཏད་པ་ཡིས། ཆེན་པོའི་བྱ་བ་སྤངས་ནས་སུ། བསོད་ནམས་རོ་སྙོམས་
མཛད་པ་ཡིས། གཞན་རྒྱུད་ཉོན་མོངས་དུལ་བ་བཞིན། དེང་གི་སྟོན་པ་སངས་རྒྱས་
256



མདོ་སྡེ།
ཁྱིམ་སྤང་རབ་བྱུང་གི་མདོ།
ལ། གཞི་སྐུར་པད་གྱེས་གཏད་པ་ཡིས། ཕྱི་རབས་རྗེས་འབྲང་གང་ཟག་རྣམས། ཆེན་
པོའི་བྱ་བ་སྤངས་ནས་སུ། བཟང་ངན་མེད་པར་རོ་སྙོམས་ཤིང་། རང་རྒྱུད་ཉོན་
མོངས་དུལ་གྱུར་ཅིག །ཅེས་འབུལ་ལོ། །ལྔ་པ་ཧོས་རུ་ཕྱག་ཏུ་གཏད་ནས་ཚིགས་སུ་
བཅད་དེ་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཡེ་ཤེས་ལྷ་ཡི་ཐུགས་རྗེ་
ལས། རིན་ཆེན་བླང་བ་ངོ་མཚར་རྫས། ཧོས་རུ་བསིལ་བ་གཏད་པ་ཡིས། རྒྱུན་བར་
བསིལ་ཞིང་སྒྲ་སྙན་པས། མ་ཉེས་སྲོག་ལ་མི་འཚེ་ཞིང་། སྲོག་སྐྱབས་སྙན་ངག་ལྡན་
པ་བཞིན། དེང་གི་སྟོན་པ་སངས་རྒྱས་ལ། ཧོས་རུ་བསིལ་བ་འདི་གཏད་པས། ཕྱི་
རབས་རྗེས་འབྲང་གང་ཟག་རྣམས། ཤེས་རབ་རྩེ་མོ་རྣོན་པོ་ཡིས། ཉོན་མོངས་གྱོང་
ཁེངས་འབུག་ནས་ཀྱང་། འཁོར་བའི་ཕ་རོལ་མཐར་སོན་ཤོག །ཅེས་འབུལ་ལོ། །དྲུག་
པ་པད་ཁུག་སྔོན་པོ་ཕྱག་ཏུ་གཏད་ལ་ཚིགས་སུ་བཅད་དེ་གསུངས་པ། སྔོན་སྟོན་པ་
རབ་ཏུ་བྱུང་བའི་དུས། ཕྱི་ཚུལ་ནང་ཁྲིམས་ཟུང་འབྲེལ་ཕྱིར། ཚངས་པ་ལྷ་ཡི་རྒྱལ་པོ་
དེས། པད་ཆ་པད་ཁུག་ཕུལ་བ་ཡིས། ཡེ་ཤེས་ལྷ་ཡི་ཐུགས་རྗེ་དང་། ཐབས་མཆོག་
རྒྱལ་པོའི་སྤྲུལ་བ་དང་། ཤེས་རབ་ཕུལ་གྱི་མཛད་པ་གསུམ། ཚད་གསུམ་ཟུང་དུ་
འབྲེལ་པ་དང་། བདེན་གཉིས་དོ་རུ་མཉམ་པ་ཡི། ཕྱི་ཚུལ་ནང་ཁྲིམས་ཟུང་འབྲེལ་
བཞིན། དེང་གི་སྟོན་པ་སངས་རྒྱས་ལ། པད་ཁུག་སྔོན་པོ་འདི་གཏད་པས། ཕྱི་རབས་
གཡུང་དྲུང་སེམས་དཔའ་རྣམས། བསླབ་པ་གསུམ་དང་ལྡན་པ་དང༌། ཚད་གསུམ་
ཟུང་དུ་འབྲེལ་པ་དང་། བདེན་གཉིས་དོ་རུ་མཉམ་པ་ཡི། ཕྱི་ཚུལ་ནང་ཁྲིམས་ཟུང་
འབྲེལ་ནས། བསླབ་གསུམ་ཡོན་ཏན་མཐར་རྫོགས་ཤོག །ཅེས་འབུལ་ལོ། ། །
དེ་ནས་ཞལ་ཟས་ཕྱག་ཏུ་གཏད་ནས་ཚིགས་སུ་བཅད་དེ་གསུངས་པ། སྔོན་སྟོན་པ་
རབ་ཏུ་བྱུང་བའི་དུས། དུག་སེལ་ངང་པའི་རྒྱལ་པོ་དང་། ཧ་ནུ་མ་དྷའི་རྒྱལ་པོ་དང་།
གཟི་ལྡན་བུང་བའི་རྒྱལ་པོ་དང་། མཁའ་ལྡིང་ཤང་ཤང་རྒྱལ་པོ་དང་། ཆུ་འབྱེད་རུས་
257



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
སྦལ་རྒྱལ་པོ་ལྔས། ཞལ་ཟས་ཕྱག་ཏུ་ཕུལ་བ་ཡིས། མ་བྱིན་པ་ཡང་མི་ལེན་ཞིང་། མི་
ཚངས་པ་ཡང་མ་སྤྱོད་ནས། སྲུང་ཁྲིམས་སྡོམ་པ་མཐར་ཕྱིན་བཞིན། དེང་གི་སྟོན་
པ་སངས་རྒྱས་ལ། ཞལ་ཟས་ཕྱག་ཏུ་ཕུལ་བ་ཡིས། ཕྱི་རབས་རྗེས་འབྲང་གང་ཟག་
རྣམས། དམ་ཚིག་སྡོམ་པ་བསྲུང་བ་ལ། མ་བྱིན་པ་ཡང་མི་ལེན་ཅིང་། མི་ཚངས་པ་
ཡང་མི་སྤྱོད་ནས། སྲུང་ཁྲིམས་སྡོམ་པ་མཐར་ཕྱིན་ཤོག །ཅེས་འབུལ་ལོ། །
དེ་ནས་བསླབ་བྱའི་དམ་ཚིག་དབོག་སྟེ་ཚིགས་སུ་བཅད་ནས་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། རྣམ་པར་དག་པའི་མཁན་པོ་ཡིས། རྣམ་དག་འདུལ་
བའི་བསླབ་པ་ལ། རྩ་བ་བཞི་ལས་གྱེས་པ་ཡི། ཕོ་ཁྲིམས་ཉིས་བརྒྱ་ལྔ་བཅུ་དང༌། རྩ་
བ་བརྒྱད་ལས་གྱེས་པ་ཡི། མོ་ཁྲིམས་སུམ་བརྒྱ་དྲུག་ཅུ་དང་། རྩ་བ་ཡན་ལག་ཉིང་
ལག་གི། ཁ་ཟས་ཁྲི་སྟན་སྡེ་བཞི་དང་། བསླབ་གསུམ་ཡོངས་རྫོགས་ཕུལ་བ་ཡིས། ཕྱི་
ཚུལ་ནང་ཁྲིམས་ཟུང་འབྲེལ་ནས། བསླབ་གསུམ་ཡོན་ཏན་རྫོགས་པ་ཡིས། འགྲོ་བའི་
དཔལ་དུ་གྱུར་པ་བཞིན། དེ་དག་སྟོན་པ་སངས་རྒྱས་ལ། བསླབ་གསུམ་རྣམ་དག་
ཁྲིམས་ཕུལ་བས། ཕྱི་རབས་རྗེས་འབྲང་གང་ཟག་རྣམས། ཉིས་བརྒྱ་ལྔ་བཅུའི་ཁྲིམས་
ལྡན་ཞིང་། སུམ་བརྒྱ་དྲུག་བཅུའི་ཚུལ་མཛེས་ནས། བསླབ་གསུམ་ཡོན་ཏན་མཐར་
རྫོགས་ཤོག །ཅེས་གསུངས་ནས། བསླབ་གསུམ་རྣམ་དག་ལེགས་པའི་ཁྲིམས་རྣམས་
ཕུལ་ཏོ། །
དེ་ནས་ཡང་རྣམ་དག་འདུལ་བའི་མཚན་གསོལ་བར་མཛད་དེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། དྲི་མ་མེད་པའི་སློབ་དཔོན་
གྱིས། དག་པའི་མིང་གི་མཚན་གསོལ་བས། སྟོང་གསུམ་ཀུན་ཏུ་གྲགས་པ་ཡིས།
བསྟན་པ་ནམ་མཁའི་མཐའ་མཉམ་ཞིང་། དུས་གསུམ་ནུབ་པ་མེད་པ་ཡི། མིང་གི་
རྒྱལ་མཚན་འཛུགས་པ་བཞིན། དེང་གི་སྟོན་པ་སངས་རྒྱས་ལ། དག་པའི་མིང་གི་
258



མདོ་སྡེ།
ཁྱིམ་སྤང་རབ་བྱུང་གི་མདོ།
མཚན་གསོལ་བས། ཚུལ་ལྡན་ཚུལ་ཁྲིམས་ཚུལ་གྱི་མིང་། དུས་གསུམ་ནུབ་པ་མེད་
འཛིན་ཅིང་། ཚུལ་ཁྲིམས་འགྲོ་བའི་དོན་བྱེད་ཤོག །ཅེས་གསུངས་ནས་མིང་དང་
མཚན་ཀྱང་། གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས། སྟོན་པ་ཁྲི་གཙུག་རྒྱལ་བ་ཞེས་བྱ་བར་བཏགས་སོ། །
༧ དེ་ནས་སྟོན་པ་རབ་ཏུ་བྱུང་བའི། ཕྱི་ཚུལ་དང་ནང་ཁྲིམས་ཀྱི་དབྱེ་བ་དང་།
ལས་ཁྲིགས་ཀྱི་ཆོ་ག་རྣམས་རྫོགས་ནས། བསྟན་པ་རིན་ཆེན་རབ་ཏུ་བརྟན་པའི་བཀྲ་
ཤིས་གསོལ་ཏེ་ཚིགས་སུ་བཅད་ནས་བརྗོད་པ། རབ་འབྱམས་ཞིང་ཁམས་འཇིག་
འདྲལ་མེད་པའི་གནས། མི་གཡོ་མི་འཇིག་བོན་གྱི་སྤྲོས་མཐའ་བྲལ། ཞིང་ཁམས་
གནས་ཀྱི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་
ཤོག །ཐོག་མའི་དུས་སུ་འགྲོ་བའི་མགོན་གྱུར་པ། དཔག་ཏུ་མེད་ཅིང་མི་གནས་མྱ་
ངན་འདས། སྔ་རབས་འདས་པའི་བཀྲ་ཤིས་གང་ལགས་པ། དེང་འདིར་གསལ་ཞིང་
བཀྲ་ཤིས་བདེ་ལེགས་ཤོག །མ་འོངས་དུས་སུ་འགྲོ་འདུལ་ཐབས་ཀྱི་གཤེན། འཆི་མེད་
བྱམས་ལྡན་འགྲོ་བའི་དཔལ་གྱུར་པ། ཕྱི་རབས་འབྱོན་པའི་བཀྲ་ཤིས་གང་ལགས་པ།
དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ད་ལྟའི་དུས་སུ་དུས་དང་མཐུན་
པར་སྟོན། བསྟན་པའི་མངའ་བདག་འགྲོ་བ་ཡོངས་ཀྱི་དཔལ། ད་ལྟར་བཞུགས་པའི་
བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །རྒྱལ་
བའི་སྲས་པོ་ལྷ་མིའི་མགོན་གྱུར་པ། མཛད་པ་བཅུ་གཉིས་བཀོད་པ་རྣམ་པར་དག །
ཐམས་ཅད་མཁྱེན་པའི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་
བདེ་ལེགས་ཤོག །དེའི་གསུང་ཞལ་ནས་མན་ངག་བཅུད་འཐིགས་ཤིང་། བརྒྱད་ཁྲི་
བཞི་སྟོང་ཉོན་མོངས་ནད་སེལ་བའི། བཀའ་ལུང་རབ་འབྱམས་བཀྲ་ཤིས་གང་ལགས་
པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །རྒྱལ་བའི་གདུང་འཛིན་
259



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བཀའ་ཡི་བསྡུ་བ་མཛད། རྒྱལ་འཕགས་དྲི་མེད་འགྲོ་བའི་མགོན་གྱུར་བ། སློབ་དཔོན་
དམ་པའི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་
ཤོག །སུམ་བརྒྱ་དྲུག་ཅུ་ཕྱི་ཡི་ཚུལ་འཛིན་ཅིང་། ཉིས་བརྒྱ་ལྔ་བཅུ་ནང་ཁྲིམས་ཟུང་
འབྲེལ་བས། རྣམ་དག་འདུལ་བའི་བཀྲ་ཤིས་གང་ལགས་པ། དེང་འདིར་གསལ་ཞིང་
བཀྲ་ཤིས་བདེ་ལེགས་ཤོག །འདམ་གྱིས་མ་གོས་པད་མའི་ཚུལ་འཛིན་ཅིང་། དཀའ་
ཐུབ་མཐར་ཕྱིན་སྲུང་ཁྲིམས་རྣམ་པར་དག །ཁྲིམས་ལྡན་དཔང་པོའི་བཀྲ་ཤིས་གང་
ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ཚུལ་ཞི་ཚུལ་ལྡན་
ཚུལ་ཁྲིམས་དག་ལ་གཞོལ། ཚངས་པར་སྤྱོད་ཅིང་མཚུངས་པའི་དོན་ལྡན་པའི།
ཚངས་སྤྱོད་གྲོགས་པོའི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་
བདེ་ལེགས་ཤོག །མཛད་པའི་ནང་ནས་དྲི་མེད་རྣམ་པར་དག །བཀའ་ཡི་ནང་ནས་
ཚད་གསུམ་བདེན་གཉིས་འབྲེལ། བཀའ་རྒྱུད་རྗེས་འབྲངས་བཀྲ་ཤིས་གང་ལགས་པ།
དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །འཇིག་རྟེན་ཞིང་འདིར་བཀྲ་ཤིས་
བདེ་ལེགས་དཔལ། ཚེ་གཡང་དགེ་འཁོར་དཔལ་གྲགས་བསྟན་པ་ཤིས། ཕྱོགས་དུས་
གནས་སྐབས་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་
ཤོག །ཅེས་སྟོན་པ་རབ་ཏུ་བྱུང་ནས་རྣམ་དག་འདུལ་བའི་བཀྲ་ཤིས་གསོལ་བས། མི་
མཇེད་འཇིག་རྟེན་གྱི་སྟོང་གསུམ་གྱི་སྟོང་། འཇིག་རྟེན་གྱི་ཁམས་རབ་འབྱམས་
དཔག་ཏུ་མེད་པ་རྣམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་
ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་
ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་
གོ །དེའི་དུས་སུ་ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་
པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་མི་
260



མདོ་སྡེ།
ཁྱིམ་སྤང་རབ་བྱུང་གི་མདོ།
མཇེད་ཀྱི་འཇིག་རྟེན་སྟོང་གསུམ་གྱི་སྟོང་ན་གནས་པའི། སེམས་ཅན་ལྷ་རྣམས་དང་།
སེམས་ཅན་ལྷ་མིན་རྣམས་དང་། སེམས་ཅན་མི་རྣམས་དང་། སེམས་ཅན་བྱོལ་སོང་
རྣམས་དང་། སེམས་ཅན་ཡི་དྭགས་རྣམས་དང་། སེམས་ཅན་དམྱལ་བ་རྣམས་དང་།
ཁམས་གསུམ་གྱི་སེམས་ཅན་རྣམས་ལས་ཤིན་ཏུ་གྲངས་མང་བ་འཇིག་རྟེན་གྱི་ཁམས་
སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས། ནམ་མཁའ་
ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་
རྣམས་ཀྱང་ཤིན་ཏུ་ཡང་སྤྲོ་བ་སྐྱེས་སོ། །གཡུང་དྲུང་གི་བོན་ལ་རབ་ཏུ་མོས་ཤིང་།
དགེ་བའི་ལས་ལ་བརྩོན་པར་སྤྱོད་དོ། །དེ་ནས་ཡང་དྲང་སྲོང་ལེགས་ལྡན་རྒྱལ་བས་
སྟོན་པ་ལ་གསོལ་པ། སྟོན་པ་རྣམ་པ་ཐམས་ཅད་མཁྱེན་པའི་སྐུ། རྒྱལ་བའི་སྲས་པོ་ལྷ་
མིའི་མགོན་གྱུར་ལགས། སྔོན་ཆད་སྟོན་པ་རབ་ཏུ་བྱུང་བ་རྣམས། འཁོར་བའི་ཁྱིམ་
སྤངས་རབ་ཏུ་བྱུང་ནས་ཀྱང་། ཕྱི་རབས་རྗེས་སུ་འབྲང་བའི་གང་ཟག་རྣམས། སྡུག་
བསྔལ་ཉོན་མོངས་དྲུངས་ནས་འབྱིན་པ་ཡི། རྣམ་དག་དཀའ་ཐུབ་སྲུང་ཁྲིམས་ལོ་
གསུམ་མཛད། ནང་གི་ཤེད་སྨད་ཕྱི་ཡི་བདུད་བཅོམས་ཤིང་། བདུད་དང་མུ་སྟེགས་
འཁོར་དུ་གྱུར་ནས་ཀྱང་། དཀའ་ཐུབ་མཐའ་རྫོགས་མཛད་པ་མཐར་ཕྱིན་བཞིན།
ཉིད་ཀྱང་སྟོན་པ་དེ་ཡི་རྗེས་འབྲང་ནས། དཀའ་ཐུབ་མཐར་ཕྱིན་སྲུང་ཁྲིམས་མངོན་
རྫོགས་མཛོད། ཅེས་གསོལ་ཏོ། །དེ་ལ་སྟོན་པས་ཀྱང་མཁན་སློབ་དཔང་པོའི་དྲུང་
དུ། དཀའ་བ་ཐུབ་པར་ཞལ་གྱིས་བཞེས་སོ། །དེ་ལ་འོག་མིན་དབྱིངས་ཀྱི་ལྷ་རྣམས་
ཀྱིས་ཀྱང་། སྟོན་པའི་མཛད་སྤྱོད་དེ་ལ་ཤིན་ཏུ་ཐུགས་རངས་ནས་དགྱེས་ཏེ་མངོན་
པར་བསྟོད་དོ། །མདུན་གྱི་ནམ་མཁའ་ལ་བདེ་བར་གཤེགས་པ་ལྷའི་སྐུ་ཕྱག་རྒྱ་ཆེན་
པོར་བསྟན་པ་རྣམས་ཀྱང་མི་སྣང་བར་བོན་ཉིད་ཀྱི་ངང་དུ་མཉམ་མོ། །སྟོན་པས་
ཀྱང་རྣམ་དག་ཁྲིམས་ཀྱི་མཛད་པ་ལས། འོག་མིན་ལྷའི་ཕོ་བྲང་དུ་དག་པ་དྲང་སྲོང་
261



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གི་འདུལ་ཁྲིམས་ནོད་པར་མཛད་དོ། །འདུས་པ་རིན་པོ་ཆེའི་རྒྱུད། དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས། སྟོན་པས་ཁྱིམ་སྤངས་རབ་ཏུ་བྱུང་བའི་ལེའུ་སྟེ་
ལྔ་བཅུ་རྩ་གཅིག་པའོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
262



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་གཤེན་གྱི་མཛད་སྤྱོད་
དཀའ་བ་རྣམ་གསུམ་མཐར་ཕྱིན་པའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་སངས་ཁྲི་ནེ་ཨ་དཀར་སྨྲ། གང་ཟག་མིའི་
སྐད་དུ་ན། གཤེན་གྱི་མཛད་སྤྱོད་དཀའ་བ་མཐར་ཕྱིན་གྱི་མདོ། རྣམ་པ་ཐམས་ཅད་
མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་
དེས། འགྲོ་བ་སེམས་ཅན་གྱི་དོན་ལ་དགོངས་ཤིང་། ལྷོ་འཛམ་བུའི་གླིང་གི་དམིག་
ཏུ། མཛད་པ་བཅུ་གཉིས་ཀྱི་དོན་མཐར་ཕྱིན་པར་མཛད་པ་ལས་འདུལ་བ་ཁྲིམས་
ཀྱི་མཛད་པའི་དུས་སུ། སེམས་ཅན་ཉོན་མོངས་པ་རྣམས་ཐར་པར་དྲང་བ་དང་།
བདུད་དང་སྲིན་པོ་ལ་སོགས་ལོག་པའི་ཚོགས་རྣམས་འདུལ་བ་དང༌། ཕྱི་རབས་ཀྱི་
འགྲོ་བ་རྣམས་ལ་དཔེར་བསྟན་པའི་ཕྱིར། སྐྱེ་རྒ་ན་འཆིའི་ཆུ་བོ་བཞི་ལ་གཟིགས་ནས།
རྒྱལ་སྲིད་འཁོར་དང་ཟང་ཟིང་རྣམས་སྤང་ནས་གཅིག་པུར་རབ་ཏུ་བྱུང་སྟེ། གནས་
རིས་ཆེན་པོ་བཞིའི་གོང་མ། འོག་མིན་ལྷའི་ཕོ་བྲང་དུ་བྱོན་ནས། རང་འབྱུང་མཆོད་
རྟེན་ཆེན་པོ་བཞིའི་དྲུང་དུ་རབ་ཏུ་བྱུང་ཞིང་། དག་པ་དྲང་སྲོང་གི་བསྙེན་རྫོགས་
263



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མཛད་དེ། དྲང་སྲོང་ལེགས་ལྡན་རྒྱལ་བ་ལ། དག་པའི་དཀའ་ཐུབ་རྣམ་གསུམ་གྱི་
ལུང་ནོད་ནས། དེ་ནས་ཡང་ཐུགས་ལ་དགོངས་པ་བཏང་བས། རང་རྒྱུད་ཆེ་བའི་
དྲེགས་པ་གཞོམ་ནས། གཞན་རྒྱུད་ཉོན་མོངས་གི་ཟུག་རྔུ་སངས་པ་དང་། རང་ལུས་
ཕུང་པོའི་སྟོབས་ཤེད་སྨད་ནས། གཞན་དག་ལང་ཚོའི་སྒྱུ་མ་བསྐྱུར་བ་དང་། རང་
ཉིད་དཀའ་ཐུབ་ཀྱི་སྙིང་རུས་བསྐྱེད་ནས། གཞན་དག་དྲང་པོའི་ལམ་ལ་འཛུད་པ་
དང༌། རང་ཉིད་འདུ་འཛིའི་གཡེང་བ་སྤངས་ནས། གཞན་དག་ཐར་པ་ལ་སྤྲོ་བ་
བསྐྱེད་པ་དང་། རང་ཉིད་ལྷག་པའི་ཚུལ་ཁྲིམས་བསྲུངས་ནས། གཞན་དག་འགྲོ་བ་
དང་བ་འདྲེན་པའི་ཕྱིར་དུ། དཀའ་ཐུབ་རྣམ་གསུམ་གྱི་དོན་མཐར་ཕྱིན་པར་མཛད་
པར་དགོངས་ནས། སྐུ་ལ་ན་བཟའ་པད་ལོ་རིགས་དྲུག་ནི་གསོལ། ཕྲག་ལ་རིན་ཆེན་
གནང་བའི་རྫས་ལྔ་ནི་བཀལ། ཕྱག་ན་ཧོས་རུ་གསིལ་བའི་སྒྲ་སྙན་ནི་བསྣམས་ཤིང་།
གཞའ་སྤྲིན་གྱི་ནང་ན་མེ་ཏོག་གི་ཆར་དང་མངོན་པར་འགྲོགས་ཏེ། གནས་རིགས་
ཆེན་པོ་བཞིའི་གནས་སུ། ལྷའི་གཡུང་དྲུང་སེམས་དཔའ་རྣམས་ཀྱིས་མདུན་ནས་
བསུས་ཤིང་གཤེགས་ཏེ། དེ་ཡང་འོག་མིན་གྱི་གནས་ནས་མགོན་བཙུན་ཕྱུའི་གྲོང་ཁྱེར་
དུ་གཤེགས་སོ། །དེ་ནས་བར་ལྷ་འོད་གསལ་གྱི་གནས་སུ་གཤེགས་སོ། །དེ་ནས་སྲིད་
པ་ཡེ་སངས་ཀྱི་གནས་སུ་གཤེགས་སོ། ། །
དེ་ནས་གནས་རིགས་ཆེན་པོ་བཞིའི་ལྷ་རྣམས་ཀྱིས་ཀྱང་། སྟོན་པའི་མདུན་ནས་
བསུ་ཞིང་། སྐོར་བ་དང་ལྷ་ཕྱག་དང་མཆོད་པ་འབུལ་ནས་ལེགས་པར་བརྗོད་པར་
བྱེད་དོ། །སྟོན་པ་སངས་རྒྱས་འགྲོ་བའི་དཔལ་དང་མགོན། བཙོ་མའི་གསེར་མདོག་
ལྷ་མི་ལྷ་ཡི་ལྷ། རྐང་གཉིས་གཙོ་བོ་དམ་པ་སངས་རྒྱས་མཆོག །རྣམ་དག་དྲི་མེད་
ཁྱིམ་སྤང་རབ་ཏུ་བྱུང་། གཟི་བརྗིད་དཔལ་འབར་ལྷམ་མེ་ལྷན་ནེ་བ། ཞི་བ་ཆགས་
བྲལ་ཁྱེད་ལ་ཕྱག་འཚལ་ལོ། དགྲ་བཅོམ་རྒྱལ་པོ་ཁྱེད་ལ་ཕྱག་འཚལ་ལོ། །བསྟན་པའི་
264



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
༼ད༽
མངའ་བདག་ཁྱེད་ལ་ཕྱག་འཚལ་ལོ། །སྟོན་པ་སངས་རྒྱས་ཁྱེད་ལ་ཕྱག་འཚལ་ལོ། །
བདག་ཅག་ཁྱེད་ཀྱིས་རྗེས་སུ་གཞོལ་བར་བགྱི། ཞེས་བརྗོད་ཅིང་མདུན་ནས་བསུའོ། །
མཆོད་པར་བྱེད་དོ། །བརྗོད་པར་བྱེད་དོ། །འདུན་པར་བྱེད་དོ། །ལེགས་པར་བརྗོད་
དོ། །བྱ་བ་སྦྱིན་ནོ། །དེ་བཞིན་དུ་ཅི་ཡང་མེད་པའི་སྐྱེ་མཆེད་ཀྱི་ལྷ་རྣམས་དང་། ནམ་
མཁའ་མཐའ་ཡས་སྐྱེ་མཆེད་ཀྱི་ལྷ་རྣམས་དང་། རྣམ་ཤེས་མཐའ་ཡས་སྐྱེ་མཆེད་ཀྱི་
ལྷ་རྣམས་དང་། ཡོད་མིན་མེད་མིན་སྐྱེ་མཆེད་ཀྱི་ལྷ་རྣམས་ཀྱིས་ཀྱང་། སྟོན་པའི་
མདུན་ནས་བསུས་ཤིང་། མཆོད་པར་བྱེད་དོ། །བརྗོད་པར་བྱེད་དོ། །འདུན་པར་
བྱེད་དོ། །ལེགས་པར་བརྗོད་དོ། །བྱ་བ་སྦྱིན་ནོ། །དེ་བཞིན་དུ་འོག་མིན་གནམ་གྱི་ལྷ་
རྣམས་དང་། གྱ་ནོམ་སྣང་བའི་ལྷ་རྣམས་དང་། ཤིན་ཏུ་མཐོང་བའི་ལྷ་རྣམས་དང་།
མི་གདུང་བའི་ལྷ་རྣམས་དང་། མི་ཆེ་བའི་ལྷ་རྣམས་ཀྱིས་ཀྱང་། སྟོན་པའི་མདུན་
ནས་བསུས་ཤིང་། མཆོད་པར་བྱེད་དོ། །བརྗོད་པར་བྱེད་དོ། །འདུན་པར་བྱེད་དོ། །
ལེགས་པར་བརྗོད་དོ། །བྱ་བ་སྦྱིན་ནོ། །དེ་བཞིན་དུ་གནས་གཙང་མའི་ལྷ་རྣམས་
དང༌། འབྲས་བུ་ཆེ་བའི་ལྷ་རྣམས་དང་། བསོད་ནམས་ཆེ་བའི་ལྷ་རྣམས་དང་། སྤྲིན་
མེད་འོད་ཀྱི་ལྷ་རྣམས་ཀྱིས་ཀྱང་། སྟོན་པའི་མདུན་ནས་བསུས་ཤིང་། མཆོད་པར་
བྱེད་དོ། །བརྗོད་པར་བྱེད་དོ། །འདུན་པར་བྱེད་དོ། །ལེགས་པར་བརྗོད་དོ། །བྱ་བ་
སྦྱིན་ནོ། །དེ་བཞིན་དུ་བསམ་གཏན་བཞི་པའི་ལྷ་རྣམས་དང་། ཚད་མེད་དགེ་བའི་
ལྷ་རྣམས་དང་། དགེ་རྒྱས་ཀྱི་ལྷ་རྣམས་དང་། དགེ་ཆུང་གི་ལྷ་རྣམས་དང་། ཆུང་
དགེའི་ལྷ་རྣམས་ཀྱིས་ཀྱང་། སྟོན་པའི་མདུན་ནས་བསུས་ཤིང་། མཆོད་པར་བྱེད་
དོ། །བརྗོད་པར་བྱེད་དོ། །འདུན་པར་བྱེད་དོ། །ལེགས་པར་བརྗོད་དོ། །བྱ་བ་སྦྱིན་
ནོ། །དེ་བཞིན་དུ་ཚད་མེད་འོད་ཀྱི་ལྷ་རྣམས་དང་། འོད་གསལ་གྱི་ལྷ་རྣམས་དང་།
འོད་ཆེན་གྱི་ལྷ་རྣམས་དང་། འོད་ཆུང་གི་ལྷ་རྣམས་ཀྱིས་ཀྱང༌། སྟོན་པའི་མདུན་
A
265



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ནས་བསུས་ཤིང༌། མཆོད་པར་བྱེད་དོ། །བརྗོད་པར་བྱེད་དོ། །འདུན་པར་བྱེད་
དོ། །ལེགས་པར་བརྗོད་དོ། །བྱ་བ་སྦྱིན་ནོ། །དེ་བཞིན་དུ་བསམ་གཏན་གཉིས་པའི་
ལྷ་རྣམས་དང་། ཚངས་པ་འབུམ་ཁྲིའི་ལྷ་རྣམས་དང་། ཚངས་པ་ཀུན་འཁོར་གྱི་ལྷ་
རྣམས་དང༌། ཚངས་པ་འདུན་ན་འདོན་གྱི་ལྷ་རྣམས་ཀྱིས་ཀྱང་། སྟོན་པའི་མདུན་
ནས་བསུས་ཤིང་། མཆོད་པར་བྱེད་དོ། །བརྗོད་པར་བྱེད་དོ། །འདུན་པར་བྱེད་དོ། །
ལེགས་པར་བརྗོད་དོ། །བྱ་བ་སྦྱིན་ནོ། །དེ་བཞིན་དུ་འཐབ་བྲལ་གྱི་ལྷ་རྣམས་དང༌།
གཞན་འཕྲུལ་དབང་བྱེད་ཀྱི་ལྷ་རྣམས་དང༌། འཕྲུལ་དགའི་ལྷ་རྣམས་དང༌། མཚེ་
མའི་ལྷ་རྣམས་དང༌། དགའ་ལྡན་གྱི་ལྷ་རྣམས་དང༌། སུམ་ཅུ་རྩ་གསུམ་གྱི་ལྷ་རྣམས་
དང༌། རྒྱལ་ཆེན་རིགས་བཞིའི་ལྷ་རྣམས་ཀྱིས་ཀྱང་། སྟོན་པའི་མདུན་ནས་བསུས་
ཤིང་། མཆོད་པར་བྱེད་དོ། །བརྗོད་པར་བྱེད་དོ། །འདུན་པར་བྱེད་དོ། །ལེགས་པར་
བརྗོད་དོ། །བྱ་བ་སྦྱིན་ནོ། །དེ་ལྟར་དུ་ལྷ་རྣམས་ཀྱིས་སྟོན་པའི་མདུན་ནས་བསུས་
ཤིང་མཆོད་པ་ཕུལ་ཏེ། ལེགས་པའི་བྱ་བ་བརྗོད་པས། ཐུགས་རྗེ་ཚད་མེད་ཀྱི་སྤྲིན་
ཚོགས་མཁའ་ལ་འཁྲིགས་ཤིང་། བྱིན་རླབས་རྨད་བྱུང་གི་ཆར་པ་འགྲོ་བ་ཡོངས་ལ་
བབས་པས། ཕྱོགས་བཅུའི་འཇིག་རྟེན་གྱི་ཁམས་སུ། ནམ་མཁའ་ལ་གསལ་བའི་འོད་
དང་། བར་སྣང་ལས་སྙན་པའི་སྒྲ་དང་། ས་གཞི་ལ་མཛེས་པའི་མེ་ཏོག་དང་། འབྲུ་
བཅུད་དང་། རྩི་ཏོག་དང་། ནགས་ཚལ་གྱི་བཅུད་བསྐྱེད་པས། འཇིག་རྟེན་གྱི་
ཁམས་སྣང་བ་ཆེན་པོས་ཡོངས་སུ་ཁྱབ་པར་གྱུར་ནས། སེམས་ཅན་རྣམས་བདེ་སྐྱིད་
ཕུན་སུམ་ཚོགས་པ་དང་། དཔལ་གྲགས་བསོད་ནམས་རབ་ཏུ་རྒྱས་ཏེ། དགེ་བའི་
ཚོགས་ཤིན་ཏུ་འཕེལ་བ་དང་། སངས་རྒྱས་ཀྱི་བསྟན་པ་རབ་ཏུ་དར་བར་གྱུར་ཏོ། །
༧ དེ་ནས་དུས་དེའི་ཚེ་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ཤིང་། ཕྱི་རབས་ཀྱི་གང་ཟག་རྣམས་ལ། དཔེ་
266



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
དང་ཐབས་སུ་བསྟན་པའི་དོན་དུ། དག་པའི་དཀའ་ཐུབ་ལོ་གསུམ་མཛད་དེ། དེ་
ཡང་དང་པོར་བྱའི་དཀའ་ཐུབ་མཛད་པ་ལ། གནས་ནི་རི་རབ་ཀྱི་ཁ་ཁྱེར། སུམ་ཅུ་རྩ་
གསུམ་ལྷའི་ཡུལ། རྣམ་པར་རྒྱལ་བའི་ཁང་བཟང་གི་བྱང་ཕྱོགས། དགའ་བ་མེ་ཏོག་
མཛེས་པའི་ཚལ། གླིང་དགུ་འཁྱིལ་པ་རྒྱ་མཚོའི་གླིང་ལ་བྱོན་ནས། ལུང་ལས་ཀྱང་།
དག་པ་རྣམ་ལྡན་དཀའ་བའི་བོན། སྐྱེ་བ་གཅིག་ལ་སངས་རྒྱས་པ། དགྲ་དང་དུག་
མཚོན་ནད་ལ་སོགས། བར་ཆད་གཡེང་བའི་ཚོགས་ཀྱིས་དབེན། གཅིག་པུར་གབ་
དང་གཞོལ་ནས་སུ། དཔང་པོ་མེད་པར་གར་ཀྱང་འགལ། དེ་ཕྱིར་གཡེང་བའི་ཚོགས་
སྤངས་ཤིང་། སྲུང་བཅས་དཔང་དང་བཅས་པར་བླང་། ཞེས་བྱ་བར་དགོངས་ཏེ།
དཔང་པོའི་གྲོགས་སུ་ཚུལ་ཞི་ལ་ངང་དལ་བ། ངང་པའི་རྒྱལ་པོ་ཆུ་འབྱེད་དང་ཐབས་
ཅིག་ཏུ་བཞུགས་ཏེ། དེ་ཡང་འགྲོ་བ་རིགས་དྲུག་གི་སེམས་ཅན་གང་དང་ཡང་བར་
མཚམས་བཅད་ནས། གཡེང་བའི་ཚོགས་སྤངས་ཏེ་ཀུན་ལ་གབ་ཅིང་སྦ་བའི་ཚུལ་དུ།
ཉིན་མོ་མཁའ་ལྡིང་བྱ་ཡི་ཆ་བྱད་དུ་བཞུགས་ནས། ནུབ་མོ་མིའི་ཆ་ལུགས་སུ་བཞུགས་
ཏེ། ངང་པའི་རྒྱལ་པོ་ཆུ་འབྱེད་ཀྱིས། ཆུ་དང་འོ་མ་ཕྱེ་བའི་ཐིགས་རེ་དང་། འབྲས་ས་
ལུའི་ཉག་མ་རེ་གསོལ་ནས། བྱ་ཡི་དཀའ་ཐུབ་ལོ་གཅིག་མཛད་དོ། །དེ་ཡང་མེ་ཏོག་
མཛེས་པའི་གླིང་ལ། མེ་ཏོག་གི་ལྡིང་ཁང་དང་བསིལ་གྲིབ་ལ་སྐུ་འཆག་ཅིང་། གནས་
མལ་ལ་ངེས་པ་མེད་པར་བཞུགས་ཏེ། དེ་ཡང་ཚུལ་ཅི་ལྟར་དུ་བཞུགས་ན། སྟེང་ན་
མེ་ཏོག་མཛེས་པའི་བསིལ་ནི་གཡབ། འོག་ན་པད་ཤུན་གདེང་པའི་གདན་ནི་བཏིངས།
སྐུ་ལ་དག་པའི་ན་བཟའ་རིགས་དྲུག་ནི་གསོལ་ནས། ནམ་ལངས་སུ་གཙང་ཞིང་དག་
པའི་སྐུ་ཁྲུས་ནི་མཛད། ཉི་མའི་རྩེ་ལ་བདེ་བར་གཤེགས་པའི་མཚན་ཕྱག་ནི་འཚལ།
ཉི་མའི་དྲོས་ལ་ཁ་ཟས་ཀྱི་བྱ་བ་མཛད་དེ། ངང་པའི་རྒྱལ་པོ་ཆུ་ལས་འོ་མ་ཕྱེ་བའི།
ལྗོན་ཤིང་ལ་ཟིལ་པ་ཆགས་པའི་ཐིགས་པའི་ཚད། ཕྱག་མཐིལ་གང་དང་། འབྲས་ས་
267



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལུའི་ཉག་མ་རེ་གསོལ་ནས། ཉིན་མོ་མཁའ་ལྡིང་བྱ་ཡི་ཆ་བྱད་དུ་བཞུགས་ཤིང་། ནུབ་
མོ་མིའི་ཆ་ལུགས་སུ་བཞུགས་ཏེ། བྱའི་དཀའ་ཐུབ་ལོ་གཅིག་མཛད་དོ། །
དེ་ནས་དེའི་ཚེ། མེ་ཏོག་མཛེས་པའི་ལྡིང་ཁང་གི་ནང་དུ་བཞུགས་ཏེ། དེ་ལ་ངང་
པའི་རྒྱལ་པོ་ཆུ་འབྱེད་དང་། ངང་པའི་ཚོགས་རྣམས་ཀྱིས་སྐོར་བ་ནི་བྱས། ལྷ་ཕྱག་
ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། ངང་པའི་རྒྱལ་པོས་གསོལ་
པ། སྟོན་པ་རྣམ་པ་ཐམས་ཅད་མཁྱེན་པ་ཡི། འགྲོ་བའི་དཔལ་གྱུར་འཇིག་རྟེན་སྒྲོན་
མ་ལགས། འཇིག་རྟེན་འཁོར་བའི་ཁྱིམ་སྤངས་རབ་བྱུང་ནས། འོག་མིན་གནས་སུ་
དག་པའི་ཁྲིམས་ནོད་ཅིང་། གནས་རིས་ཆེན་པོ་བཞི་ནས་རིམ་པར་བབས། ད་ལྟ་
རྩ་གསུམ་མེ་ཏོག་གླིང་དཀྱིལ་དུ། དག་པའི་དཀའ་ཐུབ་ཨེ་མ་ངོ་མཚར་ཆེ། འཇིག་
རྟེན་ཁམས་ན་སེམས་ཅན་མང་ལགས་ཀྱང༌། བདག་ཅག་མཁའ་ལྡིང་ངང་པའི་སྡེ་
ཚོགས་རྣམས། ཚུལ་འགྲོས་གོམ་གསུམ་སྤོ་བ་གཞན་ལས་དཔག །དེ་ལྟའི་དུས་འདིར་
ལས་འཕྲོ་སྐལ་པར་ལྡན། རྣམ་པ་ཐམས་ཅད་མཁྱེན་པའི་སྟོན་པ་ལགས། ལྷ་དང་ཀླུ་
དང་མི་ལ་སོགས་པ་ཡི། སློབ་བུ་འབུམ་ཕྲག་མཐའ་ཡས་མང་ལགས་ཀྱང་། ཚུལ་གྱི་
གྲོགས་ལ་ངང་པའི་རྒྱལ་པོ་མཛེས། བདག་ཅག་ཉིད་ཀྱིས་རྗེས་སུ་འབྲང་ལགས་ཀྱིས།
བདག་ཅག་རྣམས་ལ་བཀའ་ཡིས་གནང་བ་དང་། འཕྲུལ་ངག་བདེན་པའི་བོན་ཞིག་
བསྟན་དུ་གསོལ། ཞེས་གསོལ་ནས། གཤོག་པ་ས་ལ་ཕབ་ནས་གུས་པའི་ཚུལ་གྱིས་
ཕྱག་བགྱིད་དོ། །དེ་ལ་སྟོན་པས་བཀའ་སྩལ་པ། ཉོན་ཅིག་ངང་པའི་རྒྱལ་པོ་ལ་སོགས་
འཁོར། ཚེ་རབས་ཐོག་མ་དཔག་ཏུ་མེད་པ་ནས། ད་ལྟའི་ལུས་འདི་བླང་པ་ཡན་ཆད་
དུ། མ་རིག་མ་རྟོག་ལོག་རྟོག་འཁྲུལ་དབང་གིས། རང་དབང་མ་གྱུར་གཞན་དབང་
འཁྲུལ་པར་སྤྱོད། སྒྲ་འོད་ཟེར་གསུམ་འཇིགས་སྐྲག་དང་ལ་ཆགས། ཆགས་ལ་རྨོངས་
འཁྲུལ་ཁམས་གསུམ་འཁོར་བར་ཤར། ཤར་ལ་དེར་འཛིན་དེ་ཉིད་ཆགས་སྤྱོད་པས།
ལ
268



མདོ་སྡེ། །
དཀའ་ཐུབ་མཐར་ཕྱིན་གྱི་མདོ།
སྐྱེ་རྒ་ན་འཆི་ཆུ་བོ་བཞི་ལ་བརྒྱུད། སྡུག་བསྔལ་ཉོན་མོངས་ཡ་བཞི་ཟུང་བརྒྱད་མྱོང་།
འབྲས་བུ་རྣམ་སྨིན་ངན་སོང་གནས་སུ་སྐྱེ། གཏན་དུ་ཐར་མེད་སྡུག་བསྔལ་ཉོན་
མོངས་སྦྱང་། དེ་ཕྱིར་འགྲོ་དྲུག་སེམས་ཅན་སྙིང་རེ་རྗེ། སྐབས་སུ་འདབ་ཆགས་འདོད་
ཆགས་ཡི་དྭགས་རྒྱུ། མཁའ་ལ་ལྡིང་ཞིང་ས་ལ་བླ་ཡིད་ཆགས། གཅིག་ལས་གཅིག་
མཛེས་གཅིག་ལ་གཅིག་རང་ཆགས། ཆགས་པའི་སྲེད་ལེན་འདོད་བྱ་ཕོ་མོ་ལ། སྙིང་
རྗེའི་སྒོང་རུམ་འབུ་སྲིན་བུ་ཚ་གསོ། བུ་ལས་ཚ་འཕེལ་རྒྱལ་ཁམས་གཤོག་འཐོག་ཁྱབ།
གསོག་འཇོག་ཚུགས་མེད་རྟག་པར་ཡི་དྭགས་འཁོར། དགེ་བ་མི་ཤེས་སྡིག་པ་ཞོར་
ལས་གསོག །ཤི་བའི་ལུས་ཀྱང་སྡིག་པའི་རྩ་བ་རྒྱུ། དེ་ཕྱིར་སྐྱབས་མེད་སེམས་ཅན་
སྙིང་རེ་རྗེ། སྔོན་གྱི་སྡུག་བསྔལ་དེ་ལས་སུན་ནས་སུ། ད་ལྟ་དག་པའི་གནས་དང་ཞིང་
ཁམས་འདིར། སྟོན་པ་སངས་རྒྱས་བདག་ཞལ་མཐོང་ནས་སུ། གཡུང་དྲུང་བོན་སྤྱོད་
སྐལ་པ་ལྡན་དུས་འདིར། འབད་དེ་བླ་མེད་བྱང་ཆུབ་མ་བསྒྲུབས་ན། རིན་ཆེན་གླིང་
ལ་ནོར་སྐལ་ཆད་པ་དང༌། རྒྱ་མཚོའི་འགྲམ་དུ་སྐོམས་པས་གདུངས་པ་དང་། ལོ་
ཏོག་གསེབ་ཏུ་རྟོག་པར་ཉལ་བ་དང༌། ག་བུར་ཚལ་དུ་ཚ་བས་ཟིན་པ་སྟེ། གཡུང་
དྲུང་རྒྱང་བསྲིང་འཁོར་བ་འཁྱམ་པའི་རྒྱུ། དེ་ཕྱིར་འཇིག་རྟེན་འཁྲུལ་པའི་ལས་དོར་
ཞིང་། བླ་མེད་ཕར་ཕྱིན་འབྲས་བུ་ཐོབ་པའི་ཕྱིར། འཁོར་བའི་གནས་ནས་ཁྱིམ་སྤང་
རབ་ཏུ་བྱུང་། སྡིག་པ་མི་དགེ་བཅུ་པོ་གཏན་དུ་སྤོངས། དགེ་བཅུ་རྣམ་དག་འདུལ་
བ་དང་དུ་ལོངས། སྙིང་རྗེ་བྱང་ཆུབ་མཆོག་ཏུ་སེམས་མཆོག་བསྐྱེད། ལྟ་བ་ཡས་ཕུབ་
སྤྱོད་པ་མས་ཡར་འཛེགས། བླ་མེད་ཕ་རོལ་ཕྱིན་པ་བཅུ་ལ་སྤྱོད། དག་པའི་དཀའ་
ཐུབ་རྣམ་པ་གསུམ་ཡིན་ཏེ། དང་པོ་རྣམ་དག་ལྷ་ཡི་དཀའ་ཐུབ་སྟེ། རྣམ་དག་
མཁན་སློབ་དཔང་པོའི་མདུན་དྲུང་དུ། བསླབ་གསུམ་རྣམ་དག་སྡོམ་པ་ནོད་ནས་
ཀྱང་། དབེན་པའི་གནས་སུ་བླ་གབ་ཐོག་སྤང་ཞིང་། རྩོལ་བས་མ་བསྒྲུབས་བསིལ་
269



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
དང་གཡབ་ཏུ་བསྡད། ཕྱག་དང་སྐོར་བ་དྲི་མ་འདོར་ལ་སོགས། དེ་དག་མ་ཡིན་
འགྲོ་འདུག་སྤང་བར་བྱ། དག་པ་གདན་གཅིག་དག་ལས་གཡོ་མི་བྱ། ཁ་ཟས་སྤངས་
ན་འབྱུང་པོ་ཡི་དྭགས་ཏེ། བླང་ན་གཏི་མུག་བྱོལ་སོང་རིགས་སུ་ཉེན། མ་སྤངས་མ་
བླངས་ཆ་ལ་གཏོགས་པ་ཙམ། མེ་ཏོག་ཟེའུ་འབྲུ་རྒྱ་མཚོའི་ཆུ་ལ་བརྟན། ཟེའུ་འབྲུའི་
ཚད་ནི་ཕྱག་མཐིལ་ཚོམ་བུ་གང་། ཆུ་ཡི་ཐིགས་པ་དེ་ལས་གཉིས་འགྱུར་བསྐྱེད།
ནངས་ནུབ་དགེ་སྤྱོད་ནར་མར་མ་གཏོགས་པ། དེ་མིན་སྨྲ་བརྗོད་ལོང་གཏམ་གླེང་
བ་དང་། གཞན་དག་བྱ་བའི་ཚོགས་སྤོངས་དབེན་པར་བསྟེན། ཏིང་འཛིན་མི་གཡོ་
བསམ་གཏན་མཉམ་པར་བཞག །ཚེ་གཅིག་ཞག་ཕྲི་སུམ་ཅུ་རྨུགས་གཉིད་སྤང་།
ལུས་དབེན་དབུགས་ཀྱི་སྒོ་ནས་ཆ་མཉམ་ཞིང་། ཏིང་འཛིན་འཆུན་ནས་ཁ་ཟས་ཇེ་
ཆེར་དབྲི། ཏིང་འཛིན་ཟས་ཀྱིས་འབྱུང་བཞིའི་ལུས་གསོ་ན། སྣུམ་དང་མཉེན་དང་
འབོལ་དང་བདེ་བ་སྟེ། བསྐལ་པར་སྡུག་བསྔལ་ཉོན་མོངས་གཏན་བྲལ་ནས། སྙོམས་
འཇུག་བདེ་བའི་ངང་ལ་འགོག་པར་འགྱུར། བསྐལ་པའི་ཚེ་ན་མི་བདེ་སྡུག་བསྔལ་
བྲལ། ཉོན་མོངས་དུག་ལྔ་བྱ་བ་གཏན་ནས་སྤངས། མཉམ་ཉིད་མི་གཡོ་ཡེ་ཤེས་ལྷང་
ངེ་བ། མི་ཡེང་རྩེ་གཅིག་ཡང་དག་དོན་ལ་གནས། བསྐལ་པའི་དུས་ན་བོན་དབྱིངས་
སངས་རྒྱས་ལ། དབྱིངས་ན་བཞུགས་དང་མཁའ་ལ་སྤྲུལ་པ་དང་། དོག་ལ་སེམས་
ཅན་དོན་མཛད་རང་དབང་ཆེ། ཏིང་འཛིན་མི་གཡོ་མཉམ་པར་བཟོད་ཐོབ་པས།
ཉེས་པའི་སྐྱོན་སྤངས་དགྲ་བཅོམ་འབྲས་བུ་ཐོབ། འཆི་མེད་བདུད་བྲལ་སྲོག་མེད་ཨེ་
མ་ཧོ། དཀའ་ཐུབ་མཐར་ཕྱིན་སྲུང་ཁྲིམས་དོན་དང་ལྡན། རྣམ་དག་འདུལ་བའི་རྒྱལ་
པོ་མཐར་ཕྱིན་མཛོད། ཅེས་བཀའ་བསྩལ་ཏོ། །
དེ་ལ་ཡང་ངང་པའི་རྒྱལ་པོས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། དེ་ལྟར་དུ་བདག་ཅག་འཁོར་དུ་གཏོགས་པའི་འདབ་ཆགས་རྣམས་དང་།
270



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
ཕྱི་རབས་རྗེས་སུ་འབྲང་བའི་གང་ཟག་རྣམས། སྡུག་བསྔལ་འཁོར་བའི་གནས་ནས་
ཁྱིམ་སྤང་རབ་ཏུ་བྱུང་ཞིང་། རྣམ་དག་དཀའ་ཐུབ་ཀྱི་སྡོམ་པ་ལ་གནས་ན། གཤེན་
གྱི་དགེ་སྤྱོད་རྣམ་པར་དག་པ་ཅི་ལྟ་བུ་ཞིག་ལ་སྤྱོད་པ་ལགས། ཞེས་གསོལ་ཏོ། །དེ་
ལ་ཡང་སྟོན་པས་བཀའ་སྩལ་པ། ཉོན་ཅིག་ངང་པའི་རྒྱལ་པོ་ལ་སོགས་འདུས་པའི་
འཁོར་རྣམས་དེ་ནི་འདི་ལྟ་སྟེ། འཇིག་རྟེན་འཁོར་བའི་གནས་ནས་ཁྱིམ་སྤངས་རབ་
ཏུ་བྱུང་ཞིང་། རྣམ་དག་དཀའ་ཐུབ་ཀྱི་སྡོམ་པ་ལ་གནས་པར་བྱེད་ན། རྣམ་པར་
དག་པ་གཤེན་གྱི་དགེ་སྤྱོད་ནི་འདི་ལྟ་སྟེ། ནངས་པར་ཐོ་རངས་ནམ་ལངས་པའི་དང་
པོ་ལ། ཁྲུས་དང་གཙང་སྦྲ་དག་པ་རུ་བྱས་ཏེ། གཙང་མའི་སྣོད་དུ་དག་པའི་སྨན་
སྤོས་སྦྱར་ནས་ཚིགས་སུ་བཅད་དེ་གསུངས་པ། ཨོ་བོན་ཉིད་དག་པའི་དཀྱིལ་འཁོར་
གྱི། སྐུ་ལྔ་མཆོག་གི་རང་བཞིན་ལས། ཡེ་ཤེས་ལྔ་ཡི་རྒྱུན་བབས་ཏེ། འདི་ནི་བྱམས་པ་
ཆེན་པོའི་ཆུ། ཞེ་སྡང་དྲི་མ་དག་གྱུར་ཅིག །འདི་ནི་ཡེ་ཤེས་ཆེན་པོའི་ཆུ། གཏི་མུག་དྲི་
མ་དག་གྱུར་ཅིག །འདི་ནི་ཞི་བ་ཆེན་པོའི་ཆུ། ང་རྒྱལ་དྲི་མ་དག་གྱུར་ཅིག །འདི་ནི་
སྦྱིན་པ་ཆེན་པོའི་ཆུ། འདོད་ཆགས་དྲི་མ་དག་གྱུར་ཅིག །འདི་ནི་ཡངས་པ་ཆེན་པོའི་
ཆུ། ཕྲག་དོག་དྲི་མ་དག་གྱུར་ཅིག །བདག་དང་མཐའ་ཡས་སེམས་ཅན་གྱི། དུག་ལྔ་
ཉོན་མོངས་གནས་དག་ནས། ཡེ་ཤེས་ལྔ་རུ་གསལ་གྱུར་ཅིག །ཨོཾ་ན་མ་ཨ་དཀར་ཧ་
ར། སད་དོ་གུ་ཤུན་སལ་ལེ་སང་ངེ་ཡེ་སྭཱཧཱ། ཞེས་གཙང་ཞིང་དག་པའི་ཁྲུས་གསོལ་
ལོ། །
དེ་ནས་ནམ་ལངས་ནས་ཉི་མ་མ་ཤར་གྱི་བར་ལ། བདེ་བར་གཤེགས་པ་རྣམ་པར་
དག་པའི་ཞིང་དུ་གྱུར་པ་རྣམས་ལ་ཕྱག་འཚལ་ཏེ་ཚིགས་སུ་བརྗོད་པ། ན་མོ་གཤེན་
རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས། རྣམ་པར་དག་པ་འདུལ་བའི་རྒྱལ་པོ་མི་གནས་མྱ་ངན་འདས་པ། ཀུན་ཁྱབ་
271



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དབྱིངས་ཀྱི་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྣམ་པར་དག་པ་འདུལ་
བའི་རྒྱལ་པོ་མི་གནས་མྱ་ངན་འདས་པ། ཀུན་སྙོམས་ཉི་མའི་རྒྱལ་པོ་ལ་ཕྱག་འཚལ་
ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས། རྣམ་པར་དག་པ་འདུལ་བའི་རྒྱལ་པོ་མི་གནས་མྱ་ངན་
འདས་པ་ཀུན་མཁྱེན་ཡེ་ཤེས་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྣམ་པར་
དག་པ་འདུལ་བའི་རྒྱལ་པོ་མི་གནས་མྱ་ངན་འདས་པ་ཀུན་གསལ་འོད་ཀྱི་རྒྱལ་པོ་ལ་
ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས། རྣམ་པར་དག་པ་འདུལ་བའི་རྒྱལ་པོ་མི་གནས་
མྱ་ངན་འདས་པ་ཀུན་དབང་སྒྱུ་འཕྲུལ་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་
མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས།
རྣམ་པར་དག་པ་འདུལ་བའི་རྒྱལ་པོ་མི་གནས་མྱ་ངན་འདས་པ། ཀུན་འབྱུང་བློ་
གྲོས་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས། རྣམ་པར་དག་པ་འདུལ་བའི་རྒྱལ་
པོ་མི་གནས་མྱ་ངན་འདས་པ་ཀུན་རིག་འཕྲུལ་གྱི་རྒྱལ་པོ་ལ་ཕྱག་འཚལ་ལོ། །ན་མོ་
གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས། རྣམ་པར་དག་པ་འདུལ་བའི་རྒྱལ་པོ་མི་གནས་མྱ་ངན་འདས་པ་ཀུན་
གྲགས་ཚངས་པའི་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྣམ་པར་དག་པ་
འདུལ་བའི་རྒྱལ་པོ་མི་གནས་མྱ་ངན་འདས་པ་ཀུན་དབང་རིག་པའི་རྒྱལ་པོ་ལ་ཕྱག་
272



མདོ་སྡེ།
དཀའ་ཐུབ་མཐར་ཕྱིན་གྱི་མདོ། །
འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས། རྣམ་པར་དག་པ་འདུལ་བའི་རྒྱལ་པོ་མི་གནས་མྱ་ངན་
འདས་པ་ཀུན་དབྱིངས་བོན་ཉིད་རྒྱལ་པོ་ལ་ཕྱག་འཚལ་ལོ། །ན་མོ་བདེར་གཤེགས་
ཡང་དག་མཚན། སྔ་རབས་འདས་པའི་སངས་རྒྱས་སྐུ། རྣམ་པར་དག་པའི་མཚན་
འཆང་བ། ཉིད་ནི་ཐུགས་རྗེ་ཆེར་ལྡན་ཞིང་། འགྲོ་བའི་མགོན་པོ་བླ་ན་མེད། སྐྱོབ་
པའི་དཔུང་གཉེན་ཐུགས་རྗེ་ཅན། བདག་ལ་གསན་ཅིང་དགོངས་སུ་གསོལ། བདག་
དང་མཐའ་ཡས་སེམས་ཅན་གྱིས། ཐོག་མ་མེད་ནས་དུས་འདིའི་བར། མི་དགེའི་ལས་
རྣམས་ཅི་བགྱིས་པ། མཁྱེན་ལྡན་ཁྱེད་ལ་མཐོལ་ལོ་བཤགས། ཁྱེད་ཀྱི་ཐུགས་རྗེས་
བྱང་བར་མཛོད། བདག་ནི་དུས་འདིར་བཟུང་བ་ནས། ནམ་ཞིག་འཁོར་བ་མ་སྟོང་
བར། འཇིག་རྟེན་འཁོར་བའི་ལས་སྤང་ནས། མྱ་ངན་འདས་པའི་རྗེས་འབྲང་ཞིང་།
གཡུང་དྲུང་སེམས་དཔའི་སྤྱོད་པ་ཡིས། སོ་སོར་ཐར་པའི་སྒོར་འཇུག་ཅིང་། འདུལ་
ཁྲིམས་ཟབ་མོ་བསྲུང་བར་བྱ། རྣམ་དག་དཀའ་བ་ཐུབ་པར་བྱ། བདག་དང་བདག་
ལ་དཀའ་སྤྱོད་ནས། གཞན་ཀྱང་རྗེས་སུ་བསྐུལ་བར་བྱ། གང་ཞིག་འཇིག་རྟེན་ཁམས་
དག་ཏུ། དཀའ་བ་ཐུབ་པའི་གང་ཟག་དང་། དག་པ་དགེ་ལ་འདུན་སྤྱོད་དང་། དེ་
དག་ཀུན་ལ་རྗེས་ཡི་རངས། བདག་གི་དགེ་བའི་རྩ་བ་དང་། གཞན་ཡང་དཀའ་ཐུབ་
བསོད་ནམས་ཚོགས། འགྲོ་བ་ཀུན་དང་ཐུན་མོང་དུ། མྱུར་དུ་བྱང་ཆུབ་ས་ལ་བསྔོ།
དེ་དག་དགེ་བའི་སྟོབས་མཆོག་དང༌། བསོད་ནམས་བསགས་པའི་སྦྱིན་སྟོབས་ཀྱིས།
བདག་དང་མཐའ་ཡས་སེམས་ཅན་རྣམས། སྒྲིབ་པའི་མུན་པ་རབ་དག་ནས། བསོད་
ནམས་མཁའ་ལ་ཉི་ཤར་ཞིང་། འབྲས་བུ་སྐུ་བཞི་ལྷུན་གྲུབ་ཤོག །ཅེས་བདེ་བར་
གཤེགས་པ་རྣམ་དག་མཚན་བཅུའི་མཚན་ནས་བརྗོད་ཅིང་ཕྱག་འཚལ་བ་དང་སྡིག་
པ་བཤགས་པའི་ཡན་ལག་འབུལ་ལོ། །
273



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
དེ་ནས་ཡང་ཉི་མ་ཤར་ནས་དྲོས་ཆེན་ཕྱི་རུ་མ་ཕྱིན་གྱི་བར་དུ། བདེ་བར་གཤེགས་
པ་རྣམས་ལ་མར་མེ་དང་། མེ་ཏོག་དང་། ཞལ་ཟས་དང་། བདུག་སྤོས་དང་། ལྷ་
རྫས་ཀྱི་དྲི་ཆབ་ལ་སོགས། རོལ་མོ་དང་དབྱངས་སྙན་གྱི་མཆོད་པ་སྣ་ཚོགས་འབུལ་
ལོ། །དེ་ནས་ཁ་ཟས་ཀྱི་བྱ་བ་མཛད་དེ། ཉི་མ་ཕྱེད་དུ་མ་ཕྱིན་གྱི་བར་དུ། བདེ་བར་
གཤེགས་པའི་ཐུགས་འཛབ་ཀྱི། སྙིང་པོ་རྣམ་གསུམ་རིམ་པར་བཟླའོ། །དེ་ནས་ཉི་མ་
དགུང་ནས་སྲོད་ལ་མ་ཕྱིན་གྱི་བར་དུ། བགེགས་དང་འབྱུང་པོ་ལ་ལན་ཆགས་གླུད་ཀྱི་
གཏོར་མ་གཏོང་ཞིང་། བསྔོ་བ་དང་སྨོན་ལམ་གྱིས་རྒྱས་གདབ་པའོ། །དེ་ནས་སྲོད་
ནས་ནམ་དགུང་ལ་མ་ཕྱིན་གྱི་བར་དུ། དག་པའི་གདན་ལ་ལུས་སེམས་མཉམ་པར་
བཞག་ནས། སྨྲ་བརྗོད་ཀྱི་ཚིག་སྤངས་ཏེ། སེམས་ཉིད་མཉམ་པའི་དོན་ལ་གནས་པར་
བྱའོ། །དེ་ནས་དགུང་ནས་ཐོ་རངས་སུ་མ་ཕྱིན་གྱི་བར་དུ། ལུས་སེམས་ཆ་ལ་ཕབ་
ནས་བསྙེལ་ལ་གཟིམས་སོ། །དེ་ནས་ནངས་པར་ཐོ་རངས་སྐར་ཆེན་ཤར་ནས། བདེ་
བར་གཤེགས་པའི་མཚན་ནས་བརྗོད་ཅིང་། ཁ་ཐོན་དུ་འདོན་པ་དང་། བདེ་བར་
གཤེགས་པའི་བཀའ་ལུང་ལ་བཀུར་སྟི་དང་། རིམ་གྲོ་དང་། ཕུད་དུད་དང་། ནན་
ཏན་ཆེར་བྱེད་དོ། །ངང་པའི་རྒྱལ་པོ། དེ་ལྟར་དུ་ལོ་སྐོར་ཟླ་བ་བཅུ་གཉིས་ལ། ཞག་
དང་ཟ་མ་བགྲང་བས། དུས་དྲུག་རྒྱུན་པར་འཁོར་ཡུག་ཏུ། རྣམ་པར་དག་པ་གཤེན་
གྱི་དགེ་སྤྱོད་ཟབ་མོ་དེ་དག་ཉམས་སུ་བླངས་ན། སེམས་ཅན་འཁོར་བ་ལ་གནས་པ་
རྣམས་ཡོངས་སུ་མྱ་ངན་ལས་འདས་ཤིང་། སྐྱེ་བ་གཅིག་གིས་བླ་ན་མེད་པའི་གོ་འཕང་
ཐོབ་པར་འགྱུར་རོ། །
དེའི་ཕྱིར་ན། ཕྱི་རབས་རྗེས་སུ་འབྲང་བའི་གང་ཟག་རིགས་ཀྱི་བུ་དང་རིགས་
ཀྱི་བུ་མོ་དག །གཤེན་གྱི་དཀའ་ཐུབ་རྣམ་པར་དག་པའི་བོན་འདི་དག །ཉམས་སུ་
ལེན་པའི་ཐབས་ནི་རྣམ་པ་གསུམ་སྟེ། རབ་ཏིང་འཛིན་འགོག་པ་རུ་ཉམས་སུ་ལེན་
274



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
པ་དང་། འབྲིང་དཀའ་བ་མཐར་ཕྱིན་དུ་ཉམས་སུ་ལེན་པ་དང་། ཐ་མ་ལོ་ཟླ་ཞག་
གྲངས་སུ་ཉམས་སུ་ལེན་པ་དང་གསུམ་མོ། །དེ་ལ་རབ་ཏིང་འཛིན་འགོག་པ་རུ་
ཉམས་སུ་བླང་ཞིང་། གོང་གི་དཀའ་ཐུབ་ཀྱི་དགེ་སྤྱོད་ལ་གོམས་པར་བྱ་ཞིང་། བྱ་
ཆའི་དགེ་སྤྱོད་ལ་ཆ་དབྲི་ཞིང་། ཏིང་འཛིན་ཟུངས་སུ་འཆུན་པར་ཉམས་སུ་བླང་ཞིང་།
ཉིན་མཚན་ཀྱི་སྣང་བ་ངོ་མི་ཤེས་པར། འོད་གསལ་འཁོར་ཡུག་ཏུ་འཆར་བ་དང༌།
ཁམས་ཀྱི་ཟས་དང་བྲལ་ནས། ཏིང་འཛིན་གྱི་བཅུད་ཀྱིས་གསོ་བ་དང་། ལོ་ཟླ་ཞག་
གྲངས་དུས་ཚོད་ཀྱིས་གོམས་པར་བསྐྱེད་དོ། །རབ་འབྲིང་ཐ་མ་གསུམ་གྱི་དྲོད་ཚད་
རྫོགས་ནས། དབེན་པའི་གནས་སུ་བསྙགས་ཏེ་སྙོམས་པར་འཇུག་གོ །དེ་ལ་རབ་ནི་
བསྐལ་པ་ཕྲ་མོ་གཅིག་ནས། ཕུང་པོ་ལྷག་མ་མ་ལུས་པར་མངོན་པར་རྫོགས་པའི་
སངས་རྒྱས་ཀྱི་འབྲས་བུ་འཐོབ་ཅིང་། བོན་ཉིད་སྐྱེ་བ་མེད་པའི་ངང་ལ་མཉམ་ཞིང་
བོན་སྐུ་འཐོབ་པར་འགྱུར་རོ། །འབྲིང་ནི་བར་ཀྱི་བསྐལ་པ་གཅིག་ལོན་ནས། ཕུང་པོ་
ལྷག་མ་མ་ལུས་པར་གཞའ་འོད་དུ་སྣང་ནས་སངས་རྒྱས་ཏེ། ལོངས་སྤྱོད་རྫོགས་པའི་
ཞིང་དུ་གསལ་ཏེ་ལོངས་སྤྱོད་རྫོགས་པའི་སྐུ་འཐོབ་པར་འགྱུར་རོ། །ཐ་མ་ནི་བསྐལ་
པ་ཆེན་པོ་གཅིག་ནས། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་ལྷགས་ནས་སངས་
རྒྱས་ཏེ། ཅིར་ཡང་སྤྲུལ་པའི་སྐུ་བྱེ་བ་ཕྲག་བརྒྱར་འགྱེད་ཅིང་། འགྲོ་བ་སེམས་ཅན་གྱི་
དོན་ནུས་པ་རུ་འབྱུང་ངོ༌། །དེ་ནི་རབ་ཏིང་འཛིན་འགོག་པ་རུ་ཉམས་སུ་ལེན་པའོ། །
འབྲིང་དཀའ་བ་མཐར་ཕྱིན་དུ་ཉམས་སུ་ལེན་པ་ནི། ཚེའི་དུས་ལ་བཟུང་སྟེ། དཀའ་
ཐུབ་ཀྱི་སྡོམ་པ་མཐར་ཕྱིན་པར་བསྐྱེལ་ན། སྐྱེ་བ་གཅིག་གིས་སངས་རྒྱས་ཀྱི་འབྲས་བུ་
ལྡོག་པ་མེད་པར་གྲུབ་ནས། ཚོགས་རྫོགས་སྒྲིབ་པ་སྦྱོངས་ཤིང་། ལམ་གོང་འཕེལ་དུ་
འགྲུབ་པའོ། །ཐ་མས་ལོ་ཟླ་ཞག་གྲངས་ལ་འཛིན་པ་ནི། ལོ་སྐོར་དང་། ཟླ་བ་དྲུག་
དང་། ཞག་བཞི་བཅུ་ཞེ་དགུ་དང་། ཞག་བདུན་དང་། ལྔ་གསུམ་དང༌། ཞག་གཅིག་
275



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་སོགས་པ་སྟེ། དུས་དང་གནས་སྐབས་ཀྱི་དམ་བཅའ་བཞག་ནས་བསྲུང་ན། དེ་
ཡང་དོན་དང་ཡོན་ཏན་ནི། ལོ་གཅིག་ལ་རྩ་བ་བཞི་ལས་གྱེས་པའི་ཁྲིམས་མ་ཉམས་
པར་བསྲུང་བ་དང་། ཟླ་བ་གཅིག་ལ་དཀའ་ཐུབ་རྣམ་པར་དག་པས་ཁྲིམས་བསྲུང་
བ་དང་གཉིས། ཟླ་བ་གཅིག་གིས་བསྲུངས་པས་བསོད་ནམས་ཆེའོ། །དེ་བཞིན་དུ་ལོ་
ཟླ་དང་ཞག་གྲངས་གར་ལྕོགས་སུ་དམ་བཅའ་ལ་བསྲུངས་པས། བསྐལ་པ་འཇིག་པ་
དུས་ཀྱི་འཁོར་ལོའི་དུས་སུ། ནད་ཀྱི་བསྐལ་པ་དང་། མུ་གེའི་བསྐལ་པ་དང་། མཚོན་
གྱི་བསྐལ་པ་དང་། སྲེག་བྱེད་མེའི་བསྐལ་པ་དང༌། གཡོ་བྱེད་རླུང་གི་བསྐལ་པ་དང་།
སྡུད་བྱེད་ཆུའི་བསྐལ་པ་དང་། བསྐལ་པ་ཆེན་པོ་དེ་དག་གི་སྡུག་བསྔལ་ལས་གྲོལ་
ཞིང་ཐར་ནས་བདེ་བ་ཆེན་པོ་དང་བཅས་ཏེ། ཐར་པ་རིན་པོ་ཆེའི་འབྲས་བུ་འཐོབ་
པར་འགྱུར་རོ། །དེའི་ཕྱིར་ན། གང་ཞིག་ཕྱི་རབས་ཀྱི་གང་ཟག་རིགས་ཀྱི་བུ་དང་
རིགས་ཀྱི་བུ་མོ་དག །གཤེན་གྱི་སྲུང་ཁྲིམས་རྣམ་པར་དག་པ། དཀའ་བ་ཐུབ་པའི་
ཚུལ་ལ་གནས་པ་དེ་ནི། ཤིན་ཏུ་རིག་ཅིང་རྟོགས་པར་བྱའོ། །ཞེས་བཀའ་སྩལ་ནས།
ངང་པའི་རྒྱལ་པོ་གཙོ་འཁོར་ཁྲི་དྲུག་སྟོང་རབ་ཏུ་བྱུང་ནས། དཀའ་བ་ཐུབ་པའི་དོན་
ལ་གནས་པར་མཛད་དོ། །
༧ དེ་ནས་དེའི་ཚེ་ངང་པའི་རྒྱལ་པོ་ཁྲི་བརྟན་ཚུལ་མཛེས་ཞེས་བྱ་བས། སྟོན་པ་
ལ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་ངང་པའི་
སྡེ་རིགས་རྣམས་དང་། ཉིད་ནི་སྔོན་ནས་སྨོན་ལམ་ཅི་ལྟ་བུ་ཞིག་གིས་འབྲེལ་ཞིང་།
ད་ལྟ་ཚུལ་ཁྲིམས་ཀྱི་གྲོགས་དང་འཁོར་དུ་གྱུར་པ་ལགས། ཞེས་གསོལ་ཏོ། །དེ་ལ་
སྟོན་པས་བཀའ་སྩལ་པ། ཉོན་ཅིག་འདབ་ཆགས་ཀྱི་དཀའ་ཐུབ་དམ་པ་དེ་ནི་འདི་
ལྟ་སྟེ། སྔོན་བསྐལ་པ་ལེགས་པར་བཀྲམ་པ་ཞེས་བྱ་བའི་དུས་ན། སངས་རྒྱས་སྟོན་
པ་ཡོངས་དག་རྒྱལ་བ་ཞེས་བྱ་བས། སེམས་ཅན་རྣམས་འཚོ་སྐྱོང་སྟེ། དེའི་དུས་སུ་མི་
276



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
མཇེད་ཀྱི་འཇིག་རྟེན་གང་བ་རྒྱན་ཞེས་བྱ་བའི་སྟོང་གསུམ་གྱི། ཡུལ་ག་ན་གོ་ཏ་བྱ་བ་
རུ། ཡབ་རྒྱལ་པོ་ལྷ་དབང་ཡོན་ཏན་སྐྱོང་དང་། ཡུམ་བཙུན་མོ་དྲ་བྱི་ལ་བ་མ་བྱ་བ་
གཉིས་ལས། སྲས་རྒྱལ་བུ་འོད་བཟང་དང་། འོད་སྐྱོང་ཞེས་བྱ་བ་གཉིས་ཡོད་དོ། །དེ་
ལས་རྒྱལ་བུ་འོད་བཟང་ནི། རྒྱལ་གྱི་རྒྱལ་ས་གནོན་པར་འདོད་ཀྱང་། ཤིན་ཏུ་ཡང་མ་
མོས་པར་ཡུལ་དེའི་ལྷོ་ཕྱོགས་དཔའ་བོ་གང་ག་རི་བྱ་བར། གཡུང་དྲུང་སེམས་དཔའ་
དཔལ་ལྡན་དོན་ཡོད་ཞེས་བྱ་བའི་མདུན་དྲུང་དུ་རབ་ཏུ་བྱུང་ནས། ཡབ་ཀྱི་རྒྱལ་སློད་
རྣམས་སྦྱིན་པར་བཏང་ཞིང་། རྒྱལ་ཁམས་ཀྱང་དགེ་བ་ལ་བཀོལ་བར་བྱ་བསམ་སྟེ་
སྨྲས་པ། གསོན་དང་རྒྱལ་པོ་ཡབ་ཡུམ་འཁོར་ཚོགས་རྣམས། འཇིག་རྟེན་འདི་བདེན་
མི་རྟག་སྐད་ཅིག་མ། རྒྱལ་པོ་བྱ་བ་ང་རྒྱལ་དྲེགས་པའི་དབང་། རྒྱལ་སློད་བྱ་བ་ཉོན་
མོངས་སྡུག་བསྔལ་རྒྱུ། རྒྱལ་ཁྲིམས་བྱ་བ་གཞན་སྡིག་རང་ལ་འགེལ། བཙུན་མོ་བྱ་
བ་བྱ་འཕུར་རྙི་ལ་འཛིན། བུ་ཚ་བྱ་བ་ལན་ཆགས་ཁ་འགྲམ་ཚེར། འདི་ཡི་ལས་སྤྱོད་
ཤིན་ཏུ་སྡུག་བསྔལ་བས། ངེད་རང་སྲས་བློན་རྒྱལ་འཁོར་ཡབ་ཡུམ་བཅས། མི་དགེའི་
ལས་འདི་སྤང་ལ་རབ་ཏུ་བྱུང་། འདུ་འཛི་འདི་དག་གང་འདོད་སྦྱིན་པས་ཁྱེར། ཞེས་
གསུངས་ནས་རྒྱལ་སློད་ཀུན་སྦྱིན་པར་བཀྱེ་ཞིང་། རྒྱལ་ཁམས་ཀྱང་དགེ་བ་ལ་བཀོལ་
ལོ། །
དེ་ལ་དེའི་ཚེ་རྒྱལ་བུ་འོད་སྐྱོང་ཤིན་ཏུ་ཡང་མ་དགའ་བར་གྱུར་ནས་ཡབ་ཡུམ་
དང༌། འཁོར་རྣམས་ལ་སྨྲས་པ། ཉོན་ཅིག་རྒྱལ་པོ་ཡབ་ཡུམ་བློན་འཁོར་རྣམས།
ངེད་ཅག་སྤུན་ཟླ་མཉམ་པོར་སྐྱེས་པ་ལ། ཁོ་ཡི་རྒྱལ་སློད་གང་འདོད་སྤྱོད་ཡུལ་བྱེད།
ང་ལ་དབང་བྱར་བྲན་ཁོལ་ཙམ་ཞིག་མེད། ཐམས་ཅད་ཁོ་ཡིས་དབང་སྒྱུར་དབང་
ལ་འདེབས། ལར་ཡང་འཇིག་རྟེན་ཟས་ནོར་ལོངས་སྤྱོད་ཚོགས། རྩོལ་ཞིང་བསྒྲུབས་
དང་བསྒྲུབ་ཅིང་བསགས་པ་ལ། དགེ་བ་ཟེར་ནས་མི་བདེན་ལོག་ཚིག་སྨྲ། གཏོར་
277



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཞིང་སྤྱད་དང་མེད་ཅིང་བརླག་པར་བྱས། དེ་ཕྱིར་ཁོ་ལ་ཅི་བྱེད་དབང་མེད་པར།
ཡབ་ཡུམ་འཁོར་དང་རྒྱལ་སློད་བཅས་པ་རྣམས། བདག་གིས་ཅི་བྱེད་དབང་བྱར་ཆེ་
བ་དགོས། གལ་ཏེ་བདག་གིས་དབང་བྱར་མི་ཆེ་ན། ཡབ་ཡུམ་འཁོར་བཅས་བདག་
གི་ཁྲིམས་ལ་གཏུགས། དེས་ན་རྒྱལ་ཁམས་འཇིག་རྟེན་བརླག་ལ་ཁད། གཞན་དག་
རྒྱལ་པོའི་སྔུན་དུ་ངོ་རེ་ཚ། སྐྱེས་པ་ཕོ་ལུས་འདྲ་འདྲ་ཡིན་པ་ལ། འདི་འདྲའི་ལས་སྤྱོད་
ཟ་མ་རེ་སྙིང་ན། ཞེས་ཟེར་ནས། ཁོ་ནི་ཤིན་ཏུ་གཏུམ་དྲག་ལ་ང་རྒྱལ་བ་ཞིག་ཡོད་
པས། རྒྱལ་བུ་གཅེན་པོ་དང་འཁོར་རྣམས་ཀྱི་དགེ་བའི་གེགས་ཤིང་བྱས་ཏེ། རྒྱལ་
ཁམས་ཐམས་ཅད་ཁྲིམས་འོག་ཏུ་བཅུགས་ནས། ཅི་བྱེད་དུ་མ་སྟེར་རོ། །དེ་ལ་རྒྱལ་པོ་
ཡབ་ཡུམ་གྱིས་སྨྲས་པ། གསོན་དང་རྒྱལ་བུ་གཅུང་པོ་འོད་སྐྱོང་ལགས། གཅེན་པོའི་
གང་གསུང་བཀའ་ལ་ཉན་པ་དང་། ཐར་ལམ་དགེ་བའི་གེགས་ཤིང་མི་བྱེད་འཐད།
འུ་བུའི་རྒྱལ་ཁམས་འདི་དག་སྟོང་པ་ཡིས། ཁམས་གསུམ་འཁོར་བའི་འཇིག་རྟེན་
སྟོང་དོགས་མེད། རྒྱལ་བུ་ཐུགས་ཆུང་མི་འཚལ་རང་དོན་སྒྲུབས། རང་དོན་བསྒྲུབ་
དང་གཞན་དོན་ཤུགས་ཀྱིས་འབྱུང་། གཅེན་པོས་དགེ་བ་སྤྱོད་ལ་ཚིག་མ་སྨྲ། རབ་ནི་
གཅེན་པོས་གང་གསུང་བཀའ་ལ་ཉོན། ཐམས་ཅད་ཀུན་ཀ་རབ་ཏུ་བྱུང་བར་འཐད།
འབྲིང་ནི་ཉིད་ཀྱི་རྒྱལ་སྲིད་འཁོར་སྐྱོངས་ལ། བདག་ཅག་བཞིན་དུ་དགེ་ལ་གཞོལ་
བར་འཐད། ཐ་མ་ཅིས་ཀྱང་དགེ་བར་མི་སྤྱོད་ཀྱང་། སེམས་ཅན་འདི་ཙམ་ཁྲིམས་ལ་
མི་གཏུགས་འཚལ། ཞེས་གསུངས་སོ། ། །
དེ་ལ་ཡང་རྒྱལ་བུས་སྨྲས་པ། རྒྱལ་པོ་ཡབ་ཡུམ་མཆིད་ཚིག་མ་སྨྲ་དང་། ཕ་མ་
རྒན་རྒོན་རྒས་ན་བྱིས་པའི་བློ། རྒན་རྒོན་གཅོས་པའི་སྙིང་རྩ་འདྲེ་ཡིས་བསྐུལ། བྱེད་
པའི་བློ་ཁར་བློ་རྐུན་འགོང་པོ་ཞུགས། ཅི་ལྟར་བྱས་ཀྱང་རྒྱལ་བུ་གཅེན་ལ་ཕྱོགས།
རྒྱལ་བུ་གཅིག་པུས་བྱ་བ་ཅི་བྱེད་སྤྱོད། འཁོར་འབངས་རང་ཁའི་སྤྱོད་པ་ངེས་མི་
278



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
བཅོལ། ཅི་ཙམ་ལས་འདི་ཞེ་ལ་སྨེ་བ་དང་། སྤུན་ཟླ་རེད་པས་དམེ་རུ་འགྱུར་སྙམ་སྟེ།
དེ་འདྲའི་བྱ་བ་ཅི་འཐད་བྱེད་དུ་བཅོལ། མིན་ན་རྒྱལ་བུ་ཉིད་ཀྱང་ཁྲིམས་ལ་གཏུགས།
ཆེན་པོ་ཁྲིམས་ལ་གཏུགས་ན་གཅོད་ལུགས་ཡོད། བྲན་ཁོལ་སྟོང་བས་ཆེན་པོ་གཅིག་
འགལ་ཆེ། དེ་སྟེ་གཞན་དག་རྒྱལ་ཁམས་རྣ་ལ་སྙམ། ད་ཡང་ཡབ་ཡུམ་མཆིད་ལ་ང་
མི་ཉན། རྒྱལ་བུ་རང་ཡང་ཅི་ཙམ་སྨེ་འགྱུར་བས། འདི་བས་ཕ་རོལ་རྒྱལ་ཁམས་ཞིག་
ཏུ་གཤེགས། འཁོར་རྣམས་གཅིག་ཀྱང་རྗེས་སུ་མ་འབྲོངས་ཤིག །གལ་ཏེ་འབྲངས་ན་
ཉེས་པ་བལྟབ་འགྱུར་ཡོད། ཡབ་ཡུམ་གཉིས་ཀྱང་ཕོ་བྲང་དབེན་པར་བཞུགས། དེ་
ན་ལས་སྤྱོད་རང་ཉིད་ཅི་དགར་མཛོད། མི་དགའ་ཅིས་ཀྱང་གཅེན་གྱི་རྗེས་འབྲང་
ཡང་། བདག་ལ་འགལ་མེད་ཁྱོད་རང་གང་མོས་གྱིས། ཅི་ཙམ་མི་སྨྲ་དྲིན་ཅན་ཕ་མ་
ཡིན། ཞེས་གསུངས་ནས་ཉན་དུ་མ་བཏུབ་བོ། །དེ་ལ་རྒྱལ་བུ་གཅེན་པོས་དགོངས་པ།
ཡུལ་འདིར་འདུག་ན་དགེ་བ་ལ་གེགས་དང་བར་ཆད་དུ་འབྱུང་ཞིང༌། གཡུང་དྲུང་
སེམས་དཔའི་སྤྱོད་པ་ལ་འཇིག་རྟེན་འཁོར་བའི་ཆགས་སྡང་དུ་འགྲོ་བར་རིགས་ཏེ།
ད་ལྟ་རྒྱལ་ཁམས་དགེ་བ་ལ་མ་འཁོད་ཀྱང་། བདག་ལ་ཤིན་ཏུ་མོས་པ་དང་ལྡན་པའི་
སྟོབས་ཀྱིས། ཕྱིས་འབྱུང་གི་སྨོན་ལམ་བཟང་པོར་གདབ་ལ། གཞན་དག་གི་གནས་
དབེན་ས་ཞིག་ཏུ་འགྲོ་ནས། རང་དོན་གྱི་དགེ་བ་མཐར་ཕྱིན་དུ་བྱ་བ་རུ་དགོངས་ཏེ་
སྨོན་ལམ་གསུངས་པ། བདག་ནི་ད་ལྟ་རྒྱལ་པོའི་བུར་སྐྱེས་ཤིང་། ཆེན་པོའི་དུས་ལ་
ཆེན་པོའི་དགེ་སྟོབས་ཀྱིས། རྒྱལ་ཁམས་མངའ་རིས་དགེ་ལ་འགོད་པ་དང༌། དྲིན་
ཆེན་ཡབ་ཡུམ་སྐུ་དྲིན་བསབ་པ་དང་། གཡུང་དྲུང་བསྟན་པ་རྒྱ་ཆེར་སྤེལ་སྙམ་ཀྱང་།
རྒྱལ་བུ་གཅུང་པོས་དགེ་ལ་གེགས་ཤིང་བྱས། ཅི་ཙམ་བྱས་ཀྱང་གཅུང་པོའི་ཚིག་
བཞིན་དུ། སྤུན་ཟླ་མཉམ་པོར་སྐྱེས་པས་འགལ་མི་རུང་། དེ་ཕྱིར་བདག་ནི་རྒྱལ་
ཁམས་གཞན་དག་ཏུ། དབེན་པའི་གནས་སུ་གཅིག་བུར་དགེ་སྤྱོད་འགྲོ། ད་ལྟའི་དུས་
279



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
འདིར་འགལ་གྱུར་བྱས་པའི་ཚོགས། དུས་ཀྱི་བསམ་ངན་སྦྱོར་བ་མ་ཡིན་པར། ནམ་
ཞིག་བསྐལ་པ་མ་འོངས་ཐ་མའི་དུས། བདག་ནི་དག་པ་དགེ་ལ་མོས་སྤྱོད་པས། སྒྲིབ་
གཉིས་བྱང་ཞིང་ཚོགས་གཉིས་རབ་རྫོགས་ནས། འདྲེན་པའི་སྟོན་པ་ཉིད་དུ་གྱུར་
པར་ཤོག །འདྲེན་པའི་སྟོན་པ་ཉིད་དུ་གྱུར་ནས་ཀྱང་། སློབ་དཔོན་དམ་པ་ཉིད་དང་
མཇལ་བར་ཤོག །སློབ་དཔོན་དམ་པ་ཉིད་དང་མཇལ་ནས་ཀྱང་། སྔོན་གྱི་ལས་འཕྲོ་
བོན་ལ་ལེན་པ་ཡི། རྣམ་དག་འདུལ་བའི་མཛད་པ་མཐར་རྫོགས་ཤོག །བདག་ལ་
མོས་ཤིང་དད་པའི་འཁོར་འབངས་རྣམས། ད་ལྟ་དགེ་ལ་སྤྱོད་དབང་མ་སྟེར་ཀྱང་། །
བདག་ཉིད་འདུལ་བ་ཁྲིམས་ཀྱི་མཛད་པའི་དུས། འཁོར་གྱི་དམ་པ་དང་པོ་ཉིད་གྱུར་
ནས། རྣམ་དག་དཀའ་ཐུབ་སྤྱོད་པ་མཐར་ཕྱིན་ཏེ། སྐྱེ་བ་གཅིག་ནས་རྫོགས་སངས་
རྒྱ་བར་ཤོག །བདག་གི་ཡབ་ཡུམ་དགེ་ལ་འདུན་པ་ཡང་། བདག་ཉིད་འདྲེན་པའི་
སྟོན་པར་གྱུར་པའི་ཚེ། ད་ལྟའི་ལས་འཕྲོས་ཡབ་དང་ཡུམ་དུ་ཤོག །རྒྱལ་བུ་དགེ་བའི་
གེགས་ཤིང་བྱེད་པ་ཡང་། ལས་ཀྱི་རྣམ་པར་སྨིན་པ་ཅིར་འོང་ཡང་། བདག་ཉིད་
རྣམ་དག་དཀའ་ཐུབ་མཛད་པའི་དུས། འབུལ་བ་དེ་དག་ཉིད་ཀྱིས་འདུལ་ནས་ཀྱང་།
འཁོར་གྱི་དམ་པར་དང་པོ་ཉིད་གྱུར་ཤོག །ཅེས་གསུངས་ནས་སྨོན་ལམ་བཏབ་
སྟེ། ཡུལ་དེའི་ལྷོ་ཕྱོགས་སུ་རི་བོ་ཙན་དན་ནགས་ཁྲོད་ཅན་དབེན་པར་བྱོན་ནས།
དགོངས་པ་ཐང་བཅད་དེ་བསྒོམ་མོ། །སླད་ན་རྒྱལ་བུ་གཅུང་པོ་ནི་ཡབ་ཀྱི་རྒྱལ་ས་
འཛིན་ཅིང་ཁྲིམས་ཀྱིས་བྱ་བ་ལ་འཇུག་གོ །འཁོར་རྣམས་ཀྱང་རྒྱལ་བུའི་བཀའ་ཁྲིམས་
ཅི་ལྟར་དམ་ཀྱང་། བློན་པོ་རིག་པ་དང་ལྡན་པ་བྷ་བ་བྷ་ཏི་བྱ་བ་དགེ་བའི་དེད་
དཔོན་ལྡན་པ་ཞིག་དང་། འཁོར་འབངས་ཕྱེད་ཙམ་ནི་དགེ་བའི་ལས་ལ་སྤྱོད་དོ། །
འཁོར་འབངས་ཕྱེད་ཙམ་ནི་རྒྱལ་བུ་ལོག་པའི་ཕྱོགས་སུ་ཕྱོགས་ནས་སྡིག་པའི་ལས་ལ་
སྤྱོད་དོ། །ངང་པའི་རྒྱལ་པོ་ལགས། དེ་ལྟར་ལས་ཀྱི་སྨོན་ལམ་གྱི་མཐའ་བཙན་པས།
280



༼ད༽
མདོ་སྡེ།
དཀའ་ཐུབ་མཐར་ཕྱིན་གྱི་མདོ།
སྔོན་གྱི་རྒྱལ་པོ་ལྷ་དབང་ཡོན་ཏན་སྐྱོང་ནི། ད་ལྟའི་ཡབ་རྒྱལ་བོན་ཐོད་དཀར་ཉིད་
དོ། །སྔོན་གྱི་རྒྱལ་མོ་ཏྲ་བྱི་ལ་བ་མ་ནི། ད་ལྟའི་ཡུམ་ཡོ་ཕྱི་རྒྱལ་བཞད་མ་ཉིད་དོ། །
སྔོན་གྱི་རྒྱལ་བུ་འོད་བཟང་ནི། ད་ལྟའི་སྟོན་པ་བདག་ཉིད་དོ། །སྔོན་གྱི་རྒྱལ་བུ་འོད་
སྐྱོང་ནི། ད་ལྟའི་བདུད་ཁྱབ་པ་ཉིད་དོ། །སྔོན་གྱི་གཡུང་དྲུང་སེམས་དཔའ་དཔལ་
ལྡན་དོན་ཡོད་ནི། ད་ལྟའི་དྲང་སྲོང་ལེགས་ལྡན་རྒྱལ་བ་ཉིད་དོ། །སྔོན་གྱི་བློན་པོ་བྷ་
བ་བྷ་ནི། ད་ལྟའི་ངང་པའི་རྒྱལ་པོ་ཁྱོད་ཉིད་དོ། །སྔོན་གྱི་བདག་ལ་དད་པའི་འཁོར་
རྣམས་ནི། ད་ལྟའི་ངང་པའི་བཙུན་པ་ཁྲི་དྲུག་སྟོང་ཉིད་དོ། །ད་ཡང་ཁྱེད་རྣམས་
ནི་སྔོན་གྱི་སྨོན་ལམ་གྱི་དབང་གིས་དཀའ་བ་མཐར་ཕྱིན་ཏེ། ད་ལྟའི་སྐྱེ་བ་འདི་ནས་
སངས་རྒྱས་སྟེ་འགྲོའོ། །འཁོར་རྣམས་སྔོན་གྱི་རྒྱུ་འབྲས་དེ་ལྟར་ཡིན་ཞེས་སྟོན་པས་
བཀའ་སྩལ་པས། ངང་པའི་རྒྱལ་པོ་ལ་སོགས་འཁོར་རྣམས་ཀྱང་། ཤིན་ཏུ་སྤྲོ་བ་སྐྱེས་
ནས་གཤེན་གྱི་སྲུང་ཁྲིམས་དཀའ་ཐུབ་རྣམ་པར་དག་པ་ལ་སྤྱོད་དོ། །
༧ དེ་ནས་ཡང་སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། འགྲོ་བ་
སེམས་ཅན་གྱི་དོན་དུ་དཀའ་བ་རྣམ་པ་གསུམ་མཐར་ཕྱིན་པར་མཛད་དེ། དེ་ཡང་
སུམ་ཅུ་རྩ་གསུམ་གྱི་གནས་སུ། རྣམ་དག་ལྷའི་དཀའ་ཐུབ་མཐར་ཕྱིན་ནས། རྒྱལ་
ཆེན་རིགས་བཞིའི་གནས་སུ་བབས་ཏེ། གསེར་གྱི་རི་བདུན་གྱི་རྩེ་མོར། རི་བོ་གཉའ་
ཤིང་འཛིན་གྱི་ཁ་ཁྱེར། མུ་ལེ་དྲུམ་ཤིང་གི་ཚལ་ལ། སྤྲེལ་བུའི་རྒྱལ་པོ་ཧ་ནུ་མ་དྷ་དང་
ཐབས་ཅིག་ཏུ་བཞུགས་ཏེ། ད་ཡང་དྲི་མེད་རྒྱལ་གྱི་དཀའ་ཐུབ་ཅེས་བྱ་བ། གཡུང་
དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་ཅིང་། དྲི་མ་མེད་པའི་ཚུལ་ནི་ཕྱིའི་ཚུལ་
དང་ནང་གི་ཁྲིམས་གོང་ལྟར་ཟུང་དུ་འབྲེལ་ཅིང་། བཞུགས་ཚུལ་དང་སྤྱོད་ལམ་
ནི། ཤིང་མུ་ལེ་དྲུམ་ཤིང་གི་བསིལ་གྲིབ། བྱང་ཆུབ་ཤིང་གི་སྤྱིལ་པོ་ན་བཞུགས་ཏེ། དེ་
ཡང་རྒྱལ་ཆེན་རིགས་བཞིའི་ལྷ་རྣམས་ལ་གབ་ཅིང་སྦ་བའི་ཚུལ་དུ་ཉི་མོ་ཧ་ནུ་མ་དྷ་
28



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྤྲེལ་བུའི་ཆ་བྱད་དུ་བཞུགས་ཤིང་། ནུབ་མོ་མི་ཡི་ཆ་ལུགས་སུ་བཞུགས་ཏེ། དེ་ཡང་
ཞག་གཅིག་ཉིན་མཚན་དུས་དྲུག་ཏུ་གཅོད་ཅིང་། ཐོ་རངས་བདེ་བར་གཤེགས་པའི་
བཀའ་རྒྱུད་ལ་ཁ་ཐོན་དང་མཆོད་བརྗོད་དུ་བྱ་ལ། ནམ་ལངས་ཁྲུས་དང་གཙང་སྦྲའི་
སྒོ་ནས་དག་པར་རབ་ཏུ་འཇུག །ཉི་མའི་རྩེ་ལ་ཕྱག་དང་བཤགས་པ་མཛད་ཅིང་།
བདེ་བར་གཤེགས་པའི་ཚོགས་ལ་མཆོད་པ་འབུལ་ལོ། །ཉི་མ་དྲོས་ན་ཁ་ཟས་ཀྱི་བྱ་
བ་མཛད་དེ། ཤིང་ཏོག་གི་འབྲུ་མ་རེ་ནི་མུ་ལེ་དྲུམ་ཤིང་དགང་བུའི་ནང་དུ། ཤིང་
ཏོག་གི་འབྲས་བུ་བརྒྱ་རྩ་བརྒྱད་ཡོད་པའི་འབྲུ་མ་རེ་དང་། ཤིང་ལོའི་སྟེང་དུ་ཆར་པ་
དང་ཁ་བ་ཆགས་པའི་ཆུ་ཐིགས་པ། ཕྱག་མཐིལ་གཡོན་པའི་ཁྱོར་བ་གདངས་པའི་
གང་གསོལ་ནས་ཟས་ཀྱི་བྱ་བ་མཛད་དོ། །ཉི་མ་དྲོས་ནས་ཕྱེད་ཀྱི་བར་ལ། བདེ་བར་
གཤེགས་པའི་སྐུ་གདུང་བཞེངས་པ་དང་། སཱརྩྭ་གདབ་པ་དང་། ཆུ་སྦྱིན་གཏོང་བ་
རྣམས་མཛད་དོ། །ཕྱེད་ནས་དགོངས་མོའི་བར་ལ་གདན་གཅིག་ཏུ་བཞུགས་ཏེ། སྙིང་
པོ་རྣམ་གསུམ་རིམ་པར་བཟླའོ། །དགོང་མོ་ནས་སྲོད་ཀྱི་བར་ལ། འབྱུང་པོ་དང་ལན་
ཆགས་ཀྱི་ཚོགས་ལ་གླུད་ཀྱི་གཏོར་མ་གཏོང་བ་དང༌། བསྔོ་བ་དང་སྨོན་ལམ་གྱི་རྒྱས་
གདབ་པར་མཛད་དོ། །སྲོད་ནས་ནམ་གུང་དུ་མ་ཕྱིན་གྱི་བར་ལ། ཏིང་ངེ་འཛིན་ལ་
མི་གཡོ་བར་བཞུགས་ཤིང་། དགུང་ནས་ཐོ་རངས་ཀྱི་བར་ལ་ཅོག་བུའི་ཚུལ་བསྙེལ་
ནས་གཟིམས་སོ། །དེ་ལྟར་ཉིན་མཚན་དུས་དྲུག་ཏུ་བཅད་ཅིང་། སྤྲེལ་བུའི་དཀའ་
ཐུབ་ལོ་གཅིག་མཛད་དོ། །
དེ་ནས་དེའི་ཚེ་དེའི་དུས་ན། སྤྲེལ་བུའི་རྒྱལ་པོ་ཧ་ནུ་མ་དྷ་དང་། སྤྲེལ་བུའི་སྡེ་
ཚོགས་ལྔ་སྟོང་ལྔ་བརྒྱ་ཚོགས་ནས། སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་ནི་འཚལ།
མཆོད་པ་ནི་ཕུལ། མེ་ཏོག་ནི་གཏོར་ནས། སྤྲེལ་བུའི་རྒྱལ་པོས་གསོལ་པ། སྟོན་པ་
རྣམ་པ་ཐམས་ཅད་མཁྱེན་པ་ཡི། འགྲོ་བའི་དཔལ་གྱུར་འཇིག་རྟེན་སྒྲོན་མ་ལགས།
282



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
༼ད༽
འཇིག་རྟེན་འཁོར་བར་ཁྱིམ་སྤངས་རབ་བྱུང་ནས། འོག་མིན་གནས་སུ་དག་པའི་
ཁྲིམས་ནོད་ཅིང་། གནས་རིགས་ཆེན་པོ་བཞི་ལ་བབས་ནས་སུ། རྩ་གསུམ་གནས་
མཆོག་མེ་ཏོག་གླིང་དཀྱིལ་དུ། རྣམ་དག་ལྷ་ཡི་དཀའ་ཐུབ་མཐར་ཕྱིན་ནས། ད་ལྟ་
རྒྱལ་ཆེན་རིགས་བཞིའི་གནས་སུ་བབས། ལྗོན་ཤིང་ནགས་ཚལ་བྱང་ཆུབ་སྤྱིལ་པོ་
ན། དྲི་མེད་དཀའ་ཐུབ་ཨེ་མ་ངོ་མཚར་ཆེ། འཇིག་རྟེན་ཁམས་ན་སེམས་ཅན་མང་
ལགས་ཀྱང༌། བདག་ཅག་ཧ་ནུ་མ་དྷའི་སྡེ་ཚོགས་རྣམས། བསམ་པའི་ཤེས་རྒྱུད་གྲུང་
བ་གཞན་ལས་དཔག །ད་ལྟའི་དུས་འདིར་ལས་འཕྲོ་སྐལ་བར་ལྡན། རྣམ་པ་ཐམས་
ཅད་མཁྱེན་པའི་སྟོན་པ་ལགས། ལྷ་དང་ཀླུ་དང་མི་ལ་སོགས་པ་ཡི། སློབ་བུ་འབུམ་
ཕྲག་མཐའ་ཡས་མང་ལགས་ཀྱང་། ཚུལ་ཁྲིམས་གྲོགས་ལ་སྤྲེལ་བུའི་རྒྱལ་པོ་མཛེས།
བདག་ཅག་ཉིད་ཀྱི་རྗེས་སུ་གཞོལ་ལགས་ཀྱིས། བདག་ཅག་རྣམས་ལ་བཀའ་ཡི་
གནང་བ་དང༌། འཕྲུལ་ངག་བདེན་པའི་བོན་ཞིག་བཀའ་སྩལ་འཚལ། ཞེས་གསོལ་
ནས། ཀུན་གྱིས་ཐལ་མོ་སྤྱི་བོར་སྦྱར་ནས་ཕྱག་བགྱིད་དོ། །དེ་ལ་སྟོན་པས་བཀའ་སྩལ་
པ། ཉོན་ཅིག་སྤྲིལ་བུའི་རྒྱལ་པོ་ལ་སོགས་འཁོར། འཁོར་བ་སེམས་ཅན་ཉོན་མོངས་
མ་རིག་པ། ཚེ་རབས་ཐོག་མ་དཔག་ཏུ་མེད་པ་ནས། རང་རིག་ཡེ་ཤེས་དོན་དམ་
མ་རྟོགས་ཤིང་། ཉོན་མོངས་དུག་ལྔ་འཁྲུལ་བའི་དབང་གྱུར་ནས། ཁམས་གསུམ་རྒྱུ་
དྲུག་བར་མ་དོ་རུ་འཁྱམས། སྐྱེ་རྒ་ན་འཆིའི་ཆུ་བོ་བཞི་ལ་བརྒྱུད། སྡུག་བསྔལ་ཉོན་
མོངས་ཡ་བཞི་ཟུང་བརྒྱད་མྱོང་། འབྲས་བུ་རྣམ་སྨིན་ངན་སོང་གསུམ་དུ་སྐྱེ། གཏན་
དུ་ཐར་མེད་སེམས་ཅན་སྙིང་རེ་རྗེ། སྒོས་སུ་བྱ་བྱེད་སྤྲེལ་བུའི་སྡེ་ཚོགས་རྣམས། མི་
མིན་མི་འདྲ་ང་རྒྱལ་ཤིན་ཏུ་ཆེ། ཁྲོ་གཏུམ་བཞིན་ལོག་བྱ་བས་ཤིན་ཏུ་བྲེལ། གཞན་ལ་
ཕྲག་དོག་རང་ལ་ཚིག་པ་ཟ། སྤྲེལ་བུའི་སྡེ་ཚོགས་འཕྱོར་འཕྱར་འཕྱ་གཡེང་ཆེ། འཇིག་
རྟེན་ཚེ་འདི་གཡེང་སྐྱོང་ཡེང་ལ་ཟད། དགེ་བར་འཕེལ་དང་སྡིག་པར་འགྲིབ་ཏུ་མེད།
283



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐྱབས་མེད་མ་རིག་སེམས་ཅན་སྙིང་རེ་རྗེ། ཚེ་རབས་སྔོན་གྱི་སྡུག་བསྔལ་སུན་ནས་སུ།
ད་ལྟ་དག་པའི་གནས་དང་ཞིང་ཁམས་འདིར། སྟོན་པ་སངས་རྒྱས་བདག་ཉིད་ཞལ་
མཐོང་ན། གཡུང་དྲུང་བོན་སྤྱོད་སྐལ་བ་ལྡན་དུས་སུ། འབད་དེ་བླ་མེད་བྱང་ཆུབ་
བསྒྲུབ་པར་གྱིས། འབད་དེ་བླ་མེད་བྱང་ཆུབ་བསྒྲུབ་པ་ལ། འཇིག་རྟེན་འཁོར་བའི་
ལས་སྤྱོད་རྒྱབ་ཏུ་བསྐྱུར། འཁོར་བའི་གནས་ནས་ཐར་པར་རབ་ཏུ་བྱུང་། མི་དགེའི་
སྡིག་སྤོངས་དགེ་བའི་ལས་ལ་སྤྱོད། ལྟ་བ་ཡས་ཕུབ་སྤྱོད་པ་མས་ཡར་འཛེགས། སྙིང་
རྗེའི་གཞི་ཟུངས་ཕ་རོལ་ཕྱིན་བཅུར་སྤྱོད། བདག་གི་རྗེས་སུ་འཇུག་ཅིང་འབྲང་འགྱུར་
ན། དག་པའི་དཀའ་ཐུབ་རྣམ་པ་གསུམ་ཡིན་ཏེ། གཉིས་པ་དྲི་མེད་རྒྱལ་གྱི་དཀའ་
ཐུབ་སྟེ། དྲི་མེད་མཁན་སློབ་དཔང་པོའི་མདུན་དྲུང་དུ། བསླབ་གསུམ་རྣམ་དག་སྡོམ་
པ་ནོད་ནས་ཀྱང་། དབེན་པའི་གནས་སུ་བྱང་ཆུབ་སྤྱིལ་པོ་དབུབ། དཔག་བསམ་
ལྗོན་པའི་གྲིབ་ལ་བསིལ་གཡབ་བྱ། ཉིན་མཚན་དུས་དྲུག་ཐུན་དུ་བཅད་ནས་སུ།
རྒྱུན་མེད་ཆུ་བོ་ལྟ་བུའི་སྤྱོད་ལམ་བྱ། ཁ་ཟས་སྤང་བླང་གོང་གི་བྱ་བར་མཚུངས། མ་
སྤངས་མ་བླངས་ཆ་ལ་གཏོགས་པ་ཙམ། དཔག་བསམ་ཐོག་བུ་ཤིང་ལོའི་ཆུ་ལ་བརྟེན།
ཤིང་ཏོག་འབྲས་བུ་ཕྱག་མཐིལ་ཚོམ་བུ་གང་། ཆར་པའི་འཐིགས་པ་དེ་ལས་གཉིས་
འགྱུར་བསྐྱེད། ནངས་ནུབ་དགེ་སྤྱོད་ན་མར་མ་གཏོགས་པས། དེ་མིན་སྨྲ་བརྗོད་ལོང་
གཏམ་གླེང་ལང་དང་། གཞན་དག་བྱ་བའི་ཚོགས་སྤངས་དབེན་པར་བསྟེན། རྒྱུན་
མེད་ཆུ་བོའི་རྒྱུན་ལྟར་དགེ་སྤྱོད་སྐྱོང༌། སྒྱུ་ལུས་ཕྱི་ཡི་ཕུང་པོ་ཤེད་སྨད་པས། ཉོན་
མོངས་ནང་གི་གདུག་སེམས་རབ་ཞི་སྟེ། ཞི་བ་བྱམས་སྙོམས་རྒྱུན་ལ་དག་པར་བྱེད།
རྒྱུན་མེད་ཆུ་བོ་ལྟ་བུའི་དོན་ལ་གནས། གཡེང་མེད་རྩེ་གཅིག་སྐད་ཅིག་གཡོ་བ་མེད།
བྱམས་སེམས་རྒྱུན་ཞུགས་དགྲ་བཅོམ་འབྲས་བུ་ཐོབ། དཀའ་ཐུབ་མཐར་ཕྱིན་སྲུང་
ཁྲིམས་དོན་དང་ལྡན། དྲི་མེད་འདུལ་བའི་རྒྱལ་པོ་མཐར་ཕྱིན་མཛོད། ཅེས་བཀའ་
284



མདོ་སྡེ།
དཀའ་ཐུབ་མཐར་ཕྱིན་གྱི་མདོ། ༼ད༽
བསྩལ་ཏོ། །
དེ་ལ་ཡང་སྤྲེལ་བུའི་རྒྱལ་པོས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། དེ་ལྟར་དུ་བདག་ཅག་འཁོར་དུ་གཏོགས་པའི། སྤྲེལ་བུའི་སྡེ་ཚོགས་རྣམས་
དང༌། ཕྱི་རབས་རྗེས་སུ་འབྲང་བའི་གང་ཟག་རྣམས། འཇིག་རྟེན་འཁོར་བའི་གནས་
ནས་ཁྱིམ་སྤང་རབ་ཏུ་བྱུང་ཞིང་། དྲི་མེད་དཀའ་ཐུབ་ཀྱི་སྡོམ་པ་ལ་གནས་པར་བྱེད་
ན། གཤེན་གྱི་དགེ་སྤྱོད་རྣམ་པར་དག་པ་ཅི་ལྟ་བུ་ཞིག་ལ་སྤྱོད་པ་ལགས། ཞེས་གསོལ་
ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་སྤྲིལ་བུའི་རྒྱལ་པོ་ལ་སོགས་འཁོར་
རྣམས་ཀུན། དེ་ནི་འདི་ལྟ་སྟེ། འཇིག་རྟེན་འཁོར་བའི་གནས་ནས་ཁྱིམ་སྤང་རབ་
ཏུ་བྱུང་ཞིང་། དྲི་མེད་དཀའ་ཐུབ་ཀྱི་སྡོམ་པ་ལ་གནས་པར་བྱེད་ན། དྲི་མ་མེད་པ་
གཤེན་གྱི་དགེ་སྤྱོད་ནི་འདི་ལྟ་སྟེ། དེ་ཡང་ནངས་པར་ཐོ་རངས་ནམ་ལངས་པའི་དང་
པོ་ལ། ཁྲུས་དང་གཙང་སྦྲའི་སྒོ་རུ་འཇུག་པར་བྱ་སྟེ། གཙང་མའི་སྣོད་དུ་དག་པའི་
ཚན་སྤོས་སྦྱར་ལ་ཚིགས་སུ་བཅད་དེ་བརྗོད་པ། ཨོཾ་བོན་ཉིད་དག་པའི་དཀྱིལ་འཁོར་
གྱི། ཕ་རོལ་ཕྱིན་བཅུའི་རང་བཞིན་ལ། ཤེས་བཅུ་རྣམ་དག་རྒྱུན་བབས་ཏེ། འདི་ནི་
སྦྱིན་པ་ཆེན་པོའི་ཆུ། སེར་སྣའི་དྲི་མ་དག་གྱུར་ཅིག །འདི་ནི་ཚུལ་ཁྲིམས་ཆེན་པོའི་ཆུ།
འཆལ་པའི་དྲི་མ་དག་གྱུར་ཅིག །འདི་ནི་བཟོད་པ་ཆེན་པོའི་ཆུ། བྱུང་ཚོར་དྲི་མ་དག་
གྱུར་ཅིག །འདི་ནི་བརྩོན་འགྲུས་ཆེན་པོའི་ཆུ། ལེ་ལོའི་དྲི་མ་དག་གྱུར་ཅིག །འདི་ནི་
བསམ་གཏན་ཆེན་པོའི་ཆུ། འགྱུར་ལྡོག་དྲི་མ་དག་གྱུར་ཅིག །འདི་ནི་སྟོབས་མཆོག་
ཆེན་པོའི་ཆུ། མ་ནུས་དྲི་མ་དག་གྱུར་ཅིག །འདི་ནི་སྙིང་རྗེ་ཆེན་པོའི་ཆུ། བདག་
ཕྱོགས་དྲི་མ་དག་གྱུར་ཅིག །འདི་ནི་སྨོན་ལམ་ཆེན་པོའི་ཆུ། རེ་དོགས་དྲི་མ་དག་གྱུར་
ཅིག །འདི་ནི་ཐབས་མཆོག་ཆེན་པོའི་ཆུ། རྨོངས་པའི་དྲི་མ་དག་གྱུར་ཅིག །འདི་ནི་
ཤེས་རབ་ཆེན་པོའི་ཆུ། འཁྲུལ་བའི་དྲི་མ་དག་གྱུར་ཅིག །བདག་དང་མཐའ་ཡས་
285



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སེམས་ཅན་གྱི། སྡིག་བཅུ་མི་དགེའི་སྒྲིབ་དག་ནས། དགེ་བཅུ་རྣམ་པར་དག་ལྡན་
ཤོག །ༀ་ན་མ་ཨ་དཀར་ཧ་ར་སད་དོ་གུ་ཤུད་དོ་སལ་ལེ་སང་ངེ་ཡེ་སྭཱཧཱ། ཞེས་གཙང་
ཞིང་དག་པས་ཁྲུས་ནས་དབྱུང་ངོ༌། །
དེ་ནས་ནམ་ལངས་ནས་ཉི་མ་ཤར་གྱི་བར་ལ། བདེ་བར་གཤེགས་པ་དྲི་མ་མེད་
པའི་ཞིང་དུ་གྱུར་པ་རྣམས་ལ་ཕྱག་འཚལ་ཏེ་ཚིགས་སུ་བརྗོད་པ། ན་མོ་གཤེན་རབ་
མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས།
དྲི་མ་མེད་པ་འདུལ་བའི་རྒྱལ་པོ་ད་ལྟར་བཞུགས་པ། བཀའ་གསང་ཤེས་རབ་རྒྱལ་པོ་
ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས། དྲི་མ་མེད་པ་འདུལ་བའི་རྒྱལ་པོ་ད་ལྟར་བཞུགས་
པ། དབང་སྒྱུར་འཁོར་ལོའི་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མ་མེད་
པ་འདུལ་བའི་རྒྱལ་པོ་ད་ལྟར་བཞུགས་པ། པདྨོ་འོད་མཛེས་རྒྱལ་པོ་ལ་ཕྱག་འཚལ་ལོ།
ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས། དྲི་མ་མེད་པ་འདུལ་བའི་རྒྱལ་པོ་ད་ལྟར་བཞུགས་པ། མུ་ལ་ཨུ་རྒྱན་
རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས། དྲི་མ་མེད་པ་འདུལ་བའི་རྒྱལ་པོ་ད་ལྟར་
བཞུགས་པ། མུ་ལ་ཏེན་དང་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མ་མེད་
པ་འདུལ་བའི་རྒྱལ་པོ་ད་ལྟར་བཞུགས་པ། བདེ་མཆོག་འཁོར་ལོའི་རྒྱལ་པོ་ལ་ཕྱག་
འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས། དྲི་མ་མེད་པ་འདུལ་བའི་རྒྱལ་པོ་ད་ལྟར་བཞུགས་པ།
286



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
གོང་ཁྲི་འོད་ཀྱི་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མ་མེད་པ་འདུལ་བའི་
རྒྱལ་པོ་ད་ལྟར་བཞུགས་པ། བདེ་བར་གཤེགས་པ་བདེ་བ་རྒྱས་འདེབས་རྒྱལ་པོ་ལ་
ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས། དྲི་མ་མེད་པ་འདུལ་བའི་རྒྱལ་པོ་ད་ལྟར་བཞུགས་
པ། བདེ་ཁྱབ་ཀློང་ཡངས་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མ་མེད་
པ་འདུལ་བའི་རྒྱལ་པོ་ད་ལྟར་བཞུགས་པ། ནོར་བུ་རིན་ཆེན་རྒྱལ་པོ་ལ་ཕྱག་འཚལ་ལོ།
ན་མོ་བདེ་བར་གཤེགས་པ་ཡང་དག་མཚན། ད་ལྟར་བཞུགས་པ་སངས་རྒྱས་སྐུ། དྲི་
མ་མེད་པའི་མཚན་འཆང་བ། ཉིད་ནི་ཐུགས་རྗེ་ཆེར་ལྡན་ཞིང་། འགྲོ་བའི་མགོན་པོ་
བླ་ན་མེད། སྐྱོབ་པའི་དཔུང་གཉེན་ཐུགས་རྗེ་ཅན། བདག་ལ་གསན་ཅིང་དགོངས་སུ་
གསོལ། བདག་དང་མཐའ་ཡས་སེམས་ཅན་གྱིས། ཐོག་མ་མེད་ནས་དུས་འདིའི་བར།
མི་དགེའི་ལས་རྣམས་ཅི་བགྱིས་པ། མཁྱེན་ལྡན་ཁྱེད་ལ་མཐོལ་ལོ་བཤགས། ཁྱེད་ཀྱི་
ཐུགས་རྗེས་བྱང་བར་མཛོད། བདག་ནི་དུས་འདིར་བཟུང་བ་ནས། ནམ་ཞིག་འཁོར་
བ་མ་སྟོང་བར། འཇིག་རྟེན་འཁོར་བའི་ལས་སྤངས་ནས། མྱ་ངན་འདས་པའི་རྗེས་
འབྲང་ཞིང་། གཡུང་དྲུང་སེམས་དཔའི་སྤྱོད་པ་ཡི། སོ་སོར་ཐར་པའི་སྒོར་འཇུག་ཅིང་།
འདུལ་ཁྲིམས་ཟབ་མོ་བསྲུང་བར་བྱ། དྲི་མེད་དཀའ་བ་ཐུབ་པར་བྱ། བདག་དང་
བདག་ལ་དཀའ་སྤྱད་དང་། གཞན་ཡང་རྗེས་སུ་བསྐུལ་བར་བྱ། གང་ཞིག་འཇིག་
རྟེན་ཁམས་དག་ཏུ། དཀའ་བ་ཐུབ་པའི་གང་ཟག་དང་། དག་པ་དགེ་ལ་འདུན་སྤྱོད་
པ། དེ་དག་ཀུན་ལ་རྗེས་ཡི་རངས། བདག་གི་དགེ་བའི་རྩ་བ་དང་། གཞན་ཡང་
དཀའ་ཐུབ་བསོད་ནམས་ཚོགས། འགྲོ་བ་ཀུན་དང་ཐུན་མོང་དུ། མྱུར་དུ་བྱང་ཆུབ་
287



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ས་ལ་བསྔོ། དེ་དག་དགེ་བའི་སྟོབས་མཆོག་དང་། བསོད་ནམས་བསགས་པའི་སྦྱིན་
སྟོབས་ཀྱིས། བདག་དང་མཐའ་ཡས་སེམས་ཅན་རྣམས། སྒྲིབ་གཉིས་མུན་པ་རབ་
དག་ནས། བསོད་ནམས་མཁའ་ལ་ཉི་ཤར་བཞིན། འབྲས་བུ་སྐུ་གསུམ་མྱུར་འགྲུབ་
ཤོག །ཅེས་བདེ་བར་གཤེགས་པ་དྲི་མ་མེད་པ་མཚན་བཅུའི་མཚན་ནས་བརྗོད་ཅིང་།
ཕྱག་འཚལ་བ་དང་བཤགས་པའི་ཡན་ལག་འབུལ་བའོ། །དེ་ནས་ཉི་མ་ཤར་ནས་དྲོས་
ཆེན་དུ་མ་ཕྱིན་གྱི་བར་དུ། བདེ་བར་གཤེགས་པ་རྣམས་དབྱིངས་ནས་སྤྱན་དྲོང་ཞིང་།
མར་མེ་དང་། མེ་ཏོག་དང་། ཞལ་ཟས་དང༌། བདུག་སྤོས་དང་། ལྷ་རྫས་ཀྱི་དྲི་ཆབ་
དང༌། རོལ་མོ་དང་། སྒྲ་སྙན་དང་། མཆོད་བརྗོད་དང་། བསྟོད་ཚིག་གིས་མཆོད་པ་
འབུལ་ལོ། །དེ་ནས་ཁ་ཟས་ཀྱི་བྱ་བ་མཛད་དེ། ཉིན་ཕྱེད་དུ་མ་ཕྱིན་གྱི་བར་དུ། བདེ་
བར་གཤེགས་པའི་སྐུ་གདུང་དང་། སཱརྩྭ་དང་མཆོད་གཏོར་གྱི་ཆོ་ག་མཛད་དོ། །དེ་
ནས་ཉི་མ་ཕྱེད་ནས་དགོང་མོ་རུ་མ་ཕྱིན་གྱི་བར་དུ། གདན་གཅིག་ཏུ་བཞུགས་ཏེ།
བདེ་བར་གཤེགས་པའི་ཐུགས་འཛབ་ཀྱི་སྙིང་པོ་རྣམ་གསུམ་རིམ་པར་བཟླའོ། །དེ་
ནས་དགོང་ནས་སྲོད་དུ་མ་ཕྱིན་གྱི་བར་དུ། འབྱུང་པོ་དང་ལན་ཆགས་ལ་གླུད་ཀྱི་
གཏོར་མ་གཏོང་ཞིང་། བསྔོ་བ་དང་སྨོན་ལམ་གྱི་རྒྱས་གདབ་བོ། །དེ་ནས་སྲོད་ནས་
ནམ་དགུང་ལ་མ་ཕྱིན་གྱི་བར་དུ། བཟླས་བརྗོད་དང་བྱ་བ་སྤངས་ནས། ཐུགས་མི་
དམིགས་པའི་ངང་མི་ཡེང་བའི་ཏིང་ངེ་འཛིན་བསྒོམ་པར་བྱའོ། །དེ་ནས་དགུང་ནས་
ཐོ་རངས་སུ་མ་ཕྱིན་གྱི་བར་དུ། ལུས་སེམས་ཆ་ལ་ཕབ་ནས་བསྙེལ་གཟིམས་སོ། །དེ་
ནས་ནངས་པར་ཐོ་རངས་ནས་ནམ་ལངས་སུ་མ་ཕྱིན་གྱི་བར་དུ། བདེ་བར་གཤེགས་
པའི་བཀའ་ལུང་ལ། མཚན་བརྗོད་པ་དང་། ཁ་ཐོན་དུ་འདོན་པ་དང༌། མཆོད་
བརྗོད་དུ་བྱ་བ་བྱེད་དོ། །རིགས་ཀྱི་བུ་ཚེ་དང་ལྡན་པ་སྤྲེལ་བུའི་རྒྱལ་པོ། དེ་ལྟར་དུ་
གཡུང་དྲུང་སེམས་དཔའི་སྤྱོད་པ་ཟབ་མོ་འདི་དག །ལོ་སྐོར་ཟླ་བ་བཅུ་གཉིས་ལ།
288



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
ཞག་དང་ཟ་མ་བགྲང་བས། དུས་རྒྱུན་དྲུག་འཁོར་བ་རུ། དྲི་མ་མེད་པ་གཤེན་གྱི་དགེ་
སྤྱོད་འདི་ཉམས་སུ་བླང་བས། སེམས་ཅན་འཁོར་བ་ལ་གནས་པ་རྣམས། བསྐལ་པ་
དཔག་ཏུ་མེད་པའི་བག་ཆགས་དང་སྒྲིབ་པ་ཀུན་བྱང་སྟེ། སྐྱེ་བ་གཅིག་གིས་བླ་མེད་
ཐར་པའི་འབྲས་བུ་འཐོབ་པར་འགྱུར་རོ། ། །
དེའི་ཕྱིར་ན་ཕྱི་རབས་རྗེས་སུ་འབྲང་བའི་གང་ཟག །རིགས་ཀྱི་བུ་དང་རིགས་ཀྱི་
བུ་མོ་དག །གཤེན་གྱི་དཀའ་ཐུབ་དྲི་མ་མེད་པའི་དོན་འདི་དག །ཉམས་སུ་ལེན་པའི་
ཐབས་ནི་གསུམ་སྟེ། རབ་དཀའ་བ་མཐར་ཕྱིན་དུ་ཉམས་སུ་ལེན་པ་ནི། ཚེའི་དུས་
ལ་བཟུང་སྟེ་ཉམས་སུ་བླང་བ་ནི། སྐྱེ་བ་དེ་ཉིད་ནས་སངས་རྒྱས་ཀྱི་འབྲས་བུ་ཐོབ་
པར་འགྱུར་རོ། །འབྲིང་ནི་ཚད་འཛིན་ལོ་གསུམ་དུ་ཉམས་སུ་བླང་ན། དཀའ་བ་ཐུབ་
པའི་ཚད་ལས་ཕྱིན་ཏེ། སྐྱེ་བ་དེ་ཉིད་ནས་འཁོར་བ་ལ་ཕྱིར་མི་ལྡོག་པར་དག་པ་གོང་
འཕེལ་དུ་ས་ལམ་རིམ་གྱིས་བགྲོད་དོ། །ཐ་མ་ནི་ཟླ་བ་དྲུག་དང་། ཞག་བཞི་བཅུ་རྩ་
དགུ་དང་། ཞག་བདུན་དང་། ལྔ་གསུམ་དང་དུས་ཆེན་གྱི་སྡེ་རྣམས་སུ་ཉམས་སུ་
བླངས་ན། བསྐལ་པ་མ་འོངས་པའི་དུས་སུ། ནད་མུག་མཚོན་གསུམ་གྱི་བསྐལ་པ་
ལས་ཐར་བ་དང་། སྦྱིན་པ་རབ་ཏུ་གཏོང་བ་དང་། ཚུལ་ཁྲིམས་རབ་ཏུ་བསྲུང་བ་
དང་། དགེ་བའི་དེད་དཔོན་ཆེན་པོ་རུ་འགྱུར་རོ། །དེའི་ཕྱིར་ན་གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །གཤེན་གྱི་སྲུང་ཁྲིམས་དྲི་མ་མེད་པ་དཀའ་བ་ཐུབ་པའི་དོན་
འདི་ནི། རང་གིས་ཉམས་སུ་ལེན་པར་བྱའོ། གཞན་དག་ལ་ཡང་དག་པར་བསྐུལ་
བར་བྱའོ། །གང་ཞིག་ཚུལ་འདི་དག་ལ་གནས་ཤིང་། ཁྲིམས་འདི་དག་ཡོངས་སུ་
བསྲུང་བར་གྱུར་པ་ལ། རྗེས་སུ་ཡི་རངས་བར་བྱའོ། །མོས་པ་དང་གཞོལ་བར་བྱའོ། །
དེས་ན་བདག་གཞན་རྣམས་འཁོར་བ་ལས་ཐར་ཞིང་། དྲི་མ་མེད་པ་ཐར་པ་རིན་པོ་
ཆེའི་རྒྱུན་གྱི་ལམ་ལ་ཞུགས་ནས། སངས་རྒྱས་པའི་འབྲས་བུ་འཐོབ་པར་འགྱུར་རོ། །
289



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
O
ཞེས་བཀའ་སྩལ་ནས། སྤྲེལ་བུའི་རྒྱལ་པོ་གཙོ་འཁོར་ལྔ་སྟོང་ལྔ་བརྒྱ་རབ་ཏུ་བྱུང་ཞིང་།
གཤེན་གྱི་མཛད་སྤྱོད་དྲི་མ་མེད་པ་དཀའ་བ་ཐུབ་པའི་དོན་ལ་གནས་པར་མཛད་དོ། །
༧ དེ་ནས་དེའི་ཚེ་སྤྲེལ་བུའི་རྒྱལ་པོ་འོད་བཟང་དཔལ་མཛེས་ཞེས་བྱ་བས། སྟོན་
པ་ལ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་སྤྲེལ་
བུའི་སྡེ་རིགས་རྣམས་དང༌། ཉིད་ནི་སྔོན་ནས་སྨོན་ལམ་ཅི་ལྟ་བུ་ཞིག་གིས་འབྲེལ་
ནས། ད་ལྟ་ཚུལ་ཁྲིམས་ཀྱི་གྲོགས་དང་འཁོར་དུ་གྱུར་པ་ལགས། ཞེས་གསོལ་ཏོ། །དེ་
ལ་སྟོན་པས་བཀའ་སྩལ་པ། ཉོན་ཅིག་སྤྲིལ་བུའི་དཀའ་ཐུབ་དམ་པ་དེ་ནི་འདི་ལྟ་སྟེ།
སྔོན་བསྐལ་པ་གྲངས་མེད་སྨོན་པ་ཅན་ཞེས་བྱ་བའི་དུས་སུ། སངས་རྒྱས་སྟོན་པ་ཀུན་
དབང་སྒྲོན་མ་ཞེས་བྱ་བས་སེམས་ཅན་རྣམས་འཚོ་སྐྱོང་སྟེ། དེ་ཡིས་འདུལ་བའི་ཞིང་
ཁམས། སྟོང་གསུམ་གྱི་འཇིག་རྟེན་རབ་སྣང་འོད་ཀྱི་ཚང་རྒྱུང་། ཡུལ་གླང་པོ་བཀྲ་
ཤིས་ཀྱི་ཤོད། གྲོང་ཁྱེར་ཆེན་པོ་འཛིན་ཐང་གི་དབུས། སྐུ་མཁར་ཁ་རུ་སྒྲོན་མའི་ནང་
ན། ཡབ་རྒྱལ་པོ་ཀུན་དགའ་འཕྲུལ་སྐྱེས་དང་། ཡུམ་བཙུན་མོ་ཡོ་འཛིན་སྐྱོང་གཉིས་
ལ། སྲས་གསུམ་ཡོད་པ། རྒྱལ་བུ་ཁྲི་དབང་དང་ཁྲི་བརྟན་ཁྲི་རྗེ་དང་གསུམ་མོ། །དེ་
ལ་རྒྱལ་བུ་ཁྲི་དབང་ནི་ཤིན་ཏུ་ཡང་རིག་པ་དང་ལྡན་ཞིང་། གཤེན་རབ་ཀྱི་མཆོག་ཏུ་
གྱུར་པ་ཞིག་ཡོད་དོ། །རྒྱལ་བུ་ཁྲི་བརྟན་ནི་ཤིན་ཏུ་ཡང་ཁོང་འཁྲུལ་ཆེ་ཞིང་བག་དང་
ལྡན་པ་ཞིག་ཡོད་དོ། །རྒྱལ་བུ་ཁྲི་རྗེ་ནི་ཤིན་ཏུ་ཡང་ཁྲོ་གཏུམ་ཆེ་ཞིང་ང་རྒྱལ་དང་
ལྡན་པ་ཞིག་ཡོད་དོ། །དེ་ལ་ཡབ་ཡུམ་གྱི་ལས་བསྒོས་སོ་སོ་རུ་བགོས་ནས་བསྐོས་ཏེ།
རིགས་ཀྱི་བུ་མཚན་དང་ལྡན་པའི་རྒྱལ་བུ་གསུམ། ཁྱེད་གསུམ་རྒྱལ་བུ་གཅེན་པོ་ནི་
རབ་ཏུ་བྱུང་ལ་དགེ་བ་ལ་སྤྱོད་ཅིག །རྒྱལ་བུ་འབྲིང་པོ་ནི་རྒྱལ་ས་ཟུངས་ལ་དགེ་བའི་
དེད་དཔོན་གྱིས་ཤིག །རྒྱལ་བུ་གཅུང་པོ་ནི་རྒྱལ་ཁྲིམས་སྐྱོངས་ལ་དགེ་བའི་སྡོངས་
སུ་གྱིས་ཤིག །བདག་ཅག་གཉིས་ནི་དབེན་པའི་གནས་སུ་སྙེགས་ལ་ལུས་ངག་ཡིད་
290



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
གསུམ་གྱི་དགེ་བ་ལ་འབད་དོ། །ཞེས་གསུངས་ནས་སོ་སོ་རུ་ལས་གཉེར་གཏད་དོ། །
དེ་ལ་རྒྱལ་བུ་གསུམ་ཡང་ཡབ་ཡུམ་གྱིས་བཀའ་གནང་བ་བཞིན་དུ། རྒྱལ་བུ་
གཅེན་པོ་ནི། ཡུལ་དེའི་ཤར་ཕྱོགས་རི་བོ་གྷ་ཏ་རིའི་དགོན་པར། གཡུང་དྲུང་སེམས་
དཔའ་པྲ་ཏི་ཤ་རིའི་དྲུང་དུ་རབ་ཏུ་བྱུང་ནས། གཤེན་གྱི་དྲང་སྲོང་འདུལ་བ་བློ་ལྡན་
ཞེས་བྱ་བར་བཏགས་ཏེ། གཡུང་དྲུང་གི་བོན་ལ་སྤྱོད་ཅིང་། རྒྱུན་མེད་ཆུ་བོའི་རྣལ་
འབྱོར་དུ་མཛད་དོ། །རྒྱལ་བུ་འབྲིང་པོ་ནི་ཕྱ་ལྕམ་བློ་ལྡན་མ་ཁབ་ཏུ་བཞེས་ནས་ཡབ་
ཀྱི་རྒྱལ་ས་འཛིན་ནོ། །རྒྱལ་བུ་གཅུང་པོ་ནི་དམག་མི་འཁོར་ཚོགས་མང་པོ་དང་བཅས་
ནས་ཁྲིམས་ཀྱི་ལས་དཔོན་དུ་བྱེད་དོ། །དེ་ནས་དེའི་ཚེ་རྒྱལ་བུ་འབྲིང་པོའི་བསམ་པ་
ལ། བདག་ཅག་གསུམ་ཡང་ཡབ་ཡུམ་གྱིས་ལས་བགོས་སོ་སོར་བསྐོས་ཤིང་། བདག་
ནི་དགེ་བའི་དེད་དཔོན་དུ་གྱིས་གསུངས་པས། དགེ་བའི་དེད་དཔོན་ནི་ཤིན་ཏུ་དགེ་
བ་སྟོབས་ཆེ་བ་ལ་འཇུག་དགོས་པར་འདུག་པས། ཐམས་ཅད་དགེ་བ་རུ་བཀོལ་བ་ལ།
གཤེན་གྱི་ཕོ་བྲང་དང་བདེ་བར་གཤེགས་པའི་གཞལ་ཡས་ཀྱི། གསས་ཁང་ཆེན་པོ་
ཞིག་བཞེངས་སུ་འཚལ་ན། དགེ་བའི་སྟོབས་ལ་དེ་ལས་དཔག་པ་མེད་པར་དགོངས་
ནས། རྒྱལ་བུ་གཅུང་པོ་དང་བློན་པོ་འཁོར་རྣམས་ལ་སྨྲས་པ། གསོན་དང་རྒྱལ་
བུ་གཅུང་དང་བློན་འཁོར་རྣམས། འོ་སྐོལ་རྒྱལ་གྱི་རྒྱལ་ས་དམ་པ་འདིར། བདག་
ཅག་སྤུན་གསུམ་ལས་བགོས་སོ་སོར་བསྐོས། རྒྱལ་བུ་གཅེན་པོས་དགེ་ལ་ཐང་བཅད་
སྒོམས། འོ་སྐོལ་སྤུན་གཉིས་དགེ་བའི་ལས་ལ་བསྐོས། དགེ་བའི་ལས་ལ་ཆེན་པོའི་
སྟོབས་བསྐྱེད་གསུངས། སྟོབས་ལ་འཇུག་ན་རྒྱལ་ཁམས་དགེ་བ་ཡི། གཤེན་གྱི་གསས་
ཁང་ཆེན་པོ་ཞིག་བཞེངས་འཚལ། བདག་གིས་གཞི་རྨང་སྐོས་དང་བྱ་བ་འདིངས།
ཁྱེད་ཀྱིས་རྒྱལ་ཁམས་ཁྲིམས་ཀྱི་མངའ་ནོན་ལ། ཚོང་དང་ནོར་གྱི་དེད་དཔོན་དཔུང་
དང་ཆོས། བདག་གིས་གཞི་འཛིན་ཁྱེད་ཀྱིས་སྡོངས་གདབ་མཛོད། དགེ་བའི་ལས་
291



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་ཐང་བཅད་མྱུར་ལ་འབད། ཅེས་གསུངས་པས། དེ་ལ་རྒྱལ་བུ་གཅུང་པོས་སྨྲས་
པ། གསོན་དང་རྒྱལ་བུ་གཅེན་དང་བློན་འཁོར་རྣམས། རང་རེ་རྒྱལ་ལ་སྤུན་གསུམ་
མངའ་བ་ལ། ཡབ་ཀྱིས་ལས་བསྐོས་སོ་སོར་བསྐོས་མོད་ཀྱང་། རྒྱལ་བུ་གཅེན་པོ་
གཅིག་བུ་ཡུལ་ན་མེད། དགེ་བ་སྤྱོད་པ་ཁོ་རང་གང་མོས་ཡིན། དེ་ནས་རང་རེ་འབྲིང་
དང་གཅུང་པོ་གཉིས། སྤུན་ཟླ་མཉམ་པོར་སྐྱེས་པ་འདྲ་འདྲ་ལ། ཁྱེད་ཀྱིས་དཔོན་བྱེད་
འཁོར་དང་རྒྱལ་སྲིད་སྐྱོང་། བདག་གིས་གཡོག་བྱ་དམག་དང་ཚང་ལ་འགྲོ། འོ་སྐོལ་
གཉིས་ལ་ཕོ་ཁྱད་ཅི་ལ་རྒྱུགས། དེས་ན་སུ་ཞིག་ཕོ་ལ་སུ་ཞིག་མོ། ཕོ་མོ་ཡིན་ཡང་ཡ་
བོ་མཉམ་པོར་སྡོང་། ཁྱོད་ཀྱིས་བསྐོས་པའི་ངག་ལ་ང་མི་ཉན། ཡབ་ཡུམ་འཆོས་པའི་
ཚིག་ལ་གཏད་སྒོ་མེད། ཡང་ན་ཕ་མ་འོ་སྐོལ་ཁྱད་ཡོད་དམ། ཡང་ན་བདག་ནི་རྒྱལ་
བུ་མ་ཡིན་ནམ། མིན་ན་མནའ་དང་གཙིགས་ལ་བསྒགས་སོ་དགོས། འདི་ཡིན་མེད་
པའི་སྐོས་བཞག་འཐོམས་པོ་ལ། ཕ་མ་ཡིན་ཡང་ཅུང་ཙམ་ཡིད་མི་ཆེས། ཁྱེད་ཉིད་
དགེ་བ་བྱ་བ་མཚར་མོད་དེ། བདག་གི་རྒྱལ་སློད་ཡོ་བྱད་ཆུད་མི་གསོན། མཉམ་པོར་
ཁྱོད་ཀྱི་གཡོག་པོ་ངས་མི་བྱེད། ཕ་མས་བོར་བའི་དྭ་ཕྲུག་འཁྱམས་པོ་ལ། ང་ལ་སྟོབས་
དང་ནུས་པ་འབྱུང་དོགས་མེད། གལ་ཏེ་ང་ལ་ནུས་པ་འབྱུང་བ་ན། ཁྱེད་ལ་དགེ་བའི་
སྡོངས་ཤིག་བྱེད་ཀྱང་སྲིད། དམག་དང་དཔུང་གིས་མདུན་ཞིག་བསུ་ཡང་སྲིད། གོ་
དང་མཚོན་གྱིས་འབུལ་ཞིག་གཏོང་ཡང་སྲིད། མདའ་དང་མདུང་གི་ཁྲལ་ཞིག་འཇལ་
ཡང་སྲིད། ཁྱོད་རང་བྱ་བ་དལ་མོར་བསྒྲུབ་མཛོད་དང་། བདག་གིས་སྡོངས་གདབ་
མྱུར་དུ་ཨེ་ཐེངས་བལྟ། ཞེས་ཟེར་ནས་རྒྱལ་བུ་ལ་ལན་བཟློག་སྟེ། ཕོ་བྲང་གི་ཕྱི་རོལ་
དུ་སོང་ནས། དམག་དང་ཚོང་གི་དེད་དཔོན་ཀུན་བསྡུས་ཏེ། རྒྱལ་བུ་གཅེན་པོའི་
རྗེས་སུ་མི་འབྲང་བ་དང་། དགེ་བའི་ལས་ལ་མི་སྤྱོད་པ་དང་། གཅེན་པོས་སྤྱོད་ན་
དགེ་བའི་གེགས་ཤིང་བྱེད་པར་ཁྲིམས་འོག་ཏུ་བཅུག་གོ །དེ་ལ་རྒྱལ་བུ་གཅེན་པོས་
292



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
བསམ་པ་ལ། བདག་ལ་ཡབ་དང་ཡུམ་གྱིས་ལུང་གནང་བ་དང་། ང་རང་ཡང་དགེ་
བ་ལ་མོས་པས། དགེ་བའི་ལས་ཤིག་བསྒྲུབ་ན། སྔོན་གྱི་སྨོན་ལམ་དང་བསོད་ནམས་
ཅི་ཡོད་ཀྱིས་ཨེ་འགྲུབ། རྒྱལ་བུ་གཅུང་པོ་འདི་ཤིན་ཏུ་གཏུམ་དྲག་པས། དགེ་བའི་
གེགས་ཤིང་བྱེད་ནས་ལམ་དུ་ལུས་པ་ཡང་ཨེ་ཡོད། ད་རུང་ཡབ་ཀྱི་བཀས་བཅད་
ཀྱང་། འདི་ལ་རྒྱལ་སྲིད་དང་རྒྱལ་སློད་མཉམ་པོར་བགོ་ཞིང་། འཐད་པར་བསྟུན་
ཏེ་གཉིས་ཀས་བསྒྲུབ་ན་ཨེ་འགྲུབ། གལ་ཏེ་དེ་ལྟར་དུ་གླེང་ཡང་། འདིས་སྨྲས་བ་
ཞན་པས། རྒྱལ་སྲིད་ཀུན་མ་སྟེར་ན་ངག་ལ་ཡང་ཨི་ཉན། ང་རང་ནི་གང་ཡིན་ཡང་
སེམས་ལ་བཟོད་པ་མཆིས་ཏེ། སྤུན་ཟླ་མཉམ་པོར་སྐྱེས་པ་ལ། བཙུན་མོ་དང་བློན་པོ་
རྣམས་ཀྱི་སྡུན་དུ་ངོ་ཚ་བསམ་ནས། ཁབ་ཀྱི་བཙུན་མོ་དང་བློན་པོ་རྣམས་ཀྱི་མདུན་
དུ་རང་བཞིན་གྱི་མཆིད་གླེང་བས། དེ་ལ་བཙུན་མོས་སྨྲས་པ། གསོན་དང་རྒྱལ་བུ་
བློན་འཁོར་བཅས་པ་རྣམས། རང་རེ་འདྲ་འཐད་མང་དུ་གླེང་མོད་དེ། ཅལ་ཅོལ་
མང་བས་མདུན་མ་བཤོལ་འདྲེ་ཡིན། འདྲ་འཐད་མང་བས་མདོ་དོན་སྟོར་འདྲེ་ཡིན།
བདག་ནི་སྐྱེ་དམན་ཟ་མ་མོ་ལུས་ལ། བྱ་བ་ཆེན་པོའི་གཞལ་བྱ་མི་བབས་ཏེ། རང་རེ་
འཇིག་རྟེན་འདི་ཡི་འབྲེལ་རེད་པས། དོ་གལ་ཆེ་ན་མི་སྨྲ་ཁ་མེད་འབྱུང་། ཁྱེད་ཅག་
བརྩི་བརྩི་བགྲང་བགྲང་མ་མང་དང་། རྒྱལ་བུའི་བསྐོས་བཞག་ཕ་མ་ཡིན་ལགས་པས།
རང་རང་གང་མོས་བྱ་བ་ག་ན་ཡོང་། ཅི་ལྟར་མང་ཡང་མང་བཞིན་ལས་ངོ་ཡོད།
རྒྱལ་བུ་ཉམ་ཆུང་གློ་རྩ་ཞན་ནས་སུ། རྒྱལ་ས་གནོན་པ་བློ་ལ་མ་ཆུད་ཀྱང་། ཅུང་ཙམ་
མ་སྐྲག་ཡར་ལ་སེམས་ཐེགས་དང༌། ཕ་མས་བསྐོས་པས་གནམ་གྱིས་གནང་ཡང་སྲིད།
རྒྱལ་བུ་གཅུང་པོ་རྟུལ་ཞུགས་དྲག་མོད་ཀྱང༌། སྒྲ་ཆེན་ནམ་གྲགས་ཀླད་པ་འགེམས་
པ་མིན། གློག་འོད་ནམ་འགྱུ་ཐོག་ཟེར་འབྲུལ་བ་མིན། ཆུ་བོ་ནམ་འབྲུག་རྒྱ་མཚོ་ལུད་
པ་མིན། ལྗོན་ཤིང་ནམ་འགུལ་རི་བོ་རྙིལ་བ་མིན། རྒྱལ་བུ་ནམ་འཚིག་དམག་སྣ་ལྡང་
293



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བ་མིན། རྒྱལ་པོ་མཉམ་གཉིས་མི་དགོས་གཅིག་གིས་ཆོག །རྒྱལ་པོ་མང་ན་རྒྱལ་རྒྱུད་
འཆོལ་འདྲེ་ཡིན། དགེ་ལ་མ་བཤོལ་སྒྲུབས་དང་འགྲུབ་ཀྱང་སྲིད། གལ་ཏེ་མ་འགྲུབ་
ཡིན་ཀྱང་ལྟུང་བ་མེད། སེམས་ལ་བསམ་པ་ཙམ་ཡང་ཡོན་ཏན་ཡོད། བདག་ནི་སྐྱེ་
དམན་ལས་ལ་ཅི་ཡང་འདྲ། ཁྱེད་རང་རྒྱལ་བློན་རྣམས་ལ་བྱ་བ་ཡོང་། ཅེས་སྨྲས་
པས། དེ་ནས་བློན་པོ་སེ་ན་ཀུ་ནེ་ཞེས་བྱ་བས་སྨྲས་པ། གསོན་དང་མངའ་དབང་
ཅན་གྱི་རྒྱལ་བུ་ལགས། འོ་སྐོལ་འདྲ་འཐད་གླེང་ལང་བྱ་བ་ལ། བཙུན་མོས་སྨྲས་པའི་
མཆིད་དེ་ཤིན་ཏུ་བདེན། ངེད་རང་རྒྱལ་བུ་གཅུང་པོས་ཅི་སྨྲས་ཀྱང་། དགེ་བའི་ལས་
འདི་མ་བཤོལ་བསྒྲུབ་མཛོད་དང་། འཁོར་འབངས་རྒྱལ་བུས་ཁྲིམས་ལ་མནན་མོད་
ཀྱང་། ཀུན་ལ་རིག་པའི་རྒྱལ་པོ་དབང་ཆེ་ཞིང་། མོས་པར་འདུག་ན་ཆབ་ཀྱང་ཡར་
འཁྱིལ་བས། དགེ་ལ་མོས་ཤིང་འདུན་པ་ཡོང་ཡང་སྲིད། གལ་ཏེ་བྱུང་ན་རྒྱལ་བུས་
ཁྲིམས་བསྡམས་ཀྱང་། རང་འདོད་ཆིག་པུའི་ཁ་ན་ཡོད་མ་ཡིན། དེ་ཕྱིར་དགེ་བའི་
ལས་ལ་ཐང་བཅད་འཚལ། དེ་ཡི་སྡོངས་གྲོགས་བདག་གིས་གཡར་དམ་བླང་། ཞེས་
ཟེར་ནས་བཙུན་མོ་དང་བློན་པོའི་གྲོས་ལ་བསྡུས་སོ། །
དེ་ནས་རྒྱལ་བློན་བཙུན་མོ་དེ་རྣམས་ཀྱིས། འཇིག་རྟེན་ཡོན་ཏན་གྱི་མཁན་པོ་མང་
དུ་བསྙགས་ནས། བདེ་བར་གཤེགས་པའི་གཞལ་ཡས་ཁང་ཆེན་པོ་བཞེངས་སུ་གསོལ་
ཏེ། དེ་ལ་རྒྱལ་བུ་གཅུང་པོ་ཡང་ཤིན་ཏུ་མ་དགའ་ནས། རྒྱལ་འཁོར་རྣམས་ཁྲིམས་
ལ་བཅུགས་ཀྱང་མ་བཏུབ་སྟེ། ཐམས་ཅད་དགེ་བ་ལ་ཕྱོགས་ནས་སོང་ངོ༌། །གཞན་
ཡང་ཕ་རོལ་གྱི་དམག་དཔུང་སྡུད་པ་དང༌། གཡུལ་འགྱེད་པ་དང་། ཡེ་འདྲོག་དང་།
ཐོབ་ཤོར་དང་། འཇབ་བུ་དང་། ངན་ཐབས་སུ་དགེ་བའི་གེགས་ཤིང་བྱས་ཀྱང་། མ་
ཚུགས་པར་གསས་ཁང་མཐའ་རུ་རྒྱས་པར་གྲུབ་བོ། །རྒྱལ་བུ་གཅུང་པོ་ཡང་ཐང་
ཆད་ནས། ཚུར་ལ་འདུན་ཏེ་འདུག་གོ །དེ་ནས་རྒྱལ་བུ་བློན་འཁོར་རྣམས་ཀྱིས་བདེ་
294



མདོ་སྡེ། །
དཀའ་ཐུབ་མཐར་ཕྱིན་གྱི་མདོ།
བར་གཤེགས་པའི་སྐུ་གདུང་དང་གཞལ་ཡས་ཁང་གྲུབ་ནས། གཅེན་པོ་རྒྱལ་བུ་དང་།
གཡུང་དྲུང་སེམས་དཔའ་གཙོ་འཁོར་རྣམས་སྤྱན་དྲངས་ནས་མངའ་དབུལ་དང་བཀྲ་
ཤིས་གསོལ་ཏེ། དགའ་སྟོན་དང་མཆོད་པ་རྒྱ་ཆེན་པོ་རུ་བྱས་སོ། །གསས་ཁང་དེ་དག་
དགེ་རྒྱས་ཡོན་ཏན་འབུམ་གླིང་ཞེས་བྱ་བར་བཏགས་སོ། །
དེ་ནས་དེའི་ཚེ་རྒྱལ་བུ་འབྲིང་པོ་ཁྲི་བརྟན་གྱི་སྨོན་ལམ་བཏབ་པ། བདག་ནི་དགེ་
བའི་ལས་དང་སྟོབས་ཆེན་པོ་འདི་ལྟ་བུ་ལ་ཞུགས་པ། དེའི་བསོད་ནམས་དང་མཐུ་
དཔལ་གྱིས། ནམ་ཞིག་བསྐལ་པ་མ་འོངས་པའི་དུས་ན། སྟོང་གསུམ་འཁོར་ལོ་སྒྱུར་
བྱེད་ཀྱི་དབང་དང་ལྡན་ཞིང་། སྣང་སྲིད་ཁ་ལོ་སྒྱུར་བའི་སྟོན་པ་ཞིག་ཏུ་གྱུར་ཅིག །དེ་
ཡི་དུས་སུ་སངས་རྒྱས་ཀྱི་མཛད་པ་ཐམས་ཅད་མཐར་ཕྱིན་ཅིང་གཅེན་པོ་དྲང་སྲོང་
གི་རྗེས་སུ་འཇུག་ནས། དྲི་མ་མེད་པའི་ཚུལ་ཁྲིམས་བསྲུང་ཞིང་། འགྲོ་དྲུག་གི་དང་
བ་འདྲེན་པར་གྱུར་ཅིག །རྒྱལ་པོ་ཡབ་ཡུམ་གཉིས་ཀྱང་དེའི་དུས་སུ་བདག་གི་ཡབ་
དང་ཡུམ་དུ་གྱུར་ཅིག །ཕྲུ་ལྕམ་བློ་ལྡན་མ་ཉིད་ཀྱིས་ཀྱང༌། ད་ལྟ་དགེ་བའི་འགྲམ་
གཞི་བཏིངས་པས། དེའི་དུས་སུ་འཁོར་བའི་སྟང་དབྱལ་མ་ཡིན་པར། ཚུལ་ཁྲིམས་
བསྲུང་བའི་གྲོགས་སུ་གྱུར་ཅིག །བློན་པོ་དམ་པ་དང་འཁོར་རྣམས་ནི། ད་ལྟ་དགེ་
བའི་སྡོངས་ལ་འབད་པས། དེའི་དུས་སུ་ཡང་ཚུལ་ཁྲིམས་བསྲུང་བའི་སྡོངས་དང་
འཁོར་དུ་གྱུར་ཅིག །རྒྱལ་བུ་གཅུང་པོ་ནི། ད་ལྟ་དགེ་བའི་ལས་ལ་གེགས་ཤིང་བྱས་
ནས་མ་མོས་ཀྱང་། ནམ་ཞིག་དེའི་དུས་སུ། བདག་གིས་གདུལ་བྱ་དང་འཁོར་གྱི་དང་
པོར་གྱུར་ནས། དག་པའི་ཁྲིམས་ནོད་ཅིང་། དྲི་མ་མེད་པའི་ཚུལ་ཁྲིམས་ལ་སྤྱོད་པར་
གྱུར་ཅིག །ཅེས་སྨོན་ལམ་བཏབ་པ་ལ། གཤེན་གྱི་གཡུང་དྲུང་སེམས་དཔའ་དང་།
རྒྱལ་བུ་གཅེན་པོ་འཁོར་དང་བཅས་པ་རྣམས་ཀྱིས་ཀྱང་། དེ་དེ་བཞིན་དུ་འགྲུབ་པར་
གྱུར་ཅིག །ཅེས་དེ་སྐད་ཀུན་གྱིས་སྨོན་ལམ་གྱི་མཐུན་འགྱུར་བརྗོད་དོ། །རིགས་ཀྱི་བུ་
295



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཚེ་དང་ལྡན་པ། སྤྲེལ་བུའི་དཀའ་ཐུབ་དམ་པ་དེ་ནི་འདི་ལྟ་སྟེ། སྔོན་གྱི་རྒྱལ་པོ་ཀུན་
དགའ་འཕྲུལ་སྐྱེས་ནི། ད་ལྟའི་ཡབ་རྒྱལ་བོན་ཐོད་དཀར་ཉིད་དོ། །སྔོན་གྱི་བཙུན་
མོ་ཡོད་འཛིན་སྐྱོང་ནི། ད་ལྟའི་ཡུམ་ཡོ་ཕྱི་རྒྱལ་བཞད་མ་ཉིད་དོ། །སྔོན་གྱི་རྒྱལ་བུ་
གཅེན་པོ་ཁྲི་དབང་ནི། ད་ལྟའི་དྲང་སྲོང་ལེགས་ལྡན་རྒྱལ་བ་ཉིད་དོ། །སྔོན་གྱི་རྒྱལ་
བུ་འབྲིང་པོ་ཁྲི་བརྟན་ནི། ད་ལྟའི་སྟོན་པ་བདག་ཉིད་དོ། །སྔོན་གྱི་རྒྱལ་བུ་གཅུང་པོ་
ཁྲི་རྗེ་ནི། ད་ལྟའི་བདུད་ཁྱབ་པ་ཉིད་དོ། །སྔོན་གྱི་བཙུན་མོ་ཕྱ་ལྕམ་བློ་ལྡན་མ་ནི། ད་
ལྟའི་བྲམ་ཟེའི་བུ་མོ་ཚུལ་མཛེས་མ་ཉིད་དོ། །སྔོན་གྱི་བློན་པོ་ས་ནེ་ཀུ་ནེ་ནི། ད་ལྟའི་
སྤྲེལ་བུའི་རྒྱལ་པོ་ཉིད་དོ། །སྔོན་གྱི་བྲན་འཁོར་ལྔ་སྟོང་ལྔ་བརྒྱ་ནི། ད་ལྟའི་སྤྲེལ་བུའི་
དཀའ་ཐུབ་ལྔ་སྟོང་ལྔ་བརྒྱ་ཉིད་དོ། །ད་ཡང་ཁྱེད་རྣམས་གཙོ་འཁོར་ནི། སྐྱེ་བ་འདི་
ནས་སྒྲིབ་བྱང་ཚོགས་གཉིས་རྫོགས་ཏེ་སངས་རྒྱ་བར་འགྱུར་རོ། །འཁོར་རྣམས་སྔོན་གྱི་
རྒྱུ་འབྲས་དེ་ལྟར་ཡིན། ཞེས་སྟོན་པས་བཀའ་སྩལ་པས། སྤྲེལ་བུའི་རྒྱལ་པོ་ལ་སོགས་
འཁོར་དང་བཅས་པ་རྣམས་ཀྱང༌། ཤིན་ཏུ་སྤྲོ་བ་སྐྱེས་ནས། གཤེན་གྱི་སྲུང་ཁྲིམས་
དཀའ་ཐུབ་རྣམ་པར་དག་པ་ལ་སྤྱོད་དོ། ། །
༧ དེ་ནས་ཡང་དེའི་ཚེ། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་དུ་དགོངས་ནས། དཀའ་བ་རྣམ་པ་གསུམ་མཐར་ཕྱིན་
པར་མཛད་དེ། དེ་ཡང་དང་པོ་སུམ་ཅུ་རྩ་གསུམ་གྱི་ལྷའི་གནས་སུ། དགའ་བ་མེ་
ཏོག་མཛེས་པའི་གླིང་ལ། ངང་པའི་རྒྱལ་པོ་ཆུ་འབྱེད་དང་ཐབས་ཅིག་ཏུ་བཞུགས་
ཏེ། རྣམ་དག་ལྷའི་དཀའ་ཐུབ་མཐར་ཕྱིན་པར་མཛད་དེ། དེ་ནས་རྒྱལ་ཆེན་རིགས་
བཞིའི་གནས་སུ་བབས་ནས། གསེར་གྱི་རི་བདུན་གྱི་རྩེ་མོར། མུ་ལེ་དྲུམ་ཤིང་གི་ཚལ་
ལ། སྤྲེལ་བུའི་རྒྱལ་པོ་ཧ་ནུ་མ་དྷ་དང་ཐབས་ཅིག་ཏུ་བཞུགས་ཏེ། དྲི་མེད་རྒྱལ་གྱི་
དཀའ་ཐུབ་མཐར་ཕྱིན་པ་རུ་མཛད་དོ། །དེ་ནས་འོལ་མོ་ལུང་རིང་གི་གནས་སུ་བབ་
296



མདོ་སྡེ། །
དཀའ་ཐུབ་མཐར་ཕྱིན་གྱི་མདོ།
༼ད༽
སྟེ། ནུབ་བྱང་ཟད་མཚམས་འདམ་བུ་མེ་ཏོག་གི་གླིང་། ཀུ་ཤ་བསིལ་བའི་ཚལ་ལ།
ཤང་ཤང་གི་རྒྱལ་པོ་མཁའ་ལྡིང་དེ་བ་དང་ཐབས་ཅིག་ཏུ་བཞུགས་ཏེ། དེ་ཡང་རྨད་
བྱུང་མིའི་དཀའ་ཐུབ་ཞེས་བྱ་བ། གཡུང་དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་
ཅིང་རྨད་དུ་བྱུང་བའི་ཚུལ་ནི། ཕྱི་ཚུལ་དང་ནང་ཁྲིམས་གོང་ལྟར་ཟུང་དུ་འབྲེལ་ནས།
བཞུགས་ཚུལ་དང་སྤྱོད་ལམ་ནི། འདམ་བུ་མེ་ཏོག་ཚལ་ལ། ཀུ་ཤ་འཇག་མའི་སྤྱིལ་པོ་
ཕུབ་སྟེ། དེ་ཡི་ནང་དུ་བཞུགས་སོ། །དེ་ཡང་འཛམ་བུ་གླིང་གི་མི་རྣམས་ལ་གབ་ཅིང་
སྦ་བའི་ཚུལ་མཛད་དེ། ཉིན་མོ་ཤང་ཤང་བྱ་ཡི་ཆ་བྱད་དུ་བཞུགས་ཤིང་། ནུབ་མོ་མི་
ཡི་ཆ་ལུགས་སུ་བཞུགས་ཏེ། དེ་ཡང་ཞག་གཅིག་ཉིན་མཚན་དུས་དྲུག་ཏུ་བཅད་ཅིང་།
མཛད་སྤྱོད་ནི་གོང་ལྟར་ལ། ཁ་ཟས་ཀྱི་བྱ་བ་ནི། ཤང་ཤང་གི་རྒྱལ་པོས་ཀུ་ཤའི་གླིང་
ན། རྩྭ་ཨུ་མེར་གྱི་མཆོག་མ་རེ་དང་། གཟི་ལྡན་བུང་བའི་རྒྱལ་པོས་མེ་ཏོག་གི་སྦྲང་
རྩི་ཟེའུ་འབྲུའི་གོང་བུ་གང་དང་། གབ་ཆེན་རུས་སྦལ་གྱི་རྒྱལ་པོས་དུག་ལས་འོ་མ་
རྩི་རུ་དབྱེ་བ་ཆུ་སིང་གའི་ཐིགས་པ། ཕྱག་གཡོན་པའི་ཁྱོར་བ་ཚུར་ལ་བསྐུམས་པ་
གང་གསོལ་ནས་ཟས་ཀྱི་བྱ་བ་མཛད་དེ། མི་ཡི་དཀའ་ཐུབ་ལོ་གཅིག་མཛད་དོ། །དེ་
ནས་དེའི་ཚེ་དེའི་དུས་ན། ཤང་ཤང་གི་རྒྱལ་པོ་མཁའ་ལྡིང་དེ་འུ་དང་། ཤང་ཤང་གི་
སྡེ་རིགས་སུམ་བརྒྱ་དྲུག་ཅུ་ཚོགས་ནས། སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་ནི་
འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། ཤང་ཤང་གི་རྒྱལ་པོས་གསོལ་པ།
སྟོན་པ་རྣམ་པ་ཐམས་ཅད་མཁྱེན་པ་ཡི། འགྲོ་བའི་དཔལ་གྱུར་འཇིག་རྟེན་སྒྲོན་མ་
ལགས། འཇིག་རྟེན་འཁོར་བའི་ཁྱིམ་སྤངས་རབ་བྱུང་ནས། འོག་མིན་གནས་སུ་དག་
པའི་ཁྲིམས་ནོད་ཅིང་། གནས་རིགས་ཆེན་པོ་བཞི་ལས་བབས་ནས་སུ། རྩ་གསུམ་
གནས་མཆོག་མེ་ཏོག་གླིང་དཀྱིལ་དུ། རྣམ་དག་ལྷ་ཡི་དཀའ་ཐུབ་མཐར་ཕྱིན་མཛད།
དེ་ནས་རྒྱལ་ཆེན་རིགས་བཞིའི་གནས་སུ་བབས། ལྗོན་ཤིང་ནགས་ཚལ་བྱང་ཆུབ་
297



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྤྱིལ་པོ་ན། དྲི་མེད་རྒྱལ་གྱི་དཀའ་ཐུབ་མཐར་ཕྱིན་མཛད། ད་ལྟ་འཛམ་གླིང་འོལ་
མོ་གླིང་ཆེན་གྱི། ནུབ་བྱང་ཟད་མཚམས་མེ་ཏོག་གླིང་ལ་བབས། འདམ་བུའི་ཚལ་
ཆེན་འཇག་མའི་སྤྱིལ་པོ་ན། རྨད་བྱུང་དཀའ་ཐུབ་ཨེ་མ་ངོ་མཚར་ཆེ། འཇིག་རྟེན་
ཁམས་ན་སེམས་ཅན་མང་ལགས་ཀྱང་། བདག་ཅག་མཁའ་ལྡིང་ཤང་ཤང་སྡེ་ཚོགས་
རྣམས། རིག་པ་ལྷ་བས་རྣོ་བས་གཞན་ལས་དཔག །ད་ལྟའི་དུས་འདིར་ལས་འཕྲོ་
སྐལ་པར་ལྡན། རྣམ་པ་ཐམས་ཅད་མཁྱེན་པའི་སྟོན་པ་ལགས། ལྷ་དང་ཀླུ་དང་མི་ལ་
སོགས་པ་ཡི། སློབ་བུ་འབུམ་ཕྲག་མཐའ་ཡས་མང་ལགས་ཀྱང་། ཚུལ་ཁྲིམས་གྲོགས་
ལ་ཤང་ཤང་རྒྱལ་པོ་མཛེས། བདག་ཅག་ཁྱེད་ཀྱི་རྗེས་སུ་གཞོལ་ལགས་ཀྱིས། བདག་
ཅག་རྣམས་ལ་བཀའ་ཡིས་གནང་བ་དང་། འཕྲུལ་ངག་བདེན་པའི་བོན་ཅིག་བཀའ་
སྩལ་འཚལ། ཞེས་གསོལ་ནས། ཀུན་གྱིས་ཐལ་མོ་སྤྱི་བོར་སྦྱར་ཞིང་། གཤོག་པ་ས་ལ་
གཞོལ་ནས་ཕྱག་བགྱིད་དོ། །དེ་ལ་སྟོན་པས་བཀའ་སྩལ་པ། ཉོན་ཅིག་ཤང་ཤང་རྒྱལ་
པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པ། མ་རིག་ལས་
དབང་འཁྲུལ་པའི་རྣམ་སྨིན་གྱིས། ཁམས་གསུམ་ཁ་འཁོར་རྒྱུ་དྲུག་ལུས་བླང་ཞིང་།
སྐྱེ་བཞི་རྒྱུ་ལྔ་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ཡ་བཞི་ཟུངས་
བརྒྱད་མྱོང་། དེ་ཡིས་རྣམ་སྨིན་ངན་སོང་གསུམ་དུ་སྐྱེ། གཏན་དུ་ཐར་མེད་སེམས་
ཅན་སྙིང་རེ་རྗེ། སྒོས་སུ་མཁའ་ལྡིང་ཤང་ཤང་སྡེ་རིགས་རྣམས། དུག་ལྔའི་དབང་
གྱུར་འདོད་ཆགས་ཕྲག་དོག་ཆེ། འདོད་ཆགས་སྲེད་ལེན་མཁའ་ལྡིང་བྱ་ཡི་རིགས། ཕོ་
མོ་ཆགས་སེམས་ཤིན་ཏུ་འབྲལ་མི་ཕོད། ཕྲག་དོག་ཆེ་བ་མཐའ་འཁོབ་མི་ལ་རིགས།
གང་ལ་ཆགས་སྡང་རུ་ཏྲ་ཚེར་བས་རྩུབ། འདམ་བུའི་གླིང་ལ་ཚེ་ཕྱེད་ཡེང་ལ་ཟད།
ཀུ་ཤའི་གླིང་དུ་རང་མཐོང་འཕྱོ་ར་ཆེ། གང་ཡང་ཐོགས་མེད་གླིང་བཞི་ཀུན་ཏུ་རྒྱུ།
དགེ་མེད་སྡིག་མེད་འཕེལ་དང་འགྲིབ་པ་མེད། སྐྱབས་མེད་མ་རིག་སེམས་ཅན་སྙིང་
298



༼ད༽
མདོ་སྡེ། །
དཀའ་ཐུབ་མཐར་ཕྱིན་གྱི་མདོ།
རེ་རྗེ། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟ་དག་པའི་གནས་དང་ཞིང་ཁམས་
འདིར། སྟོན་པ་སངས་རྒྱས་བདག་གི་ཞལ་མཐོང་ནས། གཡུང་དྲུང་བོན་སྤྱོད་སྐལ་
པ་ལྡན་དུས་འདིར། འབད་དེ་བླ་མེད་བྱང་ཆུབ་བསྒྲུབ་པར་གྱིས། འབད་དེ་བླ་མེད་
བྱང་ཆུབ་བསྒྲུབ་པ་ལ། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བསྐྱུར། འཁོར་བའི་
གནས་ནས་ཁྱིམ་སྤངས་རབ་ཏུ་བྱུང༌། མི་དགེ་བཅུ་སྤོངས་དགེ་བཅུ་དང་དུ་ལོངས།
ལྟ་བ་ཡས་ཕུབ་སྤྱོད་པ་མས་ཡར་འཛེགས། སྙིང་རྗེ་གཞི་བཟུང་ཕ་རོལ་བཅུ་ལ་སྤྱོད།
བདག་ཉིད་རྗེས་སུ་གཞོལ་བར་གྱུར་པ་ན། རྒྱལ་བ་འཕགས་པའི་སྤྱོད་ལམ་དམ་པ་
ནི། དག་པ་དཀའ་ཐུབ་རྣམ་པ་གསུམ་ཡིན་ཏེ། གསུམ་པ་རྨད་བྱུང་མི་ཡི་དཀའ་ཐུབ་
ནི། རྨད་བྱུང་མཁན་སློབ་དཔང་པོའི་མདུན་དྲུང་དུ། བསླབ་གསུམ་རྣམ་དག་སྡོམ་
པ་ནོད་ནས་ཀྱང༌། དབེན་པའི་གནས་ཟུངས་འཇག་མའི་སྤྱིལ་པོ་ཕུབ། དག་པའི་
དཀའ་ཐུབ་འཕགས་པའི་སྤྱོད་ལམ་སྲུངས། ཉིན་མཚན་དུས་དྲུག་ཐུན་དུ་བཅད་ནས་
སུ། རྒྱུན་མེད་ཆུ་བོ་ལྟ་བུའི་སྤྱོད་ལམ་བྱ། ཁ་ཟས་སྤང་བླང་གོང་གི་བྱ་བར་མཚུངས།
མ་སྤངས་མ་བླངས་ཆ་ལ་གནས་པ་ཙམ། ཨུ་མེར་མཆོག་མ་ཆུ་བོའི་ཆུ་ལ་བརྟེན། ཨུ་
མེར་ཚད་ནི་ཕྱག་མཐིལ་ཚོམ་བུ་གང་། ཆུ་བོའི་ཐིགས་པ་དེ་ལས་གསུམ་འགྱུར་སྐྱེད། །
ནངས་ནུབ་དགེ་སྤྱོད་ནར་མར་མ་གཏོགས་པ། གལ་མེད་སྨྲ་བ་ལོང་གཏམ་སྤང་བར་
བྱ། ཕྱག་སྐོར་མཆོད་སྦྱིན་བྱུང་གདབ་མ་གཏོགས་པ། དེ་མིན་བྱ་སྤྱོད་གཡེང་བ་སྤང་
བར་བྱ། དེ་ལྟར་གཡེང་སྤང་དགེ་སྤྱོད་རྒྱུན་ཞུགས་ཤིང་། ལྟོ་རྒྱབ་ཟས་ནོར་འཁྲི་བ་
རྒྱང་བསྲིང་ན། ཕུང་པོ་ཤེད་སྨད་ཕྱི་ཡི་ཁེ་གྲགས་བཅོམ། ཉོན་མོངས་སྲེད་ལེན་ནང་
གི་གདར་ཐག་གཅོད། ཞེ་སྡང་མི་སྐྱེ་བྱམས་པར་མལ་ལེ་ལྡན། འདོད་ཆགས་མི་རྒྱུ་
ཀུན་གཞིའི་བག་ལ་ཞ། གཏི་མུག་མི་རྨོངས་གཅིག་པུ་དོན་ལ་གསལ། ང་རྒྱལ་མི་སྐྱེ་
དྲེགས་པའི་སྐུ་མཁར་གཞོམ། ཕྲག་དོག་མི་འབྱུང་བརྩོད་པའི་དམུ་རྫོང་ཆོམས། དུག་
299



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ལྔའི་བག་ཆགས་ཉོན་མོངས་གདར་ཐག་བཅད། སྐྱེ་བ་གཅིག་གིས་ཐར་པའི་གོ་འཕང་
འཐོབ། རྒྱུན་ཞུགས་དགྲ་བཅོམ་སངས་རྒྱས་ས་ལ་འཁོད། དཀའ་ཐུབ་མཐར་ཕྱིན་
སྲུང་ཁྲིམས་དོན་དང་ལྡན། རྨད་བྱུང་འདུལ་བའི་རྒྱལ་པོ་མཐར་ཕྱིན་མཛོད། ཅེས་
བཀའ་བསྩལ་ཏོ། །
དེ་ལ་ཡང་ཤང་ཤང་གི་རྒྱལ་པོས་གསོལ་པ། སྟོན་པ་ལགས། དེ་ལྟར་དུ་བདག་
ཅག་འཁོར་དུ་གཏོགས་པའི་མཁའ་ལྡིང་སྡེ་རིགས་རྣམས་དང་། ཕྱི་རབས་རྗེས་སུ་
འབྲང་བའི་གང་ཟག་རྣམས། འཁོར་བའི་གནས་ནས་ཁྱིམ་སྤང་རབ་ཏུ་བྱུང་ཞིང་།
རྨད་བྱུང་དཀའ་ཐུབ་ཀྱི་སྡོམ་པ་ལ་གནས་པར་བྱེད་ན། གཤེན་གྱི་དགེ་སྤྱོད་རྣམ་པར་
དག་པ་ཅི་ལྟ་བུ་ཞིག་ལ་སྤྱོད་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་
པ། ཉོན་ཅིག་ཤང་ཤང་གི་རྒྱལ་པོ་ལ་སོགས་འཁོར་རྣམས། དེ་ནི་འདི་ལྟ་སྟེ། འཇིག་
རྟེན་འཁོར་བའི་གནས་ནས་ཁྱིམ་སྤངས་རབ་ཏུ་བྱུང་ཞིང་། རྨད་བྱུང་དཀའ་ཐུབ་ཀྱི་
སྡོམ་པ་ལ་གནས་པར་བྱེད་ན། རྨད་དུ་བྱུང་པ་གཤེན་གྱི་སྤྱོད་པ་ནི་འདི་ལྟ་སྟེ། དེ་
ལ་ཉིན་མཚན་དུས་དྲུག་གི་ནངས་པ་ཐོ་རངས་ནམ་ལངས་པའི་དང་པོ་ལ། ཁྲུས་
དང་གཙང་སྦྲའི་སྒོ་ནས་དག་པར་འཇུག་སྟེ། གཙང་མའི་སྣོད་དུ་དག་པའི་ཚན་སྤོས་
སྦྱར་ལ་ཚིགས་སུ་བཅད་དེ་བརྗོད་པ། ཨོཾ་བོན་ཉིད་དག་པའི་དཀྱིལ་འཁོར་གྱི། སྐུ་
གསུང་ཐུགས་ཀྱི་རང་བཞིན་ལས། ཐིག་ལེ་གསུམ་གྱི་རྒྱུན་བབས་ཏེ། འདི་ནི་སྐྱེ་མེད་
ཆེན་པོའི་ཆུ། ལུས་ཀྱི་དྲི་མ་དག་གྱུར་ཅིག །འདི་ནི་འགག་མེད་ཆེན་པོའི་ཆུ། ངག་
གི་དྲི་མ་དག་གྱུར་ཅིག །འདི་ནི་འཁྲུལ་མེད་ཆེན་པོའི་ཆུ། ཡིད་ཀྱི་དྲི་མ་དག་གྱུར་
ཅིག །བདག་དང་མཐའ་ཡས་སེམས་ཅན་གྱི། ལུས་ངག་ཡིད་གསུམ་སྒྲིབ་དག་ནས།
བསླབ་གསུམ་རྣམ་པར་དག་ལྡན་ཤོག །ཨོཾ་ན་མ་ཨ་དཀར་ཧ་ར་སད་དོ་ཀུ་ཤུན་སལ་
ལེ་སང་ངེ་ཡེ་སྭཱཧཱ། ཞེས་གཙང་ཞིང་དག་པའི་ཁྲུས་ནས་དབྱུང་ངོ༌། །
300



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
༼ད༽
ར
དེ་ནས་ནམ་ལངས་ནས་ཉི་མ་མ་ཤར་གྱི་བར་བདེ་བར་གཤེགས་པ་རྨད་དུ་བྱུང་
བའི་ཞིང་དུ་གྱུར་པ་རྣམས་ལ་ཕྱག་འཚལ་ཏེ་ཚིགས་སུ་བརྗོད་པ། ན་མོ་གཤེན་རབ་
མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས།
རྨད་དུ་བྱུང་བ་མ་འོངས་སླད་ན་འབྱོན་པ། དབང་ལྡན་འོད་ཟེར་རྒྱལ་པོ་ལ་ཕྱག་
འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས། རྨད་དུ་བྱུང་བ་མ་འོངས་སླད་ན་འབྱོན་པ། དྲི་མེད་
ལམ་གསལ་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྨད་དུ་བྱུང་བ་མ་འོངས་
སླད་ན་འབྱོན་པ། ཐུགས་རྗེའི་ཚད་མེད་རྒྱལ་པོ་ལ་ཕྱག་འཚལ་ལོ། །ན་མོ་གཤེན་
རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས། རྨད་དུ་བྱུང་བ་མ་འོངས་སླད་ན་འབྱོན་པ། བྱམས་པ་ཤེས་ལྡན་རྒྱལ་པོ་ལ་ཕྱག་
འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས། རྨད་དུ་བྱུང་བ་མ་འོངས་སླད་ན་འབྱོན་པ། ཁྲི་རྗེ་དག་
པའི་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རྨད་དུ་བྱུང་བ་མ་འོངས་སླད་ན་
འབྱོན་པ། རིན་ཆེན་འོད་གསལ་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྨད་
དུ་བྱུང་བ་མ་འོངས་སླད་ན་འབྱོན་པ། སྨོན་ལམ་གྲུབ་པའི་རྒྱལ་པོ་ལ་ཕྱག་འཚལ་
ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས། རྨད་དུ་བྱུང་བ་མ་འོངས་སླད་ན་འབྱོན་པ། ཡེ་ཤེས་དབང་
ཕྱུག་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་
301



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བཅོམ་པ་ཡང་དག་པར་རྫོགས་པའི་སངས་རྒྱས། རྨད་དུ་བྱུང་བ་མ་འོངས་སླད་ན་
འབྱོན་པ། དྲི་མེད་འདུལ་བའི་རྒྱལ་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྨད་
དུ་བྱུང་བ་མ་འོངས་སླད་ན་འབྱོན་པ། འཁོར་ལོ་འོད་གསལ་རྒྱལ་པོ་ལ་ཕྱག་འཚལ་
ལོ། །ན་མོ་བདེར་གཤེགས་ཡང་དག་མཚན། སླད་ན་འབྱོན་པའི་སངས་རྒྱས་སྐུ།
རྨད་དུ་བྱུང་བའི་མཚན་འཆང་བ། ཉིད་ནི་ཐུགས་རྗེ་ཆེར་ལྡན་ཞིང་། འགྲོ་བའི་
མགོན་པོ་བླ་ན་མེད། སྐྱོབ་པའི་དཔུང་གཉེན་ཐུགས་རྗེ་ཅན། བདག་ལ་གསན་ཅིང་
དགོངས་སུ་གསོལ། བདག་དང་མཐའ་ཡས་སེམས་ཅན་གྱིས། ཐོག་མ་མེད་ནས་
དུས་འདིའི་བར། མི་དགེའི་ལས་རྣམས་ཅི་བགྱིས་པ། མཁྱེན་ལྡན་ཁྱེད་ལ་མཐོལ་ལོ་
བཤགས། ཁྱེད་ཀྱི་ཐུགས་རྗེས་བྱང་བར་མཛོད། བདག་ནི་དུས་འདིར་བཟུང་བ་ནས།
ནམ་ཞིག་འཁོར་བ་མ་སྟོང་པར། འཇིག་རྟེན་འཁོར་བའི་ལས་སྤངས་ནས། མྱ་ངན་
འདས་པའི་རྗེས་འབྲང་ཞིང་། གཡུང་དྲུང་སེམས་དཔའི་སྤྱོད་པ་ཡིས། སོ་སོར་ཐར་
པའི་སྒོར་འཇུག་ཅིང་། འདུལ་ཁྲིམས་ཟབ་མོ་བསྲུང་བར་བྱ། རྨད་བྱུང་དཀའ་བ་ཐུབ་
པར་བྱ། བདག་དང་བདག་ལ་དཀའ་སྤྱད་དང་། གཞན་ཡང་རྗེས་སུ་བསྐུལ་བར་
བྱ། གང་ཞིག་འཇིག་རྟེན་ཁམས་དག་ཏུ། དཀའ་བ་ཐུབ་པའི་གང་ཟག་དང༌། དག་
པའི་དགེ་ལ་འདུན་སྤྱོད་པ། དེ་དག་ཀུན་ལ་རྗེས་ཡི་རངས། བདག་གི་དགེ་བའི་རྩ་བ་
དང་། གཞན་ཡང་དཀའ་ཐུབ་བསོད་ནམས་ཚོགས། འགྲོ་བ་ཀུན་དང་ཐུན་མོང་དུ།
མྱུར་དུ་བྱང་ཆུབ་ས་ལ་བསྔོ། དེ་དག་དགེ་བའི་སྟོབས་མཆོག་དང་། བསོད་ནམས་
བསགས་པའི་སྦྱིན་སྟོབས་ཀྱིས། བདག་དང་མཐའ་ཡས་སེམས་ཅན་རྣམས། སྒྲིབ་
གཉིས་མུན་པ་རབ་དྭངས་ནས། བསོད་ནམས་མཁའ་ལ་ཉི་ཤར་བཞིན། འབྲས་བུ་
སྐུ་གསུམ་མཆོག་ཐོབ་ཤོག །ཅེས་བདེ་བར་གཤེགས་པ་རྨད་བྱུང་མཚན་བཅུའི་མཚན་
302



དཀའ་ཐུབ་མཐར་ཕྱིན་གྱི་མདོ།
ནས་བརྗོད་ཅིང་། ཕྱག་འཚལ་བ་དང་བཤགས་པའི་ཡན་ལག་ཕུལ་བའོ། །དེ་ནས་
ཉི་ཤར་ནས་དྲོས་ཆེན་མ་ཕྱིན་གྱི་བར་དུ། བདེ་བར་གཤེགས་པ་རྣམས་དབྱིངས་ནས་
སྤྱན་དྲངས་ཤིང་། མར་མེ་དང་། མེ་ཏོག་དང་། ཞལ་ཟས་དང་། བདུག་སྤོས་དང་།
ལྷ་རྫས་ཀྱི་དྲི་ཆབ་དང་། རོལ་མོ་དང༌། སྒྲ་སྙན་དང་། བསྟོད་ཚིག་གིས་མཆོད་པ་
འབུལ་ལོ། །དེ་ནས་ཁ་ཟས་ཀྱི་བྱ་བ་མཛད་དེ། ཉི་མ་ཕྱེད་དུ་མ་ཕྱིན་གྱི་བར་དུ། བདེ་
བར་གཤེགས་པའི་སྐུ་གདུང་དང་། སཱརྩྭ་དང་མཆོད་གཏོར་གྱི་ཆོ་ག་མཛད་དོ། །དེ་
ནས་ཉི་མ་ཕྱེད་ནས་དགོང་མོ་རུ་མ་ཕྱིན་གྱི་བར་དུ་གདན་གཅིག་ཏུ་བཞུགས་ཏེ། བདེ་
བར་གཤེགས་པའི་ཐུགས་འཛབ་ཀྱི་སྙིང་པོ་རྣམ་གསུམ་རིམ་པར་བཟླའོ། །དེ་ནས་
དགོང་མོ་ནས་སྲོད་དུ་མ་ཕྱིན་གྱི་བར་དུ། འབྱུང་པོ་དང་ལན་ཆགས་ལ་གླུད་ཀྱི་གཏོར་
མ་གཏོང་ཞིང་བསྔོ་བ་དང་སྨོན་ལམ་གྱི་རྒྱ་གདབ་པའོ། །དེ་ནས་སྲོད་ནས་ནམ་
དགུང་དུ་མ་ཕྱིན་གྱི་བར་དུ། བཟླས་བརྗོད་ཀྱི་བྱ་བ་སྤངས་ནས། ཐུགས་མི་དམིགས་
པའི་ངང་ལ་མ་བཅོས་པའི་ཏིང་ངེ་འཛིན་བསྒོམ་པར་བྱའོ། །དེ་ནས་ནམ་དགུང་ནས་
ཐོ་རངས་སུ་མ་ཕྱིན་གྱི་བར་ལ་ལུས་སེམས་ཆ་ལ་ཕབ་ནས་བསྙེལ་གཟིམས་སོ། །དེ་
ནས་ནངས་པར་ཐོ་རངས་ནམ་ལངས་སུ་མ་ཕྱིན་གྱི་བར་ལ། བདེ་བར་གཤེགས་པའི་
བཀའ་ལུང་ལ་མཚན་ནས་བརྗོད་པ་དང༌། ཁ་ཐོན་དུ་འདོན་པ་དང་། མཆོད་བརྗོད་
བྱ་བ་བྱེད་དོ། །རིགས་ཀྱི་བུ་ཤང་ཤང་གི་རྒྱལ་པོ། དེ་ལྟར་དུ་གཡུང་དྲུང་སེམས་དཔའི་
སྤྱོད་པ་ཟབ་པོ་འདི་དག །ལོ་སྐོར་ཟླ་བ་བཅུ་གཉིས་ལ། ཞག་དང་ཟ་མར་བགྲང་བས།
དུས་དྲུག་འཁོར་བ་རུ། རྨད་དུ་བྱུང་བའི་གཤེན་གྱི་དགེ་སྤྱོད་འདི་རྟག་པར་ཉམས་སུ་
བླངས་ན། སེམས་ཅན་འཁོར་བ་ལ་གནས་པ་རྣམས། བསྐལ་པ་དཔག་ཏུ་མེད་པ་
དང་། ཚེ་རབས་ཐོག་མ་མེད་པའི་བག་ཆགས་དང་སྒྲིབ་པ་ཀུན་བྱང་སྟེ། སྐྱེ་བ་གཅིག་
གིས་ཐར་པའི་གོ་འཕང་ཐོབ་པར་འགྱུར་རོ། །
303



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དེའི་ཕྱིར་ན་ཕྱི་རབས་རྗེས་སུ་འབྲང་བའི་གང་ཟག་རྣམས་དང༌། རིགས་ཀྱི་བུ་དང་
རིགས་ཀྱི་བུ་མོ་དག །གཤེན་གྱི་དཀའ་ཐུབ་རྨད་དུ་བྱུང་བའི་དོན་འདི་དག །ཉམས་
སུ་ལེན་པའི་ཐབས་ནི་རྣམ་པ་གསུམ་དུ་བསྟན་ཏེ། དེ་ཡང་རབ་ནི་དཀའ་བ་མཐར་
ཕྱིན་པར་ཚེའི་དུས་འདི་ཉིད་ལ་བཟུང་སྟེ་ཉམས་སུ་བླང་ན། སྐྱེ་བ་དེ་ཉིད་ནས་སངས་
རྒྱས་པའི་འབྲས་བུ་ཐོབ་པར་འགྱུར་རོ། །འབྲིང་གི་ཚད་འཛིན་ལོ་གསུམ་དུ་ཉམས་སུ་
བླངས་ན། དཀའ་བ་ཐུབ་པའི་ཚད་ལ་ཕྱིན་ཏེ། སྐྱེ་བ་དེ་ཉིད་ལས་འཁོར་བ་ལ་ཕྱིར་
མི་ལྡོག་སྟེ། ཐར་པའི་འབྲས་བུའི་གོ་འཕང་དུ་ཐོབ་པའོ། །ཐ་མ་ནི་ཟླ་བ་དྲུག་དང་།
ཞག་བཞི་བཅུ་ཞེ་དགུ་དང༌། ཞག་བདུན་དང་། ལྔ་གསུམ་དང་། དུས་ཆེན་གྱི་སྡེ་
རྣམས་སུ་ཉམས་སུ་བླངས་ན། བསྐལ་པ་མ་འོངས་པའི་དུས་སུ། ནད་མུག་མཚོན་
གསུམ་གྱི་བསྐལ་པ་ལས་ཐར་པ་དང་། གཞན་ཡང་སྦྱིན་པ་རབ་ཏུ་གཏོང་བ་དང་། །
ཚུལ་ཁྲིམས་རབ་ཏུ་བསྲུང་བ་དང་། བཟོད་པ་རབ་ཏུ་བསྒོམ་པ་དང་ལྡན་ནས། དགེ་
བའི་དེད་དཔོན་རྒྱ་ཆེན་པོ་རུ་འགྱུར་རོ། །དེའི་ཕྱིར་ན་གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །གཤེན་གྱི་སྲུང་ཁྲིམས་རྨད་དུ་བྱུང་བ། དཀའ་བ་ཐུབ་པའི་དོན་
འདི་ནི། རང་གི་ཉམས་སུ་ལེན་པར་བྱའོ། །གཞན་དག་ལ་ཡང་དག་པར་བསྐུལ་བར་
བྱའོ། །གང་ཞིག་ཚུལ་འདི་དག་ལ་གནས་ཤིང་། ཁྲིམས་འདི་དག་ཡོངས་སུ་བསྲུང་
བར་གྱུར་པ་ལ་རྗེས་སུ་ཡི་རངས་བར་བྱའོ། །དེས་ན་བདག་གཞན་རྣམས་འཁོར་བ་
ལ་ཐར་ཞིང་། རྨད་དུ་བྱུང་བ་ཐར་པ་རིན་པོ་ཆེ་རྒྱུན་གྱི་ལམ་ལ་ཞུགས་ནས། བླ་ན་
མེད་པ་མངོན་པར་རྫོགས་པའི་སངས་རྒྱས་ཀྱི་འབྲས་བུ་རིན་པོ་ཆེ་ཐོབ་པར་འགྱུར་རོ།
།ཞེས་བཀའ་སྩལ་པས། ཤང་ཤང་གི་རྒྱལ་པོ་གཙོ་འཁོར་སུམ་བརྒྱ་དྲུག་ཅུ་རབ་ཏུ་བྱུང་
ནས། གཤེན་གྱི་མཛད་སྤྱོད་རྨད་དུ་བྱུང་བ། དཀའ་བ་ཐུབ་པའི་དོན་ལ་གནས་པར་
མཛད་དོ། །
304



མདོ་སྡེ།
དཀའ་ཐུབ་མཐར་ཕྱིན་གྱི་མདོ། །
༧ དེ་ནས་དེའི་ཚེ་ཤང་ཤང་གི་རྒྱལ་པོ་ཚུལ་ལྡན་ངང་རིང་ཞེས་བྱ་བས་སྟོན་པ་ལ་
གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་ཤང་ཤང་གི་
སྡེ་རིགས་རྣམས་དང་། ཉིད་དང་སྔོན་ནས་སྨོན་ལམ་ཅི་ལྟ་བུ་ཞིག་གིས་འབྲེལ་ནས།
ད་ལྟ་ཚུལ་ཁྲིམས་ཀྱི་གྲོགས་དང་འཁོར་དུ་གྱུར་པ་ལགས། ཞེས་གསོལ་ཏོ། །དེ་ལ་སྟོན་
པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ། ཤང་ཤང་གི་དཀའ་ཐུབ་དམ་པ་
དེ་ནི་འདི་ལྟ་སྟེ། སྔོན་བསྐལ་པ་གྲངས་མེད་སྨོན་པ་ཅན་གྱི་དུས་སུ། སངས་རྒྱས་སྟོན་
པ་རྨད་བྱུང་ལེགས་པའི་བློ་གྲོས་ཞེས་བྱ་བས། སེམས་ཅན་རྣམས་འཚོ་སྐྱོང་སྟེ། དེའི་
དུས་སུ་ཡུལ་ཤ་ར་ན་ཏེ་ཞེས་བྱ་བ་ན། རྒྱལ་པོ་སེང་གེ་གྲགས་དང་། བྲམ་ཟེའི་བུ་མོ་
བུ་ཏ་ལི་གཉིས་ལས་སྲས་གཉིས་ཡོད་དེ། རྒྱལ་བུ་ལེགས་སྤྱོད་དང་འཁོར་ལོ་ཞེས་བྱ་
བ་གཉིས་སོ། །དེ་ལ་ཡབ་ཡུམ་གྱིས་བཀའ་སྩལ་ནས། རྒྱལ་བུ་དམ་པ་ཁྱོད་གཉིས་ནི།
ལས་བགོས་སོ་སོར་བསྐོ་ཡིས། རྒྱལ་བུ་གཅེན་པོས་ནི་ཡབ་ཀྱི་རྒྱལ་ས་ཟུངས་ལ། རྒྱལ་
སྲིད་སྐྱོང་ཞིང་དགེ་བ་ལ་སྤྱོད་ཅིག །རྒྱལ་བུ་གཅུང་པོས་ཁྲིམས་ཀྱི་དེད་དཔོན་མཛོད་
ལ། རྒྱལ་བུ་གཅེན་པོའི་ཞབས་ནས་ཐེགས་ཤིག །བདག་ཅག་གཉིས་ནི་གྲོང་ཁྱེར་གྱི་
དབེན་པ་བསྟེན་ནས། ལུས་ངག་ཡིད་གསུམ་དགེ་བ་ལ་འབད་ཅིང་སོ་གསོད་པར་
བྱའོ། །ཞེས་བཀའ་བསྩལ་ཏོ། །དེར་རྒྱལ་བུ་གཉིས་ཀྱང་ཡབ་ཀྱིས་བགོས་པའི་ལས་
བགོ་ལ་སོ་སོར་སྤྱོད་པའི་རྒྱུ་ལ། རྒྱལ་བུ་གཅུང་པོའི་སེམས་ལ་འཕྲིགས་པ་སྐྱེས་ནས་
སྨྲས་པ། གསོན་དང་རྒྱལ་པོ་ཡབ་ཡུམ་གཙོ་འཁོར་རྣམས། རྒྱལ་གྱི་སྨྲ་བ་མཆིད་ཚིག་
ཡིན་ནས་སུ། འདི་ལ་མཆིད་ཚིག་བཟློག་པར་མི་འཐད་དེ། བསྐོས་པའི་བྱ་བ་འཐད་
སོར་མ་མཐུན་ཙ། གམ་ཚིག་མཆིད་གསུམ་མི་སྨྲ་ཁ་མེད་ཡིན། ཕ་གཅིག་བུ་ལ་རུས་
གཉིས་ཨེ་ཆད་དང་། དོང་གཅིག་མདའ་ལ་རིང་ཐུང་ཨེ་བདོག་སྟེ། ཚང་གཅིག་སྒོང་
ལ་འདབ་ཆགས་གཉིས་མི་འབྱུང༌། ངེད་གཉིས་ཕ་གཅིག་བུ་དང་མ་གཅིག་པང་།
305



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐྱེས་པ་སྔ་འཕྱི་ཙམ་ཞིག་ཡོད་པ་ལས། དེ་བས་ཕོ་རྒོད་དྲག་ཞན་ཅི་ཁྱད་ན། རྒྱལ་
སློད་མཉམ་པོར་བགོས་པ་མི་འཐད་ཀྱང་། སུམ་ཆ་ཙམ་ཞིག་བགོས་ཀྱང་བཟོད་ཙམ་
ཡིན། དེས་ན་ཡབ་ཡུམ་བཀའ་ཡིས་བཅད་ནས་སུ། བདག་ཅག་ལས་བགོས་སོ་སོར་
བསྐོས་པ་འདི། རྒྱལ་བུ་བཞུགས་ལ་དགེ་བ་འཐད་སོར་སྤྱོད། བདག་ནི་དེད་དཔོན་
ཁྲིམས་ཀྱི་ལས་མི་ཡོང་། ཕ་རོལ་རྒྱལ་ཁམས་གཅིག་ཏུ་འཁྱམས་སུ་འགྲོ། ཕ་མེད་མས་
བོར་བུ་ལ་ཤུགས་མི་འབྱུང་། གལ་ཏེ་བྱུང་ན་དགེ་བའི་སྡོང་གདབ་བྱེད། ཟེར་ནས་
ཤིན་ཏུ་ཡང་བསམ་པ་ངན་པར་རྒྱུས་ཏེ། རྒྱལ་བུས་དགེ་བ་ལ་སྤྱོད་པ་དང༌། རྒྱལ་
ས་འཛིན་པ་ལ་བར་དུ་གཅོད་པའི་ཐབས་མང་པོ་བཤམས་སོ། །དེ་ལ་རྒྱལ་བུ་གཅེན་
པོ་དེ་ནི་ཤིན་ཏུ་ཡང་། ལས་དགེ་བ་ལ་མོས་ཤིང་བྱང་ཆུབ་ཀྱིས་སེམས་དང་ལྡན་
པ་ཐུགས་ལ་དགོངས་ཏེ། སྤྱིར་འཇིག་རྟེན་འཁོར་བའི་བོན་ལ་སྙིང་པོ་མེད་པ་དང༌།
སྒོས་སུ་རྒྱལ་སྲིད་ལོངས་སྤྱོད་འདི་ཉིད་དྲེགས་པའི་དབང་དུ་འགྲོ་བ་དང་། ཡང་སྒོས་
རྒྱལ་བུ་གཅུང་པོ་དང་ལྷན་ཅིག་སྐྱེས་པའི་སྤུན་ཟླ་ལ། དམེ་རུ་འགྲོ་བར་འདུག་པར་
དགོངས་ཏེ་སྨྲས་པ། གསོན་དང་རྒྱལ་བུ་དམ་པ་གཅུང་པོ་ལགས། དབང་ལོག་བྱིས་
པའི་ལ་བོ་མ་སྨྲ་དང་། ངེད་རང་རྒྱལ་ཁྲིམས་གཅེས་སྐྱོང་མ་གཏོགས་པར། རྒྱལ་སློད་
དག་ལ་བྱ་བ་སླ་མོད་ཀྱིས། ཡབ་ཡུམ་ལས་བསྒོས་སོ་སོར་བསྐོས་མོད་ཀྱང་། ཐུགས་
ལ་མི་འགལ་ཙམ་ལ་མ་གཏོགས་པ། གང་གསུངས་སོ་སོར་འཇགས་པ་ག་ལ་འབྱུང་།
འགྲོ་བ་མི་ལ་འདོད་རེ་སོ་སོར་ཡོད། དེ་ཡང་ཡབ་ཡུམ་བཀའ་ལ་བརྟེན་ནས་སུ། ཅི་
བྱེད་སྙིང་གྲོགས་གཅེན་པོ་བདག་གིས་ཕྱུང་། ངེད་རང་སྤུན་གཉིས་སོ་སོར་འདོད་
མཐུན་རེད། བདག་ནི་རྒྱལ་སར་སྐྱེས་པ་མ་གཏོགས་པ། རྒྱལ་སློད་འཁོར་ལ་ཆགས་
ཤིང་ཞེན་པ་མེད། རྒྱལ་སློད་འཁོར་དང་མངའ་དབང་ལོངས་སྤྱོད་འདི། ཡབ་ཡུམ་
བཀའ་ཡིས་བཅད་ནས་གནང་གྱུར་ཡང་། ཆགས་ཤིང་ཞེན་ནས་སྤྱོད་ཡུལ་བྱ་བསམ་
306



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
མེད། ལར་ཡང་འོ་སྐོལ་སྤུན་ཟླ་མཉམ་པོར་ཏེ། སྟོབས་ཤུགས་ཅུང་ཙམ་བདག་གིས་
ཞན་པས་སུ། རྒྱལ་ས་བཟུང་ཡང་ནོན་པ་འོང་བསམ་མེད། དེས་ན་ང་རང་གང་
བསམ་ལས་ཤིག་བསྒྲུབ། རྒྱལ་བུ་བྱིས་པའི་གཅམ་ཚིག་མ་སྨྲ་བར། རྒྱལ་ས་ཟུངས་ལ་
རྒྱལ་སྲིད་ཚུལ་བཞིན་སྐྱོངས། ཡབ་མེས་གོང་མའི་དགེ་བ་ལུགས་བཞིན་སྤྱོད། ལུས་
བསྐྱེད་དྲིན་ཅན་ཡབ་ཡུམ་ཞབས་ནས་ཐེགས། བདག་ནི་དབེན་པའི་གནས་ཤིག་
བསྙག་ནས་སུ། བསམ་དོན་དགེ་བའི་ལས་ཤིག་ཨེ་འགྲུབ་ལྟ། ཞེས་གསུངས་ཏེ་རྒྱལ་
སྲིད་དང་འཁོར་དང་ལོངས་སྤྱོད་རྣམས་སྤངས་ནས། ཡུལ་དེའི་ཤར་ཕྱོགས་རི་བོ་
སེང་ཆེན་འགྱིང་རིའི་དགོན་པར། གཡུང་དྲུང་སེམས་དཔའ་ཚུལ་ཁྲིམས་དོན་ལྡན་
གྱི་དྲུང་དུ་རབ་ཏུ་བྱུང་ནས། གཤེན་གྱི་དྲང་སྲོང་ཡེ་ཤེས་དོན་བཟང་ཞེས་བྱ་བར་
བཏགས་ཏེ། འཇིག་རྟེན་འཁོར་བའི་གཡེང་བ་སྤངས་ནས། གཅིག་པུར་ལྷོ་ཙནྡན་
ནགས་ཀྱི་གླིང་ཁྲོད་དུ། དབེན་པའི་གནས་བསྙགས་ནས་གཤེགས་སོ། །རྒྱལ་བུ་གཅུང་
པོ་ནི། རྒྱལ་བུ་གཅེན་པོ་བྱོན་པ་ལ་ཤིན་ཏུ་དགའ་ནས། སླད་ན་རྒྱལ་སློད་དང་འཁོར་
དང་ལོངས་སྤྱོད་རྣམས་འཛིན་ཞིང་། དགེ་བའི་ལས་སྤངས་ནས། རང་དགའི་སྤྱོད་
པ་དང་། སྡིག་པའི་ལས་ཅི་ཚུགས་སུ་སྤྱོད་དོ། །དེ་ལ་རྒྱལ་བུ་ཡེ་ཤེས་དོན་བཟང་
ནི། ལྷོ་ཕྱོགས་ཙན་དན་ནགས་ཀྱི་གླིང་ཁྲོད། བྲག་ཀ་རུ་གྷ་ཏེའི་དགོན་པར་བཞུགས་
ཏེ། དགེ་བ་ལ་ཐང་བཅད་ནས། ཡུལ་དེའི་སྤྲེལ་བུའི་རྒྱལ་པོ་ལྗོན་བཟང་བྱ་བ་དང་།
སྤྲེལ་འཁོར་སུམ་བརྒྱ་དྲུག་ཅུས་ཞབས་ནས་འདེགས་ཤིང་སྨན་དང་ཤིང་ཏོག་འདྲེན་
ནོ། །རི་དེའི་རྩ་བ་ན་ཀླུ་ནག་པོ་གདོལ་པ་བྱ་བ་ཞིག་ཡོད་པ། ཁྱེའུ་དར་དཀར་གྱི་
རལ་ག་ཅན་ཞིག་ཏུ་སྤྲུལ་ནས། ཀླུ་ར་དཀར་མོའི་འོ་མ་དང་། བ་དཀར་གྱི་འོ་མ་
འདྲེན་ནོ། །རི་དེའི་རྐེད་པ་ན། རི་དབང་གི་རྒྱལ་པོ་ལྷ་གཉན་འོད་དཀར་བྱ་བ་ཞིག་
ཡོད་པས། འབྲས་དཀར་དང་འབྲུ་ཡི་ཕུང་པོ་འབུལ་ལོ། །དེ་ལྟར་ལྷ་ཀླུ་དང་བྱ་སྤྲེལ་
307



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
རྣམས་ཀྱིས་ཞབས་ནས་འདེགས་ཤིང་། སྐྱེ་བ་གཅིག་ལ་འགྲོ་བ་མི་དང་མི་ཕྲད་ན།
གཤེན་གྱི་སྲུང་ཁྲིམས་དང་དགེ་བ་མཐར་ཕྱིན་པར་སྤྱོད་ཅིང་། གཤེན་གྱི་དགེ་སྤྱོད་ཞི་
བ་ཨ་དཀར་སྤྱི་ལུང་ཞེས་བྱ་བ་ལ། སྒྲུབ་པ་བསྐྱལ་བས། གྲུབ་པའི་རྟགས་དངོས་སུ་
གྲུབ་སྟེ། སྒྱུ་ལུས་ཀྱི་ཕུང་པོ་གཞའ་ལུས་འོད་སྐུ་རུ་གྲུབ་ནས། ལྷག་མ་མ་བཞག་པར་
གཤེགས་ཏེ། གཤེགས་པའི་དུས་སུ་ཞལ་ནས་སྨོན་ལམ་གསུངས་པ། བདག་གིས་རང་
དོན་དུ་དགེ་བའི་རྩ་བ་མཐར་ཕྱིན་པ་འདིས། ནམ་ཞིག་གཞན་དོན་དུ་དགེ་བ་རྒྱ་ཆེན་
པོ་རུ་གྱུར་ནས། སྟོང་གསུམ་འཁོར་ལོ་སྒྱུར་བྱེད་ཀྱི་དབང་དང་ལྡན་ཞིང་། འདྲེན་
པའི་སྟོན་པ་བྱེད་པར་གྱུར་ནས། དེའི་དུས་སུ་ད་ལྟའི་ཡབ་ཡུམ་གཉིས་ཀྱང༌། འདྲེན་
པའི་སྟོན་པ་བསྐྱེད་པར་སྤྲུལ་པའི་ཡབ་དང་ཡུམ་དུ་གྱུར་ཅིག །བདག་ནི་འགྲོ་བ་
སེམས་ཅན་གྱི་དོན་ལ། སློབ་དཔོན་དམ་པ་ཉིད་ཀྱི་རྗེས་སུ་འབྲང་ཞིང་། དག་པ་རྣམ་
ལྡན་གྱི་སྤྱོད་པ་མཐའ་རུ་ཕྱིན་པར་གྱུར་ཅིག །དེའི་དུས་སུ་སྤྲེལ་བུའི་སྡེ་ཚོགས་དང་།
ཀླུ་སྲས་ཀྱི་ཁྱེའུ་དང་། གཞི་གནས་ཀྱི་མངའ་བདག་རྣམས་ཀྱང་། བདག་དང་གཙོ་
འཁོར་ལྷན་ཅིག་ཏུ་འདུག་སྟེ། ཟབ་མོའི་དོན་མཐའ་རུ་ཕྱིན་ཅིང་། གཞན་ལས་དཔག་
ནས་སངས་རྒྱས་པར་གྱུར་ཅིག །བདག་གི་གཅུང་པོ་དེ་དགེ་བ་ལ་མོས་པར་གོལ་བ་
དང་། བསམ་སྦྱོར་ངན་པ་འཆང་བ་ཡང་། ལོག་པའི་ས་རུ་མ་གོལ་པར། ངེས་པའི་
དོན་དམ་རྒྱུད་ལས་སྐྱེས་ནས། བདག་གིས་མཛད་སྤྱོད་རྣམ་པར་དག་པའི་རྗེས་སུ་
འབྲང་ཞིང་། གཞན་ལས་དཔག་སྟེ་དག་པའི་འཁོར་གྱི་དང་པོ་རུ་གྱུར་ནས། ཕྱིར་མི་
ལྡོག་པ་འགྱུར་བ་མེད་པ་གཡུང་དྲུང་གི་སྙིང་པོ་ཐོབ་པར་གྱུར་ཅིག །ཅེས་སྨོན་ལམ་
བཏབ་ནས། ཤར་ཕྱོགས་མངོན་པར་དགའ་བའི་ཞིང་ཁམས་སུ་གཤེགས་སོ། །ཤང་
ཤང་གི་རྒྱལ་པོ་སྔོན་གྱི་སྨོན་ལམ་གྱི་མཐའ་བཙན་པས་འདི་ལྟ་སྟེ། སྔོན་གྱི་རྒྱལ་པོ་
སེང་གེ་གྲགས་ནི། ད་ལྟའི་ཡབ་རྒྱལ་བོན་ཐོད་དཀར་ཉིད་དོ། །སྔོན་གྱི་བྲམ་ཟེའི་བུ་
308



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
མོ་བྷུ་ཏ་ལི་ནི། ད་ལྟའི་ཡུམ་ཡོ་ཕྱི་རྒྱལ་བཞད་མ་ཉིད་དོ། །སྔོན་གྱི་རྒྱལ་བུ་ལེགས་སྤྱོད་
ནི། ད་ལྟའི་སྟོན་པ་བདག་ཉིད་དོ། །སྔོན་གྱི་རྒྱལ་བུ་འཁོར་ལོ་ནི། ད་ལྟའི་བདུད་ཁྱབ་
པ་ཉིད་དོ། ད་ཡང་འཁོར་གྱི་དམ་པ་རུ་འབྱུང་བར་འགྱུར་རོ། །སྔོན་གྱི་སྤྲེལ་བུའི་རྒྱལ་
པོ་ལྗོན་བཟང་ནི། ད་ལྟའི་ཤང་ཤང་གི་རྒྱལ་པོ་ཁྱོད་ཉིད་དོ། །སྔོན་གྱི་ཀླུ་སྲས་ཁྱེའུ་ནི།
ད་ལྟའི་རུས་སྦལ་གྱི་རྒྱལ་པོ་ཉིད་དོ། །སྔོན་གྱི་གཞི་གནས་ལྷ་གཉེན་ནི། ད་ལྟའི་བུང་
བའི་རྒྱལ་པོ་ཉིད་དོ། །ད་ཡང་ཁྱེད་རྣམས་ནི་སྐྱེ་བ་འདི་ཉིད་ནས་སྒྲིབ་བྱང་ཚོགས་
གཉིས་རྫོགས་ནས། སྐད་ཅིག་སངས་རྒྱས་ཀྱི་ས་ལ་འཁོད་པར་འགྱུར་རོ། །འཁོར་
རྣམས་སྔོན་གྱི་རྒྱུ་འབྲས་དེ་ལྟར་ཡིན། ཞེས་བཀའ་བསྩལ་ཏོ། ། །
དེ་ནས་དེའི་ཚེ་སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། དེ་ལྟར་
དཀའ་ཐུབ་ལོ་གསུམ་དུ་མཛད་པས། ལང་ཚོ་སྟོབས་ཤེད་དར་རྒྱས་ཆ་ཉམས་ནས།
སྐུ་ལུས་བཀྲག་ཤོར་རུས་མགོ་པགས་ཀྱིས་གཡོགས། ནང་གི་གློ་སྙིང་ཕྱི་ནས་བལྟས་
པས་གསལ། རྩིབ་མའི་གོ་བར་སྒལ་ཚིགས་བགྲང་བར་བཏུབ། སྐུ་ལུས་བཙོ་མ་
གསེར་གྱི་མདོག་ལྟ་བུ། བལྟ་བར་འོད་ལ་གཟིགས་པའི་སྤྱན་དེ་འདུག །དེ་བས་སྐུ་
ལུས་གཞན་གྱིས་ལྟར་མི་བཟོད། མི་ངོམས་ལུས་ལ་མི་བཟོད་ཤ་ཙ་སྐྱེ། ཕུང་པོའི་ཤེད་
སྨད་དེ་ཡི་ནུས་མཐུ་ཡིས། ནང་གི་ཉོན་མོངས་བག་ཆགས་རྒྱུན་ཐག་ཆད། ཞེ་སྡང་
མི་སྐྱེ་བྱམས་པར་མལ་ལེ་ལྡན། འདོད་ཆགས་མི་རྒྱུ་ཀུན་གཞིའི་བག་ལ་ཞ། གཏི་མུག་
མ་རྨོངས་གཅིག་པུའི་དོན་ལ་གསལ། ང་རྒྱལ་མི་གཡོ་མཉམ་ཉིད་ལྷང་ངེ་བ། ཕྲག་
དོག་མི་འབྱུང་ཡངས་པའི་མཐའ་ལས་གདལ། ནང་གི་དགྲ་བཅོམ་བག་ཆགས་ཟག་
པ་ཟད། སྐུ་ལུས་བལ་དཀར་ཤིང་བལ་འདབ་བས་ཡང་། རྩི་མཆོག་ཉག་མའི་ཁ་ལ་
བཞུགས་སྐྱོད་ཐེགས། དེ་ལྟར་ལུས་སེམས་ཕྱི་ནང་ཆ་མཉམ་པར། མཉམ་ཉིད་ངང་
ལ་ལྷམ་མེ་ལྷན་ནེ་བཞུགས། ནུབ་མོ་བསྙེལ་ནས་ཅུང་ཙམ་གཟིམས་པ་ལ། དགུང་
309



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་ཟང་ཟིང་འཁོར་དང་རྒྱལ་སློད་ལ། ཐུགས་ལ་ཕྲེང་ཕྲེང་ཞད་འགའ་རྨིས་ནས་
སུ། ནངས་པར་ཉི་ཤར་ཐུགས་ལས་དགོངས་བས་སུ། འཇིག་རྟེན་འཁོར་དང་ཟང་
ཟིང་རྣམས། རྨི་ལམ་ནང་ན་རྒྱུ་བ་འདི། ཀུན་གཞིའི་དཀྱིལ་དུ་རྒྱུ་གནས་པས། རྒྱུ་
ལས་འབྲས་བུ་ཕྱིར་སྐྱེ་ངེས། འཁོར་བའི་ཕྱོགས་སུ་མི་འཕྲེང་ཞིང་། དམ་པའི་དོན་
ལ་འཕྲེང་བའི་ཕྱིར། མ་ནོར་ངེས་པའི་རྫས་དགོངས་ནས། ཧོས་རུ་བསིལ་བ་མེ་ཏོག་
གླིང་ལ་བཙུགས། ཞལ་ནས་སྨོན་ལམ་ཚིག་བཞི་ཚིགས་སུ་བཅད། འཁོར་བའི་ཕྱོགས་
སུ་མི་འཕྲེང་བར། ཡང་དག་དོན་ལ་འཕྲེང་བའི་ཕྱིར། མ་ནོར་ངེས་པའི་དོན་དམ་
རྫས། གྲངས་སུ་བགྲང་བའི་རྫས་སྨིན་ཤོག །ཅེས་གསུངས་ཏེ་སྨོན་ལམ་བཏབ་པས།
ཞག་གསུམ་ནངས་པར་ཡ་མཚན་ཆེ་བའི་ཤིང་གཅིག་སྐྱེས། སྡོང་པོ་རིན་ཆེན་གསེར་
གྱི་སྡོང་པོ་འདྲ། ཡལ་ག་བཞི་ནི་ཕྱོགས་བཞིའི་ཁ་དོག་ལ། ཤར་དཀར་བྱང་ལྗང་ནུབ་
དམར་ལྷོ་སྔོའོ། །དབུས་ནི་རིན་ཆེན་གསེར་བཞིན་སེར་ལ་དྭངས། ལོ་འབྲས་མེ་ཏོག་
ཁ་དོག་སོ་སོར་སྨིན། ངོ་མཚར་བཀྲག་ལྡན་ཡན་ལག་བཅུ་གཉིས་འཆང་། ཁ་དོག་ལྔ་
ལྡན་པདྨའི་སྡོང་པོ་དེའི། ཡ་མཚན་ཤིང་གི་ཤུན་པ་བཤུས། ཤིང་ཤུན་ཐག་པ་རིགས་
ལྔར་བཀལ། པད་ཤུན་འཕྲེང་བའི་ཐག་པ་དཀར་པོ་ལ། ཤར་ཕྱོགས་དཀར་པོ་དུང་
གི་འཕྲེང་བ་བརྒྱན། པད་ཤུན་འཕྲེང་བའི་ཐག་པ་ལྗང་གུ་ལ། བྱང་ཕྱོགས་ལྗང་གུ་
ཤེལ་གྱི་འཕྲེང་བ་བརྒྱུས། པད་ཤུན་འཕྲེང་བའི་ཐག་པ་དམར་པོ་ལ། ནུབ་ཕྱོགས་
དམར་པོ་རག་ཤའི་འཕྲེང་བ་བརྒྱུས། པད་ཤུན་འཕྲེང་བའི་ཐག་པ་སྔོན་པོ་ལ། ལྷོ་
ཕྱོགས་སྔོན་པོ་མན་ལོང་འཕྲེང་བ་བརྒྱུས། པད་ཤུན་འཕྲེང་བའི་ཐག་པ་སེར་པོ་ལ།
དབུས་ཕྱོགས་སེར་པོ་བོ་ཏི་ཙིའི་འཕྲེང་བ་བརྒྱུས། དབྱིངས་དང་ཡེ་ཤེས་གཉིས་མེད་
ཕྱིར། འཕྲེང་ཐག་དབྱིངས་ཀྱི་ཡུམ་དང་སྦྱར། ས་ཏྲིག་ཨེར་སངས་ཡི་དམ་ལྷ། མདོ་
འཛིན་ཡེ་ཤེས་ལྷ་དང་སྦྱར། གཤེན་ལྷ་འོད་དཀར་ཡི་དམ་ལྷ། ཐབས་དང་ཤེས་རབ་
310



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
ཟུང་འབྲེལ་ཕྱིར། མཐེ་བོང་ཐབས་ཀྱི་མཆོག་དང་སྦྱར། སངས་པོ་འབུམ་ཁྲི་ཡི་དམ་ལྷ།
མཛུབ་བུ་ཤེས་རབ་ཕུལ་དང་སྦྱར། བདག་ཉིད་གཤེན་རབ་འདུན་པའི་དཔལ། གུང་
མོ་གྲངས་བགྲང་རིགས་ལྔ་ཉིད། གཡོན་པའི་ཕྱག་སོར་ལྔ་ལ་བཀལ། བདེར་གཤེགས་
རིགས་ལྔའི་སྐུ་དང་སྦྱར། མཐེ་བོང་བོན་གྱི་སྐུ་དང་སྦྱར། ཀུན་སྣང་ཁྱབ་པ་ཐུགས་ཀྱི་
ལྷ། མཛུབ་མོ་རྫོགས་པའི་སྐུ་དང་སྦྱར། གསལ་བ་རང་འབྱུང་སྐུ་ཡི་ལྷ། གུང་མོ་ངོ་བོ་
ཉིད་དང་སྦྱར། དགེ་ལྷ་གར་ཕྱུག་ཡོན་ཏན་ལྷ། སྲིན་ལག་སྤྲུལ་པའི་སྐུ་དང་སྦྱར། བྱེ་
བྲག་དངོས་མེད་གསུང་གི་ལྷ། མཐེབ་ཆུང་མངོན་བྱང་སྐུ་དང་སྦྱར། དགའ་བ་དོན་
གྲུབ་ཕྲིན་ལས་ལྷ། ལྷ་ལྔ་ཐུགས་ཀྱི་དཀྱིལ་འཁོར་ནས། དཔའ་བོ་འབྲུ་ལྔའི་ས་བོན་ལ།
ཡེ་ཤེས་ལྔ་ཡི་འོད་ཟེར་འཕྲོས། ཁཾ་ཡཾ་རཾ་དང་སྲུ་དང་ཨོཾ། ཨཱ་ཨོཾ་ཧཱུྃ་དང་རཾ་ཛ་ལྔ། བསྭོ་
ཨོཾ་ཧཱུཾ་དང་ཧེ་དང་བྷོ། ཕྱི་ནང་གསང་བའི་དཔའ་བོ་ལྔ། སྐུ་གསུང་ཐུགས་དང་ཡོན་
ཏན་དང་། ཕྲིན་ལས་ལྔ་ཡི་དོན་དང་སྦྱར། སྒོ་བཞི་མཛོད་ལྔའི་སྙིང་པོ་དྲང༌། རིན་
ཆེན་འཕྲེང་ལྔའི་གྲངས་སུ་འཛིན། ལ་ཚིགས་ལུང་གི་གཅོད་པ་ཡི། དཔོན་གསས་
དུང་གི་འཕྲེང་བར་བགྲངས། སྤྱི་ཁོག་རྒྱུད་ཀྱིས་གྲོལ་བ་ཡི། ཆབ་ནག་ཤེལ་གྱི་འཕྲེང་
བར་བགྲངས། མན་ངག་མདོ་རྩིས་འདེབས་པ་ཡི། ཆབ་དཀར་རག་ཤའི་འཕྲེང་བར་
བགྲངས། མདོ་གཟུངས་འབུམ་དུ་འབྲེལ་པ་ཡི། འཕན་ཡུལ་མན་ལོང་འཕྲེང་བར་
བགྲངས། སྤྱི་ལུང་མཛོད་ཀྱི་དོན་སྟོན་པས། གཙང་མ་མཐོ་ཐོག་སྤྱི་རྒྱུག་ལ། བཟླས་
པ་དང་ནི་བརྗོད་མེད་པར། བོ་ཏི་ཙི་ཡི་འཕྲེང་བར་བགྲངས། དེ་ལྟར་རིན་ཆེན་ལྔའི་
འཕྲེང་ལ། སྒོ་བཞི་མཛོད་ལྔའི་མན་ངག་བཅུད། ཡང་དག་དོན་གྱི་སྙིང་པོ་ལ། ཆུ་
རྒྱུན་སྐབས་མེད་མི་གཡེངས་གྲངས་འཛིན་ཅིང་། བརྒྱ་སྟོང་ཁྲི་འབུམ་གཟུངས་སུ་དྲང་
བ་ཡིས། འཁོར་དང་ཟང་ཟིང་བག་ཆགས་གདར་ཐག་གཅོད། སྐད་ཅིག་མི་ཡེང་དོན་
ལ་ངེས་པ་ཡིས། མི་བརྗེད་གཟུངས་ཀྱི་དོན་དམ་མཐར་ཕྱིན་ནས། མི་འགྱུར་གཡུང་
311



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལ་བ།
དྲུང་དོན་ལ་མཉམ་པར་གནས། ཞེས་བྱས་ཏེ་གཤེན་གྱི་དཀའ་བ་རྣམ་གསུམ་མཐར་
ཕྱིན་པར་མཛད་དོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེ་
ཉིད་ཀྱང་། སྒྱུ་ལུས་ཕུང་པོ་ཕྱི་ཡི་ཤེད་སྨད་པས། ཉོན་མོངས་བག་ཆགས་ནང་གི་
བདུད་བཅོམ་སྟེ། སྐྱེ་རྒ་ན་འཆིའི་ཆུ་བོ་ལས་བསྒྲལ་བས། ཕུང་པོ་ལུས་ལེན་བདུད་
བཅོམ་བྱ་བ་གྲུབ། འཁོར་དང་ལོངས་སྤྱོད་ཟང་ཟིང་ཕྱིར་སྤངས་བས། ཆགས་འཁོར་
ཉོན་མོངས་བདུད་བཅོམ་རྣམ་པར་དག །སྲོག་གཅོད་མ་བྱིན་མི་ཚངས་རྫུན་སྤངས་
པས། འཆི་བདག་ལས་བཙན་བདུད་བཅོམ་ཡོན་ཏན་ཚོགས། རིག་པའི་ཡེ་ཤེས་དོན་
ལ་གསལ་བསྐྱེད་པས། མ་རིག་འཁྲུལ་པའི་བདུད་བཅོམ་སྟོང་ཉིད་གསལ། དེ་ལྟར་
བདུད་བཞི་ཆོམས་པས་ཁྱབ་པ་རང་ཞིར་སོང་སྟེ། དེ་ཡང་ནག་པོ་བདུད་ཀྱི་སྡེ་རིགས་
རྣམས། ལྷོ་བུར་དང་སྨིག་རྒྱུ་རུ་བརྫུས་ཏེ། གཤེན་ལ་བལྟ་ཉན་བྱེད་པ་ལ། བདུད་རྗེ་
ཁྱབ་པས་སྨྲས་པའི་མདོ། གསོན་དང་བདུད་ཀྱི་རྒྱལ་པོ་སྡེ་བཞི་དང་། ནག་པོ་བདུད་
རིགས་བྱེ་བ་དུང་ཕྱུར་རྣམས། འོ་སྐོལ་འཁོར་བ་ཐོག་མ་མེད་པ་ནས། སྔོན་ནས་
མ་རིག་འཁྲུལ་པའི་ལས་དབང་གིས། རང་རིག་ཡེ་ཤེས་བདག་མེད་དོན་མ་རྟོགས།
བདག་དབང་མ་ཐོབ་གཞན་དབང་རྐྱེན་གྱིས་བསླད། སྒྱུ་མ་དེར་འཛིན་ཆགས་སྡང་
རྨོངས་པར་འཁྲུལ། ཚོགས་དྲུག་ཡུལ་ལས་འདོད་པའི་ཞིང་དྲུག་ཤར། ཤར་ལ་དེར་
འཛིན་དེ་ཉིད་འཁོར་བར་འཁྱམས། འགྲོ་བ་རིགས་དྲུག་གནས་སུ་ཐར་མེད་ལྟུང་། སྐྱེ་
རྒ་ན་འཆིའི་ཆུ་བོ་བཞི་ལ་བརྒྱུད། ཡ་བཞི་ཟུང་བརྒྱད་སྡུག་བསྔལ་ཉོན་མོངས་སྤྱོད།
གཏན་དུ་ཐར་མེད་འཁོར་བར་སྙིང་རེ་རྗེ། སྒོས་སུ་མ་རིག་འཁྲུལ་པའི་བདུད་ཚོགས་
རྣམས། ཉོན་མོངས་དབང་གྱུར་དུག་ལྔ་ཆ་རགས་པས། འཁོར་བ་སྤྱི་ལས་ཉེས་ལྟུང་
དགུ་འགྱུར་ཆེ། བྱམས་པའི་དོན་སྤངས་ཞེ་སྡང་ལས་ལ་སྤྱོད། སྟོང་ཉིད་ཡེ་ཤེས་དོན་
312



མདོ་སྡེ།
དཀའ་ཐུབ་མཐར་ཕྱིན་གྱི་མདོ། །
དང་རྒྱང་ཐག་རིང་། འབྲས་བུ་རྣམ་སྨིན་དམྱལ་བའི་གནས་སུ་སྐྱེ། ཚ་གྲང་བཙོ་སྲེག་
སྡུག་བསྔལ་ཡ་རེ་ང་། དམྱལ་ཁམས་བཅོ་བརྒྱད་ཉོན་མོངས་སྐྱི་རེ་འཇིགས། གཏན་
དུ་ཐར་མེད་འཁོར་བ་སྙིང་རེ་རྗེ། སྦྱིན་པའི་དོན་སྤངས་འདོད་ཆགས་ལས་ལ་སྤྱོད།
སོར་རྟོགས་ཡེ་ཤེས་དོན་དང་རྒྱང་ཐག་རིང་། འབྲས་བུ་རྣམ་སྨིན་ཡི་དྭགས་གནས་སུ་
སྐྱེ། བཀྲེས་སྐོམས་འདོད་སྲེད་སྡུག་བསྔལ་ཡ་རེ་ང་། ཕྱི་ནང་སྒྲིབ་པ་ཉོན་མོངས་སྐྱི་
རེ་འཇིགས། གཏན་དུ་ཐར་མེད་འཁོར་བ་སྙིང་རེ་རྗེ། ཡེ་ཤེས་དོན་སྤངས་གཏི་མུག་
ལས་ལ་སྤྱོད། མེ་ལོང་ཡེ་ཤེས་དོན་དང་རྒྱང་ཐག་རིང༌། འབྲས་བུ་རྣམ་སྨིན་བྱོལ་
སོང་གནས་སུ་སྐྱེ། བྱིང་རྨུགས་འཐིབས་པའི་སྡུག་བསྔལ་ཡ་རེ་ང་། གླེན་ལྐུགས་མུན་
པའི་གླིང་ཆེན་སྐྱི་རེ་འཇིགས། གཏན་དུ་ཐར་མེད་འཁོར་བ་སྙིང་རེ་རྗེ། ཞི་བའི་དོན་
སྤངས་ང་རྒྱལ་ལས་ལ་སྤྱོད། མཉམ་ཉིད་ཡེ་ཤེས་དོན་དང་རྒྱང་ཐག་རིང་། འབྲས་
བུ་རྣམ་སྨིན་ལྷ་མིན་གནས་སུ་སྐྱེ། འཐབ་རྩོད་གསོད་གཅོད་སྡུག་བསྔལ་ཡ་རེ་ང་།
ཟངས་རི་ལྕགས་ཐང་ཉོན་མོངས་སྐྱི་རེ་འཇིགས། གཏན་དུ་ཐར་མེད་འཁོར་བ་སྙིང་
རེ་རྗེ། ཡངས་པའི་དོན་སྤངས་ཕྲག་དོག་ལས་ལ་སྤྱོད། བྱ་གྲུབ་ཡེ་ཤེས་དོན་དང་རྒྱང་
ཐག་རིང་། འབྲས་བུ་རྣམ་སྨིན་མཐའ་འཁོབ་མི་རུ་སྐྱེ། བྲེལ་ཕོངས་འདོད་པའི་སྡུག་
བསྔལ་ཡ་རེ་ང་། ནད་མུག་མཚོན་གྱི་ཉོན་མོངས་སྐྱི་རེ་འཇིགས། གཏན་དུ་ཐར་མེད་
འཁོར་བ་སྙིང་རེ་རྗེ། དེ་ལྟར་དུག་ལྔ་མ་རིག་ལས་སྤྱོད་པའི། ལས་ངན་བདུད་རིགས་
ངན་སོང་དམྱལ་བའི་འགྲམ། སྡུག་བསྔལ་ལས་ལ་འགྱོད་པ་རབ་བསྐྱེད་ཅིང་། ཡང་
དག་ཐར་པའི་ལམ་ལ་འཇུག་པས་དྲག །སྟོང་གསུམ་འདུལ་བའི་གཤེན་རབ་མི་བོ་
ཡང་། རྒྱལ་སྲིད་བཙུན་མོ་ལོངས་སྤྱོད་འཁོར་སྤངས་ནས། གཅིག་པུར་མེ་ཏོག་གླིང་
ལ་དཀའ་བ་སྤྱད། ནང་གི་གློ་སྙིང་ཕྱི་ནས་བལྟས་པས་གསལ། ཕྱི་ཡི་བྲང་རུས་སྒལ་
ཚིགས་བགྲང་བར་བཏུབ། གཅིག་པུར་མི་ཡེང་སྐད་ཅིག་དལ་བ་མེད། འཇིག་རྟེན་
313



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འཁོར་བར་སྐད་ཅིག་རྗེས་མི་འབྲངས། འོ་སྐོལ་མ་རིག་འཁྲུལ་པའི་བདུད་ཀྱི་ཚོགས།
ཟས་སུ་ཤ་ཁྲག་བཟའ་བ་སྐྱུག་རེ་བྲོ། ལས་སུ་གསོད་གཅོད་བྱེད་པ་ཡ་རེ་ང་། ཐམས་
ཅད་མཁྱེན་པ་གཤེན་རྒྱལ་མཛད་ལུགས་ཀྱིས། ཅིས་ཀྱང་ལས་ལ་དགེ་སྡིག་ཡོད་པ་
དང་། ཚེ་ལ་སྔ་འཕྱི་དུས་ལ་བཟང་ངན་དང་། གནས་ལ་མཐོ་དམན་ཡོད་པ་ངེས་
པར་འདུག །གལ་ཏེ་ལས་ལ་དགེ་སྡིག་མེད་པ་ན། སྡུག་བསྔལ་འདི་ཡི་ཆེད་གལ་ཅི་
ཞིག་བྱུང་། དེ་ཕྱིར་ལ་འུར་འཁོར་བའི་ལས་སྤངས་ནས། ཐམས་ཅད་མཁྱེན་པ་གཤེན་
གྱི་སྤྱན་སྔར་འདོངས། སྐྱབས་སུ་གསོལ་ཞིང་དགེ་ལ་འཇུག་པར་བགྱི། ཞེས་བདུད་
རྗེས་བཀའ་བསྩལ་ཏོ། །དེ་ལ་བདུད་འཁོར་རྣམས་ཀྱང་ཁ་གཅིག་སེམས་གཉིས་ཟོས་
ནས། སྡེ་རིགས་གཉིས་སུ་གྱུར་ཏེ། སྔོན་གྱི་ལས་འཕྲོ་ཡོད་པའི་སེམས་ཅན་ཤིན་ཏུ་
གྲངས་མང་བ་ཞིག་ནི། བདུད་རྗེའི་རྗེས་སུ་འབྲངས་ཏེ། སྟོན་པའི་ཕྱོགས་སུ་འཕྱོགས་
སོ། །ལས་འཕྲོ་མེད་པའི་སེམས་ཅན་ཤིན་ཏུ་གྲངས་མང་བ་ཞིག་ནི་མ་མོས་ཏེ། བདུད་
ཀྱི་རྒྱལ་པོ་སྡེ་བཞི་དང་ཆས་ནས། བདུད་ཡུལ་མུན་པའི་གླིང་དུ་བྲོས་ཏེ་སོང་ངོ༌། །
དེ་ནས་དེའི་ཚེ་བདུད་ཀྱི་དམག་ཚོགས་རྣམས་ཀྱང་། ལྷོ་བུར་དང་སྨིག་རྒྱུའི་སྤྲུལ་
པ་བཤིག་སྟེ། མེ་ཏོག་གི་གླིང་ལ་ཆར་བཞིན་དུ་བབས་ནས། སྟོན་པ་ལ་སྐོར་བ་
ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། བདུད་རྗེ་
ཁྱབ་པས་སྟོན་པའི་དྲུང་དུ་པུས་བཙུགས་ཐལ་མོ་སྦྱར་ནས་གསོལ་པ། བསྟན་པའི་
མངའ་བདག་འགྲོ་བ་ཡོངས་ཀྱི་དཔལ། སྲིད་གསུམ་མངའ་བདག་འདྲེན་པ་ཀུན་གྱི་
རྗེ། ཐམས་ཅད་མཁྱེན་པས་སྟོང་གསུམ་ཁ་ལོ་སྒྱུར། རྒྱལ་བ་གཤེན་རབ་སྐུ་ལ་ཕྱག་
འཚལ་ལོ། །ད་ཡང་བདག་ཅག་ཁྱེད་ཀྱི་རྗེས་འཇུག་ཅིང་། ཁྱེད་ཀྱི་ཐུགས་རྗེས་ཀུན་
ཀྱང་བསྐྱབ་ཏུ་གསོལ། སྔོན་ཆད་མ་རིག་འཁྲུལ་པའི་ལས་དབང་གིས། སྟོན་པའི་
སྐུ་ལ་འགྲན་བཙལ་དོ་བསྡོ་བ། ད་ལྟ་ཉིད་དུ་སྟོན་པའི་སྐུ་ལ་བཤགས། བྱང་དག་
314



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
བཟོད་གསོལ་ཚངས་པ་སྩལ་དུ་གསོལ། ཞེས་གསོལ་ནས། ཀུན་གྱིས་གུས་པ་ལྔ་ལྡན་
གྱིས་ཕྱག་ནུས་ཚད་དུ་འཚལ་ལོ། །དེ་ལ་སྟོན་པས་བཀའ་སྩལ་པ། ལེགས་སོ་ལེགས་
སོ་བདུད་ཀྱི་རྒྱལ་པོ་ལེགས། ཁྱེད་ནི་སྔོན་ནས་རྟུལ་ཞུགས་སྟོབས་དྲག་པས། ད་ཡང་
དེ་བཞིན་རྟུལ་ཞུགས་སྟོབས་བསྐྱེད་ནས། ནག་པོ་བདུད་ཀྱི་འཁོར་བའི་ལས་སྤངས་
ཤིང་། དག་པ་གཤེན་གྱི་རྗེས་སུ་འབྲང་བ་དང་། འཁོར་བའི་ཁྱིམ་སྤངས་རབ་ཏུ་བྱུང་
བ་ལེགས། གང་དག་སྟོབས་ལས་བྱུང་བའི་དགེ་བ་ཡིས། དེ་ཉིད་སྟོབས་ཆེན་དམ་
པ་ཐོབ་པར་འགྱུར། སྡིག་ལས་མ་རྐྱེན་དགེ་ལས་བྱ་བ་མེད། སྡིག་མེད་ཙམ་ན་དགེ་
ཞེས་ག་ལ་མཆིས། དེ་ཕྱིར་དགེ་བ་སྡིག་ཅན་དག་ལ་དགོས། དེ་དག་འབྱུང་ཕྱིར་བོན་
སྒོ་བརྒྱད་ཁྲི་གསུངས། གང་དག་མ་རིག་ལོག་པའི་དེད་དཔོན་ཞིག །ངེས་པར་དགེ་
ལ་འདུན་སྤྱོད་མཚུངས་གྱུར་ན། དེ་ཉིད་དགེ་བའི་དེད་དཔོན་ཆེན་པོར་འགྱུར། དེ་
ཕྱིར་བདུད་རྗེ་རབ་ཏུ་བྱུང་བ་ཡིས། གང་དག་དགེ་བའི་སྟོབས་དང་མི་འདྲ་བར། མ་
རིག་ཚོགས་རྣམས་ཐམས་ཅད་དགེ་ལ་གཞོལ། ཆེན་པོའི་ཚོགས་རྣམས་ཐམས་ཅད་
གུས་པས་བཏུད། ཁྱོད་ནི་འཁོར་བ་སྒྲོལ་བའི་དེད་དཔོན་ཏེ། ཁྱིམ་སྤངས་རབ་བྱུང་
ཨེ་མ་ངོ་མཚར་ཆེ། བདུད་རྒྱལ་སྟོབས་ཀྱི་རྒྱལ་པོ་ཁྱོད་ལེགས་སོ། །ཞེས་གསུངས་ནས་
བདུད་ཀྱི་རྒྱལ་པོ་ལ་ལེགས་པའི་བྱ་བ་བྱིན་པས། བདུད་ཀྱི་རྒྱལ་པོ་དེ་དག་ལ་ལྟོས་ཏེ།
ལོག་པའི་སྡེ་རིགས་སུ་གྱུར་པ། མུ་སྟེགས་ཀྱི་སྟོན་པ་སྐྲ་ཡི་ལ་བ་ཅན་དང༌། སྲིན་པོའི་
རྒྱལ་པོ་ཧ་དྷ་སྐྱེས་གཅིག་དང་། ཀླུ་ནག་པོ་གདོལ་པ་ལག་མང་དང་། མ་ཡམས་ཀྱི་
རྒྱལ་མོ་ཁ་རུ་མེ་དབལ་དང་། དེ་རྣམས་ཀྱང་རང་རང་གི་འཁོར་མང་པོ་དང་བཅས་
ནས། སྟོན་པའི་དྲུང་དུ་འཁོད་དོ། །གུས་པས་བཏུད་ཅིང་སྐྱབས་སུ་གསོལ་བ་དང་།
ཕྱི་རོལ་ལོག་པའི་ལས་རྣམས་སྤོང་ཞིང་། ནང་རོལ་བསྟན་པའི་རྗེས་སུ་འཇུག་པ་དང་།
འཇིག་རྟེན་འཁོར་བའི་ལས་སྤྱོད་སྤོང་བ་དང་། ཡང་དག་ཐར་པའི་ལམ་ལ་ཞུགས་
315



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
པ་དང་། གཡུང་དྲུང་བསྟན་པའི་རྗེས་སུ་འབྲང་བ་དང་། བསླབ་གསུམ་རྣམ་དག་
གི་སྡོམ་པ་ནོད་པར་ཁས་ལེན་པ་དང་ཞུ་དོན་གསོལ་ལོ། །དེ་ནས་དེའི་ཚེ་སྟོན་པས་
བདུད་དང༌། སྲིན་པོ་དང༌། མུ་སྟེགས་དང་ལོག་པའི་སྡེ་རིགས། འཁོར་གྱི་དམ་པ་
དང་པོར་གྱུར་པ་རྣམས་ལ་བཀའ་སྩལ་པ། ཉོན་ཅིག་བདུད་དང་སྲིན་པོ་ལ་སོགས་ཏེ།
དག་པ་འཁོར་གྱི་དང་པོར་གྱུར་པ་ཡི། ཁྱོད་རྣམས་སྔོན་དུ་ལས་ངན་སྡིག་སྤྱོད་ཅིང་།
མ་རིག་ལོག་པའི་རྒྱུ་རུ་གོལ་གྱུར་ཡང་། ད་ལྟའི་དུས་འདིར་ལས་འཕྲོ་སྐལ་པར་ལྡན།
སྟོན་པ་བདག་གི་འཁོར་གྱི་དམ་པ་ལ། སྡེ་བཞི་ཡ་བརྒྱད་དད་པའི་རིམ་པ་ཅན། ལྷ་
ཀླུ་མི་ཡི་སློབ་མ་མང་ལགས་ཀྱང༌། འཁོར་བའི་ཁྱིམ་ཐབ་གཏན་ནས་མ་སྤངས་པས།
ད་རུང་ཁོང་རྣམས་ཁྱིམ་པའི་ས་ལ་གནས། དད་ལྡན་སྐྱེས་བུ་རྟུལ་ཞུགས་བློ་རྩལ་ཅན།
སྔ་བློ་མ་རིག་འཁྲུལ་པའི་ལས་སྤངས་ནས། ཕྱི་བློ་རིག་པས་ཟིན་ཅིང་དགེ་བ་དྲན།
འཇིག་རྟེན་འཁོར་བའི་རྒྱལ་སྲིད་ལོངས་སྤྱོད་དང༌། བྲན་དང་འཁོར་གཡོག་གཉེན་
འདུན་ཀུན་སྤངས་ནས། འཁོར་བའི་གནས་ནས་རབ་ཏུ་བྱུང་བ་དེ། རྟུལ་ཞུགས་ལྡན་
པའི་སྐྱེས་བུ་ཁྱེད་རྣམས་ཡིན། ཨེ་མ་དད་ལྡན་ངོ་མཚར་རྨད་དུ་བྱུང༌། ད་ཡང་སྔར་
བྱས་ལས་ལ་འགྱོད་བསྐྱེད་ཅིང་། ཕྱིན་ཆད་མི་བགྱིད་སླར་ཡང་སྡོམ་པ་ཡི། གནོང་
འགྱོད་དྲག་པོས་བསྐལ་པའི་སྡིག་སྒྲིབ་ཀྱང་། ཡུན་དུ་མི་ཐོགས་འཕྲལ་ལ་བྱང་བར་
འགྱུར། བླ་མེད་ཐེག་པ་གཡུང་དྲུང་འཕྲུལ་ངག་བོན། འདུལ་ཁྲིམས་རྣམ་དག་ཟབ་
མོའི་སྒོ་རུ་འཇུག །ཕྱི་ཚུལ་ནང་ཁྲིམས་ཟུང་འབྲེལ་འཇུག་དང་སྤྱོད། གཡུང་དྲུང་
སེམས་དཔའི་སྤྱོད་ལ་རབ་ཏུ་གུས། བསླབ་པ་མཐར་རྫོགས་ཚུལ་ཁྲིམས་མཐར་རུ་
དབྱུང༌། མི་འགྱུར་གཡུང་དྲུང་སེམས་ལྡན་ངོ་མཚར་ཆེ། དག་པའི་སྲུང་ཁྲིམས་རྣམ་
དག་མཐར་ཕྱིན་ན། སྐྱེ་བ་གཅིག་ནས་བླ་མེད་གོ་འཕང་འཐོབ། ཁྱོད་རྣམས་དག་ལ་
ལས་སྡོམ་སོ་སོར་དབོག །གཞན་དག་རྣམས་ལ་སྦྱང་ཐབས་དཀའ་བར་བཤད། དེ་
316



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
ཕྱིར་སོ་སོའི་བླང་ལུགས་དབྱེ་བར་ཤེས། སྤྱི་རུ་སོ་ཐར་ཚུལ་དང་ཁྲིམས་གཅིག་འབྱུང་།
ཞེས་གསུངས་ནས། གནང་བའི་བཀའ་ལུང་ཕོགས་ནས་ཐམས་ཅད་རབ་ཏུ་བྱུང་སྟེ། །
དེ་ཡང་དང་པོར་ཚུལ་གནས་ནས་རིམ་བཞིན་གོང་འཕེལ་དུ་སྤར་ཞིང་། གཙང་མ་
གཙུག་ཕུད་ཀྱི་སྡོམ་པ་ལ་གནས་པར་མཛད་ནས། བླ་མེད་བྱང་ཆུབ་ཀྱི་རྒྱུད་ལ་ཞུགས་
ཏེ། མ་ནོར་ངེས་པའི་དོན་ལ་སེམས་མཆོག་བསྐྱེད་པའི་བོན་རྣམས་གཏན་ལ་ཕབ་སྟེ་
བསྟན་ནས། བོན་གྱི་འཁོར་ལོ་རབ་ཏུ་བསྐོར་རོ། །
༧ དེའི་ཚེ་དེའི་དུས་ན། གནས་མཆོག་དམ་པ་འོལ་མོ་ལུང་རིང་དུ། སྟོན་པའི་
འཁོར་སྡེ་བཞི་ཡ་བརྒྱད་རྣམས་ཀྱང་། སྟོན་པ་དགུང་ལོ་གསུམ་ལོན་ཀྱང་བྱོན་ནས་མ་
མཆིས་པས། ཤིན་ཏུ་ཡི་མུག་ལ་ག་ཆད་དེ། རྒྱལ་ས་བར་པོ་སོ་བརྒྱད་དུ་ཀུན་ཚོགས་
དེ་མཆིད་གླེང་པས། དེ་ལ་བཙུན་མོ་ཧོས་བཟའ་རྒྱལ་མེད་ཀྱིས་སྨྲས་པ། གསོན་
དང་ཐུགས་ཀྱི་སྲས་རྣམས་དང༌། སྡེ་བཞི་ཡ་བརྒྱད་དད་པའི་འཁོར། སྟོན་པས་ཁྱིམ་
སྤངས་རབ་བྱུང་ནས། འོད་གསལ་ལྷ་ལ་མ་གཤེགས་པར། འོ་སྐོལ་འཁོར་སྡེ་ཡ་
བརྒྱད་དང་། འདུས་པའི་འཁོར་རྣམས་ཐམས་ཅད་ལ། འཇིག་རྟེན་འཁོར་བའི་ཉེས་
དམིག་དང་། མི་རྟག་སྒྱུ་མའི་དཔེ་བརྒྱད་དང༌། དྲང་དོན་མ་རིག་མུན་སེལ་དང་། །
བླ་མེད་གོ་འཕང་སྒྲུབ་ཐབས་ཀྱིས། ལོ་གསུམ་བོན་གྱི་འཁོར་ལོ་བསྐོར། དེ་ཚེ་སྟོན་
པའི་བཀའ་མཉན་ཞིང་། འཁོར་བའི་ཁྱིམ་སྤངས་རབ་བྱུང་ན། བཀའ་མཆིད་བསྒྲུབ་
པ་བྱུང་ལགས་ཀྱང་། རིན་ཆེན་ལག་ཏུ་ཡོད་དུས་སུ། བྱི་དོར་ཉ་ར་མི་གཟབས་པར།
གཞན་དག་ལག་ཏུ་ཕྱིན་པའི་རྟིང་། རྗེས་སུ་འགྱོད་པ་འོང་ལགས་སམ། དཔེ་དོན་དེ་
ཡིས་མཚོན་ནས་སུ། འོ་སྐོལ་སྨྲེ་སྔགས་འདོན་པ་དང་། འགྱོད་པ་བྱས་པས་ཁ་ན་མོད།
ད་ཡང་མཆིད་ཚིག་མདོར་བསྡུ་ན། འོ་སྐོལ་སྟོན་པ་ད་མི་འབྱོན། ཡིད་ཀྱི་ཁྱེའུ་ཆུང་རྫུ་
འཕྲུལ་ལྡན། བླ་དང་འོག་ཏུ་འཛོམ་པས་སུ། སྟོན་པ་གར་གཤེགས་ཚོལ་དུ་བྱོན། རྙེད་
317



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ན་གཤེན་རབ་སྤྱན་དྲོངས་ལ། དབང་དང་ལྡན་པའི་རྒྱལ་བུས་ཀྱང་། དགེ་ལ་བཀའ་
ཁྲིམས་ཀློད་པར་ཞུ། སྡིག་ལ་བཀའ་ཁྲིམས་སྡོམ་པར་ཞུ། ལར་ཡང་འོ་སྐོལ་སྤྱོད་པ་ལ།
འགྲོ་བ་གཞན་ལ་བོན་འཆད་ཅིང་། རང་ཉིད་དགེ་ལ་ཁྲིམས་བསྡམས་ནས། སྟོན་
པའི་བཀའ་གཉན་བཅགས་པ་དེ། རྒྱལ་བུ་དབང་ལྡན་མ་གཏོགས་པར། འཇིག་རྟེན་
ཁམས་སུ་སྲིད་པ་མེད། ཅེས་སྨྲས་སོ། །
དེ་ལ་རྒྱལ་བུ་དབང་ལྡན་གྱིས་བཀའ་སྩལ་པ། བཙུན་མོས་སྨྲས་པའི་མཆིད་ཚིག་
འཐད་པར་སྣང༌། འོ་སྐོལ་བསྒུག་པས་གཤེན་རབ་ད་མི་འབྱོན། ཡིད་ཀྱི་ཁྱེའུ་ཆུང་
བླ་འོག་གཤེགས་པ་ཡི། རྫུ་འཕྲུལ་འཛོམ་པས་སྟོན་པ་ཚོལ་དུ་གཤེགས། རྙེད་ན་འོལ་
མོ་གླིང་དུ་སྤྱན་དྲོངས་ལ། དད་པའི་འཁོར་རྣམས་ཁྱིམ་སྤངས་རབ་ཏུ་བྱུང༌། བདག་
ཅག་མ་དད་པ་ཡི་འཁོར་སྡེ་རྣམས། འཁོར་དང་རྒྱལ་སྲིད་སྤང་བར་མ་གྲུབ་ཀྱང༌།
ཟང་ཟིང་ལོངས་སྤྱོད་ཅི་སྙེད་སྦྱིན་པ་དང༌། དགེ་བར་གཞོལ་ཞིང་སྟོན་པས་གང་
གསུང་བསྒྲུབ། ཅེས་གསུངས་ནས་བཀའ་ཁྲིམས་གྲོལ་ནས། འཁོར་རྣམས་ཀྱང་ཤིན་
ཏུ་དགའ་ནས་སྤྲོ་བ་སྐྱེས་ཏེ་རྒྱལ་བུ་ལ་བསྟོད་དོ། །དེའི་ཚེ་ཡིད་ཀྱི་ཁྱེའུ་ཆུང་གིས་
གཤེན་རབ་ཅི་ལྟར་བྱོན་ཞིང་མཛད་པའི་ལོ་རྒྱུས་རྣམས། མ་བསྒྲིབས་སེམས་ལ་སལ་
ལེར་གསལ་མོད་ཀྱང་། སེམས་ཅན་བཀྲིད་དྲང་དད་པ་སྐྱེས་པའི་ཕྱིར་དུ། འབྲུག་རྟ་
སྔོན་པོ་ལ་བཅིབས་ནས། ཞག་གསུམ་ཉི་མ་དྲོས་བཞིར་བཙལ་བའི་ཚུལ་མཛད་དེ།
སླར་མཆིས་ནས་སྨྲས་པ། གསོན་དང་སྡེ་བཞི་ཡ་བརྒྱད་འཁོར། བདག་སུམ་ཅུ་རྩ་
གསུམ་མན་ཆད་ནས། མི་ཡུལ་གླིང་བཞི་ཡན་ཆད་ཀྱི། ལྷ་ཀླུ་མི་ཡི་འཇིག་རྟེན་སོགས།
ཀུན་ཏུ་བཙལ་ཞིང་རྨེད་པ་ལས། ཐམས་ཅད་མཁྱེན་པའི་སྟོན་པ་ནི། འདི་ནས་འོག་
མིན་གནས་སུ་གཤེགས། བསླབ་གསུམ་ཡོངས་རྫོགས་སྡོམ་པ་ནོད། དེ་ནས་རྩ་གསུམ་
གནས་སུ་བབས། ངང་པའི་རྒྱལ་པོ་ཆུ་འབྱེད་དང་། བྱ་ཡི་དཀའ་ཐུབ་ལོ་གཅིག་
སྟ༢།
318



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
མཛད། འདབ་ཆགས་བྱ་ཡང་དད་པ་སྐྱེས། འཁོར་བའི་ཁྱིམ་སྤངས་རབ་ཏུ་བྱུང་།
དེ་ནས་རྒྱལ་ཆེན་རིགས་བཞིར་བབས། སྤྲེལ་བུའི་རྒྱལ་པོ་ཧ་ནུ་དང་། སྤྲེལ་བུའི་
དཀའ་ཐུབ་ལོ་གཅིག་མཛད། བྱ་བྱེད་སྤྲེའུ་ཡང་དད་པ་སྐྱེས། འཁོར་བའི་ཁྱིམ་སྤངས་
རབ་ཏུ་བྱུང་། དེ་ནས་འཛམ་གླིང་སོག་ཁར་བབས། ཟད་མཚམས་མེ་ཏོག་གླིང་ལ་
བཞུགས། མཁའ་ལྡིང་རྒྱལ་པོ་ཤང་ཤང་དང༌། མི་ཡི་དཀའ་ཐུབ་ལོ་གཅིག་མཛད།
མཁའ་ལྡིང་བྱ་ཡང་དད་པ་སྐྱེས། འཁོར་བའི་ཁྱིམ་སྤངས་རབ་ཏུ་བྱུང་། ད་ལྟ་མེ་ཏོག་
གླིང་ན་བཞུགས། འཇིག་རྟེན་ཁམས་ན་གདུག་པ་ཡི། ནག་པོ་བདུད་ཀྱང་དད་པ་
སྐྱེས། བདུད་རྗེ་ཁྱབ་པ་ལ་སོགས་ཏེ། བདུད་སྲིན་མུ་སྟེགས་ཚོགས་རྣམས་ཀྱིས། བོན་
ལ་འཆད་ཉན་བྱེད་ཀྱིན་འདུག །བདག་ནི་ཤིན་ཏུ་ངོ་ཚ་བས། བདུད་སྲིན་ལོག་པའི་
འཆང་གྲལ་དུ། སྟོན་པའི་སྤྱན་སྔར་མཇལ་མ་ཕོད། ད་ལྟ་ལོག་ནས་མཆིས་པ་ལགས།
ལོག་པར་དད་ཅིང་འཁྲུལ་པའི་འཁོར། སེམས་ལ་བསམ་པ་ཅི་ལྟར་རྒྱུ། ཞེས་ཡིད་ཀྱི་
ཁྱེའུ་ཆུང་གིས་སྨྲས་པས། འཁོར་རྣམས་ཀྱང་ཤིན་ཏུ་དགའ་ནས་ཡིད་ཀྱི་ཁྱེའུ་ཆུང་ལ་
ཀུན་གྱིས་མངོན་པར་བསྟོད་དོ། །
དེ་ནས་ཡང་ཡིད་ཀྱི་ཁྱེའུ་ཆུང་གིས་སྨྲས་པ། ཐམས་ཅད་མཁྱེན་པའི་གཤེན་རབ་
མཛད་སྤྱོད་ལ། ནག་པོ་བདུད་འཁོར་རྣམས་ཀྱང་དད་པ་སྐྱེས། འོ་སྐོལ་གཤེན་
འཁོར་མ་དད་རང་རྒྱུད་རིངས་སུ་བཅུག །བདུད་ཀྱི་ཁྲེལ་དང་སྤྱན་སྔར་རང་རེ་ངོ་
རེ་ཚ། སྔོན་གྱི་ལས་ངན་བསགས་སམ་ཕེ་ཤ་ཅི་རེད་ཨང་། ད་ཡང་ལ་འུར་སྟོན་པའི་
ཞལ་མཇལ་དགོས། ནག་པོ་བདུད་ཀྱི་ཁྲོམ་ཚོགས་ཡ་ང་བས། རོལ་མོའི་དཔུང་དང་
བཅས་ནས་ཞལ་མཇལ་དགོས། ཞེས་ཡིད་ཀྱི་ཁྱེའུ་ཆུང་གིས་སྨྲས་པས། འཁོར་རྣམས་
ཀྱིས་ཀྱང་དེ་ལྟར་དུ་རིགས་པར་བཅད་ནས། ཐུགས་ཀྱི་སྲས་རྣམས་དང༌། བཙུན་
མོ་དང་། བློན་འཁོར་དང་། སྡེ་བཞི་ཡ་བརྒྱད་ཤིན་ཏུ་གྲངས་མ་བ་ཞིག །རོལ་མོའི་
319



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
དཔུང་དང་བཅས་ནས་སྟོན་པའི་ཞལ་བལྟ་བ་དང་མདུན་བསུ་བ་ལ་བྱང་ནུབ་ཏུ་
གཤེགས་སོ། །དེ་ནས་འོལ་མོ་ལུང་རིང་གི་ཆུ་བོ་སེང་གྷའི་འགྲམ། ཟད་མཚམས་མེ་
ཏོག་གི་གླིང་ལ་ཕྱིན་ནས། འཁོར་རྣམས་ཀྱང་བདུད་ཀྱི་སྔར་སུན་ཕྱུངས་ནས་མཇལ་
མ་ཕོད་པ་ལ། སྟོན་པའི་ཞལ་ནས། བདུད་ཀྱི་ཁྲོམ་ཚོགས་ལན་ཅིག་ཕྱིར་ལ་གྱེས། མ་
དད་གཤེན་འཁོར་རེས་ཤིག་མཇལ་དུ་ཆུགས། བདུད་རྗེ་དད་སྐྱེས་དཔང་པོ་ཡིན་
པས་བཞུགས། ཞེས་བཀའ་སྩལ་པས། བདུད་ཀྱི་ཁྲོམ་ཚོགས་རྣམས་ཀྱང་ལན་ཅིག་
ཕྱིར་བསྐྱེད་ནས། གཤེན་འཁོར་རྣམས་གཤེན་ལ་མཇལ་དུ་བཅུགས་སོ། །
དེའི་ཚེ་བཙུན་མོ་གཉིས་དང་བློན་འཁོར་རྣམས་ཀྱིས། སྟོན་པའི་སྐུ་ལུས་དང་ཆ་
བྱད་རྣམས་མཐོང་ནས། ཤིན་ཏུ་ཡང་སྐྱི་འཇིགས་ལ་ཤ་ཚ་ནས། ཀུན་ཀ་མཆི་མ་
འབྱིན་པ་དང་། དེ་ལ་བདུད་རྗེ་ཁྱབ་པས་སྨྲས་པ། གསོན་དང་བཙུན་མོ་སྲས་དང་
བློན་འཁོར་རྣམས། སྟོན་པའི་ཞལ་བལྟ་མཆོད་པ་འབུལ་ལུགས་ལེགས། སྐུ་ལུས་ཆ་
བྱད་མཐོང་བས་མཆི་མ་འབྱིན་པ་ཉེས། མི་མཁྱེན་དགུ་མཁྱེན་རྣམ་པ་ཐམས་ཅད་
མཁྱེན་པ་ཡི། འགྲོ་བའི་དཔལ་མགོན་སྟོན་པའི་སྒྲོན་མ་ལ། བདག་ཅག་བདུད་ཀྱི་སྡེ་
རིགས་ཐམས་ཅད་ཀྱང༌། ཆོ་འཕྲུལ་གྲངས་མེད་ཚུགས་ཚད་བསྟན་གྱུར་ཀྱང༌། བ་སྤུ་
ཉག་གཅིག་གཅོད་པར་མ་ནུས་པར། རང་ཉིད་འཁྲུལ་བས་ཕྱིར་ལ་ཐང་ཤ་ཆད། མ་
རྟོག་འཁྲུལ་པའི་ལས་ངན་བདུད་དུ་གྱུར། རྣམ་པ་ཐམས་ཅད་མཁྱེན་པའི་གཤེན་
རབ་ཀྱིས། ལས་ལ་དགེ་སྡིག་རྒྱུ་འབྲས་དོན་བརྟགས་ཏེ། རང་གིས་རང་བཅོམ་རྒྱལ་
སྲིད་སྦྱིན་པར་བཏང༌། བཙུན་མོ་སྲས་དང་འཁོར་བའི་ཁྱིམ་སྤངས་ནས། གཅིག་བུར་
འོག་མིན་གནས་སུ་རབ་ཏུ་བྱུང་། བྱ་སྤྲེལ་མི་ཡི་དཀའ་ཐུབ་ལོ་གསུམ་མཛད། གཤེན་
ལོ་གསུམ་ལ་མི་ལོ་སུམ་བརྒྱ་སྟེ། ལྟ་སྤྱོད་མི་འཆལ་སྐད་ཅིག་རྒྱུན་མི་འཆད། ཁྲིམས་
ཀྱི་དཔང་པོ་བདག་ཉིད་ཁྱབ་པ་ཡོད། དེ་ཕྱིར་ལས་ལ་རྒྱུ་འབྲས་ཡོད་པར་ངེས། ལས་
320



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
ག
ལ་རྒྱུ་འབྲས་དགེ་སྡིག་མེད་ནས་སུ། སྐྱེ་འཆི་མེད་པར་གཏན་དུ་སྐུ་རྟག་ན། རྒྱལ་སྲིད་
རིན་ཆེན་ལོངས་སྤྱོད་འཁོར་སྤངས་ནས། གཅིག་པུར་དཀའ་ཐུབ་སྣ་ཚོགས་མཛད་
པ་ཡིས། སྐུ་ལུས་བཀྲག་ཤོར་རུས་མགོ་པགས་ཀྱིས་གཡོགས། ལྷུ་ཚིགས་རྩིབ་མ་གླེན་
པས་བགྲངས་དུ་བཏུབ། ནང་གི་གློ་སྙིང་ཕྱི་ནས་བལྟས་པས་གསལ། སྡུག་བསྔལ་འདི་
ཡི་ཆད་གལ་ཁོ་ལ་ཅི་ཞིག་འབྱུང༌། འཕྲལ་གྱི་སྡུག་བསྔལ་དེ་ཡིས་ཡུན་གྱི་བདེ་བ་མེད།
ཅིས་ཀྱང་ལས་ལ་དགེ་སྡིག་རྒྱུ་འབྲས་ཡོད་པར་ངེས། བདག་ཀྱང་མི་འགྱུར་བོན་ཉན་
བྱང་ཆུབ་སེམས་མཆོག་བསྐྱེད། སྡིག་སྤྱོད་ཤ་ཁྲག་བཟའ་བའི་བདག་ཅག་བདུད་
འཁོར་དང༌། མི་རྟག་རྟག་ཏུ་རེ་བའི་ཁྱེད་ཅག་གཤེན་འཁོར་རྣམས། རང་བྱས་ལས་
ལ་འགྱོད་པ་མི་སྐྱེ་བར། སྟོན་པའི་སྐུ་ལ་སྙིང་རྗེ་མཆི་མ་གཏོང་། སྙིང་རྗེ་ཡང་དག་
རང་ཅག་འཁོར་རྣམས་ཡིན། ད་ཡང་སྔར་བྱས་ལས་ལ་འགྱོད་བསྐྱེད་ཅིང་། ཕྱིས་
བྱེད་སྟོན་པས་གང་གསུངས་བཞིན་དུ་སྒྲུབས། ཞེས་བདུད་རྗེས་སྨྲས་པ་ལ། འཁོར་
རྣམས་ཀྱང་དུ་བའི་འཕྲོ་བཅད་ནས་མཆི་མ་ཕྱིས་ཏེ། ཡིད་ཀྱི་ཁྱེའུ་ཆུང་གི་སྨྲས་པ།
དད་ལྡན་རྟུལ་ཞུགས་སྟོབས་ལྡན་བདུད་ཀྱི་རྒྱལ། སྔར་བྱས་ལས་ལ་ཁྱོད་ཉིད་འགྱོད་
སྐྱེས་ཤིང་། ཕྱིས་བྱེད་སྟོན་པའི་གང་གསུང་བཀའ་བཞིན་དུ། མི་འགྱུར་གཡུང་དྲུང་
མཆོག་ཏུ་སེམས་བསྐྱེད་ཅིང་། ད་ལྟ་བདག་ཅག་འཁོར་ལ་དྲན་བསྐུལ་བ། མི་ལྡོག་
རྒྱུན་ཞུགས་ཁྱེད་ཉིད་ངོ་མཚར་ཆེ། བདག་ཅག་སྡེ་བཞི་ཡ་བརྒྱད་དད་པའི་འཁོར།
ཚེ་གཅིག་ལས་སུ་དགེ་བ་སྤྱོད་མོད་ཀྱང༌། སྐད་ཅིག་ཉིད་ལ་ཁྱོད་དང་འགྲན་ཟླ་བྲལ།
སྟོན་པའི་ཞལ་མཐོང་བས་ཀྱང་དེ་ཉིད་དགའ། མི་སྲིད་སྲིད་པ་ཨེ་མ་ངོ་མཚར་ཆེ།
གཡུང་དྲུང་བསྟན་པ་ནམ་མཁའི་མཐའ་དང་མཉམ། ཁྱོད་ཉིད་མི་ནུབ་བསྟན་པའི་
རྒྱལ་མཚན་འཛིན། སྲིད་པ་གསུམ་གྱི་སེམས་ཅན་རེ་དགའ་ན། ལྷ་མི་གཤེན་གསུམ་
དང་སྤྲོ་རེ་སྐྱིད་ན། རྟུལ་ཞུགས་སྟོབས་ལྡན་ཁྱོད་ལ་བདག་འདུད་དོ། །ཞེས་ཡིད་ཀྱི་
321



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཁྱེའུ་ཆུང་གི་སྨྲས་ཏེ། ཐམས་ཅད་ཀུན་གྱི་བདུད་རྗེ་ལ་མངོན་པར་བསྟོད་དོ། །
དེ་ནས་དེའི་ཚེ་འཁོར་རྣམས་ཀྱང་ཤིན་ཏུ་ཡང་དགའ་བ་དང་སྤྲོ་བ་སྐྱེས་ནས། སྟོན་
པའི་སྐུ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་
ནས། སྟོན་པའི་སྐུ་ལ་བཤགས་པ་ནི་ཕུལ་ཏེ། བཤགས་པའི་ཚིག་ནི་རྒྱལ་བུ་ཀོང་
ཚ་དབང་ལྡན་གྱིས་འདི་སྐད་ཅེས་བརྗོད་དོ། །རྣམ་མཁྱེན་རྒྱལ་པོ་འགྲོ་བའི་དཔལ་
གྱུར་པོ། སྤངས་རྟོགས་མཐར་ཕྱིན་རྒྱལ་བ་གཤེན་རབ་མཆོག །འདྲེན་པ་རྣམ་སྒྲོན་
ཉི་མའི་སྙིང་པོ་ཅན། ཞི་བ་ཆགས་བྲལ་ལྷ་མི་མཆོད་འོས་མཆོག །ཡང་དག་གཙོ་བོ་
ཁྱེད་ལ་ཕྱག་འཚལ་ལོ། །བདག་སོགས་འགྲོ་བ་རྨོངས་པར་གྱུར་པ་ཡིས། རྒྱལ་བའི་
གསུང་དོན་བདུད་རྩིའི་རྒྱ་མཚོ་ལ། འགལ་གྱུར་དུག་གི་ལྷད་བསྲེས་ཅི་མཆིས་པ། མི་
འཆབ་མི་སྦེད་ད་ལྟ་ཉིད་དུ་བཤགས། འཇིག་རྟེན་འཁོར་བའི་ལས་གྱུར་མ་སྤངས་པ།
ཆགས་མེད་རྒྱལ་པོ་ཁྱོད་ལ་མཐོལ་ལོ་བཤགས། སྦྱིན་པ་མ་ཐོང་སེར་སྣའི་དབང་གྱུར་
བ། སྦྱིན་མཆོག་རྒྱལ་པོ་ཁྱོད་ལ་མཐོལ་ལོ་བཤགས། ཚུལ་ཁྲིམས་མ་བསྲུངས་ཆགས་
པའི་དབང་གྱུར་པ། ཚུལ་ཁྲིམས་མཐའ་ཡས་ཁྱོད་ལ་མཐོལ་ལོ་བཤགས། བཟོད་སྲན་
མ་བཅས་བྱུང་ཚོར་དབང་གྱུར་བ། བཟོད་ཐོབ་རྒྱལ་པོ་ཁྱེད་ལ་མཐོལ་ལོ་བཤགས།
བརྩོན་འགྲུས་མ་བསྐྱེད་ལེ་ལོའི་དབང་གྱུར་པ། བརྩོན་པ་དོན་ལྡན་ཁྱེད་ལ་མཐོལ་
ལོ་བཤགས། བསམ་གཏན་མ་བསྒོམས་ཏིང་འཛིན་གཡོ་འཁྲུགས་པ། ཏིང་འཛིན་
རྒྱལ་པོ་ཁྱེད་ལ་མཐོལ་ལོ་བཤགས། སྟོབས་ཤུགས་མ་བསྐྱེད་རྟུལ་ཞུགས་ཉམ་ཆུང་
བ། ཐོགས་མེད་རྒྱལ་པོ་ཁྱེད་ལ་མཐོལ་ལོ་བཤགས། སྙིང་རྗེ་མ་ལྡན་སེམས་བསྐྱེད་ཆ་
ཞན་པ། བྱང་ཆུབ་རྒྱལ་པོ་ཁྱེད་ལ་མཐོལ་ལོ་བཤགས། སྨོན་ལམ་མ་བཏབ་རེ་དོགས་
གཉིས་འཛིན་པ། སྨོན་ལམ་དཔག་མེད་ཁྱེད་ལ་མཐོལ་ལོ་བཤགས། ཐབས་མཆོག་མ་
ལྡན་ཐུགས་རྗེའི་གནས་ཞན་པ། དབང་སྒྱུར་རྒྱལ་པོ་ཁྱེད་ལ་མཐོལ་ལོ་བཤགས། ཤེས་
322



མདོ་སྡེ།
དཀའ་ཐུབ་མཐར་ཕྱིན་གྱི་མདོ།
༼ད༽
༼ད༽
རབ་མ་ལྡན་དོན་ལ་འཁྲུལ་རྨོངས་པ། ཤེས་རབ་ཕུལ་ཕྱིན་ཁྱེད་ལ་མཐོལ་ལོ་བཤགས།
ཞེ་སྡང་དབང་གྱུར་དགྲ་ལ་ཞེ་སྡང་བ། བྱམས་ལྡན་རྒྱལ་པོ་ཁྱེད་ལ་མཐོལ་ལོ་བཤགས།
འདོད་ཆགས་དབང་གྱུར་གཉེན་ལ་དྭངས་ཆགས་པ། ཞི་བ་ཆགས་བྲལ་ཁྱེད་ལ་
མཐོལ་ལོ་བཤགས། གཏི་མུག་དབང་གིས་སྐྱོན་ཡོན་མ་ཕྱེད་པ། མུན་སེལ་སྒྲོན་མ་
ཁྱེད་ལ་མཐོལ་ལོ་བཤགས། ང་རྒྱལ་དབང་གིས་རང་ཆེ་དྲེགས་སྤྱོད་པ། མཉམ་ལྡན་
རྒྱལ་པོ་ཁྱེད་ལ་མཐོལ་ལོ་བཤགས། ཕྲག་དོག་དབང་གྱུར་གཞན་ལ་རུ་ང་བ། དོགས་
མེད་མཐའ་ཡས་ཁྱེད་ལ་མཐོལ་ལོ་བཤགས། མ་རིག་འཁྲུལ་སྐྱོན་འགལ་གྱུར་ཅི་
མཆིས་པ། རྣམ་འདྲེན་སྒྲོལ་མ་ཁྱེད་ལ་མཐོལ་ལོ་བཤགས། ཉེས་པའི་སྐྱོན་བྲལ་ཚངས་
པའི་དངོས་གྲུབ་ནི། དུས་འདི་ཉིད་དུ་བདག་ལ་སྩལ་དུ་གསོལ། བདག་དང་མཐའ་
ཡས་སེམས་ཅན་ཐམས་ཅད་རྣམས། རྒྱལ་བ་ཁྱོད་ཀྱི་དགོངས་སྤྱོད་ཅི་ལྟ་བ། དེ་ཉིད་
རྗེས་སུ་འབྲང་ནས་གཞོལ་འཚལ་གྱིས། དེ་དག་དོན་ཀུན་མ་ལུས་འགྲུབ་པར་ཤོག །
ཅེས་ཆག་ཉམས་དང་འགལ་གྱུར་གྱི་བཤགས་པ་ཕུལ་ནས། སྟོན་པའི་གསུང་དོན་
རྗེས་སུ་བསྒྲུབ་པར་ཁས་བླངས་སོ། །དེ་ལ་སྟོན་པ་ཡང་ཤིན་ཏུ་དགྱེས་ནས་ཐུགས་
རངས་བར་མཛད་དོ། ། །
དེའི་དུས་འཇིག་རྟེན་གྱི་ཁམས་ཀྱང་གཡོ་བ་དང་། འགུལ་བ་དང་། འུར་བ་དང་།
ཐུག་པ་དང་། ཆེམས་པ་དང་། མེར་བ་དང་། ལྡེག་པ་བྱུང་སྟེ་དོག་ས་ཆེར་གཡོས་
སོ། །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་
པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་སྟོང་གསུམ་གྱི་
སྟོང་མི་མཇེད་ཀྱི་འཇིག་རྟེན་གནས་པའི་སྟེང་གི་ལྷ་དང༌། འོག་གི་ཀླུ་དང་། བར་གྱི་
མི་དང་། འགྲོ་བ་རིས་དྲུག་གི་སེམས་ཅན་ལ་ཤིན་ཏུ་གྲངས་མང་བ་ཞིག །སྟོན་པའི་
ཐུགས་རྗེས་དྲངས་ཏེ་གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས། ནམ་
323



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །དེས་ན་སླད་
ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས། གཡུང་དྲུང་འཕྲུལ་ངག་བདེན་པའི་
བོན་ལ་རབ་ཏུ་སྤྱོད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་
འབར་བའི་མདོ་ལས། སྟོན་པས་དཀའ་བ་རྣམ་གསུམ་མཐར་ཕྱིན་པར་མཛད་པའི་
ལེའུ་སྟེ་ལྔ་བཅུ་གཉིས་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
324



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་བོན་གྱི་
འཁོར་ལོ་ཚིག་བཞི་བསྟན་པའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། ཨ་དཀར་ཁྲི་ལམ་ཙ་ཀྲ་སྨར། གང་ཟག་མི་
ཡི་སྐད་དུ་ན། སྟོན་པས་བོན་གྱི་འཁོར་ལོ་ཚིག་བཞི་བསྟན་པའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པའི་སྤྲུལ་པའི་སྐུ་
དེས། འགྲོ་བ་སེམས་ཅན་གྱི་དོན་ལ་དགོངས་ནས། ལྷོ་འཛམ་བུའི་གླིང་གི་དམིག་
ཏུ། སྐུ་སྐྱེ་བ་མི་རུ་བཞེས་ནས་མཛད་པ་བཅུ་གཉིས་ཀྱི་དོན་མཐར་ཕྱིན་པར་མཛད་
དེ། དེ་ཡང་འདུལ་བ་ཁྲིམས་ཀྱི་མཛད་པའི་དུས་སུ། དང་པོར་སྐྱེ་རྒ་ན་འཆིའི་ཆུ་བོ་
བཞི་ལ་གཟིགས་ནས། འཁོར་དང་རྒྱལ་སྲིད་སྤངས་པར་མཛད་དོ། །དེ་ནས་འོག་
མིན་ལྷའི་ཕོ་བྲང་དུ་བྱོན་ནས། བསླབ་གསུམ་རྣམ་དག་གི་སྡོམ་པ་ནོད་པར་མཛད་
དོ། །དེ་ནས་སུམ་ཅུ་རྩ་གསུམ་གྱི་གནས་དང་། རྒྱལ་ཆེན་རིགས་བཞིའི་གནས་དང་།
ཟད་མཚམས་མེ་ཏོག་གི་གླིང་ལ་བྱོན་ནས། དཀའ་ཐུབ་རྣམ་གསུམ་མཐར་ཕྱིན་པར་
མཛད་དོ། །དེ་ནས་བདུད་དང༌། སྲིན་པོ་དང༌། མུ་སྟེགས་རྣམས་རང་སར་བཏུལ་
325



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཏེ་བསྟན་པའི་དོན་ལ་གནས་པར་མཛད་དོ། །དེ་ནས་འཁོར་སྡེ་བཞི་ཡ་བརྒྱད་དང་།
ལྷ་ཀླུ་མི་གསུམ་གྱི་སློབ་མ་རྣམས་ལ། བོན་གྱི་འཁོར་ལོ་སྡེ་བཞི་རུ་འཆད་པར་
དགོངས་ནས། རི་བོ་གསེར་ལྡན་གྱི་རྩ་བར་ཆུ་གྱིམ་ཤང་ནག་པོའི་འགྲམ། ཤིང་བ་
ནེ་ལྗོན་པའི་ཚལ། འདམ་བུ་མེ་ཏོག་གི་གླིང་ལ་བཞུགས་ཏེ། དེ་ཡང་འཁོར་གྱི་དམ་
པ་མཛད་པ་དེ་དག་གི་དང་པོ་རུ་གྱུར་པ། བདུད་དང་། སྲིན་པོ་དང་། མུ་སྟེགས་
དང་། སྟེང་གི་ལྷ་དང་། འོག་གི་ཀླུ་དང་། བར་གྱི་མི་དང་། སྡེ་བཞི་ཡ་བརྒྱད་དང་།
ལྟོ་འཕྱེ་དང༌། གྲུལ་བུམ་དང་། མིའམ་ཅི་དང་། ཕྱི་འཁོར་དང་། ནང་འཁོར་དང་།
བར་འཁོར་བསམ་གྱིས་མི་ཁྱབ་པ་དང་ཐབས་ཅིག་ཏུ་བཞུགས་ཏེ། དེ་ཡང་གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། འ་ཞ་གསང་བ་མདོ་སྡུད་
དང་ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། རྨ་ལོ་གཙུག་ཕུད་དང༌། གཡུ་ལོ་ཟུར་ཕུད་དང༌། ཡིད་ཀྱི་
ཁྱེའུ་ཆུང་དང༌། གཏོ་བུ་འབུམ་སྲས་དང༌། དཔྱད་བུ་ཁྲི་ཤེས་དང་། ལུང་འདྲེན་
གསལ་བ་དང་། རྒྱུད་འདྲེན་སྒྲོན་མ་དང་། མུ་ཆོ་ལྡེམ་དྲུག་དང་། འོལ་དྲུག་ཐང་པོ་
དང༌། ཀོང་ཚ་འཕྲུལ་སྒྱུར་དང༌། ཀོང་ཚ་དབང་ལྡན་དང་། ཚངས་པ་གཙུག་ཕུད་
དང༌། སྤང་ལ་གནམ་གཤེན་དང་། བདེ་བ་དོན་རྒྱས་དང་། བདེ་རྒྱས་ཐིག་ལེ་དང་།
བདུད་རྩི་གྲུབ་པ་དང་། བདུད་རྩི་མཉམ་སྦྱོར་དང༌། བདུད་རྩི་རྒྱལ་བ་དང་། ཞི་
དལ་ཀུན་སྙོམས་དང༌། བྱམས་པ་འཇམ་དཔལ་དང་། བྱམས་པ་ངང་རིང་དང༌།
བྱམས་པ་འོད་སྲུང་དང་། གསལ་བ་རྣམ་དག་དང༌། ཡེ་ཤེས་ཉི་མ་དང་། དགའ་བ་
བདེ་སྟོན་དང་། ཁྲི་འབར་དོན་རྒྱས་དང༌། སེང་གེ་ང་རོ་དང་། སེང་གེ་ཟབ་མོ་དང༌།
དོན་ལྡན་ངང་རིང་ལ་སོགས་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང༌། ཁྲི་
དྲུག་སྟོང་དང་ཐབས་ཅིག་ཏུ་བཞུགས་སོ། །གཞན་ཡང་འཁོར་གྱི་དམ་པ་དང་པོ་རུ་
326



མདོ་སྡེ།
བོན་འཁོར་ཚིག་བཞིའི་མདོ།
གྱུར་པ། བཙུན་པ་ཁྱབ་པ་དང་། ལྷའི་དབང་པོ་བརྒྱ་བྱིན་དང་། ལྷ་ཆེན་ཚངས་པ་
དང་། མ་ཧཱ་དེ་བ་དང་། ཚོགས་ཀྱི་བདག་པོ་དང་། དཔལ་གྱི་དབང་ཕྱུག་དང་། བྲི་
གི་རི་ཏི་དང་། ཡུལ་འཁོར་སྲུང་དང༌། རྣམ་ཐོས་སྲས་དང་། སྤྱན་མི་བཟང་དང་།
བོན་འཕགས་བདག་དང་། ལྷ་མིན་གྱི་རྒྱལ་པོ། ཐགས་བཟང་རིང་སྐྱེས་དང་། གོ་ཆ་
འཛིན་དང་། སླག་ཆེན་སྤྲུགས་དང་། མིའི་རྒྱལ་པོ་འཁོར་ལོ་དབང་སྒྱུར་དང་། སྨྲ་མི་
ལེགས་ལྡན་དང༌། ཀླུའི་རྒྱལ་པོ་དགའ་བོ་དང་། འཇོག་པོ་དང་། གཙུག་ན་རིན་ཆེན་
དང༌། གཉན་གྱི་རྒྱལ་པོ་གསལ་བ་འོད་ལྡན་དང༌། ས་བདག་ཁྱབ་པ་དབང་ཆེན་
དང་། སའི་ལྷ་མོ་བརྟན་མ་དང་། དེ་ལ་སོགས་འཇིག་རྟེན་མངའ་དབང་གི་བདག་
པོ་རྣམས་དང་ཐབས་ཅིག་ཏུ་བཞུགས་སོ། །
དེའི་ཚེ་འཁོར་རྣམས་ཀྱིས་སྟོན་པ་ལ་བླ་ན་མེད་པའི་མཆོད་པ་ཡོངས་སུ་གཏོང་
བའི་སྤྲིན་ཞེས་བྱ་བ་ཕུལ་ཏེ། དེ་ཡང་ལ་ལ་ཞིག་ནི་དར་འཕྱར་རོ། །ལ་ལ་ཞིག་ནི་
དུང་འབུད་དོ། །ལ་ལ་ཞིག་ནི་རྔ་བརྡུང་ངོ༌། །ལ་ལ་ཞིག་ནི་གཤང་དཀྲོལ་ལོ། །ལ་ལ་
ཞིག་ནི་གླིང་བུ་འབུད་དོ། །ལ་ལ་ཞིག་ནི་པི་ཝང་དཀྲོལ་ལོ། །ལ་ལ་ཞིག་ནི་ཅག་པར་
བརྡེབས་སོ། །ལ་ལ་ཞིག་ནི་ཅིང་ཆེན་བསྒྲགས་སོ། །ལ་ལ་ཞིག་ནི་ཅོང་ཆེན་བརྡུང་
ངོ༌། །ལ་ལ་ཞིག་ནི་བིང་ཆེན་བསྒྲིལ་ལོ། །ལ་ལ་ཞིག་ནི་གདུགས་ཆེན་ཁྱེར་རོ། །ལ་
ལ་ཞིག་ནི་རྒྱལ་མཚན་ཕྱར་རོ། །ལ་ལ་ཞིག་ནི་བ་དན་ཕྱིར་རོ། །ལ་ལ་ཞིག་ནི་ཕྱེ་མ་
འཁྱེར་རོ། །ལ་ལ་ཞིག་ནི་འཕུར་མ་བརླབས་སོ། །ལ་ལ་ཞིག་ནི་མར་མེ་འབུལ་ལོ། །ལ་
ལ་ཞིག་ནི་སྤོས་མེ་འབུལ་ལོ། །ལ་ལ་ཞིག་ནི་ཡོན་ཆབ་ཕུལ་ལོ། །ལ་ལ་ཞིག་ནི་ཞལ་
ཟས་འབུལ་ལོ། །ལ་ལ་ཞིག་ནི་མེ་ཏོག་འབུལ་ལོ། །ལ་ལ་ཞིག་ནི་དཀར་གསུམ་འབུལ་
ལོ། །ལ་ལ་ཞིག་ནི་མངར་གསུམ་ཕུལ་ལོ། །ལ་ལ་ཞིག་ནི་ལོ་ཏོག་ཕུལ་ལོ། །ལ་ལ་ཞིག་
ནི་རིན་ཆེན་ནོར་བདུན་ཕུལ་ལོ། །ལ་ལ་ཞིག་ནི་བཀྲ་ཤིས་རྫས་བརྒྱད་ཕུལ་ལོ། །ལ་ལ་
327



.
གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཞིག་ནི་མཆོད་བརྗོད་བྱེད་དོ། །ལ་ལ་ཞིག་ནི་བསྟོད་ཚིག་ཕུལ་ལོ། །དེ་ལྟར་དུ་ལྷ་རྫས་
ལས་བྱུང་བའི་མཆོད་ཡོན་དང་རོལ་མོ་སྣ་ཚོགས་ཕུལ་བས། སྟོན་པས་ཀྱང་མཆོད་པ་
དེ་དག་ཐམས་ཅད་ཐུགས་རྗེས་བྱིན་གྱིས་བརླབས་ཤིང་ཐུགས་ཡང་དག་པའི་དགོངས་
པ་ལ་བཞུགས་ཏེ། སྐུ་གསུང་ཐུགས་ཀྱི་དཀྱིལ་འཁོར་དང་། སྐུའི་གནས་བཅུ་དང་།
ཕྱག་ཞབས་ཡན་ལག་གི་ལྷུ་ཚིགས་དང་། ཕྱག་དང་ཞབས་ཀྱི་མཐིལ་དང༌། ཕྱག་
ཞབས་ཀྱི་སོར་མོ་རྣམས་ལས་ཀྱང་། འོད་ཟེར་ཁ་དོག་ལྔ་དང་ལྡན་པ། བྱེ་བ་ས་ཡ་
སྟོང་ཁྲི་དྲུག་ཅུ་སྤྲོ་ཞིང་བཀྱེ་བས། མི་མཇེད་ཀྱི་འཇིག་རྟེན་སྟོང་གསུམ་གྱི་སྟོང་ཆེན་
པོ་འཇིག་རྟེན་གྱི་ཁམས་སུ་མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་
ཡོངས་སུ་ཁྱབ་པར་གྱུར་ཏོ། །འོད་ཟེར་དེ་དག་ཚུར་འདུས་པ་ལས། སླར་སྟོན་པའི་
ཐུགས་ལ་འོད་ཚོན་གང་དུ་གནས་ཏེ། དབང་སྒྱུར་འཁོར་ལོའི་ཏིང་འཛིན་ལ་སྙོམས་
པར་བཞུགས་སོ། །
དེ་ནས་དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་
དཔའ་ཆེན་པོ་རྣམས་ཀྱི་ནང་ནས། གཤེན་རབ་གཏོ་བུ་འབུམ་སྲས་རང་གི་སྟན་ལས་
ལངས་ནས། གཤེན་རབ་མཆོག་གི་དྲུང་དུ་འཁོད་དེ། རྨད་གོས་ཕྲག་པ་གཅིག་ཏུ་
གཟར་ནས། ལྷའི་མེ་ཏོག་ནེའུ་ར་སེར་པོ་ལག་ཏུ་ཐོགས་ཏེ། པུས་བཙུགས་ཐལ་མོ་
སྦྱར་བར་བཏུད་ནས་ཚིགས་སུ་བཅད་ནས་གསོལ་པ། གང་ཞིག་གང་གི་དཔལ་གྱུར་
ཞིང་། དེ་སྙེད་དེ་ཡི་མགོན་མཛད་པ། འགྲོ་བའི་མགོན་པོ་རྫོགས་སངས་རྒྱས། འཁོར་
བ་ལས་ཐར་བདེ་བ་ཡི། འཇིག་རྟེན་གསུམ་གྱི་མགོན་གྱུར་པ། དཀའ་བ་རྣམས་ཐུབ་
རྣམས་བསྲུངས་བ། དེ་ཉིད་ཞི་བས་ཞི་བ་སྟེ། བདུད་དང་སྲིན་པོ་མུ་སྟེགས་ཚོགས།
དེ་དག་རབ་ཏུ་ཉེར་ཞི་བ། དཔལ་འབར་འགྲོ་བ་ཆེན་པོའི་སྟོབས། གཟི་བརྗིད་ཆེན་
པོ་ལྷ་ཡི་ལྷ། བཙོ་མའི་གསེར་གྱི་མདོག་ཅན་སྐུ། འོད་བཟང་དཔལ་འཕར་འཆང་བ་
328



མདོ་སྡེ།
བོན་འཁོར་ཚིག་བཞིའི་མདོ།
བོ། །དབུ་ཡི་གཙུག་ཏོར་ཀུན་ནས་མཛེས། ནུབ་པ་མེད་པའི་རྒྱལ་མཚན་འཛུགས།
རྐང་གཉིས་གཙོ་བོ་ལྷ་མིའི་མཆོག །ཐམས་ཅད་མཁྱེན་པའི་སྟོན་པ་ལགས། ཉིད་ནི་
ཐུགས་རྗེ་ཆེར་ལྡན་ཞིང་། འགྲོ་བའི་མགོན་གྱུར་བླ་ན་མེད། ཁྱེད་ནི་སེམས་ཅན་དོན་
མཛད་དཔལ། མཛད་པའི་བཀོད་པ་བསམ་མཐའ་ཡས། དཀའ་བ་ཐུབ་བསྲུངས་
དཀའ་བའི་དོན། དེ་དག་ཀུན་འཆང་མངོན་པར་འདུད། ད་ཡང་བདག་ཅག་འཁོར་
རྣམས་ལ། འཁོར་བ་ལས་ཐར་བདེ་བའི་དོན། འདུ་འཛི་ལས་གྲོལ་ཆགས་མེད་ཅིང་།
སྡུག་བསྔལ་མི་མངོན་བདེ་ཐར་བས། ཐེག་པ་བོན་གྱི་རྒྱ་མཚོ་ལས། དེ་ཉིད་འཁོར་ལོ་
བསྐོར་བ་ཡི། ཚིགས་སུ་བཅད་པའི་དོན་དེ་ཉིད། ངེས་པར་འགྲོ་ལ་རྣམ་བརྩེ་ཞིང་།
བདག་ཅག་རྣམས་ལ་བཤད་པར་འཚལ། ཞེས་གསོལ་ཏོ། །
དེ་ལ་སྟོན་པས་ཀྱང་འཁོར་རྣམས་ལ། བདེ་བར་གཤེགས་པའི་བཀའ་རབ་འབྱམས་
ཐེག་པ་བོན་གྱི་རྒྱ་མཚོ་ལས་བོན་གྱི་འཁོར་ལོ་རབ་ཏུ་བསྐོར་བའི། ཚིག་བཞི་ཚིགས་སུ་
བཅད་པའི་དོན་འདི་དག་བཀའ་བསྩལ་ཏོ། །གཡུང་དྲུང་སེམས་དཔའ་སེམས་དཔའ་
ཆེ། བྱང་ཆུབ་སེམས་དང་ལྡན་པ་ཡི། འཁོར་བ་ལས་ཐར་བདེ་བའི་དོན། དེ་ཉིད་ས་
དང་ལམ་བགྲོད་པས། གཤེན་རབ་གཡུང་དྲུང་སེམས་དཔའ་དང་། ངན་སོང་གསུམ་
པོ་རྣམས་སྤོང་ཞིང༌། སྡུག་བསྔལ་ཉོན་མོངས་ལས་ཟད་དེ། མཐོ་རིས་གོ་འཕང་
བགྲོད་པ་ཡི། ལྷ་ཀླུ་མི་ཡི་འཁོར་ཚོགས་དང་། མ་དག་ཞིང་ཁམས་གནས་སྤངས་ནས།
དག་པའི་འཛམ་གླིང་སོག་ཁ་རུ། སངས་རྒྱས་བསྟན་ལ་གནས་གྱུར་པའི། སྡེ་བཞི་
ཡ་བརྒྱད་འཁོར་རྣམས་དང༌། དུག་ལས་མེ་ཏོག་པདྨར་བྱུང༌། སྨན་ལས་རབ་གསོ་
ངོ་མཚར་ཅན། འགྱུར་མེད་ཕྱིར་མི་ལྡོག་པ་ཡི། བདུད་དང་སྲིན་པོ་མུ་སྟེགས་འཁོར།
དད་དང་བརྩོན་འགྲུས་ཏིང་འཛིན་བརྟན། རབ་ཏུ་འཇུག་སྤྱོད་དེ་ཉིད་སེམས།
ལེགས་སོ་ལེགས་སོ་རབ་ཏུ་ལེགས། ཞུས་པའི་དོན་དེ་བདག་གིས་བཤད། གང་ཞིག་
329



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
མ་རིག་ལུས་ཅན་ཏེ། གཟུགས་དང་ཚོར་བ་རྒ་ཤི་སོགས། དེ་དག་འཕུངས་པའི་མ་
རིག་ལུས། ཡེ་ཤེས་ལུས་ཅན་སྐྱེད་བྱེད་ན། སྦྱིན་དང་ཚུལ་ཁྲིམས་བཟོད་བསམ་གཏན།
ཕ་རོལ་ཕྱིན་དང་སྟོང་པ་ཉིད། དྲན་པ་ཉེ་བར་བཞག་པའི་དོན། དེ་དག་ཐུགས་སུ་
ཆུད་བྱས་པའི། རིན་ཆེན་གླིང་ནས་ནོར་མི་དོར། རྒྱ་མཚོའི་གླིང་དུ་སྐོམས་མི་གདུངས།
ལོ་ཏོག་གསེབ་ཏུ་རྟོག་མི་སྒྲིབས། ག་བུར་རྩ་རུ་ནད་མི་གདུངས། གང་དག་གསེར་ལ་
གསེར་འདོད་པ། དེ་ཉིད་བཞུ་ཞིང་མ་བཏུལ་ན། སྙིང་པོ་དོན་ལ་མདངས་མི་འབྱུང༌།
མི་འབྱུང་གསེར་དང་ར་གན་ནོར། དེ་ཉིད་དོན་བྱེད་མི་ནུས་པར། མིང་གདགས་
མཚན་མས་ཅི་ལ་ཕན། གཟུགས་སུ་སྣང་ལ་དོན་ཡོད་ན། རི་བོ་སྣང་དང་སེམས་ཡོད་
འགྱུར། ཞིང་ས་དག་ལ་རྒྱུ་བསྐྱེད་ན། བརྩོན་འགྲུས་མྱུ་གུ་དེས་འཁྲུངས་བཙའ། ལོ་
ཟླ་ཞག་གྲངས་དུས་ལ་སྨིན། དེ་ཉིད་འབྲས་བུ་སྨིན་པར་འགྱུར། རོ་བསྐམ་དག་ལས་
འབྲུ་བསྐྱེད་པ། ཞིང་ས་ངན་པའི་ཐལ་བ་ལ། གཤེར་དང་བརླན་དང་བག་མེད་ན།
བརྩོན་པ་དག་ཀྱང་ཚགས་སུ་འགྱུར། མ་ལས་བུ་སྐྱེས་བྱམས་ཀྱིས་གསོ། བྱ་ལས་སྒོང་
འཁྲུངས་སྙིང་རྗེས་བཙའ། ཤིང་ལས་ལོ་སྐྱེས་བརླན་གྱིས་བསྐྱེད། རྒྱུ་ལས་འབྲས་བུ་
བརྩོན་པས་བསྟན། གང་ཞིག་ལུས་ཅན་ལུས་དོར་ན། དེ་ཉིད་ལུས་ཅན་སྤང་བར་བྱ།
དེ་དག་ལུས་ཀྱི་སྒྲོམ་ཞིག་ན། ཡེ་ཤེས་ལུས་ཅན་ཐོབ་པར་འགྱུར། གང་དག་རིན་ཆེན་
སྣ་ལྔ་ལས། ངོ་མཚར་ཀུན་ལྡན་རྒྱུ་མཆིས་ཀྱང་། གསེར་མིན་རྒྱུ་ལས་འབྲས་མི་སྐྱེས།
བསྐྱེད་ཀྱང་དེ་ལས་དཔག་མི་འགྱུར། དེ་བཞིན་མ་རིག་ལུས་ཅན་རྣམས། ཐེག་པ་
རྣམ་ལྡན་རྒྱ་མཚོ་ལ། གང་དག་ངོ་མཚར་ལོ་རྒྱུས་ཀྱང་། རྒྱུ་འབྲས་ཐེག་པ་གཙོ་རུ་
ཆེ། བོན་ལ་བོན་ཞེས་བྱ་བ་ནི། མིང་ལ་གཟུང་སོར་དུ་ཡོད་ཀྱང་། དེ་ཉིད་གདགས་
སྒོས་དོན་དབྱེ་བས། གསེར་དང་ར་གན་མཉམ་མི་འགྱུར། སྙིང་པོ་དོན་ལ་རྒྱུ་འབྲས་
གཙོ། གང་ཞིག་རྒྱུ་ལས་མ་བསྐྱེད་ན། འབྲས་བུ་འབྱུང་བ་ལྟར་མི་མངོན། རྒྱུ་མཆོག་
330



མདོ་སྡེ།
བོན་འཁོར་ཚིག་བཞིའི་མདོ།
དམ་པ་སེམས་ལས་འབྱུང་། རིན་ཆེན་གསེར་གྱི་ས་གཞི་ལ། ཀུན་བརྟེན་ཡངས་པའི་
ཁྲོད་འབྱུང་ལྟར། བྱང་ཆུབ་སེམས་ཀྱི་རྒྱུ་མཚན་ལ། འཁོར་འདས་ཀུན་གྱི་གཞིར་
གྱུར་བསྐྱེད། ནམ་མཁའི་ཀློང་དུ་འབྱུང་བའི་སྣོད། བར་སྣང་ཁམས་སུ་ཉི་ཟླའི་གཏོས།
དཔའ་བརྟན་རི་བོར་ནགས་ཚལ་འཁྲ། རྒྱ་མཚོ་ཆུ་བོ་ཆུ་བྲན་ཀློང༌། དེ་དག་དེ་ལས་
འབྱུང་བཞིན་དུ། དེ་སྲིད་དེ་ཡི་མཚན་མར་སྣང་། ཇི་སྲིད་ནམ་མཁའི་མཐའ་མཉམ་
པ། དེ་ཉིད་བྱང་ཆུབ་སེམས་སུ་སྣང་། དེ་ལས་འབྱུང་བ་དངོས་མཚན་བོན། རྒྱུ་དང་
འབྲས་བུའི་རང་བཞིན་ཅན། དེ་དག་མ་ལུས་མྱུར་གྲུབ་དཔལ། ལེགས་གྲུབ་དོན་
འཆང་ཡི་བཞིན་ནོར། ཐེག་པ་རྩ་བ་མཆོག་ཉིད་ལ། རྒྱུ་འབྲས་ཐེག་པ་རྨད་དུ་བྱུང་།
དེ་ཉིད་རབ་ཏུ་འཛེགས་གྱུར་པ། རྣམ་པར་དག་བྱེད་ཐེག་པ་གཙོ། དྲངས་དང་དྲང་
ཞིང་དྲངས་པོར་སྨྲ། བདེན་པར་སྨྲ་ཞིང་ཚིག་མི་འགྱུར། བརྟན་དང་བརྟན་ཞིང་
རྣམ་པར་བརྟན། དེ་ཉིད་བརྟན་པ་ཆེན་པོའི་མཆོག །སྐྱོན་བྲལ་དམ་པ་པད་མོ་
ཅན། ལེགས་པའི་གསེར་འཆང་དོན་ཡོད་རྒྱལ། ཐུབ་དབང་སྟོབས་ཆེན་དཀའ་བའི་
བདག །ཀླུ་རྒྱལ་གཙུག་གི་ནོར་བུ་འཛིན། འཁོར་བ་ལས་ཐར་བདེ་བ་ཡི། འདམ་
གྱིས་རྙོགས་མེད་དྭངས་པའི་བསིལ། རོ་ལྡན་ཚ་བསིལ་དག་པའི་ཁྲུས། དེ་ཉིད་རྟག་
པར་རྒྱུན་དུ་བསིལ། སྡུག་བསྔལ་སྡུག་བསྔལ་ལས་གྱུར་པ། དེ་ཉིད་སྡུག་བསྔལ་ཞི་
བྱེད་པར། སྦྱོངས་ཐོབ་དཀའ་བ་མཐར་ཕྱིན་ལམ། དེ་དག་སྦྱང་དཀའ་མངོན་འགྱུར་
འབྲས། ཞི་བ་ཞི་བའི་མཆོག་ལྡན་ཏེ། རབ་ཏུ་ཞི་བ་སྙོམས་བྱེད་ཚལ། དེ་དག་ཨུད་
འབར་པད་ཚལ་ལ། ཉོན་མོངས་པ་ཡི་དུག་མི་མངའ། ཉོན་མོངས་ཉེས་པ་ཀུན་ཉོན་
མོངས། བག་ཆགས་བཅས་པ་དང་སྤོང་ཞིང་། དེ་དག་ཉེ་བར་སྤང་འགྱུར་བ། དེས་
ནི་ཆགས་བྲལ་དྲི་མེད་ཐོབ། གང་ཞིག་སྒྱུ་མ་སྒྱུ་མ་སྟེ། སྒྱུ་མ་དག་ལ་རློམ་སེམས་པ།
དེ་ཉིད་སྒྱུ་མ་སྤོང་བར་བྱ། སྒྱུ་མ་འཁོར་བའི་ཕར་མཐར་སོན། བདེ་བ་མི་འཐོབ་སྡུག་
331



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བསྔལ་ཅན། རྣམ་གཡེང་འདོད་པ་ལས་བཅིངས་གྲོལ། མཉམ་པར་དེ་འབྱུང་དོན་
མི་ཡེང་། བརྩོན་པས་འགྲུས་མཐར་ཕྱིན་པ་སྟེ། ཞེ་སྡང་ཞེ་སྡང་ལས་སྤངས་པས། དེ་
དག་བྱམས་ལྡན་གཉེན་དང་གྲོགས། གདོད་ནས་སྟོང་པར་མི་འགྱུར་བས། དེ་ཉིད་
བྱམས་པའི་ཕུལ་མཐར་ཕྱིན། འདོད་ཆགས་འདོད་ལས་གྱུར་པ་ཡི། འདོད་ཆགས་
མ་ལུས་རབ་སྤངས་པས། དེ་དག་སྦྱིན་མཐར་སོན་པ་ཡི། སྦྱིན་ལྡན་རྒྱལ་བའི་དཀྱིལ་
འཁོར་འཛིན། གཏི་མུག་གཏི་མུག་བྱིང་གསེང་བས། མ་རིག་སྒོ་ངའི་སྦུབས་འབྱེད་
ཅིང་། ཡེ་ཤེས་ལུས་ཅན་འཆང་གྱུར་བས། ལུས་མེད་ལུས་དེ་འཐོབ་པར་འགྱུར། ང་
རྒྱལ་ང་ཉིད་བདག་འཛིན་པས། གཞན་མེད་ཁྱོད་ལ་ཞི་སྦྱོར་བས། རི་རྒྱལ་མཐོ་བའི་
རྦབ་འཛིན་ལྡང་། དེ་ཉིད་ངང་ངམ་ཤུགས་ལ་འཆང་། འཕྲོ་ཞིང་དོགས་དང་འཕྲང་
དམ་པ། དེ་ཉིད་ཕྲ་བའི་དམིག་གསལ་བས། ཡངས་པ་འཕྲུལ་གྱི་ལྡེ་མིག་གིས། ཤིན་
ཏུ་ཡངས་མཐར་སོན་པར་བྱེད། རྨི་ལམ་སྒྱུ་མར་མི་འཛིན་པས། ཆུ་བུར་ཟིལ་པ་བློ་
དམིགས་མེད། དེ་ཉིད་སྒྲིག་ལ་འགྱུ་བ་ལྡང་། དྲན་པའི་ཡུལ་མེད་བཀག་མི་བསྒྲུབ།
ཆེད་ལས་མ་བྱུང་ཕྲ་མོའི་ཚོགས། སྐྱོན་སམ་ཡོན་ཏན་གང་དག་རུང་། དོན་ལ་རྣམ་
བསྒྲིབས་མ་ནུས་པར། དེ་དག་རྩ་བ་རེག་པས་འཆང་། ཡུལ་ལ་མི་འདོར་གྱུར་པ་ལ།
བདེ་བའི་ཐབས་དང་ཞུད་འབྱིན་པས། དེ་དག་བདེ་བའི་ཐང་ལས་སུ། མཉམ་ཉིད་
རྟ་ཕོ་དཀྱུ་བར་བྱེད། གང་ལ་བདེ་བ་ངོས་འཛིན་པ། དེ་ཉིད་སྡུག་བསྔལ་ལས་ཤེས་
པ། དེ་དག་སྡུག་བསྔལ་ཟད་པ་ཡི། དངོས་པོ་དྲི་མེད་མཐོང་བར་འགྱུར། དེ་བཞིན་
མ་རིག་ལུས་ཅན་རྣམས། འཁོར་བ་ལས་ཐར་བདེ་ཐོབ་ཅིང་། མྱང་འདས་ས་ལ་རབ་
བསྒྲོད་ནས། དོན་གཉིས་སྨོན་ལམ་མཐར་ཕྱིན་པས། གཡུང་དྲུང་སེམས་དཔའི་སྤྱོད་
པ་ཡི། བོན་གྱི་འཁོར་ལོ་ཚིག་བཞིའི་དོན། དེ་དག་རབ་ཏུ་སྦྱང་བྱེད་པས། བྱང་ཆུབ་
རྒྱུན་ལ་འཇུག་པར་འགྱུར། ཞེས་གསུངས་ནས་ཚིགས་སུ་བཅད་པ་འདི་དག་བཀའ་
332



མདོ་སྡེ།
བོན་འཁོར་ཚིག་བཞིའི་མདོ།
བསྩལ་ཏོ། །
དེ་ནས་ཡང་དེའི་ཚེ། གཤེན་རབ་གཡུང་དྲུང་སེམས་དཔའ་ཡིད་ཀྱི་ཁྱེའུ་ཆུང་གིས།
གཤེན་རབ་མཆོག་གི་སྤྱན་སྔར་འཁོད་ནས། པུས་བཙུགས་ཐལ་མོ་སྦྱར་བར་བཏུད་
ཏེ་གསོལ་པ། རྣམ་པ་ཐམས་ཅད་མཁྱེན་པ་ཡི། འགྲོ་བའི་མགོན་གྱུར་བླ་ན་མེད། །
གང་ཞིག་སེམས་ཅན་ལུས་ཅན་གྱི། ལུས་མེད་ལུས་དེ་སྒྲུབ་བྱེད་ན། འཁོར་བ་ལས་
ཐར་བདེ་ཐོབ་ཅིང་། མྱང་འདས་ས་ལ་དེས་བགྲོད་དེ། དོན་གཉིས་སྨོན་ལམ་མཐར་
ཕྱིན་པའི། འཇུག་པ་ལམ་གྱི་མན་ངག་དོན། གང་ཞིག་གང་དེར་ནད་པ་རྣམས།
གཡུང་དྲུང་སེམས་དཔའི་སྤྱོད་པ་ཡི། བོན་གྱི་འཁོར་ལོ་ཚིག་བཞིའི་དོན། དེ་དག་དེས་
གྲོལ་རབ་བསྲུངས་འཚལ། བདག་ཅག་ཅི་ནས་བདག་གྱུར་པའི། འགྲོ་ཀུན་ཉིད་ལ་
གུས་བཏུད་དེ། དེ་དག་དོན་དམ་ཡོངས་སུ་འཛིན། རྫོགས་སངས་རྒྱས་པ་ཁྱོད་ཉིད་
འདུད། ཅེས་ཚིགས་སུ་བཅད་པ་དེ་དག་གསོལ་ཏོ། །
༧ དེ་ལ་སྟོན་པས་ཀྱང་ཚིགས་སུ་བཅད་པའི་དོན་དེ་དག་ལ་བཀའ་སྩལ་པ།
གཡུང་དྲུང་སེམས་དཔའ་སེམས་དཔའ་ཆེ། ཡིད་ཀྱི་ཁྱེའུ་ཆུང་ལས་རབ་གུས། བྱམས་
པའི་བློ་མྱུར་ཤེས་རབ་མཆོག །དེ་ཡི་མཚན་ཉིད་འདི་ལྟ་སྟེ། འཁོར་བ་ལས་ཐར་བདེ་
ཐོབ་ཕྱིར། ཡང་དག་དོན་ལ་འཇུག་པ་ཡི། བོན་གྱི་འཁོར་ལོ་ཚིག་བཞི་ལ། དེ་ཡི་
ངེས་ཚིག་དབྱེ་བ་ནི། འཆད་དང་རྩོད་དང་རྩོམ་པ་དང་། སྒྲུབ་པར་བྱེད་པ་རྣམ་པ་
བཞི། ཐོག་མར་འཆད་པའི་འཁོར་ལོ་ལ། གང་ཞིག་བསླབ་པ་གསུམ་ལྡན་ཞིང་། དེ་
ཉིད་མཁས་དང་གོམས་འགྱུར་བ། དེ་དག་རང་བཞིན་དག་པ་ཡི། མགོན་གྱུར་སྙིང་
པོ་ཞིང་དག་ལ། དེ་དག་ཉན་དང་འཆད་པ་ཡི། གུས་དང་བློ་ཡིད་སེམས་དཔའ་སྟེ།
རྒྱུ་མཐུན་དོན་གཉིས་ཕུན་ཚོགས་ཤིང་། རབ་ཏུ་གུས་གྱུར་བློ་སེམས་པས། དཔའ་བོ་
ངེས་འཆང་རྟུལ་ཞུགས་ཅན། ཟང་ཟིང་འབྱོར་མཆིས་བློ་ཡིས་གཏོང་། ཐུགས་རྒྱུད་
333



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
བདེན་པའི་དྲན་པ་བཟུང་། ལེགས་པའི་མཆོད་བརྗོད་བསྟོད་ཚིག་ཞུ། དགའ་དང་
གུས་འདུན་དད་དང་བརྩོན། དབང་པོའི་ཡན་ལག་ཉི་ཟེར་བཀྲམ། དྲན་པའི་འགྱུ་
བྱེད་ལྕགས་སྦུབས་སེལ། རི་དྭགས་སྒྲ་འཛིན་སོ་མི་གཏོང་། ལུས་སེམས་བསྒྲིམ་མིན་
ཀློད་པ་མིན། དབང་དང་དབང་པོ་རན་ཐང་སྙོམས། གུས་དང་གུས་པ་བཞི་ལྡན་
ཚུལ། སྙོམས་དང་བསྙམས་པས་བཞིན་ངག་མཛེས། དད་དང་གུས་ཚུལ་གཉིས་
འབྲེལ་ཟུང་། རབ་ཏུ་གུས་བྱེད་འདུན་པ་ཆེ། སྤྲོ་དང་དགའ་བའི་མགུ་བ་ཆེ། ཡིད་
བཞིན་བསམ་པའི་དྲན་པ་ཆེ། བློ་བརྟན་ཡིད་གནས་རང་བཞིན་ཆེ། ངེས་ཚུལ་རྣམ་
ལྡན་དག་པ་ཡི། དེ་དག་མཉན་པར་བྱར་འོས་པས། རྩེ་གཅིག་མི་གཡེང་དད་གུས་
ལྡན། མཉན་པ་ཀུན་གྱི་མཆོག་ཏུ་བཤད། འཆད་པ་པོ་ལ་འཆད་གྲོགས་ཏེ། ལུས་
ངག་ཡིད་གསུམ་ཆ་ལུགས་དབབ། དང་འདྲེན་དང་སྤྲོ་དགའ་བ་གཟི། མདངས་ལྡན་
མེ་ཏོག་པདྨའི་ཚུལ། རི་བོའི་དཔངས་དང་རྒྱ་མཚོའི་གཏིང་། ནམ་མཁའི་དབྱིངས་
དང་ས་གཞིའི་གཏོས། བར་སྣང་ཡངས་དང་ཉི་ཟླའི་འོད། སྙོམས་བྱེད་ཆེན་པོ་ཡོངས་
ཁྱབ་གདལ། འཆད་ངག་འཕྲུལ་གྱི་སྙན་ངག་ཚིག །ཚངས་པའི་གསུང་དང་སྤྲོ་བའི་
དབྱངས། འདྲེན་པའི་མགུར་དང་དང་བའི་ཚིག །རིག་པ་ལྷ་ཡི་ཁུ་བྱུག་གསུང་། སྨྲ་
བའི་ཚིག་དང་གོ་བའི་བརྡ། གསལ་འགྱུར་ངག་ལ་དིག་མ་རྙོགས། འབྱོར་དང་འབྱོར་
ལྡན་དམ་པ་སྟེ། རན་དང་རན་ཐང་དམ་པོས་གཟུང་། འཆད་པའི་དོན་ལ་མདོ་
རྩ་གཉིས། མདོ་ནི་མང་འབྲེལ་རྒྱས་པ་སྟེ། མན་ངག་རྩ་བ་བསྡུས་པའི་མཆོག །ཨ་
འབྲས་ཤིང་ལ་དཔེར་བསྟུན་ཞེས། འཆད་པའི་རྣམ་གྲངས་གཉིས་བཞི་དྲུག །གཉིས་
ནི་དྲང་ངེས་བདེན་གཉིས་མཐུན། བཞི་པ་རྒྱུད་ལུང་མན་ངག་གནད། དྲུག་ལྡན་
སྤྱོད་སྒོམ་དམ་འབྲས་ཕྲིན། དྲང་པོའི་དོན་དམ་ཞིབ་ཏུ་དབྱེ། འཁོར་བ་ལས་གྱུར་
འཇིགས་མི་གཡང་། མྱ་ངན་ལས་འདས་བྲོད་བདེ་བསྐྱེད། དེ་ཉིད་གཉིས་མཚམས་
334



མདོ་སྡེ། །
བོན་འཁོར་ཚིག་བཞིའི་མདོ།
ཟུང་འབྲེལ་སྡོམ། ངེས་པའི་དོན་དམ་རྩིང་དུ་སྟོན། འགག་ལ་མདོ་བསྡུས་རླབས་
ཀྱིས་གཅོད། མཁའ་ལ་ཁྱུང་ལྡིང་ཡངས་པར་བཀྲོལ། སྙིང་པོ་དཔེར་བཞག་དཔེ་མེད་
མཚོན། རྒྱུད་རྣམས་ལྷུན་པོ་རི་རབ་བརྩེགས། སྡོང་པོ་དགུ་འདུས་དཔག་བསམ་ལྗོན།
རྒྱ་མཚོའི་མཐའ་ལ་ས་གཞིའི་གཏོས། སྣང་ཞིང་སྲིད་གསལ་ངེས་འབྱུང་སྟོན། ལུང་
ཉིད་མ་རིག་མུན་བློ་སེལ། མཁའ་ལ་ཉི་ཤར་གཟའ་སྐར་བཀྲ། མཚོ་ལ་སྐར་བཀྲ་དེ་
དོན་ཁྲོལ། འདམ་ལ་ཕུར་བསྣུན་གར་བསྐོར་བདེ། མན་ངག་རྣམ་གྲོལ་ལྡེ་མིག་དབྱེ།
ཚད་གསུམ་བདེན་གཉིས་དྲྭ་བའི་མིག །གཅིག་ལ་གཅིག་འབྲེལ་འགལ་མཐུན་བསྡེབ།
དེ་ཉིད་བསྐོར་བས་སྤྲོས་མཐའ་སེལ། གནད་དུ་དོན་དམ་བདེན་པའི་བོན། དེ་དག་
བསྒྲུབ་བསྣུན་གྱེར་བཟློས་སྔགས། བརྩོན་པ་ཕུལ་ཕྱིན་འགྲུས་པས་ཐོན། དོན་ལ་མི་
འཁྱལ་ངེས་པར་བསྟན། ལྟ་བ་མཁའ་ལ་ཁྱུང་ཆེན་ལྡིང་། ཡངས་ལ་དོག་མེད་སྤྱི་རྒྱ་
གཅོད། རླབས་ཆེན་རླབས་གཡོ་རང་བཞིན་རླབས། འཁོར་དང་མྱང་འདས་ཟིལ་
གནོན་བདེ། སྒོམ་པ་མ་རིག་མུན་པ་སེལ། ཀུན་གསལ་འོད་དྲོ་ཉི་མའི་སྙིང་། གསལ་
མཉམ་དེས་སྟོང་མཚན་ཉིད་བདེ། མི་རྟོག་སྤྲོས་བྲལ་དབྱིངས་ཉིད་འཆད། སྤྱོད་པ་
སྣ་ཚོགས་ཡིད་བཞིན་ཚལ། ངེས་འབྱུང་རབ་དག་སྤང་བླང་སྤྱོད། དེ་ཉིད་སྤྱོད་པས་
སྤང་བླང་དབྱེ། སྒྱུ་འཕྲུལ་དྲྭ་བའི་ཚུལ་འཆང་བཤད། དམ་ཚིག་དྲི་མེད་རྣམ་དག་
མཁའ། རབ་དམ་ངེས་བཟུང་ཨུ་ཡ་སྔགས། ངེས་པར་འབུམ་སྡེ་ས་མ་ཡ། སོ་སོར་
ལས་ཐར་གཡུང་དྲུང་ཕྲེང་། འབྲས་བུ་སྐུ་གསུམ་ཡེ་ཤེས་མཆོག །རབ་ཏུ་དགའ་བ་སྐུ་
བཞིའི་བདག །སྐུ་ལྔ་ཕུན་ཚོགས་སྐུ་གཉིས་གྲུབ། བླ་མེད་དོན་མཐར་ཕྱིན་པར་སྟོན།
ཕྲིན་ལས་ཞི་དབང་རྒྱས་པ་དྲག །མངོན་པར་སྤྱོད་བྱེད་ལས་བཞི་རྒྱུན། གཡུང་དྲུང་
སྤྱོད་ཕྲེང་གསང་བའི་སྔགས། ངན་སོང་སྦྱང་མཛད་དོན་གྲུབ་དཔལ། དེ་དག་འཆད་
དང་ཉན་པ་སྟེ། རབ་ཏུ་ཉན་བྱེད་དབང་དོན་བཟུང་། ངེས་པར་ལམ་མཆོག་ནོར་
335



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བ་སྤང༌། མ་ནོར་དོན་དམ་བསླབ་མཐར་དབྱུང་། ཐེག་མཆོག་ཡེ་ཤེས་དྲི་མེད་ལམ།
ཚོགས་ཀྱི་ལམ་དང་སྦྱོར་བྱེད་དེ། མཐོང་བར་བྱེད་དགའ་སྒོམ་པའི་ལམ། བླ་ན་མེད་
པ་མཐར་ཕྱིན་འཇུག །ཚོགས་ལམ་རྒྱུ་འབྲས་རིམ་པར་འཆད། རྒྱུ་ལས་འབྲས་འབྱུང་
བདེན་པར་འབྲེལ། བསོད་ནམས་བསགས་གྱུར་བསྐལ་པར་མངོན། དེས་ན་སངས་
རྒྱས་འབྲས་ཐོབ་འཛིན། སྦྱོར་ལམ་གཡུང་དྲུང་སྤྱོད་དུ་འཆད། ཉེ་བར་སྦྱོར་བྱེད་
དཀའ་བའི་སྦྱངས། ཉོན་མོངས་བག་ཆགས་གདར་ཐག་གཅོད། སྐལ་པར་སྦྱང་ཐོབ་
སྐལ་པར་འབྱུང་། མཐོང་ལམ་ཡེ་ཤེས་དགའ་བདེར་འཆད། འཁོར་བའི་བག་ཆགས་
གཞི་ལ་སངས། འཁྲུལ་པར་ལོག་བསླུའི་རྗེས་མི་འབྲེང་། མ་འཁྲུལ་དོན་ལ་མཉམ་
ཉིད་སྦྱོར། སྒོམ་ལམ་རིག་པའི་རང་བཞིན་འཆད། བདེ་གསལ་མཉམ་ཉིད་མི་གཡོ་
བ། སྟོང་གསལ་རིག་པའི་དཀྱིལ་འཁོར་རྫོགས། མི་རྟོག་སྤྲོས་བྲལ་བོན་ཉིད་ཀློང་། བླ་
མེད་མཐར་ཕྱིན་དབྱིངས་ཉིད་འཆད། བོན་ཉིད་མུ་མེད་འབྱམས་ཡས་པ། བོན་ཅན་
དངོས་པོ་ངོ་བོ་སྟོང་། མཉམ་ཉིད་ཡེ་ཤེས་འབྲས་ཐོབ་ཉིད། རབ་ཏུ་དགའ་བ་སྦྱིན་
མཐར་ཕྱིན། ཚོགས་ལམ་བཞི་གསུམ་བཅུ་གཉིས་འཆད། དྲན་པ་ཉེར་བཞག་ཡང་
དག་སྤོང་། རྫུ་འཕྲུལ་རྐང་པ་དོན་བྱེད་ཐོབ། དྲི་མ་མེད་པ་ཚུལ་མཐར་ཕྱིན། ཚུལ་
འཆང་ངོ་བོ་དྲི་མེད་འཆད། ཐེག་པ་གཞན་རྩོལ་བྱར་མི་དམིགས། རྩོལ་བའི་དྲི་མ་
བྱང་བས་དག །འོད་དང་ཞེན་འཕྲོས་བཟོད་མཐར་ཕྱིན། བཟོད་འཆང་གཉིས་མེད་
མཉམ་པར་འཆད། བཟོད་ཐོབ་རྒྱལ་པོ་བདེ་བའི་མཆོག །སྣང་བའི་འོད་ཟེར་ཀུན་
ན་འཕྲོ། ཕྱག་རྒྱ་བསྒྱུར་བ་བརྩོན་མཐར་ཕྱིན། འགྲུས་པ་དོན་ལྡན་ངེས་པར་འཆད།
འཁོར་བའི་བག་ཆགས་དབྱིངས་སུ་སངས། བསྒྱུར་བྱེད་ཕྱག་རྒྱ་ཀུན་ཏུ་བསྒྱུར། བོན་
ཉིད་སྤྲིན་ཆེན་བསམ་མཐར་ཕྱིན། ཏིང་འཛིན་མཉམ་ལྡན་འགོག་པར་འཆད། མི་
གཡོ་བསམ་གཏན་བཞག་མཐར་ཕྱིན། ཆེ་བའི་ཡོན་ཏན་སྤྲིན་ཚོགས་གཏིབས། བདེ་
336



མདོ་སྡེ།
བོན་འཁོར་ཚིག་བཞིའི་མདོ།
ལྡན་རྟོགས་པ་སྟོབས་མཐར་ཕྱིན། རྟུལ་ཞུགས་ཆེན་པོ་སྤྱོད་མཐར་འཆད། དུཁ་
དང་ལེན་བག་ཆགས་སངས། བོན་ཉིད་བདེ་ལྡན་དག་པར་རྟོགས། ཡིད་བཞིན་དོན་
གྲུབ་རྒྱུན་མཐར་ཕྱིན། ཀུན་སློང་སེམས་བསྐྱེད་མ་བཞིར་འཆད། སྨོན་འཇུག་བྱང་
ཆུབ་གཞི་བཟུང་བས། དོན་དང་ཡོན་ཏན་ཡིད་བཞིན་འགྲུབ། མ་ཆགས་དག་པ་
སྨོན་མཐར་ཕྱིན། ཆགས་སྐྱོན་དྲི་བྲལ་རྒྱན་དག་འཆད། མངོན་པར་འདུ་བྱེད་མཚན་
མ་བྲལ། དེ་ཉིད་མ་ཆགས་དག་པར་གནས། ལེགས་པའི་བློ་གྲོས་ཐབས་མཐར་ཕྱིན།
ཡེ་ཤེས་སྐྱེ་མེད་དོན་དམ་འཆད། དོན་ལ་དབང་སྒྱུར་འཁོར་ལོ་ཡི། དག་པའི་ས་ལ་
ངེས་སྦྱངས་གནས། མི་འགྱུར་གཡུང་དྲུང་ཤེས་མཐར་ཕྱིན། ཤེས་རབ་ཕར་ཕྱིན་དོན་
དམ་འཆད། རང་དབང་མི་འགྱུར་གཞན་གྱི་སྤྱོད། དོན་ལ་འགྱུར་མེད་གདེང་དང་
ལྡན། དེ་དག་དེ་ཉིད་ཕ་རོལ་ཕྱིན། སྐུ་གསུམ་ཡེ་ཤེས་འབྲས་བུ་སྨིན། ཐུགས་རྗེ་ཆེན་
པོ་བཞི་ལྡན་གྱི། རྟག་ཏུ་འགྲོ་བའི་དོན་བྱེད་འགྱུར། དེ་དག་འཆད་པའི་འཁོར་ལོ་ཡི།
དགེ་འདུན་ཚོགས་པའི་རྒྱ་མཚོ་འཛིན། འགྲོ་བའི་མ་རིག་མུན་བློ་སེལ། རབ་འབྱམས་
བོན་འཁོར་བསྐོར་བར་མཛོད། ཅེས་གསུངས་ནས། བོན་གྱི་འཁོར་ལོའི་ངེས་ཚིག་
རྣམས། གཏན་ལ་ཕབ་སྟེ་བཤད་པར་མཛད་དོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
དང༌། ཡིད་ཀྱི་ཁྱེའུ་ཆུང་ཤེས་རབ་མཆོག །རྩོད་པའི་བོན་གྱི་འཁོར་ལོ་ཡི། དེ་ཡི་ངེས་
ཚིག་བཤད་བྱ་བ། གང་དག་འཇིག་རྟེན་ཁམས་རྣམས་སུ། བསོད་ནམས་ཚོགས་
གཉིས་བསགས་ལྡན་ཞིང་། ཤེས་རབ་ཕུན་སུམ་ཚོགས་པ་ཡི། རིགས་ཀྱི་བུ་དང་བུ་
མོ་དག །གཡུང་དྲུང་ཐེག་མཆོག་དྲི་མེད་བོན། ངེས་པར་སློབ་བྱེད་འཇུག་སྤྱོད་ན།
ཚིག་གི་སྒྲོ་འདོག་གཅོད་བྱེད་པས། དོན་གྱི་སྙིང་པོ་གསལ་མངོན་འགྱུར། དེས་ན་
གང་ལྟར་སྤྱོད་འཇུག་ཀྱང་། གང་དུ་བཏུབ་པའི་ལས་རྣམས་ཤེས། ཤེས་བཞིན་ཤེས་
337



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མཐར་ཕྱིན་པ་ཡི། སྤྱོད་དང་འཇུག་པ་གྲུབ་མཐར་ཕྱུང་། གང་དག་ཤེས་པར་མ་གྱུར་
ན། གསེར་འགྱུར་ར་གན་ཤན་མི་ཕྱེད། སེར་པོར་གཟུང་སོ་ཀུན་ན་གཅིག །དོན་ལ་
གཅིག་སྙམ་གོལ་བའི་རྒྱུ། ཀུན་ནས་གཞི་གཅིག་ངོ་བོ་ལ། རང་བཞིན་མཚན་མས་མ་
བརྒྱན་ན། སེམས་ལ་སངས་རྒྱས་མི་འབྱུང་ཞིང༌། བསྒྲུབས་པ་དག་ཀྱང་ཐལ་བའི་རྒྱུ།
ཀུན་འབྱུང་ཡངས་པའི་སེམས་ཉིད་ལ། རྣམ་ཤེས་འཁོར་ཚོགས་མ་བསྐོར་ན། སེམས་
ཉིད་ངོ་བོ་གསལ་མཐོང་མེད། གདོད་ནས་མ་རིག་འཐོམས་པོའི་རྒྱུ། ཀུན་དབྱིངས་
ཁྱབ་བདལ་བོན་ཉིད་ལ། བོན་ཅན་མཚན་མར་མ་བསྟན་ན། བོན་ཉིད་བདེན་པར་
གྲུབ་མཐའ་མེད། སྟོང་པར་ཕྱལ་ཆད་རང་བཞིན་བལྟ། དོན་དམ་ངོ་བོ་བདེན་པ་ལ།
ཀུན་རྫོབ་མཚན་མས་མ་མཚོན་ན། དོན་གྱི་ངོ་བོ་གསལ་མངོན་མེད། དོན་དམ་སྟོང་
པ་ཉིད་དུ་བསྟན། འཆད་པའི་ངོ་བོ་ངེས་ཚིག་ལ། རང་བཞིན་དབྱེ་བས་མ་བསྟན་ན།
དེ་ཡི་ངོ་བོ་མངོན་སྣང་མེད། ཚིགས་སུ་བརྗོད་པ་ཚིགས་སུ་ཐལ། དོན་དམ་སྙིང་པོ་
བདེན་གཉིས་ལ། མཚན་མའི་ཚིག་གིས་མ་མཚོན་ན། གང་གི་དོན་བྱེད་རིག་གསལ་
མེད། སྙིང་པོ་ཡོད་བཞིན་མེད་མཐོང་འབྱུང་། གང་དག་བཀའ་ལས་འབྱུང་གྱུར་བ།
དེ་ཉིད་རིག་པས་གཞལ་མེད་ན། སྙིང་པོའི་དོན་མཆིས་ག་ལ་འགྱུར། དེ་ཕྱིར་རིག་
གཞལ་དོན་ཡོད་བྱ། དེས་ན་གཟུངས་ལྡན་ཤེས་རབ་ཀྱིས། བཀའ་ལུང་རབ་འབྱམས་
རྒྱ་མཚོ་ལ། ངོམས་པ་མེད་བློས་རབ་ཏུ་བཏུང་། ཚིམས་པར་གྱུར་བློས་སྤྲོས་པ་བཅད།
རྒྱུད་དང་གཞུང་དང་མན་ངག་འགྲེལ། གང་དག་སྒོ་བཞི་མཛོད་ལྔ་ཡི། དེ་ཉིད་
བསླབ་བྱ་རབ་རྫོགས་པའི། ཤེས་རབ་གསུམ་གྱིས་བརྒྱན་པའི་ཕུལ། ལྷ་དབང་ལག་
གི་བ་དན་དང་། ཀླུ་དབང་གཙུག་གི་ནོར་བུ་སྟེ། དབང་པོ་ཆེ་བའི་འཁོར་ལོ་དང་།
འདོད་པ་དགུ་འགྱུར་ནོར་དང་མཚུངས། དེ་ལྟར་བསླབ་པ་སུམ་ལྡན་གྱི། སྐལ་ལྡན་
རིག་པའི་བློ་རྩལ་ཅན། སྨྲ་བའི་སེང་གེ་མཚུངས་པ་མེད། རྒོལ་བ་ཚར་གཅོད་གཞན་
338



མདོ་སྡེ།
བོན་འཁོར་ཚིག་བཞིའི་མདོ།
༼ད༽
ཟིལ་གནོན། རྟགས་ཀྱི་རྒྱན་བཀྲམ་གཟུངས་སོས་འཛིན། དེ་ཉིད་གང་གི་གདགས་སྒོ་
ལ། གང་མིང་ཐོགས་ཏེ་བསྐོར་བྱས་པ། དེ་ཡིས་གོ་བའི་ལམ་དོན་འབྱེད། གང་དག་
ཡོད་པར་འཛིན་པ་དང་། མེད་དང་རྟག་ཆད་སྣང་དང་སྟོང་། དངོས་པོ་མཚན་མར་
སྣང་བ་སྟེ། དེ་ལ་ཁྱབ་པ་གྲུབ་མ་གྲུབ། དེ་ཉིད་དེ་ཡི་དངོས་མཚན་དང་། དེ་དག་དེ་
ཡི་རང་མཚན་གཉིས། ཡིན་པར་འདུག་དང་མིན་པར་ཐལ། ཅི་ཕྱིར་དོན་ལ་བསྐོར་
བ་སྟེ། བསྐོར་བས་འཁོར་དང་བཟློག་ཕྱིར་བཏུབ། བླང་བར་བྱ་དང་དོར་བའི་སྡེ།
དེ་གཉིས་འགལ་གཉིས་མཐུན་གཉིས་བསྡེབ། དེས་ནི་ངེས་པར་གནས་མཐར་ཕྱིན།
གཟུགས་ལ་ཡོད་མཐར་བཟུང་བ་ན། གང་དག་ང་ལ་གཟུགས་མཐོང་ན། དེ་ཉིད་ངོ་
བོ་གང་དུ་མངོན། དེ་ཉིད་གཟུགས་མིན་གཟུགས་ལ་འགལ། གཟུགས་ལ་མེད་མཐར་
བཟུང་བ་ན། གང་དག་ང་ལ་གཟུགས་མེད་ན། ང་ཡི་དངོས་པོ་རིགས་མཚན་རྟོགས།
དེ་དག་གཟུགས་ཞེས་གོལ་བར་ཐལ། དེ་བཞིན་ཚོར་བ་འདུ་ཤེས་དང་། འདུ་བྱེད་ལ་
སོགས་འཁོར་བའི་བོན། ཡོད་མེད་རྟག་ཆད་སྣང་སྟོང་དང་། མུ་བཞི་མཐའ་བརྒྱད་
དེ་བཞིན་ཤེས། གང་ཞིག་སྦྱིན་པ་གཏོང་བ་ལ། དངོས་མཚན་གྲུབ་པར་བཟུང་བ་ན།
དེ་ཉིད་གང་ལ་གང་བཏང་བ། ངེས་པར་གོང་དུ་འགྲུབ་པར་བཟུང་། དངོས་མཚན་
གྲུབ་པར་མི་བཟུང་ན། དེ་ཡི་དངོས་པོ་དོན་ཡོད་སྟོང་། ཟང་ཟིང་འབྱོར་པ་ཀུན་ལྡན་
ཞིང༌། འཁོར་ལོ་སྒྱུར་རྒྱལ་ཅི་ཡི་ཕྱིར། དེ་བཞིན་ཚུལ་བཟོད་བརྩོན་བསམ་སྟོབས། ཕ་
རོལ་ཕྱིན་དང་སྟོང་པ་ཉིད། དྲན་པ་ཉེ་བར་བཞག་པ་སྟེ། མྱང་འདས་ཐར་པའི་རྩ་
བ་གཅོད། གང་ཞིག་དུག་ལྔ་ཡེ་ཤེས་ན། དུག་ལས་ཡེ་ཤེས་ཅི་ཕྱིར་བསྐྱེད། དུག་ལ་
རྩི་རུ་འགྱུར་སྲིད་དམ། དེ་ཉིད་དངོས་མཚན་གསལ་བས་གསལ། ཡེ་ཤེས་ལྔ་ལ་དུག་
མེད་ན། ཞི་བ་ཁྲོས་པ་ཅི་ཡི་ཕྱིར། དེ་དག་རྩ་བ་འགལ་མཐུན་པས། རྟག་གསལ་ངོ་
བོ་སྟོང་པར་གྲོལ། དེ་དག་ཞེ་སྡང་འདོད་ཆགས་ཏེ། གཏི་མུག་ལ་སོགས་ཉོན་མོངས་
339



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལྔ། ཡེ་ཤེས་ལྔ་ཡི་མཚན་མས་དགྲོལ། བག་ཆགས་འཁོར་བའི་གདར་ཐག་གཅོད།
གང་ཞིག་སྐུ་དང་ཡེ་ཤེས་གཉིས། སོ་སོར་འཛིན་ན་ཡེ་ཤེས་སྟོང༌། སྐུ་ཉིད་རྟག་པར་
སྣང་མོད་མངོན། གཉིས་མེད་གཅིག་པའི་ངོ་བོར་གསལ། གཉིས་མེད་གཅིག་ན་ཡེ་
ཤེས་ལ། དངོས་པོའི་གཟུགས་སུ་འདུས་གམ་མཐོང་། དེ་དག་བོན་ཉིད་མ་ཡིན་པས།
དོན་དམ་ངོ་བོ་སྟོང་པར་གྲོལ། དེ་བཞིན་སྐུ་དང་ཡེ་ཤེས་དང་། ཐབས་དང་ཤེས་རབ་
དབྱིངས་ཡེ་ཤེས། མཁའ་ཀློང་རིག་སྟོང་རྫུ་འཕྲུལ་སྟོབས། ལྷ་སྐུ་མཚན་མར་ཕྱག་རྒྱས་
སྤྲོད། གང་ཞིག་འཁོར་དང་མྱང་འདས་གཉིས། གཅིག་པར་བཟུང་ན་སོ་སོའི་མཚན།
འཁོར་བ་སྤང་བ་ཅི་ཡི་ཕྱིར། དེ་ཉིད་ཀ་དག་ཆེན་པོར་གསལ། གཅིག་པར་མི་འཛིན་
སོ་སོ་ན། མྱང་འདས་བསྒྲུབས་པ་ཅི་ཕྱིར་འདོད། དེ་དག་ཉག་གཅིག་རིག་པ་ཡི།
རང་བཞིན་ལྷུན་གྲུབ་མཚན་མ་གྲོལ། དེ་བཞིན་འབྱུང་དང་སྲིད་པ་དང་། སྐྱེ་འཕེལ་
དགག་བསྒྲུབ་ཕན་དང་གནོད། བྱུང་ཚོར་བདེ་སྡུག་ལ་སོགས་པའི། ཐམས་ཅད་ཀུན་
ཡིན་གང་མིན་འགྲོལ། དེ་ལྟར་བོན་ཅན་མཚན་མ་ལ། བོན་ཉིད་རིག་པ་བདེན་པའི་
དོན། གཉིས་སུ་མེད་དང་གཉིས་མེད་སྟོན། ཡང་དག་མཐའ་ལ་རྣམ་པར་གནས།
གང་དག་སྲིད་པ་ཀུན་ལ་སྦྱོང༌། སྲིད་པ་ལས་སྦྱོར་མངོན་རོལ་པ། དེ་ཉིད་ཡུལ་སྣང་
གཟུགས་མི་དམིགས། གཟུགས་མེད་གཟུགས་བཟང་དམ་པར་འཆང་། གང་ཞིག་ཡེ་
ཤེས་ལུས་ཅན་གྱི། མ་རིག་ལུས་ཅན་མུན་པ་སེལ། སྲིད་པའི་དྲྭ་བ་རབ་ཏུ་འཇོམས།
ཡེ་ཤེས་དམིགས་མེད་དྲི་མེད་དཔལ། གང་གི་དོན་ལ་དེ་བཞིན་བྱེད། བྱེད་པ་ཀུན་
གྱི་གཉིས་མཐར་གྲོལ། བྱ་བ་བྱས་པ་མཆོག་དམ་པ། རིག་དང་རིག་ལས་རིག་མཆོག་
དབང་། ཐུབ་དབང་སྟོབས་ལ་རབ་གནས་བྱེད། རྒྱུ་མཆོག་དམ་པས་འབྲས་ཚོལ་
བས། ལེགས་པའི་མྱུ་གུས་མ་རིག་འབིག །དེ་དག་ངེས་འཆང་དོན་ཀུན་བྱེད། དེ་གྱུར་
དེ་ཐོབ་དེ་དཔལ་བགྱི། གང་དག་འགྲོ་བ་མ་ལུས་པ། དེ་ཉིད་ས་ལ་རབ་བདེ་འཁོད།
340



མདོ་སྡེ།
བོན་འཁོར་ཚིག་བཞིའི་མདོ།
དེ་ཡི་མྱ་ངན་འདས་མཐར་སོན། དེ་ཕྱིར་གཞིག་ཅིང་འབྲེལ་བ་ཡིས། རྩོད་ཅིང་རྩོད་
པའི་རྒྱལ་པོ་འཛིན། མཁས་ཤིང་མཁས་པའི་དོན་རབ་གྲོལ། བླ་མེད་འཁོར་གསུམ་
ཡོངས་རྫོགས་གྱུར། དེ་དག་བསྟན་པའི་དཔལ་དུ་སྟེ། གང་དག་རིགས་བྱེད་ཤེས་ལྡན་
འབྱུང་། བརྩོད་པས་བོན་གྱི་དྲུངས་འབྱིན་ལ། དེ་དག་འཁོར་ལོ་རབ་བསྐོར་མཛོད།
ཅེས་གསུངས་ནས་རྩོད་པའི་བོན་གྱི་འཁོར་ལོའི་ཚིག་རྣམས་གཏན་ལ་ཕབ་སྟེ་བཤད་
པར་མཛད་དོ། །
༧ དེ་ནས་ཡང་སྟོན་པ་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
ཡིད་ཀྱི་ཁྱེའུ་ཆུང་ཤེས་རབ་མཆོག །རྩོམ་པའི་བོན་གྱི་འཁོར་ལོ་ལ། དེ་ཡི་ངེས་ཚིགས་
བཤད་བྱ་བ། གང་དག་བསླབ་པའི་རྒྱ་མཚོ་ལ། དེ་ཉིད་ངོམས་པར་བཏུང་ནས་
སུ། ཐོས་པའི་སྒྲོ་འདོགས་ཆོད་པ་ཡི། བསམ་པའི་ཤེས་རབ་ཕུལ་ཕྱིན་པས། བསླབ་
པ་བོན་གྱི་རྒྱ་མཚོ་ལ། རྩོད་པས་དུག་ལ་རྩི་དབྱེ་ཞིང་། དེ་ཉིད་ངེས་པར་མཐར་ཕྱིན་
པའི། དྭངས་ལ་རྙོགས་མེད་གསོས་ཀྱི་ཆུ། དེ་ལ་བྱང་ཆུབ་སེམས་ལྡན་གྱིས། འགྲོ་
བའི་ཚ་གདུངས་བསིལ་བའི་ཕྱིར། རྩོམ་པའི་ཤེས་རབ་སྐྱོགས་ཀྱིས་བཅུས། གང་ལ་
གང་འདུལ་ཆུ་རྒྱུན་སྦྲེང་། གང་དག་སྐྱེ་འགྲོ་སེམས་ཅན་ལ། དེ་ཉིད་སྡུག་བསྔལ་
རབ་སྦྱངས་ཤིང་། འཁོར་བ་ལས་ཐར་བདེ་ཐོབ་ཕྱིར། རབ་འབྲིང་ཐ་གསུམ་བློ་དང་
སྦྱར། རབ་ནི་ནམ་མཁའ་ལྟ་བུ་ལ། བོན་ཡང་ཉི་མའི་ཟེར་ལྟར་སྤྲོས། དེ་ཉིད་རྩོམ་
པ་མཐར་ཕྱིན་པས། མཁས་པར་བསླབ་ཅིང་བརྩོན་པར་བསྒྲུབ། དེ་དག་དེ་ཡི་ཡོན་
ཏན་ནི། དཔག་གིས་མི་དཔོག་གཞལ་མི་ལང་། མཁའ་ལ་ཉི་ཤར་མུན་འཇོམས་པས།
འཇིག་རྟེན་གཏོས་ཀྱི་སྒྲོན་མར་འགྱུར། འབྲིང་ནི་སྒྲོན་མེ་ལྟ་བུ་ལ། བོན་ཡང་ཡར་
འཕེལ་མར་བཏུབ་སྤྲོས། དེ་དག་རྩོམ་པ་མཐར་ཕྱིན་པས། མཁས་པར་བསླབ་ཅིང་
བརྩོན་པར་བསྒྲུབ། དེ་དག་དེ་ཡི་ཡོན་ཏན་ནི། ཡར་འཕེལ་མར་བཏུབ་ཕུན་སུམ་
341



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཚོགས། ཡེ་ཤེས་འོད་ཀྱི་སྒྲོན་མེ་འདེགས། མ་རིག་བློ་ཡི་མུན་པ་སེལ། ཐ་མ་བུམ་པ་
ལྟ་བུ་ལ། བོན་ཡང་ཆུ་རྒྱུན་ལྟ་བུ་སྤྲོས། དེ་དག་རྩོམ་པ་མཐར་ཕྱིན་པས། མཁས་པར་
བསླབ་ཅིང་བརྩོན་པར་བསྒྲུབ། དེ་དག་དེ་ཡི་ཡོན་ཏན་ནི། རང་སོར་སོ་ཐུབ་རྨད་
དུ་བྱུང་། རྒྱུན་མེད་དག་པའི་ཆུ་བོ་ཡིས། ཉོན་མོངས་བག་ཆགས་བཀྲུ་བར་བྱེད། དེ་
དག་རབ་འབྲིང་བློ་ལས་སུ། རྒྱས་འབྲིང་བསྡུས་པའི་བོན་བརྩམས་ཤིང༌། སྲིད་པ་
གསུམ་དུ་སྒྲོག་གྱུར་ན། དེ་དག་སྲིད་རྩེར་བྱ་ཁྱུང་ལྡིང་། གང་དག་རྩོམ་པའི་འཁོར་
ལོ་ལས། རབ་འབྱམས་བཀའ་ལ་དག་པའི་བློས། ཤེས་རབ་ཚད་མའི་ལུང་དང་སྦྱར།
ཚད་གསུམ་ཟུང་འབྲེལ་བདེན་གཉིས་བསྙམས། རྒྱུད་ནི་རྒྱུད་ནས་རྒྱུད་དུ་སྟེ། རི་བོའི་
དཔངས་དང་ཆུ་བོའི་རྒྱུན། དཔག་བསམ་ལོ་རྒྱས་ཞ་ལག་འདབ། དེ་ཡི་འབྲས་བུ་ལོ་
འདབ་བརྩམ། ལུང་ནི་ཆུ་ཟླའི་དཀྱིལ་འཁོར་སྟེ། ཆུ་སྣོད་གཅིག་ཏུ་གཟའ་སྐར་འབུམ།
གཅིག་ཤར་གཅིག་ཐིམ་གྲངས་མ་ངེས། དོན་དམ་དངོས་པོ་གཅིག་པར་བརྩམ། མན་
ངག་འཛམ་བུ་པྲིཀྵ་སྟེ། ཤུན་པ་ཁུ་བ་མེ་ཏོག་འབྲས། གང་དག་ཅི་འདོད་ཕུན་ཚོགས་
ཕྱིར། སྣ་ཚོགས་འགྲོ་བའི་གསོས་གྱུར་བརྩམ། མདོ་ནི་དོན་གྱི་མདོར་སྡུད་ཅིང་། གང་
དག་རྒྱས་འབྲིང་བསྡུས་པ་ཡི། དེ་ཉིད་མདོ་དོན་རྩ་བ་ལ། གཅིག་ལ་སྡུད་ཅིང་ཚང་
བར་བརྩམ། འབུམ་ནི་ཆུ་བོ་རབ་འབྱམས་ཏེ། ཆུ་བོ་ཆུ་བྲན་རྒྱ་མཚོ་དང༌། ལུ་མ་
མིག་གསལ་ཆབ་ལ་སོགས། སྣོད་དང་སྦྱར་བའི་དོན་དུ་བརྩམ། གཟུངས་ནི་གང་ལ་
གང་འདུལ་དུ། མགར་གྱི་ཐོ་ཐབས་ལྟ་བུ་སྟེ། རྩ་བ་ཉོན་མོངས་དྲུངས་འབྱིན་པས།
རྣོ་ལ་ངར་གདགས་ཐེབས་པར་བརྩམ། ཕར་ཕྱིན་ས་དང་ལམ་ཉིད་འབྲས། ཤེལ་
གྱི་སྐས་པའི་གདང་ལྟ་བུ། འཛེགས་པ་དཀའ་ཡང་འདུག་ས་བདེ། དེ་ཉིད་ཕྱིན་པ་
མཐར་ཕྱིན་བརྩོམ། འདུལ་བ་དར་དཀར་གླིང་བརྒྱུད་དེ། ཕྱི་ཡི་ཚུལ་དང་ནང་གི་
ཁྲིམས། སྤང་བླང་སྤྱོད་འཇུག་མཐར་ཕྱིན་པ། གཅིག་བས་གཅིག་ལེགས་རྣམ་དག་
342



མདོ་སྡེ།
བོན་འཁོར་ཚིག་བཞིའི་མདོ།
བརྩམ། ཚད་མ་སྡེ་གཉིས་རྣམ་འགྲེལ་བ། གབ་འཕྲུལ་རྟགས་མངོན་རབ་གསལ་དབྱེ།
གཟུང་འཛིན་གདགས་ཤེས་སོ་ཐུབ་ཚུགས། གང་དག་འཁོར་གསུམ་ཡོངས་རྫོགས་
བརྩམ། མདོ་མཆོད་སྒྲིབ་སྦྱང་མངའ་དབུལ་ཏེ། རབ་ཏུ་གནས་བྱེད་རྒྱུན་མཆོད་པ།
རྩ་བའི་དཀྱིལ་འཁོར་རྒྱས་བསྡུས་ལ། ཡན་ལག་དེ་བཞིན་དབྱེ་བསྡུ་བརྩམ། སྔགས་
སྒྲུབ་གྱེར་བཟློ་སྔགས་པ་ལ། བསྙེན་བསྒྲུབ་ལས་གསུམ་མན་ངག་གནད། ཞི་རྒྱས་
དབང་དྲག་ལས་བཞི་ཡི། གང་ལ་གང་འདུལ་ཕྲིན་ལས་བརྩམ། གང་ཞིག་རྩོམ་པ་
རྒྱ་མཚོ་ཡི། དེ་ཉིད་རྩོམ་མཐར་ཕྱིན་པ་ན། རྒྱལ་བའི་གདུང་འཛིན་དམ་པ་སྟེ། ཀུན་
ལས་རྣམ་འཕགས་རྣམ་པར་རྒྱལ། གང་དག་བརྩམས་པའི་ཆུ་བོ་ཡིས། དེ་ཉིད་ཉོན་
མོངས་ཚ་གདུངས་སེལ། དེ་ཡིས་འགྲོ་བ་མཐའ་དག་ཀུན། སྐོམས་པ་བཏུང་ངོམས་
ངེས་པར་བངས། གང་དག་བརྩམས་པ་བདུད་རྩིའི་ཆར། དེ་ཉིད་རོ་བསྐམས་ཐ་བ་
བརླན། བྱང་ཆུབ་སེམས་ལྡན་མྱུ་གུ་བསྐྱེད། ཐར་པའི་ལོ་འབྲས་མེ་ཏོག་སྨིན། གང་
དག་བརྩམས་པ་སྦྲང་མའི་རྩི། དེ་དོན་བོན་ཉིད་བཅུད་ཐིགས་པས། འགྲོ་ཀུན་དགའ་
ཞིང་མགུ་བ་ཡི། ཡི་རང་བསམ་པ་རྫོགས་པར་བྱེད། གང་དག་བརྩམས་པའི་རིན་
ཆེན་གླིང༌། དེ་ཉིད་དབུལ་ཕོངས་རབ་སེལ་ཞིང་། གང་དག་གང་དགོས་ཕུན་སུམ་
ཚོགས། གང་ལྟར་སྤྱད་པའི་འཇུག་ས་བདེ། གང་དག་བརྩམས་པ་འོད་དུ་འབར། དེ་
ཉིད་ངོ་མཚར་བལྟ་ན་སྡུག །མཛེས་ལྡན་པད་མོ་བཀོད་འདྲའི་གླིང་། བསྟན་པ་རིན་
ཆེན་རྨད་དུ་འབྱུང༌། ཡིད་ཀྱི་ཁྱེའུ་ཆུང་ཤེས་རབ་ལྡན། ལེགས་པའི་བློ་གྲོས་འབྱུང་
ནས་ཆེ། བརྩམས་པ་བོན་གྱི་རྒྱ་མཚོ་ཡིས། འཇིག་རྟེན་འཁོར་ལོ་རབ་བསྐོར་མཛོད།
ཅེས་གསུངས་ནས། རྩོམ་པ་བོན་གྱི་འཁོར་ལོའི་ངེས་ཚིག་རྣམས་གཏན་ལ་ཕབ་སྟེ་
བཤད་པར་མཛད་དོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
343



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
དང༌། ཡིད་ཀྱི་ཁྱེའུ་ཆུང་ཤེས་རབ་མཆོག །སྤྱོད་པ་བོན་གྱི་འཁོར་ལོ་ཡི། དེ་ཡི་ངེས་
ཚིག་བཤད་བྱ་བ། གང་ཞིག་ཤེས་རབ་དབང་ལྡན་གྱིས། བཀའ་ལུང་རིག་པའི་བང་
མཛོད་ལ། མན་ངག་སྒོ་ལྕགས་དམ་ཕྱེས་ན། ཡིད་བཞིན་མཛོད་ལ་ལོངས་སྤྱོད་
དགོས། ཡིད་བཞིན་མཛོད་ལ་མ་སྤྱོད་ན། ཤེས་རབ་ལྡན་པ་ཚགས་སུ་ཐལ། དབང་
དོན་འཛོམས་པ་ཅི་ཡི་ཕྱིར། གང་ལ་དོན་མེད་བྱེད་པར་གོལ། དཔེར་ན་རིན་ཆེན་
གླིང་ཕྱིན་པས། དེ་ཉིད་བཅངས་པར་མ་གྱུར་ན། གླིང་དེར་ཕྱིན་པ་ཅི་ཞིག་རྒྱུ། ནོར་
སྐལ་ཆད་པས་ཕམ་པར་ངེས། རྒྱ་མཚོའི་འགྲམ་དུ་འདུག་པའི་མི། སྐོམས་པ་ངོམས་
པར་མ་གྱུར་ན། མཚོ་གླིང་འདུག་པ་ཅི་ཞིག་རྒྱུ། ཚ་གདུངས་མ་བསིལ་ཅི་ལ་ཕན། ག་
བུར་ཚལ་དུ་གནས་པའི་མི། དེ་དག་ཚ་བས་ཟིན་པ་ན། ནད་ལ་མ་སྨན་ཅི་ཞིག་རྒྱུ།
རྩི་རུ་མ་གྱུར་དུག་དང་འདྲ། ལོ་ཏོག་གསེབ་ཏུ་འདུག་པའི་མི། དེ་དག་ལྟོག་པར་ཉལ་
བ་ན། མིག་གི་མཐོང་བས་ཅི་ཞིག་རྒྱུ། དབང་བྱར་མེད་པས་ཐང་རེ་ཆད། དེ་བཞིན་
ཤེས་རབ་དབང་ལྡན་པས། ཚིག་ལ་སྒྲོས་འདོགས་ཆོད་པ་ཡིས། དོན་ལ་ངེས་པར་མི་
སྤྱོད་ན། དོན་དམ་ཚིག་གི་རྗེས་སུ་ཐལ། དཔེར་ན་ཡིད་བཞིན་ནོར་འཆང་བས། དེ་
ལ་བྱི་དོར་མ་བྱས་ཤིང་། མི་གཙང་ཁུང་དུ་དྲིལ་བ་ན། ཡིད་བཞིན་ནོར་འཆང་ལག་
པ་སྟོང་། གང་ཞིག་རིན་ཆེན་གསེར་འཆང་བ། གསེར་ལ་བཞུ་བཏུལ་མ་སྦྱངས་ཤིང་།
ནག་མཚུར་སྦྱོར་བ་མ་བཏང་ན། གསེར་འགྱུར་གཞན་དང་ཅི་མ་ཁྱད། གང་ཞིག་
ནེའུ་ཙོ་སྨྲ་མཁས་ཀྱང་། གཞན་དག་གཞོལ་བྱ་མ་གཏོགས་པ། རང་ཉིད་མོན་གྱི་འབུ་
སྒུམ་ཐུ་། འཆད་པ་ཕལ་ཆེར་དེ་དང་འདྲ། གང་ཞིག་འདབ་ཆགས་གྱ་གྱུ་བས། བར་
སྣང་མཁའ་ལ་ལུས་སྟབས་བདེ། བསམ་པའི་གནས་ལ་ཐང་ཆད་ལྟུང་། རྩོད་པ་ཕལ་
ཆེར་དེ་ཡི་རྒྱུ། གང་ཞིག་འཇིག་རྟེན་ཡོན་ཏན་བས། གཞན་ཕན་དཔྱད་དང་རྩིས་
ལ་མཁས། རང་ཉིད་མ་མཐོང་དུས་རྐྱེན་ཐུག །རྩོམ་པ་ཕལ་ཆེར་དེ་མཚུངས་མོད།
344



མདོ་སྡེ།
བོན་འཁོར་ཚིག་བཞིའི་མདོ།
དེ་བཞིན་འཆད་རྩོད་རྩོམ་པ་ལ། སྤྱོད་འཇུག་རྟོགས་དང་བསྒྲུབ་པ་ཡིས། དོན་ལ་
བསྣུན་བར་མ་བྱུང་ན། ཚིགས་སུ་བརྗོད་པ་བྱ་བ་ཐལ། གང་དག་དེ་ལ་དཔེར་གཞིག་
ནས། ཚིག་ལ་དོན་གྱི་མཚོན་བྱེད་དེ། གཡུང་དྲུང་སེམས་དཔའི་སྤྱོད་པ་ལ། འཇུག་
དང་སྤྱོད་པ་མཐར་ཕྱིན་བྱ། དེ་དག་འཇུག་དང་སྦྱོར་བ་ཡི། སྤྱོད་པ་བོན་གྱི་འཁོར་
ལོ་ནི། ལྟ་བ་ཡས་ཕུབ་སྤྱོད་ཡར་འཛེགས། སྙིང་རྗེའི་གཞི་བཟུང་ཕ་རོལ་སྦྱོར། དེ་
ནས་ཚིག་ལ་དོན་མཚོན་ན། འཆད་རྩོད་རྩོམ་པ་མཐར་ཕྱིན་ཅིང་། དེ་དག་བསླབ་
པའི་དོན་རབ་རྫོགས། དེ་ཉིད་སྙིང་པོ་ཐོབ་པར་འགྱུར། ཐོག་མར་ལྟ་བ་ཡས་དབུབ་
པ། བྱང་ཆུབ་སེམས་ཉིད་རིན་པོ་ཆེ། མི་སྐྱེ་མི་འགག་ནམ་མཁའི་ངང་། མཚན་ཉིད་
སོ་སོར་ཡེ་ཤེས་སྤྱོད། དེ་ཉིད་ལྟ་བས་དེ་དོན་ཁྲོལ། ཀུན་ཁྱབ་ཡངས་པའི་ནམ་མཁའ་
ལ། ས་ཆུ་མེ་རླུང་འབྱུང་བཞི་སྟོར། བསྐལ་སྲིད་ཆགས་གནས་འཇིག་མི་བཟོད། དུས་
དང་བསྐལ་པ་བགྲང་མི་བཏུབ། དེ་བཞིན་མཐའ་དབུས་ཕྱོགས་མཚམས་དང་། ཐོག་
དང་ཐ་མ་བྱ་བ་ཡི། ཁ་དོག་གཟུགས་དང་དངོས་མཚན་མེད། མུ་བཞི་མཐའ་བརྒྱད་
ཀུན་དང་བྲལ། རྩ་བྲལ་ངོ་བོ་བར་སྣང་སྟོང༌། སྣ་ཚོགས་གཞའ་སྤྲིན་རང་བཞིན་
མཁའ། མཁའ་ལྟར་ཀུན་ཁྱབ་གཡོ་བ་མེད། རང་བཞིན་མཚན་མ་རང་བཞིན་ཀློང་།
བོན་ཉིད་ངོ་བོ་འདུ་མ་བྱས། བོན་ཅན་མཚན་མ་དེ་ཉིད་སྟོང་། ཐོག་མཐའ་འགྱུར་
མེད་མཉམ་ཉིད་ཀློང་། རབ་འབྱམས་ཡོངས་སུ་རྒྱ་མ་ཆད། སེམས་ཉིད་དངོས་པོ་
དེ་བཞིན་གཤེགས། མཉམ་པའི་ངང་ལ་ཀུན་ཁྱབ་པས། གདོད་མའི་སྙིང་པོ་མཁའ་
ལྟར་དག །རང་འབྱུང་ཡེ་ཤེས་སྒྲིབ་གཡོགས་བྲལ། དེ་དག་དངོས་པོའི་ངོ་བོ་ཉིད།
དགེ་ཞེས་མ་གྲུབ་ཕན་མ་བཏགས། སྡིག་ཞེས་མ་གྲུབ་ལུང་མ་བསྟན། གཉིས་ཀ་
མ་གྲུབ་མཐར་མི་དམིགས། སྐྱོན་ལ་ཡོན་ཏན་འབྱུང་སྲིད་དང་། ཡོན་ཏན་དག་ལ་
སྐྱོན་འཇིག་པ། དེ་ལྟོས་གང་གིས་མཚོན་བྲལ་བ། དེ་དག་མཚན་མ་དེ་ཉིད་དབྱིངས།
345



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཀུན་སྣང་ཡངས་པས་ཀློང་ཁྱབ་པས། ཀློང་ལ་ཀུན་གཡོ་གང་མི་ཐར། དེ་དག་ཀུན་
དབྱིངས་འགྱུར་བ་མེད། མུ་མཚན་མ་ལུས་དེ་ཡིས་སྟོང་། སྟོང་ལ་སྟོང་པར་ཕྱལ་མ་
ཆད། སྣང་ལ་སྣང་བའི་དངོས་མ་གྲུབ། དེ་ཕྱིར་གཉིས་ཀྱི་མཐའ་ལས་འདས། གང་
དག་མུ་བཞི་རྟག་ཆད་མཚན། ཇི་སྲིད་ངོ་བོར་དེ་སྲིད་དུ། བསྔགས་དང་སྨྲ་བར་ལས་
གྱུར་པ། དེ་ཉིད་ཚིག་ལ་སྒྲོ་མ་ཐོགས། ཕྱོགས་མེད་ཕྱོགས་བྲལ་ཕྱོགས་གཉིས་གཅོད།།
སྤྱི་རྒྱ་རླབས་གཅོད་མཁའ་ལ་ལྡིང་། བརྐྱང་བསྐུམ་བར་སྣང་མཁའ་ལ་ཡངས། ཡ་ཡོ་
འཐེན་འཐོག་ཉམ་མི་ང་། རྣམ་པར་མི་རྟོག་དབྱིངས་མི་ཟད། རྟོག་མེད་ལྟ་བས་ཀུན་
ཟིལ་གནོན། སེང་ཆེན་གངས་རིའི་ཁ་ལ་མཆོངས། ངམ་གྲོག་གྱེན་ཐུར་ཉམ་མི་ང་།
སྟོང་ཉིད་ལྟ་བས་ལ་དོར་ན། དམིགས་མེད་སྒོམ་མཚན་ཤུགས་ལ་སྟེ། དེས་ཀློང་མ་
ཆུང་སྲིད་མེད་པས། དེ་འབྱུང་བོན་ཉིད་ཡངས་པའི་ངང་། བོན་སེམས་ནམ་མཁའི་
དབྱིངས་ཉིད་གསུམ། སྣང་ཞིང་སྲིད་པའི་སྣོད་ཡིན་ཞིང་། འཁོར་བ་མྱང་འདས་གཞི་
ཡིན་པས། དེ་ཕྱིར་ལྟ་བས་ཡས་མར་དབུབ། གཉིས་པ་སྤྱོད་པས་མས་འཛེགས་པ།
གང་ཞིག་རྟག་ཆད་གོལ་འགྱུར་བས། དེ་ཉིད་སྤྱོད་པ་རྩིང་འགྱུར་ན། འཁོར་བར་ཕྱིར་
ལ་ལྡོག་པ་སྟེ། དེ་དག་ཕྱིར་མི་ལྡོག་པའི་ཕྱིར། ཁམས་གསུམ་འཁོར་བའི་ས་དགུ་ལ།
ཉོན་མོངས་པ་ཡི་སྒྲིབ་སྦྱང་ཞིང་། བག་ཆགས་གདར་ཐག་གཅོད་པ་སྟེ། ངན་སོང་
གསུམ་པོ་འདོད་པའི་ས། བྱམས་སྦྱིན་ཡེ་ཤེས་ཆེན་པོ་སྦྱར། མི་དང་ལྷ་མིན་འདོད་
པའི་ས། ཡངས་བདལ་ཞི་བ་ཆེན་པོས་ཏེ། འདོད་ལྷ་རིས་དྲུག་ཆགས་པ་བསྐྱུངས།
གཟུགས་ཁམས་བཅུ་བདུན་ཞེན་པ་དགྲོལ། སྐྱེ་མཆེད་མུ་བཞི་གོལ་བ་བསལ།
ཁམས་གསུམ་འཁོར་བའི་བག་ཆགས་སྦྱོངས། དེ་དག་ལུས་ལ་ལུས་ཀྱིས་དང་།
ངག་ལ་ངག་དང་ཡིད་དང་གསུམ། དེ་ལ་རྣམ་པ་བཅུར་དབྱེ་སྟེ། དགེ་བ་བཅུ་ཡིས་
སྦྱང་བའོ། །དེས་ན་ཉོན་མོངས་གདར་ཐག་བཅད། བག་ཆགས་བཅས་པ་གཏན་
346



མདོ་སྡེ།
བོན་འཁོར་ཚིག་བཞིའི་མདོ། །
སྤངས་པས། དེ་དག་ཞི་བས་ཞི་བ་སྟེ། ཉོན་མོངས་ཞི་བས་རྣམ་གྲོལ་སངས། དེས་
ན་གཡུང་དྲུང་ལམ་རིམ་འཛེགས། དང་པོར་རབ་ཏུ་དགའ་བ་ལ། ཚོགས་ལམ་བཞི་
གསུམ་བཅུ་གཉིས་སྦྱོངས། རང་དོན་བྱང་ཆུབ་ཉེ་བས་དགའ། གཉིས་པ་དྲི་མ་མེད་
པ་སྟེ། གང་དག་ཚུལ་འཆང་དེ་ཉིད་ཚུལ། དེ་ཡི་དྲི་མ་གཏན་སྤང་ཞིང༌། ཐེག་པ་
གཞན་རྩོལ་དྲི་བྲལ་ཉིད། གསུམ་པ་འོད་ཟེར་འཕྲོ་བ་སྟེ། ཏིང་འཛིན་བསྒོམ་པའི་འདུ་
འོད་འཕྲོས། སྣང་བའི་འོད་རབ་ངེས་སྦྱངས་པས། མི་སྣང་མི་དམིགས་རང་བཞིན་
འོད། བཞི་པ་ཕྱག་རྒྱ་སྒྱུར་བྱེད་ཏེ། ཁམས་གསུམ་ས་དགུའི་བག་ཆགས་སངས། ཕྱིར་
མི་སྐྱེ་བའི་རྒྱས་གདབ་པས། དེ་ཉིད་ཕྱག་རྒྱ་ཀུན་ཏུ་བསྒྱུར། ལྔ་པ་བོན་ཉིད་དག་པའི་
སྤྲིན། ཆེ་བའི་ཡོན་ཏན་སྤྲིན་ཆེན་པོ། ཡོངས་སུ་གཏིབས་པའི་ཞེན་ཆགས་གྲོལ། བོན་
ཉིད་ཡེ་ཤེས་ལོངས་སྤྱོད་རྫོགས། དྲུག་པ་བདེ་ལྡན་རྟོགས་པ་སྟེ། དུgཁ་དང་ལེན་བག་
ཆགས་སྦྱོངས། དེ་ཉིད་ཡངས་པ་བདེ་ལྡན་རྟོགས། དེ་རྟོགས་དྲི་བྲལ་དེས་མཚོན་
ཐབས། བདུན་པ་ཡིད་བཞིན་དོན་གྲུབ་སྟེ། དོན་གྲུབ་བསམ་པ་གྲུབ་པ་ཡིས། དེ་
ཉིད་རིང་དུ་སང་བ་དང༌། དེ་ཡི་དངོས་མཚན་ཡིད་བཞིན་འགྲུབ། བརྒྱད་པ་མ་
ཆགས་དག་པ་སྟེ། མངོན་པར་འདུ་བྱེད་མཚན་མ་སྦྱོངས། དངོས་མཚན་དེ་དག་
དང་བྲལ་བས། མ་ཆགས་དག་པའི་ས་ཆེན་པོ། དགུ་པ་ཡི་གེ་འཁོར་ལོ་སྟེ། སྐྱེ་མེད་
ཡི་གེའི་དོན་སྦྱངས་པས། ལེགས་པའི་བློ་གྲོས་ངེས་འབྱུང་བས། དེས་ན་དབང་ཕྱུག་
འཁོར་ལོ་སྒྱུར། བཅུ་པ་མི་འགྱུར་གཡུང་དྲུང་སྟེ། གཞན་རྐྱེན་མི་འཇིགས་རང་དབང་
དོན། དེ་ཐབས་ཀུན་བསྒྱུར་འགྱུར་བ་མེད། མི་འགྱུར་གཡུང་དྲུང་རབ་ཏུ་འཆང་།
དེས་ན་གཡུང་དྲུང་ལམ་བགྲོད་ཅིང་། ངེས་པར་བྱང་ཆུབ་སེམས་སྤྱོད་སངས། ཤེས་
བྱའི་དྲི་མ་གཏན་དག་ནས། ཀུན་སྣང་གླིང་ལ་མངོན་རྫོགས་འགྱུར། གསུམ་པ་སྙིང་
རྗེའི་གཞི་བཟུང་བ། ཐམས་ཅད་ཀུན་གྱི་སྣོད་དུ་སྟེ། ཡངས་ལ་དོག་མེད་ཀུན་བརྟེན་
347



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
གཏོས། ཐམས་ཅད་ཀུན་བསྐྱེད་གཞི་མ་བསྐྱེད། བྱམས་པ་བུ་གཅིག་མ་ལྟ་བུ། སེམས་
ལ་གནོད་པའི་ཚོར་སྤངས་པས། དེ་ཉིད་གང་ལ་ཟུག་མེད་པ། དེ་ནི་སྐྱབས་མགོན་
གཞི་རུ་འགྱུར། དགའ་བ་ནད་པ་ནད་སོས་བཞིན། དེ་ཉིད་དགའ་ལ་དོགས་མེད་
པས། ཕྱིས་འབྱུང་རབ་ཏུ་དང་བ་ཡི། དྲིན་ལ་ལན་འདོན་བསྙེལ་མི་མངའ། བཏང་
སྙོམས་བྲི་གང་མེད་པ་རུ། དེ་ཉིད་སྐད་ཅིག་འབྲལ་མི་ཕོད། བུང་བས་རྩི་འཇིབས་
བདེ་བ་མྱོང་། རྩེ་གཅིག་ཕྲིལ་ལེ་དེ་དོན་གནས། སྙིང་རྗེ་བརྩེ་གདུང་བྱམས་ལྡན་
བསྲིངས། དེ་ལས་བརྩེ་གཞན་འཇིག་རྟེན་མེད། བརྩེ་བའི་ཚིག་དང་གདུང་བའི་
ངག །ཤིན་ཏུ་སེམས་ལ་རྩེ་གཉིས་སྤོངས། སྙིང་རྗེའི་གཞི་མ་བྱང་སེམས་ནི། རབ་ཏུ་
བསྐྱེད་པ་སྤྱོད་མཐར་ཕྱིན། སྙིང་རྗེ་དཔེ་མེད་ཚད་འདས་ཏེ། དཔེ་ལ་དོན་མཚོན་
དངོས་བདེན་ཕྱིར། དཔེ་ནི་ནམ་མཁའ་ལྟ་བུ་ལ། དོན་ནི་ཀུན་ལ་ཁྱབ་པ་ཡི། རྟགས་
ནི་ཡོངས་ལ་བདལ་པ་སྟེ། བདག་ཕྱོགས་མེད་པའི་སྙིང་རྗེའོ། །དཔེ་ནི་ཉི་མ་ལྟ་བུ་
ལ། དོན་ནི་ཀུན་ལ་སྙོམས་པ་སྟེ། རྟགས་ནི་མ་རིག་མུན་པ་སེལ། ཡོངས་ལ་སྙོམས་
པའི་སྙིང་རྗེའོ། །དཔེ་ནི་ཆུ་བོ་ལྟ་བུ་ལ། དོན་ནི་རྒྱུན་ཆད་མེད་པ་སྟེ། རྟགས་ནི་སྐྱེ་
འགྲོ་གསོ་བར་བྱེད། རྒྱུན་མེད་དག་པའི་སྙིང་རྗེའོ། །དཔེ་ནི་ས་གཞི་ལྟ་བུ་ལ། དོན་
ནི་ཐམས་ཅད་བསྐྱེད་པ་སྟེ། རྟགས་ནི་ཀུན་བརྟེན་ཡངས་པར་གནས། ཐམས་ཅད་
བསྐྱེད་པའི་སྙིང་རྗེའོ། །དེ་ལྟར་སྙིང་རྗེ་ཚད་མེད་པ། ཀུན་ནས་ཡོངས་སུ་བསྐྱེད་པ་
ནི། ཐམས་ཅད་ཀུན་གྱི་གཞིར་གྱུར་པས། སྙིང་རྗེ་ཆེན་པོས་གཞི་བླང་ངོ༌། །བཞི་པ་ཕ་
རོལ་ཕྱིན་བཅུ་སྤྱོད། སྦྱིན་པ་ཆགས་བྲལ་དྲི་མེད་སྤྱོད། ནོར་དང་ཟང་ཟིང་བོན་ལས་སུ།
འཛིན་ཆགས་མེད་པ་ཕ་རོལ་ཕྱིན། ཚུལ་ཁྲིམས་རྣམ་དག་དྲི་མེད་སྤྱོད། ཕྱི་ཡི་ཚུལ་
དང་ནང་གི་ཁྲིམས། ཟུང་འབྲེལ་སྤྱོད་པ་རྣམ་པར་དག ། འཆལ་མེད་དག་པ་ཕ་རོལ་
ཕྱིན། བཟོད་པ་བཟོད་ཐོབ་མཉམ་པར་སྤྱོད། གང་ལ་བྱུང་དང་རེག་མི་ཚོར། དོག་
348



མདོ་སྡེ།
བོན་འཁོར་ཚིག་བཞིའི་མདོ།
ད༽
མེད་དགྲ་དང་གཉེན་དུ་སྙོམས། བསྲན་དང་བཅས་པ་ཕ་རོལ་ཕྱིན། བརྩོན་འགྲུས་ལེ་
ལོ་མེད་པར་སྤྱོད། བརྩོན་པ་ཕུལ་ཕྱིན་འགྲུས་པ་མཐར། སྐད་ཅིག་མི་གཡེང་དོན་ལ་
བརྩོན། གཡེང་བ་མེད་པ་ཕ་རོལ་ཕྱིན། བསམ་གཏན་འགྱུར་བ་མེད་པར་སྤྱོད། མི་
གཡོ་རྩེ་གཅིག་ཏིང་ངེ་འཛིན། དོན་ལ་མི་གཡེང་ངོ་བོའི་མཆོག །གཡོ་འཁྲུགས་མེད་
པ་ཕ་རོལ་ཕྱིན། སྟོབས་མཆོག་ཐོགས་པ་མེད་པར་སྤྱོད། ཤུགས་ལྡན་ཕྲིན་ལས་ཕུན་
སུམ་ཚོགས། མ་བཙལ་ཐོགས་མེད་ལྷུན་གྱིས་གྲུབ། འཇིགས་པ་མེད་པར་ཕ་རོལ་ཕྱིན།
སྙིང་རྗེ་བདག་ཕྱོགས་མེད་པར་སྤྱོད། ཚད་མེད་བཞི་ལྡན་བྱང་སེམས་རྒྱུན། འགྲོ་ལ་
རྣམ་པར་བརྩེ་བ་ཡིས། ཡོངས་ལ་ཁྱབ་པ་ཕ་རོལ་ཕྱིན། སྨོན་ལམ་རེ་དོགས་མེད་པར་
སྤྱོད། དོགས་པ་མེད་པར་བོན་ཉིད་དབྱིངས། སྨོན་པ་ཅི་བཞིན་དོན་འགྲུབ་དཔལ།
དོགས་མེད་རྒྱལ་པོ་ཕ་རོལ་ཕྱིན། ཐབས་མཆོག་རྨོངས་པ་མེད་པར་སྤྱོད། གང་ཞིག་
ཐབས་ལ་མཁས་ལྡན་ཞིང་། དེ་ཉིད་ཐབས་ལ་རབ་མཁས་པ། འཁོར་ལོ་སྒྱུར་རྒྱལ་
ཕ་རོལ་ཕྱིན། ཤེས་རབ་འཁྲུལ་པ་མེད་པར་སྤྱོད། གང་དག་ཐོས་བསམ་སྒོམ་པ་ཡི།
མཆོག་གྱུར་དོན་ལ་མི་གཡོ་ཞིང་། འཁྲུལ་པ་མེད་པ་ཕ་རོལ་ཕྱིན། དེ་ལྟར་སྤྱོད་པའི་
འཁོར་ལོ་ཡིས། འཁོར་རྣམས་ཤེས་པའི་རྒྱུད་སྦྱངས་ཤིང་། ཡང་དག་དོན་ལ་འཇུག་
སྤྱོད་ན། འབྲས་བུ་བླ་མེད་གོང་འཕང་འཐོབ། ཡུན་དུ་མི་ཐོགས་འཕྲལ་སྒྲིབ་བྱང་།
བསོད་ནམས་ཡེ་ཤེས་ཚོགས་གཉིས་རྫོགས། འཁོར་བ་ལས་ཐར་བདེ་བ་ཡི། ཐར་པ་
ཐོབ་པར་གདོན་མི་ཟ། བཟོད་གཅིག་སངས་རྒྱས་འབྲས་བུ་ཆེ། སྐུ་གསུམ་ཡེ་ཤེས་
མཆོག་ཐོབ་ནས། ཐུགས་རྗེ་ཆེན་པོ་བཞི་ཡིས་སུ། རྟག་ཏུ་འགྲོ་བའི་དོན་བྱེད་འགྱུར།
ཞེས་གསུངས་ནས། སྤྱོད་པ་བོན་གྱི་འཁོར་ལོའི་ངེས་ཚིག་རྣམས་གཏན་ལ་ཕབ་སྟེ
བཤད་པར་མཛད་དོ། ། །
༧ དེ་ནས་དེའི་ཚེ། ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་
349



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
པ་ཡི། འགྲོ་བའི་མགོན་པོ་རྫོགས་སངས་རྒྱས། བཀའ་ལུང་ཐེག་པ་རབ་འབྱམས་ལ།
མདོར་སྡུས་དོན་བཞིར་དབྱེ་བ་ཡི། འཆད་རྩོད་རྩོམ་དང་འཇུག་སྤྱོད་པའི། བོན་གྱི་
འཁོར་ལོ་ཚིག་བཞི་ལ། དོན་གྱི་ངེས་ཚིག་དེ་ལྟར་ན། དེ་ལ་འཇུག་ཅིང་སྤྱོད་པ་ཡི།
བྱང་ཆུབ་བསླབ་བྱ་ཅི་ལྟར་ལགས། ཐམས་ཅད་མཁྱེན་པས་བཀའ་སྩལ་འཚལ། ཞེས་
གསོལ་ཏོ། །དེ་ལ་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་ཤེས་རབ་ལྡན། བློ་གྲོས་
རབ་གསལ་ཉི་མའི་མཆོག །དེ་ཡི་དོན་ལ་ངེས་གསལ་འཆད། མི་བརྗེད་གཟུངས་
ལྡན་ཐུགས་གསལ་མཛོད། གང་ཞིག་མ་རིག་སྦུབས་གནས་ཀྱི། སྲིད་པའི་མཚོ་ལ་
བྱིངས་པ་རྣམས། དེ་ཉིད་མ་རིག་སྦུབས་གསལ་ཞིང༌། རིག་པའི་ཡེ་ཤེས་གསལ་
བསྐྱེད་ཅིག །ཉོན་མོངས་འཁོར་བར་གནས་པ་རྣམས། འཁོར་བ་ལས་ཐར་བདེ་བ་ཡི།
ཡང་དག་སྐམ་སར་འདོན་པ་ན། འཁོར་བར་ཁྱིམ་སྤངས་རབ་ཏུ་བྱུང༌། མ་རིག་ལུས་
ཅན་གྱུར་པ་རྣམས། མ་དག་ལུས་ཀྱི་སྒྲོམ་བསལ་ཅིང་། ཡེ་ཤེས་ལུས་ཅན་སྐྱེད་བྱེད་ན།
བྱང་ཆུབ་སེམས་ཀྱི་རྒྱུན་ལ་བསླབ། གང་ཞིག་རིགས་ཀྱི་བུ་དག་དང་། རིགས་ཀྱི་བུ་
མོར་གྱུར་པ་རྣམས། གཡུང་དྲུང་སེམས་དཔའི་སྤྱོད་འཇུག་ན། བྱང་ཆུབ་སེམས་ལ་
བསླབ་པ་གཅེས། གང་ཞིག་བསླབ་པ་མི་ལྡན་ཞིང་། བྱང་སེམས་བཞག་ཚུལ་མ་ཤེས་
ན། ཕྱི་ཡི་སྤྱོད་ལམ་དག་གྱུར་ཀྱང་། རིན་ཆེན་སྣོད་དུ་ཁྲོན་དང་མཚུངས། དེ་བཞིན་
ར་གན་གསེར་མདོག་འཛིན། ནང་བཅུད་མེད་པར་གསོབ་ཀྱིས་བརྒྱངས། ཁང་སྟོང་
སྒོ་ལྕགས་དམ་དུ་སྦྱར། དཔག་བསམ་ཁོང་བ་སྲིན་གྱིས་བཤིག །དཔེ་དོན་དེ་ཡི་རབ་
མཚུངས་ནས། གང་དག་དགེ་ལ་འདུན་སྤྱོད་པས། བྱང་ཆུབ་སེམས་ཀྱི་བཞག་ཚུལ་
དང་། རྒྱུ་ཀུན་རབ་ཏུ་ཤེས་པར་བྱ། གང་དག་གཞན་འདུལ་འདོད་པ་རྣམས། རང་
རྒྱུད་ཡོངས་སུ་བཏུལ་བ་ན། གཞན་རྒྱུད་ཉོན་མོངས་ཤུགས་ལ་འདུལ། ལྟོས་ལས་
གྱུར་ཏེ་ལྡོག་པ་མེད། དེ་ཕྱིར་བདག་རྒྱུད་གཞོམ་པ་ཡིས། རང་རྒྱུད་ཡོངས་སུ་དག་
350



མདོ་སྡེ།
བོན་འཁོར་ཚིག་བཞིའི་མདོ།
༼ད༽
སྦྱང་ཞིང༌། འགྲོ་བ་གཞན་ལ་མི་ལྟོས་པར། མང་པོའི་ནང་ནས་གཅིག་པུར་བྱུང༌།
གསེར་ལ་གསེར་མདོག་མ་བཏོན་ན། སེར་པོ་མང་དང་ཅི་མ་འདྲ། འཁོར་བ་གཞན་
ལས་མ་དཔག་ན། འཁོར་བའི་མུ་དང་ཅི་མ་ཁྱད། དེ་ཕྱིར་གང་དག་སྡོམ་ལྡན་པས།
འཁོར་བའི་གསེབ་ཏུ་གཡེང་འགྱུར་ནས། འཁོར་བའི་བོན་ལ་མིག་ལྟོས་ཏེ། དེ་ཉིད་
འཁོར་བ་ལྡོག་པར་བརྒྱུད། འདབ་ཆགས་ངང་པའི་རྒྱལ་པོ་ཡང་། ངང་པའི་མུ་ཁྱུར་
བུད་པ་ན། བྱང་ཐང་གླིང་དུ་རང་བཞིན་འཁྱམས། མཁའ་ལྡིང་གཞན་ལས་ལྟུང་བ་
ཕོག །དེ་བཞིན་བཙུན་པ་ཁྱུ་ཡིས་འཚོ། དགེ་འདུན་གླིང་དུ་བཙུན་པ་སྐྱིད། ཀུ་ཤའི་
གླིང་དུ་གླང་ཆེན་འགྱིང་། སྨན་ཚལ་གསེབ་ན་ཀྲི་སྣ་བདེ། གང་ཞིག་དགེ་ལ་འདུན་
སྤྱོད་པས། བསླབ་བྱ་སྤང་བླང་གཉིས་སུ་སྟེ། དུག་ལས་གྱུར་པའི་ལས་ཚོགས་སྤོངས།
སྨན་ལས་གྱུར་པའི་ལས་ཀུན་བླངས། ཞེ་སྡང་གཉེན་པོ་བྱམས་པ་བསྐྱེད། སེམས་ཅན་
གཞན་གྱི་སྲོག་མི་གཅད། གནོད་ཅིང་འཚེ་བའི་ཚེར་མ་སྤོངས། སྐྱབས་པར་གྱུར་ན་
སྐྱོབ་པར་བྱ། གཞན་དག་གཅོད་ལ་ཡི་རངས་སྤོངས། གང་དག་ཡི་རངས་སྐྱེས་
འགྱུར་ཡང་། ཚིག་ལ་མི་བརྗོད་ཁར་མི་དབྱུང་། ཕྱུངས་པར་གྱུར་ན་གཏོགས་པར་
འགྱུར། གཞན་དག་སྲོག་བཅད་མཐོང་གྱུར་ན། དེ་ཉིད་སྐྱོབ་པར་མ་གྱུར་ཡང་།
ལྷག་བསམ་རྣམ་དག་ཀུན་བསླང་གིས། སྙིང་རྗེ་སེམས་བསྐྱེད་སྨོན་ལམ་བྱ། གང་
དག་ལུས་ཕྲལ་འཕོས་པ་དེར། སྐྱབས་དང་སྐྱོབ་པའི་སེམས་ལྡན་དེས། འདི་རུ་མི་
ཕན་ཕྱི་མར་སྡོངས། དེ་ཡང་སྲོག་སྐྱོབ་རྒྱུ་ལ་གཏོགས། གང་དག་སེམས་ཅན་གནོད་
གྱུར་པ། དེ་དག་མིང་དང་མཚན་ནས་བརྗོད། མང་པོའི་ནང་དུ་རང་སྲོག་ཆད། དེ་
ཡང་སྲོག་གཅོད་པ་ལ་གཏོགས། གང་དག་བདེན་པར་གྱུར་པ་ལ། དེ་ཉིད་རྫུན་པར་
སྡེབ་སྦྱོར་ཏེ། མང་པོའི་ནང་དུ་ཁྱད་གསད་པ། དེས་ཡང་བདེན་སྲོག་གཅོད་པར་
འགྱུར། གང་ཞིག་དཔག་བསམ་ལོ་རྒྱས་དང་། མེ་ཏོག་ཚལ་གྱི་ཚལ་བསྲེགས་པ། དེ་
351



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཉིད་དབུགས་མེད་སྲོག་ལ་སྟེ། དེ་ཡང་སྲོག་གཅོད་པ་ལ་གཏོགས། གང་ཞིག་དྲིན་
དང་གདུང་བ་ཡི། ཕ་མ་བུ་གཉེན་ཕྲལ་གྱུར་ན། དེ་དག་འཚོ་དང་ཉོ་བ་སྟེ། དེ་ནི་
མཚམས་མེད་དག་ལ་ཉེ། གང་དག་སེམས་ཅན་ཕྲ་མོ་ཡིས། སྲེད་དང་ལེན་སྦྱོར་
འཁྲིག་བཤིགས་ན། གཅིག་ལ་གཉིས་སྲོག་ཆད་པ་སྟེ། དེ་ནི་སྲོག་བཅད་ཆེན་པོར་
གཏོགས། གང་དག་ཞིང་གི་དམག་དཔོན་གྱིས། དེ་ཉིད་ཞིང་ཁམས་གཡོ་ཞིང་
དཀྲུགས། དེ་ཡིས་ལས་གྱུར་ཁྲི་འབུམ་སྲོག །དེ་དག་མཚམས་མེད་ལས་ཀྱང་བརྒལ།
གང་དག་ཕྲ་མོའི་སྲོག་འཛེམས་པས། བསིལ་དང་གཡབ་བྱེད་བརྡ་སྐད་དཀྲོགས། དེ་
ལ་མ་གྱུར་ཉེན་པ་ན། ཆེད་ལས་མེད་པས་ཉེས་མི་འགྱུར། གང་ཞིག་དབུལ་མོའི་ནོར་
ལེན་དང༌། རྐུན་མའི་བསྐུངས་དང་ཉམ་ཆུང་རྫས། དེ་བླང་མཚོན་དབྱུག་མ་ཕྱུངས་
སྲོག །སྲོག་ལེན་འཇལ་ཀྱང་ཁེར་མི་འགྱུར། གལ་ཏེ་ངག་གིས་ཟོལ་མ་གྱུ། འཆལ་
པའི་ཁ་མདའ་མ་ཕྱུངས་མཚོན། ཆུ་བོ་གལ་བསྒྱུར་རི་བོའི་རྦབ། ནགས་ཚལ་མེ་
གཏོང་སྦྱོར་མེད་སྲོག །རི་གསུམ་རྩེ་ལ་ཀུས་འདེབས་དང་། ལུང་གསུམ་མདོ་རུ་བྱོ་ཧཱུཾ་
ཕཊ གོང་གསུམ་སྲང་དུ་རོ་ལངས་འགྲོས། དེ་དག་མི་མེན་སྲོག་རྩ་ཆད། རྟེན་
གསུམ་མཚངས་འདོགས་རྨང་བཤིག་དང་། རྣམ་དག་ཞིང་ལ་གཤེ་སྐུར་གདབ། དེས་
ནི་རང་སྲོག་ཆད་པ་སྟེ། ཆད་ནས་དམྱལ་བར་ལྟུང་འགྱུར་སྤོངས། དེ་ལས་བཟློག་
འགྱུར་བྱམས་ལྡན་གཉེན། བྱམས་པའི་གཉེན་པོས་ཞེ་སྡང་འཇོམས། ལུས་བྱམས་
ངག་དང་ཡིད་བྱམས་པ། ཐམས་ཅད་ཚད་མེད་བྱམས་པའི་ཕུལ། བྱམས་སྙོམས་སྙིང་
རྗེས་བསླང་བར་བྱ། གང་དག་འགྲོ་བ་ཐམས་ཅད་ལ། སྙིང་རྗེ་བདག་མེད་རྒྱུན་
བཟུང་བ། དེས་ནི་འགྲོ་ཀུན་ཕ་མར་འགྱུར། གང་དག་འགྲོ་ཀུན་སྡུག་བསྔལ་ཞིང་།
སྡུག་བསྔལ་ཆེན་པོར་གྱུར་པ་ལ། དེ་དག་ཐབས་དང་བྱམས་པ་ཡིས། བདེ་གྱུར་ཕན་
ཐོགས་རིམ་པར་བྱ། གང་དག་ཕྲ་མོས་སྡུག་བསྔལ་བ། དེ་ཉིད་རང་གིས་གཡོག་བྱ་
352



མདོ་སྡེ།
བོན་འཁོར་ཚིག་བཞིའི་མདོ།
༼ད༽
བླང་། མགོན་མེད་མགོན་དང་སྐྱབས་མེད་སྐྱབས། དེས་ནི་བྱམས་པའི་ཕུལ་དུ་འགྲོ།
གང་ཞིག་ཕྲ་མོའི་ཚོགས་གྱུར་པ། དེ་ཉིད་བདག་ལ་གནོད་འགྱུར་ཡང་། དེ་དག་བདེ་
བས་སྐྱབས་བྱས་ཏེ། སྡང་ལན་བྱམས་ཀྱིས་དྲིན་པར་བྱ། གང་ཞིག་མ་ནུས་རྨོངས་པ་
དང་། རྒས་ཤིང་འཁོགས་པར་གྱུར་པ་དང་། ཤིན་ཏུ་ཉམ་ཐག་གྱ་ཉེས་པ། དེ་དག་
སྐྱབ་པས་བྱམས་མཐར་ཕྱིན། བསྐལ་པར་བསོད་ནམས་ཚོགས་བསགས་པས། ཉམ་
ཐག་སྦྱོར་དངོས་ཚང་བ་ལ། དེ་གདུངས་རྨོངས་པའི་ཐིམ་པས་འཇིག །དེ་དག་ཕ་
རོལ་ཕྱིན་པ་ཐོབ། གང་ཞིག་དམན་པར་གྱུར་པའི་མི། སྲོག་ལ་བབས་ཉེན་སྡུག་
བསྔལ་ཚོགས། དེ་ཉིད་བྱམས་པས་སྐྱབས་བྱས་ཀྱང་། འགལ་བ་མི་འགྱུར་བྱང་ཆུབ་
སྤྱོད། གང་ཞིག་བདག་ལ་སྡང་འགྱུར་བ། སྨད་ཚིག་ཡ་ག་རྫུན་འགྱུར་སྨྲ། དེ་དག་
རང་ཉིད་བདེན་པས་བླང་། དེ་ཚིམ་ཡོན་ཏན་རང་ཉིད་ཐོབ། གང་ཞིག་བྱམས་པའི་
དཔེ་དོན་དངོས། ཀུན་བརྟེན་མ་དང་མཁའ་གསལ་ལ། ལུས་བསྐྱེད་མི་ཡི་ཚུལ་
འཆང་བ། དེས་ནི་བྱམས་པའི་ཕ་རོལ་ཕྱིན། འདོད་ཆགས་གཉེན་པོ་སྦྱིན་པར་འགྱེད།
མ་བྱིན་འདོད་པས་ནོར་མི་བླང་། བྱིན་གྱུར་མི་བླང་བཟློག་མི་བྱ། མ་སྤང་མ་བླངས་
བྱང་ཆུབ་སྤྱོད། འདོད་པའི་ནོར་ཕྱོགས་དོན་མིན་ཕྱིན། དགྲ་དང་རྐུན་བུ་རྩོད་མི་བྱ།
འཇབ་བུ་འུ་ལེའི་སོ་མི་འཛུགས། གཞན་ཡང་བརྩམ་བཤོལ་ཕན་སེམས་བྱ། གོ་མཚོན་
ཉོ་དང་བཙོང་མི་བྱ། ཕར་ལ་འཚོང་བས་གཞན་སྲོག་གཅོད། ཚུར་ལ་རང་སྲོག་
བཅད་དང་མཚུངས། གཉིས་ཕུང་ངན་སོང་དམྱལ་བའི་རྒྱུ། གོ་ཆ་གོན་དང་མཚོན་
མི་འདོགས། རྟག་པར་ལུས་ལ་མི་བཅང་སྤངས། སྲིན་པོའི་ཆས་འཇུག་ཐོལ་མ་གྱུ་།
དེས་ཀྱང་ཉམས་པར་གྱུར་ལ་གཏོགས། འདོད་པས་ནོར་ལ་ཞེན་མི་སྐྱེ། ཚོང་དུ་ནོར་
རྫས་ལག་མི་བླང༌། བླང་གྱུར་དེ་ལ་ཆགས་པ་སྐྱེ། དེ་ཡང་ཕྲ་མོའི་སྡོམ་ལ་འགལ།
གང་ཞིག་མི་དབང་པ་ཡི་ནོར། དེ་དག་འཛིན་དང་འཆང་མི་བྱ། རིན་ཆེན་བང་
353



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
མཛོད་གཉེར་མི་བླང་། དེ་བླང་ཆགས་སྐྱེས་ཕྱི་མར་ལྟུང་། གང་དུ་འདོད་པའི་རྫས་
དག་ལ། དེ་ཉིད་དམིགས་པའི་འབེན་མི་འཛུགས། འདོད་པར་གྱུར་ཀྱང་ཐབས་ལ་
བསྟུན། གལ་མེད་གྱུར་ན་ཞག་ཟླར་བཏུབ། གང་ཞིག་གཞོན་པར་གྱུར་པ་ཡི། རྟ་
དང་གླང་པོ་མ་ཧེའི་ཚོགས། དེ་དག་བགྲོད་པར་མི་དགོས་ཕྱིར། ཆགས་སེམས་འབྱུང་
བས་སྤང་བར་རིགས། གང་དག་འགྲོ་བ་བཟང་མོ་ལ། ཡིད་ལ་མཐུན་ཞིང་སེམས་
འཐད་པ། དེ་དག་མཚན་ཉིད་གཞལ་མི་བྱ། ཡིད་ལ་བག་ཆགས་གཡོ་བའི་རྒྱུ། གང་
དག་མི་མོ་ཡིད་མཛེས་དང་། འགྲོགས་ཤིང་བཏུད་དང་དགའ་མི་འཛུམ། འཕྱོར་དང་
ཀུ་རེ་ལག་མི་བཅང་། དེས་ཀྱང་ཕྲ་མོ་ཉམས་པ་ཡིན། གདུང་གཅིག་འོག་ཏུ་ཉལ་མི་
བྱ། ཀ་གཅིག་རྩེ་རུ་ལྷན་མི་གཤིབས། སྒོ་གཅིག་ཁྱུད་དུ་མཉམ་མི་འཛུལ། དེས་ནི་
ཉེས་པར་འགྱུར་བ་ཡིས། དམན་པའི་ཚོགས་དང་ཁ་མི་ཡ། ལོག་པར་འཕྱོགས་པའི་
མཆིད་མི་གླེང་། གལ་ཏེ་སྨྲ་བར་བྱུང་འགྱུར་ཡང་། ཚུར་ལ་མི་སྨྲ་ཕར་མི་བཟློག །
གཡེང་དང་འདུ་འཛིའི་ལས་རྣམས་ཀྱང་། གཅིག་ལ་མཉམ་པོར་སྤྱོད་མི་བྱ། རྩ་བའི་
དམ་ཚིག་མ་ཉམས་ཀྱང་། བྱ་བྱེད་སྤྱོད་པ་ཉམས་པར་འགྱུར། ཚུལ་ཉམས་དང་ནི་
ཁྲིམས་ཉམས་པ། ཁྲིམས་ནི་སྦྱོར་དངོས་དོན་དུ་སྟེ། ཚུལ་ནི་རང་བཞིན་སྤྱོད་པ་ཡིས།
ཞོར་ལ་འབྱུང་བས་རབ་ཏུ་བརྟགས། ཚུལ་ཁྲིམས་རྒྱན་ཆ་མཛེས་པ་སྟེ། གསེར་གཡུ་
རིན་ཆེན་རྒྱན་ཆ་སྤོངས། དེས་ནི་ཆགས་ཤིང་ཞེན་པའི་རྫས། འཕྱར་དང་འཕྱོ་རའི་
ལས་ལ་གཏོགས། གང་ཞིག་གང་ལ་ཆགས་པ་ན། དེ་ཉིད་ཆགས་ཞེན་ཐབས་ཀྱིས་
བྲལ། ཐབས་ལ་མ་བརྟེན་སྲོག་ལ་འབགས། ཐབས་ལྡན་བྲལ་གྱུར་ཆེན་པོའི་སྟོབས།
གང་ཞིག་གང་དུ་སྲེད་ལེན་པའི། དེ་ཉིད་བར་དང་སྦྱོར་མཚམས་སྤོངས། རང་ཉིད་
ཉེས་པར་མ་གྱུར་ཡང་། འདུལ་ཁྲིམས་ལོ་མ་ཉམས་པ་ཡིན། གང་དག་འདོད་པའི་
དབང་གྱུར་པ། དེ་ཉིད་རང་ལ་རང་ཉིད་བསྟེན། ཞག་ལ་འགྱང་བཏུབ་ལོ་ཟླ་སྟེ། དེ་
རw
354



མདོ་སྡེ།
བོན་འཁོར་ཚིག་བཞིའི་མདོ།
དག་གོམས་ལ་ངང་བསྲིང་དུལ། དེ་བཞིན་བྱང་ཆུབ་སེམས་སྤྱོད་ལ། བྱང་ཆུབ་
སེམས་ཀྱི་གཉེན་པོ་དགོས། སེམས་ལ་སེམས་ཀྱིས་མ་བཅོས་ན། སེམས་ཉིད་དྲང་པོར་
ག་ལ་འགྱུར། རླུང་ལ་རླུང་གིས་མ་བསྐྱོད་ན། རླུང་ལ་གྱེན་ཐུར་ག་ལ་སྲིད། དེ་
བཞིན་རང་སེམས་ཆགས་པ་ལ། རང་སེམས་སྦྱིན་པའི་གཉེན་པོས་བཅོས། དེ་ཕྱིར་
བྱང་ཆུབ་སེམས་སྦྱོང་ལ། ཆགས་པ་དེ་ལས་བཟློག་པ་ཡི། སྦྱིན་པའི་གཉེན་པོའི་
སྟོབས་བསྐྱེད་ན། སྦྱིན་ཆགས་གཉིས་མེད་དོན་ལ་བསླབ། གང་ཞིག་མ་བསྔོས་པ་ཡི་
ཟས། དེར་ཆགས་གཞན་གྱིས་བྱིན་འགྱུར་ཡང་། དེ་ཉིད་བླང་དུ་རོལ་མི་བྱ། ནམ་
ཞིག་ཕུགས་སུ་སྒྲིབ་པ་འོང་། གང་དག་གཞན་ལ་བསྔོས་པའི་རྫས། དེ་ཉིད་ཤུགས་ལ་
འབྱུང་གྱུར་ཡང་། དེ་དག་དཀོར་དུ་གྱུར་པས་སྤོངས། མཐོ་དང་དམའ་བ་གང་ཡང་
རུང་། ཀུན་ལ་མཆོད་པར་བསྔོས་པ་ལྕི། དེ་ནས་སྦྱིན་པའི་དམིགས་ཡུལ་ཏེ། ཐད་
སོར་རང་རང་སྤྱོད་ཡུལ་གྱིས། དེ་ཉིད་བག་ཡང་བླང་བྱར་བཏུབ། འགྲོ་ཀུན་དག་ལ་
སེམས་བསྐྱེད་ཅིང་། ཅི་སྙེད་མཆོད་དང་སྦྱིན་ཡུལ་བ། དེ་ཉིད་བྱང་ཆུབ་སེམས་ལྡན་
སྤྱོད། བསྐལ་པར་བསོད་ཚོགས་དེ་ཡིས་རྫོགས། གང་ཞིག་སྦྱིན་པ་དམ་པ་ལ། ལུས་
སྲོག་རྒྱན་ལ་སོགས་པ་སྟེ། ཆགས་མེད་བློ་ཡིས་འཕང་མེད་གཏོང་། དེས་ནི་སྦྱིན་
མཆོག་ཕ་རོལ་ཕྱིན། གང་དག་ཟང་ཟིང་འབྱོར་པ་རྣམས། ཆུད་མ་ཟོས་བར་གསོག་
འཇོག་ཅིང་། འཕྲལ་མ་ཐག་ཏུ་གཏོང་བྱེད་པ། དེ་ཉིད་ཆགས་པའི་རྒྱུར་མི་འགྱུར།
འདོད་པ་བཞིན་དུ་མི་འདོད་སེམས། ཆགས་པ་བཞིན་དུ་མི་ཆགས་རློམ། དེ་ཉིད་
གཡོ་སྒྱུ་ཆེ་བ་སྟེ། དེ་དག་ནོར་བླང་ལྟུང་བར་འགྱུར། གང་དག་བྱིས་པའི་ཚོགས་
རྣམས་ལ། དེ་ཉིད་བྲིད་ཐབས་རྫས་ལེན་པ། དེ་ནི་བསླུ་བར་གྱུར་པ་སྟེ། ཕྲ་མོ་ཡིན་
ཡང་ཉམས་པར་འགྱུར། གང་ཞིག་རྙེད་པར་གྱུར་པའི་ནོར། ཚོང་འདུས་གསུམ་དུ་མ་
འགྲིམས་པར། དེ་དག་བཅང་པར་གྱུར་པ་ན། དེས་ཀྱང་རྐུ་ཉེས་ལོ་རུ་གཏོགས།
355



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སེམས་ལ་སྒྲིབ་པའི་བག་ཡོད་པས། ཡིད་ལ་ཆགས་པའི་རྒྱུ་རུ་བལྟ། གཞན་དག་མ་
ཚོར་གབ་དང་གཞོལ། དེ་ན་སྦེད་བ་རྐུ་ལ་ཉེ། བརྐུ་དང་སྦེད་དང་བྱོལ་དང་གསུམ།
བརྐུས་པ་སྦྱོར་དངོས་རྙེད་པ་སྦེད། བྱོལ་བ་མཐོང་འགྱུར་ཕྱིས་སུ་བླང་། ཉམས་
འགལ་ཉེས་ལྟུང་རིམ་བཞིན་དབྲི། ཤིན་ཏུ་དམན་ཅིང་ཉམ་ཐག་པར། དེ་དག་ཟས་
གོས་བཞོན་པ་སྟེར། བསྐལ་པར་བསོད་ནམས་ཚོགས་བསགས་དང་། དེ་ཉིད་བསོད་
ནམས་སྐད་ཅིག་མཉམ། གཏི་མུག་གཉེན་པོར་ཡེ་ཤེས་བསྟེན། གང་ཞིག་མ་རིག་
རྨོངས་གསལ་ན། དེ་ཉིད་མཁས་པའི་དོན་ལ་གུས། བསླབ་གསུམ་བོན་ལ་རིག་
གསུམ་རྟོགས། གང་ཞིག་རྒྱུ་འབྲས་བསྲུང་ཤེས་པས། དེ་དག་ཚོད་ཡོད་དོར་གྱུར་ན།
ཤེས་བཞིན་དུག་ལ་འཐུང་བ་སྟེ། དེ་ཉིད་རང་སྲོག་གཅད་པར་འགྱུར། སྐྱོན་ཡོན་མི་
ཤེས་ལུང་མ་བསྟན། དེ་ལ་ཉམས་དང་ཉེས་འགལ་ཆུང་། ཤེས་བཞིན་དོན་ལ་མི་
གཉེར་བ། དེ་ཡང་མ་རིག་རྒྱུ་ལ་གཏོགས། གང་དག་བསླབ་གསུམ་ཁྲིམས་བླངས་
ནས། དག་པའི་ཞིང་སར་མ་གྱུར་པར། གཞན་མིན་ཚོགས་ལ་ཕྱག་བགྱིད་པ། དེ་ནི་
བླུན་པོའི་རྒྱུ་རུ་འགྲོ། གང་ཞིག་ཟས་ཀྱི་བྱ་བ་ལ། སྦྱོར་དངོས་རྗེས་གསུམ་མ་དག་པར།
རང་བཞིན་བག་མེད་སྤྱོད་རོལ་བ། དེ་ནི་དུད་འགྲོའི་རིགས་སུ་གཏོགས། གང་ཞིག་
གཏམ་དང་མཆིད་ཚིག་ལ། ནམ་དགོས་དུས་སུ་མི་སྨྲ་བར། དུས་མིན་དག་ཏུ་འཆོལ་
སྨྲ་བ། དེ་ནི་འདབ་ཆགས་ཚོགས་འགྱུར་བླུན། གང་ཞིག་དགོས་པའི་གལ་ཚིག་ལ།
དེ་ཉིད་ལན་དུ་མི་བཏུབ་པར། ལན་མེད་སྨྲ་བར་མི་རིགས་པ། དེ་ཉིད་ལྐུགས་པ་ཁ་
མེད་འཛུམ། གང་དག་མཁས་པའི་མཁས་པ་སྟེ། མཁས་པའི་གྲྭ་སྒོར་འགྲིམས་ན་
བཙུན། བཙུན་གྲོགས་མཁས་ཀྱིས་བྱེད་པ་དང་། མཁས་གྲོགས་བཙུན་ལས་བྱུང་བར་
འགྱུར། གང་ཞིག་གཞན་གྱིས་སྨྲས་པ་ལ། དེ་ཉིད་དུས་སུ་མི་ཉན་པར། རྗེས་སུ་
བསྐོར་བཟློག་དྲིས་ལྡོན་པ། དེ་ཉིད་འཕྱལ་གྱུར་བླུན་ཞེས་བྱ། གང་ཞིག་བསླབ་པ་
356



མདོ་སྡེ།
བོན་འཁོར་ཚིག་བཞིའི་མདོ།
གསུམ་ལྡན་པའི། ཤེས་བཞིན་ཡོན་ཏན་ཀུན་རྫོགས་ནས། ཚིག་བོར་དོན་ལ་མི་བསྒོམ་
པ། ཚིག་མཁས་དོན་ལ་རྨོངས་པ་ཡིན། གང་ཞིག་ཚོགས་པའི་རྒྱ་མཚོ་ན། འདོད་
པར་གྱུར་ནས་ནོར་ལེན་པ། དེ་ཉིད་གཏི་མུག་ཉེས་ཅན་སྟེ། མ་བྱིན་བླང་ལས་གཉིས་
འགྱུར་བལྟབ། གང་དག་རང་ཉིད་བདེ་དྲིན་ཕྱིར། དམན་པའི་ཚོགས་ལ་ལས་བསྐུལ་
ཞིང་། དྲིན་དང་གཡོག་བྱར་བཅོལ་བ་དེ། དེ་ཡང་མི་ཚངས་སྤྱོད་ལ་གཏོགས། གང་
ཞིག་ཚུལ་ལྡན་ཁྲིམས་ནོད་པས། ཡིད་འོང་འགྲོ་བ་བཟང་མོ་དང༌། མཉམ་ཉིད་ངོ༌
སྤྲོད་ཅེར་བལྟས་པས། ཕྲ་མོའི་སྡོམ་པ་ཉམས་པར་འགྱུར། གང་ཞིག་སོ་སོའི་སྐྱེ་བོ་
ཡིས། སྡིག་དང་དྲེགས་འགྱུར་ཆེན་པོའི་ལས། དེ་དག་གུས་བཏུད་འདི་སེམས་པ། མ་
རིག་ཐོལ་མ་གྱུ་རུ་གཏོགས། གང་དག་གཡུང་དྲུང་བོན་སྤྱོད་པས། དེ་ཉིད་གོང་
འགྲིགས་མ་ཚད་པར། དུམ་བུར་ཆོལ་བུར་འཆལ་སྤྱོད་པ། དེ་དག་མ་རིག་དམ་ཆོལ་
སྤྱོད། བཀའ་ལུང་རབ་འབྱམས་རྒྱ་མཚོ་ལས། སློབ་དཔོན་དག་ལས་མ་ཐོབ་པར།
རང་དགའི་བསྡུ་བ་འཆལ་སྤྱོད་པ། དེ་ཉིད་མི་གཉན་དཀོར་ལ་གཏོགས། དག་པའི་
དགེ་འདུན་རྒྱ་མཚོ་རུ། གལ་མེད་སྨྲ་བ་ཤགས་འདེབས་ཤིང་། དགེ་བྱེད་བྱང་སེམས་
དཀྲུགས་འགྱུར་བ། དེ་ནི་མ་རིག་ཆེན་པོའི་ལས། རབ་འབྱམས་བཀའ་ཡི་གཞིག་
འགྲེལ་ལ། ཤེས་ལྡན་བསྐོར་བཟློག་མི་བཏུབ་པར། རང་འདོད་ཉོན་མོངས་ཀུན་
འདེབས་པ། དེ་ནི་རྨོངས་པ་ཆེན་པོའི་རྒྱུ། དག་པ་ཚུལ་གྱི་མདུན་ས་རུ། མ་དག་སྨེ་
བའི་མཆིད་གླེངས་བ། དེ་ནི་མ་རིག་ཉེས་འགལ་ཅན། ཐམས་ཅད་ངག་འཆལ་རྒྱུ་རུ་
འགྲོ། གང་དག་མཁས་ཞེས་མིང་བཏགས་པ། མཁས་བཞིན་མཁས་མཐར་མིང་བྱུང་
པར། སླབ་བྱེད་མང་པོའི་ཚོགས་སྡུད་པ། དེ་ཉིད་ཐམས་ཅད་འཆལ་བའི་རྒྱུ། རིགས་
ཀྱིས་མནར་བའི་གནས་དག་ལ། བྱོལ་དང་ཐབས་ལ་མི་གཞོལ་པར། འཇིག་རྟེན་འདི་
ཡི་འདོད་སེམས་པ། དེ་དག་ཤིན་ཏུ་བླུན་པར་འགྱུར། ལས་ཀྱིས་ཤིན་ཏུ་མནར་བ་ཡི།
357



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལུས་ངན་སེམས་ཅན་ཉོན་མོངས་ལ། སྙིང་རྗེས་ཕན་སེམས་མི་བསྐྱེད་པ། དེ་ཉིད་ང་
རྒྱལ་གཏི་མུག་ཡིན། རང་སེམས་དཔང་པོས་མ་གནང་བར། དཔང་པོའི་དྲུང་དུ་
ཁས་བླང་ན། མ་རིག་དམ་ཆོལ་ཚོད་ཡོད་སྤྱོད། དེས་ནི་རང་རྒྱུད་འབྲས་བུ་འཚིག །
དེས་ལས་བཟློག་འགྱུར་རིག་བྱེད་ཚོགས། ཤིན་ཏུ་དམ་པར་སྤྱོད་པ་ཡིས། དེ་ཉིད་
ཞིབ་པར་འབྱུང་བ་སྟེ། དེ་དག་མཁས་ཞེས་ཚིགས་སུ་གདགས། མཁས་པའི་སྤྱོད་
ལམ་དལ་ལ་ཞིབ། མི་ཤེས་བླུན་གྱུར་བཅིངས་ལ་ཁྲོ། མ་རིག་གཏི་མུག་ནམ་ཡང་བླུན།
རྨོངས་པའི་ཚོགས་ལ་རིག་བྱེད་མེད། མ་རིག་བསྐྱེད་བྱེད་དཔེ་ལ་ལྟོས། དེ་ཡིས་རྒྱུ་
མཚན་རབ་གཞིག་པས། དེ་ཉིད་རྨོངས་པ་སེལ་བ་དང་། མ་རིག་སྒོ་ངའི་སྦུབས་
འབྱེད་འགྱུར། གང་ཞིག་རྨོངས་པར་གྱུར་པ་ལ། དེ་ཉིད་ཕྲལ་ལ་ངོས་མི་བཟུང་།
ཐབས་ཀྱིས་བཀྲོལ་ཞིང་ཤུགས་ཀྱིས་བསྟན། དེས་ནི་མཁས་པའི་བློ་འབྱེད་འགྱུར།
གང་ཞིག་མི་ཤེས་བླུན་འགྱུར་ལ། ཚིག་གིས་མི་ཚད་ཐབས་ཀྱིས་བཅོས། ཚིག་ལས་
བླུན་པོས་ཕྲག་དོག་སྐྱེ། ཐབས་ལས་ཡིད་ཚིམས་དགའ་བ་འབྱུང་། མང་པོའི་ནང་དུ་
སྐྱོན་རིག་པ། དེ་ཉིད་ཐབས་ལས་མ་གཏོགས་པ། འཕྲལ་དུ་མི་བཟུང་ཚིག་མི་དབྱུང་།
དེ་ཡང་བྱང་ཆུབ་སེམས་ལྡན་སྤྱོད། གང་ཞིག་མཁས་པར་ཐོབ་པ་ཡིས། མཁས་ཤིང་
ཡོན་ཏན་སྐུངས་སྦེད་ན། མཁས་བཞིན་རློམ་པ་མི་བསྐྱེད་པ། དེ་ཡང་བྱང་ཆུབ་
སེམས་ལྡན་སྤྱོད། གང་ཞིག་བཙུན་པར་གྲགས་པ་ཡིས། བཙུན་བཞིན་བཞིན་ཚུལ་མི་
གཞལ་ཞིང་། རང་ཚུལ་ང་བོ་མི་འཆང་བ། དེ་ཡང་བྱང་ཆུབ་སེམས་ལྡན་སྤྱོད། གང་
ཞིག་དཀའ་བ་ཐུབ་བསྲུངས་པས། བསྲུངས་བཞིན་དེ་ལ་མི་རྒྱལ་བ། མཆོག་ཏུ་ཞི་
ཞིང་རྟག་གཞོལ་བ། དེ་ཡང་བྱང་ཆུབ་སེམས་ལྡན་སྤྱོད། གང་ཞིག་རིག་བྱེད་མཁས་
སྨྲ་བས། མཁས་པའི་གྲལ་དུ་མ་གཏོགས་པས། བླུན་ལ་དྲི་བ་མི་སྨྲ་བ། དེ་ཡང་བྱང་
ཆུབ་སེམས་ལྡན་སྤྱོད། གལ་མེད་བླུན་ལ་དྲི་ཚིག་ན། དེ་ཉིད་བླུན་པོ་ཕྲག་དོག་སྐྱེ། དེ་
358



མདོ་སྡེ།
བོན་འཁོར་ཚིག་བཞིའི་མདོ། །
ཡིས་བྱང་སེམས་དཀྲུགས་པར་འགྱུར། དེ་ཡང་བྱང་ཆུབ་བསླབ་པའི་རྒྱུ། ང་རྒྱལ་
གཉེན་པོར་ཞི་བ་སྟེ། ཤིན་ཏུ་ཞི་ཞིང་དུལ་བ་ཡི། མཉམ་ཉིད་ཞི་བས་ཞི་བ་ཉིད། ཞི་
བའི་གོ་ཆ་ལྡན་པར་བྱ། གང་ཞིག་དྲེགས་པར་གྱུར་པ་ཡི། ཆེན་པོའི་ལས་སྤྱོད་གཏན་
སྤངས་ན། འཇིག་རྟེན་འདི་ལས་འདས་པ་ཡི། བདག་ཉིད་ཆེན་པོ་ཐོབ་པར་འགྱུར།
ཞི་བ་བྱང་ཆུབ་ལྡན་པ་ཡིས། ང་རྒྱལ་དྲེགས་པའི་རི་བོ་འཇོམས། སྲོག་གཅོད་བདུད་
དུ་བབས་པ་ཡང་། སྐྱོབ་པར་བྱེད་པའི་ལྷ་རུ་འགྱུར། འདི་བདེན་དག་ལས་དྲེགས་པ་
འབྱུང་། བསོད་ནམས་སྐྱེས་ལ་ང་རྒྱལ་བས། ང་མེད་དེ་ཡི་གཉེན་པོ་བསྟེན། འཇིག་
རྟེན་ལ་སོགས་རྫས་སོགས་བསྐྱངས། ཆེན་པོའི་རྒྱུ་ནི་ཡུལ་དང་མཁར། གང་ཞིག་
ཡུལ་དང་གནས་སྤངས་པས། དེ་ཉིད་རློམ་པའི་རྒྱུ་མི་སྐྱེད། མི་བསྐྱེད་བཞིན་དུ་
དྲེགས་མི་འབྱུང་། ཆེན་པོའི་རྫས་ནི་གསེར་གཡུ་དངུལ། སྟག་གཟིག་གོ་ཁྲབ་དར་
ཟབ་གོས། རྟ་དང་གླང་པོ་མ་ཧེ་མཛོ། དེ་ཉིད་ཆེན་པོའི་རྫས་གྱུར་ཡང་། གང་ཞིག་
འགྲོ་བའི་བདུད་གྱུར་པས། མགོན་གྱུར་པ་ལས་མ་གཏོགས་པས། འཇིག་རྟེན་ཕྱིར་
དང་རང་གཡེང་བ། དེ་ཉིད་སྡིག་བསགས་ཆེན་པོར་འགྱུར། གང་ལ་དབང་གྱུར་དེ་
དག་ལ། དགེ་སྡིག་རྩ་བ་ཡོད་འགྱུར་བས། དེ་ཉིད་དབང་བྱེད་ངེས་བསྐྱུངས་པ།
གཞན་ལ་གནོད་དང་འཚེ་མི་འགྱུར། ཆེན་པོའི་ཆེན་པོ་ལས་གྱུར་པ། གང་དག་ཆེན་
པོ་སྐྱོན་ཡིན་ཏེ། ལེགས་པའི་ཡོན་ཏན་ཤུགས་ལ་ཆེ། དེ་ཉིད་ཆེན་པོ་བླང་བར་བྱ།
དགེ་འདུན་ཚོགས་པ་རྒྱ་མཚོའི་དབུས། མཁས་དང་ཡོན་ཏན་པདྨོའི་ཞབས། རྣམ་
དག་དྲི་མེད་རྒྱལ་བའི་མདུན། དེ་ཉིད་ཆེན་པོའི་ཕ་རོལ་ཕྱིན། གང་དག་བདག་ལ་
བསྟོད་གྱུར་པ། དེ་ཉིད་མངོན་བརྟག་འཛུམ་མི་བླང༌། བླང་འགྱུར་རང་ཤེད་རང་
གིས་བསྐྱེད། དེ་ཡང་དྲེགས་པའི་རྒྱུ་རུ་འགྲོ། གང་ཞིག་བདག་ལ་སྨོད་གྱུར་བ། དེ་
ཉིད་ཚུལ་དང་བཞིན་མི་བཟློག །བཟང་ངན་མེད་པར་རོ་གཅིག་པ། བྱང་སེམས་
359



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རླབས་ཅན་དེ་ཡིས་འཐོབ། ཅི་ལྟར་བདག་ལ་གནོད་འགྱུར་ཅིང་། ཞེ་ལ་བརྣག་པར་
གྱུར་ན་ཡང་། དེ་ཉིད་འགྲོ་བའི་དམིག་ཡུལ་ཏུ། ཤིན་ཏུ་བག་ལྡན་བཞིན་ཚུལ་སྟོན།
ཁྲོས་པའི་བཞིན་མདངས་ཞི་བས་ལེན། གཏུམ་པའི་སྡང་ཚིག་བྱམས་པས་དཀྲོལ། མི་
འཐད་ལན་ལ་འཐད་པར་བསྟུན། དེས་ནི་འགྲོ་ཀུན་རབ་ཏུ་ཞི། དེ་ལས་བཟློག་པར་
གྱུར་པ་ན། ཕྱི་ཚུལ་ལྡན་པའི་བཅུད་ངན་དེ། རིན་ཆེན་སྣོད་དུ་ཁྲོན་པ་བརྫངས། ཝ་
ལ་སེང་གེའི་རྒྱལ་མིང་བཏགས། སྤྱིར་ཡང་ཞི་བར་མ་གྱུར་ན། འདུལ་ཁྲིམས་ཀྱིས་
ཀྱང་ཅི་ཞིག་བྱ། གཅན་གཟན་བྱི་ལའི་ངག་འཇམ་ཀྱང་། སྡེར་ཆགས་གཞན་ལས་
གདུག་པ་ཆེ། སྤྱིར་ཡང་ནང་ཁྲིམས་མི་ལྡན་ན། ཕྱི་ཚུལ་གྱིས་ཀྱང་ཅི་ཞིག་བྱ། འདབ་
ཆགས་དེ་ཕོ་འཕྱོར་སྒེག་ཀྱང་། འདབ་ཆགས་གཞན་ལས་བྱ་བ་བསླད། དེ་བཞིན་
ཚུལ་ལྡན་གང་ཟག་ལ། ཁྲིམས་ལྡན་དམ་ཚིག་གཙོར་ཆེ་བས། གཙོ་བོར་བྱམས་དང་
སྙིང་རྗེ་དང་། མཉམ་ཉིད་ཞི་བ་ལྡན་པ་གཅེས། གང་ཞིག་ཞི་བར་མ་གྱུར་ན། དུག་
ལྔས་དུག་ལྔའི་གཡུལ་མི་བཟློག །མཚོན་སོས་མཚོན་གྱི་ངར་མི་ནོན། གཉིས་ཕུང་
འཁོར་བ་ངན་སོང་བརྒྱུད། མཉམ་ཉིད་བཟའ་བཏུང་བཅའ་དང་བགོས། གོས་དང་
རྒྱན་དང་བཞོན་པ་སྟེ། བྱུག་པ་ལས་གྱུར་ཅི་སྙེད་པ། གང་དག་བགོས་ལ་ཕམ་ཞེས་
བྱ། ཆེན་པོའི་དྲེགས་དང་མཁར་མི་བརྩིག །ཕྲ་མོའི་དུག་དང་མཚོན་མི་སྤྱད། རགས་
དང་སྦོམས་བའི་ལས་མི་འཇུག །དེ་ཡང་བྱང་ཆུབ་སེམས་ཀྱི་བསླབ། གང་དག་ཆེན་
པོར་གྱུར་པ་ཡི། ཡོན་ཏན་ལྡན་གྱུར་མ་གཏོགས་པས། དེ་ཉིད་དྲེགས་ལས་མཐུན་མི་
བསྡེབ། བསྡེབས་གྱུར་དེ་ཡང་དྲེགས་པའི་རྒྱུ། གང་གི་བདུད་ཀྱི་ལས་གྱུར་པའི། གོ་
མཚོན་ལ་སོགས་རྫས་བཅངས་པས། ཆད་གྱུར་མེད་ཀྱང་འགལ་བ་སྟེ། དེ་ཡང་
དྲེགས་པའི་རྒྱུ་རུ་གཏོགས། དེ་ལས་བཟློག་སྟེ་ཞི་བའི་ཚུལ། ལུས་ངག་ཡིད་གསུམ་
མཉམ་པའི་ཆ། དམན་དང་ཐ་མལ་ཚུལ་ཅན་ཏེ། ཞི་དད་ངང་ཚུལ་ལྡན་པར་བྱ།
360



མདོ་སྡེ།
བོན་འཁོར་ཚིག་བཞིའི་མདོ།
ལུས་ཀྱང་ཆ་ལུགས་ལྔ་ལྡན་དང་། འགྲོས་དང་སྤྱོད་ལམ་དལ་བ་སྟེ། ངང་པ་ལྟ་བུའི་
ཚུལ་བཞིན་ལ། ཀྲི་སྣ་ལྟ་བུའི་ངང་ལྡན་བྱ། ངག་ཀྱང་ཞི་ལ་ཚིག་དལ་ཏེ། དྲག་དལ་
ཕྱེད་ཅིང་རན་པ་དང་། འགྲོ་བ་གཞན་ལ་ཚེར་མི་འཛུག །ཚིག་ཀྱང་རྭ་མེད་ཡུ་བོར་
སྨྲ། ཡིད་ཀྱང་ཡིད་གཞུངས་རྒྱུད་འཇམ་སྟེ། དལ་དང་སྣལ་དང་ནལ་མོ་དང༌། ཤིན་
ཏུ་རྒྱུད་རིང་མཉམ་དང་སྦོམས། ཧྲི་ཙའི་སྲིན་སྐུད་འཐེན་ལྟར་འཇོག །སྤྱོད་ལམ་དག་
ཀྱང་ཞི་བ་སྟེ། ངང་པའི་རྒྱལ་པོས་དུག་སེལ་དང༌། ཀྲི་སྣའི་རྒྱལ་པོས་ཚུལ་བསྲུང་
དང༌། བྱང་ཆུབ་རྒྱལ་པོའི་སྤྱོད་ལམ་བསྟེན། ངང་ཉིད་དག་ཀྱང་ཞི་བ་སྟེ། མཁའ་
གསལ་ཉི་མའི་དཀྱིལ་ལྟར་དུ། ཀུན་ལ་འོད་དྲོ་ཡོངས་ལ་སྙོམས། དེ་ལ་སེར་བུའི་ངད་
མེད་ལྟར། གདོད་ནས་སྙིང་པོའི་ངང་ཚུལ་སྟོན། དེས་ནི་ཞི་བའི་ཞི་བ་ཡི། རྣམ་གྲོལ་
ངེས་པར་ཞི་བ་སྟེ། ཞི་བ་བྱང་ཆུབ་སེམས་ལྡན་ཞིང༌། བྱང་ཆུབ་སེམས་ཀྱི་བསླབ་
རྫོགས་འགྱུར། ཕྲག་དོག་གཉེན་པོ་ཡངས་པ་སྟེ། བདག་ལ་མི་དོག་གཞན་མི་སྨོད།
མ་རིག་སྒྲིན་བུ་ཡངས་པས་བཀྲོལ། ཕྲག་དོག་ཐ་རམས་དམ་པོ་དབྱེ། གང་ཞིག་གང་
ལ་ཕྲག་དོག་པ། དེ་ཉིད་དེ་ལ་ཡངས་པ་སྟེ། རང་དང་གཞན་ལ་གཉིས་མེད་དགྲོལ།
དེ་དག་བྱང་ཆུབ་སེམས་ཀྱིས་བསླབ། གང་དག་ཆེན་པོའི་གནས་དག་ལ། འགྲན་
དང་རུ་ངའི་མཁར་བརྩིགས་པ། མཉམ་དང་སྙོམ་ལ་ཕྲག་དོག་སྟེ། དེ་དག་ཕྲག་དོག་
ཆེན་པོར་འགྱུར། གང་དག་ནོར་དང་ལོངས་སྤྱོད་ལ། རྩོལ་དང་བསོད་སྙོམས་ནོར་
ལེན་པ། འཇིག་རྟེན་རྫས་ལ་ཕྲག་དོག་སྟེ། དེ་དག་ཕྲག་དོག་འཐོམས་པོར་འགྱུར།
གང་དག་ལང་ཚོ་སྟོབས་ཤེད་ལ། དར་དང་རྒྱས་རློམ་ཚད་བཙུགས་པ། རྩལ་དང་
ཤུགས་ལ་ཕྲག་དོག་སྟེ། དེ་དག་ཕྲག་དོག་རགས་པར་འགྱུར། གང་དག་ཚིག་ལས་
གྱུར་པ་ཡི། ཆགས་དང་སྡང་དང་རྩོད་བྱེད་པ། མིང་དང་ཚིག་ལ་ཕྲག་དོག་སྟེ། དེ་
དག་ཕྲག་དོག་ཕྲ་མོར་འགྱུར། གང་དག་རྒྱན་ལས་གྱུར་པ་ཡི། གཞན་རྒྱན་དར་དང་
361



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ཟབ་ལ་སོགས། དེ་ལ་མཛེས་སྡུག་ཡིད་རྒྱུ་བ། དེ་དག་ཕྲག་དོག་ཆགས་པར་འགྱུར།
གང་དག་ཡོན་ཏན་གང་འཕེལ་ལ། དེ་ཉིད་འགྲན་དང་ཡ་སྙམ་ཞིང་། དེ་ལ་བརྒལ་
འགྱུར་སྨོན་པ་བྱེད། དེ་དག་ཕྲག་དོག་བླུན་པོར་འགྱུར། གང་དག་འཇིག་རྟེན་ཁམས་
ལས་སུ། དཔག་པར་གྱུར་པའི་ཞིང་དག་ལ། གཤེ་སྐུར་ཡ་གའི་ཚིག་སྨྲ་བ། དེ་དག་
ཕྲག་དོག་ལྟུང་བའི་རྒྱུ། གང་དག་མཁས་པའི་ཡོན་ཏན་ལ། ཁྱད་དུ་གསོད་དང་སྟང་
བྱེད་དེ། སྨོད་པར་གྱུར་དང་སྨོད་བྱེད་པ། དེ་དག་ཕྲག་དོག་སྡང་བར་འགྱུར། གང་
དག་འདོད་པའི་ཕྱོགས་གྱུར་ཅིང་། དེ་ཡི་ཐབས་དང་ཡན་ལག་ལ། བསླུ་བ་ལས་གྱུར་
ཚིག་བསྡེབས་པ། དེ་ཉིད་ལྟུང་བ་བལྟབ་པར་འགྱུར། གང་ཞིག་བདག་ལ་འགྲན་
གྱུར་ཞིང༌། ཆགས་དང་སྡང་དང་རུ་ང་བ། དེ་དག་ཡངས་པས་བཀྲོལ་ཏེ་བླང་།
རྩུབ་མོའི་ཚིག་ལ་ལན་མི་སྟོན། སེམས་ཅན་གང་དག་ཐོལ་མ་གྱུས། བདག་ལ་གཤེ་
སྐུར་ཚིག་འདེབས་པ། དེ་དག་སེམས་ལ་ཚེར་མི་སློང་། བསླངས་གྱུར་བྱང་སེམས་
ཉམས་པའི་རྒྱུ། གང་ཞིག་རང་ཉིད་ཐོལ་མ་གྱུས། གལ་དང་ཆེད་མེད་སྟབས་དང་
ཞོར། དེ་ཉིད་འཆལ་པའི་ཚིག་གཏོང་བ། དེ་དག་ངག་འཆལ་རྒྱུ་རུ་སྟེ། གང་ཞིག་
དག་པའི་དགེ་སྤྱོད་ཀྱི། རྣམ་པར་དག་པའི་འདོན་མཆོད་ལ། གལ་མེད་སྨྲ་བའི་ཚིག་
གླེངས་པ། དེ་ཡང་ངག་འཆལ་རྒྱུ་རུ་གཏོགས། གང་ཞིག་བཀའ་ལུང་འཆད་ཉན་ལ།
དེ་ཉིད་རང་གཞུང་བསྲང་བ་སྟེ། དེ་ལ་མ་གཏོགས་མཆིད་གླེངས་པ། དེ་ཡང་ངག་
འཆལ་རྒྱུ་རུ་གཏོགས། གང་ཞིག་བསླབ་པ་གསུམ་ལྡན་གྱི། འཆད་རྩོད་རྩོམ་ལས་མ་
གྱུར་པས། འཇིག་རྟེན་འབྲེལ་དང་མཆིད་གླེངས་པ། དེ་ཡང་ངག་འཆལ་རྒྱུ་རུ་
གཏོགས། གང་ཞིག་དག་པའི་དཀའ་ཐུབ་སྡེས། དོན་དམ་བདེན་པར་སྨྲ་བ་ལ། ཀུན་
རྫོབ་མཚན་མའི་ཚིག་རྩོད་པ། དེ་ཡང་ངག་འཆལ་རྒྱུ་རུ་གཏོགས། གང་ཞིག་འགྲོ་བ་
འདུལ་དོན་དུ། དཔེ་དོན་མཚོན་པའི་འདྲ་ཚིག་ལ། དེ་ཉིད་འཕྱ་དང་བཞད་བྱ་བ།
362



མདོ་སྡེ། །
བོན་འཁོར་ཚིག་བཞིའི་མདོ།
དེ་ཡང་ངག་འཆལ་པ་རུ་འགྲོ། གང་ཞིག་གྱེར་ཟློས་སྔགས་ཚིག་ལ། སྐབས་དང་
མཚམས་ལ་མ་སྦྱོར་བར། རང་བཞིན་ཚིག་དང་བསྲེས་འཆོལ་བ། དེ་ཡང་ངག་
འཆལ་པ་རུ་གཏོགས། གང་ཞིག་སྡོམ་ལྡན་ཁྲིམས་ནོད་པས། ཚིག་རྩུབ་ངག་འཆལ་
ཕྲ་མ་དབྱེན། རྫུན་གྱུར་ཚིག་སོགས་མ་སྤངས་བླངས། དེ་ནི་ཤིན་ཏུ་ཉམས་པའི་རྒྱུ།
གང་ཞིག་དེ་ལ་བཟློག་འགྱུར་ཚིག །ཚིག་ནི་གྲངས་དང་ལྡན་འགྱུར་བ། རབ་ཏུ་
བདེན་པར་སྨྲ་བར་བྱེད། ཤིན་ཏུ་བདེན་པ་དོན་ཡོད་འཐོབ། དྲང་པོ་དྲང་བཞིན་
ཀུན་ནས་བདེ། ཕལ་པར་གྱུར་ཀྱང་ཆེན་པོར་མཐོ། ལྷག་པར་དྲང་སྲོང་བདེན་པར་
སྨྲ། རྫུན་སྤངས་སྡོམ་པའི་ཡང་རྩེར་ཕུད། བྱང་སེམས་དཔེ་མེད་དཔེ་ཡིས་མཚོན།
མཚན་མེད་ནམ་མཁའ་ཡངས་པ་ལ། ས་ཆུ་མེ་རླུང་དོག་མི་འཆའ། ནམ་མཁའི་ཀློང་
དུ་འབྱུང་བཞི་སྟོར། དེ་བཞིན་བྱང་སེམས་ཡངས་པ་ལ། ཀུན་ཁྱབ་གཞི་སྟེ་ཀུན་
ཡངས་པ། དོག་མེད་རྒྱལ་པོ་མཐའ་ཡས་སྟོན། བྱང་སེམས་བར་སྣང་ཡངས་པར་
གྲོལ། བསྐྱེད་བྱེད་རྒྱལ་པོ་ས་གཞི་ལ། སྣང་ཞིང་སྲིད་པ་གཞི་གྱུར་མཆོག །སྣ་ཚོགས་
གང་དག་སྤང་བླང་བ། དེ་ཞིག་ཉིད་ལ་གྲུབ་པ་མེད། དེ་བཞིན་བྱང་ཆུབ་སེམས་ཉིད་
ལ། ཐམས་ཅད་ཀུན་ཤོང་ཡངས་པ་སྟེ། ཀུན་བརྟེན་སྐྱེ་འགྲོའི་འབྱུང་སྲིད་ལ། དེ་ཉིད་
ཤོང་ཡངས་སྟོབས་ལ་འཇུག །བྱང་ཆུབ་སེམས་ལྡན་ཐུགས་ཉིད་ལ། རྣོན་པོའི་མཚོན་
ཡང་ངར་སོ་འཇིལ། གར་མདུང་ཡིན་ཡང་བསྐོར་བཟློག་བཏུབ། ཤིན་ཏུ་ཡངས་པས་
ཐམས་ཅད་འཆིང༌། གང་དག་སྒྲ་ཚིག་དུག་ཚེར་འདབ། མཚོན་ཆའི་འཁོར་ལོ་མཁའ་
ལ་འཁོར། བར་སྣང་སྟོང་པའི་ཀློང་ཡངས་ལ། གཅོད་གཏུབ་བྱེད་པར་ག་ལ་མངོན།
ཚིག་ལ་ཚེར་མའི་རྣོ་སྤང་མང་། སྐྱོན་དུ་གྱུར་པའི་གནད་མི་དམིགས། འཇམ་ལ་ཡོན་
ཏན་ཤུགས་ཀྱིས་འབྱུང༌། དེ་ཡང་བྱང་ཆུབ་སེམས་ལྡན་སྤྱོད། བག་ཡང་སྤྱོད་པ་
ཡངས་ལ་བདལ། གང་ཞིག་དོག་པར་གྱུར་པ་ཡང་། དེ་ཉིད་བདེན་པའི་ཤུགས་ཀྱིས་
363



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
བཀྲོལ། དེས་ནི་སེམས་ཅན་བདེར་འགོད་འགྱུར། ཤིན་ཏུ་གཏུམ་པར་གྱུར་པ་རྣམས།
རབ་ཏུ་དལ་བར་གྱུར་པ་ཡིས། དེ་ཉིད་གདུག་པའི་ངར་སོ་འཇིལ། བྱང་སེམས་རྒྱལ་
པོས་རླུང་ཡང་འཛིན། གཞན་ཡང་བྱང་ཆུབ་བསླབ་པ་ལ། གཅམ་དང་གཅམ་བུ་
སྤང་བར་བྱ། གཅོལ་དང་འཆོལ་ཚིག་དབྱེ་བར་བྱ། བདེན་དང་དྲང་པོ་དོན་པར་བྱ།
གཞན་ཡང་བྱང་ཆུབ་བསླབ་པ་ལ། ཚུལ་དང་ཚུལ་ཁྲིམས་ལྡན་པར་བྱ། ན་བཟའ་
གོས་དྲུག་སྒེག་པར་བྱ། གཙང་མའི་རྫས་ཆ་བླང་བར་བྱ། གཞན་ཡང་བྱང་ཆུབ་
བསླབ་པ་ལ། མང་པའི་འདུ་འཛི་སྤང་བར་བྱ། གཅིག་པུར་དཀའ་བ་ཐུབ་པར་བྱ།
བསླབ་བྱ་མཐའ་རུ་རྫོགས་པར་བྱ། གཞན་ཡང་བྱང་ཆུབ་བསླབ་པ་ལ། གཡེང་སྐྱོང་
ལེ་ལོ་སྤང་བར་བྱ། ཡང་དག་བརྩོན་པ་ལྡན་པར་བྱ། འགྲུས་པ་མཐའ་རུ་ཕྱིན་པར་བྱ།
གཞན་ཡང་བྱང་ཆུབ་བསླབ་པ་ལ། གྲོང་དང་གྲོང་ཁྱེར་སྤང་བར་བྱ། ཚོང་དུས་
འདུན་ས་སྤང་བར་བྱ། དགེ་འདུན་རྒྱ་མཚོ་བསྟེན་པར་བྱ། གཞན་ཡང་བྱང་ཆུབ་
བསླབ་པ་ལ། མ་རིག་གཏི་མུག་སྤང་བར་བྱ། རིག་པའི་ཡེ་ཤེས་བསྐྱེད་པར་བྱ། ལྷན་
ཅིག་སྐྱེས་སྦྱོར་བསྟེན་པར་བྱ། གཞན་ཡང་བྱང་ཆུབ་བསླབ་པ་ལ། འགྲོ་ལ་མ་ལྟར་
བྱམས་པར་བྱ། གང་ལ་བརྩེ་ཞིང་གདུང་བར་བྱ། འགྲོ་ཀུན་དགའ་ཞིང་མགུ་བར་བྱ།
གཞན་ཡང་བྱང་ཆུབ་བསླབ་པ་ལ། རང་བས་གཞན་དོན་གཙོར་བྱེད་ཅིང༌། འགྲོ་
ཀུན་ཇི་སྲིད་གནས་བར་དུ། དེ་སྲིད་ཐུགས་རྗེའི་ངང་བསྲིང་ནས། འགྲོ་ལ་ཕན་
ཐོགས་རིམ་པ་ཡིས། སྐྱོ་ངས་མེད་པར་དོན་བྱེད་ཅིང་། འགྲོ་ཀུན་དབྱིངས་སུ་གཞོལ་
བ་ཡི། སྨོན་འཇུག་བྱང་ཆུབ་གཞི་ལྡན་ནས། ཐབས་དང་ཐུགས་རྗེ་ཟུང་འབྲེལ་གྱིས།
འགྲོ་བའི་དོན་ལ་རྣམས་དགོངས་ཤིང༌། མཁྱེན་དང་བརྩེ་བའི་ཐུགས་མངའ་བ།
བསླབ་པ་ཆེན་པོ་ཡིན་པར་བཤད། ཡིད་ཀྱི་ཁྱེའུ་ཆུང་རྫུ་འཕྲུལ་ལྡན། བྱམས་པའི་བློ་
མྱུར་ཤེས་རབ་ལྡན། བླ་མེད་ཐེག་ཆེན་འདུལ་ཁྲིམས་བོན། ཚིག་བཞི་བོན་གྱི་འཁོར་ལོ་
364



མདོ་སྡེ།
བོན་འཁོར་ཚིག་བཞིའི་མདོ།
དང༌། བྱང་ཆུབ་སེམས་ཀྱི་བསླབ་པའི་དོན། ཚིགས་སུ་བཅད་པའི་ཚིག་དང་དོན།
མ་བརྗེད་ཐུགས་ཀྱི་དཀྱིལ་དུ་ཞོག །མི་བསྙེལ་འགྲོ་ལ་སྨིན་པར་མཛོད། ཅེས་གསུངས་
ནས། ཚིག་བཞི་བོན་གྱི་འཁོར་ལོ་དང་། བྱང་ཆུབ་སེམས་ཀྱི་བསླབ་པ་རྣམས་རྫོགས་
པར་གཏན་ལ་ཕབ་ནས་བཤད་པར་མཛད་དེ། ལོ་གཅིག་བོན་གྱི་འཁོར་ལོ་བསྐོར་
བས། འཁོར་རྣམས་ཤེས་པའི་རྒྱུད་བྱང་ཞིང་། ཤེས་རབ་ཀྱི་ཚད་དུ་སླེབས་ནས་
ཐམས་ཅད་དགའ་བ་དང་མགུ་བར་གྱུར་ཏེ། སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་
ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། འཁོར་སྡེ་བཞི་ཡ་བརྒྱད་དང་།
ལྷ་དང་། མི་དང་། བདུད་དང༌། སྲིན་པོ་མུ་སྟེགས་ལ་སོགས་འཁོར་རྣམ་པ་གསུམ་
དང་བཅས་པའི་འཇིག་རྟེན་ཀུན་གྱིས་སྟོན་པས་གསུངས་པ་ལ་མངོན་པར་བསྟོད་དོ། །
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
སྟོན་པས་བོན་གྱི་འཁོར་ལོ་ཚིག་བཞི་བསྟན་པའི་ལེའུ་སྟེ་ལྔ་བཅུ་རྩ་གསུམ་པའོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས། །
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
365



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་དུས་ཁྲིམས་
གཙང་མའི་མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ལ་ཁྲི་དཀར་ཡོངས་དག་སྨར། གང་ཟག་
མི་ཡི་སྐད་དུ་ན། སྟོན་པ་གཤེན་རབ་ཀྱིས་དགེ་སྤྱོད་རྣམ་པར་དག་པ་དུས་ཁྲིམས་
གཙང་མའི་བོན་བསྟན་པའི་མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་
འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས་
འགྲོ་བ་སེམས་ཅན་གྱི་དོན་ལ་དགོངས་ནས། མཛད་པ་བཅུ་གཉིས་ཀྱི་དོན་མཐར་
ཕྱིན་པར་མཛད་དེ། དེ་ཡང་དགུང་ལོ་སུམ་ཅུ་སོ་གཅིག་གི་དུས་སུ། འདུལ་བ་ཁྲིམས་
ཀྱི་མཛད་པའི་དུས་ལ་བབ་ནས། གསས་མཁར་ཁྲི་སྨོན་རྒྱལ་བཞད་ཀྱི་སྒོ་རུ་བྱོན་ནས།
སྐྱེ་རྒ་ན་འཆིའི་ཆུ་བོ་བཞི་ལ་གཟིགས་ཏེ། སེམས་ཅན་ཉོན་མོངས་པ་རྣམས། སྡུག་
བསྔལ་འཁོར་བའི་ཆུ་བོ་བཞི་ལ་བསྒྲལ་བ་དང་། སྔོན་གྱི་སྟོན་པ་བདེ་བར་གཤེགས་
པ་རྣམས་ཀྱི་མཛད་པའི་སྲོལ་འཛིན་པ་དང་། ད་ལྟའི་གང་ཟག་ལམ་ལ་ཞུགས་པ་
རྣམས། གཡུང་དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་ཅིང་། འགྲོ་དྲུག་གི་དང་
བ་འདྲེན་པ་དང་། མ་འོངས་པའི་ཕྱི་རབས་ཀྱི་གང་ཟག་རྣམས་ལ། སེམས་ཅན་
366



མདོ་སྡེ།
དུས་ཁྲིམས་གཙང་མའི་མདོ། །
བཀྲིད་དྲང་གི་དོན་དུ་དཔེ་དང་ཐབས་སུ་བསྟན་པའི་ཕྱིར། མི་མཇེད་འཇིག་རྟེན་
ཞིང་ཁམས་དབུ་མའི། ལྷོ་འཛམ་བུའི་གླིང་གི་དམིག །སྟག་གཟིག་ཁྲོམ་པའི་གླིང་
ཆེན། སྟག་གཟིག་ནོར་གྱི་བང་མཛོད། རྒྱལ་རིགས་དམུའི་རྒྱལ་ས་ཆེན་པོ་ན། བཙུན་
མོ་སྲས་དང་འཁོར་དང་ལོངས་སྤྱོད་དཔག་ཏུ་མེད་པ་སྤངས་ནས། ཕྱི་རོལ་གྱི་སྣང་
བ་ཐམས་ཅད་ལ། བདེན་འཛིན་གྱི་དངོས་པོ་མ་གྲུབ་པར་གཟིགས་ཏེ། སྒྱུ་མ་ལྟ་བུའི་
ཏིང་ངེ་འཛིན་ལ་མངོན་པར་བཞེངས་ནས། རྒྱལ་ས་ཆེན་པོ་དེ་དག་ཏུ། བཙུན་མོ་
སྲས་དང་བློན་དང་། དེད་དཔོན་དང་། འཁོར་བ་དང་། རྒྱལ་ཕྲན་སུམ་བརྒྱ་དྲུག་
ཅུའི་ཚོགས་དང་བཅས་པ་རྣམས་ཀྱིས་བཤོལ་ཀྱང་མ་ཐུབ་པར། འོག་མེན་གྱི་གནས་
སུ་གཤེགས་ཏེ། སྔོན་གྱི་སྟོན་པ་རྣམས་རབ་ཏུ་བྱུང་བའི་ས། དྲི་མ་མེད་པ་རྒྱལ་བའི་
ཞིང་ཁམས། མཆོད་རྟེན་རྣམ་དག་གི་མདུན་དྲུང་དུ། དྲང་སྲོང་ལེགས་ལྡན་རྒྱལ་
བ་དང་། མཁན་སློབ་དཔང་པོར་མཛད་ནས་རབ་ཏུ་བྱུང་སྟེ། ཕྱིའི་ཚུལ་སུམ་བརྒྱ་
དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་བཅུ་ཟུང་དུ་འབྲེལ་པར་མཛད་ནས། ཕྱི་
རབས་ཀྱི་གང་ཟག་རྣམས་ལ་དཔེར་བསྟན་པ་དང་། བདུད་དང་སྲིན་པོ་མུ་སྟེགས་
ལ་སོགས་པའི་ལོག་པར་ལྟ་བའི་སེམས་ཅན་ཉོན་མོངས་པ་འདུལ་དཀའ་བ་རྣམས་
འདུལ་བའི་ཕྱིར་དུ། ཆགས་པ་མེད་པའི་སྦྱིན་པ་བཏང་ཞིང་། འཆལ་བ་མེད་པའི་
ཚུལ་ཁྲིམས་བསྲུང་བ་དང་། བྱུང་ཚོར་མེད་པའི་བཟོད་པ་བསྲན་དང་བཅས་ཤིང་།
ལེ་ལོ་མེད་པའི་བརྩོན་འགྲུས་བསྐྱེད་པ་དང་། འགྱུར་ལྡོག་མེད་པའི་བསམ་གཏན་ལ་
མཉམ་པར་གནས་ཤིང་། ཕྱི་རོལ་གྱི་སྣང་བ་གང་ལ་ཡང་གཡེང་བ་མེད་པར། བྱང་
ཆུབ་ཀྱི་སེམས་རིན་པོ་ཆེ་རྩེ་གཅིག་ཏུ་དྲིལ་ནས། ཤིན་ཏུ་དཀའ་བ་ཐུབ་པ་ལོ་གསུམ་
དུ་མཛད་དོ། །དེ་ཡང་དང་པོ་སུམ་ཅུ་རྩ་གསུམ་ལྷའི་གནས་སུ་བྱོན་ནས། མེ་ཏོག་གི་
གླིང་ལ་བཞུགས་ཏེ། ལྷ་རྣམས་ལ་གབ་ཅིང་སྦ་བའི་ཚུལ་དུ། ཉིན་མོ་འདབ་ཆགས་
A
367



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བྱའི་ཆ་བྱད་དུ་བཞུགས་ཤིང་། ནུབ་མོ་མིའི་ཆ་ལུགས་སུ་བཞུགས་ནས། མེ་ཏོག་ཟེའུ་
འབྲུ་ཡུངས་ཀར་གྱི་འབྲུ་མ་ཙམ་རེ་དང་། གླིང་དགུ་འཁྱིལ་བ་རྒྱ་མཚོའི་ཆུ་ཐིགས་པ་
རེ་གསོལ་ནས། བྱའི་དཀའ་ཐུབ་ལོ་གཅིག་མཛད་དོ། །དེ་ནས་རྒྱལ་ཆེན་རིགས་བཞིའི་
གནས་སུ་བབས་ནས། ནགས་ཚལ་གྱི་གསེབ་ཏུ་བཞུགས་ཏེ། རྒྱ་ཆེན་རིགས་བཞིའི་
ལྷ་རྣམས་དང་། རི་བདུན་དང་རོལ་མཚོའི་ལྷ་ཀླུ་རྣམས་ལ་གབ་ཅིང་སྦ་བའི་ཚུལ་
དུ། ཉིན་མོ་ཧ་ནུ་མ་དྷ་སྤྲེའུའི་ཆ་བྱད་དུ་བཞུགས་ཤིང་། ནུབ་མོ་མིའི་ཆ་ལུགས་སུ་
བཞུགས་ནས། ཤིང་ཏོག་གི་འབྲུ་མ་རེ་དང༌། ཤིང་ལོའི་སྟེང་དུ་ཆར་པ་བབས་པའི་
ཆུ་ཐིགས་པ་རེ་གསོལ་ནས། སྤྲེའུའི་དཀའ་ཐུབ་ལོ་གཅིག་མཛད་དོ། །དེ་ནས་འཛམ་
གླིང་མིའི་ཡུལ་དུ་བབས་ཏེ། འོལ་མོ་ལུང་རིང་གི་བྱང་ནུབ། ཟད་མཚམས་མེ་ཏོག་གི་
གླིང་ལ་ཀུ་ཤའི་ཚལ་ཆེན་དུ་བཞུགས་ཏེ། མི་རྣམས་ལ་གབ་ཅིང་སྦ་བའི་ཚུལ་དུ། ཉིན་
མོ་ཤང་ཤང་གི་ཆ་བྱད་དུ་བཞུགས་ཤིང་། ནུབ་མོ་མིའི་ཆ་ལུགས་སུ་བཞུགས་ནས། རྩྭ་
ཨུ་མེར་གྱི་མཆོག་མ་རེ་དང༌། འབྲས་ས་ལུ་ཉག་མ་རེ་དང་། ཆུ་སེང་གྷའི་ཐིགས་པ་རེ་
གསོལ་ནས། མིའི་དཀའ་ཐུབ་ལོ་གཅིག་མཛད་དོ། ། །
དེ་ལྟར་དཀའ་ཐུབ་ལོ་གསུམ་མཛད་པ་ཡིས། སྤྲུལ་པའི་སྐུ་ལ་སྦྱོངས་ཐོབ་མི་
འཚལ་ཏེ། སེམས་ཅན་ཉོན་མོངས་གདུལ་དཀའ་འདུལ་བའི་ཕྱིར། བླ་མེད་བསྲུང་
བཅས་སྡོམ་པ་མངོན་རྫོགས་ཤིང་། བསླབ་གསུམ་རྣམ་དག་ཡོན་ཏན་མཐར་ཕྱིན་ཏེ།
སྤངས་བའི་ལམ་ལ་ཐོབ་པའི་འབྲས་སྨིན་ནས། སྔོན་བཏང་རྒྱུ་ལས་ཕྱིས་འབྱུང་སངས་
རྒྱས་གྲུབ། ཞེ་སྡང་སྤངས་པས་བྱམས་པ་ཆེན་པོ་ཐོབ། ཞེ་སྡང་མི་སྐྱེ་བྱམས་པར་མ་
ལེར་ལྡན། འདོད་ཆགས་སྤངས་པས་སྦྱིན་པ་ཆེན་པོ་ཐོབ། འདོད་ཆགས་མི་རྒྱུ་ཀུན་
གཞིའི་བག་ལ་ཞ། གཏི་མུག་སྤངས་པས་ཡེ་ཤེས་ཆེན་པོ་ཐོབ། གཏི་མུག་མ་རྨོངས་
གཅིག་པུ་དོན་ལ་གསལ། ང་རྒྱལ་སྤངས་པས་ཞི་བ་ཆེན་པོ་ཐོབ། རང་ཆེ་གྱོང་ཁེངས་
368



མདོ་སྡེ།
དུས་ཁྲིམས་གཙང་མའི་མདོ།
དྲེགས་པའི་སྐུ་མཁར་ཞིག །ཕྲག་དོག་སྤངས་པས་ཡངས་པ་ཆེན་པོ་ཐོབ། ཕྲག་དོག་
རུ་ང་རྩོད་པའི་དམུ་རྫོང་ཆོམས། རང་རྒྱུད་བཏུལ་བས་གཞན་རྒྱུད་དྲེགས་པ་ཐུལ།
བདུད་དང་སྲིན་པོ་མུ་སྟེགས་འཁོར་དུ་གྱུར། རང་དག་ཙམ་ན་ཀུན་ཀ་རྣམ་པར་
དག །ཡང་དག་སེམས་ཅན་ཐར་པའི་ལམ་ལ་ཚུད། རང་ཞི་ཙམ་ན་བདུད་ཀྱང་རང་
སར་ཞི། མ་ལྡན་མི་ལྡན་གང་དང་གནོད་འགལ་མེད། རང་ཁྲིམས་སྡོམ་པས་གཞན་
ཁྲིམས་ཤུལ་དུ་ཚུད། ཐམས་ཅད་དགེ་བའི་ལས་ལ་ཤ་སྟག་གྱུར། སྐུ་མདོག་མི་འགྱུར་
བཙོ་མ་གསེར་གྱི་མདོག །ཕྱི་ནང་སྒྲིབ་མེད་ནང་གི་དོན་སྣོད་གསལ། ལྷ་མི་ཀུན་
གྱིས་མཆོད་འོས་བཀུར་པའི་ཞིང་། ལྷག་པར་ལོག་པའི་ཚོགས་རྣམས་སྐྱི་ཤ་གཟིངས།
མི་རྟག་དཔེར་བསྟན་རྟག་ལྟ་ཟིལ་གྱིས་གནན། སྒྱུ་མ་ལྟ་བུའི་ཏིང་འཛིན་ཚད་དུ་
སྐྱོལ། མཐར་ཕྱིན་བསླབ་རྫོགས་ཡོན་ཏན་མཁའ་ལ་རྫོགས། ཀློང་དུ་སེམས་ཅན་དོན་
དགོངས་བསམ་པ་གྲུབ། འདུལ་བ་ཁྲིམས་ཀྱི་མཛད་པ་མཐར་ཕྱིན་ཕྱིར། བདག་དོན་
གྲུབ་ནས་གཞན་དོན་སྤྲོས་ཚུལ་དུ། རི་བོ་ཆེན་པོ་གསེར་ལྡན་གྱི་རྩ་བ། ཆུ་གྱིམ་ཤང་
ནག་པོའི་འགྲམ། ཤིང་ཨ་བ་ནེ་རྫོང་གི་ཚལ། འདམ་བུ་མེ་ཏོག་གི་གླིང་ལ་བཞུགས་
ཏེ། དེ་ཡང་འཁོར་གྱི་དམ་པ་མཛད་པ་དེ་དག་གི་འཁོར་དང་པོ་རུ་གྱུར་པའི་བདུད་
དང་སྲིན་པོ་མུ་སྟེགས་དང་། གཞན་ཡང་སྟེང་གི་ལྷ་དང༌། འོག་གི་ཀླུ་དང་། བར་གྱི་
མི་དང་། སྡེ་བཞི་ཡ་བརྒྱད་དང་། ལྟོ་འཕྱེ་དང༌། གྲུལ་བུམ་དང་། མིའམ་ཅི་དང་།
ཕྱི་འཁོར་དང་། ནང་འཁོར་དང༌། བར་འཁོར་བསམ་གྱིས་མི་ཁྱབ་པ་དང་ཐབས་
ཅིག་ཏུ་བཞུགས་ཏེ། དེ་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། འ་ཞ་གསང་བ་མདོ་སྡུད་དང་། ཡིད་ཀྱི་ཁྱེའུ་ཆུང་དང་། རྨ་ལོ་གཙུག་ཕུད་
དང༌། གཡུ་ལོ་ཟུར་ཕུད་དང་། གཏོ་བུ་འབུམ་སྲས་དང༌། དཔྱད་བུ་ཁྲི་ཤེས་དང་།
ལུང་འདྲེན་གསལ་བ་དང་། རྒྱུད་འདྲེན་སྒྲོན་མ་དང་། མུ་ཆོ་ལྡེམ་དྲུག་དང་། འོལ་
369



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དྲུག་ཐང་པོ་དང་། ཀོང་ཚ་འཕྲུལ་སྒྱུར་དང༌། ཀོང་ཚ་དབང་ལྡན་དང་། ཚངས་པ་
གཙུག་ཕུད་དང་། སྤང་ལ་གནམ་གཤེན་དང་། བདེ་བ་དོན་རྒྱས་དང༌། བདེ་རྒྱས་
ཐིག་ལེ་དང་། བདུད་རྩི་གྲུབ་པ་དང་། བདུད་རྩི་མཉམ་སྦྱོར་དང་། གསལ་བ་རྣམ་
དག་དང་། ཡེ་ཤེས་ཉི་མ་དང་། དགའ་བ་བདེ་སྟོན་དང༌། ཁྲི་འབར་དོན་རྒྱས་དང་།
དེ་ལ་སོགས་གཡུང་དྲུང་སེམས་དཔའ་ཁྲི་དྲུག་སྟོང་དང་ཐབས་ཅིག་ཏུ་བཞུགས་སོ། །
གཞན་ཡང་འཁོར་གྱི་དང་པོ་རུ་གྱུར་པ། བཙུན་པ་ཁྱབ་པ་དང་། ལྷའི་དབང་པོ་བརྒྱ་
བྱིན་དང་། ལྷ་ཆེན་ཚངས་པ་དང༌། མ་ཧཱ་དེ་བ་དང་། རྒྱལ་ཆེན་སྡེ་བཞི་དང༌། ཉེ་
དབང་གི་རྒྱལ་པོ་བཅུ་དྲུག་དང་། ཀླུའི་རྒྱལ་པོ་དགའ་བོ་དང་འཇོག་པོ་དང་། གཙུག་
ན་རིན་ཆེན་དང་། ས་བདག་གི་རྒྱལ་པོ་ཁྱབ་པ་དབང་ཆེན་དང་། ལྷ་མོ་བརྟན་མ་
དང་། གཉན་རྗེ་སྤར་བ་དུང་མགོ་དང་། མིའི་རྒྱལ་པོ་འཁོར་ལོ་དབང་སྒྱུར་དང༌།
དེ་ལ་སོགས་པས་མངའ་དབང་གི་རྒྱལ་པོ་རྣམས་དང་ཐབས་ཅིག་ཏུ་བཞུགས་སོ། ། །
དེ་ནས་འཁོར་རྣམས་ཀྱིས་སྟོན་པ་ལ། བླ་ན་མེད་པའི་མཆོད་པ་ཡོངས་སུ་གཏོང་
བ་ནམ་མཁའི་སྤྲིན་ཞེས་བྱ་བ་བཤམས་ནས་མངོན་པར་ཕུལ་ཏེ། ཡང་ལ་ལས་ནི་
རྔ་བརྡུང་ངོ༌། །ལ་ལས་ནི་གཤང་དཀྲོལ་ལོ། །ལ་ལས་ནི་དུང་འབུད་དོ། །ལ་ལས་
ནི་ཅག་པར་བརྡེབས་སོ། །ལ་ལས་ནི་གླིང་བུ་འབུད་དོ། །ལ་ལས་ནི་པི་ཝང་དཀྲོལ་
ལོ། །ལ་ལས་ནི་ཏམ་བུ་ར་འབུད་དོ། །ལ་ལས་ནི་མར་མེ་འདེགས་སོ། །ལ་ལས་ནི་
མེ་ཏོག་འཛིན་ནོ། །ལ་ལས་ནི་ཞལ་ཟས་འདེགས་སོ། །ལ་ལས་ནི་སྤོས་མེ་བཏུལ་
ལོ། །ལ་ལས་ནི་གཙང་ཚན་འདེབས་སོ། །ལ་ལས་ནི་གདུགས་ཁྱེར་རོ། །ལ་ལས་ནི་
བ་དན་ཕྱིར་རོ། །ལ་ལས་ནི་རྒྱལ་མཚན་ཕྱིར་རོ། །ལ་ལས་ནི་ཕྱེ་མ་འཁྱེར་རོ། །ལ་
ལས་ནི་འཕུར་མ་བརླབས་སོ། །ལ་ལས་ནི་བླ་རེ་ཕུབ་བོ། །ལ་ལས་ནི་ཡོལ་བ་བྲེའོ། །
ལ་ལས་ནི་གཏང་རག་བཏང་ངོ༌། །ལ་ལས་ནི་མཆོད་བརྗོད་བྱེད་དོ། །ལ་ལས་ནི་
370



མདོ་སྡེ།
དུས་ཁྲིམས་གཙང་མའི་མདོ།
བསྟོད་ཚིག་བྱེད་དོ། །དེ་ལྟར་དུ་ལྷའི་རོལ་མོ་དང་། གླུ་གར་དང་། མཆོད་པའི་ཡོ་
བྱད་བསམ་གྱིས་མི་ཁྱབ་པ་ཕུལ་ལོ། །དེ་ལ་སྟོན་པ་ཡང་ཐུགས་ཤིན་ཏུ་དགྱེས་པའི་
ཚུལ་དུ་ཞལ་ནས་འཛུམ་ཕྱུང་སྟེ། དགའ་བ་དང་དགྱེས་པའི་ཚུལ་བསྟན་པས། སྐུའི་
གཟི་མདངས་དང་། ཞལ་གྱི་དཀྱིལ་འཁོར་དང་། ཕྱག་ཞབས་ཀྱི་མཐིལ་དང་བ་སྤུའི་
བུ་ག་ནས་ཀྱང༌། འོད་ཟེར་བྱེ་བ་ཁ་དོག་མདངས་དང་ལྡན་པ། སྟོང་ཕྲག་བྱེ་བ་ས་
ཡ་ཁྲི་ཕྲག་དྲུག་ཅུ་དྲུག་ཅུར་སྤྲོ་ཞིང་བཀྱེས་པས། མི་མཇེད་འཇིག་རྟེན་གྱི་ཞིང་དང༌།
སྟོང་ཁམས་ཀྱི་འཇིག་རྟེན་ཐམས་ཅད་སྣང་བ་ཆེན་པོས་ཡོངས་སུ་ཁྱབ་སྟེ། སེམས་
ཅན་ཐམས་ཅད་དགའ་བ་དང་། མོས་པའི་འདུན་པ་དང་ལྡན་ཏེ། དག་པའི་སྣང་བ་
འཆར་བར་གྱུར་ཏོ། །
དེའི་ཚེ་འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་
རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་
ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་
གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་
པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་འཁོར་རྣམས་
ཀྱི་ནང་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པ་
གཙུག་ཕུད་རང་གི་སྟན་ལས་ལངས་ནས། ཚུལ་གོས་ཕྲག་པ་ཅིག་ཏུ་གཟར་ཏེ། ལྷའི་
མེ་ཏོག་ཨུ་དུམ་ཝ་ར་ཐོགས་ནས། སྟོན་པའི་དྲུང་དུ་ཁོད་དེ་པུས་མོ་གཡས་པའི་ལྷ་ང་
ས་ལ་བཙུགས་ཤིང་། ཐལ་མོ་སྦྱར་བར་རབ་ཏུ་བཏུད་དེ་གསོལ་པ། སྟོན་པའི་སྒྲོན་
མ་འགྲོ་བའི་དཔལ་དང་མགོན། གཟི་བརྗིད་དཔལ་འབར་བཙོ་མ་གསེར་གྱི་མདོག །
ལྷ་དང་མི་ཡིས་མཆོད་འོས་བཀུར་བའི་ཞིང་། ཐམས་ཅད་མཁྱེན་པས་སྟོང་གསུམ་ཁ་
ལོ་བསྒྱུར། ཐབས་མཁས་ཐུགས་རྗེའི་བདག་ཉིད་རིན་པོ་ཆེ། མཛད་པ་བཅུ་གཉིས་
371



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
འགྲོ་བའི་དོན་དགོངས་ཕྱིར། སྐྱེ་རྒ་ན་འཆིའི་ཆུ་བོ་བཞི་ལ་གཟིགས། ཇི་སྙེད་སྒྱུ་མ་
ལྟ་བུའི་ཏིང་འཛིན་གྱིས། རྒྱལ་པོའི་སྐུ་རྐྱེན་རིན་ཆེན་རྒྱལ་སློད་དང་། བཙུན་མོ་སྲས་
དང་འཁོར་འབངས་ཀུན་སྤངས་ནས། ཐམས་ཅད་ཀུན་གྱིས་བཤོལ་ཀྱང་མ་ཐུབ་པར།
མི་ལས་གཤོག་སྐྱེས་མཁའ་ལྡིང་བྱ་རུ་སྤྲུལ། བར་སྣང་སྟོང་པར་འཕུར་ཏེ་མཁའ་ལ་
གཤེགས། འོག་མིན་གནས་སུ་གཅིག་པུར་རབ་ཏུ་བྱུང་། རྩ་གསུམ་ལྷ་ནས་རྒྱལ་ཆེན་
བཞི་ཡི་གནས། འཛམ་གླིང་སོག་ཁར་རིམ་པ་བཞིན་དུ་བབས། དག་པའི་དཀའ་ཐུབ་
དགུང་ལོ་གསུམ་ལ་མཛད། བསླབ་པ་མཐའ་རྫོགས་དོན་དང་ཡོན་ཏན་ལྡན། བདུད་
བཞིའི་དགྲ་བཅོམ་ཉོན་མོངས་ཟག་པ་ཟད། བདུད་དང་སྲིན་པོ་མུ་སྟེགས་འཁོར་
དུ་གྱུར། ཞི་བ་ཆགས་བྲལ་ལྷ་མི་ཀུན་གྱི་མགོན། སྤྲུལ་པའི་སྐུ་མཆོག་ཉིད་ལ་བདག་
འདུད་དོ། །ད་ཡང་བདག་ཅག་གནས་འདིར་ཚོགས་པ་རྣམས། གཡུང་དྲུང་སེམས་
དཔའི་སྤྱོད་ལ་འཇུག་པ་དང༌། ཕྱི་རབས་རྣམས་ལ་བསྟན་པ་རྗེས་བཞག་ཕྱིར། རྣམ་
དག་དྲི་མེད་བསྲུང་བཅས་ཉེར་ལེན་ཅིང་། དོན་དང་ཡོན་ཏན་ཕུན་སུམ་ཚོགས་པ་ཡི།
འཕྲུལ་ངག་བདེན་པའི་བོན་ཅིག་བསྟན་དུ་གསོལ། ཞེས་གསོལ་ཏོ། ། །
དེ་ལ་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་སོགས་འཁོར།
ཞུས་པའི་དོན་དེ་སྐབས་ལ་རན་གྱིས་ཕོགས། བདག་ཀྱང་སྐྱེ་བ་དང་པོ་དཔག་མེད་
ནས། བསྐལ་པ་གྲངས་མེད་གསུམ་ལ་ཚོགས་བསགས་ཤིང་། གྲངས་མེད་གསུམ་
ལ་སྒྲིབ་པ་སྦྱངས་པའི་མཐུས། སྟོན་པའི་མཐུ་ལྡན་གཅིག་གི་ཐུགས་རྗེ་ཡིས། ཚོགས་
རྫོགས་སྒྲིབ་སྦྱངས་བོན་གྱི་སྐུ་ཐོབ་སྟེ། གཟུགས་སྐུ་རྣམ་གཉིས་འགྲོ་བའི་དོན་མཛད་
ཕྱིར། མི་མཇེད་ཞིང་འདིར་འགྲོ་བའི་དོན་ལ་འོངས། རྒྱལ་རིགས་དྲ་མ་དམུ་ཡི་རྒྱལ་
སར་འཁྲུངས། འཁོར་དང་ལོངས་སྤྱོད་བཙུན་མོ་སྲས་དང་བཅས། སྟོང་གསུམ་
ཡོངས་ལ་མངའ་དབང་བསྒྱུར་ལགས་ཀྱང་། བརྟགས་ཤིང་དཔྱད་ན་གྲུབ་པའི་སྙིང་
372



མདོ་སྡེ།
དུས་ཁྲིམས་གཙང་མའི་མདོ།
པོ་མེད། སྐྱེ་རྒ་ན་འཆིའི་ཆུ་བོ་བཞི་ལ་གཟིགས། སྣང་སྲིད་སྒྱུ་མ་ལྟ་བུའི་ཏིང་འཛིན་
བསྒོམ། བཙུན་མོ་རྒྱལ་འཁོར་ལོངས་སྤྱོད་སྤངས་ནས་སུ། རང་ཆེ་ཉོན་མོངས་དྲེགས་
པ་གཞོམ་པ་དང་། བདུད་སྲིན་ལོག་པའི་སྣང་བ་བསྒྱུར་བ་དང་། ཕྱི་རབས་རྣམས་
ལ་དཔེར་བསྟན་བཞག་པའི་ཕྱིར། གཅིག་པུར་གཤེགས་ནས་རབ་ཏུ་བྱུང་བ་ཡིན། ཕྱི་
ཡི་ཚུལ་དང་ནང་ཁྲིམས་ཟུང་དུ་སྦྲེལ། དཀའ་ཐུབ་སྡུག་བསྲན་སྙིང་རུས་ལོ་གསུམ་
བསྐྱེད། བཟོད་པ་བསྲན་ནས་ཉོན་མོངས་ཆགས་བྲལ་ཞིང༌། བསླབ་པ་མཐར་
རྫོགས་ཡོན་ཏན་གོང་དུ་འཕེལ། ད་ལྟ་འགྲོ་བའི་སྡུག་བསྔལ་རབ་ཏུ་དགོངས། རྣམ་
དག་མཛད་པ་འགྲོ་བའི་དོན་མཛད་ཅིང་། སེམས་ཅན་ཁ་ལོ་ཐར་པར་བསྒྱུར་བར་
བསམ། དེ་ཕྱིར་ཕྱི་རབས་གང་ཟག་གཤེན་པོ་རྣམས། སྔོན་གྱི་སྟོན་པ་རྣམས་ཀྱི་སྲོལ་
འཛིན་ཅིང་། ད་ལྟའི་སྟོན་པ་བདག་གི་རྗེས་འབྲང་ན། ཉོན་མོངས་སེམས་ཅན་ཐར་
པར་དྲངས་བའི་ཕྱིར། གཡུང་དྲུང་སེམས་དཔའི་སྤྱོད་ལ་འཇུག་པ་ན། གཤེན་གྱི་དགེ་
སྤྱོད་རྣམ་པར་དག་པ་ནི། དུས་ཁྲིམས་གཙང་མའི་སྒོ་རུ་འཇུག་པར་བྱ། དུས་ཁྲིམས་
གཙང་མའི་བོན་ལ་སྤྱོད་པར་བྱ། དུས་ཁྲིམས་གཙང་མའི་བོན་ལ་འཇུག་སྤྱོད་ན།
དོན་དང་ཡོན་ཏན་བསམ་མཐའ་ཡས་པ་འཐོབ། ཅེས་བཀའ་བསྩལ་ཏོ། །
དེའི་ཚེ་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བདག་ཅག་འཁོར་གྱི་
གཡུང་དྲུང་སེམས་དཔའ་རྣམས་དང༌། ཕྱི་རབས་ཀྱི་གང་ཟག་རྣམས། སྔོན་གྱི་སྟོན་
པ་བདེ་བར་གཤེགས་པ་རྣམས་ཀྱི། བཀའ་སྲོལ་འཛིན་ཅིང་། ད་ལྟའི་སྟོན་པ་ཉིད་
ཀྱི་རྗེས་སུ་འབྲང་ཞིང་། སེམས་ཅན་ཉོན་མོངས་པ་རྣམས་ཐར་པར་དྲང་བའི་ཕྱིར་
དུ། གཡུང་དྲུང་སེམས་དཔའི་སྤྱོད་པ་ཟབ་མོ་ལ་གནས་ཤིང༌། དུས་ཁྲིམས་གཙང་
མའི་སྒོ་རུ་འཇུག་ཅིང་། དུས་ཁྲིམས་གཙང་མའི་བོན་ལ་སྤྱོད་ན། དུས་ནི་ཅི་ལྟ་བུ་
ཞིག་ཏུ་འཛིན་ཅིང་། ཁྲིམས་ནི་ཅི་ལྟ་བུ་ཞིག་བསྲུང་ལ། བོན་ནི་ཅི་ལྟ་བུ་ཞིག་ལ་སྤྱོད་
373



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ན། དོན་དང་ཡོན་ཏན་ནི་གང་ལྟ་བུའི་ཞིག་ཐོབ་པ་ལགས། ཞེས་གསོལ་ཏོ། །དེ་ལ་
སྟོན་པས་བཀའ་སྩལ་པ། ཚེ་དང་ལྡན་པ་ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། དུས་ནི་
ལོ་སྐོར་ཟླ་བ་བཅུ་གཉིས་ལ། ཞག་མ་སུམ་བརྒྱ་དྲུག་ཅུ། ཟ་མ་བདུན་བརྒྱ་ཉི་ཤུར་
བགྲང་སྟེ། དེ་ཡང་ལོ་དང་ཟླ་བ་གང་ཡང་རུང་བའི། དུས་ཚོད་དགུ་རུ་འཛིན་པ་
སྟེ། ཉ་གསུམ་དང་། གནམ་སྟོང་དང་། ཚེས་བརྒྱད་དང༌། ཉི་ཤུ་གཉིས་དང་། ཉི་
ཤུ་དགུ་དང་། ཚེས་གཅིག་དང་། བཅུ་གསུམ་དང་དགུ་རུ་ཁྲིམས་ནི་གསུམ་སྟེ། རབ་
ནི་སྟོན་པ་སངས་རྒྱས་ལྟ་བུ། བསླབ་གསུམ་ཡོངས་དག་ཏུ་བསྲུང་བ་དང་། འབྲིང་
ནི་གཡུང་དྲུང་སེམས་དཔའ་ལྟ་བུ། སྤྱོད་ལམ་རྣམ་དག་ཏུ་བསྲུང་བ་དང༌། ཐ་མ་
ཚུལ་གནས་དགེ་བསྙེན་ལྟ་བུར། དག་པ་གདན་གཅིག་ཏུ་བསྲུང་བ་དང་གསུམ་མོ།
བོན་ནི་གཉིས་ཏེ། མཚན་བཅས་ཐབས་ཀྱི་བོན་དང་། མཚན་མེད་ཤེས་རབ་ཀྱི་དོན་
བསྒོམ་པའོ། །
དོན་དང་ཡོན་ཏན་ནི། རང་གི་མཁན་སློབ་དཔང་པོའི་དྲུང་དུ། ཅི་ལྟར་དུ་
འཚམས་པའི་ཞག་དུས་དང་ཟ་མའི་དམ་བཅས་ཏེ་བསྲུང་ན། གནས་སྐབས་དུས་
ཀྱི་ཡོན་ཏན་དང༌། མཐར་ཐུག་དོན་གྱི་ཡོན་ཏན་དང་རྣམ་པ་གཉིས་སུ་བསྟན་
པའོ། །གནས་སྐབས་དུས་ཀྱི་ཡོན་ཏན་ནི། ཟླ་བ་གང་ཡང་རུང་བའི་གནམ་སྟོང་
གི་ཉིན་པར་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མུ་མེད་ཁྱབ་གདལ་ཞེས་བྱ་བ། འོག་མིན་གྱི་གནས་ནས་
འབྱོན་ཏེ། སྐྱེ་མཆེད་མུ་བཞིའི་ལྷ་རྣམས་ལ་བོན་གྱི་འཁོར་ལོ་བསྐོར་ཞིང་སེམས་ཅན་
གྱི་དོན་མཛད་དོ། །ཚེས་གཅིག་གི་ཉིན་པར་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐའ་ཡས་རྒྱལ་པོ་ཞེས་བྱ་
བ། མངོན་པར་དགའ་བའི་ཞིང་ཁམས་ནས་འབྱོན་ཏེ། འོག་མིན་གནམ་གྱི་ལྷ་རྣམས་
374



མདོ་སྡེ།
དུས་ཁྲིམས་གཙང་མའི་མདོ།
༼ད༽
ལ། བོན་གྱི་འཁོར་ལོ་བསྐོར་ཞིང་སེམས་ཅན་གྱི་དོན་མཛད་དོ། །ཚེས་བརྒྱད་ཀྱི་ཉིན་
པར། གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་དྲི་མེད་རྣམ་དག་ཅེས་བྱ་བ། དཔལ་དང་ལྡན་པའི་ཞིང་ཁམས་
ནས་འབྱོན་ཏེ། འོད་གསལ་གྱི་ལྷ་རྣམས་ལ། བོན་གྱི་འཁོར་ལོ་བསྐོར་ཞིང་སེམས་
ཅན་གྱི་དོན་མཛད་དོ། །ཚེས་བཅུ་གསུམ་གྱི་ཉིན་པར། གཤེན་རབ་མཆོག་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཙུག་ཏོར་རྣམ་
རྒྱལ་ཞེས་བྱ་བ། དགའ་ལྡན་ཞིང་ཁམས་ནས་འབྱོན་ཏེ། ཚངས་རིགས་ཀྱི་ལྷ་རྣམས་
ལ་བོན་གྱི་འཁོར་ལོ་བསྐོར་ཞིང་སེམས་ཅན་གྱི་དོན་མཛད་དོ། །ཚེས་བཅུ་བཞིའི་ཉིན་
པར། གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཡང་དག་འདུལ་བ་ཞེས་བྱ་བ། རྣམ་པར་དག་པའི་ཞིང་ཁམས་ནས་
འབྱོན་ཏེ། དགའ་ལྡན་གྱི་ལྷ་རྣམས་ལ་བོན་གྱི་འཁོར་ལོ་བསྐོར་ཞིང་སེམས་ཅན་གྱི་
དོན་མཛད་དོ། །ཚེས་བཅོ་ལྔའི་ཉིན་པར། གཤེན་རབ་མཆོག་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མེད་སྣང་བ་ཞེས་བྱ་བ། བདེ་
བ་ཅན་གྱི་ཞིང་ཁམས་ནས་འབྱོན་ཏེ། སུམ་ཅུ་རྩ་གསུམ་གྱི་ལྷ་རྣམས་ལ་བོན་གྱི་འཁོར་
ལོ་བསྐོར་ཞིང་སེམས་ཅན་གྱི་དོན་མཛད་དོ། །ཚེས་བཅུ་དྲུག་གི་ཉིན་པར། གཤེན་
རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས། དབང་བསྒྱུར་འཁོར་ལོ་ཅན་ཞེས་བྱ་བ། སྤྲོས་ལྡན་དག་པའི་ཞིང་ཁམས་ནས་
འབྱོན་ཏེ། རྒྱལ་ཆེན་རིགས་བཞིའི་ལྷ་རྣམས་བོན་གྱི་འཁོར་ལོ་བསྐོར་ཞིང་སེམས་
ཅན་གྱི་དོན་མཛད་དོ། །ཚེས་ཉི་ཤུ་གཉིས་ཀྱི་ཉིན་པར། གཤེན་རབ་མཆོག་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐའ་ཡས་གྲུབ་པ་
ཞེས་བྱ་བ། བྱམས་ལྡན་དག་པའི་ཞིང་ཁམས་ནས་འབྱོན་ཏེ། རི་རབ་ཀྱི་ཁོང་གསེང་
375



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ན། ལྷ་མིན་གྱི་རྒྱལ་པོ་སྡེ་ལྔ་ལ་བོན་གྱི་འཁོར་ལོ་བསྐོར་ཞིང་སེམས་ཅན་གྱི་དོན་
མཛད་དོ། །ཚེས་ཉི་ཤུ་དགུའི་ཉིན་པར། གཤེན་རབ་མཆོག་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས། བྱམས་པ་མཐར་རྫོགས་ཞེས་
བྱ་བ། དབང་ལྡན་དག་པའི་ཞིང་ཁམས་ནས་འབྱོན་ཏེ། རི་བདུན་རོལ་མཚོའི་ལྷ་ཀླུ་
རྣམས་ལ་བོན་གྱི་འཁོར་ལོ་བསྐོར་ཞིང་སེམས་ཅན་གྱི་དོན་མཛད་དོ། །
དེའི་དུས་སུ་དཀའ་ཐུབ་ཀྱི་འདུལ་ཁྲིམས་ཟབ་མོ་བསྲུང་ན། སེམས་ཅན་རྣམས་
གཞན་དག་ཕ་རོལ་གྱི་ཞིང་ཁམས་སུ། ལོ་གཅིག་ཚུལ་ཁྲིམས་བསྲུངས་པ་བས། མི་
མཇེད་པའི་ཞིང་འདིར་ཞག་གཅིག་བསྲུངས་པས་བསོད་ནམས་ཆེའོ། །དེ་ཡང་གནམ་
སྟོང་གི་དུས་སུ་ཐུབ་པར་བསྲུང་ན། སེམས་ཅན་རྣམས་ཚེ་གཅིག་ལྟ་བ་ལོག་པའི་
སྒྲིབ་པ་བྱང་བར་འགྱུར་རོ། །དེ་བཞིན་དུ་ཚེས་གཅིག་ལ་ཐུབ་པར་བསྲུང་ན། སེམས་
ཅན་རྣམས་ཚེ་གཅིག་ལ་སེར་སྣ་དང་འཇུང་གེགས་བྱས་པའི་སྒྲིབ་པ་བྱང་བར་འགྱུར་
རོ། །ཚེས་བརྒྱད་ལ་ཐུབ་པར་བསྲུང་ན། སེམས་ཅན་རྣམས་ཚེ་གཅིག་ལ་ཚུལ་ཁྲིམས་
འཆལ་པའི་སྒྲིབ་པ་བྱང་བར་འགྱུར་རོ། །ཚེས་བཅུ་གསུམ་ལ་ཐུབ་པར་བསྲུང་ན།
སེམས་ཅན་རྣམས་ཚེ་གཅིག་ལ་གཤེན་རབ་ཀྱི་དཀོར་ལ་འབགས་པའི་སྒྲིབ་པ་བྱང་
བར་འགྱུར་རོ། །ཚེས་བཅུ་བཞི་ལ་ཐུབ་པར་བསྲུང་ན། སེམས་ཅན་རྣམས་ཚེ་གཅིག་
ལ་མ་བྱིན་པ་བླངས་པའི་སྒྲིབ་པ་བྱང་བར་འགྱུར་རོ། །ཚེས་བཅོ་ལྔ་ལ་ཐུབ་པར་
བསྲུང་ན། སེམས་ཅན་རྣམས་ཚེ་གཅིག་ལ་མཚམས་མེད་པ་ལྔ་ལ་འབགས་པའི་སྒྲིབ་
པ་བྱང་བར་འགྱུར་རོ། །ཚེས་བཅུ་དྲུག་ལ་ཐུབ་པར་བསྲུང་ན། སེམས་ཅན་རྣམས་ཚེ་
གཅིག་ལ་འདོད་པ་ལོག་པར་གཡེམས་པའི་སྒྲིབ་པ་བྱང་བར་འགྱུར་རོ། །ཚེས་ཉི་ཤུ་
གཉིས་ལ་ཐུབ་པར་བསྲུང་ན། སེམས་ཅན་རྣམས་ཚེ་གཅིག་ལ་སྲོག་བཅད་པའི་སྒྲིབ་
པ་བྱང་བར་འགྱུར་རོ། །ཚེས་ཉི་ཤུ་དགུ་ལ་ཐུབ་པར་བསྲུང་ན། སེམས་ཅན་རྣམས་ཚེ་
376



མདོ་སྡེ།
དུས་ཁྲིམས་གཙང་མའི་མདོ།
གཅིག་རྩ་བའི་བླ་མ་དང་མཆེད་དང་ལྕམ་དྲལ་ལ་དམ་ཚིག་ཉམས་པའི་སྒྲིབ་པ་བྱང་
བར་འགྱུར་རོ། །དེ་ནི་གནས་སྐབས་དུས་ཀྱི་ཡོན་ཏན་བསྟན་པའོ། །
གསུམ་པ་མཐར་ཐུག་དོན་གྱི་ཡོན་ཏན་བསྟན་པ་ནི། སེམས་ཅན་རྣམས་དུས་ཀྱི་
ཐ་མ་མར་འགྲིབ་ཏུ་གྱུར་ནས། ནད་མུག་མཚོན་གསུམ་གྱི་བསྐལ་པ་འབྱུང་བའི་དུས་
སུ། ད་ལྟ་དུས་ཁྲིམས་གཙང་མའི་སྡོམ་པ་འདི། ཐ་མ་དག་པ་གདན་གཅིག་ཏུ་ཐུབ་
ན། ནད་ཀྱི་བསྐལ་པ་ལས་ཐར་བར་འགྱུར་ཏེ་ཕྲ་མོ་ཀོར་ཙེ་རིམས་ཀྱི་ནད་དང་། སྤྱི་
ཁྱབ་ཆེན་པོ་ཡམས་ཀྱི་ནད་དང་། སྡུད་བྱེད་ཆེན་པོ་ཟས་ལས་དུག་ཏུ་གྱུར་པའི་ནད་
དང༌། ནད་ཀྱི་བསྐལ་པ་ཆེན་པོ་གསུམ་ལས་ཐར་ནས། ནུབ་ཕྱོགས་བདེ་བ་ཅན་གྱི་
ཞིང་ཁམས། དྲི་ཞིམ་སྤོས་ཀྱིས་བརྒྱན་པ་ཞེས་བྱ་བར། སངས་རྒྱས་སྨན་གྱི་ལྷ་དྲི་ཞིམ་
སྤོས་ཀྱི་གླང་པོ་ཞེས་པའི་དྲུང་དུ་སྐྱེས་ནས། སེམས་ཅན་ཉོན་མོངས་པ་རྣམས་ལ་སྨན་
ཀྱི་སྦྱིན་པ་གཏང་བར་འགྱུར་རོ། །འབྲིང་པོ་སྤྱོད་ལམ་རྣམ་དག་ཏུ་ཐུབ་ན། སེམས་
ཅན་རྣམས་མུ་གེའི་བསྐལ་པ་ལས་ཐར་བར་འགྱུར་ཏེ། ཆ་ཕྲ་ལས་ཀྱི་མུ་གེ་དང་། སྤྱི་
ཁྱབ་དུས་ཀྱི་མུ་གེ་དང་། དམར་ནག་ཆེན་པོའི་མུ་གེ་དང་། མུ་གེའི་བསྐལ་པ་ཆེན་
པོ་གསུམ་ལས་ཐར་ནས། ལྷོ་ཕྱོགས་དཔལ་དང་ལྡན་པའི་ཞིང་ཁམས། འདོད་ཡོན་
ཕུན་སུམ་ཚོགས་པ་ཞེས་བྱ་བར། སངས་རྒྱས་དགོས་འདོད་འབྱུང་བ་ཡིད་བཞིན་ནོར་
བུ་ཞེས་བྱ་བའི་དྲུང་དུ་སྐྱེས་ནས་སེམས་ཅན་ཉོན་མོངས་པ་རྣམས་ལ། ཟས་ཀྱི་སྦྱིན་
པ་གཏང་བར་འགྱུར་རོ། །རབ་ནི་བསླབ་གསུམ་ཡོངས་དག་ཏུ་ཐུབ་ན། སེམས་ཅན་
རྣམས་མཚོན་གྱི་བསྐལ་པ་ལས་ཐར་པར་འགྱུར་ཏེ། ཕྲ་མོ་ཕ་རོལ་གྱི་མཚོན་དང༌།
བསྐལ་པ་ཆར་འབེབས་ཀྱི་མཚོན་དང༌། རེག་པ་ཟང་ཐལ་གྱི་མཚོན་དང་། མཚན་
གྱི་བསྐལ་པ་ཆེན་པོ་གསུམ་ལས་ཐར་ནས། ཤར་ཕྱོགས་མངོན་པར་དགའ་བའི་ཞིང་
ཁམས། ཡོངས་ལ་གདལ་པ་ཞེས་བྱ་བར། སངས་རྒྱས་བྱམས་ལྡན་དཔལ་གྱི་འཁོར་
377



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ལོ་ཞེས་བྱ་བའི་དྲུང་དུ་སྐྱེས་ནས། སེམས་ཅན་ཉོན་མོངས་པ་རྣམས་ལ། སྐྱབས་དང་
གསོས་ཀྱི་སྦྱིན་པ་གཏང་བར་འགྱུར་རོ། །དེ་ནི་མཐར་ཐུག་དོན་གྱི་ཡོན་ཏན་བསྟན་
པའོ། །གཞན་ཡང་དུས་ཁྱད་པར་ཅན་དེ་དག་གི་དུས་སུ། ལྷ་རྣམས་ཀྱིས་གླིང་བཞིའི་
མི་རྣམས་ལ། དགེ་སྡིག་གི་ལས་ཅི་སྤྱད་ཀྱི་ལྟད་མོ་བལྟ་བར་བྱེད་དེ། ལྷའི་མིག་
རྣམ་པར་དག་པས། ལས་རྒྱུ་འབྲས་ཀྱི་མཚན་ཉིད་ཅི་སྤྱད་ཀྱི་ལྟད་མོ་ཟ་འོག་གི་བེར་
བཏིངས་པ་བཞིན་དུ་གསལ་ཏེ། གླིང་བཞིའི་མི་རྣམས་ཀྱིས་དུས་དེ་དག་ཏུ། གཡུང་
དྲུང་སེམས་དཔའི་སྤྱོད་པ་ཟབ་མོ་ལ་འཇུག་ཅིང་། བླ་ན་མེད་པ་ཕ་རོལ་ཏུ་ཕྱིན་པ་
བཅུ་ལ་མཚུངས་པར་སྤྱོད་པ་མཐོང་ནས། ལྷ་རྣམས་ཀྱིས་ཀྱང་ལེགས་པའི་བྱ་བ་སྦྱིན་
ནོ། །ཅི་ཡང་མེད་པའི་སྐྱེ་མཆེད་ཀྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་
སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་
དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་
བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་
པར་འཕེལ་ལོ། །དགེ་བའི་སྟོབས་རྒྱ་ཆེན་པོ་རུ་འགྱུར་རོ། །དེ་བཞིན་དུ་ནམ་མཁའ་
མཐའ་ཡས་སྐྱེ་མཆེད་ཀྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་
མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་
བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །
ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་དཔག་ཏུ་མེད་པར་འཕེལ་
ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་རྣམ་ཤེས་མཐའ་ཡས་སྐྱེ་
མཆེད་ཀྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་
སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །
མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་
378



མདོ་སྡེ། །
དུས་ཁྲིམས་གཙང་མའི་མདོ།
བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་
སྟོབས་རྒྱ་ཆེ་བར་འགྱུར་རོ། །དེ་བཞིན་དུ་ཡོད་མིན་མེད་མིན་སྐྱེ་མཆེད་ཀྱི་ལྷ་རྣམས་
ཀྱིས་ཀྱང༌། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས།
མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །
བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་
བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་
འགྱུར་རོ། །དེ་བཞིན་དུ་འོག་མིན་གནམ་ཀྱི་ལྷ་རྣམས་ཀྱིས་ཀྱང་། གཡུང་དྲུང་སེམས་
དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་
པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་
བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་དཔག་
ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །གྱ་ནོམ་སྣང་བའི་ལྷ་
རྣམས་དང་། ཀྱིས་ཀྱང༌། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་
པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །
མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་
བ་སྦྱིན་ནོ། །དེས་ནི་བསོད་ནམས་ཚོགས་དཔག་ཏུ་མེད་པར་འཕེལ་ལོ། །དགེ་བའི་
སྟོབས་རྒྱ་ཆེ་བར་འགྱུར་རོ། །ཤིན་ཏུ་མཐོང་བའི་ལྷ་རྣམས་དང་། ཀྱིས་ཀྱང་། གཡུང་
དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་
དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་
དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་
ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་
བཞིན་དུ་མི་གདུང་བའི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་
379



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་
བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །
ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་དཔག་ཏུ་མེད་པར་འཕེལ་
ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །མི་ཆེ་བའི་ལྷ་རྣམས་ཀྱིས་ཀྱང་། གཡུང་
དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་
དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་
དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་
ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་
བཞིན་དུ་གནས་གཙང་མའི་ལྷ་རིགས་རྣམས་ཀྱིས་ཀྱང་། གཡུང་དྲུང་སེམས་དཔའི་
སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་
དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་
བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་
པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་འབྲས་བུ་ཆེ་བའི་
ལྷ་རྣམས་དང་། ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་
པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་
བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་
ནོ། །དེས་ནི་བསོད་ནམས་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་
ཆེ་བར་འགྱུར་རོ། །བསོད་ནམས་ཆེ་བའི་ལྷ་རྣམས་དང༌། ཀྱིས་ཀྱང་། གཡུང་དྲུང་
སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །
འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །
མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་
380



མདོ་སྡེ།
དུས་ཁྲིམས་གཙང་མའི་མདོ།
༼ད༽
དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །སྤྲིན་མེད་འོད་
ཀྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་
པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །
མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་
བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་
སྟོབས་རྒྱ་ཆེ་བར་འགྱུར་རོ། །དེ་བཞིན་དུ་བསམ་གཏན་བཞི་པའི་ལྷ་རིགས་རྣམས་
ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས།
མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །
བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་
བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་
འགྱུར་རོ། །དེ་བཞིན་དུ་ཚད་མེད་དགེ་བའི་ལྷ་རྣམས་དང་། ཀྱིས་ཀྱང་། གཡུང་དྲུང་
སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །
འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །
མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་
དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དགེ་རྒྱས་ཀྱི་ལྷ་
རྣམས་དང་། ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་
པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །
མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་
བྱ་བ་སྦྱིན་ནོ། །དེས་ནི་བསོད་ནམས་ཚོགས་དཔག་ཏུ་མེད་པར་འཕེལ་ལོ། །དགེ་
བའི་སྟོབས་རྒྱ་ཆེ་བར་འགྱུར་རོ། །དགེ་ཆུང་གི་ལྷ་རྣམས་དང་། ཀྱིས་ཀྱང་། གཡུང་
དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་
381



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་
བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་
ནམས་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་
རོ། །ཆུང་དགེའི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་
དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་
བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་
དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་
པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་ཚད་མེད་
འོད་ཀྱི་ལྷ་རྣམས་དང༌། ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་
དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་
བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་
དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་དཔག་ཏུ་མེད་པར་
འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །འོད་གསལ་གྱི་ལྷ་རྣམས་དང་།
ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་
ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་
བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་
ནོ། །དེས་ནི་བསོད་ནམས་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་
རྒྱ་ཆེ་བར་འགྱུར་རོ། །འོད་ཆེན་གྱི་ལྷ་རྣམས་དང༌། ཀྱིས་ཀྱང་། གཡུང་དྲུང་སེམས་
དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །
འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །
མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཚོགས་
382



མདོ་སྡེ།
དུས་ཁྲིམས་གཙང་མའི་མདོ།
དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །འོད་ཆུང་གི་
ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་
མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་
བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་
ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་
རྒྱ་ཆེ་བར་འགྱུར་རོ། །དེ་བཞིན་དུ་བསམ་གཏན་གཉིས་པའི་ལྷ་རྣམས་ཀྱིས་ཀྱང༌།
གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་
བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་
བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་
ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །
དེ་བཞིན་དུ་ཚངས་པ་འབུམ་ཁྲིའི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་
སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་
དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་
བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་
པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་ཚངས་པ་ཀུན་
འཁོར་གྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་
སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་
དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་
བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་
བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་ཚངས་པ་མདུན་ན་འདོན་གྱི་ལྷ་རྣམས་
ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་
383



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་
དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །
དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་
བར་འགྱུར་རོ། །དེ་བཞིན་དུ་འཐབ་བྲལ་གྱི་ལྷ་རྣམས་ཀྱིས་ཀྱང་། གཡུང་དྲུང་སེམས་
དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་
པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་
བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་
ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་གཞན་
འཕྲུལ་དབང་བྱེད་ཀྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་
དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་
བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །
ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་
ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་འཕྲུལ་དགའི་ལྷ་རྣམས་ཀྱིས་
ཀྱང༌། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས།
མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །
བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་
བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་
འགྱུར་རོ། །དེ་བཞིན་དུ་མཚེ་མའི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་
སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་པར་བྱེད་
དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་
དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་
384



མདོ་སྡེ།
དུས་ཁྲིམས་གཙང་མའི་མདོ། །
༼ད༽
མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེ་བཞིན་དུ་དགའ་ལྡན་
གྱི་ལྷ་རྣམས་ཀྱིས་ཀྱང་། གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་
པར་མཐོང་ནས། མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །
མགུ་བར་བྱེད་དོ། །བསྟོད་པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་
བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་
སྟོབས་རྒྱ་ཆེ་བར་འགྱུར་རོ། །དེ་བཞིན་དུ་སུམ་ཅུ་རྩ་གསུམ་གྱི་ལྷ་རྣམས་ཀྱིས་ཀྱང་།
གཡུང་དྲུང་སེམས་དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་
བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་
པར་བྱེད་དོ། །མཆོད་བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་
ནམས་ཀྱི་ཚོགས་དཔག་ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་
རོ། །དེ་བཞིན་དུ་རྒྱལ་ཆེན་རིགས་བཞིའི་ལྷ་རྣམས་ཀྱིས་ཀྱང་། གཡུང་དྲུང་སེམས་
དཔའི་སྤྱོད་པ་ཟབ་མོ་དེ་དག་ལ་སྤྱད་པར་མཐོང་ནས། མོས་པར་བྱེད་དོ། །འདུན་
པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །བསྟོད་པར་བྱེད་དོ། །མཆོད་
བརྗོད་དུ་བྱེད་དོ། །ལེགས་པའི་བྱ་བ་སྦྱིན་ནོ། །དེས་ནི་བསོད་ནམས་ཀྱི་ཚོགས་དཔག་
ཏུ་མེད་པར་འཕེལ་ལོ། །དགེ་བའི་སྟོབས་རྒྱ་ཆེ་བར་འགྱུར་རོ། །དེའི་ཕྱིར་ན་གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །འཁོར་བ་ལ་བློ་ལྡོག་ཅིང་། ཡང་དག་ཐར་
པའི་འབྲས་བུ་བསྒྲུབ་ན། གཡུང་དྲུང་སེམས་དཔའི་སྤྱོད་པ་ཟབ་མོ་ལ་འཇུག་ཅིང་།
གཤེན་གྱི་དགེ་སྤྱོད་རྣམ་པར་དག་པ་དུས་ཁྲིམས་གཙང་མའི་བོན་སྒོ་འདི་ལ་འཇུག་
པར་བྱའོ། །སྤྱད་པར་བྱའོ། །ཕུད་དུད་དུ་བྱའོ། ནན་ཏན་དུ་བྱའོ། །ཡིད་དམ་དུ་བྱ
འོ། །ནར་མར་དུ་བྱའོ། །རྒྱུན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེ་ནས་བླ་ན་
མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །ཞེས་བཀའ་བསྩལ་
385



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ཏོ། །
༧ དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། དེ་ལྟར་དུ་དུས་ཁྲིམས་གཙང་མའི་བོན་དེ་དག་ཉམས་སུ་བླང་བ་
ལ། དོན་དང་ཡོན་ཏན་མཐའ་ཡས་པར་མཆིས་པ་ལགས་ན། བདག་ཅག་ལ་སོགས་
ཕྱི་རབས་ཀྱི་གང་ཟག་རྣམས། ཅི་ལྟར་དུ་འཇུག་ཅིང་སྤྱོད་པ་ལགས། ཞེས་གསོལ་
ཏོ། །དེ་ལ་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་ལ་སོགས་འདུས་པའི་འཁོར་
རྣམས་ཉོན། དེ་ནི་འདི་ལྟ་སྟེ། རིགས་ཀྱི་བུ་དང་རིགས་ཀྱི་བུ་མོ་དག །འཇིག་རྟེན་
འཁོར་བའི་ལས་སྤྱོད་ཐམས་ཅད་དོར་ནས། ཡང་དག་ཐར་པའི་འབྲས་བུ་བསྐྱེད་པར་
བྱེད་པ་ལ། གཡུང་དྲུང་སེམས་དཔའི་སྤྱོད་པ་ཟབ་མོ་ལ་འཇུག་པར་བྱ་སྟེ། དེ་ལ་དོན་
རྣམ་པ་གཉིས་ཏེ། དང་པོ་འཇུག་པའི་ཚུལ་དང་། གཉིས་པ་བསྲུང་བའི་ཁྲིམས་དང་
གཉིས་སོ། །དེ་ལ་དང་པོར་འཇུག་པའི་ཚུལ་ནི། སྔོན་གྱི་སྟོན་པ་བདེ་བར་གཤེགས་
པའི་ཞལ་སྐྱིན། ད་ལྟ་བསྟན་པ་རིན་པོ་ཆེའི་མངའ་བདག །མ་འོངས་འགྲོ་བ་འདུལ་
བའི་ལམ་འདྲེན། ཕྱི་ཚུལ་དང་ནང་ཁྲིམས་ཟུང་དུ་འབྲེལ་བ། མ་སྨེ་བ། མ་ཉམས་པ།
མ་འབགས་པ། དྲི་མ་མེད་པ། རྣམ་པར་དག་པ། རྨད་དུ་བྱུང་བ། དོན་མི་བསྙེལ་
བ། ཚུལ་དང་ལྡན་པ། ངང་ཞི་བ་དེ་ལྟ་བུའི། མཁན་སློབ་དཔང་པོ་རྣམས་ཀྱི་དྲུང་དུ།
བསླབ་གསུམ་གྱི་སྡོམ་པ་ནོད་པར་བྱ་སྟེ། དེ་ཡང་རྩ་བ་བཞི་དང་། ཡན་ལག་ཉི་ཤུ་རྩ་
ལྔ་དང་། ཉིང་ལག་ཉིས་བརྒྱ་ལྔ་བཅུ་པོ་དེ་ཉིད་ཐོབ་པར་བྱ་ཞིང་། དཔང་པོའི་དྲུང་
དུ་ཁས་བླངས་ནས། གཡུང་དྲུང་སེམས་དཔའི་རྗེས་སུ་འཇུག་ཅིང་། ཕྱི་ཚུལ་དང་
ནང་ཁྲིམས་ཟུང་དུ་འབྲེལ་པར་བྱའོ། ། །
༧ གཉིས་པ་བསྲུང་བའི་ཁྲིམས་ལ་ཡང་གསུམ་སྟེ། རབ་ནི་སྟོན་པ་སངས་རྒྱས་
ལྟ་བུ། བསླབ་གསུམ་ཡོངས་དག་ཏུ་བསྲུང་བ་དང་། འབྲིང་ནི་གཡུང་དྲུང་སེམས་
386



མདོ་སྡེ།
དུས་ཁྲིམས་གཙང་མའི་མདོ།
༼ད༽
དཔའ་ལྟ་བུ། སྤྱོད་ལམ་རྣམ་དག་ཏུ་བསྲུང་བ་དང་། ཐ་མ་ཚུལ་གནས་དགེ་བསྙེན་
ལྟ་བུ། དག་པ་གདན་གཅིག་ཏུ་བསྲུང་བ་དང་གསུམ་མོ། །དེ་ལས་བསྲུང་བའི་ཐབས་
དང་བསྲུང་བའི་གོ་རིམ་གཉིས་ཏེ། དང་པོ་བསྲུང་བའི་ཐབས་ལ། མཚན་བཅས་
ཐབས་ཀྱི་ཡན་ལག་དང༌། མཚན་མེད་ཤེས་རབ་ཀྱི་ཡན་ལག་གཉིས་སོ། །དེ་ཡང་
མཚན་བཅས་ཐབས་ཀྱི་ཡན་ལག་ལ། ལུས་ངག་ཡིད་གསུམ་དགེ་བ་ལ་བཀོལ་ཞིང་།
སྐད་ཅིག་ཀྱང་མི་ཡེངས་པར་ཤིན་ཏུ་བརྩོན་པར་བྱའོ། །མཚན་མེད་ཤེས་རབ་ཀྱི་ཡན་
ལག་ལ། ལུས་ངག་ཡིད་གསུམ་གདན་གཅིག་ཏུ་མཉམ་པར་བཞག་ནས། འགྲོ་དྲུག་
གི་སེམས་ཅན་ལ་སྙིང་རྗེ་དཔག་མེད་དུ་བསྒོམ་པ་ལ་དར་ཅིག་ཀྱང་མ་ཡེངས་པར་
བྱའོ། །
༧ བསྲུང་བའི་གོ་རིམ་ནི། ཁྲུས་དང་གཙང་སྦྲ་དང་། བདེ་བར་གཤེགས་པ་ལ་
མཆོད་པ་འབུལ་བ་དང་། ཁ་ཟས་ཀྱི་བྱ་བ་དང་། སྤྱོད་ལམ་གྱི་ཚུལ་དང་། དུས་ཀྱི་
ཚོད་བཟུང་བ་དང་། བསླབ་བྱའི་དམ་ཚིག་བསྲུང་བ་དང་། མཐར་ནི་དགེ་བའི་རྩ་
བ་མི་དམིགས་པར། བསྔོ་བ་དང་སྨོན་ལམ་གྱི་རྒྱས་གདབ་པའོ། །དེ་ཡང་ཐོག་མར་
ཁྲུས་དང་གཙང་སྦྲ་བྱ་བ་ནི། དུས་ཚོད་ཚེས་གྲངས་གང་ལ་བསྲུང་བའི། ནངས་པར་
སྔ་མོར་ལངས་ནས་ཚུལ་གོས་དང་ལྡན་པར་བྱས་ཏེ། རིན་པོ་ཆེའི་བུམ་པ་གཙང་མ་
རུ། ཆུ་བོ་ཆེན་པོའི་གཞུང་ནས་བཅུས་པའི་ཆུའམ། ཡང་ན་མ་དྲོས་ལུ་མ་མིག་གི་
ཆུ་དང༌། གཡའ་རི་གངས་བྲག་ལས་བབས་པའི་ཆུ། རྡུལ་དང་རྙོག་མ་མེད་པ་ལ།
གཙང་མའི་ཚན་སྤོས་དང་སྦྱར་ཏེ། ཕྱག་རྒྱ་དག་ཅིང་གཙང་མ་ཞེས་བྱ་བ། གཡོན་
པའི་ཁྱོར་བ་གྱེན་ལ་བཟེད་ཅིང་། གཡས་པའི་སྲིན་ལག་གིས་བཅུས་ཀྱིན་གཏོར་ནས།
སྔགས་བརྗོད་པ། ཨོཾ་ན་མ་ཨ་དཀར་ཏིང་ནམ། ཨུ་དུག་སང་གསལ། སལ་ལེ་སང་
ངེ་ཡེ་སྭཱཧཱ། ཞེས་པས་ཕྱི་ནང་སྣོད་བཅུད་ཀྱི་དངོས་པོ་མི་གཙང་བའི་རྫས་རྣམས་དག་
387



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
1
ག
ནས། སྣོད་བཅུད་ལྷ་དང་ལྷ་མོའི་གཞལ་ཡས་སུ་གྱུར་པར་བསམ་ལ་ཚིགས་སུ་བཅད་
དེ་གསུངས་པ། ཨོ་སྐུ་ལྔ་མཆོག་གི་རང་བཞིན་ལ། ཡེ་ཤེས་ལྔ་ཡི་འོད་ཟེར་གྱིས། ཉོན་
མོངས་དྲི་མ་དག་བྱའི་ཕྱིར། རིན་ཆེན་བུམ་པའི་བཅུད་དུ་འཁྱིལ། འདི་ནི་བྱམས་
པ་ཆེན་པོའི་ཆུ། ཞེ་སྡང་དྲི་མ་དག་གྱུར་ཅིག །འདི་ནི་སྦྱིན་པ་ཆེན་པོའི་ཆུ། འདོད་
ཆགས་དྲི་མ་དག་གྱུར་ཅིག །འདི་ནི་ཡེ་ཤེས་ཆེན་པོའི་ཆུ། གཏི་མུག་དྲི་མ་དག་གྱུར་
ཅིག །འདི་ནི་ཞི་བ་ཆེན་པོའི་ཆུ། ང་རྒྱལ་དྲི་མ་དག་གྱུར་ཅིག །འདི་ནི་ཡངས་པ་ཆེན་
པོའི་ཆུ། ཕྲག་དོག་དྲི་མ་དག་གྱུར་ཅིག །དུག་ལྔ་ཉོན་མོངས་སྒྲིབ་དག་ནས། ཡེ་ཤེས་
ལྔ་རུ་ལྷུན་རྫོགས་ཏེ། སྐུ་ལྔ་མཆོག་གི་ས་ཐོབ་ཤོག །ༀ་ན་མ་ཨ་ཀར་ཏིང་ནམ་ཨུ་དུག་
སངས་སལ་སལ་ལེ་སང་ངེ་ཡེ་སྭཱཧཱ། ཞེས་ཁྲུས་དང་གཙང་སྦྲ་དག་པར་བྱའོ། །
གཉིས་པ་བདེ་བར་གཤེགས་པ་ལ་མཆོད་པ་འབུལ་བ་ནི། ནམ་ལངས་ནས་ཉི་མ་
མ་ཤར་གྱི་བར་དུ་ཁྲུས་དང་གཙང་སྦྲ་ལ་བརྩོན་ཞིང་། ཉི་མ་རྩེ་ཤར་ནས་རི་ལུང་མ་
དྲོས་ཀྱི་བར་དུ། གཙང་མའི་ས་ལ་མནྡལ་དང་སྟེགས་བུ་བཅས་ཏེ། དེའི་སྟེང་དུ་
འབྲུའི་ཚོམ་བུ་བཀོད་ནས། ལྷ་རྫས་ལས་བྱུང་བའི་མཆོད་པ། མར་མེ་དང༌། མེ་ཏོག་
དང༌། སྤོས་མེ་དང་། ཞལ་ཟས་དང༌། དྲི་ཆབ་དང༌། གདུགས་དང་། རྒྱལ་མཚན་
དང་། བ་དན་དང་། ལྷབ་ལྷུབ་དང་། ཕྱེ་མ་དང་། འཕུར་མ་དང་། དཀར་གསུམ་
དང་། མངར་གསུམ་དང་། ལོག་ཏོག་དང་། འབྲུ་བཅུད་དང་། རྔ་གཤང་དང༌།
རོལ་མོ་དང་། དུང་གླིང་དང་། རིན་ཆེན་ནོར་བདུན་དང་། བཀྲ་ཤིས་རྫས་བརྒྱད་
དང༌། མ་ཧེ་དང་། བ་མོ་དང་། རྟ་དང་། གླང་པོ་དང་། དེ་ལ་སོགས་པའི་ལྷ་རྫས་
ཀྱི་མཆོད་པ་བསམ་གྱིས་མི་ཁྱབ་པ་བསགས་ཤིང་བཤམས་ནས། ཏིང་ངེ་འཛིན་གྱི་
བྱིན་གྱིས་བརླབས་ཤིང་དམིགས་སུ་འབུལ་ཏེ། མདུན་གྱི་ནམ་མཁའ་ལ་སེང་གེའི་ཁྲི།
ཉི་ཟླ་པདྨའི་གདན་གྱི་སྟེང་ན། སྔོན་གྱི་བསྐལ་པ་དང་པོའི་སངས་རྒྱས། མི་གནས་
388



མདོ་སྡེ།
དུས་ཁྲིམས་གཙང་མའི་མདོ།
ཡོངས་སུ་མྱ་ངན་འདས་པ་ཞེས་བྱ་བ། སྐུ་མདོག་གསེར་བཙོ་མའི་མདོག་འདྲ་བ།
དབུའི་གཙུག་ཏོར་མཐོ་ཞིང་ལྡེམ་པ། སྐུ་ཁྱིམ་སྤངས་རབ་བྱུང་གི་ཚུལ་དུ་བཞུགས་པ།
ཕྱག་གཡས་པས་ས་གནོན་དང་། གཡོན་པས་མཉམ་བཞག་གི་ཕྱག་རྒྱ་མཛད་པ།
དེའི་དབུའི་གཙུག་རུམ་དང་། ཞབས་ཀྱི་མཐིལ་རུམ་དང་། ཐུགས་ཀྱི་དང་གོང་དང་།
ཞབས་ཀྱི་དཀྱིལ་འཁོར་ནས། འོད་ཟེར་ཉི་མའི་དཀྱིལ་འཁོར་ལྟ་བུ་འཕྲོས་ནས། འགྲོ་
བ་སྨག་གི་མུན་པ་སེལ་ཞིང་། རིག་པའི་སྒྲོན་མེ་འདེགས་པ། དེའི་མཚན་ཐོས་པ་དང་
མོས་པ་དང་། འདུན་པ་ཙམ་གྱིས། སེམས་ཅན་ཉོན་མོངས་པ་རྣམས་ཀྱིས་བསྐལ་
པར་བསགས་པའི། བག་ཆགས་དང་སྒྲིབ་པ་དག་ཅིང་། སྐུ་དང་ཡེ་ཤེས་སྒྲིབ་མེད་དུ་
འཆར་བ། དེ་ལ་འཁོར་དུས་ཁྲིམས་གཙང་མའི་ལྷ་བརྒྱད་དང་། བསྐལ་པ་བཟང་
པོའི་སངས་རྒྱས་དང་། བྱང་ཆུབ་སེམས་དཔའ་བསམ་གྱིས་མི་ཁྱབ་པས་བསྐོར་ནས་
བཞུགས་པ་རུ་གསལ་གདབ་ཅིང་། དངོས་འབྱོར་ཡིད་སྤྲུལ་མཆོད་པའི་ཡོ་བྱད་
དམིགས་སུ་འབུལ་ཏེ་ཚིགས་སུ་བཅད་ནས་བརྗོད་པ། ན་མོ་བོན་ཉིད་རབ་འབྱམས་
དབྱིངས་ཀྱི་དཀྱིལ་འཁོར་ནས། དབྱིངས་ན་བཞུགས་པའི་རྒྱལ་བ་འཕགས་པའི་ཚོགས།
དཔག་ཏུ་མེད་ཅིང་མི་གནས་མྱ་ངན་འདས། རབ་འབྱམས་རྒྱ་མཚོ་ཅི་སྲིད་འགྲོ་
འདུལ་ཞིང་། དེ་སྙེད་འཁོར་བའི་སྡུག་བསྔལ་སྐྱོབ་མཛད་པའི། སྐུ་གསུམ་སངས་རྒྱས་
དུས་གསུམ་བདེ་བར་གཤེགས། ས་བཅུའི་སེམས་དཔའ་འགྲོ་འདུལ་སྤྲུལ་པ་བཅས།
འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་
དོན་སླད་དུ། སྤྲུལ་པ་ཐང་ཙམ་གནས་འདིར་གཤེགས་སུ་གསོལ། མི་མཇེད་ཞིང་
ཁམས་རྒྱལ་བའི་དཀྱིལ་འཁོར་འདིར། དཔའ་རྩལ་སྟོབས་ལྡན་སེང་གེ་བསྣོལ་པའི་ཁྲི།
ཉི་ཟླ་པདྨའི་གདན་ལ་བཞུགས་སུ་གསོལ། ལུས་ངག་ཡིད་གསུམ་གུས་པས་ཕྱག་
འཚལ་ལོ། །སྡིག་པ་མི་དགེའི་ལས་རྣམས་སོ་སོར་བཤགས། དགེ་བ་ཀུན་གྱི་རྗེས་སུ་
389



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བ་
འབྲང་བར་བགྱི། ཁྱེད་ཀྱི་ཐུགས་རྗེས་ཀུན་ཀྱང་བཟུང་དུ་གསོལ། ན་མོ་གཤེན་རབ་
མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས།
མི་གནས་ཡོངས་སུ་མྱ་ངན་ལས་འདས་པ་ལ་ཕྱག་འཚལ་ལོ། །མཚན་འདི་ལན་གཅིག་
བརྗོད་པའི་བསོད་ནམས་ཀྱིས། བདག་དང་མཐའ་ཡས་སེམས་ཅན་ཐམས་ཅད་ཀྱི་
བསྐལ་པ་བྱེ་བ་གྲངས་མེད་པའི་སྒྲིབ་པ་འབྱང་བར་མཛད་དུ་གསོལ། ན་མོ་གཤེན་
རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མུ་མེད་ཁྱབ་གདལ་ལ་ཕྱག་འཚལ་ལོ། །མཚན་འདི་ལན་གཅིག་བརྗོད་པའི་
བསོད་ནམས་ཀྱིས། བདག་དང་མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་
ལྟ་བ་ལོག་པའི་སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཐའ་ཡས་རྒྱལ་པོ་
ལ་ཕྱག་འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་
དང་མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་སེར་སྣ་འཇུངས་གེགས་བྱས་
པའི་སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མེད་རྣམ་དག་རྒྱལ་པོ་ལ་
ཕྱག་འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་ཚུལ་ཁྲིམས་འཆལ་བའི་སྒྲིབ་པ་
བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས། གཙུག་གཏོར་རྣམ་རྒྱལ་ལ་ཕྱག་
འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་གཤེན་རབ་ཀྱི་དཀོར་ལ་འབགས་
པའི་སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་གཤེགས་
390



མདོ་སྡེ། །
དུས་ཁྲིམས་གཙང་མའི་མདོ། །
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། ཡང་དག་འདུལ་བ་ལ་ཕྱག་
འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་འདོད་པ་ལོག་པར་གཡེམས་
པའི་སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མེད་སྣང་བ་ལ་ཕྱག་
འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་པའི་སེམས་ཅན་ཐམས་ཅད་ཀྱི། ཚེ་གཅིག་ལ་མཚམས་མེད་པ་ལྔ་ལ་
འབགས་པའི་སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། དབང་སྒྱུར་འཁོར་
ལོ་ལ་ཕྱག་འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་
དང་མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་མ་བྱིན་པར་བླངས་པའི་
སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས། མཐའ་ཡས་གྲུབ་པ་ལ་ཕྱག་
འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་སེམས་ཅན་གྱི་སྲོག་བཅད་པའི་
སྒྲིབ་པ་བྱང་བར་མཛད་དུ་གསོལ། ན་མོ་གཤེན་རབ་མཆོག་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས། བྱམས་པ་མཐར་རྫོགས་ལ་
ཕྱག་འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱི། ཚེ་གཅིག་ལ་བླ་མའི་ཐུགས་དང་འགལ་བ་
དང་། མཆེད་ལྕམ་ལ་དམ་ཚིག་ཉམས་པའི་སྒྲིབ་པ་བྱང་བར་མཛད་དུ་གསོལ། ན་མོ་
གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
391



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སངས་རྒྱས། བསྐལ་བཟང་འགྲོ་བ་འདྲེན་པའི་སངས་རྒྱས་སྟོང་རྩ་གཉིས་ལ་ཕྱག་
འཚལ་ལོ། །མཚན་འདི་ལན་གཅིག་བརྗོད་པའི་བསོད་ནམས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱིས། དུས་ཁྲིམས་གཙང་མའི་སྒོ་རུ་ཞུགས་ནས།
རྩ་བ་དང་ཡན་ལག་ཆག་ཉམས་འགལ་འཁྲུལ་ཅི་མཆིས་པ་ཐམས་ཅད་དག་ཅིང་བྱང་
བར་མཛད་དུ་གསོལ། ན་མོ་བདག་དང་མཐའ་ཡས་སེམས་ཅན་གྱིས། བདེར་
གཤེགས་རྒྱལ་བ་སྲས་བཅས་ལྷ་ཚོགས་ལ། ལུས་ངག་ཡིད་གསུམ་གུས་པས་བཤམས་
པ་ཡི། བླ་མེད་མཆོད་པ་སྤྲིན་གྱི་རྒྱན་འབུལ་བ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། སྟོང་གསུམ་སྟོང་དང་ཚངས་རྒྱུང་འཇིག་རྟེན་ན། རི་རབ་རི་བདུན་
རོལ་མཚོ་གླིང་བཞིར་བཅས། ཉི་མ་ཟླ་བ་ལྕགས་རི་མུ་ཁྱུད་འཁོར། རིན་ཆེན་ནོར་
བདུན་བཀྲ་ཤིས་རྫས་བརྒྱད་དང་། རྣམ་རྒྱལ་ཁང་བཟང་ཡོངས་འདུའི་དཔག་བསམ་
ཤིང་། ཨར་མོ་ལི་ག་མཚལ་རི་ལྷ་ཡི་འདུན། ཨུད་འབར་མེ་ཏོག་གླིང་དགུའི་འཁྱིལ་
པའི་མཚོ། ཤིང་རྟ་རྩུབ་འགྱུར་དྲེགས་དང་དཔའ་བ་འདྲེས། མ་རྨོས་ལོ་ཏོག་བདུད་
རྩིའི་སྐྱེད་མོ་ཚལ། ཅང་ཤེས་རྟ་དང་དུང་གི་གླང་པོ་དང་། མ་ཧེ་མཛོ་དང་འདོད་
འཇོའི་བ་མོ་དང་། སེང་གེ་གཡུ་འབྲུག་མཁའ་ལྡིང་རྨ་བྱ་དང་། ར་ས་ཡ་ན་སྨན་གྱི་
ཚལ་ཆེན་དང༌། མ་བུ་ཏ་ར་རྩི་ཏོག་འབྲས་བུ་དང༌། གུར་ཀུམ་སྤང་རི་མེ་ཏོག་ལྡིང་
ཁང་དང་། མཛེས་པའི་ལྷ་སྲས་ལྕམ་དྲལ་རོལ་མོ་དང་། ཚངས་རྒྱུང་འཇིག་རྟེན་དག་
ལ་གནས་པ་ཡི། ལྷ་དང་ལྷ་མིན་མི་དང་མཐོ་རིས་དང༌། དམྱལ་བ་ཡི་དྭགས་བྱོལ་
སོང་ངན་འགྲོ་དང་། སྟོང་ཞེན་སྡུག་བསྔལ་བར་དོ་བཅས་པ་ཡི། སྲོག་དབུགས་
བསྡུས་པའི་སྐྱེ་འགྲོ་མ་ལུས་དང༌། དེ་ཡི་འདོད་པའི་རྫས་དང་ཡོ་བྱད་དང༌། སྟོང་
གསུམ་སྟོང་དང་ཕ་རོལ་འཇིག་རྟེན་དང་། དེ་དག་ཕར་འདས་ཕྱོགས་བཅུའི་ཞིང་
ཁམས་དང་། ནམ་མཁའི་མཐའ་གཏུགས་མཐའ་ཀླས་རབ་ཀླས་པའི། རབ་འབྱམས་
392



མདོ་སྡེ།
དུས་ཁྲིམས་གཙང་མའི་མདོ། །
རྒྱ་མཚོའི་ཞིང་ཁམས་མཐའ་ཡས་ན། ཅི་སྲིད་མཆོད་ཡོན་མ་ལུས་ཡོད་པ་དང་། དེ་
སྙེད་ལ་སོགས་ཡིད་ཀྱི་དམིགས་རྟེན་དང༌། གཞན་ཡང་བདག་གིས་གུས་པར་
བཤམས་པ་ཡི། མར་མེ་དམ་པ་ཕྲེང་བ་དམ་པ་དང༌། གདུགས་དང་རྒྱལ་མཚན་དྲི་
ཞིམ་སྤོས་མེ་དང༌། ཞལ་ཟས་རོ་མཆོག་ལྷབ་ལྷུབ་ན་བཟའ་དང་། ལྷ་རྫས་དྲི་ཆབ་རྔ་
གཤང་རོལ་མོ་དང་། མར་ཞི་གསེར་དང་ཏིང་ཞི་དངུལ་ལ་སོགས། རྣམ་དག་ཨུན་
དང་པུ་ཟངས་བྱུ་རུ་དང་། ཨརྱ་སྤུག་དང་ཏིང་ལིང་ཀེ་ཀེ་རུ། རྣམ་པར་རྒྱལ་བ་སྨན་
གྱི་སྡོང་པོ་དང་། ནས་འབྲས་ཏིལ་དང་འབྲུ་ཡི་ཕུང་པོ་དང༌། དཀར་གསུམ་མངར་
གསུམ་རྩི་བཅུད་ལོ་ཏོག་དང་། གླུ་དབྱངས་གར་སྟབས་རོལ་མོ་ཚོམ་ཚོམ་དང༌།
དགྱེས་པའི་བཞིན་དང་དགའ་བའི་མདངས་དང་བཅས། སྙན་པའི་ངག་དང་གཏང་
རག་ཚིག་བསྐྱང་ཞིང་། བདག་གི་ཕ་མ་ཤ་ཉེ་གཉེན་འདུན་དང་། ལུས་སྲོག་ཡན་
ཆད་ཆགས་མེད་བློས་བླངས་ནས། མཆོད་སྤྲིན་ནམ་མཁའི་མཐའ་དང་མཉམ་པ་འདི།
རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་
བཞེས་སུ་གསོལ། མཆོད་པ་བླ་མེད་ཁྱེད་ཀྱི་ཕོ་བྲང་དུ། མཆོད་པའི་སྤྲིན་བཞིན་དར་
ཞིང་རྒྱས་གྱུར་ནས། མཆོད་སྤྲིན་ནམ་མཁའི་མཐའ་དང་མཉམ་གྱུར་ཅིག །རྒྱལ་བའི་
ཐུགས་དམ་དབྱིངས་སུ་མཉེས་གྱུར་ཅིག །རྒྱལ་བ་མཆོད་པས་མཉེས་པའི་བྱིན་རླབས་
ཀྱིས། ཕྱོགས་བཅུའི་ཞིང་ཁམས་ཅི་སྙེད་མ་ལུས་པ། དེ་སྙེད་ཡོངས་སུ་དག་པ་འདུལ་
བའི་ཚོགས། གཡུང་དྲུང་སེམས་དཔའ་མང་པོས་གང་བར་ཤོག །དེ་དག་ཐུགས་རྗེའི་
རྒྱུན་དང་ངང་བསྲིང་ནས། དེར་གནས་སྐྱེ་འགྲོ་སེམས་ཅན་མ་ལུས་པ། དག་པ་རྣམ་
དག་ཚངས་པའི་ཚུལ་འཛིན་ཅིང་། ཟབ་མོ་སྤྱོད་དང་མི་འབྲལ་རྒྱུན་ཞུགས་ཤོག །
དེར་ཡང་མཐའ་ཡས་ཞིང་ཁམས་བདེ་ལེགས་ཤིང་། བདུད་དང་མུ་སྟེགས་བསླུ་བ་མི་
འབྱུང་པར། ཀུན་ཀྱང་དགེ་བའི་ལས་ལ་ཤ་སྟག་ཅིང་། གཡུང་དྲུང་བོན་གྱི་འཁོར་ལོ་
393



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
རབ་བསྐོར་ཤོག །དེ་ལྟར་སྤྱད་པའི་དགེ་བ་བསོད་ནམས་ཚོགས། ལམ་ལྔ་ས་བཅུའི་
ཡོན་ཏན་རྒྱུད་སྨིན་ཅིང་། སྒྲིབ་གཉིས་མྱུར་བྱང་ཚོགས་གཉིས་རབ་ཏུ་རྫོགས། ཀུན་
སྣང་འོད་ཀྱི་གླིང་དུ་སངས་རྒྱས་ཤོག །ཅེས་བླ་ན་མེད་པའི་མཆོད་ཡོན་ནམ་མཁའི་
མཐའ་དང་མཉམ་པ། དངོས་འབྱོར་ཡིད་ཀྱིས་དམིགས་ཏེ་མངོན་པར་སྤྲུལ་ལ་འབུལ་
ལོ། །དེ་ནི་བདེ་བར་གཤེགས་པ་ལ་མཆོད་པ་འབུལ་བ་བསྟན་པའོ། །
ད་གསུམ་པ་ཁ་ཟས་ཀྱི་བྱ་བ་ནི། ཉི་མ་ཤར་ནས་མ་དྲོས་ཀྱི་བར་དུ། བདེ་བར་
གཤེགས་པ་ལ་མཆོད་པ་འབུལ་བའི་རིམ་པ་བྱ་ཞིང་། ཉི་མ་དྲོས་ཆེན་གྱི་དུས་ལ་
ཁ་ཟས་ཀྱི་བྱ་བ་ནི། རབ་ནི་སྟོན་པ་སངས་རྒྱས་ལྟ་བུ། བརྡ་དང་ཐབས་ལ་བརྟེན་
པ་ཙམ་མཛད་དེ། པད་ཤུན་གྱི་གདིང་བ་བཀད་སའི་ཐང་ལ་བཏིངས་ནས་ཞབས་
བསིལ་ཏེ་སྐྱིལ་མོ་ཀྲུང་བཅས་ཤིང༌། ཚུལ་གོས་རིགས་དྲུག་དང་ལྡན་པར་བྱས་ལ།
རིལ་བའི་ཆབ་བླང་སྟེ། དཀར་གསུམ་དང་མངར་གསུམ་གྱི་དངས་མ་ལ། བཅུད་དུ་
བསྡུས་པའི་རིལ་བུ་ཤིང་ཨ་འབྲས་ཀྱི་འབྲས་བུའི་ཚད། བྱ་ངང་པའི་སྒོ་ལྔ་ཚལ་ཙམ་
ཞིག་དང་། ཤིང་ལོར་ཆར་པའི་ཆུའམ། རྒྱ་མཚོ་དང་ལུ་མ་དང་ཆུ་བོ་ཆེན་པོ་གཞུང་
ནས་བཅུས་པའི་ཆུ། ལག་པ་གཡོན་པའི་ཁྱོར་བ་གྱེན་ལ་བཟེད་ནས། མཁའ་ལྡིང་
འདབ་ཆགས་ཀྱི་ཚུལ་དུ་གདེང་ཡང་མི་གདེང་། གདུག་པ་ཤ་ཟན་གྱི་ཚུལ་དུ་བཀུམ་
ཡང་མི་བཀུམ། ལྷ་བྲན་གུས་པ་འབུལ་བའི་ཚུལ་དུ། སོར་མོ་བཤིབས་ནས་མཐེ་བོང་
གཞོལ་ཏེ། དེའི་གང་བལྟམས་ནས། ཨཱༀ་ཧཱུྃ་གསུམ་གྱི་བྱིན་གྱིས་བརླབས་ནས། སྔོན་
གྱི་སྟོན་པ་སངས་རྒྱས་མྱ་ངན་ལས་འདས་པ་རྣམས་ཀྱིས། མཛད་སྲོལ་རྗེས་སུ་དྲན་
པར་བྱ་ལ་ཟས་ཀྱི་བྱ་བ་མཛད་དོ། །འབྲིང་ནི་གཡུང་དྲུང་སེམས་དཔའ་ལྟ་བུ། ཟས་
ཀྱི་བྱ་བ་ལ་བརྟེན་པ་ཙམ་མཛད་དེ། གདན་བཤམས་པ་ལ་ཞབས་བསིལ་ཏེ། སྐྱིལ་
མོ་ཀྲུང་བཅས་ཤིང་། ཚུལ་གོས་རིགས་དྲུག་དང་ལྡན་པར་བྱས་ནས། རིལ་བའི་ཆབ་
394



མདོ་སྡེ།
དུས་ཁྲིམས་གཙང་མའི་མདོ།
བླང་སྟེ། ནས་འབྲས་དང་ཏིལ་དཀར་གྱི་ཕྱེ་མ་ལས། རྩི་མར་དང་དཀར་གསུམ་གྱིས་
ཕྲད་སྩལ་བ་བྱ་ངང་པའི་སྒོ་ང་ཙམ་ཞིག་ལ། ལྷ་རྫས་ཀྱི་བཤོས་ཆའི་ཚུལ་དུ་བྱས་
ཤིང་། གཙང་མའི་ཆབ་གཙང་གོང་ལྟ་བུ་ལ། བ་དཀར་དང་ར་དཀར་གྱི་འོ་མའི་
བཅུད་སྩལ་ཏེ། གཙང་མའི་སྣོད་ཕྱག་གཉིས་ཀའི་ཁྱོར་བ་གྱེན་ལ་བཟེད་པ་ཙམ་ཞིག་
གང་བཤམས་ལ། ཨ་ཨོཾ་ཧཱུྃ་གསུམ་གྱིས་སྣོད་བཅུད་ཐམས་ཅད་བྱིན་གྱིས་བརླབས་
ནས། སྔོན་གྱི་སངས་རྒྱས་དང་གཡུང་དྲུང་སེམས་དཔའ་རྣམས་ཀྱི། ཆེ་བའི་ཡོན་
ཏན་དང་མཛད་པའི་ཕྲིན་ལས་མཐའ་དག་རྗེས་སུ་དྲན་པར་བྱ་ལ། ཕུད་ཀྱིས་བདེ་
བར་གཤེགས་པ་ལ་མཆོད་པ་འབུལ་ཞིང་། ཟས་ཀྱི་བྱ་བ་མཛད་དོ། །རྗེས་ཀྱི་ལྷག་མ་
ནི། འདོད་པའི་ཡོན་ཏན་མཐའ་དག་ཏུ་དམིགས་ལ། རིགས་དྲུག་ལ་སྦྱིན་པ་གཏོང་
ངོ༌། །ཐ་མས་ཚུལ་གནས་དགེ་བསྙེན་ལྟ་བུས་ཟས་ཀྱི་བྱ་བ་བཟའ་བར་མཛད་དེ།
གདན་བཤམས་པ་ལ་ཞབས་བསིལ་ཏེ། སྐྱིལ་མོ་ཀྲུང་བཅས་ནས། ཚུལ་གོས་གསུམ་
དང་ལྡན་པར་བྱ་ལ། རིལ་བའི་ཆབ་བླང་སྟེ། གཞི་སྐུར་པད་གྱེས་ཀྱི་ནང་དུ། འབྲུའི་
ཕྱེ་མ་ལ། ལྷ་རྫས་ཀྱི་ཞལ་ཟས། བཤོས་ཆའི་ཚུལ་དུ། དཀར་གསུམ་གྱིས་བརྒྱན་པ་
ཞིག་དང་། གཙང་མའི་ཆབ་དང་བ་དཀར་གྱི་འོ་མ་སྦྱར་ལ། ཐོག་གཅིག་ངོམས་པ་
ཙམ་ཞིག་བཤམས་ལ། ཨཱ་ཨཱི་ཧཱུྃ་གསུམ་གྱིས་བྱིན་གྱིས་བརླབས་ཤིང་། སྔོན་གྱི་སངས་
རྒྱས་དང་གཡུང་དྲུང་སེམས་དཔའ་རྣམས་ཀྱི། མཛད་སྤྱོད་རྣམ་པར་དག་པ་ཡིད་ལ་
བསམ་ཞིང་། རྗེས་སུ་དྲན་པར་བྱས་ནས། ཕུད་ཀྱིས་བདེ་བར་གཤེགས་པ་ལ་མཆོད་
པ་འབུལ་ཞིང་། བར་པ་ཟས་ཀྱི་བྱ་བ་མཛད་དེ། ལྷག་མས་འབྱུང་པོ་དང་ཡི་དྭགས་
ལ་གཏོར་མ་གཏང་ངོ༌། །དེ་ཡང་དག་པ་གདན་གཅིག་གི་བཟའ་བཏུང་ནི། འབྱུང་པོ་
དང་ཡི་དྭགས་ལྟ་བུར་མ་བཀྲེས་པ། སྲིན་པོ་ཤ་ཟ་ལྟ་བུར་མ་འགྲངས་པ། སྐེམས་བྱེད་
དང་བརྗེད་བྱེད་ལྟ་བུར་མ་སྐོམས་པ། ལུས་བདེ་བ། ཁམས་བཟང་བ། བག་འཇམ་
395



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
པ། དེ་ལྟ་བུར་རན་པའི་ཚད་བཟུང་བའོ། །དེ་ནི་ཁ་ཟས་ཀྱི་བྱ་བ་བསྟན་པའོ། །
༧ ད་བཞི་པ་སྤྱོད་ལམ་གྱི་ཚུལ་ནི། ནངས་པར་ཁྲུས་དང་གཙང་སྦྲ་ཚར་ནས།
དམ་བཅའ་མ་རྫོགས་ཀྱི་བར་དུ། གཡུང་དྲུང་སེམས་དཔའ་བྱང་ཆུབ་ཀྱི་སེམས་འབྱོང་
བའི་ཚུལ་ལྟ་བུ། རྣམ་པར་དག་པ། དྲི་མ་མེད་པ། སྐྱོན་དང་བྲལ་བ། ངོ་མཚར་
ལྡན་པ། ཡིད་དུ་འོང་བ། ཀུན་ཏུ་མཛེས་པ། ཚུལ་ཞི་བ། ངང་རིང་བ། རྒྱུད་དུལ་
བ། སོས་དལ་བ། ངག་འཇམ་པ། སྨྲ་བ་ཉུང་བ། བྱང་ངང་པའི་རྒྱལ་པོ་མཚོ་ལ་
ཁྲུས་བྱེད་པ་ལྟ་བུའམ། སྤོས་ཀྱི་གླང་པོ་ཀུ་ཤའི་གླིང་དུ་འགྱིང་བ་ལྟ་བུའམ། རི་དྭགས་
ཀྱི་རྒྱལ་པོ་ཀྲི་སྣ་ཤ་ར་ནགས་ཚལ་གྱི་གསེབ་ཏུ་བསྡད་པ་ལྟ་བུ་འམ། འདབ་ཆགས་
ཀྱི་རྒྱལ་པོ་ཤང་ཤང༌། འདམ་བུ་མེ་ཏོག་གི་ཚལ་ན་གནས་པ་ལྟ་བུའམ། དེ་ལྟ་བུ་རུ་
བག་ཡོད་པའི་སྤྱོད་པ། ཁྲེལ་ཡོད་པ། ངོ་མཚར་དང་ལྡན་པ། ལྷ་སྲས་ཀྱི་ཁྱེའུ་བུ་མོས་
ཚུལ་བསྲུང་བ་ལྟ་བུར་ངོ་མཚར་དང་ལྡན་པའོ། །དེ་མ་ཡིན་པའི་སྤྱོད་ལམ། ལྷའི་བུ་
གཡེང་བ་ལ་དགའ་བ་དང་། ལྷ་མིན་གྱི་བུ་འཐབ་རྩོད་ལ་དགའ་བ་དང༌། མིའམ་
ཅིའི་བུ་སྨྲ་བ་ལ་དགའ་བ་དང་། བདུད་སྲིན་གྱི་བུ་ཁྲོ་གཏུམ་ལ་དགའ་བ་དང༌། ཀླུ་
སྲིན་གྱི་བུ་ཕྲག་དོག་ལ་དགའ་བ་དང༌། འདབ་ཆགས་ཀྱི་བུ་ཅལ་ཅོལ་ལ་དགའ་བ་
དང་། རི་དྭགས་ཀྱི་བུ་ཞེ་རྩ་འདྲོག་པ་དང་། གཅན་གཟན་གྱི་བུ་བཞིན་མི་སྡུག་པ་
དང་། མིའི་བུ་ཐོལ་མ་གྱུའི་ལས་སྤྱོད་ལ་དགའ་བ་དང་། གཡུང་དྭགས་ཀྱི་བུ་མ་རིག་
པར་འཐོམས་པ་དང་། དེ་ལྟ་བུའི་སྤྱོད་ལམ་མི་བདེ་བ་རྣམས་སྤང་བར་བྱའོ། །གཞན་
ཡང་ཁྲུས་དང་གཙང་སྦྲ་དང༌། བདེ་བར་གཤེགས་པ་ལ་ཕྱག་དང༌། སྐོར་བ་དང་།
བཤགས་པ་དང་། མཆོད་པ་འབུལ་བ་དང་། མཚན་ནས་བརྗོད་པ་དང་། སྙིང་པོ་
དང་། བཟླས་བརྗོད་དང༌། ཁ་ཐོན་དུ་བྱ་བ་དང་། ཕུད་དུད་བྱ་བ་དང༌། ནན་ཏན་
དང་། བཀུར་སྟི་དང་། རིམ་གྲོ་དང་། དགེ་བའི་ཕྱོགས་ལ་འདུན་པ་ཆེར་བསྐྱེད་པ་
396



མདོ་སྡེ།
དུས་ཁྲིམས་གཙང་མའི་མདོ།
ལ་སོགས། ལུས་ངག་ཡིད་གསུམ་རྣམ་པར་དག་པའི་སྤྱོད་པ་ལ་འཇུག་པར་བྱའོ། །དེ་
ནི་སྤྱོད་ལམ་གྱི་ཚུལ་བསྟན་པའོ། །
ད་ལྔ་པ་དུས་ཀྱི་ཚད་བཟུང་བ་ནི། ནམ་ལངས་ནས་ཉི་མ་རྩེ་ཤར་གྱི་བར་དུ།
དགའ་ལྡན་གྱི་ལྷ་རྣམས་ཁྲུས་ལ་གཤེགས་པའི་དུས་ཡིན་པས་ཁྲུས་དང་གཙང་སྦྲ་ལ་
བརྩོན་པར་བྱའོ། །ཉི་མ་ཤར་ནས་རྩེ་མ་དྲོས་ཀྱི་བར་དུ། སྔོན་གྱི་སྟོན་པ་བདེ་བར་
གཤེགས་པ་རྣམས་ཀྱིས་བོན་འཆད་པ་དང་བོན་གྱི་འཁོར་ལོ་བསྐོར་བ་དང་། སུམ་ཅུ་
རྩ་གསུམ་གྱི་ལྷ་རྣམས་ཀྱིས། དཔལ་ལྷ་ལ་བབས་པའི་མཆོད་རྟེན་ལ་མཆོད་པ་འབུལ་
བའི་དུས་ཡིན་པས། བདེ་བར་གཤེགས་པ་ལ་དངོས་འབྱོར་ཡིད་སྤྲུལ་གྱི་མཆོད་པ་
དཔག་ཏུ་མེད་པ་བཤམས་ནས་འབུལ་ལོ། །ཉི་མ་དྲོས་ནས་ས་ཆེན་དུ་མ་ཕྱིན་གྱི་
བར་དུ། རྒྱལ་ཆེན་རིགས་བཞིའི་ལྷ་རྣམས་ཀྱིས་གདན་གནོན་པའི་དུས་ཡིན་པས།
ཟས་ཀྱི་བྱ་བ་མཛད་དོ། །ཉི་མ་དྲོས་ནས་ཕྱེད་དུ་མ་ཕྱིན་གྱི་བར་དུ། ལྷ་ལ་སོགས་པ་
རྒྱལ་པོའི་ཁབ་ཀྱི་གྲོང་ཁྱེར་རྣམས་སུ། ཚོང་འདུས་ཀྱི་གཡེང་བ་དང༌། ངོ་མཚར་གྱི་
གཡེང་བ་དང་། ལྟད་མོ་ལྟ་བའི་དུས་ཡིན་པས། ཕྱི་རོལ་སྣང་བ་མི་གཡེང་པར། བདེ་
བར་གཤེགས་པའི་མཚན་ནས་བརྗོད་པ་དང༌། ཕྱག་དང་། སྐོར་བ་དང་། གཡུང་
དྲུང་སེམས་དཔའི་སྤྱོད་པ་ལ་བརྩོན་པར་བྱའོ། །ཉི་མ་ཕྱེད་ནས་དགོངས་མོ་རུ་མ་ཕྱིན་
གྱི་བར་དུ། ལྷ་མ་ཡིན་བདུད་ཀྱི་བུ་རྣམས་ཚོགས་ནས། གཡུལ་ཆེན་སྤྲོད་པའི་དུས་
ཡིན་པས། སྐད་ཅིག་ཀྱང་མི་ཡེང་ཞིང་། ཕྱི་རོལ་གྱི་སྣང་བ་ལ་མི་འབྲང་བར། གདན་
གཅིག་ཏུ་གནས་ཏེ། ཤིང་འབྲས་དང་བོ་ཏི་ཙེའི་འཕྲེང་བ་ལ། བདེ་བར་གཤེགས་པའི་
ཐུགས་འཛབ་རྣམས། གྲངས་སུ་བཅད་ལ་བགྲང་བར་བྱའོ། །དགོང་མོ་ནས་སྲོད་དུ་
མ་ཕྱིན་གྱི་བར་དུ། མི་མ་ཡིན་དང་། ཤ་ཟ་དང་། སྲིན་པོ་དང་། རོ་ལངས་དང་།
མཁའ་འགྲོ་མ་དང་། གྲུལ་བུམ་དང་། སྐེམ་བྱེད་དང་། བརྗེད་བྱེད་དང་། སྲུལ་པོ་
397



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དང༌། ལུས་སྲུལ་པོ་དང་། བགེགས་དང་། དྲི་ཟ་དང་། ལྟོ་འཕྱེ་ལ་སོགས་པ་འབྱུང་
པོའི་ཚོགས་རྣམས་ཐམས་ཅད་ཀྱིས། འཇབ་བུ་དང༌། རྐུན་བུ་དང་། ཕོ་ཉ་རྦད་ནས་
གཟན་ཚོལ་བའི་དུས་ཡིན་པས། རིགས་དྲུག་ལ་ལན་ཆགས་གླུད་ཀྱི་གཏོར་མ་གཏོང་
ཞིང་། བསྔོ་བ་དང་སྨོན་ལམ་གྱི་རྒྱས་གདབ་པར་བྱའོ། །སྲོད་ནས་ཐོ་རངས་སུ་མ་
ཕྱིན་གྱི་བར་དུ། ནམ་གྱི་དགུང་ལ། འབྱུང་བ་ལྔ་ཡང་ཆ་ལ་མཉམ་པའི་དུས་ཡིན་པས།
མི་ཡེང་དོན་ལ་ངེས་པའི་ཏིང་ངེ་འཛིན་ལ་སྙོམས་པར་འཇུག་ཅིང༌། འགྱུར་ལྡོག་
མེད་པའི་བསམ་གཏན་ལ་གནས་པར་བྱའོ། །ཐོ་རངས་ནས་ནམ་ལངས་ཀྱི་བར་དུ།
སེམས་ཅན་རྣམས་དབང་པོ་དྭངས་ལ་ཤེས་པ་གསལ་ཞིང་། ལྷ་རྣམས་ཀྱིས་ཀྱང་བདེ་
བར་གཤེགས་པའི་མཚན་ནས་བརྗོད་ཅིང་། ཁ་ཐོན་དུ་འདོན་པའི་དུས་ཡིན་པས།
རང་གིས་ཀྱང་བདེ་བར་གཤེགས་པའི་མཚན་ནས་བརྗོད་དང་། ཁ་ཐོན་དུ་ཀློག་པ་
དང་། གཟུངས་སུ་འདོན་པ་ལ་སོགས་ཤིན་ཏུ་དང་ལ་སྙན་པར་སྒྲོག་པར་བྱའོ། །དེ་
ནི་དུས་ཀྱིས་ཚད་བཟུང་བ་བསྟན་པའོ། །
༧ ད་དྲུག་པ་བསླབ་བྱའི་དམ་ཚིག་བསྲུང་པ་ནི། དེ་ཡང་རྣམ་པ་གསུམ་སྟེ། རབ་
ནི་སྟོན་པ་སངས་རྒྱས་ལྟ་བུ། ཕྱིའི་ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་
བརྒྱ་ལྔ་བཅུ་ཟུང་འབྲེལ་དུ་བསྲུང་བར་བྱའོ། །འབྲིང་ནི་ས་གནས་ཀྱི་གཡུང་དྲུང་
སེམས་དཔའ་ལྟ་བུར། གཙང་མ་གཙུག་ཕུད་ཀྱི་ཚུལ་དྲུག་ཅུ་རྩ་བཞི་དང༌། ཁྲིམས་
ཉིས་བརྒྱ་ལྔ་བཅུ་ཟུང་འབྲེལ་དུ་བསྲུང་བར་བྱའོ། །ཐ་མ་ཚུལ་གནས་དགེ་བསྙེན་ལྟ་
བུར། ཕྱིའི་ཚུལ་བཅུ་གསུམ་དང་། ནང་གི་ཁྲིམས་སྣ་ལྔ་དང་། རྩ་བ་བཞི་ཟུང་འབྲེལ་
དུ་བསྲུང་བར་བྱའོ། །གཞན་ཡང་སྤྱིར་ནི་དེ་ལྟར་དུ་བསྲུང་ཞིང་། སྒོས་ཀྱི་བསླབ་བྱ་
ལ། ལུས་ངག་ཡིད་དང་གསུམ་སྟེ། ལུས་ཀྱི་སྒོ་ནས་སྲོག་གཅོད་པ་སྤང་བར་འཚལ་ལོ།
།མ་བྱིན་པ་བླང་བ་སྤང་བར་འཚལ་ལོ། །མི་ཚངས་པ་སྤྱོད་པ་སྤང་བར་འཚལ་ལོ། །
398



མདོ་སྡེ།
དུས་ཁྲིམས་གཙང་མའི་མདོ།
ལུས་ལྷ་མིན་དྲག་ཤུལ་སྤང་བར་འཚལ་ལོ། །རྒྱལ་པོ་ལྟ་བུའི་འགྱིང་འགྲོས་སྤང་བར་
འཚལ་ལོ། །བློན་པོ་ལྟ་བུའི་ཟུར་འགྲོས་སྤང་བར་འཚལ་ལོ། །བཙུན་མོ་ལྟ་བུའི་སྒེག་
ལྟས་སྤང་བར་འཚལ་ལོ། །ཤ་ཟ་སྲིན་པོའི་འཆམས་འགྲོས་སྤང་བར་འཚལ་ལོ། །རོ་
ལངས་ལྟ་བུའི་འཇབ་འགྲོས་སྤང་བར་འཚལ་ལོ། །མཁའ་འགྲོ་མའི་གླུ་གར་སྤང་བར་
འཚལ་ལོ། །ལྟོ་འཕྱེ་ཆེན་པོའི་གཏུམ་ཚུལ་སྤང་བར་འཚལ་ལོ། །གཅན་གཟན་ལྟ་བུའི་
རྒྱུག་མཆོངས་སྤང་བར་འཚལ་ལོ། །ཁྱིམ་བྱ་ལྟ་བུའི་འཕྲོ་ར་སྤང་བར་འཚལ་ལོ། །ཐོལ་
མ་གྱུའི་རྩེ་འཇོལ་སྤང་བར་འཚལ་ལོ། །མཁའ་ལྡིང་ལྟ་བུའི་ཕྲེད་ཉལ་སྤང་བར་འཚལ་
ལོ། །སྲིན་མོ་ལྟ་བུའི་གན་ཀྱལ་སྤང་བར་འཚལ་ལོ། །རུས་སྦལ་ལྟ་བུའི་ཁ་སྦུབ་སྤང་
བར་འཚལ་ལོ། །སྤྲེའུ་ལྟ་བུའི་བྱ་གླག་སྤང་བར་འཚལ་ལོ། །སྲིན་པོ་ལྟ་བུའི་སྡང་མིག་
སྤང་བར་འཚལ་ལོ། །ཀླུ་སྲིན་ལྟ་བུའི་འཁྲོ་བ་སྤང་བར་འཚལ་ལོ། །རྐྱ་པ་ལྟ་བུའི་ཞོན་
པ་སྤང་བར་འཚལ་ལོ། །འབུ་སྲིན་ལྟ་བུའི་གཅེར་བུ་སྤང་བར་འཚལ་ལོ། །འུ་ལེ་ལྟ་
བུའི་འཇབ་བུ་སྤང་བར་འཚལ་ལོ། །ལྷ་མིན་ལྟ་བུའི་གོ་ཆ་སྤང་བར་འཚལ་ལོ། བདུད་
བཙན་ལྟ་བུའི་མཚོན་ཆ་སྤང་བར་འཚལ་ལོ། །མ་མོ་ལྟ་བུའི་རྒྱན་ཆ་སྤང་བར་འཚལ་
ལོ། །ཁྲོ་བོ་ལྟ་བུའི་གྱོད་འགྲོས་སྤང་བར་འཚལ་ལོ། །དེ་ནི་ལུས་ཀྱི་བསྲུང་བྱ་བསྟན་
པའོ། །
གཉིས་པ་ངག་གི་བསླབ་བྱའི་དམ་ཚིག་བསྟན་པ་ནི། ངག་འཆལ་བ་སྨྲ་བ་སྤང་
བར་འཚལ་ལོ། །གཞན་ལ་ཚིག་རྩུབ་མོ་གཏོང་བ་སྤང་བར་འཚལ་ལོ། །དྲག་པོའི་ཀུ་
དང་བསྭ་སྒྲ་སྤང་བར་འཚལ་ལོ། །ཐོལ་མ་གྱུའི་གླུ་དབྱངས་སྤང་བར་འཚལ་ལོ། །མི་
མིན་བགེགས་ཀྱི་བཤུད་པ་སྤང་བར་འཚལ་ལོ། །བཞད་བྱ་ལྟ་བུའི་བཞད་གད་སྤང་
བར་འཚལ་ལོ། །གཅན་གཟན་ལྟ་བའི་ང་རོ་སྤང་བར་འཚལ་ལོ། །བྲན་བུ་ལྟ་བུའི་ཀུ་
ཅོ་སྤང་བར་འཚལ་ལོ། །དག་པའི་ཞིང་ལ་གཤེ་སྐུར་སྤང་བར་འཚལ་ལོ། །མཛའ་བོའི་
399



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བར་དུ་དབྱེན་འཛུད་པ་སྤང་བར་འཚལ་ལོ། །མཆེད་དང་ལྕམ་དྲལ་ལ་ཡ་ག་སྤང་
བར་འཚལ་ལོ། །དམན་པའི་སྡེ་ལ་ཁ་ཡ་སྤང་བར་འཚལ་ལོ། །ཕྱིན་ཅི་ལོག་གི་སྨོད་
པ་སྤང་བར་འཚལ་ལོ། །མི་འཕྲོད་ཡུལ་ལ་སྡང་ཚིག་སྤང་བར་འཚལ་ལོ། །མི་སྡུག་པ་
ལ་ཟུར་བཟློས་སྤང་བར་འཚལ་ལོ། །བཀུར་བའི་གནས་ལ་སྨད་ཚིག་སྤང་བར་འཚལ་
ལོ། །གྲུབ་མཐའི་ཚིག་ལ་རྩོད་པ་སྤང་བར་འཚལ་ལོ། །དོན་དུ་མི་གལ་སྨྲ་བ་སྤང་བར་
འཚལ་ལོ། །བདེན་པའི་ཚིག་ལ་ཁྱད་གསོད་སྤང་བར་འཚལ་ལོ། །ཀུན་ལ་རང་ཆེའི་
སྒྲ་སྐད་སྤང་བར་འཚལ་ལོ། །འཇིག་རྟེན་ཡོན་ཏན་ང་བོ་སྤང་བར་འཚལ་ལོ། །ཆེད་
དུ་མི་ཆེའི་གླེང་ལང་སྤང་བར་འཚལ་ལོ། །སྨྱོན་པ་ལྟ་བུའི་ཅལ་ཅོལ་སྤང་བར་འཚལ་
ལོ། །དེ་རྣམས་ངག་གི་བསྲུང་བྱ་བསྟན་པའོ། །
ད་གསུམ་པ་ཡིད་ཀྱི་བསླབ་བྱའི་དམ་ཚིག་ནི། རྣམ་པར་རྟོག་པའི་རྗེས་འབྲང་སྤང་
བར་འཚལ་ལོ། །དབྱལ་མོ་ལྟ་བུའི་ཆགས་སེམས་སྤང་བར་འཚལ་ལོ། །སྲིན་མོ་ལྟ་བུའི་
གདུག་སེམས་སྤང་བར་འཚལ་ལོ། །དབང་ཆེན་ལྟ་བུའི་ངན་སེམས་སྤང་བར་འཚལ་
ལོ། །མུ་སྟེགས་ལྟ་བུའི་ལོག་ལྟ་སྤང་བར་འཚལ་ལོ། །ཀླུ་དབང་ལྟ་བུའི་གནོད་སེམས་
སྤང་བར་འཚལ་ལོ། །མི་འཕྲོད་ཞིང་ལ་ཞེ་སྡང་སྤང་བར་འཚལ་ལོ། །འཕྲོད་པའི་
ཡུལ་ལ་དགའ་བྲོད་སྤང་བར་འཚལ་ལོ། །ཁེངས་སེམས་དྲེགས་པའི་ང་རྒྱལ་སྤང་བར་
འཚལ་ལོ། །ཕ་རོལ་ཡུལ་ལ་ཕྲག་དོག་སྤང་བར་འཚལ་ལོ། །བྱིང་རྨུགས་འཐིབས་པའི་
གཏི་མུག་སྤང་བར་འཚལ་ལོ། །མཆོད་སྦྱིན་རྫས་ལ་སེར་སྣ་སྤང་བར་འཚལ་ལོ། །
གཞན་སྦྱིན་བཏང་ལ་འཇུངས་གེགས་སྤང་བར་འཚལ་ལོ། །མཆེད་དང་ལྕམ་ལ་རུ་ཏྲ་
སྤང་བར་འཚལ་ལོ། །མཁན་དང་སློབ་ལ་ཐུགས་འགལ་སྤང་བར་འཚལ་ལོ། །ཕྱི་རོལ་
རྣམས་ལ་ཞེ་ངན་སྤང་བར་འཚལ་ལོ། །རང་བས་གཞན་དག་སྨད་ཉམས་སྤང་བར་
འཚལ་ལོ། །གཞན་བས་རང་མཐོ་འདོད་པ་སྤང་བར་འཚལ་ལོ། །སྡིག་པའི་ཕྱོགས་
400



མདོ་སྡེ།
དུས་ཁྲིམས་གཙང་མའི་མདོ།
༼ད༽
ལ་ཡི་རངས་སྤང་བར་འཚལ་ལོ། །དགེ་བའི་ལས་ལ་རློམ་སེམས་སྤང་བར་འཚལ་
ལོ། །དཀར་པོའི་ལས་ལ་རྩེ་གཉིས་སྤང་བར་འཚལ་ལོ། །ཕྱི་ཚུལ་ནང་ཁྲིམས་ཡ་བྲལ་
སྤང་བར་འཚལ་ལོ། །ལོག་པར་ཕྱོགས་པའི་འདོད་བློ་སྤང་བར་འཚལ་ལོ། །ངན་པའི་
ཕྱོགས་ལ་བློ་རྒྱ་སྤང་བར་འཚལ་ལོ། །དེ་རྣམས་ཡིད་ཀྱི་བསྲུང་བའི་དམ་ཚིག་སྟེ། ལུས་
ངག་ཡིད་གསུམ་གྱི་བསྲུང་བའི་བསླབ་བྱའོ། །ཞེས་གསུངས་སོ། ། །
དེ་ལ་ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ལྟར་དུ། དུས་ཁྲིམས་
གཙང་མའི་སྒོ་རུ་ཞུགས་ནས། གཡུང་དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་ན།
རྩ་བའི་ཁྲིམས་ནི་ལུས་ངག་ཡིད་གསུམ་གྱི་བསླབ་བྱ་དེ་ལྟར་དུ་བསྲུངས་ནའང་། ཡན་
ལག་གི་སྡེ་ནི། ཁ་ཟས་ཀྱི་སྡེ་ལ། ཤ་ཟ་དང་སྲིན་པོ་ལྟ་བུར། མང་ཐུན་ཤ་བཟའ་བ་
སྤང་བར་འཚལ་ལོ། །རྟག་མྱོས་ཀུ་མ་ར་ཙ་ལྟ་བུར་ཡུ་ཏིའི་ཆང་འཐུང་བ་སྤང་བར་
འཚལ་ལོ། །སྲུལ་པོ་དང་ལུས་སྲུལ་པོ་ལྟ་བུར། ཨག་བཙོང་དང་སྒོག་བཙོང་བཟའ་
བ་སྤང་བར་འཚལ་ལོ། །དུད་འགྲོ་དང་བྱོལ་སོང་ལྟ་བུར། དུས་མ་ཡིན་པའི་ཟས་
བཟའ་བ་སྤང་བར་འཚལ་ལོ། །གཉིས་པ་གོན་པའི་སྡེ་ལ། དར་ཟབ་དང་འཇོལ་བེར་
ལ་སོགས་རྒྱལ་པོའི་ཆ་ལུགས་སྤང་བར་འཚལ་ལོ། །གཡི་སྤྱང་དང་སྟག་གཟིགས་ལ་
སོགས་བློན་པོའི་ཆ་ལུགས་སྤང་བར་འཚལ་ལོ། །ཚོས་ཆེན་དང་དཀར་པོ་ལ་སོགས་
བཙུན་མོའི་ཆ་ལུགས་སྤང་བར་འཚལ་ལོ། །པགས་ཤུན་དང་གཡང་གཞི་ལ་སོགས་
སྲིན་པོའི་ཆ་ལུགས་སྤང་བར་འཚལ་ལོ། །གསུམ་པ་ཁྲི་སྟན་གྱི་སྡེ་ལ། གསེར་དངུལ་
དང་ཤིང་ཁྲི་ལ་སོགས་ཁྲི་སྟན་མཐོན་པོའི་སྡེ་སྤང་བར་འཚལ་ལོ། །འགྲོ་བ་བཟང་མོ་
ལ་སོགས་ཁྲི་སྟན་ཆེན་པོའི་སྡེ་སྤང་བར་འཚལ་ལོ། །དར་དང་ཟ་འོག་ལ་སོགས་ཁྲི་
སྟན་བཟང་པོའི་སྡེ་སྤང་བར་འཚལ་ལོ། །སྟག་གཟིག་དང་དྲོམ་དྲེད་ལ་སོགས་ཁྲི་སྟན་
དྲག་པོའི་སྡེ་སྤང་བར་འཚལ་ལོ། །བཞི་པ་གྲོགས་ཀྱི་སྡེ་ལ། རྒྱལ་པོའི་གྲོང་ཁྱེར་དང་།
401



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
དམན་པའི་སྡེ་དང་། རིགས་ངན་དང་། བློན་པོ་དང་། དད་དཔོན་དང༌། བྱིས་པའི་
སྡེ་དང་། ཐོལ་མ་གྱུའི་སྡེ་དང་། རླུང་དང་ལྷ་འདྲེའི་དབང་བྱས་པས་སྨྱོ་འབོག་དང་
བླ་བརྡོལ་དང་། ཚོང་དཔོན་དང་། དབང་པོ་མ་ཚང་བ་དང་། ཤ་མཚན་ངན་པ་
དང་། སྨྲ་བ་མང་བ་དང༌། བླུན་པོ་དང་། གཅོལ་ཆུང་དང་། རྩ་བའི་བླ་མ་ལ་དམ་
ཚིག་ཉམས་པ་དང་། མཆེད་དང་ལྕམ་དྲལ་ལ་དམ་ཚིག་ཉམས་པ་དང་། མཚམས་
མེད་པའི་སྤྱོད་པ་ལ་འབགས་པ་དང༌། སྡིག་པའི་བུ་དང༌། དམ་ཉམས་པ་དང་།
ཁྲིམས་ཉམས་པ་དང་། གྱ་ཉེས་པ་དང༌། རབས་ཆད་པ་དང་། མ་ནིང་གི་རིགས་
དང་། བློ་ཕྱིན་ཅི་ལོག་ཏུ་འཕྱོགས་པ་དང་། སྡིག་པ་ལ་མིག་འདྲིས་པ་དང་། གཡུང་
དྲུང་བོན་ལ་རྒྱབ་ཕྱོགས་པ་དང་། གཤེན་རབ་སྐུ་ལ་སྒྲོ་སྐུར་འདེབས་པ་དང་། རྣམ་
པར་དག་པའི་སྤྱོད་པ་ལ་འཕྱ་རློམ་བྱེད་པ་དང་། གཤེན་གྱི་དྲང་སྲོང་ལ་ཡ་ག་སྨྲ་བ་
དང་། དེ་ལྟ་བུའི་སྡེ་རིགས་སྤང་བར་འཚལ་ལོ། །
དེ་ལས་བཟློག་པ་རྣམ་པར་དག་པ་དགེ་བའི། ཚོགས་དཔག་ཏུ་མེད་པར་བསྐྱེད་
པ། གཤེན་གྱི་དགེ་འདུན་ཚོགས་པ་རྒྱ་མཚོའི་གླིང་། ཡང་ན་བར་ཆད་ཀྱི་རྐྱེན་འགལ་
མེད་པར་དབེན་པའི་སར། མཚན་དང་ལྡན་པའི་གྲོགས། དགེ་བ་ལ་མིག་ལྟོས་
ལ། ཚངས་པ་དང་མཚུངས་པར་སྤྱོད་པ། དེ་ལྟ་བུ་དང་འགྲོགས་པར་བྱའོ། །གཞན་
ཡང་ལུས་ངག་ཡིད་གསུམ་གྱི་བསླབ་བྱ་ལ། ལུས་ཀྱི་སྤྱོད་ལམ་ནི། ཤིན་ཏུ་དལ་བ།
རབ་ཏུ་སྒེག་ཅིང་མཛེས་པ། ཚུལ་དང་ལྡན་པ། ངང་ཞི་བ། ལྷའི་བུ་མོ་མེ་ཏོག་གླིང་
ལ། ལྷ་བྲན་རོལ་ཚམ་སར་འགྲོ་བ་ལྟ་བུ་བཞིན་དང་ལྡན་ཞིང་། ལུས་སེམས་དལ་བ།
མིག་ཀྱང་མདུང་གང་གི་སོ་ལས་མིན་པ་མི་བལྟ་བར། འགྲོས་ཀྱང་བྱ་ངང་པའི་འགྲོ་
ལྟར་དལ་ཡང་མི་དལ། བྲེལ་ཡང་མི་བྲེལ་བར། མཁས་ཤིང་ལྡེམ་པར་འགྲོ་བ། ངག་
གི་སྤྱོད་ལམ་ནི། གཤེན་གྱི་དྲང་སྲོང་བདེན་པར་སྨྲ་བ་ལྟ་བུ། ངག་འཇམ་ལ་ཚིག་
402



མདོ་སྡེ།
དུས་ཁྲིམས་གཙང་མའི་མདོ།
སྙན་པ། སྨྲ་གསལ་ལ་ལྕེ་བདེ་བ། དུས་དུས་སུ་དྲང་པོར་སྨྲ་བ། ཡིད་ཀྱི་སྤྱོད་ལམ་
ནི། བྱང་ཆུབ་སེམས་དཔའ་མྱ་ངན་མེད་པ་དཔལ་གྱི་ཤེས་རྒྱུད་ལྟ་བུར། ངང་རིང་བ།
རྒྱུད་དུལ་བ། ཚེར་མ་མེད་པ། སྙིང་རྗེ་ཤེས་པ། མ་ལྡན་མེད་པ། མི་ལྡན་སྤང་བ།
ཀུན་དང་མཐུན་པ། གང་ཡང་འབྱོར་པ། ཡོངས་ལ་སྙོམས་པ། དེ་ལྟ་བུའི་བསླབ་བྱ་
དང་ལྡན་པར་བྱའོ། །དེ་ལྟར་ལུས་ངག་ཡིད་གསུམ་གྱི་བསླབ་བྱ་དེ་དག །དམ་བཅའ་
མ་རྫོགས་ཀྱི་བར་དུ་ཐུབ་པར་བསྲུངས་ན། བསྐལ་པ་གྲངས་མེད་དུ་བསགས་པའི།
བག་ཆགས་དང་སྒྲིབ་པ་རྣམས་ཀྱང་། ཚེ་འདི་ཉིད་དུ་བྱང་བར་འགྱུར་རོ། །བདེ་
བར་གཤེགས་པ་ལ་མཆོད་པ་ཕུལ་བས། བསྐལ་པར་བསགས་པའི་བསོད་ནམས་
ཀྱི་ཚོགས་ཀྱང་། དུས་དེ་ཉིད་ལ་རྫོགས་པར་འགྱུར་རོ། །དེ་ལྟར་དུ་སྒྲིབ་བྱང་ཚོགས་
གཉིས་རྫོགས་ནས། ནམ་ཞིག་ཕ་རོལ་དུ་ཚེ་འཕོས་པའི་དུས་སུ། རབ་ནི་བར་དོའི་
སྣང་བ་མེད་པར། ལམ་ལྔ་ས་བཅུའི་ཡོན་ཏན་རྒྱུད་ལས་སྐྱེས་ཏེ། བོན་ཉིད་སྐྱེ་བ་
མེད་པའི་དབྱིངས་སུ། རིག་པ་མ་ལ་བུ་ཐིམས་ཏེ། སྟོང་རིག་མ་བུ་ཟང་ཐལ་དུ་འཕྲོད་
ནས། སྐྱེ་མེད་བོན་གྱི་སྐུ་རུ་སངས་རྒྱ་བར་འགྱུར་རོ། །འབྲིང་ནི་བོན་ཉིད་འོད་གསལ་
གྱི་བར་དོར། ཡེ་ཤེས་རང་མཚན་གྱི་དཀྱིལ་འཁོར་རྫོགས་ནས། ཀུན་སྣང་འོད་ཀྱི་གླིང་
དུ། ལོངས་སྤྱོད་རྫོགས་པའི་སྐུ་རུ་སངས་རྒྱ་བར་འགྱུར་རོ། །ཐ་མ་ནི་ཕ་རོལ་སྲིད་པའི་
བར་དོར། ལས་དབང་གིས་སྐྱེ་བ་འགག་ནས། གཞན་དབང་མེད་པར་རང་དབང་
མངོན་དུ་གྱུར་ཏེ། ཅིར་ཡང་སྤྲུལ་པའི་སྐུ་རུ་སྤྲུལ་ནས། འགྲོ་བ་འདྲེན་པའི་སྟོན་པ་རུ་
འགྱུར་རོ། །དེའི་ཕྱིར་ན་གཡུང་དྲུང་སེམས་དཔའ་རྣམས། འདི་ལ་རབ་ཏུ་བརྩོན་པར་
བྱའོ། །མོས་པར་བྱའོ། །འདུན་པར་བྱའོ། ཕུད་དུད་དུ་བྱའོ། །ནན་ཏན་དུ་བྱའོ། །
ཆེད་དུ་བྱའོ། །ཚུལ་བཞིན་དུ་བྱའོ། །ཡིད་ལ་བྱའོ། །རྒྱ་ཆེ་བར་བྱའོ། །སྟོབས་ཆེ་བར་
བྱའོ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །གཡུང་དྲུང་སེམས་དཔའི་སྤྱོད་
403



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
པ་ཟབ་མོ་བླ་ན་མེད་པ་བྱང་ཆུབ་ཀྱི་ལམ་ལ་ཞུགས་པ་དེ་དག །ཐོས་པ་དང་ཐོབ་ནས།
སེམས་ཅན་ཐམས་ཅད་ལ། བདག་ཀྱང་འདི་ལྟ་བུའི་སྤྱོད་པ་ལ་འཇུག་ནས། ཁྱེད་
རྣམས་ཀྱང་འདི་ལྟ་བུ་ལ་སྤྱོད་ཅིག །གཞན་ཡང་འདི་ལྟ་བུའི་སྤྱོད་པ་ལ་བསྐུལ་བར་
གྱིས་ཤིག །ཅེས་བརྗོད་ཅིང་དགེ་བའི་ལས་ལ་བཀོལ་བས། བསོད་ནམས་ཀྱི་ཚོགས་
དཔག་ཏུ་མེད་དོ། །ཡིད་ཀྱི་ཁྱེའུ་ཆུང་དཔེར་ན་སྟོང་གསུམ་གྱི་འཇིག་རྟེན་འདི། རིན་
པོ་ཆེ་སྣ་བདུན་གྱིས་རབ་ཏུ་གང་བར་བྱས་ཤིང་བྱིན་ན། དེ་ནི་ཟད་པར་འགྱུར་ལ།
གཤེན་གྱི་དགེ་སྤྱོད་རྣམ་པར་དག་པ་འདི་དག་དུས་གཙང་མ་གཅིག་ཏུ་བསྲུང་ཞིང་
བསྲུངས་བའི་བསོད་ནམས་ནི། བསྐལ་པ་མཐའ་ཀླས་ཀྱི་བར་དུ་ཡང་ཟད་པར་མི་
འགྱུར་རོ། །སྟོར་བར་མི་འགྱུར་རོ། །དེའི་ཕྱིར་ན་འདིའི་ཡོན་ཏན་ནི་གྲངས་སུ་བགྲང་
བར་མི་བཏུབ་བོ། །གང་ཞིག་དུས་ཁྲིམས་གཙང་མའི་སྡོམ་པ་འདི་ཉིད་ཐོབ་ནས། ལེ་
ལོ་དང་གཡེང་སྐྱོང་གི་དབང་དུ་གྱུར་ཏེ་མ་བསྲུངས་ན། བསྐལ་པ་གཅིག་གི་ཆར་ཡང་
དོན་ལ་ཉེ་བར་མི་འགྱུར་རོ། །བཅུའི་ཆར་ཡང་དོན་ལ་ཉེ་བར་མི་འགྱུར་རོ། །བརྒྱའི་
ཆར་ཡང་དོན་ལ་ཉེ་བར་མི་འགྱུར་རོ། །སྟོང་གི་ཆར་ཡང་དོན་ལ་ཉེ་བར་མི་འགྱུར་
རོ། །ཁྲི་ཡི་ཆར་ཡང་དོན་ལ་ཉེ་བར་མི་འགྱུར་རོ། །འབུམ་གྱི་ཆར་ཡང་དོན་ལ་ཉེ་བར་
མི་འགྱུར་རོ། །དེའི་ཕྱིར་ན་ཆག་པ་ཉམས་པ་མེད་པར་བསྲུང་བར་བྱའོ། །དེ་ནི་བསླབ་
བྱའི་རིམ་པ་བསྟན་པའོ། །ཞེས་གསུངས་སོ། །
དེ་ལ་ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ལྟར་བསླབ་བྱའི་རིམ་པ་
དང་། ཅི་ཙམ་དུ་བསྲུང་བའི་དམ་བཅས་པ་ནི། ཉ་གསུམ་དང་། སྟོང་གསུམ་དང་།
ཚེས་གསུམ་དང་། ཞག་གཅིག་ཏུ་བསྲུང་བའམ། ཞག་སྦྲེལ་མར་བསྲུང་བའམ། ཡང་
ན་དུས་ཁྱད་པར་ཅན་གཅིག་ལ་བསྲུངས་ནས། གཅིག་ཏུ་མ་ཕྱིན་གྱི་བར་དུ་བསྲུང་ན་
ཡང་། བར་གྱི་ཞག་གྲངས་ཀྱང་དུས་བཟང་པོར་འགྲོ་སྟེ། གང་འགྲུབ་ཀྱི་དམ་བཅའ་
404



མདོ་སྡེ།
དུས་ཁྲིམས་གཙང་མའི་མདོ།
རྫོགས་ནས། ནངས་པར་སྔ་མོ་ལངས་ནས་ཁྲུས་དང་གཙང་སྦྲ་གོང་ལྟར་དུ་བྱས་ནས།
བདེ་བར་གཤེགས་པ་ལ་ཕྱག་དང་སྐོར་བ་བྱས་ཤིང་། ཆག་ཉམས་འགལ་འཁྲུལ་གྱི་ཁ་
བསྐང་བར་བྱའོ། །དེ་ཡང་ཆག་ཉམས་འགལ་འཁྲུལ་སོང་བ་ཡོད་པ་ན། མཁན་སློབ་
དང་དཔང་པོའི་དྲུང་དུ་ཁར་ཕྱུང་ལ། ངག་ཏུ། ན་མོ་ཕྱོགས་བཅུ་ན་བཞུགས་པའི་
དུས་གསུམ་བདེ་བར་གཤེགས་པ། སྐུ་གསུམ་རྫོགས་པའི་སངས་རྒྱས། རྒྱལ་བ་སྲས་
དང་བཅས་པ་རྣམས་བདག་ལ་དགོངས་སུ་གསོལ་ལོ། །ས་དང་ལམ་ལ་གནས་པའི་
གཡུང་དྲུང་སེམས་དཔའ་རྣམས་བདག་ལ་དགོངས་སུ་གསོལ་ལོ། །རྣམ་པར་དག་
པའི་མཁན་པོ་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་བདག་ལ་
དགོངས་སུ་གསོལ་ལོ། །ཁྲིམས་དང་ལྡན་པའི་དཔང་པོ་བདག་ལ་དགོངས་སུ་གསོལ་
ལོ། །མཚུངས་པར་ལྡན་པའི་གྲོགས་པོ་བདག་ལ་དགོངས་སུ་གསོལ་ལོ། །ཚུལ་ལ་
ཞུགས་པའི་དགེ་འདུན་བདག་ལ་དགོངས་སུ་གསོལ་ལོ། །དལ་འབྱོར་བསྐྱེད་པའི་ཕ་
མ་བདག་ལ་དགོངས་སུ་གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་
བཟུང་ནས། ནམ་སྙིང་པོ་བྱང་ཆུབ་མ་ཐོབ་ཀྱི་བར་དུ། གཡུང་དྲུང་སེམས་དཔའི་
སྤྱོད་པ་ཟབ་མོ་ལ་འཇུག་ཅིང་། སྔོན་གྱི་སངས་རྒྱས་སྟོན་པ་བདེ་བར་གཤེགས་པ་
རྣམས་ཀྱི་རྗེས་སུ་འབྲང་ནས། ད་ལྟའི་མཁན་སློབ་དཔང་པོ་རྣམས་ཀྱི་མདུན་དྲུང་དུ་
ཁས་བླངས་པས། དུས་ཁྲིམས་གཙང་མ་འདི་དག་བསྲུང་བ་ལ། བརྗེད་པའི་དབང་
གིས་ཆག་པ་དང་། ལེ་ལོའི་དབང་གི་ཉམས་པ་དང་། ཉོན་མོངས་པའི་དབང་གིས་
སྨྲས་པ་དང་། བག་ཆགས་ཀྱི་དབང་གིས་སྨེ་བ་དང་། ཐོལ་མ་གྱུའི་དབང་གིས་
འབགས་པ་དང་། ཕ་རོལ་དབང་གིས་འབོག་པ་ལ་སོགས་ཏེ། ཆག་ཉམས་དང་
འགལ་འཁྲུལ་ཅི་མཆིས་པ་ཐམས་ཅད། དུས་གསུམ་གྱི་བདེ་བར་གཤེགས་པ་རྣམས་
ཀྱི་དྲུང་དུ། མི་འཆབ་བོ། །མི་སྦེད་དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །
405



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
སྐུ་གསུམ་རྫོགས་པའི་སངས་རྒྱས་རྒྱལ་བ་སྲས་དང་བཅས་པ་རྣམས་ཀྱི་དྲུང་དུ། མི་
འཆབ་བོ། །མི་སྦེད་དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །ས་དང་ལམ་
ལ་གནས་པའི་གཡུང་དྲུང་སེམས་དཔའ་རྣམས་ཀྱི་མདུན་དྲུང་དུ། མི་འཆབ་བོ། །མི་
སྦེད་དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །རྣམ་པར་དག་པ་མཁན་པོའི་
དྲུང་དུ། མི་འཆབ་བོ། །མི་སྦེད་དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །དྲི་
མ་མེད་པ་སློབ་དཔོན་གྱི་དྲུང་དུ། མི་འཆབ་བོ། །མི་སྦེད་དོ། །མཐོལ་ལོ་བཤགས་
སོ། །གནོང་ངོ་འགྱོད་དོ། །ཁྲིམས་དང་ལྡན་པའི་དཔང་པོའི་དྲུང་དུ། མི་འཆབ་
བོ། །མི་སྦེད་དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །མཚུངས་པར་སྤྱོད་
པ་གྲོགས་པོའི་དྲུང་དུ། མི་འཆབ་བོ། །མི་སྦེད་དོ། །མཐོལ་ལོ་བཤགས་སོ། །གནོང་
ངོ་འགྱོད་དོ། །ཚུལ་ལ་ཞུགས་པའི་དགེ་འདུན་གྱི་དྲུང་དུ། མི་འཆབ་བོ། །མི་སྦེད་
དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །དལ་འབྱོར་བསྐྱེད་པ་ཕ་མའི་དྲུང་
དུ། མི་འཆབ་བོ། །མི་སྦེད་དོ། །མཐོལ་ལོ་བཤགས་སོ། །གནོང་ངོ་འགྱོད་དོ། །དེ་ལྟར་
བཤགས་པས་བྱང་ཞིང་དག་པར་མཛད་དུ་གསོལ། ཆགས་པའི་དབང་གིས་དམྱལ་བ་
ཚ་གྲང་གི་གནས་སུ་མི་སྐྱེ་མི་ལྟུང་བར་གྱུར་ཅིག །ཉམས་པའི་དབང་གིས་ཡི་དྭགས་
བཀྲེས་སྐོམས་ཀྱི་གནས་སུ་མི་སྐྱེ་མི་ལྟུང་བ་གྱུར་ཅིག །སྨྲ་བའི་དབང་གིས་བྱོལ་སོང་
གླེན་ལྐུགས་ཀྱི་གནས་སུ་མི་སྐྱེ་མི་ལྟུང་བ་གྱུར་ཅིག །སྨེ་བའི་དབང་གིས་བྲེལ་ཕོངས་
མིའི་གནས་སུ་མི་སྐྱེ་མི་ལྟུང་བ་གྱུར་ཅིག །འབགས་པའི་དབང་གིས་ལྷ་མ་ཡིན་འཐབ་
རྩོད་ཀྱི་གནས་སུ་མི་སྐྱེ་མི་ལྟུང་བ་གྱུར་ཅིག །འབོག་པའི་དབང་གིས་ཕམ་ལྟུང་ལྷ་ཡི་
གནས་སུ་མི་སྐྱེ་མི་ལྟུང་བ་གྱུར་ཅིག །དེ་ལྟར་རིགས་དྲུག་གི་སྐྱེ་སྒོ་ཆོད་ནས་རྣམ་པར་
དག་པ་སངས་རྒྱས་ཀྱི་ཞིང་དུ། ཕ་རོལ་ཏུ་ཕྱིན་པ་དྲུག་གི་དོན་དང་ལྡན་ཏེ། ཆགས་
པ་མེད་པའི་སྦྱིན་པ་གཏོང་བར་གྱུར་ཅིག །འཆལ་བ་མེད་པའི་ཚུལ་ཁྲིམས་བསྲུང་
406



མདོ་སྡེ།
དུས་ཁྲིམས་གཙང་མའི་མདོ།
༼ད༽
བར་གྱུར་ཅིག །བྱུང་ཚོར་མེད་པའི་བཟོད་པ་བསྒོམ་པར་གྱུར་ཅིག །གཡེང་སྐྱོང་
མེད་པའི་བརྩོན་འགྲུས་བརྩམ་པར་གྱུར་ཅིག །འགྱུར་ལྡོག་མེད་པའི་བསམ་གཏན་ལ་
གནས་པར་གྱུར་ཅིག །འཁྲུལ་པ་མེད་པའི་ཤེས་རབ་དང་ལྡན་པར་གྱུར་ཅིག །དེ་ལྟར་
ཕ་རོལ་ཏུ་ཕྱིན་པ་དྲུག་གི་དོན་དང་ལྡན་ནས། རང་གི་རྒྱུད་ཡོངས་སུ་སྨིན་པར་གྱུར་
ཅིག །གཞན་གྱི་རྒྱུད་ཡོངས་སུ་ཁྲོལ་བར་གྱུར་ཅིག །མཐར་ཡང་བདག་གཞན་དབྱེར་
མེད་མྱ་ངན་ལས་འདའ་བར་གྱུར་ཅིག །ཅེས་ཉམས་པ་དང་ལྟུང་བ་བཤགས་ཤིང་
དག་ཅིང་ཚངས་པར་བགྱིའོ། །དུས་ཁྲིམས་གཙང་མའི་ལྟུང་བཤགས་བསྟན་པའོ། །
ཞེས་གསུངས་སོ། ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ལྟར་ཆག་ཉམས་དང་འགལ་
འཁྲུལ་བསལ་བའི་རྗེས་སུ། རང་གི་དགེ་བའི་རྩ་བ་དེ་དག །གཞན་དོན་དུ་བསྔོས་ན་
རྒྱ་ཆེ་བར་གསུངས་ཏེ། བསྔོ་བ་དང་སྨོན་ལམ་གྱི་རྒྱས་གདབ་པ་ནི་ཚིགས་སུ་བཅད་
དེ་བརྗོད་པ། ན་མོ་བདག་གིས་བྱང་ཆུབ་མཆོག་ཏུ་སེམས་བསྐྱེད་ཅིང་། གཡུང་དྲུང་
སེམས་དཔའི་སྤྱོད་པ་ལ་གནས་པའི། མཚན་བཅས་མཚན་མེད་དགེ་བ་ཅི་བགྱིས་
པ། འགྲོ་བ་རྣམས་དང་ཐུན་མོང་སྤྱིར་བྱས་ཏེ། ཀུན་ཀྱང་བླ་མེད་སངས་རྒྱས་ས་
ལ་བསྔོ། བདག་གི་དགེ་བ་འདི་དང་གཞན་ལ་སོགས། གང་དག་དགེ་བ་ཅི་བགྱིས་
བསོད་ནམས་ཀྱིས། སྒྲིབ་གཉིས་བྱང་ཞིང་ཚོགས་གཉིས་རབ་རྫོགས་ནས། བདེ་ཆེན་
སངས་རྒྱས་འབྲས་བུ་ཐོབ་པར་ཤོག །དེ་དག་སངས་མ་རྒྱས་ཀྱི་བར་དུ་ཡང་། སངས་
རྒྱས་བསྟན་པ་མེད་པའི་ཞིང་ཁམས་དང༌། ངན་སོང་གསུམ་དང་མཐའ་འཁོབ་
གནས་སྤང་ནས། དག་པ་ལྷ་མིའི་གནས་སུ་སྐྱེ་བར་ཤོག །རིགས་ངན་དམན་དང་ཟ་
མ་མོ་ལུས་དང་། དབང་པོ་མ་ཚང་མ་ནིང་ལུས་སྤངས་ནས། དག་པ་རྣམ་དག་མི་
ལུས་རིན་པོ་ཆེ། རིགས་བཟང་ཁུངས་བཙུན་རྒྱལ་བའི་སྲས་སུ་ཤོག །ཆུང་ནས་རྣམ་
407



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
གསུམ་བློ་དང་རབ་ལྡན་ཞིང་། ཤེས་རབ་རྣམ་གསུམ་རྒྱུད་ལས་སྐྱེ་བ་ཡིས། ཕྱི་ནང་
གསང་གསུམ་བོན་གྱི་སྒོ་མོ་ལ། བསླབ་གསུམ་ཡོན་ཏན་མཐའ་རུ་ཕྱིན་པར་ཤོག །ཐ་
མལ་དམན་པའི་སྤྱོད་ལ་མི་ཆགས་ཤིང་། ཞིང་དག་རྣམ་པར་དག་པའི་མདུན་དྲུང་དུ།
སྡོམ་གསུམ་རྣམ་དག་དམ་ཚིག་ལྡན་པ་ཡི། ཉིས་བརྒྱ་ལྔ་བཅུའི་ཁྲིམས་ལ་གནས་པར་
ཤོག །སྦྱིན་པ་ཚུལ་ཁྲིམས་དཀའ་ཐུབ་ཞི་བ་དང་། བཟོད་པ་བརྩོན་འགྲུས་བསམ་
གཏན་སྤྱོད་ཡུལ་ཉིད། སྟོབས་དང་སྙིང་རྗེ་སྨོན་ལམ་ཐབས་ཤེས་འབྱོང་། ལམ་ལྔ་
ས་བཅུའི་ཡོན་ཏན་ལྷུན་རྫོགས་ཤོག །འཇིག་རྟེན་ཞིང་འདིར་སྣང་སྲིད་དགའ་བདེ་
བསྐྱེད། ནད་མུག་མཚོན་གྱི་བསྐལ་པ་རབ་ཏུ་ཞི། ཞིང་ཁམས་བཀྲ་ཤིས་ལོ་ཏོག་རྟག་
ཏུ་འཕེལ། གཡུང་དྲུང་བོན་གྱི་བསྟན་པ་དར་རྒྱས་ཤོག །དགེ་བའི་ལམ་ལ་རྟག་ཏུ་
གཞོལ་བ་རྣམས། ཚེ་རིང་ནད་མེད་ལོངས་སྤྱོད་ཕུན་སུམ་ཚོགས། དཔལ་གྲགས་
བསྟན་པ་དར་རྒྱས་བསོད་ནམས་གྲུབ། བོན་དང་མཐུན་པའི་དོན་ཀུན་འགྲུབ་པར་
ཤོག །བདུད་དང་སྲིན་པོ་མུ་སྟེགས་ལ་སོགས་པ། ལྟ་བ་ལོག་པར་ལྟ་བའི་ཚོགས་
རྣམས་དང་། ཕ་རོལ་རྒོལ་བར་བྱེད་པ་ཐམས་ཅད་ཀུན། མཉམ་ཉིད་ཞི་བའི་ངང་
གིས་འདུལ་བར་ཤོག །དཀའ་བ་མཐར་ཕྱིན་དཀའ་ཐུབ་རྣམ་པར་དག །བཟོད་པ་
བསྲན་བཅས་མཉམ་ཉིད་ཞི་བས་དུལ། བསླབ་པ་མཐར་རྫོགས་ཉོན་མོངས་ཆགས་
བྲལ་ཟད། སྐྱེ་བ་གཅིག་གིས་རྫོགས་སངས་རྒྱས་པར་ཤོག །དེ་དག་རྫོགས་པའི་
སངས་རྒྱས་ཐོབ་ནས་ཀྱང་། གཟུགས་སྐུ་རྣམ་གཉིས་འགྲོ་བའི་དོན་ཆེད་དུ། དེ་དག་
ཐུགས་རྗེའི་རྒྱུན་ཀྱང་ངང་བསྲིངས་ནས། ཚད་མེད་བཞི་ཡིས་འགྲོ་བ་འདྲེན་པར་
ཤོག །མཐར་ནི་བདག་དང་མཐའ་ཡས་སེམས་ཅན་རྣམས། ཡང་དག་གྲུབ་པ་གཤེན་
གྱི་གནས་མཆོག་ཏུ། སྐུ་དང་ཞིང་ཁམས་དབྱེར་མེད་གཅིག་ཏུ་རྫོགས། མཁའ་ལ་
མཉམ་ཞིང་ཀློང་དུ་གདལ་པར་ཤོག །ཅེས་དགེ་བའི་རྩ་བ་མི་དམིགས་པར་བསྔོ་ཞིང་།
408



མདོ་སྡེ། །
དུས་ཁྲིམས་གཙང་མའི་མདོ།
བསྔོ་བ་དང་སྨོན་ལམ་གྱི་རྒྱས་གདབ་བོ། །དེ་ནས་དགེ་བའི་རྩ་བ་སྟོབས་དང་རྒྱ་ཆེ་
བས། ཀུན་ཏུ་བསམ་མཐའ་ཡས་ཤིང་། ཤིན་ཏུ་དཔག་པའི་བསོད་ནམས་ཐོབ་བོ། །
ཡིད་ཀྱི་ཁྱེའུ་ཆུང་དེ་ལྟར་ན། སྔོན་གྱི་སྟོན་པ་བདེ་བར་གཤེགས་པ་རྣམས་ཀྱིས་ཀྱང་།
དུས་ཁྲིམས་གཙང་མའི་བོན་འདི་དག་ལ་དཀའ་བ་སྤྱོད་ཅིང་ཐར་པ་རིན་པོ་ཆེའི་རྒྱུན་
གྱི་ལམ་ལ་ཞུགས་ཏེ་སངས་རྒྱས་པའོ། །ད་ལྟའི་སྟོན་པ་གཤེན་རབ་མཆོག་རྣམས་
ཀྱང༌། དུས་ཁྲིམས་གཙང་མའི་བོན་འདི་དག་ལ་སྤྱོད་ཅིང་། ཐར་པ་རིན་པོ་ཆེ་རྒྱུན་
གྱི་ལམ་ལ་ཞུགས་ནས་སངས་རྒྱས་ཏེ། ད་ལྟ་སེམས་ཅན་གྱི་དོན་ནུས་པར་བྱུང་བའོ། །
མ་འོངས་པའི་སྟོན་པ་གཤེན་རབ་མཆོག་རྣམས་ཀྱིས་ཀྱང༌། དུས་ཁྲིམས་གཙང་མའི་
བོན་འདི་དག་ལ། སྤྱོད་ཅིང་འགྲོ་བ་སེམས་ཅན་གྱི་དོན་དུ་འབྱུང་བའོ། །དེའི་ཕྱིར་ན།
གཡུང་དྲུང་སེམས་དཔའ་རྣམས་འདི་ལ་བརྩོན་པར་བྱའོ། །མོས་པར་བྱའོ། །སྟོན་པར་
བྱའོ། །ཕུད་དུད་བྱའོ། །ནན་ཏན་དུ་བྱའོ། །གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །ཚུལ་དང་ལྡན་པ་དང་། ཚུལ་ལ་གནས་པ་དང་། ཚུལ་ལ་ཞུགས་པ་རྣམས་
ཀྱིས་ཀྱང་། དུས་ཁྲིམས་གཙང་མའི་བོན་འདི་དག །རང་གིས་ཉམས་སུ་བླང་བར་
བྱའོ། །གཞན་ལ་ཡང་། ཡང་དག་པའི་བསྐུལ་མ་འདེབས་པར་བྱའོ། །ཞིང་ཁམས་
ཐམས་ཅད་དགེ་བ་ལ་བཀོལ་པར་བྱའོ། །བོན་གྱི་འཁོར་ལོ་རྒྱ་ཆེན་པོ་ཡོངས་སུ་བསྐོར་
བར་བྱའོ། །ཞེས་བཀའ་བསྩལ་ཏོ། །དེ་ལས་འཁོར་རྣམས་ཀྱིས་ཀྱང་། བླ་ན་མེད་
པའི་མཆོད་པ་རྒྱ་ཆེན་པོ་ཕུལ་ནས། ཐམས་ཅད་ཀུན་གྱིས་མགྲིན་གཅིག་ཏུ་བསྟོད་
པ། རྒྱལ་བའི་སྲས་མཆོག་སངས་རྒྱས་ཐུ་བོ་བ། བཙོ་མའི་གསེར་མདོག་མི་འགྱུར་ས་
ཡི་སྙིང་། བཟོད་པ་བསྲན་བཅས་དཀའ་ཐུབ་མཐར་ཕྱིན་གྱིས། བདུད་དང་སྲིན་པོ་
མུ་སྟེགས་ལ་སོགས་པའི། མ་རིག་ཉོན་མོངས་འཁོར་བ་དྲུངས་ནས་འབྱིན། ཐབས་
མཁས་ཐུགས་རྗེའི་བདག་ཉིད་རིན་པོ་ཆེ། རྣམ་པར་འདུལ་བ་ཁྱེད་ལ་ཕྱག་འཚལ་
409



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བསྟོད། ད་ཡང་བདག་ཅག་འཁོར་དུ་གཏོགས་པ་རྣམས། རྒྱལ་བ་ཁྱེད་ཀྱི་ཐུགས་རྗེས་
བཟུང་དུ་གསོལ། ཞེས་བསྟོད་ནས། ཀུན་གྱིས་ཕྱག་དང་སྐོར་བ་བྱས་པས། མེ་ཏོག་
གི་ཆར་མངོན་པར་བབས་ཏེ། ཡེ་ཤེས་ཀྱི་སྣང་བ་ཡོངས་ལ་ཁྱབ་པར་གྱུར་ཏོ། །དེ་ལ་
འཁོར་རྣམས་ཀྱང་། ཤིན་ཏུ་ཡང་སྤྲོ་བ་སྐྱེས་སོ། །སྟོན་པས་གསུངས་པའི་བཀའ་དེ་
དག་ལ། གཤེན་རབ་གཡུང་དྲུང་སེམས་དཔའ་ཆེན་པོ་རྣམས་དང་། ལྷ་དང་། ཀླུ་
དང་། མི་དང་། ལྷ་མ་ཡིན་དང་། བདུད་དང༌། སྲིན་པོ་དང་། མུ་སྟེགས་དང༌།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་
གསུངས་པ་ལ་མངོན་པར་བསྟོད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས། དུས་ཁྲིམས་གཙང་མའི་མདོ་བསྟན་པའི་ལེའུ་སྟེ་
ལྔ་བཅུ་རྩ་བཞི་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
4I0



མདོ་སྡེ།
དུས་ཁྲིམས་གཙང་མའི་མདོ།
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང་། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟང་ཆེན་དམུ་ཚ་གྱེར་མེད་
ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་པ་དང་།
དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་དུ་བསྒྲུབ།
ཤིང་པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་བཞག་བྱས་
ཐོག །ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་ཚར་གཉིས་
དང་། རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་བཤུས་ཅན་དང་།
སྤྱི་ལོ་༢༠༠༠ ལོ་ བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་བསྐྲུན་པའི་དེབ་
གཟུགས་ཅན་དང་། དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པའི་ལག་
བྲིས་ཡིག་ནག་དཔེ་རྙིང་དང་། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽གཉིས་ཀྱི་དུམ་
པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང་། ཁྱད་པར་
དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་བྲིས་ངོ་མར་
གྲགས་པའི་ངག་སྒྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་ནུབ་བཞུགས་
པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང་། ཀ་དུམ་༽ལས་
སྟོན་པ་འོད་གསལ་ལྷ་ལས་བབས་པའི་ལེའུ་དང་། སངས་རྒྱས་ཀྱི་གནས་དང་ཞིང་
ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་བསྡུར་དུ་
མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་ཆེན་མོ་
བསྟན་འཛིན་རྣམ་དག་རིན་པོ་ཆེ་མཆོག་དང་། ཁྱུང་པོ་བྱ་གཟེ་དགོན་པ་དང་། ཁྱུང་
པོ་སྒར་ཁང་བླ་བྲང་། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་ཤེས། ཁྱུང་པོ་
ནག་རུ་ཞ་འར་ཕུ། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་ཤིན་ཏུ་ཆེ། དེ་
411



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་པའི་ཆད་ལྷག་
དང་། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད། མ་དཔེ་ཁྲོ་
ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་མིན་པར་
བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་བམ༽ གྱི་དེབ་
གྲངས་ ༢༣ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་ལྷག་
སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་
ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་བསྒྲིགས་བྱས་
པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་གྱི་དཔེ་
གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་
ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་པས་གོམ་
ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་
འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་
དལ་བརླུང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་
ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་
གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་།
འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་
གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས།
འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤ ཚེས་ ༡༡ ཉིན། སྤྱི་ལོ་
༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
412



བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་()
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང༌། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད།
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ། ཕྱི་ནང་གསང་གསུམ།
413



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང)ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
414



བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང༌། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>>ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
415



གསུང་རབ་སྒོ་མཛོད་རིན་པོ་ཆེའི་གླེགས་བམ། 23
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང༌། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང༌། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
)92
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
416



༧ འཁྲུལ་དགུ་སྦྱོང་བྱེད་མཆོད་པའི་རྟེན།



གསུང་རབ་སྒོ་མཛོད་རིན་པོ་ཆེའི་གླེགས་བམ།
23
༧ གཏེར་བདག་ཡུམ་སྲས་སྡེ་ལྔ།



མདོ་སྡེ།
་གཟུང་རབ་སྒྲོ་མཛད་རིན་པོ་ཆེའི་གླེགས་བམ།
{23}
། དྲི་མེད་གཟི་བརྗིད། དེ་
གཞུང་དྲུང་བོན་གྱི་བཀའ་བརྟེན།པེ་རྙིང་ཕྱོགས་བསྒྲིགས་པ་ང་ན་།
