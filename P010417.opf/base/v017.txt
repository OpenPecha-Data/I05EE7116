༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W4PD502
ImageGroup:
ISBN:
14PD3988
9787542129284
LCCN:
n/a
Title:
གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
འོད་ཟེར་སྦྱིན་པ་ཕུན་ཚོགས།
Author:
|od zer sbyin pa phun tshogs/
n/a
n/a;n/a
Descriptor:
Original Publication:
Place:
Publisher:
lan kru'u/
kan su'u mi rogs dpe skrun khang/
Date:
2015
Volume:
| 17
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



གསུང་རབ་སྡེ་མཛོད་རིན་པོ་ཆེའི་ཉེགས་བམ།
དྲི་མེད་གཟི་བརྗིད། ཅ
ཀན་སུའུ་མི་རིགས་དཔེ་སྐྲུན་ཁང་།



singllan clas
Dabao Ji
door lib.
ན་ལོ་ཚོའི་གླུགས་བྱས།
གསུང་རབ་སྒོ་མཛོད་རིན་པོ་ཆེའི་གླེགས་བམ།
གསུང་རབ་སྤྱི་རྣ



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་སྟོན་པས་
པེའུ་ཙེ་རྣམ་པ་གསུམ་གྱི་བོན་བསྟན་
པའི་མདོ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།



གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང༌།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང༌།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ།
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང༌།



ལད་
SO@C
1
132
»
༧ གཡུང་དྲུང་རྣམ་པར་འཇོམས་པའི་ཞལ་ཐང་། །



༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།



༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
जी
༽
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། ། 039 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
042 མདོ་ཀ་བ་གླིང་དགུ།
དྲུང་མུ་བསྐལ་བཟང་། སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
དྲུང་མུ་བསྐལ་བཟང༌། སྨད། གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང༌། ༼སྟོད། 044 རྣམ་དག་པདྨ་ཀློང་ཡངས།
ཁོད་པོ་བསྐལ་བཟང་། ༼སྨད། བྱམས་མའི་འབུམ། རབ་གནས་སྐོར་གསུམ།
གོ་ལྡེ་བསྐལ་བཟང༌། སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
གོ་ལྡེ་བསྐལ་བཟང་། སྨད། 046 རྣམ་དག་འདུལ་འབུམ།
009 ཁྲོ་གཉེར་བསྐལ་བཟང༌། སྟོད། 048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང་། སྨད། 049 ངན་སོང་སྒོ་གཅོད་མདོ།
གླིང་གཤེན་བསྐལ་བཟང་།
སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། ༼སྨད། 050 ཕྱ་གཤེན་དཔྱད་དོན་སྒྱུ་མ་གསེར་འབུམ།
017 མདོ་དྲི་མེད་གཟི་བརྗིད། ། ཅ 051 གསོ་རིག་རྩ་བ་ཐུགས་འབུམ་མཁའ་སྔོན། ༼ཀ
024 མདོ་དྲི་མེད་གཟི་བརྗིད། །
གསོ་བྱད་དཔྱད་འབུམ་ཁྲ་བོ།
དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
མཛད་མདོ་འབྲིང་པོ་གཟེར་མིག 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ། །
སྣོད་རྟེན་འབྱུང་བ་ཆགས་འཇིག་གི་མདོ། ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། །
078 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ།
ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། _081 ཁམས་བསྡུས་དུམ་བུ་གཉིས་པ། ༼སྨད་
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ།
བདལ་འབུམ་རྩ་བ། །
038 ལྷ་བུ་པདྨ་འཕྲུལ་མདོ། །
083 བདལ་འབུམ།
ད
ཀ
079



གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། །
༼ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ།
133 ཀུན་འབུམ་རྩ་རྒྱུད།
ཀླུ་འབུམ།
༼བར 134 གསང་བའི་གཟུངས་སྡེའི་སྐོར།
104 ཀླུ་འབུམ།
སྨད 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། 138 ཡེ་ཁྲི་མཐའ་སེལ། །
107 གཉན་འབུམ། གཏོད་འབུམ། ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ༼ཀ 140 ནམ་མཁའ་སྤྱི་གཅོད།
117 འབུམ་ཉི་མ་དགུ་ཤར། །
141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 143 ཀུན་བཟང་ཐུགས་རྒྱུད།
དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག
144 གསང་འདུས་ཡབ་རྒྱུད། །
121 བྱང་གཏེར་ཁྲོ་བོའི་རྒྱུད་དྲུག
བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། ། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། །
ཟོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ།
འདུལ་བ་གསང་ལུང༌།
126 ཀུན་བཟང་ལུང་ཆེན།
147 གཡུང་དྲུང་སྡེ་ལྔ། །
127 ཐུགས་ཀྱི་ཡང་གབ་ཉི་མའི་རྒྱུད།
མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག །
148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།
119



xཇལསཇའབམཐོལ ཆསgམཐཱཁམསམཡསགཟི་བཛྫ ཐ
བསཔཇསཇ་མཛེསལཕལྟོ། མཐལས །མཾ་
སྣས“གལ་གྱི་ཐོསབལྟསཇ*
མཛོ་བརླག་ཕལོ། ༈
གཡམཐཱམཐོབགྱིསཟཀམཐGམཐཱས༔ ཐཕྱོགསརྦ༔ ཐལམཁས



སྤྱིའི་དེབ་ 13=24
སྤྱིའི་པོད། 14=25
<<མདོ་དྲི་མེད་གཟི་བརྗིད། >
བཀའ།
མདོ།
5
6
སྙན་རྒྱུད།
སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
སྙན་རྒྱུད་ཕབ་གནས་གསའ་ཡི་བྲག་ར།
གླེགས་བམ། 12 ལེའུ་གྲངས། 61



དཀར་ཆག་
……
...1
ལེའུ་ཉེར་གཅིག་པ། པེའུ་ཙེ་རྣམ་པ་གསུམ་གྱི་བོན་བསྟན་པའི་མདོ་བཞུགས་སོ།..1
བསྒྲགས་པ་གསུམ་གྱི་པེའུ་ཙེ་གཏན་ལ་ཕབ།
གསས་མཁར་ཤམ་པོ་ལྷ་རྩེ་ལ་མཆོད་པ་ཕུལ་ནས་ཚིག་བཅད་གསུངས་པ།...
སྟོན་པས་འཁོར་རྣམས་ལ་ལོ་མཛོད་བཅུ་གཉིས་མཚན་དང་གཏན་ཚིགས་
གསུངས་པ། ..
པེའུ་ཙེ་གསུམ་གྱི་བསྟན་པ་དང་ཚད་གསུམ་ཟུང་སྦྲེལ་བདེན་གཉིས་དོ་མཉམ་
གྱི་སྤྱོད་པ་སོགས་གསུངས་པ།
བསྟན་པ་སྲིད་པ་གསུམ་ལ་བསྒྲག་སྟེ་ཁམས་གསུམ་ཡོངས་ལ་སྤེལ་ནས་ལྷ་ཀླུ་མི་
གསུམ་ཡུལ་དུ་བསྒྲགས་ཚུལ་བསྟན་པ།
.....................................19
..............53
༧ གསུམ་པ་རྣམ་པར་འདུལ་བའི་མཛད་པ།
ལེའུ་ཉེར་གཉིས་པ། སྟོན་པས་འོད་ཟེར་སྤྲོ་བའི་མདོ་བཞུགས་སོ།…..…..….….….….…..67
འགྲོ་འདུལ་འོད་ཟེར་སྤྲོ་བའི་མཛད་པ་བསྟན།
..….......67
འཁོར་གཡུང་དྲུང་སེམས་དཔའ་དང་མངའ་དབང་ཅན་རྣམས་ཀྱིས་སྟོན་པ་ལ་
བླ་མེད་མཆོད་སྤྲིན་རྒྱ་ཆེན་ཕུལ་བ།...…...



སྟོན་པས་སྐུ་གསུང་ཐུགས་ཀྱི་དཀྱིལ་འཁོར་ནས་འོད་ཟེར་སྟོང་ཕྲག་དྲུག་ཅུ་དྲུག་
ཅུར་སྤྲོ་བསྡུ་མཛད་པ།
.........................73
འགྲོ་བ་རིས་དྲུག་གི་ཞིང་རྣམས་སུ་འདུལ་བ་གཤེན་དྲུག་སོགས་སུ་སྤྲུལ་ཏེ་བྱོན་
པ།...
...........….............77
མཚན་བཟང་སུམ་ཅུ་རྩ་གསུམ་གྱི་གནས་ནས་གཡེན་འདུལ་སོ་གསུམ་དུ་སྤྲུལ་
ཏེ་བྱོན་པ།………..
དཔེ་བྱད་བརྒྱད་ཅུ་རྩ་གཅིག་ལས་དགྲ་བཅོམ་པ་བརྒྱད་ཅུ་རྩ་གཅིག་ཏུ་སྤྲུལ་པ།
..............126
.........177
སྟོན་པས་འགྲོ་འདུལ་འོད་ཟེར་སྤྲོས་པའི་མདོ་གཟུངས་གཏན་ལ་ཕབ་པ།……….182
..
.
..…….…....200
ལེའུ་ཉེར་གསུམ་པ། སྟོན་པས་འཁོར་རྣམས་ལ་རྒྱུ་འབྲས་རྣམ་པར་འབྱེད་པའི་
མདོ་བཞུགས་སོ།.
..……………………………………………་200
མཆོད་པ་ཕུལ་བས་ཚོགས་རྫོགས་པའི་སྟོབས་ཀྱིས་ངོ་མཚར་གྱི་ལྟད་མོ་མཐོང་
བ་བསྟན་པ།..
མཚམས་བཞིར་ཞབས་བཅག་རྒྱུ་འབྲས་བོན་བསྟན་པ།…..…...…..…...…..….....…...211
སྒྲིབ་སྦྱང་ཚོགས་རྫོགས་ཐར་ལམ་བགྲོད་ཚུལ་གསུངས།
སྡུག་བསྔལ་ཟུང་བཞི་ཡ་བརྒྱད་ལས་དང་པོ་སྐྱེ་བའི་སྡུག་བསྔལ་བསྟན་པ།...224
གཉིས་པ་རྒས་པའི་སྡུག་བསྔལ་བསྟན་པ།
གསུམ་པ་ན་བའི་སྡུག་བསྔལ་བསྟན་པ།……………….
བཞི་པ་འཆི་བའི་སྡུག་བསྔལ་བསྟན་པ།..….…..
མེད་པ་བཙལ་གྱིས་མི་རྙེད་སྡུག་བསྔལ་བསྟན།
......221
.....….....235
.................241
.....244
.……….252



.254
..............259
.261
...........264
..........275
ཡོད་པ་འཚོ་སྐྱོང་མི་ཐུབ་སྡུག་བསྔལ་བསྟན།
གནོད་པའི་དགྲ་རུ་འཕྲད་པའི་སྡུག་བསྔལ་བསྟན།..
བྱམས་པའི་གཉེན་དང་བྲལ་བའི་སྡུག་བསྔལ་བསྟན།
འདུས་པའི་འཁོར་ལ་སྡེ་བཞི་ཡ་བརྒྱད་ཕྱེས།
བཀའ་གཞུང་ཉན་དང་བཤད་པའི་སྡེ་བསྟན་པ།
ཤིང་དྲུང་མི་རྟག་སྒོམ་པའི་སྡེ་བསྟན་པ།
རི་ཁྲོད་ཅོག་པུར་གནས་པའི་སྡེ་བསྟན་པ།
བྲག་དགོན་དཀའ་ཐུབ་སྒོམ་པའི་སྡེ་བསྟན་པ།
དག་པ་དྲང་སྲོང་ཁྲིམས་ཀྱི་སྡེ་བསྟན་པ།….…...….…...
གཙང་མ་གཙུག་ཕུད་ཚུལ་ཁྲིམས་སྡེ་བསྟན་པ།
ཚུལ་གནས་དགེ་བསྙེན་ཚུལ་གྱི་སྡེ་བསྟན་པ།
བསྙེན་གནས་ཡན་ལག་བསྲུང་བའི་སྡེ་བསྟན་པ།
.............281
………........
.287
...............
290
.292
，293
༧ བཞི་པ་རྣམ་པར་འདྲེན་པའི་མཛད་པ།
ལེའུ་ཉེར་བཞི་པ། སྟོན་པས་འགྲོ་འདུལ་ཐར་པར་དྲང་བའི་མདོ་བཞུགས་སོ།…..
....…..….....…...296
སངས་པོའི་གསུང་འཕྲིན་ཁྱེའུ་ཆུང་བརྒྱུད་ནས་འབྱོར།.…....
ཤམ་པོ་ལྷ་རྩེའི་སྒོ་དྲུང་དུ་སྟོན་པ་གཙོ་འཁོར་ཐབས་ཅིག་ཏུ་བཞུགས་པ།...297
ལྷ་ཀླུ་མི་གསུམ་སོཊ་འཁོར་རྣམས་ཀྱིས་སྟོན་པ་ལ་མཆོད་པ་རྒྱ་ཆེར་ཕུལ་བ།
...296
.........299



ཡིད་ཀྱི་ཁྱེའུ་ཆུང་འབྲུག་རྟ་ཆིབས་ནས་གཏོ་དཔྱད་བཀའ་ཡི་སྒྲོམ་བུ་བཀལ་ནས་
གཤེན་གྱི་སྤྱན་སྔར་ཕེབས་པ།
...……………………….300
སངས་པོའི་ཐུཊ་སྲས་ཡིད་ཀྱི་ཁྱེའུ་ཆུང་གི་ཡིན་ལུགས་ཞུས་ནས་འཕྲིན་ཡིག་ཕུལ་
བ།....…....
...............304
བདེར་གཤེགས་སྟོང་རྩ་སོགས་ལྷ་གཤེན་བརྒྱ་ལ་མཆོད་སྤྲིན་ཕུལ་ནས་སྒྲིབ་སྦྱོང་
ཚོགས་རྫོགས་ཀྱི་ཆོ་ག་གསུངས་པ།
ཡིད་ཀྱི་ཁྱེའུ་ཆུང་གིས་སྟོན་པ་ལ་སྡིག་ཅན་འདུལ་བའི་ཞུ་བསྐུལ་མཛད་པ།.………..
.......……….........310
….
........…...........326
...............328
3
......347
སྡིག་ཅན་གཏོ་བུ་དོད་དེ་འདུལ་དུ་གཤེགས།
ལོ་པན་ཤེལ་གྱི་མཆོད་རྟེན་དབུ་གསུམ་བཞེངས།
ལྷ་གཤེན་བརྒྱ་རྩའི་དཀྱིལ་འཁོར་ཆོ་ག་བསྟན།
ཞུས་སྒྲིག་ཚན་པའི་གསལ་བཤད།
............352
...........405



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་པེའུ་ཙེ་
རྣམ་པ་གསུམ་གྱི་བོན་བསྟན་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཁྲི་པར་ཙེ་ན་ཧ་རམ་གསལ། གང་ཟག་མི་
ཡི་སྐད་དུ་ན། སྟོན་པས་ལྷ་ཀླུ་མི་གསུམ་གྱི་སློབ་མ་ལ། པེའུ་ཙེ་རྣམ་པ་གསུམ་གྱི་བོན་
བསྟན་པའི་མདོ། །རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་གཤེན་
རབ་མི་བོ་ཞེས་བྱ་བ་དེ། ལྷོ་འཛམ་བུ་གླིང་གི་དམིག །སོག་ཁ་བོན་གྱི་འབྱུང་གནས།
གནས་མཆོག་དམ་པ་འོལ་མོ་གླིང་ཆེན་གྱི་རྒྱལ་ས་བར་པོ་སོ་བརྒྱད་ཀྱི་གནས་སུ་སྐུ་སྐྱེ་
བ་མི་རུ་བཞེས་ནས་བཞུགས་པ་ལ། མཛད་པ་བཅུ་གཉིས་ཀྱི་དོན་མཐར་དབྱུང་བར་
མཛད་དེ། དེ་ཡང་སྟོན་པས་ལོ་མཛོད་བཅུ་གཉིས་ཀྱི་མཛད་པ་རྫོགས་ནས་བསྟན་པ་
དེ་ལ་འཇུག་པ་རྣམས་ལ་སོ་སོར་རྣམ་པར་དབྱེ་བའི་བོན་བསྟན་པར་དགོངས་ནས།
རྒྱལ་ས་ཕོ་བྲང་གླིང་བརྒྱད་ཀྱི་ཤར་ཕྱོགས་དགའ་ལྡན་མེ་ཏོག་མཛེས་པའི་གླིང་ཞེས་བྱ་
བར་གྲོང་ཁྱེར་ཆེན་པོ་དགའ་ལྡན་བྱམས་པ་ཅན་གྱི་དབུས་དཀྱིལ། གསས་མཁར་ཤམ་
པོ་ལྷ་རྩེའི་གནས་སུ་བྱོན་ནས་ལོ་མཛོད་བཅུ་གཉིས་ཀྱི་མཛད་པ་གཏན་ལ་ཕབ་པས།
་ཕབ་པས



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དགའ་སྟོན་དང་མཆོད་པ་རྒྱ་ཆེན་པོ་རུ་མཛད་དོ། །
དེ་ཡང་སྟོང་གསུམ་ཀུན་ཏུ་གྲགས་པའི་སྒྲ་ཆེན་དུང་པོ་ཨང་གྲག་གི་སྐད་བཏང་
བས། སྟེང་གི་ལྷ་དང་། འོག་གི་ཀླུ་དང་། བར་གྱི་མི་དང་། ལྷ་མ་ཡིན་དང་། མི་
འམ་ཅི་དང་། ལྟོ་འཕྱེ་ཆེན་པོ་དང་། གྲུལ་བུམ་དང༌། ཤ་ཟ་དང་། སྲིན་པོ་དང༌།
ནམ་མཁའ་ལྡིང་དང་། དྲི་ཟ་དང་དེ་ལ་སོགས་པ་དཀར་པོ་དགེ་བའི་སྡོང་དང་
གྲོགས་མཛད་པ་རྣམས་དང་། དགེ་བ་ལ་མོས་པ་ཐམས་ཅད་ནམ་མཁའ་ལ་ཆར་
བཞིན་དུ་བབས་ནས་ས་གཞི་ལ་རྩི་བཞིན་དུ་འཁྲུངས་ཏེ། དེ་ཡང་ནམ་མཁའ་ལས་
འབབས་པ་ནི། བར་ལྷ་འོད་གསལ་གྱི་གནས་ནས། ཡེ་གཤེན་གཡུང་དྲུང་སེམས་
དཔའ་ནམ་མཁའི་བ་དན་ཅན་དང༌། ཡེ་གཤེན་གཡུང་དྲུང་སེམས་དཔའ་ཁྱུང་གི་
རུ་མཚོན་ཅན་དང་། ཡེ་གཤེན་གཡུང་དྲུང་སེམས་དཔའ་རྒོད་ཀྱི་འཕར་འདབ་ཅན་
དང༌། ཡེ་གཤེན་གཡུང་དྲུང་སེམས་དཔའ་རྨ་བྱའི་ལྡེམ་རྒྱང་ཅན་དང་། ཡེ་གཤེན་
གཡུང་དྲུང་སེམས་དཔའ་ཁུ་བྱུག་གསུང་སྙན་ཅན་དང༌། ཡེ་གཤེན་གཡུང་དྲུང་
སེམས་དཔའ་ཟོ་བོ་སྤར་ཤད་ཅན་དང༌། ཡེ་གཤེན་གཡུང་དྲུང་སེམས་དཔའ་དབལ་
སོ་མདུང་རྩེ་ཅན་དང༌། ཡེ་གཤེན་གཡུང་དྲུང་སེམས་དཔའ་གསས་མདའ་དུང་ཡུག་
ཅན་དང་། ཡེ་གཤེན་གཡུང་དྲུང་སེམས་དཔའ་རྔ་སྟོང་རི་ཆེམས་པ་ཅན་དང༌། ཡེ་
གཤེན་གཡུང་དྲུང་སེམས་དཔའ་གཤང་ཁྲི་ལོ་གནམ་གྲགས་ཅན་དང་། ཡེ་གཤེན་
གཡུང་དྲུང་སེམས་དཔའ་དུང་འཕར་པོ་འཕར་ཆུང་ཅན་དང་། ཡེ་གཤེན་གཡུང་
དྲུང་སེམས་དཔའ་ཆེ་རྒྱལ་རྒོད་ཞུ་ཅན་དང་། ཡེ་གཤེན་གཡུང་དྲུང་སེམས་དཔའ་
ཡང་རྒྱལ་འབྲུག་སླག་ཅན་དང༌། ཡེ་གཤེན་གཡུང་དྲུང་སེམས་དཔའ་གཅོད་པ་ཁྲ་
སླག་ཅན་དང༌། ཡེ་གཤེན་གཡུང་དྲུང་སེམས་དཔའ་བདུད་རྩིའི་ཆར་སླག་ཅན་དང་།
ཡེ་གཤེན་གཡུང་དྲུང་སེམས་དཔའ་དྲག་པོ་དབལ་སླག་ཅན་དང༌། དེ་རྣམས་ཀྱང་



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཡེ་གཤེན་གཡུང་དྲུང་སེམས་དཔའི་འཁོར་དང་བཅས་ནས་སྟོན་པའི་དྲུང་དུ་འཁོད་
དོ། །གཞན་ཡང་བར་སྣང་དང་གཡེན་རིགས་ཡེ་ཁམས་ནས། ཡེ་གཤེན་གཡུང་དྲུང་
སེམས་དཔའ་དབལ་བོན་རུམ་པོ་དང་། ཡོགས་བོན་གཏོ་རྒྱལ་དང་། ཁྲིན་བོན་
ཕྱ་སངས་དང༌། གཉེར་བོན་གཏོ་ཆེན་དང་། འོལ་བོན་འབྲང་ཟུ་དང་། འཚམས་
བོན་ཡོ་ཁྲུན་དང་། མུ་བོན་ཡེ་ཏན་དང་། བདུད་བོན་ཆུ་ལྕགས་དང་། བཙན་བོན་
མཚལ་ལྕགས་དང་། སྲིད་བོན་མུ་ཆོ་དང༌། སྐོས་བོན་གཙུག་སྲས་དང་། ཕྱྭ་བོན་
ཐེའུ་ལེགས་དང༌། ལྷ་བོན་ཐོད་དཀར་དང༌། ཟླ་བོན་ཚེས་པ་དང༌། ཉི་བོན་གྲངས་
མ་དང་། སྐར་བོན་ཚེས་གུ་དང་། སྤྲིན་བོན་བ་དུལ་དང་། གཞའ་བོན་གུ་གེ་དང་།
དལ་བོན་དབུ་དཀར་དང་། ཟེར་བོན་གདངས་སྙན་དང་། ལོ་བོན་གཏོ་ཆེན་དང་།
རྫི་བོན་ངང་དྲུག་དང༌། ཀླུ་བོན་དབྱངས་སྙན་དང༌། གཉན་བོན་ཐང་ཐང་དང༌།
རྒྱལ་བོན་བང་སོ་དང་། སྨན་བོན་འབྲིང་ཐོང་དང་། གཟེད་བོན་ལ་ཚ་དང་། སྲི་
བོན་ཡ་ངལ་དང་། གླུད་བོན་གྱེར་མཁས་དང་། སྲིན་བོན་མུ་འཕེན་དང་། སྣ་བོན་
ལི་བྱིན་དང་། གཏོ་བོན་བྱོན་ཁྲི་དང་། ཐར་བོན་གྲུ་སྐྱོལ་དང་། དེ་རྣམས་ནི་གཡེན་
ཁམས་སུམ་ཅུ་རྩ་གསུམ་གྱི་བོན་པོ་ལགས་པས། རང་རང་གི་འཁོར་དང་བཅས་ནས།
རི་རབ་ཀྱི་རྩེ་དང༌། གཡའ་རི་གངས་བྲག་ལས་བབས་ཏེ། སྟོན་པའི་དྲུང་དུ་འཁོད་
གཞན་ཡང་ལྷ་ཡི་དབང་པོ་ཚངས་པ་དང་། བརྒྱ་བྱིན་དང་། མ་ཧཱ་དེ་བ་དང་།
ཁྱབ་འཇུག་དང་། ཚོགས་ཀྱི་བདག་པོ་དང་། འོད་དེ་རྒྱལ་བ་དང༌། ཉེ་དབང་གི་
རྒྱལ་པོ་རྣམས་དང༌། སྲིད་རྗེ་འབྲང་དཀར་དང་། སྐོས་རྗེ་དྲང་དཀར་དང་། ཕྲུ་རྗེ་
རིང་དཀར་དང༌། རྒྱལ་པོ་ཆེན་པོ་སྡེ་བཞི་དང་། ཕྱོགས་ཀྱི་སྐྱོང་བརྒྱད་དང་། རི་
བདུན་དང་རོལ་མཚོའི་ལྷ་ཀླུ་རྣམས་ཀྱང་། རང་རང་གི་འཁོར་དང་བཅས་ནས་སྟོན་



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པའི་དྲུང་དུ་འཁོད་དོ། །གཞན་ཡང་ཀླུ་ཡི་རྒྱལ་པོ་དགའ་བོ་དང་། འཇོག་པོ་དང༌།
མ་དྲོས་དང༌། གཟི་ཆེན་དང་། མཐའ་ཡས་དང༌། འོད་འཕྲོ་དང་། གཉན་རྗེ་གོང་
སྔོན་དང༌། སྤར་བ་དུང་མགོ་དང་། དམུ་རྗེ་བཙུན་འབར་དང་། སྨྲ་མི་ལེགས་ལྡན་
དང་། ས་བདག་ཁྱབ་པ་དབང་ཆེན་དང་། ལྷ་མོ་བརྟན་མ་དང༌། བསྟན་པ་སྐྱོང་
བ་ལ་དབང་བའི་མངའ་བོ་ཆེ་རྣམས་ཀྱང༌། རང་རང་དག་པའི་འཁོར་དང་བཅས་
ནས་སྟོན་པའི་དྲུང་དུ་འཁོད་དོ། །གཞན་ཡང་སྟོན་པའི་འཁོར་དུ་གཏོགས་པའི་རྒྱལ་
པོ་དང༌། བློན་པོ་དང་། དེད་དཔོན་དང་། བཙུན་མོ་དང༌། ཁྱེའུ་དང་། བུ་མོ་དང༌།
ཕྱི་འཁོར་དང་། ནང་འཁོར་དང་། བར་འཁོར་བསམ་གྱིས་མི་ཁྱབ་པ་རྣམས་ཀྱང་
སངས་རྒྱས་སྟོན་པ་དེ་དག་གི་དྲུང་དུ་འཁོད་དོ། །གཞན་ཡང་འཁོར་དུ་གཏོགས་པའི་
ལྷ་དང་། ཀླུ་དང་། མི་ལས་གྲུབ་པ་གཤེན་རབ་གཡུང་དྲུང་སེམས་དཔའ་བྱེ་བ་ས་ཡ་
དང༌། ཁྲི་དྲུག་སྟོང་དང་། ལྔ་སྟོང་ལྔ་བརྒྱ་དང་། འཁོར་གྱི་དམ་པ་ཡེ་གཤེན་སུམ་
བརྒྱ་དྲུག་ཅུ་དང༌། ཐུགས་སྲས་རྨ་ལོ་གཡུ་ལོ་དང་། འ་ཞ་གསང་བ་མདོ་སྡུད་ལ་
སོགས་དག་པ་གཤེན་གྱི་འཁོར་རྣམས་དང་ཐབས་ཅིག་ཏུ་བཞུགས་སོ། ། །
༧ དེའི་ཚེ་སྟོན་པས་འཁོར་རྣམས་ལ་བཀའ་སྩལ་པ། ཉོན་ཅིག་རྨ་ལོ་གཡུ་ལོ་ལ་
སོགས། འདུས་པའི་འཁོར་རྣམས་བདག་ནི་སྐུ་སྐྱེ་བ་མི་རུ་བཞེས་ནས། འགྲོ་བ་སེམས་
ཅན་གྱི་དོན་མཛད་པ་ལ། མཛད་པ་བཅུ་གཉིས་དོན་མཐར་ཕྱིན་པར་མཛད་པ་
ལ། བསྟན་པ་སྤེལ་བར་ལོ་མཛོད་བཅུ་གཉིས་ཀྱི་མཛད་པ་རྫོགས་པའི་སྐབས་ཡིན་ཏེ།
སྔོན་ཀྱང་ཐོག་མར་དགུང་ལོ་གཅིག་བཞེས་ནས། གྲོང་ཁྱེར་བྱམས་པ་ཅན་ལ་ཞབས་
ཀྱིས་བཅགས་ཤིང་། གསས་མཁར་ཤམ་པོ་ལྷ་རྩེ་ལ་མཆོད་པ་ཕུལ་བས། ད་ལྟ་ཡང་
ལོ་བཅུ་གཉིས་ལོན་ནས། ལོ་འགོ་རྒྱལ་པོ་བྱི་བ་ལ་ཕྱིན་པའི་དུས་འདིར། མཆོད་པ་
འབུལ་བའི་སྐབས་ཡིན་པས། སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་



༼ཅ༽
མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཀྱི་ཁྱེའུ་དང་བུ་མོ་རྣམས་ཀྱིས། རྒྱན་དང་ཆ་ལུགས་མཛེས་པར་གྱིས་ལ་རོལ་མོའི་སྣ་
དྲོངས་ཤིག །གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་ཀྱིས། མཆོད་པའི་བྱེ་བྲག་དང་ཡོ་བྱད་དཔག་ཏུ་མེད་པར་ཤོམས་ལ། ཡོངས་
སུ་རྒྱ་ཆེན་པོར་སྤྲུལ་ནས་གཏང་རག་གི་དབྱངས་དང་ཚིག་གིས་མཁས་པར་གྱིས་ལ་
ཕུལ་ཅིག །བདག་གིས་མཆོད་པ་དེ་དག་དང་ཁྱེད་རྣམས་ཀྱི་རྒྱུད་ཡོངས་སུ་བྱིན་གྱིས་
བརླབ་པར་བྱའོ། །ཞེས་བཀའ་བསྩལ་ཏོ། །དེ་ནས་འཁོར་དུ་གཏོགས་པའི་གཤེན་
རབ་གཡུང་དྲུང་སེམས་དཔའ་རྣམས་ཀྱིས། ལྷ་ཀླུ་མི་གསུམ་གྱི་རྒྱལ་བློན་བཙུན་མོ་སྡེ་
འཁོར་དང་བཅས་པ་རྣམས་ལ། མཆོད་པ་དང་རོལ་མོའི་ལུང་སྩལ་ནས། བླ་ན་མེད་
པའི་མཆོད་པ་ཡོངས་སུ་གཏོང་བའི་སྤྲིན་ཞེས་བྱ་བ་བཤམས་ནས་ཕུལ་ཏེ། དེ་ཡང་
ཐོག་མར་མཆོད་པ་དང་རོལ་མོ་ཀུན་གྱི་སྔོན་དུ་ལྷའི་ཁྱེའུ་དང་བུ་མོ་སྟོང་གིས་རྒྱན་
དང་ཆ་ལུགས་མཛེས་པར་བྱས་ནས་ཐམས་ཅད་ཟིལ་གྱིས་གནོན་པ་དང༌། དབང་ལ་
འདེབས་པ་དང༌། སྣང་སྲིད་འདུལ་བའི་དོན་དུ་ཕྱག་རྒྱ་སྣ་ཚོགས་སུ་བསྒྱུར་རོ། །དེ་
ནས་དེའི་རྒྱབ་ཏུ། དར་སྟོང་རྩ་བརྒྱད་ནི་ཕྱིར་རོ། །དུང་སྟོང་རྩ་བརྒྱད་ནི་འབུད་
དོ། །གཤང་སྟོང་རྩ་བརྒྱད་ནི་དཀྲོལ་ལོ། །རྔ་སྟོང་རྩ་བརྒྱད་ནི་བརྡུང་ངོ༌། །མར་མེ་
སྟོང་རྩ་བརྒྱད་ནི་བལྟམ་མོ། །སྤོས་མེ་སྟོང་རྩ་བརྒྱད་ནི་བཏུལ་ལོ། །ཚན་ཆབ་སྟོང་རྩ་
བརྒྱད་ནི་བསྐྱིལ་ལོ། །ལྷ་སངས་སྟོང་རྩ་བརྒྱད་ནི་བཏེག་གོ །མེ་ཏོག་སྟོང་རྩ་བརྒྱད་
ནི་གཏོར་རོ། །དེ་ནས་དེའི་རྒྱབ་ཏུ། ལ་ལ་ཞིག་ནི་ལྷའི་གདུགས་ཁྱེར་རོ། །ལ་ལ་
ཞིག་ནི་ལྷའི་བ་དན་ཕྱར་རོ། །ལ་ལ་ཞིག་ནི་ལྷའི་རྒྱལ་མཚན་ཕྱར་རོ། །ལ་ལ་ཞིག་ནི་
ལྷའི་ཕྱེ་མ་ཁྱེར་རོ། །ལ་ལ་ཞིག་ནི་ལྷའི་འཕུར་མ་བརླབ་བོ། །ལ་ལ་ཞིག་ནི་ལྷའི་གླིང་
བུ་འབུད་དོ། །ལ་ལ་ཞིག་ནི་ལྷའི་ཏམ་བུ་ར་འབུད་དོ། །ལ་ལ་ཞིག་ནི་ལྷའི་པི་ཝང་
དཀྲོལ་ལོ། །ལ་ལ་ཞིག་ནི་ལྷའི་ཇིང་ཆེན་སྒྲོག་གོ །ལ་ལ་ཞིག་ནི་ལྷའི་ཅོང་ཆེན་བརྡུང་
ར



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ངོ༌། །ལ་ལ་ཞིག་ནི་ལྷའི་བིང་ཆེན་དཀྲོལ་ལོ། །ལ་ལ་ཞིག་ནི་ལྷའི་གནྡེ་བརྡུང་ངོ་། །ལ་
ལ་ཞིག་ནི་ལྷའི་གྷ་དྷ་གྷ་རུ་སྒྲོག་གོ །ལ་ལ་ཞིག་ནི་ལྷའི་མེ་ཏོག་ཙམ་པ་ཀ་ཕུལ་ལོ། །ལ་
ལ་ཞིག་ནི་ལྷའི་མེ་ཏོག་ཨུ་དུམ་ཝ་ར་ཕུལ་ལོ། །ལ་ལ་ཞིག་ནི་ལྷའི་མེ་ཏོག་ཨུ་མུ་ཏ་ཕུལ་
ལོ། །ལ་ལ་ཞིག་ནི་ལྷའི་མེ་ཏོག་ནམ་མཁའ་ལྡིང་ཕུལ་ལོ། །ལ་ལ་ཞིག་ནི་ལྷའི་མེ་ཏོག་
ཨུཏྤལ་སྔོན་པོ་ཕུལ་ལོ། །ལ་ལ་ཞིག་ནི་ལྷའི་མེ་ཏོག་ནེ་ར་སེར་པོ་ཕུལ་ལོ། །ལ་ལ་ཞིག་
ནི་ལྷའི་མེ་ཏོག་མནྡར་བ་ཕུལ་ལོ། །ལ་ལ་ཞིག་ནི་ལྷའི་མེ་ཏོག་ཧ་ལོ་ལྗང་གུ་ཕུལ་ལོ། །
ལ་ལ་ཞིག་ནི་ལྷའི་སྨན་གྱི་རྒྱལ་པོ་ཨ་རུ་ར་རྣམ་པར་རྒྱལ་བ་ཕུལ་ལོ། །ལ་ལ་ཞིག་ནི་
ལྷའི་སྨན་གྱི་རྒྱལ་པོ་ཛཱ་ཏི་ཕ་ལ་ཕུལ་ལོ། །ལ་ལ་ཞིག་ནི་ལྷའི་སྨན་གྱི་རྒྱལ་པོ་ཀོར་ཤ་ཀ་
ན་ཕུལ་ལོ། །ལ་ལ་ཞིག་ནི་སྨན་གྱི་རྒྱལ་པོ་གླ་བ་དྲི་གཙང་ཕུལ་ལོ། །ལ་ལ་ཞིག་ནི་སྨན་
གྱི་རྒྱལ་པོ་དྷ་བ་དྷེ་རུ་ཕུལ་ལོ། །ལ་ལ་ཞིག་ནི་ཡིད་བཞིན་གྱི་ནོར་བུ་ཕུལ་ལོ། །ལ་ལ་
ཞིག་ནི་རིན་ཆེན་གྲམ་པ་ཕུལ་ལོ། །ལ་ལ་ཞིག་ནི་ཉ་ཕྱིས་ཕྲ་མེན་ཕུལ་ལོ། །ལ་ལ་ཞིག་
ནི་ཀེ་ཀེ་རུ་ཕུལ་ལོ། །ལ་ལ་ཞིག་གི་ཨརྱ་སྤུག་གེ་ཕུལ་ལོ། །ལ་ལ་ཞིག་ནི་མུ་ཏིག་ཚོམ་
བུ་ཕུལ་ལོ། །ལ་ལ་ཞིག་ནི་གསེར་གཡུ་ཟངས་ལྕགས་ཕུལ་ལོ། །ལ་ལ་ཞིག་ནི་ལྷའི་གར་
བྱེད་དོ། །ལ་ལ་ཞིག་ནི་ཁྱུང་མོ་ལྡིང་གར་བྱེད་དོ། །ལ་ལ་ཞིག་ནི་སེང་ཆེན་མཆོངས་
གར་བྱེད་དོ། །ལ་ལ་ཞིག་ནི་གླང་པོ་ཆེ་འགྱིང་གར་བྱེད་དོ། །ལ་ལ་ཞིག་ནི་རྟ་མཆོག་
གི་དཀྱུས་གར་བྱེད་དོ། །ལ་ལ་ཞིག་ནི་རྨ་བྱའི་མཛེས་གར་བྱེད་དོ། །ལ་ལ་ཞིག་ནི་ལྷ་
བྲན་གྱི་བཞད་གར་བྱེད་དོ། །ལ་ལ་ཞིག་ནི་ལྷ་མོའི་དགྱེས་གར་བྱེད་དོ། །ལ་ལ་ཞིག་
ནི་གྱད་ཀྱི་རྩལ་མཆོངས་བྱེད་དོ། །ལ་ལ་ཞིག་ནི་ཕོ་ཉའི་རོལ་ཚོམས་བྱེད་དོ། །ལ་ལ་
ཞིག་ནི་བྲོ་བརྡུང་ངོ༌། །ལ་ལ་ཞིག་ནི་ཤོན་ཁྲབ་བོ། །ལ་ལ་ཞིག་ནི་སྒོང་བསྒྱུར་རོ། །ལ་
ལ་ཞིག་ནི་སྒོང་སྤོར་རོ། །ལ་ལ་ཞིག་ནི་སྒོང་རྩེའོ། །ལ་ལ་ཞིག་ནི་བྱ་ཁྱུང་ཀ་ར་ཁྲིད་
དོ། །ལ་ལ་ཞིག་ནི་རི་དྭགས་ཤ་ར་ཁྲིད་དོ། །ལ་ལ་ཞིག་ནི་ཤེལ་གྱི་སེང་གེ་ཁྲིད་དོ། །ལ་



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ། །
ལ་ཞིག་ནི་དུང་གི་གླང་པོ་ཁྲིད་དོ། །ལ་ལ་ཞིག་ནི་གཡུ་ཡི་རྟ་ཕོ་ཁྲིད་དོ། །ལ་ལ་ཞིག་
ནི་དུག་འཇོམས་རྨ་བྱ་ཁྲིད་དོ། །ལ་ལ་ཞིག་ནི་སྤུ་སྡུག་ནེའུ་ཙོ་ཁྲིད་དོ། །ལ་ལ་ཞིག་ནི་
འདོད་འཇོའི་བ་མོ་ཁྲིད་དོ། །ལ་ལ་ཞིག་ནི་འདོད་འབྱུང་གཡང་མོ་ཁྲིད་དོ། །ལ་ལ་
ཞིག་ནི་མ་ཧེ་མཛོ་མོ་ཁྲིད་དོ། །ལ་ལ་ཞིག་ནི་ཁྱུ་མཆོག་ཁྱུང་རུ་ཁྲིད་དོ། །ལ་ལ་ཞིག་ནི་
འབྲུའི་མེ་ཏོག་ཁལ་སྟོང་འབུལ་ལོ། །ལ་ལ་ཞིག་ནི་སྨན་གྱི་འབྲས་བུ་ཁལ་སྟོང་འབུལ་
ལོ། །ལ་ལ་ཞིག་ནི་རིན་པོ་ཆེའི་དཀོར་ཆ་སྣ་ཚོགས་པ་འབུལ་ལོ། །ལ་ལ་ཞིག་ནི་སྒྱུ་མ་
ལས་བྱུང་བས་དངོས་པོར་གྲུབ་པ། དམིགས་སུ་མེད་པ་དང༌། སྣང་བའི་ཆོ་འཕྲུལ་
དང་། ངོ་མཚར་གྱི་ལྟད་མོ་དང་། ནམ་མཁའ་དང་བར་སྣང་དང༌། ས་གཞི་ལ་ཁྱབ་
པ་དང་། སྣ་ཚོགས་སུ་སྤྲུལ་ནས་སྒྱུ་མ་བྱས་པ་ལ་དོན་ཡོད་པའི་ཕྱིར་དུ་འབུལ་ལོ། །
དེ་ལྟར་དུ་ལྷའི་རོལ་མོ་དང་། ལྷ་རྫས་ལས་བྱུང་བའི་མཆོད་པ་དཔག་ཏུ་མེད་པར་
མངོན་སྤྲུལ་ནམ་མཁའི་མཐའ་དང་མཉམ་པར་ཕུལ་བས། སྟོང་གསུམ་གྱི་འཇིག་རྟེན་
ཁམས་ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་
འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམས་
སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ཡོམ་ཡོམ་མོ་རབ་ཏུ་
ཡོམ་མོ། །དེའི་དུས་སུ་ནམ་མཁའ་ལ་གསལ་བའི་འོད་མང་པོ་ཤར་ཏེ། དེ་ཡང་འོད་
ཀྱི་དཀྱིལ་འཁོར་ཉི་མའི་གུར་ཕུབ་པ་ལྟ་བུ་ལ་ཁ་དོག་སྣ་ཚོགས་སུ་སྣང་བ། ཟེར་གྱི་
རང་བཞིན་གདུགས་ཀྱི་རྩིབས་ཤིང་རྒྱངས་པ་ལྟ་བུ་ལ་དེ་ཡི་འོད་ཀྱི་ཉག་ཐག་རྣམས་
གུར་གྱི་ཆོན་ཐག་འཐེན་པ་ལྟ་བུ་རུ་བཞིའི་རྩི་ཤིང་ནགས་ཚལ་ལ་ཟུག་པ། དེ་རྣམས་
འོད་ཀྱི་རང་བཞིན་ལས་ཁ་དོག་སྣ་ཚོགས་སུ་སྣང་ཞིང་འོད་དུ་འབར་བ། དེའི་འོད་སྐྱེ་
འགྲོའི་སེམས་ཅན་ལ་ཕོག་པས་ཐམས་ཅད་ཀྱི་ཉོན་མོངས་པ་དང་སྡུག་བསྔལ་བ་ལ་
སོགས་ཉེ་བར་ཞི་ཞིང་བྱིང་བ་གསིང་པ་དང་། འཐིབས་པ་སངས་པ་དང་། འཐབ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པ་སྤང་བ་དང་། རྨུགས་པ་དྭངས་པར་གྱུར་ཏོ། །བར་སྣང་ལ་སྙན་པའི་སྒྲ་མང་པོ་
གྲགས་སོ། །དེ་ཡང་བཙུན་ལ་བརྗིད་པ། སྙན་ལ་འཚེར་བ། འུར་ལ་ལྡིར་བ། ཟིལ་ལ་
ངར་བ། ཀ་ལ་པིང་ཀའི་གསུང་ལྟ་བུ་དང་། པི་ཝང་དང་གླིང་བུའི་སྐད་ལྟ་བུ་དང༌།
འབྲུག་མོ་དང་སེང་གེའི་ང་རོ་ལྟ་བུ་དང་། ལྷ་དང་ལྷ་མོའི་གསུང་དབྱངས་ལྟ་བུ་དང་།
སྲིད་གསུམ་ཚངས་པའི་དབྱངས་ལྟ་བུ་དང་སྣ་ཚོགས་སུ་གྲགས་པ་ལ་གཟུགས་དངོས་
སུ་མི་སྣང་བའི་གླུ་དབྱངས་དང་། རོལ་མོ་དང་། མཆོད་བརྗོད་དང༌། ཚིགས་སུ་
བཅད་པ་དང༌། སྙན་ངག་དང་ལྡན་པ་མང་པོ་རུ་གྲགས་སོ། །ས་གཞི་ལ་མཛེས་པའི་
མེ་ཏོག་སྣ་ཚོགས་སྐྱེས་ཏེ། མེ་ཏོག་ཧ་རི་ཀ་དང་། སུ་རི་ཀ་དང་། ཨུ་མུ་ཏ་དང་། ཨུ་
དུམ་ཝ་ར་དང་། ནམ་མཁའ་ལྡིང་དང་། ཙམ་པ་ཀ་དང་། ནེའུ་ར་སེར་པོ་དང༌། ཧ་
ལོ་མཛེས་དང་། པྲ་ཏ་མ་ནུ་དང་། ལྡུམ་འཛིངས་དང་། ཏམ་བུ་ར་དང༌། བྷུད་དྷ་ར་
བ་དང་། ཤ་མ་སྲི་ན་ར་དང་། ཧ་ལོ་བྱིན་ཏན་དང་། ཆུ་སྐྱེས་དང་། གསེར་ལོ་དང༌།
ཨུ་བ་གྷ་རི་དང༌། དེ་ལ་སོགས་པ་ཁ་དོག་རྣམ་པ་ལྔ་རུ་འཆར་བ་དང༌། དྲུག་དང་
བརྒྱད་དུ་འཆར་བ་དང་། དཀར་ལ་དམར་བའི་མདངས་ཆགས་པ་དང༌། མཐིང་
ལ་གསེར་གྱི་ཞད་ཡོད་པ་དང་། དེ་ལྟར་དུ་ལྟེ་བ་དང་། འདབ་མ་དང་། ཟེའུ་འབྲུ་
དང་བཅས་པར་གསལ་བའི་འོད་དང་། ཁ་དོག་གཞའ་ཚོན་ལྟར་ལེགས་པ་དེ་ལྟ་བུ་
རུ་སྐྱེས་སོ། །དེ་ལ་སེམས་ཅན་ཐམས་ཅད་ཤིན་ཏུ་ཉམས་དགའ་བ་དང་། བག་དྲོ་བ་
དང་། དང་སྤྲོ་བ་རུ་བྱུང་ངོ༌། ། །
དེ་ནས་ཡང་དེའི་ཚེ། གཤེན་རབ་གཡུང་དྲུང་སེམས་དཔའ་རྨ་ལོ་གཡུ་ལོ་དང་།
ཚངས་པ་གཙུག་ཕུད་དང་། སྤང་ལ་གནམ་གཤེན་དང་བཞིའི་མགྲིན་གཅིག་ཏུ་
བསྡེབས་ནས། དགའ་བའི་མདངས་ནི་ཕྱུང༌། མཛེས་པའི་བཞིན་ནི་བསྟན། སྤྲོ་བའི་
དབྱངས་ནི་བླང༌། སྨྲ་བའི་ཚིག་ནི་བསྡེབས་ནས། ཚིགས་སུ་བཅད་ནས་བརྗོད་པ།



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ན་མོ་བོན་ཉིད་རབ་འབྱམས་རྒྱལ་བའི་དཀྱིལ་འཁོར་ན། བོན་སྐུ་རབ་འབྱམས་རྒྱལ་
བ་ཀུན་དུ་བཟང་། རྣམ་སྣང་རྒྱལ་པོ་ཀུན་སྣང་ཡོངས་ལ་ཁྱབ། ཀུན་ནས་གང་བའི་
རྒྱ་མཚོ་བསམ་མཐའ་ཡས། སངས་རྒྱས་ཀུན་རིག་ཡེ་ཤེས་མཆོག་གི་སྒྲོན། བྱམས་
ལྡན་རྒྱལ་པོ་འགྲོ་བའི་དཔལ་དང་མགོན། ཡེ་ཤེས་མཆོག་གི་གཟི་བརྗིད་འབར་བའི་
སྐུ། ལྷམ་མེ་ལྷན་ནེ་འགྲོ་ཀུན་འདྲེན་པ་དང་། སྣ་ཚོགས་འོད་ཟེར་སྣང་ཞིང་འོད་
གསལ་ལ། འོད་དུ་སྣང་ཞིང་འོད་ལ་ཆགས་སྐྱོན་བྲལ། འོད་ལས་རྒྱུ་བསྐྱེད་མི་འཁྲུལ་
མྱ་ངན་འདས། འོད་ཟེར་འབུམ་ལྡན་འོད་དུ་དཔག་མེད་འབར། འབར་བའི་རྒྱལ་པོ་
མི་བཟད་ཕྲེང་བ་ཅན། རྒྱལ་བའི་དཀྱིལ་འཁོར་རྒྱལ་བ་རྒྱ་མཚོ་འཛིན། རྒྱལ་བའི་ཞིང་
ཁམས་མཐར་རྫོགས་རྒྱལ་བ་འདུས། གཡུང་དྲུང་འཁོར་ལོ་པད་མ་རིན་པོ་ཆེ། མི་
ནུབ་རྒྱལ་མཚན་དེ་བཞིན་བདེ་བར་གཤེགས། ཚོགས་བརྒྱད་ཡེ་ཤེས་རིག་པའི་སྤྱོད་
ཡུལ་ཅན། དུས་དང་དབང་པོ་སྐྱེ་བཞི་སྒོ་གཅོད་ཐུབ། མཐུ་དབང་སྟོབས་ཆེན་རྒྱལ་
པོས་འགྲོ་ཀུན་འདྲེན། སྔོན་དང་མ་འོངས་དུས་ཀུན་བདེ་བར་གཤེགས། རྒྱལ་བ་
སྲས་བཅས་དེ་ཡི་ཐུ་བོ་བཅས། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་།
འགྲོ་དྲུག་ཐུགས་རྗེས་བཟུང་བའི་དོན་སླད་དུ། སྲི་ཞུ་གུས་པའི་ཚུལ་གྱིས་སྤྱན་འདྲེན་
ན། སྤྲུལ་པ་ཐང་ཙམ་གནས་འདིར་གཤེགས་པར་འཚལ། ཕོ་བྲང་ཡིད་འོང་ལྷ་ཡི་
གཞལ་ཡས་ཁང་། ཡིད་ཀྱིས་དམིགས་རྟེན་གསལ་བའི་དཀྱིལ་འཁོར་འདིར། སེང་
གླང་རྟ་འབྲུག་པདྨ་ཉི་མ་དང༌། ཙ་ཀྲ་ཟླ་བ་རྨ་བྱ་མཛེས་པ་དང་། ཧ་ལོ་གེ་སར་
ཡིད་འོང་གདན་འབུལ་གྱིས། ཐུགས་རྗེ་གཉིས་མེད་དོན་གྱིས་བཞེས་སུ་གསོལ། མི་
འགྱུར་བརྟན་པར་མཛད་ཅིང་བཞུགས་སུ་གསོལ། བདག་དང་མཐའ་ཡས་སེམས་
ཅན་ཐམས་ཅད་ཀྱི། ལུས་ཀྱིས་ཕྱག་བགྱི་ཡན་ལག་ལྔ་ཅར་བཏུད། ངག་གིས་ཕྱག་
བགྱི་སྤྲོ་བའི་དབྱངས་དང་སངས། ཡིད་ཀྱིས་ཕྱག་བགྱི་དགའ་རབ་མཆོག་ཏུ་བསྐྱེད།



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལུས་དང་ངག་དང་ཡིད་ཀྱིས་ཕྱག་འཚལ་ལོ། །ཁྱེད་ཀྱི་ཐུགས་རྗེས་ཀུན་ཀྱང་བཟུང་
དུ་གསོལ། ཐོག་མའི་དུས་ནས་ཐ་མའི་དུས་དག་དང་། ད་ལྟའི་དུས་འདི་འཛིན་པ་
ཕན་ཆད་དུ། ལུས་ཀྱིས་སྡིག་བསགས་སོལ་རི་ནག་པོ་འདྲ། ངག་གིས་སྡིག་བསགས་
དུག་ཚེར་ལོ་མ་འདྲ། ཡིད་ཀྱིས་སྡིག་བསགས་མུན་པའི་གླིང་ཁྲོད་འདྲ། ལུས་ངག་
ཡིད་གསུམ་སྡིག་པ་ཅི་བསགས་པ། རྒྱལ་བའི་དཀྱིལ་འཁོར་ལྷ་ལ་མཐོལ་ལོ་བཤགས།
ཀུན་སྣང་ཉིད་ལ་མི་འཆབ་གནང་ངོ་འགྱོད། ཐུགས་རྗེ་ཡེ་ཤེས་དག་པའི་ཆུ་རྒྱུན་གྱིས།
བདག་ཅག་ལུས་ཀྱི་སྒྲིབ་པ་སྦྱང་དུ་གསོལ། ཐུགས་རྗེ་ཡེ་ཤེས་བསྐལ་པའི་མེ་ཆེན་གྱིས།
བདག་ཅག་ངག་གི་སྒྲིབ་པ་སྦྱང་དུ་གསོལ། ཐུགས་རྗེ་ཡེ་ཤེས་གསལ་བའི་སྒྲོན་མེ་ཡིས།
བདག་ཅག་ཡིད་ཀྱི་སྒྲིབ་པ་སྦྱང་དུ་གསོལ། ལུས་ངག་ཡིད་གསུམ་སྒྲིབ་པ་དག་ནས་
ཀྱང་། སྐུ་གསུམ་འདུ་འབྲལ་མེད་པར་བཟུང་དུ་གསོལ། རབ་འབྱམས་རྒྱ་མཚོ་ཞིང་
ཁམས་དཔག་མེད་ན། ཉི་མ་ཟླ་བ་ཤེལ་སྒོང་མུན་སེལ་སྒྲོན། གསལ་བ་འོད་ཀྱི་མར་
མེ་ལ་སོགས་ཏེ། ཇི་སྙེད་སྒྲོན་མེའི་ཚོགས་རྣམས་ཡོད་པ་དང༌། དེ་སྙེད་བདག་གིས་
གུས་པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་
རྗེས་བྱིན་གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་
མེད་ན། རྒྱ་སྤོས་སྤང་སྤོས་བྲག་སྤོས་བྲག་རྩི་དང་། གླ་བ་དྲི་གཙང་སྤོས་དཀར་སི་
ལ་སོགས། ཇི་སྙེད་དྲི་ཞིམ་ཚོགས་རྣམས་ཡོད་པ་དང་། དེ་སྙེད་བདག་གིས་གུས་
པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་
བྱིན་གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་
ན། མཁའ་ལ་ཆར་བབས་རྒྱ་མཚོ་ལུ་མ་འཁྱིལ། ཆུ་བོ་ཆུ་བྲན་རྫིང་བུ་དལ་ལ་བབས།
གཙང་མའི་ཚན་དང་སྦྱར་ལ་སོགས་པ་སྟེ། ཇི་སྙེད་ཡོན་ཆབ་ཚོགས་རྣམས་ཡོད་པ་
དང༌། དེ་སྙེད་བདག་གིས་གུས་པར་བཤམས་པ་འདི། རྒྱལ་བ་སྲས་བཅས་ཚོགས་ལ་
10



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
༼ཅ༽
མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། རབ་འབྱམས་
རྒྱ་མཚོ་ཞིང་ཁམས་དཔག་མེད་ན། དཀར་གསུམ་མངར་གསུམ་སྤྱན་གཟིགས་སྙིང་
པོ་དང་། ལོ་ཏོག་འབྲུ་བཅུད་ཞལ་ཟས་ལྷ་སངས་སོགས། ཇི་སྙེད་ཞལ་ཟས་ཚོགས་
རྣམས་ཡོད་པ་དང་། དེ་སྙེད་བདག་གིས་གུས་པར་བཤམས་པ་འདི། རྒྱལ་བ་སྲས་
བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
རབ་འབྱམས་རྒྱ་མཚོ་ཞིང་ཁམ་དཔག་མེད་ན། ནམ་མཁའི་མེ་ཏོག་སེམས་ཀྱི་མེ་ཏོག་
དང༌། སྐྱེ་འགྲོའི་བཀྲག་མདངས་གཞའ་ཚོན་རི་མོ་དང་། ཨུ་མུ་ཏ་དང་ཨུ་དུམ་ཝ་
ར་སོགས། ཇི་སྙེད་མེ་ཏོག་ཚོགས་རྣམས་ཡོད་པ་དང་། དེ་སྙེད་བདག་གིས་གུས་
པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་
བྱིན་གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་
ན། དཀར་ལྗང་དམར་སྔོན་མེན་དྲི་ཁ་དོག་མཛེས། ཤི་ཤོན་ན་བཟའ་ལྷབ་ལྷུབ་རྒྱན་
ལ་སོགས། དབལ་དར་རྒྱལ་མཚན་བླ་བྲེ་འཕན་དང་གདུགས། ཕྱེ་མ་འཕུར་མ་རི་
ལུང་ཁྱབ་པར་སྤྲུལ། ཇི་སྙེད་རྒྱན་མཛེས་སྣ་ཚོགས་ཡོད་པ་དང་། དེ་སྙེད་བདག་གིས་
གུས་པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་
རྗེས་བྱིན་གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་
མེད་ན། གསེར་གཡུ་ཟངས་ལྕགས་དུང་དང་མན་ཤེལ་དང༌། པུ་ཟངས་བྱུ་རུ་ཨིན་
དྲ་ནི་ལ་གཡུ། ནེ་སྤུངས་ཏིང་ལེན་ཨརྱ་ཀེ་ཀེ་རུ། རྣམ་དག་མུ་ཏིག་རིན་ཆེན་གཏེར་
ལ་སོགས། ཇི་སྙེད་རིན་ཆེན་སྣ་ཚོགས་ཡོད་པ་དང་། དེ་སྙེད་བདག་གིས་གུས་པར་
བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ན།
ཅང་ཤེས་རྟ་དང་དུང་གི་གླང་པོ་དང་། མ་ཧེ་མཛོ་དང་འདོད་འཇོ་བ་མོ་དང་། སྤུ་



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
སྡུག་གཅན་གཟན་མཛེས་སྡུག་རི་དྭགས་དང༌། རིན་ཆེན་རྐང་འགྲོས་འདོད་ཡོན་
འབྱུང་ལ་སོགས། ཇི་སྙེད་རྐང་འགྲོས་སྣ་ཚོགས་ཡོད་པ་དང་། དེ་སྙེད་བདག་གིས་
གུས་པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་
རྗེས་བྱིན་གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་
མེད་ན། རྔ་གཤང་དུང་གླིང་ཏམ་བུ་པོ་ཏ་ལི། ཇིང་དང་པི་ཝང་ཅོང་དང་བིང་ཆེན་
དང་། གྷན་དྷེ་དྷ་རུ་རྒྱུན་མང་སྦུབས་ཀྱི་སྒྲ། མེ་ཆུ་ས་རླུང་འབྱུང་བའི་སྒྲ་ལ་སོགས།
ཇི་སྙེད་སྒྲ་སྙན་སྣ་ཚོགས་ཡོད་པ་དང་། དེ་སྙེད་བདག་གིས་གུས་པར་བཤམས་པ་
འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་
བཞེས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ན། གར་དང་རོལ་མོ་
མཛེས་པའི་རྒྱན་ཆ་དང་། སྙན་པའི་གླུ་དབྱངས་གཏང་རག་མཆོད་བརྗོད་དང་། བྲོ་
དང་ཤོན་དང་སྒོང་དང་རྩེ་ལ་སོགས། ཇི་སྙེད་རོལ་མོའི་ཚོགས་རྣམས་ཡོད་པ་དང་།
དེ་སྙེད་བདག་གིས་གུས་པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་
པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། རབ་འབྱམས་རྒྱ་མཚོ་
ཞིང་ཁམས་དཔག་མེད་ན། སྟོང་གསུམ་སྟོང་དང་ཕ་རོལ་འཇིག་རྟེན་དང་། ཚང་
རྒྱུང་འཇིག་རྟེན་གྲངས་ལས་འདས་པ་དང༌། རི་རབ་རི་བདུན་རོལ་མཚོ་ལྕགས་རི་
དང༌། གླིང་བཞི་གླིང་ཕྲན་ཉི་མ་ཟླ་བ་དང་། རིན་ཆེན་ནོར་བདུན་བཀྲ་ཤིས་རྫས་
བརྒྱད་དང་། རྒྱལ་སྲིད་དཀོར་ནོར་ལོངས་སྤྱོད་ཕུན་ཚོགས་དང་། ཕ་མ་ཤ་ཉེ་ནོར་
རྫས་ཡུལ་ཞིང་སོགས། ཇི་སྙེད་མཆོད་ཡོན་སྣ་ཚོགས་ཡོད་པ་དང༌། དེ་སྙེད་བདག་
གིས་གུས་པར་བཤམས་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ།
ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་ནི་དུས་འདིར་བཟུང་ནས་
ནམ་ཞིག་ཏུ། རྒྱལ་བ་སྲས་བཅས་འཕགས་པའི་རྗེས་འབྲང་ནས། བླ་མེད་ཕ་རོལ་
12



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ། །
vག
ཕྱིན་བཅུ་དགེ་བའི་ཚོགས། ལུས་ངག་ཡིད་གསུམ་རྩོལ་བས་འབད་པར་བགྱི། སྡིག་
པ་མི་དགེའི་ལས་རྣམས་ཅི་བསགས་པ། སྔོན་ཆད་བགྱིས་ལ་རྗེས་སུ་འགྱོད་པར་བགྱི།
ཕྱིན་ཆད་མི་བགྱིད་སྤང་བར་གཡར་དམ་བཅའ། རྒྱལ་བ་སྲས་བཅས་འཕགས་པའི་
ཚོགས་རྣམས་ཀུན། དུས་འདིར་བཟུང་ནས་འཁོར་བ་མ་སྟོངས་བར། སྐྱོ་ངས་མེད་
པར་སེམས་ཅན་དོན་མཛད་ཅིང་། མྱ་ངན་མི་འདའ་བཞུགས་པར་གསོལ་བ་འདེབས།
འཇིག་རྟེན་ཞིང་འདིར་ཐུགས་རྗེས་དཔུང་བསྐྱེད་ནས། བཀའ་ཡི་འཁོར་ལོ་ཡོངས་སུ་
བསྐོར་བར་བསྐུལ། རྒྱལ་བ་འཕགས་པ་མཆོག་གི་མཛད་སྤྱོད་དང་། གང་ཞིག་འགྲོ་
བས་དགེ་བ་ཅི་བགྱིས་པ། དེ་དག་ཀུན་ལ་བདག་ཀྱང་རྗེས་ཡི་རང་། ཡི་རང་བོན་གྱི་
འཁོར་ལོ་བསྐོར་བར་བསྐུལ། བདག་གིས་དགེ་བ་འདི་དང་གཞན་ལ་སོགས། གཞན་
དག་གང་གིས་བགྱིས་པར་གྱུར་པ་དང༌། བགྱིད་ལ་རྗེས་སུ་ཡི་རང་ཕུལ་བ་རྣམས།
འཇིག་རྟེན་ཞིང་འདིར་ཉོན་མོངས་སྡུག་བསྔལ་བའི། འགྲོ་བ་རྣམས་དང་ཐུན་མོང་
སྤྱིར་བྱས་ནས། བདག་གཞན་དོན་དུ་བྱང་ཆུབ་ས་ལ་བསྔོ། བདག་དང་མཐའ་ཡས་
སེམས་ཅན་ཐམས་ཅད་ཀུན། དགེ་བ་སྟོབས་ཆེན་དེ་ཡིས་མཐུ་དཔལ་དང་། རྒྱལ་བ་
སྲས་བཅས་འཕགས་པའི་བྱིན་རླབས་ཀྱིས། སྒྲིབ་གཉིས་བྱང་ཞིང་ཚོགས་གཉིས་རབ་
རྫོགས་ནས། སྐུ་གསུམ་ཡེ་ཤེས་འབྲས་བུ་མཆོག་ཐོབ་ཤོག །གལ་ཏེ་དེ་མ་ཐོབ་ཀྱི་བར་
དུ་ཡང་། ཚེ་རབས་འདི་དང་དུས་རྣམས་ཐམས་ཅད་དུ། གཞོན་ནུར་གྱུར་ཞིང་རབ་
ཏུ་བྱུང་བ་དང༌། ཤེས་རབ་ལྡན་ཞིང་བསླབ་པ་རྫོགས་པ་དང་། གཡུང་དྲུང་བོན་
འདི་རྒྱུན་དུ་སྤྱོད་པར་ཤོག །གཡེང་དང་ལེ་ལོ་འཁྲུལ་པའི་ལས་སྤངས་ནས། དད་
དང་བརྩོན་འགྲུས་མོས་འདུན་དྲག་པོའི་སྟོབས། འཆད་དང་རྩོད་དང་རྩོམ་དང་
བསྡུ་བ་དང་། འབྲི་དང་འཆང་དང་ཀློག་དང་གཉེར་ལེན་སོགས། སྐད་ཅིག་ཡེངས་
མེད་དོན་ལ་རབ་སྤྱོད་ཤོག །ཤེས་བཞིན་ལོག་པའི་རྗེས་སུ་མི་འབྲང་བར། བཀའ་
13



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ལུང་རྣམ་དག་ཟབ་མོ་རྒྱ་མཚོ་ལ། བརྟག་དང་གཞིག་དང་རིག་དང་རྟོགས་པ་དང་།
བསྙེན་དང་བསྒྲུབ་དང་བསྒོམ་ལ་སོགས་པ་ཡིས། ཐང་ཆོད་ཉམས་ལེན་མཐའ་རུ་
ཕྱིན་པར་ཤོག །དེ་དག་དེ་ཡི་དུས་དང་གནས་སྐབས་སུ། དབུལ་དང་ཕོངས་པས་བྱ་
བ་མ་འགགས་པར། དཔལ་ལྡན་འབྱོར་བའི་ཡོ་བྱད་ལྡན་པ་དང་། བྱང་ཆུབ་བསྒྲུབ་
པའི་མཐུན་རྐྱེན་ཚོགས་པ་དང་། ཐར་ལམ་བགྲོད་པའི་འགལ་རྐྱེན་མེད་པར་ཤོག །
བདུད་དང་སྲིན་པོ་མུ་སྟེགས་བསམ་སྦྱོར་དང་། དགེ་ལ་མི་མོས་བོན་ལ་གཤེ་སྐུར་
དང༌། བདག་ལ་མི་དད་ལོག་པར་སྨྲ་བ་གང་། བསམ་ངན་དུག་མཚོན་སྦྱོར་བས་
མ་ཡིན་པར། ནམ་ཞིག་བདག་གིས་ཞི་ཞིང་དུལ་བར་ཤོག །སྦྱིན་དང་ཚུལ་ཁྲིམས་
བཟོད་དང་བརྩོན་འགྲུས་དང༌། མི་འཁྲུལ་བསམ་གཏན་སྟོབས་དང་སྙིང་རྗེ་དང་།
སྨོན་ལམ་ཐབས་མཆོག་ཤེས་རབ་འཁྲུལ་པ་མེད། བླ་མེད་ཕ་རོལ་ཕྱིན་པ་བཅུ་ལྡན་
ཞིང་། ཕ་རོལ་ཕྱིན་བཅུའི་དོན་ལ་གནས་པར་ཤོག །རབ་ཏུ་དགའ་བ་དྲི་མེད་འོད་
ཟེར་འཕྲོ། ཕྱག་རྒྱ་བསྒྱུར་བྱེད་བོན་ཉིད་བདེ་ལྡན་རྟོགས། ཡིད་བཞིན་མ་ཆགས་བློ་
གྲོས་འགྱུར་བ་མེད། ཚོགས་སྦྱོར་མཐོང་སྒོམ་བླ་མེད་ཀུན་དུ་འོད། ལམ་ལྔ་ས་བཅུའི་
ཡོན་ཏན་མཐར་རྫོགས་ཤོག །འཇིག་རྟེན་ཞིང་འདིར་བཀྲ་ཤིས་བདེ་ལེགས་དཔལ།
ནད་དང་དུག་དང་མཚོན་དང་མུ་གེ་སོགས། མི་མཐུན་ཕྱོགས་ཀུན་ཉེ་བར་ཞི་བ་
དང༌། མཐུན་དང་ཤིས་དང་པྲ་ལྟས་ཕུན་སུམ་ཚོགས། སྣང་སྲིད་དགེ་བ་ཡོངས་སུ་
འཕེལ་བར་ཤོག །དགེ་བའི་ལས་ལ་ཐང་བཅད་བརྩོན་པ་ཡིས། གྲུབ་པའི་རྟགས་དང་
ཡོན་ཏན་གོང་འཕེལ་ནས། བདག་གིས་འགྲོ་ཀུན་འདུལ་བའི་ཞིང་གྱུར་ཏེ། རྟག་ཏུ་
མཆོད་གནས་བཀུར་བར་འོས་བྱེད་ཅིང༌། གཡུང་དྲུང་བསྟན་པ་རབ་ཏུ་འཛིན་པར་
ཤོག །བདག་གིས་མཛད་སྤྱོད་ཡོན་ཏན་འཕྲིན་ལས་ལ། འགྲོ་བ་གང་དག་དགའ་
དེ་མགུ་བ་དང་། ཀུན་གྱིས་དག་པའི་ཞིང་དུ་སྨོན་བྱེད་ཅིང་། ཐོས་དང་བསམ་དང་



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
སྒོམ་དང་སྒྲུབ་པ་ཡིས། གཡུང་དྲུང་བོན་གྱི་འཁོར་ལོ་བསྐོར་བར་ཤོག །རབ་འབྱམས་
གནས་པའི་སྐྱེ་འགྲོ་མ་ལུས་ཀུན། བདག་གིས་འདུལ་བའི་ཞིང་དུ་གྱུར་པ་ལ། ཐུགས་
རྗེ་ཚད་མེད་བཞི་དང་ལྡན་པ་ཡིས། འགྲོ་བའི་ཉོན་མོངས་བག་ཆགས་འཁྲུ་བ་དང༌།
ཡེ་ཤེས་གསལ་བའི་སྒྲོན་མེ་འདེགས་པར་ཤོག །མ་རིག་ཉོན་མོངས་ནད་ཀྱིས་གདུངས་
པ་དང་། འཇིགས་པ་བརྒྱད་ལ་གཡང་ས་ཆེ་བ་ཡིས། གང་ཞིག་འཁོར་བའི་རྒྱ་མཚོར་
བྱིང་བ་ལ། ཐབས་དང་ཐུགས་རྗེ་ཟུང་དུ་འབྲེལ་བ་ཡིས། དཔག་མེད་འགྲོ་བའི་དེད་
དཔོན་བྱེད་པར་ཤོག །གང་དག་འགྲོ་བ་མ་ལུས་མཐའ་དག་ཀུན། དེ་དག་འདྲེན་
པའི་ཐུགས་རྗེ་ངང་བསྲིངས་ནས། གང་འདུལ་དེར་སྟོན་དཔལ་གྱི་འོད་ཟེར་གྱིས།
མཐའ་ཡས་སྡུད་པའི་རྒྱལ་པོ་ཉིད་འགྱུར་ཏེ། འགྲོ་ཀུན་བོན་ཉིད་དབྱིངས་སུ་འཁོད་
པར་ཤོག །དེ་དག་ཐར་པའི་གོ་འཕང་ཐོབ་པ་རྣམས། ཕྱིར་མི་ལྡོག་དང་ལན་གཅིག་
ཕྱིར་འོང་དང་། རྒྱུན་ཞུགས་འབྲས་ཐོབ་དགྲ་བཅོམ་སངས་རྒྱས་སྐུ། སྐུ་གསུམ་ཡེ་
ཤེས་ཟུང་འབྲེལ་འགྲོ་བའི་དོན། སྐྱོ་ངས་མེད་པས་སེམས་ཅན་དོན་བྱེད་ཤོག །མཐར་
ནི་བདག་དང་འགྲོ་བ་མ་ལུས་ཀུན། བདག་དོན་ལྷུན་གྲུབ་གཞན་དོན་མཐའ་རུ་ཕྱིན།
བདག་གཞན་དབྱེར་མེད་དོན་ཀུན་རབ་གྲུབ་སྟེ། ཡང་དག་གྲུབ་པ་གཤེན་གྱི་གནས་
མཆོག་ཏུ། མཁའ་མཉམ་ཀློང་གདལ་བོན་ཉིད་ངང་མཉམ་ཤོག །བདག་གིས་སྨོན་
ལམ་ཇི་ལྟར་བཏབ་པ་བཞིན། དུས་གསུམ་སངས་རྒྱས་བཀའ་ཡི་བྱིན་རླབས་དང༌།
སེམས་ཅན་སྤྱི་མཐུན་ལས་ཀྱི་བསོད་ནམས་དང་། རྒྱལ་བ་སྲས་བཅས་འཕགས་པའི་
ཐུགས་རྗེ་ཡིས། དེ་དག་མ་ལུས་མྱུར་དུ་འགྲུབ་པར་ཤོག །ཅེས་གཡུང་དྲུང་སེམས་
དཔའ་རྣམས་ཀྱིས། མཆོད་པ་ཕུལ་བའི་ཚིག་བཤད་བརྗོད་ཅིང་རེ་དོགས་མེད་པའི་
སྨོན་ལམ་རྒྱ་ཆེན་པོ་རུ་བཏབ་པས། སྟོན་པ་ཡང་ཤིན་ཏུ་ཐུགས་དགྱེས་པར་གྱུར་ཏེ་
ཞལ་འཛུམ་པར་མཛད་ནས་གསུངས་པ། རིགས་ཀྱི་བུ་ཚེ་དང་ལྡན་པས་ཚིགས་སུ་
15



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བཅད་པ་དེ་ནི་ཤིན་ཏུ་ཡང་ལེགས་སོ། །རབ་ཏུ་ཡང་ལེགས་སོ། །མ་ནོར་ངེས་པའི་
སྨོན་ལམ་རེ་དོགས་མེད་པར་འདེབས་པ་དེ་ནི་ཨེ་མ་ངོ་མཚར་ཆེའོ། །དེ་ཡང་སྨོན་
ལམ་འདེབས་པ་དེ་དག་ནི་མཐའ་ཡོངས་སུ་བཙན་པར་གྱུར་ཅིག །ཅེས་ལེགས་པའི་
བྱ་བ་བྱིན་ནོ། །དེ་ལ་གཡུང་དྲུང་སེམས་དཔའ་རྣམས་དང་། སྟེང་གི་ལྷ་དང་། འོག་
གི་ཀླུ་དང་། བར་གྱི་མི་རྣམས་ཀྱིས་ཀྱང་ལེགས་པའི་བྱ་བ་བྱིན་ནོ། །
དེ་ནས་རོལ་མོའི་ཚོགས་རྣམས་བསྒྱུར་ནས་གསས་མཁར་ལ་བསྐོར་བ་ཕོག་གསུམ་
བྱས་ནས། མཆོད་པའི་བྱེ་བྲག་སྣ་ཚོགས་ཕུལ་བའི་འཇིག་རྟེན་ཁམས་རྣམས་ཀྱང་།
གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་
ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམས་སོ། །མེར་མེར་
རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་
མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོར་གྲགས་སོ། །ས་གཞི་ལ་མཛེས་
པའི་མེ་ཏོག་མང་པོ་སྐྱེས་སོ། །དེའི་ཚེ་སེམས་ཅན་ལྷ་རྣམས་དང༌། སེམས་ཅན་ལྷ་མ་
ཡིན་རྣམས་དང་། སེམས་ཅན་མི་རྣམས་དང་། སེམས་ཅན་བྱོལ་སོང་རྣམས་དང་།
སེམས་ཅན་ཡི་དྭགས་རྣམས་དང་། སེམས་ཅན་དམྱལ་བ་རྣམས་དང༌། འགྲོ་བ་
རིགས་དྲུག་གི་སེམས་ཅན་ལ་ཤིན་ཏུ་གྲངས་མང་བ་ཞིག་སྟོན་པའི་བསྟན་པ་སྤེལ་བའི་
མཛད་པ་རྫོགས་པའི་དུས་ལ་བབ་པ་དང་། སྔོན་ནས་སྦྱངས་པའི་འཕྲོ་ཡོད་པ་དང་།
ད་ལྟ་ཡང་ཐེག་པ་རིམ་དགུའི་བོན་ལ་ཐོས་པ་དང་སྤྱོད་པའི་བསོད་ནམས་དང༌།
གཡུང་དྲུང་སེམས་དཔའ་རྣམས་ཀྱིས་སྨོན་ལམ་མཐུ་སྟོབས་ཀྱིས། གཟུགས་ཀྱི་ཕུང་པོ་
ཕྲ་རབ་ཀྱི་རྡུལ་དུ་ལྷགས་ཏེ། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་ཀུན་
ཏུ་བཟང་པོ་རྒྱལ་བ་རྒྱ་མཚོའི་དབྱིངས་སུ་སངས་རྒྱས་ནས་སོང་ངོ༌། །དེ་ལ་འཁོར་
སླད་ན་ལུས་པ་རྣམས་ཀྱང་ཤིན་ཏུ་རྟོག་པ་སྐྱེས་ནས། ཡང་སྟོན་པ་ལ་བསྐོར་བ་ནི་
I6



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
བྱས། ལྷ་ཕྱག་ནི་འཚལ་མཆོད་པ་ནི་ཕུལ་ནས་གསོལ་པ་སྟོན་པ་ལགས། བདག་ཅག་
འཁོར་དུ་གཏོགས་པའི་སེམས་ཅན་ལ། བདག་མེད་སྙིང་རྗེའི་ཡུལ་དུ་གོ་མཉམ་ཞིང་།
སྟོན་པའི་ཐུགས་རྗེས་མཁའ་ལྟར་ཀུན་ཁྱབ་ཅིང་། ཀུན་བསྙོམས་ཉི་མ་ལྟ་བུར་ཡོངས་
བདལ་ལ། སྟོན་པའི་ཐུགས་རྗེ་བྲི་གང་མི་མངའ་སྟེ། སྟེང་གི་ལྷ་དང་འོག་གི་ཀླུ་ལ་
སོགས། ལྷ་དང་ལྷ་མིན་མི་དང་མཐོ་རིས་གསུམ། དམྱལ་བ་ཡི་དྭགས་བྱོལ་སོང་ངན་
སོང་གསུམ། ཤ་ཟ་སྲིན་པོ་གྲུལ་བུམ་ལ་སོགས་པ། ནམ་མཁའ་ལྡིང་དང་དྲི་ཟ་བཅས་
པ་ལ། སྟོན་པའི་བཀའ་ལ་འཁོར་བ་མི་དགོས་དང་། ཞལ་མཐོང་གསུང་དབྱངས་
ཙམ་ཞིག་མ་ཐོས་པས། ད་ལྟ་བདེར་གཤེགས་མཆོད་པའི་གནས་སྐབས་སུ། འཁོར་བ་
སྟོངས་པ་ཙམ་ཞིག་སངས་རྒྱས་ན། བདག་ཅག་སྔོན་ནས་ཞལ་མཐོང་གསུང་ཐོས་ཏེ།
བཀའ་ལ་འཁོར་ཞིང་བོན་ལ་སྤྱོད་པ་རྣམས། ད་རུང་སངས་རྒྱས་འབྲས་བུ་མི་ཐོབ་
པར། འདི་ཡི་མཚན་ཉིད་ཅི་ལྟར་ཡིན་པ་ན། ལས་ལ་དགེ་སྡིག་བྱ་བ་ཡོད་པ་དང་།
གནས་ལ་མཐོ་དམན་བྱ་བ་ཡོད་གསུངས་པ། སྟོན་པའི་ཐུགས་ལ་འཁྲུལ་པ་མངའ་
ལགས་སམ། ཡང་ན་འདི་ཡི་རྒྱུ་འབྲས་ཅི་ལྟར་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས། དེ་ནི་འདི་ལྟ་
སྟེ། བདག་ནི་འགྲོ་བ་མི་ཡི་ཡུལ་དུ་སྟོན་པའི་སྒྲོན་མར་གཤེགས་ནས་སྐུ་སྐྱེ་བ་མི་རུ་
བཞེས་པའི་དུས་སུ། སྔོན་སྟོན་པ་གཏོ་རྒྱལ་ཡེ་མཁྱེན་གྱིས་སྨོན་ལམ་བཏབ་པའི་མི་
རྣམས་ལ། བདག་གི་ཞལ་མཐོང་མ་ཐག་ཏུ་སངས་རྒྱས་ཏེ་སོང་བ་ནི། དེ་ཡན་ཆད་
གཏོ་རྒྱལ་གྱི་བསྟན་རྟིང་ལགས་སོ། །དེ་ནས་བདག་གི་བསྟན་པ་ལ་མཛད་པ་རྣམ་པ་
བཅུ་གཉིས་སུ་འབྱུང་བས་སྐུ་འཁྲུངས་ནས་རྒྱལ་སར་ཕྱུང་བ་དང༌། རྒྱལ་ས་མནན་
པ་དང་། གསས་མཁར་ལ་མཆོད་པ་ཕུལ་བ་དང༌། བཀའ་ཁྲིམས་སྩལ་བ་དང༌།
རྒྱལ་ས་ཞབས་ཀྱིས་བཅགས་པ་དང་། དེ་ཡི་དུས་སུ་སངས་རྒྱས་ནས་སོང་བ་ནི་སྔོན་
གསང
17



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ནས་སྒྲིབ་པ་སྦྱངས་བས་ད་ལྟ་བདག་གི་ཞལ་མཐོང་བ་དང༌། གསུང་ཐོས་པ་དང་།
མཆོད་པ་ཕུལ་བའི་ཡོན་ཏན་གྱིས་ཚོགས་དེ་ཉིད་དུ་རྫོགས་ཏེ་སངས་རྒྱས་པ་ནི་བདག་
གི་བསྟན་པའི་དབུ་ལགས་སོ། །དེའི་རྒྱབ་ཏུ་དགུང་ལོ་གཅིག་ལོན་ནས་བཅུ་གཉིས་མ་
ལོན་གྱི་བར་དུ་བསྟན་པ་སྤེལ་བའི་མཛད་པ་ཡིན་པས། ད་ལྟ་དགུང་ལོ་བཅུ་གསུམ་
ལོན་ནས་བསྟན་སྤེལ་གྱི་མཛད་པ་རྫོགས་ཏེ། དེའི་དུས་སུ་ཐེག་པ་རིམ་དགུའི་བོན་
ལ་ཉན་ཞིང་བཀའ་ལ་སྤྱོད་པ་རྣམས། སྔོན་ནས་སྒྲིབ་པ་སྦྱངས་པ་རྣམས་དང་ད་ལྟ་
ཡང་སྒྲིབ་པ་བྱང་སྟེ། ད་ལྟའི་སྐབས་སུ་གསས་ཁང་ལ་མཆོད་པ་རྒྱ་ཆེན་པོར་ཕུལ་
བས་བདེ་བར་གཤེགས་པའི་བྱིན་རླབས་དང་། བདག་གི་ཐུགས་རྗེ་དང་། ཚོགས་ཀྱི་
ལྷག་མ་རྫོགས་ཏེ་སངས་རྒྱས་པའོ། །སླད་ན་ལུས་པ་ཁྱེད་རྣམས་ཀྱང་ད་རུང་བདག་
གི་ཞལ་མཐོང་ཡང་གཡུང་དྲུང་གི་བོན་ལ་རྒྱུ་འབྲས་ཞིབ་ཏུ་སྤྱོད་ཅིང་། སྔོན་གྱི་སྒྲིབ་
པ་ཆ་ཙམ་བྱང་ཡང་ཐམས་ཅད་དག་པར་མ་བྱང་ཞིང་། བསོད་ནམས་ཀྱི་ཚོགས་མ་
རྫོགས་པ་ཡིན་པས་སངས་མ་རྒྱས་པ་ལགས་སོ། །ད་ཡང་ད་ལྟ་བདག་གི་བསྟན་པ་
ལ། སྐུ་ཡིས་འདུལ་བའི་དུས་སུ་ཞལ་མཐོང་བ་དང༌། གསུང་ཐོས་པ་རྣམས་ཀྱང་ཐར་
བ་ཐོབ་པར་འདོད་དེ། དེ་ཡང་རྒྱུ་འབྲས་གཙོ་ཆེ་བས་སྔོན་ནས་བསྒྲིབས་པའི་ཆ་ཤས་
བྱང་བ་ཙམ་མ་གཏོགས་པ། ད་ལྟ་བདག་གིས་གདུལ་བྱར་གྱུར་ནས་སྦྱང་དགོས་པ་
རྣམས། ད་ལྟ་བསྐལ་པ་བཟང་པོའི་དུས་ཡིན་པས་ཕྱེད་ཙམ་བདག་གི་ཞལ་མཐོང་
བ་དང་གསུང་ཐོས་པ་ཙམ་གྱིས་བྱང་ངོ༌། །ཕྱེད་ཙམ་རང་གིས་ཉེར་ལེན་དང་བརྩོན་
འགྲུས་ཀྱིས་སྦྱང་དགོས་པ་ཡིན་པས། ཚོགས་ཀྱང་དེ་བཞིན་དུ་ཤེས་ཏེ་ཕྱེད་ཙམ་
བདག་ལ་མེ་ཏོག་གཏོར་ཞིང་མཆོད་པ་ཕུལ་བས་རྫོགས་པར་འགྱུར་རོ། །ཕྱེད་ཙམ་
ཁྱེད་རང་རྣམས་ཀྱིས་འབྱོར་ལྡན་གྱི་ཡོ་བྱད་ལ་ཡར་བདེ་བར་གཤེགས་པ་ལ་མཆོད་པ་
ཕུལ་བ་དང་། མར་རིགས་དྲུག་ལ་སྦྱིན་པ་གཏང་བས་རྫོགས་པར་འགྱུར་རོ། །དེས་ན་



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཚོགས་རྫོགས་སྒྲིབ་པ་མངོན་བྱང་སྟེ། ནམ་ཞིག་བདག་གིས་འགྲོ་བ་དྲངས་པའི་དུས།
ཁྱེད་རྣམས་དེ་དུས་ཐར་པ་ཐོབ་སྟེ་འོང་། ཞེས་བཀའ་སྩལ་པས། འཁོར་རྣམས་ཀྱང་
སྤྲོ་བ་སྐྱེས་སོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས་
བསྟན་པ་སྤེལ་བའི་ཐ་མ། བསྟན་པ་ཆགས་ཤིང་གནས་པར་བྱ་བའི་ཕྱིར་དུ་བསྟན་
པ་སྲིད་པ་གསུམ་ལ་སྒྲོགས་ཤིང་། ལྷ་ཀླུ་མི་གསུམ་གྱི་སློབ་མ་རྣམས་ལ་པེའུ་ཙེ་རྣམ་
པ་གསུམ་གྱི་བོན་བསྟན་པར་དགོངས་ནས། གྲོང་ཁྱེར་ཆེན་པོ་དགའ་ལྡན་བྱམས་
པའི་དབུས་དཀྱིལ། གསས་མཁར་ཤམ་པོ་ལྷ་རྩེའི་སྒོ་དྲུང་དུ། གདན་སེང་གེའི་ཁྲི་
ལ་བཞུགས་ཏེ་དབུ་ལ་རིན་པོ་ཆེའི་པྲོག་ཞུ་ནི་གསོལ། སྐུ་ལ་གཡུ་མདངས་སྔོན་པོའི་
སྟོད་གཡོགས་དང༌། ངུར་སྨྲིག་གི་དཔྱང་རལ་ནི་མནབས། ཕྱག་ན་སྲིད་པ་སྐོས་ཀྱི་
ཆགས་ཤིང་ནི་བསྣམས་ནས། སྐྱེས་བུ་ཆེན་པོ་མཚན་དང་དཔེ་བྱད་ལྡན་པ། ཐབས་
ལ་མཁས་པ། ཐུགས་རྗེ་ཆེ་བ། རིག་པ་གསལ་བ། སྟོབས་དང་ལྡན་པ། རྨད་དུ་བྱུང་
བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལ་ཡང་མ་འགགས་
པ། བཀའ་རྒྱ་ཆེ་བ། ལུང་གྲངས་མང་བ། མན་ངག་མདོ་རུ་འདུས་པ། ལྕེ་དཀར་
ལ། རྐན་དྲག་པ། ཚིག་གིས་དྲག་དལ་ཕྱེད་པ། གསུང་སྙན་པ་ལྷང་ལྷང་སྒྲོགས་
པ། འགྲོ་བ་སེམས་ཅན་གྱི་དོན་ལ་བྱོན་པ་དེ་ཉིད། འཁོར་དུ་གཏོགས་པའི་གཤེན་
རབ་གཡུང་དྲུང་སེམས་དཔའ་རྣམས་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། འ་ཞ་གསང་བ་མདོར་སྡུད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རྨ་ལོ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་
19



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པ་གཙུག་
ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རྣམ་དག་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་
ཤེས་ཐིག་ལེ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། དགའ་བ་དོན་ལྡན་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གསལ་བ་འོད་ལྡན་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྤོས་ཀྱི་གླང་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། བདུད་རྩི་མཉམ་སྐྱོར་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། མེ་ཏོག་འོད་ཀྱི་སྙིང་པོ་
དང་ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་ཁྲི་དྲུག་སྟོང་དང་། ལྔ་སྟོང་ལྔ་བརྒྱ་དང་། འཁོར་གྱི་དམ་པ་ཡེ་
གཤེན་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །ཐེག་པ་དགུ་ཡི་གཤེན་དགུ་
དང༌། གཡེན་བོན་སུམ་ཅུ་རྩ་གསུམ་དང་ཐབས་ཅིག་ཏུ་བཞུགས་སོ། །
གཞན་ཡང་ལྷ་ཡི་དབང་པོ་ཚངས་པ་དང༌། བརྒྱ་བྱིན་དང༌། ཡོད་དེ་རྒྱལ་བ་
དང༌། ལྷ་མིན་གྱི་རྒྱལ་པོ་སྡེ་ལྔ་དང་། མི་ཡི་དབང་པོ་གཤེན་འདོད་པ་དགུ་འགྱུར་
དང་། སྨྲ་མི་དབང་ལྡན་དང་། ཀླུ་ཡི་རྒྱལ་པོ་གཙུག་ན་རིན་ཆེན་དང་། ཀླུ་ཡི་རྒྱལ་
པོ་དགའ་བོ་དང༌། ཀླུ་ཡི་རྒྱལ་པོ་འཇོག་པོ་དང་། གཉན་སྤར་བ་དུང་མགོ་དང༌།
ས་བདག་ཁྱབ་པ་དབང་ཆེན་དང་། ས་ཡི་ལྷ་མོ་བརྟན་མ་དང་དེ་ལ་སོགས་པའི།
20



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ། །
༼ཅ༽
འཇིག་རྟེན་གྱི་མངའ་བོ་ཆེ་རྣམས་དང་། ཕྱོགས་སྐྱོང་བ་བཅུ་དང༌། རྒྱལ་པོ་ཆེན་པོ་
སྡེ་བཞི་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་དང་ལྷ་མ་ཡིན་དང་། མི་
དང་མི་འམ་ཅི་དང་། ཀླུ་དང་གཉན་དང་ས་བདག་དང་། ཤ་ཟ་དང་སྲིན་པོ་དང་།
རོ་ལངས་དང་། མཁའ་འགྲོ་མ་དང༌། ནམ་མཁའ་ལྡིང་དང༌། དྲི་ཟར་བཅས་པའི་
འཇིག་རྟེན་གྱི་ཚོགས། ཕྱི་འཁོར་དང་ནང་འཁོར་དང་། བར་འཁོར་དུ་དབྱེ་ནས།
བསམ་གྱིས་མི་ཁྱབ་པ་དང་། བྱེ་བ་ས་ཡ་དུང་ཕྱུར་དང་ཐབས་ཅིག་ཏུ་བཞུགས་སོ། །
དེ་ནས་དེའི་ཚེ་དེའི་དུས་ན། སྟོན་པའི་སྐུ་གསུང་ཐུགས་ཀྱི་དཀྱིལ་འཁོར་ནས། འོད་
ཟེར་སྤྲོ་བར་མཛད་དེ། སྐུ་ཞབས་ཀྱི་མཐིལ་རུམ་དང་། གསང་བའི་མཁའ་རུམ་དང་།
ལྟེ་བའི་ཀློང་རུམ་དང་། ཐུགས་ཀྱི་དཀྱིལ་རུམ་དང༌། མགུལ་གྱི་གསང་རུམ་དང་།
དཔྲལ་བའི་དབྱིངས་རུམ་དང་། ལྟག་པའི་རྒྱས་རུམ་དང་། སྤྱི་བོའི་གཙུག་རུམ་ནས་
ཀྱང་། འོད་ཟེར་བྱེ་བ་ས་ཡ་བརྒྱ་སྟོང་ཁྲི་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །དེ་
བཞིན་དུ་ཞལ་གྱི་དཀྱིལ་འཁོར་དང་། ཕྱག་གི་སོར་མོ་བཅུ་དང་། ཞབས་ཀྱི་སོར་མོ་
བཅུ་དང་། ཕྱག་ཞབས་ཡན་ལག་གི་ལྷུ་ཚིགས་རྣམས་དང༌། སྐུ་ཡི་གནས་རྣམས་
ནས་ཀྱང་འོད་ཟེར་བྱེ་བ་སྟོང་ཕྲག་ཁྲི་འབུམ་གྲངས་མེད་པ་རུ་སྤྲོ་ཞིང་བཀྱེའོ། །འོད་
ཟེར་དེ་དག་ལ་ཡང་ཁ་དོག་སྣ་ཚོགས་སུ་འབར་བ་འོད་སྟོང་ཉི་མའི་དཀྱིལ་འཁོར་
ལྟ་བུ་འཆར་ཏེ། མི་མཇེད་ཀྱི་འཇིག་རྟེན། སྟོང་གསུམ་གྱི་སྟོང་ཆེན་པོ། འཇིག་རྟེན་
གྱི་ཁམས་རབ་འབྱམས་དཔག་ཏུ་མེད་པ་ཐམས་ཅད་མེ་ཏོག་གི་ཆར་མངོན་སུམ་དུ་
བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་རོ། །
དེའི་དུས་སུ་འཇིག་རྟེན་གྱི་ཁམས་ཐམས་ཅད་ཀྱང་། གཡོ་གཡོའོ་རབ་ཏུ་གཡོའོ། །
འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་
ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་
21



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་
སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་
ལ་སེམས་ཅན་ལྟ་བ་ཅན་ཐམས་ཅད་ནི་ཤིན་ཏུ་ཡང་སྤྲོ་བ་སྐྱེས་སོ། །ལྟ་བ་དམན་
པ་ཐམས་ཅད་ནི་རབ་ཏུ་ཡང་འཇིགས་ཤིང་སྐྲག་གོ །དེའི་ཚེ་འོད་ཟེར་དེ་དག་ཚུར་
འདུས་ནས་སྟོན་པའི་ཐུགས་ལ་གསལ་བའི་འོད་ཚོན་གང་དུ་གྱུར་ནས་གསལ་ཏེ།
ཀུན་ལ་ཚད་མེད་པ་རྣམ་པར་འཕྲོ་བ་ཨ་དཀར་འོད་ཀྱི་ཏིང་ངེ་འཛིན་ཞེས་བྱ་བ་ལ་
སྙོམ་པར་བཞུགས་སོ། །
དེའི་ཚེ་དེའི་དུས་ན། འཁོར་གྱི་ནང་ནས་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཚངས་པ་གཙུག་ཕུད་ཀྱིས་རྒྱན་དང་ཆ་ལུགས་མཛེས་པར་
བྱས་ནས། ལྷ་ཡི་མེ་ཏོག་ཙམ་པ་ཀ་དཀར་ལ་དམར་བའི་མདངས་ཆགས་པ་ཞིག་
ཕུལ་ནས་སྟོན་པའི་མདུན་དུ་པུས་བཙུག་ཐལ་མོ་སྦྱར་ནས་བཏུད་དེ་གསོལ་པ། རྣམ་
པ་ཐམས་ཅད་མཁྱེན་པའི་སྟོན་པ་ལགས། སྟོན་པ་ཉིད་འགྲོ་བ་སེམས་ཅན་གྱི་དོན་
ལ་སྐུ་སྐྱེ་བ་མི་རུ་བཞེས་ནས་བསྟན་པ་སྤེལ་བ་དང་། ད་ལྟའི་སྐབས་སུ། ལོ་མཛོད་
བཅུ་གཉིས་ཀྱི་མཛད་པ་རྫོགས་པའི་སྐབས་སུ་ཡིན་པར་གསུངས་པ། ལོ་མཛོད་བཅུ་
གཉིས་ཀྱི་བསྟན་པ་ནི། ཅི་ལྟ་བུ་ཞིག་མཛད་པ་ལ་ཟེར་བ་ལགས། འདི་ཡི་རྒྱབ་ཏུ་
གང་གིས་མཛད་པ་འབྱུང་བ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་
པ། ཉོན་ཅིག་འདུས་པའི་འཁོར་རྣམས་དང་། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་ཚངས་པ་གཙུག་ཕུད་དེ་ནི་འདི་ལྟ་སྟེ། བདག་ཀྱང་དང་པོའི་
བསྐལ་པ་གྲངས་མེད་གསུམ་ལ་ཚོགས་བསགས། གྲངས་མེད་གསུམ་ལ་སྒྲིབ་པ་
སྦྱངས་བའི་མཐུས། ད་ལྟ་འགྲོ་བ་སེམས་ཅན་གྱི་དཔལ་དུ་གྱུར་ཏེ། དང་པོ་འོག་མིན་
གྱི་གནས་ན། ཡེ་ཤེས་ལྷ་ཡིས་ལུང་བསྟན་ནས་བྱོན་ནོ། །དེ་ནས་སྲིད་པ་ཡེ་སང་གི་
22



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཡུལ་ནས། ཐབས་ཀྱི་རྒྱལ་པོ་སྲིད་པའི་རྗེ་བོས་ལུང་བསྟན་ཏེ་དབང་བསྐུར་ནས་བྱོན་
ནོ། །དེ་ནས་མགོན་བཙུན་ཕྱྭ་ཡི་གྲོང་ཁྱེར་དུ། ཤེས་རབ་ཀྱི་བློ་རྩལ་བསྐྱེད་དེ། ཟབ་
མོའི་བོན་རྣམས་ཐུགས་སུ་ཆུད་ནས། གང་ལ་གང་འདུལ་གྱི་བོན་མཁྱེན་ཏེ་བྱོན་ནོ། །
དེ་ནས་བར་ལྷ་འོད་གསལ་གྱི་གནས་ན། ཡེ་གཤེན་གཡུང་དྲུང་སེམས་དཔའ་འཁོར་
དང་བཅས་ནས་བྱོན་ནོ། །དེ་ནས་སུམ་ཅུ་རྩ་གསུམ་གྱི་གནས་སུ། ལྷ་རྣམས་ལ་བོན་
གྱི་འཁོར་ལོ་བསྐོར་ཏེ་བྱོན་ནོ། །དེ་ནས་རི་རབ་ཀྱི་རྩེ་མོ་ན། ལྷ་མཐུ་ཆེན་རྣམས་དམ་
ལ་བཏགས་ཏེ་བྱོན་ནོ། །དེ་ནས་རི་རབ་ཀྱི་ཁ་ཁྱེར་དུ། ལྷ་མ་ཡིན་གྱི་དབང་པོ་སྡེ་ལྔ་
དང་། གཡེན་ཁམས་སུམ་ཅུ་བཏུལ་ཞིང་། གཡུང་དྲུང་བོན་གྱི་ནན་འོག་ཏུ་བཅུག་
ནས་བྱོན་ནོ། །དེ་ནས་འགྲོ་བ་རབ་འདྲེན་འོད་ཀྱི་མཆོད་རྟེན་ལ་བབས་ཏེ། གསས་
མཁར་བར་པོ་སོ་བརྒྱད་ཀྱི་ནང་དུ། ཡབ་རྒྱལ་བོན་དང་ཡུམ་རྒྱལ་བཞད་མ་གཉིས་
ཀྱི་སྟ་དང༌། མངལ་ལ་བརྒྱུད་དེ་ཟླ་བ་དགུ་ངོ་བཅུ་ནས་འགྲོ་བ་རང་མཐུན་གྱི་ཆ་
ལུགས་སུ་སྤྲུལ་པའི་སྐུ་སྐྱེ་བ་མི་རུ་བཞེས་པའི་ཚུལ་བསྟན་ནོ། །དེ་ཡི་དུས་སུ་བདག་གི་
ཕྱི་མེས་དང་། མཚན་མཁན་བྲམ་ཟེ་ལ་སོགས་ཁམས་གསུམ་གྱི་སེམས་ཅན་ལ་ཤིན་
ཏུ་གྲངས་མང་བ་ཞིག་སངས་རྒྱས་ཏེ་སོང་ངོ༌། །དེ་ཡན་ཆད་གཏོ་རྒྱལ་གྱི་བསྟན་པའི་
རྟིང་ལགས་སོ། །
དེ་ནས་དང་པོ་རི་གཡུང་དྲུང་དགུ་བརྩེགས་ལ་ཞབས་ཀྱིས་བཅགས་ཤིང་ནགས་
ཚལ་གྱི་གླིང་དུ་གཞོན་ནུ་རོལ་རྩེད་ཀྱི་ཚུལ་མཛད་དོ། །དེ་ནས་རྒྱལ་བུ་རྒྱལ་སར་ཕྱུང་
ཞིང་རྒྱལ་ས་གནོན་པའི་ཚུལ་མཛད་དེ། དེ་ཡི་དུས་སུ་ཡབ་ཡུམ་དང་འཁོར་པ་ལ་
སོགས་སྟེང་གི་ལྷ་དང༌། འོག་གི་ཀླུ་དང་། བར་གྱི་མི་ལ་སོགས་པ། འགྲོ་བ་རིགས་
དྲུག་གི་སེམས་ཅན་ལ་ཤིན་ཏུ་གྲངས་མང་བ་ཞིག་སངས་རྒྱས་ཏེ་སོང་ངོ༌། དེ་ནས་
བདག་གི་བསྟན་པའི་དབུ་ཟུག་པ་ལགས་སོ། །དེ་ནས་དགུང་ལོ་གཅིག་མ་བཞེས་ཀྱི་
23



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བར་དུ་རྒྱལ་ས་དེ་མནན་ཅིང་། རྒྱུ་འབྲས་ཀྱི་བོན་གཏན་ལ་ཕབ་མ་རན་གྱི་བར་རིག་
པའི་གནས་ལྔ་ལས། དང་ལ་བཟོ་ཡི་རིག་པ་གཏན་ལ་ཕབ་ནས་འཇིག་རྟེན་གྱི་ཁམས་
ཡོན་ཏན་གྱིས་བརྒྱན་པར་མཛད་དོ། །
དེ་ནས་དགུང་ལོ་གཅིག་བཞེས་ནས་རྒྱུ་འབྲས་ཀྱི་བོན་གཏན་ལ་ཕབ་པར་དགོངས་
ནས། གསས་མཁར་ཤམ་པོ་ལྷ་རྩེ་ལ་མཆོད་པ་འབུལ་ཞིང་ཡེ་གཤེན་གཡུང་དྲུང་
སེམས་དཔའ་བཅུ་གསུམ་ལ། སྤྱི་ཁྱབ་མན་ངག་ལུང་གི་བོན་བསྟན་ནོ། །དེ་ན་ཡང་
ཁམས་གསུམ་གྱི་སེམས་ཅན་ལ་ཤིན་ཏུ་གྲངས་མང་བ་ཞིག་སངས་རྒྱས་ཏེ་སོང་ངོ༌། །
དེ་ནས་བར་པོ་སོ་བརྒྱད་ཀྱི་མཁར་དུ་བྱོན་ནས། གྲོང་ཁྱེར་ཆེན་པོ་ཡངས་པ་ཅན་གྱི་
དབུས་སུ་རིན་པོ་ཆེ་གསེར་གྱི་ཁྲི་བཏེགས་ནས། ལྷ་ཀླུ་མི་གསུམ་དང་འགྲོ་བ་རིགས་
དྲུག་སེམས་ཅན་ལ་རྒྱལ་པོའི་བཀའ་ཁྲིམས་སྩལ་ཏེ་ཞིང་ཁམས་ཡང་ཞི་བདེ་རུ་
བསྙམས་པར་མཛད་དོ། །དེ་ནས་རྒྱུ་འབྲས་ཀྱི་བོན་གཏན་ལ་ཕབ་པར་མཛད་དེ་གཏོ་
སུམ་བརྒྱ་དྲུག་ཅུ་དང་། དཔྱད་བརྒྱད་ཁྲི་བཞི་སྟོང་གཏན་ལ་ཕབ་སྟེ་ཕྱྭ་གཤེན་ལེགས་
རྒྱལ་ཐང་པོ་ལ་གཉེར་དུ་གཏད་དོ། །མེ་ཏོག་མཛེས་པའི་གླིང་ལ་རྩི་ཤིང་སྣ་ཚོགས་
དང་། དཀར་མངར་དང་། ཤ་ཁྲག་དང་། རྩི་སྨན་དང༌། མེ་ཏོག་དང་། འབྲུ་སྣ་
ལ་སོགས་པ་མང་དུ་བསགས་ནས་དཀྱེལ་ཕུ་ཝེར་དཀར་པོ་མཆོད་ཅིང༌། བསྟན་པ་
བཟུང་བའི་དོན་དུ་སྣང་སྲིད་ཁ་ཡོ་བསྙམས་བའི་གཏོ་དང་། དཔྱད་དུ་མཛད་དེ་གཏོ་
གཞི་ལིང་ཕྱིང་དཀར་པོའི་འོག་ཏུ་ས་ཡི་ཁུང་འཛུལ་སྔོན་མོ་ཞིག །ལུས་པོ་སྦུང་བ།
མྱུར་མགྱོགས་ཆེ་བ། གཡུ་རུ་ལྡེམས་པ་དང་། ཨག་ཚོམ་ཡོད་པ། རྔ་མ་རིང་བ་ཞིག་
བྱུང་ནས་གསེར་གྱི་བྱེ་མའི་ས་མང་པོ་ཁྱེར་ཏེ། གཏོ་གཞིའི་ཕྱོགས་ཕྱོགས་སུ་སྤུངས་པ་
བདག་གིས་བཟུང་ནས། གཏོ་གཤེན་གྱི་ཕྱག་ཏུ་ཕུལ་བས། གཏོ་གཤེན་གྱི་ཞལ་ནས།
ཡ་མཚན་ཅན་གྱི་སེམས་ཅན་འདི། ལུས་པོ་ཆུང་ལ་རྩལ་ཆེ་བ། བྱ་བྱེད་གློག་ལྟར་
24



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ།
དུ་འགྱུ་བ། ཚིག་གི་ཟུངས་དམ་པ་ཞིག་འདུག་པ་སྤུ་མེད་བྱི་བྱི་བ་མིང་ཡང་བྱི་བར་
ཐོགས་གསུངས་ནས། གསེར་གྱི་ས་གཞི་ལ་འབྲས་ཀྱིས་བང་མཛོད་སྤེལ་དུ་བཅུག་
པས། ལོ་བྱི་ལོའི་གཏན་ཚིག་ཀྱང་དེ་ནས་བྱུང་ངོ༌། །གཤེན་གྱི་དགུང་ལོ་གཅིག་བརྩི་
བའི་ཚད་ཀྱང་དེ་ནས་བྱུང་ངོ༌། །ལོ་འགོ་རྒྱལ་པོ་བྱི་བ་ནས་བཟུང་བ་ཡང་དེ་ནས་
བྱུང་ངོ༌། །ཕྱྭ་གཤེན་གྱི་གཏོ་ལ་བྱི་བྲུན་གྱི་ས་དགོས་པ་ཡང་དེ་ནས་བྱུང་ངོ༌། །གཏོ་
གཞི་ལིང་ཕྱིང་དཀར་པོའི་སྟེང་དུ་སྔོན་མོ་ནས་ཀྱིས་སྨྲན་མ་བླུགས་པ་ཡང་དེ་ནས་
བྱུང་ངོ༌། །གཏོ་གཤེན་གྱི་ཞལ་དུ་གསེར་སྐྱེམས་དང་གཡུ་མངོན་གྱིས་གསོལ་དགོས་པ་
ཡང་དེ་ནས་བྱུང་ངོ༌། །ནས་སྔོན་མོ་འབྲུ་བདུན་གྱིས་དཀྱེལ་ཕུ་ཝེར་དཀར་པོ་མཆོད་
དགོས་པ་ཡང་དེ་ནས་བྱུང་ངོ༌། །
དེ་ནས་དགུང་ལོ་གཉིས་བཞེས་པའི་དུས་སུ། རི་གཡུང་དྲུང་དགུ་བརྩེགས་ཀྱི་
ནུབ་ཕྱོགས་སུ་གྲོང་ཁྱེར་ཆེན་པོ་ངོ་མཚར་ལྟད་མོ་ཅན་ལ་ཞབས་ཀྱིས་བཅགས་ཤིང་།
གསས་མཁར་ཁྲི་སྨོན་རྒྱལ་བཞད་ལ་མཆོད་པ་ཕུལ་ཏེ། གྱེར་སྒོ་བཞི་དང་། སྐད་
ཀྱི་གཅོང་བརྒྱད་དང་གཏང་རག་བཞི་བཅུ་རྩ་གཉིས་ཐུགས་སུ་ཆུད་ནས། ཐེག་པ་
གཉིས་པ་སྣང་གཤེན་གྱི་བོན་གཏན་ལ་ཕབ་ནས་སྣང་གཤེན་གཙུག་ཕུད་ལ་གཉེར་དུ་
གཏད་དོ། །རྩི་ཤིང་དང་། ཞུགས་ཤང་དང༌། གསེར་སྐྱེམས་དང༌། ནམ་རྒྱང་དང་།
ཤིང་རིས་དང་། བལ་ཚོན་སྣ་ལྔ་དང༌། གསེར་གཡུ་དང༌། དར་ཟབ་དང༌། ཕུན་
སུམ་ཚོགས་པའི་ཡོ་བྱད་མང་པོ་བསགས་ནས། མི་ཡུལ་སྐྱི་མཐིང་དུ་བྱོན་ནས། སྣང་
ཞིང་སྲིད་པ་སྐོས་ལ་འདེབས་པ་དང༌། ལྷ་སྲིན་སྡེ་བརྒྱད་གཞེན་འདེབས་པ་དང་།
བདུད་སྲིན་དྲེགས་པའི་དལ་ཁ་བསྒྱུར་བ་དང་། འགྲོ་བ་རིགས་དྲུག་གི་ཁ་བསྐང་བ་
དང༌། གཡུང་དྲུང་བོན་གྱི་བསྟན་པ་གཟུག་པར་དགོངས་ནས། མི་ཡུལ་སྐྱི་མཐིང་དུ་
བྱོན་ནས། ལྷ་གར་གསས་བཙན་པོ་མཆོད་ཅིང་བསྒོམས་པས་གསེར་གྱི་གླང་པོ་ཆེ་རུ་
25



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྐུ་སྤྲུལ་ནས་བྱོན་ནོ། །དེ་ལ་སྣང་གཤེན་གྱིས་ཡ་མཚན་ཅན་གྱི་སེམས་ཅན་ལ། གཞན་
དང་མི་འདྲ་བའི་གཙུག་ཡོད་པ། མིག་ཟབ་པ། རྣ་བ་ཡོར་པ། སྣ་ལྗགས་རིང་བ།
མཆེ་བ་གཙིགས་པ། ཅང་ཤེས་པ། ཁུར་བོར་བ། རབ་ཏུ་བརྟན་པ། ཤིན་ཏུ་འགྱིང་
བ། བག་ལྷོད་པ། ཚུལ་དང་ལྡན་པ་ཞིག་སྣང་བས་འདི་ནི་ལྷ་ཡི་སྤྲུལ་པ་མངོན་དུ་
བྱོན་པ་ཞིག་སྣང་བས། སྣང་ཞིང་སྲིད་པ་ཡང་བསྐོས་ལ་འདི་ཡིས་ཐེབས་སོ། །ལྷ་སྲིན་
སྡེ་བརྒྱད་ཀྱི་བྱོལ་ཁ་ཡང་འདི་ཡིས་འདེབས་ནུས་སོ། །བདུད་སྲིན་དྲེགས་པའི་དལ་
ཁ་ཡང་འདི་ཡིས་བསྒྱུར་ནུས་སོ། །འགྲོ་བ་རིགས་དྲུག་གི་འདོད་པ་ཡང་འདི་ཡིས་
བསྐང་ནུས་སོ། །འདི་ནི་སྟོབས་ཆེ་ལ་བརྟན་པའི་གར་གླང་སྟོབས་ཆེན་དུ་མཚན་དུ་
གསོལ་ཏོ། །ཅེས་གསུངས་ཏེ། གསེར་དང་ཡུངས་ཀར་གྱིས་མཆོད་ཅིང་གར་མདུང་
ཟངས་ཡག་གི་རྟེན་འཛུག་པས་ལོ་གླང་ལོའི་གཏན་ཚིགས་ཀྱང་དེ་ནས་བྱུང་ངོ༌། །
བསྟན་པ་རིན་པོ་ཆེ་རབ་ཏུ་བརྟན་པ་ཡང་དེ་ནས་བྱུང་ངོ༌། །བྱང་ཆུབ་སེམས་དཔའ་
ཤེས་རྒྱུད་དལ་བ་ཡང་དེ་ནས་བྱུང་ངོ༌། །གལ་ཏེ་གང་གིས་རྒོལ་བའི་ཚོགས་ལ་དཔའ་
ཞིང་བརྟན་པ་ཡང་དེ་ནས་བྱུང་ངོ༌། །སྣང་གཤེན་གྱི་བོན་ལ་དགོས་དགུའི་ཡོ་བྱད་
ཚོགས་པ་ཡང་དེ་ནས་བྱུང་ངོ༌། །སྐད་ཀྱི་གཏང་རག་དང་ཚིག་གི་སྨྲ་བརྗོད་དང་སྣང་
སྲིད་སྐོས་ལ་ཐེབས་པ་ཡང་དེ་ནས་བྱུང་ངོ༌། །ལྷ་སྲིན་གྱི་དལ་ཁ་དང་བདུད་སྲིན་གྱི་
བྱོལ་ཁ་བཟློག་པ་ཡང་དེ་ནས་བསྲིད་དོ། །འགྲོ་བ་རིགས་དྲུག་གི་སེམས་ཅན་ལ་གླུད་
དང་ཡས་ཀྱིས་བསྐངས་པ་ཡང་དེ་ནས་བྱུང་ངོ༌། །
དེ་ནས་དགུང་ལོ་གསུམ་བཞེས་པའི་དུས་སུ། རི་གཡུང་དྲུང་དགུ་བརྩེགས་ཀྱི་བྱང་
ཕྱོགས་སུ་གྲོང་ཁྱེར་ཆེན་པོ་སྒྱུ་འཕྲུལ་དགའ་བ་ཅན་ལ་ཞབས་ཀྱིས་བཅགས་ཤིང་།
གསས་མཁར་ཁོ་མ་ནེའུ་ཆུང་ལ་མཆོད་པ་འབུལ་ཏེ་རྫུ་འཕྲུལ་དང་ཆོ་འཕྲུལ་གྱི་བོན་
རྣམས་ཐུགས་སུ་ཆུད་དེ། ཐེག་པ་གསུམ་པ་འཕྲུལ་གཤེན་གྱི་བོན་གཏན་ལ་ཕབ་
26



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
སྟེ། འཕྲུལ་གཤེན་གཙུག་ཕུད་ལ་གཉེར་དུ་གཏད་དོ། །གཤེན་ལ་བར་ཆད་བྱེད་པའི་
བགེགས་དང་ལོག་འདྲེན་རྣམས་ཚར་གཅོད་པ་དང་། དགྲ་དང་བགེགས་རྣམས་
འདུལ་བའི་ཕྱིར་དུ། དབལ་རི་དབལ་མཚོ་དབལ་གྱི་བྲག་ཕུག་ཅེས་བྱ་བ། རི་གཡུང་
དྲུང་དགུ་བརྩེགས་ཀྱི་ལྷོ་ནུབ་ཏུ་བྱོན་ནས། དབལ་བོན་སྟག་ལ་མེ་འབར་དང་།
དབལ་བུ་ང་ཚ་སྐྱོལ་པོ་དང་། དབལ་བོན་ཁྲི་བརྩེགས་ཁྱབ་པ་དང་། དབལ་བོན་
ཁ་ཡལ་མེ་འབར་དང་ཐབས་ཅིག་ཏུ་བཞུགས་ཏེ། ལྷ་དབལ་གསས་རྔམ་པ་མཆོད་
ཅིང་བསྒོམས་པས་ནགས་ཚལ་རྩུབ་མོའི་བྲག་ཁྲོད་ནས་རྔམ་པ་བཀྲག་གསལ་གྱི་སྟག་
ཅིག་བྱུང་བར། དབལ་བོན་ལྗགས་ཀྱི་མཆིལ་མ་ཐེབ་གཅིག་བཏབས་པས་སྟག་གི་
ཁ་ལ་མེ་འབར་ཏེ་འགྱེལ་བས། རྫུ་འཕྲུལ་ཐབས་ཀྱི་ཞགས་པས་བཟུངས་ནས་འཕྲུལ་
གཤེན་གྱི་ཕྱག་ཏུ་ཕུལ་བས། འཕྲུལ་གཤེན་གྱི་མཉམ་ཉིད་ཏིང་འཛིན་དགོངས་པས་རྒྱུ་
བསྐྱེད་ཐུགས་རྗེ་ཁྲོས་པས་ཞེ་སྡང་གི་དབང་ཕྱུང་ནས། ཡེ་ཤེས་རྣོན་པོའི་མཚོན་གྱིས་
རྒྱུ་རང་སྒྲོལ་དུ་མཛད་དེ་ཕྱི་ཡི་སྤུ་མཚན་གྱིས་ལྷ་གསས་དབལ་གྱི་མཐུ་བསྐྱེད། ནང་
གི་དོན་སྙིང་གིས་ལྷ་སྲིན་སྡེ་བརྒྱད་རྣམས་དམ་ལ་བསྡུས་ནས་གཤེན་གྱི་བར་ཆད་
ཐམས་ཅད་ཉེ་བར་ཞི་བ་རུ་མཛད་དོ། །ལོ་སྟག་ལོའི་གཏན་ཚིགས་ཀྱང་དེ་ནས་བྱུང་།
དབལ་བོན་སྟག་ལ་མེ་འབར་ཞེས་བྱ་བའི་གཏན་ཚིགས་ཀྱང་དེ་ནས་བྱུང་། མགོ་བོ་
ལྷ་གསས་ཀྱི་རྟེན་དུ་བཙུགས་པས་སྟག་གི་རྒྱལ་མཚན་གྱི་གཏན་ཚིག་ཀྱང་དེ་ནས་
བྱུང༌། གཞུང་ལ་དབལ་བོན་གྱི་ཐོད་དུ་བྱས་པས་དབུ་ལ་སྟག་གི་སྲོག་ཞུའི་གཏན་
ཚིགས་ཀྱང་དེ་ནས་བྱུང་། སུག་བཞི་དབལ་བོན་གྱི་སྐུ་རྒྱན་བྱས་པས་དབལ་གཤེན་
སྟག་གི་ཤམ་ཐབས་ཀྱི་གཏན་ཚིགས་ཀྱང་དེ་ནས་བྱུང་། མཆེ་བས་དགྲ་བགེགས་
བསྒྲལ་བའི་མཚན་དུ་བྱས་པས་སྟག་གི་མཆེ་ཟོར་གྱི་གཏན་ཚིགས་ཀྱང་དེ་ནས་བྱུང་།
ཤ་ལ་ལྷ་གསས་ཀྱི་མཆོད་གསོལ་དུ་བྱས་པས་རྔམ་པ་དགུ་ཡི་ལྟག་ཤའི་གཏན་ཚིགས་
27



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཀྱང་དེ་ནས་བྱུང༌། ཁྲག་ལ་དབལ་མོའི་དགྱེས་བསྐང་དུ་བྱས་པས། གདུང་བ་སྟོང་
གི་སྙིང་ཁྲག་གི་གཏན་ཚིགས་ཀྱང་དེ་ནས་བྱུང༌། གདུག་པ་གཅན་གཟན་གྱི་ང་རོ་
ལས་ལྷ་གསས་འབོད་པའི་སྒྲ་དབྱངས་སུ་བྱས་པས་ཚངས་པའི་གླིང་གྲགས་ཀྱི་གསུང་
དབྱངས་དང་། གདུག་རྔམ་སྟག་མོའི་ང་རོ་དང་སྤུ་བསྙེམས་སེང་གེའི་རྔམ་སྐད་ཀྱི་
གཏན་ཚིགས་ཀྱང་དེ་ནས་བྱུང༌། གཤེན་ལ་གནོད་པའི་གཤེད་སྲི་དངོས་སུ་བསྒྲལ་
བས་སྲི་བདུད་གཅན་གཟན་དུ་བསྡུས་པའི་གཏན་ཚིགས་ཀྱང་དེ་ནས་བྱུང་ངོ༌། །
དེ་ནས་དགུང་ལོ་བཞི་བཞེས་པའི་དུས་སུ། གྲོང་ཁྱེར་ལང་ལིང་དུ་ཞབས་ཀྱིས་
བཅགས་ནས་རྒྱལ་པོ་ལ་ཞེ་ས་ཕུལ་བ་དང་། མཚོ་མུ་ལེ་སྟོང་ལྡན་ལ་སྐུ་ཁྲུས་སུ་
གཤེགས་ཤིང་གསས་མཁར་ཁོ་མ་རུ་རིང་བཞེངས་སུ་གསོལ་ནས་ཤི་ཐབས་སུམ་བརྒྱ་
དྲུག་ཅུ་དང་འདུར་ཐབས་སུམ་བརྒྱ་དྲུག་ཅུ་རྩ་གཅིག་ཐུགས་སུ་ཆུད་དེ། ཐེག་པ་བཞི་
པ་སྲིད་གཤེན་གྱི་བོན་གཏན་ལ་ཕབ་སྟེ་སྲིད་གཤེན་གཙུག་ཕུད་ལ་གཉེར་དུ་གཏད་
དོ། །དེ་ནས་སྨྲ་ཡུལ་ཐང་བརྒྱད་དུ། སྨྲ་མིའི་མགོན་པོ་སྨྲ་རྗེ་རྒྱལ་པོ་གྲོངས་པའི་མི་
གསོན་གཤིན་གྱི་བརྡ་སྤྲོད་དུ་བྱོན་ནས་སྲིད་གཤེན་གཙུག་ཕུད་དང་ཐབས་ཅིག་ཏུ་
བཞུགས་སོ། །ཡ་སྟགས་ཀྱི་ཚོགས་མང་པོ་བསགས་ནས་ལྷ་འདུར་གསས་རྨ་བོ་མཆོད་
ཅིང་བསྒོམ་པས། དུས་རེས་ཤིག་ན་ཡ་སྟགས་ཀྱི་ནང་ནས་གཟུགས་བརྙན་རྣ་རིང་
ཞིག་ཁ་ལ་ཡོས་ཀྱི་བཀང་ནས་བྱུང་བ་རྫུ་འཕྲུལ་ཐབས་ཀྱིས་བཟུང་ནས་སྲིད་གཤེན་གྱི་
ཕྱག་ཏུ་ཕུལ་བས། སྲིད་གཤེན་གྱིས་འདི་ནི་མི་འདྲ་བ་དང་མི་མཐུན་པའི་སེམས་ཅན་
ཞིག་སྣང་བས་གསོན་གཤིན་གཉིས་ཀའི་ཡ་སྟགས་སུ་ཆེ་སྟེ། ལུས་པོ་སྦུང་བ། མགོ་བོ་
ཆུང་བ། རྣ་བ་རིང་བ། ཁ་སྣ་རལ་པ། རྔ་མ་འུར་བ། སྤྱན་མིག་ཆེ་བ་ཞིག་སྣང་བས།
ཅིས་ཀྱང་ཡ་སྟགས་སུ་བཏུལ་བས་ཡས་ལ་ཡོས་ཀྱིས་མཚུངས་བཟང་གསུངས་ཏེ། ཤི་
ཐབས་དང་འདུར་ཐབས་ཀྱི་གཏོ་དང་ཡས་སུ་བྱས་པས། གསོན་པོའི་སྲོག་སྐྱོབ་པ་
28



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ།
དང་། གཤིན་པོའི་བླ་ཁུག་སྟེ། གསོན་གཤིན་གྱི་བརྡ་སྤྲད་ནས་གཤིན་པོ་ཡང་བདེ་བ་
རུ་གནས་སྤར་བས། ལོ་ཡོས་ལོའི་གཏན་ཚིགས་ཀྱང་དེ་ནས་བྱུང༌། ད་ལྟ་སྲིད་གཤེན་
གྱིས་ཡ་སྟགས་ལ་མི་འདྲ་མི་མཐུན་མང་དུ་དགོས་བྱ་བའི་གཏན་ཚིགས་ཀྱང་དེ་ནས་
བྱུང༌། འདུར་གཤེན་གྱིས་ཆོད་ཁ་ཆེ་བ་རུ་འདུར་ན་གསོན་གཤིན་དངོས་སུ་འཕྲད་
པའི་གཏན་ཚིགས་ཀྱང་དེ་ནས་བྱུང་། ཤིད་སྒོ་སེལ་གྱིས་འབྱེད་པ་ལ་ཡོས་བུའི་གསོབ་
དགོས་པའི་གཏན་ཚིགས་ཀྱང་དེ་ནས་བྱུང༌། སྨྲ་རྗེ་རྒྱལ་པོ་འདུར་དུ་ཡག་པས་སྨྲ་མི་
གྲོང་ཀུན་དར་ལ་རྒྱས་ཏེ་ད་ལྟ་ཡང་འདུར་གཤེན་གྱིས་བོན་བྱས་དང་མ་བྱས་ན། ཤི་
འགབ་ཆོད་དང་མི་ཆོད་དང་རྗེས་ཤུལ་བཀྲ་དང་མི་བཀྲའི་གཏན་ཚིགས་ཀྱང་དེ་ནས་
བྱུང་ངོ༌། །
དེ་ནས་དགུང་ལོ་ལྔ་བཞེས་པའི་དུས་སུ། ཤར་ཕྱོགས་གཡུང་དྲུང་བཀོད་པའི་
གླིང་དུ་ཞབས་ཀྱིས་བཅགས་པས་སུམ་ཅུ་རྩ་གསུམ་ལྷ་ཡི་གནས་ན་དཔེ་བླངས་
ནས། གཡུང་དྲུང་བཀོད་ལེགས་ཀྱི་མཆོད་རྟེན་བཞེངས་སུ་གསོལ་ཏེ་མདོ་སྡེ་ཆེན་
པོ་གཞུང་བཞི་དང་། ཡན་ལག་བཞི་བཅུ་རྩ་གཉིས་ཀྱི་དོན་ལ་འབྲེལ་བ་ལ། ལས་
དགེ་སྡིག་གིས་སྟངས་དབྱེ་བ་དང་། རྒྱུ་འབྲས་ཀྱི་དོན་མཚོན་པ་དང་དགེ་བ་བཅུ་
ལ་ཡིད་བསྙེན་ནས། མི་དགེ་བ་བཅུ་ལ་བློ་ལྡོག་སྟེ་ཀུན་རྫོབ་དང་དོན་དམ་པའི་
བདེན་པ་གཉིས་ཀྱི་བོན་རྣམས་ཐུགས་སུ་ཆུད་དེ། ཐེག་པ་ལྔ་པ་དགེ་བསྙེན་གྱི་བོན་
རྣམས་གཏན་ལ་ཕབ་སྟེ་དགེ་བསྙེན་གཙུག་ཕུད་ལ་གཉེར་དུ་གཏད་དོ། །གཡུང་དྲུང་
བཀོད་ལེགས་ཀྱི་མཆོད་རྟེན་ཞལ་བསྲོ་ཞིང་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །
ཚོགས་བསགས་སྒྲིབ་པ་སྦྱང་བའི་མཆོད་ཡོན་མང་པོ་རྣམས་བསགས་ཏེ། དབང་གི་
ལྷ་གཡུང་དྲུང་ཡེ་དབང་གི་རྒྱལ་པོ་ཡིད་བཞིན་ནོར་བུ་ཅན་ཞེས་བྱ་བ་མཆོད་ཅིང་
20



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བསྒོམས་པས། ནམ་མཁའ་ལ་སྒྲ་སྐད་ཀྱི་རྒྱལ་པོ་གཡུ་འབྲུག་སྔོན་པོ་སྤྲིན་ཟིལ་གྱི་
ནང་ན་ཞུགས་ཏེ། སྤྲིན་གྱི་དབུས་ནས་གློག་གི་ལྕེ་འབྱིན་པ་ཞིག་བྱུང་བ་ལ། གཤེན་
ཚངས་པ་གཙུག་ཕུད་ཀྱིས་དཔྱད་པས། འདི་ནི་སྒྲ་སྐད་ཀྱི་རྒྱལ་པོ་དབྱར་དགུན་གྱི་
ཤན་འབྱེད་པ། དུས་ཚོད་དུ་གྲགས་པ་ཞིག་འདུག་པས་འོ་སྐོལ་གྱི་བོན་གཏན་ལ་ཕབ་
པ་འདི་ཡང་། ཐེག་པའི་མདོ་རུ་སྡུད་པ་དང་། དགེ་སྡིག་གི་སྟངས་བརྩི་བ་དང༌།
རྒྱུ་འབྲས་ཀྱི་ཤན་འབྱེད་པས་སྙན་པ་ཕྱོགས་བཅུར་ཡོངས་ལ་གྲགས་ནས། བསྟན་པ་
ནམ་མཁའི་མཐའ་ལ་གནས་པ་རུ་འདུག་གསུངས་ཏེ་ལོ་འབྲུག་ལོའི་གཏན་ཚིགས་
ཀྱང་དེ་ནས་བྱུང༌། དབྱར་དགུན་དང་དུས་ཚོད་ཀྱི་ཤན་འབྲུག་གིས་འབྱེད་པའི་
གཏན་ཚིགས་ཀྱང་དེ་ནས་བྱུང༌། སྙན་གྲགས་ནམ་མཁའི་འབྲུག་བས་ཆེ་བྱ་བའི་
གཏན་ཚིགས་ཀྱང་དེ་ནས་བྱུང་། བསྟན་པ་ནམ་མཁའི་མཐའ་དང་མཉམ་བྱ་བའི་
གཏན་ཚིགས་ཀྱང་དེ་ནས་བྱུང་། ལས་དགེ་སྡིག་གི་སྟངས་བརྩི་བ་དང་། རྒྱུ་འབྲས་ཀྱི་
ཤན་འབྱེད་པ་དང་། ཐེག་པ་གོང་འོག་གི་ཁྱད་པར་ལ་སོགས་པའི་གཏན་ཚིགས་ཀྱང་
དེ་ནས་བྱུང་ངོ༌། ། །
དེ་ནས་དགུང་ལོ་དྲུག་བཞེས་པའི་དུས་སུ། འདུལ་བ་ཁྲིམས་ཀྱི་གླིང་དུ་ཞབས་
ཀྱིས་བཅགས་ནས། གསས་ཁང་བ་རབ་གསེར་གླིང་ལ་མཆོད་པ་ཕུལ་ཞིང་འབུམ་སྡེ་
ཆེན་པོ་གཞུང་བཞི་དང་། ཕ་རོལ་ཕྱིན་པ་བཅུའི་བསྐྱེད་དགོངས་སྟོང་དང་རྩ་གཉིས་
ལ་འབྲེལ་ཏེ། གཡུང་དྲུང་གི་བོན་ཕྱེ་བ་མེད་པ་ལ་མ་འདྲེས་པ་སུམ་བརྒྱ་དྲུག་ཅུ་
ཐུགས་སུ་ཆུད་པས། ཐེག་པ་དྲུག་པ་དྲང་སྲོང་གི་བོན་གཏན་ལ་ཕབ་ནས་རྣམ་དག་
གཙུག་ཕུད་ལ་གཉེར་དུ་གཏད་དོ། །ལས་དགེ་སྡིག་གི་རྒྱུ་འབྲས་དྲང་དུ་སྲུང་བ་དང་།
རང་ཆེ་གྱོང་ཁེངས་ཀྱི་དྲེགས་པ་བཅོམ་ནས་གཞན་རྒྱུད་འདུལ་བ་དང༌། ལང་ཚོ་
སྟོབས་ཤེད་དར་རྒྱས་ཀྱི་ཤེད་སྨད་ནས་ཉོན་མོངས་དུག་ལྔའི་རྩ་བ་དྲུངས་ནས་འབྱིན་
30



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ། །
པའི་དོན་དུ། དེའི་ཤར་ཕྱོགས་སུ་ཆུ་བོ་ན་ར་ཛ་རའི་འགྲམ། ཤིང་ལོ་རྒྱས་ཀྱི་རྩ་བར་
དཀའ་ཐུབ་མཛད་དུ་གཤེགས་ནས་མེ་ཏོག་སྣ་ཚོགས་ཀྱི་གླིང་། ཙན་དན་སྡོང་པོའི་
བསིལ་གྲིབ་ཏུ་གཤེན་གྱི་དྲང་སྲོང་གཙུག་ཕུད་རྒྱལ་བ་དང་ཐབས་ཅིག་ཏུ་བཞུགས་
སོ། །བདེ་བར་གཤེགས་པ་ལ་མཆོད་པའི་བྱེ་བྲག་སྣ་ཚོགས་སུ་ཕུལ་ནས། གཤེན་གྱི་
དགེ་སྤྱོད་ཡན་ལག་བདུན་པ་རུ་མཛད་ཅིང་། བདེ་བར་གཤེགས་པའི་བཀའ་ལུང་ལ་
དཔང་དུ་བཙུག་ནས་ཚིག་དང་ཡི་གེར་བྲིས་ཤིང༌། ཡི་གེའི་ལྷ་ཡེ་སྲིད་འཕྲུལ་གྱི་རྒྱལ་
པོ་མཆོད་ཅིང་བསྒོམས་པས་གཤེན་གྱི་དྲང་སྲོང་ཡང་། ལས་རྒྱུ་འབྲས་ཀྱི་བཀའ་ཡོལ་
ནས་གཟིམས་ཏེ་བཞུགས་པ་ལ། གདུག་པ་ཤ་ཟན་གྱི་བུ་སྦྲུལ་ཞིག་མགུར་གྱི་གསང་དུ་
འཁྱུད་དེ་བསྡམས་པ་ལ་གཤེན་གྱི་ཞལ་ནས། འདི་ནི་ཤིན་ཏུ་ཞེ་སྡང་ཆེ་བའི་སེམས་
ཅན་སྤྱན་མིག་ཟླུམ་པ། མིག་རྩ་འཁྲུགས་པ། སྤྱི་གཙུག་འབུར་བ། ཞལ་ཁ་ཡངས་
པ། གློག་ལྕེ་མྱུར་བ། ལུས་པོ་འཁྱུག་པ། རྐང་ལག་མེད་པ། ཐོགས་མེད་འགྲོ་བ། ཁ་
རླངས་ངན་པ་ཞིག་སྣང་བ་ཕ་རོལ་རྒོལ་བའི་ཚོགས་ལ་ཐབས་ལ་མཁས་པར་བྱ་བ་
ནི་རྣམ་པར་དག་པ་གཤེན་གྱི་སྤྱོད་པ་ལ་འཇུག་པའོ། །ཞེས་གསུངས་ཏེ། ཐུགས་རྗེའི་
དར་དཀར་ལྕིབས་ཀྱིས་བླངས་ནས་ཤིན་ཏུ་འཇམ་ལ་ངེས་པར་བྱས་ཏེ་བཏང་བས་
གདུག་པ་དུག་སྦྲུལ་གྱི་ཁ་ནས། ང་ནི་གདུག་པ་སྦྲུལ་གྱི་བུ། ཞེ་སྡང་ཆེ་ལ་ཁྲོ་གཏུམ་
དྲག །གཏི་མུག་མུན་པས་གཟེར་མི་གཏོང་། ཁྱེད་ནི་བྱམས་ལྡན་ལྷ་ཡི་སྲས། ངང་
ཉིད་ཞི་བའི་ཚུལ་དང་ལྡན། གདོད་ནས་མཉམ་པར་མ་ལེ་ལྡན། གང་ལ་གནོད་ཅིང་
འཚེ་བ་སྤངས། དྲང་པོར་བསྲུངས་ཞིང་དྲང་དུ་བརྩིས། གྲངས་མེད་ཚོགས་བསགས་
སྒྲིབ་བྱང་ནས། བསྐལ་པ་སྟོང་གི་སངས་རྒྱས་ཐོབ། དེ་ལ་གནོད་ཅིང་འཚེ་མི་བྱ།
ཁྱོད་ནི་སྨན་གྱི་ཚལ་ལ་འདུག །ང་ལ་སྨན་གྱི་ལྕེ་ཞིག་བྱིན། ང་ནི་ནགས་ཚལ་གླིང་ལ་
བསྡད། ཁྱོད་ཀྱི་དབེན་གནས་ང་ཡིས་བསྲུང་། སྐྱེས་བུའི་དཀའ་ཐུབ་བསྲུང་བ་ལ།
31



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གདུག་པའི་ཚོགས་ཀྱིས་གནོད་མི་བསྐྱལ། ཕན་གདགས་ལན་ལ་ཕན་ཀྱང་འདོགས།
ཞེས་ཟེར་ནས། གུས་པར་འདུད་པས་ལོ་སྦྲུལ་ལོའི་གཏན་ཚིགས་ཀྱང་དེ་ནས་བྱུང་།
སྨན་ལྕེ་དཀར་པོ་སྦྲུལ་ལ་བྱིན་པས་སྦྲུལ་སྲོག་མཚོན་གྱིས་མི་ཆོད་པ་དང༌། སེམས་
ཅན་ལ་ཕན་འདོགས་པའི་གཏན་ཚིགས་ཀྱང་དེ་ནས་བྱུང་། དུག་ལྕེ་ནག་པོ་ཕྲོག་པར་
དགོངས་པ་ལས་ཁྲིམས་ལས་འགལ་བས་མ་ཕྲོག་པས་མ་བྱིན་པ་མི་ལེན་པའི་གཏན་
ཚིགས་ཀྱང་དེ་ནས་བྱུང་། གདུག་པ་ཞེ་སྡང་སྦྲུལ་འཁྱུད་ཀྱང་། བརྩེ་སེམས་བྱམས་
དང་སྙིང་རྗེ་བསྐྱེད། མ་གསོད་གནས་སུ་བསྐྱལ་ཏེ་གཏོང་། སྲོག་མི་གཅད་པའི་
གཏན་ཚིགས་ཀྱང་དེ་ནས་བྱུང༌། རྒྱུ་འབྲས་དྲང་དུ་བསྲུང་བ་ལ་གདུག་པའི་ཚོགས་
ཀྱིས་རྒོལ་བ་ཟད་པའི་གཏན་ཚིགས་ཀྱང་དེ་ནས་བྱུང་། རང་ཉིད་དྲེགས་པ་གཞོམ་
པས་གཞན་རྒྱུད་དྲེགས་པ་ཐུལ་བའི་གཏན་ཚིགས་ཀྱང་དེ་ནས་བྱུང༌། དཀའ་ཐུབ་
སྡུག་སྲན་བསྐྱེད་ནས་བྱང་ཆུབ་ཀྱི་དོན་གྲུབ་པའི་གཏན་ཚིགས་ཀྱང་དེ་ནས་བྱུང་། ཆུ་
བོ་ན་ར་ཛ་རའི་འགྲམ་ན། ཆུ་སྨན་རྒྱལ་མོ་བཟང་སྡུག་འོད་ཆགས་མ་ཞེས་བྱ་བས་
མཛེས་པའི་རྒྱན་ཆ་སྣ་ཚོགས་ཀྱིས་བརྒྱན་ནས། སྐུ་ལ་འཁྲིལ་དུ་བྱུང་བ་ལ། མི་སྡུག་
རྒན་མོ་ལོང་མར་བྱིན་གྱིས་བརླབས་ཏེ་བཏང་། གང་ལ་འདོད་པ་ལོག་པར་མི་གཡེམ་
ཞིང་མི་གཙང་བ་མི་སྤྱོད་པའི་གཏན་ཚིགས་ཀྱང་དེ་ནས་བྱུང་། བྱང་ཤར་གྱི་མཚམས་
ནས་ནག་པོ་བདུད་ཀྱི་ཆོ་འཕྲུལ་གྱིས་སྨད་ཚིག་དང་ཡ་ག་དང་མི་སྡུག་པའི་སྨྲ་བ་མང་
པོ་བྱས་པ་ལ། བཞིན་མ་བཟློག་པར་ཞི་བ་དང་དལ་བ་བྱས་ཤིང་མཛེས་པའི་ཚིག་
སྨྲས་པ་ལས། སྐྱེངས་ནས་ཕྱིར་ལ་ལོག་སྟེ་སོང་བས་ཚིག་རྩུབ་མོ་དང་། ངག་འཁྱལ་
པར་མི་སྨྲ་བའི་གཏན་ཚིགས་ཀྱང་དེ་ནས་བྱུང་།
དེ་ནས་དགུང་ལོ་བདུན་བཞེས་པའི་དུས་སུ། བདུད་འདུལ་སྔགས་ཀྱི་གླིང་དུ་
ཞབས་ཀྱིས་བཅགས་ནས་གསས་མཁར་ཁ་རག་བདུད་འདུལ་ལ་མཆོད་པ་ཕུལ་
32



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཏེ། གསས་མཁར་གསང་བ་སྒོ་དགུའི་རྒྱུད་དང་གསས་མཁར་ལེའུ་དགུ་ཁྲིའི་གཞུང་
ལས་འབྲེལ་ཏེ་བྱུང་བའི། བསྙེན་པའི་གཞི་མ་སྒོ་དགུ་དང༌། བསྒྲུབ་པའི་ཡན་ལག་
བཅོ་བརྒྱད་དང་ལས་ཀྱི་འཕྱོང་ཆེན་སྡེ་དགུ་ཐུགས་སུ་ཆུད་ནས། ཐེག་པ་བདུན་པ་ཨ་
དཀར་གྱི་བོན་གཏན་ལ་ཕབ་ནས་དབང་ལྡན་གཙུག་ཕུད་ལ་གཉེར་དུ་གཏད་དོ། །
ཕྱི་རབས་གཤེན་པོ་རྣམས་ཀྱིས་གསང་བ་སྔགས་ཀྱི་དོན་ལ་འཇུག་པ་དང༌། དབེན་
ལ་ཉམས་དགའ་ཕུན་སུམ་ཚོགས་པའི་གནས་སུ་རིགས་ལྡན་གྱི་གནས་དང་། མཚན་
ལྡན་གྱི་གྲོགས་ལ་བསྙེན་ནས་ཐབས་ཤེས་ཟུང་འབྲེལ་དུ་བསྒྲུབ་སྟེ། ལྷ་སྐུ་རིགས་
སྟོབས་ཡེ་ཤེས་སུ་སྒྲུབ་པ་དང་ཕྱི་རབས་རྣམས་ལ་དཔེར་བསྟན་པའི་ཕྱིར་དུ། སྒྲུབ་
གནས་ཕུན་སུམ་ཚོགས་པ་ཤེལ་གྱི་བྲག་དཀར་རྩེ་རྫོང་དུ་བྱོན་ནས། དྲི་མེད་ཤེལ་གྱི་
ཕུག་པ་རུ་གཤེན་གསང་བ་འདུས་པ་དང་ཐབས་ཅིག་ཏུ་བཞུགས་སོ། །རིན་ཆེན་
གསེར་གྱི་ས་གཞི་ལ་གསེར་གྱི་སྟེགས་བུ་གསུམ་བརྩེགས་ནས། བདུད་རྩི་བཅུད་ཀྱི་
བུམ་པ་དགུ་དང་མི་འགྱུར་གསས་མདའ་རྒྱན་ཅན་དགུ་དང་རྨད་དུ་བྱུང་བའི་གཏོར་
མ་དགུ་དང༌། གཞན་ཡང་མཆོད་པའི་ཡོ་བྱད་ཕུན་སུམ་ཚོགས་པ་རུ་བསགས་ནས་
ལྷ་མཁའ་འགྱིང་ཁྲོ་བོར་བསྒོམས་ཤིང་བསྒྲུབས་པས། དུས་རེས་ཤིག་ན་བར་སྣང་གི་
ཁམས་ནས། ཨ་ཡང་རླུང་ལས་སྤྲུལ་པས། ཅང་ཤེས་ཀྱི་རྟ་ཕོ་སྤྲིན་གྱིས་ཤུགས་ཅན་
ཞིག །དངོས་གྲུབ་ཀྱི་རྟགས་སུ་དབེན་གནས་ཀྱི་སྒོ་རུ་བབས་ནས་བྱུང་བ་རྫུ་འཕྲུལ་
ཐབས་ཀྱིས་བཟུང་ནས་དབལ་གཤེན་གྱི་ཕྱག་ཏུ་བཏང་བས། དབལ་གཤེན་གྱི་ཞལ་
ནས་འདི་ནི་ཡ་མཚན་ཆེ་བའི་སེམས་ཅན། སྤྲིན་གྱི་གསེབ་ནས་རླུང་གི་བུ། སྤྱི་གཙུག་
རིན་ཆེན་སྒོང་རྡོ་འདྲ་བ། རྣ་བ་རྒོད་ཀྱི་མཐེབ་གཤོག་འདྲ་བ། སྤྱན་མིག་ལ་ཀའི་སྐར་
ཆེན་འདྲ་བ། ཁ་སྣ་རི་དྭགས་ཤ་ར་འདྲ་བ། རྔོག་མ་ལྷོ་སྤྲིན་ཕྱུག་མོ་འདྲ་བ། རྔ་མ་
བྲག་ལ་ཆུ་འབབ་འདྲ་བ། སུག་བཞི་སྦ་ཕྲན་གཤིབས་པ་འདྲ་བ། རྨིགས་པ་བསེ་ཕུབ་
33



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བསྐོར་བ་འདྲ་བ། ཁོག་སྟོད་མཁའ་ལ་ཉི་ཤར་འདྲ་བ། ཁོག་སྨད་གྱད་ཀྱི་ཕྱི་གཤུལ་
འདྲ་བ། རིགས་མེད་བྱ་ཡི་གཤོག་པ་རྒྱས་པ། མཁའ་ལ་ཐོགས་མེད་བྱ་ལྟར་ལྡིང་བ།
ཆུ་ལ་ཆགས་མེད་ཉ་ལྟར་འགྲོ་བ། བར་སྣང་དྲ་མ་རླུང་ལྟར་འཕྱོ་བ། སྟོང་ཁམས་གླིང་
བཞི་ཡུད་ཀྱིས་འཁོར་བ། གསུང་སྐད་ཤིན་ཏུ་འཚེར་བ་སྙན་པ། རིག་པ་འཛམ་གླིང་
མི་བས་རྣོ་བ། སྤྱན་མིག་རྩ་གསུམ་ལྷ་བས་གསལ་བ། འདི་ལྟ་བུ་ཞིག་སྣང་བས། རྒྱལ་
གྱི་ཆིབས་ན་དབང་ཐང་དང་ལྡན་པས་གོང་ན་རྗེ་བཙུན་ལ་འོག་ན་འབངས་སྐྱིད་པ་
ཞིག་འདུག་གོ །དམངས་དང་ཕལ་པ་ཡིན་ན་སེམས་ཅན་ང་རྒྱལ་ལ་ཤུགས་ཆེ་བ་ཞིག་
སྣང་བས། དམངས་དང་ཁྱི་ཡི་རྟ་མི་ཁྱགས་བྱ་བ་ཡིན་པས་རྟ་ལ་ཅི་སྨོས་ཀྱི། དེའི་
ཕྱིར་ན་འདི་ནི་རྒྱལ་པོའི་དབང་རིགས་སུ་གནམ་ནས་བསྐོས་ཏེ་སྤྲིན་གྱི་གསེབ་ནས་
བྱུང་ཞིང་དངོས་གྲུབ་ཏུ་བབས་པས། དབང་རྟ་སྤྲིན་གྱི་ཤུགས་ཆེན་བྱ་བ་རུ་ཐོགས་
ཤིག །རྒྱལ་པོའི་ཤིང་རྟ་ཡང་ཤིན་ཏུ་རྒྱལ་གྱི་ལོངས་སྤྱོད་དང་རྒྱལ་ཆས་སུ་ཡིན་ཀྱང་
སྟོན་པའི་སྒྲོན་མ་སྤྲུལ་པའི་སྐུ་ཡིན་པར་མ་གཏོགས་གཞན་དག་རྒྱལ་པོ་ཡིན་ན་སོག་
ཁ་བོན་གྱི་འབྱུང་གནས་ཙམ་མིན་པར། དབལ་སོའི་གངས་ལ་མི་བསྒྲལ་ལོ། །དེའི་
ཕྱིར་ན། ཁྱེད་ནི་འགྲོ་བ་སེམས་ཅན་དཔལ་ཡིན་པས། སྟོང་ཁམས་ཕྱོགས་བཞིར་རེ་
བ་བསྐང་བའི་ཕྱིར། གང་དུ་གར་བཞུགས་གར་བྱོན་ངེས་པ་མེད། བཞུགས་ཀྱང་སྤྲུལ་
སྐུ་བྱེ་བ་ཕྲག་བརྒྱ་འགྱེད། བྱོན་ཀྱང་སྟོང་གསུམ་གོམ་པ་གཅིག་གིས་བགྲོད། སྤྲུལ་
པའི་སྐུ་ལ་ཆིབས་བསྐྱོད་མི་འཚལ་ཏེ། འགྲོ་བ་རང་མཐུན་ཆ་ལུགས་བསྟན་པའི་ཕྱིར།
རྒྱལ་བས་ཆིབས་ཀྱི་དང་པོར་མཛད་པར་ཞུ། ཞེས་གསུངས་པས་ལོ་རྟ་ལོའི་གཏན་
ཚིགས་ཀྱང་དེ་ནས་བྱུང་ངོ༌། །སྟོན་པའི་ཆིབས་ཀྱི་སྔ་བ་དབང་རྟ་སྤྲིན་གྱི་ཤུགས་ཆེན་
ཞེས་བྱ་བའི་གཏན་ཚིགས་ཀྱང་དེ་ནས་བྱུང་ངོ༌། །ཨ་ཡང་རླུང་གི་རྟ་ལ་བསྐྱོན་ནས་
བསྐྱོད་པ་མེད་པར་གནས་སུ་ཕྱིན་བྱ་བའི་གཏན་ཚིགས་ཀྱང་དེ་ནས་བྱུང་ངོ༌། །བོན་
34



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
གཤེན་རྒྱལ་གྱི་ཆེ་བ་ལ། གཤེན་གླུ་དལ་གསུམ་མ་བླང་བར་དུ་གཞན་གྱིས་སྒྲུང་མི་
གྱེར་བྱ་བའི་གཏན་ཚིགས་ཀྱང་དེ་ནས་བྱུང་། གཤེན་ངག་ཚིག་གསུམ་མ་སྨྲས་ཀྱི་བར་
དུ་རྒྱལ་གྱི་གཏམ་མི་སྨྲ་བྱ་བའི་གཏན་ཚིགས་ཀྱང་དེ་ནས་བྱུང་། གཤེན་འགྲོས་གོམ་
གསུམ་མ་སྤོས་ཀྱི་བར་དུ་བློན་གྱི་གྲོས་སར་མི་འཆལ་བྱ་བའི་གཏན་ཚིགས་ཀྱང་དེ་
ནས་བྱུང་། འགྲོ་བ་མིའི་མཚན་ཉིད་ལ། གོང་ན་རྗེ་བཙུན་ནས་འོག་ན་འབངས་སྐྱིད་
བྱ་བའི་གཏན་ཚིགས་ཀྱང་དེ་ནས་བྱུང་། དེ་ལྟར་གསང་བ་སྔགས་ཀྱི་དོན་བསྒོམས་
པས་ཁམས་གསུམ་དབང་དུ་བསྡུས་པ་དང་སྲིད་གསུམ་ཟིལ་གྱིས་གནོན་པའིཐབས་
བྱུང་སྟེ། རྒྱལ་པོའི་གོང་ན་གཉེན་པོ་ལྕི་བྱ་སྟེ་ཕྱི་རབས་ཀྱི་གཤེན་པོ་རྣམས་ལ་རྒྱལ་གྱི་
ཡིག་ཚང་བཅོ་བརྒྱད་དགོས་པའི་གཏན་ཚིགས་ཀྱང་དེ་ནས་བྱུང༌།
དེ་ནས་དགུང་ལོ་བརྒྱད་བཞེས་པའི་དུས་སུ། ལྷོ་ཕྱོགས་ཚད་མེད་བྱང་ཆུབ་ཀྱི་
གླིང་དུ་ཞབས་ཀྱིས་བཅགས་ནས། གསས་མཁར་སྨོན་ལམ་དགུ་ཐོག་ལ་མཆོད་པ་
ཕུལ་ནས་བྱང་ཆུབ་སེམས་ཀྱི་ལུང་ཆེན་པོ་སྡེ་དྲུག་དང་། མཚན་བཅས་ཐབས་ཀྱི་
རྒྱུད་དྲུག །མཚན་མེད་ཤེས་རབ་ཀྱི་རྒྱུད་དྲུག །སྤྱི་རྒྱུག་ལྟ་སྤྱོད་ཀྱི་རྒྱུད་དྲུག །ཡན་
ལག་གི་རྒྱུད་ཕྲན་དགུ་དགུ་བརྒྱད་ཅུ་གྱ་གཅིག་ལས་འབྲེལ་ཏེ། ཏིང་འཛིན་གྱི་ཡན་
ལག་བརྒྱད་ཅུ་གྱ་ལྔ་དང་། ཉིང་ལག་སུམ་བརྒྱ་དྲུག་ཅུ་ཐུགས་སུ་ཆུད་ནས། ཐེག་པ་
བརྒྱད་པ་ཡེ་ཤེས་གྱི་བོན་རྣམས་གཏན་ལ་ཕབ་སྟེ་ཡེ་གཤེན་གཙུག་ཕུད་ལ་གཉེར་དུ་
གཏད་དོ། །དེ་ནས་ཕྱི་རབས་ཀྱི་གང་ཟག་བྱང་ཆུབ་ཀྱི་དོན་ལ་མོས་པ་རྣམས། གྲོང་
དང་གྲོང་ཁྱེར་གྲོང་རྡལ་དུ་མ་ཡེངས་པར། རི་མཐོ་ལ་ས་གཙང་བར། ཤིན་ཏུ་དབེན་
པའི་གནས་སུ་བྱང་ཆུབ་བསྒྲུབ་ཅིང་ལམ་ལ་བར་ཆད་མེད་པར་མཐར་ཕྱིན་པའི་དོན་
དུ། དབྱིངས་ཤེས་དབྱེར་མེད་ཀྱི་དགོངས་པ་ངང་ལ་ངང་གིས་གོམས་པ་བསྐྱེད་པ་
དང་། ངང་ལ་ངང་གིས་རྒྱུན་ཐག་འཐུད་པ་དང་། ངང་དང་རང་བཞིན་ལ་འདུ་
35



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
འབྲལ་མེད་དེ་བསྒོམ་པ་མཐར་ཕྱིན་པའི་ཆེད་དུ། རི་བོ་གངས་གླིང་ཁྲོད་ཀྱི་ནགས་
ཚལ་དུ་བྱོན་ནས། གངས་ཁྲོད་རིན་ཆེན་མཛེས་པའི་གཞལ་ཡས་སུ། ཡིད་ལས་སྤྲུལ་
པའི་ཁྱེའུ་ཆུང་ཡེ་གཤེན་གཙུག་ཕུད་དང་ཐབས་ཅིག་ཏུ་བཞུགས་ཏེ། ལྷ་འོད་དཀར་
སྐྱེ་བ་གནས་འཛིན་མཆོད་ཅིང་བྱང་ཆུབ་ཀྱི་སེམས་བསྒོམས་པས་མི་འགྱུར་བའི་
གཡུང་དྲུང་གི་སྐུ་ལ་འཆང་སྟེ་ཉིད་ཞལ་ཉིད་ཀྱིས་གཟིགས་ཏེ་དགོངས་པ་མཛད་དེ།
རིན་པོ་ཆེའི་རྐང་འགྲོས་ཞེས་བྱ་བ་ལྷ་ལུག་སྨད་བདུན་བྱུང་སྟེ། ཉིན་ཞིང་མ་བཙའ་
བར། མཚན་ཞིང་ཞོ་སྐྱེལ་བས་འཚོ་བ་དུས་སུ་སྦྱོར་བ་བྱུང་སྟེ། ཡིད་ལས་སྤྲུལ་པའི་
ཁྱེའུ་ཆུང་གི་དེ་ལ་ངོ་མཚར་སྐྱེས་ནས། འདི་ནི་ཤིན་ཏུ་ངོ་མཚར་ཆེ་བའི་སེམས་ཅན་
རྐང་འགྲོས་ཀྱི་རིགས་ལ། བལྟ་ན་སྤྱན་ལ་མཛེས་པ། གཟུགས་ཕུང་ཆེ་ཆུང་རན་པ།
སྤུ་མཚན་ཤིན་ཏུ་དཀར་བ། མིག་ལ་ཤེལ་མདངས་ཆགས་པ། ར་ཅོ་མཛེས་ལ་དོད་པ།
རྣ་བ་བ་ལ་འཁྱུག་པ། གསུང་སྐད་གདུང་ལ་སྙན་པ། ཁ་སྣ་གཙང་ལ་ལེགས་པ།
འགྲོ་ན་རྐང་འགྲོས་མཁས་པ། འདུག་ན་ཤ་ལྤགས་དྲོ་བ། བལ་ལ་གོས་སུ་འབྱུང་བ།
བཞོས་ན་གསོས་སུ་གྱུར་པ། གསོན་འགབ་རང་ལ་བརྩི་བ། ཤི་འགབ་མི་ལ་དྲིན་པ།
བཞག་ན་རང་ལ་སྨེ་བ། བཙོང་ན་མི་ལ་འབྲིམ་པ། གོང་དང་རིན་ཐང་ཆེ་བ། ལྷ་
ཁམས་ཐམས་ཅད་དགའ་བ། མི་ཁམས་ཐམས་ཅད་སྐྱིད་པ། ཀླུ་ཁམས་རྣམས་ཀྱང་
སྤྲོ་བ། རྩྭ་ཡི་མཆོག་ལ་ཟ་བ། ཆུ་ཡི་དྭངས་ལ་འཐུང་པ། དོན་ཤས་སྒྲ་བླ་མཉེས་པ།
འདི་ལྟ་བུའི་དགོས་འདོད་འབྱུང་བ། རིན་པོ་ཆེའི་རྐང་འགྲོས་སྲིད་པའི་ལུགས་དང་
མཐུན་པ་ཞིག་བྱུང་བ་འདི་ནི་གཡུང་དྭགས་ཀྱི་མཆོག་ཏུ་གྱུར་པ་འོ་སྐོལ་ལ་འཚོ་བ་
ལྷས་སྦྱར་བའོ། །ཞེས་ཟེར་བ་ལས་ལོ་ལུག་ལོའི་གཏན་ཚིགས་ཀྱང་དེ་ནས་བྱུང་། དགེ་
བ་མིའི་བྱས་ན་འཚོ་བ་ལྷས་སྦྱར་ཟེར་བའི་གཏན་ཚིགས་ཀྱང་དེ་ནས་བྱུང་། མཐུན་པ་
དང་ཤིས་པའི་མཚན་ཉིད་ལས་སྲིད་པ་ལུགས་དང་མཐུན་པ་ལུག་ཅེས་བྱ་བའི་གཏན་
36



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཚིགས་ཀྱང་དེ་ནས་བྱུང་། གཡང་ལྷ་ལུག་བལ་ཆེན་གྱི་སོག་བལ་ལ། རྣོ་མཐོང་སུམ་
བརྒྱ་དྲུག་ཅུ་འཁོར་ཞེས་བྱ་སྟེ་སྲིད་པ་ཇུ་ཐིག་གི་སྔ་ཕྱི་ད་ལྟ་གསུམ་གྱི་སྟངས་འཛིན་
པ་ཡང་དེ་ནས་བྱུང་། ཡེ་ངམ་འཁྲུག་པ་བརྩོད་པས་ན་སྒྲ་བླ་ཝེར་མའི་དཔའ་ཁྲོམ་
ལ། གཡག་ལུག་དར་མའི་དོན་གྱིས་གསོལ། ཞེས་བྱ་བ་སྟེ་སྒྲ་བླའི་བརྔན་ཆ་སྣ་དགུའི་
གཏན་ཚིགས་ཀྱང་དེ་ནས་བྱུང་། གངས་གླིང་མཚོ་ཡི་ནགས་ཁྲོད་ལ། གཅིག་པུར་
དབེན་པར་སྐྱོང་པ་ན། མི་ཡེངས་དོན་ལ་གནས་པར་འགྱུར། ཞེས་བྱ་སྟེ་ཕྱི་རབས་
ཀྱི་གཤེན་པོ་རྣམས། གཅིག་པུར་རི་ལ་བསྡད་པའི་གཏན་ཚིགས་ཀྱང་དེ་ནས་བྱུང་།
བླ་མེད་བྱང་ཆུབ་བསྒྲུབ་པ་ལ། བསྒོམ་བསྒོམས་གོམས་དང་གསུམ་པོ་ཡང་། དོན་
གྱི་ཐིག་ལེ་ཉག་གཅིག་སྟེ། སྒོམ་པ་མ་ཡིན་གོམས་པ་ཡིན། གོམས་པ་ཀློང་དུ་གྱུར་པ་
ཡིན། ཞེས་གསུངས་ཏེ། བྱང་ཆུབ་ཀྱི་སེམས་མ་བཅོས་མཉམ་པར་བཞག་སྟེ་མི་གཡོ་
ངང་གིས་བརྟན་ནས་ཐིག་ལེ་ཉག་གཅིག་རྟོགས་པའི་མཚན་ཉིད་ཀྱང་དེ་ནས་བྱུང་།
དེ་ནས་དགུང་ལོ་དགུ་བཞེས་པའི་དུས་སུ། ནུབ་ཕྱོགས་མི་གཡོ་བསམ་གཏན་གྱི་
གླིང་དུ་ཞབས་ཀྱིས་བཅགས་ཤིང་གསས་ཁང་དགུ་ཁྲི་གླིང་མཁར་ལ་མཆོད་པ་ཕུལ་
ནས། བླ་མེད་ཐེག་པའི་ཡང་རྩེ། སྡོང་པོ་དགུ་འདུས། རྒྱུད་ཀྱི་རྒྱལ་པོ། ལུང་གི་སྙིང་
པོ། མན་ངག་གི་མདོར་སྡུད། བླ་མེད་རྫོགས་པ་ཆེན་པོ། ནམ་མཁའ་སྤྱི་གཅོད། ལྟ་
བ་ཡེ་ཤེས་རྩེ་རྒྱལ། སྒོམ་པ་ནམ་མཁའི་མཛོད་ཆེན། སྤྱོད་པ་བོན་ཉིད་རོལ་པ།
འབྲས་བུ་རང་བཞིན་ལྷུན་གྲུབ། དམ་ཚིག་གདོད་ནས་རྣམ་དག་ཅེས་བྱ་སྟེ། ཚིགས་
སུ་ཉུང་བར། དོན་དུ་དྲིལ་བ། མང་དུ་སྤྲོ་བ། ཉུང་དུ་འདུས་པ། ཀུན་དུ་སྟོན་པ།
གང་ཡང་མིན་པ། ཀུན་དང་མཐུན་པ། གང་ལས་དཔག་པ། དཔག་པའི་མཚན་མ་
བོན་ཉིད་ངང་ལ་རྫོགས་པ། དེ་ཉིད་ལ་འབྲེལ་ཏེ། རང་ཤེས་རིག་པའི་རྒྱལ་པོ། ཀུན་
གཞི་བྱང་ཆུབ་སེམས་ཀྱི་དོན་གཏན་ལ་ཕབ་ནས་ཡེ་ནས་སངས་རྒྱས་པའི་དོན་གསལ་
37



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བ་རུ་རྟོགས་ཤིང་། དོན་དང་ཡོན་ཏན་ཐམས་ཅད་རྩོལ་བ་མེད་པར་ལྷུན་གྱིས་གྲུབ་
སྟེ། མཁྱེན་པའི་ཡེ་ཤེས་དྲུག་ཅུ་རྩ་གཅིག་མངའ་བར་མཛད་དེ་ཐེག་པ་དགུ་པ་བླ་
མེད་ཀྱི་དོན་གཏན་ལ་ཕབ་ནས་ཚད་མེད་གཙུག་ཕུད་ལ་གཉེར་དུ་གཏད་དོ། །དེ་
ཡང་རྒྱུ་འབྲས་ཀྱི་ཐེག་པ་ཐམས་ཅད་ཡལ་ག་སོ་སོར་གྱེས་ནས་འཇུག་སྒོའི་ཡན་ལག་
ཉི་མའི་ཟེར་བཞིན་ཡོད་ཀྱང་། རྟག་ཆད་གོལ་བའི་སར་མ་ལྷུངས་པར་རྩ་བ་སྡོང་
པོ་གཅིག་ལ་འདུས་པར་བསྟན་པ་དང༌། གང་ཟག་ལམ་པ་རྣམས་ཐེག་པ་འོག་མའི་
ལྟ་བ་བག་ལ་ཞ་ནས། བླ་མེད་ཐེག་པའི་དོན་མི་མཐོང་བ་མཐོང་བར་བསྟན་ཅིང༌།
ཐེག་པ་འོག་མ་རྣམས་སུན་འབྱིན་པའི་ཚུལ་དང་། འཁོར་འདས་ཀྱི་བོན་ཐམས་ཅད་
བྱང་ཆུབ་ཀྱི་སེམས་ལ་འདུས་པས། སྤྱི་རྒྱ་རླབས་ཆོད་ཀྱི་ལྟ་བ་ཞིག་མེད་ན་གང་ཡང་
མདོ་རུ་བསྡུ་མི་ཤེས་པས། དེ་དག་ཐམས་ཅད་མདོར་བསྡུད་ཅིང་སྣང་སྲིད་བོན་
ཉིད་ཀྱི་དབྱིངས་སུ་ལ་ཟླ་པར་བསྟན་ཅིང་། ལྟ་བའི་ངང་ལ་ངང་དུ་སྤྱོད་པས་བོན་
ཐམས་ཅད་ལ་ཟླ་བར་བྱ་བ་དང་། ཕྱི་རབས་ཀྱི་གང་ཟག་རྣམས། བྱང་ཆུབ་ཀྱི་སེམས་
དབྱིངས་སུ་མཉམ་པར་བཞག་ནས་རིག་པ་གཏན་ལ་དབབ་ཅིང་། འགྱུར་ལྡོག་མེད་
པའི་བསམ་གཏན་བསྒོམ་ནས། གཡོ་འཁྲུགས་མེད་པའི་ཏིང་འཛིན་མཐར་དབྱུང་བ་
ལ། དགྲ་དང་བགེགས་ཀྱི་དབེན་དགོས་པས་ཕྱི་རབས་རྣམས་ལ་དཔེར་བསྟན་པའི་
ཕྱིར་དུ་བྱང་ཆུབ་ཤིང་གི་ནགས་ཚལ། འདམ་བུ་མེ་ཏོག་གི་གླིང་ལ་བྱང་ཆུབ་ཤིང་
གི་སྤྱིལ་པོ་རུ། ཉིད་ལས་མི་ཞན་པའི་འཁོར་ཚད་མེད་འོད་ཀྱི་གཙུག་ཕུད་ཅན་དང་
ཐབས་ཅིག་ཏུ་བཞུགས་སོ། །ལྷ་ནི་སེམས་རང་འབྱུང་གི་གཤེན་ལྷ་དཀར་པོ་བསྒོམས་
པས། ནགས་ཚལ་གྱི་གླིང་ནས་སྤྲེའུ་རྒྱལ་པོ་ཧ་ནུ་མན་དྷ་ཞེས་བྱ་བས། ལྗོན་ཤིང་
གི་མེ་ཏོག་བཟེད་ཞལ་གང་ཐོགས་ནས། སྤྲེའུའི་འཁོར་ཚོགས་སྟོང་ཕྲག་དུ་མ་དང་
བཅས་ནས་སྟོན་པའི་དྲུང་དུ་ཁོད་དེ། མགོ་བོས་ཞབས་ལ་ཕྱག་འཚལ་ནས་སྟོན་པ་
38



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ལ་གསོལ་པ། ངོ་མཚར་ཡིད་འོང་སྐྱེས་བུའི་མཆོག །འཁོར་ལོ་དབང་བསྒྱུར་མི་ཡི་
རྒྱལ། རྒྱལ་བའི་སྲས་པོ་འགྲོ་བའི་མགོན། སྣང་ཞིང་སྲིད་པ་དབང་ལ་འདེབས། ཁྱེད་
ནི་དུས་གསུམ་སངས་རྒྱས་རིགས། སྔོན་གྱི་སངས་རྒྱས་བརྒྱུད་པ་འཛིན། ད་ལྟའི་
སངས་རྒྱས་ཐུ་བོ་མཛད། མ་འོངས་སངས་རྒྱས་སྣ་འདྲེན་པ། མཐུ་དབང་སྟོབས་ཆེན་
ལྷ་ཡི་ལྷ། བདག་ཅག་ཁྱེད་ལ་གུས་བཏུད་དོ། །ཁྱེད་ཀྱི་ཞབས་ཀྱི་པད་མོ་ནི། བདག་
གི་སྤྱི་བོའི་གཙུག་ཏུ་བཀུར། བདག་ཅག་སྤྲེའུ་སྡེ་ཚོགས་ལ། ཐེག་པ་གཞན་དང་མི་
འདྲ་བའི། བྱང་སེམས་བཀའ་བབས་མཛད་དུ་གསོལ། བདག་གི་འཁོར་དུ་གཏོགས་
པ་ཡི། ང་རྒྱལ་དྲེགས་པ་གཞོམ་དུ་གསོལ། ཞེས་ཟེར་ནས། ཞབས་སྤྱི་བོར་བླངས་པ་
ལ་ཚད་མེད་འོད་ཀྱི་གཙུག་ཕུད་ཅན་ངོ་མཚར་སྐྱེས་ནས་སྨྲས་པ། ཨ་ལ་ལ་ཧོ་ཤིན་
ཏུ་ངོ་མཚར་ཆེ་བའི་སེམས་ཅན་ཤེས་རིག་དང་ལྡན་པ། ལྷུན་ཆགས་པ། བག་ཡོད་
པ། སྤྱོད་ལམ་མཛེས་པ། ན་སོ་གཞོན་པ། གཙང་སྦྲ་ཆེ་བ། རལ་པ་ཡོད་པ། ལྕང་
ལོ་བསྙེལ་བ། རྔ་མ་གཞོལ་བ། སྤུ་རྩ་དཀར་བ། སྤུ་རྩེ་གྲོ་བ། མིག་རྩ་གྲུང་བ། འགྲོ་
དུས་གླང་པོ་ཆེ་འདྲ་བ། འདུག་དུས་སེང་ལྟར་འགྱིང་བ། མཆོངས་ན་སྟག་ལྟར་རྔམ་
པ། འཁྱུག་ན་སྦྲུལ་ལྟར་མཉེན་པ། སྤྱོད་ལམ་མི་ལ་འདྲ་བ་འདི་ལྟ་བུ་ཞིག་སྣང་བས།
ཡ་ཐོད་དང་གདོང་པ་འདི་ཙམ་ཞིག་མི་ངན་པར་ཁ་མཆུ་ཐུང་བ་ཡི། རྔ་མ་མེད་པ་
ཞིག་ཡིན་ན་གོན་པའི་གོས་ཀྱང་མི་དགོས་པས། མི་བས་ལྷག་པ་ཞིག་འདུག་གོ །འོ་
ན་ཡང་ཁོའི་འཁོར་རྣམས་དེ། ཡ་ཐོད་ཁྱི་ལ་རིགས་པ། མན་མགལ་ཕག་ལ་རིགས་པ།
འགྲོ་ན་རྔ་མ་ཁུར་བ། འདུག་ན་རང་སྤུ་འབལ་བ། ཁྲོ་གཏུམ་མིག་རྩ་རྒོད་པ། བྱ་
བྱེད་ཤིན་ཏུ་མང་བ། གཞན་ལ་ང་རྒྱལ་ཆེ་བ། རང་ལ་འཚིག་པ་ཟ་བ། མཐོང་མཐོང་
མི་ལ་འཐབ་པ། ཁྲོ་བའི་བུ་དང་བརྩོད་པ། ཅལ་ཅོལ་ཀུ་ཅོ་མང་བ། ངན་པ་གཏོགས་
འདོད་ཆེ་བ། དེ་འདྲ་བ་འགའ་སྣང་བ་ལ་བྱང་སེམས་ཀྱིས་བཀའ་བབས་པ་བྱས་ཀྱང་།
30



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བྱང་ཆུབ་སེམས་དཔའ་ཨེའུ་ཡོང་། འོན་ཀྱང་སྟོན་པའི་ཐུགས་རྗེ་བྲི་བཀོལ་མེད་ཅིང་
འཕྲིན་ལས་འདམ་གྱི་ཕུར་པ་དང་འདྲ་བས་གར་སྐོར་དུ་བདེ་སྟེ་འོང་ཡང་སྲིད། ཁོ་
རང་ནི་སྟོན་པའི་ཞབས་འདེགས་དང་། མཆོད་པ་འབུལ་ལུགས་ཤིན་ཏུ་ལེགས་པས་
སངས་རྒྱས་ཀྱི་བསྟན་པ་ལ་ཞུགས་ནས་ཕྱིར་མི་ལྡོག་པར་འདུག་གོ །ཞེས་ཀུ་རེའི་ཚུལ་
དུ་སྨྲས་པས་སྤྲེའུ་ཧ་ནུ་མན་དྷ་ཡང་འཛུམ་པར་མཛད་དེ། འཁོར་པ་རྣམས་ཀྱང་ཀུ་
རེའི་ཚུལ་དུ་གོ་ནས། གཡུང་དྲུང་སེམས་དཔའི་ཞལ་ནས་ངེད་ཅག་རྣམས་ལ་དེ་ལྟར་
དུ་གསུངས་ཡང༌། སྟོན་པའི་ཐུགས་རྗེས་འཁོར་གྱི་དང་པོ་རུ་གྱུར་ཡང་སྲིད། ཅེས་
ཟེར་ནས། ཐམས་ཅད་ཀུན་གྱིས་གུས་པར་འདུད་དོ། །དེ་ནས་དེ་རྣམས་ལ་བྱང་ཆུབ་
སེམས་ཀྱི་གནས་ལུགས་ཀྱི་མདོ་རྩ་གཏན་ལ་ཕབ་སྟེ་བཤད་པར་མཛད་དེ་ཉམས་སུ་
བླངས་པ་ལ། སྤྲེའུ་བྱང་ཆུབ་སེམས་དཔའ་མང་དུ་བྱུང་ནས་བླ་མེད་ཐེག་པའི་འཁོར་
གྱི་དང་པོར་གྱུར་པས་ལོ་སྤྲེའུ་ལོའི་གཏན་ཚིགས་ཀྱང་དེ་ནས་བྱུང་། སྤྲེའུའི་ཚོགས་
དེ་རྣམས་ཀྱིས་འདུད་ཅིང་བདག་གི་ཞབས་ཀྱི་པད་མོ་ལ་གཏུགས་པས་ཞབས་སྤྱི་
བོར་ལེན་པའི་གཏན་ཚིགས་ཀྱང་དེ་ནས་བྱུང༌། སྤྲེའུ་བྱང་ཆུབ་སེམས་དཔའ་ཡོད་
པའི་གཏན་ཚིགས་དེ་ནས་བྱུང་། གཅིག་བུར་བྱང་ཆུབ་ཤིང་གི་སྤྱིལ་པོར་བསྒོམས་ན་
སེམས་རང་འབྱུང་གི་གཤེན་ལྷ་འོད་དཀར་དེ་དང་ཞལ་མཇལ་བྱ་བའི་གཏན་ཚིགས་
ཀྱང་དེ་ནས་བྱུང་། ཐེག་ཆེན་སྡོང་པོ་དགུ་འདུས་ལ། ཐེག་བརྒྱད་དཔག་བསམ་ཡལ་
ག་གྱེས། བྱ་བའི་གཏན་ཚིགས་ཀྱང་དེ་ནས་བྱུང་། ལྟ་བའི་དོན་དུ་སྡོང་པོ་དགུ་འདུས་
གསུངས་བྱ་བའི་གཏན་ཚིགས་ཀྱང་དེ་ནས་བྱུང་།
དེ་ནས་དགུང་ལོ་བཅུ་བཞེས་པའི་དུས་སུ། རྒྱལ་ས་བར་པོ་སོ་བརྒྱད་ཀྱི་མཁར་
ལ་བཞུགས་ཏེ། ཐེག་པ་དགུ་བའི་དོན་གཏན་ལ་ཕབ་ནས། སྐད་རིགས་མི་མཐུན་
པ་སུམ་བརྒྱ་དྲུག་ཅུའི་དོན་ཐུགས་སུ་ཆུད་ཅིང་སྐད་རིགས་མི་མཐུན་པ་སུམ་བརྒྱའི་
40



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
སྐད་བསྒྱུར་ནས། གཡུང་དྲུང་བོན་གྱི་བསྟན་པ་གཟུག་པར་དགོངས་པ་ལ། མདུན་
གྱི་ནམ་མཁའ་ལ་འདབ་ཆགས་ཀྱི་རྒྱལ་པོ་ཁྱུང་གཅིག་ལ། བྱ་བྲན་སུམ་བརྒྱ་དྲུག་
ཅུས་བསྐོར་ནས། ཆབས་ཀྱི་ཡི་གེ་མགུལ་དུ་བཏག་པ་ཞིག་གྱུར་སྟེ། སྲིད་པའི་རྒྱལ་
པོ་སངས་པོ་འབུམ་ཁྲིའི། སྤྲིངས་པའི་ཡི་གེ་སྙན་དུ་གསོལ་ནས། བྱ་བྲན་སུམ་བརྒྱ་
དྲུག་ཅུས། ཏ་རན་ཀ་ལྷ་ཡི་སྐད་དྲུག་ལ་འབྲེལ་ཏེ་སྐད་རིགས་མི་མཐུན་པ་སུམ་བརྒྱ་
དྲུག་ཅུའི་སྐད་དུས་གཅིག་ཏུ་བསྒྱུར་ནས་སྐད་ཅིག་གི་ཐུགས་ལ་མཁྱེན་ཏེ། གཡུང་
དྲུང་ལྷ་ཡི་སྐད་ལ། འགྲོ་བ་རིགས་དྲུག་སེམས་ཅན་རང་རང་གི་སྒྲ་སྐད་ཅི་བཞིན་
བསྒྱུར་ནས་བསྟན་པ་སྤེལ་བ་རུ་དགོངས་ཏེ། རི་གཡུང་དྲུང་དགུ་བརྩེགས་ཀྱི་རྩེ་མོ་ལ་
ཞབས་ཀྱིས་བཅགས་ནས། ཤེལ་གྱི་རྡོ་རིང་གི་རྩ་བར་ཡེ་གཤེན་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །ཐེག་པ་རིམ་པ་དགུའི་བོན་གཏན་ལ་ཕབ་ནས་ལྟ་བ་
ཁྱུང་ཆེན་གྱི་གཤོག་རྒྱངས་མཛད་ནས། འཁོར་འདས་ཐམས་ཅད་བརླབ་ཀྱིས་གཅོད་
པར་དགོངས་ཏེ། སྟོན་པའི་འཁོར་གྱིས་བསྡུས་པ་མཛད་ནས། སྟེང་གི་ལྷ་དང་འོག་
གི་ཀླུ་དང་། བར་གྱི་མི་ལ་སོགས། ལྷ་ཀླུ་མི་གསུམ་གྱི་སློབ་མ་རྣམས་འདུས་ཏེ་སོ་སོར་
དབྱེ་བ་མཛད་པ་ལ། དེ་ལ་ཡང་སྟོང་གཅིག་པ་སྤྱི་ཕུད་ཀྱིས་འཇིག་རྟེན་ནི་ཡས་མར་
དུ་བརྩེགས་ནས་གནས་ཏེ། དེའི་དཀྱིལ་དུ་ཚངས་རྒྱུང་ཉི་ཤུ་རྩ་ལྔ་བརྩེགས་པའི་དབུ་
མ། རྡུལ་མེད་རྡུལ་བྲལ་དམ་པའི་ཚང་རྒྱུང་ཞེས་བྱ་བ། ལྕགས་རི་ཁྱུད་མོ་གཅིག་གིས་
འཁོར་བའི་ནང་། གནམ་ལ་ཉི་ཟླ་ཕྲུག་གཅིག་གི་འོག །ས་ལ་རུས་སྦལ་གླིང་གཅིག་
གི་སྟེང་ན། དབུས་ཀྱི་རི་བོ་མཆོག་རབ་ལ། རི་བདུན་རོལ་མཚོ་གླིང་བཞི་གླིང་ཕྲན་
བརྒྱད་ཀྱིས་བསྐོར་བ་ཡོད་པའི། ལྷོ་འཛམ་བུ་གླིང་གི་དམིག །སོག་ཁ་བོན་གྱི་འབྱུང་
གནས། གནས་མཆོག་དམ་པ་འོལ་མོ་གླིང་ཆེན་གྱི་དབུས་དཀྱིལ། རྒྱལ་ས་བར་པོ་སོ་
བརྒྱད་ཀྱི་ནང་ན། སྐུ་སྐྱེ་བར་བཞེས་ནས་བསྟན་པ་སྤེལ་བའི་མཛད་པ་ལ། སྟོན་པའི་
41



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བཀའ་ལ་འཁོར་ཞིང་བོན་ལ་ཉན་པ་རྣམས་ལ་ནང་འཁོར་གྱི་དམ་པར་གྱུར་པ། ལྷ་
ཀླུ་མི་གསུམ་གྱི་སློབ་མ་ཁྲི་དྲུག་སྟོང་དུ་བྱུང་སྟེ། དེ་ཡང་དང་པོ་ཐོག་མར་རྒྱལ་བུ་རྒྱལ་
ས་རུ་ཕྱུང་ནས་རྒྱུ་འབྲས་ཀྱི་བོན་གཏན་ལ་མ་ཕབ་པའི་བར་དུ། རིག་པའི་གནས་
རྣམས་གཏན་ལ་ཕབ་ནས་འཇིག་རྟེན་གྱི་ཁམས་ཡོན་ཏན་གྱིས་བརྒྱན་པར་མཛད་དེ།
བཟོ་རིག་པ་ལ་མཁས་པ། མཁས་པར་བསླབ་པ། མཁས་པའི་ཕུལ་དུ་ཕྱིན་པ། བཟོ་
རྒྱལ་གར་མ་ལི་ཤོ་ལ་སོགས་སྟོང་དང་ཆིག་བརྒྱ་རུ་བྱུང་ངོ༌། །
དེ་ནས་དགུང་ལོ་གཅིག་བཞེས་ནས། རྒྱུ་འབྲས་ཀྱི་བོན་གཏན་ལ་ཕབ་སྟེ། རྒྱལ་ས་
བར་པོ་སོ་བརྒྱད་དུ་གཏན་ལ་ཕབ་པའི། ཕྱྭ་གཤེན་ཐེག་པའི་བོན་སྒོ་ལ་ཞུགས་ཤིང་
བསླབ་སྟེ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་པ། བཟང་ངན་དང་
ལེགས་ཉེས་ཀྱི་སྟངས་འཛིན་པ། གཏོ་ཡིས་ཕན་པ། དཔྱད་ཀྱིས་སྨན་པ། རྩིས་ཀྱིས་
མཁྱེན་པ། འགྲོ་བའི་སྡུག་བསྔལ་སྐྱོབ་པ། གཞན་དོན་དུ་གྱུར་པའི་གཡུང་དྲུང་སེམས་
དཔའ་ཕྱུ་གཤེན་གྲུབ་སྟེ་མོས་པར་སྤྱོད་པའི་ས་ལ་གནས་པ་ཕ་གཤེན་ལེགས་རྒྱལ་ཐང་
པོ་ལ་གཉེར་དུ་མཛད་པས་སྟོང་དང་ཆིག་བརྒྱ་རུ་བྱུང་ངོ༌། །དེ་ནས་དགུང་ལོ་གཉིས་
བཞེས་པའི་དུས་སུ། གསས་མཁར་ཁྲི་སྨོན་རྒྱལ་བཞེད་དུ་གཏན་ལ་ཕབ་པའི། སྣང་
གཤེན་ཐེག་པའི་བོན་སྒོར་ཞུགས་ཤིང་བསླབ་པ། བསླབས་ཤིང་མཁས་པ། མཁས་
པའི་ཕུལ་དུ་ཕྱིན་པ། ཡོན་གྱིས་ལྷ་མཉེས་ཤིང་གླུད་ཀྱིས་རེ་བ་བསྐང་བ། ཡེ་ཤེས་པ་
དང༌། འཇིག་རྟེན་གྱི་ལྷ་ཚོགས་མངོན་སྤྱན་དྲངས་པ་དང་། ལྷ་སྲིན་སྡེ་བརྒྱད་ཀྱི་
ཁ་སྐོང་ཞིང་། སྣང་སྲིད་ཀྱི་དགའ་བདེ་བསྐྱེད་པ། གཞན་དོན་དུ་གྱུར་པའི་གཡུང་
དྲུང་སེམས་དཔའ། སྣང་གཤེན་གྲུབ་སྟེ་མོས་པར་སྤྱོད་པའི་ས་ལ་གནས་པ་སྣང་
གཤེན་གཙུག་ཕུད་ལ་གཉེར་དུ་མཛད་པས་སྟོང་དང་ཆིག་བརྒྱ་རུ་བྱུང་ངོ༌། །དེ་ནས་
དགུང་ལོ་གསུམ་བཞེས་པའི་དུས་སུ། གསས་མཁར་ཁོ་མ་ནེའུ་ཆུང་དུ་གཏན་ལ་ཕབ་



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ།
༼ཅ༽
པའི་འཕྲུལ་གཤེན་ཐེག་པའི་བོན་སྒོར་ཞུགས་ཤིང་བསླབ་པ། བསླབས་ཤིང་མཁས་
པ། མཁས་པའི་ཕུལ་དུ་ཕྱིན་པ། རྫུ་འཕྲུལ་དང་ཆོ་འཕྲུལ་ལ་མངའ་བརྙེས་པ། མཐུ་
དང་རྫུ་འཕྲུལ་དངོས་སུ་གྲུབ་པ། འགྲོ་བའི་བར་ཆད་སེལ་ཞིང་བསྟན་པའི་སོ་འཛུག་
པ། གཞན་དོན་དུ་གྱུར་པའི་གཡུང་དྲུང་སེམས་དཔའ་འཕྲུལ་གཤེན་གྲུབ་སྟེ་མོས་
པར་སྤྱོད་པའི་ས་ལ་གནས་པ། འཕྲུལ་གཤེན་གཙུག་ཕུད་ཀྱིས་གཉེར་དུ་མཛད་པས་
སྟོང་དང་ཆིག་བརྒྱ་རུ་བྱུང་ངོ༌། །དེ་ནས་དགུང་ལོ་བཞི་བཞེས་པའི་དུས་སུ། གསས་
ཁང་ཁོ་མ་རུ་རིང་དུ་གཏན་ལ་ཕབ་པའི། སྲིད་གཤེན་ཐེག་པའི་བོན་སྒོར་ཞུགས་ཤིང་
བསླབ་པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་པ། གསོན་པོའི་སྲོག་
སྐྱོབ་པ། ཤི་བའི་བླ་འགུག་པ། གསོན་གཤིན་གྱི་བརྡ་འཕྲོད་པ། བདེ་བའི་གནས་
སྤར་བ། འཇིགས་པའི་འཕྲང་སྒྲོལ་བ། ཐར་པའི་ལམ་ལ་བཀོད་ནུས་པ། གཞན་དོན་
དུ་གྱུར་པའི་གཡུང་དྲུང་སེམས་དཔའ་སྲིད་གཤེན་གྲུབ་སྟེ་མོས་པར་སྤྱོད་པའི་ས་ལ་
གནས་པ། སྲིད་གཤེན་གཙུག་ཕུད་ཀྱི་གཉེར་དུ་མཛད་པས་སྟོང་དང་ཆིག་བརྒྱ་རུ་
བྱུང་ངོ༌། །དེ་ནས་དགུང་ལོ་ལྔ་བཞེས་པའི་དུས་སུ། གསས་ཁང་གཡུང་དྲུང་བཀོད་
ལེགས་སུ་གཏན་ལ་ཕབ་པའི། དགེ་བསྙེན་ཐེག་པའི་བོན་སྒོ་རུ་ཞུགས་ཤིང་བསླབ་
པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་པ། ཕྱིན་ཅིང་སྤྱོད་པ། ལས་
རྒྱུ་འབྲས་ཀྱི་ཤན་འབྱེད་པ། དགེ་སྡིག་གི་སྟངས་བརྩི་བ། རྩ་བའི་ཁྲིམས་དང་ལྡན་པ།
སྡིག་བཅུ་རྒྱབ་ཏུ་བོར་བ། དགེ་བཅུ་མཐར་རུ་ཕྱིན་པ། ཁམས་གསུམ་ས་དགུ་ནོན་པ།
མོས་པར་སྤྱོད་པའི་ས་བཞི་བརྒལ་བ། ཚོགས་ལམ་དང་པོར་བགྲོད་ཅིང་། འགྲོ་བའི་
ཁ་ལོ་བསྒྱུར་བ། གཞན་དོན་དུ་གྱུར་པའི་གཡུང་དྲུང་སེམས་དཔའ། ཚངས་པ་གཙུག་
ཕུད་ཀྱིས་གཉེར་དུ་མཛད་པས་སྟོང་དང་ཆིག་བརྒྱ་རུ་བྱུང་ངོ༌། །དེ་ནས་དགུང་ལོ་
དྲུག་བཞེས་པའི་དུས་སུ། གསས་མཁར་བ་རབ་གསེར་གླིང་དུ། གཏན་ལ་ཕབ་པའི་
43



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
དྲང་སྲོང་ཐེག་པའི་བོན་སྒོ་རུ་ཞུགས་ཤིང་བསླབ་པ། བསླབས་ཤིང་མཁས་པ། མཁས་
པའི་ཕུལ་དུ་ཕྱིན་པ། ཕྱིན་ཅིང་སྤྱོད་པ། ཕྱིའི་ཚུལ་སུམ་བརྒྱ་དྲུག་ཅུ་དང༌། ནང་
ཁྲིམས་ཉིས་བརྒྱ་ལྔ་བཅུ་ཟུང་འབྲེལ་དུ་སྤྱོད་པ། ལས་དགེ་སྡིག་གི་སྟངས་བརྩི་ཞིང་།
རྒྱུ་འབྲས་ཀྱི་ཚད་བཟུང་བ། སྐྱོན་ཡོན་གྱི་ཤན་ཕྱེད་པ། སྤང་བླང་གི་མཐའ་རྟོགས་པ།
བཀའ་ལུང་གི་དཔང་འཛུག་པ། ཚད་གསུམ་གྱི་ཤེས་རབ་བསྐྱེད་པ། བདེན་གཉིས་
ཀྱི་ཁ་འཛིན་པ། འགྲོ་བའི་དང་བ་འདྲེན་པ། འཇུག་པའི་ལམ་བདེ་བ། ཞུགས་པའི་
ལམ་དྲང་བ། བསླབ་པ་མཐར་ཕྱིན་པ། དཀའ་བ་ཐུབ་པའི་སྐྱེས་བུ། ཚོགས་ལམ་
བཅུ་གཉིས་བགྲོད་ནས། སྦྱོར་ལམ་དང་པོ་ལ་གནས་ཤིང་། གཞན་དོན་དུ་གྱུར་པའི་
གཡུང་དྲུང་སེམས་དཔའ། རྣམ་དག་གཙུག་ཕུད་ཀྱི་གཉེར་དུ་མཛད་པས། སྟོང་དང་
ཆིག་བརྒྱ་རུ་བྱུང་ངོ༌། །དེ་ནས་དགུང་ལོ་བདུན་བཞེས་པའི་དུས་སུ། གསས་མཁར་
ཁ་རག་བདུད་འདུལ་དུ་གཏན་ལ་ཕབ་པའི་ཨ་དཀར་ཐེག་པའི་བོན་སྒོ་རུ་ཞུགས་ཤིང་
བསླབ་པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་པ། ཕྱིན་ཅིང་བསྒྲུབ་
པ། བསྒྲུབས་པའི་རྟགས་དང་ལྡན་པ། གྲུབ་པ་ཐོབ་པ། རྫུ་འཕྲུལ་མངའ་བ། སྤྲུལ་
བསྒྱུར་ནུས་པ། དབང་དང་ལྡན་པ། བཀའ་དབང་བཙན་པ། ཐབས་ཤེས་དབྱེར་
མེད་ཀྱི་དོན་འབྱོང་ནས། དུག་ལྔ་ཡེ་ཤེས་སུ་བསྒྱུར་ཞིང་། ལྷ་སྐུ་ཞིང་ཁམས་ཕྱག་
རྒྱའི་དོན་མཐོང་ནས། མཐོང་ལམ་དང་པོ་ལ་གནས་ཤིང་། གཞན་དོན་དུ་གྱུར་པའི་
གཡུང་དྲུང་སེམས་དཔའ་དབང་ལྡན་གཙུག་ཕུད་ཀྱི་གཉེར་དུ་མཛད་པས་སྟོང་དང་
ཆིག་བརྒྱ་རུ་བྱུང་ངོ༌། །དེ་ནས་དགུང་ལོ་བརྒྱད་བཞེས་པའི་དུས་སུ། གསས་མཁར་
སྨོན་ལམ་དགུ་ཐོག་ཏུ་གཏན་ལ་ཕབ་པའི་ཡེ་གཤེན་ཐེག་པའི་བོན་སྒོ་རུ་ཞུགས་ཤིང་
བསླབ་པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་པ། ཕྱིན་ཅིང་བསྒོམ་པ།
བསྒོམས་པའི་དོན་མཐར་ཕྱིན་པ། དབྱིངས་ཤེས་དབྱེར་མེད་ཀྱི་དགོངས་པ་ཐུགས་སུ་
44



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ།
ཆུད་ནས། ཏིང་ངེ་འཛིན་གྱི་ཡན་ལག་དང་ལྡན་ཞིང་། སྒོམ་ལམ་དང་པོ་ལ་གནས་
ཤིང་གཞན་དོན་དུ་གྱུར་པའི་གཡུང་དྲུང་སེམས་དཔའ་ཡེ་གཤེན་གཙུག་ཕུད་ཀྱི་
གཉེར་དུ་མཛད་པས་སྟོང་དང་ཆིག་བརྒྱ་རུ་བྱུང་ངོ༌། །དེ་ནས་དགུང་ལོ་དགུ་བཞེས་
པའི་དུས་སུ། གསས་ཁང་དགུ་ཁྲི་གླིང་མཁར་དུ་གཏན་ལ་ཕབ་པའི་བླ་མེད་ཐེག་པའི་
བོན་སྒོ་རུ་ཞུགས་ཤིང་བསླབ་པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་
པ། ཕྱིན་ཅིང་བསྒོམ་པ། བསྒོམས་ཤིང་གསལ་བ། གསལ་ཞིང་རྟོགས་པ། རྟོགས་
ཤིང་སྨིན་པ། སྨིན་ཅིང་གྲོལ་བ། གྲོལ་བའི་ཡོན་ཏན་ཕུན་སུམ་ཚོགས་ནས། གདོད་
ནས་ཡེ་སངས་རྒྱས་པའི་ངོ་བོ་ལ་བྲི་གང་མེད་པ། འགྲོ་བ་མཐའ་དག་གིས་བཀུར་བ་
དང་མཆོད་པར་འོས་པ། འོས་པའི་དོན་དེ་ཉིད་ལ་བསླུ་བ་མི་མངའ་བ། མཐར་ཕྱིན་
པའི་ལམ་ལ་གནས་པའི་སྐྱེས་བུ་འགྲོ་བའི་དཔལ་དུ་ཤར་ནས་གཞན་དོན་དུ་གྱུར་པའི་
གཡུང་དྲུང་སེམས་དཔའ་ཚད་མེད་གཙུག་ཕུད་ཀྱི་གཉེར་དུ་མཛད་པས་སྟོང་དང་
ཆིག་བརྒྱ་རུ་བྱུང་ངོ༌། །
དེ་ནས་ཐེག་པ་དགུའི་བོན་གཏན་ལ་ཕབ་ནས་དགུང་ལོ་བཅུ་ལོན་པའི་སྐབས་སུ།
སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ལ། བཀའི་བསྡུ་བ་མཛད་དེ།
རྒྱུ་འབྲས་ཀྱི་ཐེག་པ་བརྒྱད་པོ་གཅིག་ཏུ་བསྡུ་སྟེ། ཕྱྭ་གཤེན་ཐེག་པའི་བོན་སྒོ་རྣམས།
གཤེན་གྱི་དགེ་བསྙེན་ལ་སྡུད་དེ། རྒྱུ་འབྲས་གཉིས་སུ་མེད་པ་བསྟན་པའི་བོན་སྒོ་རུ་
ཞུགས་པ། ཞུགས་ཤིང་བསླབ་པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་
པ། ཕྱིན་ཅིང་སྤྱོད་པ། སྤྱོད་ཅིང་གྲུབ་པའི་གཡུང་དྲུང་སེམས་དཔའ་སེམས་དཔའ་
ཆེན་པོ་འགྲོ་བ་ཁ་ལོ་བསྒྱུར་ཞིང་། གཞན་དོན་དུ་གྱུར་པའི་བྲམ་ཟེ་མཚུངས་པར་སྤྱོད་
པ་ལ་སོགས་སྟོང་ཕྲག་གཅིག་ཏུ་བྱུང་ངོ༌། །དེ་བཞིན་དུ་སྣང་གཤེན་ཐེག་པའི་བོན་སྒོ་
རྣམས། གཤེན་གྱི་དྲང་སྲོང་ལ་སྡུད་དེ། རྒྱུ་འབྲས་གཉིས་སུ་མེད་པར་བསྟན་པའི་



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྒོ་རུ་ཞུགས་པ། ཞུགས་ཤིང་བསླབ་པ། བསླབས་ཤིང་མཁས་པ། མཁས་པའི་ཕུལ་
དུ་ཕྱིན་པ། ཕྱིན་ཅིང་སྤྱད་པ། སྤྱོད་ཅིང་གྲུབ་པའི་གཡུང་དྲུང་སེམས་དཔའ་སེམས་
དཔའ་ཆེན་པོ་འགྲོ་བ་ཁ་ལོ་བསྒྱུར་ཞིང་། གཞན་དོན་དུ་གྱུར་པའི་གཤེན་གྱི་དྲང་སྲོང་
རིག་པའི་ཡེ་ཤེས་ལ་སོགས་སྟོང་ཕྲག་གཅིག་ཏུ་བྱུང་ངོ༌། །དེ་བཞིན་དུ་འཕྲུལ་གཤེན་
ཐེག་པའི་བོན་སྒོ་རྣམས་གཤེན་གྱི་ཨ་དཀར་ལ་སྡུད་དེ། རྒྱུ་འབྲས་གཉིས་སུ་མེད་པར་
བསྟན་པའི་སྒོ་རུ་ཞུགས་པ། ཞུགས་ཤིང་བསླབ་པ་། བསླབས་ཤིང་མཁས་པ། མཁས་
པའི་ཕུལ་དུ་ཕྱིན་པ། ཕྱིན་ཅིང་སྤྱད་པ། སྤྱོད་ཅིང་གྲུབ་པའི་གཡུང་དྲུང་སེམས་དཔའ་
སེམས་དཔའ་ཆེན་པོ་འགྲོ་བ་ཁ་ལོ་བསྒྱུར་ཞིང་། གཞན་དོན་དུ་གྱུར་པའི་དཔལ་
འབར་འགྲོ་བ་ལ་སོགས་སྟོང་ཕྲག་གཅིག་ཏུ་བྱུང་ངོ༌། །དེ་བཞིན་དུ་སྲིད་གཤེན་ཐེག་
པའི་བོན་སྒོ་རྣམས། གཤེན་གྱི་ཡེ་གཤེན་ལ་སྡུད་དེ་རྒྱུ་འབྲས་གཉིས་སུ་མེད་པར་
བསྟན་པའི་བོན་སྒོ་རུ་ཞུགས་པ། ཞུགས་ཤིང་བསླབ་པ། བསླབས་ཤིང་མཁས་པ།
མཁས་པའི་ཕུལ་དུ་ཕྱིན་པ། ཕྱིན་ཅིང་སྤྱད་པ། སྤྱོད་ཅིང་གྲུབ་པའི་གཡུང་དྲུང་སེམས་
དཔའ་སེམས་དཔའ་ཆེན་པོ། འགྲོ་བའི་ཁ་ལོ་བསྒྱུར་བ་གཞན་དོན་དུ་གྱུར་པའི་ཡིད་
བཞིན་ལྡན་མཆོག་ལ་སོགས་སྟོང་ཕྲག་གཅིག་ཏུ་བྱུང་ངོ༌། །དེ་བཞིན་དུ་རྒྱུ་འབྲས་
ཀྱི་ཐེག་པ་བརྒྱད་པོ་གཅིག་ཏུ་དྲིལ་ནས་བླ་མེད་ཐེག་པའི་དོན་ལ་སྡུད་དེ། རྒྱུ་འབྲས་
གཉིས་སུ་མེད་པ་བསྟན་པའི་བོན་སྒོ་རུ་ཞུགས་པ། ཞུགས་ཤིང་བསླབ་པ། བསླབས་
ཤིང་མཁས་པ། མཁས་པའི་ཕུལ་དུ་ཕྱིན་པ། ཕྱིན་ཅིང་སྤྱད་པ། སྤྱོད་ཅིང་གྲུབ་པའི་
གཡུང་དྲུང་སེམས་དཔའ་སེམས་དཔའ་ཆེན་པོ། འགྲོ་བའི་ཁ་ལོ་བསྒྱུར་ཞིང་གཞན་
དོན་དུ་གྱུར་པའི་ཁྱབ་དབང་སྟོབས་ཆེན་ལ་སོགས་པ་སྟོང་ཕྲག་གཅིག་ཏུ་བྱུང་ནས་
ཁྲི་དང་དྲུག་སྟོང་དུ་བྱུང་ངོ༌། །དེ་ནས་ཐེག་པ་རིམ་པ་དགུའི་བོན་ལ་སྒོ་བཞི་མཛོད་
དང་ལྔ་རུ་གཏན་ལ་ཕབ་ནས་བཤད་པའི་སྒོ་རུ་ཞུགས་ཤིང་བསླབ་པ། བསླབས་ཤིང་
46



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
མཁས་པ། མཁས་པའི་ཕུལ་དུ་ཕྱིན་པ། ཕྱིན་ཅིང་སྤྱད་པ། སྤྱོད་ཅིང་གྲུབ་པའི་གཡུང་
དྲུང་སེམས་དཔའ་སེམས་དཔའ་ཆེན་པོ། བརྒྱད་པ་མ་ཆགས་དག་པའི་ས་ལ་གནས་
པ། འགྲོ་བའི་ཁ་ལོ་བསྒྱུར་ཞིང་། གཞན་དོན་དུ་གྱུར་པའི། སེང་གེ་ཟབ་མོ་ལ་སོགས་
ལྔ་སྟོང་ལྔ་བརྒྱ་རུ་བྱུང་ངོ༌། །
དེ་ནས་སྒོ་བཞི་མཛོད་ལྔའི་བོན་ལ་ཕྱི་ནང་གསང་གསུམ་དུ་གཏན་ལ་ཕབ་ནས་
ཚད་གསུམ་ཟུང་དུ་འབྲེལ་ཅིང༌། བདེན་གཉིས་དོ་རུ་མཉམ་པའི་སྒོ་རུ་ཞུགས་ཤིང་
བསླབ་པ། བསླབས་ཤིང་མཁས་པ། མཁས་པའི་ཕུལ་དུ་ཕྱིན་པ། ཕྱིན་ཅིང་སྤྱད་པ།
སྤྱོད་ཅིང་གྲུབ་པའི་གཡུང་དྲུང་སེམས་དཔའ་སེམས་དཔའ་ཆེན་པོ། དགུ་པ་ལེགས་
པའི་བློ་གྲོས་ཀྱི་ས་ལ་གནས་ནས་འགྲོ་བ་ཁ་ལོ་བསྒྱུར་ཞིང་། གཞན་དོན་དུ་གྱུར་པའི་
མི་འགྱུར་གཡུང་དྲུང་གི་རྒྱལ་པོ་ལ་སོགས་སྟོང་དང་ལྔ་བརྒྱ་རུ་བྱུང་ངོ༌། །དེ་དག་ནང་
ནས་མཆོག་ཏུ་གྱུར་པ། ཀུན་ལ་དཔག་པ། ཐབས་ལ་མཁས་པའི་སྐྱེས་བུ། འགྲོ་བ་
འདུལ་བ། ཁ་ལོ་བསྒྱུར་བ། རིག་པ་གསལ་བ། སྟོབས་དང་ལྡན་པ། རྨད་དུ་བྱུང་
བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལ་ཡང་མ་འགགས་
པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་པ། མན་ངག་མདོ་
རུ་སྡུ་བར་བསྡུད་པ། དེ་ལྟ་བུའི་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བཅུ་པ་མི་འགྱུར་གཡུང་དྲུང་གི་ས་ལ་གནས་པའི་འཁོར་གྱི་དམ་པ་ཡེ་ཤེས་
ཆེན་པོ་ཐིག་ལེ་ལ་སོགས་ཡེ་གཤེན་སུམ་བརྒྱ་དྲུག་ཅུ་རུ་བྱུང་སྟེ། དེ་རྣམས་ནང་འཁོར་
གྱི་དམ་པ་རྣམས་སོ། །དེ་དག་གི་བསྡུ་བར་མཛད་དེ། བརྒྱད་ཁྲི་བཞི་སྟོང་གི་བོན་ལ་
གསས་མཁར་སུམ་བརྒྱ་དྲུག་ཅུ་རུ་ཕྱེས་ནས། སྐད་རིགས་མི་མཐུན་པ་སུམ་བརྒྱ་དྲུག་
ཅུའི་སྐད་འགྱུར་དུ་བཤད་དེ་ཡེ་གཤེན་སུམ་བརྒྱ་དྲུག་ཅུ་ལ་བསྟན་པ་བཞག་སྟེ། ཤེལ་
གྱི་རྡོ་རིང་གི་རྩ་བ་གཡུང་དྲུང་འོད་མའི་ཚལ་ལ། རང་འབྱུང་རིན་པོ་ཆེ་ལས་གྲུབ་
47



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པའི་སྐུ་གདུང་མཆོད་རྟེན་བརྒྱ་དང་རྩ་བརྒྱད་ཀྱི་གཉེར་དུ་བསྐོས་སོ། །དེའི་དུས་སུ་
ལྟ་བ་གཡུང་དྲུང་ཁྱུང་ཆེན་ལྡིང་བའི་རྒྱུད་བཤད་དེ། འདབ་ཆགས་ཀྱི་རྒྱལ་པོ་ཁྱུང་
དང་། ཡེ་ཤེས་ཐིག་ལེ་ལ་སོགས་འཁོར་རྣམས་ཀྱང་། ཐེག་པ་རིམ་དགུའི་བོན་ལ་
གནས་ལུགས་ལྟ་བ་རྟོགས་པའི་གདེངས་དང་ལྡན་པ། འཁོར་འདས་སྤྱི་རྒྱ་རླབ་ཀྱིས་
གཅོད་ཅིང་། གང་ལ་ཡང་ཡ་ང་བ་དང་རེ་བ་དོགས་པ་མེད་ཅིང་། འགྱུར་བ་མེད་
པའི་དབྱིངས་དགུ་ལྷུན་གྱིས་གྲུབ་སྟེ། དེ་ཡང་མུ་མེད་པ་གཡུང་དྲུང་གི་དབྱིངས་དང་།
འབྱམ་ཡས་པ་གཡུང་དྲུང་གི་དབྱིངས་དང༌། རྒྱ་མ་ཆད་པ་གཡུང་དྲུང་གི་དབྱིངས་
དང༌། ཁ་གཏིང་མེད་པ་གཡུང་དྲུང་གི་དབྱིངས་དང་། དཔག་ཏུ་མེད་པ་གཡུང་
དྲུང་གི་དབྱིངས་དང༌། དོགས་པ་མེད་པ་གཡུང་དྲུང་གི་དབྱིངས་དང་། བདལ་པ་
ཆེན་པོ་གཡུང་དྲུང་གི་དབྱིངས་དང་། ཟད་པ་མེད་པ་གཡུང་དྲུང་གི་དབྱིངས་དང༌།
འགྱུར་བ་མེད་པ་གཡུང་དྲུང་གི་དབྱིངས་དང་དགུ་ཡེ་ནས་ཡོངས་སུ་ལྷུན་གྱིས་གྲུབ་
པའི་ངང་ལས་མ་གཡོས་པར་གསལ་བ། ཡེ་ཤེས་ཀྱི་འབྲས་བུ་མངོན་དུ་ཐོབ་ནས་
མཁྱེན་པའི་ཡེ་ཤེས་སུམ་བརྒྱ་དྲུག་ཅུ་རྩ་གཅིག་དང་ལྡན་པ། ཏིང་ངེ་འཛིན་གྱི་ཡན་
ལག་བརྒྱད་བཅུ་གྱ་ལྔ་ངེས་པར་མངའ་ཞིང་། འགྲོ་འདུལ་འོད་ཟེར་གྱི་ཆ་ལག་བརྒྱ་
ཕྲག་དང་བཅུ་ཕྲག་མང་པོ་སྤྲོ་ནུས་པར་གྱུར་ཏོ། །བྱ་ཁྱུང་གི་རྒྱལ་པོ་ལ་སོགས་འཁོར་
རྣམས་ཀྱང་། ལྟ་བ་ཁྱུང་ཆེན་གཡུང་དྲུང་གསང་བའི་དོན་ཐུགས་སུ་ཆུད་ནས། ཤིན་
ཏུ་དགའ་བ་དང་མགུ་བར་གྱུར་ནས་སྟོན་པ་ལ་མཆོད་པ་ཕུལ་ཞིང་ཀུན་གྱིས་མངོན་
པར་བསྟོད་པས་ལོ་བྱ་ལོའི་གཏན་ཚིགས་ཀྱང་དེ་ནས་བྱུང༌། ལྟ་བ་ཁྱུང་ཆེན་གྱི་
གཏན་ཚིགས་ཀྱང་དེ་ནས་བྱུང་། སྐད་རིགས་མི་མཐུན་པ་སུམ་བརྒྱ་དྲུག་ཅུའི་སྐད་
བསྒྱུར་ནས། བློ་སྦྱོངས་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ་བྱ་བའི་གཏན་
ཚིགས་ཀྱང་དེ་ནས་བྱུང༌། ས་དང་ལམ་ལ་གནས་པའི་གཡུང་དྲུང་སེམས་དཔའ་
48



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ། །
རྣམས་ཀྱིས་རང་གཞན་གྱི་སྒྲིབ་པ་མཉམ་པར་བྱང་ནས་བསོད་ནམས་ཀྱི་འབྲས་བུ་
རང་ལ་སྨིན་པའི་ཆེད་དུ་རང་བས་གཞན་དོན་གཙོ་བོར་མཛད་པའི་གཏན་ཚིགས་
ཀྱང་དེ་ནས་བྱུང་ངོ༌། །
དེ་ནས་དགུང་ལོ་བཅུ་གཅིག་བཞེས་པའི་དུས་སུ། ཐེག་པ་རིམ་དགུའི་བོན་གཏན་
ལ་ཕབ་ནས་སྐད་རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་ཏེ་ཡེ་གཤེན་བཅུ་
གསུམ་ལ་བསྟན་པ་གཉེར་དུ་གཏད་པའི་དུས་སུ། བསྟན་པ་རྒྱལ་ཁམས་ཡོངས་ལ་
སྤེལ་ཞིང་རྒྱལ་ས་ནས་ཞིང་ཁམས་ཕྱི་རོལ་དུ་ཞབས་ཀྱིས་བཅགས་པར་དགོངས་ནས་
རྒྱལ་མཁར་བར་པོ་སོ་བརྒྱད་ཀྱི་ནང་དུ་བཞུགས་ནས། དུས་རེས་ཤིག་ན། ཡུལ་འོལ་
མོ་ལུང་རིང་གི་བྱང་ཤར་གཅན་གཟན་ཁྲོ་བོའི་གླིང༌། མུ་ཁྱུད་བདལ་པའི་མཚོ་འགྲམ།
ཁྱི་ན་ཚུག་གི་ཡུལ་ནས་ཁྱི་ཁྱོན་ཏན་གྱི་རྒྱལ་པོ། དར་མ་ར་ཙའི་སྲས་པོ། རྒྱལ་བུ་
སིང་ང་ར་ཙ་ཞེས་བྱ་བ། བློན་འཁོར་དམག་མི་ཚོགས་མང་པོ་དང་བཅས་ནས་རྒྱལ་
ས་ཆེན་པོ་རུ། རྒྱལ་གྱི་ཆེ་བ་ལེན་པ་དང་། སྟོན་པའི་སྒྲོན་མ་སྤྱན་དྲངས་ནས་ཞིང་
ཁམས་དགེ་ལ་འཛུད་པའི་ཕྱིར་དུ། རྒྱལ་ས་ཆེན་པོ་རུ་ཕེབས་ཏེ། ཡུལ་ཁམས་དེའི་
མི་རྣམས་ནི། གཞན་དང་མི་འདྲ་བ། ལུས་པོ་མི་ལ་རིགས་པ། མགོ་བོ་ཁྱི་ལ་རིགས་
པ། གདོང་པ་ཐུང་བ། ཡ་ཐོད་ངན་པ། མ་མགལ་རིང་བ། རྣ་བ་ཙོག་པ། སྤྱན་མིག་
ཤེལ་བ། རལ་པ་ཡོད་པ། མཆེ་བ་གཙིགས་པ། ཁྲོ་གཏུམ་རྒོད་པ། ཕྲག་དོག་སྐྱེན་པ།
ཚིག་པ་ཟ་བ། དེ་ལྟ་བུ་རུ་ཡོད་དེ། རྒྱལ་ཁམས་ཐམས་ཅད་ཀྱིས་ཀྱང་། གང་དང་མི་
འདྲ་བའི། ཆོལ་མིན་གྱི་མིར་འདུག་གོ་ཟེར་ནས། ཀུན་གྱིས་ཁ་དམར་བཏགས་སོ། །
དེ་ནས་རྒྱལ་བུ་གཙོ་འཁོར་རྣམས་ནི། ཤིན་ཏུ་ནན་ཏན་ཆེར་བསྐྱེད་ནས་ཞུ་བ་ཕུལ་
བས་བསྟན་པ་སྤེལ་བ་དང་གདུལ་བྱའི་དུས་ལ་བབ་སྟེ་ཁྱི་ན་ཚུག་གི་ཡུལ་དུ་བྱོན་ནས།
ཡེ་གཤེན་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །ཡུལ་ཁམས་དེའི་མི་
49



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྣམས་ལ་ཚོགས་བསགས་སྒྲིབ་སྦྱོང་གི་བོན་གཏན་ལ་ཕབ་ཅིང་། གསས་ཁང་བ་གམ་
ལྷ་རྩེ་བཞེངས་ནས་ལྷ་རྒྱལ་བ་བྱམས་པའི་ཞལ་བསྲོས་ནས། བཀྲ་ཤིས་དང་དགའ་
སྟོན་ཆེར་བྱས་ཏེ་རྒྱལ་པོ་དར་མ་ར་ཙ་ལ་སོགས་པ་ཞིང་ཁམས་སྟོང་པ་ཙམ་ཞིག་
སངས་རྒྱས་ཏེ་སོང་ངོ༌། །སླད་ན་ལུས་པ་རྣམས་ལ་ཡང་རྒྱུ་འབྲས་བདེན་པའི་བོན་
བསྟན་ཅིང་ལས་དགེ་བ་ལ་སྤྱོད་ནས་ཕྱི་མའི་དོན་སྒྲུབ་པ་དང་། འདིར་ཡང་བསོད་
ནམས་དང་ལོངས་སྤྱོད་འཕེལ་བའི་ཕྱིར་དུ་བསྟན་པ་སྤེལ་བའི་རྗེས་བཞག་མཐའ་རུ་
རྒྱས་པར་མཛད་ནས། ཞིང་ཁམས་གདུལ་དཀའ་ཐུལ་ཏེ་སངས་རྒྱས་ཀྱི་བསྟན་པ་
ལ་བཙུད་ནས་ཡུལ་ཁམས་བདེ་ལ་བཀོད་དོ། །དེ་རྣམས་ལ་འཇིག་རྟེན་འདིར་ཡང་
རྒྱལ་གྱི་ཡིག་ཚང་དང་ཆེ་བའི་རྟགས་སུ། ཞིང་ཁམས་ཕ་རོལ་གྱི་ཡོ་བྱད་འདེབས་པ་
དང༌། རང་ལ་མེད་པའི་ནོར་གཞན་ནས་བླང་དུ་ཡོད་པ་དང་། རྒྱལ་ཕྲན་གཞན་མ་
རྣམས་ལས་སངས་རྒྱས་ཀྱི་བསྟན་པ་སྤེལ་བའི་ཐོག་མར་རེད་པས་ཅུང་ཙམ་དཔག་ཏུ་
ཡོད་པ་དང༌། ཁྱི་ཁྱོན་ལ་ཆིབས་རྟ་མེད་པས་ཆིབས་ཀྱི་གྱི་ལིང་རྟ་ཕོ་བསྐོས་པ་དང་།
རིན་པོ་ཆེ་ཤེལ་གྱི་བཀའ་རྟགས་ལ་གཡུའི་དབང་ཡིག་བཀྲ་བ་ལ་སོགས་པ་བསྐོས་
ནས། མི་རྟ་ཁྱི་གསུམ་གྱི་ཐ་ཚིག་བགོས་ཏེ། འགྲོ་ན་མཉམ་པོར་འགྲོ་བ། འདུག་ན་
ལྷན་དུ་འདུག་པ། བྱེས་ཀྱི་བྲང་ར་གཅིག་པ། གཞིའི་ཞོལ་ར་མཐུན་པ། གོང་ན་མི་
པོ་བཙུན་པ། འོག་ན་རྟ་ཕོ་སྐྱིད་པ། རྒྱབ་ན་ཞེ་བུ་དགའ་བ། མི་དྲིན་རྟ་ལ་འདུག་
པ། རྟ་དྲིན་མི་ལ་ཆེ་བ། རྟ་གོང་བང་ལ་འཇལ་བ། མི་གོང་རྟ་ཡིས་འདེགས་པ། ཁྱི་
དང་རྟ་གཉིས་མཐུན་པ། ཉ་ར་སོ་པ་འཛུག་པ། བྱེས་སུ་མཉམ་པོར་ཆས་པ། སོ་ཉལ་
མེལ་རྩེ་དམ་པ། སྐྱིད་སྡུག་མཉམ་པོར་མཐུན་པ། དེ་ལྟ་བུའི་ཐ་ཚིག་བགོས་པས་ལོ་
ཁྱི་ལོའི་གཏན་ཚིགས་ཀྱང་དེ་ནས་བྱུང་། མི་རྟ་ཁྱི་གསུམ་ཐ་ཚིག་སྐལ་དུ་བགོས། བྱ་
བའི་གཏན་ཚིགས་ཀྱང་དེ་ནས་བྱུང་། མི་དྲིན་རྟ་ལ་འདུག་པ་དང་། རྟ་དྲིན་མི་ལ་ཆེ་
50



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
བྱ་བའི་གཏན་ཚིགས་ཀྱང་དེ་ནས་བྱུང་། སྤར་ཁམས་ལོ་སྐོར་གྱི་རྩིས་ལ། ཁྱི་རྟ་སྟག་
གསུམ་ལ་མཐུན་པར་བརྩི། བྱ་བའི་གཏན་ཚིགས་ཀྱང་དེ་ནས་བྱུང་། འགྲོ་བ་རིགས་
དྲུག་སེམས་ཅན་ལ་ཉོན་མོངས་པ་ཁ་ཡར་བྲི་བ་ཞིག་དྲོང་ན་ཀུན་དྲང་བའི་ཐབས་
བྱུང་སྟེ། ཅེས་བྱ་བའི་གཏན་ཚིགས་ཀྱང་དེ་ནས་བྱུང་། སྟོན་པས་གདུལ་བྱ་ལ་གཞན་
དང་མི་འདྲ་བར་མི་མཇེད་ཀྱི་འཇིག་རྟེན་གདུལ་དཀའ་འདུལ་བའོ། །ཞེས་བྱ་བའི་
གཏན་ཚིགས་ཀྱང་དེ་ནས་བྱུང༌།
དེ་ནས་དགུང་ལོ་བཅུ་གཉིས་བཞེས་པའི་དུས་སུ། སྐུ་མཁར་བར་པོ་སོ་བརྒྱད་དུ་
བཞུགས་ནས་བསྟན་པ་རིན་པོ་ཆེ་རབ་ཏུ་བརྟན་པར་མཛད་པར་དགོངས་ནས། ལྷོ་
ཕྱོགས་ཀྱི་གླིང་ནས་གསེར་གྱི་བུད་མེད་སེར་མོ་ལ། གཡུའི་སྨིན་མ་འཁྱུག་པ། དུང་
གི་རྫི་མ་ཡམས་པ། གཟི་ཡི་སྤྱན་མིག་བཀྲ་བ། རིན་པོ་ཆེའི་པྲོག་ཞུ་གསོལ་པ། དར་
ཟབ་སྣ་ཚོགས་ཀྱི་ན་བཟའ་མནབས་པ་ཞིག །གསེར་གྱི་ཕག་མོ་ཞིག་ལ་བཅིབས་
ནས། འཁོར་ས་བདག་ཀླུ་གཉན་གྱི་བུ་མོ་སྟོང་དང་བཅས་ཏེ་དྲུང་དུ་ཁོད་དོ། །གསེར་
གྱི་བུམ་པ་བདུད་རྩི་བཅུད་ཀྱིས་བལྟམས་པ་ཞིག་ཕུལ་ནས། སྤྱན་འདྲེན་པའི་ཞུ་བ་
ཕུལ་བས་བསྟན་པའི་གནས་སྐབས་དང་། གདུལ་བྱའི་དུས་ལ་བབ་པར་དགོངས་
ནས་གནས་མཆོག་དམ་པ་འོལ་མོ་གླིང་ཆེན་གྱི་ལྷོ་ཕྱོགས། མུ་ཁྱུད་བདལ་པ་རྒྱ་མཚོའི་
འགྲམ། དབང་ཆེན་ས་བདག་རྒྱལ་པོའི་གླིང་། མོན་ཡུལ་སུམ་སྟོད་དུ་བྱོན་ནས། རྗེ་
ས་བདག་རྒྱལ་པོས་གཞི་མ་བཏིང་ནས་བསྟན་པ་རིན་པོ་ཆེ་རབ་ཏུ་བརྟན་པ་དང༌།
ཕྱི་རབས་འགྲོ་བ་རྣམས་ལ་དཔེར་བསྟན་པའི་ཕྱིར་དུ། གསས་མཁར་བ་རབ་ཡོངས་
འདུལ་ཞེས་བྱ་བ་བཞེངས་སུ་གསོལ་ནས། དབང་ལྡན་དུས་ཀྱི་འཁོར་ལོའི་ཞལ་བསྲོས་
ཤིང་། ས་བདག་གི་བོན་པོ་གསེར་ཐུབ་རྒྱལ་བ་དང༌། གཏོད་ཀྱི་བོན་པོ་གསེར་ཐུབ་
རྒྱལ་བ་དང་། ཀླུ་ཡི་བོན་པོ་གསེར་ཐུབ་རྒྱལ་བ་དང་། གཉན་གྱི་བོན་པོ་གསེར་ཐུབ་
51



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྒྱལ་བ་དང་། གསེར་ཐུབ་རྒྱལ་བ་གཞུང་བཞི་ལ་བསྟན་པ་བཞག་ནས་དབང་ལྡན་
དུས་ཀྱི་འཁོར་ལོའི་གཞུང་བཞིའི་བསྡུ་བ་མཛད་དེ་བསྟན་པ་སྤེལ་ལོ། །དུས་དེར་སྟེང་
གི་ལྷ་དང༌། འོག་གི་ཀླུ་དང་། བར་གྱི་མི་རྣམས་ལ། ཤིན་ཏུ་གྲངས་མང་བ་ཞིག་
ཚོགས་རྫོགས་སྒྲིབ་པ་བྱང་ནས། སངས་རྒྱས་ཏེ་སོང་ངོ༌། །དེ་ནས་དེའི་རྟིང་ལ། སའི་
ལྷ་མོ་བརྟན་མ་ལ། བསྟན་པའི་གཉེར་གཏད་ནས་མཛད་པ་བཅུ་གཉིས་ཀྱི་དོན་
མཐར་ཕྱིན་པར་སངས་རྒྱས་ཀྱི་བསྟན་པ་འཛིན་པ་རུ། ལོ་མཛོད་བཅུ་གཉིས་ཀྱི་ཐ་མ་
ངུར་མོ་ཕག་གི་ལོ་ལ་ཞལ་གྱིས་བཞེས་སོ། །དེ་ལྟར་དུ་སའི་ལྷ་མོ་བརྟན་མས་གསེར་གྱི་
ཕག་མོ་ལ་བཅིབས་ནས་སྟོན་པའི་དྲུང་དུ་ཁོད་པས་ལོ་ཕག་ལོའི་གཏན་ཚིགས་ཀྱང་
དེ་ནས་བྱུང༌། གསེར་གྱི་བུམ་པ་བདུད་རྩི་བཅུད་ཀྱིས་བལྟམས་ནས་ཕུལ་བས་ད་
ལྟ་འཇིག་རྟེན་གྱི་མངའ་བོ་ཆེ་རྣམས་ཀྱིས་བོན་གྱི་འཁོར་ལོ་བསྐོར་བའི་སྔོན་དུ་ས་ཡི་
དངོས་གྲུབ་ཚུར་ལ་ཕུལ་བའི་གཏན་ཚིགས་ཀྱང་དེ་ནས་བྱུང༌། ཚངས་པ་གཙུག་ཕུད་
དེ་ནི་བསྟན་པ་སྤེལ་བའི་ལོ་མཛོད་བཅུ་གཉིས་ཀྱི་མཛད་པ་ཅེས་བྱ་སྟེ་མི་ལོ་སྟོང་དང་
ཉིས་བརྒྱ་ལ་མཐར་གྲུབ་པའོ། །
ད་ལྟ་ནི་དགུང་ལོ་བཅུ་གསུམ་བཞེས་པའི་དུས་ཡིན་པས་ལྷ་ཀླུ་མི་གསུམ་གྱི་སློབ་
མ་རྣམས་ལ་དཔེའུ་ཙེ་རྣམ་པ་གསུམ་གྱི་བོན་བསྟན་ནས། བསྟན་པ་སྤེལ་བའི་ཐབས་
སྲིད་པ་གསུམ་ལ་སྒྲོགས་པ་དང༌། འགྲོ་བ་རིགས་དྲུག་གི་སེམས་ཅན་རྣམས་དང་སྟོང་
གསུམ་མི་མཇེད་ཀྱི་འཇིག་རྟེན་རྣམས་སུ་སྐུའི་འོད་ཟེར་བྱེ་བ་ས་ཡ་སྟོང་ཕྲག་དུ་མ་
རུ་སྤྲོ་ཞིང་འགྲོ་བ་འདུལ་བ་དང་། ཁ་ལོ་བསྒྱུར་བ་དང་། སེམས་ཅན་རྣམས་ཐར་པ་
དྲང་བའི་སྐབས་སུ་འདུལ་བས་དབང་གི་མཛད་པ་ཞེས་བྱ་བ་ཡིན་ནོ། །དེའི་རྒྱབ་ཏུ་
མཛད་པ་སྤྱི་རུ་བགྲང་བ་དང་། སྒོས་སུ་དབྱེ་བ་དང༌། བྱེ་བྲག་ཏུ་སྟོན་པ་ལ་སོགས་
དྲུག་ཅུ་རྩ་གཅིག་རིམ་པ་བཞིན་དུ་འབྱུང་བའོ། །ཅེས་བཀའ་བསྩལ་ཏོ། །
52



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
༧ དེ་ནས་ཡང་ཚངས་པ་གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་
པའི་སྟོན་པ་ལགས། དེ་ལྟར་སངས་རྒྱས་སྐུ་ཡི་བསྟན་པ་ལ་མཛད་པ་བཅུ་གཉིས་ཀྱི་
དོན་གཏན་ལ་ཕབ་ནས་བསྟན་ཏེ་བསྟན་པ་སྤེལ་བའི་ལོ་མཛོད་བཅུ་གཉིས་ཀྱི་མཛད་
པ་རྫོགས་ནས། ད་ལྟ་འགྲོ་བ་འདུལ་བ་དང་། བསྟན་པ་སྤེལ་བའི་མཚམས་སུ། ལྷ་ཀླུ་
མི་གསུམ་གྱི་སློབ་མ་ལ་དཔེའུ་ཙེ་རྣམ་པ་གསུམ་གྱི་དོན་བསྟན་ནས། བསྟན་པ་སྤེལ་
བའི་ཐ་མ་བསྟན་པ་སྲིད་པ་གསུམ་ལ་བསྒྲགས་ཤིང་འདུལ་བས་དབང་གི་མཛད་པའི་
དུས་ལགས་ན། དཔེའུ་ཙེ་རྣམ་པ་གསུམ་དེ་ཅི་ལྟ་བུ་ཞིག་ལ་སྡུད་པ་ལགས། ཞེས་
གསོལ་ཏོ། །
དེ་ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
གཤེན་རབ་གཡུང་དྲུང་སེམས་དཔའ་ཆེན་པོ་ཚངས་པ་གཙུག་ཕུད་དེ་ནི་འདི་ལྟ་ཏེ།
སྤྱིར་ནི་གཡུང་དྲུང་གི་བོན་ལ་རྒྱ་ཆེ་ཞིང་གྲངས་མང་ནའང་། དོན་དུ་རྣམ་གྲངས་ཀྱིས་
དབྱེ་བ་དང་། གྲངས་སུ་བགྲང་ན་བརྒྱད་ཁྲི་བཞི་སྟོང་དང་། གསས་མཁར་སུམ་བརྒྱ་
དྲུག་ཅུ་དང༌། ཐེག་པ་རིམ་དགུ་དང་། སྒོ་བཞི་མཛོད་དང་ལྔ་རུ་དབྱེ་སྟེ། དེ་ལ་དོན་
དུ་བསྡུ་ན་འདུལ་བའི་ཞིང་ཁམས་དང་བོན་དང་བསྟུན་ཏེ་བསྡུ་བའོ། །དེ་ལ་འདུལ་
བའི་ཞིང་ཁམས་ལ་བསམ་གྱིས་མི་ཁྱབ་བརྗོད་ཀྱིས་མི་ལང་ལ། སྟོང་གསུམ་གྱི་འཇིག་
རྟེན་ན་འགྲོ་བ་རིགས་དྲུག་གི་སེམས་ཅན་ལ། ཉོན་མོངས་པ་བརྒྱད་ཁྲི་བཞི་སྟོང་གི་
དབང་དུ་གྱུར་ཞིང་དུག་ལྔའི་རྒྱུ་བསྐྱེད་པ་གྲངས་ལ་འདས་པ་ཡོད་ཀྱང༌། དེ་ཡང་
མདོ་རུ་བསྡུ་ན། ཁམས་གསུམ་གྱི་སེམས་ཅན་ལ་འདུས་སོ། །དེ་ཡང་ཁམས་གསུམ་གྱི་
སེམས་ཅན་ནི་འདི་ལྟ་སྟེ། འདོད་ཁམས་དང་གཟུགས་ཁམས་དང༌། གཟུགས་མེད་
པའི་ཁམས་དང་གསུམ་མོ། །དེ་དག་འདུལ་བའི་གཉེན་པོར་པེའུ་ཙེ་རྣམ་པ་གསུམ་
གྱི་བོན་བསྟན་ཏེ། པེའུ་ཙེ་རྣམ་པ་གསུམ་ནི། བསྟན་པ་སྐུའི་པེའུ་ཙེ་དང་། བསྒྲག་
53



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པ་གསུང་གི་པེའུ་ཙེ་དང་། སྒྲུབ་པ་ཐུགས་ཀྱི་པེའུ་ཙེ་དང་གསུམ་མོ། །དེ་ནི་དོན་ལ་
ཅི་ལྟར་དུ་བསྡུ་ན། བོན་སྒོ་བརྒྱད་ཁྲི་བཞི་སྟོང་ནི་དུག་གསུམ་གྱི་གཉེན་པོ་གསུམ་དུ་
བསྡུ་སྟེ། གསས་མཁར་སུམ་བརྒྱ་དྲུག་ཅུ་རུ་བསྡུའོ། །དེ་ཡང་གསས་མཁར་སུམ་བརྒྱ་
དྲུག་ཅུ་ལ། ཅིར་ཡང་སྤྲུལ་པའི་གསས་མཁར་བརྒྱ་ཉི་ཤུ་ནི་བསྟན་པ་སྐུའི་པེའུ་ཙེ་
ལ་བསྡུའོ། །ལོངས་སྤྱོད་རྫོགས་པའི་གསས་མཁར་བརྒྱ་ཉི་ཤུ་ནི་བསྒྲག་པ་གསུང་གི་
པེའུ་ཙེ་ལ་བསྡུའོ། །བོན་ཉིད་དབྱིངས་ཀྱི་གསས་མཁར་བརྒྱ་ཉི་ཤུ་ནི་སྒྲུབ་པ་ཐུགས་
ཀྱི་པེའུ་ཙེ་ལ་བསྡུའོ། །ཐེག་པ་རིམ་དགུ་རུ་སྡུད་པ་ནི་རྒྱུའི་ཐེག་པ་བཞི། འབྲས་བུའི་
ཐེག་པ་བཞི་ལ་བསྡོམ་སྟེ། དགེ་བསྙེན་དང་དྲང་སྲོང་གི་ཐེག་པ་བཞི་ནི་སྐུའི་པེའུ་ཙེ་
ལ་བསྡུའོ། །ཨ་དཀར་དང་ཡེ་གཤེན་ཐེག་པ་བཞི་ནི་བསྒྲག་པ་གསུང་གི་པེའུ་ཙེ་ལ་
བསྡུའོ། །བླ་ན་མེད་པའི་ཐེག་པ་ནི། སྒྲུབ་པ་ཐུགས་ཀྱི་པེའུ་ཙེ་ལ་བསྡུའོ། །
སྒོ་བཞི་མཛོད་ལྔ་རུ་དབྱེ་བ་ནི། ཆབ་ནག་སྲིད་པ་རྒྱུད་ཀྱི་བོན་ནི་སྤྱི་ཁོགས་སུ་འགྲོ་
བས་གཞི་རུ་བཞག་གོ །འཕན་ཡུལ་རྒྱས་པ་འབུམ་གྱི་བོན་ནི་བསྟན་པ་སྤེལ་བའི་རྒྱུ་
རུ་འགྱུར་བས། བསྟན་པ་སྐུའི་པེའུ་ཙེ་ལ་བསྡུའོ། །ཆབ་དཀར་ནག་པོ་སྔགས་ཀྱི་བོན་
ནི་གྱེར་དང་སྒྲུབ་པའི་ལས་ལ་བསྔགས་པས་བསྒྲག་པ་གསུང་གི་པེའུ་ཙེ་ལ་བསྡུའོ། །
དཔོན་གསས་མན་ངག་ལུང་གི་བོན་ནི་ལྟ་བ་རྟག་ཆད་ཀྱི་ལ་ལུང་གིས་གཅོད་པས།
སྒྲུབ་པ་ཐུགས་ཀྱི་པེའུ་ཙེ་ལ་བསྡུའོ། །གཙང་མ་མཐོ་ཐོག་སྤྱིར་རྒྱུག་ནི། ཀུན་ལ་ཁྱབ་
པས་སྤྱི་རུ་བསྟན་པའོ། །དེ་ཡང་འདུལ་བ་ནི་བསྟན་པ་སྐུའི་པེའུ་ཙེ་འདོད་ཁམས་ལ་
བསྟན་པའོ། །བསྒྲག་པ་གསུང་གི་པེའུ་ཙེ་ནི་གཟུགས་ཁམས་ལ་བསྟན་པའོ། །སྒྲུབ་པ་
ཐུགས་ཀྱི་པེའུ་ཙེ་ནི་གཟུགས་མེད་ཁམས་ལ་བསྟན་ནོ། །དེ་ནི་སྐུ་གསུང་ཐུགས་ཀྱི་པེའུ་
ཙེ་རྣམ་གསུམ་ཞེས་བྱའོ། །འདུས་པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་
བཀའ་བསྩལ་ཏོ། །
54



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ།
དེ་ནས་དེའི་ཚེ། ལྷའི་གཤེན་པོ་ཡོངས་སུ་དག་པ་ཞེས་བྱ་བས་རྒྱན་དང་ཆ་ལུགས་
མཛེས་པར་བྱས་ནས་སྟོན་པའི་དྲུང་དུ་ཁོད་དོ། །པུས་བཙུག་ཐལ་མོ་སྦྱར་བར་བཏུད་
ཏེ་ལྷའི་མེ་ཏོག་ཙམ་པ་ཀ་ཕུལ་ནས་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། བདག་ཅག་འཁོར་དུ་གཏོགས་པའི་གང་ཟག་དང་། ལྷ་ཀླུ་མི་དང་གསུམ་
གྱི་སློབ་མ་ཡིས། བསྟན་པ་སྲིད་པ་གསུམ་ལ་སྒྲོག་པའི་ཕྱིར། གཡུང་དྲུང་བོན་གྱི་སྒོ་མོ་
གྲངས་མང་ལས། མདོར་བསྡུད་པེའུ་ཙེ་རྣམ་གསུམ་བསྟན་པ་ནི། ཅི་ལྟར་སྤྱོད་ཅིང་
གང་ལྟར་སྤེལ་བ་ལགས། མ་ནོར་ངེས་པར་བདག་ལ་བསྟན་དུ་གསོལ། ཅེས་གསོལ་
ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་ཡོངས་སུ་དག་པ་ལ་སོགས་འཁོར།
ཁྱེད་ཅག་ལྷ་ཀླུ་མི་གསུམ་སློབ་མ་ཡིས། བསྟན་པ་སྲིད་པ་གསུམ་ལ་སྒྲོག་པའི་ཕྱིར།
གཡུང་དྲུང་བོན་གྱི་སྒོ་མོ་གྲངས་མང་ལས། མདོར་བསྡུས་པེའུ་ཙེ་རྣམ་གསུམ་བསྟན་
པ་འདི། ཅི་ལྟར་སྤྱད་ཅིང་གང་ལྟར་སྤེལ་བ་ལ། ཚད་གསུམ་ཟུང་འབྲེལ་བདེན་
གཉིས་དོར་མཉམ་སྤྱོད། དབང་པོ་རབ་འབྲིང་ཐ་གསུམ་བློ་དང་སྦྱར། སྲིད་གསུམ་
སྒྲག་ཅིང་ཁམས་གསུམ་ཡོངས་ལ་སྤེལ། དེས་ན་དུག་གསུམ་ཉོན་མོངས་རང་དག་
ནས། སྐུ་གསུམ་ཡེ་ཤེས་འབྲས་བུ་མཆོག་ཐོབ་འགྱུར། ཅེས་བཀའ་སྩལ་པས།
དེ་ལ་ཡོངས་སུ་དག་པས་གསོལ་པ། སྟོན་པ་ལགས། སྐུ་གསུང་ཐུགས་ཀྱི་པེའུ་ཙེ་
རྣམ་པ་གསུམ་འདི། སྤྱོད་ཅིང་སྤེལ་ན་ཚད་མ་གསུམ་བྱ་བ་ནི། ཅི་ལྟ་བུ་ཞིག་ལ་མིང་
འདོགས་ཤིང་། ཅི་ལྟ་བུ་ཞིག་འབྲེལ་པ་ལགས། བདེན་པ་གཉིས་བྱ་བ་ནི། ཅི་ལྟ་བུ་
ཞིག་ལ་འདོགས་ཤིང་གང་དུ་མཉམ་པ་ལགས། དབང་པོ་རབ་འབྲིང་ཐ་མའི་བློ་དང་
སྦྱར་བ་དེ། ཅི་ལྟ་བུ་གང་དང་གང་སྦྱར་བ་ལགས། སྲིད་པ་གསུམ་ལ་སྒྲོག་པ་དང་།
ཁམས་གསུམ་དུ་སྤེལ་བ་དེ་ནི་ཅི་ལྟར་དུ་སྒྲོག་ཅིང་སྤེལ་བ་ལགས། མཐར་ཐུག་ཉོན་
མོངས་པ་དུག་གསུམ་གྱི་སྒྲིབ་པ་དག་ནས། སྐུ་གསུམ་ཡེ་ཤེས་ཀྱི་འབྲས་བུ་ཐོབ་པར་
55



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
གསུངས་པ་དེ་ཅི་ལྟར་ཐོབ་པ་ལགས། ཞེས་གསོལ་ཏོ། །དེ་ལ་སྟོན་པའི་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡོངས་སུ་དག་པ་དེ་ནི་
འདི་ལྟ་སྟེ། ཚད་མ་གསུམ་བྱ་བ་དེ། རྒྱལ་བའི་ལུང་ཚད་མ་དང་གཅིག །སྟོན་པའི་
བཀའ་ཚད་མ་དང་གཉིས། རང་གི་རིག་པ་ཚད་མ་དང་གསུམ་མོ། །
དེ་ལ་རྒྱལ་བའི་ལུང་ནི། སྔོན་གྱི་སྟོན་པ་དེ་བཞིན་གཤེགས་པ་རྣམས་ཀྱིས། ཞལ་
ནས་གསུངས་པའི་ལུང་མ་ནོར་བ། ཕྱི་རབས་བཀྲིད་དྲང་གི་དོན་དུ་གསུངས་པ་
རྣམས། ད་ལྟའི་སྟོན་པ་གཤེན་རབ་མཆོག་རྣམས་ཀྱི་ཐུགས་ལ་ཡོངས་སུ་གསལ་ཏེ།
དེ་ཡང་སྟོན་པ་དེ་ཉིད་ཀྱི་སྐུ་གསུང་ཐུགས་ཀྱི་བསྟན་པ་ཡོངས་སུ་རྫོགས་པར་འདོད་
ཀྱང་། བོན་ཉིད་ཀྱི་དབྱིངས་ནས་བོན་ཅན་གྱི་མཚན་མ་སྒྲ་ཚིག་ལ་ཡོངས་སུ་ནུབ་པ་
མ་མཆིས་པས། ཞལ་ནས་གསུངས་པའི་བཀའ་ལ་སྤྱོད་དུ་མེད་ཀྱང་། སྐུ་ཆེ་བའི་ཡོན་
ཏན་དང་། མཛད་པའི་འཕྲིན་ལས་དང་། རྟགས་ཀྱི་སྦྱངས་ཐོབ་དང་། འཁོར་བའི་
ཉེས་དམིག་དང་། ཐར་པའི་བྲོད་པ་རྣམས་དུས་གསུམ་ནུབ་པ་མེད་པར་བསྟན་ཅིང་
ད་ལྟའི་སྟོན་པ་གཤེན་རབ་མཆོག་རྣམས་ཀྱི་ཐུགས་ལ་གསལ་བ་ལ་བྱ་སྟེ། དེ་ནི་རྒྱལ་
བའི་ལུང་ཚད་མ་ཞེས་བྱའོ། ། །
སྟོན་པའི་བཀའ་ཚད་མ་ནི། ད་ལྟའི་སྟོན་པ་བདག་ཉིད་ཀྱི་བཀའ་ལས་བྱུང་བ་
རྣམས་སོ། །དེ་ཡང་རྣམ་པ་གསུམ་སྟེ། ཞལ་ནས་གསུངས་པའི་བཀའ་དང༌། བྱིན་
གྱིས་བརླབས་པའི་བཀའ་དང་། རྗེས་སུ་གནང་བའི་བཀའ་དང་གསུམ་མོ། །དེ་ཡང་
ཞལ་ནས་གསུངས་པའི་བཀའ་ནི། ད་ལྟའི་བདག་ཉིད་ཞལ་བཞུགས་པའི་དུས་སུ་
གསུངས་པ་རྣམས་སོ། །བྱིན་གྱིས་བརླབས་པའི་བཀའ་ནི། བདག་གིས་བྱིན་གྱིས་
བརླབས་ཤིང་། གཞན་དག་གི་གང་ཟག་དང༌། གཡུང་དྲུང་སེམས་དཔའ་རྣམས་
ཀྱིས་སྨྲས་པ་ལ་བྱའོ། །རྗེས་སུ་གནང་བའི་བཀའ་ནི། བདག་ཉིད་མྱ་ངན་ལས་འདས་
སའ།*
_
--.
---..ཟེར་ཁང་།
56



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
པའི་རྒྱབ་ཏུ་གདུང་ཚོབས་ཀྱི་སློབ་མ་རྣམས་ལ། བཀའ་གནང་དུ་མཛད་ནས། བཀའ་
དང་བཀའ་བརྟེན་གཉིས་སོ། །དེ་ཡང་གོང་མའི་བཀའ་ལ་བརྟེན་ནས་སེམས་ཅན་གྱི་
བློ་དང་། ཚད་མར་མ་གོལ་བར་སྦྱར་བ་རྣམས་ལ་བྱའོ། །དེ་ནི་སྟོན་པའི་བཀའ་ཚད་
མའོ། །
རང་གི་རིག་པ་ཚད་མ་ནི། ད་ལྟ་རང་གི་རིག་པ་ཟང་ཐལ་དུ་གནས་པ་འདི་ལ་བྱ་
སྟེ། དེ་ཡང་རྣམ་པ་གསུམ་སྟེ་བསླབས་ཤིང་གོམས་པའི་རིག་པ་དང་། དཔྱད་ཅིང་གོ་
བའི་རིག་པ་དང་། ཤེས་ཤིང་རྟོགས་པའི་རིག་པ་དང་གསུམ་མོ། །དེ་ལ་བསླབས་ཤིང་
གོམས་པའི་རིག་པ་ནི། གང་ཟག་ཐ་མལ་པ་མ་རིག་པར་གནས་པ་རྣམས་ནི། རིག་
པའི་ཡེ་ཤེས་བསྐྱེད་དེ། སློབ་དཔོན་མཁས་པའི་དྲུང་དུ། ཡི་གེ་ནག་པོའི་རྒྱུད་བསྟན་
ནས། དེ་ཉིད་ཀྱི་རྒྱུད་ལ་གོམས་ཞིང་འདྲེས་པར་སྤྱོད་དེ། རྒྱུ་འབྲས་ཀྱི་ཡིན་ཚུལ་ཤེས་
པ་ལ་བྱའོ། །དཔྱད་ཅིང་གོ་བའི་རིག་པ་ནི། གང་ཟག་ཤེས་རབ་དང་ལྡན་པས། སྤྱིར་
འཁོར་འདས་ཀྱི་བོན་རྣམས་ལ་གཞིག་ཅིང་དཔྱད་པས། རང་བཞིན་ཐོལ་སྐྱེས་ཀྱི་རིག་
པ་རྒྱུད་ལ་སྐྱེས་ཏེ། ཐར་འཁོར་གྱི་བྱེ་བྲག་དང་། རྒྱལ་བའི་བཀའ་སྡོམ་དང་། མཚན་
མའི་འགལ་མཐུན་དང་། ངེས་ཚིག་གི་དབྱེ་བ་དང་། དཔེ་དོན་གྱིས་སྦྱོར་མཚམས་
དང་། དེ་རྣམས་ཕྱིན་ཅི་མ་ལོག་པ་གོ་ཞིང་རིག་པ་ལ་བྱའོ། །ཤེས་ཤིང་རྟོགས་པའི་
རིག་པ་ནི། གང་ཟག་སྔོན་ནས་སྦྱང་བའི་ལས་འཕྲོ་ཡོད་པ་ཅན་རྣམས་ཀྱིས། ཤེས་
རབ་ཟབ་མོའི་དོན་བསྒོམས་པའི་བག་ཆགས་བཟང་པོ་རྒྱུད་ལ་ཡོད་པས། རྒྱལ་བའི་
ལུང་དང༌། འཕགས་པའི་བཀའ་རྣམས་ལས་བྱུང་བ་དང་། རང་གི་རིག་པའི་གཞལ་
བྱ་གཉིས་གཅིག་ཏུ་འདུས་ཏེ། གཉིས་སུ་མེད་ཅིང་གཉིས་སུ་བྱར་མེད་པར་དོན་
གཅིག་ཏུ་རྟོགས་ཏེ། འཁོར་འདས་ཀྱི་ཡིན་ཚུལ་དང་། མཚན་ཉིད་ཀྱི་བྱེ་བྲག་དང་།
རྟགས་ཀྱི་སྦྱངས་ཐོབ་དང་། དོན་གྱི་ཡོན་ཏན་དང༌། མཐར་ཕྱིན་པའི་འབྲས་བུ་
57



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྣམས། རང་བཞིན་གྱི་ཤེས་ཤིང་། ཐོས་ཤིང་ཕྲད་པ་ཙམ་གྱིས་ཤེས་པའོ། །ཤེས་པ་དེ་
དག་ལ་འགྱུར་ལྡོག་མེད་པར་རྟོགས་ཏེ། འཁོར་བ་ལ་ཕྱིར་མི་ལྡོག་པའོ། །དེ་ནི་རང་གི་
རིག་པ་ཚད་མ་ཞེས་བྱའོ། །
དེ་ལ་ཡང་ཚད་གསུམ་ཟུང་དུ་སྦྲེལ་བ་ནི། སྔོན་གྱི་སྟོན་པ་གཤེན་རབ་མཆོག་
རྣམས་ཀྱིས་ཅི་ལྟར་དུ་གསུངས་པའི་ལུང་མ་ནོར་བ་དང་། ད་ལྟའི་སྟོན་པ་རྣམས་
ཀྱིས་གང་དུ་གསུངས་པའི་བཀའ་མ་བསླད་པ་དང་། རང་གི་རིག་པ་སྒྲིབ་མེད་ལས་
བྱུང་བའི་དོན་མ་འཆུགས་པ་དང༌། དེ་གསུམ་ཟུང་དུ་སྦྲེལ་ཏེ། དེ་ཡང་དང་པོ་ལུང་
ནས་ཅི་ལྟར་བྱུང་བ་སྟེ། བཀའ་ལ་འཆད་ནུས་པ་དང༌། བཀའ་ལ་ཅི་ལྟར་བཤད་
པ་དེ། ལུང་དང་མཐུན་ནུས་པ། ལུང་དང་ཅི་ལྟར་མཐུན་པ་དེ། རྒྱུད་ལ་ཡོངས་སུ་
ཐེབས་ནུས་པ། ཡང་ན་རྒྱུད་ལ་ཅི་ལྟར་ཤེས་པ་དེ། བཀའ་ལ་ཡོངས་སུ་འཆད་ནུས་
པ། བཀའ་ལ་ཡོངས་སུ་འཆད་ནུས་པ་དེ། ལུང་དང་དྲང་པོར་མཐུན་ནུས་པ། ཡང་
ན་ཚིག་ཐོག་ཏུ་སྨྲ་ཤེས་པ། གོ་ཐོག་ཏུ་མཚོན་པ། གོ་ཐོག་ཏུ་མཚོན་པ་དེ། གོ་ཐོག་
ཏུ་ཞོག་ནུས་པ། གོ་ཐོག་ཏུ་ཞོག་ནུས་པ་དེ། དོན་ཐོག་ཏུ་ཕེབས་ངེས་པ། ཡང་ན་
གོ་ཐོག་ཏུ་ཤར་བ་དེ། ཚིག་ཐོག་ཏུ་མཚོན་ངེས་པ། ཚིག་ཐོག་ཏུ་མཚོན་པ་དེ། རྒྱུད་
ཐོག་ཏུ་གནས་ངེས་པ། ཡང་ན་སྤྱོད་ཅིང་གོ་བ། གོ་ཞིང་རིག་པ། རིག་ཅིང་ཤེས་
པ། ཤེས་ཤིང་རྟོགས་པ། རྟོགས་ཤིང་གནས་པ། གནས་ཤིང་བརྟན་པ། ཡང་ན་རིག་
པས་བཀའ་ཁྲོལ་བ། བཀའ་ཡིས་ལུང་ནོན་པ། ལུང་གིས་དོན་མཚོན་པ། ཡང་ན་
ལུང་བཀའ་ཐོག་ཏུ་བབས་པ། བཀའ་རྒྱུད་ཐོག་ཏུ་བབས་པ། རྒྱུད་དེ་ཐོག་ཏུ་ཞོག་
པ། ཡང་ན་ལུང་ལས་མ་ནོར་བ། བཀའ་ལས་མ་བསླད་པ། རྒྱུད་ལས་མ་བཅོས་པ།
ཡང་ན་གོ་བ་མ་ནོར་བ། བཀའ་རྒྱུད་མ་བསླད་པ། ལུང་དང་མ་འགལ་བ། ཡང་ན་
བསྟན་པ་བཞིན་དུ་གོ་བ། གོ་བ་བཞིན་དུ་ཤེས་པ། ཤེས་པ་བཞིན་དུ་རིག་པ། རིག་
58



མདོ་སྡེ། །
པེའུ་ཙེ་རྣམ་གསུམ་བསྟན་པའི་མདོ།
པ་བཞིན་དུ་རྟོགས་པ། རྟོགས་པ་བཞིན་དུ་བརྟན་པ། ཡང་ན་གོ་བས་གཞུང་མ་ལོག་
པ། ཤེས་པས་ལམ་ལ་མ་འཁྱར་བ། རིག་པས་ཕྱལ་མ་ཆད་པ། དྲན་པས་རྩིས་ཟིན་
པ། དོན་ཡོད་པ། མདོ་མ་སྟོར་བ། ཚིག་ལ་མ་ཞེན་པ། དོན་ལ་མ་རྨོངས་པ། ཚིག་
དོན་ཟུང་དུ་འབྲེལ་བ། དཔེ་དོན་རྟགས་ཀྱི་མཚོན་པ། ལྟ་བ་མ་གོལ་བ། སྤྱོད་པ་མ་
ལོག་པ། འཇུག་པ་མ་འཁྱར་བ། འབྲས་བུ་སད་ཀྱིས་མ་ཁྱེར་བ་ཞིག་ཏུ་གོ་ནས། མང་
དུ་སྤྲོ་བ། སོ་སོར་དབྱེ་བ། ཉུང་དུ་བསྡུས་པ། མོས་ཤིང་བསླབ་པ། བསླབས་ཤིང་
མཁས་པ། མཁས་ཤིང་འཇུག་པ། འཇུག་ཅིང་སྤྱད་པ། སྤྱོད་ཅིང་རྟོགས་པ། རྟོགས་
ཤིང་ཕུལ་དུ་ཕྱིན་པ། སེམས་ལ་ནམ་མཁའ་ལྟ་བུར་རྒྱ་བསྐྱེད་པ། བར་སྣང་ལྟ་བུའི་
ཡངས་ཁྲོལ་བ། གར་སྐོར་དུ་བདེ་བ། གང་བྱུང་དུ་ཤོངས་པ། ཚིག་ལ་རྒྱ་མཚོ་ལྟ་
བུའི་གཏིང་ཟབ་པ། སྦྲང་ཆར་ལྟ་བུའི་དོན་ནུས་པ། ཟད་པ་མེད་པ། གཏིང་མཐའ་
ཟབ་པ། རྒྱུན་ཆད་མེད་པ། མང་དང་ཉུང་གིས་དོན་བྱེད་ནུས་པ། དོན་ལ་ཉི་མ་ལྟ་
བུའི་མདངས་ཆགས་པ། ནོར་བུ་ལྟ་བུའི་དོན་འཆང་བ། ཀུན་ལ་སྙོམས་པ། ཡོངས་
ལ་དྲོ་བ། མུན་པ་སེལ་བ། སྒྲོན་མེ་འདེགས་པ། དགོས་འདོད་འབྱུང་བ། ཅི་སྨོན་
འགྲུབ་པ། མཐའ་རུ་ཕྱིན་པ། མཐར་ཕྱིན་ནུས་པ། དེ་ལྟ་བུའི་ཚད་གསུམ་ཟུང་དུ་
འབྲེལ་བ། མ་ཆད་པ། མ་འབྲེལ་བ། མ་ནོག་པ། མ་འགྲིབ་པ། མ་མནོལ་བ། མ་སྨེ་
བ། མ་འགགས་པ། གང་ཡང་རུང་བ། གང་དུ་བཏུབ་པ། གང་སྐོར་བདེ་བ། གང་
མཐུན་འབྱོར་པ། ཐམས་ཅད་ལེན་པ། ཀུན་ཀ་བཀག་པ། འདྲ་མཐུན་སྡེབ་པ། མི་
མཐུན་དོར་བ། སྤང་བླང་མེད་པ། གཅིག་ཏུ་སྡུད་ཤེས་ཤིང་། མང་དུ་སྤྲོ་ནུས་པ། དེ་
ལྟར་དུ་ཚད་མ་གསུམ་ཟུང་དུ་སྦྲེལ་བ་ལ་བྱའོ། །དེ་ལྟར་དུ་མ་གྱུར་ཞིང་། ཐེག་པའི་
ཕྱོགས་འཛིན་པ་དང་། རུ་ང་དང་། ཆགས་སྡང་གི་དབང་དུ་གྱུར་པ་དང་། བདག་
འཛིན་གྱི་ང་རྒྱལ་ཆེ་བ་རུ་གྱུར་ན་རྟག་ཆད་ཀྱི་མཐའ་མ་སེལ་བ་དང་། འགལ་མཐུན་
59



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གྱི་དོན་མ་ཁུམས་པ་དང༌། བོན་ཅན་གྱི་གདེངས་མ་ལོན་པའོ། །དེ་ལ་བཀའ་ལུང་མ་
ནོར་བ། རིག་པ་ཐོག་ཏུ་གཞལ་ནས། ཚད་གསུམ་ཟུང་དུ་འབྲེལ་བར་བྱ་སྟེ། དེ་ཡང་
གོམས་པའི་རིག་པས་བཀའ་ལུང་གི་རྒྱུད་ཁྲོལ་ཀྱང་དོན་ལ་གནས་པ་མེད་ཅིང་འཁྱལ་
པ་རུ་འགྱུར་རོ། །ཕྱིན་ཅི་ལོག་ཏུ་གོལ་བའི་བདུད་བཟློག་ཅིང་ཡང་དག་པའི་དོན་སྤྱོད་
པ་ལ་བྱའོ། །གོ་བའི་རིག་པས་ཡིན་ཚུལ་གྱི་མཚན་ཉིད་ཤེས་ཤིང་བརྟན་པ་ཡིན་ཀྱང་།
གཡེང་བ་དང་ལེ་ལོའི་དབང་དུ་འགྲོ་བས་ང་བོ་དང་རློམ་སེམས་ཀྱི་བདུད་བཟློག་
ཅིང་། མྱུར་མགྱོགས་ཀྱི་བརྩོན་འགྲུས་བསྐྱེད་ལ་ཉམས་སུ་ལེན་ཞིང་གོ་ཞིང་རྟོགས་པ་
བརྟན་པ་ལ་སོགས་འབྱུང་བ་རུ་བྱའོ། །རྟོགས་པའི་རིག་པས་རྒྱུ་འབྲས་ཀྱི་མཚན་ཉིད་
ཡིན་ཚུལ་ཐག་ཆོད་པར་རྟོགས་ཤིང་ཕྱིར་མི་ལྡོག་པར་ཡིན་ཀྱང་། རྟོགས་ནས་ཚིག་
བོར་དོན་ལ་མ་བསྒོམས་པས། ཤེས་སོ་བསམ་པའི་རྟོག་འཛིན་གྱི་རྗེས་སུ་འགྲོ་བ་ལ་
དགའ་བྲོད་དང་བསླུ་བྲིད་ཀྱི་བདུད་བཟློག་ལ། ཚིག་གིས་མཚན་མའི་རྗེས་མི་གཅོད་
ཅིང་དོན་གྱིས་མཚན་མའི་གདར་ཤ་ཆོད་པ་བྱའོ། །དེ་ནི་ཚད་གསུམ་ཟུང་འབྲེལ་དུ་
སྤྱོད་པ་ཞེས་བྱའོ། །
གཉིས་པ་བདེན་པ་གཉིས་དོ་རུ་མཉམ་པ་ལ་གཉིས་ཏེ་དོན་དམ་པའི་བདེན་པ་
དང་ཀུན་རྫོབ་ཀྱི་བདེན་པ་གཉིས་སོ། །དེ་ལ་ཀུན་རྫོབ་ཀྱི་བདེན་པ་ནི་མ་སྤྱོད་ན་མི་
གྲུབ་ལ། དོན་དམ་པའི་བདེན་པ་ནི་མ་བསྒོམས་ན་མི་གསལ་ཞེས་བྱའོ། །དེ་ཡང་
ཀུན་རྫོབ་ཀྱི་བདེན་པ་ལ་གཉིས་ཏེ། ཀུན་རྫོབ་གཞན་དོན་དུ་སྤྱོད་པ་དང༌། ཀུན་
རྫོབ་བདག་དོན་དུ་སྤྱད་པ་གཉིས་ཏེ། དེ་ལ་གཞན་དོན་དུ་སྤྱད་པ་ནི། ཕྱི་རྒྱུད་ཀྱི་
ཐེག་པ་རྒྱུའི་བོན་བཞི་ལ་མིང་འདོགས་ཏེ་རང་བཞིན་གྱི་མཚན་མ་དངོས་པོ་རུ་བདེན་
ཞིང་། ཚད་མེད་ཀྱི་གཞི་བཟུང་ནས་ཕན་སེམས་ཀྱིས་དགའ་བར་བསྐྱེད་པ། སེམས་
ཅན་གཞན་ཕན་དུ་འབྱུང་སྟེ། བསྟན་པ་བཞག་པའི་ཞིང་ས་རུ་གྱུར་པ་རྣམས་ལ།
60



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
འཇིག་རྟེན་འདི་བདེན་གྱི་ཕན་བདེ་དང་། དཔལ་འབྱོར་དང་། བསོད་ནམས་དང་།
ལོངས་སྤྱོད་དང༌། ཚེ་གཡང་དང༌། བཀྲ་ཤིས་ཕུན་སུམ་ཚོགས་པ་རུ་གྱུར་ཏེ། སྣང་
སྲིད་ཞི་བདེ་རུ་བསྙོམས་ཤིང་། སྲིད་པ་ཐམས་ཅད་བསྐོས་པའི་ཆ་ལ་གནས་ཤིང་།
སྣང་སྲིད་དགེ་བ་ཡོངས་སུ་འཕེལ་ནས། སངས་རྒྱས་ཀྱི་བསྟན་པ་རབ་ཏུ་རྒྱས་སོ། །དེ་
ནི་ཀུན་རྫོབ་བདེན་པའི་གཞན་དོན་དུ་སྤྱོད་པའོ། །གཉིས་པ་བདག་དོན་དུ་སྤྱོད་པ་ནི།
འབྲས་བུའི་ཐེག་པ་བཞི་ལ་དགེ་བསྙེན་དགེ་བཅུ་མཐར་ཕྱིན་དུ་སྤྱད་པ་དང༌། དྲང་
སྲོང་རྣམ་དག་དཀའ་ཐུབ་ཏུ་སྤྱད་པ་དང་། ཨ་དཀར་སྲུང་མཚམས་དབེན་ས་རུ་
སྤྱད་པ་དང་། ཡེ་གཤེན་རྒྱུན་མེད་ཆུ་བོ་རུ་སྤྱད་པ་སྟེ། སྐད་ཅིག་ཀྱང་ཡེངས་བ་མེད་
པ། ཕྱི་རོལ་གྱི་སྣང་བ་གང་དབེན་དུ་བསྟེན་ཅིང་། སྦྱིན་པ་དང་། ཚུལ་ཁྲིམས་དང་།
བཟོད་པ་དང་། བརྩོན་འགྲུས་དང༌། བསམ་གཏན་དང་། རྒྱུའི་ཕ་རོལ་ཏུ་ཕྱིན་པ་
ལྔའི་གཞི་བཟུང་ནས། སྐད་ཅིག་ཀྱང་ཡེངས་བ་མེད་པ། རིག་པ་གཅིག་ཚུགས་སུ་
སྤྱོད་ན། གང་དུ་སྤྱོད་པའི་དོན་མི་འགྲུབ་མི་སྲིད་པས་ཀུན་རྫོབ་བདག་དོན་དུ་བསྒྲུབ་
པ་དང་། ཀུན་རྫོབ་ཀྱི་བདེན་པ་བདག་དོན་དུ་སྤྱོད་པའོ། །དོན་དམ་པའི་བདེན་པ་
ནི་རྣམ་གཉིས་ཏེ། དོན་དམ་གནས་ལུགས་རྟོགས་པའི་བདེན་པ་དང༌། དོན་དམ་
གྲུབ་པ་འབྲས་བུའི་བདེན་པ་དང་གཉིས་སོ། །དེ་ཡང་དོན་དམ་གྲུབ་པ་འབྲས་བུའི་
བདེན་པ་ནི་འབྲས་བུའི་ཐེག་པ་བཞི་ལ། དགེ་བསྙེན་རྒྱུ་འབྲས་རིམ་བགྲོད་དུ་སྒྲུབ་
པ་དང༌། དྲང་སྲོང་དཀའ་བ་སྦྱོང་ཐོབ་ཏུ་སྒྲུབ་པ་དང་། ཨ་དཀར་ཐབས་ཤེས་ཟུང་
འབྲེལ་དུ་སྒྲུབ་པ་དང་། ཡེ་གཤེན་དབྱིངས་ཤེས་དབྱེར་མེད་དུ་སྒྲུབ་པ་དང་བཞི་སྟེ།
ལུས་ངག་ཡིད་གསུམ་རྩེ་གཅིག་ཏུ་བསྒྲུབ་པས་ནི། དོན་དམ་གྲུབ་པའི་འབྲས་བུ་སོ་
སོར་སྨིན་ཅིང་། གང་དུ་བསྒྲུབས་པའི་དོན་ཡོད་པས་དོན་དམ་གྲུབ་པ་འབྲས་བུའི་
བདེན་པའོ། །དོན་དམ་གནས་ལུགས་རྟོགས་པའི་བདེན་པ་ནི། རྒྱུ་འབྲས་གཉིས་མེད་
6



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བླ་མེད་ཀྱི་ཐེག་པ་ལ་འཇུག་ཅིང་ཤེས་ཤིང་རྟོགས་པར་བྱས་ནས་སྤྱོད་ཅིང་བསྒོམ་པར་
བྱའོ། །ཕྱི་རོལ་གྱི་ཚོགས་འདུག་ས་དབེན་པ་ལ་ཤིན་ཏུ་དགོངས་པ་ཐང་བཅད་ནས་
བསྒོམ་ན། ཉོན་མོངས་པ་མ་རིག་གི་མུན་པ་སངས་ནས་རང་མཚན་གྱི་དཀྱིལ་འཁོར་
གསལ་ཏེ། གནས་ལུགས་ཀྱི་སྙིང་པོ་ངོ་བོ་ཉིད་ཡོངས་སུ་རྒྱ་མ་ཆད་པར་རྟག་ཆད་
ཀྱི་མཐའ་དང་བྲལ་བར་རྟོགས་པའོ། །དེ་ནི་དོན་དམ་གནས་ལུགས་སུ་རྟོགས་པའི་
བདེན་པའོ། །དེ་ལྟར་དུ་སྤྱད་ཅིང་བསྒོམས་ནས་དོན་དམ་པའི་བདེན་པ་དང་ཀུན་
རྫོབ་ཀྱི་བདེན་པ་གཉིས་གཉིས་སུ་མེད་ཅིང་གཉིས་སུ་བྱར་མེད་དེ། སོ་སོར་མ་ཡིན་
ཐ་མི་དད་པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས་དང་། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དང་། ཚད་གསུམ་ཟུང་དུ་འབྲེལ་བ་དང་། བདེན་
པ་གཉིས་དོ་རུ་མཉམ་པའི་དོན་དེ་ལ། ཤིན་ཏུ་མོས་པར་བྱའོ། །འཇུག་པར་བྱའོ། །
བསླབ་པར་བྱའོ། །མཁས་པར་བྱའོ། །ཤེས་པར་བྱའོ། །རིག་པར་བྱའོ། །རྟོགས་པར་
བྱའོ། །མཁས་པར་བསླབས་ནས་ཤེས་ཤིང་རིག་པར་རྟོགས་པའི་སྐྱེས་བུ་རྣམས་ནི།
ཤིན་ཏུ་ཡང་ངོ་མཚར་ཆེའོ། །རབ་ཏུ་ཡང་ངོ་མཚར་ཆེའོ། །དེ་ནི་བསྟན་པའི་བྱ་བ་ལ་
འཇུག་ཅིང་བསྟན་པའི་བྱ་བ་ལ་མཁས་ནས་བསྟན་པའི་དོན་ལ་རབ་ཏུ་གནས་པར་
བྱའོ། །འགྲོ་བ་སེམས་ཅན་གྱི་དཔལ་དུ་གྱུར་པའོ། །གཡུང་དྲུང་སེམས་དཔའ་རྣམས་
ཀྱི་མཆོག་ཏུ་གྱུར་པའོ། །
ད་གསུམ་པ་བློ་རབ་འབྲིང་ཐ་མ་གསུམ་གྱི་བློ་དང་སྦྱར་བ་ནི། ཅི་ལྟར་དུ་སྦྱར་
ན། དེ་ལ་ཡང་རྣམ་པ་གསུམ་སྟེ། ལྷ་ཀླུ་མི་གསུམ་གྱི་སློབ་མ་དང་། ཕྱི་རབས་ཀྱི་གང་
ཟག་རྣམས་ཀྱི་བློ་ལ་རབ་འབྲིང་ཐ་མ་གསུམ་དུ་འཆར་ཏེ། དེ་ལ་བློ་རབ་ཏུ་ནི་ནམ་
མཁའ་ལ་ཉི་མ་ཤར་བ་དང་འདྲ་བས་འཁོར་འདས་སྣོད་བཅུད་ཀྱི་ཁོགས་ཁྲོལ་ཞིང་
ཤེས་པའོ། །བློ་འབྲིང་ནི་མུན་པ་ལ་སྒྲོན་མེ་བཏེག་པ་དང་འདྲ་སྟེ་བོན་སྒོ་གང་ཡང་
62



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ཡར་འཕེལ་དང་མར་བསྡུ་རུ་བཏུབ་པའོ། །བློ་ཐ་མ་ནི་བུམ་པ་ཆུའི་བཀང་བ་འདྲ་
བས་གོང་དུ་བལྟམས་པའི་བཅུད་དེ་དག་འབོ་ཡང་མི་འབོ་འཕེལ་ཡང་མི་འཕེལ་བར་
དུས་རྒྱུན་དུ་སྟེམ་གྱི་གནས་པའོ། །དེ་ལ་པེའུ་ཙེ་རྣམ་པ་གསུམ་གྱི་བོན་ནི། ཅི་ལྟར་
དུ་སྦྱར་ན། དབང་པོ་རབ་ཀྱི་བློ་དང་སྒྲུབ་པ་ཐུགས་ཀྱི་པེའུ་ཙེ་སྦྱར་ནས་སྣོད་དང་
བཅུད་དུ་འབྱོར་པ་སྟེ། དཔེར་ན་ནམ་མཁའ་ལ་ཉི་མ་ཤར་བས་འཇིག་རྟེན་མུན་པའི་
ཚོགས་རྣམས་འཇོམས་པ་བཞིན་དུ། རིག་པའི་ཡེ་ཤེས་ཀྱིས་མ་རིག་པའི་ཚོགས་རྣམས་
འཇོམས་ནས། རང་རིག་མངོན་དུ་འཆར་བ་རུ་འགྱུར་རོ། །དབང་པོ་འབྲིང་གི་བློ་
དང་སྒྲག་པ་གསུང་གི་པེའུ་ཙེ་སྦྱར་བས་སྣོད་དང་བཅུད་དུ་འཛོམ་སྟེ། དཔེར་ན་མུན་
པ་ལ་སྒྲོན་མེ་བཏེག་པ་དེ་ཡང༌། རང་རང་གང་མོས་སུ་བཞག་ན་དེ་དག་གི་དོན་
ཁུམས་པར་གྱུར་ཏེ། གང་སྤེལ་དུ་བཏུབ་ནས་དེའི་དོན་མཐར་ཕྱིན་པར་འགྱུར་རོ། །
དབང་པོ་ཐ་མའི་བློ་ལ་བསྟན་པ་སྐུའི་པེའུ་ཙེ་སྦྱར་བས་སྣོད་དང་བཅུད་དུ་འཛོམ་
སྟེ། དཔེར་ན་རིན་ཆེན་གཏེར་གྱི་བུམ་པ་བྱ་བ་དེ་བུམ་པ་བཅུད་ཀྱིས་བལྟམས་པ་ལ་
དེ་དག་གི་ནང་དུ། མཁའ་ལ་བབས་པ་ཆར་པའི་ཆུ་ཐིགས་གཅིག་ཙམ་ཡང་མ་ཕོག་
ཀྱང་། དེ་ནི་དུས་ནམ་ཞིག་བསྐལ་པ་མཐའ་ཀླག་གི་བར་དུ་ཟད་པར་མི་འགྱུར་ལ།
སྟོར་བར་མི་འགྱུར་ཞིང་། དོན་ཡོད་པར་གནས་པའི་ཕྱིར། བསྟན་པ་སྐུའི་པེའུ་ཙེ་ལ་
གང་སྤྱོད་པ་དང་། དགེ་བའི་ཕྱོགས་སུ་གོམ་པ་གཅིག་འདོར་བ་ཡན་ཆད་ཀྱང་། དུས་
ཀྱི་དོན་དང་ཡོན་ཏན་ནི་བསྐལ་པར་བགྲང་ཡང་ནུས་པ་མི་འགྱུར་ཞིང་བསོད་ནམས་
ཀྱི་འབྲས་བུ་ཐོབ་པར་འགྱུར་རོ། །དེ་ནི་པེའུ་ཙེ་རྣམ་པ་གསུམ་གྱི་བོན། གང་ཟག་གི་
བློ་རབ་འབྲིང་ཐ་མ་གསུམ་དང་སྦྱར་ནས་བསྟན་པའོ། ། །
༧ བཞི་པ་བསྟན་པ་སྲིད་པ་གསུམ་ལ་བསྒྲག་ཅིང་། ཁམས་གསུམ་ཡོངས་ལ་སྤེལ་
བ་ནི། སྲིད་གསུམ་བསྟན་པ་བསྒྲག་པའི་ས་གནས་ནི། འགྲོ་བ་རིགས་དྲུག་གི་སེམས་
63



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཅན་ལ། སྤྱི་ཡི་སྡེ་དང་སྒོས་ཀྱི་རིགས་བསམ་གྱིས་མི་ཁྱབ་པར་ཡོད་ཀྱང་། ཉན་ཞིང་
གོ་ནས་ཤེས་ཤིང་རྟོགས་པ་དང་། རྟོགས་ཤིང་སྤྱོད་པའི་གནས་ལ། ལྷ་ཀླུ་མི་གསུམ་
ལས་མེད་པས། ལྷ་ཀླུ་མི་གསུམ་གྱི་ཡུལ་དུ་བསྒྲག་པར་གསུངས་པའོ། །དེ་ལྟར་དུ་
བསྟན་པ་སྲིད་པ་གསུམ་ལ་བསྒྲག་པའི་གཤེན་པོ་ལ། བདག་ཉིད་སྟོན་པའི་འཁོར་དུ་
གཏོགས་པ་ལ། གཡུང་དྲུང་སེམས་དཔའ་སྤྱི་ཡི་གྲངས་དང་། སྒོས་ཀྱི་སྡེ་བསམ་གྱིས་
མི་ཁྱབ་པར་ཡོད་ཀྱང་། སྲིད་གསུམ་འགྲོ་བ་འདུལ་བའི་གཤེན་པོ་ནི། ལྷ་ཀླུ་མི་གསུམ་
གྱི་གཤེན་པོ། བདག་མ་འོངས་པ་འདས་པ་སྔོན་གྱི་བསྐལ་པའི་དུས་ནས་སློབ་མ་རུ་
གྱུར་པའི། ལྷ་ལ་ཡོངས་སུ་དག་པ་དང་། ཀླུ་ལ་ཡེ་ཤེས་སྙིང་པོ་དང་། མི་ལ་མི་ལུས་
བསམ་ལེགས་དང་གསུམ་ཡིན་ཏེ། དེ་གསུམ་གྱིས་སྒྲོགས་པར་གྱིས་ཤིག །དེ་ཡང་
བསྒྲག་ལུགས་ནི། རྒྱས་འབྲིང་བསྡུས་གསུམ་དུ་དབྱེ་སྟེ། སྟེང་ལྷ་ཡུལ་དུ་རྒྱས་པ་རྣམ་
འབྱེད་ཀྱི་བོན་དང་། འོག་ཀླུ་ཡུལ་དུ་བསྡུས་པ་མཐའ་རྫོགས་ཀྱི་བོན་དང་། བར་མི་
ཡུལ་དུ་འབྲིང་པོ་སོ་ཐུབ་ཀྱི་བོན་དང་། རྣམ་པ་གསུམ་དུ་དབྱེ་ཞིང་བསྒྲག་པར་བྱའོ། །
ཁམས་གསུམ་དུ་སྤེལ་བ་ལ། འདོད་ཁམས་དང་། གཟུགས་ཁམས་དང་། གཟུགས་
མེད་པའི་ཁམས་དང་གསུམ་ཡིན་ཏེ། དེ་ཡང་བསྟན་པ་སྐུའི་པེའུ་ཙེ་འདོད་ཁམས་
ལ་བསྟན་པས་འདོད་ཁམས་ཀྱི་གནས་རིགས་ཐམས་ཅད། ཆགས་པའི་སྡུག་བསྔལ་
གྲོལ་ནས་ཆགས་པ་མེད་པ་ཐར་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །བསྒྲག་
པ་གསུང་གི་པེའུ་ཙེ་གཟུགས་ཁམས་ལ་བསྟན་པས་གཟུགས་ཁམས་ཀྱི་གནས་རིགས་
ཐམས་ཅད། ཞེན་པའི་བག་ཆགས་ལས་གྲོལ་ནས་ཞེན་པ་མེད་པ་ཐར་པ་རིན་པོ་ཆེའི་
འབྲས་བུ་ཐོབ་པར་འགྱུར་རོ། །སྒྲུབ་པ་ཐུགས་ཀྱི་པེའུ་ཙེ་གཟུགས་མེད་པའི་ཁམས་
ལ་བསྟན་པས་གཟུགས་མེད་སྐྱེ་མཆེད་མུ་བཞི་གོལ་བའི་མཐའ་ལས་གྲོལ་ནས། རྟག་
ཆད་མེད་པ་ཐར་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །
64



མདོ་སྡེ།
པེའུ་ཙེ་རྣམ་གསུམ་བསྟན་པའི་མདོ།
ལྔ་པ་མཐར་ཐུག་ཉོན་མོངས་པ་དུག་གསུམ་གྱི་སྒྲིབ་པ་དག་ནས། སྐུ་གསུམ་ཡེ་
ཤེས་ཀྱི་འབྲས་བུ་ཐོབ་པ་ནི། སེམས་ཅན་ཉོན་མོངས་པ་འདོད་ཆགས་ཀྱི་དབང་དུ་
གྱུར་པ་རྣམས་ལ། བསྟན་པ་སྐུའི་པེའུ་ཙེ་བསྟན་པས། ཉོན་མོངས་པ་འདོད་ཆགས་
ཀྱི་མཚན་མ་རང་སར་དག་ནས། ཅིར་ཡང་སྤྲུལ་པའི་སྐུ་ཐོབ་པར་འགྱུར་རོ། །སེམས་
ཅན་ཉོན་མོངས་པ་ཞེ་སྡང་གི་དབང་དུ་གྱུར་པ་རྣམས་ལ་བསྒྲག་པ་གསུང་གི་པེའུ་ཙེ་
བསྟན་པས། ཉོན་མོངས་པ་ཞེ་སྡང་གི་མཚན་མ་རང་སར་དག་ནས། ལོངས་སྤྱོད་
རྫོགས་པའི་སྐུ་ཐོབ་པར་འགྱུར་རོ། །སེམས་ཅན་ཉོན་མོངས་པ་གཏི་མུག་གི་དབང་
དུ་གྱུར་པ་རྣམས་ལ་སྒྲུབ་པ་ཐུགས་ཀྱི་པེའུ་ཙེ་བསྟན་པས། ཉོན་མོངས་པ་གཏི་མུག་
གི་མཚན་མ་རང་སར་དག་ནས་བོན་གྱི་སྐུ་བདེ་བ་ཆེན་པོ་ཐོབ་པར་འགྱུར་རོ། །དེ་
ནི་སེམས་ཅན་ཉོན་མོངས་པ་དུག་གསུམ་གྱི་སྒྲིབ་པ་དག་ནས། མཐར་ཐུག་སྐུ་གསུམ་
ཡེ་ཤེས་ཀྱི་འབྲས་བུ་ཐོབ་པར་བསྟན་པའོ། །ཞེས་གསུངས་ནས། ལྷ་ཀླུ་མི་གསུམ་གྱི་
སློབ་མ་རྣམས་ལ། བོན་ཐམས་ཅད་པེའུ་ཙེ་རྣམ་པ་གསུམ་གྱི། དོན་གཏན་ལ་ཕབ་སྟེ་
བསྟན་པའོ། །
དེ་ལ་འཁོར་རྣམས་ཀྱང་ཤིན་ཏུ་ཡི་རང་ནས། ཡང་སྟོན་པ་ལ་བསྐོར་བ་ནི་བྱས།
ལྷ་ཕྱག་ནི་འཚལ། མཆོད་པ་ནི་ཕུལ་ནས། ལྷ་ཀླུ་མི་གསུམ་གྱི་སློབ་མ་རྣམས་ཀྱིས་
མགྲིན་གཅིག་ཏུ་བསྟོད་པ། མི་མཇེད་ཞིང་འདིར་འགྲོ་བའི་དཔལ་དུ་ཤར། འཛམ་
གླིང་སོག་ཁ་རྒྱལ་པོའི་སྲས་སུ་འཁྲུངས། རྐང་གཉིས་གཙོ་བོ་ལྷ་མིའི་མགོན་གྱུར་
མཆོག །མཛད་པ་བཅུ་གཉིས་བཀོད་པ་རྣམ་པར་དག །གདུལ་བྱ་ཡོན་ཏན་འཕྲིན་
ལས་བསམ་མཐའ་ཡས། རྒྱས་འབྲིང་བསྡུས་གསུམ་བོན་གྱི་ཆར་ཆེན་འབེབ། ཉོན་
མོངས་བསིལ་བྱེད་འགྲོ་དྲུག་ཐལ་བ་བང་། ཐར་ལམ་བགྲོད་བྱེད་བྱང་སེམས་མྱུ་གུ་
བསྐྱེད། ཡོན་ཏན་མངོན་རྫོགས་བླ་མེད་འབྲས་བུ་སྨིན། འགྲོ་བའི་དཔལ་མགོན་
65



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཁྱེད་ལ་བདག་འདུད་དོ། །སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །རྫོགས་
པའི་སངས་རྒྱས་ཁྱོད་ལ་བདག་འདུད་དོ། །ཁམས་གསུམ་འགྲོ་འདུལ་ཁྱོད་ལ་བདག་
འདུད་དོ། །འབྱུང་བཞིའི་བདག་པོ་ཁྱོད་ལ་བདག་བདུད་དོ། །ས་ཡི་སྙིང་པོ་ཁྱོད་ལ་
བདག་འདུད་དོ། །འགྲོ་ཀུན་དབང་པོ་ཁྱོད་ལ་བདག་འདུད་དོ། །འཕྲིན་ལས་མཐའ་
ཡས་ཁྱོད་ལ་བདག་འདུད་དོ། །ཐབས་ཀྱི་རྒྱལ་པོ་ཁྱོད་ལ་བདག་འདུད་དོ། །ཐུགས་
རྗེས་བདག་ཉིད་ཁྱོད་ལ་བདག་འདུད་དོ། །ཟུང་འབྲེལ་སྟོན་པ་ཁྱོད་ལ་བདག་འདུད་
དོ། །ད་ཡང་བདག་ཅག་འཁོར་དང་བཅས་པ་རྣམས། སྟོན་པ་ཁྱེད་ཀྱི་ཐུགས་རྗེས་
བཟུང་དུ་གསོལ། ཞེས་བརྗོད་ནས། ཐམས་ཅད་ཀུན་གྱིས་སྟོན་པ་ལ་མངོན་པར་
བསྟོད་དོ། །སྟོན་པས་ཀྱང་མཛད་པ་བཅུ་གཉིས་ཀྱི་དུས་སུ། བསྟན་པ་སྤེལ་བའི་ཐ་
མ། འགྲོ་བ་འདུལ་བའི་ཐོག་མ། དགུང་ལོ་བཅུ་གསུམ་གྱི་དུས་སུ། ལྷ་ཀླུ་མི་གསུམ་གྱི་
སློབ་མ་རྣམས་ལ། པེའུ་ཙེ་རྣམ་པ་གསུམ་གྱི་བོན་བསྟན་ནས། སྲིད་པ་གསུམ་དུ་དར་
ཞིང་རྒྱས་པར་མཛད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་
ཏུ་འབར་བའི་མདོ་ལས། སྟོན་པས་པེའུ་ཙེ་རྣམ་པ་གསུམ་གྱི་བོན་བསྟན་པའི་ལེའུ་སྟེ།
ཉི་ཤུ་རྩ་གཅིག་པའོ།། །།སརྦ་མངྒ་ལམ།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
66



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་
འགྲོ་འདུལ་འོད་ཟེར་སྤྲོ་བའི་མདོ་
བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། ཧ་རམ་ཁྲི་དཀར་ནེ་རམ་སངས། གང་ཟག་
མི་ཡི་སྐད་དུ་ན། སྟོན་པས་འགྲོ་འདུལ་འོད་ཟེར་སྤྲོ་བའི་མདོ། རྣམ་པ་ཐམས་ཅད་
མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེ་ཉིད་
འགྲོ་བ་སེམས་ཅན་གྱི་དོན་ལ་དགོངས་ནས། མི་མཇེད་ཀྱི་འཇིག་རྟེན་སྟོང་གསུམ་
གྱི་སྟོང་ཆེན་པོའི་དབུས་དཀྱིལ། ཚངས་རྒྱུང་ཉི་ཤུ་རྩ་ལྔའི་དབུས་མ། དབང་བསྒྱུར་
དབང་ཆེན་གསེར་གྱི་ས་གཞི། ལྷོ་འཛམ་བུ་གླིང་གི་དམིག །སོག་ཀ་བོན་གྱི་འབྱུང་
གནས། དབལ་སོ་གངས་ཀྱི་ར་བའི་ནང་ན། གནས་མཆོག་དམ་པ་འོལ་མོ་གླིང་
ཆེན་གྱི་དབུས་དཀྱིལ། གནམ་འཁོར་ལོ་རྩིབས་བརྒྱད་ཀྱི་འོག །ས་པད་མ་འདབ་
བརྒྱད་ཀྱི་སྟེང༌། རི་གཡུང་དྲུང་དགུ་བརྩེགས་ཀྱི་རྩ་བ། བྲག་སེང་གེ་རྒྱབ་བསྣོལ་གྱི་
བར། ཤིང་གཞའ་ཚོན་འོད་འབྷར་གྱི་གསེབ། རྩྭ་མེ་ཏོག་སྣ་ཚོགས་ཀྱི་ནགས། གསོས་
བདུད་རྩི་སྨན་གྱི་ཚལ། རྒྱལ་ས་ཆེན་པོ་གླིང་བརྒྱད་ཀྱི་ལྷོ་ཕྱོགས། སྐུ་མཁར་བར་པོ་སོ་
67



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བརྒྱད་ཀྱི་ནང་དུ། ཡབ་རྒྱལ་བོན་ཐོད་དཀར་དང་ཡུམ་ཡོ་ཕྱི་རྒྱལ་བཞད་མ་གཉིས་
ཀྱི་སྲས་སུ། སྐུ་སྐྱེ་བ་བཞེས་ནས། འགྲོ་བ་སེམས་ཅན་གྱི་དོན་ལ། མཛད་པ་བཅུ་
གཉིས་ཀྱི་དོན་མཐར་ཕྱིན་པར་མཛད་དེ། དེ་ཡང་སྐུ་སྐྱེ་བ་བཞེས་པ་དང༌། རྒྱལ་ས་
གནོན་པ་དང་། བསྟན་པ་སྤེལ་བ་རྣམས་ཀྱིས་མཛད་པ་རྫོགས་ནས་འགྲོ་བ་སེམས་
ཅན་འདུལ་བའི་དུས་ལ་བབས་ནས་འགྲོ་བ་འདུལ་བའི་འོད་ཟེར་སྤྲོ་བར་དགོངས་
ཏེ། འཁོར་གྱི་དམ་པ་ཐུགས་ལས་སྤྲུལ་པའི་རྨ་ལོ་དང་། གསུང་ལས་སྤྲུལ་པའི་གཡུ་
ལོ་དང་། གཡུང་དྲུང་སེམས་དཔའི་འཁོར་རྣམས་དང་ཆས་ནས་གྲོང་ཁྱེར་ཆེན་པོ་
ཚད་མེད་ཡངས་པ་ཅན་གྱི་དབུས་དཀྱིལ། སྐུ་མཁར་བར་པོ་སོ་བརྒྱད་ཀྱི་སྒོ་དྲུང་
དུ་གདན་སེང་སྒེའི་ཁྲི་ལ་བཞུགས་ཏེ། དེ་ཡང་འཁོར་དུ་གཏོགས་པའི་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། རྨ་ལོ་གཙུག་ཕུད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡུ་
ལོ་ཟུར་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། བྱམས་པ་མྱ་ངན་མེད་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། བྱམས་པ་སྒྲིབ་པ་རྣམ་པར་སེལ་བ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཡེ་ཤེས་ཆེན་པོ་ཐིག་ལེ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འོད་མ་རིང་སེལ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཞི་དལ་ཀུན་སྙོམས་
68



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། གསལ་བ་འོད་ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་འོད་གསལ་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་
པ་སྤོས་ངད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། སྤོས་ཀྱི་གླང་པོ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་ཀྱི་ཐིམ་པ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷའི་བུ་
བློ་གྲོས་རབ་ཏུ་བརྟན་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། ལྷ་མིན་གྱི་བུ་མུ་ལ་འོད་འབྷར་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུའི་བུ་
པད་མ་འོད་མཛེས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ལྷའི་གཤེན་པོ་ཡོངས་སུ་དག་པ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྒྱལ་
རིགས་ཀྱི་གཤེན་པོ་མི་ལུས་བསམ་ལེགས་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུའི་གཤེན་པོ་ཡེ་ཤེས་སྙིང་
པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ལྷའི་བུ་དྲི་མེད་གཞོན་ནུ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། མིའི་གཤེན་པོ་འདོད་པ་དགུ་
འགྱུར་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཀླུའི་གཤེན་པོ་བ་ནམ་སྐྱོལ་པོ་དང་ཐབས་ཅིག་ཏུ་བཞུགས་སོ། །
69



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ས་བདག་གི་རྒྱལ་བ་
གསེར་སྲུང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། གཉན་གྱི་གཤེན་པོ་ཁྲི་བཞི་རྒྱལ་གྲགས་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཏོད་
ཀྱི་གཤེན་པོ་གཏོ་གཤེན་གུང་གྲགས་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། གནམ་གཤེན་དགུང་ལྡེ་ཆེན་པོ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྣང་གཤེན་ཁྲི་ནེ་ཝེར་སྤུང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། ཡེ་གཤེན་བཅུ་གསུམ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡེན་
འདུལ་སུམ་ཅུ་དང་ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། ཡེ་གཤེན་སུམ་བརྒྱ་དྲུག་ཅུ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྔ་སྟོང་ལྔ་
བརྒྱ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། གཤེན་ཕྲན་ཁྲི་དྲུག་སྟོང་དང་ཐབས་ཅིག་ཏུ་བཞུགས་སོ། །
གཞན་ཡང་ལྷ་ཡི་དབང་པོ་བརྒྱ་བྱིན་དང༌། ལྷ་ཆེན་ཚངས་པ་དང་། ཁྱབ་འཇུག་
དང་། མ་ཧཱ་དེ་བ་དང་། དབང་ཕྱུག་ཆེན་པོ་དང་། ཚོགས་ཀྱི་བདག་པོ་དང་། ཉེ་
དབང་གི་རྒྱལ་པོ་རྣམས་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་མ་ཡིན་གྱི་
རྒྱལ་པོ་ཐང་བཟང་དང་། འགའ་ཏ་སླག་ཆེན་དང་། མིའི་དབང་པོ་འདོད་པ་དགུ་
འགྱུར་དང་། སྨྲ་མི་དབང་ལྡན་དང་། ཀླུའི་རྒྱལ་པོ་དགའ་བོ་དང་། འཇོག་པོ་དང་།
གཙུག་ན་རིན་ཆེན་དང་། ས་བདག་གི་རྒྱལ་པོ་གསང་བ་ལག་པོ་ཆེ་དང་། ལྷ་མོ་
70



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
༼ཅ༽
བརྟན་མ་དང་། གཉན་གྱི་རྒྱལ་པོ་སྤར་བ། དུང་གྷོ་དང་གཉན་རྗེ་གོང་སྔོན་དང་།
བདུད་ཀྱི་རྒྱལ་པོ་རེ་སྟེ་འགོང་ཡག་དང་། སྲིན་པོའི་རྒྱལ་པོ་ལང་ཀ་མགྲིན་བཅུ་དང༌།
ཕྱོགས་སྐྱོང་བཅུ་དང་། རྒྱལ་པོ་ཆེན་པོ་བཞི་དང་། རྒྱུ་སྐར་གྱི་ལྷ་མོ་རྣམས་དང༌། ཤ་
ཟ་དང་། སྲིན་པོ་དང༌། ལྟོ་འཕྱེ་དང༌། གྲུལ་བུམ་དང་། མི་འམ་ཅི་དང་། ནམ་
མཁའ་ལྡིང་དང་། དྲི་ཟ་དང་། བདེན་བྲལ་དང༌། སྲུལ་པོ་དང༌། ལུས་སྲུལ་པོ་དང་།
འབྱུང་པོའི་ཚོགས་དང་། ཕྱི་འཁོར་དང་། ནང་འཁོར་དང་། བར་འཁོར་བསམ་གྱིས་
མི་ཁྱབ་པ་བྱེ་བ་ས་ཡ་དུང་ཕྱུར་དང་བཅས་ནས་ཐབས་ཅིག་ཏུ་བཞུགས་སོ། །
༧ དེ་ནས་དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་དང་། ལྷ་དང་ལྷ་མ་ཡིན་དང་། མི་དང་མི་མ་ཡིན་དང་། ཀླུ་
གཉན་དང་ས་བདག་རྣམས་ཀྱིས། སྟོན་པ་ལ་བླ་ན་མེད་པའི་མཆོད་པ་ཡོངས་སུ་
གཏོང་བའི་སྤྲིན་གྱི་རྒྱན་ཞེས་བྱ་བ་བཤམས་ནས་ཕུལ་ཏེ། ལ་ལ་ཞིག་ནི་ལྷའི་དར་ཕྱར་
རོ། །ལ་ལ་ཞིག་ནི་ལྷའི་དུང་འབུད་དོ། ལ་ལ་ཞིག་ནི་ལྷའི་རྔ་བརྡུང་ངོ་། །ལ་ལ་ཞིག་
ནི་ལྷའི་གཤང་འཁྲོལ་ལོ། །ལ་ལ་ཞིག་ནི་ལྷའི་གླིང་བུ་འབུད་དོ། །ལ་ལ་ཞིག་ནི་ལྷའི་པི་
ཝཾ་དཀྲོལ་ལོ། །ལ་ལ་ཞིག་ནི་ལྷའི་ཏམ་བུ་ར་འབུད་དོ། །ལ་ལ་ཞིག་ནི་ལྷའི་ཅག་པར་
བརྡེབས་སོ། །ལ་ལ་ཞིག་ནི་ལྷའི་སྒོང་བསྒྱུར་རོ། །ལ་ལ་ཞིག་ནི་ལྷའི་སྒོང་རྩེའོ། །ལ་
ལ་ཞིག་ནི་ལྷའི་སྒོང་སྤོར་རོ། །ལ་ལ་ཞིག་ནི་ལྷའི་གདུགས་ཁྱེར་རོ། །ལ་ལ་ཞིག་ནི་ལྷའི་
རྒྱལ་མཚན་ཕྱིར་རོ། །ལ་ལ་ཞིག་ནི་ལྷའི་ཕྱེ་མ་ཁྱེར་རོ། །ལ་ལ་ཞིག་ནི་ལྷའི་འཕུར་མ་
བརླབ་བོ། །ལ་ལ་ཞིག་ནི་ལྷའི་བླ་གུར་དབུབ་བོ། །ལ་ལ་ཞིག་ནི་ལྷའི་ཡོལ་བ་བྲེའོ། །
ལ་ལ་ཞིག་ནི་ལྷའི་མར་མེ་བལྟམ་མོ། །ལ་ལ་ཞིག་ནི་ལྷའི་སྤོས་མེ་གཏུལ་ལོ། །ལ་ལ་
ཞིག་ནི་ལྷའི་འཕྲེང་བ་ཁྱེར་རོ། །ལ་ལ་ཞིག་ནི་བདུག་སྤོས་ཁྱེར་རོ། །ལ་ལ་ཞིག་ནི་ལྷའི་
ཚན་ཆབ་འབུལ་ལོ། །ལ་ལ་ཞིག་ནི་ཞལ་ཟས་འབུལ་ལོ། །ལ་ལ་ཞིག་ནི་དཀར་གསུམ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འབུལ་ལོ། །ལ་ལ་ཞིག་ནི་མངར་གསུམ་འབུལ་ལོ། །ལ་ལ་ཞིག་ནི་རིན་པོ་ཆེའི་མཆོད་
པ་འབུལ་ལོ། །ལ་ལ་ཞིག་ནི་འབྲུ་ཡི་ཕུང་པོ་འབུལ་ལོ། །ལ་ལ་ཞིག་ནི་ལྷབ་ལྷུབ་རྒྱན་
གྱི་ན་བཟའ་འབུལ་ལོ། །ལ་ལ་ཞིག་ནི་རིན་པོ་ཆེའི་རྐང་འགྲོས་སྣ་ཚོགས་པ་འབུལ་
ལོ། །ལ་ལ་ཞིག་ནི་ཁྱེའུ་དང་བུ་མོ་སྣ་ཚོགས་ཀྱིས་གླུ་གར་དང་རོལ་མོ་སྣ་ཚོགས་བསྒྱུར་
བ་འབུལ་ལོ། །དེ་ལྟར་ལྷའི་རོལ་མོ་དང་མཆོད་པ་སྣ་ཚོགས་ཕུལ་བས། སྟོན་པ་ཉིད་
གདན་སེང་སྒེའི་ཁྲི་ལ་སྐྱེས་བུ་ཆེན་པོ། མཚན་བཟང་པོ་སུམ་ཅུ་རྩ་གཉིས་དང་། དཔེ་
བྱད་བཟང་པོ་བརྒྱད་ཅུ་རྩ་གཅིག་བརྒྱན་པ། ཐུགས་མཁྱེན་པའི་ཡེ་ཤེས་དྲུག་ཅུ་རྩ་
གཅིག་འོད་གསལ་བར་མངའ་བ། ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་ཟེར་
དུ་འཕྲོ་བ། ཆེ་བའི་ཡོན་ཏན་བརྒྱ་བཞི་བཅུས་ངེས་པར་བརྒྱན་པ། ངེས་པའི་ཐོ་ཡིག་
བཞི་བཅུ་རྩ་གཉིས་གསལ་བ། ཚངས་པའི་གསུང་དབྱངས་དྲུག་ཅུ་ངེས་པར་སྒྲོག་
པ། འོད་ཟེར་གྱི་སྤྲོ་བསྡུས་འཇིག་རྟེན་གྱི་ཁམས་གང་བ། ཐབས་ལ་མཁས་པ། ཐུགས་
རྗེ་ཆེ་བ། གཏོ་ཆེ་བ། དཔྱད་རིང་པ། མཚན་དང་ལྡན་པ། དཔེ་ཡོངས་སུ་ཚོགས་
པ། བཀའ་རྒྱ་ཆེ་བ། ལུང་གྲངས་མང་བ། མན་ངག་མདོར་བསྡུས་པ། རིག་པ་
གསལ་བ། སྟོབས་དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་
ལྡན་པ། མཚན་ཉིད་སོ་སོའི་སྒོ་གང་ལས་ཀྱང་མ་འགགས་པ། དེ་ལྟ་བུ་སྤྲུལ་པའི་སྐུ་
མཆོག །རྒྱལ་བའི་སྲས་པོ་དམ་པ། སྐལ་བཟང་སངས་རྒྱས་སྟོང་གི་ཐུ་བོར་གྱུར་པ་དེ་
དག །གཟི་བརྗིད་ཀྱིས་འོད་ཟེར་ཀུན་ནས་བལྟ་བར་མི་ངོམས་པ། བལྟར་མི་ཕོད་པ།
བལྟར་མི་བཟོད་པ། དཔེར་ན་ཉི་མའི་དཀྱིལ་འཁོར་གྱི། འོད་གཞན་མ་ལུས་པ་ཟིལ་
གྱིས་གནོན་པ་བཞིན་དུ། རྒྱལ་བ་དེ་ཉིད་ཀྱིས་སྟོང་གསུམ་གྱི་འཇིག་རྟེན་གྱི་ལྷ་དང་མི་
དང་ལྷ་མ་ཡིན་དང་། ནམ་མཁའ་ལྡིང་དང་། དྲི་ཟ་བཅས་པའི་འཇིག་རྟེན་ཟིལ་གྱིས་
མནན་དེ།
72



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
༧ སྐུ་གསུང་ཐུགས་ཀྱི་དཀྱིལ་འཁོར་ནས་འོད་ཟེར་གྱི་སྤྲོ་བསྡུ་མཛད་དེ། སྐུ་ཞབས་
ཀྱིས་མཐིལ་རུམ་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །
སྐུ་གསང་བའི་མཁའ་རུམ་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་
ཞིང་བཀྱེའོ། །སྐུ་ལྟེ་བའི་ཀློང་རུམ་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་
ཅུ་སྤྲོ་ཞིང་བཀྱེའོ། །སྐུ་ཐུགས་ཀའི་དང་གོང་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་
ཅུ་དྲུག་ཅུ་སྤྲོ་ཞིང་བཀྱེའོ། །སྐུ་མགུར་གྱི་གསང་གོང་ནས་ཀྱང་། འོད་ཟེར་བྱེ་བ་སྟོང་
ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །སྐུ་ལྟག་པའི་རྒྱས་རུམ་ནས་ཀྱང་། འོད་ཟེར་བྱེ་
བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །སྐུ་སྤྱི་བོའི་གཙུག་རུམ་ནས་ཀྱང་། འོད་
ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །སྐུ་དཔྲལ་བས་དབྱིངས་རུམ་ནས་
ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །སྐུ་ཞལ་གྱི་དཀྱིལ་
འཁོར་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །སྐུ་ཡན་
ལག་གི་ལྷུ་ཚིགས་རྣམས་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་
བཀྱེའོ། །སྐུ་ཕྱག་གི་སོར་མོ་བཅུ་དང་། ཞབས་ཀྱི་སོར་མོ་རྣམས་ལས་ཀྱང་། འོད་ཟེར་
བྱེ་བ་སྟོང་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེའོ། །འོད་ཟེར་དེ་དག་ཀྱང་ཁ་དོག་རྣམ་
པ་ལྔ་ལས། ཁ་དོག་རྣམ་པ་སྣ་ཚོགས་སུ་འཕྲོ་བ། དཔེར་ན་ཉི་མའི་དཀྱིལ་འཁོར་ལྟ་
བུ་དང༌། གདུགས་ཀྱི་རྩིབས་ཤིང་ལྟ་བུ་དང་། རྒྱལ་མཚན་དང༌། གཡུང་དྲུང་དང་།
འཁོར་ལོ་དང༌། པད་མ་དང༌། ནོར་བུ་དང༌། དེ་ལྟ་བུའི་གཟུགས་སུ་སྣང་བས།
ནམ་མཁའ་དང༌། བར་སྣང་དང་། ས་གཞི་ཡོངས་ལ་ཁྱབ་སྟེ། ཤིན་ཏུ་སྤྲོས་པས་སྟོང་
གསུམ་གྱི་འཇིག་རྟེན་གྱི་ཁམས་དང༌། རབ་ཏུ་སྤྲོས་པས་ཕྱོགས་བཅུའི་འཇིག་རྟེན་
དང༌། མཐའ་ཡས་པར་སྤྲོས་པས་ནམ་མཁས་ཁྱབ་ཚད་ཀྱི་འཇིག་རྟེན་དུ་འཕྲོས་པས།
འཇིག་རྟེན་གྱི་ཁམས་སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སུ་ཁྱབ་པར་འགྱུར་རོ། །འོད་ཟེར་དེ་དག་གིས་འཇིག་རྟེན་གྱི་ཁམས། སྟོང་གསུམ་གྱི་
དབུས་ན་བཞུགས་པའི་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་འདྲེན་པའི་སྟོན་པ་མཛད་པ་རྣམས་ཀྱང་ཤིན་ཏུ་
ཐུགས་རང་བ་དང་། དགའ་ཞིང་མགུ་བ་དང༌། དགྱེས་ཞིང་སྤྲོ་བར་གྱུར་ནས་གཡུང་
དྲུང་སེམས་དཔའ་བྱེ་བ་བརྒྱ་སྟོང་དུ་མ་དང་བཅས་ཏེ། སངས་རྒྱས་སྟོན་པ་དེ་དག་
གི་སྐུའི་རིམ་འགྲོར་བྱེད་དོ། །མཆོད་པར་བྱེད་དོ། །ཤིན་ཏུ་ངོ་མཚར་བ་དང་། རྒྱ་ཆེ་
ཤིང་རབ་ཏུ་བཀུར་བར་བྱེད་དོ། །དེ་དག་གི་མཐུ་དང་དཔལ་དང་རིམ་གྲོ་དེ་དག་
གིས་སངས་རྒྱས་གྱི་བསྟན་པ་དེ་ཉིད་ལ་རབ་ཏུ་སྡོང་གྲོགས་རྒྱ་ཆེན་པོ་རུ་འགྱུར་ཏོ། །
གཞན་ཡང་མི་བཅེད་ཀྱི་འཇིག་རྟེན་སྟོང་གསུམ་གྱི་སྟོང་དེ་དག་ཏུ་སྤྲོས་པས་འཛམ་
གླིང་བྱེ་བ་ཕྲག་བརྒྱའི་དབུས་དཀྱིལ། རྣམ་པར་དག་ཅིང་དྲི་མ་མེད་པའི་ཞིང་ཁམས།
སོག་ཀ་ཡོངས་ལ་བདལ་བའི་གནས་མཆོག་ཏུ། སྤྲུལ་པའི་སྐུ་མཆོག་རྒྱལ་བའི་སྲས་
པོ་དེ་དག་འགྲོ་བ་སེམས་ཅན་དེ་དག་གི་སྣང་ཡུལ་དུ། དག་པའི་འཁོར་དང་། ཡབ་
ཡུམ་དང་། བཙུན་མོ་དང་། སྲས་དང་། འཁོར་དང་། སྐུ་ཚེ་དང་། ཡོན་ཏན་དང་།
གདུལ་བྱ་འཕྲིན་ལས་བསམ་གྱིས་མི་ཁྱབ་པར་མངའ་བས། འགྲོ་བ་སེམས་ཅན་གྱི་ཁ་
ལོ་བསྒྱུར་ཞིང་འགྲོ་བ་འདྲེན་པར་བཞུགས་ཏེ། མཛད་པ་བཅུ་གཉིས་ཀྱི་དོན་མཐར་
ཕྱིན་པར་མཛད་ཅིང་། སྤྲུལ་སྐུ་བྱེ་བ་ཕྲག་བརྒྱའ་རུ་སྤྲུལ་ཏེ་འདྲེན་པའི་སྟོན་པར་
མཛད་དོ། །དེ་དག་གི་སྐུ་ལ་ཡང་། འོད་ཟེར་གྱི་འཕྲོ་འདུ་ལས། འགྲོ་བ་གང་མོས་ཀྱི་
དམིགས་སུ་མིག་ཡུལ་དང་གྲོང་དང་། གྲོང་ཁྱེར་དང་། གྲོང་རྡལ་དང་། དགོན་པའི་
གནས་དང་། བླ་གབ་མེད་པའི་གནས་དང༌། དེ་ལ་སོགས་པ་རུ་འགྲོ་བ་གང་ལ་གང་
མོས་ཀྱི་དམིགས་ཡུལ་དུ་མོས་པའི་རྟེན་དུ་བཞུགས་ནས། གང་དག་སངས་རྒྱས་ཡིད་
བྱེད་པ། དེ་ཡི་མདུན་དུ་སངས་རྒྱས་བཞུགས། ཅེས་བྱ་སྟེ་རང་རང་སོ་སོའི་སྒྲ་སྐད་དུ་
74



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གང་ལ་གང་མོས་ཀྱི་བོན་བསྟན་ཏོ། །དེ་དག་རྣམས་ཀྱིས་ཀྱང་ཐག་ནི་རིང་བར་མི་
བྱེད་དེ། །སངས་རྒྱས་སྟོན་པའི་གཙོ་བོ་དེ་ཉིད་ནི། དྲུང་འདི་ལྟ་བུ་ཉིད་ན་བཞུགས་
སོ། །བདག་དང་ཞལ་མཇལ་ལོ། །གསུང་ཐོས་སོ། །བོན་ཉན་ནོ། །ཐུགས་ཀྱིས་
དགོངས་སོ། །ཐུགས་རྗེས་བཟུང་ངོ་། །བརྩེ་བར་མཛད་དོ། །དགྱེས་པར་མཛད་དོ། །
ཅེས་བསམ་པའི་འདུན་པ་དེ་དག་དང་བཅས་ནས། བདག་གིས་ཀྱང་སངས་རྒྱས་ཀྱི་
བཀའ་དྲི་མ་མེད་པ་འདི་ལ་སྤྱད་པར་བྱའོ། །གཞན་དག་ལ་ཡང་བསྐུལ་བར་བྱའོ། །
དེས་ན་བདག་གི་དགེ་བའི་རྩ་བ་འདི་དག་ནི། སེམས་ཅན་གྱི་མགོན་དང་། སྐྱབས་
སུ་གྱུར་ཅིག །འཇིག་རྟེན་གྱི་དཔལ་དུ་གྱུར་ཅིག །དེ་བཞིན་གཤེགས་པ་རྣམས་ཀྱིས་
མཐུ་དང་སྟོབས་སུ་གྱུར་ཅིག །ཅེས་སྨོན་ལམ་དེ་ལྟར་དུ་བརྗོད་ཅིང་འགྲོ་བ་སེམས་
ཅན་གྱི་ཁ་ལོ་གྱེན་དུ་བསྒྱུར་བར་གྱུར་ཏོ། །འོད་ཟེར་དེ་དག་ཚུར་འདུས་པ་ལས། སྟོན་
པའི་དབང་པོ་དྲུག་ལ་འོད་ཟེར་ཁ་དོག་རྣམ་པ་དྲུག་ཏུ་གསལ་ཏེ། འགྲོ་བ་རིས་དྲུག་
གི་གནས་སུ་སྤྲོས་པས། རིས་དྲུག་འདུལ་བའི་གཤེན་རབ་དྲུག་ཏུ་གྱུར་ཏེ། ཞབས་ཀྱི་
མཐིལ་རུམ་ནས་འོད་ཟེར་མཐིང་ལ་དམར་བའི་མདངས་ཆགས་པ། ཤིན་ཏུ་དྭངས་
པ། རབ་ཏུ་མྱུར་བ། བྷར་བའི་འོད་ཀྱིས་སྣང་སྲིད་གསལ་བ། ཟེར་གྱི་སྣང་བ་ཀུན་
དུ་འཕྲོ་བ་སྒྲོན་མེའི་འོད་ཙམ་ཞིག་དམྱལ་བའི་ཡུལ་དུ་སྤྲོས་པས། དམྱལ་ཁམས་བཅོ་
བརྒྱད་ཀྱི་དབུས་མ། ཚ་གྲང་གཉིས་ཀྱི་མཚམས། རླུང་རི་ནག་པོ་རྡོ་རྗེ་རྒྱ་གྲམ་གྱི་ལྟེ་
བ་ན། ལྷའི་གཞལ་ཡས་ཁང་རྒྱུ་རིན་པོ་ཆེ་སྣ་ཚོགས་ལས་གྲུབ་པ། ཉམས་དགའ་བ་
ཡིད་དུ་འོང་བ། བསིལ་དྲོད་ཀྱི་ཁོད་སྙོམ་པ། རང་བཞིན་སྒྲིབ་མེད་ཀྱི་འོད་གསལ་བ།
ཞིང་ཁམས་དང་ས་སྐོར་ཡང་། རྩི་སྨན་དང་མེ་ཏོག་གི་ཚལ་རྒྱས་པ། ཕྱི་སྐོར་གྱི་མུ་
ཁྱུད་ལ། དཔག་བསམ་དང་ལྕགས་རིའི་མུ་ཁྱུད་འཁོར་བ། དེའི་དབུས་སུ། མེ་ཏོག་
པད་མ་མཐིང་དམར་གྱི་ཁ་ལ་ཆགས་པའི་མཚན་དང་ལྡན་པའི་སྐྱེས་བུ། སྐུ་མདོག་
75



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
མཐིང་དམར་མེ་ཆུའི་ནོར་བུ་རིན་པོ་ཆེ་དྭངས་པའི་མདོག་འདྲ་བ། མཚན་དང་དཔེ་
བྱད་དུ་ལྡན་པ། སྐུ་བལྟ་བས་ཆོག་མི་ཤེས་པ། བལྟའ་ན་སྡུག་པ། ཡིད་དུ་འོང་བ།
ངོ་མཚར་ཆེ་བ། དང་སྤྲོ་བ། ཡི་ཁ་བདེ་བ། ཐབས་ལ་མཁས་པའི་སྐྱེས་བུ། རིག་པ་
གསལ་བ། སྟོབས་དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་
ལྡན་པ། སོ་སོའི་སྒོ་གང་ལས་ཀྱང་མ་འགགས་པ། བཀའ་རྒྱ་ཆེ་བར་གསུངས་པ།
ལུང་གྲངས་མང་བར་མཁྱེན་པ། མན་ངག་མདོ་འདུས་པར་སྡུད་པ། དེ་ལྟ་བུའི་སྐྱེས་
བུ་ཞིག་ཏུ་འཁྲུངས་ཏེ་དབུའ་ལ་དབང་གི་ཟེའུ་སྲོག་ནི་མནབས། སྐུ་ལ་དར་ཟབ་ཀྱི་ན་
བཟའ་ནི་གསོལ། ཕྱག་ན་མཐིང་གི་ཆགས་ཤིང་དང་མེ་ཆུའི་རྒྱལ་མཚན་ནི་བསྣམས་
ནས་པད་མའི་གདན་ལ་བཞུགས་སོ། །དེ་ལ་འཁོར་བྱམས་པ་ངང་དང་ལྡན་པའི་
གཡུང་དྲུང་སེམས་དཔའ་ཁྲི་དྲུག་སྟོང་གིས་བསྐོར་ནས་བཞུགས་སོ། །དེ་ནས་དེ་དག་
གི་ཐུགས་ལས། འོད་ཟེར་བྱེ་བ་ས་ཡ་གྲངས་མེད་པར་འཕྲོས་པས་འོག་ཕྱོགས་དམྱལ་
བའི་འཇིག་རྟེན་ཀུན་ཁྱབ་སྟེ། རང་བཞིན་གྱི་འོད་གསལ་བའི་ཤུགས་ཀྱིས་ཕྱིའི་སྣོད་ཀྱི་
འཇིག་རྟེན་ལ་ཕོག་པས་ལྕགས་ཀྱི་ཁང་པ་བྷར་བ་ནི། རིན་པོ་ཆེའི་མཁར་དུ་གྱུར་རོ། །
མེ་མ་མུར་གྱི་འོབ་ཆེན་ནི། རིན་པོ་ཆེའི་གྲམ་པར་གྱུར་ཏོ། །ཤལ་མ་རི་ཡི་སྡོང་པོ་
ནི། རིན་ཆེན་སྐྱེས་པའི་ཤིང་དུ་གྱུར་ཏོ། །རལ་གྲིའི་ནགས་ཚལ་ལོ་མ་ནི། རིན་ཆེན་
མེ་ཏོག་གི་ཚལ་དུ་གྱུར་ཏོ། །ཐལ་ཚན་ཆུ་བོ་རབ་མེད་ནི། རིན་ཆེན་གྲམ་པའི་གླིང་དུ་
གྱུར་ཏོ། །རོ་མྱག་འདམ་དོང་ནག་པོ་ནི། རིན་ཆེན་ཁྲུས་ཀྱི་རྫིང་བུར་གྱུར་ཏོ། །དམྱལ་
ཟངས་བརྒྱའ་ཤོང་ཁ་སྤྲོད་ནི། རིན་ཆེན་བདུད་རྩིའི་སྣོད་དུ་གྱུར་ཏོ། །ལྕགས་ཀྱི་དྲ་
བ་མིག་དགུ་ནི། རིན་ཆེན་འཕྲུལ་གྱི་སྒྲོམ་བུར་གྱུར་ཏོ། །འཛིན་པའི་ལྕགས་ཀྱུ་ལྕགས་
སྒྲོག་ནི། མཐོ་རིས་ཐར་པའི་སྐས་སུ་གྱུར་ཏོ། །བརྡུང་ཞིང་བཙོག་པའི་མཚོན་ཆ་ནི།
བྱམས་ལྡན་སྐྱོབ་པའི་གོ་ཆར་གྱུར་ཏོ། །ཚ་བ་མེའི་ཞིང་ཁམས་ནི། བདུད་རྩི་བསིལ་
76



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
བའི་ཞིང་དུ་གྱུར་ཏོ། །གྲངས་འཁྱགས་ཆུའི་གླིང་ཁམས་ནི། འོད་གསལ་དྲོད་ཀྱི་གླིང་
ཆེན་དུ་གྱུར་ཏོ། །ཉིས་ཚེ་ཉེ་འཁོར་ཞིང་ཁམས་ནི། སྙོམ་བྱེད་པད་མའི་ཚལ་ཆེན
དུ་གྱུར་ཏོ། །ནང་བཅུད་ཀྱི་སེམས་ཅན་ལ་ཕོག་པས། ཚ་བ་བརྒྱད་ཀྱི་དམྱལ་བ་ནི།
གྲང་བའི་བསིལ་གྱིས་སོས་པར་གྱུར་ཏོ། །གྲང་བ་བརྒྱད་ཀྱི་དམྱལ་བ་ནི། ཚ་བའི་འོད་
ཀྱིས་དྲོས་པར་གྱུར་ཏོ། །གཉིས་ཚེ་བ་ཡི་དམྱལ་བ་ནི། བདེ་གནས་ཐོབ་ནས་བསྙོམས་
པར་གྱུར་ཏོ། །གཉིས་འཁོར་བ་ཡི་དམྱལ་བ་ནི། ཐར་ལམ་ཐོབ་ནས་འཕགས་པར་
གྱུར་ཏོ། །དེ་ལྟར་ཕྱི་སྣོད་དང་ནང་བཅུད་ནི། རང་བཞིན་གྱི་འོད་གསལ་ཏེ། བྱམས་
པ་ཆེན་པོའི་ཞིང་ཁམས་སུ་གྱུར་ནས། དམྱལ་བའི་འཇིག་རྟེན་ན་གནས་པའི། གཤིན་
རྗེའི་རྒྱལ་པོ་ཨ་བ་གླང་གྷོ་དང་བཙུན་མོ་དང༌། སྲས་དང་། བློན་པོ་དང་། དེད་
དཔོན་གྱི་ཚོགས་མང་པོ་དང༌། འཁོར་བྱེ་བ་དུང་ཕྱུར་ཁྲག་ཁྲིག་དང་བཅས་ནས།
སྟོན་པ་དེ་དག་གི་དྲུང་དུ་འཁོད་དོ། །དེ་ནས་དེ་རྣམས་ཀྱིས་སྟོན་པ་དེ་དག་ལ། ལ་
ལ་ནི་བསྐོར་བ་བྱེད་དོ། །ལ་ལ་ནི་ལྷ་ཕྱག་འཚལ་ལོ། །ལ་ལ་ནི་མེ་ཏོག་འཐོར་རོ། །ལ་
ལ་ནི་མཆོད་པ་འབུལ་ལོ། །
༧ དེའི་ཚེ་དེའི་དུས་ན། གཤིན་རྗེའི་རྒྱལ་པོས་སྟོན་པ་ལ། མཐིང་གི་མེ་ཏོག་
ལ། གསེར་གྱི་མདངས་ཆགས་པ། འདབ་མ་སྟོང་དང་ལྡན་པ་ཞིག་ཕུལ་ནས་གསོལ་
པ། རྒྱལ་བའི་སྲས་པོ་སྐྱེས་བུ་དམ་པའི་མཆོག །ཨུད་འབྷར་གླིང་འཁྲུངས་དྲི་མེད་
སངས་རྒྱས་སྐུ། བྱམས་པ་ཆེན་པོ་སྟོང་ཉིད་ཡེ་ཤེས་ཅན། ཀུན་ནས་འབྷར་བའི་འོད་
ཀྱིས་འཇིག་རྟེན་གླེང་། ཀུན་ནས་སྣང་བའི་ཐུགས་རྗེས་ཡོངས་ལ་ཁྱབ། ཀུན་ནས་
གང་བའི་དཀྱིལ་འཁོར་མངོན་དུ་རྫོགས། ཚ་གྲང་བཙོའ་སྲེག་སྡུག་བསྔལ་ཐུབ་པ་
པོ། གཅོད་སྦྱང་དམྱལ་བའི་གྲོང་ཁྱེར་འདུལ་མཛད་པ། འཕྲུལ་གཤེན་ངར་གྲགས་
བྱམས་པའི་སྐུ་ལ་བསྟོད། ཚ་གྲང་སྡུག་བསྔལ་ཐུགས་རྗེས་བསྐྱབ་ཏུ་གསོལ། དམྱལ་
77



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བའི་འཇིག་རྟེན་བསྐྱབ་པར་མཛད་དུ་གསོལ། ཞེ་སྡང་ཉོན་མོངས་དམྱལ་བའི་སྡེ་
རིགས་ལ། བྱམས་པ་བོན་གྱི་ཆར་ཆེན་དབབ་དུ་གསོལ། ཅེས་གསོལ་ནས། ཀུན་གྱིས་
སངས་རྒྱས་དེ་དག་གི་མདུན་དུ་ཐལ་མོ་སྦྱར་བར་བཏུད་དེ་འདུག་གོ །དེ་ལ་སྟོན་
པས་བཀའ་སྩལ་པ། ཉོན་ཅིག་གཤིན་རྗེའི་རྒྱལ་པོ་ལ་སོགས་འཁོར། ཀུན་གཞི་བྱང་
ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་ཤར་བས། ཁ་
དོག་ལྔ་ལྡན་སྣ་ཚོགས་ཟེར་དུ་འཕྲོ། དཀར་པོ་སྟོང་ཉིད་དབྱིངས་སུ་མ་རྟོགས་པས།
སྡུག་བསྔལ་ཉོན་མོངས་དམྱལ་བའི་ཞིང་དུ་ཤར། གསད་དང་གཅད་དང་བཙོ་སྲེག་
ལས་ལ་བརྩོན། སྐད་ཅིག་མི་ཡེངས་སྡུག་བསྔལ་ཡ་རེ་ང་། བསྐལ་པར་མི་ཐར་གཏན་
དུ་སྦྱོང་བ་ལ། ཐུགས་རྗེ་ཐབས་ལྡན་འདྲེན་པའི་སྟོན་པར་བྱོན། ད་ལྟ་བདག་ཉིད་
དམྱལ་ཁམས་འདུལ་བ་སྟེ། འཕྲུལ་གཤེན་ངར་གྲགས་བྱམས་པ་བྱ་བ་ཡིན། མ་ནོར་
སྟོན་པའི་བཀའ་ལ་རབ་ཏུ་ཉོན། དམྱལ་ཁམས་བཅོ་བརྒྱད་གཉིས་ཚེ་གཉིས་འཁོར་
རྣམས། ད་ལྟ་བདེ་བ་འདི་ལས་མི་ཆོག་པས། རྟག་ཏུ་བདེ་ཆེན་སངས་རྒྱས་ཐོབ་བྱའི་
ཕྱིར། སྔོན་གྱི་སྡུག་བསྔལ་དེ་ལ་སུན་ནས་སུ། དེ་ལྟའི་བདེ་བ་རྟག་ཏུ་ལེན་པར་གྱིས།
ཞེ་སྡང་ཉོན་མོངས་སྡུག་བསྔལ་ལས་སྤྱོད་སྤོངས། བྱམས་པ་ཆེན་པོ་ཡེ་ཤེས་གོ་ཆ་
གྱོན། ཕ་རོལ་རྣམས་ལ་གནོད་ཅིང་འཚེ་བ་སྤོངས། རྟག་ཏུ་འགྲོ་ལ་བྱམས་དང་སྙིང་
རྗེ་བསྐྱེད། ཞེ་སྡང་དབང་གིས་གཞན་གྱི་སྲོག་མ་གཅོད། བྱམས་པའི་ཚུལ་གྱིས་སྲོག་
ལ་སྐྱོབ་པར་གྱིས། ཞེ་སྡང་དབང་གིས་མ་བྱིན་ནོར་མ་ལེན། བྱམས་པའི་ཚུལ་གྱིས་
ཆོག་ཤེས་ལྡན་པར་གྱིས། ཞེ་སྡང་དབང་གིས་མི་ཚངས་ལས་མ་སྤྱོད། བྱམས་པའི་
ཚུལ་གྱིས་རྣམ་པར་དག་པར་གྱིས། ཞེ་སྡང་དབང་གིས་ཕྲ་མའི་རྫུན་མ་སྨྲ། བྱམས་
པའི་ཚུལ་གྱིས་བདེན་པ་དྲང་དུ་སྨོས། ཞེ་སྡང་དབང་གིས་ལོག་པའི་ངག་མ་འཁྱལ།
བྱམས་པའི་ཚུལ་གྱིས་ལེགས་པར་བརྗོད་པར་གྱིས། ཞེ་སྡང་དབང་གིས་རྩུབ་མོའི་ཚིག་
78



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
མ་སྨྲ། བྱམས་པའི་ཚུལ་གྱིས་འཇམ་ལ་དེས་པར་གྱིས། ཞེ་སྡང་དབང་གིས་ཕྲ་མའི་
དབྱེན་མ་སྐྱེལ། བྱམས་པའི་ཚུལ་གྱིས་བདེ་སྦྱོར་མཐུན་པར་གྱིས། ཞེ་སྡང་དབང་གིས་
བརྣག་པའི་སེམས་མ་ཆོངས། བྱམས་པའི་ཚུལ་གྱིས་ཕན་སེམས་ལྡན་པར་གྱིས། ཞེ་
སྡང་དབང་གིས་གདུག་པའི་བཞིན་མ་སྟོན། བྱམས་པའི་ཚུལ་གྱིས་ཞི་དེས་ལྡན་པར་
གྱིས། ཞེ་སྡང་དབང་གིས་ལོག་པར་གོལ་མ་བལྟ། བྱམས་པའི་ཚུལ་གྱིས་དག་པའི་
སྣང་བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་རྣམ་པར་དག་པ་
སྤྱོད་བྱས་ནས། ཞེ་སྡང་ཉོན་མོངས་སྒྲིབ་པ་བྱང་གྱུར་ནས། བྱམས་པ་ཡེ་ཤེས་ཚོགས་
ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་ནས། ཀུན་སྣང་གླིང་དུ་
མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་ཇི་ལྟ་བར། མ་ཆགས་
པད་མའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་གནས་ཤིང་། དམྱལ་
ཁམས་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་དབྱེར་མེད་མཁའ་
ལ་མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་པའི་འཁོར་རྣམས་
ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་བསྩལ་པས། གཤིན་རྗེའི་རྒྱལ་པོ་ལ་
སོགས་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་སྟོན་པ་ལ་བསྐོར་བ་ནི་བྱས།
ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་ཁམས་རྣམས་ཀྱང་། གཡོ་
གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་
འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་
རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་ཀ་ལ་གསལ་བའི་འོད་མང་
པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་
ཏོག་མང་པོ་སྐྱེས་སོ། །དེ་དུས་སུ་དེར་ཚོགས་པའི་སེམས་ཅན་ཤིན་ཏུ་གྲངས་མང་བ་
དམྱལ་བའི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལྷག་ནས། ནམ་ཀ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །དེ་
ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས། སྟོན་པའི་བཀའ་ལ་ཉན་ཞིང་
གཡུང་དྲུང་གི་བོན་ལ་སྤྱོད་དོ། །དེ་ལྟར་དུ་མཛད་ནས་སྟོན་པས་ཚ་གྲང་དམྱལ་བའི་
འཇིག་རྟེན་རྣམས་ཀྱང་ཁ་ལོ་བསྒྱུར་རོ། །འགྲོ་བ་དྲངས་སོ། །ཐར་པར་བཀོད་དོ། །
དེ་ནས་ཡང་སྟོན་པའི་སྐུ་གསང་བའི་མཁའ་རུམ་ནས་འོད་ཟེར་དམར་ལ་མུ་མེན་
གྱི་འོད་ཆགས་པ་ཤིན་ཏུ་དྭངས་པ། རབ་ཏུ་མྱུར་བ། བྷར་བའི་འོད་ཀྱིས་སྣང་སྲིད་
གསལ་བ། ཟེར་གྱི་སྣང་བ་ཀུན་དུ་འཕྲོ་བ་སྒྲོན་མེའི་འོད་ཙམ་ཞིག་ཡི་དྭགས་ཀྱི་ཡུལ་
དུ་སྤྲོས་པས། ཕྱི་ནང་སྒྲིབ་པ་ཅན་གྱི་དབུ་མ་མེའི་ཡར་ཕྱེད་ཆུའི་མར་ཕྱེད་ཀྱི་མཚམས།
མེ་རི་དམར་པོ་པད་མ་འདབ་བརྒྱད་ཀྱི་ལྟེ་བ་ན་ལྷའི་གཞལ་ཡས་ཁང་། རྒྱུ་རིན་པོ་
ཆེ་སྣ་ཚོགས་ལས་གྲུབ་པ། ཉམས་དགའ་བ། ཡིད་དུ་འོང་བ། བསིལ་དྲོད་ཀྱིས་ཁོད་
སྙོམ་པ། རང་བཞིན་སྒྲིབ་མེད་ཀྱི་འོད་གསལ་བ། ཞིང་ཁམས་དང་ས་བསྐོར་ཀྱང་།
རྩི་སྨན་དང་མེ་ཏོག་གི་ཚལ་རྒྱས་པ། ཕྱི་བསྐོར་གྱི་མུ་ཁྱུད་ལ། དཔག་བསམ་དང་
ལྕགས་རིའི་མུ་ཁྱུད་འཁོར་བ། དེའི་དབུས་སུ་མེ་ཏོག་པད་མ་དམར་ལྗང་གི་ཁ་ལ་
ཆགས་པའི། མཚན་དང་ལྡན་པའི་སྐྱེས་བུ། སྐུ་མདོག་དམར་ལྗང་མེན་ཤེལ་གྱི་ནོར་
བུ་རིན་པོ་ཆེ་དྭངས་པའི་མདོག་འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་
བས་ཆོག་མི་ཤེས་པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་ག་སྤྲོ་
བ། ཡི་ཁ་བདེ་བ། ཐབས་ལ་མཁས་པའི་སྐྱེས་བུ་རིག་པ་གསལ་བ། སྟོབས་དང་ལྡན་
པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལས་
ཀྱང་མ་འགགས་པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་
པ། མན་ངག་མདོ་འདུས་པར་སྡུད་པ། དེ་ལྟ་བུའི་སྐྱེས་བུ་ཞིག་ཏུ་འཁྲུངས་ཏེ། དབུ་
ལ་དབང་གི་ཟེའུ་སྲོག་ནི་མནབས། སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་ན་
80



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
༼ཅ༽
ཆW
ཟངས་ཀྱི་ཆག་ཤིང་དང་བདུད་རྩིའི་རྐྱལ་པ་ནི་བསྣམས་ནས་པད་མའི་གདན་ལ་
བཞུགས་སོ། །དེ་ལ་འཁོར་སྦྱིན་པ་ངང་དང་ལྡན་པའི་གཡུང་དྲུང་སེམས་དཔའ་ཁྲི་
དྲུག་སྟོང་གིས་བསྐོར་ནས་བཞུགས་སོ། །དེ་ནས་དེ་དག་གི་ཐུགས་ལས་འོད་ཟེར་བྱེ་
བ་ས་ཡ་གྲངས་མེད་པར་འཕྲོས་པས། བཀྲེས་སྐོམ་ཡི་དྭགས་ཀྱི་འཇིག་རྟེན་ཀུན་ཁྱབ་
སྟེ། རང་བཞིན་གྱིས་འོད་གསལ་བས་ཤུགས་ཀྱི་ཕྱི་སྣོད་ཀྱི་འཇིག་རྟེན་ལ་ཕོག་པས་མེ་
ལྕེའི་འཁོར་ལོ་བྷར་བ་ནི། རིན་ཆེན་མཛེས་པའི་གླིང་དུ་གྱུར་ཏོ། །ལྕགས་ཀྱི་ཁང་པ་
དགུ་རིམ་ནི་བདུད་རྩིའི་སྐྱེད་མོའི་ཚལ་དུ་གྱུར་ཏོ། །ཚེར་མའི་མྱ་ངན་སྣམ་བུ་ནི། སྨན་
གྱི་ནགས་ཚལ་གླིང་དགུར་གྱུར་ཏོ། །རྣག་ཁྲག་མཚོ་མོ་མང་པོ་ནི། བདུད་རྩི་མཚོ་
མོ་གླིང་དགུར་གྱུར་ཏོ། །མི་གཙང་དུག་གི་འདམ་རྫབ་ནི། གཙང་བྱེད་ཁྲུས་ཀྱི་གླིང་
དུ་གྱུར་ཏོ། །མེ་ཆུ་འཁྲུགས་པའི་རྦ་ཀློང་ནི། བསིལ་དྲོད་བསྙམས་པའི་གཞལ་ཡས་
སུ་གྱུར་ཏོ། །ཚ་གྲང་འཐབ་པའི་སྒྲ་ཆེན་ནི། ཚང་ཞིང་སྙན་པའི་སྒྲ་དབྱངས་སུ་གྱུར་
ཏོ། །ནང་བཅུད་ཀྱི་སེམས་ཅན་ལ་ཕོག་པས། ཡི་དྭགས་ཕྱིའི་སྒྲིབ་པ་ཅན་རྣམས་ནི་མ་
བྱིན་པ་བླངས་པའི་སྒྲིབ་པ་བྱང་ནས། འདོད་པའི་ཡོ་བྱད་ཕུན་སུམ་ཚོགས་པ་རུ་གྱུར་
ཏོ། །ཡི་དྭགས་ནང་གི་སྒྲིབ་པ་ཅན་རྣམས་ནི། མི་ཚངས་པ་སྤྱོད་པའི་སྒྲིབ་པ་བྱང་
ནས་རྣམ་པར་དག་པའི་ལོངས་སྤྱོད་དང་ལྡན་པར་གྱུར་ཏོ། །ཡི་དྭགས་སྒྲིབ་པ་ཅན་
གྱི་སྒྲིབ་པ་ཅན་རྣམས་ནི། བོག་རི་མགོ་དང་ཕྲེང་རྒྱུད་སྐེ། རྩ་འཇག་རྐང་དང་བྱང་
འབྲོག་ལྟོ་ལ་སོགས་པ་རྣམས་ཀྱང་། ལས་ཀྱི་སྒྲིབ་པ་བྱང་ནས་ཐར་པའི་བདེ་གནས་
ཐོབ་པར་གྱུར་ཏོ། །དེ་ལྟར་ཕྱི་སྣོད་དང་ནང་བཅུད་ནི་རང་བཞིན་གྱི་འོད་གསལ་ཏེ།
སྦྱིན་པ་ཆེན་པོའི་ཁམས་སུ་གྱུར་ནས་ཡི་དྭགས་ཀྱི་འཇིག་རྟེན་ལ་གནས་པའི་ཡི་དྭགས་
ཀྱི་རྒྱལ་མོ་ཁ་ལ་མེ་བྷར་མ་ཡང་། རྒྱལ་པོ་དང་། བཙུན་མོ་དང༌། སྲས་དང་། བློན་
པོ་དང་། དེད་དཔོན་གྱི་ཚོགས་མང་པོ་དང༌། འཁོར་བྱེ་བ་དུང་ཕྱུར་ཁྲག་ཁྲིག་དང་
81



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བཅས་ནས་སྟོན་པ་དེ་དག་གི་དྲུང་དུ་འཁོད་དོ། །དེ་ནས་དེ་རྣམས་ཀྱིས་སྟོན་པ་དེ་
དག་ལ། ལ་ལ་ནི་བསྐོར་བ་བྱེད་དོ། །ལ་ལ་ནི་ལྷ་ཕྱག་འཚལ་ལོ། །ལ་ལ་ནི་མེ་ཏོག་
གཏོར་རོ། །ལ་ལ་ནི་མཆོད་པ་འབུལ་ལོ། །
དེ་ནས་དེའི་ཚེ། ཡི་དྭགས་ཀྱི་རྒྱལ་མོ་ཁ་ལ་མེ་བྷར་མས། ཟངས་ཀྱི་མེ་ཏོག་ལ་
མུ་མེན་གྱི་མདངས་ཆགས་པ། འདབ་མ་སྟོང་དང་ལྡན་པ་ཞིག་ཕུལ་ནས་གསོལ་
པ། རྒྱལ་བའི་སྲས་པོ་སྐྱེས་བུ་དམ་པའི་མཆོག །ཨུད་བྷར་གླིང་འཁྲུངས་དྲི་མེད་
སངས་རྒྱས་སྐུ། སྦྱིན་པ་ཆེན་པོ་སོར་རྟོགས་ཡེ་ཤེས་ཅན། ཀུན་ནས་བྷར་བའི་འོད་
ཀྱིས་འཇིག་རྟེན་བྷེངས། ཀུན་ནས་སྣང་བའི་ཐུགས་རྗེས་ཡོངས་ལ་ཁྱབ། ཀུན་ནས་
གང་བའི་དཀྱིལ་འཁོར་མངོན་དུ་རྫོགས། བཀྲེས་སྐོམས་ཉོན་མོངས་སྡུག་བསྔལ་ཐུབ་
པ་བོ། །བཀྲེས་སྐོམས་ཡི་དྭགས་གྲོང་ཁྱེར་འདུལ་མཛད་པ། གྲངས་འཛིན་བྱིན་སྤུང་
སྐུ་ལ་བདག་བསྟོད་དོ། །བཀྲེས་སྐོམས་སྡུག་བསྔལ་ཐུགས་རྗེས་བཟུང་དུ་གསོལ། ཡི་
དྭགས་འཇིག་རྟེན་བསྐྱབ་པར་མཛད་དུ་གསོལ། འདོད་ཆགས་ཉོན་མོངས་ཡི་དྭགས་
སྡེ་རིགས་ལ། སྦྱིན་པ་བོན་གྱི་ཆར་ཆེན་དབབ་ཏུ་གསོལ། ཅེས་གསོལ་ནས་ཀུན་གྱིས་
སངས་རྒྱས་དེ་དག་གི་མདུན་དུ་ཐལ་མོ་སྦྱར་བར་བཏུད་དེ་འདུག་གོ །
དེ་ལ་སྟོན་པས་བཀའ་སྩལ་པ། ཉོན་ཅིག་གནོད་སྦྱིན་རྒྱལ་མོ་ལ་སོགས་འཁོར།
ཀུན་གཞི་བྱང་ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་
ཤར་བས། ཁ་དོག་ལྔ་ལྡན་སྣ་ཚོགས་ཟེར་དུ་འཕྲོས། དམར་པོ་སོར་རྟོགས་དབྱིངས་
སུ་མ་རྟོགས་པས། སྡུག་བསྔལ་ཉོན་མོངས་ཡི་དྭགས་ཞིང་དུ་ཤར། འཕྲོག་རློམ་
འཇུངས་བྷེགས་སེར་སྣའི་ལས་ལ་བརྩོན། སྐད་ཅིག་མི་བཟོད་སྡུག་བསྔལ་ཡ་རེ་ང་།
བསྐལ་པར་མི་ཐར་གཏན་དུ་སྦྱོང་བ་ལ། ཐུགས་རྗེ་ཐབས་ལྡན་འདྲེན་པའི་སྟོན་པ་
བྱོན། ད་ལྟ་བདག་ནི་ཡི་དྭགས་འདུལ་བ་སྟེ། གཤེན་རབ་གྲངས་འཛིན་བྱིན་སྤུང་བྱ་
82



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
བ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། ཡི་དྭགས་གྲོང་ཁྱེར་ཕྱི་ནང་སྒྲིབ་
པ་ཅན། ད་ལྟའི་བདེ་བ་འདི་ཡི་མི་ཆོག་པས། རྟག་ཏུ་བདེ་ཆེན་སངས་རྒྱས་འཐོབ་
བྱའི་ཕྱིར། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟའི་བདེ་བ་རྟག་ཏུ་ལེན་པར་
གྱིས། འདོད་ཆགས་སྡུག་བསྔལ་ཉོན་མོངས་ལས་སྤྱོད་སྤོངས། སྦྱིན་པ་ཆེན་པོ་ཡེ་ཤེས་
གོ་ཆ་གྱོན། ཕ་རོལ་ཡུལ་ལ་ཞེན་ཅིང་ཆགས་པ་སྤོངས། རྟག་ཏུ་འགྲོ་ལ་ཆགས་མེད་
སྦྱིན་པ་ཐོངས། སེར་སྣ་འཇུངས་གེགས་རློམ་པ་གཏན་ནས་སྤོངས། བཟའ་བཏུང་
ཇི་སྙེད་རོགས་ལ་བགོ་བར་གྱིས། མ་ནུས་འགྲོ་ལ་ལུས་སྲོག་ཡིན་ཀྱང་ཐོངས། འདོད་
ཆགས་དབང་གིས་གཞན་གྱི་སྲོག་མ་གཅོད། སྦྱིན་པའི་ཚུལ་གྱིས་སྲོག་ལ་སྐྱོབ་པར་
གྱིས། འདོད་ཆགས་དབང་གིས་མ་བྱིན་ནོར་མ་ལེན། སྦྱིན་པའི་ཚུལ་གྱིས་ཆོག་ཤེས་
ལྡན་པར་གྱིས། འདོད་ཆགས་དབང་གིས་མི་ཚངས་ལས་མ་སྤྱོད། སྦྱིན་པའི་ཚུལ་གྱིས་
རྣམ་པར་དག་པར་གྱིས། འདོད་ཆགས་དབང་གིས་ཕྲ་མའི་རྫུན་མ་སྨྲ། སྦྱིན་པའི་
ཚུལ་གྱིས་བདེན་པ་དྲང་དུ་སྨྲོས། འདོད་ཆགས་དབང་གིས་ལོག་པའི་ངག་མ་འཁྱལ།
སྦྱིན་པའི་ཚུལ་གྱིས་ལེགས་པ་བརྗོད་པར་གྱིས། འདོད་ཆགས་དབང་གིས་རྩུབ་མོའི་
ཚིག་མ་སྨྲ། སྦྱིན་པའི་ཚུལ་གྱིས་འཇམ་ལ་དེས་པར་གྱིས། འདོད་ཆགས་དབང་གིས་
ཕྲ་མའི་དབྱེན་མ་སྐྱེལ། སྦྱིན་པའི་ཚུལ་གྱིས་བདེ་སྦྱོར་མཐུན་པར་གྱིས། འདོད་ཆགས་
དབང་གིས་བརྣག་པའི་སེམས་མ་ཆོངས། སྦྱིན་པའི་ཚུལ་གྱིས་ཕན་སེམས་ལྡན་པར་
གྱིས། འདོད་ཆགས་དབང་གིས་གདུག་པའི་བཞིན་མ་སྟོན། སྦྱིན་པའི་ཚུལ་གྱིས་ཞི་
དེས་ལྡན་པར་གྱིས། འདོད་ཆགས་དབང་གིས་ལོག་པར་གོལ་མ་ལྟ། སྦྱིན་པའི་ཚུལ་
གྱིས་དགེ་བའི་དག་སྣང་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་
རྣམ་པར་དག་པར་སྤྱད་བྱས་ན། འདོད་ཆགས་ཉོན་མོངས་སྒྲིབ་པ་བྱང་གྱུར་ནས།
སྦྱིན་པའི་ཡེ་ཤེས་ཚོགས་ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་
83



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ནས། ཀུན་སྣང་གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་
ཇི་ལྟ་བར། མ་ཆགས་པད་མའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་
གནས་ཤིང་། ཡི་དྭགས་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་
དབྱེར་མེད་མཁའ་ལ་མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་
པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་བསྩལ་པས། ཡི་
དྭགས་ཀྱི་རྒྱལ་མོ་ལ་སོགས་འཁོར་རྣམས་ཀྱང་། ཤིན་ཏུ་སྤྲོ་བ་སྐྱེས་ནས། ཡང་སྟོན་
པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་
ཁམས་རྣམས་ཀྱང་། གཡོའོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་
ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་
ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་
གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ་དེར་ཚོགས་པའི་སེམས་ཅན་
ལ་ཤིན་ཏུ་གྲངས་མང་བ། ཡི་དྭགས་ཀྱི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་
པོ་རྡུལ་ཕྲ་རབ་ཀྱིས་ཆར་དུ་ལྷག་ནས་ནམ་ཀ་ལ་གཞའ་ཚོན་གྱི་འོད་དུ་འཕྲོས་ནས་
སངས་རྒྱས་ཏེ་སོང་ངོ༌། །དེ་ནས་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་
སྟོན་པའི་བཀའ་ལ་ཉན་ཞིང་གཡུང་དྲུང་གི་བོན་ལ་སྤྱོད་དོ། །དེ་ལྟར་དུ་མཛད་ནས་
སྟོན་པས་བཀྲེས་སྐོམ་ཡི་དྭགས་ཀྱི་འཇིག་རྟེན་རྣམས་ཀྱང་། ཁ་ལོ་བསྒྱུར་རོ། །འགྲོ་བ་
དྲངས་སོ། །ཐར་པར་བཀོད་དོ། ། །
དེ་ནས་ཡང་སྟོན་པའི་སྐུ་ལྟེ་བའི་ཀློང་རུམ་ནས་འོད་ཟེར་སྔོན་པོ་གཡུའ་ག་ལྗང་
གི་མདངས་ཆགས་པ། ཤིན་ཏུ་དྭངས་པ། རབ་ཏུ་མྱུར་བ། བྷར་བའི་འོད་ཀྱིས་སྣང་
སྲིད་གསལ་བ། ཟེར་གྱི་སྣང་བ་ཀུན་དུ་འཕྲོ་བ། སྒྲོན་མེའི་འོད་ཙམ་ཞིག་བྱོལ་སོང་
84



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གི་གནས་སུ་སྤྲོས་པས། གནས་ན་ལས་ཀྱི་སྦྱོང་བ་དང་། བར་ན་དུས་ཀྱི་འཐོམས་པ་
གཉིས་ཀྱི་མཚམས། ཆུ་རི་སྔོན་པོ་འཁོར་ལོ་ལྔ་བསྐོར་གྱི་ལྟེ་བ་ལ། ལྷའི་གཞལ་ཡས་
ཁང་རྒྱུ་རིན་པོ་ཆེ་སྣ་ཚོགས་ལས་གྲུབ་པ་ཉམས་དགའ་བ་ཡིད་དུ་འོང་བ། བསིལ་
དྲོད་ཀྱང་ཁོད་བསྙོམས་པ། རང་བཞིན་སྒྲིབ་མེད་ཀྱི་འོད་གསལ་བ། ཞིང་ཁམས་དང་
ས་སྐོར་ཀྱང་། རྩི་སྨན་དང་མེ་ཏོག་གི་ཚལ་རྒྱས་པ། ཕྱི་འཁོར་གྱི་མུ་ཁྱུད་ལ། དཔག་
བསམ་དང་ལྕགས་རི་ཁྱུད་མོས་བསྐོར་བ། དེའི་དབུས་སུ་མེ་ཏོག་པད་མ་སྔོན་པོའི་ཁ་
ལ་ཆགས་པའི། མཚན་དང་ལྡན་པའི་སྐྱེས་བུ་སྐུ་མདོག་སྔོན་པོ་ཆུ་གདངས་ཀྱི་ནོར་བུ་
རིན་པོ་ཆེ་དྭངས་པའི་མདོག་འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་བས་
ཆོག་མི་ཤེས་པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་ཁ་སྤྲོ་བ།
ཡི་ཁ་བདེ་བ། ཐབས་ལ་མཁས་པའི་སྐྱེས་བུ་རིག་པ་གསལ་བ། སྟོབས་དང་ལྡན་པ།
རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལས་ཀྱང་
མ་འགགས་པ། བཀའ་རྒྱ་ཆེ་བར་གསུང་པ། ལུང་གྲངས་མང་བར་མཁྱེན་པ། མན་
ངག་མདོ་འདུས་པར་སྡུད་པ། དེ་ལྟ་བུའི་སྐྱེས་བུ་ཞིག་ཏུ་འཁྲུངས་ཏེ། དབུ་ལ་དབང་
གི་ཟེའུ་སྲོག་ནི་མནབས། སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་ན་གཡུའི་ཆག་
ཤིང་དང་གསལ་བའི་སྒྲོན་མེ་བསྣམས་ནས་པད་མའི་གདན་ལ་བཞུགས་སོ། །དེ་ལ་
འཁོར་ཡེ་ཤེས་ངང་དང་ལྡན་པའི་གཡུང་དྲུང་སེམས་དཔའ་ཁྲི་དྲུག་སྟོང་གིས་བསྐོར་
ནས་བཞུགས་སོ། །དེ་ནས་དེ་དག་གི་ཐུགས་ལས་འོད་ཟེར་བྱེ་བ་ས་ཡ་གྲངས་མེད་
པར་འཕྲོས་པས། གླེན་ལྐུགས་བྱོལ་སོང་གི་འཇིག་རྟེན་ཀུན་ཁྱབ་སྟེ་རང་བཞིན་གྱི་འོད་
གསལ་བའི་ཤུགས་ཀྱིས་ཕྱི་སྣོད་ཀྱི་འཇིག་རྟེན་ལ་ཕོག་པས། རྒྱ་མཚོ་གྲང་འཁྱགས་
གླིང་ཁྱིམ་ནི། འབྲུ་དང་སྨན་གྱི་ནགས་སུ་གྱུར་ཏོ། །མུན་པ་ནག་པོའི་གླིང་ཆེན་ནི།
གཡུང་དྲུང་འོད་མའི་གླིང་དུ་གྱུར་ཏོ། །འཐིབས་པའི་མུན་ཁང་དགུ་རིམ་ནི། ཉི་ཟླ་
85



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འོད་ཀྱི་གཞལ་ཡས་སུ་གྱུར་ཏོ། །མི་གཙང་འདམ་རྫབ་མཚོ་མོ་ནི། གཙང་དག་ཁྲུས་
ཀྱི་རྒྱ་མཚོ་རུ་གྱུར་ཏོ། །ནང་བཅུད་ཀྱི་སེམས་ཅན་ལ་ཕོག་པས་མུན་པ་ནག་པོས་
གཏིབས་པ་ནི་གསལ་བའི་སྒྲོན་མེ་རུ་གྱུར་ཏོ། །གནས་ན་ལས་ཀྱིས་སྦྱོང་བའི་བྱོལ་སོང་
ནི་གཏི་མུག་མུན་པ་སངས་ནས་ཐར་རོ། །བར་ན་དུས་ཀྱིས་འཐོམས་པའི་བྱོལ་སོང་ནི།
བླུན་རྨུག་སྡུག་བསྔལ་སངས་ནས་གྲོལ་ལོ། །མཁའ་ལ་རྐྱེན་གྱིས་ཐར་བའི་བྱོལ་སོང་
ནི་གླེན་ལྐུགས་སྡུག་བསྔལ་གྲོལ་ནས་སྨྲའོ། །གཞན་ཡང་བྱོལ་སོང་རྐང་མེད་འཁོབ་པ་
མང་པོ་ནི་རྫུ་འཕྲུལ་གྱི་རྐང་པ་ཐོབ་པར་གྱུར་ཏོ། །རྐང་མང་འཇིགས་པ་མང་པོ་ནི་
མཐོ་རིས་གོ་འཕང་ཐོབ་ནས་ཐར་རོ། །རྐང་བཞི་བགྲོད་པ་མང་པོ་ནི་མཐོ་རིས་ཐེམ་
སྐས་རྙེད་ནས་ཐར་རོ། །རྐང་གཉིས་འགྲོ་བ་མང་པོ་ནི་གྲུབ་པའི་གནས་ས་ཤེས་ནས་
ཐར་རོ། །དེ་ལྟར་ཕྱི་སྣོད་དང་ནང་བཅུད་ནི་རང་བཞིན་གྱི་འོད་གསལ་ཏེ་ཡེ་ཤེས་
ཆེན་པོའི་ཞིང་ཁམས་སུ་གྱུར་ནས། བྱོལ་སོང་གི་འཇིག་རྟེན་ལ་གནས་པའི་བྱོལ་སོང་
གི་རྗེ་བོ་ཀླུ་འཇོག་པོ་ཡང་། བཙུན་མོ་དང་། སྲས་དང་། བློན་པོ་དང་། དེད་དཔོན་
གྱི་ཚོགས་མང་པོ་དང་འཁོར་བྱེ་བ་དུང་ཕྱུར་ཁྲག་ཁྲིག་དང་བཅས་ནས་སྟོན་པ་དེ་
དག་གི་དྲུང་དུ་འཁོད་དོ། །དེ་ནས་དེ་རྣམས་ཀྱིས་སྟོན་པ་དེ་དག་ལ། ལ་ལ་ནི་བསྐོར་
བ་བྱེད་དོ། །ལ་ལ་ནི་ལྷ་ཕྱག་འཚལ་ལོ། །ལ་ལ་ནི་མེ་ཏོག་གཏོར་རོ། །ལ་ལས་ནི་
མཆོད་པ་འབུལ་ལོ། །
དེ་ནས་དེའི་ཚེ་ཀླུ་དབང་གི་རྒྱལ་པོས། གཡུའི་མེ་ཏོག་ལ་མཐིང་གི་མདངས་ཆགས་
པ། འདབ་མ་སྟོང་དང་ལྡན་པ་ཞིག་ཕུལ་ནས་གསོལ་པ། རྒྱལ་བའི་སྲས་པོ་སྐྱེས་བུ་
དམ་པའི་མཆོག །ཨུད་བྷར་གླིང་འཁྲུངས་དྲི་མེད་སངས་རྒྱས་སྐུ། ཡེ་ཤེས་ཆེན་པོ་བྱ་
གྲུབ་ཡེ་ཤེས་ཅན། ཀུན་ནས་འབར་བའི་འོད་ཀྱིས་འཇིག་རྟེན་སྒེངས། ཀུན་ནས་སྣང་
བའི་ཐུགས་རྗེས་ཡོངས་ལ་ཁྱབ། ཀུན་ནས་གང་བའི་དཀྱིལ་འཁོར་མངོན་དུ་རྫོགས།
86



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། ༼ཅ༽
གླེན་ལྐུགས་རྨུག་པའི་སྡུག་བསྔལ་ཐུབ་པ་པོ། བླུན་རྨུག་བྱོལ་སོང་གྲོང་ཁྱེར་འདུལ་
མཛད་པ། ཏིང་གསལ་ཧད་ཀྱི་སྒྲོན་མའི་སྐུ་ལ་བསྟོད། གླེན་ལྐུགས་སྡུག་བསྔལ་
ཐུགས་རྗེས་སྐྱབ་ཏུ་གསོལ། བྱོལ་སོང་འཇིག་རྟེན་འདུལ་བར་མཛད་དུ་གསོལ། གླེན་
ལྐུགས་ཉོན་མོངས་བྱོལ་སོང་སྡེ་རིགས་ལ། ཡེ་ཤེས་བོན་གྱི་ཆར་ཆེན་དབབ་ཏུ་གསོལ།
ཅེས་གསོལ་ནས། ཀུན་གྱིས་སངས་རྒྱས་དེ་དག་གི་མདུན་དུ་ཐལ་མོ་སྦྱར་བར་བཏུད་
དེ་འདུག་གོ །
དེ་ལ་སྟོན་པས་བཀའ་སྩལ་པ། ཉོན་ཅིག་ཀླུ་དབང་རྒྱལ་པོ་ལ་སོགས་འཁོར། ཀུན་
གཞི་བྱང་ཆུབ་སེམས་ཀྱི་ཀློང་ཡངས་ན། རང་འབྱུང་ཡེ་ཤེས་སྒྲིབ་མེད་འོད་ཤར་བས།
ཁ་དོག་ལྔ་ལྡན་སྣ་ཚོགས་ཟེར་དུ་འཕྲོས། སྔོན་པོ་བྱ་གྲུབ་དབྱིངས་སུ་མ་རྟོགས་པས།
སྡུག་བསྔལ་ཉོན་མོངས་བྱོལ་སོང་ཞིང་དུ་ཤར། བླུན་དང་སྨུག་དང་མ་རིག་ལས་ལ་
བརྩོན། སྐད་ཅིག་མི་བཟོད་སྡུག་བསྔལ་ཡ་རེ་ང་། བསྐལ་པར་མི་ཐར་གཏན་དུ་སྦྱོང་
བ་ལ། ཐུགས་རྗེ་ཐབས་ལྡན་འདྲེན་པའི་སྟོན་པར་བྱོན། ད་ལྟ་བདག་ནི་བྱོལ་སོང་
འདུལ་བ་སྟེ། གཤེན་རབ་ཏིང་གསལ་ཧད་ཀྱི་སྒྲོན་མ་ཡིན། མ་ནོར་སྟོན་པའི་བཀའ་
ལ་རབ་ཏུ་ཉོན། བྱོལ་སོང་གྲོང་ཁྱེར་གྲངས་ལས་འདས་པ་རྣམས། ད་ལྟའི་བདེ་བ་
འདི་ལས་མི་ཆོག་པས། རྟག་ཏུ་བདེ་ཆེན་སངས་རྒྱས་ཐོབ་བྱའི་ཕྱིར། སྔོན་གྱི་སྡུག་
བསྔལ་དེ་ལ་སུན་ནས་སུ། ད་ལྟའི་བདེ་བ་རྟག་ཏུ་ལེན་པར་གྱིས། གཏི་མུག་ཉོན་
མོངས་སྡུག་བསྔལ་ལས་སྤྱོད་སྤོངས། ཡེ་ཤེས་ཆེན་པོའི་གོ་ཆ་གོན་པར་གྱིས། མ་གོ་མ་
རིག་དམ་ཆོལ་ལས་མ་བྱེད། གཅིག་གིས་གཅིག་གནོན་གཅིག་གིས་གཅིག་འཚེ་སྤོངས།
ཕ་རོལ་རྣམས་ལ་ཤེས་རིག་ལྡན་པར་གྱིས། གཏི་མུག་དབང་གིས་སེམས་ཅན་སྲོག་
མ་གཅོད། རིག་པའི་ཚུལ་གྱིས་སྲོག་ལ་སྐྱོབ་པར་གྱིས། གཏི་མུག་དབང་གིས་མ་བྱིན་
ནོར་མ་ལེན། རིག་པའི་ཚུལ་གྱིས་ཆོག་ཤེས་ལྡན་པར་གྱིས། གཏི་མུག་དབང་གིས་མི་
87



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཚངས་ལས་མ་སྤྱོད། རིག་པའི་ཚུལ་གྱིས་རྣམ་པར་དག་པར་གྱིས། གཏི་མུག་དབང་
གིས་ཕྲ་མའི་རྫུན་མ་སྨྲ། རིག་པའི་ཚུལ་གྱིས་བདེན་པ་དྲང་དུ་སྨྲོས། གཏི་མུག་དབང་
གིས་ལོག་པའི་ངག་མ་འཁྱལ། རིག་པའི་ཚུལ་གྱིས་ལེགས་པ་བརྗོད་པར་གྱིས། གཏི་
མུག་དབང་གིས་རྩུབ་མོའི་ཚིག་མ་སྨྲ། རིག་པའི་ཚུལ་གྱིས་འཇམ་ལ་དེས་པར་གྱིས།
གཏི་མུག་དབང་གིས་ཕྲ་མའི་དབྱེན་མ་སྐྱེལ། རིག་པའི་ཚུལ་གྱིས་བདེ་སྦྱོར་མཐུན་
པར་གྱིས། གཏི་མུག་དབང་གིས་བརྣག་པའི་སེམས་མ་ཆོངས། རིག་པའི་ཚུལ་གྱིས་
ཕན་སེམས་ལྡན་པར་གྱིས། གཏི་མུག་དབང་གིས་གདུག་པའི་བཞིན་མ་སྟོན། རིག་
པའི་ཚུལ་གྱིས་ཞི་དེས་ལྡན་པར་གྱིས། གཏི་མུག་དབང་གིས་ལོག་པར་གོལ་མ་ལྟ།
རིག་པའི་ཚུལ་གྱིས་དག་པའི་སྣང་བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས།
དགེ་བཅུ་རྣམ་པར་དག་པ་སྤྱོད་བྱས་ན། གཏི་མུག་ཉོན་མོངས་སྒྲིབ་པ་བྱང་གྱུར་ནས།
རིག་པའི་ཡེ་ཤེས་ཚོགས་ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་
ནས། ཀུན་སྣང་གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་
ཇི་ལྟ་བར། མ་ཆགས་པད་མའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་
གནས་ཤིང་། བྱོལ་སོང་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་
དབྱེར་མེད་མཁའ་ལ་མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་
པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་བསྩལ་པས། ཀླུ་
དབང་གི་རྒྱལ་པོ་ལ་སོགས་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་སྟོན་པ་
ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་
ཁམས་རྣམས་ཀྱང་། གཡོའོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་
ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་
ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་
88



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ་དེར་ཚོགས་པའི་སེམས་ཅན་
ལ་ཤིན་ཏུ་གྲངས་མང་བ། བྱོལ་སོང་གི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་
པོ་རྡུལ་ཕྲ་རབ་ཀྱི་ཆར་དུ་ལྷག་ནས་ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་
སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་
སྟོན་པའི་བཀའ་ལ་ཉན་ཅིང་གཡུང་དྲུང་གི་བོན་ལ་སྤྱོད་དོ། །དེ་ལྟར་དུ་མཛད་ནས་
སྟོན་པས་གླེན་ལྐུགས་བྱོལ་སོང་གི་འཇིག་རྟེན་རྣམས་ཀྱང་ཁ་ལོ་བསྒྱུར་རོ། །འགྲོ་བ་
དྲངས་སོ། །ཐར་པར་བཀོད་དོ། །
དེ་ནས་ཡང་སྟོན་པའི་སྐུ་ཐུགས་ཀྱི་དཀྱིལ་རུམ་ནས་འོད་ཟེར་སེར་པོ་གསེར་བཙོ་
མའི་མདངས་ཆགས་པ། ཤིན་ཏུ་དྭངས་བ། རབ་ཏུ་མྱུར་བ། འབྷར་བའི་འོད་ཀྱིས་
སྣང་སྲིད་གསལ་བ། ཟེར་གྱི་སྣང་བ་ཀུན་དུ་འཕྲོ་བ་སྒྲོན་མེའི་འོད་ཙམ་ཞིག་བྲེལ་
ཕོངས་མིའི་ཡུལ་དུ་སྤྲོས་པས་གླིང་བཞི་མིའི་བྱང་ཕྱོགས། རི་བདུན་མིའི་དབུས་དཀྱིལ།
རི་རབ་ལྷུན་པོའི་ཁོང་གསེང་། ས་རི་སེར་པོ་རིན་ཆེན་འབར་བའི་ལྟེ་བ་ན། ལྷའི་
གཞལ་ཡས་ཁང་རྒྱུ་རིན་པོ་ཆེ་སྣ་ཚོགས་ལས་གྲུབ་པ། ཉམས་དགའ་བ། ཡིད་དུ་འོང་
བ། བསིལ་དྲོད་ཀྱི་ཁོད་བསྙོམས་པ། རང་བཞིན་སྒྲིབ་མེད་ཀྱི་འོད་གསལ་བ། ཞིང་
ཁམས་དང་ས་བསྐོར་ཀྱང་། རྩི་སྨན་དང་མེ་ཏོག་གི་ཚལ་རྒྱས་པ། ཕྱི་སྐོར་གྱི་མུ་ཁྱུད་
ལ་དཔག་བསམ་དང་ལྕགས་རིའི་མུ་ཁྱུད་འཁོར་བ། དེའི་དབུས་སུ་མེ་ཏོག་པད་མ་
གསེར་འོད་ཀྱི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ་སྐུ་མདོག་སེར་པོ་
གསེར་བཙོ་མ་དྭངས་པའི་མདོག་འདྲ་བ། མཚན་དང་དཔེ་བྱད་དང་ལྡན་པ། སྐུ་
བལྟ་བས་ཆོག་མི་ཤེས་པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་
ཁ་སྤྲོ་བ། ཡི་ཁ་བདེ་བ། ཐབས་ལ་མཁས་པའི་སྐྱེས་བུ། རིག་པ་གསལ་བ། སྟོབས་
89



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་
གང་ལས་ཀྱང་མ་འགགས་པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་
མཁྱེན་པ། མན་ངག་མདོར་འདུས་པ་སྡུད་པ། དེ་ལྟ་བུའི་སྐྱེས་བུ་ཞིག་ཏུ་འཁྲུངས་ཏེ།
དབུ་ལ་དབང་གི་ཟེའུ་སྲོག་ནི་མནབས། སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་
ན་གསེར་གྱི་ཆག་ཤིང་དང༌། ཡིད་བཞིན་གྱི་ནོར་བུ་རིན་པོ་ཆེ་བསྣམས་ནས་པདྨའི་
གདན་ལ་བཞུགས་སོ། །དེ་ལ་འཁོར་ཡངས་པ་དང་ལྡན་པའི་གཡུང་དྲུང་སེམས་
དཔའ་ཁྲི་དྲུག་སྟོང་གིས་བསྐོར་ནས་བཞུགས་སོ། །དེ་ནས་དེ་དག་གི་ཐུགས་ལས་འོད་
ཟེར་བྱེ་བ་ས་ཡ་གྲངས་མེད་པར་འཕྲོས་ནས། བྲེལ་ཕོངས་མིའི་འཇིག་རྟེན་ཀུན་ཁྱབ་
སྟེ། རང་བཞིན་གྱི་འོད་གསལ་བའི་ཤུགས་ཀྱིས་ཕྱི་སྣོད་ཀྱི་འཇིག་རྟེན་ལ་ཕོག་པས།
མ་དག་མཐའ་འཁོབ་ཀྱི་ཡུལ་རྣམས་ནི། དག་པ་ལྷ་ཡི་ཡུལ་དུ་གྱུར་ཏེ། གདུག་རྩུབ་
སྲིན་པོའི་གྲོང་ཁྱེར་ནི་བྱམས་ལྡན་རྒྱལ་བའི་ཞིང་ས་རུ་གྱུར་ཏོ། །སུ་མེད་མཐའ་འཁོབ་
ཡུལ་རྣམས་ནི། ལོངས་སྤྱོད་དགེ་དང་ལྡན་པའི་ཕོ་མོ་མང་པོས་གང་བར་གྱུར་ཏོ། །ཅི་
མེད་མྱ་ངན་སྣམ་བུ་ལ། འབྲུ་བཅུད་སྨན་གྱི་ནགས་ཚལ་དུ་རྒྱས་པར་གྱུར་ཏོ། །ནང་
བཅུད་ཀྱི་སེམས་ཅན་ལ་ཕོག་པས་ཕྲག་དོག་ཚེར་མའི་ནེའུ་ཐང་ནི། ཀུན་ཤོང་ཡངས་
པའི་རྟེན་གནས་སུ་གྱུར་ཏོ། །རུ་ང་ཆགས་སྡང་རྩོད་པ་ནི། མཉམ་སྙོམ་ཞི་བའི་ངང་
དུ་གྱུར་ཏོ། །མི་རྣམས་སྲིན་པོ་ཉིང་ཤ་ཅན། སྡུག་བསྔལ་འདོད་པས་གདུང་བ་ནི། ཇི་
འདོད་ལོངས་སྤྱོད་ཀྱི་གཏེར་དང་འཕྲད་པར་གྱུར་ཏོ། །མཐའ་འཁོབ་དབུལ་ཕོངས་ཆེ་
བ་ནི། ལོངས་སྤྱོད་ཟས་ནོར་གྱི་དཀོར་དང་ལྡན་པར་གྱུར་ཏོ། །དགེ་མེད་སྡིག་ལ་སྤྱོད་
པ་ནི་དཀར་པོ་དགེ་བའི་ལས་ལ་བརྩོན་པར་གྱུར་ཏོ། །མ་རིག་ལོག་པར་བལྟ་བ་ནི།
ཡང་དག་དོན་ལ་ཚུད་པར་གྱུར་ཏོ། །བྲེལ་ཕོངས་སྡུག་བསྔལ་ཆེ་བ་ནི། དལ་འབྱོར་
ཕུན་སུམ་ཚོགས་པ་རུ་གྱུར་ཏོ། །མཛེ་ཕོལ་སྐྲན་དང་དམུ་ཆུ་དང༌། སུར་ཡ་ནག་པོ་
90



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གློ་རྡོལ་དང་། དྲག་དང་གྲུམ་བུ་ཁོལ་བ་སྟེ། མི་ནད་ལང་དགུའི་སྡུག་བསྔལ་ཞི་བར་
གྱུར་ཏོ། །གླིང་བར་མུན་པའི་མི་རྣམས་ནི། མ་རིག་ཉོན་མོངས་ཀྱི་སྡུག་བསྔལ་སངས་
ནས་དགེ་སྡིག་རྒྱུ་འབྲས་ཀྱི་ཐར་ལམ་ཕྱེད་པར་གྱུར་ཏོ། །དེ་ལྟར་ཕྱི་སྣོད་དང་ནང་
བཅུད་ནི་རང་བཞིན་གྱི་འོད་གསལ་ཏེ་ཡངས་པ་ཆེན་པོའི་ཞིང་ཁམས་སུ་གྱུར་ནས་
འགྲོ་བ་མིའི་ཞིང་ཁམས་ན་གནས་པས། མིའི་རྒྱལ་པོ་འཁོར་ལོ་དབང་བསྒྱུར་ཡང་།
བཙུན་མོ་དང༌། སྲས་དང༌། བློན་པོ་དང༌། དེད་དཔོན་གྱི་ཚོགས་མང་པོ་དང་།
འཁོར་བྱེ་བ་དུང་ཕྱུར་ཁྲག་ཁྲིག་དང་བཅས་ནས། སྟོན་པ་དེ་དག་གི་དྲུང་དུ་འཁོད་
དོ། །དེ་ནས་དེ་རྣམས་ཀྱིས་སྟོན་པ་དེ་དག་ལ། ལ་ལ་ནི་བསྐོར་བ་བྱེད་དོ། །ལ་ལ་ནི་
ལྷ་ཕྱག་འཚལ་ལོ། །ལ་ལ་ནི་མཆོད་པ་འབུལ་ལོ། །ལ་ལ་ནི་མེ་ཏོག་གཏོར་རོ། ། །
དེ་ནས་དེའི་ཚེ། མིའི་རྒྱལ་པོས་སྟོན་པ་ལ། གསེར་གྱི་མེ་ཏོག་ལ་ཉི་འོད་ཀྱི་མདངས་
ཆགས་པ་འདབ་མ་སྟོང་དང་ལྡན་པ་ཞིག་ཕུལ་ནས་གསོལ་པ། རྒྱལ་བའི་སྲས་པོ་
སྐྱེས་བུ་དམ་པའི་མཆོག །ཨུད་བྷར་གླིང་འཁྲུངས་དྲི་མེད་སངས་རྒྱས་སྐུ། ཡངས་པ་
ཆེན་པོ་བྱ་གྲུབ་ཡེ་ཤེས་ཅན། ཀུན་ནས་བྷར་བའི་འོད་ཀྱིས་འཇིག་རྟེན་བྷེངས། ཀུན་
ནས་སྣང་བའི་ཐུགས་རྗེས་ཡོངས་ལ་ཁྱབ། ཀུན་ནས་གང་བའི་དཀྱིལ་འཁོར་མངོན་
དུ་རྫོགས། བྲེལ་ཕོངས་འདོད་པའི་སྡུག་བསྔལ་ཐུབ་པ་པོ། འགྲོ་བ་མི་ཡི་གྲོང་ཁྱེར་
འདུལ་མཛད་པ། གྲ་བྱིན་དོན་སྤུངས་སྐུ་ལ་བདག་བསྟོད་དོ། །བྲེལ་ཕོངས་སྡུག་
བསྔལ་ཐུགས་རྗེས་བསྐྱབ་ཏུ་གསོལ། མི་ཡི་འཇིག་རྟེན་འདུལ་བར་མཛད་དུ་གསོལ།
ཕྲག་དོག་ཉོན་མོངས་མི་ཡི་སྡེ་རིགས་ལ། ཡངས་པ་བོན་གྱི་ཆར་ཆེན་དབབ་ཏུ་གསོལ།
ཅེས་གསོལ་ནས། ཀུན་གྱིས་སངས་རྒྱས་དེ་དག་གི་མདུན་དུ་ཐལ་མོ་སྦྱར་བར་བཏུད་
དེ་འདུག་གོ །
དེ་ལ་སྟོན་པས་བཀའ་སྩལ་པ། ཉོན་ཅིག་མི་ཡི་རྒྱལ་པོ་ལ་སོགས་འཁོར། ཀུན་གཞི་
91



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བྱང་ཆུབ་སེམས་ཀྱི་ཀློང་ཡངས་ན། རང་འབྱུང་ཡེ་ཤེས་སྒྲིབ་མེད་འོད་ཤར་བས། ཁ་
དོག་ལྔ་ལྡན་སྣ་ཚོགས་ཟེར་དུ་འཕྲོ། སེར་པོ་མེ་ལོང་དབྱིངས་སུ་མ་རྟོགས་པས། སྡུག་
བསྔལ་ཉོན་མོངས་མི་ཡི་ཞིང་དུ་ཤར། བྲེལ་ཕོངས་འཐབ་རྩོད་འདོད་པའི་ལས་ལ་
བརྩོན། སྐད་ཅིག་མི་བཟོད་སྡུག་བསྔལ་ཡ་རེ་ང་། བསྐལ་པར་མི་ཐར་གཏན་དུ་སྦྱང་
བ་ལ། ཐུགས་རྗེ་ཐབས་ལྡན་འདྲེན་པའི་སྟོན་པར་བྱོན། ད་ལྟ་བདག་ནི་མི་ཁམས་
འདུལ་བ་སྟེ། གཤེན་རབ་གྲ་བྱིན་སྤུངས་པ་བྱ་བ་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། གླིང་བཞི་གླིང་ཕྲན་རི་བདུན་མི་རྣམས་ཀུན། ད་ལྟའི་བདེ་བ་འདི་ཡི་
མི་ཆོག་པས། རྟག་ཏུ་བདེ་ཆེན་སངས་རྒྱས་ཐོབ་བྱའི་ཕྱིར། སྔོན་གྱི་སྡུག་བསྔལ་དེ་
ལ་སུན་ནས་སུ། ད་ལྟའི་བདེ་བ་རྟག་ཏུ་ལེན་པར་གྱིས། ཕྲག་དོག་ཉོན་མོངས་སྡུག་
བསྔལ་ལས་སྤྱོད་སྤོངས། ཡངས་པ་ཆེན་པོའི་ཡེ་ཤེས་གོ་ཆ་གྱོན། ཕ་རོལ་རྣམས་ལ་
ཆགས་སྡང་རུ་ཏྲ་སྤོངས། རྟག་ཏུ་འགྲོ་ལ་མཛའ་ཞིང་མཐུན་པར་གྱིས། མི་དགེ་སྡིག་
པའི་ལས་ལ་ཤིན་ཏུ་འཛེམས། དགེའ་བཅུ་གཡུང་དྲུང་བོན་ལ་རབ་ཏུ་སྤྱོད། དལ་
འབྱོར་མི་ལུས་ལྡན་པ་ཆུད་མ་གཟོན། སྐད་ཅིག་མི་ཚེ་ཡང་དང་ཡེང་མ་གཟད། རྟག་
ཏུ་གཡུང་དྲུང་བོན་ལ་མོས་པར་གྱིས། རྒྱུན་དུ་དགེ་བའི་ལས་ལ་བརྩོན་པར་གྱིས། མི་
ལུས་རིན་ཆེན་ཆུད་ལ་མ་གསན་ན། འགྲོ་བ་རིགས་དྲུག་མི་ལ་ཚང་བས་སུ། ཆུ་རྐ་
གོང་བསྒྱུར་འོག་ཏུ་མི་འབབ་ལྟར། མཐོ་རིས་ངན་སོང་རང་དབང་བསྒྱུར་དུ་ཡོད།
གཞན་དག་འགྲོ་བ་རྣམས་ལ་རང་དབང་མེད། དེ་ཕྱིར་མི་ལུས་རིན་ཆེན་ཆུད་མ་
གསན། གལ་ཏེ་མི་ལུས་ཆུད་ཟོས་བྱས་པ་ན། ནམ་ཡང་ངན་སོང་གསུམ་གྱི་གནས་
སུ་ལྟུང་། གཏན་ཏུ་ཐར་མེད་མི་བདེའི་སྡུག་བསྔལ་སྤྱོད། ངན་སོང་གནས་ངན་སྡུག་
བསྔལ་ཡ་རེ་ང༌། ཚ་གྲང་དམྱལ་བའི་བཙའ་སྲེག་སྐྱི་རེ་འཇིགས། བཀྲེས་སྐོམས་ཡི་
དྭགས་སྡུག་བསྔལ་ཡི་རེ་མུག །གླེན་ལྐུགས་མྱོས་པའི་མུན་པ་ཨེ་རེ་འཐིབས། དགེ་
92



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
༼ཅ༽
བ་དྲན་ཀྱང་འཕྱིས་པའི་བྱེད་ཐབས་མེད། སྔར་བྱས་ལས་ལ་འགྱོད་ཀྱང་བཅོས་སུ་
མེད། ད་བྱེད་གཟབ་སྙམ་རང་དབང་གཞན་ལ་ཤོར། ཅི་འདྲའི་དུས་ཤིག་སྟེང་དུ་འོང་
ངེས་ན། མི་རྣམས་ལེ་ལོ་མ་བྱེད་དགེ་བ་སྤྱོད། ལར་ཡང་མི་རྣམས་ཕྲག་དོག་རྒྱུ་ཡིན་
པས། ཕྲག་དོག་དབང་གིས་གཞན་གྱི་སྲོག་མ་གཅོད། ཡངས་པའི་ཚུལ་གྱིས་སྲོག་ལ་
སྐྱོབ་པར་གྱིས། ཕྲག་དོག་དབང་གིས་མ་བྱིན་ནོར་མ་ལེན། ཡངས་པའི་ཚུལ་གྱིས་
ཆོག་ཤེས་ལྡན་པར་གྱིས། ཕྲག་དོག་དབང་གིས་མི་ཚངས་ལས་མ་སྤྱོད། ཡངས་པའི་
ཚུལ་གྱིས་རྣམ་པར་དག་པར་གྱིས། ཕྲག་དོག་དབང་གིས་ཕྲ་མའི་རྫུན་མ་སྨྲ། ཡངས་
པའི་ཚུལ་གྱིས་བདེན་ལ་དྲང་དུ་སྨྲོས། ཕྲག་དོག་དབང་གིས་ལོག་པའི་ངག་མ་འཁྱལ།
ཡངས་པའི་ཚུལ་གྱིས་ལེགས་པར་བརྗོད་པར་གྱིས། ཕྲག་དོག་དབང་གིས་རྩུབ་མོའི་
ཚིག་མ་སྨྲ། ཡངས་པའི་ཚུལ་གྱིས་འཇམ་ལ་དེས་པར་གྱིས། ཕྲག་དོག་དབང་གིས་
ཕྲ་མའི་དབྱེན་མ་སྐྱེལ། ཡངས་པའི་ཚུལ་གྱིས་བདེ་སྦྱོར་མཐུན་པར་གྱིས། ཕྲག་དོག་
དབང་གིས་བརྣག་པའི་སེམས་མ་ཆོངས། ཡངས་པའི་ཚུལ་གྱིས་ཕན་སེམས་ལྡན་པར་
གྱིས། ཕྲག་དོག་དབང་གིས་གདུག་པའི་བཞིན་མ་སྟོན། ཡངས་པའི་ཚུལ་གྱིས་ཞི་དལ་
ལྡན་པར་གྱིས། ཕྲག་དོག་དབང་གིས་ལོག་པར་གོལ་མ་ལྟ། ཡངས་པའི་ཚུལ་གྱིས་
དག་པའི་སྣང་བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་རྣམ་
པར་དག་པ་སྤྱོད་བྱས་ན། ཕྲག་དོག་ཉོན་མོངས་སྒྲིབ་པ་བྱང་བར་འགྱུར། ཡངས་
པའི་ཡེ་ཤེས་ཚོགས་ཆེན་རབ་རྫོགས་ནས། ལམ་ལྔ་ས་བཅུའི་ཡོན་ཏན་མཐར་ཕྱིན་ཏེ།
ཀུན་སྣང་གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་ཇི་ལྟ་
བར། མ་ཆགས་པད་མའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་གནས་
ཤིང་། མཐའ་འཁོབ་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་
དབྱེར་མེད་མཁའ་ལ་མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་
93



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་བསྩལ་པས།
མིའི་རྒྱལ་པོ་ལ་སོགས་འཁོར་རྣམས་ཀྱང་། ཤིན་ཏུ་སྤྲོ་བ་སྐྱེས་ནས་ཡང་སྟོན་པ་ལ་
བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་འཁམས་
རྣམས་ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་
འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་
ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་
ལ་གསལ་བས་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེས་དུས་སུ་དེར་ཚོགས་པའི་སེམས་ཅན་
ལ་ཤིན་ཏུ་གྲངས་མང་བ་མིའི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་
ཕྲ་རབ་ཀྱི་ཆར་དུ་ལྷག་ནས། ནམ་ཀ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་
ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་སྟོན་པའི་བཀའ་
ལ་རབ་ཏུ་ཉན་ཞིང་གཡུང་དྲུང་གི་བོན་ལ་སྤྱོད་དོ། །དེ་ལྟར་དུ་མཛད་ནས་སྟོན་པས་
མཐའ་འཁོབ་མིའི་འཇིག་རྟེན་རྣམས་ཀྱང་། ཁ་ལོ་བསྒྱུར་རོ། །འགྲོ་བ་དྲང་ངོ༌། །ཐར་
པར་བཀོད་དོ། ། །
དེ་ནས་ཡང་སྟོན་པའི་སྐུ་མགུལ་གྱི་དང་གོང་ནས་འོད་ཟེར་ལྗང་ལ་མུ་མེན་གྱི་
མདངས་ཆགས་པ། ཤིན་ཏུ་དྭངས་པ། རབ་ཏུ་མྱུར་བ། འབྷར་བའི་འོད་ཀྱིས་སྣང་
སྲིད་གསལ་བ། ཟེར་གྱི་སྣང་བ་ཀུན་ཏུ་འཕྲོ་བ། སྒྲོན་མེའི་འོད་ཙམ་ཞིག་ལྷ་མིན་གྱི་
ཡུལ་དུ་འཕྲོས་པས། ལྷ་མིན་གཡེན་འཁམས་སྡེ་གསུམ་གྱི་དབུ་མ། རི་རབ་རིའི་ཁོང་
གསིང་། རྒྱལ་ས་གོང་འོག་བར་གསུམ་གྱི་མཚམས། བར་སྣང་འོད་ཀྱི་འཁོར་ལོའི་
ལྟེ་བ་ན་ལྷ་ཡི་གཞལ་ཡས་ཁང་རྒྱུ་རིན་པོ་ཆེ་སྣ་ཚོགས་ལས་གྲུབ་པ། ཉམས་དགའ་
བ། ཡིད་དུ་འོང་བ། བསིལ་དྲོད་ཀྱི་ཁོད་བསྙོམས་པ། རང་བཞིན་སྒྲིབ་མེད་ཀྱི་འོད་
94



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གསལ་བ། ཞིང་ཁམས་དང་ས་སྐོར་ཀྱང་། རྩི་སྨན་དང་མེ་ཏོག་གི་ཚལ་རྒྱས་པ། ཕྱི་
བསྐོར་གྱི་མུ་ཁྱུད་ལ། དཔག་བསམ་དང་ལྕགས་རི་ཁྱུད་མོས་འཁོར་བ་དེའི་དབུས་སུ་
མེ་ཏོག་པདྨ་སྔོ་ལྗང་གི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ། སྐུ་མདོག་སྔོ་
ལྗང་ཆུ་ཤེལ་གྱི་ནོར་བུ་རིན་པོ་ཆེ་དྭངས་པའི་མདོག་འདྲ་བ། མཚན་དང་དཔེ་བྱད་དུ་
ལྡན་པ། སྐུ་བལྟ་བས་ཆོག་མི་ཤེས་པ། བལྟ་ན་སྡུག་པ། ཡིད་དུ་འོང་བ། ངོ་མཚར་
ཆེ་བ། དང་ཁ་སྤྲོ་བ། ཡི་ཁ་བདེ་བ། ཐབས་ལ་མཁས་པའི་སྐྱེས་བུ། རིག་པ་གསལ་
བ། སྟོབས་དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་
པ། སོ་སོའི་སྒོ་གང་ལས་ཀྱང་མ་འགགས་པ། བཀའ་རྒྱ་ཆེ་བར་གསུངས་པ། ལུང་
གྲངས་མང་བར་མཁྱེན་པ། མན་ངག་མདོ་འདུས་པར་སྡུད་པ། དེ་ལྟ་བུའི་སྐྱེས་བུ་
ཞིག་ཏུ་འཁྲུངས་ཏེ། དབུ་ལ་དབང་གི་ཟེའུ་སྲོག་ནི་མནབས། སྐུ་ལ་དར་ཟབ་ཀྱི་ན་
བཟའ་ནི་གསོལ། ཕྱག་ན་ཤེལ་གྱི་ཆག་ཤིང་དང་སྤྲུལ་པའི་གོ་ཆ་བསྣམས་ནས་པད་
མའི་གདན་ལ་བཞུགས་སོ། །དེ་ལ་འཁོར་ཞི་བ་ངང་དང་ལྡན་པའི་གཡུང་དྲུང་སེམས་
དཔའ་ཁྲི་དྲུག་སྟོང་གིས་བསྐོར་ནས་བཞུགས་སོ། །དེ་ནས་དེ་དག་གི་ཐུགས་ལས་འོད་
ཟེར་བྱེ་བ་ས་ཡ་གྲངས་མེད་པར་འཕྲོས་ནས་བར་སྣང་ལྷ་མ་ཡིན་གྱི་འཇིག་རྟེན་ཀུན་
ལ་ཁྱབ་སྟེ། རང་བཞིན་གྱི་འོད་གསལ་བའི་ཤུགས་ཀྱིས་ཕྱི་སྣོད་གྱི་འཇིག་རྟེན་ལ་ཕོག་
པས། ཟངས་རི་ལྕགས་ཐང་མང་པོ་ནི། ལྷའི་ཞིང་ཁམས་ཉམས་དགའ་བ་འབྲུ་སྨན་
མེ་ཏོག་གི་ཚལ་དུ་གྱུར་ཏོ། །པུ་ཟངས་ཁྲོ་ཆུའི་གྲོང་ཁྱེར་ནི་ལྷའི་གཞལ་ཡས་ཁང་དུ་
གྱུར་ཏོ། །ལྕགས་མཁར་སྒོ་བརྒྱའི་གླིང་ཆེན་ནི་ལྷ་དང་གསས་ཀྱི་མཁར་དུ་གྱུར་ཏོ། །
གདུག་པའི་ཡམས་ཤིང་ནགས་ཚལ་ནི་དཔག་བསམ་ལྗོན་པའི་ཚལ་དུ་གྱུར་ཏོ། །དུག་
རི་དུག་མཚོ་ཁོལ་མ་ནི་ངང་ལྡན་སྨན་གྱི་མཚོ་མོ་རུ་གྱུར་ཏོ། །ལྕི་བའི་གོ་ཆ་མང་པོ་ནི་
ལྷའི་དཔྱང་བུ་སྲུབས་མེད་དུ་གྱུར་ཏོ། །རྣོ་བའི་མཚོན་ཆ་མང་པོ་ནི། པད་མའི་སྡོང་
95



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པོ་རྒྱས་པ་རུ་གྱུར་ཏོ། །རྣག་ཁྲག་མཚོ་མོ་མང་པོ་ནི། བདུད་རྩིའི་མཚོ་མོ་གླིང་དགུ་རུ་
གྱུར་ཏོ། །ནང་བཅུད་ཀྱི་སེམས་ཅན་ལ་ཕོག་པས་དུས་ཀྱི་འཁྲུགས་པ་བྱེད་པ་ནི་དུམ་
ནས་ཞི་བའི་སེམས་དང་ལྡན་པར་གྱུར་ཏོ། །སྔོན་དམར་ཐག་པས་བཏག་པ་ནི། རང་
གིས་རང་གྲོལ་ནམ་མཁའ་ལ། གཞའ་ཚོན་འོད་དུ་ཡལ་བ་རུ་གྱུར་ཏོ། །མདའ་དང་
མདུང་གིས་བརྡེག་པ་ནི་ལུས་ལ་འཛུག་ཏུ་མ་བཏུབ་པར། གཡུང་དྲུང་རི་མོར་ལམ་
ལམ་གྱུར་ཏོ། །རྡོའི་བརྡེག་ཏུ་མ་བཏུབ་པར། པད་མ་རུ་ཡང་ཝལ་ཝལ་གྱུར་ཏོ། །
ལྕགས་གིས་བྲབ་ཏུ་མ་བཏུབ་པར། རིན་པོ་ཆེ་རུ་ལམ་ལམ་དུ་གྱུར་ཏོ། །མེ་རུ་བསྲེག་
ཏུ་མ་བཏུབ་པར་བདུད་རྩིའི་བསིལ་ཁང་དག་ཏུ་གྱུར་ཏོ། །ཆུ་རུ་བཙོ་རུ་མ་བཏུབ་
པར། རིན་པོ་ཆེའི་གཞལ་ཡས་ཁང་དུ་གྱུར་ཏོ། །དེ་ལྟར་ཕྱི་སྣོད་དང་ནང་བཅུད་ནི་
རང་བཞིན་གྱི་འོད་གསལ་ཏེ་ཞི་བ་ཆེན་པོའི་ཞིང་འཁམས་སུ་གྱུར་ནས། ལྷ་མིན་གྱི་
ཞིང་འཁམས་ན་གནས་པའི་ལྷ་མིན་གྱི་རྒྱལ་པོ་ཐངས་བཟང་རིང་སྐྱེས་ཀྱང་། བཙུན་
མོ་དང་། སྲས་དང༌། བློན་པོ་དང༌། དེད་དཔོན་གྱི་ཚོགས་མང་པོ་དང༌། འཁོར་
བྱེ་བ་དུང་ཕྱུར་ཁྲག་ཁྲིག་དང་བཅས་ནས་སྟོན་པ་དེ་དག་གི་དྲུང་དུ་འཁོད་དོ། །དེ་
ནས་དེ་རྣམས་ཀྱིས་སྟོན་པ་དེ་དག་ལ། ལ་ལ་ནི་བསྐོར་བ་བྱེད་དོ། །ལ་ལ་ནི་ལྷ་ཕྱག་
འཚལ་ལོ། །ལ་ལ་ནི་མེ་ཏོག་གཏོར་རོ། །ལ་ལ་ནི་མཆོད་པ་འབུལ་ལོ། །
དེ་ནས་དེའི་ཚེ། ལྷ་མིན་གྱི་རྒྱལ་པོས་སྟོན་པ་ལ་ཤེལ་གྱི་མེ་ཏོག་ཧ་ལོ་ལྗང་གུ་པད་
མ་འདབ་མ་སྟོང་དང་ལྡན་པ་ཞིག་ཕུལ་ནས་གསོལ་པ། རྒྱལ་བའི་སྲས་པོ་སྐྱེས་བུ་
དམ་པའི་མཆོག །ཨུད་བྷར་གླིང་འཁྲུངས་དྲི་མེད་སངས་རྒྱས་སྐུ། ཞི་བ་ཆེན་པོ་
མཉམ་ཉིད་ཡེ་ཤེས་ཅན། ཀུན་ནས་བྷར་བའི་འོད་ཀྱིས་འཇིག་རྟེན་བྷེངས། ཀུན་ནས་
སྣང་བའི་ཐུགས་རྗེ་ཡོངས་ལ་ཁྱབ། ཀུན་ནས་གང་བའི་དཀྱིལ་འཁོར་མངོན་དུ་རྫོགས།
འཐབ་རྩོད་གསོད་གཅོད་སྡུག་བསྔལ་ཐུབ་པ་པོ། ང་རྒྱལ་ལྷ་མིན་གྲོང་ཁྱེར་འདུལ་
96



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
མཛད་པ། མུ་སངས་ལྕེ་འབར་སྐུ་ལ་བདག་བསྟོད་དོ། །འཐབ་རྩོད་སྡུག་བསྔལ་
ཐུགས་རྗེས་བསྐྱབ་ཏུ་གསོལ། ལྷ་མིན་འཇིག་རྟེན་འདུལ་བར་མཛད་དུ་གསོལ། ང་
རྒྱལ་ཉོན་མོངས་ལྷ་མིན་སྡེ་རིགས་ལ། ཞི་བ་བོན་གྱི་ཆར་ཆེན་དབབ་ཏུ་གསོལ། ཞེས་
གསོལ་ནས་ཀུན་གྱིས་སངས་རྒྱས་དེ་དག་གི་མདུན་དུ་ཐལ་མོ་སྦྱར་བར་བཏུད་དེ་
འདུག་གོ །
དེ་ལ་ཡང་སྟོན་པས་བཀའ་སྩལ་པ། ཉོན་ཅིག་ལྷ་མིན་རྒྱལ་པོ་ལ་སོགས་འཁོར།
ཀུན་གཞི་བྱང་ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་
ཤར་བས། ཁ་དོག་ལྔ་ལྡན་སྣ་ཚོགས་ཟེར་དུ་འཕྲོ། ལྗང་གུ་མཉམ་ཉིད་དབྱིངས་སུ་
མ་རྟོགས་པས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། འཐབ་དང་རྩོད་དང་
གསོད་གཅོད་ལས་ལ་བརྩོན། སྐད་ཅིག་མི་བཟོད་སྡུག་བསྔལ་ཡ་རེ་ང་། བསྐལ་པར་
མི་ཐར་གཏན་དུ་སྦྱོང་བ་ལ། ཐུགས་རྗེ་ཐབས་ལྡན་འདྲེན་པའི་སྟོན་པར་བྱོན། ད་ལྟ་
བདག་ནི་ལྷ་མིན་འདུལ་བ་སྟེ། གཤེན་རབ་མུ་སངས་ལྕེ་འབར་བྱ་བ་ཡིན། མ་ནོར་
སྟོན་པའི་བཀའ་ལ་རབ་ཏུ་ཉོན། གཡེན་ཁམས་སྡེ་གསུམ་ལྷ་མིན་སྡེ་འཁོར་རྣམས།
ད་ལྟའི་བདེ་བ་འདི་ཡི་མི་ཆོག་པས། རྟག་ཏུ་བདེ་ཆེན་སངས་རྒྱས་ཐོབ་བྱའི་ཕྱིར།
སྔོན་གྱི་སྡུག་བསྔལ་དེ་ལ་སུན་ནས་སུ། དེ་ལྟའི་བདེ་བ་རྟག་ཏུ་ལེན་པར་གྱིས། ང་
རྒྱལ་ཉོན་མོངས་སྡུག་བསྔལ་ལས་སྤྱོད་སྤོངས། ཞི་བ་ཆེན་པོའི་ཡེ་ཤེས་གོ་ཆ་གོན། ཕ་
རོལ་རྣམས་ལ་ང་རྒྱལ་དྲེགས་མ་སློངས། རྟག་ཏུ་འགྲོ་ལ་ཞི་དེས་ལྡན་པར་གྱིས། ང་
རྒྱལ་ལས་ནི་རི་གཟར་རྦབ་རྒོད་འདྲ། གང་དུ་མ་ངེས་གར་ཕོག་ཆ་མེད་པས། ཤིན་
ཏུ་དྲག་ཤུགས་ལྡན་པའི་སྟོབས་ཤུགས་ཀྱིས། སེམས་ཅན་ཁྲི་འབུམ་སྲོག་ལ་འབགས་
པར་བྱེད། གཞན་དག་ཞོར་དང་སྟབས་ལ་བསམ་མེད་གུམ། ངན་སོང་འགྲམ་རྡོ་
དམྱལ་བའི་གནས་སུ་སྐྱེ། མི་ཡི་འཁྲུགས་པ་ལྷ་མིན་སྲོག་སྐོར་ཡིན། ལྷ་མིན་འཁྲུགས་
97



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པ་དམྱལ་བའི་འགྲམ་རྡོ་ཡིན། དེ་ཕྱིར་ང་རྒྱལ་དྲེགས་པ་གཏན་ནས་སྤོངས། རང་ཆེ་
གྱོང་ཁེངས་བདུད་ཀྱི་སྤྱོད་ཡུལ་ཡིན། ཁེ་གྲགས་ཆེ་བ་སྲིན་པོའི་ལུས་སུ་སྐྱེ། སྲིན་པོ་
ཞེ་སྡང་དམྱལ་བ་རང་ཆས་ཡིན། ལུས་སྲོག་བྲལ་ནས་མནར་མེད་དུ་ཏིར་སྦྱོང་། དེ་
བས་རང་ཆེ་གྱོང་ཁེངས་དྲེགས་པ་སྤོངས། ཞི་བ་བྱང་ཆུབ་སེམས་དང་ལྡན་པར་གྱིས།
མི་མཐུན་གཉིས་གཅིག་མཐུན་པ་སྒམ་པོ་ཕྱུ། དྲང་ཆེན་སྐོས་ཀྱི་ལུས་ལེན་ཀུན་ལ་
གཉེན། དགྲ་གཉེན་ཉེ་རིང་གཉིས་མེད་མཉམ་པོར་ཞོགས། གོ་ཆ་མཚོན་ཆ་དྲེགས་
པའི་སྐུ་མཁར་སྤོངས། དབེན་པའི་གནས་སྙོགས་དཀར་པོའི་དགེ་ལ་སྤྱོད། ལར་ཡང་
ང་རྒྱལ་ལྷ་མིན་རྒྱུ་ཡིན་པས། ང་རྒྱལ་དབང་གིས་གཞན་གྱི་སྲོག་མ་གཅོད། ཞི་བའི་
ཚུལ་གྱིས་སྲོག་ལ་སྐྱོབ་པར་གྱིས། ང་རྒྱལ་དབང་གིས་མ་བྱིན་ནོར་མ་ལེན། ཞི་བའི་
ཚུལ་གྱིས་ཆོག་ཤེས་ལྡན་པར་གྱིས། ང་རྒྱལ་དབང་གིས་མི་ཚངས་ལས་མ་སྤྱོད། ཞི་
བའི་ཚུལ་གྱིས་རྣམ་པར་དག་པ་གྱིས། ང་རྒྱལ་དབང་གིས་ཕྲ་མའི་རྫུན་མ་སྨྲ། ཞི་
བའི་ཚུལ་གྱིས་བདེན་ལ་དྲང་དུ་སྨྲོས། ང་རྒྱལ་དབང་གིས་ལོག་པའི་ངག་མ་འཁྱལ།
ཞི་བའི་ཚུལ་གྱིས་ལེགས་པ་བརྗོད་པར་གྱིས། ང་རྒྱལ་དབང་གིས་རྩུབ་མོའི་ཚིག་མ་
སྨྲ། ཞི་བའི་ཚུལ་གྱིས་འཇམ་ལ་དེས་པར་གྱིས། ང་རྒྱལ་དབང་གིས་ཕྲ་མའི་དབྱེན་མ་
སྐྱེལ། ཞི་བའི་ཚུལ་གྱིས་བདེ་སྦྱོར་མཐུན་པར་གྱིས། ང་རྒྱལ་དབང་གིས་བརྣག་པའི་
སེམས་མ་ཆོངས། ཞི་བའི་ཚུལ་གྱིས་ཕན་སེམས་ལྡན་པར་གྱིས། ང་རྒྱལ་དབང་གིས་
གདུག་པའི་བཞིན་མ་སྟོན། ཞི་བའི་ཚུལ་གྱིས་ཞི་དལ་ལྡན་པར་གྱིས། ང་རྒྱལ་དབང་
གིས་ལོག་པར་གོལ་མ་ལྟ། ཞི་བའི་ཚུལ་གྱིས་དག་པའི་སྣང་བ་བསྐྱེད། དེས་ན་སྡིག་
པ་མི་དགེ་བཅུ་སྤངས་ནས། དགེ་བཅུ་རྣམ་པར་དག་པ་སྤྱད་བྱས་ན། ང་རྒྱལ་ཉོན་
མོངས་སྒྲིབ་པ་བྱང་གྱུར་ནས། ཞི་བའི་ཡེ་ཤེས་ཚོགས་ཆེན་རབ་རྫོགས་ཏེ། ལམ་ལྔ་ས་
བཅུའི་ཡོན་ཏན་མཐར་ཕྱིན་ནས། ཀུན་སྣང་གླིང་དུ་མངོན་སངས་རྒྱས་པར་འགྱུར།
08



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
མཐར་ནི་བདག་ཉིད་སྟོན་པ་ཇི་ལྟ་བར། མ་ཆགས་པདྨའི་ཁ་ལ་རྫུས་སྐྱེས་ཏེ། འཁོར་
ལོ་ཚོགས་ཆེན་ས་ལ་རབ་གནས་ཤིང༌། ལྷ་མིན་འདྲེན་པའི་སྟོན་པ་ཉིད་གྱུར་ནས།
བདག་གཞན་དོན་གྲུབ་དབྱེར་མེད་མཁའ་ལ་མཉམ། སྐྱེ་འགག་གཉིས་མེད་བོན་
ཉིད་ཀློང་དུ་གདལ། འདུས་པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་སྟོན་
པས་བཀའ་བསྩལ་པས། ལྷ་མིན་གྱི་རྒྱལ་པོ་ལ་སོགས་འཁོར་རྣམས་ཀྱང་ཤིན་ཏུ་སྤྲོ་བ་
སྐྱེས་ནས། ཡང་སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་
བས། འཇིག་རྟེན་གྱི་ཁམས་རྣམས་ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་
ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །
ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་
ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་
སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ་
དེར་ཚོགས་པའི་སེམས་ཅན་ལ་ཤིན་ཏུ་གྲངས་མང་བ་ལྷ་མིན་གྱི་འཇིག་རྟེན་སྟོངས་པ་
ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷག་ནས། ནམ་མཁའ་ལ་གཞའ་
ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་
ཤིན་ཏུ་སྤྲོ་བ་སྐྱེས་ནས་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་
སྤྱོད་དོ། །དེ་ལྟར་དུ་མཛད་ནས་སྟོན་པས་འཐབ་རྩོད་ཀྱི་འཇིག་རྟེན་རྣམས་ཀྱང་། ཁ་
ལོ་བསྒྱུར་རོ། །འགྲོ་བ་དྲངས་སོ། །ཐར་པར་བཀོད་དོ། །
དེ་ནས་ཡང་སྟོན་པའི་སྐུ་སྤྱི་བོའི་གཙུག་རུམ་ནས་འོད་ཟེར་དཀར་ལ་དམར་བའི་
མདངས་ཆགས་པ། ཤིན་ཏུ་དྭངས་པ་རབ་ཏུ་མྱུར་བ། འབར་བའི་འོད་ཀྱིས་སྣང་
སྲིད་གསལ་བ། ཟེར་གྱི་སྣང་བ་ཀུན་དུ་འཕྲོ་བ་སྒྲོན་མེའི་འོད་ཙམ་ཞིག་སྟེང་ཕྱོགས་
ལྷའི་ཡུལ་དུ་འཕྲོས་པས། ཁམས་གསུམ་ལྷ་རིགས་ཉི་ཤུ་རྩ་ལྔའི་དབུས་ན། གཟུགས་
99



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཁམས་ཐ་མ་ཚངས་པ་འབུམ་ཁྲིའི་ཡུལ། མཁའ་གསལ་འོད་ཀྱི་འཁོར་ལོའི་ལྟེ་བ་ལ་
ལྷའི་གཞལ་ཡས་ཁང༌། རྒྱུ་རིན་པོ་ཆེ་སྣ་ཚོགས་ལ་གྲུབ་པ། ཉམས་དགའ་བ། ཡིད་
དུ་འོང་བ། བསིལ་དྲོད་ཀྱི་ཁོད་བསྙོམས་པ། རང་བཞིན་སྒྲིབ་མེད་ཀྱི་འོད་གསལ་
བ། ཞིང་ཁམས་དང་ས་སྐོར་ཀྱང༌། རྩི་སྨན་དང་མེ་ཏོག་གི་ཚལ་རྒྱས་པ། ཕྱི་སྐོར་གྱི་
མུ་ཁྱུད་ལ་དཔག་བསམ་དང་ལྕགས་རི་ཁྱུད་མོས་འཁོར་བ། དེའི་དབུས་སུ་མེ་ཏོག་
དཀར་དམར་གྱི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ་སྐུ་མདོག་དཀར་
ལ་དམར་བའི་མདངས་ཆགས་པ། ལྷ་གཉན་གྱི་ཤེལ་སྒོང་དྭངས་པའི་ནོར་བུ་རིན་
པོ་ཆེའི་མདོག་འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་བས་ཆོག་མི་ཤེས་
པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་ག་སྤྲོ་བ། ཡི་ག་བདེ་
བ། ཐབས་ལ་མཁས་པའི་སྐྱེས་བུ། རིག་པ་གསལ་བ། རབ་ཏུ་མྱུར་བ། སྟོབས་དང་
ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་
ལ་ཡང་མ་འགགས་པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་
པ། མན་ངག་མདོ་འདུས་པར་སྡུད་པ། དེ་ལྟ་བུའི་སྐྱེས་བུ་ཞིག་ཏུ་འཁྲུངས་ཏེ། དབུ་
ལ་དབང་གི་ཟེའུ་ཕྲོག་ནི་མནབས། སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་
ན་དུང་གི་ཆག་ཤིང་དང་འོད་ཀྱི་འཁོར་ལོ་བསྣམས་ནས་པདྨའི་གདན་ལ་བཞུགས་
སོ། །དེ་ལ་འཁོར་མི་ཡེངས་དོན་ལ་བརྩོན་པའི་གཡུང་དྲུང་སེམས་དཔའ་ཁྲི་དྲུག་སྟོང་
གིས་བསྐོར་ནས་བཞུགས་སོ། །དེ་ནས་དེ་དག་གི་ཐུགས་ལས་འོད་ཟེར་བྱེ་བ་ས་ཡ་
གྲངས་མེད་པར་འཕྲོས་ནས་སྟེང་ཕྱོགས་ལྷའི་འཇིག་རྟེན་ཀུན་ཁྱབ་སྟེ། རང་བཞིན་གྱི་
འོད་གསལ་བའི་ཤུགས་ཀྱིས་ཕྱི་སྣོད་ཀྱི་འཇིག་རྟེན་ལ་ཕོག་པས་འདོད་ཁམས་ཆགས་
པའི་གནས་རིགས་ཀྱང་། མ་ཆགས་བདེ་བའི་ཞིང་དུ་གྱུར་ཏོ། །གཟུགས་ཁམས་ཞེན་
པའི་གནས་རིགས་ཀྱང་ཞེན་མེད་དག་པའི་ཞིང་དུ་གྱུར་ཏོ། །གཟུགས་མེད་གོལ་བའི་
100



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
གནས་རིགས་ཀྱང་མི་གོལ་འཐད་པའི་གནས་རིགས་སུ་གྱུར་ཏོ། །ལྷ་དང་ལྷ་མིན་
འཐབ་པའི་ས་གནས་ཡང་ཞི་བདེ་འཕྲོད་པའི་འདུན་ས་རུ་གྱུར་ཏོ། །གཞན་ཡང་
འགྱུར་བ་ཅན་གྱི་ལྷ་ཡུལ་ཡང་མི་འགྱུར་གཡུང་དྲུང་གི་ཞིང་དུ་གྱུར་ཏོ། །ཟད་པ་ཅན་
གྱི་ལོངས་སྤྱོད་ཀྱང་མི་འཛད་རིན་པོ་ཆེའི་གཏེར་དུ་གྱུར་ཏོ། །ལྟུང་བ་ཅན་གྱི་ལྷ་ལུས་
ཀྱང་རྟག་ཏུ་ཐར་པ་ཐོབ་པ་རུ་གྱུར་ཏོ། །ནང་བཅུད་ཀྱི་སེམས་ཅན་ལ་ཕོག་པས་དུག་
ལྔ་ཆ་མཉམ་གྱི་བག་ཆགས་སངས་ནས། ཡེ་ཤེས་རྒྱུན་ཆད་མེད་པ་རུ་གྱུར་ཏོ། །ལོག་
པར་གོལ་བའི་འདུ་ཤེས་ཀྱང་ཉེས་སྐྱོན་བྱང་ནས་ཐར་པ་རུ་གྱུར་ཏོ། །གཉེན་འདུན་
འབྲལ་དུ་དོགས་པ་ཡང་ལན་ཆགས་སྙེགས་པའི་རྒྱུ་རུ་ཤེས་པར་གྱུར་ཏོ། །ཁ་དོག་
ཡལ་གྱི་དོགས་པ་ཡང་སྒྱུ་མ་ལྟ་བུའི་རང་བཞིན་དུ་ཤེས་པ་རུ་གྱུར་ཏོ། །ལོངས་སྤྱོད་
ཟད་ཀྱི་དོགས་པ་ཡང་ཆགས་པ་མེད་པའི་རང་བཞིན་དུ་གྱུར་ཏོ། །ལེ་ལོ་གཡེང་སྐྱོང་
ཆེ་བ་ཡང་སྐད་ཅིག་ཡེངས་མེད་ཀྱི་བརྩོན་འགྲུས་དང་ལྡན་པར་གྱུར་ཏོ། །དེ་ལྟར་ཕྱི་
སྣོད་དང་ནང་བཅུད་ཀྱང་རང་བཞིན་གྱི་འོད་གསལ་ཏེ་མི་ཡེངས་དོན་ལ་བརྩོན་པའི་
ཞིང་ཁམས་སུ་གྱུར་ནས། ལྷའི་འཇིག་རྟེན་ན་གནས་པའི་ལྷའི་དབང་པོ་ཚངས་པ་
འབུམ་ཁྲི་ཡང་བཙུན་མོ་དང་། སྲས་དང༌། བློན་པོ་དང་། དེད་དཔོན་གྱི་ཚོགས་མང་
པོ་དང་འཁོར་བྱེ་བ་དུང་ཕྱུར་ཁྲག་ཁྲིག་དང་བཅས་ནས་སྟོན་པ་དེ་དག་གི་དྲུང་དུ་
འཁོད་དོ། །དེ་ནས་དེ་རྣམས་ཀྱིས་སྟོན་པ་དེ་དག་ལ། ལ་ལས་ནི་བསྐོར་བ་བྱེད་དོ། །
ལ་ལས་ནི་ལྷ་ཕྱག་འཚལ་ལོ། །ལ་ལས་ནི་མེ་ཏོག་གཏོར་རོ། །ལ་ལས་ནི་མཆོད་པ་
འབུལ་ལོ། །
དེ་ནས་དེའི་ཚེ་ལྷའི་རྒྱལ་པོས་སྟོན་པ་ལ་ལྷའི་མེ་ཏོག་དཀར་ལ་དམར་བའི་
མདངས་ཆགས་པ་འདབ་མ་སྟོང་དང་ལྡན་པ་ཞིག་ཕུལ་ནས་གསོལ་པ། རྒྱལ་བའི་
སྲས་པོ་སྐྱེས་བུ་དམ་པའི་མཆོག །ཨུད་འབར་གླིང་འཁྲུངས་དྲི་མེད་སངས་རྒྱས་སྐུ།
101



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཏིང་འཛིན་ཆེན་པོ་ཡེ་ཤེས་ལྔ་ལྡན་ཅན། ཀུན་ནས་འབར་བའི་འོད་ཀྱིས་འཇིག་རྟེན་
འགེངས། ཀུན་ནས་སྣང་བའི་ཐུགས་རྗེ་ཡོངས་ལ་ཁྱབ། ཀུན་ནས་གང་བའི་དཀྱིལ་
འཁོར་མངོན་དུ་རྫོགས། ཕམ་ལྟུང་ལེ་ལོའི་སྡུག་བསྔལ་ཐུབ་པ་པོ། ལྟུང་བ་ལྷ་ཡི་སྡུག་
བསྔལ་འདུལ་མཛད་པ། ཀུན་ཤེས་གསལ་འབར་སྐུ་ལ་བདག་བསྟོད་དོ། །ཕམ་ལྟུང་
སྡུག་བསྔལ་ཐུགས་རྗེས་བསྐྱབ་ཏུ་གསོལ། ལྷ་ཁམས་འཇིག་རྟེན་འདྲེན་པ་མཛད་དུ་
གསོལ། ཕམ་ལྟུང་ཉོན་མོངས་ལྷ་ཡི་སྡེ་རིགས་ལ། བརྩོན་འགྲུས་ཆེན་པོའི་ཆར་ཆེན་
དབབ་དུ་གསོལ། ཅེས་གསོལ་ནས་ཀུན་གྱིས་སངས་རྒྱས་དེ་དག་གི་མདུན་དུ་ཐལ་མོ་
སྦྱར་བར་བཏུད་དེ་འདུག་གོ །
དེ་ལ་སྟོན་པས་བཀའ་སྩལ་པ། ཉོན་ཅིག་ལྷ་ཡི་རྒྱལ་པོ་ལ་སོགས་འཁོར། ཀུན་
གཞི་བྱང་ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་ཤར་
བས། ཁ་དོག་ལྔ་ལྡན་སྣ་ཚོགས་ཟེར་དུ་འཕྲོས། སྣ་ཚོགས་བོན་ཉིད་དབྱིངས་སུ་མ་
རྟོགས་པས། སྡུག་བསྔལ་ཉོན་མོངས་ཕམ་ལྟུང་ཞིང་དུ་ཤར། ཆགས་དང་ཞེན་དང་
གཡེང་བའི་ལས་ལ་བརྩོན། སྐད་ཅིག་མི་བཟོད་སྡུག་བསྔལ་ཡ་རེ་ང་། བསྐལ་པར་
མི་ཐར་གཏན་དུ་སྦྱོང་བ་ལ། ཐུགས་རྗེ་ཐབས་ལྡན་འདྲེན་པའི་སྟོན་པར་བྱོན། ད་ལྟ་
བདག་ནི་ལྷ་ཁམས་འདུལ་བ་སྟེ། གཤེན་རབ་ཀུན་ཤེས་གསལ་འབར་བྱ་བ་ཡིན། མ་
ནོར་སྟོན་པའི་བཀའ་ལ་རབ་ཏུ་ཉོན། འདོད་ཁམས་གཟུགས་ཁམས་གཟུགས་མེད་
ཁམས་གསུམ་ལྷ། ད་ལྟའི་བདེ་བ་འདི་ཡི་མི་ཆོག་པས། རྟག་ཏུ་བདེ་ཆེན་སངས་རྒྱས་
ཐོབ་བྱའི་ཕྱིར། སྔོན་གྱི་སྡུག་བསྔལ་དེ་ལ་སུན་ནས་སུ། དེ་ལྟའི་བདེ་བ་རྟག་ཏུ་ལེན་
པར་གྱིས། ཆགས་ཞེན་ཉོན་མོངས་གཡེང་བའི་ལས་སྤྱོད་སྤོངས། བརྩོན་འགྲུས་ཆེན་
པོ་མྱུར་མགྱོགས་རྟ་ལ་ཞོན། ཕ་རོལ་ཞིང་ལ་ཞེན་ཅིང་ཆགས་པ་སྤོངས། གཡེང་དང་
ལེ་ལོའི་དབང་གྱུར་ངན་སོང་ལྟུང་། ཆགས་པའི་ཡུལ་ནི་མི་རྟག་སྒྱུ་མ་ཡིན། བྱིས་པས་
102



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཁང་བུ་རྩིག་ཀྱང་འགྱེལ་བའི་རྒྱུ། དེ་ཕྱིར་ལྷ་ནི་འགྱུར་ལྡོག་ཤིན་ཏུ་ཆེ། གཉེན་དང་ཉེ་
འབྲེལ་ཚོང་དུས་ཚོགས་པའི་མགྲོན། དར་ཅིག་འགྲོགས་ཀྱང་གཏན་དུ་འགྲོགས་ཐབས་
མེད། དེ་ཕྱིར་འབྲལ་གྱིས་དོགས་པ་རང་བཅིང་རྒྱུ། གཅིག་པུར་མི་ཡེངས་དོན་དམ་
རྙེད་པར་འགྱུར། རྒྱན་དང་ལོངས་སྤྱོད་ཟད་ཅིང་སྟོར་བའི་རྒྱུ། དགེ་རྩར་མ་གྱུར་
ཡི་དྭགས་གཏེར་ལ་ཆགས། ལྟུང་བ་གྱུར་ན་ཆགས་ཤིང་ཞེན་པའི་རྒྱུ། དེ་ཕྱིར་ཟས་
ནོར་ལོངས་སྤྱོད་སྒྱུ་མ་ཡིན། འདོད་ཁམས་ཆགས་པ་མ་ཆེ་ལྟུང་བའི་རྒྱུ། གཟུགས་
ཁམས་ཞེན་པ་མ་ཆེ་འཁོར་བའི་རྒྱུ། གཟུགས་མེད་རྟག་ཆད་མ་འཛིན་གོལ་བའི་རྒྱུ།
ལེ་ལོའི་གཡེང་སྐྱོང་ཁམས་གསུམ་ལྷ་རིགས་རྣམས། ནམ་ཡང་གཡེང་སྐྱོང་ལྟུང་བའི་
རྒྱུ་རུ་ཆེ། གང་དུ་ལྟུང་བ་ལྷ་མིག་དག་པས་མཐོང་། ངན་སོང་གསུམ་པོའི་སྡུག་
བསྔལ་ཡ་རེ་ང་། ལྟུང་བ་ལྷ་ཡི་བུ་ལས་སྡུག་པ་མེད། འཁོར་དང་ལོངས་སྤྱོད་རོལ་མོ་
ཤུལ་དུ་ལུས། རང་ལུས་འོད་ནུབ་གླིང་བཞི་མུན་ཁྲོད་གླིང་། ཉི་ཟླ་འཆར་ནུབ་དུས་
ཚོད་སྔ་ཕྱི་སྒུག །སྨན་དང་མེ་ཏོག་ནགས་ཚལ་གླིང་མི་མཐོང༌། ས་རྡོ་རི་བྲག་རྩི་ཤིང་
མཚོན་དང་དབལ། བཟའ་བཏུང་ཚོགས་དཀོན་རྙེད་ཀྱང་དུག་དང་མཚོན། ཡར་ལ་
བརྙབ་པ་གནམ་གྱི་འབྲེལ་ཐག་ཆད། དེ་ཕྱིར་དེ་འདྲའི་སྡུག་བསྔལ་སྟེང་དུ་འོང་། ད་
ལྟ་རང་དབང་རང་ལ་ཡོད་པའི་དུས། འབད་དེ་བླ་མེད་བྱང་ཆུབ་བསྒྲུབ་པ་དང་།
གཡེང་བའི་ཚོགས་སྤོངས་ཡང་དག་དོན་སྒོམས་ནས། ལོངས་སྤྱོད་ཡོ་བྱད་བསོད་
ནམས་ཚོགས་བསགས་ན། ཕྱི་མ་བཅུ་འགྱུར་སྟོང་དུ་འཕེལ་བར་འགྱུར། ལྟུང་ཞེས་
བྱ་བའི་ངན་སོང་སྐྱེ་སྒོ་ཁེགས། ཐར་པ་བདེ་བའི་ལམ་ལ་རིམ་གྱིས་བགྲོད། ཚོགས་
རྫོགས་སྒྲིབ་བྱང་སངས་རྒྱས་ས་ལ་འཁོད། དེ་ཕྱིར་སྟོན་པའི་བཀའ་ལ་རབ་ཏུ་ཉོན།
ལར་ཡང་ལྷ་ཁམས་ལེ་ལོ་ཤས་ཆེ་བས། ལེ་ལོའི་དབང་གིས་གཞན་གྱི་སྲོག་མ་གཅོད།
བརྩོན་འགྲུས་ཚུལ་གྱིས་སྲོག་ལ་སྐྱོབ་པར་གྱིས། ལེ་ལོའི་དབང་གིས་མ་བྱིན་ནོར་མ་
103



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ལེན། བརྩོན་འགྲུས་ཚུལ་གྱིས་ཆོག་ཤེས་ལྡན་པར་གྱིས། ལེ་ལོའི་དབང་གིས་མི་ཚངས་
ལས་མ་སྤྱོད། བརྩོན་འགྲུས་ཚུལ་གྱིས་རྣམ་པར་དག་པ་གྱིས། ལེ་ལོའི་དབང་གིས་ཕྲ་
མའི་རྫུན་མ་སྨྲ། བརྩོན་འགྲུས་ཚུལ་གྱིས་བདེན་པ་དྲང་དུ་སྨོས། ལེ་ལོའི་དབང་གིས་
ལོག་པའི་ངག་མ་འཁྱལ། བརྩོན་འགྲུས་ཚུལ་གྱིས་ལེགས་པ་བརྗོད་པར་གྱིས། ལེ་
ལོའི་དབང་གིས་རྩུབ་མོའི་ཚིག་མ་སྨྲ། བརྩོན་འགྲུས་ཚུལ་གྱིས་འཇམ་ལ་དེས་པར་
གྱིས། ལེ་ལོའི་དབང་གིས་ཕྲ་མའི་དབྱེན་མ་སྐྱོལ། བརྩོན་འགྲུས་ཚུལ་གྱིས་བདེ་སྦྱོར་
མཐུན་པར་གྱིས། ལེ་ལོའི་དབང་གིས་བརྣག་པའི་སེམས་མ་ཆོངས། བརྩོན་འགྲུས་
ཚུལ་གྱིས་ཕན་སེམས་ལྡན་པར་གྱིས། ལེ་ལོའི་དབང་གིས་གདུག་པའི་བཞིན་མ་སྟོན།
བརྩོན་འགྲུས་ཚུལ་གྱིས་ཞི་དལ་ལྡན་པར་གྱིས། ལེ་ལོའི་དབང་གིས་ལོག་པར་གོལ་མ་
ལྟ། བརྩོན་འགྲུས་ཚུལ་གྱིས་དག་པའི་སྣང་བ་བསྐྱེད། དེས་ན་སྡིག་པ་མི་དགེ་བཅུ་
སྤངས་ནས། དགེ་བཅུ་རྣམ་པར་དག་པ་སྤྱོད་བྱས་ན། ཆགས་ཞེན་གོལ་བའི་སྒྲིབ་
པ་བྱང་འགྱུར་ནས། བརྩོན་འགྲུས་ཆེན་པོའི་ཚོགས་ཆེན་རབ་རྫོགས་ཏེ། ལམ་ལྔ་ས་
བཅུའི་ཡོན་ཏན་མཐར་ཕྱིན་ནས། ཀུན་སྣང་གླིང་དུ་མངོན་སངས་རྒྱས་པར་འགྱུར།
མཐར་ནི་བདག་ཉིད་སྟོན་པ་ཇི་ལྟ་བར། མ་ཆགས་པདྨའི་ཁ་ལ་རྫུས་སྐྱེས་ཏེ། འཁོར་
ལོ་ཚོགས་ཆེན་ས་ལ་རབ་གནས་ཤིང་། ལྷ་ཁམས་འདྲེན་པའི་སྟོན་པ་ཉིད་གྱུར་ནས།
བདག་གཞན་དོན་གྲུབ་དབྱེར་མེད་མཁའ་ལ་མཉམ། སྐྱེ་འགག་གཉིས་མེད་བོན་ཉིད་
ཀློང་དུ་གདལ། འདུས་པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་སྟོན་པས་
བཀའ་སྩལ་པས། ལྷའི་རྒྱལ་པོ་ལ་སོགས་འཁོར་རྣམས་ཀྱང་། ཤིན་ཏུ་སྤྲོ་བ་སྐྱེས་ནས།
ཡང་སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མེ་ཏོག་ནི་གཏོར། མཆོད་པ་ནི་
ཕུལ་བས། འཇིག་རྟེན་གྱི་ཁམས་རྣམས་ཀྱང༌། གཡོ་གཡོ་འོ་རབ་ཏུ་གཡོའོ། །འགུལ་
འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་
104



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་
རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་
པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་
སུ་དེར་ཚོགས་པའི་སེམས་ཅན་ལ་ཤིན་ཏུ་གྲངས་མང་བ་ལྷ་ཁམས་ཀྱི་འཇིག་རྟེན་སྟོང་
པ་ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས་ནམ་མཁའ་ལ་
གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །དེ་ནས་སླད་ན་ལུས་པ་
རྣམས་ཀྱང་ཤིན་ཏུ་སྤྲོ་བ་སྐྱེས་ནས། སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་
གི་བོན་ལ་སྤྱོད་དོ། །དེ་ལྟར་དུ་མཛད་ནས་སྟོན་པས་ལྟུང་བ་ལྷའི་འཇིག་རྟེན་རྣམས་
ཀྱང་ཁ་ལོ་བསྒྱུར་རོ། །འགྲོ་བ་དྲངས་སོ། །ཐར་པར་བཀོད་དོ། །
དེ་ནས་ཡང་སྟོན་པས་སྐུའི་གནས་རྣམས་ནས་འོད་ཟེར་སྤྲོས་པ་དེ་དག་སྤྱི་ཁྱབ་ཏུ་
སྤྲོས་པ་ནམ་མཁས་ཁྱབ་ཚད་ཀྱི་སེམས་ཅན་ཐམས་ཅད་ལ། རང་བཞིན་ཚད་མེད་ཀྱི་
ཐུགས་རྗེའི་ཤུགས་ཀྱིས་བསྐྱེད་ནས་སྨོན་ལམ་དག་པའི་སྟོབས་ཤུགས་ཀྱིས་དེ་ལྟ་བུའི་
འོད་ཟེར་སྤྲོ་ཞིང་བཀྱེ་བ་ཡིན་ལ། འགྲོ་བ་འདུལ་བའི་སྟོན་པ་གཞན་རྣམས་ནི། རང་
རང་འདུལ་བའི་ཞིང་ཁམས་མ་གཏོགས་པ་གཞན་དག་གི་ཞིང་ཁམས་སུ་འོད་ཟེར་
གྱི་ཆ་ཙམ་ལས་རྒྱ་ཆེ་བར་སྤྲོ་བ་མི་ནུས་ཤིང་། སྟོན་པ་དེ་ཉིད་ནི་ཤིན་ཏུ་ཐུགས་རྗེ་ཆེ་
ཞིང་ཐབས་ལ་མཁས་པས་གང་དང་ཡང་མི་འདྲ་བར་ཀུན་ལས་ཁྱད་པར་དུ་འཕགས་
པ། དཔག་པའི་མཚན་ཉིད་ཡོངས་སུ་རྫོགས་པ། རྫོགས་པ་དེ་ཉིད་ཀྱི་དོན་ལ་གང་ལ་
ཡང་མ་གཡོས་བར་མངའ་བས། འོད་ཟེར་ཀྱི་སྤྲོ་བསྡུས་འཇིག་རྟེན་གྱི་ཁམས་གང་བ་
དང༌། ཤིན་ཏུ་སྤྲོ་བ་ཕྱོགས་བཅུའི་འཇིག་རྟེན་དང་། རབ་ཏུ་སྤྲོ་བ་འཐུག་པོ་བཀོད་
པའི་ཞིང་ཁམས་དང་། རྒྱ་ཆེ་བར་སྤྲོ་བ་འཐུག་པོ་བཀོད་པའི་ཕ་རོལ་གྱི་ཞིང་ཁམས་
བཅུ་དང་། མཐའ་ཡས་པར་སྤྲོ་བ་ནམ་མཁས་ཁྱབ་ཚད་ཀྱི་ཞིང་ཁམས་དང༌། མུ་
105



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མེད་པར་སྤྲོ་བ་ནམ་མཁའི་མཐར་གཏུགས་པའི་ཞིང་ཁམས་དང་། འབྱམ་ཡས་པར་
སྤྲོས་པ་ནམ་མཁའི་མཐའ་ཀླས་པའི་ཞིང་ཁམས་དང་དཔྱོད་ལས་འདས་པར་སྤྲོ་བ།
བོན་ཉིད་སྐྱེ་འགག་མེད་པ་སྟེ་ནམ་མཁའི་ཁྱབ་ཚད་དུ་འཕྲོ་བར་ནུས་པའོ། །དེ་ཕར་
འདས་པའི་ཞིང་ཁམས་ལ་ཚད་ཀྱིས་བཟུང་བ་དང༌། གྲངས་སུ་བགྲང་བར་མ་མཆིས་
ཏེ། བོན་ཉིད་སེམས་ཉིད་ནམ་མཁའ་དབྱིངས་ཉིད་གསུམ། ཉིད་ལ་ཉིད་ཀྱིས་བཟུང་
དུ་མ་མཆིས་ཏེ། ཉིད་ལ་ཉིད་དུ་བཅོས་བསླད་མ་མཆིས་པས། སྨྲ་བསམ་བརྗོད་མེད་
ཤེས་རབ་ཕ་རོལ་ཕྱིན། མི་སྐྱེ་མི་འགག་ནམ་མཁའི་ངོ་བོ་ཉིད། མཚན་ཉིད་སོ་སོའི་ཡེ་
ཤེས་སྤྱོད་ཡུལ་ཅན། དུས་གསུམ་རྒྱལ་བ་ཡབ་ཡུམ་གྱི་ཞིང་ཁམས་ཏེ། འཇིག་རྟེན་གྱི་
ཁམས་ཀྱང་བསམ་གྱིས་མི་ཁྱབ་སྟེ་ཤིན་ཏུ་གྲངས་མང་བའོ། །སེམས་ཅན་གྱི་ལས་ཀྱང་
བསམ་གྱིས་མི་ཁྱབ་སྟེ་ཤིན་ཏུ་གྲངས་མང་བའོ། སྟོན་པའི་སྐུ་ཡང་བསམ་གྱིས་མི་ཁྱབ་
སྟེ་ཤིན་ཏུ་གྲངས་མང་བའོ། །གསུངས་པའི་བཀའ་ཡང་བསམ་གྱིས་མི་ཁྱབ་སྟེ་ཤིན་ཏུ་
གྲངས་མང་བའོ། །འདུལ་བའི་ཐབས་ཀྱང་བསམ་གྱིས་མི་ཁྱབ་སྟེ་ཤིན་ཏུ་གྲངས་མང་
བའོ། །དྲངས་པའི་ཐུགས་རྗེ་ཡང་བསམ་གྱིས་མི་ཁྱབ་སྟེ་ཤིན་ཏུ་གྲངས་མང་བའོ། །དེ་
ནི་ཐམས་ཅད་ཀུན་སྤྱི་རུ་ཁྱབ་པར་བསྟན་པ་སྟེ། ཚིག་གི་མཚོན་བྱ་དང་། མིང་གི་
གདགས་བྱ་ཙམ་མོ། །སྒོས་སུ་བསྐལ་སྲིད་དང་འབྱུང་བའི་མཚན་ཉིད་ལ། གྲངས་སུ་
བགྲང་ཞིང་རྩིས་ཀྱིས་ཟིན་པར་མི་ལོང་སྟེ། ཚད་དུ་བཟུང་བའི་བསྐལ་པ་ལ། བསྐལ་
པ་ཡ་ཐོག་རིང་པོ་ནས། མ་ཐོག་ཐ་མ་ཐུང་ངུ་གྱི་བར་དུ། བསྐལ་པའི་གྲངས་སུ་
འཛིན་ལུགས་ལ་རྣམ་པ་བཞི་སྟེ། དེ་ཡང་བསྐལ་པ་ཆེན་པོར་བགྲང་བ་དང་། བསྐལ་
པ་འབྲིང་པོར་བགྲང་བ་དང༌། བསྐལ་པ་ཆུང་ངུ་བགྲང་བ་དང་། བསྐལ་པ་ཕྲ་
མོར་བགྲང་བ་དང་བཞི་སྟེ། དེ་ཡང་བསྐལ་པ་ཆེན་པོར་བགྲང་བ་ལ་རྣམ་པ་གསུམ་
སྟེ། འདས་པ་སྔོན་གྱི་བསྐལ་པ་དང་། མ་འོངས་པའི་དུས་ཀྱི་བསྐལ་པ་དང༌། ད་ལྟ་
106



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
གནས་ཀྱི་བསྐལ་པ་དང་གསུམ་སྟེ། འདས་པ་དང་མ་འོངས་པ་ནི། ཚད་ཀྱིས་མི་ཟིན་
ཞིང་བགྲང་གིས་མི་ལང་ངོ༌། ། །
དེ་ཡང་ད་ལྟ་གནས་ཀྱི་བསྐལ་པ། མུན་སྣང་གི་བསྐལ་པ་དྲུག་ཅུ་རྩ་གསུམ་དུ་བྱུང་
སྟེ། མུན་པའི་བསྐལ་པ་དང༌། སྒྲོན་མེའི་བསྐལ་པ་དང༌། སྟོང་པའི་བསྐལ་པ་དང་
གསུམ་མོ། །དེ་ཡང་མུན་པའི་བསྐལ་པ་ལ། འགྲོ་བ་ཉོན་མོངས་རང་ཁ་མར་སྤྱོད་
ཅིང་། འདྲེན་པའི་སྟོན་པ་མི་འབྱོན་པའོ། །སྒྲོན་མེའི་བསྐལ་པ་ལ་སངས་རྒྱས་ཁྲི་དང་
དྲུག་སྟོང་དུ་བྱུང་སྟེ་འགྲོ་བའི་དོན་མཛད་དོ། །དེའི་ནང་ནས་ད་ལྟ་བསྐལ་པ་བཟང་
པོའི་དུས་ཡིན་པས། བསྐལ་བཟང་གི་སངས་རྒྱས་སྟོང་དང་རྩ་གཉིས་སུ་བྱོན་ཏེ། དེ་
དག་གི་ནང་ནས། མཆོག་ཏུ་གྱུར་པ། ཕུལ་དུ་ཕྱིན་པ། སྟོབས་ཆེ་བ། མཐུ་དང་ལྡན་
པ། ཐུགས་རྗེ་ཆེ་བ། ཐབས་ལ་མཁས་པ། གཞོན་ནུར་གྱུར་པ། ལེགས་པའི་བློ་གྲོས་
འཆང་བ། མི་མཇེད་ཀྱི་འཇིག་རྟེན་གདུལ་དཀའ་འདུལ་བ། སངས་རྒྱས་ཀུན་གྱི་ཐུ་
བོར་གྱུར་པ། སྟོན་པ་གཤེན་རབ་མི་བོ་ཉིད་ཡིན་པས་འོད་ཟེར་གྱི་སྤྲོ་བསྡུ་གྲངས་མེད་
པ་མཐའ་ཡས་པ་དེ་ལྟ་བུར་སྤྲོ་ནུས་ཤིང་གཞན་ལས་དཔག་པའོ། །གཞན་ཡང་མི་
མཇེད་འཇིག་རྟེན་འདི་ཕར་འདས་པའི་ཞིང་ཁམས་ནི། འཇིག་རྟེན་གྱི་ཁམས་ཀྱང་
བསམ་གྱིས་མི་ཁྱབ་སྟེ་གྲངས་མང་ངོ༌། །སེམས་ཅན་གྱི་ལས་ཀྱང་བསམ་གྱིས་མི་ཁྱབ་
སྟེ་གྲངས་མང་ངོ༌། །སྟོན་པའི་སྐུ་ཡང་བསམ་གྱིས་མི་ཁྱབ་སྟེ་གྲངས་མང་ངོ༌། །འདུལ་
བའི་ཐབས་ཀྱང་བསམ་གྱིས་མི་ཁྱབ་སྟེ་གྲངས་མང་ངོ༌། །མཛད་པའི་འཕྲིན་ལས་
ཀྱང་བསམ་གྱིས་མི་ཁྱབ་སྟེ་གྲངས་མང་ངོ་། །དེས་ན་སྟོན་པ་དེ་དག་གིས་འོད་ཟེར་
སྤྱིར་སྤྲོས་པ་ནི་ནམ་མཁའི་ཁྱབ་ཚད་ཀྱི་འཇིག་རྟེན་དུ་སྤྲོས་སོ། །སྒོས་སུ་སྤྲོ་བ་ནི་སྟོང་
གསུམ་གྱི་འཇིག་རྟེན་དང་འགྲོ་བ་རིགས་དྲུག་གི་གནས་རིགས་སུ་སྤྲོས་སོ། །བྱེ་བྲག་ཏུ་
སྤྲོ་བ་ཚང་རྒྱུང་གི་འཇིག་རྟེན་གླིང་བཞི་རི་རབ་དང་བཅས་པའི་ཞིང་ཁམས་སུ་སྤྲོས་ཏེ།
107



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དེ་ཡང་ཕྱག་ཞབས་ཡན་ལག་གི་མཐིལ་བཞི་ནས། འོད་ཟེར་ཁ་དོག་རྣམ་པ་སྣ་བཞི་
རུ་ཆད་དེ། གླིང་བཞི་རུ་སྤྲོས་པ་ནི།
ཕྱག་གཡས་པའི་མཐིལ་ནས། འོད་ཟེར་སེར་པོ་གསེར་བཙོ་མའི་མདོག་འདྲ་བ།
ཤིན་ཏུ་དྭངས་པ། རབ་ཏུ་མྱུར་བ། འབར་བའི་འོད་ཀྱིས་སྣང་སྲིད་གསལ་བ། ཟེར་
གྱི་རྣམ་པ་ཀུན་དུ་འཕྲོས་པ། སྒྲོན་མེའི་འོད་ཙམ་ཞིག་ཤར་ལུས་འཕགས་པོའི་གླིང་དུ་
འཕྲོས་པས། ཤར་ལུས་འཕགས་པོའི་གླིང་དཀྱིལ་དུ། ངོ་མཚར་ཡངས་པ་ཅན་གྱི་ཞིང་
ཁམས་གྱི་དབུས་དཀྱིལ་དུ་སངས་རྒྱས་ཀྱི་ཞིང་ཁམས། ཉམས་དགའ་བ། ཡིད་དུ་འོང་
བ། བསིལ་དྲོད་ཀྱི་ཁོད་བསྙོམས་པ། རང་བཞིན་གྱི་བག་དྲོ་བ། ཞིང་ཁམས་དང་ས་
སྐོར་ཡང་། རྩི་སྨན་དང་། མེ་ཏོག་གི་ཚལ་རྒྱས་པ། ཕྱི་སྐོར་གྱི་མུ་ཁྱུད་ལ། དཔག་
བསམ་དང་ལྕགས་རི་ཁྱུད་མོས་འཁོར་བ་དེའི་དབུས་སུ་མེ་ཏོག་ནེའུ་ར་སེར་ཆེན་གྱི་
ཁ་ལ་ཆགས་པའི། མཚན་དང་ལྡན་པའི་སྐྱེས་བུ། སྐུ་མདོག་གསེར་བཙོ་མའི་མདོག་
འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་བས་ཆོག་མི་ཤེས་པ། བལྟ་ན་
སྡུག་པ། ཡིད་དུ་འོང་བ། ངོ་མཚར་ཆེ་བ། དང་ག་སྤྲོ་བ། ཡི་ག་བདེ་བ། ཐབས་ལ་
མཁས་པའི་སྐྱེས་བུ། རིག་པ་གསལ་བ། སྟོབས་དང་ལྡན་པ། རྨད་དུ་བྱུང་བ། དོན་
མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལ་ཡང་མ་འགགས་པ། བཀའ་
རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་པ། མན་ངག་མདོ་འདུས་པར་
སྡུད་པ། དེ་ལྟ་བུའི་སྐྱེས་བུ་ཞིག་འཁྲུངས་ཏེ། དབུ་ལ་དབང་གི་ཟེའུ་ཕྲོག་ནི་མནབས།
སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་ན་གསེར་གྱི་ཆག་ཤིང་གཡུང་དྲུང་རིས་
ཅན་ཞིག་བསྣམས་ནས་པདྨའི་གདན་ལ་བཞུགས་སོ། །དེ་ལ་འཁོར་ས་ལས་གྲུབ་པའི་
གཡུང་དྲུང་སེམས་དཔའ་སེམས་དཔའ་ཆེན་པོ་ལྔ་སྟོང་ལྔ་བརྒྱས་བསྐོར་ནས་བཞུགས་
སོ། །དེ་དག་གི་ཐུགས་ལས་འོད་ཟེར་བྱེ་བ་གྲངས་མེད་པ་སྤྲོ་ཞིང་བཀྱེ་བས་ཤར་
108



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ལུས་འཕགས་པོའི་གླིང་དུ་མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་
ཡོངས་ལ་ཁྱབ་པར་གྱུར་ཏོ། །དེའི་དུས་སུ་འཇིག་རྟེན་གྱི་ཁམས་ཀྱང་གཡོ་བ་དང་།
འགུལ་བ་དང༌། འུར་བ་དང་། ཐུག་པ་དང་། ཆེམས་པ་དང་། མེར་བ་དང་།
ལྡེག་པ་དང༌། དོག་ས་ཆེར་གཡོས་སོ། །ནམ་མཁའ་ལ་གསལ་བའི་འོད་མང་པོ་ཤར་
རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་
མང་པོ་སྐྱེས་སོ། །དེ་ལ་ཤར་ལུས་འཕགས་པོའི་མི་རྣམས་ཀྱང་ཤིན་ཏུ་སྤྲོ་བ་སྐྱེས་ནས།
སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་དོ། །གཞན་ཡང་ཤར་
ལུས་འཕགས་པོའི་རྒྱལ་པོ་གཡུང་དྲུང་བློ་གསལ་ཞེས་བྱ་བ་ཡང་། བཙུན་མོ་དང་།
སྲས་དང༌། བློན་པོ་དང་། དེད་དཔོན་ལ་སོགས་ཏེ། འཁོར་བྱེ་བ་ཁྲག་ཁྲིག་དང་
བཅས་ནས་སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་ནས། ཀུན་གྱིས་
བསྐོར་བ་བྱེད་དོ། །ལྷ་ཕྱག་འཚལ་ལོ། །མཆོད་པ་འབུལ་ལོ། །རོལ་མོ་བསྒྱུར་རོ། །འོད་
ཟེར་དེ་དག་ཚུར་འདུས་པ་ལ། སྟོན་པའི་ཐུགས་ལ་གསལ་བའི་འོད་ཚོན་གང་དུ་
གསལ་ལོ། །
དེ་ནས་དེའི་ཚེ་མིའི་རྒྱལ་པོ་གཡུང་དྲུང་བློ་གསལ་ཞེས་བྱ་བ་དེས། པུས་བཙུག་ཐལ་
མོ་སྦྱར་བ་བཏུད་དེ། ལྷའི་མེ་ཏོག་ནེའུ་ར་སེར་པོ་ཕུལ་ནས་གསོལ་པ། རྒྱལ་བའི་སྲས་
པོ་སྐྱེས་བུ་དམ་པའི་མཆོག །ཨུད་འབར་གླིང་འཁྲུངས་དྲི་མེད་སངས་རྒྱས་སྐུ། མ་
ཆགས་སྐྱོན་བྲལ་བཙོ་མ་གསེར་གྱི་མདོག །ཀུན་ནས་འབར་བའི་འོད་ཀྱིས་འཇིག་རྟེན་
འགེངས། ཀུན་ནས་སྣང་བ་ཐུགས་རྗེས་ཡོངས་ལ་ཁྱབ། ཀུན་ནས་གང་བའི་དཀྱིལ་
འཁོར་མངོན་དུ་རྫོགས། སྐྱེ་བཞི་འཁོར་བའི་སྡུག་བསྔལ་ཐུབ་པ་པོ། ལུས་འཕགས་
པོ་ཡི་འགྲོ་བ་འདུལ་བར་མཛད། སྟོན་པའི་སྒྲོན་མེ་འགྲོ་བའི་དཔལ་དང་མགོན། བ་
རབ་གླིང་བཞིའི་སྐུ་ལ་བདག་བསྟོད་དོ། །སྐྱེ་བཞི་འཁོར་བའི་སྡུག་བསྔལ་བསྐྱབ་
བ
།
109



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཏུ་གསོལ། ཤར་གླིང་འཇིག་རྟེན་འདུལ་བར་མཛད་དུ་གསོལ། བདག་ཅག་ལུས་
འཕགས་པོ་ཡི་མི་རྣམས་ལ། འཕྲུལ་ངག་བོན་གྱི་ཆར་ཆེན་དབབ་ཏུ་གསོལ། ཅེས་
གསོལ་ནས། ཀུན་གྱིས་སངས་རྒྱས་དེ་དག་གི་མདུན་དུ། པུས་བཙུག་ཐལ་མོ་སྦྱར་
བར་བཏུད་དེ་འདུག་གོ །
དེ་ལ་སྟོན་པས་བཀའ་སྩལ་པ། ཉོན་ཅིག་མི་ཡི་རྒྱལ་པོ་ལ་སོགས་འཁོར། ཀུན་གཞི་
བྱང་ཆུབ་སེམས་ཀྱི་ཀློང་ཡངས་སུ། རང་འབྱུང་ཡེ་ཤེས་སྒྲིབ་མེད་འོད་ཤར་བ། རང་
མཚན་དཀྱིལ་འཁོར་ཉིད་དུ་མ་རྟོགས་པས། སྡུག་བསྔལ་ཉོན་མོངས་འཁོར་བའི་ཞིང་
དུ་ཤར། བྲེལ་ཕོངས་འཐབ་རྩོད་ཞེན་ཆགས་ཉོན་རེ་མོངས། སྐད་ཅིག་མི་བདེ་སྡུག་
བསྔལ་ཡ་རེ་ང་། བསྐལ་པར་མི་ཐར་གཏན་དུ་སྦྱང་བ་ལ། ཐུགས་རྗེ་ཐབས་ལྡན་
འདྲེན་པའི་སྟོན་པར་བྱོན། ད་ལྟ་བདག་ནི་ཤར་གླིང་འདུལ་བ་སྟེ། གཤེན་རབ་ཆེན་
པོ་བ་རབ་གླིང་བཞི་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། འགྲོ་བ་རིགས་
དྲུག་སྡུག་བསྔལ་ཡ་རེ་ང་། གཏན་དུ་ཐར་མེད་ལྟུང་བ་སྐྱི་རེ་འཇིགས། ཐོག་མ་མེད་
ནས་ད་ལྟ་ཡན་ཆད་དུ། སྐྱེ་རྒས་ན་འཆི་བསྐལ་པའི་དབའ་ཀློང་འཁྲུགས། སྲིད་པའི་
མཚོ་ལ་འགྲོ་བ་རབ་ཏུ་བྱིང་། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟ་གཙང་
མ་མི་ལུས་ཐོབ་པའི་དུས། མཐོ་རིས་ངན་སོང་ལམ་གནས་གར་འགྲོ་བ། རིག་པའི་
རྒྱལ་པོ་བདག་དབང་ཆེ་བས་སུ། བླ་མེད་ཐར་པའི་འབྲས་བུ་ཐོབ་འདོད་ན། སྡུག་
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཉེས་པའི་གཞི་མ་ཉོན་མོངས་དུག་
ལྔ་ཡིན། ཉོན་མོངས་དབང་གིས་གཞན་གྱི་སྲོག་མ་གཅོད། ཡེ་ཤེས་ཚུལ་གྱིས་སྲོག་ལ་
སྐྱོབ་པར་གྱིས། ཉོན་མོངས་དབང་གིས་མ་བྱིན་ནོར་མ་ལེན། ཡེ་ཤེས་ཚུལ་གྱིས་ཆོག་
ཤེས་ལྡན་པར་གྱིས། ཉོན་མོངས་དབང་གིས་མི་ཚངས་ལས་མ་སྤྱོད། ཡེ་ཤེས་ཚུལ་
གྱིས་རྣམ་པར་དག་པར་གྱིས། ཉོན་མོངས་དབང་གིས་ཕྲ་མའི་རྫུན་མ་སྨྲ། ཡེ་ཤེས་
110



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
ཚུལ་གྱིས་བདེན་པ་དྲང་དུ་སྨྲོས། ཉོན་མོངས་དབང་གིས་ལོག་པའི་ངག་མ་འཁྱལ།
ཡེ་ཤེས་ཚུལ་གྱིས་ལེགས་པར་བརྗོད་པར་གྱིས། ཉོན་མོངས་དབང་གིས་རྩུབ་མོའི་
ཚིག་མ་སྨྲ། ཡེ་ཤེས་ཚུལ་གྱིས་འཇམ་ལ་དེས་པར་གྱིས། ཉོན་མོངས་དབང་གིས་ཕྲ་
མའི་དབྱེན་མ་སྐྱོལ། ཡེ་ཤེས་ཚུལ་གྱིས་བདེ་སྦྱོར་མཐུན་པར་གྱིས། ཉོན་མོངས་དབང་
གིས་བརྣག་པའི་སེམས་མ་ཆོངས། ཡེ་ཤེས་ཚུལ་གྱིས་ཕན་སེམས་ལྡན་པར་གྱིས། ཉོན་
མོངས་དབང་གིས་གདུག་པའི་བཞིན་མ་སྟོན། ཡེ་ཤེས་ཚུལ་གྱིས་ཞི་དལ་ལྡན་པར་
གྱིས། ཉོན་མོངས་དབང་གིས་ལོག་པར་གོལ་མ་ལྟ། ཡེ་ཤེས་ཚུལ་གྱིས་དག་པའི་སྣང་
བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་རྣམ་པར་དག་པ་
སྤྱད་བྱས་ན། ཉོན་མོངས་དུག་ལྔའི་སྒྲིབ་པ་བྱང་གྱུར་ནས། བསོད་ནམས་ཡེ་ཤེས་
ཚོགས་ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་ནས། ཀུན་སྣང་
གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་ཇི་ལྟ་བར། མེ་
ཏོག་པདྨའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་གནས་ཤིང༌། འགྲོ་
བ་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་དབྱེར་མེད་མཁའ་ལ་
མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་པའི་འཁོར་རྣམས་
ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་སྩལ་པས་མི་ཡི་རྒྱལ་པོ་གཡུང་དྲུང་
བློ་གསལ་ལ་སོགས་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་སྟོན་པ་ལ་བསྐོར་
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་ཁམས་རྣམས་
ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་
རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ།
མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་
བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་
111



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་དེར་ཚོགས་པའི་སེམས་ཅན་ལ་ཤིན་ཏུ་
གྲངས་མང་བ་ཤར་གླིང་གི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་
རབ་ཀྱི་ཆར་དུ་ལྷག་ནས་ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་
ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་སྟོན་པའི་བཀའ་
ལ་རབ་ཏུ་ཉན་ཞིང་གཡུང་དྲུང་གི་བོན་ལ་རབ་ཏུ་འདུད་དེ། ཤར་ལུས་འཕགས་པོའི་
མི་རྣམས་ཀྱང་། མཆོད་པ་རྣམ་ལྔ་དང་། མེ་ཏོག་ལ་སོགས་པ་ཕུལ་ལོ། །ཡར་སྟེགས་
ཆུ་སྦྱིན་དང་ཆབ་གཏོར་རྒྱུན་དུ་གཏོང་ངོ༌། །དམ་ཚིག་ནི་སྡིག་པ་མི་དགེ་བཅུ་པོ་སྤང་
ཞིང་དགེ་ལ་བསྙེན་ནོ། །སྨོན་ལམ་ནི་ལྷོ་འཛམ་བུ་གླིང་གི་སོག་ཁ་རུ་འདེབས་སོ། །
གྲུབ་མཐའ་ནི་བཟོད་པ་ཐང་ཆོད་དུ་གྱུར་ཞིང་ལྷོ་འཛམ་བུ་གླིང་དུ་སྐྱེ་འཕོས་ནས།
གཟུགས་བཟང་བ་དང་། སྐྱེ་བྱད་ལེགས་པར་གྱུར་ནས། རྒྱུ་འབྲས་བདེན་པའི་བོན་
ལ་སྤྱོད་ཅིང་ཐར་པ་རིན་པོ་ཆེའི་འབྲས་བུ་ཐོབ་པར་གྱུར་ཏོ། །
དེ་ནས་ཡང་སྟོན་པའི་སྐུ་ཞབས་གཡས་པའི་མཐིལ་རུམ་ནས། འོད་ཟེར་ལྗང་གུ་མུ་
མེན་དྭངས་པའི་མདོག་འདྲ་བ། ཤིན་ཏུ་དྭངས་པ། རབ་ཏུ་མྱུར་བ། འབར་བའི་འོད་
ཀྱིས་སྣང་སྲིད་གསལ་བ། ཟེར་གྱི་རྣམ་པ་ཀུན་ཏུ་འཕྲོས་པ་སྒྲོན་མེའི་འོད་ཙམ་ཞིག་
བྱང་སྒྲ་མི་སྙན་གྱི་གླིང་དུ་འཕྲོས་པས། བྱང་སྒྲ་མི་སྙན་གྱི་གླིང་དཀྱིལ་དུ་དབང་བསྒྱུར་
སྙན་པ་ཅན་གྱི་ཞིང་ཁམས་ཀྱི་དབུས་དཀྱིལ་དུ་སངས་རྒྱས་ཀྱི་ཞིང་ཁམས། ཉམས་
དགའ་བ། ཡིད་དུ་འོང་བ། བསིལ་དྲོད་ཀྱི་ཁོད་བསྙོམས་པ། རང་བཞིན་གྱི་བག་དྲོ་
བ། ཞིང་ཁམས་དང་ས་སྐོར་ཀྱང་རྩི་སྨན་དང་མེ་ཏོག་གི་ཚལ་རྒྱས་པ། ཕྱི་སྐོར་གྱི་མུ་
ཁྱུད་ལ་དཔག་བསམ་དང་ལྕགས་རི་ཁྱུད་མོས་འཁོར་བ། དེའི་དབུས་སུ་མེ་ཏོག་ཧ་ལོ་
ལྗང་གུའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ། སྐུ་མདོག་མུ་མེན་དྭངས་
པའི་མདོག་འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་བས་ཆོག་མི་ཤེས་
112



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་ག་སྤྲོ་བ། ཡི་ག་བདེ་བ།
ཐབས་ལ་མཁས་པའི་སྐྱེས་བུ། རིག་པ་གསལ་བ། སྟོབས་དང་ལྡན་པ། རྨད་དུ་བྱུང་
བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལ་ཡང་མ་འགགས་
པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་པ། མན་ངག་མདོ་
འདུས་པར་སྡུད་པ། དེ་ལྟ་བུའི་སྐྱེས་བུ་ཞིག་འཁྲུངས་ཏེ། དབུ་ལ་དབང་གིས་ཟེའུ་
སྲོག་ནི་མནབས། སྐུ་ལ་དར་ཟབ་གྱི་ན་བཟའ་ནི་གསོལ། ཕྱག་ན་གསེར་གྱི་ཆག་ཤིང་
མཚལ་གྱི་གཡུང་དྲུང་རིས་ཅན་ཞིག་བསྣམས་ནས་པདྨའི་གདན་ལ་བཞུགས་སོ། །དེ་
ལ་འཁོར་རླུང་ལས་གྲུབ་པའི་གཡུང་དྲུང་སེམས་དཔའ་སེམས་དཔའ་ཆེན་པོ་ལྔ་སྟོང་
ལྔ་བརྒྱས་བསྐོར་ནས་བཞུགས་སོ། །དེ་དག་གི་ཐུགས་ལས་འོད་ཟེར་བྱེ་བ་གྲངས་མེད་
པར་སྤྲོ་ཞིང་བཀྱེ་བས། བྱང་སྒྲ་མི་སྙན་གྱི་གླིང་དུ་མེ་ཏོག་གི་ཆར་མངོན་པར་བབས་
ཏེ། སྣང་བ་ཆེན་པོས་ཡོངས་ལ་ཁྱབ་པར་གྱུར་ཏོ། །དེའི་དུས་སུ་འཇིག་རྟེན་གྱི་ཁམས་
ཀྱང་གཡོ་བ་དང་། འགུལ་བ་དང༌། འུར་བ་དང༌། ཐུག་པ་དང་། ཆེམས་པ་དང་།
མེར་བ་དང༌། ལྡེག་པ་དང༌། དོག་ས་ཆེར་གཡོས་སོ། །ནམ་མཁའ་ལ་གསལ་བའི་
འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་
པའི་མེ་ཏོག་མང་པོ་སྐྱེས་སོ། །དེ་ལ་བྱང་སྒྲ་མི་སྙན་གྱི་མི་རྣམས་ཀྱང་ཤིན་ཏུ་སྤྲོ་བ་
སྐྱེས་ནས་སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་དོ། །གཞན་ཡང་
བྱང་སྒྲ་མི་སྙན་གྱི་མི་རྣམས་ཀྱི་རྒྱལ་པོ་འཁོར་ལོ་འོད་གསལ་ཞེས་བྱ་བ་ཡང་བཙུན་མོ་
དང་། སྲས་དང་། བློན་པོ་དང་། དེད་དཔོན་ལ་སོགས་འཁོར་བྱེ་བ་ཁྲག་ཁྲིག་དང་
བཅས་ནས་སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་དོ། །ཀུན་གྱིས་
སྐོར་བ་བྱེད་དོ། །ལྷ་ཕྱག་འཚལ་ལོ། །མཆོད་པ་འབུལ་ལོ། རོལ་མོ་བསྒྱུར་རོ། །འོད་
ཟེར་དེ་དག་ཚུར་འདུས་པ་ལས་སྟོན་པའི་ཐུགས་ལ་གསལ་བའི་འོད་ཚོན་གང་དུ་
113



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གསལ་ལོ། །
དེ་ནས་དེའི་ཚེ་མིའི་རྒྱལ་པོ་འཁོར་ལོ་འོད་གསལ་རྗེ་ཞེས་བྱ་བ་དེས་པུས་བཙུག་
ཐལ་མོ་སྦྱར་ནས་བཏུད་དེ། ལྷའི་མེ་ཏོག་ཧ་ལོ་ལྗང་གུ་ཕུལ་ནས་གསོལ་པ། རྒྱལ་
བའི་སྲས་པོ་སྐྱེས་བུ་དམ་པའི་མཆོག །ཨུད་འབར་གླིང་འཁྲུངས་དྲི་མེད་སངས་རྒྱས་
སྐུ། མ་ཆགས་སྐྱོན་བྲལ་ཨིནྡྲ་ནི་ལའི་མདོག །ཀུན་ནས་འབར་བའི་འོད་ཀྱིས་འཇིག་
རྟེན་འགེངས། ཀུན་ནས་སྣང་བའི་ཐུགས་རྗེས་ཡོངས་ལ་ཁྱབ། ཀུན་ནས་གང་བའི་
དཀྱིལ་འཁོར་མངོན་དུ་རྫོགས། སྐྱེ་བཞི་འཁོར་བའི་སྡུག་བསྔལ་ཐུབ་པ་པོ། སྒྲ་མི་
སྙན་གྱི་འགྲོ་བ་འདུལ་བར་མཛད། སྟོན་པའི་སྒྲོན་མ་འགྲོ་བའི་དཔལ་དང་མགོན།
བ་རབ་གླིང་རྩོལ་སྐུ་ལ་བདག་བསྟོད་དོ། །སྐྱེ་བཞི་འཁོར་བའི་སྡུག་བསྔལ་བསྐྱབ་ཏུ་
གསོལ། བྱང་གླིང་འཇིག་རྟེན་འདུལ་བར་མཛད་དུ་གསོལ། བདག་ཅག་སྒྲ་མི་སྙན་གྱི་
མི་རྣམས་ལ། འཕྲུལ་ངག་བོན་གྱི་ཆར་ཆེན་དབབ་ཏུ་གསོལ། ཅེས་གསོལ་ནས། ཀུན་
གྱིས་སངས་རྒྱས་དེ་དག་གི་མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་འདུག་
དེ་ལ་སྟོན་པས་བཀའ་སྩལ་པ། ཉོན་ཅིག་མི་ཡི་རྒྱལ་པོ་ལ་སོགས་འཁོར། ཀུན་གཞི་
བྱང་ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་ཤར་བ། རང་
མཚན་དཀྱིལ་འཁོར་ཉིད་དུ་མ་རྟོགས་པས། སྡུག་བསྔལ་ཉོན་མོངས་འཁོར་བའི་ཞིང་
དུ་ཤར། བྲེལ་ཕོངས་འཐབ་རྩོད་ཞེན་ཆགས་ཉོན་རེ་མོངས། སྐད་ཅིག་མི་བདེ་སྡུག་
བསྔལ་ཡ་རེ་ང་། བསྐལ་པར་མི་ཐར་གཏན་དུ་སྦྱོང་བ་ལ། ཐུགས་རྗེ་ཐབས་ལྡན་
འདྲེན་པའི་སྟོན་པར་བྱོན། ད་ལྟ་བདག་ནི་བྱང་གླིང་འདུལ་བ་སྟེ། གཤེན་རབ་ཆེན་
པོ་བ་རབ་གླིང་རྩོལ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། འགྲོ་བ་རིགས་
དྲུག་སྡུག་བསྔལ་ཡ་རེ་ང་། གཏན་དུ་ཐར་མེད་ལྟུང་བ་སྐྱི་རེ་འཇིགས། ཐོག་མ་མེད་
114



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ནས་ད་ལྟ་ཡན་ཆད་དུ། སྐྱེ་རྒ་ན་འཆི་བསྐལ་པའི་དབའ་ཀློང་འཁྲུགས། སྲིད་པའི་
མཚོ་ལ་འགྲོ་བ་རབ་ཏུ་བྱིང༌། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟ་གཙང་
མ་མི་ལུས་ཐོབ་པའི་དུས། མཐོ་རིས་ངན་སོང་ལམ་གནས་གར་འགྲོ་བ། རིག་པའི་
རྒྱལ་པོ་བདག་དབང་ཆེ་བས་སུ། བླ་མེད་ཐར་པའི་འབྲས་བུ་ཐོབ་འདོད་ན། སྡུག་
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཉེས་པའི་གཞི་མ་ཉོན་མོངས་དུག་
ལྔ་ཡིན། ཉོན་མོངས་དབང་གིས་གཞན་གྱི་སྲོག་མ་གཅོད། ཡེ་ཤེས་ཚུལ་གྱིས་སྲོག་ལ་
སྐྱོབ་པར་གྱིས། ཉོན་མོངས་དབང་གིས་མ་བྱིན་ནོར་མ་ལེན། ཡེ་ཤེས་ཚུལ་གྱིས་ཆོག་
ཤེས་ལྡན་པར་གྱིས། ཉོན་མོངས་དབང་གིས་མི་ཚངས་ལས་མ་སྤྱོད། ཡེ་ཤེས་ཚུལ་
གྱིས་རྣམ་པར་དག་པ་གྱིས། ཉོན་མོངས་དབང་གིས་ཕྲ་མའི་རྫུན་མ་སྨྲ། ཡེ་ཤེས་ཚུལ་
གྱིས་བདེན་པ་དྲང་དུ་སྨོས། ཉོན་མོངས་དབང་གིས་ལོག་པའི་ངག་མ་འཁྱལ། ཡེ་
ཤེས་ཚུལ་གྱིས་ལེགས་པ་བརྗོད་པར་གྱིས། ཉོན་མོངས་དབང་གིས་རྩུབ་མོའི་ཚིག་
མ་སྨྲ། ཡེ་ཤེས་ཚུལ་གྱིས་འཇམ་ལ་དེས་པར་གྱིས། ཉོན་མོངས་དབང་གིས་ཕྲ་མའི་
དབྱེན་མ་སྐྱོལ། ཡེ་ཤེས་ཚུལ་གྱིས་བདེ་སྦྱོར་མཐུན་པར་གྱིས། ཉོན་མོངས་དབང་གིས་
བརྣག་པའི་སེམས་མ་ཆོངས། ཡེ་ཤེས་ཚུལ་གྱིས་ཕན་སེམས་ལྡན་པར་གྱིས། ཉོན་
མོངས་དབང་གིས་གདུག་པའི་བཞིན་མ་སྟོན། ཡེ་ཤེས་ཚུལ་གྱིས་ཞི་དལ་ལྡན་པར་
གྱིས། ཉོན་མོངས་དབང་གིས་ལོག་པར་གོལ་མ་ལྟ། ཡེ་ཤེས་ཚུལ་གྱིས་དག་པའི་སྣང་
བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་རྣམ་པར་དག་པ་
སྤྱད་བྱས་ན། ཉོན་མོངས་དུག་ལྔའི་སྒྲིབ་པ་བྱང་འགྱུར་ནས། བསོད་ནམས་ཡེ་ཤེས་
ཚོགས་ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་ནས། ཀུན་སྣང་
གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་ཇི་ལྟ་བར། མེ་
ཏོག་པདྨའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་གནས་ཤིང་། འགྲོ་
115



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བ་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་དབྱེར་མེད་མཁའ་ལ་
མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་པའི་འཁོར་རྣམས་
ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་སྩལ་པས་མིའི་རྒྱལ་པོ་འཁོར་ལོ་འོད་
གསལ་རྗེ་ལ་སོགས་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་སྟོན་པ་ལ་བསྐོར་
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་ཁམས་རྣམས་
ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་
རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །
མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་
བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་
མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་དེར་ཚོགས་པའི་སེམས་ཅན་ལ་ཤིན་ཏུ་
གྲངས་མང་བ་བྱང་གླིང་གི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་
རབ་ཀྱི་ཆར་དུ་ལྷག་ནས་ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་
ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་སྟོན་པའི་བཀའ་
ལ་ཉན་ཞིང་གཡུང་དྲུང་གི་བོན་ལ་རབ་ཏུ་འདུད་དེ། བྱང་སྒྲ་མི་སྙན་གྱི་མི་རྣམས་
ཀྱང༌། མཆོད་པ་ནི་མངར་གསུམ་དང་ཤིང་ཏོག་དང༌། སྨན་དྲི་བཟང་གི་མཆོད་པ་
དང༌། སྤོས་མེ་ལ་སོགས་པ་འབུལ་ལོ། །ཡར་སྟེགས་ནི་ཤིང་རྩི་དང་། ཞུགས་ཤང་
དང༌། གསེར་སྐྱེམས་ལ་བྱེད་དོ། །དམ་ཚིག་ནི་འགྲོ་བ་གཞན་ལ་མི་འཚེ་བ་དང་།
སྲོག་སྐྱོབ་པ་ལ་བརྩོན་པར་བྱའོ། །སྨོན་ལམ་ནི་ལྷོ་འཛམ་བུ་གླིང་གི་སོག་ཁ་རུ་
འདེབས་སོ། །གྲུབ་མཐའ་ནི་བྱམས་པ་ཕུལ་ཕྱིན་དུ་འགྱུར་ཞིང་། ལྷོ་འཛམ་བུའི་གླིང་
དུ་འཕོས་ན། ཚེ་རིང་བ་དང་། ལུས་ལ་ན་ཚ་མེད་པ་དང་། ཁམས་བཟང་བ་རུ་གྱུར་
ནས་རྒྱུ་འབྲས་བདེན་པའི་བོན་ལ་སྤྱོད་ཅིང་། ཐར་པ་རིན་པོ་ཆེའི་འབྲས་བུ་ཐོབ་པར་
116



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གྱུར་ཏོ། །
དེ་ནས་ཡང་སྟོན་པའི་སྐུ་ཕྱག་གཡོན་པའི་མཐིལ་རུམ་ནས། འོད་ཟེར་དམར་པོ་
མེན་ཤེལ་དྭངས་པའི་མདོག་འདྲ་བ། ཤིན་ཏུ་དྭངས་པ། རབ་ཏུ་མྱུར་བ། འབར་བའི་
འོད་ཀྱིས་སྣང་སྲིད་གསལ་བ། ཟེར་གྱི་སྣང་བ་ཀུན་དུ་འཕྲོ་བ། སྒྲོན་མེའི་འོད་ཙམ་
ཞིག་ནུབ་བ་གླང་སྤྱོད་ཀྱི་གླིང་དུ་འཕྲོས་པས་ནུབ་བ་གླང་སྤྱོད་ཀྱི་གླིང་དཀྱིལ། ཀུན་
ཚིམ་སྦྱིན་པ་ཅན་གྱི་ཞིང་ཁམས་ཀྱི་དབུས་དཀྱིལ་དུ་སངས་རྒྱས་ཀྱི་ཞིང་ཁམས་ཉམས་
དགའ་བ། ཡིད་དུ་འོང་བ། བསིལ་དྲོད་ཀྱི་ཁོད་བསྙོམས་པ། རང་བཞིན་གྱི་བག་དྲོ་
བ། ཞིང་ཁམས་དང་ས་སྐོར་ཀྱང་། རྩི་སྨན་དང་མེ་ཏོག་གི་ཚལ་རྒྱས་པ། ཕྱི་སྐོར་གྱི་
མུ་ཁྱུད་ལ། དཔག་བསམ་དང་ལྕགས་རི་ཁྱུད་མོས་འཁོར་བ། དེའི་དབུས་སུ་མེ་ཏོག་
བྷུད་དྷ་ར་བ་དམར་པོའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ་སྐུ་མདོག་
མེན་ཤེལ་དྭངས་པའི་མདོག་འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་བས་
ཆོག་མི་ཤེས་པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་ག་སྤྲོ་བ།
ཡི་ག་བདེ་བ། ཐབས་ལ་མཁས་པའི་སྐྱེས་བུ། རིག་པ་གསལ་བ། སྟོབས་དང་ལྡན་པ།
རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལ་ཡང་
མ་འགགས་པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་པ། མན་
ངག་གི་མདོ་འདུས་པར་སྡུད་པ། དེ་ལྟ་བུའི་སྐྱེས་བུ་ཞིག་འཁྲུངས་ཏེ་དབུ་ལ་དབང་
གི་ཟེའུ་ཕྲོག་ནི་མནབས། སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་ན་ཟངས་ཀྱི་
ཆག་ཤིང་ལ་གཡུའི་གཡུང་དྲུང་རིས་ཅན་ཞིག་བསྣམས་ནས་པདྨའི་གདན་ལ་བཞུགས་
སོ། །དེ་ལ་འཁོར་མེ་ལས་གྲུབ་པའི་གཡུང་དྲུང་སེམས་དཔའ་སེམས་དཔའ་ཆེན་པོ་ལྔ་
སྟོང་ལྔ་བརྒྱས་བསྐོར་ནས་བཞུགས་སོ། །དེ་དག་གི་ཐུགས་ལས་འོད་ཟེར་བྱེ་བ་གྲངས་
མེད་པར་སྤྲོ་ཞིང་བཀྱེ་བས། ནུབ་བ་གླང་སྤྱོད་ཀྱི་གླིང་དུ་མེ་ཏོག་གི་ཆར་མངོན་པར་
117



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་དུས་སུ་འཇིག་རྟེན་གྱི་
ཁམས་ཀྱང་གཡོ་བ་དང༌། འགུལ་བ་དང་། འུར་བ་དང་། ཐུག་པ་དང་། ཆེམས་པ་
དང་། མེར་བ་དང༌། ལྡེག་པ་དང༌། དོག་ས་ཆེར་གཡོས་སོ། །ནམ་མཁའ་ལ་གསལ་
བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་
མཛེས་པའི་མེ་ཏོག་མང་པོ་སྐྱེས་སོ། །དེ་ལ་ནུབ་བ་གླང་སྤྱོད་ཀྱི་མི་རྣམས་ཀྱང་ཤིན་
ཏུ་སྤྲོ་བ་སྐྱེས་ནས། སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་དོ། །
གཞན་ཡང་ནུབ་བ་གླང་སྤྱོད་ཀྱི་རྒྱལ་པོ་མེ་ཏོག་ཀུན་དྷ་མཛེས་བྱ་བ་ཡང་། བཙུན་མོ་
དང་། སྲས་དང༌། བློན་པོ་དང༌། དེད་དཔོན་ལ་སོགས་འཁོར་བྱེ་བ་ས་ཡ་ཁྲག་ཁྲིག་
དང་བཅས་པ་ཡང་སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་དོ། །
ཀུན་གྱིས་སྐོར་བ་བྱེད་དོ། ལྷ་ཕྱག་འཚལ་ལོ། །མཆོད་པ་འབུལ་ལོ། །རོལ་མོ་བསྒྱུར་
རོ། །འོད་ཟེར་དེ་དག་ཚུར་འདུས་པ་ལས་སྟོན་པའི་ཐུགས་ལ་གསལ་བའི་འོད་ཚོན་
གང་དུ་གསལ་ལོ། །
དེ་ནས་དེའི་ཚེ་རྒྱལ་པོ་མེ་ཏོག་ཀུན་དྷ་མཛེས་ཞེས་བྱ་བ་དེས་པུས་བཙུགས་ཐལ་མོ་
སྦྱར་བར་བཏུད་དེ་ལྷའི་མེ་ཏོག་བྷུད་དྷ་དམར་པོ་ཕུལ་ནས་གསོལ་པ། རྒྱལ་བའི་སྲས་
པོ་སྐྱེས་བུ་དམ་པའི་མཆོག །ཨུད་འབར་གླིང་འཁྲུངས་དྲི་མེད་སངས་རྒྱས་སྐུ། མ་
ཆགས་སྐྱོན་བྲལ་མེན་ཤེལ་པདྨའི་འོད། ཀུན་ནས་འབར་བའི་འོད་ཀྱིས་འཇིག་རྟེན་
འགེངས། ཀུན་ནས་སྣང་བའི་ཐུགས་རྗེས་ཡོངས་ལ་ཁྱབ། ཀུན་ནས་གང་བའི་དཀྱིལ་
འཁོར་མངོན་དུ་རྫོགས། སྐྱེ་བཞི་འཁོར་བའི་སྡུག་བསྔལ་ཐུབ་པ་པོ། བ་གླང་སྤྱོད་ཀྱི་
འགྲོ་བ་འདུལ་བ་མཛད། སྟོན་པའི་སྒྲོན་མ་འགྲོ་བའི་དཔལ་དང་མགོན། ཁྲི་རྨང་
གཤེན་ཆེན་སྐུ་ལ་བདག་བསྟོད་དོ། །སྐྱེ་བཞི་འཁོར་བའི་སྡུག་བསྔལ་སྐྱབ་ཏུ་གསོལ།
ནུབ་གླིང་འཇིག་རྟེན་འདུལ་བར་མཛད་དུ་གསོལ། བདག་ཅག་བ་གླང་སྤྱོད་ཀྱི་མི་
118



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
རྣམས་ལ། འཕྲུལ་ངག་བོན་གྱི་ཆར་ཆེན་དབབ་དུ་གསོལ། ཞེས་གསོལ་ནས་ཀུན་གྱིས་
སངས་རྒྱས་དེ་དག་གི་མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་འདུག་གོ །
དེ་ལ་སྟོན་པས་བཀའ་སྩལ་པ། ཉོན་ཅིག་མི་ཡི་རྒྱལ་པོ་ལ་སོགས་འཁོར། ཀུན་
གཞི་བྱང་ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་ཤར་བ།
རང་མཚན་དཀྱིལ་འཁོར་ཉིད་དུ་མ་རྟོགས་པས། སྡུག་བསྔལ་ཉོན་མོངས་འཁོར་བའི་
ཞིང་དུ་ཤར། བྲེལ་ཕོངས་འཐབ་རྩོད་ཞེན་ཆགས་ཉོན་རེ་མོངས། སྐད་ཅིག་མི་བདེ་
སྡུག་བསྔལ་ཡ་རེ་ང༌། བསྐལ་པར་མི་ཐར་གཏན་དུ་སྦྱོང་བ་ལ། ཐུགས་རྗེ་ཐབས་
ལྡན་འདྲེན་པའི་སྟོན་པར་བྱོན། ང་ནི་ད་ལྟ་ནུབ་གླིང་འདུལ་བ་སྟེ། གཤེན་རབ་ཆེན་
པོ་ཁྲི་རྨང་གཤེན་ཆེན་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། འགྲོ་བ་རིགས་
དྲུག་སྡུག་བསྔལ་ཡ་རེ་ང༌། གཏན་དུ་ཐར་མེད་ལྟུང་བ་སྐྱི་རེ་འཇིགས། ཐོག་མ་མེད་
ནས་ད་ལྟ་ཡན་ཆད་དུ། སྐྱེ་རྒ་ན་འཆི་བསྐལ་པའི་དབའ་ཀློང་འཁྲུགས། སྲིད་པའི་
མཚོ་ལ་འགྲོ་བ་རབ་ཏུ་བྱིང༌། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟ་གཙང་
མ་མི་ལུས་ཐོབ་པའི་དུས། མཐོ་རིས་ངན་སོང་ལམ་གནས་གར་འགྲོ་བ། རིག་པའི་
རྒྱལ་པོ་བདག་དབང་ཆེ་བས་སུ། བླ་མེད་ཐར་པའི་འབྲས་བུ་ཐོབ་འདོད་ན། སྡུག་
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཉེས་པའི་གཞི་མ་ཉོན་མོངས་དུག་
ལྔ་ཡིན། ཉོན་མོངས་དབང་གིས་གཞན་གྱི་སྲོག་མ་གཅོད། ཡེ་ཤེས་ཚུལ་གྱིས་སྲོག་ལ་
སྐྱོབ་པར་གྱིས། ཉོན་མོངས་དབང་གིས་མ་བྱིན་ནོར་མ་ལེན། ཡེ་ཤེས་ཚུལ་གྱིས་ཆོག་
ཤེས་ལྡན་པར་གྱིས། ཉོན་མོངས་དབང་གིས་མི་ཚངས་ལས་མ་སྤྱོད། ཡེ་ཤེས་ཚུལ་
གྱིས་རྣམ་པར་དག་པ་གྱིས། ཉོན་མོངས་དབང་གིས་ཕྲ་མའི་རྫུན་མ་སྨྲ། ཡེ་ཤེས་ཚུལ་
གྱིས་བདེན་པ་དྲང་དུ་སྨྲོས། ཉོན་མོངས་དབང་གིས་ལོག་པའི་ངག་མ་འཁྱལ། ཡེ་
ཤེས་ཚུལ་གྱིས་ལེགས་པ་བརྗོད་པར་གྱིས། ཉོན་མོངས་དབང་གིས་རྩུབ་མོའི་ཚིག་
119



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མ་སྨྲ། ཡེ་ཤེས་ཚུལ་གྱིས་འཇམ་ལ་དེས་པར་གྱིས། ཉོན་མོངས་དབང་གིས་ཕྲ་མའི་
དབྱེན་མ་སྐྱོལ། ཡེ་ཤེས་ཚུལ་གྱིས་བདེ་སྦྱོར་མཐུན་པར་གྱིས། ཉོན་མོངས་དབང་གིས་
བརྣག་པའི་སེམས་མ་ཆོངས། ཡེ་ཤེས་ཚུལ་གྱིས་ཕན་སེམས་ལྡན་པར་གྱིས། ཉོན་
མོངས་དབང་གིས་གདུག་པའི་བཞིན་མ་སྟོན། ཡེ་ཤེས་ཚུལ་གྱིས་ཞི་དལ་ལྡན་པར་
གྱིས། ཉོན་མོངས་དབང་གིས་ལོག་པར་གོལ་མ་ལྟ། ཡེ་ཤེས་ཚུལ་གྱིས་དག་པའི་སྣང་
བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་རྣམ་པར་དག་པ་
སྤྱད་བྱས་ན། ཉོན་མོངས་དུག་ལྔའི་སྒྲིབ་པ་བྱང་འགྱུར་ནས། བསོད་ནམས་ཡེ་ཤེས་
ཚོགས་ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་ནས། ཀུན་སྣང་
གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་ཇི་ལྟ་བར། མེ་
ཏོག་པདྨའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་གནས་ཤིང་། འགྲོ་
བ་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་དབྱེར་མེད་མཁའ་ལ་
མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་པའི་འཁོར་རྣམས་
ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་སྩལ་པས་མིའི་རྒྱལ་པོ་མེ་ཏོག་ཀུན་
མཛེས་ལ་སོགས་འཁོར་རྣམས་ཀྱང་། ཤིན་ཏུ་སྤྲོ་བ་སྐྱེས་ནས། ཡང་སྟོན་པ་ལ་བསྐོར་
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་ཁམས་རྣམས་
ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་
རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །
མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་
བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་
མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་དེར་ཚོགས་པའི་སེམས་ཅན་ལ་ཤིན་ཏུ་
གྲངས་མང་བ་ནུབ་གླིང་གི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་
120



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཕྲ་རབ་ཀྱི་ཆར་དུ་ལྷག་ནས་ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་
རྒྱས་ཏེ་སོང་ངོ་། དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་སྟོན་པའི་
བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་སྤྱོད་དོ། །ནུབ་བ་གླང་སྤྱོད་ཀྱི་མི་
རྣམས་ཀྱང་མཆོད་པ་ནི་མར་མེ་དང༌། མེ་ཏོག་འབུལ་ལོ། །ཡར་སྟེགས་ནི་འབྲུ་སྣ་
དང༌། དཀར་མངར་ལ་སོགས་པ་ལ་བྱེད་དོ། །དམ་ཚིག་ནི་ཟས་གོས་དང་བཞོན་པ་
སྟེར་ཞིང་སྦྱིན་པ་ཕྱོགས་མེད་དུ་གཏོང་ངོ༌། །སྨོན་ལམ་ནི་ལྷོ་འཛམ་བུ་གླིང་གི་སོག་ཁ་
རུ་འདེབས་སོ། །གྲུབ་མཐའ་ནི་སྦྱིན་པ་ཕུལ་ཕྱིན་དུ་གྱུར་ཅིང་ལྷོ་འཛམ་བུ་གླིང་དུ་ཚེ་
འཕོས་ནས་བསོད་ནམས་ཆེ་བ་དང༌། ཟས་ནོར་ལོངས་སྤྱོད་ཕུན་སུམ་ཚོགས་ཏེ་རྒྱུ་
འབྲས་བདེན་པའི་བོན་ལ་སྤྱོད་ཅིང་ཐར་པ་རིན་པོ་ཆེའི་འབྲས་བུ་ཐོབ་པར་གྱུར་ཏོ། །
དེ་ནས་ཡང་སྟོན་པས་སྐུ་ཞབས་གཡོན་པའི་མཐིལ་རུམ་ནས་འོད་ཟེར་སྔོན་པོ་གཡུ་
ག་ལྗང་གི་མདོག་འདྲ་བ། ཤིན་ཏུ་དྭངས་པ། རབ་ཏུ་མྱུར་བ། འབར་བའི་འོད་ཀྱིས་
སྣང་སྲིད་གསལ་བ། ཟེར་གྱི་སྣང་བ་ཀུན་དུ་འཕྲོས་ནས་སྒྲོན་མེའི་འོད་ཙམ་ཞིག །
ལྷོ་འཛམ་བུ་གླིང་གི་དབུས་དཀྱིལ། རི་བོ་གངས་ཅན་ཏི་སེའི་དྲུང་དུ། མཚོ་མ་པང་
གཡུ་མཚོའི་འགྲམ། སྤོས་རི་ངད་ལྡན་གྱི་རྩ་བ། ཆུ་བཞི་འདུས་པའི་འགོ་བོ། ཞང་
ཞུང་གི་ཡུལ་པདྨ་རྒྱས་པའི་ཞིང་ཁམས་ཀྱི་དབུས་དཀྱིལ། སངས་རྒྱས་ཀྱི་ཞིང་ཁམས་
ནི། ཉམས་དགའ་བ། ཡིད་དུ་འོང་བ། བསིལ་དྲོད་ཀྱི་ཁོད་བསྙོམས་པ། རང་བཞིན་
གྱི་བག་དྲོ་བ། ཞིང་ཁམས་དང་ས་སྐོར་ཡང་། རྩི་སྨན་དང་། མེ་ཏོག་གི་ཚལ་རྒྱས་པ།
ཕྱི་སྐོར་གྱི་མུ་ཁྱུད་ལ། དཔག་བསམ་དང་ལྕགས་རི་ཁྱུད་མོས་འཁོར་བ། དེའི་དབུས་
སུ་མེ་ཏོག་ཨུཏྤལ་སྔོན་པོའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ། སྐུ་
མདོག་གཡུ་ག་ལྗང་གི་མདོག་འདྲ་བ། མཚན་དང་དཔེ་བྱད་དུ་ལྡན་པ། སྐུ་བལྟ་བས་
ཆོག་མི་ཤེས་པ། བལྟ་ན་སྡུག་པ། ཡིད་དུ་འོང་བ། ངོ་མཚར་ཆེ་བ། དང་ག་སྤྲོ་བ།
121



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡི་ག་བདེ་བ། ཐབས་ལ་མཁས་པའི་སྐྱེས་བུ། རིག་པ་གསལ་བ། སྟོབས་དང་ལྡན་
པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལ་
ཡང་མ་འགགས་པ། བཀའ་རྒྱ་ཆེ་བར་གསུངས་པ། ལུང་གྲངས་མང་བར་མཁྱེན་པ།
མན་ངག་གི་མདོ་འདུས་པར་སྡུད་པ། དེ་ལྟ་བུའི་སྐྱེས་བུ་ཞིག་འཁྲུངས་ཏེ། དབུ་ལ་
དབང་གི་ཟེའུ་སྲོག་ནི་མནབས། སྐུ་ལ་དར་ཟབ་ཀྱི་ན་བཟའ་ནི་གསོལ། ཕྱག་ན་གཡུ་
ཡི་ཆག་ཤིང་དང་། གསེར་གྱི་གཡུང་དྲུང་རིས་ཅན་གཅིག་བསྣམས་ནས་པདྨའི་གདན་
ལ་བཞུགས་སོ། །དེ་ལ་འཁོར་ཆུ་ལས་གྲུབ་པའི་གཡུང་དྲུང་སེམས་དཔའ་སེམས་
དཔའ་ལྔ་སྟོང་ལྔ་བརྒྱས་བསྐོར་ནས་བཞུགས་སོ། །དེ་དག་གི་ཐུགས་ལས་འོད་ཟེར་
བྱེ་བ་གྲངས་མེད་པར་སྤྲོ་ཞིང་བཀྱེ་བས། ལྷོ་འཛམ་བུ་གླིང་དུ་མེ་ཏོག་གི་ཆར་མངོན་
པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་དུས་སུ་འཇིགས་
རྟེན་གྱི་ཁམས་ཀྱང༌། གཡོ་བ་དང་། འགུལ་བ་དང༌། འུར་བ་དང་། ཐུག་པ་དང་།
ཆེམས་པ་དང་། མེར་བ་དང་། ལྡེག་པ་དང་། དོག་ས་ཆེར་གཡོས་སོ། །ནམ་མཁའ་
ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་ལ་ལྷོ་འཛམ་བུ་གླིང་གི་མི་རྣམས་ཀྱང་
ཤིན་ཏུ་སྤྲོ་བ་སྐྱེས་ནས་སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་དོ། །
གཞན་ཡང་ལྷོ་འཛམ་བུ་གླིང་གི་རྒྱལ་པོ་ཧོས་རྗེ་གསལ་བ་ཁྲི་ཝེར་ཞེས་བྱ་བ་ཡང་།
བཙུན་མོ་དང༌། སྲས་དང༌། བློན་པོ་དང་། དེད་དཔོན་ལ་སོགས་འཁོར་བྱེ་བ་ཁྲག་
ཁྲིག་དང་བཅས་ནས་སངས་རྒྱས་ཀྱི་ཞིང་དེར་འོང་ཞིང་སྟོན་པའི་དྲུང་དུ་འཁོད་
ནས་ཀུན་གྱིས་བསྐོར་བ་བྱེད་དོ། །ལྷ་ཕྱག་འཚལ་ལོ། །མཆོད་པ་འབུལ་ལོ། །རོལ་མོ་
བསྒྱུར་རོ། །འོད་ཟེར་དེ་དག་ཚུར་འདུས་པ་ལས་སྟོན་པའི་ཐུགས་ལ་གསལ་བའི་འོད་
ཚོན་གང་དུ་གསལ་ལོ། །
122



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དེ་ནས་དེའི་ཚེ་མིའི་རྒྱལ་པོ་ཧོས་རྗེ་ཁྲི་ཝེར་ཞེས་བྱ་བ་དེས་སྟོན་པའི་དྲུང་དུ་པུས་
བཙུགས་ཐལ་མོ་སྦྱར་བར་བཏུད་དེ། ལྷའི་མེ་ཏོག་ཨུཏྤལ་སྔོན་པོ་ཞིག་ཕུལ་ནས་
གསོལ་པ། རྒྱལ་བའི་སྲས་པོ་སྐྱེས་བུ་དམ་པའི་མཆོག །ཨུད་འབར་གླིང་འཁྲུངས་དྲི་
མེད་སངས་རྒྱས་སྐུ། མ་ཆགས་སྐྱོན་བྲལ་ཨིནྡྲ་ནི་ལའི་མདོག །ཀུན་ནས་འབར་བའི་
འོད་ཀྱིས་འཇིག་རྟེན་འགེངས། ཀུན་ལ་སྣང་བའི་ཐུགས་རྗེས་ཡོངས་ལ་ཁྱབ། ཀུན་
ནས་གང་བའི་དཀྱིལ་འཁོར་མངོན་དུ་རྫོགས། སྐྱེ་བཞི་འཁོར་བའི་སྡུག་བསྔལ་ཐུབ་པ་
པོ། འཛམ་བུ་གླིང་གི་འགྲོ་བ་འདུལ་བར་མཛད། སྟོན་པའི་སྒྲོན་མེ་འགྲོ་བའི་དཔལ་
དང་མགོན། ལྡེ་བོ་གསུང་ཆེན་སྐུ་ལ་བདག་བསྟོད་དོ། །སྐྱེ་བཞི་འཁོར་བའི་སྡུག་
བསྔལ་བསྐྱབ་ཏུ་གསོལ། ལྷོ་གླིང་འཇིག་རྟེན་འདུལ་བར་མཛད་དུ་གསོལ། བདག་
ཅག་འཛམ་བུ་གླིང་གི་མི་རྣམས་ལ། འཕྲུལ་ངག་བོན་གྱི་ཆར་ཆེན་དབབ་ཏུ་གསོལ།
ཞེས་གསོལ་ནས་ཀུན་གྱིས་སངས་རྒྱས་དེ་དག་གི་མདུན་དུ་པུས་བཙུགས་ཐལ་མོ་སྦྱར་
བར་བཏུད་དེ་འདུག་གོ ། །
དེ་ལ་སྟོན་པས་བཀའ་སྩལ་པ། ཉོན་ཅིག་མི་ཡི་རྒྱལ་པོ་ལ་སོགས་འཁོར། ཀུན་
གཞི་བྱང་ཆུབ་སེམས་ཀྱི་ཀློང་ཡངས་ནས། རང་འབྱུང་ཡེ་ཤེས་སྒྲིབ་མེད་འོད་ཤར་
བ། རང་མཚན་དཀྱིལ་འཁོར་ཉིད་དུ་མ་རྟོགས་པས། སྡུག་བསྔལ་ཉོན་མོངས་འཁོར་
བའི་ཞིང་དུ་ཤར། བྲེལ་ཕོངས་འཐབ་བརྩོད་ཞེན་ཆགས་ཉོན་རེ་མོངས། སྐད་ཅིག་
མི་བདེ་སྡུག་བསྔལ་ཡ་རེ་ང་། བསྐལ་པར་མི་ཐར་གཏན་དུ་སྦྱོང་བ་ལ། ཐུགས་རྗེ་
ཐབས་ལྡན་འདྲེན་པའི་སྟོན་པར་བྱོན། བདག་ནི་ད་ལྟ་ལྷོ་གླིང་འདུལ་བ་སྟེ། གཤེན་
རབ་ཆེན་པོ་ལྡེ་བོ་གསུང་ཆེན་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། འགྲོ་བ་
རིགས་དྲུག་སྡུག་བསྔལ་ཡ་རེ་ང་། གཏན་དུ་ཐར་མེད་ལྟུང་བ་སྐྱི་རེ་འཇིགས། ཐོག་
མ་མེད་ནས་ད་ལྟ་ཡན་ཆད་དུ། སྐྱེ་རྒ་ན་འཆི་བསྐལ་པའི་དབའ་ཀློང་འཁྲུགས། སྲིད་
123



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པའི་མཚོ་ལ་འགྲོ་བ་རབ་ཏུ་བྱིང་། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟ་
གཙང་མ་མི་ལུས་ཐོབ་པའི་དུས། མཐོ་རིས་ངན་སོང་ལམ་གནས་གར་འགྲོ་ཡང་།
རིག་པའི་རྒྱལ་པོ་བདག་དབང་ཆེ་བས་སུ། བླ་མེད་ཐར་པའི་འབྲས་བུ་ཐོབ་འདོད་
ན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཉེས་པའི་གཞི་མ་ཉོན་
མོངས་དུག་ལྔ་ཡིན། ཉོན་མོངས་དབང་གིས་གཞན་གྱི་སྲོག་མ་གཅོད། ཡེ་ཤེས་ཚུལ་
གྱིས་སྲོག་ལ་སྐྱོབ་པར་གྱིས། ཉོན་མོངས་དབང་གིས་མ་བྱིན་ནོར་མ་ལེན། ཡེ་ཤེས་
ཚུལ་གྱིས་ཆོག་ཤེས་ལྡན་པར་གྱིས། ཉོན་མོངས་དབང་གིས་མི་ཚངས་ལས་མ་སྤྱོད།
ཡེ་ཤེས་ཚུལ་གྱིས་རྣམ་པར་དག་པ་གྱིས། ཉོན་མོངས་དབང་གིས་ཕྲ་མའི་རྫུན་མ་སྨྲ།
ཡེ་ཤེས་ཚུལ་གྱིས་བདེན་པ་དྲང་དུ་སྨོས། ཉོན་མོངས་དབང་གིས་ལོག་པའི་ངག་མ་
འཁྱལ། ཡེ་ཤེས་ཚུལ་གྱིས་ལེགས་པ་བརྗོད་པར་གྱིས། ཉོན་མོངས་དབང་གིས་རྩུབ་
མོའི་ཚིག་མ་སྨྲ། ཡེ་ཤེས་ཚུལ་གྱིས་འཇམ་ལ་དེས་པར་གྱིས། ཉོན་མོངས་དབང་གིས་
ཕྲ་མའི་དབྱེན་མ་སྐྱོལ། ཡེ་ཤེས་ཚུལ་གྱིས་བདེ་སྦྱོར་མཐུན་པར་གྱིས། ཉོན་མོངས་
དབང་གིས་བརྣག་པའི་སེམས་མ་ཆོངས། ཡེ་ཤེས་ཚུལ་གྱིས་ཕན་སེམས་ལྡན་པར་
གྱིས། ཉོན་མོངས་དབང་གིས་གདུག་པའི་བཞིན་མ་སྟོན། ཡེ་ཤེས་ཚུལ་གྱིས་ཞི་དལ་
ལྡན་པར་གྱིས། ཉོན་མོངས་དབང་གིས་ལོག་པར་གོལ་མ་ལྟ། ཡེ་ཤེས་ཚུལ་གྱིས་དག་
པའི་སྣང་བ་བསྐྱེད། དེས་ན་སྡིག་པ་མི་དགེ་བཅུ་སྤངས་ནས། དགེ་བཅུ་རྣམ་པར་
དག་པ་སྤྱོད་བྱས་ན། ཉོན་མོངས་དུག་ལྔའི་སྒྲིབ་པ་བྱང་གྱུར་ནས། བསོད་ནམས་ཡེ་
ཤེས་ཚོགས་ཆེན་རབ་རྫོགས་ཏེ། ལམ་ལྔ་ས་བཅུའི་ཡོན་ཏན་མཐར་ཕྱིན་ནས། ཀུན་
སྣང་གླིང་དུ་མངོན་སངས་རྒྱས་པར་འགྱུར། མཐར་ནི་བདག་ཉིད་སྟོན་པ་ཇི་ལྟ་བར།
མེ་ཏོག་པདྨའི་ཁ་ལ་རྫུས་སྐྱེས་ཏེ། འཁོར་ལོ་ཚོགས་ཆེན་ས་ལ་རབ་གནས་ཤིང་། འགྲོ་
བ་འདྲེན་པའི་སྟོན་པ་ཉིད་གྱུར་ནས། བདག་གཞན་དོན་གྲུབ་དབྱེར་མེད་མཁའ་ལ་
124



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
མཉམ། སྐྱེ་འགག་གཉིས་མེད་བོན་ཉིད་ཀློང་དུ་གདལ། འདུས་པའི་འཁོར་རྣམས་
ཐུགས་ཀྱི་དཀྱིལ་དུ་ཞོགས། ཞེས་སྟོན་པས་བཀའ་སྩལ་པས། མིའི་རྒྱལ་པོ་ཧོས་རྗེ་
གསལ་བ་ལ་སོགས་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་སྟོན་པ་ལ་བསྐོར་
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། འཇིག་རྟེན་གྱི་ཁམས་རྣམས་
ཀྱང་། གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་
རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །
མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་
བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་
མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་དེར་ཚོགས་པའི་སེམས་ཅན་ལ་ཤིན་
ཏུ་གྲངས་མང་བ་ལྷོ་གླིང་གི་འཇིག་རྟེན་སྟོང་པ་ཙམ་ཞིག་གཟུགས་ཀྱི་ཕུང་པོ་རྡུལ་
ཕྲ་རབ་ཀྱི་ཆར་དུ་ལྷག་ནས་ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་
རྒྱས་ཏེ་སོང་ངོ༌། དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་སྟོན་པའི་
བཀའ་ལ་རབ་ཏུ་ཉན་ཅིང་གཡུང་དྲུང་གི་བོན་ལ་རྒྱུན་དུ་སྤྱོད་དེ་ལྷོ་འཛམ་བུ་གླིང་གི་
མི་རྣམས་ཀྱང༌། མཆོད་པ་ནི་བདེ་བར་གཤེགས་པ་ལ་མཆོད་སྤྲིན་ཡོངས་སུ་གཏོང་
བའི་སྤྲིན་ཞེས་བྱ་བ་ཕུན་སུམ་ཚོགས་པ་རུ་འབུལ་ལོ། །ཡར་སྟེགས་ནི་སྦྱིན་པའི་ཡར་
སྟེགས་འདོད་པ་རྣམ་པ་ལྔ་རྒྱུན་དུ་གཏོང་ངོ༌། །དམ་ཚིག་ནི་འཇུག་སྒོ་ཡན་ལག་གི་
སྒོ་ནས་སོ་སོ་རུ་བསྲུང་ངོ༌། །བོན་ནི་ཐེག་པ་གང་མོས་ཀྱི་སྒོ་ནས་སྤྱོད་པའི་སྐལ་བ་
དང་ལྡན་ནོ། །སྨོན་ལམ་ནི་མཐར་ཐུག་སངས་རྒྱས་ཀྱི་འབྲས་བུ་ཐོབ་པ་རུ་འདེབས་
སོ། །གྲུབ་མཐའ་ནི་དགེ་བཅུ་གཞུང་དུ་སྤྱོད་པའི་ཡོན་ཏན་གྱིས་དག་པའི་ཞིང་ཁམས་
དང་གནས་སུ་འཕོས་ནས། སྔོན་གྱི་ལས་འཕྲོ་ལེན་ཏེ། དགེ་བ་དང་བསོད་ནམས་ཀྱི་
སྟོབས་ཆེ་བ་རུ་གྱུར་ནས། མཐར་ཐུག་སངས་རྒྱས་ཀྱི་འབྲས་བུ་ཐོབ་པ་ཡང་ཡོད་དོ། །
125



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
འགའ་རེ་ནི་ད་ལྟ་ཚེ་འདི་ཉིད་ན་རྒྱུ་འབྲས་ཀྱི་བོན་མ་ནོར་བར་སྤྱོད་པའི་སྟོབས་ཀྱིས་
ཚེ་གཅིག་ནས་ལུས་མི་ལེན་པར་སངས་རྒྱས་ཏེ་འགྲོ་བ་ཡང་ཡོད་དོ། ། །
༧ དེ་ནས་ཡང་སྟོན་པའི་སྐུ་མཚན་བཟང་པོ་སུམ་ཅུ་རྩ་གསུམ་གྱི་གནས་ནས་འོད་
ཟེར་ཁ་དོག་སྣ་ཚོགས་སུ་འཕྲོས་ཏེ་ནམ་མཁའ་དང་། བར་སྣང་དང་། ས་གཞིའི་
གཡེན་ཁམས་སུམ་ཅུ་རྩ་གསུམ་གྱི་གནས་སུ་འཕྲོས་ཏེ། དབུ་ནི་རི་རབ་གསེར་གྱི་བུམ་
པ་འདྲ་བ་ལས་འོད་ཟེར་སེར་པོ་ཤིན་ཏུ་གསལ་ལ་དྭངས་པ་ཞིག་འཕྲོས་ནས་ནམ་
མཁའི་ཁམས་སུ་དབལ་ཡུལ་ཁ་པོ་གུང་སང་གི་དབུས་སུ། དབལ་རི་དབལ་མཚོ་
དབལ་གྱི་གནས་ཞེས་བྱ་བ་རུ་མེ་ཏོག་པདྨའི་ཁ་ལ་ཆགས་པ་ལ། མཚན་དང་ལྡན་
པའི་སྐྱེས་བུ་སྐུ་མདོག་སེར་པོ། ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ།
མཛེས་པའི་རྒྱན་གྱིས་བརྒྱན་པ། ཕྱག་ན་མེ་ཆུའི་རྒྱལ་མཚན་བསྣམས་པ་དེ་ལ་འཁོར་
དབལ་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་
ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་པས་
མཐུ་ཆེན་དབལ་གྱི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་
བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏེ། དེའི་ཚེ་ཞིང་ཁམས་དེ་རུ་
གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏོ། །དབལ་
གྱི་རྒྱལ་པོ་ཁྲི་རྗེ་ཡང་དག་ཡང་དབལ་ཁམས་དང་བཅས་ནས་འདུལ་བའི་སྤྲུལ་སྐུ་དེ་
དག་གི་དྲུང་དུ་འཁོད་དོ། །ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་
ལོ། །དེ་ནས་ཡང་དབལ་གྱི་རྒྱལ་པོ་དེས་གསོལ་པ། རྒྱལ་བའི་སྲས་པོ་དམ་པ་འགྲོ་
བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ནང་བཞུགས། འབར་བའི་
འོད་ཀྱིས་སྣང་སྲིད་ཡོངས་ལ་ཁྱབ། དབལ་ཁམས་ཉོན་མོངས་སྡུག་བསྔལ་ཞི་བར་
མཛོད། སྤྲུལ་པའི་སྐུ་མཆོག་ཁྱོད་ལ་བདག་འདུད་དོ། །ད་ཡང་བདག་ཅག་ཐུགས་
126



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
རྗེས་བཟུང་དུ་གསོལ། དབལ་ཁམས་འདྲེན་པའི་སྟོན་པ་མཛད་དུ་གསོལ། ཞེས་
གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་དབལ་གྱི་
རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་
ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས།
སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་།
དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་དབལ་བོན་རུམ་པོ་
ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་
ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་
དབལ་གྱི་ཟེར་མ་སྟོན། མཉམ་ཉིད་ཞི་བའི་གཡུང་དྲུང་བོན་ལ་སྤྱོད། ཅེས་གསུངས་
ནས་དབལ་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་
སྐྱེས་ནས། ཡང་འདུས་པའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་
ཏན་གྱིས་དེར་ཚོགས་པ་རྣམས་ལ་དབལ་ཁམས་ཀྱི་འཇིག་རྟེན་སྟོང་པ་ཙམ་ཞིག་
སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་། སྟོན་པའི་བཀའ་ལ་རབ་
ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་
གདུག་རྩུབ་མི་སྟོན་ནོ། །དྲག་ཤུལ་མི་བྱེད་དོ། །ཞི་བདེ་མཉམ་པའི་ཆ་ལ་སྙོམ་པར་
གནས་སོ། །
དེ་ནས་ཡང་སྟོན་པའི་དབུ་སྐྲ་ཨུཏྤལ་གཡས་སུ་འཁྱིལ་པ་འདྲ་བ་ལས། འོད་ཟེར་
གཡུ་མདངས་ཤིན་ཏུ་དྭངས་པ་ཞིག་འཕྲོས་ནས་ནམ་མཁའི་ཁམས་སུ་ཡོགས་ཡུལ་
དྲ་མ་གླིང་བཞིའི་དབུས་སུ་མེ་ཏོག་པདྨའི་ཁ་ལ་ཆགས་པ་ལ་མཚན་དང་ལྡན་པའི་
སྐྱེས་བུ། སྐུ་མདོག་གཡུ་མདངས་ཡིད་དུ་འོང་བ་བལྟ་ན་སྡུག་པ། ཤིན་ཏུ་མཛེས་པ།
མཛེས་པའི་རྒྱན་གྱིས་བརྒྱན་པ། ཕྱག་ན་ཨུཏྤལ་གྱི་ལོ་མ་བསྣམས་པ། དེ་ལ་འཁོར་
127



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡོགས་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་
ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ཏེ་ཟ་
བྱེད་ཡོགས་ཀྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་མངོན་པར་བབས་
ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་
པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ཡོགས་ཀྱི་
རྒྱལ་པོ་ཟ་བྱེད་ཁ་བོ་ཆེ་ཡང་ཡོགས་ཁམས་དང་བཅས་ནས་འདུལ་བའི་སྤྲུལ་སྐུ་དེ་
དག་གི་དྲུང་དུ་འཁོད་དོ། །ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་
ལོ། །དེ་ནས་ཡོགས་རྗེ་རྒྱལ་པོས་གསོལ་པ། རྒྱལ་པོའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། ཡོགས་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་
པའི་སྐུ་མཆོག་ཁྱོད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་
གསོལ། ཡོགས་ཁམས་འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་
མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་ཡོགས་ཀྱི་རྒྱལ་པོ་ལ་སོགས་
འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་
མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་
མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་
འདྲེན་པའི་གཤེན་པོ་སྟེ། གཤེན་རབ་སེམས་དཔའ་ཡོགས་བོན་གཏོ་རྒྱལ་ཡིན། མ་
ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་
སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ཡོགས་ཁ་
གནམ་མ་འབེབ། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་
ཡོགས་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་
128



མདོ་སྡེ། །
འགྲོ་འདུལ་འོད་ཟེར་སྤྲོ་བའི་མདོ།
ནས། ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་
གྱིས་དེར་ཚོགས་པ་རྣམས་ལ་ཡོགས་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་
རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱིས་ཀྱང་སྟོན་པའི་བཀའ་ལ་རབ་ཏུ་
ཉན་ཞིང་གཡུང་དྲུང་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་གདུག་
རྩུབ་མི་བྱེད་དོ། །ཡོགས་ཁ་མི་འབེབས་སོ། །དལ་ཡམས་མི་གཏོང་ངོ༌། །ཞི་བདེ་
མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་དཔྲལ་བ་རྒྱ་ཆེ་བ་ཟླ་བ་གམ་པ་འདྲ་བ་ནས། འོད་ཟེར་
དཀར་པོ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ནམ་མཁའི་ཁམས་སུ་ཁྲིན་
ཡུལ་དག་པ་བདེ་སྟོང་གི་དབུས་སུ་མེ་ཏོག་པདྨའི་ཁ་ལ་ཆགས་པའི་མཚན་དང་ལྡན་
པའི་སྐྱེས་བུ། སྐུ་མདོག་དཀར་པོ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ།
མཛེས་པའི་རྒྱན་གྱིས་བརྒྱན་པ། ཕྱག་ན་གསལ་བའི་སྒྲོན་མེ་བསྣམས་པ་དེ་ལ་འཁོར་
ཁྲིན་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་
ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་དག་
པ་ཁྲིན་གྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་མངོན་པར་བབས་ཏེ་
སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་
འགྲོ་བ་རྣམས་ཀྱང་ཤིན་ཏུ་སྤྲོས་བ་སྐྱེས་ནས་ངོ་མཚར་བར་གྱུར་ཏོ། །ཁྲིན་གྱི་རྒྱལ་པོ་
ཁྲིན་རྗེ་དག་པ་ཞེས་བྱ་བ་ཡང་། ཁྲིན་ཁམས་དང་བཅས་ནས་འདུལ་བའི་སྤྲུལ་སྐུ་དེ་
དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་
ལོ། །དེ་ནས་ཁྲིན་རྗེ་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། ཁྲིན་ཁམས་སྡུག་བསྔལ་ཉོན་མོངས་ཞི་བར་མཛད། སྤྲུལ་པའི་
129



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ།
ཁྲིན་ཁམས་འདུལ་བའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་
ལྡན་པའི་ཁྱེའུས་བཀའ་སྩལ་པ། ཉོན་ཅིག་ཁྲིན་རྗེ་རྒྱལ་པོ་ལ་སོགས་འཁོར། འཁོར་
བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ།
མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང༌། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་ཁྲིན་བོན་ཕྱ་སང་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་
བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ལན་ཆགས་ཁྲིན་མ་གཉེར། མཉམ་ཉིད་
ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་ཁྲིན་ཁམས་འདུལ་བའི་བོན་སྟོན་
ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་འདུལ་བའི་གཤེན་པོ་ལ་
ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལ་ཁྲིན་
ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་
པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་
སྤྱོད་དོ། །གཞན་ཡང་འགྲོ་བ་རྣམས་ལ་གདུག་རྩུབ་མི་བྱེད་དོ། །བུ་ལོན་མི་འདེད་དོ།
།སྙིང་ཁྲིན་མི་གཉེར་རོ། །ལན་ཆགས་མི་སྙེག་གོ །ཞི་བདེ་མཉམ་པའི་ཆ་ལ་སྙོམ་པར་
གནས་སོ། །
དེ་ནས་ཡང་སྟོན་པའི་སྤྱན་མིག་བཀྲ་ལ་རིང་བ། སྐར་ཆེན་ལ་ཀར་ཤར་བ་འདྲ་
བ་ལས། འོད་ཟེར་ཆུ་ཤེལ་གྱི་མདོག་འདྲ་བ་ཤིན་ཏུ་དྭངས་པ་ཞིག་འཕྲོས་ནས། ནམ་
མཁའི་ཁམས་སུ་གཉེར་ཡུལ་གཉེར་གཞི་གཉེར་བཙན་གྱི་དབུས་སུ་མེ་ཏོག་པདྨའི་
ཁ་ལ་ཆགས་པའི་མཚན་དང་ལྡན་པའི་སྐྱེས་བུ། སྐུ་མདོག་མེ་ཤེལ་འདྲ་བ། ཡིད་དུ་
130



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་
ན་མེ་ཤེལ་གྱི་ནོར་བུ་རིན་པོ་ཆེ་བསྣམས་པ་དེ་ལ་འཁོར་གཉེར་ཁམས་འདུལ་བའི་
གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་
དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་གཉེར་གཞི་གཉེར་གྱི་ཞིང་
ཁམས་དང་གྲོང་ཁྱེར་རྣམས་སུ་ཡང་མེ་ཏོག་གི་ཆར་མངོན་པར་བབས་ཏེ་སྣང་བ་
ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་འགྲོ་བ་
རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏོ། །གཉེར་གྱི་རྒྱལ་པོ་གཉེར་
རྗེ་ཐང་པོ་ཡང་གཉེར་ཁམས་དང་བཅས་ནས་འགྲོ་བ་འདུལ་བའི་སྤྲུལ་པའི་སྐུ་དེ་
དག་གི་དྲུང་དུ་འཁོད་ནས། ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་ཕུལ་
ལོ། །དེ་ནས་གཉེར་རྗེ་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། གཉེར་ཁམས་སྡུག་བསྔལ་ཉོན་མོངས་ཞི་བར་མཛད། སྤྲུལ་
པའི་སྐུ་མཆོག་ཁྱེད་ལ་བདག་འདུད་དོ། །ད་ལྟ་བདག་ཅག་ཐུགས་རྗེས་བསྐྱབ་ཏུ་
གསོལ། གཉེར་ཁམས་འདུལ་བའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་
མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་གཉེར་རྗེ་ཐང་པོ་ལ་སོགས་
འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་
མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་
མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་
འདུལ་བའི་གཤེན་པོ་ཡིན། གཤེན་རབ་སེམས་དཔའ་གཉེར་བོན་གཏོ་ཆེན་ཡིན། མ་
ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་
སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ལན་ཆགས་
131



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གཉེར་མ་བྱེད། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་
གཉེར་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་
ནས། ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས་དེའི་ཡོན་ཏན་
གྱིས། དེར་ཚོགས་པ་རྣམས་ལ་གཉེར་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་
རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་
ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་གདུག་
རྩུབ་མི་བྱེད་དོ། །ཕྱག་ཚང་མི་ལང་ངོ༌། །གཞེན་འདེབས་མི་སྤྲད་དོ། །ཞི་བདེ་མཉམ་
པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་སྨིན་མ་མཐོ་སྟེ་བར་སྣང་ལ་གློག་འགྱུ་བ་འདྲ་བ་ལས། འོད་
ཟེར་མཐིང་ག་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ནམ་མཁའི་ཁམས་སུ་
འོལ་ཡུལ་མཁར་བུ་གླིང་ཆེན་གྱི་དབུས་སུ་མེ་ཏོག་པདྨའི་ཁ་ལ་ཆགས་པའི་མཚན་
དང་ལྡན་པའི་སྐྱེས་བུ། སྐུ་མདོག་བཻཌཱུརྱའི་མདོག་འདྲ་བ། ཡིད་དུ་འོང་བ། བལྟ་ན་
སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་མཐིང་གི་བུམ་
པ་བསྣམས་པ་དེ་ལ་འཁོར་འོལ་ཁམས་འདུལ་བའི་གཡུང་དྲུང་སེམས་དཔའ་སུམ་
བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་
མེད་པར་འཕྲོས་ནས། འོལ་ཡུལ་གླིང་མཁར་གྱི་ཞིང་ཁམས་དང༌། གྲོང་ཁྱེར་རྣམས་
སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་
ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་ཀྱང་། ཤིན་ཏུ་སྤྲོ་བ་སྐྱེས་
ནས་ངོ་མཚར་བར་གྱུར་ཏོ། །འོལ་གྱི་རྒྱལ་པོ་འོལ་རྗེ་མཁར་བུ་ཡང་། འོལ་ཁམས་
དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་དོ། །ལྷ་ཕྱག་འཚལ་ལོ།
བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་འོལ་རྗེ་རྒྱལ་པོས་གསོལ་པ། རྒྱལ་
132



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་
བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། འོལ་ཁམས་སྡུག་བསྔལ་
ཉོན་མོངས་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་
བདག་ཅག་ཐུགས་རྗེས་བཟུང་དུ་གསོལ། འོལ་ཁམས་འདྲེན་པའི་སྟོན་པ་མཛད་དུ་
གསོལ། ཞེས་གསོལ་ཏོ། དེ་ལ་མཚན་དང་ལྡན་པའི་ཁྱེའུས་བཀས་སྩལ་པ། ཉོན་ཅིག་
འོལ་རྗེ་མཁར་བུ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས།
རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་
འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་
པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་འོལ་བོན་
འབྲང་ཟུ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་
འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་
བ་རྣམས་ལ་འོལ་གྱི་བདུད་མ་འབེབ། མཉམ་ཉིད་ཞི་བས་གཡུང་དྲུང་བོན་ལ་སྤྱོད།
ཅེས་གསུངས་ནས། འོལ་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་
ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས་
དེའི་ཡོན་ཏན་གྱིས། དེར་ཚོགས་པ་རྣམས་ལ་འོལ་ཁམས་ཀྱི་འཇིག་རྟེན་སྟོང་པ་ཙམ་
ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་། སྟོན་པའི་བཀའ་
ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་
རྣམས་ལ་འོལ་བདུད་མི་འབེབས་སོ། །འོལ་ཁ་མི་གཏོང་ངོ༌། །ཞི་བདེ་མཉམ་པའི་ཆ་
ལ་སྙོམ་པར་གནས་སོ། ། །
དེ་ནས་ཡང་སྟོན་པའི་རྫི་མ་སྲབ་ལ་ལེགས་པ་འབྲེལ་མ་ཆད་པ་ཁྲ་གཤོག་གདེངས་
པ་འདྲ་བ་ལས་འོད་ཟེར་དཀར་ལྗང་ཤིན་ཏུ་དྭངས་པ་ཞིག་འཕྲོས་ནས་ནམ་མཁའི་
133



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཁམས་སུ། འཚམས་ཡུལ་མདའ་ར་གོང་བཞིའི་དབུས་སུ་མེ་ཏོག་པདྨའི་ཁ་ལ་ཆགས་
པའི་མཚན་དང་ལྡན་པའི་སྐྱེས་བུ། སྐུ་མདོག་དཀར་ལྗང༌། ཡིད་དུ་འོང་བ། བལྟ་ན་
སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་སྤྲུལ་པའི་མདའ་
གཞུ་བསྣམས་པ་དེ་ལ་འཁོར་འཚམས་ཁམས་འདུལ་བའི་གཡུང་དྲུང་སེམས་དཔའ་
སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་
གྲངས་མེད་པར་འཕྲོས་ནས་གཉན་པོ་འཚམས་ཀྱི་ཞིང་ཁམས་དང་གྲོང་ཁྱེར་རྣམས་
སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་
ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་
ངོ་མཚར་བར་གྱུར་ཏོ། །འཚམས་ཀྱི་རྒྱལ་པོ་འཚམས་རྗེ་ཡ་བོ་ཡང་འཚམས་ཁམས་
དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་ཁོད་ནས་ལྷ་ཕྱག་འཚལ་ལོ། །
བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཡང་འཚམས་རྗེ་རྒྱལ་པོས་གསོལ་
པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་
གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། འཚམས་ཁམས་ཉོན་
མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །
ད་ཡང་བདག་ཅག་ཐུགས་རྗེས་བཟུང་དུ་གསོལ། འཚམས་ཁམས་འདྲེན་པའི་སྟོན་
པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་
པ། ཉོན་ཅིག་འཚམས་རྗེ་ཡ་བོ་ལ་སོགས་འཁོར། འཁོར་བའི་སེམས་ཅན་ཉོན་མོངས་
མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་
བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་
བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་ཡིན། གཤེན་རབ་སེམས་
དཔའ་འཚམས་བོན་ཡོ་ཁྲུན་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་
134



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་
བུ་བསྐྱེད། འགྲོ་བ་རྣམས་ལ་བར་ཆད་ཧུར་མ་གཏོང་། མཉམ་ཉིད་ཞི་བས་གཡུང་
དྲུང་བོན་ལ་སྤྱོད། ཅེས་གསུངས་ནས་འཚམས་ཁམས་འདུལ་བའི་བོན་བསྟན་ནོ། །དེ་
ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་
མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལ་འཚམས་ཁམས་ཀྱི་
འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་
ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །
གཞན་ཡང་འགྲོ་བ་རྣམས་ལ་བར་ཆད་མི་གཏོང་ངོ༌། །ཧུར་པ་མི་སྦད་དོ། །མདའ་ར་
མི་ཤོམ་མོ། །གོ་ར་མི་བྲེའོ། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་སྙན་ནི་ཤིན་ཏུ་སྡུག་ཅིང་སྙན་ཤལ་རིང་བ་ལྷབ་ལྷུབ་དར་གྱི་
ཆུན་པོ་གཅུས་པ་འདྲ་བ་ལས། འོད་ཟེར་སྨུག་པོ་ཤིན་ཏུ་དྭངས་པ་ཞིག་འཕྲོས་ནས།
ནམ་མཁའི་ཁམས་སུ་དམུ་ཡུལ་མཐིང་འབྲང་སྟེང་འབྲང་གི་དབུས་སུ་མེ་ཏོག་པདྨའི་
ཁ་ལ་ཆགས་པའི་མཚན་ལྡན་པའི་སྐྱེས་བུ་སྐུ་མདོག་དམར་སྨུག་ཡིད་དུ་འོང་བ། བལྟ་
ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་འཕྲུལ་གྱི་
རྔ་གཤང་བསྣམས་པ་དེ་ལ་འཁོར་དམུ་ཁམས་འདུལ་བའི་གཡུང་དྲུང་སེམས་དཔའ་
སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་
གྲངས་མེད་པར་འཕྲོས་ནས་བཙུན་པོ་དམུ་ཡི་ཞིང་ཁམས་དང་གྲོང་ཁྱེར་རྣམས་སུ།
མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་ཡོངས་ལ་ཁྱབ་པར་གྱུར་ཏོ། །
དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་
མཚར་བར་གྱུར་ཏོ། །དམུའི་རྒྱལ་པོ་བཙུན་ཐོག་སྐྱོལ་པོ་ཡང་དམུ་ཁམས་དང་བཅས་
ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་
135



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བ་བྱེད་དོ། །མཆོད་པ་འབུལ་ལོ། །དེ་ནས་ཡང་དམུ་རྗེ་བཙུན་པོས་གསོལ་པ། རྒྱལ་
བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་
བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། དམུ་ཁམས་ཉོན་མོངས་
སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱོད་ལ་བདག་འདུད་དོ། །ད་ཡང་
བདག་ཅག་ཐུགས་རྗེས་བཟུང་དུ་གསོལ། དམུ་ཁམས་འདྲེན་པའི་སྟོན་པ་མཛད་དུ་
གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་
དམུ་རྗེ་རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས།
རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་
འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་
པ་ཡ་རེ་ང་། དེ་ཚེ་ང་ནི་འདྲེན་པའི་གཤེན་པོ་སྟེ། གཤེན་རབ་སེམས་དཔའ་དམུ་
བོན་ཡེ་ཐན་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་
འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་
རྣམས་ལ་དམུ་གབ་འཐིབས་མ་འབེབ། མཉམ་ཉིད་ཞི་བས་གཡུང་དྲུང་བོན་ལ་སྤྱོད།
ཅེས་གསུངས་ནས་དམུ་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་
ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས།
དེའི་ཡོན་ཏན་གྱིས་དེར་ཚོགས་པ་རྣམས་ལ་དམུ་ཁམས་འཇིག་རྟེན་སྟོང་པ་ཙམ་ཞིག་
སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་
ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་
དམུ་གབ་མི་འབེབས་སོ། །དལ་ཡམས་མི་གཏོང་ངོ༌། །འོན་འཐིབས་མི་བྱེད་དོ། །ཞི་
བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ཤངས་ནི་དྲང་ལ་ལེགས་པ། ཤངས་རྒྱུད་བསྙོམས་ཞིང་སྨྱུ་གུ་
36



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གསེགས་སུ་བཅད་པ་འདྲ་བ་ལས་འོད་ཟེར་དམར་ལྗང་ཤིན་ཏུ་དྭངས་པ་ཞིག་འཕྲོས་
ནས། ནམ་མཁའི་ཁམས་སུ་བདུད་ཡུལ་ནག་པོ་དགུ་སུལ་གྱི་དབུས་སུ་མེ་ཏོག་པད་
མའི་ཁ་ལ་ཆགས་པའི་མཚན་དང་ལྡན་པའི་སྐྱེས་བུ་སྐུ་མདོག་དམར་ལྗང་། ཡིད་དུ་
འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་
ན་སྨན་གྱི་སྡོང་པོ་བསྣམས་པ་དེ་ལ་འཁོར་བདུད་ཁམས་འདུལ་བའི་གཡུང་དྲུང་
སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་
ལས་འོད་ཟེར་གྲངས་མེད་པར་འཕྲོས་ནས་ནག་པོ་བདུད་ཀྱི་ཞིང་ཁམས་དང་གྲོང་
ཁྱེར་རྣམས་སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་
པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་
སྐྱེས་ནས་ངོ་མཚར་བར་གྱུར་ཏོ། །བདུད་ཀྱི་རྒྱལ་པོ་ནག་པོ་བཀྲག་མེད་ཀྱང་བདུད་
ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་དོ། །ལྷ་ཕྱག་
འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཡང་བདུད་རྗེ་རྒྱལ་
པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་
གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། བདུད་
ཡུལ་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་
འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། བདུད་ཁམས་འདྲེན་
པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་
བཀའ་སྩལ་པ། ཉོན་ཅིག་བདུད་ཀྱི་རྒྱལ་པོ་ལ་སོགས་འཁོར། འཁོར་བའི་སེམས་ཅན་
ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་
གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་
བདེ་སྡུག་བསྔལ་རྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་
137



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སེམས་དཔའ་ཆུ་ལྕགས་གཉེར་བ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན།
སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་
འབྲས་བུ་བསྐྱེད། འགྲོ་བ་རྣམས་ལ་བདུད་ཀྱི་ཁྲམ་མ་འདེབས། མཉམ་ཉིད་ཞི་བས་
གཡུང་དྲུང་བོན་ལ་སྤྱོད། ཅེས་གསུངས་ནས། བདུད་ཁམས་འདུལ་བའི་བོན་སྟོན་
ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་
ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་
བདུད་ཁམས་ཀྱི་འཇིག་རྟེན་སྟོངས་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་
ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་
མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་བདུད་ཀྱི་ཁྲམ་ཁ་མི་འདེབས་སོ། །
ཤོ་རྡེའུ་མི་བགྲང་ངོ༌། །ཞགས་པ་མི་བརྐྱང་ངོ༌། །དམག་ཚོགས་མི་སྟོན་ནོ། །ཞི་བདེ་
མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ཡ་མཆུ་ནི་སྲབ་ལ་སུལ་དོད་པ། དར་དཀར་ལ་ཆག་
བཏགས་པ་འདྲ་བ་ལས། འོད་ཟེར་དཀར་ལ་དམར་བའི་མདངས་ཆགས་པ། ཤིན་
ཏུ་དྭངས་པ་ཞིག་འཕྲོས་ནས། ནམ་མཁའི་ཁམས་སུ་བཙན་ཡུལ་འཕྱོ་བ་གླིང་ཆེན་གྱི་
དབུས་སུ། མེ་ཏོག་པདྨའི་ཁ་ལ་ཆགས་པའི་མཚན་དང་ལྡན་པའི་སྐྱེས་བུ། སྐུ་མདོག་
དཀར་ལ་དམར་བའི་མདངས་ཆགས་པ། ཡིད་དུ་འོང་བ། བལྟ་ན་སྡུག་པ། ཤིན་ཏུ་
མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་སྤྲུལ་པའི་མདའ་དར་བསྣམས་
པ། དེ་ལ་འཁོར་བཙན་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་
ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་
པར་འཕྲོས་ནས་འཕྱོ་བ་བཙན་གྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་
ཆར་མངོན་པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་
138



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
ཞིང་ཁམས་དེ་རུ་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་
བར་གྱུར་ཏོ། །བཙན་གྱི་རྒྱལ་པོ་ཤན་པ་མགྱོགས་བྱེད་ཀྱང་བཙན་ཁམས་དང་བཅས་
ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་
བྱེད་དོ། །མཆོད་པ་འབུལ་ལོ། །དེ་ལ་བཙན་རྗེ་རྒྱལ་པོས་གསོལ་པ། རྒྱལ་བའི་སྲས་
པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས།
འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། བཙན་ཁམས་ཉོན་མོངས་སྡུག་བསྔལ་
ཞི་བར་མཛོད། སྤྲུལ་པའི་སྐུ་མཆོག་ཁྱོད་ལ་བདག་འདུད་དོ། །ད་ཡང་བདག་ཅག་
ཐུགས་རྗེས་བཟུང་དུ་གསོལ། བཙན་ཁམས་འདྲེན་པའི་སྟོན་པ་མཛད་དུ་གསོལ།
ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་བཙན་
གྱི་རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་
པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་
འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་
པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། སེམས་དཔའ་བཙན་བོན་མཚལ་
ལྕགས་སྣར་བ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་
མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད།
འགྲོ་བ་རྣམས་ལ་བཙན་གཟེར་དལ་མ་སྟོན། མཉམ་ཉིད་ཞི་བས་གཡུང་དྲུང་བོན་ལ་
སྤྱོད། ཅེས་གསུངས་ནས་བཙན་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་
ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་
བས། དེའི་ཡོན་ཏན་གྱིས་དེར་ཚོགས་པ་རྣམས་ལས་བཙན་ཁམས་ཀྱིས་འཇིག་རྟེན་
སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་
བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་
139



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བ་རྣམས་ལ་བཙན་གྱི་དལ་ཟེར་མི་འཕྲོ་འོ་ཇག་པ་མི་འགྱེད་དོ། །གོང་བུ་རུ་མི་སྒུག་
གོ །ལུང་གསུམ་དུ་མི་ཉུལ་ལོ། །རྒྱུ་ལམ་མི་གཅོད་དོ། །ཁྲག་སྐྱུགས་མི་གཏོང་ངོ༌། །ཞི་
བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་མ་མཆུ་སྲབ་ལ་ལེགས་པ་ཟར་མའི་མེ་ཏོག་འདྲ་བ་ལས་
འོད་ཟེར་དམར་སྐྱ་བྱུ་རུའི་མདོག་འདྲ་བ་ཤིན་ཏུ་གསལ་ལ་དྭངས་པ་ཞིག་འཕྲོས་ནས།
ནམ་མཁའི་ཁམས་སུ་སྲིད་ཡུལ་ལྷ་མདངས་ཀྱི་དབུས་མེ་ཏོག་པདྨའི་ཁ་ལ་ཆགས་པའི།
མཚན་དང་ལྡན་པའི་སྐྱེས་བུ་སྐུ་མདོག་དམར་སྐྱ་བྱུ་རུའི་མདོག་འདྲ་བ། ཡིད་དུ་
འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་
ན་སྲིད་པའི་རུ་མཚོན་བསྣམས་པ། དེ་ལ་འཁོར་སྲིད་ཁམས་འདུལ་བའི་གཡུང་དྲུང་
སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་
ལས་འོད་ཟེར་གྲངས་མེད་པར་འཕྲོས་ནས་ཡེ་རྗེ་སྲིད་པའི་ཞིང་ཁམས་དང་གྲོང་ཁྱེར་
རྣམས་སུ། མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་
གྱུར་ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་
ནས་ངོ་མཚར་བར་གྱུར་ཏོ། །སྲིད་ཀྱི་རྒྱལ་པོ་སྲིད་རྗེ་དགུང་ནས་ཡང་སྲིད་ཁམས་
དང་བཅས་ནས། འདུལ་བའི་སྤྲུལ་སྐུ་དེ་དག་གི་དྲུང་དུ་ཁོད་དེ། ལྷ་ཕྱག་འཚལ་
ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཡང་སྲིད་རྗེ་དགུང་ནམ་གྱིས་
གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་
གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། སྲིད་
ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་
འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། སྲིད་ཁམས་འདྲེན་པའི་
སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་
140



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
སྩལ་པ། ཉོན་ཅིག་སྲིད་རྗེ་རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་
མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་
འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་
སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་ཡིན། གཤེན་རབ་
སེམས་དཔའ་སྲིད་བོན་མུ་ཆོ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་
བསྐྱེད། འགྲོ་བ་རྣམས་ལ་སྲིད་ཀྱི་དལ་མ་འབེབས། མཉམ་ཉིད་ཞི་བས་གཡུང་དྲུང་
བོན་ལ་སྤྱོད། ཅེས་གསུངས་ནས་སྲིད་ཁམས་འདུལ་བའི་བོན་སྟོན་ནོ། །དེ་ལ་འཁོར་
རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་
ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས། སྲིད་ཁམས་ཀྱི་འཇིག་རྟེན་
སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་
བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་
འགྲོ་བ་རྣམས་ལ་སྲིད་ཀྱི་དལ་ཁ་མི་འབེབས་སོ། །དབུ་ཡོགས་མི་གཏོང་ངོ༌། །སྲིད་
མཁར་མི་བཤིག་གོ །དམུ་ཐག་མི་གཅད་དོ། །ཞི་བདེ་མཉམ་པའི་ཆ་ལ་སྙོམ་པར་
གནས་སོ། །
དེ་ནས་ཡང་སྟོན་པའི་ལྗགས་ནི་སྲབ་ལ་ལེགས་པ་ལེབ་རྒན་རྫི་ལ་ཕྱར་བ་འདྲ་བ་
ལས། འོད་ཟེར་པདྨ་ར་གའི་མདོག་འདྲ་བ་ཤིན་ཏུ་གསལ་ལ་དྭངས་པ་ཞིག་འཕྲོས་
ནས། ནམ་མཁའི་ཁམས་སུ་སྐོས་ཡུལ་དྲ་མ་གླིང་དྲུག་གི་དབུས་སུ་མེ་ཏོག་པདྨའི་
ཁ་ལ་ཆགས་པའི་མཚན་དང་ལྡན་པའི་སྐྱེས་བུ། སྐུ་མདོག་པདྨ་ར་གའི་མདོག་འདྲ་
བ། ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་
བརྒྱན་པ། ཕྱག་ན་སྲིད་པ་སྐོས་ཀྱི་ཆག་ཤིང་བསྣམས་པ། དེ་ལ་འཁོར་སྐོས་ཁམས་
141



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་
སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་དྲང་ཆེན་སྐོས་ཀྱི་
ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ་སྣང་བ་
ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་
རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བ་རུ་གྱུར་ཏོ། །སྐོས་ཀྱི་རྒྱལ་པོ་སྐོས་རྗེ་
དྲང་དཀར་ཡང་སྐོས་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་
དུ་ཁོད་དོ། །ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་
སྐོས་ཀྱི་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་
གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་
ཁྱབ། སྐོས་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་
ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། སྐོས་ཁམས་
འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏེ། དེ་ལ་མཚན་དང་ལྡན་པའི་
ཁྱེའུས་བཀའ་སྩལ་པ། ཉོན་ཅིག་སྐོས་ཀྱི་རྒྱལ་པོ་ལ་སོགས་འཁོར། འཁོར་བའི་སེམས་
ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་
དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་
ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདྲེན་པའི་གཤེན་པོ་སྟེ།
གཤེན་རབ་སེམས་དཔའ་བསྐོས་བོན་གཙུག་སྲས་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་
བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་སྐོས་ཀྱི་རྩིས་མ་འདེབས། མཉམ་ཉིད་
ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་སྐོས་ཁམས་འདུལ་བའི་བོན་སྟོན་
ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་
142



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་སྐོས་
ཁམས་ཀྱི་འཇིག་རྟེན་སྟོངས་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་
པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་
སྤྱོད་དོ། །གཞན་ཡང་འགྲོ་བ་རྣམས་ལ་སྐོས་ཀྱི་རྩིས་མི་འདེབས་སོ། །ལོག་པར་མི་
སྐོས་སོ། །བཀའ་ཆད་མི་གཏོང་ངོ༌། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ཚེམས་དཀར་བཞི་བཅུ་རྩ་གཉིས་ནི་དཀར་ལ་ཚགས་དམ་
པ་གངས་རི་གཏམས་པ་འདྲ་བ་ལས་འོད་ཟེར་དཀར་པོ་ཤིན་ཏུ་གསལ་ལ་དྭངས་པ་
ཞིག་འཕྲོས་ནས། དེ་དག་ནམ་མཁའི་ཁམས་སུ་ཕྱྭ་ཡུལ་སྣང་ལྡན་གཡུ་རྩེའི་དབུས་
སུ་མེ་ཏོག་པདྨའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ་སྐུ་མདོག་དཀར་
པོ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་
པ། ཕྱག་ན་ཕྱྭའི་དྲང་ཤིང་བསྣམས་པ་དེ་ལ་འཁོར་ཕྲུ་ཁམས་འདུལ་བའི་གཡུང་དྲུང་
སེམས་དཔའ་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་
ཐུགས་ལས་འོད་ཟེར་གྲངས་མེད་པར་འཕྲོས་ནས་དྲང་ཆེན་ཕྱུའི་ཞིང་ཁམས་དང་གྲོང་
ཁྱེར་རྣམས་སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་
པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་
སྐྱེས་ནས་ངོ་མཚར་བར་གྱུར་ཏོ། །ཕྱུའི་རྒྱལ་པོ་ཕྱ་རྗེ་རིང་ནམ་ཡང་ཕྱུ་ཁམས་དང་
བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །
བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཡང་ཕྱ་རྗེ་རིང་ནམ་གྱིས་གསོལ་
པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་
ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། ཕྲུ་ཁམས་ཉོན་
མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་
143



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡང་བདག་ཅག་ཐུགས་རྗེས་བཟུང་དུ་གསོལ། ཕ་ཁམས་འདྲེན་པའི་སྟོན་པ་མཛད་
དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་
ཅིག་ཕུ་ཡི་རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས།
རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་
འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་
པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་ཕྱུ་བོན་
ཐེའུ་ལེགས་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་
འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་
རྣམས་ལ་ཕུ་བདུད་དབུལ་མ་འབེབ། མཉམ་ཉིད་ཞི་བས་གཡུང་དྲུང་བོན་ལ་སྤྱོད།
ཅེས་གསུངས་ནས་ཕྲུ་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་
ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་
ཡོན་ཏན་གྱིས་དེར་ཚོགས་པའི་སེམས་ཅན་ལས་ཕུ་ཁམས་ཀྱི་འཇིག་རྟེན་སྟོང་པ་ཙམ་
ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་
རབ་ཏུ་ཉན་ཞིང་། གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་
རྣམས་ལ་ཕྲུ་བདུད་མི་འབེབས་སོ། །ཕྲ་སྲི་མི་གཏང་ངོ༌། །དབུལ་རྨང་མི་བྱེད་དོ། །ཞི་
བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ཨོག་སྒོ་འགུག་ལ་ལེགས་པ་ཟླ་བ་ཚེས་པ་འདྲ་བ་ལས་འོད་
ཟེར་དཀར་སེར་ཤིན་ཏུ་གསལ་ལ་དྭངས་པ་ཞིག་འཕྲོས་ནས་ནམ་མཁའི་ཁམས་
སུ། ལྷ་ཡུལ་འོད་ཀྱི་ཕོ་བྲང་གི་དབུས་སུ་མེ་ཏོག་པདྨའི་ཁ་ལ་ཆགས་པའི་མཚན་དང་
ལྡན་པའི་སྐྱེས་བུ། སྐུ་མདོག་དཀར་སེར། ཡིད་དུ་འོང་བ། བལྟ་ན་སྡུག་པ། ཤིན་ཏུ་
མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་ལྷ་མདའ་སྒྲོ་དཀར་བསྣམས་པ་
144



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དེ་ལ་འཁོར་ལྷ་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་
ནས་འོད་གསལ་ལྷའི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་
པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་
གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ལྷའི་
རྒྱལ་པོ་ལྷ་ཆེན་གཟི་ལྡན་ཀྱང་ལྷ་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་
དྲུང་དུ་འཁོད་ནས། ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་
ནས་ལྷའི་རྒྱལ་པོ་གཟི་ལྡན་གྱིས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། ལྷ་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་
མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ།
ལྷ་ཁམས་འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་
ལྡན་པའི་ཁྱེའུས་བཀའ་སྩལ་པ། ཉོན་ཅིག་ལྷ་ཡི་རྒྱལ་པོ་ལ་སོགས་འཁོར། འཁོར་བའི་
སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་
རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་ཡི་ཞིང་
དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་
སྟེ། གཤེན་རབ་སེམས་དཔའ་ལྷ་བོན་ཐོད་དཀར་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
པའི་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ལྷ་སྡང་བདུད་མ་འབེབས། མཉམ་
ཉིད་ཞི་བས་གཡུང་དྲུང་བོན་ལ་སྤྱོད། ཞེས་གསུངས་ནས་ལྷ་ཁམས་འདུལ་བའི་བོན་
སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་
145



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་
ལྷ་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་
ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་
པར་སྤྱོད་དོ། །གཞན་ཡང་འགྲོ་བ་རྣམས་ལ་ལྷ་སྡང་བདུད་དུ་མི་འབེབས་སོ། །ལྷའི་
བཀའ་ཆད་མི་གཏང་ངོ༌། །དབུ་ཡོགས་མི་བྱེད་དོ། །ཞི་བདེ་མཉམ་པའི་ཆ་ལ་སྙོམ་
པར་གནས་སོ། །
དེ་ནས་ཡང་སྟོན་པའི་གསུང་གི་སྒྲ་ནི་དུས་སུ་བྱུང་ནས་འབྲུག་ལྟར་སྒྲོག་པ་ལས་
འོད་ཟེར་ཆུ་ཤེལ་གྱི་སྙིང་པོ་འདྲ་བ་ཤིན་ཏུ་གསལ་ལ་མདངས་ཆགས་པ་ཞིག་འཕྲོས་
ནས་བར་སྣང་གི་ཁམས་སུ་ཟླ་ཡུལ་འོད་གསལ་གླིང་བརྒྱད་ཀྱི་དབུས་སུ་མེ་ཏོག་
པདྨའི་ཁ་ལ་ཆགས་པའི་མཚན་དང་ལྡན་པའི་སྐྱེས་བུ་སྐུ་མདོག་ཆུ་ཤེལ་གྱི་མདོག་
འདྲ་བ། ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་
བརྒྱན་པ། ཕྱག་ན་གཡུང་དྲུང་ཤུག་པ་བསྣམས་པ། དེ་ལ་འཁོར་ཟླ་ཁམས་འདུལ་
བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་
དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས། འོད་གསལ་ཟླ་བའི་ཞིང་
ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་
པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་འགྲོ་བ་རྣམས་
ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ཟླ་བའི་རྒྱལ་པོ་ཟླ་སྲས་གཞོན་
ནུ་ཡང༌། ཟླ་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་
ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཡང་ཟླ་
སྲས་གཞོན་ནུས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་
གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་
146



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ལ་ཁྱབ། ཟླ་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་པའི་སྐུ་མཆོག་ཁྱེད་
ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། ཟླ་ཁམས་
འདྲེན་པའི་སྟོན་པར་མཛད་དུ་གསོལ། ཅེས་གསོལ་ཏོ། །དེ་ལ་མཚན་དང་ལྡན་པའི་
ཁྱེའུས་བཀའ་སྩལ་པ། ཉོན་ཅིག་ཟླ་སྲས་གཞོན་ནུ་ལ་སོགས་འཁོར། འཁོར་བའི་
སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་
རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་ཟླ་བོན་ཚེས་པ་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ཟླ་བདུད་དལ་མ་འབེབས། མཉམ་
ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་ཟླ་ཁམས་འདུལ་བའི་བོན་
སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་
ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ཀྱང་ཟླ་
ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་
རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་
དོ། །གཞན་ཡང་འགྲོ་བ་རྣམས་ལ་ཟླ་བདུད་མི་འབེབས་སོ། །ཟླ་སྲི་མི་གཏང་ངོ༌། །ཀི་
ཀང་མི་བྱེད་དོ། །ཞི་བདེ་མཉམ་པའི་ཆ་ལ་སྙོམ་པར་གནས་སོ། ། །
དེ་ནས་ཡང་སྟོན་པའི་སྨྲ་ར་ཨག་ཙོམ་ནི་མཛེས་ལ་ལེགས་པ། མཁའ་ལྡིང་ཁྱུང་
གཤོག་གདེངས་པ་འདྲ་བ་ལས་འོད་ཟེར་མེ་ཤེལ་གྱི་སྙིང་པོ་འདྲ་བ་ཤིན་ཏུ་གསལ་
ལ་དྭངས་པ་ཞིག་འཕྲོས་ནས། བར་སྣང་གི་ཁམས་སུ་ཉི་ཡུལ་འོད་ཟེར་གླིང་དྲུག་གི་
དབུས་སུ་མེ་ཏོག་པདྨའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ། སྐུ་མདོག་
147



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མེ་ཤེལ་གྱི་མདོག་འདྲ་བ། ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ།
མཛེས་པའི་རྒྱན་གྱིས་བརྒྱན་པ། ཕྱག་ན་གསེར་གྱི་འཁོར་ལོ་བསྣམས་པ། དེ་ལ་འཁོར་
ཉི་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་
བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་བཙུན་པ་
ཉི་མའི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ་
སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་
འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ཉི་མའི་རྒྱལ་པོ་ཉི་
ལྕམ་དམར་མོ་ཡང་ཉི་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་
འཁོད་ནས། ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཉི་
ལྕམ་དམར་མོས་གསོལ་པ། རྒྱལ་བའི་སྲས་པོ་སྐྱེས་བུ་དམ་པའི་མཆོག །ཨུད་འབར་
གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་
ཁྱབ། ཉི་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱོད་ལ་
བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། ཉི་ཁམས་འདྲེན་
པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་
བཀའ་སྩལ་པ། ཉོན་ཅིག་ཉི་ལྕམ་དམར་མོ་ལ་སོགས་འཁོར། འཁོར་བའི་སེམས་ཅན་
ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་
གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་
བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་
རབ་སེམས་དཔའ་ཉི་བོན་དྲང་མ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན།
སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་
འབྲས་བུ་བསྐྱེད། འགྲོ་བ་རྣམས་ལ་ཉི་བདུད་སྲི་མ་འབེབས། མཉམ་ཉིད་ཞི་བས་
148



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
གཡུང་དྲུང་བོན་ལ་སྤྱོད། ཅེས་གསུངས་ནས། ཉི་ཁམས་འདྲེན་པའི་བོན་སྟོན་ནོ། །
དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་
འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་ཉི་ཁམས་
ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་
ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །
གཞན་ཡང་འགྲོ་བ་རྣམས་ལ་ཉི་བདུད་མི་འབེབས་སོ། །ཉི་སྲི་མི་གཏང་ངོ༌། །ནག་
པར་མི་བྱེད་དོ། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ཞལ་རས་འཛུམ་ལ་མདངས་ཆགས་པ་གངས་རི་ལ་ཉི་མ་
ཤར་བ་འདྲ་བ་ལས། འོད་ཟེར་དམར་སེར་མེན་ཤེལ་གྱི་མདོག་འདྲ་བ་ཤིན་ཏུ་དྭངས་
པ་ཞིག་འཕྲོས་པས། བར་སྣང་གི་ཁམས་སུ་སྐར་ཡུལ་འཁོར་བའི་གླིང་བཞིའི་དབུས་
སུ་མེ་ཏོག་པདྨའི་ཁ་ལ་ཆགས་པའི་མཚན་དང་ལྡན་པའི་སྐྱེས་བུ། སྐུ་མདོག་དམར་
སེར་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་
བརྒྱན་པ། ཕྱག་ན་གསལ་བའི་སྒྲོན་མེ་བསྣམས་པ་དེ་ལ་འཁོར་སྐར་ཁམས་འདུལ་
བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་
དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་འཕན་པོ་སྐར་མའི་ཞིང་
ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་
པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་
ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏོ། །སྐར་མའི་རྒྱལ་པོ་སྐར་ཆེན་པ་ཝ་
སངས་ཡང་སྐར་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་
དོ། །ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་སྐར་ཆེན་
པ་ཝ་སངས་ཀྱིས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་
149



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་
ཁྱབ། སྐར་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་
ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། སྐར་ཁམས་
འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་
ཁྱེའུས་བཀའ་སྩལ་པ། ཉོན་ཅིག་སྐར་ཆེན་པ་སངས་ལ་སོགས་འཁོར། འཁོར་བའི་
སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་
རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་སྐར་བོན་གདང་བཀྲ་ཡིན། མ་ནོར་སྟོན་པའི་བཀའ་
ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་གཟའ་སྐར་དལ་མ་འབེབས། མཉམ་
ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་སྐར་ཁམས་འདུལ་བའི་
བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་
པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་
སྐར་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་
ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་
པར་སྤྱོད་དོ། །གཞན་ཡང་འགྲོ་བ་རྣམས་ལ་སྐར་ངན་མི་གཏོང་ངོ༌། །གདུག་རྩུབ་མི་
བྱེད་དོ། །སྐར་མདའ་མི་འཕེན་ནོ། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་སྐྱེ་མགུལ་བུམ་པ་དྲིལ་བ་འདྲ་བ་ལས་འོད་ཟེར་དཀར་པོ་
སྤྲིན་ཆེན་གྱི་མདོག་འདྲ་བ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། བར་སྣང་
གི་ཁམས་སུ་སྤྲིན་ཡུལ་བ་ཝ་གླིང་ཆེན་གྱི་དབུས་སུ་མེ་ཏོག་པདྨའི་ཁ་ལ་ཆགས་པའི།
150



མདོ་སྡེ། །
འགྲོ་འདུལ་འོད་ཟེར་སྤྲོ་བའི་མདོ།
མཚན་དང་ལྡན་པའི་སྐྱེས་བུ་སྐུ་མདོག་དཀར་པོ་སྤྲིན་ཆེན་གྱི་མདོག་འདྲ་བ། ཡིད་དུ་
འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་
ན་སྲིད་པའི་ཞུགས་ཤང་སྣ་ལྔ་བསྣམས་པ་དེ་ལ་འཁོར་སྤྲིན་ཁམས་འདུལ་བའི་གཡུང་
དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་
ཐུགས་ལས་འོད་ཟེར་གྲངས་མེད་པར་འཕྲོས་པས་ཕྱུག་པོ་སྤྲིན་གྱི་ཞིང་ཁམས་དང་
གྲོང་ཁྱེར་རྣམས་སུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་
ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་
སྤྲོ་བ་སྐྱེས་ནས་ངོ་མཚར་བར་གྱུར་ཏེ། །སྤྲིན་གྱི་རྒྱལ་པོ་སྤྲིན་རྗེ་ཐོལ་པོ་ཡང་སྤྲིན་
ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་
འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་སྤྲིན་རྗེ་ཐོལ་པོས་གསོལ་
པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་
གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། སྤྲིན་ཁམས་ཉོན་
མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་
ཡང་བདག་ཅག་ཐུགས་རྗེས་བཟུང་དུ་གསོལ། སྤྲིན་ཁམས་འདྲེན་པའི་སྟོན་པ་མཛད་
དུ་གསོལ། ཅེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་
ཅིག་སྤྲིན་གྱི་རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས།
རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་
འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་
པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་སྤྲིན་
བོན་བལ་ཐུལ་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་
མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད།
151



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འགྲོ་བ་རྣམས་ལ་སྤྲིན་བདུད་ཐན་མ་གཏོང་། མཉམ་ཉིད་ཞི་བས་གཡུང་དྲུང་བོན་ལ་
སྤྱོད། ཅེས་གསུངས་ནས་སྤྲིན་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་
ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་
བས། དེའི་ཡོན་ཏན་གྱིས་དེར་ཚོགས་པ་རྣམས་ལས། སྤྲིན་ཁམས་ཀྱི་འཇིག་རྟེན་སྟོང་
པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་། སྟོན་པའི་
བཀའ་ལ་རབ་ཏུ་ཉན་ཞིང་། གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་
འགྲོ་བ་རྣམས་ལ་སྤྲིན་བདུད་མི་གཏང་ངོ༌། །སྤྲིན་ཐན་མི་གཏང་ངོ༌། །སྤྲིན་དལ་མི་
འབེབས་སོ། །སྐྱ་ཡམས་མི་བྱེད་དོ། །མིག་དམར་མི་གཏང་ངོ༌། །ཞི་བདེ་མཉམ་པའི་
ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་སྐུ་སྟོད་སེང་གེ་འགྱིང་བ་འདྲ་བ་ལས་འོད་ཟེར་ཁ་དོག་སྣ་
ལྔ་རུ་འབར་བ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། བར་སྣང་གི་ཁམས་སུ་
གཞའ་ཡུལ་སྣང་བ་གླིང་འགྱུར་གྱི་དབུས་སུ་མེ་ཏོག་པདྨའི་ཁ་ལ་ཆགས་པ་ལ། མཚན་
དང་ལྡན་པའི་སྐྱེས་བུ། སྐུ་མདོག་ཁ་དོག་སྣ་ལྔ་རུ་མཛེས་པ། ཡིད་དུ་འོང་བ། བལྟ་
ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་འོད་ཀྱི་
འཁོར་ལོ་བསྣམས་པ་དེ་ལ་འཁོར་གཞའ་ཁམས་འདུལ་བའི་གཡུང་དྲུང་སེམས་དཔའ་
སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་
གྲངས་མེད་པར་འཕྲོས་ནས། སྣང་འགྱུར་གཞའི་ཞིང་ཁམས་དང་གྲོང་ཁྱེར་རྣམས་སུ་
མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །
དེའི་ཚེ་ཞིང་ཁམས་དེ་རུ་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་
མཚར་བར་གྱུར་ཏོ། །གཞའི་རྒྱལ་མོ་གཞའ་ཁྱིམ་ལྷ་མོ་ཡང་གཞའི་ཁམས་དང་བཅས་
ནས་འདུལ་བའི་སྤྲུལ་སྐུ་དེ་དག་གི་དྲུང་དུ་ཁོད་ནས་ལྷ་ཕྱག་འཚལ་ལོ། །བསྐོར་བ་
152



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
བྱེད་དོ། །མཆོད་པ་འབུལ་ལོ། །དེ་ནས་ཡང་གཞའ་ཁྱིམ་ལྷ་མོས་གསོལ་པ། རྒྱལ་
བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་
བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། གཞའ་ཁམས་ཉོན་མོངས་
སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་
བདག་ཅག་ཐུགས་རྗེས་བཟུང་དུ་གསོལ། གཞའ་ཁམས་འདྲེན་པའི་སྟོན་པ་མཛད་
དུ་གསོལ། ཅེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་
ཅིག་གཞའ་ཁྱིམ་ལྷ་མོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་
པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་
གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་
བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་
དཔའ་གཞའ་བོན་གུག་ཏང་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་
བསྐྱེད། འགྲོ་བ་རྣམས་ལ་གཞའ་བདུད་བྱད་མ་གཏོང་། མཉམ་ཉིད་ཞི་བས་གཡུང་
དྲུང་བོན་ལ་སྤྱོད། ཞེས་གསུངས་ནས་གཞའ་ཁམས་འདུལ་བའི་བོན་སྟོན་ནོ། །དེ་ལ་
འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་
མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་གཞའ་ཁམས་ཀྱི་
སེམས་ཅན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་
ཀྱང་། སྟོན་པའི་བཀའ་ལ་རབ་ཏུ་ཉན་ཞིང་། གཡུང་དྲུང་གི་བོན་ལ་མོས་པར་སྤྱོད་
དོ། །གཞན་ཡང་འགྲོ་བ་རྣམས་ལ་གཞའ་བདུད་མི་བྱེད་དོ། །གཞའ་སྲི་མི་གཏོང་ངོ༌།
།བྱད་ཐག་མི་རྐྱང་ངོ༌། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་དཔུང་སོག་ཟླུམ་ལ་བརྗིད་བག་ཆེ་བ་ལས། འོད་ཟེར་
153



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དཀར་པོ་ཤིན་ཏུ་གསལ་ལ་དྭངས་པ་ཞིག་འཕྲོས་ནས་བར་སྣང་གི་ཁམས་སུ་དལ་
ཡུལ་དཀར་མོ་ཚོང་དུས་ཀྱི་དབུས་སུ་མེ་ཏོག་པདྨའི་ཁ་ལ་ཆགས་པའི། མཚན་དང་
ལྡན་པའི་སྐྱེས་བུ། སྐུ་མདོག་དཀར་ལྗང་། ཡིད་དུ་འོང་བ། བལྟ་ན་སྡུག་པ། ཤིན་ཏུ་
མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་རྫུ་འཕྲུལ་གྱི་ཞགས་པ་བསྣམས་
པ། དེ་ལ་འཁོར་དལ་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་
དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་
འཕྲོས་པས། སྣལ་མོ་དལ་གྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་
མངོན་པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་
ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་
ཏེ། དལ་གྱི་རྒྱལ་པོ་དལ་རྗེ་དབུ་དཀར་ཡང་དལ་ཁམས་དང་བཅས་ནས་འདུལ་བའི་
སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་
པ་འབུལ་ལོ། །དེ་ནས་ཡང་དག་རྗེ་དབུ་དཀར་གྱིས་གསོལ་པ། རྒྱལ་བའི་སྲས་པོ་
དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས།
འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། དལ་ཁམས་ཉོན་མོངས་སྡུག་བསྔལ་
ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་
ཐུགས་རྗེས་བཟུང་དུ་གསོལ། དལ་ཁམས་འདྲེན་པའི་སྟོན་པ་མཛད་དུ་གསོལ། ཅེས་
གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་དལ་རྗེ་རྒྱལ་
པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་
ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས།
སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་།
དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་དལ་བོན་དབུ་དཀར་
154



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་
ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་
དལ་བདུད་ཡམས་མ་འབེབས། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཞེས་
གསུངས་ནས། དལ་ཁམས་འདྲེན་པའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་
ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་
ཡོན་ཏན་གྱིས་དེར་ཚོགས་པ་རྣམས་ལས་དལ་ཁམས་ཀྱི་འཇིག་རྟེན་སྟོང་པ་ཙམ་ཞིག་
སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་
ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་
དལ་བདུད་མི་འབེབས་སོ། །དལ་ཟེར་མི་འཕྲོ་འོ། །དལ་ཡམས་མི་གཏང་ངོ༌། །དལ་
ཁ་མི་གཏང་ངོ༌། །ཞི་བདེ་མཉམ་པའི་ཆ་ལ་སྙོམ་པར་གནས་སོ། ། །
དེ་ནས་ཡང་སྟོན་པའི་ཕྱག་སོར་འཕྲ་ལ་རིང་བ་འཇམ་ཞིང་གཞོན་པ་ལས། འོད་
ཟེར་དམར་ནག་སྐར་མའི་མདོག་འདྲ་བ་ཤིན་ཏུ་གསལ་ལ་དྭངས་པ་ཞིག་འཕྲོས་
ནས། བར་སྣང་གི་ཁམས་སུ་ཟེར་ཡུལ་ཀུན་ཚོགས་ཁྲོམ་པའི་དབུས་དཀྱིལ་དུ་མེ་ཏོག་
པདྨའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ་སྐུ་མདོག་དམར་ནག་སྐར་
མའི་མདོག་འདྲ་བ། ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་
པའི་རྒྱན་གྱིས་བརྒྱན་པ། ཕྱག་ན་སྐར་མའི་ཟེར་མདའ་བསྣམས་པ། དེ་ལ་འཁོར་
ཟེར་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་
ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས། ཀུན་
ཀྱང་ཟེར་གྱི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་
ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་རོ། །དེའི་ཚེ་ཞིང་ཁམས་དེ་རུ་གནས་
པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་བསྐྱེད་ནས་ངོ་མཚར་བར་གྱུར་ཏེ། ཟེར་གྱི་རྒྱལ་
155



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པོ་ཟེར་རྗེ་འོད་འབར་ཡང་ཟེར་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་
དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་
ནས་ཟེར་རྗེ་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་
འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་
ཡོངས་ལ་ཁྱབ། ཟེར་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་པའི་སྐུ་
མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ།
ཟེར་ཁམས་འདྲེན་པའི་སྟོན་པ་མཛད་དུ་གསོལ། ཅེས་གསོལ་ཏོ། །དེ་ལ་མཚན་དང་
ལྡན་པའི་ཁྱེའུས་བཀའ་སྩལ་པ། ཉོན་ཅིག་ཟེར་རྗེ་རྒྱལ་པོ་ལ་སོགས་འཁོར། འཁོར་
བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ།
མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་ཟེར་བོན་གདང་སྙན་ཡིན། མ་ནོར་སྟོན་པའི་བཀའ་
ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་གདུག་རྩུབ་ཟེར་མ་སྟོན། མཉམ་
ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་ཟེར་ཁམས་འདུལ་བའི་བོན་
སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་
ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ཀྱང་
ཟེར་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་
ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་
པར་སྤྱོད་དོ། །གཞན་ཡང་འགྲོ་བ་རྣམས་ལ་ཟེར་ཁ་མི་སྟོན་ནོ། །ཟེར་མདའ་མི་འཕྲོའོ།
དབལ་ཟེར་མི་བྱེད་དོ། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
_156



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དེ་ནས་ཡང་སྟོན་པའི་ཕྱག་ཞབས་དྲ་བར་འབྲེལ་པ་ལས་འོད་ཟེར་སྣ་ཚོགས་ཤིན་
ཏུ་གསལ་ལ་དྭངས་པ་ཞིག་འཕྲོས་ནས། བར་སྣང་གི་ཁམས་སུ་ལོ་ཡུལ་གླིང་ཆེན་
བཅུ་གཉིས་ཀྱི་དབུས་སུ་མེ་ཏོག་པདྨའི་ཁ་ལ་ཆགས་པས། མཚན་དང་ལྡན་པའི་སྐྱེས་
བུ། སྐུ་མདོག་སྔོ་སྐྱ། ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་
པའི་རྒྱན་གྱིས་བརྒྱན་པ། ཕྱག་ན་འོད་ཀྱི་འཁོར་ལོ་བསྣམས་པ་དེ་ལ་འཁོར་ལོ་ཁམས་
འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་
སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་ལོ་ཡུལ་གྱི་ཞིང་
ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་
པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་
ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ལོའི་རྒྱལ་པོ་ལོ་རྗེ་འདབ་རྒྱས་
ཡང་ལོ་ཁམས་དང་བཅས་ནས། འདུལ་བའི་སྤྲུལ་སྐུ་དེ་དག་གི་དྲུང་དུ་ཁོད་དོ། །ལྷ་
ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ལོ་རྗེ་རྒྱལ་པོ་
འདབ་རྒྱས་ཀྱིས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་
གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་
ཁྱབ། ལོ་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་མཆོག་ཁྱེད་ལ་
བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། ལོ་ཁམས་འདྲེན་
པའི་སྟོན་པ་མཛད་དུ་གསོལ། ཅེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་
བཀའ་སྩལ་པ། ཉོན་ཅིག་ལོ་རྗེ་རྒྱལ་པོ་ལ་སོགས་འཁོར། འཁོར་བའི་སེམས་ཅན་ཉོན་
མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་
འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་
སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་
157



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སེམས་དཔའ་ལ་བོན་གཏོ་ཆེན་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་
བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་
བུ་བསྐྱེད། འགྲོ་བ་རྣམས་ལ་ལོ་བདུད་དལ་མ་འབེབས། མཉམ་ཉིད་ཞི་བས་གཡུང་
དྲུང་བོན་ལ་སྤྱོད། ཅེས་གསུངས་ནས། ལོ་ཁམས་འདུལ་བའི་བོན་སྟོན་ནོ། །དེ་ལ་
འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་
མཆོད་པ་ཕུལ་བས་དེའི་ཡོན་ཏན་གྱིས་དེར་ཚོགས་པ་རྣམས་ལས་ལོ་ཁམས་ཀྱི་འཇིག་
རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་
པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་
ཡང་འགྲོ་བ་རྣམས་ལ་ལོ་ཁམས་མི་འབྱེད་དོ། །ལོ་སྲི་མི་གཏོང་ངོ༌། །གཞན་ཡང་འགྲོ་
བ་རྣམས་ལ་ལོ་ལས་གྱུར་པའི་སྟག་སྤྲེའུ་བདུན་ཟུར་མི་བྱེད་དོ། །བྱི་རྟ་རུ་ཆོད་མི་བྱེད་
དོ། །ཕག་སྦྲུལ་གྱི་དགྲ་གཤེད་མི་བྱེད་དོ། །གླང་ལུག་གི་ཕུང་གྱོད་མི་བྱེད་དོ། །བྱ་ཡོས་
ཀྱི་བྱེ་བྲལ་མི་བྱེད་དོ། །ཁྱི་འབྲུག་གི་ཐོག་རྗེས་མི་བྱེད་དོ། །ཞི་བར་བྱེད་དོ། །བདེ་བར་
བྱེད་དོ། །གཤེད་བཞིས་མཚམས་ལ་མི་བསྒྱུར་རོ། །མཚམས་བཞིས་གཤེད་ལ་མི་ལྡོག་
གོ །ཐམས་ཅད་དེ་ཉིད་དེས་ཐུབ་བོ། །དེ་བས་ན་ཐུབ་བོ། །ཞི་བདེ་མཉམ་པའི་ཆ་ལ་
སྙོམ་པར་གནས་སོ། །
དེ་ནས་ཡང་སྟོན་པའི་སེན་མོ་བསེའི་མདོག་ལྟར་དམར་ལ་མདངས་ཆགས་པ་
ལས། འོད་ཟེར་དཀར་ལྗང་ཤིན་ཏུ་གསལ་ལ་དྭངས་པ་ཞིག་འཕྲོས་ནས། བར་སྣང་
གི་ཁམས་སུ་རྫི་ཡུལ་ངད་མ་གླིང་དྲུག་གི་དབུས་སུ་མེ་ཏོག་པདྨའི་ཁ་ལ་ཆགས་པ་ལ།
མཚན་དང་ལྡན་པའི་སྐྱེས་བུ་སྐུ་མདོག་དཀར་ལྗང་ཡིད་དུ་འོང་བ། བལྟ་ན་སྡུག་པ།
ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་དགོས་འདོད་ཀྱི་ནོར་བུ་
བསྣམས་པ། དེ་ལ་འཁོར་རྫི་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་
158



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་
པར་འཕྲོས་ནས། ངད་མ་རྫིའི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་
མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་
ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་
གྱུར་ཏེ། རྫིའི་རྒྱལ་མོ་རྫི་ལྕམ་དཀར་མོས་ཡང་རྫི་ཁམས་དང་བཅས་ནས་འདུལ་བའི་
སྤྲུལ་སྐུ་དེ་དག་གི་དྲུང་དུ་འཁོད་དེ་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་
པ་འབུལ་ལོ། །དེ་ནས་ཡང་རྫི་ལྕམ་དཀར་མོས་གསོལ་པ། རྒྱལ་བའི་སྲས་པོ་དམ་པ་
འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་
འོད་ཀྱིས་སྣང་སྲིད་ཡོངས་ལ་ཁྱབ། རྫི་ཁམས་ཉོན་མོངས་སྡུག་བསྔལ་ཞི་བར་མཛོད།
སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་
དུ་གསོལ། རྫི་ཁམས་འདྲེན་པའི་སྟོན་པ་མཛད་དུ་གསོལ། ཅེས་གསོལ་ཏོ། །དེ་ལ་
མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་རྫི་ལྕམ་དཀར་མོ་ལ་སོགས་
འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་
མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་
ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་
ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་རྫི་བོན་ངད་དྲུག་ཡིན། མ་
ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་
སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་རྗེ་བདུད་
དལ་མ་འབེབས། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་
རྫི་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་
ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་
159



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གྱིས་དེར་ཚོགས་པ་རྣམས་ལས་རྫི་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་
རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་
ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་
ལ་རྫི་བདུད་མི་འབེབས་སོ། །རྫི་དལ་མི་གཏང་ངོ༌། །རྫི་སྲི་མི་བྱེད་དོ། །ཞི་བདེ་
མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་སྟ་ཟུར་གཡས་གཡོན་སྐེད་སྐབས་མཁྲིལ་བག་ཆེ་བ་ལས་
འོད་ཟེར་དམར་ལྗང་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་
སུ་ཀླུ་ཡུལ་ན་ར་གསིང་ཆེན་གྱི་དབུས་སུ་མེ་ཏོག་པདྨའི་ཁ་ལ་ཆགས་པའི། མཚན་
དང་ལྡན་པའི་སྐྱེས་བུ་སྐུ་མདོག་དམར་ལྗང་ཡིད་དུ་འོང་བ། བལྟ་ན་སྡུག་པ། ཤིན་
ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་མེ་ཏོག་ཨུཏྤལ་བསྣམས་པ།
དེ་ལ་འཁོར་ཀླུ་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་
ནས་མུར་ཟང་ཀླུའི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་
བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་
གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ཀླུའི་
རྒྱལ་པོ་མུར་ཟང་ཡང་ཀླུ་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་
དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་
ཡང་མུར་ཟང་ཀླུའི་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། ཀླུ་ཁམས་ཉོན་མོངས་སྡུག་བསྔལ་ཞི་བར་མཛད། སྤྲུལ་པའི་སྐུ་
མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ།
160



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཀླུ་ཁམས་འདྲེན་པའི་སྟོན་པ་མཛད་དུ་གསོལ། ཅེས་གསོལ་ཏོ། །དེ་ལ་མཚན་དང་
ལྡན་པའི་སྐྱེས་བུས་བཀའ་སྩལ་པ། ཉོན་ཅིག་ཀླུ་ཡི་རྒྱལ་པོ་ལ་སོགས་འཁོར། འཁོར་
བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ།
མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང༌། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་ཀླུ་བོན་དབྱར་སྙ་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ཀླུ་བདུད་ཟེར་མ་སྟོན། མཉམ་ཉིད་
ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་ཀླུ་ཁམས་འདུལ་བའི་བོན་སྟོན་
ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་
ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་ཀླུ་
ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་
རྣམས་ཀྱང་ཤིན་ཏུ་སྤྲོ་བ་སྐྱེས་ནས་སྟོན་པའི་བཀའ་ལ་རབ་ཏུ་ཉན་ཞིང༌། གཡུང་དྲུང་
གི་བོན་ལ་མོས་པ་སྤྱོད་དོ། །གཞན་ཡང་འགྲོ་བ་རྣམས་ལ་ཀླུ་དལ་མི་འབེབས་སོ། །
ཀླུ་བདུད་མི་གཏང་ངོ༌། །ཀླུ་སྲི་མི་བྱེད་དོ། །མཛེ་གཟེར་མི་གཏང་ངོ༌། །ཕྲག་དོག་མི་
བྱེད་དོ། །གདུག་རྩུབ་མི་བྱེད་དོ། །དབུལ་ཕོངས་མི་གཏང་ངོ༌། །ཞི་བདེ་མཉམ་པའི་
ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ལྟེ་བ་པདྨའི་སྦུ་གུ་དོད་པ་འདྲ་བ་ལས་འོད་ཟེར་སེར་པོ་ཤིན་
ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་གཉན་ཡུལ་ཕོ་མ་གསེར་
སྟེང་གི་དབུས་སུ། མེ་ཏོག་པདྨའི་ཁ་ལ་ཆགས་པའི། མཚན་དང་ལྡན་པའི་སྐྱེས་བུ་
སྐུ་མདོག་སེར་པོ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་
161



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྒྱན་གྱིས་བརྒྱན་པ། ཕྱག་ན་སྤྲུལ་པའི་རུ་མཚོན་བསྣམས་པ། དེ་ལ་འཁོར་གཉན་
ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་
བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས་མ་སངས་
གཉན་གྱི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ་
སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་
འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། གཉན་གྱི་རྒྱལ་པོ་
གཉན་རྗེ་གོང་སྔོན་ཀྱང་གཉན་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་
དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་
ནས་གཉན་རྗེ་གོང་སྔོན་གྱིས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། གཉན་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་
པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་
གསོལ། གཉན་ཁམས་འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་
མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་གཉན་རྗེ་གོང་སྔོན་ལ་སོགས་
འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་
མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་
མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་
འདུལ་བའི་གཤེན་པོ་སྟེ། གཤེན་རབ་སེམས་དཔའ་གཉན་བོན་ཐང་ཐང་ཡིན། མ་
ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་
སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་གཉན་བདུད་
དལ་མ་འབེབས། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་
162



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
གཉན་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་
ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་
གྱིས་དེར་ཚོགས་པ་རྣམས་ལས་གཉན་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་
རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་
ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་གཉན་
དལ་མི་འབེབས་སོ། །གཉན་ཟེར་མི་གཏང་ངོ༌། །གཉན་ནད་མི་འབེབས་སོ། །ཞི་བདེ་
མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་གསང་བ་སྦུབས་སུ་ནུབ་པ་རྟ་དང་གླང་པོ་འདྲ་བ་ལས་འོད་
ཟེར་དཀར་པོ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་རྒྱལ་
ཡུལ་སྙིང་པོ་གླིང་མཁར་གྱི་དབུས་སུ་མེ་ཏོག་པདྨའི་ཁ་ལ་ཆགས་པའི། མཚན་དང་
ལྡན་པའི་སྐྱེས་བུ་སྐུ་མདོག་དཀར་པོ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་
པ། མཛེས་པའི་རྒྱན་གྱིས་བརྒྱན་པ། ཕྱག་ན་མི་ནུབ་པའི་རྒྱལ་མཚན་བསྣམས་པ་དེ་
ལ་འཁོར་རྒྱལ་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་
ནས་ཝེར་རོ་རྒྱལ་གྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་མངོན་པར་
བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་
གནས་པའི་འགྲོ་བ་རྣམས་ཀྱང་། ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། ཝེར་
རོ་རྒྱལ་གྱི་རྗེ་བོ་ཉི་པང་སད་ཡང་རྒྱལ་ཁམས་དང་བཅས་ནས། འདུལ་བའི་སྤྲུལ་
སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་
འབུལ་ལོ། །དེ་ནས་ཡང་ཝེར་རོ་ཉི་པང་སད་ཀྱིས་གསོལ་པ། རྒྱལ་བའི་སྲས་པོ་དམ་
པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་
163



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བའི་འོད་ཀྱིས་སྣང་སྲིད་ཡོངས་ལ་ཁྱབ། རྒྱལ་ཁམས་ཉོན་མོངས་སྡུག་བསྔལ་ཞི་བར་
མཛོད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་
རྗེས་བཟུང་དུ་གསོལ། རྒྱལ་ཁམས་འདྲེན་པའི་སྟོན་པར་མཛད་དུ་གསོལ། ཞེས་
གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་ཝེར་རོ་རྒྱལ་
པོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་
ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས།
སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་།
དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་རྒྱལ་བོན་བང་སོ་
ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་
ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་སྨྱོ་
འབོག་དལ་མ་འབེབས། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་
ནས་རྒྱལ་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་
ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་
གྱིས་དེར་ཚོགས་པ་རྣམས་ལས། རྒྱལ་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་
རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་
ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་རྒྱལ་
པོའི་བཀའ་ཆད་མི་འབེབས་སོ། །སྨྱོ་འབོག་མི་གཏང་ངོ་། །གདུག་རྩུབ་མི་བྱེད་དོ། །
ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ལ་ཡང་སྟོན་པའི་བརླ་གཉིས་ནི་གླང་པོ་ཆེའི་སྣ་ལྟར་གུག་ལ་ལེགས་པ་ལས་འོད་
ཟེར་དཀར་ལྗང་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ།
སྨན་ཡུལ་མེ་ཏོག་གླིང་ཆེན་གྱི་དབུས་སུ་མེ་ཏོག་པདྨའི་ཁ་ལ་ཆགས་པའི། མཚན་དང་
164



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ལྡན་པའི་སྐྱེས་བུ་སྐུ་མདོག་དཀར་ལྗང་ཡིད་དུ་འོང་བ། བལྟ་ན་སྡུག་པ། ཤིན་ཏུ་
མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་དངུལ་དཀར་གྱི་མེ་ལོང་བསྣམས་
པ། དེ་ལ་འཁོར་སྨན་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་
དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་
འཕྲོས་ནས་འཕྱོ་བ་སྨན་གྱི་ཞིང་ཁམས་དང་། གྲོང་ཁྱེར་རྣམས་སུ། མེ་ཏོག་གི་ཆར་
མངོན་པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་
ཁམས་དེ་རུ་གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་
གྱུར་ཏོ། །སྨན་གྱི་རྒྱལ་མོ་ཁ་ལ་གངས་དཀར་མ་ཡང་སྨན་ཁམས་དང་བཅས་ནས་
འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་
དོ། །མཆོད་པ་འབུལ་ལོ། །དེ་ནས་ཡང་སྨན་གྱི་རྒྱལ་མོས་གསོལ་པ། རྒྱལ་བའི་སྲས་
པོ་དམ་པ་འགྲོ་བའི་དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས།
འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། སྨན་ཁམས་ཉོན་མོངས་སྡུག་བསྔལ་
ཞི་བར་མཛོད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་
ཐུགས་རྗེས་བཟུང་དུ་གསོལ། སྨན་ཁམས་འདྲེན་པའི་སྟོན་པར་མཛད་དུ་གསོལ།
ཅེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་སྨན་གྱི་
རྒྱལ་མོ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་
ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས།
སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་།
དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་སྨན་བོན་འབྲང་
ཐང་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་
བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་
165



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལ་སྨན་གཟེར་གདུག་མ་སྟོན། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་
གསུངས་ནས། སྨན་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་
ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ། ཕྱག་འཚལ་མཆོད་པ་ཕུལ་བས།
དེའི་ཡོན་ཏན་གྱིས་དེར་ཚོགས་པ་རྣམས་དང་སྨན་ཁམས་ཀྱི་འཇིག་རྟེན་སྟོང་པ་
ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་
ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་
རྣམས་ལ་སྨན་གྱི་གདུག་རྩུབ་མི་བྱེད་དོ། །དལ་ཡམས་མི་འབེབས་སོ། །དལ་ཟེར་མི་
གཏང་ངོ༌། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་པུས་མོ་དངུལ་གྱི་གཤང་ཆུང་སྦུབ་པ་འདྲ་བ་ལས། འོད་
ཟེར་སྔོ་སྐྱ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་གཟེད་
ཡུལ་འཕྱོ་བ་གུང་སང་གི་དབུས་སུ་མེ་ཏོག་པདྨའི་ཁ་ལ་ཆགས་པ་ལ། མཚན་དང་
ལྡན་པའི་སྐྱེས་བུ་སྐུ་མདོག་སྔོ་སྐྱ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་
པ། མཛེས་པའི་རྒྱན་གྱིས་བརྒྱན་པ། ཕྱག་ན་དར་དཀར་གྱི་བ་དན་བསྣམས་པ། དེ་
ལ་འཁོར་གཟེད་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་
ནས། འཕྱོ་བ་གཟེད་ཀྱི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་
པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་
དེར་གནས་པའི་འགྲོ་བ་རྣམས་ཀྱང་། ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ།
གཟེད་སྨན་ཐོག་རྗེ་ཐོག་སྨན་ཡང་གཟེད་ཁམས་དང་བཅས་ནས་འདུལ་བའི་སྤྲུལ་སྐུ་
དེ་དག་གི་དྲུང་དུ་ཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་
ལོ། །དེ་ནས་ཡང་གཟེད་ཀྱི་རྒྱལ་མོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་
166



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་
སྣང་སྲིད་ཡོངས་ལ་ཁྱབ། གཟེད་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་
པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་
གསོལ། གཟེད་ཁམས་འདྲེན་པའི་སྟོན་པ་མཛད་དུ་གསོལ། ཅེས་གསོལ་ཏོ། །དེ་ལ་
མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་གཟེད་སྨན་ཐོག་རྗེ་རྒྱལ་མོ་ལ་
སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་
དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་
བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང༌། དེ་
ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་གཟེད་བོན་ལ་ཚ་ཡིན།
མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་
སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་གཟེད་
ཀྱི་དལ་མ་སྟོན། མཉམ་ཉིད་ཞི་བའི་གཡུང་དྲུང་བོན་ལ་སྤྱོད། ཅེས་གསུངས་ནས་
གཟེད་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་
ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་
གྱིས་དེར་ཚོགས་པ་རྣམས་ལས་གཟེད་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་
རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་
ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་གཟེད་
ཀྱི་གཟེད་ཁ་མི་འབྱེད་དོ། །གཟེད་དལ་མི་གཏང་ངོ༌། །གཟེད་སྲི་མི་འབེབས་སོ། །ཞི་
བདེ་མཉམ་པའི་ཆ་ལ་སྙོམ་པར་གནས་སོ། ། །
དེ་ནས་སྟོན་པའི་བྱིན་པ་རི་དྭགས་ཨེ་ན་ཡའི་བྱིན་པ་འདྲ་བ་ལས། འོད་ཟེར་མཐིང་
དམར་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་སྲིན་ཡུལ་
167



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ནག་པོ་དགུ་སུལ་གྱི་དབུས་སུ་མེ་ཏོག་པདྨའི་ཁ་ལ་ཆགས་པ་ལ། མཚན་དང་ལྡན་
པའི་སྐྱེས་བུ་སྐུ་མདོག་སྔོན་དམར་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་
པ། མཛེས་པའི་རྒྱན་གྱིས་བརྒྱན་པ། ཕྱག་ན་མདུང་མོ་འཚམས་རིང་བསྣམས་པ། དེ་
ལ་འཁོར་སྲིན་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་
ནས་གདུག་པ་སྲིན་གྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་མངོན་པར་
བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་
གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། སྲིན་
གྱི་རྒྱལ་པོ་སྲིན་རྗེ་དལ་མ་ཡང་སྲིན་ཁམས་དང་བཅས་ནས་འདུལ་བའི་སྤྲུལ་སྐུ་དེ་
དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་
ལོ། །དེ་ནས་སྲིན་གྱི་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ།
ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་
སྲིད་ཡོངས་ལ་ཁྱབ། སྲིན་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་པའི་
སྐུ་མཆོག་ཁྱོད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ།
སྲིན་ཁམས་འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་
ལྡན་པའི་ཁྱེའུས་བཀའ་སྩལ་པ། ཉོན་ཅིག་སྲིན་གྱི་རྒྱལ་པོ་ལ་སོགས་འཁོར། འཁོར་
བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ།
མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་སྲིན་བོན་ཡ་ངལ་ཡིན། མ་ནོར་སྟོན་པའི་བཀའ་ལ་
རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
168



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་གདུག་རྩུབ་དལ་མ་གཏོང་། མཉམ་
ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་སྲིན་ཁམས་འདུལ་བའི་བོན་
སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་འདུལ་བའི་གཤེན་
པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་
སྲིན་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་
ལུས་པ་རྣམས་ཀྱང་། སྟོན་པའི་བཀའ་ལ་རབ་ཏུ་ཉན་ཞིང་། གཡུང་དྲུང་གི་བོན་ལ་
མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་གདུག་རྩུབ་མི་བྱེད་དོ། །སྲིན་གྱི་
འཇབ་བུ་མི་བྱེད་དོ། །སྲིན་གྱི་དལ་ཡམས་མི་གཏང་ངོ༌། །ཞི་བདེ་མཉམ་པའི་ཆ་ལ་
སྙོམ་པར་གནས་སོ། །
དེ་ནས་ཡང་སྟོན་པའི་བོལ་གོང་མཐོ་ལ་འབུར་ཞིང་ཤིན་ཏུ་རྒྱས་པ་ལས། འོད་ཟེར་
དམར་པོ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་གདོན་
ཡུལ་སྟོང་ཕྲག་དྲུག་ཅུའི་གླིང་གི་དབུས་སུ་མེ་ཏོག་པདྨའི་ཁ་ལ་ཆགས་པ་ལ། མཚན་
དང་ལྡན་པའི་སྐྱེས་བུ་སྐུ་མདོག་དམར་སེར་ཡིད་དུ་འོང་བ། བལྟ་ན་སྡུག་པ། ཤིན་ཏུ་
མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་གསེར་གྱི་གཤང་ཆུང་བསྣམས་པ།
དེ་ལ་འཁོར་འདྲེ་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་
ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་
ནས། འུ་ལེ་གདོན་གྱི་ཞིང་ཁམས་དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་
པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་
གནས་པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། གདོན་
གྱི་རྒྱལ་པོ་འཇབ་བུ་སྲོག་ལེན་ཡང་འདྲེ་ཁམས་དང་བཅས་ནས་འདུལ་བའི་སྤྲུལ་སྐུ་དེ་
དག་གི་དྲུང་དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་
169



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལོ། །དེ་ལ་ཡང་གདོན་གྱི་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་
དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་
ཀྱིས་སྣང་སྲིད་ཡོངས་ལ་ཁྱབ། གདོན་ཁམས་ཉོན་མོངས་སྡུག་བསྔལ་ཞི་བར་མཛད།
སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་
དུ་གསོལ། གདོན་ཁམས་འདྲེན་པའི་སྟོན་པ་མཛད་དུ་གསོལ། ཅེས་གསོལ་ཏོ། །དེ་
ལ་ཡང་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་གདོན་གྱི་རྒྱལ་པོ་ལ་
སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་
དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་
བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་
ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་གླུད་བོན་གྱེར་མཁས་
ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་
ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་
གནོད་ཅིང་འཚེ་མ་སྟོན། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་
ནས་གདོན་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་
སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་
ཏན་གྱིས་དེར་ཚོགས་པ་རྣམས་ལས་འདྲེ་ཁམས་ཀྱི་འཇིག་རྟེན་སྟོང་པ་ཙམ་ཞིག་
སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་
ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་
གནོད་པ་མི་བྱེད་དོ། །འཚེ་བ་མི་སྟོན་ནོ། །འཇབ་བུ་མི་བྱེད་དོ། །སྲོག་ལ་མི་བརྙབ་བོ།
།གཟན་དུ་མི་འཚོལ་ལོ། །ཞི་བདེ་མཉམ་པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་ཞབས་ནི་རྗེན་ལ་ལྗབས་པར་བཞུགས་པ་ལས། འོད་ཟེར་
170



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
མཐིང་སྐྱ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་སྲི་ཡུལ་གུ་
ར་གུ་ཁྱིམ་གྱི་དབུས་སུ་མེ་ཏོག་པདྨའི་ཁ་ལ་ཆགས་པ་ལ། མཚན་དང་ལྡན་པའི་སྐྱེས་
བུ་སྐུ་མདོག་མཐིང་སྐྱ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་
པའི་རྒྱན་གྱིས་བརྒྱན་པ། ཕྱག་ན་ཐབས་ཀྱི་ཞགས་པ་བསྣམས་པ། དེ་ལ་འཁོར་སྲི་
ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་
བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་འཕྲོས་ནས། འདྲེ་
དགུ་སྲི་བཅུའི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་མངོན་པར་བབས་
ཏེ། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་གནས་
པའི་འགྲོ་བ་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ངོ་མཚར་བར་གྱུར་ཏེ། སྲིའི་རྒྱལ་པོ་
སྲི་བདུད་ནག་པོ་ཡང་སྲི་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་
དུ་འཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ལ་
ཡང་སྲི་བདུད་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་
འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་སྣང་སྲིད་
ཡོངས་ལ་ཁྱབ། སྲི་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་པའི་སྐུ་
མཆོག་ཁྱོད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ།
སྲི་ཁམས་འདྲེན་པའི་སྟོན་པ་མཛད་དུ་གསོལ། ཞེས་གསོལ་ཏོ། །དེ་ལ་ཡང་མཚན་
དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་སྲི་བདུད་རྒྱལ་པོ་ལ་སོགས་འཁོར།
འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་
རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་
མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་
འདུལ་བའི་གཤེན་པོ་སྟེ། གཤེན་རབ་སེམས་དཔའ་སྲི་བོན་མུ་འཕེན་ཡིན། མ་ནོར་
171



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
m
སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས།
ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་སྲི་བདུད་དལ་མ་
འབེབས། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་སྲི་ཁམས་
འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་
བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་
རྣམས་ལས་སྲི་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་
སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་
ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་སྲི་བདུད་མི་འབེབས་སོ། །རྒན་
སྲི་མི་གཏང་ངོ་། །དར་སྲི་མི་བྱེད་དོ། །གཞོན་སྲི་མི་བྱེད་དོ། །ཆེ་སྲི་མི་བྱེད་དོ། །ཆུང་
བདུད་མི་གཏང་ངོ༌། །སྐྱས་སྣ་མི་གཏང་ངོ༌། །ཞི་བདེ་མཉམ་པའི་ཆ་ལ་སྙོམ་པར་
གནས་སོ། །
དེ་ནས་ཡང་སྟོན་པའི་སྟབས་སྡུག་ལ་འགྲོས་ལེགས་པ་བྱ་ངང་པའི་རྒྱལ་པོ་ལྟ་བུ་
ལས་འོད་ཟེར་མེན་ཤེལ་གྱི་མདོག་འདྲ་བ་ཤིན་ཏུ་གསལ་ལ་དྭངས་པ་ཞིག་འཕྲོས་ནས།
ས་གཞིའི་ཁམས་སུ་བྱུར་ཡུལ་བ་ཝ་ཏེན་ཏེན་གྱི་དབུས་སུ་མེ་ཏོག་པདྨའི་ཁ་ལ་ཆགས་
པའི། མཚན་དང་ལྡན་པའི་སྐྱེས་བུ་སྐུ་མདོག་མེན་ཤེལ་གྱི་མདོག་འདྲ་བ། ཡིད་དུ་
འོང་བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་
ན་ཤེལ་གྱི་སྒོང་རྡོ་བསྣམས་པ་དེ་ལ་འཁོར་བྱུར་ཁམས་འདུལ་བའི་གཡུང་དྲུང་སེམས་
དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་
ཟེར་གྲངས་མེད་པར་འཕྲོས་ནས་བྱུར་ཡུལ་བ་ཝ་ཏེན་ཏེན་གྱི་ཞིང་ཁམས་དང་གྲོང་
ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་ཡོངས་སུ་
ཁྱབ་པར་གྱུར་ཏོ། །དེའི་ཚེ་ཞིང་ཁམས་དེར་གནས་པའི་འགྲོ་བ་རྣམས་ཀྱང་ཤིན་ཏུ་
172



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
སྤྲོ་བ་སྐྱེས་ནས་ངོ་མཚར་བར་གྱུར་ཏོ། །བ་ཝ་མགོ་སྐྱ་བྱུར་ཀྱི་རྗེ་བོ་ཡང་བྱུར་ཁམས་
དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་ནས་ལྷ་ཕྱག་འཚལ་
ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ནས་ཡང་བ་ཝ་མགོ་སྐྱེས་གསོལ་
པ། རྒྱལ་བའི་སྲས་པོ་དམ་པ་འགྲོ་བའི་དཔའ། ཨུད་འབར་གླིང་འཁྲུངས་གཞའ་ཚོན་
གུར་ན་བཞུགས། འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། བྱུར་ཁམས་ཉོན་
མོངས་སྡུག་བསྔལ་ཞི་བར་མཛོད། སྤྲུལ་པའི་སྐུ་མཆོག་ཁྱེད་ལ་བདག་འདུད་དོ། །ད་
ཡང་བདག་ཅག་ཐུགས་རྗེས་བཟུང་དུ་གསོལ། བྱུར་ཁམས་འདྲེན་པའི་སྟོན་པ་མཛད་
དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་
ཅིག་བ་ཝ་མགོ་སྐྱ་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པས།
རིག་པའི་ཡེ་ཤེས་དོན་དམ་མ་རྟོགས་པ། མ་རྟོགས་དབང་གིས་འཁོར་བའི་གནས་སུ་
འཁྱམས། སྡུག་བསྔལ་ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་
པ་ཡ་རེ་ང་། དེ་ཚེ་ང་ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་སྣ་བོན་
ལི་བྱིན་ཡིན། མ་ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་
བའི་ལས་སྤྱོད་སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་
ལ་བྱུར་བདུད་སྲི་མ་གཏོང་། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་
གསུངས་ནས། བྱུར་ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་
ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་
ཡོན་ཏན་གྱིས་དེར་ཚོགས་པ་རྣམས་ལས་བྱུར་ཁམས་ཀྱི་འཇིག་རྟེན་སྟོང་པ་ཙམ་ཞིག་
སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་
ཏུ་ཉན་ཞིང་གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་
བྱུར་བདུད་མི་བྱེད་དོ། །བྱུར་སྲི་མི་གཏང་ངོ༌། །བྱུར་སྣ་མི་འདྲེན་ནོ། །ཞི་བདེ་མཉམ་
173



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པའི་ཆ་ལ་སྙོམ་པར་གནས་སོ། །
དེ་ནས་ཡང་སྟོན་པའི་སྐུ་ལུས་ནི་ཁྲུ་དགུ་རི་རབ་དང་འདྲ་བ་ལས་འོད་ཟེར་ཁ་
དོག་སྣ་ཚོགས་སུ་འཕྲོ་བ་ཤིན་ཏུ་གསལ་དྭངས་པ་ཞིག་འཕྲོས་ནས། ས་གཞིའི་གཏོས་
སུ་གཤེན་ཡུལ་ཐང་སྐྱ་གླིང་བརྒྱད་ཀྱི་དབུས་སུ། མེ་ཏོག་པདྨའི་ཁ་ལ་ཆགས་པ་ལ།
མཚན་དང་ལྡན་པའི་སྐྱེས་བུ་སྐུ་མདོག་ཁ་དོག་སྣ་ཚོགས་སུ་འབར་བ། ཡིད་དུ་འོང་
བ། བལྟ་ན་སྡུག་པ། ཤིན་ཏུ་མཛེས་པ། མཛེས་པའི་རྒྱན་གྱིས་བརྒྱན་པ། ཕྱག་ན་
སྐོས་ཀྱི་ཆག་ཤིང་བསྣམས་པ། དེ་ལ་འཁོར་གཤིན་ཁམས་འདུལ་བའི་གཡུང་དྲུང་
སེམས་དཔའ་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་
ལས་འོད་ཟེར་གྲངས་མེད་པར་འཕྲོས་ནས། གཤིན་ཡུལ་གླིང་བརྒྱད་ཀྱི་ཞིང་ཁམས་
དང་གྲོང་ཁྱེར་རྣམས་སུ། མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་
ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་དེ་རུ་གནས་པའི་འགྲོ་བ་རྣམས་ཀྱང་
ཤིན་ཏུ་ཡང་སྤྲོ་བ་སྐྱེས་ནས་ངོ་མཚར་བར་གྱུར་ཏེ། གཤིན་རྗེའི་རྒྱལ་པོ་རལ་པ་ཚར་
དགུ་ཡང་གཤིན་ཁམས་དང་བཅས་ནས་འདུལ་བའི་སྤྲུལ་སྐུ་དེ་དག་གི་དྲུང་དུ་འཁོད་
ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་འབུལ་ལོ། །དེ་ལ་ཡང་གཤིན་
རྗེའི་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། ཨུད་འབར་གླིང་
འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱི་སྣང་སྲིད་ཡོངས་ལ་ཁྱབ།
གཤིན་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་པའི་སྐུ་མཆོག་ཁྱེད་ལ་
བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་གསོལ། གཤིན་ཁམས་
འདྲེན་པའི་སྟོན་པར་མཛད་དུ་གསོལ། ཞེས་གསོལ་ཏོ། །དེ་ལ་མཚན་དང་ལྡན་པའི་
ཁྱེའུས་བཀའ་སྩལ་པ། ཉོན་ཅིག་གཤིན་རྗེའི་རྒྱལ་པོ་ལ་སོགས་འཁོར། འཁོར་བའི་
སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་མ་རྟོགས་པ། མ་
174



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཉོན་མོངས་ལྷ་མིན་
ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་ནི་འདུལ་བའི་གཤེན་
པོ་སྟེ། གཤེན་རབ་སེམས་དཔའ་གཤིན་བོན་ཁུ་བྱུག་ཡིན། མ་ནོར་སྟོན་པའི་བཀའ་
ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས། ཡང་དག་ཐར་
པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་གཤིན་གྱི་བདུད་མ་འབེབས། མཉམ་
ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་གཤིན་ཁམས་འདུལ་བའི་
བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་ཡང་འདུལ་བའི་གཤེན་
པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་དེར་ཚོགས་པ་རྣམས་ལས་
གཤིན་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལ་སླད་ན་
ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་གི་བོན་ལ་མོས་
པར་སྤྱོད་དོ། །གཞན་ཡང་འགྲོ་བ་རྣམས་ལ་གཤིན་བདུད་མི་འབེབས་སོ། །གཤིན་སྲི་
མི་གཏང་ངོ༌། །ཞི་བདེ་མཉམ་པའི་ཆ་ལ་སྙོམ་པར་གནས་སོ། ། །
དེ་ནས་ཡང་སྟོན་པའི་གསང་གཤང་ངན་སོང་སྒོ་གཅོད་ཀྱི་གནས་ནས། འོད་
ཟེར་ལྗང་གུ་ཤིན་ཏུ་གསལ་ལ་དྭངས་པ་ཞིག་འཕྲོས་ནས། ས་གཞིའི་གཏོས་སུ་ཆུད་
ཡུལ་སྲིད་པ་གཏིང་རུམ་གྱི་དབུས་སུ་མེ་ཏོག་པདྨའི་ཁ་ལ་ཆགས་པ་ལ། མཚན་དང་
ལྡན་པའི་སྐྱེས་བུ་སྐུ་མདོག་ལྗང་གུ་ཡིད་དུ་འོང་བ། བལྟ་ན་སྡུག་པ། ཤིན་ཏུ་མཛེས་
པ། མཛེས་པའི་རྒྱན་གྱིས་བརྒྱན་པ། ཕྱག་ན་ལྕགས་ཀྱི་པྲ་ཕུད་རྒྱ་གྲམ་དུ་བསྣམས་
པ། དེ་ལ་འཁོར་ཆུད་ཁམས་འདུལ་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུ་
དང་ཐབས་ཅིག་ཏུ་བཞུགས་སོ། །དེ་དག་གི་ཐུགས་ལས་འོད་ཟེར་གྲངས་མེད་པར་
འཕྲོས་ནས་མ་བླ་ཆུད་ཀྱི་ཞིང་ཁམས་དང་གྲོང་ཁྱེར་རྣམས་སུ་མེ་ཏོག་གི་ཆར་མངོན་
པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེའི་ཚེ་ཞིང་ཁམས་
175



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
དེར་གནས་པའི་འགྲོ་བ་རྣམས་ཀྱང་ཤིན་ཏུ་ཡང་སྤྲོ་བ་སྐྱེས་ནས་ངོ་མཚར་བར་གྱུར་
ཏེ། ཆུད་ཀྱི་རྒྱལ་པོ་ཆུད་རྗེ་ཐང་པོ་ཡང་ཆུད་ཁམས་དང་བཅས་ནས་འདུལ་བའི་སྤྲུལ་
སྐུ་དེ་དག་གི་དྲུང་དུ་ཁོད་ནས་ལྷ་ཕྱག་འཚལ་ལོ། །བསྐོར་བ་བྱེད་དོ། །མཆོད་པ་
འབུལ་ལོ། །དེ་ནས་ཆུད་རྗེ་རྒྱལ་པོས་གསོལ་པ། རྒྱལ་བའི་སྲས་པོ་དམ་པ་འགྲོ་བའི་
དཔལ། ཨུད་འབར་གླིང་འཁྲུངས་གཞའ་ཚོན་གུར་ན་བཞུགས། འབར་བའི་འོད་ཀྱིས་
སྣང་སྲིད་ཡོངས་ལ་ཁྱབ། ཆུད་ཁམས་ཉོན་མོངས་སྡུག་བསྔལ་ཞི་བར་མཛོད། སྤྲུལ་
པའི་སྐུ་མཆོག་ཁྱེད་ལ་བདག་འདུད་དོ། །ད་ཡང་བདག་ཅག་ཐུགས་རྗེས་བཟུང་དུ་
གསོལ། ཆུད་ཁམས་འདྲེན་པའི་སྟོན་པར་མཛད་དུ་གསོལ། ཅེས་གསོལ་ཏོ། །དེ་
ལ་མཚན་དང་ལྡན་པའི་ཁྱེའུས་བཀའ་སྩལ་པ། ཉོན་ཅིག་ཆུད་རྗེ་རྒྱལ་པོ་ལ་སོགས་
འཁོར། འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་དམ་
མ་རྟོགས་པ། མ་རྟོགས་དབང་གིས་འཁོར་བའི་གནས་སུ་འཁྱམས། སྡུག་བསྔལ་
ཉོན་མོངས་ལྷ་མིན་ཞིང་དུ་ཤར། མི་བདེ་སྡུག་བསྔལ་བརྩོད་པ་ཡ་རེ་ང་། དེ་ཚེ་ང་
ནི་འདུལ་བའི་གཤེན་པོ་སྟེ། གཤེན་རབ་སེམས་དཔའ་ཐར་བོན་གྲུ་སྐྱོལ་ཡིན། མ་
ནོར་སྟོན་པའི་བཀའ་ལ་རབ་ཏུ་ཉོན། སྡུག་བསྔལ་ཉོན་མོངས་འཁོར་བའི་ལས་སྤྱོད་
སྤོངས། ཡང་དག་ཐར་པ་བདེ་ཆེན་འབྲས་བུ་བསྐྱེད། འགྲོ་བ་རྣམས་ལ་ཆུད་ཀྱི་དལ་
མ་འབེབས། མཉམ་ཉིད་ཞི་བས་གཡུང་དྲུང་བོན་ལ་སྤྱོད། ཅེས་གསུངས་ནས་ཆུད་
ཁམས་འདུལ་བའི་བོན་སྟོན་ནོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་
ཡང་འདུལ་བའི་གཤེན་པོ་ལ་ཕྱག་འཚལ་མཆོད་པ་ཕུལ་བས། དེའི་ཡོན་ཏན་གྱིས་
དེར་ཚོགས་པ་རྣམས་ལས། ཆུད་ཁམས་ཀྱི་འཇིག་རྟེན་སྟོང་པ་ཙམ་ཞིག་སངས་རྒྱས་
ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྟོན་པའི་བཀའ་ལ་རབ་ཏུ་ཉན་ཞིང་
གཡུང་དྲུང་གི་བོན་ལ་མོས་པར་སྤྱོད་དོ། །གཞན་ཡང་འགྲོ་བ་རྣམས་ལ་ཆུད་ཀྱི་དལ་
176



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཁ་མི་འབེབས་སོ། །མ་བླ་མི་གཡོའོ། །ཆུད་གཡོས་མི་གཏང་ངོ༌། །ཞི་བདེ་མཉམ་པའི་
ཆ་ལ་སྙོམ་པར་གནས་སོ། །
༧ དེ་བཞིན་དུ་སྟོན་པའི་དཔེ་བྱད་བཟང་པོ་བརྒྱད་ཅུ་རྩ་གཅིག་ལས་འོད་ཟེར་གྱི་
སྤྲོ་བསྡུ་མཛད་པ་ནི། གཡུང་དྲུང་གསང་བའི་དོན་དང་ལྡན་པའི་འ་ཞ་གསང་བ་མདོ་
སྡུད་ལ་སོགས་པ། དགྲ་བཅོམ་པ་བརྒྱད་ཅུ་རྩ་གཅིག་ཏུ་སྤྲུལ་ནས་གནས་མཆོག་དམ་
པ་འོལ་མོ་ལུང་རིང་གི། སེངྒེ་རྒྱབ་བསྣོལ་གྱི་བྲག་ཕུག་ལ་སོགས་པ་དབེན་པའི་གྲུབ་
གནས་བརྒྱད་ཅུ་གྱ་གཅིག་ཏུ། བྲག་དགོན་དཀའ་ཐུབ་ཀྱི་སྡེ་དང་། རི་ཁྲོད་ཅོག་བུའི་
སྡེ་དང༌། ཤིང་དྲུང་མི་རྟག་པའི་སྡེ་དང་། སྡེ་གསུམ་དུ་འཛིན་ཞིང་འགྲོ་བ་སེམས་
ཅན་ཐམས་ཅད་ལ་དག་པ་དང་དང་བའི་སྣང་བ་འདྲེན་ཅིང༌། སྐྱེས་བུ་འདུལ་ལོ། །
ཁ་ལོ་བསྒྱུར་རོ། །འགྲོ་བ་འདྲེན་ནོ། །ཐར་པར་བཀོད་དོ། །གཞན་ཡང་སྟོན་པའི་ཏིང་
ངེ་འཛིན་གྱི་ཡན་ལག་སུམ་བརྒྱ་དྲུག་ཅུ་ལས། འོད་ཟེར་སུམ་བརྒྱ་དྲུག་ཅུར་བཀྱེས་
ནས། ཡེ་གཤེན་གཡུང་དྲུང་སེམས་དཔའ་ཡེ་ཤེས་ཐིག་ལེ་ལ་སོགས་ཡེ་གཤེན་སུམ་
བརྒྱ་དྲུག་ཅུ་རུ་སྤྲོས་ཏེ། གནས་མཆོག་དམ་པ་འོལ་མོ་ལུང་རིང་གི། ཡུལ་ཁམས་དང་
མངའ་རིས་སུམ་བརྒྱ་དྲུག་ཅུ་རུ་གསས་མཁར་སུམ་བརྒྱ་དྲུག་ཅུའི་བདག་ཏུ་བསྐོས་
ཤིང་། ཡུལ་ཁམས་རེ་ན་ཞབས་ནས་འདེགས་པའི་རྒྱལ་རེ་དང་། བསྟན་པ་སྤེལ་བའི་
གཤེན་རེ་དང་། མཆོད་གནས་བཀུར་བའི་ཞིང་རེ་དང༌། ཐུགས་རྗེས་འཛིན་པའི་ལྷ་
གསས་རེ་དང་། ཐར་པར་བགྲོད་པའི་བོན་སྒོ་རེ་དང་། རྣམ་དག་བཀོད་པའི་མཛད་
པ་རེ་དང་། དེ་ལྟར་དུ་དུས་དང་གནས་སྐབས་རེ་དང་། རྟེན་འབྲེལ་དུ་ནམ་འཛོམ་
པའི་དུས་སུ། སྐྱེས་བུ་འདུལ་ལོ། །ཁ་ལོ་བསྒྱུར་རོ། །འགྲོ་བ་འདྲེན་ནོ། །ཐར་པ་བཀོད་
དོ། །གཞན་ཡང་གང་ལ་གང་འདུལ་གྱི་སྤྲུལ་པ་དང་འོད་ཟེར་ནི། བྱེ་བ་ས་ཡ་བསམ་
གྱིས་མི་ཁྱབ་པར་བཀྱེ་བར་མཛད་དོ། །དེ་ནི་འགྲོ་བ་འདུལ་བའི་འོད་ཟེར་ཡོངས་སུ་
177



གསུང་རབ་སྒོ་མཛོད་རིན་པོ་ཆེའི་གླེགས་བམ།	17
སྤྲོས་པའོ། །
དེ་ནས་ཡང་སྟོན་པའི་སྨིན་མཚམས་འོད་ཟེར་གྱི་མཛོད་ནས་འོད་ཟེར་བྱེ་བ་སྟོང་
ཕྲག་དྲུག་ཅུ་རུ་སྤྲོས་ཤིང་བཀྱེས་པས། ལྷོ་འཛམ་བུ་གླིང་གི་དམིག་སོག་ཁ་བོན་གྱི་
འབྱུང་གནས་ཀྱི། གནས་མཆོག་དམ་པ་འོལ་མོ་ལུང་རིང་དུ་ཁྱབ་པར་གྱུར་ནས་
ཕྱི་སྣོད་ལ་ཕོག་པས། གནམ་ལ་འཁོར་ལོ་རྩིབས་བརྒྱད་ཀྱི་དབྱིབས་སུ་དོད་པ། ས་
ལ་པདྨ་འདབ་བརྒྱད་ཀྱི་ཚུལ་དུ་ཆགས་པ། ཤིང་ལ་གཞའ་ཚོན་དང་འོད་ཟེར་གྱི་
མདངས་ཆགས་པ། བྲག་ལ་གཡུང་དྲུང་དང་པདྨ་དང་། འཁོར་ལོ་དང༌། རྒྱལ་
མཚན་དང་། ནོར་བུའི་བཀའ་རྟགས་དོད་པ། ཆུ་ལ་གསོ་བྱེད་དང་། བརླན་བྱེད་
དང་། བསིལ་བྱེད་དང༌། སྨིན་བྱེད་ལ་སོགས་པའི་ངད་ཆགས་པ། ཚལ་ལ་མེ་ཏོག་
ཧ་རི་ཀ་དང་། སུ་རི་ཀ་དང་། ཨུ་མུ་ཏ་དང་། ཨུ་དུམ་ཝ་ར་དང་། ནམ་མཁའ་ལྡིང་
དང༌། ཙམ་པ་ཀ་དང་། ནེ་ར་སེར་པོ་དང་། དྷ་ན་ར་དང་། མ་དྷ་ར་བ་ལ་སོགས་
པའི་ཚལ་རྒྱས་སོ། །གསོས་ལ་བདུད་རྩི་སྨན་གྱི་ནགས་ཚལ་རྒྱས་ཏེ། ཀ་བུར་དང་།
ཙན་དན་དང་། ཨ་ག་རུ་དང༌། གུར་གུམ་དང་། ཨ་རུ་ར་དང༌། ཛཱ་ཏི་དང༌། ལི་
ཤི་དང་། སུག་སྨེལ་དང་། པི་པི་ལིང་དང་། ཤྲཱི་ཏ་ཛོ་མ་དང་། ཡོང་བ་དང་། རུ་རྟ་
དང་། དན་དྷ་དང་། དུར་བྱིད་དང་། ཇུ་གང་དང་། ཀ་ཀོ་ལ་དང་། དབང་པོ་ལག་
པ་དང༌། ཆུ་སྲིན་སྡེར་མོ་དང་། ཞོ་ཤ་རྣམ་གསུམ་དང་། ལི་རྒུན་དང་། ཤིང་ཏོག་
སྣ་ཚོགས་པའི། སྨན་གྱི་ནགས་ཚལ་དུ་ཆགས་ཏེ། དྲི་ཞིམ་སྤོས་ཀྱི་དུད་པས་ཕྱོགས་
བཅུར་ཡོངས་ལ་ཁྱབ་བོ། །ཞིང་ལ་འབྲུ་དགུ་བཅུད་ཀྱི་གཏེར་སྨིན་ཏེ། ནས་འབྲས་
དང་། གྲོ་དང་། སོ་བ་དང་། ཏིལ་དང་། ཡུངས་དཀར་དང༌། མོན་སྲན་དང་། རྒྱ་
སྲན་དང་། ཁྲེ་དང་། ཅུ་ཙེ་དང་། གྷ་ཏྲི་སི་ལ་སོགས་པ་གསོས་དང་བཅུད་དུ་སྨིན་
ནོ། །གྲམ་ལ་རིན་པོ་ཆེའི་ཁྲོད་རྡོལ་དེ། རིན་པོ་ཆེ་མར་ཞི་དང་། ཏིང་ཞི་དང༌། པུ་
178



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཟང་དང་། ཟོམ་ཤང་དང་། མཚོ་རོ་དང་བྱུ་རུ་དང་། མུ་མེན་དང་། མུ་ཏིག་དང་།
ཀེ་ཀེ་རུ་དང་། ནེ་སྤུང་དང་། ཏིང་ལེན་དང༌། ཨརྱ་སྤུག་དང་། དེ་ལ་སོགས་པ་
མང་དུ་བྱུང་ངོ༌། །ནང་བཅུད་ཀྱི་སེམས་ཅན་ལ་ཕོག་པས། དེར་གནས་པའི་སེམས་
ཅན་དང་། ལྷ་རྣམས་དང་། མི་རྣམས་དང༌། མི་འམ་ཅི་རྣམས་དང་། ཀླུ་རྣམས་
དང་། འདབ་ཆགས་དང་། རི་དྭགས་དང་། གཡུང་དྭགས་དང༌། གཅན་ཟན་དང་།
ཆུ་གནས་རྣམས། ཤིན་ཏུ་ཤེས་པ་གསལ་བ་དང༌། དབང་པོ་དྭངས་པ་དང་། སྐྱེ་བ་
དྲན་པ་དང༌། རྒྱུ་འབྲས་ཤེས་པ་ལ་སོགས་དག་པའི་སྣང་བ་སྣ་ཚོགས་སུ་འཆར་ཏེ།
ཉོན་མོངས་པའི་སྡུག་བསྔལ་ཞི་ནས་བདེ་བ་དང་ལྡན་པར་གྱུར་ཏོ། །དེ་ལ་ཤིན་ཏུ་
སྤྲོ་བ་སྐྱེས་ནས་འོལ་མོ་ལུང་རིང་གི་རྒྱལ་པོ་གདུང་རྒྱུད་ཀྱི་རྒྱལ་པོ་སྡེ་དྲུག་འཁོར་དང་
བཅས་ནས་སྟོན་པའི་དྲུང་དུ་འཁོད་དོ། །
དེ་ནས་ཀུན་གྱིས་སྟོན་པ་ལ་བསྐོར་བ་ནི་བྱས་སོ། །ལྷ་ཕྱག་ནི་འཚལ་ལོ། །མེ་ཏོག་
ནི་གཏོར་རོ། །མཆོད་པ་ནི་ཕུལ་ལོ། །དེའི་ཚེ་གཉན་གྱི་རྒྱལ་པོ་བསམ་ལྡན་རྒྱལ་བས་
སྟོན་པ་ལ་གསོལ་པ། རྒྱལ་བའི་སྲས་པོ་དམ་པ་འགྲོ་བའི་དཔལ། མི་རྗེ་ལྷས་མཛད་
རྒྱལ་བའི་སྲས་སུ་འཁྲུངས། གཞོན་ནུ་བཅུ་དྲུག་ལང་ཚོ་རྒྱས་པའི་སྐུ། ཁ་བ་དུང་ལྟར་
དྲི་མེད་འཇམ་ཞིང་གཞོན། གཟི་བརྗིད་དཔལ་འབར་མཚན་དང་དཔེ་བྱད་ལྡན།
འབར་བའི་འོད་ཀྱིས་སྣང་སྲིད་ཡོངས་ལ་ཁྱབ། འབར་བའི་འཕྲེང་བ་ཀུན་ནས་བལྟ་
ཞིང་མཛེས། འབར་བའི་རྒྱལ་པོ་ཁྱེད་ལ་བདག་བསྟོད་དོ། །འགྲོ་བའི་དེད་དཔོན་ཁྱེད་
ལ་བདག་བསྟོད་དོ། །འདྲེན་པའི་སྟོན་པ་ཁྱེད་ལ་བདག་བསྟོད་དོ། །གཙུག་གི་ནོར་
བུ་ཁྱོད་ལ་བདག་བསྟོད་དོ། །མུན་སེལ་སྒྲོན་མ་ཁྱོད་ལ་བདག་བསྟོད་དོ། །ཡེ་ཤེས་
རྒྱ་མཚོ་ཁྱོད་ལ་བདག་བསྟོད་དོ། །རྐང་གཉིས་གཙོ་བོ་ཁྱོད་ལ་བདག་བསྟོད་དོ། །ལྷ་
མིའི་གཙོ་བོ་ཁྱོད་ལ་བདག་བསྟོད་དོ། །འཇིག་རྟེན་མགོན་གྱུར་ཁྱོད་ལ་བདག་བསྟོད་
179



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དོ། །སྐྱོབ་པའི་དཔུང་གཉེན་ཁྱོད་ལ་བདག་བསྟོད་དོ། །ད་ཡང་བདག་ཅག་འཁོར་
དང་བཅས་པ་རྣམས། སྐྱབས་མགོན་ཁྱོད་ཀྱི་ཐུགས་རྗེས་བཟུང་དུ་གསོལ། འཛམ་
གླིང་འཇིག་རྟེན་འདུལ་བར་མཛད་དུ་གསོལ། ཅེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་གདུང་རྒྱུད་རྒྱལ་པོ་ལ་སོགས་འཁོར།
ཀུན་གཞི་སྐྱེ་མེད་བོན་ཉིད་དབྱིངས་དཀྱིལ་ན། རིག་པའི་ཡེ་ཤེས་རང་མདངས་མ་
རྟོགས་པ། མ་རྟོགས་འཁྲུལ་པས་འཁོར་བར་འཁྱམས་པ་ཡི། སྐྱེ་རྒ་ན་འཆི་སྡུག་
བསྔལ་སྦྱངས་ནས་སུ། ལས་ངན་འཁོར་བར་གནས་པའི་སེམས་ཅན་རྣམས། སྐྱེ་རྒ་ན་
འཆི་བཞི་ལ་ཐར་ནས་སུ། ཡང་དག་ཐར་པའི་གོ་འཕང་ཐོབ་འདོད་ན། སྔོན་གྱི་སྡུག་
བསྔལ་ལས་ལ་བྲེད་པར་གྱིས། ད་ལྟའི་སྡུག་བསྔལ་འཁོར་བ་གཏན་ནས་སྤོངས། མ་
ནོར་སྟོན་པའི་བཀའ་ལ་རབ་ཏུ་ཉོན། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བོར།
འཕྲུལ་ངག་བདེན་པ་གཡུང་དྲུང་བོན་ལ་སྤྱོད། འགྲོ་བ་རྣམས་ལ་སྙིང་རྗེ་དཔག་མེད་
བསྐྱེད། ཞེན་ཅིང་ཆགས་པའི་འཛིན་པ་སྤང་བར་གྱིས། ཆགས་པ་མེད་པའི་སྦྱིན་པ་
གཏང་བར་གྱིས། འཇིག་རྟེན་འཁོར་བའི་ལས་སྤྱོད་དོར་བར་གྱིས། འཆལ་བ་མེད་
པའི་འདུལ་ཁྲིམས་བསྲུང་བར་གྱིས། དགྲ་གཉེན་ཉེ་རིང་ཆགས་སྡང་སྤང་བར་གྱིས།
བྱུང་ཚོར་མེད་པའི་བཟོད་པ་སྒོམ་པར་གྱིས། དགེ་བའི་ལས་ལ་ཕྱིར་བཤོལ་སྤང་བར་
གྱིས། ལེ་ལོ་མེད་པའི་བརྩོན་འགྲུས་བསྐྱེད་པར་གྱིས། ཏིང་འཛིན་སེམས་ལ་གཡོ་
འཁྲུག་མེད་པར་གྱིས། འགྱུར་ལྡོག་མེད་པའི་བསམ་གཏན་སྒོམ་པར་གྱིས། མ་ནུས་
སྦུང་ཆུང་ཞུམ་པ་སྤང་བར་གྱིས། ཐོགས་པ་མེད་པའི་སྟོབས་ཤུགས་བསྐྱེད་པར་གྱིས།
ཞེ་སྡང་ལས་ཀྱི་གདུག་སེམས་སྤང་བར་གྱིས། བདག་ཕྱོགས་མེད་པའི་སྙིང་རྗེ་བསྐྱེད་
པར་གྱིས། གང་ལ་ཐེ་ཚོམ་ཡིད་གཉིས་སྤང་བར་གྱིས། རེ་དོགས་མེད་པའི་སྨོན་ལམ་
གདབ་པར་གྱིས། དམན་དང་ཅལ་ཅོལ་སྤྱོད་པ་སྤང་བར་གྱིས། གདུལ་བྱ་འདུལ་བའི་
180



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཐབས་ལ་མཁས་པར་གྱིས། བློ་རྨོངས་དོན་ལ་མི་གནས་སྤང་བར་གྱིས། འཁྲུལ་པ་
མེད་པའི་ཤེས་རབ་བསྐྱེད་པར་གྱིས། རྟག་ཆད་མུ་བཞི་མཐར་འཛིན་སྤང་བར་གྱིས།
བདག་མེད་ལྟ་བ་ཡས་མར་དབུབ་པར་གྱིས། ཆོལ་མིན་དམུས་ལོང་སྤྱོད་པ་སྤང་
བར་གྱིས། རྣམ་དག་སྤྱོད་པ་མས་ཡར་འཛེག་པར་གྱིས། དེས་ན་སྡུག་བསྔལ་འཁོར་
བའི་ལས་དོར་ནས། ཡང་དག་ཐར་པའི་འབྲས་བུ་བསྐྱེད་པ་སྟེ། བླ་མེད་གཡུང་དྲུང་
སྙིང་པོ་ཐོབ་ནས་ཀྱང་། བོན་ཉིད་དབྱིངས་སུ་མངོན་སངས་རྒྱས་པར་འགྱུར། ཞེས་
གསུངས་སོ། །
དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་སྟོན་པའི་སྐུ་ལ་བླ་ན་མེད་
པའི་མཆོད་པ་རྒྱ་ཆེན་པོ་རུ་ཕུལ་ཏེ། ལ་ལས་ནི་བསྐོར་བ་བྱེད་དོ། །ལ་ལས་ནི་ལྷ་ཕྱག་
འཚལ་ལོ། །ལ་ལས་ནི་དར་ཕྱར་རོ། །ལ་ལས་ནི་དུང་འབུད་དོ། །ལ་ལས་ནི་རྔ་བརྡུང་
ངོ༌། །ལ་ལས་ནི་གཤང་དཀྲོལ་ལོ། །ལ་ལས་ནི་གླིང་བུ་འབུད་དོ། །ལ་ལས་ནི་པི་ཝང་
དཀྲོལ་ལོ། །ལ་ལས་ནི་ཏམ་བུ་ར་འབུད་དོ། །ལ་ལས་ནི་མར་མེ་འབུལ་ལོ། །ལ་ལས་
ནི་སྤོས་མེ་འབུལ་ལོ། །ལ་ལས་ནི་མེ་ཏོག་འབུལ་ལོ། །ལ་ལས་ནི་ཚན་ཆབ་འབུལ་ལོ། །
ལ་ལས་ནི་ཞལ་ཟས་འབུལ་ལོ། །ལ་ལས་ནི་ལྷབ་ལྷུབ་འབུལ་ལོ། །ལ་ལས་ནི་རྒྱན་ཆ་
འབུལ་ལོ། །ལ་ལས་ནི་གླུ་གར་འབུལ་ལོ། །ལ་ལས་ནི་རོལ་མོ་འབུལ་ལོ། །ལ་ལས་ནི་
དབྱངས་སྙན་འབུལ་ལོ། །ལ་ལས་ནི་བསྟོད་ཚིག་བྱེད་དོ། །ལ་ལས་ནི་མཆོད་བརྗོད་
བྱེད་དོ། །ལ་ལས་ནི་ཡི་རངས་འབུལ་ལོ། །ལ་ལས་ནི་བཀྲ་ཤིས་གསོལ་ལོ། །དེ་ལྟར་
ལྷའི་རོལ་མོ་དང༌། མཆོད་པ་དཔག་ཏུ་མེད་པར་ཕུལ་བས། དེའི་དུས་སུ་འཇིག་རྟེན་
གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །
འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་
ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་
181



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ་འོལ་མོ་ལུང་རིང་གི་སེམས་
ཅན་རྣམས་ལ་ཤིན་ཏུ་གྲངས་མང་བ་འཛམ་གླིང་སོག་ཁའི་འཇིག་རྟེན་སྟོང་པ་ཙམ་
ཞིག །གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷག་ནས་ནམ་མཁའ་ལ་གཞའ་ཚོན་
གྱི་འོད་དུ་འཕྲོས་ཏེ་སངས་རྒྱས་ཏེ་སོང་ངོ༌། །དེ་ལ་སྤྲོ་བ་སྐྱེས་ནས་སླད་ན་ལུས་པའི་
འོལ་མོ་ལུང་རིང་གི་མི་རྣམས་ཀྱང་། སྟོན་པའི་བཀའ་ལ་རབ་ཏུ་ཉན་ཞིང་གཡུང་དྲུང་
གི་བོན་ལ་མོས་པར་སྤྱོད་དོ། །ལྟ་བ་ནི་ཡས་དབུབ་བོ། །སྤྱོད་པ་ནི་མས་འཛེག་གོ །
གཞི་སྙིང་རྗེ་ཆེན་པོ་ལ་ལེན་ནོ། །ཐབས་ཕ་རོལ་ཏུ་ཕྱིན་པ་བཅུ་ལ་སྤྱོད་དོ། །དེ་ཡང་
ཆགས་པ་མེད་པའི་སྦྱིན་པ་གཏང་ངོ༌། །འཆལ་བ་མེད་པའི་འདུལ་ཁྲིམས་སྲུང་ངོ༌། །
བྱུང་ཚོར་མེད་པའི་བཟོད་པ་སྒོམ་མོ། །ལེ་ལོ་མེད་པའི་བརྩོན་འགྲུས་རྩོམ་མོ། །འགྱུར་
ལྡོག་མེད་པའི་བསམ་གཏན་སྒོམ་མོ། །ཐོགས་པ་མེད་པའི་སྟོབས་ཤུགས་སྐྱེད་དོ། །
བདག་ཕྱོགས་མེད་པའི་སྙིང་རྗེ་སྒོམ་མོ། །རེ་དོག་མེད་པའི་སྨོན་ལམ་འདེབས་སོ། །
རྨོངས་པ་མེད་པའི་ཐབས་མཆོག་སྒྲུབ་བོ། །འཁྲུལ་པ་མེད་པའི་ཤེས་རབ་སློབ་བོ། །
དེ་ལྟར་དུ་འོལ་མོ་ལུང་རིང་གི་མི་རྣམས་ཀྱང་སྟོན་པའི་བཀའ་ལ་ཉན་ཞིང་གཡུང་
དྲུང་གི་བོན་ལ་མོས་པར་སྤྱོད་དོ། །ཀུན་གྱིས་དག་པ་སངས་རྒྱས་ཀྱི་ཞིང་ཁམས་སུ་
སྨོན་ཞིང་། མི་རྣམས་ལ་སངས་རྒྱས་ཀྱི་འདུ་ཤེས་སུ་བཞག་པར་གྱུར་ཏོ། །དེ་ནི་སྟོན་
པའི་ཐབས་མཁས་འགྲོ་བ་འདུལ་བའི་འོད་ཟེར་ཀུན་ཏུ་བཀྱེས་ཤིང་སྤྲོས་པའོ། །
༧ དེའི་ཚེ་དེའི་དུས་ན། སྟོན་པའི་འཁོར་དུ་གཏོགས་པའི་གཤེན་རབ་གཡུང་
དྲུང་སེམས་དཔའ་རྣམས་དང་། ལྷ་དང་ཀླུ་དང་མི་དང་ལྷ་མ་ཡིན་དང་། ནམ་
མཁའ་ལྡིང་དང༌། དྲི་ཟར་བཅས་པའི་འཁོར་རྣམས་ཀྱིས་བསྐོར་བ་ནི་བྱས། ལྷ་ཕྱག་
ནི་འཚལ། མེ་ཏོག་ནི་གཏོར་རོ། །མཆོད་པ་ནི་ཕུལ་ནས། གཤེན་རབ་གཡུང་དྲུང་
182



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
སེམས་དཔའ་སེམས་དཔའ་ཆེན་པོ་རྨ་ལོ་གཙུག་ཕུད་ཀྱིས་གསོལ་པ། རྣམ་པ་ཐམས་
ཅད་མཁྱེན་པའི་སྟོན་པ་ལགས། བདག་ཅག་འཁོར་དུ་གཏོགས་པའི་གཡུང་དྲུང་
སེམས་དཔའ་དང་། ཕྱི་རབས་རྗེས་སུ་འབྲང་བའི་གང་ཟག་རྣམས། སྒྲིབ་གཉིས་བྱང་
ཞིང་ཚོགས་གཉིས་རྫོགས་ཕྱིར་དང་། བླ་མེད་གཡུང་དྲུང་སྙིང་པོ་ཐོབ་པའི་ཕྱིར། བོན་
གྱི་སྒོ་མོ་བརྒྱད་ཁྲི་བཞི་སྟོང་ལས། ངེས་ཚིག་བདེན་པའི་བོན་ཞིག་བཤད་དུ་གསོལ།
ཅེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྨ་ལོ་གཙུག་ཕུད་ལ་སོགས་འཁོར།
འཁོར་བའི་སེམས་ཅན་ཉོན་མོངས་མ་རིག་པས། རིག་པའི་ཡེ་ཤེས་དོན་ལ་མི་གནས་
ཤིང་། ཐོག་མ་མེད་ནས་ཐ་མའི་དུས་ཀྱི་བར། མ་རིག་མ་རྟོགས་ལོག་རྟོགས་འཁྲུལ་པ་
ཡིས། མེད་ལ་ཡོད་བཟུང་ཡོད་ལ་དེར་འཛིན་འཁྲུལ། འཁྲུལ་པ་རྒྱ་འབྱམས་རིགས་
དྲུག་བར་མ་དོ། བར་དོའི་སེམས་ཅན་མཁའ་ལ་ཆར་བབས་འདྲ། འགྲོ་བ་རིགས་
དྲུག་རྒྱ་མཚོ་ཆེན་པོ་འདྲ། སྐྱེ་རྒ་ན་འཆི་ཟོ་ཆུའི་རྒྱུན་མ་འདྲ། སྡུག་བསྔལ་ཟུང་བརྒྱད་
ཆུ་བོའི་དབའ་དྲག་འདྲ། འཁོར་བ་མཐའ་མེད་དུག་གི་རྒྱ་མཚོ་འདྲ། ཆགས་ཞེན་
ཉོན་མོངས་མི་གཙང་འདམ་རྫབ་འདྲ། བོན་ཉིད་རབ་འབྱམས་ནམ་མཁའི་དབྱིངས་
དང་འདྲ། བོན་ཅན་མཚན་མ་ཉི་ཟླའི་དཀྱིལ་འཁོར་འདྲ། བརྒྱད་ཁྲི་བཞི་སྟོང་མཁའ་
གསལ་འོད་ཟེར་འདྲ། ཐབས་དང་ཐུགས་རྗེ་སྒྲོལ་བའི་གྲུ་གཟིངས་འདྲ། སྐྱོབ་པའི་
དཔུང་གཉེན་འདྲེན་པའི་གྲུ་པ་འདྲ། དེ་ཕྱིར་འཁོར་བའི་སེམས་ཅན་མ་རིག་པ། རང་
རིག་ཡེ་ཤེས་སྒྲོན་མེ་འདེགས་པ་དང༌། སྡུག་བསྔལ་འཁོར་བའི་རྒྱ་མཚོ་སྒྲོལ་བ་དང་།
མྱང་འདས་བདེ་བའི་སྐམ་ལ་དབྱུང་བ་དང་། སྐྱེ་རྒ་ན་འཆིའི་ཆུ་བོ་གཅོད་པ་དང་།
སྡུག་བསྔལ་ཉོན་མོངས་དབའ་རླབས་ཞི་བ་དང་། འདོད་ཆགས་ཞེན་པའི་རྒྱ་མཚོ་
སྐམ་པ་དང༌། སྒྲིབ་གཉིས་སྨག་གི་མུན་པ་དང་བ་དང༌། ཚོགས་གཉིས་ཡེ་ཤེས་ཕུན་
183



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སུམ་ཚོགས་པ་དང་། མཐར་ཐུག་བླ་མེད་འབྲས་བུ་ཐོབ་བྱའི་ཕྱིར། བོན་གྱི་སྙིང་པོ་ཉེ་
ལམ་གཟུངས་ཀྱི་དོན། བཀའ་ཡི་ཉིང་ཁུ་སྟོན་པའི་ཐུགས་ཀྱི་བཅུད། མ་ནོར་སྟོན་པའི་
དོན་དམ་སྙིང་པོ་འདི། བོན་ཉིད་སྐྱེ་བ་མེད་པའི་དབྱིངས་དཀྱིལ་ནས། རང་བཞིན་
འགག་པ་མེད་པའི་མཚན་མ་སྟེ། མཁའ་ལ་ཆར་བབས་རྒྱ་མཚོའི་རུ་མ་ཡིས། སྡུག་
བསྔལ་ཉོན་མོངས་ཐ་བ་རབ་བརླན་ནས། ཡང་དག་ཐར་པ་བསྐྱེད་པའི་འབྲས་བུ་
ཡིན། འཁོར་བའི་ཆུ་བོ་སྒྲོལ་བའི་གྲུ་གཟིངས་ཡིན། སྡུག་བསྔལ་རྒྱ་མཚོ་སྐམ་པའི་ཉི་
མ་ཡིན། ཉོན་མོངས་འདམ་རྫབ་བཤལ་བའི་ཆུ་བོ་ཡིན། སྐྱེ་ཤི་རྩད་ནས་གཅོད་པའི་
རལ་ཀྱུ་ཡིན། དུག་ལྔ་ལོ་རྒྱས་བྲེག་པའི་རྒྱ་ཟོར་ཡིན། བག་ཆགས་ལྕི་བུར་སྲེག་པའི་
མེ་ཆེན་ཡིན། ཞེ་སྡང་བདུད་དཔུང་འཇོམས་པའི་ཐོ་བ་ཡིན། འདོད་ཆགས་འཁོར་
བ་སྒྲོལ་བའི་དེད་དཔོན་ཡིན། གཏི་མུག་མུན་པ་སེལ་བའི་སྒྲོན་མེ་ཡིན། ང་རྒྱལ་སྐྱེ་
ཤི་གཅོད་པའི་སྟ་རེ་ཡིན། ཕྲག་དོག་ཐ་རམས་བཀྲོལ་བའི་ལྡེ་མིག་ཡིན། རང་རིག་
ཡེ་ཤེས་གསལ་བའི་མེ་ལོང་ཡིན། ས་ལམ་ཆིག་ཆོད་བགྲོད་པའི་ཉེ་ལམ་ཡིན། དགོས་
འདོད་མ་ལུས་འབྱུང་བའི་ནོར་བུ་ཡིན། དུས་གསུམ་ནུབ་པ་མེད་པའི་རྒྱལ་མཚན་
ཡིན། སྡོད་གཏོང་བར་ཆད་ཟློག་པའི་འཁོར་ལོ་ཡིན། གང་གིས་མི་བཟོད་བསྐལ་བའི་
མེ་དཔུང་ཡིན། ཀུན་གྱིས་མི་ཕོད་དབང་བསྒྱུར་རྒྱལ་པོ་ཡིན། ཅིས་ཀྱང་མི་ཤིག་རྡོ་རྗེ་
ཕ་ལམ་ཡིན། བསྒྱུར་དུ་མི་བཏུབ་མི་འགྱུར་གཡུང་དྲུང་ཡིན། ནད་རྣམས་འཇོམས་
པ་སྨན་གྱི་རྒྱལ་པོ་ཡིན། དུག་རྣམས་སེལ་བ་རྩི་ཡི་སྙིང་པོ་ཡིན། དངོས་གྲུབ་སྡུད་པ་
ཡིད་བཞིན་ནོར་ལྷ་ཡིན། དུས་གསུམ་བདེར་གཤེགས་རྒྱལ་བའི་ཐུགས་བཅུད་ཡིན།
རྒྱལ་བ་འཕགས་པ་རྣམས་ཀྱི་ཐུགས་དམ་ཡིན། མ་ནོར་སྙིང་པོ་དོན་གྱི་གཟུངས་
མཆོག་ཡིན། དེ་ཡི་ཕྱིར་ན་གཡུང་དྲུང་སེམས་དཔའ་དང་། ཕྱི་རབས་རྗེས་སུ་འབྲང་
བའི་གང་ཟག་རྣམས། མ་ཡེངས་འདི་ཡི་དོན་ལ་བརྩོན་པར་བྱོས། ཞེས་བཀའ་བསྩལ་
184



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ཏོ། །
དེ་ནས་ཡང་སྟོན་པའི་ཞལ་ནས། གཟུངས་ཀྱི་སྙིང་པོ་འདི་དག་བཀའ་བསྩལ་ཏོ། །
བསྭོ་ཨོཾ་ན་མ་སད་གྱེར་དུ་ན་སྤུངས། སད་དོ་ཧ་ར་གུ་ཡ་ཧེ་ཛ། བསྭཱ་ཨཱི་ན་མ་དམུ་ཡེ་
དུན་སྤུངས། སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་མ་ཏིང་དུན་སྤུངས། སད་དོ་ཧ་ར་
གུ་ཡ་ཧེ་ཛ། བསྭཱ་ཨཱ་ན་མ་མུ་ཏིང་དུན་སྤུངས། སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་
མ་དྲུང་མུ་དུན་སྤུངས། སད་དོ་ཧ་ར་གུ་ཡ་ཧེ་ཛ། བསྔོ་ༀ་ན་མ་ནེ་ཝེར་དུན་སྤུངས།
སད་དོ་ཧ་ར་གུ་ཡ་ཧེ་ཛ། བསྭོ་ཨཱ་ནམ་ཁྲི་ཀར་དུན་སྤུངས། སད་དོ་ཧ་ར་གུ་ཡ་ཧེ་ཛ།
བསྭོ་ཨཱ་ན་མ་ཝེར་སྤུངས་དུན་སྤུངས། སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་མ་ཞུང་
ནེ་དུན་སྤུངས། སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་མ་ཧོ་ཡ་དུན་སྤུངས། སད་དོ་ཧ་
ར་གུ་ཡ་ཧེ་ཛ། བསྭོ་ༀ་ན་མ་ཝང་ཅི་དུན་སྤུངས། སད་དོ་ཧ་ར་གུ་ཡ་ཧེ་ཛ། བསྭཱ་ཨཱི་
ན་མ་བྷ་བ་དུན་སྤུངས། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་སུམ་པ་དུན་སྤུངས།
སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཀུ་ཡིག་དུན་སྤུངས། སད་དོ་ཧ་ར་གུ་ཡ་ཧེ་
ཛ། བསྭོ་ༀ་ན་མ་ལེག་ཟུར་ཧ་ར། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཁྲི་དཀར་
ཧ་ར། སད་དོ་ཧ་ར་གུ་ཡ་ཧེ་ཛ། བསྭོ་ཨཱ་ན་མ་ལ་སད་ཧ་ར། སད་དོ་ཧ་ར་གུ་ཡ་ཧེ་
ཛ། བསྭཱ་ཨོཾ་ན་མ་ཝང་ཅི་ཝེར་རོ། །སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་མ་ཧོ་ཡ་ཁྲི་
ཝེར། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་དྲུང་མུ་མུ་ཡང༌། སད་དོ་ཧ་ར་གུ་ཡ་
ཧེ་ཛ། བསྭོ་ༀ་ན་མ་ཏ་ར་ཏ་ཀན། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཏ་ར་ཡ་
ནེ་སྤུངས། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཁྲི་མ་ཝང་ཅི། སད་དོ་ཧ་ར་གུ་
ཡ་ཧེ་ཛ། བསྭོ་ༀ་ན་མ་ལོ་སྔ་བྷ་ཏི། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཙན་དྲ་
ཝེར་ཞི། སད་དོ་ཧ་ར་གུ་ཡ་ཧེ་ཛ། བསྭོ་ཨོཾ་ན་མ་སུ་རྱ་ཧ་ར། སད་དོ་ཧ་ར་གུ་ཡ་ཧེ་
ཛ། བསྭཱ་ཨཱ་ན་མ་ལིག་ཝང་ཝེར་རོ། །སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཐ་ཡུད་
186



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རད་ན། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་མུ་ཡེ་ཁྲི་ཀར། སད་དོ་ཧ་ར་གུ་ཡ་
ཧེ་ཛ། བསྭོ་ཨོ་ན་མ་དམུ་ར་ཏ་ཧན། སད་དོ་ཧ་ར་གུ་ཡ་ཧེ་ཛ། བསྭཱ་ཨོཾ་ན་མ་སད་
ཝེར་ཁྲི་ཀར། སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་མ་ཁྲི་ལ་ཝེར་ཞི། སད་དོ་ཧ་ར་གུ་
ཡ་ཧེ་ཛ། བསྭོ་ༀ་ན་མ་བྷ་ཝ་གྷ་ཏི། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཁྲི་ཀར་
ར་ཙ། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་བྷ་བ་ར་ཙ། སད་དོ་ཧ་ར་གུ་ཡ་ཧེ་
ཛ། བསྭོ་ༀ་ན་མ་ཁྲི་རུམ་གུང་ནེ། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཛཱ་ཝ་ཐིས་
ཐང་། སད་དོ་ཧ་ར་གུ་ཡ་ཧེ་ཛ། བསྭཱ་ཨཱ་ན་མ་ལོ་ཀ་པན་ཏི། སད་དོ་ཧ་ར་གུ་ཡ་ཧེ་
ཛ། བསྭོ་ཨཱ་ན་མ་ཚངས་ལ་ནེ་རྒྱུང་། སད་དོ་ཧ་ར་གུ་ཡ་ཧེ་ཛ། བསྭོ་ༀ་ན་མ་ཁྲི་ཝེར་
སྤུངས་ནེ། སད་གྱེར་དུན་སྤུངས། དམུ་ར་ཏ་ཧན། སད་དོ་སྤུངས་སོ་ཧྲན་ནོ། བསྭོ་
ཨོཾ་ན་མ་སད་དོ་ཧ་ར་གྱེར་རོ་སྤུངས་ཀྱིན་ནོ། །ཁྲི་ན་ཁྲི་ན། སད་དོ་བྷ་བ་བྷ་ཏི། ཁྲི་ན་
ཨོཾ་ཨ། ཨ་ཨ་ཨཱ། ཨ་ཨ་ཨཱ། ཨ་ཨ་ཨཱ། ཨུ་ཡགླུ་ལི་ཧི་ལི། ཨི་ཨ་ཨི། ཨུ་ཨུ་ཨུ། ཨེ་ཨེ་
ཨེ། ཨོཾ་ཨཱ། ཨོཾ་ཨཱ། ཨོཾ་ཨཱ། ཨུ་རི། ཨུ་རི། ཨུ་རི། ཀ་ཁཱ་ག་གྷ། ཉ་ན་ཏཱི། ཙ་ཚ་པ་འུ་།
དེ་ཙ་ཛ་ཡོ། རད་ན་སན་ཏི། ས་ར་མན་ཏིང༌། གྷ་ང་གྷ་ཏི། ཞ་ཟ་འུ་ཏི། ཇ་ཆ་ཅ་ཧོ།
ཤ་ལ་ཧ་ཏ། པྲ་ཏྲི་ཏི་པ་ཕ། མ་མ་མང་ཏིང་། ཏ་ཐ་གྷ་ཏ་ཡ། ད་ར་ད་ར། དི་རི་དི་རི།
ཧ་རི་ཧ་རི། སང་གྷ་ཏྲི་ན་ཧ་རི། པྲ་བ་བྷི་ན། ལོ་ཀི་ས་ར། འུན་ཏོ་འུན་ཏོ། ས་ཏ་ར་
ས་ཏ་ར། ནི་ལམ་དྷ་བ། བྷུདྷ་ས་མུན་ས་ཏ། ཧ་ར་བྱིད་ཏ་བྱིད་ལོ། ཤྲཱི་པྲ་མ་ནེ་རྒྱུང་།
ཁྲི་ཀར་ཁྲི་མ་ཁྲི་པན་དྷ་ཙེ་ན། ཧ་ར་ཧ་ར། པྲ་པན་ཧ་ར། པྲ་པན་ཧ་ར། སད་དོ་
ཧ་ར་ཁི་ཁར་ས་མ་ཡ་པ་ཧོ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་རྨ་ལོ་གཙུག་ཕུད། གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས། སྟོན་པ་གཤེན་རབ་མཆོག་དེ་ཉིད་ཀྱི་མཚན་
ཡོངས་སུ་གྲགས་པའི་གཟུངས་དང༌། དེ་དག་གི་འོད་ཟེར་ཡོངས་སུ་བཀྱེས་པས་སྟོང་
186



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
༼ཅ༽
གསུམ་གྱི་སྟོང་ཆེན་པོའི་འཇིག་རྟེན་ན་སྤྲུལ་སྐུ་བྱེ་བ་ཕྲག་བརྒྱ་རུ་སྤྲོས་པའི་གཟུངས་
ཀྱི་རྒྱལ་པོ་ཡི་གེ་བརྒྱ་རྩ་གཅིག་པ་འདི་དག །གང་ཞིག་རིགས་ཀྱི་བུ་དང་རིགས་ཀྱི་
བུ་མོ་དག་གིས། དེ་བཞིན་གཤེགས་པ་གཤེན་རབ་མཆོག་དེ་དག་གི་ཡོན་ཏན་དང་
བཀོད་པ་དང་འོད་ཟེར་གྱི་སྤྲོས་བསྡུ་རྣམས་རྗེས་སུ་དྲན་པར་བྱས་ལ། མ་བརྗེད་པར་
རྒྱུན་དུ་ཡི་དམ་དུ་བྱས་པའམ། ནར་མར་བྱ་བའམ། རྒྱུན་བར་ཡིད་ལ་བསམ་ཞིང་
གྲངས་སུ་བརྗོད་ཅིང་འདོན་པ་ཚིགས་སུ་བཅད་པའི་འདི་དག་གིས་བསྟོད་དོ། །གང་
ཞིག་འགྲོ་ཀུན་ཐམས་ཅད་ཀྱིས། གང་དག་སངས་རྒྱས་ཡིད་བྱེད་པ། དེ་ཡི་མདུན་
དུ་གཤེན་རབ་མཆོག །སྟོན་པ་བླ་མེད་སངས་རྒྱས་སྐུ། གསོལ་བ་གདབ་པས་གསལ་
བར་མཁྱེན། མཁྱེན་བདག་རིན་ཆེན་གཙུག་གཏོར་ཅན། འཛམ་གླིང་བྱེ་བ་ཕྲག་བརྒྱ་
ན། སྤྲུལ་སྐུ་བྱེ་བ་ཕྲག་བརྒྱར་འགྱེད། ཉི་མའི་དཀྱིལ་འཁོར་འོད་སྟོང་ཅན། འོད་ཟེར་
དཔག་མེད་འཆང་བ་པོ། བདག་ཅག་ཁྱེད་ལ་མོས་བཏུད་ན། མཁྱེན་དང་བརྩེ་བའི་
བདག་ཉིད་ཀྱིས། སྐྱབས་དང་སྐྱོབས་པར་མཛད་དུ་གསོལ། མ་རིག་སེམས་ཅན་ཉོན་
མོངས་ལ། ཐུགས་རྗེ་ཡེ་ཤེས་རྫི་རླུང་གིས། ཟུག་རྔུའི་སྤྲིན་ཚོགས་དེངས་མཛད་ནས།
འོད་གསལ་མཁྱེན་པའི་ཡེ་ཤེས་ནི། རང་བཞིན་མཁའ་ལ་རྒྱས་པར་མཛོད། ཁྱེད་ཀྱི་
འོད་ཟེར་ཇི་ལྟ་བར། བདག་ཀྱང་དེ་བཞིན་ནུས་ལྡན་ནས། འཛམ་གླིང་བྱེ་བ་ཕྲག་
བརྒྱ་རུ། འོད་ཟེར་བྱེ་བ་འགྱེད་ནུས་ཤོག །རྨ་ལོ་གཙུག་ཕུད་དེ་ལྟར་དུ་བརྗོད་ཅིང་།
འཆང་བ་དང༌། ཀློག་པ་དང༌། བཀུར་བསྟི་དང་། རིམ་འགྲོ་དང༌། ཕུད་དུད་དང་།
ནན་ཏན་དུ་བྱས་ན། སེམས་ཅན་ཉོན་མོངས་པ་རྣམས་ཀྱི། བག་ཆགས་དང་སྒྲིབ་པ་
བྱང་ནས་བསོད་ནམས་ཀྱི་ཚོགས་རྫོགས་པར་འགྱུར་རོ། །གཡུང་དྲུང་སེམས་དཔའ་
ས་མ་ཐོབ་པ་རྣམས་ཀྱང་ས་ཐོབ་པར་འགྱུར་རོ། །ས་ཐོབ་པ་རྣམས་ཀྱང་ཕྱིར་མི་
ལྡོག་པར་འགྱུར་རོ། །ཕྱིར་མི་ལྡོག་པ་རྣམས་ཀྱང་ལན་གཅིག་ཕྱིར་འོང་བར་འགྱུར་
187



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རོ། །ལན་གཅིག་ཕྱིར་འོང་བ་རྣམས་ཀྱང་རྒྱུན་དུ་ཞུགས་པར་འགྱུར་རོ། །རྒྱུན་དུ་
ཞུགས་པ་རྣམས་ཀྱང་དགྲ་བཅོམ་པར་འགྱུར་རོ། །དེས་ན་སངས་རྒྱས་ཀྱི་ས་ལ་གནས་
ཤིང་སངས་རྒྱས་ཀྱི་ལམ་ལ་ཞུགས་ནས་སངས་རྒྱས་ཀྱི་སྲོལ་འཛིན་ཞིང་སངས་རྒྱས་ཀྱི་
དབྱིངས་སུ་འདའ་བར་འགྱུར་རོ། །ཞེས་གསུངས་སོ། ། །
དེ་ནས་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་རྨ་ལོ་
གཙུག་ཕུད་ལ་སོགས་འཁོར་རྣམས་འདི་ལ་རབ་ཏུ་ཉོན་ཅིག །བསྭོ་ༀ་ན་མ་སད་དོ་
སྤུངས་ནེ་དྲུང་མུ་ཁྲི་ན་ཁྲི་ན། སད་ཝེར་གྱེར་ཞི། ཀུན་ཏན་སལ་ལེ་ཧ་ར་ཁི་ཁར་ས་
མུན་ཏ་ས་མ་ཡ་པ་ཧོ། ཨ་ཡེ་ཨོཾ་ཡེ་སང་གསལ་སཱཧཱ། བསྭོ་ༀ་ན་མ་སད་དོ་སྤུངས་ནེ་
དྲུང་མུ་ཁྲི་ན་ཁྲི་ན། སད་མིན་གྱེར་ཞི། མུ་སང་རྐེ་རི། ཧ་ར་ཁི་ཁར་ས་མུན་ཏ། ས་
མ་ཡ་པ་ཧོ། ཏྲི་ཡེ་ཏྲི་ཡེ་སང་གསལ་སཱཧཱ། བསྭོ་ༀ་ན་མ་སད་དོ་སྤུངས་ནེ་དྲུང་མུ་
ཁྲི་ན་ཁྲི་ན། ཙ་ཀྲ་གྱེར་ཞི། གྲ་བྱིན་སྤུངས་ནེ། ཧ་ར་ཁི་ཁར་ས་མུན་ཏ། ས་མ་ཡ་པ་
ཧོ། ནི་ཡེ་ནི་ཡེ་སང་གསལ་སྭཧཱ། བསྭོ་ༀ་ན་མ་སད་དོ་སྤུངས་ནེ་དྲུང་མུ་ཁྲི་ན་ཁྲི་
ན། ན་ག་གྱེར་ཞི། ཏིང་གསལ་ཧད་དེ་ཧ་ར་ཁི་ཁར་ས་མུན་ཏ་ས་མ་ཡ་པ་ཧོ། སུ་
ཡེ་སུ་ཡེ་སངས་ལ་སཱཧཱ། བསྭོ་ༀ་ན་མ་སད་དོ་སྤུངས་ནེ་དྲུང་མུ་ཁྲི་ན་ཁྲི་ན། ཁ་ལ་
གྱེར་ཞི། གྲང་ཟིན་སྤུངས་ནེ་ཧ་ར་ཁི་ཁར་ས་མུན་ཏ་ས་མ་ཡ་པ་ཧོ། པྲི་ཡེ་པྲ་ཡེ་སང་
གསལ་སཱཧཱ། བསྭོ་ༀ་ན་མ་སད་དོ་སྤུངས་ནེ་དྲུང་མུ་ཁྲི་ན་ཁྲི་ན། སྤུངས་ཝེར་གྱེར་ཞི།
འཕྲུལ་ནེ་ངར་ཅི། ཧ་ར་ཁི་ཁར་ས་མུན་ཏ་ས་མ་ཡ་པ་ཧོ། དུ་ཡེ་དུ་ཡེ་སང་གསལ་
སཱཧཱ། གཤེན་རབ་ཆེན་པོ་འགྲོ་བའི་དཔལ། ཕ་རོལ་ཕྱིན་པ་དྲུག་ལྡན་པའི། དོན་དྲུག་
མཐའ་ཡས་ཐུབ་པ་པོ། རྒྱུ་དྲུག་འགྲོ་བ་སྦྱོང་བྱེད་པ། རིགས་དྲུག་སྐྱེ་བའི་སྒོ་གཅོད་
ཅིང༌། དོན་དྲུག་བདག་ལ་རྫོགས་ནས་ཀྱང༌། མཐར་ཕྱིན་དྲུག་པོའི་དབང་ལྡན་
ཤོག །འགྲོ་བ་རིགས་དྲུག་སེམས་ཅན་རྣམས། རྒྱུ་དྲུག་འཁོར་བའི་གནས་སྟོངས་ནས།
188



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། ༼ཅ༽
འཁོར་བའི་ཕ་རོལ་མཐར་འདོན་ཤོག །གཤེན་རབ་གཡུང་དྲུང་སེམས་དཔའ་རྨ་ལོ་
གཙུག་ཕུད་དེ་ནི་འདི་ལྟ་སྟེ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་འདུལ་བ་ཐུབ་དྲུག་གི་གཟུངས་ཞེས་བྱ་བ། གང་ཞིག་རིགས་ཀྱི་བུ་དང་། རིགས་
ཀྱི་བུ་མོ་དག་གིས་འཛིན་པ་དང་། འཆང་བ་དང་། ཀློག་པ་དང་། ཀུན་ཆུབ་པར་
ཡིད་ལ་བྱས་ན། འགྲོ་བ་རིགས་དྲུག་གི་སྐྱེ་སྒོ་ཆོད་ནས་ཕ་རོལ་ཏུ་ཕྱིན་པ་དྲུག་གི་དོན་
དང་ལྡན་ཞིང༌། འདུལ་བ་ཐུབ་དྲུག་གི་སྐུ་དང་མཉམ་སྟེ་རྒྱུད་དྲུག་འཁོར་བ་དོང་
ནས་སྤྲུགས་པར་འགྱུར་རོ། །ཞེས་གསུངས་སོ། །དེ་ནས་ཡང་སྟོན་པས་བཀའ་སྩལ་
པ། གཤེན་རབ་གཡུང་དྲུང་སེམས་དཔའ་རྨ་ལོ་གཙུག་ཕུད་ལ་སོགས་འཁོར་རྣམས་
འདི་ལ་རབ་ཏུ་ཉོན་ཅིག །བསྲོ་ༀ་ན་མ་ཨ་དཀར་དྲུང་མུ་ཧ་ར་སཱཧཱ། བསྭོ་ༀ་ན་མ་
ལོ་སྔ་ཉ་ཞི་ཧ་ར་སྭཧཱ། བསྭོ་ཨོཾ་ན་མ་སྤུངས་ནེ་ཁྲི་གྱེར་ཧ་ར་སྭཧཱ། བསྭོ་ༀ་ན་མ་ཨ་
དཀར་ཙ་ཀྲ་ཧ་ར་སཱཧཱ། བསྭོ་ༀ་ན་མ་ལོ་སྔ་དུན་ཅི་ཧ་ར་སཱཧཱ། བསྭོ་ཨོཾ་ན་མ་སྤུངས་
ནེ་ཁྲི་གསལ་ཧ་ར་སྭཧཱ། བསྭོ་ༀ་ན་མ་ཨ་དཀར་བྷུདྡྷ་ཧ་ར་སཱཧཱ། བསྭོ་ༀ་ན་མ་ལོ་སྔ་
བྷེ་བ་ཧ་ར་སཱཧཱ། བསྭོ་ༀ་ན་མ་སྤུངས་ནེ་ཁྲི་ཝེར་ཧ་ར་སཱཧཱ། བསྭོ་ༀ་ན་མ་ཨ་དཀར་
རད་ན་ཧ་ར་སྭཧཱ། བསྭཱ་ཨཱ་ན་མ་ལོ་སྔ་ཝར་ཏི་ཧ་ར་སཱཧཱ། བསྭཱ་ཨོཾ་ན་མ་སྤུངས་ན་ཁྲི་
ལྡེ་ཧ་ར་སྭཧཱ། བསྭོ་ༀ་ན་མ་ཨ་དཀར་ཝེར་ཞི་ཧ་ར་སཱཧཱ། བསྭཱ་ཨཱ་ན་མ་ལོ་སྔ་ཚངས་
གྱེར་ཧ་ར་སཱཧཱ། བསྭོ་ཨོཾ་ན་མ་སྤུངས་ན་ཁྲི་མང་ཧ་ར་སཱཧཱ། ཡེ་ཤེས་ཆེན་པོ་ལྷ་ཡི་
རྗེ། ཡེ་སྲིད་རྒྱལ་པོ་ཐབས་ཀྱི་མཆོག །འགྲོ་བའི་དཔལ་གྱུར་ཤེས་རབ་ཕུལ། ལྷ་དང་
གཤེན་དང་སྲིད་པ་གསུམ། ཐུགས་རྗེའི་འོད་ཟེར་ལྔ་རུ་ཤར། འགྲོ་བ་རྒྱུད་ལྔའི་སྐྱེ་སྒོ་
གཅོད། ཡེ་ཤེས་ཆེན་པོ་ལྔ་ཡི་འོད། ལྷ་ལྔ་སྐུ་ལྔ་ཞིང་ཁམས་ལྔ་། བདག་ལ་ཡོངས་
སུ་རྫོགས་མཛད་ནས། འགྲོ་ཀུན་སྟོབས་ལྔས་རབ་འདྲེན་ཞིང༌། རྟོགས་པའི་ཡེ་ཤེས་
ལྔ་འཆར་ཤོག །གཤེན་རབ་སེམས་དཔའ་རྨ་ལོ་གཙུག་ཕུད། དེ་ནི་འདི་ལྟ་སྟེ། བདེ་
189



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བར་གཤེགས་པ་ཕྱོགས་བཞི་དབུས་ལྔའི་འགྲོ་བ་འདུལ་བ། ལྷ་གཤེན་སྲིད་པ་གསུམ་
གྱི་གཟུངས་འདི། གང་ཞིག་རིགས་ཀྱི་བུ་དང་། རིགས་ཀྱི་བུ་མོ་དག་གིས། འཛིན་
པ་དང་། འཆང་བ་དང་། ཀློག་པ་དང་། ཀུན་ཆུབ་པར་བྱེད་པ་ནི། ཉོན་མོངས་པ་
དུག་ལྔའི་སྒྲིབ་པ་སྦྱངས་ནས། ཡེ་ཤེས་ཆེན་པོ་ལྔའི་ཚོགས་རྫོགས་ཏེ། སྐུ་ལྔ་མཆོག་
གི་འབྲས་བུ་ཐོབ་པར་འགྱུར་རོ། །རྒྱུད་ལྔ་རིགས་དྲུག་གི་སེམས་ཅན་སྐྱེ་སྒོ་ཆོད་པར་
འགྱུར་རོ། །སྟོབས་ལྔ་ཡོངས་སུ་རྫོགས་པར་འགྱུར་རོ། །ཞེས་བཀའ་བསྩལ་ཏོ། །
ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་རྨ་ལོ་གཙུག་
ཕུད་ལ་སོགས་འཁོར་རྣམས་འདི་ལ་རབ་ཏུ་ཉོན་ཅིག །བསྭཱ་ཨོཾ་ན་མ་སྤུངས་ནེ་ཚངས་
ལ་དེ་ཤོ་སཱཧཱ། བསྭོ་ཨོ་ན་མ་ལོ་ལ་དྲལ་ནི་སཱཧཱ། བསྭཱ་ཨཱ་ན་མ་ཁྲི་ན་ཁྲི་ཏ་སྭཱཧཱ། བསྭོ་
ༀ་ན་མ་ཉར་ཞི་ཉེར་ལོ་སཱཧཱ། བསྭོ་ༀ་ན་མ་འོ་ན་ཏིང་ཏང་སཱཧཱ། བསྭོ་ༀ་ན་མ་ཡོ་
ཁྲུན་ཧ་ར་སྭཧཱ། བསྭོ་ༀ་ན་མ་ཁང་དད་ཡེའུ་སཱཧཱ། བསྭཱ་ཨཱ་ན་མ་གེ་ཞི་གེ་ཝེར་སྭཱཧཱ།
བསྭོ་ཨོཾ་ན་མ་ཙ་ཝེར་ཁྲིམ་སྭཧཱ། བསྭོ་ༀ་ན་མ་ལོ་སྔ་མུ་ཡང་སཱཧཱ། བསྭོ་ༀ་ན་མ་ཁྲོལ་
པ་ཁྲི་བན་སཱཧཱ། བསྭཱ་ཨཱ་ན་མ་ཤེ་ཙུ་པན་དྲ་སཱཧཱ། བསྭོ་ༀ་ན་མ་སད་ཝེར་སད་དོ་སྭཱཧཱ།
བསྭོ་ཨཱ་ན་མ་ཙནྡྲ་ཝ་རི་ཁི་ཁར་སཱཧཱ། བསྭོ་ༀ་ན་མ་སུརྱ་ཧ་ར་སཱཧཱ། བསྭོ་ཨཱ་ན་མ་པྲ་
ཙན་དད་དོ་སཱཧཱ། བསྭོ་ༀ་ན་མ་བ་དུལ་ཝེ་ཀི་སཱཧཱ། བསྭོ་ༀ་ན་མ་གུག་ཏང་གྱེར་རོ་
སཱཧཱ། བསྭཱ་ཨཱ་ན་མ་སྣ་ལ་ཞི་སྣེལ་ལོ་སཱཧཱ། བསྭཱ་ཨཱ་ན་མ་ཁིར་ཞི་ཏིང་གྲག་སཱཧཱ། བསྭོ་
ཨོཾ་ན་མ་ལ་ལོ་ཤིན་ཏན་སཱཧཱ། བསྭོ་ༀ་ན་མ་ཕྱུ་སང་ཏེ་ལོ་སྭཧཱ། བསྭོ་ༀ་ན་མ་ནཱ་ག་
གྱེར་ཞི་སཱཧཱ། བསྭོ་ན་མ་ན་ག་ཀུན་ནོ་སཱཧཱ། བསྭོ་ༀ་ན་མ་གུ་ནོ་ཝེར་ཏེ་སྭཱཧཱ། བསྭོ་ལྷོ་
ན་མ་ཝེར་རོ་སྤུངས་ཀྱིན་སྭཧཱ། བསྭོ་ༀ་ན་མ་མ་མིན་ཤོ་ཏི་སཱཧཱ། བསྭོ་ཨོཾ་ན་མ་ས་ར་
ཧོ་ཆ་སཱཧཱ། བསྭཱ་ཨཱ་ན་མ་ཀུ་ལི་ཨུ་ཏ་སྭཱཧཱ། བསྭཱ་ཨཱ་ན་མ་ཀུ་ཏྲི་ཁྲི་ཝེར་སཱཧཱ། བསྭོ་ཨཱ་
ན་མ་བྲ་ཏི་ཕུར་ཏ་སྭཱཧཱ། བསྭོ་ༀ་ན་མ་བྱན་ཙེ་བྱན་ཙེ་སཱཧཱ། བསྭོ་ༀ་ན་མ་ཡ་མ་ཝེར་
190



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
༼ཅ༽
རོ་སཱཧཱ། བསྭོ་ༀ་ན་མ་ཀུན་ཏ་མར་ཏིང་སཱཧཱ། བསྭོ་ཨོཾ་ན་མ་སྤུངས་ནེ་ཁྲི་ན་ཧ་ར། ས་
མ་ཡ་དེ་བ་བྱེད་ཀཱ་ཡཀྵ་སྭཱཧཱ། གཤེན་རབ་ཆེན་པོ་འགྲོ་བའི་དཔལ། སུམ་ཅུ་རྩ་གསུམ་
མཚན་འཆང་བ། འོད་ཟེར་འབར་བ་ཀུན་ནས་སྤྲོ། ཤིན་དུ་གདུག་ཅིང་ང་རྒྱལ་བ།
གཡེན་ཁམས་སྡེ་རིགས་ཐམས་ཅད་ལ། ཞི་བ་ཆེན་པོས་ཁྲོ་བ་འཇོམས། མཉམ་ཉིད་
ཞི་བ་ཞི་བ་ཆེ། ཁྱེད་ཀྱི་མཁྱེན་བརྩེ་མ་ལུས་པ། བདག་ལ་རྒྱས་པར་མཛད་དུ་གསོལ།
འགྲོ་ཀུན་ཞི་བ་མཆོག་ལྡན་ཞིང་། མཉམ་གསལ་ཡེ་ཤེས་ལྷམ་མེར་ཤོག །གཤེན་རབ་
གཡུང་དྲུང་སེམས་དཔའ་རྨ་ལོ་གཙུག་ཕུད་དེ་ནི་འདི་ལྟ་སྟེ། གཡེན་ཁམས་འདུལ་
བའི་འདུལ་བ་སུམ་ཅུ་རྩ་གསུམ་གྱི་གཟུངས་འདི་རིགས་ཀྱི་བུ་དང༌། རིགས་ཀྱི་བུ་མོ་
དག་གིས། འཛིན་པ་དང་། འཆང་བ་དང་ཀློག་པ་དང་། ཀུན་ཆུབ་པར་ཡིད་ལ་བྱེད་
ན། གཡེན་ཁམས་ཀྱི་སྐྱེ་སྒོ་ཆོད་ཅིང་། འདུལ་བ་སུམ་ཅུ་རྩ་གསུམ་གྱི་སྐུ་དང་གཉིས་
སུ་མེད་པར་ཡེ་ཤེས་ལྔའི་དོན་མཐར་ཕྱིན་པར་འགྱུར་རོ། །ཞེས་གསུངས་སོ། །
དེ་ནས་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་རྨ་
ལོ་གཙུག་ཕུད་ལ་སོགས་འཁོར་རྣམས་འདི་ལ་རབ་ཏུ་ཉོན་ཅིག །བསྭོ་ༀ་ན་མ་བྷུདྡྷ་
ས་མུན་ཏ། ཨུ་ཡ་དྷེ་བ་ཡེ་སྭཱཧཱ། སེན་ཏ་དྷེ་པ་ཡེ་སྭཱཧཱ། ས་མྱི་དྷེ་བ་ཡེ་སྭཱ་ཧཱ། དྲུང་
མུ་དྷེ་བ་ཡེ་སྭཱཧཱ། རད་ན་དྷེ་བ་ཡེ་སྭཱཧཱ། ཧ་སྟི་དྷེ་བ་ཡེ་སྭཱཧཱ། སན་ཏིང་དྷེ་བ་ཡེ་སྭཱཧཱ།
སལ་ལེ་དྷེ་བ་ཡེ་སྭཱཧཱ། ས་དུ་དྷེ་བ་ཡེ་སྭཱཧཱ། ས་མ་དྷེ་བ་ཡེ་སྭཱཧཱ། སྭ་སྟི་དྷེ་བ་ཡེ་སྭཱཧཱ།
བསྭོ་ཨཱ་ན་མ་བྷུདྡྷ་ས་མུན་ཏ། པྲ་སྟི་ཧ་ར། བྷ་བ་ཀོ་ཤན་ཏན་ཏ་སལ་ལེ། པྲ་མ་ར་
ཙ། ད་ར་ད་ར། ཏར་ཡ་ཏ། ཏར་ཡ་ན་མ། ཏི་སྟ་ན་མ། ཧོ་ཡ་ན་མ། སྲི་ཤི་དྷ་བ་
ནི་སཱཧཱ། བསྭཱ་ཨཱ་ན་མ་བྷུབྦྷ། ས་མུན་ཏ། དྷ་ར་ན་པ་ཡེ། དྷ་བ་དྷ་རུ་ཡེ་སྭཱཧཱ། ཤི་ཀ་
མི་ཏ། ཨ་མྲི་ཏ་མི་ཏ། ཇོ་བ་མི་ཏ། ཨ་བ་བན་ཙམ། དྷ་རུ་དྷ་རུ། ཁྲི་མིན་དྷ་རུ། ཁྲོ་
ཏ་ཧེ་རུ། པྲ་ཤ་གུ་རུ་ཡེ་སྭཱཧཱ། བསྭོ་ༀ་ན་མ་བྷུདྷ་ས་མུན་ཏ། ཏྲི་སལ་ལེ། ཏྲི་ཏ་སལ་
191



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལེ། ཧ་སྟི་སལ་ལེ། ཧ་ར་སལ་ལེ། ཀོ་སང་སལ་ལེ། ཨག་ཤོ་སལ་ལེ། ཤེ་ཐུན་སལ་ལེ།
དྷ་བ་སལ་ལེ། བྷ་ཏི་སལ་ལེ། པྲ་ཏི་སྟི་ཏ་སལ་ལེ་ཡེ་སྭཱཧཱ། བསྭོ་ༀ་ན་མ་བྷུདྷ་ས་མུན་
ཏ། དྷ་བ་ནི། དྷ་རུ་ནི། པྲ་བ་ནི། པྲ་སྟི་ནི། སམ་པྲ་བ་ནི་དྲི་ཤང་བྲ་བ་ནི། བྲ་སྟི་བྲ་
བ་ནི། ཝེར་ལོ་བྲ་བ་ནི། ཝེར་ནེ་བྲ་བ་ནི། ཝེར་ཆུ་དྲ་མ་ནི་སྭཱཧཱ། བསྭཱ་ཨཱ་ན་མ་བྷུདྷ་
ས་མུན་ཏ། ཞུང་ལོ་ཞུང་ལོ། ཁྲི་སང་ཧ་ར། སལ་ལེ་ཧ་ར། སད་དོ་ཧ་ར། ཧ་ཏི་ས་ར།
པྲ་སྟི་ས་ར། ཀུན་ཏན་འུ་ཡོ། ཨ་བ་བྷ་ཏི། བྲུ་མ་ལི། བྷི་དྷ་བྷ་ལེ་སཱཧཱ། བསྭཱ་ཨཱ་ན་མ་
བྷུདྷ་ས་མུན་ཏ། ཁྲོ་སི་ཁྲོ་སྟེ། དུམ་བྷ་ལི། ཁྲི་སང་དུམ་བྷ་ལི། ཞི་ཞི་ལོ་སྔ། ཚངས་ལ་
དུན་ཀུན། ཧ་ར་མི་ཏ་སླང་ལ་དོ་ཡོ། ཧོ་ཅི་ཧོ་ཡོ། ཧོ་ཆར་ཧོ་ཡེ། ཀུན་ཏན་ཝང་ནི་
སྭཧཱ། བསྭོ་ༀ་ན་མ་བྷདྷ་ས་མུན་ཏ། ཁྲི་ཙེ་ཧ་ར། ལོ་སྔ་ཧ་ར། པྲ་ཙར་ཧ་ར། ཞུང་ནེ་
ཧ་ར། ཁྲི་སང་ཧ་ར། ཏ་རྒྱ་ཧ་ར། དྷ་བ་དེ་ཙོ་ཧ་ར། བྲ་མ་འུ་ཏིང་ཧ་ར། ཉེ་ཞི་དུན་
ལ་ཧ་ར། ཨ་དཀར་སང་སལ་ཧ་ར་ཡེ་སྭཱཧཱ། དགྲ་བཅོམ་རྒྱལ་པོ་དཀའ་བ་ཐུབ། ཞི་
བ་ཆགས་བྲལ་ལྷ་མིའི་མཆོག །སེམས་ཅན་མགོན་འགྱུར་འདྲེན་པའི་དཔལ། སངས་
རྒྱས་སྟོན་པ་དག་ལ་གནས། ཉིད་ལས་མི་ཞན་བསྡུ་བའི་འཁོར། ཁྱེད་ནི་བསྟན་པའི་
བདག་པོ་སྟེ། མཁྱེན་རབ་དགོངས་པ་མ་ལུས་པ། བདག་ལ་རྒྱས་པར་མཛད་དུ་
གསོལ། གང་དག་འགྲོ་བ་མ་ལུས་པ། ཕྱིར་མི་ལྡོག་དང་ཕྱིར་མི་འོང་། ལན་གཅིག་
ཕྱིར་འོང་རྒྱུན་དུ་ཞུགས། དགྲ་བཅོམ་འབྲས་བུ་ཐོབ་པར་མཛོད། གཤེན་རབ་གཡུང་
དྲུང་སེམས་དཔའ་རྨ་ལོ་གཙུག་ཕུད་དེ་ནི་འདི་ལྟ་སྟེ། གཤེན་རབ་མཆོག་དགྲ་བཅོམ་
པ་བརྒྱད་ཅུའི་གཟུངས་ཞེས་བྱ་བ་འདི། གང་ཞིག་རིགས་ཀྱི་བུ་དང༌། རིགས་ཀྱི་བུ་མོ་
དག་གིས། འཛིན་པ་དང༌། འཆང་བ་དང་། ཀློག་པ་དང་། ཀུན་ཆུབ་པར་བྱེད་པ་
དེ་ནི། སེམས་ཅན་ཉོན་མོངས་པ། ཞེ་སྡང་དང༌། འོད་ཆགས་དང༌། གཏི་མུག་དང་།
ང་རྒྱལ་དང་། ཕྲག་དོག་ལ་སོགས་ཏེ་རྒྱུ་དུག་ལྔའི་དགྲ་བཅོམ་ནས་འབྲས་བུ་ཡེ་ཤེས་
192



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
ལྔའི་དོན་ཡོངས་སུ་ཐོབ་ཅིང་འགྲོ་བ་སེམས་ཅན་གྱི་ཁ་ལོ་བསྒྱུར་བ་རུ་འགྱུར་ཏོ། །ཞེས་
གསུངས་སོ། །
དེ་ནས་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་རྨ་ལོ་
གཙུག་ཕུད་ལ་སོགས་འཁོར་རྣམས་འདི་ལ་རབ་ཏུ་ཉོན་ཅིག །བསྭོ་ཨོ་ན་མ་བྷུདྷ་ས་
མུན་ཏ། མུ་ཡེ་ཧ་ར། དྲུང་མུ་དད་དོ། །ཁི་ཁར་ཝེར་རོ། །སད་ལ་ནེ་སམ། ཞི་ལ་ཞི་
ལོ། པུས་བེ་མེན་ཙམ། ཧ་སྟི་ནེ་ར། མྲི་ཏ་ཧ་ར་ཡེ་སྭཱཧཱ། བསྭོ་ༀ་ན་མ་དྷ། བ་ད་
ཡེ། དྷ་བ་ནི། ཨ་བ་ཡེ། ཁྲི་ལ། པྲ་ཙར། ལོ་སྔ་ཚངས་ལ་བྲི་ཙར་ཡེ་སྭཱཧཱ། བསྭོ་ཨཱ་ན་
མ་བྷུདྷ་ཏྲ་ས་ནི། དྷ་བ་ཡོ་གེ། ཧ་རན་ཏ་ན་མི་ཏ་ན། ས་བྷ་བ། གྷ་ལོ། །གྷོ་ཏི་གྷ་ཙ་
ཡེ་སྭཱཧཱ། བསྭོ་ༀ་ན་མ་བྷུདྷ། ཧ་ར་ཧ་རི། དེ་བ་ཧ་རི། ལོ་པྲ་ཧ་རི། པྲ་ཀ་ཧ་རི། ཙ་
དུར་ན་ལེ་ལོ། ཀུན་ཏན་པྲམ་བྷ་བ་ནི་སྭཧཱ། བསྭོ་ཨཱ་ན་མ་བྷུདྡྷ་གྲོ་ལ་ཧོ་ཏི་རད་ན་
ཁིར་ཁར། དྷ་ན་པྲ་ཙར་ན། ཨོཾ་ཧེ་རད་ན་དྲུང་མུ་ཞི་ལོ་སཱཧཱ། བསྭོ་ༀ་ན་མ་བྷུདྡྷ་ཨི་
མིན། ཧ་པན་ཏྲ་བེ་ཁྲི་ན། ཁ་ར་མ་ཏི། སང་གྷ་ཡེ། ཨུ་ཙ་ཏ་ཡ། ཁྲི་ན་ཡེ་སྭཱཧཱ། བསྭོ་
ༀ་ན་མ་བྷུདྡྷ་གུ་ཧྱ་། ཧ་བ་ཏད་ཏེ། ཏེན་ཙན། ཨུན་ཏིང་པུ་ཏ་ལ། སལ་ལེ་ཧ་པ་
ཏད་ཏ་ཡེ་སྭཱཧཱ། བསྭོ་ༀ་ན་མ་བྷུདྡྷ་ཧ་ར་བྷ་ཏི། ཕྱོ་སང་དྲ་བི། ཏ་ན་ཡེ། ཁྲི་ཏ་དུན་
ཏིང༌། ས་ར་སམ་བྷུད་དྷ། སྙ་ཞི་ཏྲ་ཡེ། གྷ་རུ་ན་ཧོ་སྨི་ཡེ་སྭཧཱ། བསྭཱ་ཨཱ་ན་མ་བྷུདྡྷ་ནཱ་
ག་རད་ན། ཀུན་ཏན་ཧ་ལོ་ནི། ནེ་སུམ་སལ་ལེ་རི་རྦང༌། སྤྲོ་མིན་ཏ་ཡེ་སྭཱཧཱ། བསྭོ་ཨོཾ་
ན་མ་བྷུདྡྷ་མུ་ལ་ཚངས་གསལ། མར་ནི། མྲྀ་ཏ་ནི་གཡུ་འབྲང་། ཙ་ཀྲ་ལི་ཡང་ཡེ་སྭཱཧཱ།
བསྭོ་ཨཱ་ན་མ་བྷུདྡྷ་ཨརྱ། དེ་ལོ་ཁྲོ་ཏ། ཧ་ར་ཡེ། སལ་ལེ་ཨ་དཀར་བྷ་བ། ཤག་སལ་ལེ་
སཱཧཱ། བསྭོ་ཨོ་ན་མ་བྷུདྡྷ་གེ་ཞི་བྷ་མ་དེ། ཧ་ར་སད་དོ། །ཉེ་ཞི་ཉེ་ལོ་པྲ་ཧ་ར་ཡེ། ཁྲི་
ཝེར་ཀླུ་མ་ར་ནི་སཱཧཱ། བསྭོ་ༀ་ན་མ་བྷུདྡྷ་ཁ་རི་གླང་ངོ༌། །གོ་པན་ནི། ཧ་རི་གུ་གེ་ལོ།
སལ་ལེ་ཞི་ལ་པྲ་མོ། ཙ་ཀྲ་མི་ན་ཡེ་སྭཱཧཱ། བསྭོ་ༀ་ན་མ་བྷུདྡྷ་ཙ་ཀྲ་ཡེ། མ་འདུ་ཡེ། དེ་
193



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བ་ཡེ། མུ་ཕྱོད་ཡེ། ཏ་པ་ཡེ། ས་ར་ཡེ། ཨ་འདུ་ཡེ། ཁྱོད་སྤྱོད་ཡེ། འདུ་འདུ་ཡེ་སྭཱཧཱ།
བསྭཱ་ཨཱ་ན་མ་བྷུདྡྷ་ཨ་ཏྲ་ཡཾ་ནི་འདུ། མདྷ་ཡཾ་ནི་འདུ། མཾ་ཡཾ་ནི་འདུ། ཧ་ཧི་ཡཾ་ནི་འདུ།
ཨ་ཨ་ཡཾ་ནི་འདུ། ད་དུ་ཡཾ་ནི་འདུ། ཞི་ཞི་ཡང་ནི་འདུ། ཨ་ཀ་དེ་པ་ཡཾ་ནི་འདུ་སྭཱཧཱ།
བསྭོ་ཨཱ་ན་མ་བྷུདྡྷ་སང་སང་ནི། སང་སེང་ནི། ཕྱོད་ཕུར་ལོ་ནི། ཧ་ཧོ་ནི། ཞི་ཞི་ཇི་ལེ་
ནི། ད་མ་ན་དེ་ར་ནི། ད་དྲ་སིང་ང་ནི། ལི་ཡང་ཧ་ར་ནི་སཱཧཱ། བསྭཱ་ཨཱ་ན་མ་བྷུདྡྷ་སི་
ཡཾ་འདུ། ཐ་རཾ་འདུ། དེ་ཆུ་འདུ། ཁ་ལཾ་འདུ། ཕྱོ་སང་འདུ། པྲ་མོ་ཤ་འདུ། དེ་རྒྱ་འདུ།
ཨ་སང་མེ་འདུ་སཱཧཱ། བསྭོ་ༀ་ན་མ་བྷུདྡྷ། དེ་བ་ཡེ། དྷ་དྷ་ཡེ། ཨ་དྷུ་ཡེ། ཁྱོད་སྤྱོད་ཡེ།
མོ་ར་ཡེ། ས་མེན་དྷུ་ཡེ། ཨ་དེ་བ་ཡེ། ཨ་ཨཱི་ཡེ་སྭཧཱ། བསྭོ་ༀ་ན་མ་བྷུདྡྷ་པྲ་ཤ་སད་
འདུ། དེ་བ་ཡེ་འདུ། ཨ་པར་ཤ་ནི་འདུ། ལི་ཤ་ཡཾ་ནི་འདུ། སང་སང་དེ་བ་འདུ། སལ་
ལེ་འོད་དེ་འདུ། ཨ་དེ་བ་འདུ་སཱཧཱ། བསྭོ་ༀ་ན་མ་བྷུདྡྷ་ཨ་པར་དེ་འདུ། ལྷང་ལྷང་དེ་
འདུ། ཀ་ཀ་རི་འདུ། ཧ་ཧ་དེ་འདུ། སལ་ལེ་དེ་འདུ། ཨ་ཏྲ་དེ་འདུ། བར་བན་དེ་དུ།
ཨ་ༀ་འདུ་སཱཧཱ། བསྭོ་ༀ་ན་མ་བྷུདྡྷ་དྲུང་མུ་དེ་བ་ཤན་ཏ་རི་འདུ། ཙ་ཀྲ་དེ་བ་ཤན་ཏ་
རི་འདུ། སན་ཏ་དེ་བ་ཤན་ཏ་རི་འདུ། སང་སང་དེ་བ་ཤན་ཏ་རི་འདུ། སལ་ལེ་དེ་བ་
ཤན་ཏ་རི་འདུ། པི་རྒྱ་དེ་བ་ཤན་ཏ་རི་འདུ། འི་ཆུ་དེ་བ་ཤན་ཏ་རི་འདུ། ལ་དྲ་དེ་བ་
ཤན་ཏ་རི་འདུ་སཱཧཱ། བསྭོ་ༀ་ན་མ་བྷུདྡྷ་ཨ་དཀར་ཀཱ་ཡ་ནི་འདུ། སལ་ལེ་ནི་འདུ། མ་
ཏང་ཡེ་འདུ། དྷ་ཤ་ཡེ་འདུ། སང་སང་ཡེ་འདུ། སལ་ལེ་འོད་འདུ། ཀར་ཤ་ནི་འདུ།
ཨ་དེ་བ་ཡེ་འདུ་སཱཧཱ། བསྭཱ་ཨཱ་ན་མ་བྷུདྡྷ། ཤན་ཏ་ཡེ་འདུ། ཨ་པྲ་ཡེ་འདུ། མོ་ན་ཡེ་
འདུ། ཕྱོད་ཕུར་ཡེ་འདུ། ཀེ་ཤ་ར་ཡེ་འདུ། ཏྲི་ཀ་ཡེ་འདུ། ཏི་སྟ་ཡེ་འདུ། ཨ་ཡཾ་དེ་
འདུ་སཱཧཱ། བསྭཱ་ཨཱ་ན་མ་བྷུདྡྷ། ཨ་པྲ་དེ་བ་འདུ། སུརྱ་དེ་བ་འདུ། ཕྱོ་སང་དེ་བ་འདུ།
པན་ཙ་དེ་བ་འདུ། ཞི་ལ་དེ་བ་འདུ། ཡང་པ་དེ་བ་འདུ། ཛ་ལ་དེ་བ་འདུ། ད་ར་དེ་
བ་འདུ་སཱཧཱ། བསྭོ་ཨཱ་ན་མ་བྷུདྡྷ། དེ་ཤ་བ་ཡེ་འདུ། མནྡ་བ་ཡེ་འདུ། རྩེ་ག་བ་ཡེ་འདུ།
194



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
ཡ་ཏ་པ་ཡེ་འདུ། ཕྱོ་སང་བ་ཡེ་འདུ། ཐོ་ཡེ་བ་ཡེ་འདུ། གུ་མ་ཡེ་བ་ཡེ་འདུ། ཤི་རི་
སྤྱོད་པ་ཡེ་འདུ་སཱཧཱ། བསྭོ་ༀ་ན་མ་བྷུདྡྷ་ཨ་ད་དུ་ཡེ་འདུ། པྲ་ཤ་དེ་བ་ཡེ་འདུ། ཨ་
པར་ད་དུ་ཡེ་འདུ། བ་ར་ད་དུ་ཡེ་འདུ། ཀ་ཤ་ད་དུ་ཡེ་འདུ། མོ་ར་ད་དུ་ཡེ་འདུ།
ཕྱོད་ཁྱོད་ད་དུ་ཡེ་འདུ། ཨ་ནི་ད་དུ་ཡེ་འདུ་ཡེ་སྭཱཧཱ། བསྭཱ་ཨཱ་ན་མ་བྷུདྡྷ་ཏྲག་ཤ་ཧ་ནི་
འདུ། ཐ་རམ་ཧ་ནི་འདུ། དེ་ཙོ་ཧ་ནི་འདུ། མུ་རོན་ཧ་ནི་འདུ། མུ་ཀ་ཧ་ནི་འདུ། ཙ་
ལ་ཧ་ནི་འདུ། ཏྲ་མ་ཧ་ནི་འདུ། དེ་ཤོ་ཧ་ནི་འདུ་སཱཧཱ། བསྭོ་ༀ་ན་མ་བྷུདྡྷ་ན་ག་དེ་བ་
འདུ། བེ་ཤ་ར་ཡེ་འདུ། ཨ་ཐང་མ་ཡེ་འདུ། ཕྱོད་སང་དེ་བ་འདུ། མ་དྷ་ཙ་ར་འདུ།
ཛཱ་ལ་དེ་ཆུ་འདུ། འཕན་ཤ་བེ་ཏེ་འདུ། ག་ཡེ་འུབ་འདུ་སཱཧཱ། བསྭོ་ༀ་ན་མ་བྷུདྡྷ་
གསལ་བཀྲ་ཧ་དེ་འདུ། ཡང་བ་ཧ་དེ་འདུ། དྷ་ཤ་ཧ་དེ་འདུ། ཏྲག་ཤ་ཧ་དེ་འདུ། པི་
ར་ཧ་དེ་འདུ། ཏེ་ཙོ་ཧ་ཏེ་འདུ། རྦད་ཁམ་ཧ་དེ་འདུ། ཏི་ཤོ་ཧ་དེ་འདུ་སཱཧཱ། བསྭཱ་ཨོཾ་
ན་མ་བྷུདྡྷ་ཐིས་སོ་སྟག་སོ་འདུ་ཡེ་སྭཱཧཱ། ནུར་ནུར་ཐིམ་ཐིམ་འདུ་ཡེ་སྭཱཧཱ། མུར་རན་
གྱེར་འོད་འདུ་ཡེ་སྭཱཧཱ། ཀུ་དྲ་ཉག་འདུ་ཡེ་སྭཱཧཱ། མུར་ཟང་ཤོ་ཤོ་ན་ག་ར་ཙ་འདུ་ཡེ་
སཱཧཱ། ཀུ་རོ་ཧྲབ་པོ་འདུ་ཡེ་སྭཱཧཱ། ཤི་ན་ཐ་རོ་འདུ་ཡེ་སྭཱཧཱ། ཁོ་མཾ་མུ་ཏྲི་འདུ་ཡེ་སྭཱཧཱ།
བསྭོ་ཨཱ་ན་མ་བྷུདྡྷ་ཤེ་ཙུ་དེ་བ་འདུ་ཡེ་སྭཱཧཱ། ཡམ་ཡམ་དེ་ཙེ་འདུ་ཡེ་སྭཱཧཱ། ཡེ་ཡེ་དམ་
དམ་འདུ་ཡེ་སྭཱཧཱ། རྒྱད་དེ་མུ་རན་འདུ་ཡེ་སྭཱཧཱ། ཁང་ཐད་སྤར་སྙ་འདུ་ཡེ་སྭཱཧཱ། མ་
ར་མུག་ཏི་འདུ་ཡེ་སྭཱཧཱ། རྐྱེལ་ཏི་རི་ཙིར་འདུ་ཡེ་སྭཱཧཱ། ཨ་ཏིང་ངེ་ཚེར་འདུ་ཡེ་སྭཱཧཱ།
བསྭོ་ཨོཾ་ན་མ་བྷུདྡྷ་དྲག་ཤ་ར་མ་འདུ་ཡེ་སྭཱཧཱ། མུ་ཡེ་ཁོ་འདུ་ཡེ་སྭཱཧཱ། ཐོ་ཡེ་ཁཾ་འདུ་ཡེ་
སཱཧཱ། དང་ར་ཧེབ་ཅུ་འདུ་ཡེ་སྭཱཧཱ། ཏིང་ནེ་ཤོ་རན་འདུ་སཱཧཱ། དེ་ཤོ་མ་ར་འདུ་སཱཧཱ།
དུན་ན་དུ་ན་སྤུངས་འདུ་སཱཧཱ། སྟག་ཤ་དྷམ་བུ་འདུ་སཱཧཱ། བསྭོ་ༀ་ན་མ་བྷུདྡྷ་ཏིང་ནི་
ཐིམ་ཐིམ་འདུ་སཱཧཱ། རུམ་ཤིན་ཐིམ་ཐིམ་འདུ་སཱཧཱ། ན་ཧ་ཐིམ་ཐིམ་འདུ་སཱཧཱ། ཨ་ནི་
ཐིམ་ཐིམ་འདུ་སཱཧཱ། ཨ་ཧ་ར་ཐིམ་ཐིམ་འདུ་སཱཧཱ། ཤོ་ན་ག་དེ་ཐིམ་ཐིམ་འདུ་སཱཧཱ། ལ་
195



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཧེ་ཐིམ་ཐིམ་འདུ་སཱཧཱ། ལོ་ཐུན་ཐིམ་ཐིམ་འདུ་སཱཧཱ། བསྭོ་ༀ་ན་མ་བྷུདྡྷ་ཨ་དཀར་སལ་
ལེ་འདུ་ཡེ་སྭཱཧཱ། ཁྲི་མཾ་སལ་ལེ་འདུ་ཡེ་སྭཱཧཱ། ཁང་མཾ་སལ་ལེ་འདུ་ཡེ་སྭཱཧཱ། ཨག་ཀྱོ་
སལ་ལེ་འདུ་ཡེ་སྭཱཧཱ། ཐ་ཚན་སལ་ལེ་འདུ་ཡེ་སྭཱཧཱ། ཅི་མེན་སལ་ལེ་འདུ་ཡེ་སྭཱཧཱ། ས་
ར་སལ་ལེ་འདུ་ཡེ་སྭཱཧཱ། ཀ་ར་ཆའི་སལ་ལེ་འདུ་ཡེ་སྭཱཧཱ། བསྭཱ་ཨཱ་ན་མ་བྷུདྡྷ་ཨ་བ་བྷི་
ཏ་སཱཧཱ། ས་མུན་ཏ་སྭཱཧཱ། བྲམ་བྷ་བ་སཱཧཱ། ཡང་ནི་པྲ་བ་སཱཧཱ། ཨ་གུ་བྱུ་བ་སཱཧཱ། དྲི་
སྟ་མེན་ཙ་སཱཧཱ། ཡ་བ་ཁ་ཏོ་ནི་སཱཧཱ། གྷ་ཏ་གྷི་ཡ་སཱཧཱ། བསྭོ་ༀ་ན་མ་བྷུདྡྷ་ཧ་ལ་ཧ་ཅི་
ཡེ་སྭཱཧཱ། པྲ་སྟི་ནམ་ཡེ་སྭཱཧཱ། ཤྲཱི་པྲ་མ་བྱ་བ་ཏེ་ཡེ་སྭཱཧཱ། པྲམ་བྲ་མ་ནི་ཡེ་སྭཱཧཱ། ཛོ་ལེ་
ཛཱ་ཏི་ཡེ་སྭཱཧཱ། ཙ་དུར་བྱིད་ཀྱ་ཡེ་སྭཱཧཱ། གྲི་ཏ་ཁ་རོ་ཡེ་སྭཱཧཱ། ཝང་ཀི་ཤང་བ་ཡེ་སྭཱཧཱ།
བསྭོ་ཨཱ་ན་མ་བྷུདྡྷ། ཨ་བ་དུ་ན་འདུ་ཡེ་སྭཱཧཱ། བྷ་བ་དུ་ན་འདུ་ཡེ་སྭཱཧཱ། པྲ་མ་བྷ་བ་དུ་
ན་འདུ་ཡེ་སྭཱཧཱ། ཁྲི་ཙེ་དུ་ན་འདུ་ཡེ་སྭཱཧཱ། ཁྲི་རུམ་དུ་ན་འདུ་ཡེ་སྭཱཧཱ། ལོ་བྷི་དུ་ན་
འདུ་ཡེ་སྭཱཧཱ། ཅི་པར་དུ་ན་འདུ་ཡེ་སྭཱཧཱ། འུ་ཞི་དུ་ན་འདུ་ཡེ་སྭཱཧཱ། བསྭོ་ཨཱ་ན་མ་བྷུདྡྷ།
ཨ་བ་འདུ་འདུ་སཱཧཱ། ཏིང་ནི་འདུ་འདུ་སཱཧཱ། ཞི་ལ་འདུ་འདུ་སཱཧཱ། ནེ་རམ་འདུ་འདུ་
སཱཧཱ། བྷུ་ཏི་འདུ་འདུ་སྭཱཧཱ། བྱིད་ཀྱ་འདུ་འདུ་སཱཧཱ། ཛྷ་ན་འདུ་འདུ་སཱཧཱ། བྷ་བ་འདུ་
འདུ་སཱཧཱ། བསྭཱ་ཨཱ་ན་མ་བྷུདྡྷ་ཨ་མྲི་ལོ་ཀ་བྱ་བ་ཡེ་སྭཱཧཱ། བྲི་ཙང་ལོ་བྷ་བྷ་ཡེ་སྭཱཧཱ། གྲི་
མ་ཁྲི་ཙར་བྷ་ཡེ་སྭཱཧཱ། གང་གྷེ་བུང་ཁྲི་བྷ་ཡེ་སྭཱཧཱ། སྭ་སྟི་ཨ་རོ་བྷ་ཡེ་སྭཱཧཱ། བྷེ་ཏ་བྷ་ལི་
བྷ་ཡེ་སྭཱཧཱ། འུན་ཏིང་སར་བྷ་ཡེ་སྭཱཧཱ། གར་མ་ཤ་ཏི་བྷ་ཡེ་སྭཱཧཱ། བསྭོ་ཨཱ་ན་མ་བྷུདྡྷ་ཨོཾ་
ཡེ་སྭཱཧཱ། ཨ་སྟི་ཡེ་སྭཱཧཱ། བྲ་སྟི་ཡེ་སྭཱཧཱ། དྷ་བ་ཡེ་སྭཱཧཱ། ཞི་ཉ་ཡེ་སྭཱཧཱ། ཙན་དྲ་ཡེ་སྭཱཧཱ།
ལང་གྷ་ཡེ་སྭཱཧཱ། སམ་བྲ་བ་ཡེ་སྭཱཧཱ། བསྭཱ་ཨཱ་ན་མ་བྷུདྡྷ། ཁྲི་དཀར་མུ་ནི་ཡེ་སྭཱཧཱ། ཁྲི་
དཀར་སང་ནི་ཡེ་སྭཱཧཱ། པྲ་ཙར་སང་ནི་ཡེ་སྭཱཧཱ། བྷ་བ་སང་ནི་ཡེ་སྭཱཧཱ། སྙ་ཞི་སང་ནི་
ཡེ་སྭཱཧཱ། ལོ་སྔ་སང་ནི་ཡེ་སྭཱཧཱ། ཨ་བྷི་སང་ནི་ཡེ་སྭཱཧཱ། ཀྲི་ཏ་སང་ནི་ཡེ་སྭཱཧཱ། བསྭོ་ཨོཾ་
ན་མ་བྷུདྡྷ་བ་ར་མི་ཏ་སམ་བྷ་ནི་སྭཱཧཱ། ཀུན་ཏན་འུ་ཡོ་ནི་སཱཧཱ། པྲ་ཙ་ར་ཧ་ར་ནི་སཱཧཱ།
196



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ། །
ལམ་གསལ་ཧ་ར་ནི་སྭཱཧཱ། ཡང་བ་ཤད་དེ་ནི་སྭཱཧཱ། ལོ་དྲི་གྷ་བ་ནི་སྭཱཧཱ། བྱི་ཙར་ཏུད་
ཏ་ནི་སཱཧཱ། ཁྲི་ཡོ་འདུ་མ་ནི་སྭཱཧཱ། བསྭོ་ༀ་ན་མ་བྷུདྡྷ་མུ་ལམ་ཧ་ར་འདུ་འདུ་ཡེ་སྭཱཧཱ།
མུ་ཡང་ཧ་ར་འདུ་འདུ་ཡེ་སྭཱཧཱ། མུ་ནི་ཁ་རོ་འདུ་འདུ་ཡེ་སྭཱཧཱ། མུ་ཡེ་ཞི་ལ་འདུ་འདུ་ཡེ་
སཱཧཱ། མུ་ན་གྱེར་ཏོ་འདུ་འདུ་ཡེ་སྭཱཧཱ། གྱེར་རོ་ཁྲི་དཀར་འདུ་འདུ་ཡེ་སྭཱཧཱ། ཁྲི་དཀར་
ཝེར་རོ་འདུ་འདུ་ཡེ་སྭཱཧཱ། ཨ་བྷ་བ་བྷ་ཏི། མུ་ཡང་མུ་ཡེ། ཁྱོད་སྤྱོད་སལ་ལེ་ཡེ་སྭཱཧཱ།
ཐམས་ཅད་མཁྱེན་པའི་གཤེན་རབ་མཆོག །འགྲོ་བའི་མགོན་གྱུར་རྫོགས་སངས་རྒྱས།
འདྲེན་པའི་སྟོན་པ་བླ་ན་མེད། འོད་ཟེར་དཔག་མེད་མཐའ་ཡས་མཚོ། དེ་དག་
ཐུགས་ལས་རབ་སྤྲོས་ཞིང་། ཡེ་ཤེས་ཡེ་ཤེས་འབྱུང་གནས་ཆེ། ཡེ་གཤེན་གཡུང་དྲུང་
སེམས་དཔའི་སྐུ། སུམ་བརྒྱ་དྲུག་ཅུ་འགྲོ་བའི་དཔལ། ཏིང་འཛིན་ཡན་ལག་འོད་ཟེར་
ཅན། རབ་ཏུ་སྤྲོས་པས་འབར་བའི་སྐུ། ཤིན་ཏུ་སྤྲོས་པས་སྟོང་ཁམས་ཁྱབ། མཁྱེན་
དང་བརྩེ་བའི་ཡེ་ཤེས་ནི། བདག་ལ་རྒྱས་པར་མཛད་དུ་གསོལ། འགྲོ་ཀུན་ཉོན་
མོངས་འཁྲུལ་པ་ཡི། འཁྲུལ་རྟོག་དྲི་མ་དག་གྱུར་ནས། ཏིང་འཛིན་ཡན་ལག་ཐབས་
ལྡན་ཤོག །གཤེན་རབ་གཡུང་དྲུང་སེམས་དཔའ་རྨ་ལོ་གཙུག་ཕུད། དེ་ནི་འདི་ལྟ་སྟེ།
ཡེ་གཤེན་སུམ་བརྒྱ་དྲུག་ཅུའི་ཏིང་ངེ་འཛིན་གྱི་གཟུངས་འདི། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །འཛིན་པ་དང་། འཆང་བ་དང་། ཀློག་པ་དང༌། ཀུན་ཆུབ་
པར་བྱེད་པ་ནི། ཉོན་མོངས་པའི་འཁྲུལ་རྟོག་སུམ་བརྒྱ་དྲུག་ཅུ་ལས་གྲོལ་ཏེ། ཏིང་
འཛིན་གྱི་ཡན་ལག་སུམ་བརྒྱ་དྲུག་ཅུ་དང་ལྡན་པར་འགྱུར་རོ། །མཐར་ཡང་ཡེ་གཤེན་
གཡུང་དྲུང་སེམས་དཔའ་རྣམས་དང་གཉིས་སུ་མེད་དེ་འགྲོ་བ་སེམས་ཅན་གྱི་དོན་དུ་
འགྱུར་རོ། །གཤེན་རབ་གཡུང་དྲུང་སེམས་དཔའ་རྨ་ལོ་གཙུག་ཕུད། གཞན་ཡང་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །འགྲོ་འདུལ་འོད་ཟེར་སྤྲོས་པས། ཉོན་མོངས་སྒྲིབ་སེལ་གྱི་གཟུངས་འདི་དག །
197



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འདས་པ་དང་། མ་འོངས་པ་དང༌། ད་ལྟར་བཞུགས་པའི་སྟོན་པ་གཤེན་རབ་མཆོག་
རྣམས་དང་། གཡུང་དྲུང་སེམས་དཔའ་རྣམས་ཀྱི་ཐུགས་ཀྱི་བཅུད་ཡོངས་སུ་གསལ་
བར་ཡིན་པས། འདི་དག་ནི་བོན་ཐམས་ཅད་ཀྱི་ཉིང་ཁུའོ། །མདོ་ཐམས་ཅད་ཀྱི་སྙིང་
པོའོ། །རྒྱུད་ཐམས་ཅད་ཀྱི་མཐར་ཕྱིན་པའོ། །ལུང་ཐམས་ཅད་ཀྱི་དོན་བསྡུས་པའོ། །
མན་ངག་ཐམས་ཅད་ཀྱི་མཐར་ཐུག་པའོ། །དེའི་ཕྱིར་ན། འདི་ལ་ཡོངས་སུ་དམ་པར་
རབ་ཏུ་ཟུངས་ཤིག །ཡིད་ལ་དམར་བར་ཆོངས་ཤིག །གང་ཞིག་འདི་ལ་འཛིན་པ་
དང་། འཆང་བ་དང་། ཀློག་པ་དང་། འདོན་པ་དང༌། སྒྲུབ་པ་དང་། རྟོགས་པ་
དང༌། སྤྱོད་པ་ལ་སོགས་གང་བྱེད་པ་དེ་དག་ནི། རིགས་དང་ལྡན་པའོ། །དཔལ་
དམ་པའོ། །མཆོག་ཆེན་པོའོ། །སངས་རྒྱས་ལག་ཏུ་འཛིན་པའོ། །སངས་རྒྱས་ལག་ཏུ་
འཆང་བའོ། །སངས་རྒྱས་དེ་དག་དང་མི་འབྲལ་པའོ། །དེ་བཞིན་དུ་གཤེན་རབ་ཉིད་
དང་དབྱེར་མེད་པའོ། །གང་ཞིག་འདི་ལ་དམ་པར་འཛིན་པ་རྣམས་ནི། བསོད་ནམས་
ནི་དབང་པོ་བརྒྱ་བྱིན་དང་མཉམ་པའོ། །དཔལ་ནི་གཙུག་ན་རིན་ཆེན་དང་མཉམ་
པའོ། །ཚེ་ནི་ཡེ་གཤེན་གཙུག་ཕུད་དང་མཉམ་པའོ། །མཐུ་སྟོབས་ནི་གསང་བ་འདུས་
པ་དང་མཉམ་པའོ། །དབང་ཕྱུག་ནི་འཁོར་ལོ་བསྒྱུར་རྒྱལ་དང་མཉམ་པའོ། །དེ་ལྟར་
དུ་དོན་དང་ཡོན་ཏན་ནི། ནམ་མཁའ་དང་མཉམ་ཞིང་དཔག་ཏུ་མེད་ཅིང་མཐའ་
ཡས་པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས་དང་རིགས་ཀྱི་བུ་དང་
རིགས་ཀྱི་བུ་མོ་དག །གཟུངས་ཀྱི་རྒྱལ་པོ་དམ་པ་འདི་ནི་འཛིན་པར་གྱིས་ཤིག །
འཆང་བར་གྱིས་ཤིག །ཀློག་པར་གྱིས་ཤིག །ཡི་དམ་དུ་གྱིས་ཤིག །ནར་མར་གྱིས་ཤིག
ཕུད་དུད་དུ་གྱིས་ཤིག །ནན་ཏན་དུ་གྱིས་ཤིག །རང་གི་རྒྱུད་ལ་ཡོངས་སུ་སྨིན་པར་
གྱིས་ཤིག །གཞན་ལ་ཡང་དག་པར་རབ་ཏུ་སྟོན་པར་གྱིས་ཤིག །དེས་ན་སངས་རྒྱས་
ཀྱི་རྒྱུད་ཡོངས་སུ་འཛིན་ཞིང་བསྟན་པའི་དཔལ་དུ་འགྱུར་རོ། །ཞེས་བཀའ་བསྩལ་ཏོ། །
198



མདོ་སྡེ།
འགྲོ་འདུལ་འོད་ཟེར་སྤྲོ་བའི་མདོ།
དེ་ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང་ལྷ་མ་
ཡིན་དང་། མི་དང་མི་འམ་ཅི་དང༌། ཀླུ་དང་ས་བདག་དང༌། ལྟོ་འཕྱེ་ཆེན་པོ་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རང་སྟེ། སྟོན་པས་
གསུངས་པ་ལ་མངོན་པར་བསྟོད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས། སྟོན་པས་འགྲོ་འདུལ་འོད་ཟེར་སྤྲོས་པའི་བོན་
བསྟན་པའི་ལེའུ་སྟེ་ཉི་ཤུ་གཉིས་པའོ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
199



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་འཁོར་
རྣམས་ལ་རྒྱུ་འབྲས་རྣམ་པར་འབྱེད་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ལམ་མུ་ཕྱོད་ཡོངས་ཁྱབ་གསལ་འབར་
རམ། གང་ཟག་མི་ཡི་སྐད་དུ་ན། སྟོན་པས་རྒྱུ་འབྲས་རྣམ་པར་འབྱེད་པའི་བོན་
བསྟན་པའི་མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མཛད་པ་བཅུ་གཉིས་ཀྱི་དོན་མཐར་
ཕྱིན་པར་མཛད་དེ། དེ་ཡང་ཐབས་མཁས་འགྲོ་འདུལ་འོད་ཟེར་སྤྲོ་བའི་མཛད་པ་
དེ་དག་གི་དུས་ལ་བབ་སྟེ། ལོ་མཛོད་བཅུ་གཉིས་ཀྱི་མཛད་པ་རྫོགས་ནས་དགུང་ལོ་
བཅུ་གསུམ་བཞེས་པའི་དུས་སུ། འགྲོ་འདུལ་དབང་གི་མཛད་པའི་དུས་ལ་བབ་སྟེ་
འོད་ཟེར་གྱི་སྤྲོ་བསྡུས་འཇིག་རྟེན་གྱི་ཁམས་གང་བས། འགྲོ་བ་སྨག་གི་མུན་པ་སེལ་
ཞིང་སེམས་ཅན་ཉོན་མོངས་པའི་སྒྲིབ་པ་སེལ་བར་མཛད་དེ་མི་མཇེད་འཇིག་རྟེན་གྱི་
ཁམས། སྟོང་གསུམ་གྱི་སྟོང་ཆེན་པོར་འཛམ་གླིང་བྱེ་བ་ཕྲག་བརྒྱ་རུ། སྤྲུལ་སྐུ་བྱེ་བ་
ཕྲག་བརྒྱ་རུ་བཀྱེས་ཤིང་སྐྱེས་བུ་བཏུལ་ལོ། །འགྲོ་བ་འདྲེན་ནོ། །ཁ་ལོ་བསྒྱུར་རོ། །ཐར་
200



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
པར་དྲངས་སོ། །དེ་བཞིན་དུ་འགྲོ་བ་རིགས་དྲུག་གི་ཡུལ་དུ་འདུལ་བའི་གཤེན་དྲུག་ཏུ་
སྤྲུལ་ནས་འོད་ཟེར་བཀྱེས་སོ། །སྐྱེས་བུ་བཏུལ་ལོ། །འགྲོ་བ་འདྲེན་ནོ། །ཁ་ལོ་བསྒྱུར་
རོ། །ཐར་པར་དྲངས་སོ། །དེ་བཞིན་དུ་ཚངས་རྒྱུང་གི་འཇིག་རྟེན་གླིང་བཞི་རུ་འགྲོ་
འདུལ་གྱི་གཤེན་པོ་བཞི་རུ་སྤྲུལ་ནས་འོད་ཟེར་བཀྱེས་སོ། །སྐྱེས་བུ་བཏུལ་ལོ། །འགྲོ་བ་
འདྲེན་ནོ། །ཁ་ལོ་བསྒྱུར་རོ། །ཐར་པར་དྲངས་སོ། །དེ་བཞིན་དུ་གཡེན་ཁམས་འདུལ་
བའི་དོན་དུ་ནམ་མཁའ་དང་བར་སྣང་དང་ས་གཞིའི་ཁམས་སུ་གཡེན་འདུལ་སུམ་ཅུ་
རྩ་གསུམ་དུ་སྤྲུལ་ནས་འོད་ཟེར་བཀྱེས་སོ། །སྐྱེས་བུ་བཏུལ་ལོ། །འགྲོ་བ་འདྲེན་ནོ། །
ཁ་ལོ་བསྒྱུར་རོ། །ཐར་པར་དྲངས་སོ། །
དེ་ནས་འོད་ཟེར་སྤྲོ་བསྡུ་དེ་དག་ཐུགས་ཀྱི་ཀློང་དུ་བསྡུས་ནས་མ་གཡོས་མ་བཅོས་
པར་གནས་པའི་ཏིང་ངེ་འཛིན་ལ་བཞུགས་ཏེ། སྤྱི་རུ་སངས་རྒྱས་ཀྱི་བསྟན་པ་རིན་
པོ་ཆེ་རབ་ཏུ་གནས་ཤིང་བརྟན་པ་དང༌། སྒོས་སུ་གནས་མཆོག་དམ་པ་འོལ་མོ་གླིང་
ཆེན་ནི། སྔོན་གྱི་བདེ་བར་གཤེགས་པ་ཐམས་ཅད་ཀྱིས་བྱིན་གྱིས་བརླབས་པའི་གནས།
ད་ལྟའི་བདེ་བར་གཤེགས་པ་ཐམས་ཅད་འཁྲུངས་པའི་ཡུལ། མ་འོངས་པའི་བདེ་བར་
གཤེགས་པ་ཐམས་ཅད་འབྱོན་པའི་གནས་ཡིན་པས་ཡུལ་དེའི་མི་རྣམས་ཐམས་ཅད་
ཀྱང་ལས་དཀར་པོ་དགེ་བ་ལ་ཡིད་གཞུངས་ཤིང་། ཀུན་གྱིས་དག་པའི་སྣང་བ་ལ་
འཇུག་ཅིང་གཡུང་དྲུང་བོན་གྱི་བསྟན་པ་འཛུག་པ་དང་། སེམས་ཅན་ཉོན་མོངས་པ་
རྣམས་ཀྱི་སྒྲིབ་པ་སྦྱང་བ་དང་། ཞིང་ཁམས་གཞན་དང་མི་འདྲ་ཞིང་ཀུན་ལས་ཁྱད་
པར་དུ་དཔག་པ་དང་། གཡུང་དྲུང་སེམས་དཔའི་སྤྱོད་པ་ཟབ་མོ་ལ་འཇུག་ཅིང་མ་
ནོར་ངེས་པའི་དོན་ལ་སྤྱོད་པ་དང༌། ཕྱི་རབས་ཀྱི་སེམས་ཅན་རྣམས་ལ་དཔེ་དང་
ཐབས་སུ་བསྟན་པ་དང་། ཉག་གཅིག་གི་རིག་པ་རྩེ་གཅིག་དོན་ལ་བརྩོན་ཞིང་འགྲོ་བ་
གཞན་སྣང་གི་རྐྱེན་གྱིས་མི་བསླད་ཅིང་། བྱང་ཆུབ་ཀྱི་དོན་བསྒྲུབ་པ་ལ་མི་ཡེངས་པ་
201



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བྱ་བའི་ཕྱིར་དུ། འདུས་པའི་འཁོར་རྣམས་ལ་བཀའ་ཡིས་བསྡུ་བ་མཛད་ནས། རྒྱལ་
པོའི་ཁྲིམས་ཀྱིས་མངའ་འོག་ཏུ་འདུས་པའི་རྟིང་ལ་གཡུང་དྲུང་བོན་གྱི་བཀའ་ཡི་ནན་
འོག་ཏུ་གཞུགས་ནས། འཁོར་ལ་སྡེ་བཞི་ཡ་བརྒྱད་དུ་ཕྱེས་ནས་སོ་སོ་རུ་བསྐོས་པ་
མཛད་ཅིང་ཐམས་ཅད་དགེ་བ་ལ་བཀོལ་ཏེ་བསྟན་པའི་སྲོལ་འཛིན་པར་དགོངས་
ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་རྨ་ལོ་དང་གཡུ་ལོ་དང་། འ་ཞ་གསང་བ་མདོ་སྡུད་དང་། གཡུང་དྲུང་སེམས་
དཔའ་ཁྲི་དྲུག་སྟོང་དང་། ལྔ་སྟོང་ལྔ་བརྒྱ་དང་། ཡེ་གཤེན་སུམ་བརྒྱ་དྲུག་ཅུ་དང༌།
རོལ་མོའི་ཚོགས་རྣམས་དང་བཅས་ནས་རི་གཡུང་དྲུང་དགུ་བརྩེགས་ཀྱི་མཚམས་བཞི་
རུ། རྒྱལ་ས་ཕོ་བྲང་གླིང་བཞི་རུ་ཡོད་དེ་གྲོང་ཁྱེར་ཆེན་པོ་བཀོད་པ་གླིང་བཞི་ཞེས་
བྱ་བ། ཤར་ལྷོ་ན་བདེ་ལྡན་བཀོད་པའི་གྲོང་ཁྱེར་ཞེས་བྱ་བ་དང་། ལྷོ་ནུབ་ན་དབང་
ལྡན་བཀོད་པའི་གྲོང་ཁྱེར་ཞེས་བྱ་བ་དང་། བྱང་ནུབ་ན་གསས་ཁང་རྣམ་དག་བཀོད་
པའི་གྲོང་ཁྱེར་ཞེས་བྱ་བ་དང་། བྱང་ཤར་ན་གསས་ཁང་ཟབ་མོ་བཀོད་པའི་གྲོང་ཁྱེར་
ཞེས་བྱ་བ་དང་བཞི་རུ་ཞབས་ཀྱིས་བཅགས་ནས། ཤར་ལྷོ་ན་གསས་མཁར་ཆེན་པོ་
བདེ་བ་རང་འབྱུང་ཞེས་བྱ་བ་དང་། ལྷོ་ནུབ་ན་གསས་མཁར་ཆེན་པོ་ཐུགས་རྗེ་རང་
འབྱུང་ཞེས་བྱ་བ་དང་། བྱང་ནུབ་ན་གསས་མཁར་ཆེན་པོ་རྣམ་དག་བཀོད་པ་ཞེས་
བྱ་བ་དང༌། བྱང་ཤར་ན་གསས་མཁར་ཆེན་པོ་གཤེན་རབ་སྐུ་གདུང་ཞེས་བྱ་བ་དང་
རང་འབྱུང་གི་མཆོད་རྟེན་ཆེན་པོ་བཞི་ལ་མཆོད་པ་འབུལ་བར་མཛད་དེ།
དེ་ཡང་སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀུན་ཚོགས་ནས། ལ་
ལས་ནི་ལྷའི་དར་ཕྱར་རོ། ལ་ལས་ནི་ལྷའི་དུང་འབུད་དོ། །ལ་ལས་ནི་ལྷའི་རྔ་བརྡུང་
ངོ༌། །ལ་ལས་ནི་ལྷའི་གཤང་བཀྲོལ་ལོ། །ལ་ལས་ནི་ལྷའི་གླིང་བུ་འབུད་དོ། །ལ་ལས་
ནི་ལྷའི་པི་ཝང་དཀྲོལ་ལོ། །ལ་ལས་ནི་ལྷའི་ཏམ་པུ་ར་འབུད་དོ། །ལ་ལས་ནི་ལྷའི་ཅོང་
202



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
ཆེན་བརྡུང་ངོ༌། །ལ་ལས་ནི་ལྷའི་ཅིང་ཆེན་སྒྲིལ་ལོ། །ལ་ལས་ནི་ལྷའི་ཅིང་ཆེན་སྒྲོག་
གོ །ལ་ལས་ནི་ལྷའི་འཁར་རྔ་གནྡེ་བརྡུང་ངོ༌། །ལ་ལས་ནི་ལྷའི་ཅག་པར་བརྡེབས་སོ།
ལ་ལས་ནི་ལྷའི་གདུགས་ཁྱེར་རོ། །ལ་ལས་ནི་ལྷའི་རྒྱལ་མཚན་ཕྱར་རོ། །ལ་ལས་ནི་
ལྷའི་བ་དན་ཕྱིར་རོ། །ལ་ལས་ནི་ལྷའི་ཕྱེ་མ་ཁྱེར་རོ། །ལ་ལས་ནི་ལྷའི་འཕུར་མ་བརླབ་
བོ། །ལ་ལས་ནི་ལྷའི་མར་མེ་ཐོགས་སོ། །ལ་ལས་ནི་ལྷའི་སྤོས་མེ་བཏུལ་ལོ། །ལ་ལས་
ནི་ལྷའི་ཚན་ཆབ་ཐོགས་སོ། །ལ་ལས་ནི་ལྷའི་ཞལ་ཟས་ཐོགས་སོ། །ལ་ལས་ནི་ལྷའི་མེ་
ཏོག་གཏོར་རོ། །ལ་ལས་ནི་ལྷའི་མེ་ཏོག་ཁུར་རོ། །ལ་ལས་ནི་ལྷའི་མེ་ཏོག་ཐུའོ། །ལ་
ལས་ནི་ལྷའི་མེ་ཏོག་འབུལ་ལོ། །ལ་ལས་ནི་ལྷའི་སྐུ་ཁྲུས་གསོལ་ལོ། །ལ་ལས་ནི་ལྷའི་
གར་བྱེད་དོ། །ལ་ལས་ནི་ལྷའི་བྲོ་བརྡུང་ངོ༌། །ལ་ལས་ནི་ལྷའི་ཤོན་འཁྲབ་བོ། །ལ་
ལས་ནི་ལྷའི་གླུ་དབྱངས་སྒྲོགས་སོ། །ལ་ལས་ནི་ལྷའི་དཀོར་ཆ་སྣ་ཚོགས་འབུལ་ལོ། །
ལ་ལས་ནི་ལྷའི་ཅང་ཤེས་ཀྱི་རྟ་ཕོ་འབུལ་ལོ། །ལ་ལས་ནི་དུང་གི་གླང་པོ་འབུལ་ལོ། །
ལ་ལས་ནི་མ་ཧེ་མཛོ་མོ་འབུལ་ལོ། །ལ་ལས་ནི་འདོད་འཇོའི་བ་མོ་འབུལ་ལོ། །ལ་
ལས་ནི་འདོད་འབྱུང་གི་གཡང་མོ་འབུལ་ལོ། །ལ་ལས་ནི་རིན་པོ་ཆེའི་རྐང་འགྲོས་
འབུལ་ལོ། །ལ་ལས་ནི་གསེར་གྱི་སེངྒེ་འབུལ་ལོ། །ལ་ལས་ནི་མཐིང་གི་རྨ་བྱ་འབུལ་
ལོ། །ལ་ལས་ནི་མུ་མེན་གྱི་གཡུ་འབྲུག་འབུལ་ལོ། །ལ་ལས་ནི་གཡུའི་ནེའུ་ཙོ་འབུལ་
ལོ། །ལ་ལས་ནི་བྱང་ཆུབ་ཀྱི་རི་དྭགས་འབུལ་ལོ། །ལ་ལས་ནི་མཁའ་ལྡིང་ཤང་ཤང་
འབུལ་ལོ། །ལ་ལས་ནི་དཀར་གསུམ་འབུལ་ལོ། །ལ་ལས་ནི་མངར་གསུམ་འབུལ་ལོ།
ལ་ལས་ནི་འབྲུའི་ཕུང་པོ་འབུལ་ལོ། །ལ་ལས་ནི་རིན་པོ་ཆེའི་གྲམ་པ་འབུལ་ལོ། །ལ་
ལས་ནི་ཁྱེའུ་དང་བུ་མོ་འབུལ་ལོ། །ལ་ལས་ནི་ཡུལ་ཞིང་དང་བང་ཁང་འབུལ་ལོ། །ལ་
ལས་ནི་མི་ནོར་དང་ཡུལ་མཁར་འབུལ་ལོ། །དེ་ལྟར་མཆོད་པའི་ཡོ་བྱད་ལ་མ་ཚང་བ་
དང་མ་ཚོགས་པ་མེད་པ་ཡོངས་སུ་གཏོང་བའི་སྤྲིན་ཞེས་བྱ་བ་ལྷ་མིས་འབྱོར་པའི་ཡོ་
203



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བྱད་དང༌། མ་ལྕོགས་པ་ཡིད་ཀྱིས་དམིགས་པ་ལ་སོགས། བསམ་གྱིས་མི་ཁྱབ་པར་
ཕུལ་བས། སངས་རྒྱས་སྟོན་པ་དེ་ཉིད་ཀྱིས་བྱིན་གྱིས་བརླབས་ནས། མཆོད་སྤྲིན་ནམ་
མཁའི་མཐའ་དང་མཉམ་པ་མངོན་པར་སྤྲུལ་པ་ཆེན་པོ་རུ་གྱུར་ནས་ནམ་མཁའ་ལ་
སྤྲིན་དུ་ཆགས་སོ། །བར་སྣང་ལ་གཞའ་རུ་ཤར་རོ། །ས་གཞི་ལ་གུར་དུ་ཕུབ་བོ། །
གཞན་ཡང་མར་མེའི་འོད་ནི་ཉི་ཟླའི་མདངས་བས་གསལ་ཞིང་ཟེར་མ་རླུང་གིས་མི་
བསྐྱོད་པར་བརྟན་པར་སྣང་ངོ༌། །སྤོས་མེའི་རྒྱུན་ནི་ལྷོ་སྤྲིན་གྱི་དཔུང་བས་འཐུག་ཅིང་
ཕྱོགས་བཅུར་ཀུན་ཏུ་ཁྱབ་བོ། །ཚན་ཆབ་ཀྱི་བཅུད་ནི་རྣམ་པ་བརྒྱད་དང་ལྡན་ཞིང་།
གླིང་དགུར་འཁྱིལ་པའི་རྒྱ་མཚོ་ལྟ་བུར་གྱུར་ཏོ། །བདེ་བར་གཤེགས་པའི་ཞིང་ཁམས་
དག་ཅིང་ཚངས་པ་དང་། ཐུགས་དམ་དགྱེས་པ་དང༌། མི་རྣམས་ཀྱང་ཉོན་མོངས་
པའི་བག་ཆགས་འཁྲུ་བ་དང་། སྐོམས་པ་ངོམས་པ་དང་གདུང་བ་ཚིམ་པར་གྱུར་ཏོ། །
ཞལ་ཟས་ཀྱི་མཆོད་པ་ནི་རོ་མཆོག་བརྒྱད་ལྡན་དུ་གྱུར་ཏེ་རི་རབ་བས་ལྷུན་འཐུག་
པ། རྩི་ཤིང་བས་གྲངས་མང་བར་གྱུར་ནས་དྲི་རླངས་ཁ་དོག་གིས་བདེ་བར་གཤེགས་
པ་རྣམས་མཉེས་པ་དང༌། རོ་མཆོག་བརྒྱད་ལྡན་གྱིས་དམ་ཅན་རྒྱ་མཚོ་རྣམས་བསྐང་
བ་དང༌། ཚིག་མ་འདོད་ཡོན་གྱིས་མི་རྣམས་བཀྲེས་སྐོམས་ཚིམ་པས་དབུལ་ཕོངས་
ཀྱི་སྡུག་བསྔལ་ལས་གྲོལ་བ་དང་། ལྷག་མ་འདོད་ཡོན་གྱིས་འགྲོ་བ་རིགས་དྲུག་གི་
སེམས་ཅན་དང་བགེགས་དང་དྲི་ཟ་སྡེ་བརྒྱད་རྣམས་ཚིམ་ནས། ཅི་འདོད་ཡིད་
བཞིན་འཕྲད་པ་དང་དགོས་འདོད་རེ་བ་བསྐངས་པར་གྱུར་ཏོ། །མེ་ཏོག་གི་མཆོད་པ་
ནི། ཁ་དོག་རྣམ་པ་ལྔ་རུ་འཆར་བ་དང་། དྲུག་ཏུ་འཆར་བ་དང་། བརྒྱད་དུ་འཆར་
བ་དང་། བཅུ་རུ་འཆར་བ་དང་། བཅུ་གསུམ་དུ་འཆར་བ་དང༌། ཉི་ཤུ་རྩ་གཉིས་སུ་
འཆར་བ་དང་། དེ་དག་ལས་འདབ་མ་ལྔ་པ་དང༌། དྲུག་དང་། བརྒྱད་དང་། བཅུ་
དང༌། བཅུ་གཉིས་དང༌། བཅུ་བཞི་དང་། བཅུ་དྲུག་དང་། ཉི་ཤུ་རྩ་གཉིས་དང་།
204



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
སུམ་ཅུ་རྩ་གསུམ་དང༌། བཞི་བཅུ་རྩ་གཉིས་དང་། ལྔ་བཅུ་རྩ་གཅིག་དང༌། དྲུག་ཅུ་
རྩ་བརྒྱད་པ་དང་། བདུན་ཅུ་དང་། བརྒྱད་ཅུ་དང༌། དགུ་བཅུ་དང་། བརྒྱ་དང༌།
བརྒྱ་རྩ་བརྒྱད་པ་དང༌། སྟོང་རྩ་གཉིས་པ་ལ་སོགས་ཁ་མ་བྱེ་བ་དང༌། བྱེ་རུ་ཆས་
པ་དང་། ཁ་བྱེ་བ་དང་། རྒྱས་པ་དང་། ཡལ་བ་ལ་སོགས་ཤིང་རྟའི་འཁོར་ལོ་ཙམ་
དང༌། གདུགས་ཀྱི་རྩིབས་ཤིང་ཙམ་དང༌། ཕུབ་མོ་ཙམ་དང་། པད་ཞུ་ཙམ་དང༌།
ཕྱག་མཐིལ་ཙམ་དང་ཞབས་མཐིལ་ཙམ་སྟེ། ཚད་ཀྱིས་བཟུང་བ་མ་མཆིས་ཏེ། བརྒྱ་
སྟོང་ཁྲི་འབུམ་བྱེ་བ་ས་ཡ་གྲངས་མེད་པར་རྡུལ་ཕྲ་རབ་ཀྱི་གྲངས་ཙམ་དུ་གྱུར་ཏེ་ནམ་
མཁའ་ལ་སྤྲིན་དུ་ཆགས་སོ། །བར་སྣང་ལ་གུར་དུ་ཕུབ་བོ། །ས་གཞི་ལ་གདན་དུ་
བཀྲའོ། །གཞན་ཡང་སངས་རྒྱས་ཀྱི་ཞིང་དང༌། འོག་མིན་གྱི་གནས་རྣམས་སུ་ཡང༌།
བདེ་བར་གཤེགས་པ་རྣམས་ཀྱི་སྤྱན་ལམ་དུ། ཤིན་ཏུ་མཛེས་པ། ཡིད་དུ་འོང་བ།
བལྟ་ན་སྡུག་པ། དགྱེས་ཤིང་སྤྲོ་བ། དགའ་ཞིང་མགུ་བ། དེ་ལྟ་བུ་རུ་གྱུར་ནས་ཐམས་
ཅད་ཤིན་ཏུ་དགྱེས་པ་རུ་གྱུར་ཏོ། །
གཞན་ཡང་འཇིག་རྟེན་གྱི་ཁམས་ཆེན་པོ་སྟོང་གསུམ་གྱི་སྟོང་ཆེན་པོ་དང་། ཕྱོགས་
བཅུའི་ཞིང་ཁམས་ཕར་འདས་པ་རྣམས་སུ་ཡང་མེ་ཏོག་གི་ཆར་མངོན་པར་བབས་ཏེ་
འཇིག་རྟེན་གྱི་ཁམས་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །རྔ་གཤང་དང་
སྒྲ་སྙན་གྱི་མཆོད་པ་ནི། སྒྲ་གཅིག་ལ་སྒྲ་སྣ་ཚོགས་སུ་འཆར་ཞིང་སྒྲ་སྙན་པ་དང་།
ཟིལ་པ་དང་། ལྡིར་བ་དང་། མཛེས་པ་དང་། གྲགས་པ་དང་། གྲགས་པ་ཆེན་པོ་
དང༌། གདུང་དབྱངས་དང༌། ཚངས་དབྱངས་དང༌། གླུ་དབྱངས་དང་མཆོད་བརྗོད་
དང༌། མཉེན་དབྱངས་དང་། འགྱུར་ལྡེམ་དང་། སཾ་སྐྲྀ་ཏ་ལྷའི་སྐད་དང༌། ཀ་པི་ཏ་
ལྷའི་སྐད་དང་། ཏ་རན་ཀ་ལྷའི་སྐད་དང་། ཀ་ལ་པིང་ཀ་ལྷའི་སྐད་དང༌། སིང་ང་
ལྷའི་སྐད་དང༌། ཚངས་པ་ལྷའི་སྐད་དང་། དེ་ལྟ་བུའི་སྒྲ་དབྱངས་སྙན་པའི་དབྱངས་
205



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཀྱིས། ནམ་མཁའ་དང་། བར་སྣང་དང་། ས་གཞི་ལ་སོགས་ཀུན་ལ་ཁྱབ་སྟེ། བར་
སྣང་ལ་གཟུགས་མེད་པའི་རང་སྒྲ་ལས། སངས་རྒྱས་ཀྱི་ཞིང་དང༌། འོག་མིན་གྱི་
གནས་རྣམས་སུ་ཡང་ཤིན་ཏུ་སྙན་པའི་དབྱངས་ཀྱིས། མཆོད་བརྗོད་དང་། བསྟོད་
ཚིག་དང་། གུས་འབུལ་དང་། མཆོད་དབྱངས་ལ་སོགས་པ་སྒྲོག་ཅིང་། བདེ་བར་
གཤེགས་པའི་ཞིང་རྣམས་ཀྱང་། སྒྲ་སྙན་གྱི་མཆོད་པས་ཡོངས་སུ་ཁྱབ་ཅིང་། ཤིན་
ཏུ་ཐུགས་དགྱེས་པ་དང་དགའ་ཞིང་མགུ་བར་གྱུར་ཏོ། །གཞན་ཡང་སྟོང་གསུམ་གྱི་
འཇིག་རྟེན་དང་། འགྲོ་བ་རིགས་དྲུག་གི་གནས་རིགས་དང་། ནམ་མཁའི་ཁྱབ་ཚད་
ཀྱི་ཞིང་ཁམས་ཐམས་ཅད་དུ་བདེ་བར་གཤེགས་པའི་མཚན་ནས་བརྗོད་པ་དང༌། ཁ་
ཏོན་དང༌། བཟླས་བརྗོད་དང་། སྙན་པ་དང༌། དྲན་བསྐུལ་དང་། གྲོས་འདེབས་
དང༌། བྲོད་སྐྱེད་དང་། བདེ་བྱམས་དང༌། དེ་ལ་སོགས་པ་གཟུགས་མེད་པའི་རང་
སྒྲ་ལས་སྒྲ་ཚོགས་བྱེ་བ་ས་ཡ་རུ་གྲགས་ཤིང་། སྙན་པ་ཆེན་པོས་ཡོངས་སུ་ཁྱབ་སྟེ་འགྲོ་
དྲུག་གི་སེམས་ཅན་རྣམས་དང་ག་སྤྲོ་བ་དང་། ཡི་ག་བདེ་བ་དང་། འཁོར་བ་ལ་བློ་
ལྡོག་པ་དང་། མི་རྟག་པར་རིག་པ་དང་། སྙིང་རྗེ་ཤེས་པ་དང་། བརྩེ་བ་དང་བྱམས་
པ་དེ་ལྟ་བུ་རུ་གྱུར་ཏོ། །
གཞན་ཡང་མཆོད་པའི་བྱེ་བྲག་ཏུ་གྱུར་པ་དེ་དག་ཐམས་ཅད། བདེ་བར་གཤེགས་
པའི་བྱིན་གྱིས་བརླབས་ཏེ། མཐའ་ཡས་པའི་སེམས་ཅན་ཐམས་ཅད་ཀྱི་བསོད་ནམས་
ཀྱི་ཚོགས་དཔག་ཏུ་མེད་པ་ནི་ནམ་མཁའ་དང་མཉམ་པར་གྱུར་ཏོ། །དེ་དག་མཆོད་
པའི་བྱེ་བྲག་ཐམས་ཅད། མཆོད་སྤྲིན་ནི་ནམ་མཁའི་མཐའ་དང་མཉམ་པར་གྱུར་པ་
ནི་སངས་རྒྱས་སྟོན་པ་དེ་དག་གི་མཐུ་འོ། །དེ་དག་གིས་བྱིན་གྱིས་བརླབས་པའི་དཔལ་
ལོ། །དེ་དག་གིས་ཡོངས་སུ་བསྔོ་བའི་སྟོབས་སོ། །དེ་དག་གིས་འགྲོ་བ་འདུལ་བའི་
ཐབས་སོ། །གང་དུ་གྲུབ་པའི་ཤེས་རབ་བོ། །དེ་དག་ལ་ཀུན་གྱིས་ངོ་མཚར་གྱི་ལྟད་མོ་
དE
206



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ནི་འདི་ལྟ་སྟེ། ཐམས་ཅད་ཀུན་ལ་ཤའི་མིག་རྣམ་པར་དག་པ་སྐད་ཅིག་ཤར་ཏེ་སྟོང་
གསུམ་གྱི་སྟོང་ཆེན་པོའི་འཇིག་རྟེན་ན། འགྲོ་བ་རིགས་དྲུག་གི་སེམས་ཅན་རིམ་པར་
གནས་པའི་དམྱལ་བའི་ཞིང་ཁམས་དང༌། གྲོང་ཁྱེར་དང་། ལས་སྤྱོད་རྣམས་ཀྱང་
མ་བསྒྲིབས་པར་གསལ་བར་མཐོང་ངོ༌། །དེ་བཞིན་དུ་ཡི་དྭགས་ཀྱི་ཞིང་ཁམས་དང་།
གྲོང་ཁྱེར་དང༌། ལས་སྤྱོད་རྣམས་ཀྱང་མ་བསྒྲིབས་པར་གསལ་བར་མཐོང་ངོ༌། །དེ་
བཞིན་དུ་བྱོལ་སོང་གི་ཞིང་ཁམས་དང་། གྲོང་ཁྱེར་དང༌། ལས་སྤྱོད་རྣམས་ཀྱང་མ་
བསྒྲིབས་པར་གསལ་བར་མཐོང་ངོ༌། །དེ་བཞིན་དུ་མིའི་ཞིང་ཁམས་དང་། གྲོང་ཁྱེར་
དང༌། ལས་སྤྱོད་རྣམས་ཀྱང་མ་བསྒྲིབས་པར་གསལ་བར་མཐོང་ངོ༌། །དེ་བཞིན་དུ་
ལྷ་མ་ཡིན་གྱི་ཞིང་ཁམས་དང་། གྲོང་ཁྱེར་དང༌། ལས་སྤྱོད་རྣམས་ཀྱང་མ་བསྒྲིབས་
པར་གསལ་བར་མཐོང་ངོ༌། །དེ་བཞིན་དུ་ལྷའི་ཞིང་ཁམས་དང༌། གྲོང་ཁྱེར་དང་།
ལས་སྤྱོད་རྣམས་ཀྱང་མ་བསྒྲིབས་པར་གསལ་བར་མཐོང་ངོ༌། །དེ་བཞིན་དུ་བར་
དོའི་སེམས་ཅན་གཟུགས་མེད་པར་གཟུགས་སུ་ཞེན་པ་རྣམས་ཀྱང་མ་བསྒྲིབས་པར་
གསལ་བར་མཐོང་ངོ༌། །གཞན་ཡང་དག་པའི་སྣང་བ་ལ། རང་རང་མདུན་གྱི་བར་
སྣང་ལ་གཞའ་ཚོན་སྣ་ལྔ་ལས་གྲུབ་པའི་ཞིང་ཁམས་ཚད་ཀྱིས་མི་ཟིན་ཞིང་གཞལ་གྱིས་
མི་ལང་བ་དེ་ལ་ཕྱི་བསྐོར་དང་། ནང་བསྐོར་དང་། བར་བསྐོར་དང་། ཕོ་བྲང་དང་།
གཞལ་ཡས་དང་། གདན་ཁྲི་དང་། ཉི་ཟླའི་གདུགས་དང་། གཞའ་ཚོན་གྱི་གུར་
ཁང་དང་། ཟ་འོག་གི་ཡོལ་བ་དང༌། དར་གྱི་བླ་བྲེ་དང༌། མེ་ཏོག་ལྡིང་ཁང་དང་།
རྫོགས་པའི་རྒྱན་ན་དྲུག་དང་། སྤྲུལ་པའི་རྒྱན་ཟ་དྲུག་དང་། རིན་པོ་ཆེའི་ཁྲི་རྐང་
དང༌། པ་ཏྲའི་ཁྲི་མིག་དང༌། བེར་ཁྱིམས་ཀྱི་ཁྲི་ཁེབས་དང་། གྱད་ཀྱིས་ཁྲི་འདེགས་
དང༌། བཞི་པའི་སེངྒེ་དང་། གླང་པོ་དང་། རྟ་དང༌། གཡུ་འབྲུག་དང༌། རྨ་བྱ་དང་།
ཤང་ཤང་དང༌། ཁྱུང་ཆེན་དང་། རི་དྭགས་ཤ་ར་དང་། མ་ཧེ་དང་། བ་མོ་དང་།
207



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དེ་ལ་སོགས་པའི་སེངྒེ་བཞི་བརྒྱད་ཀྱི་འཇིང་བསྣོལ་བ། ཉི་མ་དང་། ཟླ་བ་དང་། སྣ་
ཚོགས་པདྨའི་གདན་ལ་བདེ་བར་གཤེགས་པའི་སྐུ་ཞལ་གཅིག་ཕྱག་གཉིས་པ་ཞབས་
སྐྱིལ་ཀྲུང་དུ་བཞུགས་པ། ཚད་ལ་བཟུང་དུ་མ་མཆིས་ཏེ་དཔག་ཚད་དང་། རྒྱང་
གྲགས་ཀྱིས་གཞལ་དུ་མི་ལང་བ་དང་། རི་བོ་དང་། རི་ཕྲན་དང་། ཁྲུ་བཞི་མིའི་ལུས་
ཚད་ཙམ་དང་། སྟོབས་ཆེན་གྱད་ཀྱི་གཟུགས་བརྙན་ཙམ་དང་། མཐོ་དང་ཆག་ལས་
གཞལ་དུ་བཏུབ་པ་ཙམ་དང་། མདའ་གང་བ་ཙམ་དང་། ཚོན་གང་བ་ཙམ་དང་།
ཡུངས་ཀར་གྱི་འབྲུ་མ་ཙམ་ལ་སྐུ་མདོག་དང༌། ཕྱག་མཚན་དང་། གདན་ཁྲི་རྣམས་
ཡོངས་སུ་རྫོགས་ཤིང་། ལོངས་སྤྱོད་རྫོགས་པའི་རྒྱན་གྱིས་བརྒྱན་པ། སྐུ་མདུན་རྒྱབ་
མི་མངའ་བ། ཞལ་ཕྱོགས་བཅུར་ཡོངས་སུ་གཟིགས་པ། དེ་དག་ལ་འཁོར་བདེ་བར་
གཤེགས་པ་སྐུ་བསམ་གྱིས་མི་ཁྱབ་པ་དང་། མཚན་བརྗོད་ཀྱིས་མི་ལང་པ། གྲངས་
མང་བ། མང་པོས་བསྐོར་ནས་བཞུགས་པ། དེ་རྣམས་ཀྱང་གསལ་ལ་དངོས་པོ་མེད་
པ་མེ་ལོང་གི་གཟུགས་བརྙན་ལྟ་བུ་འམ། སྣང་ལ་རང་བཞིན་དངོས་པོ་མེད་པ་ཆུ་
ཟླའི་དཀྱིལ་འཁོར་ལྟ་བུ་གསལ་བ་རུ་མཐོང་ངོ༌། །དེ་དག་གི་ཞལ་མཐོང་བ་དང་།
གསུང་ཐོས་པ་དང་། དེ་ལྟར་དུ་གྱུར་ཏེ་དེ་ལ་ཀུན་ཀྱང་སྤྲོ་བ་སྐྱེས་ནས། དེ་རྣམས་ལ་
བསྐོར་བ་ནི་བྱས་སོ། །ལྷ་ཕྱག་ནི་འཚལ་ལོ། །མེ་ཏོག་ནི་གཏོར་རོ། །མཆོད་པ་ནི་ཕུལ་
ལོ། །དེའི་དུས་སུ་འཇིག་རྟེན་གྱི་ཁམས་སྟོང་གསུམ་གྱི་སྟོང་ཆེན་པོའི་འཇིག་རྟེན་ཀྱང་།
གཡོ་གཡོ་འོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་
འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་
རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་
མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་
མེ་ཏོག་མང་པོ་སྐྱེས་སོ། །དེའི་ཚེ་དེའི་དུས་ན། མི་མཇེད་ཀྱི་འཇིག་རྟེན་སྟོང་གསུམ་
208



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གྱི་སྟོང་འདི་ན་གནས་པའི་སེམས་ཅན་ལ། སེམས་ཅན་ལྷ་རྣམས་དང་། སེམས་ཅན་
ལྷ་མ་ཡིན་རྣམས་དང་། སེམས་ཅན་མི་རྣམས་དང་། སེམས་ཅན་བྱོལ་སོང་རྣམས་
དང་། སེམས་ཅན་ཡི་དྭགས་རྣམས་དང་། སེམས་ཅན་དམྱལ་བ་རྣམས་དང་། དེར་
ཚོགས་པའི་སེམས་ཅན་རྣམས་ལ་སྔོན་ནས་སྒྲིབ་པ་སྦྱངས་པ་དང་དུས་དེར་སྟོན་པའི་
རྐྱེན་དང་འཕྲད་ནས་རང་འབྱུང་མཆོད་རྟེན་རྣམ་བཞི་ལ་མཆོད་པ་ཕུལ་བས། སྟོན་
པའི་ཐུགས་རྗེས་ཚོགས་རྫོགས་ཤིང་དབྱིངས་ན་བཞུགས་པའི་བདེ་བར་གཤེགས་པའི་
ཞལ་མཐོང་ནས་གཟུགས་ཀྱི་ཕུང་པོ་རྡུལ་ཕྲ་རབ་ཏུ་ལྷག་ནས། ཤིན་ཏུ་གྲངས་མང་
བ་ཞིག་ནམ་མཁའ་ལ་གཞའ་ཚོན་གྱི་འོད་དུ་འཕྲོས་ཏེ་སངས་རྒྱས་ཏེ་སོང་ངོ༌། དེ་
ལ་འཁོར་སླད་ན་ལུས་པ་རྣམས་ཀྱང་ཤིན་ཏུ་རྟོག་པ་སྐྱེས་ནས་སྟོན་པ་ལ་གསོལ་པ།
རྣམ་པ་ཐམས་ཅད་མཁྱེན་པའི་སྟོན་པ་ལགས། སྟོན་པའི་འདུལ་ཞིང་མི་མཇེད་འཇིག་
རྟེན་གྱི། སྟེང་གི་ལྷ་དང་འོག་གི་ཀླུ་ལ་སོགས། འགྲོ་བ་རིགས་དྲུག་སེམས་ཅན་ཐམས་
ཅད་ལ། འཁོར་བ་སྟོངས་པ་ཙམ་ཞིག་སངས་རྒྱས་ན། བདག་ཅག་འཁོར་གྱི་དམ་པ་
དང་པོ་དང་། དག་པའི་ཞིང་ཁམས་གནས་འདིར་སྐྱེས་པ་རྣམས། སངས་མ་རྒྱས་
པར་འདུག་པ་ཅི་ཡི་ཕྱིར། སྟོན་པ་ལགས། འདི་འདྲ་ན། ལས་ལའང་དགེ་སྡིག་མེད་
པར་མཆིའོ། །ཚེ་ལའང་སྔ་ཕྱི་མེད་པར་མཆིའོ། །གནས་ལའང་མཐོ་དམན་མེད་པར་
མཆིའོ། །ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས། དེ་ནི་འདི་ལྟ་སྟེ། བདག་ད་ལྟ་སྐུ་ཡིས་འདུལ་བའི་དུས་སུ་
སེམས་ཅན་རྣམས་ཀྱིས་ཞལ་མཐོང་བ་དང་གསུང་ཐོས་པ་ཐམས་ཅད་སངས་རྒྱས་ཏེ་
འགྲོ་བར་འདོད་ཀྱང་། སྔོན་ནས་སྒྲིབ་པ་སྦྱངས་པ་རྣམས་དུས་འདིར་སྟོན་པའི་ཞལ་
མཐོང་བ་དང་ད་ལྟ་བདག་ལ་བསྐོར་བ་དང་ལྷ་ཕྱག་བྱས་ནས། མཆོད་པ་ཕུལ་བའི་
209



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡོན་ཏན་གྱིས་ཚོགས་རྫོགས་ནས་སྐད་ཅིག་ཞལ་མཐོང་གསུང་ཐོས་མ་ཐག་ཏུ་སངས་
རྒྱས་ཏེ་འགྲོ་བའོ། །དེ་མ་གཏོགས་པའི་སེམས་ཅན་སྒྲིབ་པ་མ་བྱང་ཞིང་ཚོགས་མ་
རྫོགས་པ་རྣམས་ནི། དུས་འདིར་སྟོན་པའི་ཞལ་མཐོང་ནས་གསུང་ཐོས་ཀྱང་ལས་རྒྱུ་
འབྲས་ཀྱི་བདེན་པ་གཙོ་རུ་ཆེ་བས། ད་རུང་བདག་གི་བསྟན་པའི་སྒོ་རུ་ཞུགས་ནས་
གཡུང་དྲུང་གི་བོན་ལ་ཡིད་གཞུང་པར་མ་སྤྱོད་པས་ཚོགས་མ་རྫོགས་ནས་སྒྲིབ་པ་མ་
བྱང་བ་རྣམས་སོ། །གཡུང་དྲུང་སེམས་དཔའ་རྣམས་ནི་སངས་རྒྱས་པའི་རྒྱུ་ཡིན་ཀྱང་
ད་རུང་ཐེག་པའི་ས་ལམ་རིམ་གྱིས་བགྲོད་པ་དང་བདག་གི་བསྟན་པའི་ཆ་ལ་ལྷན་
ཅིག་གནས་དགོས་པས་སངས་མི་རྒྱས་པར་གནས་པའོ། །སླད་ན་ལུས་པ་རྣམས་ནི་
ཞིང་ཁམས་གཞན་དག་ནས་གནས་འཕོས་པ་ད་ལྟ་བདག་གིས་གདུལ་བྱ་རུ་གྱུར་ཏེ་
ད་གཟོད་སྒྲིབ་པ་སྦྱངས་ནས་ཚོགས་བསག་དགོས་པ་རྣམས་ཡིན་ནོ། །ཞེས་སྟོན་པས་
བཀའ་བསྩལ་ཏོ། །
དེ་ལ་འཁོར་རྣམས་ཀྱིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
སྟོན་པའི་བཀའ་གཉན་ཀུན་གྱི་ཐུན་མོང་མིན། སྟོན་པའི་ཐུགས་ལ་འཁྲུལ་པ་མི་
མངའ་བས། བདག་ཅག་སླད་ན་ལུས་པའི་སེམས་ཅན་རྣམས། གཡུང་དྲུང་བོན་གྱི་སྒོ་
མོ་གྲངས་མང་ལ། ཅི་ལྟར་བསླབ་ཅིང་ཅི་ལྟར་སྤྱོད་པ་སྟེ། ཅི་ལྟར་བསྒོམ་ཞིང་ཅི་ལྟར་
བསྒྲུབ་པ་ཡིས། མ་ནོར་ངེས་པའི་བཀའ་ལུང་སྩལ་དུ་གསོལ། ཞེས་ཀུན་གྱིས་ཕྱོགས་
གཅིག་ཏུ་འདུད་དེ་ཞུ་བ་ཕུལ་བས། སྟོན་པས་བཀའ་སྩལ་པ། ཉོན་ཅིག་འདུས་པའི་
འཁོར་རྣམས། གཡུང་དྲུང་བོན་གྱི་སྒོ་རུ་འཇུག་ཅིང་བསླབ་པ་དང་། སྤྱོད་པ་དང༌།
བསྒོམ་པ་དང༌། བསྒྲུབ་པའི་བཀའ་ལུང་ཞུ་བ་དེ་ནི་ཤིན་ཏུ་ཡང་ལེགས་སོ། །རབ་ཏུ་
ཡང་ལེགས་སོ། །དེ་ཡང་སྒྲིབ་གཉིས་བྱང་ཞིང་ཚོགས་གཉིས་རྫོགས་པ་དང་། མྱུར་
དུ་སངས་རྒྱས་ཀྱི་གོ་འཕང་ཐོབ་པར་བྱ་བའི་ཐབས་ནི་ངས་བཤད་པར་བྱ་ཡིས། གླེང་
210



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ནི་ཁྱོད་ཀྱིས་བསླང་བར་གྱིས་ཤིག །བརྩོན་འགྲུས་དང་གཉེར་ལེན་ནི་དྲག་པོར་སྤྱོད་
ཅིག །ཅེས་བཀའ་སྩལ་པས། འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་སོ། །
༧ དེ་ནས་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས་རྒྱལ་ས་ཆེན་པོ་མཚམས་
བཞི་རུ་ཞབས་ཀྱིས་བཅགས་ཤིང་། རང་འབྱུང་གི་མཆོད་རྟེན་བཞི་ལ་མཆོད་པ་ཕུལ་
ནས་གསས་ཁང་ཆེན་པོ་ལྷོ་ཤར་བདེ་བ་རང་འབྱུང་གི་སྒོ་དྲུང་དུ། གྲོང་ཁྱེར་ཆེན་པོ་
བདེ་ལྡན་བཀོད་པའི་དབུས་དཀྱིལ་དུ་གདན་སེངྒེའི་ཁྲི་བཏེགས་ནས་བཞུགས་ཏེ། དེ་
ཡང་འཁོར་དུ་གཏོགས་པའི་གཡུང་དྲུང་སེམས་དཔའ་ཆེན་པོ་རྣམས་དང་ཐབས་
ཅིག་ཏུ་བཞུགས་ཏེ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་
ན་མེད་པར་དགྲ་བཅོམ་པ། འ་ཞ་གསང་བ་མདོ་སྡུད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། རྨ་
ལོ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་བླ་ན་མེད་པ། གཡུ་ལོ་ཟུར་ཕུད་ཅན་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་
པ། ཡེ་ཤེས་ཐིག་ལེ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་བླ་ན་མེད་པ། གཡུང་དྲུང་འོད་གསལ་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་
མེད་པ། འོད་མ་རིང་སེལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་བླ་ན་མེད་པ། གསལ་བ་འོད་ལྡན་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་
ན་མེད་པ། བྱམས་པ་སྤོས་ངད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། ཞི་དལ་ཀུན་བསྙོམས་དང་
211



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་བླ་ན་མེད་པ། གསང་བ་ངང་རིང་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། བདུད་རྩི་མཉམ་སྦྱོར་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་བླ་ན་མེད་པ། བདུད་རྩི་གྲུབ་པ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། ཚངས་པ་གཙུག་ཕུད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་བླ་ན་མེད་པ། སྤང་ལ་གནམ་གཤེན་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། སྤོས་ཀྱི་གླང་པོ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་བླ་ན་མེད་པ། སེངྒེ་ཟབ་མོ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། དཔལ་འབར་འགྲོ་བ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་བླ་ན་མེད་པ། རྒྱལ་བའི་དབང་པོ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། ཁྲི་དྲུག་སྟོང་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་བླ་ན་མེད་པ། ལྔ་སྟོང་ལྔ་བརྒྱ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། འཁོར་གྱི་དམ་པ་ཡེ་གཤེན་
སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །
གཞན་ཡང་ལྷའི་དབང་པོ་ཚངས་པ་དང་། བརྒྱ་བྱིན་དང་། ཡོད་དེ་རྒྱལ་བ་དང་།
འོད་དེ་གུང་རྒྱལ་དང་། མ་ཧ་དེ་བ་དང་། ཚོགས་ཀྱི་བདག་པོ་དང་། ཕྱོགས་སྐྱོང་བ་
212



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
བཅུ་དང་། རྒྱལ་པོ་ཆེན་པོ་བཞི་དང་། ལྷ་མ་ཡིན་གྱི་རྒྱལ་པོ་རྣམས་དང་། ཀླུའི་རྒྱལ་
པོ་རྣམས་དང་། ས་བདག་དང་གཉན་གྱི་རྒྱལ་པོ་རྣམས་དང་། མི་དང་མི་འམ་ཅིའི་
རྒྱལ་པོ་རྣམས་དང་། དེ་ལ་སོགས་པའི་འོལ་མོ་ལུང་རིང་གི་རིགས་བཞི་མིའི་རྒྱལ་པོ་
རྣམས་དང༌། གདུང་རྒྱུད་ཀྱི་རྒྱལ་པོ་རྣམས་དང་ཐབས་ཅིག་ཏུ་བཞུགས་སོ། །གཞན་
ཡང་ཚངས་པ་དང་། བྲམ་ཟེ་དང་། གནོད་སྦྱིན་དང་། ནོར་བྱིན་དང༌། ནོར་བདག་
དང༌། དྲང་སྲོང་དང་། ཤ་ཟ་དང་། སྲིན་པོ་དང༌། རོ་ལངས་དང༌། མཁའ་འགྲོ་མ་
དང༌། སྐེམ་བྱེད་དང་། བརྗེད་བྱེད་དང༌། ཁུ་ཚུར་ཅན་དང༌། སྲུལ་པོ་དང་། ལུས་
སྲུལ་པོ་དང་། སྤྲེའུའི་སྡེ་ཚོགས་དང་། དེ་ལ་སོགས་པའི་ཕྱི་འཁོར་དང་། ནང་འཁོར་
བསམ་གྱིས་མི་ཁྱབ་པ་དང་ཐབས་ཅིག་ཏུ་བཞུགས་སོ། །
དེ་ནས་ཡང་འཁོར་རྣམས་ཀྱིས་སྟོན་པ་ལ་བླ་ན་མེད་པའི་མཆོད་པ་ཡོངས་སུ་
གཏོང་བའི་སྤྲིན་ཞེས་བྱ་བ་ནམ་མཁའི་མཐའ་དང་མཉམ་པར་ཕུལ་ཏེ། དེ་ཡང་ལ་ལ་
ཞིག་ནི་དར་ཕྱར་རོ། ལ་ལ་ཞིག་ནི་དུང་འབུད་དོ། །ལ་ལ་ཞིག་ནི་རྔ་བརྡུང་ངོ༌། །ལ་
ལ་ཞིག་ནི་གཤང་དཀྲོལ་ལོ། །ལ་ལ་ཞིག་ནི་གླིང་བུ་འབུད་དོ། །ལ་ལ་ཞིག་ནི་པི་ཝང་
དཀྲོལ་ལོ། །ལ་ལ་ཞིག་ནི་ཏམ་པུ་ར་འབུད་དོ། །ལ་ལ་ཞིག་ནི་ཅག་པར་བསྡེབས་སོ། །
ལ་ལ་ཞིག་ནི་གདུགས་ཁྱེར་རོ། །ལ་ལ་ཞིག་ནི་རྒྱལ་མཚན་ཕྱར་རོ། །ལ་ལ་ཞིག་ནི་བ་
དན་ཕྱིར་རོ། །ལ་ལ་ཞིག་ནི་ཕྱེ་མ་ཁྱེར་རོ། །ལ་ལ་ཞིག་ནི་འཕུར་མ་བརླབས་སོ། །ལ་
ལ་ཞིག་ནི་སྒོང་བསྒྱུར་རོ། །ལ་ལ་ཞིག་ནི་སྒོང་རྩེའོ། །ལ་ལ་ཞིག་ནི་གར་བྱེད་དོ། །ལ་
ལ་ཞིག་ནི་རོལ་མོ་བསྒྱུར་རོ། །ལ་ལ་ཞིག་ནི་མར་མེ་འབུལ་ལོ། །ལ་ལ་ཞིག་ནི་མེ་ཏོག་
འབུལ་ལོ། །ལ་ལ་ཞིག་ནི་འཕྲེང་བ་འབུལ་ལོ། །ལ་ལ་ཞིག་ནི་བྱུགས་པ་འབུལ་ལོ། །ལ་
ལ་ཞིག་ནི་རྒྱན་ཆ་འབུལ་ལོ། །ལ་ལ་ཞིག་ནི་བདུག་སྤོས་འབུལ་ལོ། །ལ་ལ་ཞིག་ནི་ལྷ་
སངས་འབུལ་ལོ། །ལ་ལ་ཞིག་ནི་ཞལ་ཟས་འབུལ་ལོ། །ལ་ལ་ཞིག་ནི་དཀར་གསུམ་
213



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འབུལ་ལོ། །ལ་ལ་ཞིག་ནི་མངར་གསུམ་འབུལ་ལོ། །ལ་ལ་ཞིག་ནི་འབྲུ་སྣ་འབུལ་ལོ། །
ལ་ལ་ཞིག་ནི་བཤོས་གཙང་འབུལ་ལོ། །ལ་ལ་ཞིག་ནི་ཡོན་ཆབ་འབུལ་ལོ། །ལ་ལ་ཞིག་
ནི་ལོ་ཏོག་འབུལ་ལོ། །ལ་ལ་ཞིག་ནི་ཤིང་ཏོག་འབུལ་ལོ། །ལ་ལ་ཞིག་ནི་སྨན་གྱི་སྡོང་
པོ་འབུལ་ལོ། །ལ་ལ་ཞིག་ནི་རིན་པོ་ཆེའི་དཀོར་ཆ་སྣ་ཚོགས་འབུལ་ལོ། །ལ་ལ་ཞིག་
ནི་ཡུལ་ཞིང་བང་ཁང་འབུལ་ལོ། །ལ་ལ་ཞིག་ནི་རྒྱལ་འཁོར་དང་ཡོ་བྱད་འབུལ་ལོ། །
ལ་ལ་ཞིག་ནི་ཁྱེའུ་དང་བུ་མོ་འབུལ་ལོ། །ལ་ལ་ཞིག་ནི་གླུ་དབྱངས་དང་རོལ་མོ་
འབུལ་ལོ། །ལ་ལ་ཞིག་ནི་མཆོད་བརྗོད་དང་བསྟོད་ཚིག་འབུལ་ལོ། །དེ་ལྟར་མཆོད་
པའི་ཡོ་བྱད་ཐམས་ཅད་ཐུགས་ཉིད་དགྱེས་པ་ཆེན་པོས་ཡོངས་སུ་བྱིན་གྱིས་བརླབས་
ནས། ནམ་མཁའི་མཐའ་དང་མཉམ་པར་སྤྲུལ་ཏེ། དབྱིངས་ན་བཞུགས་པའི་བདེ་
བར་གཤེགས་པ་རྣམས་ལ་ཕུལ་བར་མཛད་དོ། །མཆོད་པར་མཛད་དོ། །འོས་པར་
མཛད་དོ། །ཕྱག་ཏུ་མཛད་དོ། །བླ་མར་མཛད་དོ། །མོས་པར་མཛད་དོ། །ཕུད་དུད་
དུ་མཛད་དོ། །ནན་ཏན་དུ་མཛད་དོ། །བཀུར་བསྟིར་མཛད་དོ། །རིམ་གྲོར་མཛད་
དོ། །ནན་ཏན་རིམ་གྲོ་ཆེར་མཛད་དོ། །དེ་ལྟར་དུ་མཛད་པའི་བྱིན་རླབས་དང་མཐུ་
དང་དཔལ་ལ་བརྟེན་ནས། དེ་བཞིན་གཤེགས་པ་ཐམས་ཅད་ཀྱི་མཐུ་སྟོབས་གཅིག་
ཏུ་བསྡུས་ནས་མཁྱེན་པའི་འོད་ཟེར་སྟོན་པ་ཉིད་ཀྱི་ཐུགས་ལ་ཐིམ་པར་མཛད་དོ། །དེ་
ནས་སྟོན་པ་དེ་ཉིད་ཀྱི་ཐུགས་ལས་འོད་ཟེར་སྤྲོ་བསྡུ་མཛད་དེ། དེ་ཡང་གདན་སེངྒེའི་
ཁྲི་ལ་མཚན་དང་ལྡན་པའི་སྐྱེས་བུ། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་
བཟང་པོ་བརྒྱད་ཅུ་ཡོངས་སུ་རྫོགས་པ། སྐུ་གཟི་བརྗིད་དང་ལྡན་པ། གསུང་ཚངས་
པའི་དབྱངས་དང་ལྡན་པ། ཞལ་འཛུམ་བག་དང་ལྡན་པ། ཐུགས་མཁྱེན་བརྩེ་དང་
ལྡན་པ། དེ་ཉིད་ཀྱི་དབུ་ལ་རིན་པོ་ཆེའི་སྲོག་ཞུ་ནི་གསོལ། ཕྱག་ན་སྲིད་པ་སྐོས་ཀྱི་
ཆག་ཤིང་ནི་བསྣམས་པ། སྐུ་ལ་གཡུ་མདངས་སྔོན་པོའི་སྟོད་གཡོགས་དང་ངུར་སྨྲིག་
214



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
གི་ཤམ་བུ་ནི་མནབས། དགྱེས་པའི་བཞིན་དང་དགའ་བའི་མདངས་ཕྱུང་ནས་ཐུགས་
ལས་འོད་ཟེར་སྤྲོ་ཞིང་བཀྱེ་བར་མཛད་དོ། །དེ་ཡང་སྐུ་ཞབས་ཀྱི་མཐིལ་རུམ་དང༌།
ཕྱག་གི་མཐིལ་རུམ་དང༌། གསང་བའི་མཁའ་རུམ་དང༌། ལྟེ་བའི་ཀློང་རུམ་དང་།
ཐུགས་ཀྱི་དཀྱིལ་རུམ་དང་། སྐུའི་གཏིང་རུམ་དང༌། མགུར་གྱི་གསང་རུམ་དང་།
ལྟག་པའི་རྒྱས་རུམ་དང་། སྤྱི་བོའི་གཙུག་རུམ་དང་། དཔྲལ་བའི་དབྱིངས་རུམ་དང་།
ཡན་ལག་གི་ལྷུ་ཚིགས་དང་། ཕྱག་ཞབས་ཀྱི་སོར་མོ་དང་། བ་སྤུའི་བུ་ག་རྣམས་ནས་
ཀྱང་འོད་ཟེར་བྱེ་བ་ས་ཡ་ཁྲི་ཕྲག་དྲུག་ཅུར་སྤྲོ་ཞིང་བཀྱེའོ། །འོད་ཟེར་དེ་དག་གི་ཁ་
དོག་རྣམ་པ་སྣ་ཚོགས་དང་ལྡན་པ། ཉི་མའི་གུར་ཁྱིམ་ལྟ་བུ་དང་། འོད་ཀྱི་འཁོར་ལོ་
ལྟ་བུ་དང་། གདུགས་ཀྱི་རྩིབས་ཤིང་ལྟ་བུ་དང་། སྒྲོན་མེའི་འོད་ལྟ་བུ་དང་། ཆུ་ཟླའི་
འོད་ལྟ་བུ་དང་། རྒྱ་མཚོའི་གཟའ་སྐར་ལྟ་བུ་དང་། གཞའ་ཚོན་གྱི་རྒྱུན་ལམ་ལྟ་བུ་
གྲངས་མེད་པ་ལས་འོད་ཟེར་བྱེ་བ་རྣམ་པ་ཀུན་ཏུ་འཕྲོས་པས། གླིང་དང་གླིང་བར་གྱི་
མུན་པ་དང་། མུན་པ་ཆེན་པོ་ལ་སོགས་པ་ཡང་གསལ་བར་ནུས་ཤིང་། འོད་ཟེར་དེ་
དག་དང་གཞའ་སྤྲིན་གྱི་གསེབ་ནས་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་
པོས་ཡོངས་སུ་ཁྱབ་པར་གྱུར་ཏོ། །སེམས་ཅན་ཉོན་མོངས་པ་རྣམས་ཀྱི་སྡུག་བསྔལ་
དང་། ནད་ཡམས་དང་། འཁྲུགས་པ་དང་། མུ་གེའི་རྒྱུན་ལ་སོགས་པ་རྣམས་ཀྱང་
ཆད་ནས་ཞི་བདེ་དང་མཉམ་པ་ཆེན་པོའི་ཆ་ལ་གནས་སོ། །དེའི་དུས་འཇིག་རྟེན་གྱི་
ཁམས་ཀྱང་། གཡོ་བ་དང་། འགུལ་བ་དང་། འུར་བ་དང་། ཐུག་པ་དང༌། ཆེམས་
པ་དང་། མེར་བ་དང་། ལྡེག་པ་ལ་སོགས། དོག་ས་ཆེར་གཡོས་སོ། །ནམ་མཁའ་ལ་
གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་ལ་སེམས་ཅན་ལྟ་བ་ཅན་རྣམས་ནི།
ཤིན་ཏུ་ཡང་སྤྲོ་བ་སྐྱེས་སོ། །ལྟ་བ་དམན་པ་རྣམས་ནི། རབ་ཏུ་ཡང་འཇིགས་ཤིང་
215



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྐྲག་གོ །དེ་ནས་འོད་ཟེར་དེ་དག་ཚུར་འདུས་ནས་སྟོན་པའི་ཐུགས་ལ་གསལ་བའི་
འོད་ཚོན་གང་དུ་གྱུར་ནས་དེ་བཞིན་ཉིད་གསལ་བའི་ངང་ལས་མ་བཅོས་མ་གཡོས་
པ་ལ། སོ་སོར་རྟོགས་པའི་ཡེ་ཤེས་རྒྱུ་འབྲས་རྣམ་པར་འབྱེད་པའི་མ་ནོར་དོན་ལ་ངེས་
པ་ཞེས་བྱ་བའི་ཏིང་ངེ་འཛིན་ལ་སྙོམ་པར་ཞུགས་ཏེ་འཁོར་རྣམས་ལ་བཀའ་སྩལ་པ།
ཉོན་ཅིག་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ་
རྣམས་དང་། གཡུང་དྲུང་སེམས་དཔའ་རྣམས་དང་། རིགས་ཀྱི་བུ་དང་། རིགས་ཀྱི་
བུ་མོ་རྣམས། སེམས་ཅན་འཁོར་བ་ལ་མི་གནས་ཤིང་ཐར་པ་རིན་པོ་ཆེའི་རྒྱུན་གྱི་ལམ་
ལ་འཇུག་པར་བྱེད་ནས་བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་
འདོད་ན། སྟོན་པ་ངའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག
།གང་ཞིག་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན།
གཡུང་དྲུང་སེམས་དཔའ་རྣམས་དང་། རིགས་ཀྱི་བུ་དང་། རིགས་ཀྱི་བུ་མོ་རྣམས་
ཀྱང་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ།
།དེ་ནི་ཐར་པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ་སྐྱེ་མཆེད་མུ་
བཞིའི་ལྷ་རྣམས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་
སྤྱོད་ཅིག །གང་ཞིག་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་
མི་སྤྱོད་ན། སྐྱེ་མཆེད་མུ་བཞིའི་ལྷ་རྣམས་ཀྱང་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་
ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་
འགག་པའོ། །དེ་བཞིན་དུ་འོག་མིན་གནམ་གྱི་ལྷ་རྣམས་དང༌། གྱ་ནོམ་སྣང་བའི་ལྷ་
རྣམས་དང་། ཤིན་ཏུ་སྣང་བའི་ལྷ་རྣམས་དང༌། མི་གདུང་བའི་ལྷ་རྣམས་དང་། མི་
ཆེ་བའི་ལྷ་རྣམས་དང་། གནས་གཙང་མའི་ལྷ་རྣམས་ཀྱང་སྟོན་པའི་བཀའ་ལ་ཉོན་
ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གང་ཞིག་སྟོན་པའི་བཀའ་ལ་མི་
216



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན། ལྷ་རྣམས་ནི་འཁྲུལ་ལོ། །དེ་ནི་
གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་
བགྲོད་པའི་རྒྱུན་འགག་པའོ། །དེ་བཞིན་དུ། འབྲས་བུ་ཆེ་བའི་ལྷ་རྣམས་དང༌།
བསོད་ནམས་བསྐྱེད་པའི་ལྷ་རྣམས་དང༌། སྤྲིན་མེད་འོད་ཀྱི་ལྷ་རྣམས་དང་། བསམ་
གཏན་བཞི་པའི་ལྷ་རྣམས་ཀྱིས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་
པའི་བོན་ལ་སྤྱོད་ཅིག །གང་ཞིག་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་
པའི་བོན་ལ་མི་སྤྱོད་ན། ལྷ་རྣམས་ཀྱང་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌།
།དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་འགག་
པའོ། །དེ་བཞིན་དུ་ཚད་མེད་དགེ་བའི་ལྷ་རྣམས་དང་། དགེ་རྒྱས་ཀྱི་ལྷ་རྣམས་དང་།
དགེ་ཆུང་གི་ལྷ་རྣམས་དང་། ཆུང་དགེ་བའི་ལྷ་རྣམས་ཀྱང་། སྟོན་པའི་བཀའ་ལ་ཉོན་
ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གང་ཞིག་སྟོན་པའི་བཀའ་ལ་མི་
ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན། ལྷ་རྣམས་ནི་འཁྲུལ་ལོ། །དེ་ནི་
གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་
བགྲོད་པའི་རྒྱུན་འགག་པའོ། །དེ་བཞིན་དུ་ཚད་མེད་འོད་ཀྱི་ལྷ་རྣམས་དང་། འོད་
ཆེན་གྱི་ལྷ་རྣམས་དང༌། འོད་ཆུང་གི་ལྷ་རྣམས་དང་། བསམ་གཏན་གཉིས་པའི་ལྷ་
རྣམས་ཀྱིས་ཀྱང་། སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་
སྤྱོད་ཅིག །གང་ཞིག་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་
མི་སྤྱོད་ན། ལྷ་རྣམས་ནི་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་
ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ་
ཚངས་པ་འབུམ་ཁྲིའི་ལྷ་རྣམས་དང༌། ཚངས་པ་ཀུན་འཁོར་གྱི་ལྷ་རྣམས་དང་།
ཚངས་པའི་མདུན་འདོན་གྱི་ལྷ་རྣམས་དང་། ཚངས་རིགས་ཀྱི་ལྷ་རྣམས་ཀྱིས་ཀྱང་།
217



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གང་ཞིག་
སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན། ལྷ་རྣམས་
ནི་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་
ནི་ཐར་པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ། གཞན་འཕྲུལ་
དབང་བྱེད་ཀྱི་ལྷ་རྣམས་དང་། འཕྲུལ་དགའི་ལྷ་རྣམས་དང་། མཚེ་མའི་ལྷ་རྣམས་
དང་། དགའ་ལྡན་གྱི་ལྷ་རྣམས་དང་། འཐབ་བྲལ་གྱི་ལྷ་རྣམས་དང་། སུམ་ཅུ་རྩ་
གསུམ་གྱི་ལྷ་རྣམས་དང༌། རྒྱལ་ཆེན་རིགས་བཞིའི་ལྷ་རྣམས་ཀྱིས་ཀྱང༌། སྟོན་པའི་
བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གང་ཞིག་སྟོན་པའི་
བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན། ལྷ་རྣམས་ནི་འཁྲུལ་
ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་
པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ་ནམ་མཁའ་ལ་གནས་པའི་
ཡར་གཡེན་གཉན་པོ་བཅུ་གསུམ་དང་། བར་སྣང་ལ་གནས་པའི་བར་གཡེན་གཏོད་
པོ་དགུ་དང་། ས་གཞི་ལ་གནས་པའི་ས་གཡེན་ཆེ་བ་བཅུ་གཅིག་ལ་སོགས་ཏེ། ལྷ་མ་
ཡིན་གྱི་སྡེ་རིགས་རྣམས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་
བོན་ལ་སྤྱོད་ཅིག །གང་ཞིག་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་
བོན་ལ་མི་སྤྱོད་ན། ལྷ་མ་ཡིན་རྣམས་ཀྱང་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌།
།དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་འགག་
པའོ། །དེ་བཞིན་དུ། འཁོར་ལོ་དབང་བསྒྱུར་གྱི་མི་རྣམས་དང་། གཡུང་དྲུང་ཁྱིམ་
བདུན་གྱི་མི་རྣམས་དང་། མེ་ཏོག་སྦུབས་གནས་ཀྱི་མི་རྣམས་དང༌། དྲུམ་ཤིང་བཅུད་
འཐུང་གི་མི་རྣམས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་
ལ་སྤྱོད་ཅིག །གང་ཞིག་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་
218



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
ལ་མི་སྤྱོད་ན། རི་བདུན་གྱི་མི་རྣམས་ནི་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌།
།དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་འགག་
པའོ། །དེ་བཞིན་དུ། ཤར་ལུས་འཕགས་པོའི་མི་རྣམས་དང་། བྱང་སྒྲ་མི་སྙན་གྱི་མི་
རྣམས་དང་། ནུབ་བ་གླང་སྤྱོད་ཀྱི་མི་རྣམས་དང༌། ལྷོ་འཛམ་བུ་གླིང་གི་མི་རྣམས་
དང་། སྨྲ་མི་འམ་ཅི་རྣམས་དང་། མིའི་འཇིག་རྟེན་ན་གནས་པ་རྣམས་ཀྱིས་ཀྱང་སྟོན་
པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གལ་ཏེ་སྟོན་པའི་
བཀའ་ལ་མི་ཉན་ཞིང༌། འཕྲུལ་ངག་བདེན་པའི་བོན་ལ་མི་སྤྱོད་ན། མི་རྣམས་ནི་
འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་
ཐར་པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ་ཀླུ་དང་བྱོལ་སོང་གི་སྡེ་
རིགས་རྣམས་ཀྱིས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་
སྤྱོད་ཅིག །གལ་ཏེ་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་མི་
སྤྱོད་ན། ཀླུ་དང་བྱོལ་སོང་གི་སྡེ་རིགས་རྣམས་ཀྱང་འཁྲུལ་ལོ། །དེ་ནི་གོལ་ལོ། །དེ་ནི་
ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་
འགག་པའོ། །དེ་བཞིན་དུ། ཡི་དྭགས་ཀྱི་སྡེ་རིགས་རྣམས་ཀྱིས་ཀྱང་སྟོན་པའི་བཀའ་
ལ་ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གལ་ཏེ་སྟོན་པའི་བཀའ་ལ་
མི་ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན། ཡི་དྭགས་ཀྱི་སྡེ་རིགས་རྣམས་
ནི་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ་། །དེ་ནི་འཁོར་བ་ལ་ཕྱིར་ལྡོག་པའོ། །དེ་
ནི་ཐར་པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ། དམྱལ་བའི་སྡེ་
རིགས་རྣམས་ཀྱིས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་
སྤྱོད་ཅིག །གལ་ཏེ་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་མི་
སྤྱོད་ན། དམྱལ་བའི་སྡེ་རིགས་རྣམས་ཀྱང་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌།
219



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
།དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་པའི་རྒྱུན་འགག་
པའོ། །དེ་བཞིན་དུ། ཤ་ཟ་དང་སྲིན་པོ་དང་། རོ་ལངས་དང་། མཁའ་འགྲོ་མ་དང་།
སྐེམ་བྱེད་དང་། བརྗེད་བྱེད་དང་། ཁུ་ཚུར་ཅན་དང༌། སྲུལ་པོ་དང་། ལུས་སྲུལ་པོ་
དང༌། ནམ་མཁའ་ལྡིང་དང་། དྲི་ཟ་དང༌། ལྟོ་འཕྱེད་དང་། མི་མིན་དང་། འབྱུང་
པོའི་ཚོགས་རྣམས་དང་། ཚངས་པ་དང༌། བྲམ་ཟེ་ལ་སོགས་ཏེ་ཁ་འཐོར་དུ་གནས་
པའི་སེམས་ཅན་རྣམས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་བདེན་པའི་
བོན་ལ་སྤྱོད་ཅིག །གལ་ཏེ་སྟོན་པའི་བཀའ་ལ་མི་ཉན་ཞིང་འཕྲུལ་ངག་བདེན་པའི་
བོན་ལ་མི་སྤྱོད་ན། ཁ་འཐོར་ལ་གནས་པའི་སེམས་ཅན་རྣམས་ནི་འཁྲུལ་ལོ། །དེ་ནི་
གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་
བགྲོད་པའི་རྒྱུན་འགག་པའོ། །དེ་བཞིན་དུ་འོལ་མོ་ལུང་རིང་དུ་གནས་པའི་གཤེན་ལྷ་
དམུའི་རིགས་དང་། གར་ཆེན་ཤག་གི་རིགས་དང༌། གསས་རྗེ་ཧོས་ཀྱི་རིགས་དང་།
གནམ་རྗེ་དཔོའི་རིགས་དང་། རྒོད་རྗེ་རྒྱའི་རིགས་དང༌། མཁའ་འགྱིང་གཉེན་གྱི་
རིགས་དང་གདུང་རྒྱུད་ཀྱི་རྒྱལ་པོ་སྡེ་དྲུག་གི་མི་རྣམས་ཀྱིས་ཀྱང་སྟོན་པའི་བཀའ་ལ་
ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གལ་ཏེ་སྟོན་པའི་བཀའ་ལ་མི་
ཉན་ཞིང་། འཕྲུལ་ངག་བདེན་པའི་བོན་ལ་མི་སྤྱོད་ན། གདུང་རྒྱུད་ཀྱི་རྒྱལ་པོ་རྣམས་
ཀྱང་འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ།
།དེ་ནི་ཐར་པའི་ལམ་ལ་བགྲོད་པའི་རྒྱུན་འགག་པའོ། །དེ་བཞིན་དུ། རྒྱལ་རིགས་སུ་
གཏོགས་པས་ཆེ་བ་དང༌། རྗེ་རིགས་སུ་གཏོགས་པས་བཙུན་པ་དང༌། བྲམ་ཟེ་རིགས་
སུ་གཏོགས་པས་གཙང་མ་དང༌། དམངས་རིགས་སུ་གཏོགས་པས་གདོལ་པ་ལ་
སོགས་རིགས་བཞིའི་མི་རྣམས་ཀྱིས་ཀྱང་སྟོན་པའི་བཀའ་ལ་ཉོན་ཅིག །འཕྲུལ་ངག་
བདེན་པའི་བོན་ལ་སྤྱོད་ཅིག །གལ་ཏེ་སྟོན་པའི་བཀའ་ལ་མི་ཉན་ཞིང་། འཕྲུལ་ངག་
220



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
༼ཅ༽
བདེན་པའི་བོན་ལ་མི་སྤྱོད་ན། རིགས་བཞིའི་མི་རྣམས་ཀྱང་འཁྲུལ་ལོ། །དེ་ནི་གོལ་ལོ།
།དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་ཐར་པའི་ལམ་ལ་བགྲོད་
པའི་རྒྱུན་འགག་པའོ། །དེ་བཞིན་དུ། དབལ་སོ་གངས་ཀྱི་ར་བའི་ནང་དུ་ཡོད་པའི་
རྒྱལ་ས་ཕོ་བྲང་གླིང་བརྒྱད་དང༌། ཕྱི་གླིང་དང༌། ནང་གླིང་དང༌། བར་གླིང་དང་།
མཐའ་གླིང་སུམ་ཅུ་རྩ་གཉིས་ལ་སོགས་པ་ཡུལ་ཆེན་པོ་དང༌། ཡུལ་ཕྲན་དང་། གྲོང་
དང་གྲོང་རྡལ་དུ་གནས་པའི་གནས་འདིར་ཚོགས་པའི་མི་རྣམས་ཀྱིས་ཀྱང་སྟོན་པའི་
བཀའ་ལ་ཉོན་ཅིག །འཕྲུལ་ངག་བདེན་པའི་བོན་ལ་སྤྱོད་ཅིག །གལ་ཏེ་སྟོན་པའི་
བཀའ་ལ་མི་ཉན་ཞིང་འཕྲུལ་ངག་བདེན་པའི་བོན་ལ་མི་སྤྱོད་ན། དབལ་སོ་གངས་ཀྱི་
ར་བའི་ནང་ན་ཡོད་པའི་རྒྱལ་བློན་སྡེ་འཁོར་བཙུན་མོ་དང་བཅས་པའི་མི་རྣམས་ནི་
འཁྲུལ་ལོ། །དེ་ནི་གོལ་ལོ། །དེ་ནི་ལྟུང་ངོ༌། །དེ་ནི་འཁོར་བ་ལ་ཕྱིར་ལྡོག་པའོ། །དེ་ནི་
ཐར་པའི་ལམ་ལ་བགྲོད་པའི་རྒྱུན་འགག་པའོ། །དེའི་ཕྱིར་ན། གཡུང་དྲུང་སེམས་
དཔའ་རྣམས་དང་། འདུས་པའི་འཁོར་རྣམས། དེ་ལྟར་དུ་མཉན་པར་བྱའོ། །གོ་བར་
བྱའོ། །རིག་པར་བྱའོ། །རིག་ཅིང་རྟོགས་པར་བྱའོ། །རྟོགས་ཤིང་སྤྱོད་པར་བྱའོ། །སྤྱོད་
ཅིང་འགྲུབ་པར་བྱའོ། །གྲུབ་པའི་འབྲས་བུ་ཆུད་མི་ཟ་བར་བྱའོ། །ཆུད་མི་གཟོན་ཞིང་
དོན་ཡོད་པར་བྱའོ། །དོན་དང་ལྡན་པར་བྱའོ། །ཞེས་བཀའ་བསྩལ་ཏོ། །
༧ དེ་ནས་དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་ཀྱི་ནང་ནས་གཤེན་རབ་ཚངས་པ་གཙུག་ཕུད་ཅེས་བྱ་བ་གདན་
ལས་བཞེངས་ནས། རྒྱན་དང་ཆ་ལུགས་མཛེས་པར་བྱས་ནས་ལྷའི་མེ་ཏོག་པདྨ་
དཀར་པོ་འདབ་མ་བརྒྱད་དུ་གྱེས་པ་ཞིག་སྟོན་པ་ལ་ཕུལ་ནས། སྟོན་པའི་མདུན་
དུ་པུས་བཙུག་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་ཅིར་ཡང་
མཁྱེན་པ་ཡི། འགྲོ་བའི་དཔལ་གྱུར་སྟོན་པའི་སྒྲོན་མ་ལགས། བདག་ཅག་སྟེང་གི་ལྷ་
221



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
དང་འོག་གི་ཀླུ་། བར་གྱི་མི་ལ་སོགས་པའི་འགྲོ་བ་ལ། སྟོན་པའི་ཞལ་མཐོང་གསུང་
ཐོས་རིམ་པ་བཞིན། སྒྲིབ་སྦྱངས་ཚོགས་རྫོགས་ཐར་པ་ཐོབ་ནས་སོང་། ད་ལྟ་སླད་
ན་ལུས་པའི་མི་རྣམས་དང་། བདག་ཅག་འཁོར་དུ་གཏོགས་པའི་སྡེ་རིགས་དང༌། ཕྱི་
རབས་རྗེས་སུ་འབྲང་བའི་གང་ཟག་རྣམས། སྒྲིབ་གཉིས་སྦྱང་ཞིང་ཚོགས་གཉིས་
བསག་དགོས་ན། གཡུང་དྲུང་བོན་གྱི་སྒོ་མོ་བརྒྱད་ཁྲི་ལ། ཅི་ལྟར་བསླབ་ན་སྒྲིབ་
གཉིས་བྱང་བ་ལགས། ཅི་ལྟར་བསླབ་ན་ཚོགས་གཉིས་རྫོགས་པ་ལགས། ཅི་ལྟར་
བསླབ་ན་ཐར་པར་བགྲོད་པ་ལགས། ཅི་ལྟར་བསླབ་ན་མངོན་སངས་རྒྱས་པ་ལགས།
ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་འཁོར་དུ་གཏོགས་པའི་སྡེ་རིགས་དང་།
གཤེན་རབ་ཆེན་པོ་ཚངས་པ་གཙུག་ཕུད་ཉོན། ལེགས་སོ་ལེགས་སོ་ལེགས་པའི་ཕུལ།
ཚངས་པ་གཙུག་ཕུད་ཁྱོད་ལེགས་སོ། །སྟོན་པའི་སྐབས་དང་དུས་ལ་བབ། ཉེས་པའི་
སྐྱོན་རྣམས་དག་པར་ཚངས། གཟི་བརྗིད་ངོ་མཚར་ཆེ་བས་པ། འགྲོ་ཀུན་གཙུག་
ཏུ་བཀུར་བས་གཙུག །སེམས་དཔའ་ཡོངས་ལས་དཔག་པས་ཕུད། དཔེ་དང་དོན་
དུ་མཚོན་ནས་སུ། ཚིག་དང་མིང་དུ་མཚུངས་པ་ཡི། སྤྱི་ཕུད་བཀུར་སྟིའི་སློབ་མ་སྟེ།
རྒྱལ་ཚབས་དམ་པ་ཁྱོད་ལེགས་སོ། །ཁྱོད་ནི་མི་བརྗེད་གཟུངས་དང་ལྡན། གང་ལྟར་
བསྐོས་པ་དེ་བཞིན་བྱེད། ཅི་ལྟར་མཐུན་པ་དེ་བཞིན་སྟོན། ཞུ་བའི་དུས་ན་སྤོབས་པ་
ཆེ། འཛིན་པའི་དུས་ན་གར་སྤྱིན་བརླན། འཆད་པའི་དུས་ན་དྲང་ཆེན་སྐོས། འབྱེད་
པའི་དུས་ན་སྒམ་པོ་ཕྱུ། གང་ཡང་རུང་བར་བཏུབ་བ་ཡི། རྒྱལ་སྲས་དམ་པ་ཁྱོད་
ལེགས་སོ། །དུས་དང་གནས་སྐབས་རྟེན་འབྲེལ་འཛོམས། འཁོར་ལ་སྡེ་བཞི་ཡ་བརྒྱད་
དབྱེ། འདབ་བརྒྱད་མེ་ཏོག་ཁ་ཕྱེའི་ཚུལ། གཅིག་བས་གཅིག་ལེགས་རྨད་དུ་འབྱུང་།
གང་ཡང་མཐར་ཕྱིན་འགྲུབ་པར་སྣང་། ཞེས་གསུངས་ནས་ཚངས་པ་གཙུག་ཕུད་ལ།
222



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
ལེགས་པའི་བྱ་བ་བྱིན་ནས་ཐུགས་དགྱེས་པའི་ཚུལ་གྱིས་ཞལ་འཛུམ་པར་མཛད་དོ། །
དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་སོགས་
ཏེ། ལྷ་ཀླུ་མི་གསུམ་སློབ་མ་འཁོར་དང་བཅས། འདུས་པའི་འཁོར་རྣམས་དབང་པོ་
གཏོད་ལ་ཉོན། སྟོང་གསུམ་མི་མཇེད་ཞིང་དེར་གནས་པ་ཡི། འགྲོ་བ་རིགས་དྲུག་
སེམས་ཅན་ཐམས་ཅད་ཀུན། བདག་ཉིད་སྟོན་པས་གདུལ་བྱར་གྱུར་པ་ལ། སྔོན་
ཆད་སྒྲིབ་བྱང་ཚོགས་གཉིས་བསགས་པ་རྣམས། ད་ལྟ་སྟོན་པ་བདག་གི་ཞལ་མཐོང་
ནས། ཚོགས་ཀྱི་ལྷག་མ་དུས་འདིར་རྫོགས་ནས་སུ། ཐར་པའི་གོ་འཕང་རིམ་གྱི་ཐོབ་
ནས་སོང་། ད་ལྟའི་ཞིང་ཁམས་གནས་འདིར་ཚོགས་པ་ཡི། ཐར་པ་མ་ཐོབ་སླད་ན་
ལུས་པ་ཡང་། གཡུང་དྲུང་བོན་གྱི་སྒོ་མོ་མང་པོ་ལ། ཅི་ལྟར་བསླབ་ན་སྒྲིབ་གཉིས་
བྱང་བ་དང༌། ཅི་ལྟར་བསླབ་ན་ཚོགས་གཉིས་རྫོགས་པ་དང་། ཅི་ལྟར་བསླབ་ན་
མངོན་སངས་རྒྱས་ཤེ་ན། སྡུག་བསྔལ་འཁོར་བའི་ལས་སྤྱོད་ཕྱིར་བོར་ནས། ཡང་དག་
ཐར་པའི་འབྲས་བུ་བསྐྱེད་པ་ན། སྒྲིབ་སྦྱངས་ཚོགས་རྫོགས་མངོན་སངས་རྒྱས་པར་
འགྱུར། དེ་ཡང་དང་པོ་འཁོར་བའི་སྐྱེ་རྩ་བཅད། སྔོན་གྱི་སྡུག་བསྔལ་རྣམས་ལ་སུན་
པར་བྱ། དཀར་པོ་དགེ་བའི་ལས་ལ་བྲོད་པར་བྱ། དེས་ན་འཇུག་པའི་ལམ་ལས་ལྡོག་
མི་ནུས། དེ་ཡང་དང་པོ་འཁོར་བའི་གཞི་རྩ་ནི། རང་སེམས་ཡེ་ནས་ཡེ་སངས་རྒྱས་
པའི་རྒྱུ། གདོད་ནས་དངོས་པོ་ཀ་དག་འགྱུར་བ་མེད། འཁྲུལ་དང་འཁོར་བར་བྱ་བའི་
མཐའ་མ་གྲུབ། དེ་ཉིད་མ་རྟོགས་སེམས་ཅན་སྙིང་རེ་རྗེ། ཀུན་གཞི་བྱང་ཆུབ་སེམས་
ཀྱི་ཀློང་ཡངས་སུ། རིག་པའི་ཡེ་ཤེས་བསྒྲིབས་མེད་གསལ་བ་ལ། ངང་དང་ངོ་བོ་རང་
བཞིན་འདུ་འབྲལ་མེད། རྟག་དང་ཆད་མཐར་མ་ལྷུངས་བོན་ཉིད་དབྱིངས། རང་
མཚན་དཀྱིལ་འཁོར་མཁའ་ལ་རྫོགས་པ་ལ། དེ་ཉིད་མ་རྟོགས་མ་རིག་འཁྲུལ་པར་
བཟུང་། འཁྲུལ་པ་དེར་འཛིན་འཁོར་བའི་ཞིང་དུ་ཤར། རྟོག་པ་དེར་འཛིན་མེད་ལ་
223



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཡོད་བཟུང་འཁྲུལ། སྐྱེ་རྒ་ན་འཆི་བསྐལ་པའི་དབའ་ཀློང་འཁྲུགས། འཁོར་བའི་སྡུག་
བསྔལ་རྒྱ་མཚོ་མཐའ་མེད་ཆགས། སྟོང་ཞེན་བར་དོ་མུ་མེད་འབྱམས་མཐའ་ཡས།
རྟག་ཆད་སྣང་སྟོང་ཡོད་མེད་ང་བདག་བཟུང་། རིགས་དྲུག་རང་རང་འཁྲུལ་སྣང་
དྲུག་ཏུ་བལྟ། འཁྲུལ་པའི་རྒྱ་མཚོ་མ་རིག་རླབས་གཡོས་པས། སྐྱེ་རྒ་ན་འཆིའི་ཆུ་བོ་
གཞུང་བཞི་བབས། བག་ཆགས་ཉོན་མོངས་སྲེད་ལེན་དུག་འདམ་སྤྱོད། རིགས་དྲུག་
སྡུག་བསྔལ་འདོད་པའི་རྒྱ་མཚོར་བྱིང་། གང་འབགས་ཉེས་ལྟུང་ཉེས་པའི་ཚ་ཐང་
བཀྲམ། འཁོར་བའི་མཚོ་དང་བར་དོའི་རྒྱ་མཚོ་འདྲ། གཅིག་ནས་གཅིག་བརྒྱུད་ཟོ་
ཆུའི་རྒྱུན་མ་འདྲ། གཅིག་ལ་གཅིག་འཁོར་ཤིང་རྟའི་འཁོར་ལོ་འདྲ། སྐྱེ་རྒ་ན་འཆི་སྡུག་
བསྔལ་རབ་ཏུ་སྦྱངས།
༧ དང་པོ་སྐྱེ་བའི་སྡུག་བསྔལ་འདི་ལྟ་སྟེ། མ་རིག་ཉོན་མོངས་འཁོར་བའི་སེམས་
ཅན་རྣམས། རང་རིག་ཡེ་ཤེས་ཡིན་ཚུལ་མ་རྟོགས་པས། བདག་མེད་སེམས་ལ་
བདག་འཛིན་མདུད་པ་བཅས། དངོས་མེད་ངང་ལ་དངོས་ཅན་མཚན་མར་བཟུང༌།
གཟུགས་མེད་སེམས་ལ་གཟུང་འཛིན་ཐ་རམས་བསྡམས། མ་རིག་འཁྲུལ་པའི་ཕུང་པོ་
སྒྲོག་ཏུ་བཅུག །རྣམ་ཤེས་སྐྱབས་མེད་གཅིག་པུར་བར་དོར་འཁྱམས། བར་དོར་རྟེན་
མེད་ཤེས་པ་ཕྱི་ཕྱོ་བ། དྲན་རིག་བློ་ཡི་ཤེས་པ་ཡུལ་ལ་རྨོངས། ཡུལ་ལ་རྨོངས་ཤིང་
ཡུལ་ལ་ཤེས་པ་ཆགས། འཁོར་བ་མཐའ་མེད་སྡུག་བསྔལ་རྒྱ་མཚོ་ལ། གྲངས་མེད་
ལུས་བླངས་ལུས་ལ་ཞེན་ཆགས་པས། སྔོན་འབྱུང་དང་ཆགས་ཞེན་པའི་ཤ་གཟུགས་
ཅན། དབང་པོ་ཀུན་ཚང་ཐོགས་མེད་ཀུན་ཏུ་རྒྱུ། དབང་པོ་རེ་ལ་འདོད་པའི་ཡུལ་རེ་
ཚང་། བག་ཆགས་རྟེན་མེད་ཤེས་པ་བྱ་སྒྲོ་རླུང་། གར་ཡང་ཐོགས་མེད་ཞིང་ཁམས་
ཡུད་ལ་འཁོར། འགྲོ་བ་རིགས་དྲུག་གནས་ཡུལ་ཀུན་ཏུ་བགྲོད། སྔོན་གྱི་བག་ཆགས་
ཡུལ་ལ་དང་ཆགས་པས། འཁྱགས་དང་བཀྲེས་དང་སྐོམས་པའི་ཚོར་བ་དང་།
224



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཅིག་པུར་རོགས་མེད་འགྲོ་སྙམ་དྲན་པ་ཡི། སྡུག་བསྔལ་ཉོན་མོངས་དཔག་ཏུ་མེད་
པར་མྱོང་། སྔོན་གྱི་ཡུལ་དང་གནས་དང་ཞིང་ཁམས་དྲན། ཕྱིན་པའི་ས་མེད་རི་ལུང་
དགུ་བརྒྱ་ཆོད། སྐྱབས་མེད་དྭ་ཕྲུག་མས་བོར་ལམ་སྣ་འཁྱར། ཡུལ་དང་གནས་དང་
ཞིང་ཁམས་མི་འདྲ་བགྲོད། སྔོན་གྱི་ངོ་ཤེས་རྣམས་དང་འཕྲད་འདོད་ཅིང་། ཕ་མ་བུ་
གཉེན་ཤིན་ཏུ་དང་ཆགས་ཏེ། ཡུལ་མཁར་ས་ཞིང་བང་ཁང་ཤུལ་དུ་ལུས། བསག་
པའི་ནོར་ལ་དབང་བྱར་གཅིག་ཀྱང་མེད། གདུང་བའི་གཉེན་ལ་འགྲོ་རོགས་ཤིག་ཀྱང་
མེད། གོན་པའི་གོས་ལ་རླུང་གཡོར་ཞིག་ཀྱང་མེད། བཟའ་བའི་ཟས་ལ་གྲོ་ཐེབས་ཤིག་
ཀྱང་མེད། སྐྱོབ་པའི་ལྷ་མེད་གནམ་གྱི་འཇུ་ཐག་ཆད། རེ་བའི་ས་མེད་ས་ཡི་བརྟེན་
ཕུར་བུད། བྱམས་པའི་གཉེན་ནི་མི་གཅིག་ཡུལ་ན་མེད། སྡང་བའི་དགྲ་ནི་རི་ལུང་
མེད་པར་གང་། ཞལ་ལྕེའི་ཁྲིམས་ནི་རྒྱལ་པོའི་ཕོ་བྲང་འདྲ། ཀྱེ་མ་ཀྱི་ཧུད་ཟ་མ་སྙིང་
རེ་ན། འདི་འདྲའི་དུས་ཤིག་སྟེང་དུ་ཡོང་ངེས་ན། ཅི་འདྲའི་ལས་ཤིག་སྔོན་ནས་བྱས་
ན་ཕན། འོན་ཀྱང་འགྱོད་པའི་ཅི་ཕན་ཐལ་བའི་ལས། ད་ནི་གཅིག་པུར་རང་བློ་མ་
གཏོགས་པ། བློ་གྲོས་མདུན་མ་སུ་དང་གང་ལ་འདྲི། ཕ་རོལ་འཇིགས་པའི་དགྲ་ལ་
གཞོལ་ནས་སུ། གང་གིས་མ་མཐོང་ཙམ་ཞིག་རེད་པ་ན། ལམ་འཁྱར་བུ་ལ་གཅིག་
བས་མེད་པས་སུ། ང་རང་ཡུལ་དང་ཞིང་ཁམས་མ་སྙེད་ཀྱང་། གཞན་དག་ཞིང་
ཁམས་གཅིག་ལ་འདུག་ནས་སུ། སྐྱོབས་པའི་ལྷ་དང་མགོན་ཞིག་ཚོལ་དགོས་བསམ།
ཡུལ་དང་གནས་དང་འདུག་ས་ཚོལ་བར་བྱེད། སེམས་ཅན་སྐྱེ་སྒོ་མ་ཡི་མངལ་སྒོ་ནི།
ཞིང་ས་གཤིན་ལ་འབྲས་དྲུག་བརྔས་ཤུལ་བཞིན། གྲོ་སོག་བཅད་པའི་སྦུ་གུ་དག་དང་
མཚུངས། གྲངས་དང་མཚམས་མེད་ཚད་དང་རྩིས་ལ་འདས། དེ་ལ་སྲིན་པོའི་གྲོང་
ཁྱེར་བརྒྱད་ཁྲི་གནས། གྲོང་དང་གྲོང་ཁྱེར་གྲོང་རྡལ་བསམ་མཐའ་ཡས། སྐྱེ་འགྲོ་སྲིད་
པ་མ་ཡི་མངལ་ཁྱིམ་དུ། ལྷ་ཁང་གཞལ་ཡས་མཆོད་རྟེན་སྦྲ་གུར་དང༌། ཉམས་དགའ་
225



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡིད་འོང་ཕུན་ཚོགས་གནས་སུ་མཐོང་། སྔོན་ལས་དབང་གིས་གར་སྐྱེས་འཕེན་ལེན་
གྱི། བཟང་ངན་ལས་དབང་འཕྲོ་མཐུན་གར་ཡོད་ནི། སྔོན་གྱི་ངོ་ཤེས་རང་ཡུལ་
སྙགས་པར་མཐོང་། ཕོ་མོ་སྲེད་ལེན་ཆགས་པའི་སྦྱོར་བ་ཡིས། སྲིན་བུའི་གྲོང་ཁྱེར་
བརྒྱད་ཁྲི་བཞི་སྟོང་ནི། མི་བདེ་སྡུག་བསྔལ་ཤིན་ཏུ་སྦྱངས་པ་ལ། རྣམ་ཤེས་འཁྱམས་
པོས་ལྷ་ཡི་རོལ་མོར་མཐོང་། དེ་ལ་ལྟད་མོ་བལྟ་སྙམ་མངལ་དུ་ཚུད། ཞག་བདུན་
བར་དུ་དྲན་མེད་བརྒྱལ་ཞིང་མྱོས། ཞག་བདུན་ལོན་ནས་སྔངས་ཤིང་སེམས་འཕྲོས་ཏེ།
བརྒྱལ་བ་སད་ཅིང་དྲན་པས་རྩིས་ཟིན་ཙ། གྲོང་དང་གྲོང་ཁྱེར་གྲོང་རྡལ་ཡུལ་ན་མེད།
ལོངས་སྤྱོད་རོལ་མོ་རྒྱུན་ཆད་སྒྲ་མི་ཐོས། ཟངས་ལྕགས་ཁང་པར་དྲ་བའི་ནང་དུ་
བསྡམས། འགྲོ་བའི་ས་མེད་ཕྱོགས་རྣམས་མུན་པ་འཁྲིགས། ཐར་མེད་བཙོན་ཁང་
ཞིག་ཏུ་ཕྱིན་པ་སྙམ། དབང་མེད་སྐྲག་པའི་སྡུག་བསྔལ་བསམ་མི་ཁྱབ། དཀར་དམར་
ཐིག་ལེའི་རྒྱུ་སྐྱེད་ལུས་སེམས་ནི། གཅིག་ཏུ་འདྲེས་ནས་དངས་སྙིགས་མ་ཕྱེད་དེ། རིག་
པ་རྟེན་མེད་རྟེན་བཅས་རྒྱ་ལ་འཐུམས། དཔེར་ན་འདབ་ཆགས་སྙི་ལ་ཟིན་པ་དང་།
རི་དྭགས་རྒྱ་ལ་འཐུམས་པ་དག་དང་མཚུངས། ཡར་ལ་འཐེན་འཐེན་མར་ལ་དུང་
དུང་བརྗོད། ཞོ་ཆགས་རུ་མ་ལྟར་དུ་ལུས་སེམས་འབྲེལ། དེ་ལ་ནུར་ནུར་ཕྱོགས་བཞི་
དབུས་ལྔར་ང་། འབྱུང་བ་ལྔ་པོས་རྒྱུ་བསྐྱེད་ལུས་ཟུངས་གསོ། ས་ཡིས་ཤ་བསྐྱེད་ཆུ་
ཡིས་ཁྲག་ཀྱང་བསྐྱེད། མེ་ཡིས་དྲོད་བསྐྱེད་རླུང་གིས་དབུགས་ཀྱང་བསྐྱེད། ནམ་
མཁས་སེམས་ཀྱི་གོ་ཡང་འབྱེད་པ་སྟེ། ས་ཡིས་གཏིབས་དང་ཆུ་ཡིས་གཡེང་བ་དང་།
མེ་ཡིས་བསྲེག་དང་རླུང་གིས་གསང་བ་དང་། བར་སྣང་སྟོང་པར་གཡང་དུ་ལྷུངས་
སྙམ་འབྱུང༌། ལུས་སེམས་འདྲེས་ནས་ནལ་ནལ་པོ་རུ་ཆགས། སྔངས་དང་གཡེང་བའི་
སྡུག་བསྔལ་བསམ་མི་ཁྱབ། དེ་ནས་བདུན་ཕྲག་གསུམ་དུ་ལོན་པ་དང༌། སེམས་ཀྱང་
འདར་ནས་འཕྲིགས་ཤིང་འགུལ་བ་ལས། ཐིག་ལེའི་རྒྱུ་བསྐྱེད་འབྱུང་ལྔས་གསོས་
226



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
བཏབ་ནས། བག་ཆགས་སྲེད་ལེན་ཕུང་པོའི་རྒྱུ་ཉིད་ལས། རྒྱུན་ལམ་རྩ་ལྔ་ཕྱོགས་བཞི་
དབུས་ལྔར་གྱེས། རླུང་མཁྲིས་བད་ཀན་ཁྲག་གི་རྒྱུ་བསྐྱེད་པས། མངལ་གྱི་ཁང་བུར་ཞོ་
ཆགས་ལྟར་དུ་གནས། དབང་རྟེན་ལུས་ཀྱང་མེར་མེར་ལྟར་ལྟར་པོ། སེམས་ཀྱང་
མངལ་གྱི་བག་ཏུ་མྱོས་པ་སྟེ། འཕྲིགས་འགུལ་མེད་པར་ཤེས་པ་མྱོས་འཐིབས་ཏེ། སྣང་
བ་མུན་ཁང་དགུ་རིམ་ཆུད་པ་འདྲ། བྱིང་རྨུགས་འཐིབས་པའི་སྡུག་བསྔལ་བསམ་མི་
ཁྱབ། དེ་ནས་བདུན་བཞི་ཉི་ཤུ་རྩ་བརྒྱད་ནས། དགུང་ཞག་སུམ་ཅུ་རྩ་གཉིས་མ་ལོན་
པར། རླུང་གིས་འཕྲོ་འདུས་ཅུང་ཟད་གསིང་བ་སྟེ། འཁྱགས་དང་འདར་དང་གྲང་
དང་སྔངས་པ་འབྱུང་། རྩ་ཡི་རྒྱུ་བསྐྱེད་ལུས་ཀྱང་གོར་གོར་པོར། ཁད་དང་མུས་ཀྱིས་
འབྲེལ་ནས་གནས་ཤིང་ཆགས། དེ་དུས་ཤེས་པ་རྟེན་མེད་འཐོམས་པོ་ལས། ལྷན་ཅིག་
སྐྱེས་པའི་ལྷ་དང་བདུད་གཉིས་ཀྱིས། ལྷ་ཡིས་དབང་བྱས་མྱོས་དྭངས་དྲན་པ་གསལ།
འདྲེ་ཡིས་དབང་བྱས་འཐིབས་དང་ཤེས་པ་རླུགས། དེ་གཉིས་རེས་མོར་ཚོར་བ་གཉིས་
སུ་འབྱུང་། ངོས་མི་ཟིན་ཅིང་སྣང་བ་མི་དབེན་པར། གཞན་དབང་སྤྱོད་པའི་སྡུག་
བསྔལ་བསམ་མི་ཁྱབ། དེ་ནས་དགུང་ཟླ་ངོ་གཉིས་ལོན་པ་ནས། དགུང་ཟླ་གསུམ་དུ་
མ་ཕྱིན་བར་དག་ཏུ། ལུས་ཀྱང་ཁད་ཀྱིས་གོར་གོར་འདུག་པ་ལས། སྲིད་པ་བསྐྱེད་
བྱེད་ལྟེ་བ་ཆགས་པ་ལ། བུ་ཡི་སྲོག་ཐག་མ་ཡི་སྙིང་ཐག་འབྲེལ། ཆགས་པའི་ལུས་ནི་
ལྕགས་ཀྱི་དྲ་བ་འདྲ། རྟེན་བྱེད་ཤེས་པ་དྲ་བར་ཚུད་པ་འདྲ། སྐྱེད་བྱེད་ལྟེ་བ་ལྕགས་
ཀྱུས་བཟུང་བ་འདྲ། དཔེར་ན་འདབ་ཆགས་སྙི་ལ་ཟིན་པ་འམ། རི་དྭགས་རྒྱ་ལ་
འཐུམས་པའི་སྣང་བ་ལྟར། ཏན་ཏན་འཐེན་ཀྱང་མི་ཕན་སྙི་ལ་ཟིན། སྤུར་སྤུར་འཕུར་
ཀྱང་མི་ཕྱིན་གདོས་ལ་འཐོག །དྲ་བ་བཀྲལ་ཡང་མི་རལ་ཐ་རམས་བསྡམས། དྲ་མིག་
འཛུལ་ཡང་མི་ཐར་ལུས་མི་ཤོང་། ཐར་མེད་བཙོན་རའི་སྡུག་བསྔལ་ཡ་རེ་ང་། དེ་
ནས་དགུང་ཟླ་ངོ་གསུམ་ལོན་པ་ནས། དགུང་ཟླ་བཞི་རུ་མ་ཕྱིན་བར་དག་ཏུ། ཕུང་
227



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
I
.
པོའི་ལུས་ལ་རུས་པས་རྩིབ་ཁོག་ཆགས། སྐྱེད་བྱེད་རྩ་ལས་ལུས་ཟུངས་རྩ་རྣམས་གྱེས།
ཡན་ལག་ཉིང་ལག་སོ་སོར་གྱེས་ནས་ཆགས། དབང་རྟེན་དོན་སྣོད་ལྔ་པོའི་རྒྱུ་རྣམས་
ཆགས། དེ་ཚེ་འབྱུང་བ་དྭངས་སྙིགས་འབྱེད་དུས་སུ། རླུང་གི་རྒྱུ་ལས་ཅུང་ཟད་བྱིང་
བསངས་ཏེ། མྱོས་ཤིང་འཐིབས་པ་སངས་ནས་དྲན་པས་ཟིན། སྔར་བས་བག་ཡངས་
ཐ་རམས་ཅུང་གྲོལ་ཙམ། ཡན་ལག་ལྷུ་ཚིགས་དོན་སྣོད་ནང་ཁྲོལ་དང་། དབང་རྟེན་
ཁ་མིག་སྣ་ལྕེ་རྣ་བ་ཆགས། རླུང་མཁྲིས་བད་ཀན་ཁྲག་གི་བཅུད་རྣམས་ཚང་། དུས་
དེར་ཡན་ལག་གཟུགས་བཞི་མགོ་དང་ལྔ་། ཕྱི་ཡི་པགས་པས་གཡོགས་ཏེ་ཆགས་པ་
ལ། དང་པོ་པགས་པ་མ་ཆགས་གོང་དུ་ནི། ལུས་ཀྱི་དོན་སྣོད་དབང་རྟེན་རྩིབ་ཁོག་
རྣམས། དྲན་པའི་ཡུལ་ལམ་ཆགས་པའི་སྣང་ཡུལ་ལ། འདུག་པའི་གནས་དང་ཡུལ་
ཞིག་ཟིན་ནོ་བསམ། ཕྱི་ཡི་རྩིབ་ཁོག་འཇིག་རྟེན་གཏོས་སུ་མཐོང་། དོན་སྣོད་ལྔ་པོ་
ཞིང་ཁམས་ལྔ་རུ་མཐོང་། ཙི་ཏ་རིན་ཆེན་སྣ་ལྔའི་གུར་དུ་མཐོང་། རྩ་ཆེན་གུར་གྱི་
ཆོན་ཐག་འཐེན་པར་མཐོང་། རྩ་བྲན་འོད་ཟེར་གཞའ་ཚོན་གཟིང་བར་མཐོང་། དེ་
མིན་ནང་ཁྲོལ་འདོད་པའི་ཞིང་ས་དང༌། སྣ་ཚོགས་འདོད་ཡོན་ར་བས་གང་བར་
མཐོང་། དེ་ལ་ཅོལ་ཆུང་རླུང་ཁྱེར་རིག་པ་ནི། སྔོན་གྱི་བག་ཆགས་ལས་དབང་ངན་པ་
ཡི། གནས་དང་འདུག་པའི་ཡུལ་ཞིག་ཟིན་ནོ་སྙམས། ཞིང་ཁམས་དག་ལ་ལྟད་མོ་ལྟ་
སྙམས་དང་། མཐོ་སར་འགྲོ་ནས་བྱ་ར་བྱེད་དགོས་སྙམས། རྩ་དང་དོན་སྣོད་ནང་
ཁྲོལ་བར་དག་ལ། ཡར་འཛེགས་མར་བབས་འུ་ལེ་སྣ་ཚོགས་བྱེད། འདུག་པའི་ས་
གནས་ཙི་ཏ་སྙིང་ལ་མཐོང་། ཁོ་རང་རྒྱལ་པོའི་བུ་ཞིག་ཡིན་པར་མཐོང་། དོན་སྣོད་
བཞི་པོ་སྤྱོད་ཡུལ་བཞི་རུ་མཐོང༌། ཕོ་བ་དྲ་མིག་བཙུན་མོའི་ཞིང་དུ་མཐོང༌། གློ་བ་
འགྱིང་ཆེན་བློན་པོའི་ཞིང་དུ་མཐོང་། མཆིན་པ་མཆིན་ཁྲི་ཚོང་དཔོན་ཞིང་དུ་མཐོང་།
མཚེར་པ་སྲ་མཁྲེགས་དམག་དཔོན་མཁར་དུ་མཐོང་། རྒྱུ་མ་ནང་ཁྲོལ་བྲན་འཁོར་
228



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
ཞིང་དུ་མཐོང༌། དེ་ལ་ཆགས་ཤིང་ཞེན་ནས་འདུག་སྙམས་ཏེ། ཤིན་ཏུ་དགའ་བ་
དཔག་ཏུ་མེད་པ་ཚོར། སྔར་གྱི་གཟུགས་ཀྱི་ཕུང་པོའི་ཁང་བུ་ལས། དགའ་ཞིང་ཚོར་
བ་དགུ་འགྱུར་ཙམ་དུ་འབྱུང་། དེ་ནས་གཟུགས་མཚན་ཚོར་བ་དེ་ནས་སྲིད། དེ་ནས་
པགས་པ་ཆགས་པའི་དུས་ཚོད་ན། དབང་པོ་དབང་རྟེན་རྣམས་ལ་བཞུགས་པའི་རྗེས།
ཡན་ལག་གཟུགས་བཞི་མགོ་ལྔ་པགས་པས་བཏུམས། སྐད་ཅིག་དྲན་པ་འགྱུར་བས་
ཚོར་བ་ལ། ཆགས་པའི་ཡུལ་དང་ཞིང་ཁམས་གདོད་ནས་མེད། རྨི་ལམ་ཡུལ་དང་སྒྱུ་
མའི་གྲོང་ཁྱེར་ལྟར། སྐད་ཅིག་ཉིད་ལ་བར་སྣང་གཞའ་ལྟར་ཡལ། སྔོན་གྱི་ཞེན་པའི་
ཡུལ་དུ་འཛིན་པ་དེ། མགོ་ལུས་མེད་པར་པགས་པས་བཏུམས་ནས་སུ། འཆིང་བའི་
ཞགས་ཀྱིས་དམ་དུ་བསྡོམས་ནས་ཀྱང་། མི་གཙང་འདམ་རྫབ་ནང་དུ་བསྐྱུར་སྙམས་
ཏེ། མིག་གིས་ལྟ་བར་འདོད་ཀྱང་མགོ་ནས་བཏུམས། ཡན་ལག་བརྐྱང་བསྐུམས་འོད་
ཀྱང་ཐད་དུ་བཅིངས། ཕུང་པོ་གཡོ་འགུལ་འདོད་ཀྱང་དམ་དུ་བསྡམས། སྔར་བས་
སྡུག་བསྔལ་དགུ་འགྱུར་བས་ཀྱང་ཆེ། དགའ་ཤི་སྡུག་བསྔལ་དཔག་ཏུ་མེད་པར་མྱོང་།
ལུས་པོ་གཡོ་བསྐྱོད་འདོད་དེ་འཕྲ་མི་ནུས། དེ་ནས་དགུང་ཟླ་བཞི་རུ་ལོན་པ་ནས།
དགུང་ཟླ་ལྔ་རུ་མ་སྐྱེལ་བར་དག་ཏུ། རླུང་སེམས་སོ་སོར་ཕྱེད་ནས་ལས་ངོ་འཛིན།
སེམས་ནི་དོན་སྣོད་སྙིང་གི་དཀྱིལ་ན་གནས། རླུང་ནི་རྩ་ཆེན་བཞི་ཡི་རྒྱུད་ལ་རྒྱུ། རླུང་
སེམས་གཉིས་ཀྱི་བྱེ་བྲག་རྫུ་འཕྲུལ་ལས། རྩ་བྲན་ཉི་ཁྲི་ཆིག་སྟོང་རྒྱས་པར་གྱིས། ཕྱི་
ནང་བར་གསུམ་རྩ་ལ་སྣོད་བཅུད་གྱུར། སྣོད་ལ་བཅུད་གང་ཤ་ཁྲག་རིམ་པ་འཕེལ།
དབང་པོ་དབང་རྟེན་ཡུལ་དུ་སོ་སོར་གནས། ཆགས་པའི་ཡུལ་དུ་ཞེན་པའི་ལུས་སུ་
འཕྲད། ལུས་སེམས་ཕྱི་ནང་འཕྲད་ནས་སྔོན་འབྱུང་དུས། གཉིད་ལོག་འབྱུང་བའི་
གྲིབ་ཀྱིས་ནོན་པའམ། དམུ་ལོང་མུན་ཁང་ནང་དུ་ཚུད་པ་ལྟར། དྲན་པ་ཟིན་པའི་
འདུ་ཤེས་འགྱུར་བ་ལས། འདུ་བྱེད་རྩོལ་བའི་ཕྱོགས་བཅུའི་སྒོ་བཙལ་ཡང་། གང་དུ་
229



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འགྲོ་བའི་ཐབས་དང་གནས་མ་སྙེད། མངལ་ནི་མུན་པའི་ཁང་པར་མི་གཙང་འདམ།
དེ་ལས་བརྒལ་ཏེ་བསྐམས་སར་སྙེག་འདོད་ནའང་། འདུ་བྱེད་ཡན་ལག་འདོར་ཀྱང་
ཐབས་མ་བྱུང་། དེ་དུས་ལུས་སེམས་འབྲེལ་ནས་གཡོ་འགུལ་ནུས། དབང་པོ་སྒོ་ལྔའི་
རྩ་སྒོ་མ་ཕྱེད་ནས། དྲན་རིག་ཤེས་པའི་འདུ་བྱེད་མང་གྱུར་ཡང་། དམུ་ལོང་མགོ་
འཁོར་བྱང་ཐང་ལུས་པ་བཞིན། རྨོངས་ཤིང་འཐིབས་པའི་སྡུག་བསྔལ་བསམ་མི་ཁྱབ།
དེ་ནས་དགུང་ཟླ་ལྔ་རུ་ལོན་པ་དང་། དགུང་ཟླ་དྲུག་ཏུ་མ་ཕྱིན་བར་དག་ཏུ། བདུན་
བཞི་ཉི་ཤུ་རྩ་བརྒྱད་ཤ་ཁྲག་འཕེལ། ཤ་ཚིལ་རྐང་དང་བཅུད་ཀྱི་ཐིག་ལེ་ཆགས། ཡན་
ལག་ལྷུ་ཚིགས་ཤུ་བ་རྒྱུས་པ་འབྲེལ། རུས་ཆེན་ལྷ་བ་ཤུ་བས་བརྟེན་ཐུབ་ཙམ། དབང་
པོ་སྒོ་ལྔ་བུག་པའི་རྩ་རྣམས་བྱེ། རླུང་སེམས་རྟེན་འབྲེལ་ལུས་ཀྱང་བརྐྱང་བསྐུམས་ནུས།
ཁ་དོག་གཟུགས་ཅན་ལུས་ཤིག་གྲུབ་པར་ཤེས། མངལ་ནི་ཤིན་ཏུ་མི་གཙང་མི་བཟོད་
དེ། སྒོ་ལྔའི་དབང་པོ་ཚོར་བ་སོ་སོར་འབྱུང་། སྒྲ་འོད་ཟེར་གསུམ་མི་གཙང་དྲི་ལ་
སོགས། འཇིགས་སྐྲག་ཉོན་མོངས་སྡུག་བསྔལ་བསམ་མི་ཁྱབ། དེ་ནས་དགུང་ཟླ་དྲུག་
ཏུ་ལོན་པ་ནས། དགུང་ཟླ་བདུན་དུ་མ་ཕྱིན་བར་དག་ཏུ། བདུན་ལྔ་སུམ་ཅུ་སོ་ལྔ་
གོང་དུ་འཕེལ། ཕུང་པོ་ཁམས་དང་སྐྱེ་མཆེད་ཚང་བར་འདོད། སྐྲ་དང་བ་སྤུ་རྣལ་
དང་སེན་མོ་སྐྱེས། འབྱུང་བའི་ལྷ་ལྔས་ཤ་ཁྲག་ཚད་དུ་བསྙམས། རླུང་མཁྲིས་བད་ཀན་
ནད་ཀྱི་གཞི་མ་ཆགས། འབྱུང་བས་རྒྱུ་བསྐྱེད་ལུས་ཀྱི་ཚ་གྲང་ཚོར། ནམ་མཁས་གོ་
ཕྱེད་སེམས་ལ་བདེ་སྡུག་འབྱུང་། མ་དང་བུ་གཉིས་ལན་ཆགས་སོ་སོར་གནོད། བུ་
ཡིས་བརྐྱང་བསྐུམས་མ་ཡི་ལུས་ལ་གནོད། མ་ཡིས་བརྐྱང་བསྐུམས་བུ་ཡི་ལུས་ལ་
གནོད། བུ་ཡི་ན་ཚ་སྡུག་བསྔལ་མི་བདེ་ཚོར། མ་འགྲངས་ཙམ་ན་བུ་ཡང་བཙུམ་སྟེ་
ན། མ་ལྟོགས་ཙམ་ན་བུ་ཡང་འཕྱོང་ནས་ན། ལྟོ་ཚོད་རན་ན་གནས་སྐབས་བདེ་བ་
ཙམ། ཁ་སྦུབ་ཉལ་ན་ས་འོག་གཏིབས་པ་ཙམ། གན་རྒྱལ་ཉལ་ན་གནམ་དུ་བཏེག་པ་
230



མདོ་སྡེ། །
རྒྱུ་འབྲས་རྣམ་པར་འབྱེད་པའི་མདོ།
ཙམ། འགྲོ་འདུག་བྱས་ན་རྟ་རྒོད་ཞོན་པ་ཙམ། དྲག་ཤུལ་བྱས་ན་གནམ་སར་བརྡབ་
པ་ཙམ། ཚ་བ་ཟོས་ན་མེ་ཡིས་བསྲེག་པ་ཙམ། གྲང་བ་ཟོས་ན་ཆུ་ཡིས་གཡེང་བ་ཙམ།
གད་མོ་བཞད་ན་ཟིལ་སྒྱུར་འདྲེས་དེད་སྙམ། ངུ་མོ་བཏབ་ན་སྟོང་ཁམས་སྒྲ་བྱུང་སྙམ།
མ་བུ་ལན་ཆགས་སྙགས་འདེད་མཉམ་དུ་འགྲོགས། གནས་ལ་ཆགས་ཤིང་མཚན་ཉིད་
དག་ལ་སྡང་། ཆགས་སྡང་ཉོན་མོངས་སྡུག་བསྔལ་བསམ་མི་ཁྱབ། དེ་ནས་ཟླ་བ་
བདུན་དུ་ལོན་པ་ནས། དགུང་ཟླ་བརྒྱད་དུ་མ་ཕྱིན་བར་དག་ཏུ། བདུན་བཞི་ཉི་ཤུ་རྩ་
བརྒྱད་གོང་འཕེལ་ཏེ། ཤ་ཁྲག་དྲོད་དབུགས་འབྱུང་བ་རིམ་གྱིས་འཕེལ། རླུང་མཁྲིས་
བད་ཀན་འདུ་བ་རབ་ཏུ་རྒྱས། ལུས་སེམས་ཆ་བསྙམས་སྨིན་ཅིང་དྲན་པ་རྙེད། ལུས་
སེམས་རྣམ་པར་ཤེས་པའི་མཚན་ཉིད་ནི། སེམས་ནི་ཙི་ཏ་སྙིང་གི་དཀྱིལ་དུ་གནས།
གསལ་བའི་མཚན་ཉིད་སྒྲོན་མེ་ཙམ་ཞིག་ཡོད། གཟུགས་ཀྱི་ཕུང་པོ་ཁང་པ་ཕུབ་པ་
དང༌། རྣམ་ཤེས་སྒོ་ལྔ་སྐར་ཁུང་དོད་པ་འདྲ། ཡིད་ཀྱི་རྣམ་ཤེས་ཆུ་བོ་རྒྱུན་ལམ་འདྲ།
བློ་ཡི་འབྱུང་འཇུག་བྱ་བྱེད་སྤྲེའུ་དང་འདྲ། ཁང་པར་མེ་བཏང་སྐར་ཁུང་འོད་དུ་ཤར།
ནང་དུ་ཡོད་པས་ཕྱི་རུ་འོད་ཟེར་འཕྲོ། ཆུ་བོ་རྒྱུན་ལམ་དར་ཅིག་སྡོད་པ་མེད། རྣམ་
པར་རྟོག་འཛིན་ཤེས་པ་ཆུ་ལྟར་འབྲུག །བྱ་བྱེད་སྤྲེའུ་བྱེད་མང་ཤིང་ཁར་འགྲིམ།
གཅིག་གཏང་གཅིག་འཛིན་སྐད་ཅིག་དལ་བ་མེད། སྔོན་བྱུང་སྐྱེ་བ་མངལ་གྱི་དྲི་མས་
བསྒྲིབས། ད་ལྟའི་གནས་དང་འདུག་ས་འཚོལ་བར་འདོད། བཙལ་བས་ཐང་ཆད་
གར་ཡང་འགྲོ་ས་མེད། གཅིག་པུར་རོགས་མེད་ཁང་ཁྱིམ་ཚུད་ནས་སུ། ཕྱི་ནང་སྒོ་
ལྕགས་དམ་པོར་བསྡམས་པ་འདྲ། ལྟོ་རྒྱབ་འཁྲས་མེད་སྡུག་བསྔལ་བསམ་མི་ཁྱབ། དེ་
ནས་དགུང་ཟླ་བརྒྱད་དུ་ཕྱིན་པ་ནས། དགུང་ཟླ་དགུ་རུ་མ་ལོན་བར་དག་ཏུ། བདུན་
ཕྲག་ལྔ་རུ་ལུས་སེམས་རྒྱས་པར་འཕེལ། ཡན་ལག་ལྷུ་ཚིགས་སོ་སོར་ཆ་ལ་ཕེབས། མ་
དང་བུ་གཉིས་གཟི་མདངས་རེས་མོར་བྱེད། མ་ལ་ཆགས་ཤིང་མ་ལ་སྡང་བར་འབྱུང་།
231



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གཞན་དུ་འགྲོ་སྙམ་མངལ་གྱི་རྒྱ་ལ་འཐུམས། བྱིས་པ་སྲིན་བལ་ནང་དུ་འཐུམས་པ་
འདྲ། ཤེད་མོང་བསྐྱེད་ནས་འཕྲ་ཡང་འབྱིན་མི་ནུས། འཚུབས་ཤིང་འཐུམས་པའི་སྡུག་
བསྔལ་བསམ་མི་ཁྱབ། དེ་ནས་དགུང་ཟླ་དགུ་རུ་ཕྱིན་པ་དང་། དགུང་ཟླ་ངོ་བཅུ་མ་
ལོན་པར་དག་ཏུ། བདུན་བཞི་ཉི་ཤུ་རྩ་བརྒྱད་ལུས་ཟུངས་བསྙམས། ཤ་ཁྲག་རུས་
གསུམ་སོ་སོར་ཚང་ཞིང་རྒྱས། སེམས་དང་དབུགས་འདྲེས་ལུས་ཀྱང་འབྱུང་འཇུག་
འདོད། མངལ་དུ་མི་དགའ་མནོ་བའི་འདུ་ཤེས་བསྐྱེད། སྔོན་གྱི་རྒྱ་ལ་འཐུམས་པ་ཅུང་
བདེ་ནས། ཕྱིར་ལ་འབྱུང་བའི་མངལ་སྒོ་དོད་པར་མཐོང་། ད་རུང་འགྲོ་འདོད་ལུས་
ཀྱི་འགྱུར་ལྡོག་ལས། བུ་ཡང་མི་བདེ་མངལ་གྱི་ཁང་བུར་བསྡམས། མ་ཡང་མི་བདེ་བུ་
ཡིས་འགྱུར་ལྡོག་གནོད། གཉིས་ཀ་མི་བདེ་སྡུག་བསྔལ་བསམ་མི་ཁྱབ། དེ་ནས་དགུང་
ཟླ་ངོ་བཅུ་ལོན་པ་ན། མ་ཡི་མངལ་ནས་ལས་ཀྱི་རླུང་བྱུང་བས། མི་སྲིད་སྲིད་པའི་སྲིད་
པ་ལུགས་མཚོན་ནས། ཕུལ་དེད་བསྐོར་གསུམ་རླུང་གིས་དབང་བསྒྱུར་ནས། སྲིད་པ་
སྐྱེ་འཕེལ་མངལ་ནས་འབྱུང་བར་བྱེད། དེ་དུས་དྲན་པ་སེམས་ཀྱིས་ཟིན་ནས་སུ།
མངལ་ནི་མི་གཙང་དུག་གི་འདམ་དུ་མཐོང༌། དེ་ནས་ཕ་རོལ་གནས་སུ་འགྲོ་བ་ལ།
དུག་རླངས་བུག་པར་འོང་ན་འཆི་བ་དང༌། ལྷ་ལ་དག་ཚངས་བྱས་ན་སྨེ་བསམ་ནས།
སོར་མོ་བཅུ་ལ་གཅིག་རྩིས་གཉིས་བགྲང་སྟེ། ཀུན་ལ་སྲིན་ལག་གཉིས་པོ་དམར་བར་
མཐོང་། དེ་ཉིད་མངལ་གྱི་དྲི་མས་མ་གོས་པར། གཞན་དག་ཅིག་ཏུ་སྐུངས་ནས་འགྲོ་
དགོས་བསམ། ལུས་ལ་གབ་ཅིང་སྦ་ས་བཙལ་བ་དང་། ལུས་ལ་བུག་པ་སྒོ་དགུ་
འདུག་པར་མཐོང་། གང་དུ་སྐུངས་བསམ་བཙལ་ཞིང་ཚད་པ་ལ། མིག་ཏུ་སྦས་ན་
འོད་ཀྱིས་འཇིག་རྟེན་གང་། རྣ་བར་སྦས་ན་སྒྲ་ཡིས་སྟོང་ཁམས་གཡོ། ཁ་རུ་སྦས་ན་ཆུ་
ཡིས་སྣང་སྲིད་བཤལ། བཙན་ཞིང་རན་པ་སྣ་བུག་གཉིས་སུ་མཐོང་། མངལ་གྱི་ནང་
ནས་སྒོ་རུ་ཕྱིན་པའི་དུས། སྲིན་བུའི་གྲོང་ཁྱེར་ཤིན་ཏུ་མི་བཟོད་པས། ཐམས་ཅད་
232



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཟིང་ནས་འབྲོས་དང་གབ་པར་གཞོལ། དེ་ལ་མ་རིག་རང་སྣང་འཁྲུལ་པ་ཡིས།
སྲིན་པོའི་གྲོང་ཁྱེར་བགྲོད་ནས་འགྲོ་དགོས་པས། ཤ་ཟ་གདུག་པ་སྲིན་གྱི་ཚོགས་རྣམས་
ནི། ཤིན་ཏུ་མི་བཟོད་འཇིགས་པའི་ཆ་ལུགས་ཅན། གདུག་པའི་མཚོན་དང་དྲག་པོའི་
སྒྲ་སྐད་སྒྲོག །རི་ལུང་མེད་པར་གང་བ་འོང་བར་སྙམ། གཅིག་པུར་རོགས་མེད་མི་
ཡུལ་བགྲོད་དགོས་ལ། འཐབ་དང་གབ་དང་འབྲོས་དང་གཞོལ་ས་མེད། དཔའ་དང་
དཔུང་གཉེན་ཤགས་ཀྱིས་འདེབས་ས་མེད། མ་ཉེས་དྲང་མཁན་སྲིན་ལ་བདར་ས་
མེད། ནམས་ཀྱང་ཐར་མེད་འཆི་བར་འབྱུང་འགྱུར་ཏེ། མངལ་གྱི་ཁང་བུ་འདི་རུ་ཤི་
གྱུར་ན། ཤིན་ཏུ་མི་གཙང་རབ་ཏུ་ཡི་རེ་མུག །དེ་བས་སྲིན་གྱིས་མངལ་དུ་གསོད་གྱུར་
ཡང་། མངལ་སྒོར་ཕྱིན་ནས་ཤི་ཡང་འགྱོད་པ་མེད། དགུང་སྔོན་གནམ་དེ་ལན་ཅིག་
ཨེ་མཐོང་ན། དོག་མོ་ས་རུ་ཐང་གཅིག་ཨེ་ཕྱིན་བསམ། དེས་ན་རང་ཡང་མགོ་ཐོན་བྱ་
དགོས་བསམ། གཅེས་ཤིང་དམར་བའི་གཟུགས་ཕུང་འདི་དག་ལ། གང་དང་གང་
དམར་བསམ་ཞིང་དཔྱད་པ་ལ། དོན་སྣོད་ནང་ཁྲོལ་ཤིན་ཏུ་དམར་ལགས་ཏེ། བྱང་
ཁོག་མ་ཞིག་དོན་སྣོད་བོར་ས་མེད། དེ་མིན་ཕ་རོལ་གཞན་དུ་ལྷག་པ་ལ། ཡན་ལག་
གཟུགས་བཞི་མགོ་དང་ལྔ་འདུག་པས། དེ་ལ་གང་དམར་ཐད་དུ་དཔྱད་པ་ལ། རྐང་
ལག་བཞི་པོ་རེ་རེ་མེད་འགྱུར་ཡང་། ཅུང་ཙམ་མི་སྟེ་ཁོང་རྣམས་ཡན་ལག་ཡིན། ལར་
ཡང་ལུས་ཀྱི་གཙོ་བོ་མགོ་ཡིན་པས། མགོ་ཐོན་ཙམ་ན་ལུས་ཀྱང་ཐོན་ནས་འོང་། དེས་
ན་མགོ་འདི་ཤིན་ཏུ་དམར་བར་མཐོང་། དེ་ལ་ཉ་ར་ཤིན་ཏུ་གཟབས་པ་དང༌། སྲིན་
ལག་གཉིས་པོ་སྐུངས་ཤིང་གབ་པའི་ཕྱིར། ལག་པ་གཉིས་ཀྱིས་འགྲམ་པ་སྐྱོར་བྱས་
ནས། སྲིན་ལག་གཉིས་པོ་སྣ་བུག་བཙང་ནས་སུ། ཤིན་ཏུ་མི་བཟོད་ཡ་ང་ཆེ་ལགས་ཏེ།
དཔའ་བོས་གཡུལ་ངོར་རེས་ཤིག་ཡིན་བསམ་ལྟར། འཆི་བར་ངེས་ཀྱང་གཏམ་དང་
རྣ་ལ་བསམ། ལྕེབས་པའི་ཚུལ་དུ་མངལ་སྒོར་འགྲིམ་ནས་འོང་། མངལ་སྒོ་སྲིད་པའི་
233



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཁྲིམས་ལམ་ཡིན་པས་སུ། མ་ཤོང་མི་ཤོང་དོགས་པ་མེད་ལགས་ཀྱང་། ལྷན་ཅིག་སྐྱེས་
པའི་ལྷ་བདུད་དཀར་ནག་གཉིས། གཅིག་གིས་ཡངས་ལ་དལ་ཞིང་འཇམ་ན་བསམ།
གཅིག་གིས་དོག་ལ་རོང་ཞིང་རྩུབ་ན་བསམ། ནམས་ཀྱང་ནག་པོ་བདུད་ཀྱིས་ཁ་དྲག་
པས། སྡུག་བསྔལ་སུམ་གཉིས་ཁོ་ཡིས་དབང་དུ་འགྲོ། བདེ་བ་ཆ་གཅིག་ལྷས་ཡང་
སྒོར་ཐོན་ཙམ། མངལ་སྒོ་ལྕགས་ཀྱི་ཐ་རམས་བསྡམ་པ་ལ། བུག་པ་གསལ་མཐོང་
ཁབ་ཀྱི་མིག་ཙམ་མཐོང་། གཅེས་པའི་ཕུང་པོ་ནས་ཀྱི་འབྲུ་ཙམ་མངོན། འདི་ལ་ཅིས་
ཀྱང་ཐར་པར་མི་སྲིད་དེ། ཡན་ལག་གཙོ་བོ་མགོ་འདི་ཐོན་པ་ན། མགོ་ཤོང་ཙམ་ན་
ལུས་ཀྱང་ཐར་ནས་འོང་། ཅིས་ཀྱང་ཕྱི་རུ་འགྲོ་བསམ་འདུ་ཤེས་བསྐྱེད། ཐེ་ཚོམ་ཡིད་
གཉིས་སྡུག་བསྔལ་བསམ་མི་ཁྱབ། དེ་ནས་མངལ་གྱི་སྒོ་རུ་འགྲིམ་པ་ལ། ལྷན་ཅིག་
སྐྱེས་པའི་ལྷ་ཡིས་སྔོན་ནས་འཐེན། ལྷན་ཅིག་སྐྱེས་པའི་བདུད་ཀྱིས་རྒྱབ་ནས་མནན།
གདུག་པ་སྲིན་པོའི་ཚོགས་ཀྱིས་རྒྱབ་ནས་འདེད། མངལ་སྒོ་ལྕགས་ཀྱི་སོག་ལེའི་དྲ་མིག་
དྲངས། གློ་སྙིང་ནང་ཁྲོལ་དག་ལ་མ་ཐུག་ཙམ། དེ་མིན་ཤ་རུས་སོ་སོར་བྲལ་བ་ཙམ།
མངལ་དུ་འབྱུང་བའི་སྡུག་བསྔལ་བསམ་མི་ཁྱབ། དེ་ནས་མངལ་ནས་ཐང་ལ་ལྷུངས་
པའི་ཚེ། མེ་དཔུང་ཚེར་མའི་འོབས་སུ་ལྷུངས་པ་ཙམ། སེར་བུའི་ངད་པ་བསྐལ་པའི་
རླུང་བས་གྲང་། ཚ་གྲང་ཚོར་བས་སྡུག་བསྔལ་བསམ་མི་ཁྱབ། དེ་ནས་མ་བུ་ཆགས་
པའི་སྲེད་ལེན་གྱི། ལྟེ་བ་གཅོད་དུས་སྲོག་ལ་རེག་པ་ཙམ། པང་དུ་བླང་དུས་བྱེའུ་ཆུང་
ཁྲས་ཁྱེར་འདྲ། རྐན་མར་བྱིན་དུས་ས་རྡོ་ཁར་བླུགས་འདྲ། བསྒུལ་སྐྱོད་འདོད་ཀྱང་
གཡབ་ཅིང་འདོར་མི་ནུས། ཡར་ལ་ལངས་སྙམས་ཕུང་པོ་གདོས་ཀྱི་འཐོག །སྐྱོབ་པའི་
ལྷ་མེད་ཅི་འདྲ་ཡིན་སྙམ་ནས། སྐྱབས་མགོན་བཙལ་བར་འདོད་ནས་སྐད་ཕྱུང་དུས།
ཤིན་ཏུ་རྨོངས་བའི་སྡུག་བསྔལ་བསམ་མི་ཁྱབ། སྐྱེ་བའི་སྡུག་བསྔལ་དེ་ལ་སུན་ནས་སུ།
ད་ལྟ་མི་ལུས་རིན་ཆེན་ཐོབ་པའི་དུས། སྡུག་བསྔལ་འཁོར་བའི་ལས་སྤྱོད་དོར་ནས་སུ།
234



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
འབད་དེ་བླ་མེད་བྱང་ཆུབ་མི་བསྒྲུབ་པ། རང་གིས་རང་ལ་བསླུ་བ་བྱས་པ་སྟེ། མི་
ལུས་རིན་ཆེན་ཆུད་ཟོས་བྱས་པ་ཡིན། དལ་འབྱོར་ཐོབ་པའི་འབྲས་བུ་སྟོར་བ་ཡིན།
དེ་ཕྱིར་སྐྱེ་བའི་སྡུག་བསྔལ་རྟག་ཏུ་སོམས། མ་ནོར་སྟོན་པའི་བཀའ་ལ་རབ་ཏུ་ཉོན།
འཕྲུལ་ངག་བདེན་པའི་བོན་ལ་རབ་ཏུ་སྤྱོད། ཅེས་གསུངས་སོ། ། །
༧ དེ་ལ་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་སོགས་
འཁོར། མ་རིག་ཉོན་མོངས་འཁོར་བའི་སེམས་ཅན་རྣམས། ཐོག་མར་སྐྱེ་བའི་སྡུག་
བསྔལ་དེ་འདྲ་ན། གཉིས་པ་རྒས་པའི་སྡུག་བསྔལ་འདི་འདྲ་སྟེ། ལུས་ཐོག་གཅིག་ལ་
ཚེ་ཐོག་བཞི་རུ་བསྐྱེལ། དང་པོ་བྱིས་པ་དབང་ལོག་ཐོལ་མ་གྱུར། མངལ་སྒོར་ཐོན་
ནས་ཞག་གསུམ་མ་ལོན་བར། བྱེའུ་ཕྲུག་ཁྲས་ཁྱེར་སྦར་འོག་བསྡམས་པ་ལྟར།
འཇིགས་ཤིང་སྐྲག་པའི་སྡུག་བསྔལ་བསམ་མི་ཁྱབ། མིག་གིས་བལྟ་རུ་འདོད་ཀྱང་
བལྟར་མི་ཕོད། རྐང་ལག་བརྐྱང་བསྐུམས་འདོད་ཀྱང་འགུལ་མི་ཕོད། དེ་ནས་ཞག་
གསུམ་དྲོས་བཞི་ལོན་པ་དང་། སྲིད་པའི་ལུགས་ནས་འབྱུང་བཞིན་ཁྲུས་བྱས་པས།
ཤེས་པ་གསལ་ལ་དབང་པོ་ཅུང་ཞིག་དྭངས། བྱེའུ་ཕྲུག་ཁྲས་བཏང་མ་དང་འཕྲད་པ་
ལྟར། ལུས་སེམས་ཅུང་ལྷོད་དབུགས་ཀྱང་ཅུང་ཞིག་དལ། དེ་ནས་ལྔ་བདུན་ཇེ་ཆེར་
འཕེལ་བ་དང་། སྔོན་གྱི་སྐྲག་སྔངས་དེ་ཡིས་སུན་ནས་སུ། སྐད་ཅིག་ཙམ་ཡང་མ་དང་
འབྲལ་མི་ཕོད། ལུས་སྐྱེད་སྲོག་སྐྱོབ་མ་ཡང་ཡིན་པར་ཤེས། ཚང་བུར་བཅུག་པས་
སྡུག་བསྔལ་བྱེ་གླིང་འདྲ། ཡར་ལ་འཕགས་ཀྱང་སྟོབས་ཞན་མར་ལ་འདའ། ཁང་ཁྱིམ་
སྦྲ་གུར་ཐོག་ཕུབ་ངོས་མི་ཟིན། ཅི་ཡིན་བརྟགས་ནས་དཔྱད་ཀྱང་མིང་མི་ཐོགས། མ་
ཡི་འོ་མ་བདུད་རྩིའི་གསོས་སུ་མཐོང་། སྐད་ཅིག་བྲལ་དྭགས་སྡུག་བསྔལ་བསམ་མི་
ཁྱབ། བཀྲེས་སྐོམས་བདེ་སྡུག་ཚོར་ཡང་སྨྲ་མི་ཤེས། ལུས་ལ་ཌི་ཤིག་བྱུང་ཡང་ཕྲུག་མི་
ཤེས། གོས་ཤུས་ལྷགས་པས་གྲང་ཡང་འགེབ་མི་ཤེས། ཕར་ཚུར་འགྲོ་འདུག་མོས་ཀྱང་
235



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལུས་མི་ཐེགས། ཙོག་པུར་ལྟད་མོར་འདོད་ཀྱང་མགོ་མི་ཁྱགས། མགོ་ལ་ལག་པས་
སྐྱོར་ཡང་སྐྱེས་མི་གཉོབ། ལྷན་ཅིག་སྐྱེས་པའི་ལྷ་དང་བདུད་གཉིས་ཀྱིས། བྲིད་དང་
སྡིག་པའི་བྲོད་ཞུམས་རེས་མོར་བྱེད། ལྷ་ནི་ཁྱེའུ་ཆུང་དར་དཀར་རལ་ག་ཅན། ལག་
ན་དངུལ་དཀར་མེ་ལོང་ཐོགས་ནས་སུ། འཛུམ་དང་བཞད་དང་བྲོ་དང་རྩེད་མོ་རྩེ།
དེ་ལ་དགའ་ཆེས་གད་མོ་བཞད་དང་འཛུམ། བདུད་ནི་མཐིང་ནག་མི་སྡུག་རལ་པ་
ཅན། གསོད་པའི་མཚོན་དང་འཆིང་བའི་ཞགས་པ་ཐོགས། ཁྲོས་པའི་བཞིན་ཚུལ་ང་
རོ་རལ་པ་བསིག །ཞགས་པས་འཛིན་དང་རལ་ཀྱུ་འདེབས་ཚུལ་སྟོན། དེ་ལ་སྐྲག་
ཆེས་ངུ་དང་ཆོ་ངེས་འདེབས། སྔངས་དང་འདར་དང་ཡུས་དང་མཆི་མས་གང་།
བདེ་སྡུག་ཚོར་བ་རགས་ཀྱང་གཏམ་མི་ཤེས། ངུས་ཀྱང་མི་ཕན་རང་ཉིད་ཐང་ཤ་ཆད།
ངོས་མི་ཟིན་པའི་སྡུག་བསྔལ་བསམ་མི་ཁྱབ། དེ་ནས་དགུང་ཟླ་བཅུ་གསུམ་མ་ལོན་
བར། ཟླ་བ་རེ་ལ་འཕེལ་འགྲིབ་རེས་མོར་བྱེད། ཡར་ངོ་འཕེལ་ཞིང་མར་ངོ་ཅུང་ཟད་
འགྲིབ། བཞི་ལྔ་དྲུག་ནས་ཕ་མ་ངོས་ཀྱང་ཟིན། བདུན་བརྒྱད་དགུ་ནས་ལུས་ཀྱང་
འགུལ་བསྐྱོད་ནུས། བཅུ་གཉིས་གསུམ་ནས་གཏམ་ཡང་ཐར་ཐོར་སྨྲ་། དེ་ནས་དགུང་
ཟླ་བཅུ་གསུམ་ལོན་པ་ནས། ལོ་གསུམ་བར་དུ་བྱིས་པ་དབང་ལོག་ཚུལ། ཕ་མ་ཉེ་
འབྲེལ་བརྩེ་གདུང་ཕན་གནོད་ཤེས། ལྟོ་རྒྱབ་དྲག་ཞན་སྡུག་བསྔལ་མ་གཏོགས་པ།
འདོད་ཞེན་ཆགས་དང་འཛིན་པའི་སྡུག་བསྔལ་མེད། འཇིག་རྟེན་རྫས་དང་ཡོ་བྱད་ཅི་
མཐོང་ཡང་། མཐོང་ལ་དེར་འཛིན་དེ་ལ་ཆགས་པ་མེད། གསེར་དང་ས་རྡོ་བོང་བ་
ངོས་མི་ཟིན། གཅིག་བསྐྱུར་གཅིག་ལེན་བྱིས་པ་དབང་ལོག་གོ །དེ་ནས་ལོ་བརྒྱད་བར་
དུ་ཐོལ་མ་གྱུ། གང་ལ་གཏད་མེད་ཤེས་པ་ཕྱལ་མ་ཕྱོ། ཕ་མ་ཉེ་འབྲེལ་ཀུན་གྱིས་
གཅེས་སྤྲས་གཟབས། ལྟོ་རྒྱབ་བུ་ལོན་རྩོལ་སྒྲུབ་འཛིན་མ་ཞུགས། དགྲ་གཉེན་ཉེ་རིང་
ཆགས་སྡང་འདིར་གཏད་མེད། དྲན་པ་འགྱུས་ཀྱང་འཛིན་པས་བཟུང་དུ་མེད། བྱ་བ་
236



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
༼ཅ༽
སྤྱོད་པ་ཡོད་ཀྱང་ཐོལ་མ་གྱུ། མཚར་བཞེད་རྒྱུག་འཁྲབ་སྣ་ཚོགས་རྩེད་མོར་མཐོང་།
སྡུག་བསྔལ་འཛིན་པ་མ་ཞུགས་གནས་སྐབས་བདེ། རྣམ་རྟོག་བློ་ཡི་མ་བསླད་ཉོན་
མོངས་ཆུང་། སྐྱེས་པའི་ལུས་ལ་དར་ཅིག་བདེ་ཐོབ་ཙམ། ཚེ་གཅིག་བྱིས་པ་ཐོལ་མ་གྱུ་
ཡི་ལས། ལོ་བརྒྱད་བར་དུ་དེ་ཡི་སྐྱེལ་བར་བྱེད། དེ་ཡང་དྲན་པས་མ་ཟིན་ཐོལ་མ་གྱུ།
དགེ་སྡིག་ལས་སྤྱོད་བཟང་ངན་ངོ་མི་ཤེས། གང་ཡང་མ་ཡིན་ཚེ་ཡི་བཞི་ཆ་ཟད། དེ་
ནས་བརྒྱད་ནས་བཅུ་དྲུག་མ་ལོན་བར། གཞོན་ནུ་བཅུ་དྲུག་ལང་ཚོ་དར་བ་སྟེ། ཤ་
ཁྲག་རུས་གསུམ་ཕུང་པོ་དྭངས་སྙིགས་ཕྱེད། ཤེས་པ་དྭངས་ལ་དབང་པོ་རིག་པ་
འཕེལ། ལོ་ཟླ་ཞག་གྲངས་ལང་ཚོ་སྟོབས་ཤེད་རྒྱས། དགྲ་གཉེན་ཉེ་རིང་ཆགས་སྡང་
ཤེས་པ་རགས། ང་དང་བདག་འཛིན་བསམ་དང་དྲན་པས་ཟིན། ཁྲེལ་དང་ངོ་ཚ་
བག་དང་སྤྱོད་ལམ་ཤེས། བཟང་ངན་བདེ་སྡུག་ལུས་སེམས་དྲན་པས་ཟིན། གཞོན་ནུ་
བཅུ་དྲུག་ལང་ཚོ་དར་བའི་ཚད། ཆགས་དང་སྲེད་ལེན་ཐིག་ལེ་ཚད་དུ་གང་། ཚེ་ལ་
ལོང་ཡོད་སྣང་བ་ཡང་མ་ཡེང་། དེ་ནས་ཉི་ཤུ་རྩ་བཞི་མ་ལོན་བར། ཤེས་པ་ཕྲ་རྒྱས་
རགས་དང་དྲན་པ་མྱུར། འདུ་བྱེད་བྱ་བས་མ་བཅིངས་གང་ཡང་གྲོལ། ལོ་ཟླ་ཞག་
གྲངས་ལང་ཚོ་སྟོབས་ཤེད་རྒྱས། སྲེད་དང་ལེན་བསྐྱེད་འབྱུང་བ་མེ་ཡི་ཁམས། ཆགས་
དང་སྲེན་ལེན་ཐིག་ལེ་ཚད་དུ་རྒྱས། ཉོན་མོངས་དུག་ལྔ་ཕྲ་རྒྱས་རགས་དང་སྦོམ།
འཇིག་རྟེན་འདི་བདེན་སྣང་བ་ཆགས་དང་ཞེན། གང་ལ་སྲེད་དང་ལེན་པ་སྐྱེ་བར་
འབྱུང༌། འཐབ་ཀྱང་མི་ཐུབ་བརྒལ་ཀྱང་མི་ཕོད་དང་། བསྒྲུབ་ཀྱང་མི་འགྲུབ་འོང་
སྙམ་གདོད་ནས་མེད། ང་རྒྱལ་དྲེགས་པས་རང་བཅིང་རང་ཁ་མ། རང་ཁར་བཏང་
བས་ཤེས་པ་ཡང་མ་ཡེང་། བག་མེད་སྤྱོད་པ་རང་ཁ་མ་རུ་འཆོར། དེ་ལས་སྐྱོན་ཡོན་
ལེགས་ཉེས་གཞི་མ་འབྱུང༌། དེ་ནས་སུམ་ཅུ་རྩ་གཉིས་མ་ལོན་བར། ལུས་ལ་ལང་ཚོ་
སྟོབས་ཤེད་དར་རྒྱས་ནས། སེམས་ལ་དྲན་པས་རྩིས་ཟིན་ཆ་སྙོམས་པས། ཆ་བསྙོམས་
237



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ལུས་སེམས་ཚད་དུ་སྨིན་པ་ལ། བསམ་པ་གོང་ནས་གོང་དུ་འཕེལ་བ་སྟེ། སྔར་སོང་
ཕྱིར་འོང་ད་ལྟའི་ཡིན་ཚུལ་ཤེས། སྐྱོན་ཡོན་ལེགས་ཉེས་ཆག་དང་ཚད་ལ་མཁས།
ཐལ་བའི་བྱ་བ་མི་གཏང་བསམ་པས་ཟིན། དྲན་པས་བློ་ལ་ཡང་ཡང་བསྐོར་ཟློག་
བཏུབ། ལྟང་མ་དགྲ་དང་ཇུ་གང་གཉེན་ལ་སྐྱེལ། སྐྱེས་པའི་མི་ལ་གྲགས་པའི་གཏམ་
དུ་འདོད། ཕོ་སྒོ་ལྟང་མ་བྱ་བ་ཚད་དུ་རྫོགས། ཤིན་ཏུ་དར་རྒྱས་སྟོབས་ཤེད་འཕེལ་
བའི་ཚད། རང་ཆེ་གྱོང་ཁེངས་དྲེགས་པ་རློམ་སེམས་བསྐྱེད། དེ་ནས་བཞི་བཅུ་རྩ་
གཉིས་མ་ལོན་པར། འཕེལ་དང་འགྲིབ་མེད་ཤེས་པ་རང་སོར་གནས། ལས་དང་
དཀར་ནག་དགེ་སྡིག་སྤྱོད་ལམ་རྣམས། སྔོན་གྱི་ལས་དབང་དཀར་ནག་ཆེ་ཆུང་གིས།
དགེ་སྡིག་གང་སྤྱོད་སྟོབས་དང་ནུས་པ་ཆེ། དགེ་བ་སྤྱད་ཀྱང་ཆེན་པོའི་སྟོབས་སུ་
འཇུག །སྡིག་པ་སྤྱད་ཀྱང་ངན་སོང་འགྲམ་རྡོར་གཏུགས། གང་ཡང་མ་ཡིན་ཤེས་པ་
བར་མ་དོ། །གང་ལ་གཏད་མེད་གང་དུ་གྲུབ་པ་མེད། ཚད་ཀྱང་ཚེ་ཕྱེད་ཡང་མ་
ཡེངས་ལ་ཟད། དེ་དུས་སྡུག་བསྔལ་ཟུང་བཞིའི་རྫོང་ལ་ཞེན། མེད་པ་བཙལ་གྱིས་མི་
རྙེད་སྡུག་བསྔལ་དང་། ཡོད་པ་ཉ་ར་འཚོ་སྐྱོང་སྡུག་བསྔལ་དང་། ཞིང་རྨོ་ཚོང་དང་
ཁེ་བསྐྱེད་སྡུག་བསྔལ་དང་། དགྲ་གཉེན་ཉེ་རིང་ཆགས་སྡང་སྡུག་བསྔལ་དང་། སྡུག་
བསྔལ་ཟུང་བཞིའི་ཉོན་མོངས་རྒྱུད་ལས་སྐྱེ་། ལུས་ཐོག་གཅིག་ན་ཚེ་བཞི་སྐྱེལ་བ་ལ།
དང་པོ་བྱིས་པ་དབང་ལོག་ཐོལ་མ་གྱུ། བར་དུ་ལང་ཚོ་སྟོབས་ཤེད་དར་རྒྱས་འཕེལ།
ཚེ་ཕྱེད་ཡང་མ་ཡེངས་ལ་ཟད་པའོ། །དེ་ནས་བཞི་བཅུ་རྩ་གཉིས་ལོན་པ་ནས།
དབང་པོ་དར་རྒྱས་རྒས་ཤིང་རྒུད་པ་སྟེ། ཚེ་ཕྱེད་ཟད་ནས་ཚེ་ཕྱེད་རྒས་རྒུད་རྒྱུ། ལྔ་
བཅུ་རྩ་གཅིག་མ་ལོན་བར་དག་ཏུ། ལུས་སེམས་ཆ་སྙོམས་མཉམ་པོར་འགྲིབ་པ་སྟེ།
ལུས་ཀྱང་ལང་ཚོ་སྟོབས་ཤེད་དར་རྒྱས་འགྲིབ། སེམས་ཀྱང་རྩ་སྒོ་ཆ་ཞན་འཕེལ་
འགྲིབ་ཆེ། ལོ་ཟླ་ཞག་གྲངས་སེམས་འཕང་ཇེ་ཆེར་དམའ། ཞག་རེ་སོང་ཞིང་འཆི་ལ་
238



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ཕར་ཕར་ཉེ། བཟང་ངན་སྐྱིད་སྡུག་ཐོག་ཏུ་གང་འགེལ་ཁྱགས། སྔ་བསམ་ཕྱི་མནོའི་
ལས་རྣམས་སེམས་ལ་བཀྲ། དཀར་ནག་དགེ་སྡིག་བཟང་ངན་ལས་སྤྱོད་རྣམས། ཚེ་
ལ་ལོང་མེད་སྣང་ལ་ཕྱི་ཆུས་མཁས། གཉེན་དང་ཉེ་འབྲེལ་སྐྱོང་དྲན་དེ་དོན་བསྒྲུབ།
བྲེལ་ཕོངས་འདོད་པའི་སྡུག་བསྔལ་བསམ་མི་ཁྱབ། དེ་ནས་ལུས་སེམས་ཇེ་ཆེར་
འགྲིབ་པའི་དུས། དེ་ནས་དྲུག་ཅུ་ཁ་རལ་མ་ཕྱིན་བར། ལུས་དང་སེམས་གཉིས་སོ་
སོར་རྒུད་པ་སྟེ། ཕུང་པོ་རྒུད་པས་ལང་ཚོ་སྟོབས་ཤེད་ཆུང་། དབང་པོ་རྒུད་པས་
སེམས་ཀྱི་སྟོབས་ཤུགས་ཆུང༌། ལྟོ་རྒྱབ་བུ་ལོན་དྲག་ཞན་མ་གཏོགས་པ། སེམས་
འཕང་བསྟོད་ནས་བྱ་བ་བསྒྲུབ་ཏུ་མེད། སེམས་རྩ་ཉམས་ཞིང་སྙིང་རྩ་ཆུ་སེར་རྒྱུ།
སེམས་སྟོབས་ཞན་པས་སེམས་ལ་རྩོལ་བ་ཟད། སེམས་ལ་བསམ་ཀྱང་ལུས་ཀྱི་སྟོབས་
ཤུགས་རྒུད། ལུས་ཀྱི་མདངས་ཤོར་དབང་པོ་དྲན་པ་ཉམས། ད་ལྟ་དྲན་ཀྱང་ད་ལྟ་
ཡུལ་ན་མེད། དེ་ཡི་ཐོག་ཏུ་འདི་འགེལ་མེད་པར་བརྗེད། ཕུང་པོ་དར་རྒུད་སྡུག་
བསྔལ་བསམ་མི་ཁྱབ། དེ་ནས་དྲུག་ཅུ་ཁ་རལ་བརྒལ་བ་ནས། ཤིན་ཏུ་རྒས་ཤིང་རྒུད་
དང་ཉམ་ཐག་སྟེ། ལུས་ཀྱི་མདངས་ཉམས་སྔོ་སྐྱ་ཐལ་མདོག་རེད། སེམས་ཀྱི་རྩལ་
ཉམས་བྱིས་པ་དབང་ལོག་ཚུལ། མགོ་ཡི་སྐྲ་སྐྱེས་ནག་པོ་དཀར་པོར་འགྲོ། ཁ་ཡི་སོ་
མེད་ཉ་དང་སྦལ་པའི་ལུས། དབང་པོའི་མདངས་ཉམས་མིག་གི་གཟུགས་མི་མཐོང༌།
ཚོར་བའི་རྒྱུན་འགག་རྣ་བས་སྒྲ་མི་ཐོས། ལྕེ་ཡི་དྲོད་ཉམས་ཟས་ཀྱི་རོ་མི་མྱོང་། ལུས་
ཀྱི་སྟོབས་རྒུད་འཁྱོག་དང་སྐུར་པོར་འགྲོ། འགྲོ་བའི་ཐབས་ཟད་རྐང་པས་ས་མི་ནོན།
ཁ་ཆུ་སྣ་ཆུ་འཛག་པས་རང་ཡང་ཁྲེལ། ཅི་བྱེད་སྲང་དུ་མི་འགྲོ་གཞན་གྱིས་འཕྱ།
གཤིས་ངན་ཁྲོ་གཏུམ་རྒོད་པས་ཀུན་དང་འགྲས། བཟོད་མེད་སྨྲ་བ་མང་ཡང་ཀུན་
གྱིས་བརྙས། འབད་ནས་བློ་རྒྱ་བསྐྱེད་ཅིང་གཏམ་སྨྲས་ནས། ཀུན་ལ་ཁ་ཏ་བྱས་པས་
གཅོས་མཚང་འབྲུ། ལང་ཚོ་སྟོབས་ཤེད་རྒྱས་པའི་དུས་ཚོད་ལ། བྱས་པས་ལྟང་མ་
239



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡོད་ཀྱང་གླེང་ས་མེད། གལ་ཏེ་གླེང་ཡང་བུ་ཚའི་སྨྲ་དབང་མེད། ཕ་མ་བུ་གཉེན་
ཡིན་ཀྱང་གཉེན་པ་ཆུང་། གོས་ལ་གདམ་ང་མེད་པ་གང་ངན་སྐོན། ཟས་ལ་སྐྱིད་
སྡུག་མེད་པར་གང་ཡིན་སྟེར། ཚེ་ལ་རིང་དུ་སོང་ན་འཆི་སྨོན་བྱེད། རང་གི་ཉམས་
སྟོབས་ཟད་པས་རྩོལ་བ་མེད། འཕྲལ་དུ་ཤི་ན་སྡུག་ཚེ་ཕྱིད་པར་བསམ། མི་མིན་
འབྱུང་པོས་མཐོང་ན་མི་རུ་མཐོང་། འགྲོ་བ་མི་ཡིས་མཐོང་ན་འདྲེ་རུ་མཐོང་། ཕ་མ་
བུ་གཉེན་ཡིན་ཀྱང་ཐན་དུ་བལྟ། དགེ་སྤྱོད་ཕྱི་མ་དྲན་ཀྱང་རང་དབང་མེད། ཐལ་
བའི་ལས་ལ་འགྱོད་ཀྱང་བཅོས་སུ་མེད། ལུས་པའི་ལས་ལ་སྨོན་ཀྱང་འགྲུབ་ཏུ་མེད།
བུ་ཚའི་སྡང་ཚིག་ཕ་མའི་སྙིང་ལ་གཟེར། ཕ་མའི་གདུང་ཚིག་བུ་ཚའི་རྣར་མི་སྙན། ཅི་
ཙམ་བརྩེ་སེམས་བྱས་ཀྱང་མཐོང་མི་སྡུག །ལན་ཆགས་བུ་ལོན་དྲགས་པས་ལྷན་དུ་
འགྲོགས། བྱིས་པ་ཁ་ལག་མ་འགྱུ་དག་དང་མཚུངས། ཚེ་ཕྱེད་རྒས་དང་རྒུད་པའི་
དབང་དུ་གྱུར། སྤྱིར་ཡང་འགྲོ་བ་མི་ཡི་ཚེ་ཚད་ལ། བརྒྱ་པའི་ཚེ་ཚད་དྲུག་ཅུ་ཁ་རལ་
ཡིན། དེ་བས་མཐར་ཕྱིན་བདུན་ཅུ་རྩ་བཞི་ཡིན། བརྒྱད་ཅུ་རྩ་གཉིས་ལོན་ན་
འབྱམས་པ་ཡིན། དགུ་བཅུ་རྩ་དྲུག་ལྷག་པར་ཐོབ་པ་ཡིན། བརྒྱ་དང་རྩ་བརྒྱད་ཚེ་ཡི་
དངོས་གྲུབ་ཡིན། བྱིས་པ་ཐོལ་མ་ལང་ཚོ་སྟོབས་ཤེད་རྒྱས། དབང་པོ་དར་རྒུད་རྒས་
དང་ཉམས་པ་སྟེ། ལུས་ཐོག་གཅིག་ལ་ཚེ་ཐོག་བཞི་རུ་སྐྱེལ། རྒས་ཤིང་རྒུད་པའི་སྡུག་
བསྔལ་དེ་འདྲ་ན། སེམས་ཅན་ཉོན་མོངས་འཁྲུལ་པ་སྙིང་རེ་རྗེ། ཚེ་ལ་ལོང་ཁོམ་མེད་
པར་མ་ཤེས་ནས། དུས་ལ་རྟག་པར་བཟུང་བ་རང་སྣང་སྲིད། དགེ་བའི་བྱ་བ་སྐད་
ཅིག་ཡུལ་ན་མེད། སྡིག་པའི་བྱ་བ་སྟོབས་དང་ཞོར་ལ་བསགས། རྒྱུ་འབྲས་བག་
ཆགས་རི་བོ་ལྟར་དུ་བསགས། ཉོན་མོངས་སྒྲིབ་པ་ལྕགས་ལ་བཙའ་ཞེན་འདྲ། ཚེ་
འདི་སྐད་ཅིག་ཡིན་ཏེ་གློག་འོད་ཙམ། ཁ་དོག་གཞའ་སྤྲིན་ཡིན་ཏེ་དར་ཙམ་ཡུད།
སྙན་གྲགས་གཡུ་འབྲུག་འདྲ་སྟེ་བྲག་ཆ་སྟོང་། ཟས་ནོར་ཟིལ་པ་འདྲ་སྟེ་སྐད་ཅིག་ཡུད།
240



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
གཉེན་འབྲེལ་ཚོང་འདུས་འདྲ་སྟེ་དར་ཅིག་ཙམ། རྒས་པའི་སྡུག་བསྔལ་དེ་ལ་སུན་
ནས་སུ། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བོར། ཡང་དག་ཐར་པའི་འབྲས་བུ་
བསྐྱེད་པར་གྱིས། འདིར་སྐྱིད་ཕྱི་མར་ཐར་པའི་གོ་འཕང་ཐོབ། ཅེས་གསུངས་སོ། ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པ། རིག་པའི་ཡེ་ཤེས་
དོན་དམ་མ་རྟོགས་པས། འཁོར་བ་ཐོག་མ་དཔག་ཏུ་མེད་པ་ནས། སྐྱེ་རྒ་ན་འཆི་ཟོ་
ཆུ་བཞིན་དུ་རྒྱུད། སྐྱེ་དང་རྒས་པའི་སྡུག་བསྔལ་སྔོན་སོང་ནས། གསུམ་པ་ན་བའི་
སྡུག་བསྔལ་འདི་འདྲ་སྟེ། སྒྱུ་མའི་ཕུང་པོ་འབྱུང་བཞི་གཡར་པོ་འདི། མ་རིག་ཉོན་
མོངས་ལུས་སེམས་འབྲེལ་བ་ལས། དུག་གསུམ་ཉོན་མོངས་ནད་ཀྱི་རྒྱུ་རུ་སྡང་། རང་
དབང་མ་ཐོབ་གཞན་དབང་རྐྱེན་གྱིས་བསླད། འཕྲོ་རྒོད་བྱུང་ཚོར་དྲན་པ་རགས་
དང་གཟུང༌། འབྱུང་བཞི་མ་བསྙམས་འདུ་བ་རྣམ་བཞི་འཁྲུག །ཚ་གྲང་འདུ་བ་རླུང་
མཁྲིས་བད་ཀན་ཁྲག །དུག་གསུམ་ཉེས་ལ་ཚ་གྲང་འདུ་གསུམ་སྡོང་། འབྱུང་བཞི་
འཁྲུགས་ནས་བཞི་བརྒྱ་རྩ་བཞི་སྟེ། སྟོང་ཕྲག་དྲུག་ཅུ་གདོན་གྱིས་རྐྱེན་བསྐུལ་སྐྱེད།
ཚ་བའི་ནད་ནི་ཞེ་སྡང་མེ་ལྟར་འབར། གྲང་བའི་ནད་ཀྱིས་འདོད་ཆགས་ཆུ་ལྟར་
འབྲུག །གཉིས་ཀ་འདུས་པས་ས་གཡོས་མུན་ལྟར་གཏིབས། རླུང་ནད་གྲང་བ་ཆུ་
རླུང་བསྐལ་པར་འཁྲུགས། མཁྲིས་པ་སྲ་འཐིབས་ས་ཁམས་ལྕི་ཞིང་གཡོ། བད་ཀན་
འབར་བས་མེ་རླུང་མཆེད་ཅིང་འབར། ཁྲག་ནི་ཆུ་ཁམས་འདུ་བ་རྣམ་བཞི་འཁྲུགས།
བཞི་བརྒྱ་རྩ་བཞི་ནད་ཀྱི་རྒྱུ་རྐྱེན་འབྱུང༌། ལུས་ལ་སྲིན་བུའི་གྲོང་ཁྱེར་བརྒྱད་ཁྲི་
གནས། དེ་དག་བཞི་བསྡུས་ཕུང་པོ་མི་བསྙོམས་པས། སྲིན་གྱི་གྲོང་ཁྱེར་མི་བདེ་ཤིན་
ཏུ་འཁྲུགས། ལུས་ནི་རི་བོ་ལྟར་དུ་ཡོད་པ་ལ། ནད་ནི་ཁ་འཐོར་སེམས་ཅན་ལྟ་བུ་
སྟེ། རྐྱེན་ནི་ཐོག་བབས་དགྲ་དང་འཕྲད་པ་འདྲ། གང་དུ་མ་ངེས་ཅི་འབྱུང་ངེས་པ་
241



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
A
མེད། ནམ་ཟླ་དུས་བཞི་དབྱར་དགུན་སྟོན་དཔྱིད་དང་། སྔ་དྲོ་ཕྱི་དྲོ་ལོ་ཟླ་ཞག་གྲངས་
ལ། རྐྱེན་གྱིས་ནམ་སློང་ནད་ཀྱིས་ནམ་ཟིན་དང་། དུས་ཚོད་ནམ་ན་ནམ་འཆི་ཆ་ཡང་
མེད། ནད་ཀྱི་རྣམ་གྲངས་རླུང་མཁྲིས་བད་ཀན་དང༌། ཚ་གྲང་འདུ་བ་བཞི་བརྒྱ་རྩ་
བཞི་དེ། ན་ལུགས་རྣམ་པ་བཞི་རུ་འབྱུང་བ་སྟེ། སྔོན་ནས་ལས་དབང་ནད་ཀྱིས་ན་
བ་དང༌། འཕྲལ་གྱི་རྐྱེན་དབང་ནད་ཀྱིས་ན་བ་དང༌། གཅོང་ནད་ཡུན་རིང་དག་ཏུ་
ན་བ་དང་། ཐོག་བབས་གློ་བུར་ནད་ཀྱིས་འཆི་བའོ། །དང་པོ་ལས་དབང་ནད་ཀྱིས་
སྡུག་བསྔལ་ནི། སྔོན་ནས་མ་རིག་མ་རྟོགས་ལས་དབང་གིས། སྲོག་གཅོད་རྐུ་ཕྲོག་མ་
བྱིན་བླང་བ་དང་། ན་ཚ་བརྡུང་བརྡེགས་འཐབ་རྩོད་བྲན་དུ་བཀོལ། ལས་ཀྱིས་ལན་
ཆགས་ན་ཚའི་རྒྱུ་རུ་འབྱུང༌། མཛེ་ཕོལ་སྐྲན་དང་དམུ་ཆུའི་ནད་རྣམས་དང་། སུར་
ཡ་ནག་པོ་གློ་ནས་རྡོལ་བ་དང༌། དྲག་དང་གྲུམ་བུ་ཤིན་ཏུ་ཁོལ་བ་སྟེ། ཕན་པར་
མི་འགྱུར་སྡུག་བསྔལ་ཡ་རེ་ང་། སྐད་ཅིག་མི་བཟོད་སྐྱི་ཤ་བག་རེ་འཇིགས། མོ་གཏོ་
སྨན་དཔྱད་ནུས་པས་ཐབས་རེ་ཟད། ཀུན་རྫོབ་བདེན་པས་གནས་སྐབས་བདེ་བ་
ཙམ། གཏན་དུ་ཕན་མེད་སྔོན་ལས་དབང་གིས་མནར། འཁོར་དང་ཉེ་འབྲེལ་རྣམས་
ཀྱང་ཤི་ན་དགའ། རང་ཡང་འཇིག་ཚོགས་ཕུང་པོ་བསྐྱུར་ན་བསམ། མིས་ཀྱང་ཤི་ན་
སྡུག་ཚེ་ཕྱིད་འདུག་ཟེར། རྣག་ཁྲག་སྐམ་གཟེར་སྐམ་ཁོལ་ཤ་རོ་བེམ། རེས་སུ་ཚ་བའི་
ནད་ཀྱིས་མེ་ལྟར་འབར། རེས་སུ་གྲང་བའི་ནད་ཀྱིས་ཆུ་ལྟར་འབྲུག །ཉི་ཚེ་ཉི་འཁོར་
ལུས་ཐོག་གཅིག་ལ་སྐྱེལ། སྐད་ངན་མྱང་སྒྲ་རྩ་གསུམ་ལྷ་རུ་ཚོར། འཕྲལ་དུ་གུམ་མེད་
ལས་ཀྱིས་མི་ཚེར་སྦྱོང་། ལས་དབང་ནད་ཀྱི་སྡུག་བསྔལ་ཡ་རེ་ང་། གཉིས་པ་འཕྲལ་
རྐྱེན་ནད་ཀྱི་སྡུག་བསྔལ་ནི། བཞི་བསྡུས་གཟུགས་ཀྱི་ཕུང་པོ་ནད་ཀྱི་གཞི། ནད་ཀྱི་རུ་
མ་བཞི་རུ་ཡོད་པ་ལ། རྐྱེན་གྱིས་གཟེར་ཁ་སུམ་བརྒྱ་དྲུག་ཅུ་སྡོང་། ཚ་གྲང་ནད་དང་
རིམས་དང་དུག་མཚོན་དང་། ཡན་ལག་གཟུགས་བཞི་མགོ་ལྔ་དོན་དང་སྣོད། ཡ་
242



མདོ་སྡེ། །
རྒྱུ་འབྲས་རྣམ་པར་འབྱེད་པའི་མདོ།
ཀིའི་སྐྲ་ལོ་ཕྱ་ཕྱུར་མན་ཆད་ནས། མ་ཀི་བ་སྤུ་བུ་ག་ཡན་ཆད་དུ། སྐད་ཅིག་བསྲན་
གླགས་མེད་པའི་ཟུག་གཟེར་འབྱུང༌། བཟའ་བའི་ཟས་ལ་དང་གས་དུག་ཏུ་མཐོང་།
སྐོམ་པའི་བཏུང་ལ་ཡི་གར་ཆུ་ལས་མེད། བརྩེ་བའི་གྲོགས་སུ་ཡོད་ཀྱང་བགོ་ཐབས་
མེད། འཇམ་པའི་གོས་སུ་ཡོད་ཀྱང་ཚེར་བས་རྩུབ། ལུས་ཀྱི་སྡུག་བསྔལ་བསྐམས་
ལ་ཉ་བསྒྱུར་འདྲ། ངག་གི་སྡུག་བསྔལ་རྔ་མོས་རེའུ་སྟོར་འདྲ། ཡིད་ཀྱི་སྡུག་བསྔལ་
སྲིན་མོས་བུ་སྟོར་འདྲ། མོ་གཏོ་སྨན་དཔྱད་བྱས་ཀྱང་ཕྱིར་ཕྱིར་ཐུ། གཉེན་དང་ཉེ་
དྲུང་འབྲེལ་པས་ཕྱོགས་ནས་བསྐོར། བདའ་དགུའི་ཞལ་ཟས་བཤམས་ཀྱང་ཆགས་
སྲེད་ཆུང་། ཕན་པའི་རེ་བ་ཡོད་ཀྱང་བྱ་ཐབས་ཟད། ནམ་འཆི་ཆ་མེད་དུས་ཚོད་
ནམ་འབྲལ་བསམ། ཕ་མ་བུ་གཉེན་ངུས་པས་རང་ཡང་རྨོངས། སྐད་ཅིག་འབྲལ་མི་
ཕོད་ཀྱང་སོ་སོར་དབྱེ། རང་ལ་སུས་མི་སྡོང་ཡང་ཁ་ཆེམས་སྨྲ། རྐྱེན་བསྐུལ་ནད་ཀྱི་
སྡུག་བསྔལ་ཡ་རེ་ང་། གསུམ་པ་གཅོང་ནད་ཡུན་རིང་སྡུག་བསྔལ་ནི། འབྱུང་བཞི་
ཕུང་པོ་སྡུག་བསྔལ་རྒྱུ་བཞི་ལས། རླུང་མཁྲིས་བད་ཀན་འདུ་བ་རྣམ་བཞི་འཁྲུགས།
རླུང་ནི་འཐོར་བྱེད་རླུང་གི་ཁམས་སུ་འཁྲུགས། མཁྲིས་པ་ས་ཡི་འཐིབས་པའི་ཁམས་
སུ་འཁྲུགས། བད་ཀན་འབར་བ་མེ་ཡི་ཁམས་སུ་འཁྲུགས། ཁྲག་ནི་འདུ་བྱེད་ཆུ་
ཡི་ཁམས་སུ་འཁྲུགས། འདུ་བ་འཁྲུགས་པས་ཟིལ་བསྒྱུར་འདྲེས་དེད་འདྲ། གཅོང་
ནད་ཡུན་རིང་ཁམས་ཟས་དུག་ཏུ་སྡང་། མོ་གཏོ་སྨན་དཔྱད་ཅུང་ཙམ་བདེ་བར་
ནུས། གཏན་དུ་མི་ཕན་མི་བདེ་སྡུག་བསྔལ་རྒྱུ། མི་ཚེ་སྡུག་བསྔལ་ཁོ་ར་ཡུག་ཏུ་སྦྱོང་།
བསགས་པའི་ཟས་དང་ནོར་ལ་ལན་ཆགས་སྙེགས། འབྱུང་པོའི་གདོན་ཚོགས་དེ་ལ་ཟ་
ཁ་ཤོམ། གཅོང་ཆེན་ནད་ཀྱི་སྡུག་བསྔལ་ཡ་རེ་ང་། བཞི་པ་ཐོག་བབས་ནད་ཀྱི་སྡུག་
བསྔལ་ནི། ནམ་ཟླ་དུས་བཞི་ལོ་ཟླ་ཞག་གྲངས་ནི། སྔ་དྲོ་ཕྱི་དྲོ་དུས་རྣམས་མ་ངེས་
པ། གློ་བུར་གླང་ཐབས་འཆི་རྐྱེན་ནད་དུ་སྡང་། མོ་གཏོ་སྨན་དཔྱད་རིམ་གྲོས་སྡོང་
243



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མི་ཐེབས། ཞག་གྲངས་དུས་ཚོད་ནམ་འཆི་ཆ་ཡང་མེད། སྐད་ཅིག་གློ་བུར་ནད་ཀྱིས་
འཆི་བ་ལ། འཇིག་རྟེན་འདི་བདེན་བྱ་བའི་མདུན་མ་དང༌། ཕ་མ་ཉེ་འབྲེལ་གང་ལ་
ཡིད་འཕྲེང་ཞིང་། ཕན་པའི་སྡོང་ཞིག་ཡོད་མེད་བསམ་ན་ཡང་། དུས་ཀྱི་བདུད་བྱུང་
འཆི་བའི་ཁྲམ་ལ་ཐེབས། ཐོག་བབས་ལུས་སེམས་བྲལ་ནས་འགྲོ་དགོས་པས། གློ་བུར་
ནད་ཀྱི་སྡུག་བསྔལ་ཡ་རེ་ང་། ནད་ཀྱི་སྡུག་བསྔལ་དེ་ལ་སུན་ནས་སུ། ཡང་དག་ཐར་
པའི་འབྲས་བུ་བསྐྱེད་བྱེད་ན། སྡུག་བསྔལ་འཁོར་བའི་ལས་སྤྱོད་གཏན་ནས་སྤོངས།
འགྲོ་བ་རྣམས་ལ་གནོད་ཅིང་འཚེ་མ་སྟོན། འཕྲུལ་ངག་བདེན་པའི་གཡུང་དྲུང་བོན་
ལ་སྤྱོད། མྱུར་དུ་བྱང་ཆུབ་ལམ་ལ་བསླབ་པར་གྱིས། དེས་ན་བླ་མེད་གོ་འཕང་ཐོབ་
པར་འགྱུར། ཞེས་གསུངས་སོ། ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་འཁོར། འཁོར་བའི་སེམས་ཅན་མ་རིག་ལས་ཀྱིས་སྦྱངས། སྐྱེ་རྒ་ན་འཆི་ཟོ་ཆུའི་
རྒྱུན་མ་འདྲ། སྐྱེ་རྒ་ན་བའི་སྡུག་བསྔལ་འདི་འདྲ་ན། བཞི་པ་འཆི་བའི་སྡུག་བསྔལ་
འདི་འདྲ་སྟེ། འགྲོ་དྲུག་སེམས་ཅན་སྲོག་དབུགས་བསྡུས་ཚད་འདི། གཅིག་ཀྱང་ཐར་
མེད་ནམས་ཀྱང་འཆི་བར་ངེས། འཆི་བའི་དུས་ལ་ངེས་པ་མ་མཆིས་ཏེ། ཤི་ས་མ་ངེས་
རི་ལུང་ཤོད་དུ་མེད། འཆི་གནས་མ་ངེས་གཞི་ལམ་བཤུལ་རིང་མགྲོན། འཆི་རྐྱེན་མ་
ངེས་ནད་མུག་དུག་དང་མཚོན། དུས་ཚོད་མ་ངེས་སྔ་དྲོ་ཕྱི་དྲོ་གུང༌། སྲོད་དང་ཐོ་
རངས་ནམ་ལངས་ཉི་ཤར་དྲོས། ཚེ་ཚད་མ་ངེས་རྒས་རྒུད་དར་དང་རྒྱས། སྐྱེས་མ་
ཐག་དང་བྱིས་པ་ཐོལ་མ་གྱུ། ནམ་ཞིག་འཆི་བའི་དུས་ལ་བབ་པའི་ཚེ། གནམ་ལ་ཟླ་
ཐིམ་ས་ལ་ཞག་ཀྱང་ཐིམ། དུས་ཀྱི་བདུད་བྱུང་འཆི་བའི་ནད་ཀྱིས་ཟིན། མོ་གཏོ་སྨན་
དཔྱད་ཕན་བའི་རེ་བ་ཟད། ལུས་སེམས་བྲལ་ནས་སོ་སོར་འགྲོ་བ་སྟེ། ལུས་ཀྱིས་
སེམས་ལ་མི་སྡོང་འདུ་བ་འཁྲུགས། འབྱུང་བཞི་རང་གཤེད་རང་ལ་དགྲ་རུ་སྡང་།
244



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
སེམས་ཀྱིས་ལུས་ལ་མི་སྡོང་སྣང་བ་འཁྲུལ། རང་སྣང་ལོག་པས་ཕ་རོལ་དགྲ་རུ་སྡང་།
འདུ་བའི་ནད་ནི་མེ་ཆུ་རླུང་བས་འཁྲུགས། འབྱུང་བཞིའི་ལུས་ནི་རིན་ཆེན་གསེར་བས་
ལྕི། དྲན་པའི་སེམས་ནི་ཉམ་ཆུང་ཤེད་བས་གཉོམ། འཆི་བདག་བདུད་ནི་སོ་བྱས་ཉ་
བསྒུག་འདྲ། འབྱུང་པོའི་ཚོགས་ནི་གཡུལ་ཆེན་དམག་དང་མཚུངས། ཚེ་ལེན་སྲོག་
འཇབས་འུ་ལེ་འཇབས་བུའི་ཚོགས། ཉིན་ནུབ་མེད་པར་རྒྱུག་ལེན་སོ་པ་འཛུག །ཡིད་
གར་འོང་བ་ལན་ཆགས་གྲོགས་ལས་མེད། དང་གར་འོང་བ་སྐོམ་པ་ཆུ་ལས་མེད།
ལུས་ལ་ན་ཚ་ཡོད་ཀྱང་བགོ་ཐབས་མེད། སེམས་ལ་སྡུག་བསྔལ་ཡོད་ཀྱང་སྤོ་ཐབས་
མེད། ཉེ་འདུན་ཁྲོམ་པ་ཚོགས་ཀྱང་བྱེད་ཐབས་མེད། དཔའ་དང་དཔུང་དུ་ཡོད་ཀྱང་
བརྒལ་ས་མེད། ཟས་ནོར་ལོངས་སྤྱོད་ཡོད་ཀྱང་བླུ་ས་མེད། ཚིག་དང་གཤགས་ཀ་
ཡོད་ཀྱང་རྒྱས་ས་མེད། གཏམ་དང་བདེན་པ་ཡོད་ཀྱང་སྨྲ་ས་མེད། མཛངས་དང་
ཤིས་པ་ཡོད་ཀྱང་ཚངས་ས་མེད། ཅི་འདྲ་དུས་ཞིག་སྟེང་དུ་འོང་ངེས་ན། འདི་འདྲའི་
ཐབས་དང་བྱ་བ་ཟད་ནས་སུ། གཉེན་འདུན་རྣམས་ཀྱང་འཆི་བའི་ཐགས་སུ་ཆད།
རང་ཡང་འཆི་བར་འདུག་བསམ་དྲན་པ་སྐྱེས། འཇིག་རྟེན་འདི་བདེན་སྣང་བ་གཞལ་
ཙམ་ན། དགེ་སྡིག་ལས་སྤྱོད་གང་བྱས་ཡིད་ལ་བཀྲམ། ཡིད་ལ་བཀྲམས་ཤིང་སེམས་
ལ་གཞིག་བྱས་ནས། འཆི་ཁར་བསམ་སྦྱོར་བཟང་ངན་གཙོ་ཆེ་བས། སྔོན་གྱི་ལས་
དབང་འཇུ་ཐག་མ་ཆད་པས། དགེ་བ་དྲན་ཡང་ཕྱིས་པས་ཕན་ཡང་ཆུང་། ད་བྱེད་
བསམ་ནའང་མདུན་མ་ལམ་དུ་ལུས། རྗེས་སུ་ཁ་ཆེམས་སྨྲ་ཡང་རང་དབང་ཆུང་།
བསམ་པ་བཟང་ངན་དུས་ཀྱིས་འཕྲོ་སྙགས་ཙམ། བསམ་སྦྱོར་ངན་པས་ངན་སོང་
དམྱལ་བར་ལྟུང་། ལར་ཡང་སྡིག་ཆེན་འཕྲོ་མེད་དགེ་མི་དྲན། དྲན་པའི་དབང་པོ་
ལོག་པའི་རྗེས་སུ་འབྱུང་། དགྲ་གཉེན་གཉིས་ལ་ཆགས་སྡང་སྣང་བ་ལུས། དེ་ཡི་
སྟོབས་ཀྱིས་ལན་ཆགས་ཁ་འཁོར་རྒྱུད། གཏན་དུ་ཐར་མེད་ཕྱིར་ཕྱིར་འཁོར་བར་
245



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
འཁྱམས། རང་ཡང་འཆི་བསམ་གཞན་ལ་ཁ་ཆེམས་སྨྲ། གཞན་གྱིས་དོན་མེད་ཚིག་
གིས་སེམས་གསོ་ཞིང་། སྐབས་སུ་གང་ཟེར་དགེ་སྡིག་ཁ་ཡིས་ལེན། འཆི་བདག་
བདུད་དང་སྲོག་ལེན་ཤན་པའི་ཚོགས། ཕྱོགས་མཚམས་སྟེང་འོག་བཅུ་ནས་ཀུན་གྱིས་
བསྐོར། ལན་ཆགས་བསྙག་པའི་འབྱུང་པོ་མི་མིན་ཚོགས། ཀུ་དང་ཆ་སྒྲ་སོད་དང་རྒྱབ་
ལ་སོགས། གནམ་ས་རི་ལུང་བཀངས་ཏེ་ཕྱོགས་མཚམས་བསྐོར། ལུས་ཀྱི་སྡུག་བསྔལ་
སྲིན་བུ་བྱེ་ཚན་འདྲ། ངག་གི་སྡུག་བསྔལ་རྔ་མོས་རྗེའུ་སྟོར་འདྲ། ཡིད་ཀྱི་སྡུག་བསྔལ་
ཟིལ་བསྒྱུར་འདྲེས་དེད་འདྲ། རྒྱུ་བཞི་ནད་ཀྱིས་འབྱུང་བཞི་ཕུང་པོ་བཤིག །བཞི་
བསྡུས་ཕུང་པོ་ཐོག་མར་ས་རུ་འཇིག །སྣང་བའི་ཞིང་ཁམས་སེར་བའི་རྒྱུ་རུ་འབྱུང་།
ལུས་ཀྱི་སྡོམ་ཞིག་བཤང་ལྕི་རང་ལུད་འོངས། ཁྲེལ་དང་ངོ་ཚ་བག་ཡོད་འདུ་ཤེས་བྲལ།
ལུས་ཀྱི་བཀྲག་མདངས་སྒོར་འབྱིན་ནང་དུ་སྡུད། ཤ་བཀྲག་མཚེར་ལ་འདུས་པས་ཁ་
སྣ་བསྐམས། དེ་ནས་འབྱུང་བ་ཆུ་ཡི་འཁོར་ལོ་འཇིག །སྣང་བའི་ཞིང་ཁམས་སྔོ་བའི་
འདུ་ཤེས་འབྱུང་། ཕྱི་ཡི་སྡོམ་ཞིག་དྲི་ཆུ་རང་ལུད་འོངས། ནང་གི་བཅུད་འདུས་ཁ་ཆུ་
སྣ་ཆུ་བསྐམས། ཆུ་བཅུད་བསྡུས་པས་ལྕེ་ཡང་གྲེ་བར་བྲོས། དེ་ནས་འབྱུང་བ་མེ་ཡི་
འཁོར་ལོ་འཇིག །སྣང་བའི་ཞིང་ཁམས་དམར་བའི་འདུ་ཤེས་འབྱུང༌། ཕྱི་ཡི་དྲོད་ཡལ་
ལུས་པོ་རྔུལ་ཆུ་འབྱུང་། ནང་གི་བཅུད་འདུས་ཡན་ལག་མཐའ་ནས་བསྡོམས། མེ་
བཅུད་འདུས་པས་དྲོད་རྣམས་སྙིང་ཁར་འདུས། དེ་ནས་འབྱུང་བ་རླུང་གི་འཁོར་ལོ་
འཇིག །སྣང་བའི་ཞིང་ཁམས་ལྗང་བའི་འདུ་ཤེས་འབྱུང་། ཕྱི་ཡི་དབུགས་སྡུད་
དབུགས་ཀྱང་རྩེག་མར་ཆད། ནང་གི་བཅུད་འདུས་བྱང་ཁོག་རླུང་གིས་རྒྱས། གཅིག་
ལ་གཅིག་འཕྲོ་གཅིག་ལ་གཅིག་ཐིམ་སྡུད། རླུང་བཅུད་འདུས་པས་སྤྱི་བོར་ཟིལ་པ་
འབྱུང༌། དེ་ནས་སེམས་དང་ནམ་མཁའི་འཁོར་ལོ་འཇིག །སེམས་ཉིད་ཙི་ཏ་སྙིང་གི་
དཀྱིལ་དུ་འདུས། ཕྱི་ཡི་ཚོགས་སྡུད་སྒོ་ལྔའི་དབང་པོ་འགག །སྒྲོན་མེའི་མིག་བཟློག་
246



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཟུགས་ཀྱི་ཡུལ་རྣམས་ནུབ། སྒྲ་ཡི་རྒྱུན་འགག་རྣ་བས་སྒྲ་མི་ཐོས། དྲི་ཡི་རྒྱུན་འགག་
སྣ་ཡིས་དྲི་མི་ཚོར། རོ་ཡི་རྒྱུན་འགག་ལྕེ་ཡིས་རོ་མི་མྱོང་། ལུས་ཀྱི་རྒྱུན་འགག་ལུས་ཀྱིས་
རེག་མི་ཚོར། ངག་གི་རྒྱུན་འགག་ངག་གིས་བརྡ་མི་འཕྲོད། ཡིད་ཀྱི་རྒྱུན་འགག་དྲན་
པའི་དབང་པོ་ཉམས། སེམས་ཉིད་ཙི་ཏ་སྙིང་གི་དཀྱིལ་འདུས་དེར། ལྷན་ཅིག་སྐྱེས་
པའི་བདུད་ཀྱིས་བཞིན་ལེན་སྲེད། ཚེ་ལེན་བདུད་ཀྱིས་ལུས་སེམས་སྲོག་ཐག་བཅད།
སྲོག་ཁྲག་སྙིང་ལྷུང་རྣམ་ཤེས་མར་མེ་བསད། འདུག་དང་གནས་དང་བརྟེན་ས་ཡུལ་
ན་མེད། ལས་དབང་རླུང་གིས་རྣམ་ཤེས་བསྐོར་བྱས་ཏེ། སྔོན་གྱི་ལས་དབང་གང་
ཡོད་སྟོབས་ཤུགས་དང་། དགེ་སྡིག་གང་དུ་སྤྱོད་པའི་རྒྱུ་འབྲས་ཀྱིས། ལུས་ཀྱི་བུ་ག་
ཕུང་པོའི་མིག་ནས་ཐོན། ཡར་མར་ཟང་ཐལ་ཐོགས་ཆགས་མེད་པར་འགྲོ། དེ་མིན་
རྣམས་ལ་བར་དོའི་སྣང་བ་འཆར། དང་པོ་ཡར་གྱི་ཟང་ཐལ་མཚན་ཉིད་ལ། སྐད་
ཅིག་གློག་འོད་མངོན་སངས་རྒྱས་པ་དང༌། ལས་དབང་དག་པས་ཞིང་ཁམས་བགྲོད་
པའོ། །གཉིས་པ་མར་གྱི་ཟང་ཐལ་མཚན་ཉིད་ནི། སྐད་ཅིག་གློག་འོད་མནར་མེད་
སྐྱེས་པ་དང་། ལས་དབང་ངན་པས་དམྱལ་བར་སྦྱོང་བའོ། །གསུམ་པ་བར་དོའི་སྣང་
བ་འཆར་བ་ལ། སྐད་ཅིག་མ་བདུན་དྲན་མེད་གཞི་ལ་བསྡད། དེ་ནས་བོན་ཉིད་འོད་
གསལ་བར་དོ་འཆར། རྣམ་ཤེས་མར་མེ་ཁྲག་གིས་བསད་པའི་དུས། འཇིགས་སྐྲག་
བྲེད་སྔངས་སྲོག་རྩ་རྦད་ཀྱི་ཆད། སྐྲག་པས་དྲན་པ་མི་བཟོད་བརྒྱལ་བའི་ཚུལ། དེ་
ནས་རླུང་གིས་དྲན་པ་བྱིང་གསེངས་པ། རིག་པ་རྟེན་མེད་རང་བཞིན་འོད་གསལ་
བས། མ་རྟོག་འཁྲུལ་པའི་ཕ་རོལ་ཞིང་དུ་ཤར། བསྐལ་སྲིད་ཆགས་གནས་འཇིག་
སྟོངས་བྱུང་ངམ་བསམ། ཕྱི་སྣོད་ནང་བཅུད་རྡུལ་ཀྱང་མ་ལུས་པ། བར་སྣང་སྟོང་
པར་སྒྲ་འོད་ཟེར་གྱིས་གང་། སྒྲ་ནི་གཟུགས་མེད་རང་སྒྲ་རྩུབ་ལ་ལྡིར། འབྲུག་མོ་སྟོང་
ཡང་དུས་གཅིག་གྲགས་པ་ཙམ། མགོ་བོ་ཀླད་པ་བཀས་སྙམ་གཞོལ་བའི་རྒྱུ། རླུང་གི་
ད་ན
247



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འུར་སྒྲས་རི་ལུང་མེད་པར་གང་། འཁྱགས་དང་གྲང་དང་སྔངས་དང་གཡེང་བ་སྟེ།
སྐད་ཅིག་ཁྱེར་བའི་ཞིང་ཁམས་བརྒྱ་བགྲོད་ཙམ། འོད་ནི་ཉི་མའི་འོད་སྟོང་འབར་བ་
སྟེ། ནམ་མཁའ་བར་སྣང་སྣ་ཚོགས་འོད་ཀྱིས་གང་། རྨོངས་དང་འཁྱུག་པ་སྡུག་དང་
མི་སྡུག་འོད། འོད་ཀྱིས་གཡོགས་ཤིང་འོད་ཀྱིས་མགོ་ལུས་གཏུམས། དང་དང་ཆགས་
དང་ཡིད་ལེན་སྣང་བ་འཕྲོག །མྱོས་དང་གན་དང་ཆགས་དང་སྲེད་པ་སྐྱེ། ཟེར་ནི་སྣ་
ཚོགས་སྐར་མའི་ཕུང་པོ་འདྲ། གར་ཡང་ཐོགས་མེད་ཟང་ཐལ་མྱུར་ལ་མགྱོགས། ཚ་
དང་རེག་དང་འཁྱུག་དང་ཕྱི་ནང་ལྷུར། ཤིན་ཏུ་མྱུར་བས་ཐོགས་མེད་གར་ཡང་འཕྱོ།
གཅིག་པུར་རོགས་མེད་སྡུག་བསྔལ་ཡ་རེ་ང་། སྒྲ་ལ་འཇིགས་ཤིང་ཟེར་ལ་སྐྲག་ཅིང་
བྱེད། འོད་ལ་དང་ཆགས་སྣང་བ་འཁྲུལ་དང་རྨོངས། ཆགས་ཤིང་ལེན་སྐྱེད་ཡིད་ལ་
མི་སྡུག་སྡང༌། དཀར་ལྗང་དམར་སྔོ་ཁ་དོག་རྣམ་པ་དྲུག །གང་ལ་ཆགས་ཤིང་སྡང་
བས་ཡིད་ལ་འཁྲུལ། འཁྲུལ་པ་དེར་འཛིན་སྡུག་བསྔལ་ཉམས་སུ་མྱོང་། སྒྲ་འོད་ཟེར་
གསུམ་སྣང་བ་འཁྲུལ་པའི་རྐྱེན། རྒྱུ་ལས་བྱུང་བས་རྐྱེན་གྱིས་འཇིག་པར་བྱེད། རང་
དབང་མ་ཐོབ་གཞན་དབང་འཁྲུལ་པ་ཅན། དེ་ནས་ཕ་རོལ་སྲིད་པའི་བར་དོ་འཆར།
གཞན་སྣང་རྐྱེན་ཀྱིས་རང་སྣང་འོད་ལྔ་ནུབ། ལས་ཀྱི་རླུང་གིས་དྲན་པ་རྣམ་ཤེས་
བཀྱགས། སྔོན་འབྱུང་བག་ཆགས་སྲིད་པའི་ཡིད་གཟུགས་ཅན། དབང་པོ་ཀུན་ཚང་
གར་ཡང་ཐོགས་མེད་རྒྱུ། དྲན་པས་ཟིན་ནས་གནས་དང་ཡུལ་ལ་བསྙག །སྔོན་གྱི་
ལས་དབང་གང་ཡོད་འཕེན་ཤུགས་ཀྱིས། རང་གི་ཡུལ་དང་གནས་དང་ཁང་ཁྱིམ་ལ།
སྡུམ་ཁྱིམ་ཚུལ་དུ་བཞི་བཅུ་རྩ་དགུར་འཁོར། ལྷན་ཅིག་སྐྱེས་པའི་ལྷ་བདུད་དཀར་ནག་
གི། དགེ་སྡིག་གང་བྱས་ལས་དབང་སྟོབས་ཤུགས་ཀྱིས། ཞག་བདུན་བསྡད་ནས་ཡས་
མར་གར་ཁྲིད་དུ། ལས་ཀྱིས་འཕེན་ལེན་སྐྱེ་བ་ལེན་དུའང་ཡོང་། དེ་མིན་སྤྱི་ལ་བཞི་
བཅུ་རྩ་དགུ་སྟེ། དེ་ཡི་བར་ལ་དགེ་སྡིག་གང་བྱས་ཀྱང་། དགེ་བ་ཡིན་ཀྱང་སྟོབས་
248



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ཤུགས་བརྒྱ་འགྱུར་ཆེ། སྡིག་པ་གང་སྤྱོད་དེ་དང་འགྱུར་དུ་བརྩི། དེ་ནས་ལས་ཀྱི་
དབང་གི་འཕེན་ཤུགས་ཀྱིས། མཐོ་རིས་ངན་སོང་གར་འགྲོ་སྐྱེ་བ་ལེན། དགེ་ལ་དགེ་
བ་བསྡོངས་ན་མཐོ་རིས་འགྲོ། སྡིག་ལ་སྡིག་པ་བསྣན་ན་ངན་སོང་བརྒྱུད། དེ་ལྟར་མ་
གྱུར་བར་དོའི་སྡུག་བསྔལ་ནི། སེམས་གཅིག་རྒྱུད་ལ་དུམ་བུ་གསུམ་དུ་ཆད། བླ་དང་
ཡིད་དང་སེམས་དང་གསུམ་དུ་འཛིན། བླ་ནི་དབུགས་ལེན་སྲོག་གཅོད་ཤན་པ་ཡི།
གདུག་པའི་མཚོན་ཐོགས་འཛིན་པའི་ཞགས་ཐོགས་ནས། ཁྱི་འགྱེད་ཁྲ་སྤོར་འབྲོས་
དེད་སྒུག་དང་འཛིན། ཤིན་ཏུ་ཉམ་ཐག་སྡུག་བསྔལ་བསམ་མི་ཁྱབ། ཡུལ་དང་མཁར་
དང་གནས་ལ་འབྲོས་དང་གཞོལ། ཉེ་དུ་འབྲེལ་བ་རྣམས་ལ་སྐྱབ་གནས་འཚོལ། ཤིན་
ཏུ་ཆད་དང་ངལ་བའི་སྡུག་བསྔལ་སྐྱེ། སེམས་ནི་བྱེའུ་ཕྲུག་ཚང་ཡར་ལྟ་བུ་འམ། དྭ་
ཕྲུག་མས་བོར་ལྟ་བུའི་སྡུག་བསྔལ་སྦྱོང་། འཇིགས་སྐྲག་སྐོམས་དང་བཀྲེས་པའི་དྲན་པ་
སྐྱེ། སྐྱབས་མེད་མ་རིག་སེམས་ཅན་བར་དོར་འཁྱམས། ཕ་མ་ཉེ་འབྲེལ་སྣང་ཡང་
བརྡ་མི་འཕྲོད། ལྟོ་རྒྱབ་བཟའ་བཏུང་སྣང་ཡང་སྦྱིན་མི་ཉན། ཡིད་དུ་མི་སྡུག་སྙིང་དུ་
ན་མོད་ཀྱང་། བྱ་བའི་ཐབས་མེད་རང་ཉིད་གཅིག་པུར་འདུག །ཟས་ནོར་ཡུལ་ཞིང་
བང་ཁང་ཀུན་གྱིས་བཤེར། སོ་སོའི་མིག་རིས་ཞེ་ལ་ནན་ཆགས་བསྐྱེད། དེ་རྣམས་ཤེས་
ཤིང་མཐོང་སྟེ་བྱ་ཐབས་མེད། དགེ་བ་ཟེར་ཞིང་གཞན་ལ་གནོད་འཚེ་སྐྱེལ། དེ་ཡི་
ལན་ཆགས་རང་ལ་བསྙེགས་སུ་འབྱུང༌། མྱ་ངན་ཟེར་ཞིང་བྲང་བརྡུང་ངུ་མོ་བཏབ།
མཆི་མ་ཁྲག་དང་སེར་བའི་ཆར་བ་བབས། གཅིག་པུར་གོས་མེད་གབ་དང་གཞོལ་ས་
མེད། ཡིད་ནི་འགྱུ་བྱེད་ཀུན་གཞིའི་བག་ལ་ཉལ། ཅི་ལྟར་ཡིན་སྙམ་ཡིད་ཀྱིས་འཛིན་
རྒྱུ་མེད། ངོས་འཛིན་མེད་པར་རང་སྣང་འཁྲུལ་པའི་བསླད། ཀུན་གཞིའི་ཀློང་དུ་ཉོན་
མོངས་བག་ཡོད་པས། ཉོན་མོངས་བག་ཆགས་མེ་ལོང་གཡས་བསྒྲིབས་འདྲ། ནང་གི་
རིག་པའི་ཡེ་ཤེས་འོད་མདངས་ནུབ། ཉོན་མོངས་ཕྱི་ཡི་རིག་པ་རྗེན་བུར་ཤར། བདེ་
249



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྡུག་ལས་སྤྱོད་དཀར་ནག་ཕན་གནོད་མཐོང་། མཐོང་ཡང་ཕན་གནོད་བྱ་བའི་རྒྱུ་རུ་
ཟད། སྔར་བྱས་འགྱོད་ཀྱང་ཐལ་བས་བཅོས་སུ་མེད། ཕྱིས་འོང་མཐོང་ཡང་སྐབས་
དེར་བྱ་རུ་མེད། དེ་དུས་ནངས་ནུབ་འཚོ་བའི་ཟས་སྐལ་དང་། བོན་པོ་ཡོན་ཏན་ཅན་
གྱིས་གཤགས་འདེབས་དང༌། འཆི་བདག་བདུད་དང་བྲལ་བའི་ལས་ཐབས་དང་།
དག་པའི་ཞིང་དང་མཆོད་པའི་ཡོ་བྱད་དང༌། དམན་པའི་ཡུལ་ལ་སྦྱིན་པའི་རེ་སྐོང་
དང༌། ལན་ཆགས་བསྙེག་ལ་གླུད་ཀྱི་གཏོར་མ་དང་། ཟས་གོས་ནོར་གྱི་དབང་བྱར་
གཏད་པ་རྣམས། བསྔོ་བ་སྨོན་ལམ་མི་དམིགས་རྒྱས་ཐེབས་ན། མངོན་སུམ་ཉིད་དུ་
བརྒྱ་འགྱུར་སྟོང་འགྱུར་འཐོབ། དེ་རྒྱབ་དགེ་བའི་ལས་སྤྱོད་གང་བྱས་ཀྱང་། བསྐལ་
པར་མི་འཛད་བྱེ་བ་འབུམ་འགྱུར་རྩིས། དགེ་བ་ཅི་བྱས་ཚེ་རབས་ཡུན་དུ་ཕན། དེས་
ན་སྐྱབས་མགོན་སྟོན་པའི་ཐུགས་རྗེ་དང་། གང་ཟག་གཤེན་གྱི་ལྟ་དགོངས་མཐོ་
དམན་གྱིས། ངན་སོང་གནས་སྤངས་མཐོ་རིས་གོ་འཕང་ཐོབ། དེ་ཡང་འདྲེན་པའི་
ཐུགས་རྗེ་ཆེ་ཆུང་དང་། རང་གིས་དགེ་སྡིག་བསགས་པའི་རྒྱུ་འབྲས་དང༌། སྔོན་གྱི་
ལས་དབང་དཀར་ནག་འཕེན་ཤུགས་དང་། རྗེས་སུ་དགེ་བ་གང་སྤྱོད་བསོད་ནམས་
ཀྱིས། ལྷ་མིའི་གནས་ཀྱང་དེ་བཞིན་སྐྱེ་བ་ལེན། དགེ་བའི་ལས་འཕྲོ་བསོད་ནམས་དེ་
འགྱུར་བརྩི། ཕྱེད་ཙམ་སྔོན་གྱི་ལས་དབང་དཀར་ནག་གཙོ། ཕྱེད་ཙམ་ད་ལྟའི་དགེ་
སྡིག་རྒྱུ་འབྲས་གཙོ། གཉིས་ཀའི་དབང་ལ་འདུལ་བའི་ཐུགས་རྗེ་གཙོ། དེ་གསུམ་ཆ་
བསྙམས་མཐོ་རིས་གོ་འཕང་འཐོབ། དེས་ན་བཞི་བཅུ་རྩ་དགུ་མ་ལོན་བར། མདུང་
ཁྱིམ་བཞིན་དུ་འཁོར་བའི་སེམས་ཅན་ལ། རྗེས་སུ་དགེ་བས་སྡོང་དུ་ཡོད་པ་དང་།
བསགས་པ་ཆེ་ཆུང་ཆུད་ལས་མི་གཟོན་འབྱུང་། དེ་མིན་སེམས་ཅན་ལས་དབང་ངན་
པ་དང༌། བསགས་པའི་ཟས་ནོར་རྗེས་སུ་མ་བཏང་དང་། ཤི་བའི་རྗེས་སུ་སྡིག་པ་
བསྣན་པ་རྣམས། སྔོན་གྱི་སྐྱེ་བའི་སྡུག་བསྔལ་མགོ་ཟུག་ལྟར། མི་བདེ་སྡུག་བསྔལ་བར་
250



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
དོའི་གནས་སུ་འཁྱམས། སྐྱབས་དང་མགོན་མེད་གཅིག་པུར་ཡི་རེ་རྨོངས། གཉེན་
དང་ཉེ་འབྲེལ་བྱ་བ་གདོད་ནས་མེད། ལྷན་ཅིག་སྐྱེས་པའི་ལྷ་བདུད་སོ་སོར་འཐེན།
དབང་ཆེན་རྒྱལ་པོ་གཤིན་རྗེའི་ཁྲིམས་སུ་ཕྱིན། སྔོན་གྱི་དགེ་སྡིག་ཅི་བྱས་རྒྱུ་འབྲས་བརྩི།
ལས་ཀྱི་མེ་ལོང་རྡེལ་བུ་དཀར་ནག་བསྔོ། བྲེ་སྲང་གྲངས་དང་རྒྱ་མིག་ཕུལ་ལ་འཇལ།
དགེ་བའི་ཕྱོགས་སུ་གོམ་གཅིག་འདོར་བ་དང་། སྡིག་པའི་ཕྱོགས་སུ་སྐད་ཅིག་བསམ་
པ་ཡང༌། རྩི་མཆོག་ཉག་མ་གབ་དང་ཐར་མེད་པ། གཤིན་རྗེའི་དམྱལ་དཔོན་རྣམས་
ཀྱིས་གྲོས་སུ་བཟུང༌། དགེ་སྡིག་རྒྱུ་འབྲས་ལས་ཀྱི་འཕེན་ལེན་གྱིས། མ་ཉེས་ཐར་དུ་
བཅོལ་བའི་ཞིང་ཁམས་དང་། ཉེས་བྱེད་ཁྲིམས་ལ་གཏུགས་པའི་ཞིང་ཁམས་ནི། སྐད་
ཅིག་མ་བསྒྲིབས་ས་ལེ་གསལ་བར་མཐོང་། ཉེས་བྱེད་ཁྲིམས་ལ་གཏུགས་པའི་ཞིང་
ཁམས་ནི། དམྱལ་ཁམས་བཅོ་བརྒྱད་ཉི་ཚེ་ཉེ་འཁོར་གནས། ཚ་གྲང་གླིང་ཆེན་ཤིན་ཏུ་
བསམ་མཐའ་ཡས། ཟངས་ལྕགས་ཁྲོ་ཆུའི་ཞུན་མཁར་བརྒྱ་རེ་ཆེ། འཇིགས་པའི་མི་
དང་ཁྲོམ་ཚོགས་ཡ་རེ་ང་། བཙོ་སྲེག་རྡེག་རྡུངས་གསོད་གཅོད་སྐྱི་རེ་འཇིགས། གདུག་
པའི་མཚོན་དང་སྒྲ་སྐད་དབལ་རེ་ཚ། ཞུན་མཁར་ལྕགས་ཀྱི་ཁང་པ་དགུ་རིམ་དང༌།
ཐལ་ཚན་ཆུ་བོ་མེ་མ་མུར་གྱི་འོབས། རོ་མྱགས་འདམ་དོང་ཤལ་མ་རི་ཡི་སྡོང་།
དམྱལ་ཟངས་བརྒྱ་ཤོང་འབུམ་ཚོ་ཁ་སྤྲོད་དང་། ཐིག་ནག་སོག་ལེ་དམར་ནག་རྒྱ་གྲམ་
དང༌། འཛིན་པའི་ལྕགས་ཀྱུ་འཆིང་བའི་ལྕགས་སྒྲོག་དང་། འདེབས་པའི་རལ་ཀྱུ་
བཏབ་པའི་ཆུ་གྲི་དང་། གཅོད་པའི་ཟངས་གྲི་བཤའ་བའི་སྤུ་གྲི་སོགས། བཙོག་པའི་ཐུ་
ལུམ་བརྡུང་བའི་ཐོ་བ་དང་། སྣ་ཚོགས་མཚོན་ཆའི་དབལ་ཟེར་ཡ་རེ་ང་། སྐྱོབ་བའི་ལྷ་
མེད་གནོད་པའི་བདུད་ཀྱིས་འཁྱེར། བྱམས་པའི་གཉེན་མེད་སྡང་བའི་དགྲ་དང་
འཕྲད། ཀུ་སྒྲ་ཆ་སྒྲས་རི་ལུང་མེད་པར་གང་། དུ་ཏིའི་ངུ་སྒྲ་སྲིད་པ་གསུམ་དུ་གྲགས།
སྐད་ཅིག་དལ་མེད་བཤའ་གཏུབ་སོད་དང་རྒྱབ། སྡོམ་སྡིག་སྦལ་སྦྲུལ་རྣམས་ལ་མཆེ་
251



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བ་བརྡར། འཇིགས་སྐྲག་ཉོན་མོངས་བྱེད་དང་བརྡུང་བརྡེག་བྲབ། བསྐལ་པར་མི་
ཐར་སྦྱང་ཚད་སྐྱི་རེ་འཇིགས། ཡང་ཤི་ཡང་སོས་གཏན་དུ་ཐར་མེད་སྦྱང༌། ཞེ་སྡང་
དམྱལ་བའི་སྡུག་བསྔལ་ཡ་རེ་ང་། འདོད་ཆགས་ཡི་དྭགས་བཀྲེས་སྐོམས་གྲོང་ཁྱེར་
ཚོགས། མེ་ལྕེ་འཁོར་ལོ་འབར་བའི་གནས་སུ་སྦྱང༌། བོག་རི་མགོ་དང་སྲིང་རྒྱུད་སྐེ་
དང་ནི། རྩ་འཇག་རྐང་དང་བྱང་འབྲོག་ལྟོ་ལ་སོགས། ཕྱི་སྒྲིབ་ཅན་དང་ནང་གི་སྒྲིབ་
པ་ཅན། སྒྲིབ་པ་ཅན་གྱི་སྒྲིབ་པ་ཅན་རྣམས་ལས། གཅིག་གིས་གཅིག་གནོད་གཅིག་
གིས་གཅིག་འཚེ་དང་། གཅིག་ལ་གཅིག་གནོད་སྡུག་བསྔལ་བསམ་མི་ཁྱབ། གཏི་མུག་
བྱོལ་སོང་གླིང་དུ་རྨུགས་པ་སྟེ། རྒྱ་མཚོ་གྲང་འཁྱགས་མུན་པའི་གླིང་དུ་སྦྱང༌། རྐང་
མེད་རྐང་གཉིས་རྐང་བཞི་རྐང་མང་སོགས། བླུན་རྨུགས་འཐིབས་པའི་སྡུག་བསྔལ་
བསམ་མི་ཁྱབ། གང་དུ་སྦྱང་ཡང་སྡུག་བསྔལ་ཡ་རེ་ང་། དགེ་བ་མི་སྤྱོད་སྡིག་ལ་མི་
འཛེམ་ནས། རང་དགའི་སྤྱོད་པ་བྱེད་བ་ཨེ་རེ་བླུན། སྐྱེ་རྒ་ན་འཆི་ཆུ་བོ་བཞི་ལ་བརྒྱུད།
རིགས་དྲུག་ཉོན་མོངས་འཁོར་བའི་མཚོ་ལ་རྐྱལ། ངན་སོང་གསུམ་གྱི་གནས་ངན་ཐར་
མེད་དེ། མཐའ་འཁོར་བྲེལ་ཕོངས་ཆེ་བས་མི་རྣམས་དང༌། འཐབ་རྩོད་ང་རྒྱལ་ཆེ་
བའི་ལྷ་མིན་དང་། གཡེང་སྐྱོང་ལེ་ལོ་ཆེ་བའི་ལྷ་རྣམས་ཀྱང་། མཐོ་རིས་ཡིན་ཀྱང་
འཁོར་བར་ལྟུང་བའི་རྒྱུ། དེ་ཕྱིར་ཕྱི་རབས་གང་ཟག་འགྲོ་བ་རྣམས། སྐྱེ་རྒ་ན་འཆིའི་
སྡུག་བསྔལ་དེ་འདྲ་སྟེ། སྔོན་གྱི་སྡུག་བསྔལ་དེ་ལ་སུན་ནས་སུ། ད་ལྟ་གཙང་མ་མི་
ལུས་ཐོབ་དུས་འདིར། སྡུག་བསྔལ་འཁོར་བའི་ལས་སྤྱོད་རྒྱབ་ཏུ་བོར། ཡང་དག་ཐར་
པ་བདེ་ཆེན་འབྲས་བུ་བསྐྱེད། བླ་མེད་གཡུང་དྲུང་སྙིང་པོ་ཐོབ་པར་འགྱུར། འདུས་
པའི་འཁོར་རྣམས་ཐུགས་ཀྱི་དཀྱིལ་དུ་ཞོགས། ཞེས་གསུངས་སོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པ། ཚེ་རབས་འཁོར་བ་
252



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
ཐོག་མ་མེད་པ་ནས། རང་རིག་ཡེ་ཤེས་དོན་དམ་མ་རྟོགས་པས། སྡུག་བསྔལ་འཁོར་
བའི་གནས་སུ་སྦྱངས་པ་རྣམས། སྐྱེ་རྒ་ན་འཆིའི་སྡུག་བསྔལ་དེ་འདྲ་ན། ཕྱི་ཡི་སྡུག་
བསྔལ་ཟུང་བཞི་འདི་འདྲ་སྟེ། མེད་པ་བཙལ་གྱིས་མི་རྙེད་སྡུག་བསྔལ་དང༌། ཡོད་
པ་ཉ་ར་འཚོ་སྐྱོང་སྡུག་བསྔལ་དང༌། ཞིང་རྨོ་ཚོང་དང་ཁེ་བསྐྱེད་སྡུག་བསྔལ་དང་།
དགྲ་གཉེན་ཉེ་རིང་ཆགས་སྡང་སྡུག་བསྔལ་བཞི། དང་པོ་བཙལ་གྱིས་མི་རྙེད་སྡུག་
བསྔལ་ནི། འཁོར་བའི་སེམས་ཅན་ཉོན་མོངས་མ་རིག་པ། སྔོན་སྦྱིན་མ་བཏང་ད་
ལྟ་བསོད་ཚོགས་ཆུང༌། སྔོན་ཚོགས་མ་བསགས་ད་ལྟ་ཡོ་བྱད་ཞན། དབུལ་ཕོངས་
གདུངས་པས་ཟས་ནོར་རྩོལ་བར་འདོད། འཇིག་རྟེན་ཟས་ནོར་ལོངས་སྤྱོད་བསགས་
པར་མཐོང༌། རང་གི་གནས་ཁྱིམ་བྲག་ཕུག་སྟོང་པ་འདྲ། བཙན་ཐབས་མི་ལོན་ཕྲོག་
པའི་དབང་ཡང་མེད། བཙུན་ཐབས་མི་སྟེར་རང་ལ་རེ་བ་ཟད། ཞུས་པའི་མི་འབྱུང་
སྔོན་གྱི་སྦྱིན་ཤུགས་ཆུང་། བསྒྲུབ་པས་མི་འགྲུབ་ཉམ་ཆུང་རྩོལ་བ་ཟད། ཇག་པ་བྱེད་
པའི་ཕོ་སྒོ་སྟོབས་ཤུགས་ཞན། འཇབ་བུ་བཏང་ཡང་རང་ཉིད་སྲོག་ལ་བརྡོ། ཡོན་
ཏན་བསླབ་པས་ཤེས་རིག་གཏི་མུག་བླུན། འཇིག་རྟེན་ནོར་མཐོང་རང་ཉིད་སྙིང་ལ་
ན། གོས་དང་རྒྱན་མཐོང་ཤིན་ཏུ་སྙིང་མི་སྡུག །བདའ་དགུ་ཟས་དྲན་ལྟོ་རུ་འབྱུང་བ་
མེད། སོ་ནམ་བྱས་ཀྱང་འབྱུང་པོའི་ཁ་རླངས་གཏོར། ཚོང་ལ་སོང་ཡང་འགོང་པོས་
ཚོང་སྣ་ཁྲིད། རྐང་འགྲོས་བསགས་ཀྱང་ཡམས་ཀྱིས་བདག་པོ་བྱེད། འདུག་གནས་སྤོ་
ཡང་དབུལ་འདྲེ་རྗེས་སུ་འོང་། བློ་གྲོས་གཟབས་ཀྱང་བྱེད་ཁར་ཐན་སྣའི་ཁྲིད། སྐྱབས་
མགོན་བཙལ་ཡང་ལྷ་སྡང་བདུད་དུ་འབེབས། འཁོར་གཡོག་བཙལ་ཡང་བྲན་བུ་
ཁིང་ལོག་བྱེད། ཅི་འདྲ་བྱས་ན་སྡུག་ཚེ་ཕྱིད་ན་བསམ། སྐྱིད་ཀྱི་ཉི་མ་རེ་བའི་འཇུ་ཐག་
ཆད། སྡུག་གི་བ་མོ་བུ་ཡུག་ཁྱིམ་དུ་བཀང་། གོན་པའི་གོས་མེད་སྦལ་སྦྲུལ་འབུ་སྦྲང་
འདྲ། བཟའ་བའི་ཟས་མེད་ཡི་དྭགས་ཁ་མེ་འབར། བསགས་པའི་ནོར་མེད་ཚེ་རིང་ལྷ་
253



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཡི་ལུས། འཁྲས་པའི་གནས་ནི་བྲག་ཕུག་སྟོང་པ་འདྲ། ལོངས་སྤྱོད་དཀོར་ནི་མེ་ཏོག་
ལུག་མིག་འདྲ། འགྲོགས་པའི་གྲོགས་ནི་པི་ཝང་རྒོག་པོ་འདྲ། དབང་པོ་སྒོ་ཚང་ཁོག་
སྟོད་ལྷ་ཡི་ལུས། རྩོལ་བའི་ཐབས་ཟད་ཁོག་སྨད་བྲག་ལ་འབྱར། བསྐལ་པར་མི་ཐར་
ཚེ་རིང་ལུས་མི་འཕོ། དེ་བཞིན་དབུལ་ཕོངས་ཚེ་ལ་ལུས་མི་འཕོ། མེད་ཅིང་ཕོངས་ལ་
ཚེ་ཡི་ལྷག་པ་འབྱུང༌། མི་ལུས་རྣམས་ལ་མི་ལུས་ཙམ་མོ་ཙམ། རང་ལ་དབང་བྱར་
ཟས་ནོར་མི་འདུག་པས། ལྟོ་རྒྱབ་མི་ཕྱིད་གཞན་ལ་སློང་མོ་བྱེད། འགྲོགས་པའི་གྲོགས་
ལ་དམེ་མཛེ་ལོང་སྤྲང་མཐུན། བསླང་བའི་ཐབས་ལ་ཤིང་ཁའི་སྤྲེའུ་ཁྲིད། གོན་པའི་
གོས་ལ་རེ་བའི་གོ་ཆོག་གྱོན། བཟའ་བའི་ཟས་ལ་འབངས་ཀྱི་ལྷག་མ་བསྡུ། སྐྱབས་
པའི་ལྷ་ལ་གཅིག་ཙམ་བརྩེ་བ་མེད། སྡང་བའི་དགྲ་ལ་ཁྲོ་བ་ཁྱི་ཡང་ཆོག །ཅི་ལྟར་
བསམ་ཞིང་སྙིང་ལ་ན་མོད་ཀྱང་། བྱ་བའི་ཐབས་ཟད་སྔོན་གྱིས་ལས་དབང་བསྐོས།
ན་ཞིང་ཚ་ཡང་མོ་གཏོ་སྨན་དཔྱད་མེད། རྒས་ཤིང་རྒུད་ཀྱང་བརྩེ་ཞིང་གདུང་བ་མེད།
ཤི་ཞིང་ཆད་ཡང་ལྟོས་ཤིང་མགོན་པ་མེད། གསོན་པོའི་དུས་ན་ལྟོ་རྒྱབ་མི་ཕྱིད་པར།
ཤི་ན་ལག་སྟོང་སྒྲིན་བུར་བུད་ནས་འགྲོ། གནམ་གྱི་འཇུ་ཐག་ས་ཡི་བརྟེན་ཕུར་བུད།
རྣམ་ཤེས་ཕྲ་མོ་སྐྱབས་མེད་བར་དོར་འཁྱམས། སྟོང་ཞེན་ཉོན་མོངས་སྡུག་བསྔལ་
སྙིང་རེ་རྗེ། མེད་པ་བཙལ་གྱིས་མི་རྙེད་སྡུག་བསྔལ་ལོ། །སྡུག་བསྔལ་དེ་དག་ལས་
ལ་སུན་ནས་སུ། བསོད་ནམས་ཡེ་ཤེས་ཚོགས་ཆེན་རྫོགས་ནས་སུ། རང་སེམས་ཟད་
མེད་གཏེར་ལ་སྤྱོད་འདོད་ན། སྡུག་བསྔལ་ཉོན་མོངས་འཁོར་བའི་ལས་སྤྱོད་སྤོངས།
ཡང་དག་ཐར་པ་བདེ་ཆེན་འབྲས་བུ་བསྐྱེད། བླ་མེད་གཡུང་དྲུང་སྙིང་པོ་མཆོག་ཐོབ་
འགྱུར། ཞེས་གསུངས་སོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པ། འཇིག་རྟེན་འདི་
254



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
བདེན་འཁོར་བའི་ལས་སྤྱོད་ལ། ཡོད་པ་ཉ་ར་འཚོ་སྐྱོང་སྡུག་བསྔལ་ནི། མ་རིག་
འཁྲུལ་པའི་ཉོན་མོངས་སེམས་ཅན་རྣམས། ཚོགས་བསགས་རློམ་པ་བྱེད་པའི་ང་རྒྱལ་
དང༌། སྦྱིན་བཏང་དམིགས་པས་མ་ཐེངས་འབྲས་བུ་ལ། ཡོད་ལ་སྡུག་ཅིང་བསྔལ་
བའི་རྒྱུ་རུ་སྨིན། ཟས་ནོར་ལོངས་སྤྱོད་ཕུན་སུམ་ཚོགས་མོད་ཀྱང་། མཆོད་སྦྱིན་དགེ་
རྩ་གཏོང་དུ་མི་ཕོད་པར། ཁ་འབར་མ་ཡིས་ནོར་བུ་འཆང་བ་ལྟར། རང་ལ་ཡོད་
པའི་རྫས་ལ་རང་ཉིད་སྐྲག །ཕྱུག་པོ་ངན་གཡུང་ཡི་དྭགས་གཏེར་ལ་ཆགས། མེ་ལྕེ་
འཁོར་ལོ་འབར་བའི་གནས་ཉིད་ན། འབྱུང་པོ་ཡི་དྭགས་ལས་ཀྱིས་སྦྱངས་པ་རྣམས།
བདའ་དགུའི་ཟས་ལ་རི་རབ་ཙམ་སྔས་ཀྱང་། སེར་སྣ་འཇུངས་གེགས་གཞན་བསྲུང་
མ་གཏོགས་པར། རང་ཉིད་བླངས་ནས་བཟའ་བའི་དབང་བྱར་མེད། བདུད་རྩིའི་
སྐོམ་ལ་རྒྱ་མཚོ་ཙམ་ཡོད་ཀྱང་། གཞན་དག་སྐོམས་གདུང་བཀག་པ་མ་གཏོགས་པར།
རང་ཉིད་སྐོམས་ཀྱང་ཐིགས་ཙམ་འཐུང་དབང་མེད། བེམ་རིག་བྲལ་ཀྱང་དེ་དང་
འགྲོགས་པ་དེ། རང་སྣང་འཁྲུལ་པས་སེར་སྣ་འཇུངས་གེགས་དབང༌། ཐམས་ཅད་
ཁོ་ཡི་བདག་ཏུ་བསྲུང་རྒྱུར་མཐོང༌། འཇིག་རྟེན་འདི་རུ་འདུག་ཀྱང་ཡི་དྭགས་ལུས།
རྟ་ལུག་གནག་གསུམ་འཚོ་སྐྱོང་ཉ་ར་དང༌། དགྲ་རྐུན་ཇག་གསུམ་འོང་དོགས་སྐྲག་
སྔངས་བྲེད། ཤི་ན་ཕ་མ་གཉེན་འབྲེལ་ཤི་བ་ཙམ། སྟོར་ན་ཁོག་བའི་དོན་སྙིང་སྟོར་བ་
ཙམ། ན་ན་ལུས་ལ་ཟུག་གཟེར་བྱུང་བ་ཙམ། དགྲ་ཡིས་ཁྱེར་ན་རང་སྲོག་གཅོད་པ་
ཙམ། ཟུན་གྱིས་བརླག་ན་གདོན་གྱིས་བརླག་པ་ཙམ། གཞན་གྱིས་བག་ཆགས་རང་
གི་སྟེང་ན་བསགས། རང་ཉིད་གཏན་དུ་སྡུག་བསྔལ་ཆེ་བ་ལ། གཞན་གྱི་སྡུག་བསྔལ་
དེ་ཡི་སྟེང་དུ་བསྣན། བསྣན་ཀྱང་བཟོད་སྙམ་ཤིན་ཏུ་ཁྱགས་པ་ཆེ། དར་ཅིག་མི་རྟག་
སྐད་ཅིག་ཡུད་ཙམ་ཞིག །སྒྱུ་མས་མིག་བྲིད་རྩྭ་མགོའི་ཟིལ་པ་འདྲ། དགྲ་ཟུན་ཐོག་
བབས་རླུང་གིས་སྐད་ཅིག་འཇིག །དེ་ཡི་རྗེས་སུ་རང་སྲོག་དག་ཀྱང་ཆད། བརླགས་
255



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དང་ཟད་པའི་སྡུག་བསྔལ་ཁ་ད་ཆད། རྣམ་ཤེས་འཁྱམས་པོ་བར་དོའི་སྡུག་བསྔལ་
སྦྱོང་། སྲོག་གཅོད་ལན་ཆགས་ལྷ་མིན་ཡུལ་དུ་སྙགས། དེ་ཡི་ལེ་ལན་དམྱལ་བའི་ཡུལ་
དུ་འདེད། ཡུལ་ཞིང་བང་ཁང་ཞེན་ཅིང་ཆགས་པའི་རྒྱུ། དགྲ་ཡིས་བརླག་དང་ཟུན་
གྱིས་རློམ་པའི་དོགས། ཕལ་ཆེར་འཁྲུག་པ་ཕམ་རྒྱལ་འོང་བའི་རྒྱུ། ཡུལ་ཞིང་བང་
ཁང་ལྷ་མིན་འཁྲུག་ར་ཡིན། དགྲ་ལ་ཤོར་ན་མྱ་ངན་མཚོ་གླིང་བགྲོད། མ་ཤི་བར་དུ་
འཐབ་དང་བརྩོད་པའི་ལས། ཤི་བར་གྱུར་ན་རྣམ་ཤེས་ཆགས་པའི་རྐྱེན། གཞན་ལ་
འཕོས་ཀྱང་དེ་རུ་ལེ་ལན་བསྐོར། གསེར་གཡུ་རིན་ཆེན་རྒྱ་བྱིན་དཀོར་དང་འདྲ། རང་
ལ་ཕན་མེད་འཇིག་རྟེན་ཟས་ནོར་བསྲུང་། བླངས་དང་ཁྱེར་ན་དེ་ལ་ཀོ་ལོང་བསྡོམས།
དེ་ཡི་ཉེས་སྐྱོན་རང་གི་སྟེང་དུ་བབས། དར་ཟབ་ལྷབ་ལྷུབ་རྨ་བྱའི་མདངས་དང་འདྲ།
རྒྱན་དང་ཁ་དོག་རང་ཉིད་སྣང་བ་བྲིད། དེ་ལ་ཉ་ར་བཅའ་དར་གཟབས་གྱུར་ཡང་།
གཅོལ་མེད་བྱིས་པས་གཞའ་ཚོན་འདེད་པ་འདྲ། རང་ཉིད་སྣང་བ་འཁྲུལ་པ་མ་
གཏོགས་པ། རང་ལ་ཕན་མེད་དོན་ལ་འཛིན་རྒྱུ་མེད། ཤི་བའི་ནང་པར་སྐད་ཅིག་
གཞའ་དང་འདྲ། གོ་ཁྲབ་མཚོན་ཆ་སྲིན་པོའི་ཆ་ལུགས་ཏེ། ནམ་ཡང་གསད་གཅད་
ལས་བས་འགྲོ་ས་མེད། ཐ་མ་རང་གི་རང་སྲོག་གཅོད་ལས་ཆེ། ཕར་ལ་ཚོང་ན་དུག་
གི་སྡོང་པོ་ཡིན། ཚུར་ལ་ཉོས་ན་དམྱལ་བའི་སྐྱེད་ཤིང་ཡིན། དགེ་རྩར་བསྔོས་ཀྱང་
དགེ་བ་ཁྲོག་བརླགས་ཡིན། མཚོན་ལ་ངར་འདོན་མེ་ལ་ཤིང་བསྐྱེད་ཡིན། མཚོན་
ཆ་མཁན་པོ་དམྱལ་བའི་འགྲམ་རྡོ་ཡིན། གོ་ཁྲབ་མཁན་པོ་སྲིན་པོའི་མཁར་རྩིག་
ཡིན། དེ་ཕྱིར་སྡུག་བསྔལ་དམྱལ་བའི་སྐྱེད་ཤིང་འཛུགས། ཡོད་པ་ཉ་ར་འཚོ་སྐྱོང་
སྡུག་བསྔལ་ལོ། །སྡུག་བསྔལ་ཉོན་མོངས་དེ་ལ་སུན་ནས་སུ། རང་སེམས་ཆོག་ཤེས་
ལྡན་པའི་ནོར་འཆང་ནས། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བོར། ཡང་
དག་ཐར་པ་བདེ་ཆེན་འབྲས་བུ་བསྐྱེད། བླ་མེད་གཡུང་དྲུང་སྙིང་པོ་ཐོབ་པར་འགྱུར།
256



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ཞེས་གསུངས་སོ། །དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་
ཕུད་ལ་སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པ། འཁོར་བ་ཐོག་
མ་མེད་པའི་དུས་དག་ནས། རང་བཞིན་ལྷུན་གྲུབ་དོན་དམ་མ་རྟོགས་པས། འདུ་
བྱེད་བྱ་བ་རྩོལ་དང་བསྒྲུབ་པར་འཁྲུལ། ཞིང་རྨོ་ཚོང་དང་ཁེ་བསྐྱེད་སྡུག་བསྔལ་
འདི། འཇིག་རྟེན་མི་རྣམས་བདག་འཛིན་རང་ཉིད་ཅན། བདག་མེད་སྙིང་པོ་དོན་
དམ་མ་རྟོགས་པས། བདག་འཛིན་འཁྲུལ་པའི་ཡུལ་ཞིང་སོ་ནམ་བྱེད། རྨོས་གླང་
རྨོས་ཁལ་སྒྲིབ་པ་རང་ལ་བསགས། དེ་ཡི་སྡུག་བསྔལ་ལེ་ལན་ཕྱི་མར་འདེད། འབུ་
སྲིན་སེམས་ཅན་འབུམ་ཕྲག་དུང་ཕྱུར་གུམ། ཐང་ཆད་ངལ་དུབ་མི་བདེ་སྡུག་བསྔལ་
ལས། འཇིག་རྟེན་མངའ་དབང་ཀླུ་སྲིན་རྣམས་དང་འགྲས། སྐྱེ་ཤིང་བཅད་ནས་
འཁྲས་བརྟེན་ཟློག་པ་དང་། ལུ་མའི་མིག་བསྐམས་ནེའུ་ཐང་མེ་ཏོག་བསྣུབས། དེ་ཡི་
ལེ་ལན་འགྲོ་བ་མི་ལ་འབྱུང་། མཛེ་གཟེར་སྐམས་ཁོལ་སྡུག་བསྔལ་ནད་ཀྱིས་གདུང་།
ས་མཚམས་ལོ་ཏོག་རང་ཉིད་སྲོག་ལ་ཉེན། ཉ་ར་འཚོ་སྐྱོང་སྡུག་བསྔལ་བསམ་མི་
ཁྱབ། འཐབ་དང་བརྩོད་པའི་ལས་ལ་རྒྱུན་ཆད་མེད། ཞིང་རྨོ་སོ་ནམ་རང་སྡུག་ཉོན་
རེ་མོངས། འཁོར་བའི་སེམས་ཅན་ཉོན་མོངས་མ་རིག་པ། འཇིག་རྟེན་སྒྱུ་མའི་ཟས་
ནོར་ལོངས་སྤྱོད་ལ། བསགས་ཤིང་ཚིམ་པ་མེད་པ་མི་ཤེས་ནས། ཡོད་བཞིན་ཡོད་
འདོད་ཡོད་ལེན་ཆགས་སྲེད་ཆེ། སྐད་ཅིག་དལ་བའི་ལས་དབང་མ་མཆིས་པས།
བཤུལ་རིང་བགྲོད་དང་ཚོང་གི་གྲོས་ར་ཤོམས། ཚོང་དཔོན་ནོར་ལེན་འོད་དགའ་མེར་
མཆོངས་འདྲ། ལུས་སྲོག་ལྟོས་མེད་ཕ་རོལ་གནས་སུ་འཕང་། འཇིགས་དང་གཡང་
ཟ་ནོར་ལ་ཐོབ་ཤོར་བྱེད། འདོད་པའི་རྫས་ལ་རང་སྲོག་རང་གིས་བསྐྱལ། བྲན་དང་
མཛོ་ཁལ་ཉོན་མོངས་སྒྲོག་ཏུ་བཅུག །དེ་ཡི་རྣམ་སྨིན་རང་གི་སྟེང་དུ་ཁུར། ཚོང་
པའི་ཟོང་ལ་ཕམ་རྒྱལ་གཉིས་ཡིན་ཏེ། རྒྱལ་ན་གཞན་དག་མགོ་བསྐོར་ལེ་ལན་སྙེགས།
257



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཕམ་ན་རང་ཉིད་མྱ་ངན་རྒྱ་མཚོ་རྡོལ། ཕམ་རྒྱལ་བར་ན་རྫུན་ཚིག་འཁོར་ལོ་བསྐོར།
ཕྱི་མ་ལྕེ་ལ་དམྱལ་ཞིང་རྨོ་བར་འགྱུར། བཤུལ་རིང་མགྲོན་ལ་འགྲོ་བའི་སྡུག་བསྔལ་
ནི། སྲིན་པའི་གྲོང་ཁྱེར་གཅན་གཟན་ཚང་སྒོ་འདྲ། འཇིགས་སྐྲག་ཉོན་མོངས་སྡུག་
བསྔལ་མཚོ་དང་འགྲོགས། དགྲ་ཡིས་ཕྲོག་དང་ཟུན་གྱིས་འཇབ་བུ་རྒོད། རང་ཉིད་
མ་གཏོགས་ཐམས་ཅད་དགྲ་རུ་སྡང་། ཕྲོག་འཐེན་བར་དུ་ལྷ་མིན་འཁྲུག་པ་འབྱུང༌།
འདིར་ཡང་མི་བདེ་ཕྱི་མར་ལན་ཆགས་སྙེགས། ཡག་ན་ཆགས་ཞེན་ཉོན་མོངས་སྡུག་
བསྔལ་རྒྱུ། ཉེས་ན་ཕྲག་དོག་ཉོན་མོངས་སྡུག་བསྔལ་རྒྱུ། འདོད་སྲེད་ཚོང་གི་སྡུག་
བསྔལ་ཉོན་རེ་མོངས། འཁོར་བའི་སེམས་ཅན་ཉོན་མོངས་མ་རིག་པ། སྒྱུ་མའི་ནོར་
ལ་སྙིང་པོ་མེད་པ་ལ། རྟག་པར་འཛིན་པའི་སེམས་ཅན་སྙིང་རེ་རྗེ། བསོད་ནམས་
བསགས་པའི་འབྲས་བུ་ཆུད་གཟོན་ཅིང་། ཟས་ནོར་ལོངས་སྤྱོད་སྦྱིན་པར་མི་གཏོང་
བར། གཅིག་ལ་གཉིས་འཕེལ་སུམ་འགྱུར་བུན་ཐང་བརྩི། ཆགས་པའི་འདམ་རྫབ་
ཉེས་པའི་ཚྭ་ཐང་ལ། བུ་ལོན་ལན་ཆགས་སྡུག་བསྔལ་སྐྱེ་ཞིང་རྨོས། འཇིག་རྟེན་
ནོར་རྫས་ཆགས་ཞེན་ས་བོན་བཏབ། གཅིག་ལ་གཉིས་འགྱུར་བུན་ཐང་སོ་ནམ་བྱེད།
འཁྲུལ་པས་རང་བསླུ་ཞེན་པའི་མྱུ་གུ་སྨིན། གཏན་དུ་གྲོལ་མེད་འཛིན་པའི་ལོ་འབྲས་
འཁྲུངས། འཇིག་རྟེན་ཡོན་ཏན་སྐྱོན་གྱི་གཞི་མར་གྱུར། གང་འབགས་སྡུག་བསྔལ་
འདམ་ལ་འཛིན་པ་དང་། ཞེན་ཆགས་འདོད་པའི་རྒྱ་མཚོར་བྱིང་བ་སྟེ། གཏན་
དུ་འཁོར་བའི་སྡུག་བསྔལ་བསམ་མི་ཁྱབ། དབུལ་ཕོངས་གནས་སུ་བྲེ་དང་རྒྱ་མ་
བསྐྱངས། ཡི་དྭགས་ཁ་མེ་འབར་གྱི་གནས་སུ་ལྟུང༌། སྒྱུ་མས་སྒྱུ་མ་བསླུ་བཞིན་ནོར་
ཕྱིར་འབྲང་། རང་གི་རང་ལ་བུ་ལོན་ལན་ཆགས་གཉེར། ཕྱི་མ་དེ་འགྱུར་དེ་ཡི་བུན་
ཐང་རྣམས། རང་གཞན་གཉིས་ཀའི་སྒྲིབ་པ་རང་ལ་བསགས། དུས་ཀྱི་ཐ་མར་ནོར་
ཆེ་བདུད་ཉིད་དེ། ཐ་མ་རིན་ཆེན་སྲོག་དང་འབྲལ་བར་ཉེ། ཆགས་པའི་རྒྱུ་ལ་མ་རིག་
258



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཏི་མུག་འཐིབས། མི་ཤེས་བླུན་པོས་ནོར་རྫས་གཏོང་མི་ཕོད། སྡུག་བསྔལ་བཀྲེས་
སྐོམས་ཕྲག་དོག་རང་བཞིན་སྐྱེ། དེ་ལས་རྐྱེན་བསླང་ང་རྒྱལ་རླུང་ལྟར་འཚུབས། ང་
བདག་བརྩོད་པས་ལྷ་མིན་འཁྲུག་པ་འབྱུང༌། དེ་ཚེ་སྲོག་གཅོད་ཞེ་སྡང་དམྱལ་བར་
ལྟུང་། དུག་ལྔ་ཉེས་པའི་རྩ་བ་ནོར་ལས་འབྱུང་། ནོར་ནི་ནོར་བ་ཡིན་པས་ཤིན་ཏུ་
ནོར། རྫས་ནི་རྫ་ཆག་འཕྲོ་བཞིན་བཀང་བ་དཀའ། དེ་ཡི་བར་དུ་སྡུག་བསྔལ་ཚིམ་པ་
མེད། ཞེན་ཅིང་ཆགས་པའི་འདོད་ཆགས་རྒྱུ་བསགས་ཤིང་། བཙལ་ཞིང་བསྒྲུབ་པས་
རྐྱེན་གྱིས་བསྒྱུར་ནས་སུ། འབྲས་བུ་ཡི་དྭགས་གནས་སུ་སྦྱང་བ་སྟེ། ཞིང་རྨོ་ཚོང་དང་
ཁེ་བསྐྱེད་སྡུག་བསྔལ་ལོ། །སྡུག་བསྔལ་ཉོན་མོངས་དེ་ལ་སུན་ནས་སུ། རང་སེམས་
ཡིད་བཞིན་གཏེར་ལ་སྤྱོད་པ་ན། འཇིག་རྟེན་འཁོར་བའི་ལས་སྤྱོད་གཏན་ནས་སྤངས།
ཡང་དག་ཐར་པ་བདེ་ཆེན་འབྲས་བུ་བསྐྱེད། བླ་མེད་གཡུང་དྲུང་སྙིང་པོ་ཐོབ་པར་
འགྱུར། ཞེས་གསུངས་སོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་འཁོར། འཁོར་བའི་སེམས་ཅན་ཉོན་མོངས་མ་རིག་པ། འཁོར་བ་ཐོག་མ་
དཔག་ཏུ་མེད་པ་ནས། བདག་མེད་ཡེ་ཤེས་དོན་དམ་མ་རྟོག་པས། བདག་འཛིན་
ཉོན་མོངས་ང་བདག་འཛིན་པས་བསྡམས། མ་རིག་འཁྲུལ་པས་རང་སྣང་དགྲ་རུ་
སྡང་། དགྲ་གཉེན་ཉེ་རིང་ཆགས་སྡང་རྒྱུ་རུ་བྱུང་། སྡང་བའི་དགྲ་ལ་འཕྲད་ཀྱི་དོགས་
པ་དང་། བྱམས་པའི་གཉེན་ལ་འབྲལ་གྱི་དོགས་པ་དང་། དེ་ལ་ཆགས་ཤིང་སྡང་
བའི་སྡུག་བསྔལ་ནི། ཤིན་ཏུ་མི་བཟོད་ལྷ་དང་ལྷ་མིན་འདྲ། ལྷ་མིན་འཐབ་དང་
བརྩོད་པའི་སྡུག་བསྔལ་ཅན། ལྷ་རྣམས་གཡེང་སྐྱོང་ལེ་ལོའི་སྡུག་བསྔལ་ཅན། དང་
པོ་དགྲ་དང་འཕྲད་པའི་སྡུག་བསྔལ་ནི། ཞེ་སྡང་ལས་དབང་མ་རིག་ཉོན་མོངས་རྒྱུ།
བདག་མེད་ཡེ་ཤེས་དོན་དམ་མ་རྟོགས་པས། ཕ་རོལ་ཡུལ་ལ་གསོད་དང་གཅོད་
259



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
པར་མཐོང་། མཐོང་ལ་དེར་འཛིན་སྣང་བ་དགྲ་རུ་ལངས། སྔོན་གྱི་ལན་ཆགས་ད་
ལྟ་བསྙག་པའི་དུས། ད་ལྟའི་ལན་ཆགས་ཕྱི་མར་སྙགས་པའི་རྒྱུ། རྟག་པ་དེར་འཛིན་
ཐམས་ཅད་དགྲ་རུ་མཐོང༌། བརྒལ་དང་བསད་དང་བྲོས་དང་གཞོལ་བ་དྲན། གོ་
ཁྲབ་མཚོན་ཆ་ལོག་པའི་དཔུང་ཚོགས་བསྡུ། གདུག་པའི་ཞེ་སྡང་དྲེགས་པའི་ང་རྒྱལ་
དང་། རུ་ང་ཕྲག་དོག་མ་རིག་དམ་ཆོལ་དབང་། ཡུལ་ལ་ཆགས་ཤིང་གཞན་ལ་
ཤིན་ཏུ་སྡང༌། དེ་ཡི་སྟོབས་ཀྱིས་ལྷ་མིན་འཁྲུག་པ་རྩོམ། ཕར་ལ་བརྒལ་དང་ཚུར་
ལ་བརྒལ་ལ་སོགས། ལོ་ཟླ་ཞག་གྲངས་གཡུལ་ཆེན་དུ་མ་སྤྲོད། ནོར་རྫས་ཐོབ་ཤོར་
ཕམ་རྒྱལ་རེས་མོར་བརྗེ། ཤིན་ཏུ་མི་བདེ་སྡུག་བསྔལ་བསམ་མི་ཁྱབ། གཅེས་པའི་
བུ་བསད་དམར་བའི་ནོར་རྫས་ཁྱེར། བཟུང་བའི་ཡུལ་ཕྲོག་བརྩིགས་པའི་སྐུ་མཁར་
བསྐྱེལ། དེ་ཡི་ལེ་ལན་བདའ་འདེད་སྙིང་ལ་ཆགས། འཇིག་རྟེན་འདི་ནའང་གསོད་
གཅོད་ལྷ་མིན་ལུས། རྒྱལ་ན་ཕ་རོལ་ཞིང་ཁམས་ཉོན་མོངས་སྦྱོང་། ཕམ་ན་རང་ཉིད་
ཞིང་ཁམས་མྱ་ངན་རྡོལ། དམག་དཔོན་དར་འཛིན་ལྷ་མིན་གནས་སུ་སྦྱོང་། ཉིན་རེ་
རང་སྲོག་ཐང་དགུར་ཆད་པ་འོང་། དེ་ནས་དམྱལ་བ་ཐིག་ནག་གནས་སུ་སྦྱོང་། ཐིག་
ནག་སོག་ལེས་བསྐལ་པའི་བར་ལ་འདྲ། དེ་ནས་མནར་མེད་དུ་ཏིའི་གནས་སུ་སྦྱོངས།
ལར་ཡང་སྲོག་བཅད་ཉེས་པ་ཆེ་ཆུང་ནི། ལག་གིས་ཉེས་ན་གཅིག་དང་གཉིས་སུ་
སྟེ། ཁ་ཡི་ཉེས་ན་བཅུ་དང་བརྒྱ་རུ་འགྱུར། སེམས་ཀྱིས་ཉེས་ན་ཁྲི་དང་འབུམ་དུ་
འགྲོ། །ཤིན་ཏུ་སྡིག་ཆེ་སྲོག་གི་ཤན་པ་སྟེ། དེ་བས་ཁ་ཡི་སྐོས་བྱེད་དེད་དཔོན་ཆེ། དེ་
བས་སེམས་ཀྱི་གྲོས་ར་བློན་པོ་ཆེ། དེ་བས་དུས་ཀྱིས་དབང་བསྒྱུར་རྒྱལ་པོ་ཆེ། དེ་དག་
ཐམས་ཅད་བསྐྱེད་ཤིང་བཙུན་མོ་ཆེ། དགེ་བའི་ལས་ཀྱང་དེ་དག་འགྱུར་བར་བྱེད།
དང་པོ་ལག་ཏུ་བླངས་པ་དགེ་ཆེ་སྟེ། དེ་ནས་དེ་འགྱུར་དེ་ཡི་བུན་ཐང་བརྩི། དེས་ན་
དམག་དཔོན་ཤིན་ཏུ་བསྔལ་བ་སྟེ། མི་རྟག་ཕྱི་མའི་དུས་སུ་ནམས་ཀྱང་སྦྱོང་། འཇིག་
260



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
རྟེན་འདི་ཡི་དུས་ན་བདེ་བ་མེད། ཐུབ་པའི་ས་ན་བརྒལ་བའི་སྡུག་བསྔལ་ཆེ། མི་ཐུབ་
ས་ན་དོགས་པའི་སྡུག་བསྔལ་ཆེ། དེ་ཡི་མཚམས་ན་མི་ཚེ་གཡེང་ལ་ཟད། བསགས་
པའི་ཟས་ནོར་ཁྱེར་བའི་སྡུག་བསྔལ་དང་། ཡུལ་ཁམས་ས་ཞིང་ཕྲོག་པའི་སྡུག་བསྔལ་
དང༌། གཅེས་པའི་བུ་ཚ་བསད་པའི་སྡུག་བསྔལ་དང་། དམར་བའི་ཆུང་མ་བསླུས་
པའི་སྡུག་བསྔལ་དང་། ཕོ་སྒོ་ལྟང་མ་བརྩོད་པའི་སྡུག་བསྔལ་དང༌། བདེན་རྫུན་ལེ་
ལན་བཤེར་བའི་སྡུག་བསྔལ་དང༌། དགྲ་ལ་འཐབ་ར་ཤོམས་པའི་སྡུག་བསྔལ་དང་།
ཟུན་གྱིས་བྲོས་ར་བཙལ་བའི་སྡུག་བསྔལ་དང༌། གཅེས་ཏེ་རང་སྲོག་བཙའ་བའི་སྡུག་
བསྔལ་དང་། དམར་ཏེ་ནོར་རྫས་བསྐུངས་པའི་སྡུག་བསྔལ་དང་། འཐབ་ན་རང་
སྲོག་སྐྱེལ་བའི་སྡུག་བསྔལ་དང་། བྲོས་ན་རང་ང་སྐྱེངས་པའི་སྡུག་བསྔལ་དང་། བདེ་
བ་གཞན་གྱི་མི་སྟེར་སྡུག་བསྔལ་དང༌། སྡུག་པ་རང་གི་མི་ཁྱགས་སྡུག་བསྔལ་དང༌།
ཞིང་ཁམས་མི་བདེ་བརྩོད་པའི་སྡུག་བསྔལ་དང༌། རྒྱལ་ཁམས་མི་བདེ་འཁྲུག་པའི་
སྡུག་བསྔལ་དང༌། སྣང་བ་དགྲར་ལངས་སྡུག་བསྔལ་བསམ་མི་ཁྱབ། འཇིག་རྟེན་
འདི་རུ་སྡུག་བསྔལ་དེ་འདྲ་ན། ཕྱི་མ་ལྷ་མིན་གསོད་གཅད་གནས་སུ་སྐྱེ་། དེ་ཡི་ལེ་
ལན་དམྱལ་བའི་གནས་སུ་སྦྱོང་། སྡང་བའི་དགྲ་དང་འཕྲད་པའི་སྡུག་བསྔལ་ལོ། །
༧ བྱམས་པའི་གཉེན་དང་འབྲལ་བའི་སྡུག་བསྔལ་ནི། འཁོར་བའི་སེམས་ཅན་
ཉོན་མོངས་མ་རིག་པ། ཆགས་བྲལ་དྲི་མེད་དོན་དམ་མ་རྟོགས་པས། ཆགས་འཛིན་
ལས་ཀྱིས་སྲེད་དང་ལེན་པར་འཁྲུལ། འཁྲུལ་པ་དེར་འཛིན་རྟོག་པའི་གཉེན་དུ་
མཐོང༌། མཐོང་བའི་དེར་འཛིན་སྟང་དང་དབྱལ་དུ་དྲན། དྲན་པའི་དབང་གིས་ཉོན་
མོངས་ཆགས་པ་སྐྱེས། སྲེད་ཆེ་བྱ་འདྲ་ཁྲེལ་དང་ངོ་ཚ་བྲལ། འདོད་པ་ཚིམ་མེད་ཀླུ་
སྲིན་ཕོ་མོའི་ལུས། ཕོ་མོ་སྲེད་ལེན་ཐིག་ལེ་ས་བོན་འཕེལ། ཕྲ་རྒྱས་རགས་སྦོམ་ལང་
ཚོ་སྟོབས་ཤེད་དར། གཞོན་ནུ་བཅུ་དྲུག་ཉི་ཤུ་རྩ་གཉིས་ཚད། དགའ་ཞིང་འཛུམ་
261



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དང་འཁྲིག་ཅིང་སྦྱོར་བ་བྱེད། འདོད་དང་འདོད་མཐུན་སྲེད་དང་ལེན་སྐྱེས་པས།
འཁོར་བའི་འདོད་ཆགས་སྤྱད་ཅིང་ཕྱིར་ཕྱིར་འདོད། ལན་ཚྭའི་ཆུ་ནི་འཐུང་བཞིན་
ཕྱིར་ཕྱིར་སྐོམས། རྔོ་ཅན་ནད་ནི་ཕྲུག་ཅིང་ཕྱིར་ཕྱིར་ཟ། ལས་ངན་འཁྲུལ་པའི་རྒྱ་
མཚོ་ཁ་འབྱམས་པས། སྡུག་བསྔལ་ཉོན་མོངས་འཁོར་བའི་སྐྱེད་ཤིང་འཛུགས། ཕ་
མ་བུ་གཉེན་ཉེ་འབྲེལ་མུ་རུ་ཆགས། གཅིག་ལ་གཅིག་བརྟེན་གཅིག་ལ་གཅིག་འབྲེལ་
བརྒྱུད། དེ་ལ་དེ་ཚོ་དེ་ཡི་ཕྱི་ཆུས་མཁན། ནམས་ཀྱང་ལན་ཆགས་ལེ་ལན་བདར་བའི་
ཕྱིར། བུ་ཚ་བྱ་བ་ལན་ཆགས་བསྙེག་པ་དང༌། བུ་མོ་བྱ་བ་འཁོར་བའི་གདོས་ཐག་
འབྲེལ། དང་པོ་ལྷ་ཕྲུག་ཀླུ་ཕྲུག་བྱིས་པའི་ཚུལ། དེ་ནས་ཁྲོ་གཏུམ་ང་རྒྱལ་སྲིན་གྱི་བུ།
ཐ་མ་བུ་ལོན་དོས་དྲག་སྡང་བའི་དགྲ། ལུས་ཐོག་གཅིག་ལ་ཐང་གསུམ་བྲིད་དང་
སྡིག །སྐད་ཅིག་འབྲལ་མི་ཕོད་པར་འདི་ལ་ཆགས། བུ་ལོན་དོས་དྲག་བསྙགས་པས་
ཞེ་ལ་སྡང་། ཆགས་ཤིང་སྡང་བས་སྡུག་བསྔལ་མཚོ་དང་འགྲོགས། ཉུང་དུ་ཡོད་ན་
རིགས་རྒྱུད་ཆད་དོགས་སྙམ། མང་དུ་ཡོད་ན་ལྟོ་གོས་ཚེ་མི་ཕྱིད། གདོད་ནས་མེད་ན་
མ་ནིང་རབས་ཆད་ཅེས། གང་ཡང་མི་བདེ་གང་དུ་ཡིན་ཀྱང་སྡུག །སྡུག་བསྔལ་ཉེས་
པའི་རྩ་བ་རང་ལས་འབྱུང་། བུ་མོ་བྱ་བ་འཁོར་བའི་སྐྱེད་ཤིང་སྟེ། ཟས་ནོར་ཕྱགས་
ཤིང་ཟུན་གྱི་ཇག་པ་རྒྱུག །དམན་མོ་གྲོང་རྒྱུག་བདུད་ཀྱིས་སྤྲུལ་པ་འགྱེད། ཞིང་
ཁམས་ཀུན་བསྒུལ་གྱོད་ཀྱི་གཏན་གཞི་བཏིང༌། ལྷ་སྲིན་བར་ན་སྤྲུལ་པས་སླག་ཆེན་
སྤྲུགས། མཛའ་མཐུན་བར་ན་མི་མཐུན་དབྱེན་གཅུགས་འཛུད། དགེ་བའི་ལོ་ཏོག་
སྡིག་པའི་བ་མོས་འཇོམས། མེ་ལོང་གཡས་བསྒྲིབས་ཤེལ་སྒོང་སྐྱོན་གྱིས་གཡོགས།
བྱང་ཆུབ་ཤིང་གཅོད་གསེར་གྱི་མཆོད་རྟེན་བཤིག །རྒྱ་མཚོ་དུག་སྤྱོད་སྲིན་པོའི་གྲོང་
ཁྱེར་འཇོམས། དག་པའི་ཞིང་ལ་མ་དག་གཤེ་སྐུར་འདེབས། གཅིག་ཙམ་འཇིག་རྟེན་
འཁོར་བའི་རྟེན་འབྲེལ་ཡིན། གཉིས་པ་རྒྱལ་ཁམས་ཡ་ག་འདུ་ཤིང་ཡིན། གསུམ་དུ་
262



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
སོང་ན་སྡེ་གསུམ་འཆོལ་བུར་གཏང་། དེ་བས་མང་ན་བསེན་མོའི་དམག་སྣ་སྡོང་།
དམག་གི་ཟ་རེས་འགྲོ་བ་སྤྱི་ལ་བབས། བྱོལ་སོང་ཕྱུགས་ལ་ཡམས་ཀྱིས་བསྡུད་ཤིང་
བྱུང་། རིན་ཆེན་དཀོར་ལ་མུན་པའི་ཁྲོག་བརླག་གཏོང་། འཇིག་རྟེན་ཁམས་སུ་
མཚོན་གྱི་བསྐལ་པ་དང༌། རྒྱལ་ཁམས་གྲི་དང་འཁྲུག་པའི་ས་བོན་འདེབས། སྟོང་
ཁམས་ནད་དང་ཡམས་ཀྱིས་རླངས་པ་འཕྱུར། བསེན་མོ་དགུ་འགྲོལ་བསྐལ་པ་དགུ་
ལ་གྲགས། འཁྲུལ་པའི་བློ་དགུས་ཁམས་གསུམ་ས་དགུར་དྲངས། དམྱལ་ཁམས་དགུ་
གཉིས་བཅོ་བརྒྱད་ཡུལ་དུ་འཕང་། གཏན་དུ་ཐར་མེད་འཁོར་བའི་རྒྱ་མཚོར་ཆགས།
དེ་ཕྱིར་ཕ་མ་བུ་གཉེན་སྲིད་འབྲེལ་རྣམས། ཆགས་ཤིང་གདུང་བ་ཉེས་པའི་གཞི་མ་
སྟེ། འདི་དང་ཕྱི་མའི་སྡུག་བསྔལ་ཡ་རེ་ང་། འཁོར་བའི་ངན་སོང་གཏིང་ཟབ་སྐྱི་རེ་
འཇིགས། རང་ཉིད་ཕྱི་མ་གར་འགྲོ་མི་ཤེས་པར། འཇིག་རྟེན་འདི་བདེན་ཉེ་འབྲེལ་
གཏན་ཆུས་མཁན། སྤུན་དང་ཟླ་རོགས་བུ་ཚའི་གཏན་སྲིད་སྦྲེལ། ཟས་ནོར་དགེ་
ལ་མི་གཏང་ལོག་པར་གཏོང་། དགེ་ལ་མི་འཛུད་ལོག་པའི་སྡིག་ལ་བཙུད། འཇིག་
རྟེན་ཁམས་ཀྱི་འགྲོ་བ་ཟད་མེད་ཀྱང་། ཁོ་ཡི་སྣང་ཡུལ་འགྲོ་བ་ཟད་ཀྱི་དོགས། དེ་ལ་
རྗེས་སུ་གཅིག་ཙམ་མ་ལུས་པ། སྣང་སྲིད་འཇིག་རྟེན་འཁོར་བ་སྟོངས་པ་ཙམ། སྐྱེ་
འགྲོའི་སྐྱེ་འཕེལ་སོས་ཀའི་རྩི་ཏོག་འདྲ། ཟད་པ་མེད་ཅིང་འགྲིབ་པ་མེད་པ་ལ། ཀུན་
གྱི་སྐྱེ་འཕེལ་ཁོ་ལ་ཐུག་པ་ཙམ། འཁོར་བ་རང་རྒྱུད་སྡུག་བསྔལ་བསམ་མི་ཁྱབ། ཕ་
མས་བུ་ཁྱིམ་ཟེར་བ་སྣང་བར་འཁྲུལ། འགྲོ་བ་ཕོ་མོ་སྲེད་ལེན་རང་བཞིན་ལས། ཉིང་
མཚམས་ཁོ་ཡིས་མ་སྦྱར་ལུས་པ་ཙམ། དྲིན་ཆེན་ཕ་མ་ཤི་གསོན་ཡུལ་ན་བརྗེད།
ལེགས་པའི་མི་མོ་དུས་དང་རྟག་པར་དྲན། བསགས་པའི་ཟས་ནོར་ལོག་པའི་ཕྱོགས་
སུ་འཇལ། དང་པོ་མི་ཁུག་ནོར་དང་རིན་གྱིས་ཉོན། བར་དུ་མི་ཁྱགས་ཁ་མཆུ་ཞལ་
ལྕེས་ནོན། ཐ་མ་མི་འབྱེད་དུས་དང་གཏན་དུ་འགྲོགས། སྡུག་བསྔལ་ཉོན་མོངས་
263



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
འཁོར་བའི་བསྐྱེད་ཤིང་བཙུག །ལན་ཆགས་དོས་དྲག་རང་སེམས་བཅུ་འགྱུར་འཕེལ།
ཤི་བའི་ནངས་པར་ལག་སྟོང་སྒྲེན་བུར་འགྲོ། རྣམ་ཤེས་སྐྱབས་མེད་བར་དོའི་གནས་
སུ་འཁྱམས། སྐད་ཅིག་འབྲལ་མི་ཕོད་ཡང་དུས་ཀྱི་དབང་། གདུང་བའི་གཉེན་དང་
བྲལ་བའི་སྡུག་བསྔལ་ལོ། །སྡུག་བསྔལ་ཉོན་མོངས་དེ་ལ་སུན་ནས་སུ། རང་སེམས་
ཆགས་མེད་དོན་དམ་ལྡན་འདོད་ན། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བོར།
ཡང་དག་ཐར་པའི་འབྲས་བུ་བསྐྱེད་པར་གྱིས། བླ་མེད་གཡུང་དྲུང་སྙིང་པོ་ཐོབ་པར་
འགྱུར། འཁོར་དུ་གཏོགས་པའི་གཡུང་དྲུང་སེམས་དཔའ་དང་། ཕྱི་རབས་རྗེས་
འབྲང་གང་ཟག་ཕོ་མོ་རྣམས། བླ་མེད་ཐར་པའི་གོ་འཕང་ཐོབ་འདོད་ན། འཁོར་བའི་
སྡུག་བསྔལ་ཡ་བཞི་ཟུང་བརྒྱད་ལ། བརྟག་ཅིང་དཔྱད་ནས་ཡིད་ལ་བཀྲམས་བྱས་ཏེ།
འཁྲུལ་པའི་བློ་དགུའི་ཕྱི་རུ་མི་འབྲང་བར། ཁམས་གསུམ་འཁོར་བའི་ས་དགུར་བསྒྲལ་
ནས་ཀྱང་། གཡུང་དྲུང་ས་བཅུའི་ལམ་ལ་བགྲོད་པར་གྱིས། ཞེས་བཀའ་བསྩལ་ཏོ། །
༧ དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པ་
གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་
ཅག་འཁོར་དུ་གཏོགས་པ་ཐམས་ཅད་ལ། སྟོན་པའི་ཐུགས་ལས་བདེན་པའི་བཅུད་
ཕྱུང་ནས། དྲང་དོན་འཁོར་བ་དོང་ནས་སྤྲུགས་པ་ཡི། སྐྱེ་རྒ་ན་འཆི་ནང་གི་སྡུག་
བསྔལ་དང༌། མ་རིག་འཁྲུལ་པ་ཕྱི་ཡི་སྡུག་བསྔལ་དང་། ད་ལྟ་སྡུག་བསྔལ་ཡ་བཞི་
ཟུང་བརྒྱད་ཕྱེ་ནས་གསུངས། འཇིག་རྟེན་འཁོར་བའི་ཉེས་དམིག་སྡུག་བསྔལ་རྣམས།
བདག་ཅག་འཁོར་རྣམས་སེམས་ཀྱི་དཀྱིལ་དུ་ཕོག །སྔོན་གྱི་སྡུག་བསྔལ་དེ་ལ་སུན་
ནས་སུ། ད་ལྟ་སྡུག་བསྔལ་ལག་ཏུ་མི་ལེན་ཅིང་། བླ་མེད་ཐར་པའི་གོ་འཕང་སྒྲུབས་
ལགས་ན། ཐབས་དང་ཚུལ་ནི་ཅི་ལྟར་བསྒྲུབ་པ་ལགས། ཞེས་གསོལ་ཏོ། །དེ་ལ་ཡང་
སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་སོགས་འཁོར། བདག་ནི་
264



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
འགྲོ་བ་སེམས་ཅན་དོན་ཆེད་དུ། སྐུ་མདོག་ཕྱག་མཚན་མི་རུ་བསྟན་ནས་ཀྱང་། འགྲོ་
བ་རང་མཐུན་ཆ་ལུགས་བསྟན་པ་ཡི། འཛམ་གླིང་སོག་ཁའི་གནས་འདིར་འོངས་པ་
ལགས། དགུང་ལོ་གཅིག་ནས་བརྒྱད་ཅུ་མ་ལོན་བར། མཛད་པ་རྣམ་པ་བཅུ་གཉིས་
བསྟན་པ་ཡིས། འགྲོ་བ་སེམས་ཅན་ཁ་ལོ་བསྒྱུར་དགོངས་པས། སྔོན་ཆད་དུས་དང་
བསྐལ་པ་བཟང་པོ་སྟེ། དང་པོ་སྐྱེ་བ་བཞེས་པའི་དུས་སུ་ཡང༌། དུས་དང་བསྐལ་པ་
བཟང་པོའི་འགོ་མ་ཡིན། སྔོན་ནས་སྒྲིབ་སྦྱངས་ཚོགས་གཉིས་རྫོགས་པ་དང༌། ད་ལྟ་
སྟོན་པ་བདག་ཞལ་མཐོང་བ་ཡིས། ཞལ་མཐོང་གསུང་ཐོས་ཐར་པ་ཐོབ་ནས་སོང་།
དེ་ནས་འགྲོ་བ་འདུལ་བའི་མཛད་པ་ལ། སྟོང་གསུམ་སྟོང་དང་མི་མཇེད་འཇིག་རྟེན་
དང༌། གླིང་བཞི་གླིང་ཕྲན་རི་བདུད་རོལ་མཚོ་དང་། ནམ་མཁའ་བར་སྣང་ས་གཞི་
ལ་སོགས་སུ། འགྲོ་བ་འདུལ་བའི་འོད་ཟེར་འཕྲོ་འདུ་བཀྱེས། ཞིང་ཁམས་རེ་ལ་འདུལ་
བའི་གཤེན་རེ་བསྐོས། འགྲོ་བ་སེམས་ཅན་ཁ་ལོ་གྱེན་ལ་བསྒྱུར། ད་ལྟ་རང་འབྱུང་
མཆོད་རྟེན་བཞི་ཡི་རྩར། གྲོང་ཁྱེར་ཆེན་པོ་བཞི་ལ་ཞབས་འཆག་སྟེ། འཛམ་གླིང་
སོག་ཁ་འོལ་མོ་ལུང་རིང་དུ། སྔོན་ནས་སྒྲིབ་སྦྱངས་ཚོགས་རྫོགས་མ་ཡིན་པས། སྔོན་
ནས་ལས་ཀྱི་སྨོན་ལམ་འཕེན་ཤུགས་ལ། བདག་གི་གདུལ་བྱར་གྱུར་པ་ཐམས་ཅད་
ཀུན། གཞན་དག་ཞིང་ཁམས་གནས་ནས་འཕོས་པ་ལ། སྒྲིབས་བྱང་ཚོགས་རྫོགས་
ཐར་པར་དྲང་བའི་ཕྱིར། རྒྱུ་འབྲས་རྣམ་པར་འབྱེད་པའི་བོན་བསྟན་ནོ། །འགྲོ་བ་ཁ་
ལོ་གྱེན་དུ་བསྒྱུར་བ་དང་། ཕྱི་རབས་རྣམས་ལ་དཔེ་རུ་བསྟན་པའི་ཕྱིར། འདུས་པའི་
འཁོར་ལ་སྡེ་རིགས་བརྒྱད་དུ་དབྱེ། སྡེ་བཞི་ཡ་བརྒྱད་སོ་སོར་མ་ཕྱེད་ན། ཐམས་ཅད་
ལེ་ལོ་གཡེང་སྐྱོང་འཆོལ་བུར་འགྲོ། དེ་ཕྱིར་ལེ་ལོ་གཡེང་སྐྱོང་མེད་པ་རུ། དགེ་བ་ཐང་
ཆོད་མཐའ་རུ་ཕྱིན་པ་དང་། གནས་འདིར་ཚོགས་པའི་གཡུང་དྲུང་སེམས་དཔའ་
དང་། ཕྱི་རབས་གང་ཟག་རྗེས་འབྲང་འགྲོ་བ་རྣམས། འཇིག་རྟེན་འཁོར་བའི་ལས་
265



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྤྱོད་དོར་བྱས་ནས། གཡུང་དྲུང་སེམས་དཔའི་སྤྱོད་ལ་འཇུག་པའི་ཕྱིར། བོན་གྱི་སྒོ་མོ་
བརྒྱད་ཁྲི་བཞི་སྟོང་ལ། དང་པོ་ཐོས་པས་སྒྲོ་འདོགས་གཅད་པའི་ཕྱིར། བཀའ་གཞུང་
ཉན་བཤད་སྡེ་རུ་དབྱེ་བར་བྱ། གཉིས་པར་ཡང་དག་དོན་ལ་འཇུག་པའི་ཕྱིར། མི་
རྟག་ཤིང་དྲུང་སྡེ་རུ་དབྱེ་བར་བྱ། གསུམ་པ་འཇུག་པ་རྩེ་གཅིག་སྒྲུབས་པའི་ཕྱིར། རི་
ཁྲོད་ཅོག་བུའི་སྡེ་རུ་དབྱེ་བར་བྱ། བཞི་པ་འཇུག་པ་མཐར་ཕྱིན་གྲུབ་པའི་ཕྱིར། བྲག་
དགོན་དཀའ་ཐུབ་སྡེ་རུ་དབྱེ་བར་བྱ། འདུས་པའི་འཁོར་ལ་སྡེ་བཞི་རུ་དབྱེ་བར་
བྱ། གཉིས་པ་དེ་ལ་ཡ་བཞི་དབྱེ་བ་ནི། དང་པོ་ཚེ་གཅིག་དཀའ་བ་མཐར་ཕྱིན་ཕྱིར།
དག་པ་དྲང་སྲོང་སྡེ་རུ་དབྱེ་བར་བྱ། གཉིས་པ་ཚངས་ཤིང་མཚུངས་པར་བྱ་བའི་ཕྱིར།
གཙང་མ་གཙུག་ཕུད་སྡེ་རུ་དབྱེ་བར་བྱ། གསུམ་པ་དགེ་བཅུ་གཞུང་དུ་སྤྱོད་པའི་ཕྱིར།
ཚུལ་གནས་དགེ་བསྙེན་སྡེ་རུ་དབྱེ་བར་བྱ། བཞི་པ་འཁོར་བ་དག་ལས་དཔག་པའི་
ཕྱིར། བསྙེན་གནས་ཡན་ལག་སྡེ་རུ་དབྱེ་བ་སྟེ། དེ་ལྟར་འཁོར་ལ་སྡེ་བཞི་ཡ་བརྒྱད་
དོ། །ཚངས་པ་གཙུག་ཕུད་ལ་སོགས་འདུས་པའི་འཁོར། འཁོར་རྣམས་དབྱེ་བ་དེ་
ལྟར་ཤེས་པར་གྱིས། དེ་ནས་ས་ས་སོ་སོར་གནས་འཛིན་ཅིང༌། དགེ་བའི་ལས་ལ་ཐང་
ཆོད་མཐར་ཕྱིན་མཛོད། ཡུན་དུ་མི་ཐོགས་འཕྲལ་ལ་སྒྲིབ་པ་བྱང་། བསོད་ནམས་ཡེ་
ཤེས་ཚོགས་གཉིས་རྫོགས་ནས་ཀྱང༌། བླ་མེད་གོ་འཕང་མྱུར་དུ་ཐོབ་པར་འགྱུར། ཞེས་
བཀའ་བསྩལ་ཏོ། ། །
༧ དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་སྟོན་པ་ལ་བསྐོར་བ་ནི་
བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། འཁོར་རྣམས་ཀྱི་ནང་ནས་གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། བླ་ན་མེད་པ་ཡེ་ཤེས་ཐིག་ལེ་
ཞེས་བྱ་བ་རང་གི་གདན་ལས་ལངས་ནས། ལྷ་ཡི་མེ་ཏོག་ཙམ་པ་ཀ་ཐོགས་ཏེ་སྟོན་
པའི་དྲུང་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་
266



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
མཁྱེན་པའི་སྟོན་པ་ལགས། བདག་ཅག་འཁོར་དུ་གཏོགས་པ་རྣམས་ལ། བོན་སྡེ་བཞི་
ཡ་བརྒྱད་དུ་ཕྱེས་ནས་སོ་སོ་རུ་བཀའ་གནང་བ་ལ། དང་པོ་བཀའ་གཞུང་ཉན་བཤད་
ཀྱི་སྡེ་ལ་འཇུག་པ་རྣམས་ཀྱིས། བཀའ་ནི་ཅི་ལྟ་བུ་ཞིག་ལ་བསླབ་ཅིང་གཞུང་ནི་གང་
ལྟ་བུ་ཞིག་འཛིན་པ་ལགས། དེ་ལ་ཉན་པའི་ཚུལ་དང་འཆད་པའི་ལུགས་ནི་ཅི་ལྟ་
བུ་ཞིག་བྱེད་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་
ཡེ་ཤེས་ཐིག་ལེ་ལ་སོགས་འཁོར། ཞུས་པའི་དོན་དེ་སྐབས་ལ་རན་གྱི་ཕོག །འདུས་
པའི་འཁོར་རྣམས་དབང་པོ་བརྟན་པར་ཉོན། ཕྱི་རབས་གང་ཟག་རྗེས་འབྲང་འཁོར་
རྣམས་ཀུན། བོན་སྒོ་ཐེག་རྒྱུད་གང་གིས་སྒོར་འཇུག་ཀྱང༌། དང་པོ་ཐོས་བསམ་
རྒྱུད་ལ་སྦྱང་དུ་དགོས། དང་པོར་ཐོས་བསམ་རྒྱུད་ལ་མ་སྦྱང་ན། ཐོས་པ་ཕྱི་ཡི་སྒྲོས་
འདོགས་མི་ཆོད་པས། བོན་རྣམས་བླུན་པོའི་ལག་ཏུ་གསེར་རྙེད་འདྲ། གསེར་དང་ས་
རྡོ་བོང་བ་ངོ་མི་ཤེས། ནམས་ཀྱང་ཐམས་ཅད་སེར་པོར་འདུག་པ་ལ། གང་གིས་དོན་
བྱེད་ནུས་བསམ་ཡིད་ལ་མེད། སེར་པོ་ཐམས་ཅད་སྙིང་པོ་གཅིག་པར་བསམ། དེ་
ཕྱིར་ཐོས་བསམ་རྒྱུད་ལ་སྦྱོར་བར་གཅེས། བར་དུ་ཚིག་མང་ཤེས་ན་བསླབ་མི་འཚལ།
ཚིག་མང་ཤེས་ནས་ཚིག་ཕྱིར་འབྲང་བ་ནི། བཅོལ་མེད་རིན་ཆེན་གླིང་དུ་ཕྱིན་པ་འདྲ།
གཅིག་བས་གཅིག་ལེགས་གཅིག་མཆན་གཅིག་སྣང་ལ། གང་དུ་བླང་ཞིང་དོར་བའི་
རྒྱུ་མ་མཆིས། ནམས་ཀྱང་ཐམས་ཅད་ངོ་མཚར་ཆེ་བ་ལ། གང་གི་རིན་ཐང་ཆེ་བསམ་
ཡིད་ལ་མེད། ནོར་བུ་ཐམས་ཅད་འདྲ་འདྲ་ཡིན་པར་བསམ། དེ་ལྟར་མཁས་པར་
ཤེས་ནས་ཚོད་ཟིན་བྱ། ཐ་མར་ཤེས་པས་མི་ཆོག་བསྒྲུབ་པར་གཅེས། ཤེས་ཤིང་བོན་
ལ་བརྩོན་པ་མ་བསྒྲུབ་ན། རིན་ཆེན་རྙེད་ནས་ལམ་དུ་སྟོར་བ་འདྲ། དཔེར་ན་ཡིད་
བཞིན་ནོར་བུ་རིན་ཆེན་ཀྱང་། གང་ཞིག་སྒྲེན་བུའི་ལག་ཏུ་རྙེད་པ་ན། དེ་ལ་ཉ་ར་
བཅའ་དར་མ་གཟབས་ནས། མཚར་འདོད་རྩེད་མོའི་ལམ་དུ་སྟོར་བ་ན། ཐང་གཅིག་
267



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལག་ཏུ་ཕྱིན་ཀྱང་དོན་ཆེད་ཆུང་། བཅའ་བདར་ཉ་ར་མ་ཤེས་ལམ་དུ་སྟོར། ནོར་བུ་
སྨོན་ལམ་མ་ཐེབས་ཅི་ལ་ཕན། དེ་ཕྱིར་མཁས་ནས་བསྒྲུབ་པ་ཤིན་ཏུ་གཅེས།
དེ་ལ་ཐོག་མར་བཀའ་ཡི་བསླབ་ཚུལ་ནི། བཀའ་ནི་རྣམ་པ་གསུམ་དུ་འདུས་པ་སྟེ།
སྔ་རབས་འདས་དང་ད་ལྟར་བཞུགས་པ་དང་། སླད་ན་འབྱོན་དང་རྣམ་པ་གསུམ་
དུའོ། །དེ་ཡང་ཚིག་ནི་བྱེ་མའི་ལ་ཙམ་ལ། སོ་སོར་མཐའ་ཡས་གྲངས་སུ་གསུངས་
ལགས་ཀྱང་། དོན་དུ་རྒྱུད་ཐོག་གཅིག་ལ་དབབ་པའོ། །ད་ལྟར་བཞུགས་པའི་བཀའ་
ཡང་རྣམ་པ་གསུམ། ཞལ་ནས་གསུངས་དང་བྱིན་གྱིས་བརླབས་པ་སྟེ། རྗེས་སུ་
གནང་བ་དག་དང་གསུམ་དུའོ། །ཞལ་ནས་གསུངས་པའི་བཀའ་ཡང་གསུམ་དུ་སྟེ།
དོན་དམ་ངོ་བོ་གཅིག་ཏུ་བསྟན་པ་དང༌། ཀུན་རྫོབ་མཚན་མ་དངོས་པོར་བདེན་པ་
དང༌། གཉིས་ཀ་མ་ཡིན་ཐབས་ཀྱི་ལྡེམ་དགོངས་སོ། །བྱིན་གྱིས་བརླབས་པའི་བཀའ་
ཡང་གསུམ་དུ་སྟེ། གཡུང་དྲུང་སེམས་དཔའི་རྒྱུད་ལ་བརླབས་པ་དང་། གང་ཟག་
གཞན་གྱི་རྒྱུད་ལ་བརླབས་པ་དང་། དུས་དང་མཚན་ཉིད་བྱིན་གྱིས་བརླབས་པའོ། །
རྗེས་སུ་གནང་བའི་བཀའ་ཡང་གསུམ་དུ་སྟེ། བཀའ་ལ་བསྡུ་བ་རྗེས་སུ་གནང་བ་
དང་། བཀའ་ལ་དབྱེ་བ་རྗེས་སུ་གནང་བ་དང༌། བཀའ་ལ་བརྟེན་པ་རྗེས་སུ་གནང་
བའོ། །དེ་ལྟར་རྒྱལ་བའི་བཀའ་ལུང་རྒྱ་མཚོ་ལ། ཅི་ལྟར་བསླབ་ཅིང་ཤེས་པའི་རྒྱུད་
སྦྱང་ན། དཔོན་གསས་བླ་མའི་སྐུ་ལ་རབ་ཏུ་འཁོར། ཤེས་པའི་གཞི་མ་འཕྲུལ་གྱི་ཡི་
གེ་བསླབ། ཡི་གེ་ནག་པོའི་རྒྱུད་ལ་བཀུར་བསྟི་བྱ། སློབ་དཔོན་ཐུགས་བཟུང་མཁྱེན་
པའི་ཞུ་དོན་གསོལ། ལུས་སྲོག་རྒྱན་ལ་སོགས་པ་ཆགས་མེད་འབུལ། མཁས་པར་
བསླབ་ཅིང་གོམས་པར་ག་དར་བྱ། འདྲིས་པར་བྱས་ཤིང་ཤིན་ཏུ་ནན་ཏན་གཏུགས།
གླེང་བར་བྱ་ཞིང་ཚིག་གིས་སྒྲོ་འདོགས་གཅོད། གཞིག་པར་བྱ་ཞིང་དོན་གྱི་གདར་
ཤ་བཅད། ངང་ཐག་བསྲིངས་ཤིང་མན་ངག་ཟབ་དོན་བླངས། རྒྱུ་དང་འབྲས་བུ་ས་
268



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ལམ་བཞིན་དུ་བརྩི། དོན་ལ་མི་འཆོར་ངེས་པའི་ལམ་ལ་བསླབ། བསླབས་པ་མཐར་
ཕྱིན་ལས་ལ་རྣམ་པ་གསུམ། འཆད་དང་རྩོད་དང་རྩོམ་པ་གསུམ་དུའོ། །འཆད་པས་
སེམས་ཅན་བློ་ཡི་ཤེས་རྒྱུད་གྲོལ། རྩོད་པས་མཚན་མ་ཚིག་གི་སྒྲོ་འདོགས་ཆོད། རྩོམ་
པས་གང་དག་འཇུག་པའི་ལམ་སྒོ་དབྱེ། འཆད་པས་མི་ནུབ་བསྟན་པའི་རྒྱལ་མཚན་
ཚུགས། བརྩོད་པས་བསྟན་པའི་རུ་དར་མཁའ་ལ་ཕྱར། རྩོམ་པས་བསྟན་པའི་སྒྲོན་མེ་
ཡོངས་ལ་འདེབས། དེ་གསུམ་ཟུང་འབྲེལ་བསྟན་པའི་རྒྱལ་མཚན་ཏེ། དེ་ཕྱིར་བསླབ་
པ་དག་ལ་རབ་ཏུ་གུས། གང་ཞིག་བསླབ་པ་མེད་པར་བོན་སྤྱོད་པས། དམུས་ལོང་
ལག་གི་ཡིད་འོང་རིན་ཆེན་རྫས། བླུན་པོའི་ལག་ཏུ་མར་ཞི་གསེར་ཕྱིན་དང་། རྒྱུས་
མེད་གྲོང་ཁྱེར་གམ་དུ་ཕྱིན་པ་འདྲ། དེ་ནི་བཀའ་ལ་ཅི་ལྟར་བསླབ་པའོ། །
གཉིས་པ་གཞུང་དོན་ཅི་ལྟར་བཟུང་བ་ནི། བསླབ་བྱའི་བོན་ལ་རྒྱ་ཆེ་གྲངས་མང་
ཡང་། མདོར་བསྡུས་དབྱེ་བ་རྣམ་པ་གསུམ་དུ་སྟེ། ཕྱི་རྒྱུད་ནང་རྒྱུད་གསང་རྒྱུད་
གསུམ་དུའོ། །ཕྱི་རྒྱུད་བྱ་བྱེད་སྤྱོད་པའི་གཞུང་དུ་འབྲེལ། ནང་རྒྱུད་སྒྱུར་བྱེད་བརྩོན་
པའི་གཞུང་དུ་འབྲེལ། གསང་རྒྱུད་གྲོལ་བྱེད་མཉམ་ཉིད་གཞུང་དུ་འབྲེལ། ཕྱི་རྒྱུད་
ལ་ཡང་རྣམ་པ་གསུམ་དུ་སྟེ། མདོ་མཛོད་འདུལ་བ་གསུམ་གྱི་གཞུང་དུ་འཛིན། ནང་
རྒྱུད་ལ་ཡང་རྣམ་པ་གསུམ་དུ་སྟེ། རྒྱུད་ལུང་མན་ངག་གསུམ་གྱི་གཞུང་དུ་འཛིན།
གསང་རྒྱུད་ལ་ཡང་རྣམ་པ་གསུམ་དུ་སྟེ། གཞི་ལམ་འབྲས་བུ་གསུམ་གྱི་གཞུང་དུ་
འཛིན། དང་པོར་འཛིན་པ་སོ་སོའི་སྡེ་ལས་སུ། བར་དུ་འགལ་འབྲེལ་རང་རང་དོན་
དང་སྦྱར། ཐ་མ་བསྡུས་དོན་ངོ་བོ་གཅིག་ཏུ་དྲིལ། ཕྱི་ནང་གསང་གསུམ་བོན་གྱི་སྒྲོ་
འདོགས་ལ། མཁས་པར་བསླབ་ཅིང་གོམས་པར་འདྲིས་པ་ན། ཤེས་པས་མི་ཆོག་
སྒྲུབ་པ་གཙོ་རུ་འཛིན། ཕྱི་ནང་གསང་གསུམ་གང་གི་སྒོར་འཇུག་ཀྱང་། བྱ་བྱེད་སྤྱོད་
གསུམ་གཞུང་དུ་མ་ལོག་པས། བསྙེན་སྒྲུབ་ལས་གསུམ་མདོ་དོན་མ་ནོར་བས། ལྟ་
269



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
སྒོམ་སྤྱོད་གསུམ་གཉིས་མཐར་མ་ལྷུངས་པར། མཐར་ཕྱིན་འཇུག་པ་དོན་དང་ལྡན་
པར་གཅེས། གཉིས་པ་གཞུང་འདི་ལྟར་འཛིན་པའོ། །
གསུམ་པ་མཉན་པའི་ཚུལ་ནི་འདི་ལྟ་སྟེ། དད་ལྡན་གུས་པ་ལྡན་པའི་སློབ་མ་ཡིས།
རྒྱུད་ལུང་མན་ངག་ལྡན་པའི་དཔོན་གསས་ལ། བཀའ་ལུང་རྣམ་དག་བོན་གྱི་འཆད་
ཉན་བྱ། འཁོར་གསུམ་ཡང་དག་ངོ་མཚར་མཆོད་པ་འབུལ། བསླབ་གསུམ་རྣམ་དག་
འཆད་ཉན་སྒོ་རུ་འཇུག །ཉན་པའི་ཚུལ་ལ་རྣམ་པ་གསུམ་ཡིན་ཏེ། ལུས་དང་ངག་
དང་ཡིད་དང་རྣམ་པ་གསུམ། ལུས་ནི་གུས་པ་ལྔ་ལྡན་ཚུལ་དུའོ། །ངག་གི་སྤྲོ་དགའ་
དབྱངས་བསྐྱེད་ཚུལ་དུའོ། །ཡིད་ནི་དགའ་རབ་མཆོག་བསྐྱེད་ཚུལ་དུའོ། །དང་པོ་ལུས་
ཀྱི་གུས་པ་ལྔ་ལྡན་ནི། རྐང་པས་གུས་པ་པུས་བཙུགས་མཉམ་དུ་བཤིབས། ལག་པས་
གུས་པ་ཐུགས་ཀར་ཐལ་མོ་སྦྱར། མགོ་བོས་གུས་པ་ཞབས་ཀྱི་པད་མོར་གཏུགས། སྐུ་
སྟོད་གུས་པ་དཔུང་སོག་རབ་ཏུ་གཞོལ། སྐུ་སྨད་གུས་པ་བརྟན་བརྗིད་ས་ལ་འདུག །
གུས་པ་ལྔ་ལྡན་ལུས་ཀྱི་མཚན་ཉིད་དོ། །གཉིས་པ་སྤྲོ་དགའ་དབྱངས་སྙན་ངག་ལས་
སུ། སྤྲོ་བའི་ཚིག་དང་དགའ་བའི་ཞུ་དོན་གསོལ། དབྱངས་ནི་སྙན་ཞིང་ཆེ་ཆུང་རན་
པར་སྤྲོ། སྤྲོ་དགའ་དབྱངས་བསྐྱེད་ངག་གི་མཚན་ཉིད་དོ། །གསུམ་པ་དགའ་རབ་
མཆོག་ཏུ་བསྐྱེད་ལས་སུ། མོས་པའི་དགའ་བ་རབ་ཏུ་འདུན་པ་བཅས། མཆོག་ཏུ་
འཛིན་པའི་དད་པ་འགྱུར་མི་ལྡོག །དགའ་རབ་མཆོག་བསྐྱེད་ཡིད་ཀྱི་མཚན་ཉིད་
དོ། །སྤྱིར་ནི་ཐམས་ཅད་ཀུན་ལ་བཏུབ་པ་སྟེ། སྒོས་སུ་ལུས་ངག་ཡིད་གསུམ་ཉན་
ཚུལ་ལ། ལུས་ནི་འདུག་ཚུལ་གསུམ་དུ་ཤེས་པ་སྟེ། ཕྱི་ནང་གསང་གསུམ་འཆད་ཉན་
སྐབས་དང་སྦྱར། བྱ་བྱེད་སྤྱོད་གསུམ་ཕྱི་ཡི་རྒྱུད་འཆད་ན། པུས་མོ་གཡོན་པའི་ལྷ་ང་
ས་ལ་བཙུགས། གཡས་པའི་སྟེང་དུ་ཐལ་མོ་སྦྱར་བྱས་ནས། ལྷ་བྲན་མཆོད་པ་འབུལ་
བའི་ཚུལ་དུ་བྱ། རྒྱུད་ལུང་མན་ངག་ནང་གི་བོན་འཆད་ན། པུས་མོ་གཡས་གཡོན་
270



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
མཉམ་པོར་ས་ལ་བཙུགས། དཔུང་སོག་གཞོལ་ཞིང་ཐུགས་ཀར་ཐལ་མོ་སྦྱར། སྤྲེའུའི་
ཤིང་ཏོག་འདྲེན་པའི་ཚུལ་དུ་བྱ། གཞི་ལམ་འབྲས་གསུམ་གསང་བའི་རྒྱུད་འཆད་
ན། པུས་མོ་མཉམ་བཤིབས་ལུས་པོ་ཙག་བུར་འདུག །དཔུང་པར་ཕྱེད་གཞོལ་ཐུགས་
ཀར་ཐལ་མོ་སྦྱར། ལུས་ཀྱི་འདུག་ཚུལ་གསུམ་དང་ལྡན་པའོ། །ངག་གི་ཚུལ་ཡང་རྣམ་
པ་གསུམ་ཡིན་ཏེ། ཕྱི་རྒྱུད་སྒྲོས་འདོགས་བཅད་ཕྱིར་ཡར་ལ་བསྐོར། འགལ་བར་མི་
འགྱུར་ཚིག་མཐའ་བསལ་བ་ཡིན། ནང་རྒྱུད་ངེས་ཤེས་སྐྱེད་ཕྱིར་ནན་ཏན་ཞུ། ཡར་
ལ་མི་བསྐོར་མཚན་མའི་ཚིགས་སུ་ཐལ། གསང་རྒྱུད་དོན་ལ་གནས་ཕྱིར་བརྗོད་བྲལ་
བྱ། གཞི་ཡི་ཐེ་ཚོམ་བསལ་ན་གུས་པར་ཞུ། ངག་གི་ཞུ་ཚུལ་གསུམ་དང་ལྡན་པའོ། །
ཡིད་ཀྱི་ཚུལ་ཡང་རྣམ་པ་གསུམ་ཡིན་ཏེ། ཕྱི་རྒྱུད་གཞི་དང་འབྲེལ་ཕྱིར་དྲ་བའི་ཚུལ།
གཅིག་ལ་གཅིག་འབྲེལ་གང་ལ་མཐུན་སྦྱར་བརྩི། རྩིས་ཀྱི་སྤར་ཁྱིམ་བཞིན་དུ་འགལ་
འབྲེལ་གཞིག །ངང་པས་ཆུ་འབྱེད་བཞིན་དུ་རྩི་དུག་འབྱེད། ནང་རྒྱུད་བཀྲམ་དང་
གསལ་ཕྱིར་ཟ་འོག་བེར། གཅིག་བས་གཅིག་ལེགས་ཉེས་པའི་སྐྱོན་འགལ་མེད། ངོ༌
མཚར་ཡིད་འོང་ལྟད་མོའི་ལོ་རྒྱུས་བཀྲ། གང་ལ་གང་དགོས་རིན་ཆེན་གླིང་ལྟར་དབྱེ།
གསང་རྒྱུད་ཡོངས་ལ་ཁྱབ་ཅིང་ནམ་མཁའི་ངོགས། མཐའ་དབུས་ཕྱོགས་མཚམས་
ཡོད་མེད་རྟག་ཆད་བསལ། མཁའ་ལ་ཁྱུང་ལྡིང་ཉམ་ང་རེ་དོགས་སྤང་། སྡོང་པོ་དགུ་
འདུས་ལྟར་དུ་དབྱེ་བསྡུ་བཀྲམ། གསུམ་པ་ཡིད་ཀྱི་གནས་ཚུལ་དེ་ལྟར་བྱ། ལར་ཡང་
ལུས་ངག་ཡིད་གསུམ་ཆིག་དྲིལ་བས། ལུས་ནི་འཆད་པའི་ཐུན་མཚམས་མ་རྫོགས་
པར། མི་གཡོ་མི་འགུལ་མི་བསྐྱོད་རང་སོར་བཞག །ངག་ནི་ཞུས་ལེན་སྐབས་ལ་མ་
བབས་པར། མི་སྨྲ་མི་གླེང་མི་བརྗོད་ལྐུགས་པར་བཞག །སེམས་ནི་ལྕགས་སྦུབས་
ནང་ནས་ཆུ་དྲང་དང༌། སྒྲོན་མེ་རླུང་གིས་མ་བསྐྱོད་ལྟ་བུ་དང༌། བུམ་པ་ཆུ་ཡིས་
བཀང་བ་ལྟ་བུ་རུ། ན་རེ་བྲིང་ངེ་ཁྱུག་གེ་རྗེན་ནེ་བ། སལ་ལེ་ཧྲིག་གེ་ཡལ་ལེ་ལྷན་ནེ་
271



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བ། མེར་རེ་ཀྱིལ་ལེ་ལྡེམ་མེ་ལྷོད་དེ་བ། ཕྱི་ནང་གསང་གསུམ་གོང་དུ་བསྟན་དང་སྦྱར།
གཞིག་དང་འབྲེལ་དང་རྟོག་དཔྱོད་མ་གཏོགས་པར། རྒྱུན་གྱི་འཆད་ཉན་དུས་སུ་དེ་
ལྟར་བཞག །ལར་ཡང་འཆད་དང་ཉན་པའི་དུས་ཚོད་ལ། སྣང་བའི་ཡུལ་ལ་མི་འཕྲོ་
མི་ཡེངས་པར། རི་དྭགས་སྒྲ་ལ་ཉན་པ་ལྟ་བུ་རུ། དུར་རེ་བྲིང་ངེ་རྩེ་གཅིག་མ་ཡེངས་
ཉོན། གསུམ་པར་ཅི་ལྟར་ཉན་པའི་མཚན་ཉིད་དོ། །
བཞི་པ་ཅི་ལྟར་འཆད་པའི་མཚན་ཉིད་ནི། རྒྱུད་ལུང་མན་ངག་ཟམ་པ་མ་ཆད་
པའི། དབང་ལུང་མན་ངག་ཆུ་བོའི་གཞུང་ལྟར་འབྲེལ། བསླབ་གསུམ་ཡང་དག་
དཀའ་བ་མཐར་ཕྱིན་པ། ཚུལ་ཞི་ཚུལ་གནས་ཚུལ་དང་ལྡན་པ་སྟེ། གཟི་བརྗིད་
དབང་ལྡན་གསེར་གྱི་རི་རབ་སྐུ། སྲ་བརྟན་མི་འགྱུར་ཏིང་འཛིན་བྲག་ཆེན་གཏམས།
ཡོན་ཏན་མཐའ་ཡས་དཔག་བསམ་ལྗོན་པའི་ཚུལ། དགོས་འདོད་ཀུན་འབྱུང་ཡིད་
བཞིན་ནོར་བུ་འདྲ། བསྐོས་པའི་དྲང་ཆེན་འཆད་པའི་སྒམ་པོ་པ། རྩོད་པའི་སེངྒེ་རྩོམ་
པའི་རྒྱ་མཚོ་སྟེ། སློབ་དཔོན་མཚུངས་མེད་མི་ཡི་དབང་པོ་ཆེ། ཐབས་མཁས་ཐུགས་
རྗེ་བདག་ཉིད་སྐྱེས་བུ་ཡིས། བཀའ་ལུང་ཟད་མེད་བདུད་རྩིའི་རྒྱ་མཚོ་ལ། འགྲོ་བ་
ཉོན་མོངས་ཐ་བ་རབ་བརླན་ནས། ཡང་དག་དོན་གྱི་འབྲས་བུ་བསྐྱེད་པའི་ཕྱིར།
འཕྲུལ་ངག་བདེན་པ་བོན་གྱི་ཆར་ཆེན་འབེབས། བརྗིད་འགྱིང་ཟིལ་གནོན་སེངྒེའི་ཁྲི་
སྟེང་དུ། ངོ་མཚར་ཡིད་འོང་མཛེས་བརྗིད་ལྡན་པར་བཞུགས། མཚན་དཔེ་ཡོངས་
རྫོགས་རྒྱན་དང་ཆ་ལུགས་གཟབས། མཛེས་པའི་བཞིན་དང་དགའ་བའི་མདངས་ནི་
ཕྱུང་། ཞལ་གྱི་དཀྱིལ་ནས་ལྗགས་ཀྱི་པད་མོར་བཀྲམ། མགུར་གྱི་གསང་ནས་ཚངས་
པའི་གསུང་ནི་ཕྱུང་། སྙན་པའི་ངག་ནས་སྨྲ་བའི་ཚིག་སྦྱར་ནས། ཐུགས་ཀྱི་དཀྱིལ་
ནས་ངེས་པའི་བཅུད་ཕྱུང་ལ། ཉན་པའི་འཁོར་ལ་བཀའ་ལུང་བཤད་པར་བྱ། དེ་
ལའང་འཆད་ལུགས་རྣམ་པ་གསུམ་ཡིན་ཏེ། ཕྱི་རྒྱུད་ནང་རྒྱུད་གསང་རྒྱུད་གསུམ་
272



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
དུའོ། །དེ་དག་ལ་ཡང་རྣམ་པ་གསུམ་དུ་སྟེ།
ཐོག་མར་ཕྱི་རྒྱུད་བྱ་བྱེད་སྤྱོད་གསུམ་ལ། མདོ་མཛོད་འདུལ་བ་གསུམ་གྱི་གཞུང་
འཛིན་ཞིང་། དེ་ལས་མ་གཏོགས་འཆད་ཉན་བར་དག་ཏུ། གཞན་དག་མི་བསླད་
བཀག་པ་བྱེད་པ་ཡིན། བཀག་ཀྱང་མི་འགལ་རང་གཞུང་ཁྲིམས་ཀྱིས་བསྐྱངས།
མཐའ་རུ་གང་དག་མི་འགལ་སྡུད་པར་ཤེས། དེ་ལ་འཆད་ལུགས་རྣམ་པ་ལྔ་ཡིན་ཏེ།
མདོ་མཛོད་འདུལ་བ་མཚན་ཉིད་ས་དང་ལམ། མདོ་ནི་གང་ལས་ལྕི་ཞིང་བསྒྱུར་མི་
བཏུབ། གང་གིས་ནོན་ཅིང་ཆེ་ལ་ལྗིད་པ་ཡིས། མི་འགྱུར་གསེར་གྱི་ཐིག་ཆེན་ལྟར་དུ་
བཤད། མཛོད་ནི་སྣ་ཚོགས་ངོ་མཚར་ཕུན་སུམ་ཚོགས། མཉམ་ལ་མ་འདྲེས་སོ་སོར་
གསལ་བ་ཡིས། སྣང་འགྱུར་ཟ་འོག་བེར་ཁྱིམ་ལྟར་དུ་བཤད། འདུལ་བ་འདུལ་བྱེད་
ཉོན་མོངས་འཁོར་བ་བསྒྲལ། ཉེས་སྐྱོན་དྲི་མ་རྡུལ་གྱིས་མ་གོས་པར། རྣམ་དག་དར་
དཀར་གླིང་རྒྱུད་ལྟར་དུ་བཤད། མཚན་ཉིད་ཚིག་གིས་སྒྲོས་འདོགས་གཅོད་པ་ཡིས།
འགལ་དང་འབྲེལ་དང་མཐུན་དང་མཐར་ཕྱིན་པའི། གཅིག་བསྒྱུར་གཅིག་ལེན་དྲ་
བའི་དམིགས་ལྟར་བཤད། ས་ལམ་རྒྱུ་འབྲས་རིམ་པར་བརྩི་བ་ཡི། སྒྲིབ་སྦྱོང་ཚོགས་
རྫོགས་མཐར་ཕྱིན་བསླབ་པའི་ཕྱིར། དྲི་མེད་ཤེལ་གྱི་ཐེམ་སྐས་ལྟར་དུ་བཤད། འཆད་
རྩོད་རྩོམ་གསུམ་བསླབ་པ་མཐར་ཕྱིན་བྱ། ཕྱི་རྒྱུད་དགེ་བསྙེན་དྲང་སྲོང་འཆད་ཚུལ་
གཉིས་པ་ནང་རྒྱུད་རྒྱུད་ལུང་མན་ངག་ལས། བསྙེན་སྒྲུབ་ལས་དང་གསུམ་གྱི་རྒྱུད་
འཛིན་ཅིང་། དེ་ལས་མ་གཏོགས་འཆད་ཉན་བར་དག་ཏུ། གཞན་དག་མི་བསླབ་
བཀག་པར་བྱེད་པ་ཡིན། བཀག་ཀྱང་མི་འགལ་རང་གཞུང་ཁྲིམས་ཀྱིས་བསྐྱངས།
མཐའ་རུ་གང་དང་མི་འགལ་སྡུད་པར་ཤེས། དེ་ཡང་འཆད་ལུགས་རྣམ་པ་ལྔ་རུ་
ཤེས། རྒྱུད་ལུང་མན་ངག་གཞུང་དང་ཆ་ལག་གོ །རྒྱུད་ནི་མི་འགྱུར་ལྷུན་པོ་ལྟ་བུ་སྟེ།
273



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཐམས་ཅད་ཀུན་འབྱུང་ངོ་མཚར་ཆེ་བ་ཡིས། སྤྱི་ཁོག་གྲོལ་བར་ཕུན་སུམ་ཚོགས་པར་
བཤད། ལུང་ནི་ཟད་མེད་རྒྱ་མཚོ་ལྟ་བུ་སྟེ། རྒྱལ་བའི་གསུང་དོན་བདུད་རྩིའི་ཆར་པ་
ཡིས། འགྲོ་བའི་ཉོན་མོངས་ཤེས་རྒྱུད་བངས་པར་བཤད། མན་ངག་བརྐྱང་བསྐུམས་
རུས་སྦལ་ལྟ་བུ་སྟེ། གབ་དང་མངོན་དང་གསང་སྦས་ཆེ་བ་ཡིས། དོན་གྱི་གབ་སྐུངས་
ཚིག་གིས་འཇུག་ཚུལ་བཤད། གཞུང་ནི་ཆུ་བོ་རབ་འབྱམས་ལྟ་བུ་སྟེ། གཏིང་དཔག་
ཁ་གཏིང་ཚད་ལ་འདས་པ་ཡི། རྒྱུན་མེད་ཆུ་བོ་གཞུང་གཞི་ལྟ་བུར་བཤད། ཆ་ལག་
མགར་གྱི་ཐེའུ་ཐབས་ལྟ་བུ་སྟེ། གང་ལ་གང་དགོས་གང་དུ་མཐུན་པ་ཡིས། གང་དག་
མཛད་པ་མཐར་རུ་ཕྱིན་པར་བཤད། བསྙེན་སྒྲུབ་ལས་གསུམ་མཐའ་རུ་ཕྱིན་པར་བྱ།
ནང་རྒྱུད་ཨ་དཀར་ཡེ་གཤེན་འཆད་ཚུལ་ལོ། ། །
གསུམ་པ་གསང་རྒྱུད་གཞི་ལམ་འབྲས་གསུམ་ལ། ལྟ་སྒོམ་སྤྱོད་པ་གསུམ་གྱི་
གཞུང་འཛིན་ཅིང་། དེ་ལས་མ་གཏོགས་འཆད་ཉན་བར་དག་ཏུ། གཞན་དག་མི་
བསླད་བཀག་པ་བྱེད་པ་ཡིན། བཀག་ཀྱང་མི་འགལ་རང་གཞུང་ཁྲིམས་ཀྱིས་བསྐྱངས།
མཐའ་རུ་གང་དང་མི་འགལ་སྡུད་པར་ཤེས། དེ་ཡང་འཆད་ལུགས་རྣམ་པ་ལྔ་ཡིན་
ཏེ། ལྟ་སྒོམ་སྤྱོད་འབྲས་དམ་ཚིག་ལྔ་རུའོ། །ལྟ་བ་ཀུན་ཁྱབ་ནམ་མཁའ་ལྟ་བུ་སྟེ། མ་
ཤོང་མི་ཤོང་དོགས་པ་མེད་པ་རུ། སྤྱི་རྒྱ་རླབས་ཆོད་ཁྱུང་ཆེན་ལྟ་བུར་བཤད། སྒོམ་
པ་ཀུན་སྙོམས་ཉི་མ་ལྟ་བུ་སྟེ། རང་བཞིན་འོད་གསལ་མཉམ་ཉིད་ངང་གནས་པས།
དུས་གསུམ་འབྲལ་མེད་ངོ་བོ་ཉིད་དུ་བཤད། སྤྱོད་པ་སྣ་ཚོགས་ཕུན་སུམ་ཚོགས་པ་སྟེ།
གང་ལ་བླང་དོར་སྤང་བླང་བྱར་མེད་པས། ཐམས་ཅད་ཀུན་འབྱུང་ཀུན་གྲོལ་ངང་
དུ་བཤད། འབྲས་བུ་རིན་ཆེན་གསེར་གླིང་ལྟ་བུ་སྟེ། སྣང་བའི་ཕུ་ཐག་སེམས་སུ་ཆོད་
པ་ཡིས། སྤྲོས་པའི་མཐའ་བྲལ་ཐིག་ལེ་གཅིག་ཏུ་བཤད། དམ་ཚིག་དུས་གསུམ་འདུ་
འབྲལ་མེད་པ་ཡིས། མ་བསྲུང་མི་སྲུང་ཆགས་སྐྱོན་དྲི་མ་བྲལ། འཆོར་བ་མེད་པར་
274



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཡུང་དྲུང་གཟེར་ལྡན་བཤད། ལྟ་སྒོམ་སྤྱོད་གསུམ་བླ་མེད་འབྲས་བུའི་དོན། རྒྱུད་
ལ་སྨིན་ཅིང་ཡོངས་སུ་གྲོལ་བ་སྟེ། བསྒོམས་པའི་གོམས་རྩལ་རྟག་ཆད་མཐའ་གཉིས་
བསལ། གོམས་པ་ཀློང་འགྱུར་གྲོལ་བ་མཐའ་རུ་འབྱུང་། བདག་གཞན་དོན་གྲུབ་སྤྱི་
རྒྱ་རླབས་ཆོད་ཡིན། གསང་རྒྱུད་གཞི་ལམ་འབྲས་བུའི་འཆད་ཚུལ་ལོ། །དེ་ལྟར་བོན་
སྒོ་བརྒྱད་ཁྲི་བཞི་སྟོང་ལས། བཀའ་གཞུང་ཉན་དང་བཤད་པའི་སྡེ་རུ་དབྱེ། གནས་
ཡང་དབེན་པའི་གནས་དང་དགོན་པར་བསྟེན། དགེ་འདུན་གྲྭ་སྡེ་ཚོགས་པ་རྒྱ་མཚོ་
སྐྱོང་། སྤྱོད་པ་རྣམ་དག་འདུལ་ཁྲིམས་སྒོ་ན་འཇུག །འཆད་དང་རྩོད་དང་རྩོམ་པས་
དབྱེ་བ་དང་། སྒོམ་དང་སྒྲུབ་དང་འཇུག་དང་རྟོག་དཔྱོད་དང་། འཛིན་ཞིང་འཆད་
དང་ཀློག་དང་འབྲི་ལ་སོགས། སྡེ་བཅུ་བོན་གྱི་འཁོར་ལོ་ཡོངས་སུ་བསྐོར། ས་ལམ་
རིམ་བགྲོད་དོན་ལ་འགྱུར་བ་མེད། མཐར་ཐུག་རྫོགས་པའི་སངས་རྒྱས་ཐོབ་པར་
འགྱུར། ཡེ་ཤེས་ཐིག་ལེ་དག་ལ་གཉེར་དུ་གཏད། བཀའ་གཞུང་ཉན་བཤད་སྡེ་རུ་
བསྟན་པའོ། །ཞེས་བཀའ་བསྩལ་ཏོ། །
༧ དེ་ནས་ཡང་དེའི་ཚེ། སྟོན་པས་འཁོར་རྣམས་ལ་ཤིང་དྲུང་མི་རྟག་པའི་སྡེ་རུ་
དབྱེ་བར་དགོངས་པ་ལ། འཁོར་དེ་རྣམས་ཀྱི་ནང་ནས་གཡུང་དྲུང་སེམས་དཔའ་འགྲོ་
བ་ལ་རྣམ་པར་བརྩེ་བ། རྟག་ཏུ་ངུ་བ་ཞེས་བྱ་བ་ཞིག་ལ་སྙིང་རྗེའི་ཤུགས་ཀྱིས་མཆི་
མ་མང་དུ་བྱུང་བ་ལ། དེ་ལ་ཚངས་པ་གཙུག་ཕུད་ཀྱིས་སྨྲས་པ། རིགས་ཀྱི་བུ་ཚེ་དང་
ལྡན་པ་ཁྱོད་ནི་སྙིང་རྗེའི་ཤུགས་ཀྱིས་མཆི་མ་མང་དུ་འོང་ཞིང་རྟག་ཏུ་ངུ་བ་ནི་ཤིན་
ཏུ་ལེགས་སོ། །དེ་ཡང་འགྲོ་བ་གང་ལ་ཡང་རྟག་པར་མི་འཛིན་ཞིང་མི་རྟག་པའི་འདུ་
ཤེས་དང་ལྡན་པས། ཕྱིར་མི་ལྡོག་པའི་འབྲས་བུ་རྒྱུད་ལས་སྐྱེ་བའི་སྔ་ལྟས་སོ། །དེ་ནི་
དད་པ་ལ་འགྱུར་ལྡོག་མེད་པའོ། །སྙིང་རྗེ་ལ་ཕྱོགས་རིས་མེད་པའོ། །བརྩོན་འགྲུས་
ལ་ཐང་ལྷོད་མེད་པའོ། །བསམ་གཏན་ལ་ཡེང་བ་མེད་པའོ། །བཟོད་པ་ལ་བྱུང་ཚོར་
275



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མེད་པའོ། །སངས་རྒྱས་ཐམས་ཅད་ཀྱི་སྲས་སུ་གྱུར་པའོ། །གཡུང་དྲུང་སེམས་དཔའ་
ཐམས་ཅད་ཀྱི་ཐུ་བོར་གྱུར་པའོ། །དེས་ན་རིགས་ཀྱི་བུ་རྟག་པར་མ་ངུ་ལ། བྱང་ཆུབ་
སེམས་ཀྱིས་སྤོབས་པ་བསྐྱེད་ཅིག །སངས་རྒྱས་གཤེན་རབ་མཆོག་ཉིད་ཀྱི་སྤྱན་སྔར་
མི་རྟག་པའི་ཡིན་ཚུལ་དང༌། མི་རྟག་པའི་དོན་ལ་ཡོངས་སུ་བསྒོམ་པའི་མཚན་ཉིད་
ཅི་ལྟར་དུ་ཡིན་པར་གཏན་ལ་ཕོབ་ལ་ཞུས་ཤིག །ཅེས་ཚངས་པ་གཙུག་ཕུད་ཀྱིས་སྨྲས་
པས། གཡུང་དྲུང་སེམས་དཔའ་རྟག་ཏུ་ངུ་བ་ཡང་། སྙིང་རྗེའི་ཤུགས་ཀྱིས་མཆི་མ་
ཕྱིས་ནས། ཚངས་པ་གཙུག་ཕུད་ཀྱིས་གསུངས་པར་ཤིན་ཏུ་ཡང་བདེན་པ་སྐྱེས་ཤིང་།
གཡུང་དྲུང་གི་བོན་ལ་སྤོབས་པ་ཆེ་བར་གྱུར་ནས་སྟོན་པའི་སྤྱན་སྔར་པུས་བཙུགས་
ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
བདག་ཅག་འཁོར་དུ་གཏོགས་པའི་སྡེ་རིགས་དང༌། ཕྱི་རབས་རྗེས་སུ་འབྲང་བའི་
གང་ཟག་རྣམས། གཡུང་དྲུང་བོན་གྱི་སྒོ་མོ་གྲངས་མང་ལ། ཅི་ལྟར་སྤྱོད་ཅིང་ཅི་ལྟར་
བསྒྲུབས་པ་ལ། ཐར་པའི་འབྲས་བུ་ཅི་ལྟར་ཐོབ་པ་ལགས། ཐུགས་ཀྱི་དཀྱིལ་ནས་
བདེན་པའི་བཅུད་ཕྱུང་ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་
ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྟག་ཏུ་དུ་བ་ལ་སོགས་འཁོར། འགྲོ་བ་
ཡོངས་ལ་རྣམ་པར་བརྩེ་བས་སུ། སྙིང་རྗེའི་ཤུགས་ཀྱིས་མཆི་མ་བྱུང་བ་ལེགས། དད་
པ་དྲག་པོ་དེ་ཡིས་ཕྱིར་མི་ལྡོག །བརྩོན་འགྲུས་དྲག་པོའི་སྟོབས་ཀྱིས་འཁོར་བ་བསྒྲལ།
མཐར་ཐུག་རྫོགས་པའི་སངས་རྒྱས་ཐོབ་པར་འགྱུར། སྤྱིར་ནི་གཡུང་དྲུང་བོན་ལ་
འཇུག་སྤྱོད་ཅིང་། དད་ལྡན་དགེ་ལ་མོས་འདུན་གང་ཟག་རྣམས། བླ་མེད་ཐར་
པའི་འབྲས་བུ་ཐོབ་འདོད་ན། ཐོག་མར་བོན་རྣམས་ཐམས་ཅད་སྔོན་འགྲོ་བ། སྐྱེ་ཤི་
འཇིགས་པའི་མི་རྟག་གལ་ཆེ་བས། མི་རྟག་བསམ་ཞིང་ཡིད་ལ་བསྒོམ་པར་བྱ། མི་
276



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
རྟག་པ་ལ་རྣམ་པ་གསུམ་ཡིན་ཏེ། བསྐལ་སྲིད་ཆགས་འཇིག་ཕྱི་ཡི་མི་རྟག་པ། ནད་
མུག་མཚོན་གསུམ་ནང་གི་མི་རྟག་པ། བྱས་བྱེད་ལས་སྤྱོད་དོན་གྱི་མི་རྟག་པ། དེ་ལྟར་
མི་རྟག་པ་ལ་རྣམ་པ་གསུམ། འཁོར་བ་མཐའ་མེད་འདོད་པའི་རྒྱ་མཚོ་ན། བདེ་བའི་
སྐབས་མེད་ལས་ཀྱིས་སྦྱངས་པ་རྣམས། འཁྲུལ་འཁོར་མུན་པའི་སྨག་རུམ་གླིང་ཆེན་
ན། མ་རིག་མ་རྟོགས་ལོག་རྟོག་གོལ་བ་ཡི། རྟག་པར་འཛིན་པའི་སེམས་ཅན་སྙིང་རེ་
དང་པོ་ཕྱི་སྣོད་མི་རྟག་འདི་འདྲ་སྟེ། བསྐལ་སྲིད་ཆགས་གནས་འཇིག་དང་སྟོང་
པ་སྟེ། མེ་ཆུ་ས་རླུང་ནམ་མཁའི་ངང་ལ་གྲུབ། གླིང་བཞི་གླིང་ཕྲན་རི་རབ་ལྕགས་རི་
བཅས། རི་བདུན་རོལ་མཚོ་ཉི་མ་ཟླ་བ་སྟེ། ཚང་རྒྱུང་འཇིག་རྟེན་གྲངས་ལས་འདས་
པ་ཡང་། ཆགས་པ་རྫོགས་ལྡན་སྐྱེ་འགྲོ་བརྟེན་པའི་གཞི། གནས་པ་མཉམ་ལྡན་སྐྱེ་
འགྲོ་བསྙམས་པའི་དུས། འཇིག་པ་བརྩོད་ལྡན་འགྱུར་དང་དོགས་པ་ཆེ། སྟོང་པ་
དབང་ལྡན་དྲག་རྩུབ་བསྐལ་པ་སྟེ། སྟོང་གསུམ་སྟོང་དང་ཕ་རོལ་འཇིག་རྟེན་དང་།
རབ་འབྱམས་ཞིང་ཁམས་དཔག་མེད་མཐའ་ཡས་ལ། ཡས་མར་གནས་པ་གསེར་
གྱིས་དོང་ཙེ་བརྩེགས། ཕན་ཚུན་བཀྲམ་པ་ཟ་འོག་བེར་ཁྱིམ་ཕྱེས། གཅིག་བས་གཅིག་
ལེགས་སྣང་འགྱུར་རི་མོ་བཀྲ། གདོད་ནས་འཕོ་འགྱུར་འཇིག་འདྲལ་མེད་བསམ་
ཡང་། མེ་ཆུ་རླུང་གསུམ་བསྐལ་པའི་མཚོན་ཆ་ཡིས། སྐད་ཅིག་ཐལ་བ་རྡུལ་ཕྲན་
མཁའ་ལ་གཏོར། ལྷག་མ་རྗེས་ཤུལ་བོན་ཉིད་དབྱིངས་སུ་སྟོང་། ཕྱི་སྣོད་འཇིག་རྟེན་
དེ་ལྟར་མི་རྟག་ན། སྐྱེ་འགྲོ་རྟག་པར་འཛིན་པ་སྙིང་རེ་རྗེ། མི་རྟག་སྒྱུ་མ་དེ་ལ་དཔེ་
ལོངས་ལ། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བོར། ཤིང་དྲུང་གནས་དང་དུར་
ཁྲོད་ས་ལ་སྙོགས། སྐྱེ་ཤི་གཏིང་ནས་འཇིགས་པའི་འདུན་པ་ཡིས། འཁོར་བར་མི་ལྡོག་
ཐར་པར་ཉམས་སུ་ལོངས། བསྐལ་སྲིད་འབྱུང་བ་ཕྱི་ཡི་མི་རྟག་གོ །
277



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གཉིས་པ་ནང་གི་ནད་མུག་མཚོན་ལས་སུ། ནང་བཅུད་སྐྱེ་འགྲོ་སྲོག་དབུགས་
བསྡུས་པ་འདི། གཏན་དུ་སྐྱེ་འཆི་མེད་པར་མི་བརྟན་ཞིང་། ནད་དང་མུ་གེ་མཚོན་གྱི་
བསྐལ་པས་འཇོམས། དང་པོར་ཆ་ཕྲའི་ནད་དང་ལས་ཀྱི་ནད། སྤྱི་ཡམས་ཆེན་པོས་
ཐམས་ཅད་དམྱལ་གྱི་སྡུད། ཆ་ཕྲའི་ནད་ནི་ལུས་ལ་རྟག་པར་འཁོར། ཚ་གྲང་འདུས་
པའི་གློ་བུར་ནད་དུ་སྡང་། ལྔ་བདུན་བརྒྱད་འགྱུར་སྐད་ཅིག་ངེས་མེད་འཆི། ལས་ཀྱི་
ནད་ནི་སྔོན་ནས་ལས་ཀྱིས་མནར། རླུང་མཁྲིས་བད་ཀན་འདུ་བ་རྣམ་བཞི་འཁྲུགས།
ཚེ་གཅིག་ལ་སྦྱོང་སྡུག་བསྔལ་རྒྱུན་མི་ཆད། སྤྱི་ཡམས་ཆེན་པོ་སྟོན་གྱི་ལོ་ཏོག་ལ།
དགུན་གྱི་བ་མོ་འབྱུང་བཞིན་དམྱལ་གྱི་འཇོམས། སྐྱེ་འགྲོ་ནད་ཀྱི་སྡུག་བསྔལ་བསམ་
མི་ཁྱབ། གཉིས་པ་མུ་གེ་དག་ལ་རྣམ་པ་གསུམ། ཆ་ཕྲའི་མུ་གེ་ལས་ཀྱི་མུ་གེ་དང༌།
དུས་ཀྱི་མུ་གེ་སྡུད་བྱེད་ཆེན་པོ་གསུམ། ཆ་ཕྲའི་མུ་གེ་དུས་དང་རྒྱུན་པར་འཁོར། ལོ་
ཟླ་ཞག་གྲངས་དུས་ཚོད་བཟང་ངན་དང་། བསྐལ་པའི་འཕེལ་འགྲིབ་བདེ་སྡུག་རེས་
མོར་འབྱུང་། ལས་ཀྱི་མུ་གེ་དབུལ་ཕོངས་འདོད་པས་བཅིངས། ཚེ་གཅིག་ལས་སུ་ཡི་
དྭགས་ཁ་མེ་འབར། དུས་ཀྱི་མུ་གེ་དམར་ན་ཉིང་ཤ་ཅན། སྡུད་བྱེད་ཆེན་པོས་ཐམས་
ཅད་བཀྲེས་སྐོམས་ཆེ། སྐྱེ་འགྲོ་མུ་གེའི་སྡུག་བསྔལ་བསམ་མི་ཁྱབ། གསུམ་པ་མཚོན་
ལ་རྣམ་པ་གསུམ་ཡིན་ཏེ། ཆ་ཕྲའི་མཚོན་དང་ལས་ཀྱི་མཚོན་ཆ་དང༌། དུས་ཀྱི་
མཚོན་ཆ་འཇོམས་བྱེད་ཆེན་པོ་གསུམ། ཕྲ་མོའི་མཚོན་ནི་དུས་དང་རྟག་པར་འཁོར།
གང་དུ་མ་ངེས་ཚེ་སྲོག་མཚོན་གྱིས་གཅོད། ལས་ཀྱི་མཚོན་ནི་དུས་ཀྱི་ལན་ཆགས་
འཁོར། སྲོག་བཅད་ལེན་དུ་སྲོག་མིན་ཁེར་མི་འགྱུར། དུས་ཀྱི་མཚོན་ནི་རང་བཞིན་
མཁའ་ལ་འཁོར། ཐམས་ཅད་ཀུན་རེག་མཚོན་གྱི་བསྐལ་པས་བརླག །སྐྱེ་འགྲོ་སྲོག་
གཅོད་སྡུག་བསྔལ་བསམ་མི་ཁྱབ། ནང་བཅུད་སེམས་ཅན་མི་རྟག་དེ་འདྲ་ན། སྐྱེ་
འགྲོ་རྟག་པར་འཛིན་པ་སྙིང་རེ་རྗེ། མི་རྟག་སྒྱུ་མ་དེ་ལ་དཔེ་བླངས་ནས། འཇིག་རྟེན་
278



རྒྱུ་འབྲས་རྣམ་པར་འབྱེད་པའི་མདོ།
མདོ་སྡེ།
འཁོར་བའི་ལས་སྤྱོད་རྒྱབ་ཏུ་བོར། ཤིང་དྲུང་གནས་དང་དུར་ཁྲོད་ས་ལམ་སྙོགས།
སྐྱེ་ཤི་གཏིང་ནས་འཇིགས་པའི་མདུན་མ་ཡིས། འཁོར་བར་མི་ལྡོག་ཐར་པར་ཉམས་
སུ་ལོངས། ནད་མུག་མཚོན་གསུམ་ནང་གི་མི་རྟག་གོ ། །
གསུམ་པ་དོན་གྱི་བྱ་བྱེད་ལས་སྤྱོད་ལ། བཟུང་བའི་ཡུལ་དང་བརྩིགས་པའི་སྐུ་
མཁར་དང༌། བསགས་པའི་ཟས་ནོར་རྒྱན་དང་ཁ་དོག་དང་། ལང་ཚོ་སྟོབས་ཤེད་
དར་རྒྱས་སྙན་གྲགས་དང་། དགྲ་གཉེན་ཉེ་རིང་ཆགས་སྡང་ཉོན་མོངས་དང་། ལོ་ཟླ་
ཞག་གྲངས་ནམ་ཟླ་དུས་བཞི་དང༌། ཕ་མ་གཉེན་འདུན་འདུས་དང་འབྲལ་བ་དང་།
སྐྱེ་རྒ་ན་འཆི་ཆུ་བོ་བཞི་ལ་སོགས། བྱ་བྱེད་གང་ཡང་མི་རྟག་སྒྱུ་མ་སྟེ། བཟུང་བ་ཡུལ་
ལ་ནམ་འཇིག་ཆ་ཡང་མེད། དགྲ་ཡུལ་ཡིན་ནམ་རང་ཡུལ་ཅི་ཆ་ཡོད། བྱ་བྱེའུའི་ཚང་
དང་དུག་སྦྲུལ་ཤུན་པ་འདྲ། བརྩིགས་པའི་མཁར་ལ་ནམ་འཇིག་ཆ་ཡང་མེད། སྒྱུ་
མ་རྗེས་མེད་བྱིས་པའི་ཁང་བུ་རྩེ། བསགས་པའི་ནོར་དང་ནམ་འབྲལ་ཆ་ཡང་མེད།
མདངས་སང་རྨི་ལམ་སྒྱུ་མ་རྩྭ་མགོའི་ཟིལ། དགྲ་ཟུན་ཐོག་བབས་གང་འབྱུང་ངེས་
པ་མེད། དགྲ་ནི་རླུང་པོ་འདྲ་སྟེ་སྐད་ཅིག་འཇོམས། ཟུན་ནི་ཉི་མ་འདྲ་སྟེ་ཁད་ཀྱིས་
བསྐམས། བཟང་ངན་གང་དུ་འབྱུང་ཡང་འབྲལ་བའི་རྒྱུ། རྒྱན་དང་ཁ་དོག་སྟོན་ཀའི་
ཤིང་ལོ་འདྲ། སྐད་ཅིག་ཡུད་ཙམ་དར་ཙམ་ངོ་མཚར་ཙམ། བརྟགས་ན་དངོས་མེད་
བར་སྣང་གཞའ་དང་འདྲ། སྣང་བ་བསླུ་བྲིད་རྨ་བྱའི་མདོངས་ལ་ཆགས། རང་བསླུ་
རང་སྲིད་རང་བཞིན་སྣང་བ་འཁྲུལ། ལང་ཚོ་སྟོབས་ཤེད་གཅན་གཟན་ཕྲུ་གུ་འདྲ།
རང་སྲོག་རང་གཅོད་དམྱལ་བའི་འགྲམ་རྡོ་བརྒྱུད། དར་རྒྱས་སྙན་གྲགས་ནམ་མཁའི་
འབྲུག་དང་འདྲ། སྐད་ཅིག་གྲགས་སྟོང་དངོས་པོར་འཛིན་པ་མེད། དགྲ་གཉེན་ཉེ་
རིང་ཆགས་སྡང་ངེས་པ་མེད། སྔོན་གྱི་དགྲ་ལ་ད་ལྟའི་གཉེན་དུ་གྱུར། ད་ལྟའི་གཉེན་
ལ་ཕྱིས་ཀྱི་དགྲ་རུ་སྡང་། ཆགས་པའི་མི་རྟག་གློ་བུར་ཉོན་མོངས་ལྡང་། སྡང་བ་མི་
279



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྟག་རྗེས་ཤེས་དྲན་པས་སླེབས། ལོ་ཟླ་ཞག་གྲངས་དུས་ཚོད་སྔ་ཕྱིར་འགྱུར། ནམ་ཟླ་
དུས་བཞི་མི་རྟག་འགྱུར་ལྡོག་ཆེ། དབྱར་གསུམ་དར་རྒྱས་ཟ་འོག་བེར་ཁྱིམ་བཀྲམ།
སྟོན་གསུམ་མི་རྟག་སྐད་ཅིག་བ་མོས་འཇོམས། དགུན་གསུམ་ཐམས་ཅད་འཁྱགས་
སྦྲམ་དབང་ལ་འདེབས། དཔྱིད་གསུམ་གཡོ་བསྐྱོད་ཆུ་རླུང་རབ་ཏུ་འཁྲུགས། ཕ་མ་
གཉེན་འདུན་ཚོང་དུས་ཚོགས་པའི་མགྲོན། ནམ་འདུས་ནམ་འབྲལ་ནམ་འགྲོ་ངེས་པ་
མེད། སྐྱེ་རྒ་ན་འཆི་ཆུ་བོའི་གཞུང་བཞིན་བརྒྱུད། སྐྱེ་བ་མི་རྟག་ཟོ་ཆུའི་རྒྱུན་མ་འདྲ།
གཅིག་བསྐྱུར་གཅིག་ལེན་བྱིས་པའི་རྩེད་མོ་འདྲ། རྒས་པ་མི་རྟག་དབྱར་ཁའི་རྩི་ཏོག་
འདྲ། ན་བ་མི་རྟག་ལོ་ཏོག་སད་ཁྱེར་འདྲ། འཆི་བ་མི་རྟག་སྟོན་ཀའི་འབུ་སྦྲང་འདྲ། །
ཚེ་ལ་ངེས་མེད་སྐད་ཅིག་གློག་འོད་འདྲ། བྱ་བྱེད་ལས་སྤྱོད་མི་རྟག་དེ་འདྲ་ན། སྐྱེ་
འགྲོ་རྟག་པར་འཛིན་པ་སྙིང་རེ་རྗེ། མི་རྟག་སྒྱུ་མ་དེ་ལ་དཔེ་བླངས་ལ། འཇིག་རྟེན་
འཁོར་བའི་ལས་སྤྱོད་རྒྱབ་ཏུ་བོར། ཤིང་དྲུང་གནས་དང་དུར་ཁྲོད་ས་མལ་སྙོགས།
སྐྱེ་ཤི་གཏིང་ནས་འཇིགས་པའི་འདུན་མ་ཡིས། འཁོར་བར་མི་ལྡོག་ཐར་པར་ཉམས་
སུ་ལོངས། བྱ་བྱེད་ལས་སྤྱོད་དོན་གྱི་མི་རྟག་གོ །དེ་ལྟར་མི་རྟག་དེ་ལ་བསླབ་ཅིང་
བསྒོམ། ཚུལ་ནི་སྐྱེ་ཤི་གཏིང་ནས་འཇིགས་པའི་ཚུལ། གནས་ནི་ཙན་དན་སྡོང་པོ་
ལྗོན་པའི་ཚལ། རང་ཉིད་གཅིག་པུར་འདུག་པའི་ས་མལ་ནི། ལྗོན་ཤིང་སྡོང་པོའི་ཁོག་
པ་འབྲུ་ལ་སྡོད། ནམ་ཟླའི་འགྱུར་ལྡོག་ཤིང་ལོའི་དར་རྒུད་དང་། རྒྱུ་སྐར་འཆར་ནུབ་
དག་ལ་དཔྱད་ཅིང་བསྒོམ། དུར་ཁྲོད་གནས་སུ་རོ་ལ་བརྟག་བྱས་ན། གསར་དང་
རྙིང་དང་བམ་དང་རུལ་བ་དང་། སོ་སོར་འཐོར་དང་བྱ་གཅན་འདྲད་འཐེན་དང༌།
རུས་པ་དུང་མདོག་བཙའ་དང་ལྷང་ངེ་བ། དེ་ལ་བརྟགས་ཤིང་རང་ཡང་དེ་ལྟ་བུར།
དེ་ཡི་བོན་ཅན་ཡིན་བསམ་འདུ་ཤེས་བསྐྱེད། ཤིང་ལོའི་གོས་གྱོན་ཤིང་གི་འབྲས་བུ་ཟ།
ཤིང་གི་ཁུ་བ་ཆར་པའི་ཆུ་ལ་འཐུངས། འཇིག་རྟེན་ཟས་ནོར་ལྟོ་རྒྱབ་འཁྲི་བ་བསྐྱུར།
280



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
དེ་ལ་གོམས་ཤིང་འདྲིས་པར་གྱུར་པ་ན། གང་ཡང་མི་རྟག་སྒྱུ་མར་ཤེས་ནས་སུ།
འཁོར་བའི་ལས་སྤྱོད་ཕྱིར་མི་ལྡོག་ཙམ་ན། ཐར་པ་རིན་ཆེན་རྒྱུན་གྱི་ལམ་ལ་འཇུག །
དགེ་སྡིག་རྒྱུ་འབྲས་སྤང་བླང་ཞིབ་ཏུ་བརྩི། མི་རྟག་སྒྱུ་མ་དེ་ལ་དཔེ་བླངས་ལ། བླ་
མེད་འབྲས་བུ་ཐར་པའི་དོན་བསྒྲུབ་ན། ཡུན་དུ་མི་ཐོགས་འཕྲལ་དུ་སྒྲིབ་པ་འབྱོང་།
རྫོགས་པའི་སངས་རྒྱས་མྱུར་དུ་ཐོབ་པར་འགྱུར། འདུས་པའི་འཁོར་རྣམས་ཐུགས་ཀྱི་
དཀྱིལ་དུ་ཞོགས། ཤིང་དྲུང་མི་རྟག་སྡེ་རུ་དབྱེ་བ་སྟེ། རྟག་ཏུ་ངུ་བའི་སེམས་དཔའ་
ཁྱོད་ལ་གཏད། ཤིང་དྲུང་མི་རྟག་སྟོན་པའི་ལས་གཉེར་མཛོད། རང་ཡང་བསྒོམ་
ཞིང་གཞན་ལའང་སྟོན་པར་མཛོད། ཅེས་གཡུང་དྲུང་སེམས་དཔའ་རྟག་ཏུ་ངུ་བ་ལ་
སོགས་ཤིང་དྲུང་མི་རྟག་པའི་སྡེ་རྣམས་ལ་བཀའ་བསྩལ་ཏོ། ། །
༧ དེའི་ཚེ་དེའི་དུས་ན་འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་མི་ཡེངས་དོན་ལ་རབ་ཏུ་བརྩོན་པ་ཞེས་བྱ་བ། གདན་
ལས་ལངས་ནས་ལྷའི་མེ་ཏོག་ཧ་ལོ་ལྗང་གུ་ལག་ཏུ་ཐོགས་ནས་སྟོན་པའི་དྲུང་དུ་
འཁོད་དེ། མགོ་བོས་ཞབས་ལ་ཕྱག་འཚལ་ཞིང་པུས་བཙུགས་ཐལ་མོ་སྦྱར་བར་
བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་
འཁོར་གྱི་གཡུང་དྲུང་སེམས་དཔའ་དང་། ཕྱི་རབས་རྗེས་འབྲང་གང་ཟག་སྣོད་ལྡན་
རྣམས། འཇིག་རྟེན་འཁོར་བའི་ལས་སྤྱོད་དོར་ནས་སུ། ཡང་དག་ཐར་པའི་འབྲས་བུ་
བསྐྱེད་པ་ན། གཡུང་དྲུང་བོན་གྱི་སྒོ་མོ་བརྒྱད་ཁྲི་ལ། ཅི་ལྟར་སྤྱོད་ཅིང་ཅི་ལྟར་བསྒྲུབ་
པ་ལགས། ཞེས་ཞུས་སམ་གསོལ་ཏོ། །
དེ་ལ་སྟོན་པས་བཀའ་སྩལ་པ། གཡུང་དྲུང་སེམས་དཔའ་དོན་ལ་རབ་བརྩོན་
དང་། འདུས་པའི་འཁོར་རྣམས་མ་ཡེངས་བརྟན་པར་ཉོན། གནས་འདིར་ཚོགས་
པ་བཀའ་ཡི་སློབ་མ་དང་། ཕྱི་རབས་རྗེས་འབྲང་གང་ཟག་སྣོད་ལྡན་རྣམས། འཇིག་
281



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྟེན་འཁོར་བའི་ལས་སྤྱོད་དོར་ནས་སུ། ཡང་དག་ཐར་པའི་འབྲས་བུ་བསྐྱེད་བྱས་ན།
གཡུང་དྲུང་བོན་གྱི་སྒོ་མོ་བརྒྱད་ཁྲི་ལ། ཅི་ལྟར་སྤྱོད་ཅིང་ཅི་ལྟར་བསྒྲུབ་པ་ན། འཇིག་
རྟེན་འདི་བདེན་སྣང་བ་རྒྱབ་ཏུ་བོར། གཉེན་དང་ཉེ་འབྲེལ་འཁོར་བ་རྒྱང་ཐག་
བསྲིངས། རྐྱེན་དང་བར་ཆད་མི་འབྱུང་དབེན་ས་བསྟེན། དབེན་པའི་ཚུལ་ལ་རྣམ་པ་
གཉིས་ཡིན་ཏེ། ཕྱི་ཡི་ཚུལ་དང་ནང་གི་ཚུལ་དུའོ། །
ཕྱི་ཡི་ཚུལ་ལ་རྣམ་པ་གསུམ་ཡིན་ཏེ། གནས་དང་གྲོགས་དང་བར་ཆད་རྐྱེན་གྱིས་
དབེན། ཐོག་མར་གནས་ལ་དབེན་པའི་མཚན་ཉིད་ནི། ཕྱི་རོལ་གྲོང་དང་གྲོང་ཁྱེར་
གྲོང་རྡལ་དང་། རྒྱལ་པོའི་ཁབ་དང་ཕོ་བྲང་མ་ཡིན་པར། གཡའ་རི་གངས་བྲག་
ནགས་ཁྲོད་མཚོ་གླིང་སྟེ། དབེན་ལ་ཉམས་དགའ་ཤིན་ཏུ་ཡིད་འོང་དེར། སྔོན་གྱི་
སྟོན་པ་བདེ་བར་གཤེགས་པ་དང༌། གཤེན་གྱི་རྣལ་འབྱོར་གང་ཟག་སྒྲུབ་པ་པོས།
དབེན་པའི་གནས་བསྟེན་གཅིག་པུར་ཉམས་བླངས་ཤིང་། བསྒྲུབས་པ་མཐར་ཕྱིན་
གྲུབ་པ་མངའ་བསྙེམས་བཞིན། དབེན་གནས་རི་ཁྲོད་གཙང་མར་བསྟེན་པར་བྱ།
དབེན་པའི་གྲོགས་ནི་མཚན་དང་ལྡན་པ་སྟེ། ཤིན་ཏུ་གཡེང་བའི་མ་འཁྱེར་བློ་བརྟན་
པ། ཕྱི་མ་དོན་གཉེར་སྐལ་ལྡན་སྐྱེས་བུ་སྟེ། འཆི་བ་རྗེས་དྲན་མི་རྟག་ཡིད་གཞུངས་
ཤིང་། ཚངས་པར་སྤྱོད་ལམ་མཚུངས་པ་འབྱུང་བར་བཙལ། དེ་ཡང་གཅིག་གཉིས་
གསུམ་ལས་མང་མི་བྱ། མང་དུ་ཡོད་ཀྱང་སོ་སོར་དབེན་པར་བཙལ། དབེན་པའི་
གནས་རི་སོ་སོར་འཛིན་པ་སྟེ། གང་དུ་སྤྱོད་པ་ཆ་མཐུན་དབྱེ་བར་བྱ། དབེན་པའི་
གནས་སུ་དབེན་པའི་གྲོགས་དང་འགྲོགས། མཐུན་རྐྱེན་སྡོང་གདབ་དགེ་བའི་དེད་
དཔོན་བསྟེན། མི་དབེན་རྐྱེན་ནི་བར་ཆད་བདུད་ཡིན་ཏེ། དགྲ་དང་རྐུན་བུ་འཇབ་
བུ་ལ་སོགས་དང༌། ཕ་རོལ་བར་ཆད་གཡེང་བའི་ཚོགས་རྣམས་དང་། འཁོར་དང་
ཟང་ཟིང་གཉེན་དང་ཉེ་འབྲེལ་དང༌། འཇིག་རྟེན་ཡོན་ཏན་སྐྱོན་དུ་གྱུར་པས་སུ། དེ་
282



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། ༼ཅ༽
དག་ཚོགས་རྣམས་སྤོངས་ལ་དབེན་པར་བྱ། བར་ཆད་རྐྱེན་གྱིས་དབེན་པའི་མཚན་
ཉིད་དོ། །
གཉིས་པ་ནང་གི་ཚུལ་ཡང་གསུམ་དུ་སྟེ། མཁོ་མཐུན་ལོངས་སྤྱོད་རྐྱེན་གྱི་དབེན་
པ་དང༌། འདོད་ཡོན་ལོངས་སྤྱོད་རྫས་ཀྱི་དབེན་པ་དང༌། ལུས་ངག་ཡིད་གསུམ་
སོས་དལ་དབེན་པའོ། །ཐོག་མར་མཁོ་མཐུན་ལོངས་སྤྱོད་རྐྱེན་ལས་སུ། དབེན་པའི་
གནས་སུ་མེ་ཆུ་ཤིང་འཆང་དང་། ནས་འབྲས་ཏིལ་དང་གྲོ་དང་སོ་བ་དང་། ཁྲེ་དང་
ཅུ་ཙེ་འབྲུ་བཅུད་ལོ་ཏོག་དང་། དཀར་གསུམ་མངར་གསུམ་རྩི་བཅུད་སྨན་སྣ་དང་།
མཐུན་རྐྱེན་ལོངས་སྤྱོད་ཕུན་སུམ་ཚོགས་པའོ། །གཉིས་པ་འདོད་ཡོན་ཡོ་བྱད་རྫས་
ལས་སུ། བདེར་གཤེགས་མཆོད་པའི་ཡོ་བྱད་རྟེན་རྫས་ཀྱི། བླ་བྲེ་འཕན་དར་དབལ་
དར་ཡོལ་བ་དང་། གདུགས་དང་རྒྱལ་མཚན་ཕྱེ་མ་འཕུར་མ་དང་། རྔ་གཤང་སྒྲ་
སྙན་རོལ་མོ་སྣ་ཚོགས་དང་། མར་མེ་བདུག་སྤོས་ལྷ་རྫས་དྲི་ཆབ་དང༌། ལྷ་སངས་
ཞལ་ཟས་དཔའ་བོ་འབྲུ་བཅུད་དང༌། དཀར་མངར་སྤྱན་གཟིགས་མཆོད་པའི་བྱེ་
བྲག་དང༌། རྣམ་ལྔ་རྣམ་བརྒྱད་འདོད་ཡོན་མཆོད་པའི་ཚོགས། ཕུན་སུམ་ཚོགས་
པའི་རྫས་དང་ཡོ་བྱད་སོགས། སྦྱིན་པའི་ཡ་སྟགས་འདོད་པ་རྣམ་པ་ལྔ། གཟུགས་སྒྲ་
དྲི་རོ་རེག་བྱ་ཚིམ་པའི་རྫས། འདོད་པའི་དམིགས་རྫས་ཕུན་སུམ་ཚོགས་པའོ། །གསུམ་
པ་ལུས་ངག་ཡིད་ཀྱི་དབེན་པ་ནི། ལུས་ནི་བྱ་བས་མ་བྲེལ་སྤྱོད་ལམ་དལ། དབེན་
པའི་གནས་སུ་བདེ་བའི་གདན་ལས་སུ། སྐྱིལ་ཀྲུང་ཅོག་པུར་མི་འགྱུར་ལྷུན་པོ་བརྟན།
ངག་ནི་ལོང་གཏམ་སྨྲ་བས་མ་བཅད་དབེན། གྱེར་དང་བཟླས་བརྗོད་སྔགས་དང་
སྙིང་པོ་དྲང་། ཆུ་རྒྱུན་སྐབས་མེད་དུས་དང་རྟག་པར་བསྙེན། ཡིད་ནི་འགྱུ་བྱེད་དྲན་
པས་མ་བསླད་དབེན། བསྐྱེད་དང་རྫོགས་པ་མི་གཡོ་གསལ་གདབ་པ། སྐད་ཅིག་མི་
ཡེངས་དོན་ལ་རབ་བརྩོན་ཏེ། ལུས་ངག་ཡིད་གསུམ་དབེན་ལ་ཆ་སྙོམ་མོ། །དེ་ལྟར་
283



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དབེན་བའི་གནས་སུ་མི་ཡེངས་པར། རྩེ་གཅིག་བསྒྲུབ་པ་མཐའ་རུ་བསྐྱལ་ནས་ཀྱང་།
གྲུབ་པའི་རྟགས་དང་མཚན་མ་རྫོགས་པར་བྱ། རི་ཁྲོད་ཅོག་བུའི་སྡེ་རུ་དབྱེ་བའོ། །
དོན་ལ་རབ་བརྩོན་ཉིད་ལ་གཉེར་དུ་གཏད། བསྙེན་སྒྲུབ་ལས་གསུམ་བསྟན་པའི་
གཉེར་དཔོན་མཛོད། ཅེས་གཡུང་དྲུང་སེམས་དཔའ་དོན་ལ་རབ་བརྩོན་ལ་སོགས།
རི་ཁྲོད་ཅོག་བུའི་སྡེ་རྣམས་ལ་བཀའ་བསྩལ་ཏོ། ། །
༧ དེ་ནས་ཡང་དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་
དྲུང་སེམས་དཔའ་རྣམས་ཀྱི་ནང་ནས། གསང་བའི་མན་ངག་ཟུངས་སུ་ཐུབ་པ་འ་ཞ་
གསང་བ་མདོ་སྡུད་ཀྱིས་ལྷའི་མེ་ཏོག་ནེ་ར་སེར་པོ་ལག་ཏུ་ཐོགས་ནས། གཤེན་རབ་
མཆོག་དེ་ཉིད་ཀྱི་དྲུང་དུ་འཁོད་ནས་མགོ་བོས་ཞབས་ལ་ཕྱག་འཚལ་ཞིང༌། པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་།
ཕྱི་རབས་རྗེས་སུ་འབྲང་བའི་གང་ཟག་རྣམས། འཇིག་རྟེན་འཁོར་བའི་ལས་སྤྱོད་དོར་
ནས་ཡང་དག་ཐར་པའི་འབྲས་བུ་བསྐྱེད་པ་ལ། ཐབས་ཅི་ལྟ་བུ་ཞིག་ལ་བརྟེན་ཞིང་།
བོན་ནི་ཅི་ལྟ་བུ་ཞིག་ལ་སྤྱོད་ནས། ཐར་པ་རིན་པོ་ཆེའི་རྒྱུན་ལ་ཞུགས་ན་བླ་ན་མེད་པ་
ཡང་དག་པར་རྫོགས་པའི་འབྲས་བུ་ཐོབ་པ་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་གསང་བ་མདོ་སྡུད་ལ་སོགས་ཏེ། འཁོར་
དུ་གཏོགས་པའི་གཡུང་དྲུང་སེམས་དཔའ་དང་། ཕྱི་རབས་རྗེས་སུ་འབྲང་བའི་གང་
ཟག་རྣམས། འཇིག་རྟེན་འཁོར་བའི་ལས་སྤྱོད་དོར་ནས་སུ། ཡང་དག་ཐར་པའི་
འབྲས་བུ་བསྐྱེད་བྱེད་ན། ཐབས་ནི་ཕྱི་རོལ་གཡེང་བའི་ཚོགས་སྤངས་ནས། དཀའ་
ཐུབ་སྡུག་བསྲན་སྲ་བརྟན་བྲག་ལ་འཁྲས། བོན་ནི་ཐེག་པ་འོག་མའི་ཚོགས་སྤངས་
ཤིང་། བླ་མེད་ཐེག་ཆེན་མ་ཡེངས་དོན་ལ་བསྒོམ། ཏིང་འཛིན་གཡོ་འཁྲུལ་བསམ་
284



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཏན་འགྱུར་ལྡོག་སྤོངས། ཐིག་ལེ་ཉག་གཅིག་རིག་པ་གནད་བསྣུན་ནས། དུ་མ་རོ་
གཅིག་ངེས་པའི་དོན་རྟོགས་ཤིང༌། སྐྱེ་བ་གཅིག་ནས་མངོན་སངས་རྒྱས་པར་འགྱུར།
དེ་ཡང་ཐབས་ལ་རྣམ་པ་གསུམ་ཡིན་ཏེ། སྐྱེ་ཤི་གཏིང་ནས་འཇིགས་པའི་ཐབས་
ཉིད་དང་། མཚན་ལྡན་བླ་མ་བཙལ་བའི་ཐབས་ཉིད་དང་། དབེན་པའི་གནས་ལ་
འཁྲས་པའི་ཐབས་ཉིད་དོ། །ཐབས་ལས་མ་བརྟེན་སངས་རྒྱས་མི་འགྲུབ་པས། ཐབས་
མཆོག་རྣམ་པ་གསུམ་ལ་བསྟེན་ཏེ་བསྒྲུབ། ཐོག་མར་སྐྱེ་ཤི་འཇིགས་པའི་ཐབས་ཉིད་
ལ། ཤིང་དྲུང་མི་རྟག་སྡེ་ལ་དཔེ་བླངས་ནས། འཇིག་རྟེན་འདི་བདེན་སྣང་བ་རྒྱབ་
ཏུ་བོར། བཟུང་བའི་ཡུལ་མཁར་ཞེན་མེད་ཐབས་ཀྱིས་སྤང་། བསགས་པའི་ཟས་
ནོར་ཆགས་མེད་ཐབས་ཀྱིས་སྤང་། གདུང་བའི་གཉེན་འདུན་འགལ་མེད་ཐབས་
ཀྱིས་སྤང༌། གཅིག་པུར་རོགས་མེད་ལྟོ་རྒྱབ་གང་འཕྲོད་བསྟེན། དགྲ་དང་གཉེན་ལ་
གཡེང་བའི་ཚོགས་རྣམས་སྤང་། དེས་ན་གང་སྤྱོད་དཀའ་བ་མཐའ་རུ་ཕྱིན། གཉིས་
པ་མཚན་ལྡན་བླ་མ་བསྟེན་པའི་ཐབས། བཀའ་གཞུང་ཉན་བཤད་སྡེ་ལ་དཔེ་བླངས་
ནས། རིགས་བཟང་ཁུངས་བཙུན་བསྟན་པའི་རྒྱལ་ཐེབས་སྐུ། རྒྱུད་ལུང་མན་ངག་
གདམས་པའི་བཅུད་དང་ལྡན། ཐབས་མཁས་ཐུགས་རྗེ་མཁྱེན་བརྩེ་ཡེ་ཤེས་ལྡན།
གང་དུ་བཞུགས་ཀྱང་གང་ནས་ཐབས་ཀྱིས་བཙལ། འཁོར་གསུམ་ཡང་དག་སྤོབས་
པའི་འབུལ་ཚོགས་བསགས། རྒྱུད་ལུང་མན་ངག་བཀའ་ཡི་གདམས་པ་ཞུ། གང་
གསུང་བཀའ་བསྒྲུབ་གང་གནང་གཙོ་བོར་འཛིན། སྤྱོད་ལམ་རྣམ་བཞི་ཀུན་ནས་
མཐུན་ཞིང་ཤེས། སྐད་ཅིག་བླ་མའི་ཐུགས་དང་འགལ་མི་བྱ། སངས་རྒྱས་སྟོན་པ་
ཉིད་ཀྱི་འདུ་ཤེས་བཞག །དེས་ན་གདམས་པའི་ཐུགས་བཅུད་ལོན་པར་འགྱུར། ཐར་
ལམ་དབྱིངས་སུ་འབྱེད་པའི་ལམ་འདྲེན་ནོ། །གསུམ་པ་དབེན་པའི་གནས་ལ་འཁྲ་
བའི་ཐབས། རི་ཁྲོད་ཙོག་བུའི་སྡེ་ལ་དཔེ་བླངས་ནས། དགྲ་དང་གཉེན་དང་གཡེང་
285



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བའི་དབེན་པ་ཡི། བྲག་དགོན་གནས་སུ་དཀའ་ཐུབ་མཐའ་རུ་བསྐྱལ། ཏིང་འཛིན་
བསམ་གཏན་གསེར་གྱི་བྲག་ཆེན་བལྟམས། དེ་ལ་དཔེ་བླངས་སྲ་བརྟན་བྲག་ལ་འཁྲ།
སེངྒེ་རྒྱབ་བསྣོལ་ཤེལ་གྱི་བྲག་དཀར་དང་། རིན་ཆེན་སྣ་ལྔ་ཁ་དོག་མཛེས་པ་ཡི། བྲག་
ཕུག་གཞལ་ཡས་ཉམས་དགའ་ཡིད་འོང་བཙལ། མེ་ཆུ་ཤིང་འཆང་མཁོ་མཐུན་རན་
པར་བསགས། དཀའ་ཐུབ་སྡུག་བསྲན་ཏིང་འཛིན་དགོངས་པ་གཟབས། ཟ་ཆུ་ཆ་
སྙོམས་ལྟོ་རྒྱབ་རན་པར་བསྟེན། མང་དུ་ཡོད་ཀྱང་གནས་མལ་རེ་རེ་འཛིན། གཡེང་
བའི་ཚོགས་སྤངས་དགོན་པའི་གནས་སུ་བསྒོམ། དེས་ན་བླ་མེད་དོན་དམ་མཐིལ་དུ་
ཕེབས། ཐབས་མཆོག་རྣམ་པ་གསུམ་དུ་བསྟན་པའོ། །
གཉིས་པ་བླ་མེད་དོན་ལ་བསྒོམ་ཚུལ་ནི། དང་པོ་ཐུན་དང་གྲངས་སུ་བཅད་ལ་
བསྒོམ། བར་དུ་ངང་གིས་ངང་ལ་འཐུད་ཅིང་བསྒོམ། ཐ་མ་གོམས་ཤིང་ཀློང་དུ་ཆུད་
པར་བསྒོམ། དེ་གསུམ་ཟུང་འབྲེལ་གོམས་པས་མཐའ་རུ་ཕྱིན། དེ་ཡང་དང་པོ་ཐུན་
ནས་བཟུང་བ་ནི། ལུས་ངག་ཡིད་གསུམ་བཞག་ཚུལ་རྣམ་པ་གསུམ། ལུས་ནི་མི་གཡོ་
མི་སྤྱོད་མ་བསྒུལ་བ། བདེར་གཤེགས་སྐུ་ཡི་གཟུགས་བརྙན་ལྟ་བུ་རུ། དབང་པོ་སྒོ་ལྔ་
རང་བཞིན་ལྷུག་པར་བཞག །ངག་གིས་སྨྲ་བ་མི་བརྗོད་མི་གླེང་བར། ཅི་ཡང་བརྗོད་
མེད་ཞུགས་པ་ལྟ་བུར་བཞག །ཡིད་ནི་མི་རྒྱུ་མི་བསམ་མི་འཕྲོ་བ། ཆུ་རྒྱུན་ཆད་པའི་
རང་འཐག་ལྟ་བུར་བཞག །དེ་ལྟར་བཞག་ཐབས་རྣམ་པ་གསུམ་ལས་སུ། གནས་
ཚུལ་དག་ནི་འདྲ་གསུམ་འབྱུང་བ་སྟེ། ཡིད་ཀྱི་འགྱུ་བྱེད་རྣམ་པར་ཤེས་པ་ནི། དང་པོ་
རི་གཟར་ཁ་ནས་ཆུ་འབབ་འདྲ། གཉིས་པ་ཆུ་བོ་ཀློང་དུ་དལ་བ་འདྲ། གསུམ་པ་མི་
གཡོ་གསལ་བའི་མཚོ་གཏིང་འདྲ། དེ་གསུམ་ཟུང་འབྲེལ་ཞི་གནས་བདེ་བ་ཙམ། ཐུན་
དང་གྲངས་སུ་བཅད་ལ་བསྒོམ་པའོ། །གཉིས་པ་ངང་ལ་ངང་གིས་རྒྱུན་འཐུད་པར།
དེ་ལ་གོམས་པར་བསྐྱེད་ཅིང་བསྒོམ་པའི་དུས། བདེ་སྟོང་གསལ་གསུམ་ཉམས་མྱོང་
286



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
རྒྱུད་ལ་སྐྱེས། ཉམས་ཀྱི་ལམ་རྟགས་ངོ་མཚར་ཆེ་བ་ཡིས། སྣ་ཚོགས་ངེས་མེད་ཅིར་
ཡང་འཆར་བ་འབྱུང་། དེ་ལ་རྟག་ཆད་གོལ་མཐར་མ་ལྷུངས་པའི། ངང་ལ་ངང་གིས་
རྒྱུན་ཐག་འཐུད་པའོ། །དེས་ན་མི་རྟོག་ཀློང་དུ་གྱུར་པ་སྟེ། སྣང་ཞིང་སྲིད་པ་འཁོར་བ་
མྱང་འདས་བོན། སྤང་དུ་མེད་དེ་ཡེ་ཤེས་ཕུན་སུམ་ཚོགས། བླང་དུ་མེད་དེ་མ་བཅོས་
སྤྲོས་མཐའ་བྲལ། སྤྱི་རྒྱ་རླབས་ཆོད་ལྟ་བའི་ཁྱུང་ཆེན་ལྡིང་། རང་བཞིན་འོད་གསལ་
སྒོམ་པའི་དཀྱིལ་འཁོར་རྒྱས། སྣ་ཚོགས་རྒྱན་ཤར་སྤྱོད་པའི་ནགས་ཚལ་བཀྲ། རྩོལ་
བྲལ་ལྷུན་གྲུབ་འབྲས་བུ་གསེར་གླིང་རྡོལ། རེ་དོགས་མཐའ་བྲལ་བོན་ཉིད་དབྱིངས་
སུ་རྒྱས། ཐིག་ལེ་ཉག་གཅིག་བདག་མེད་དོན་དམ་འཆང་། གདོད་མའི་སངས་རྒྱས་
དྲི་མེད་རྣམ་དག་སྐུ། མི་ཡེངས་ཏིང་འཛིན་དོན་གྱིས་གཟེར་ཐེབས་ཏེ། སྐྱེ་བ་གཅིག་
གིས་མངོན་སངས་རྒྱས་པའོ། །གསང་བ་མདོ་སྡུད་དག་ལ་གཉེར་དུ་གཏད། བྲག་
དགོན་དཀའ་ཐུབ་བསྟན་པའི་གཉེར་དཔོན་མཛོད། སྐལ་ལྡན་རིག་པ་ཅན་གྱི་སྨན་
ཡིན་ཏེ། སྐལ་མེད་རྨོངས་པ་ཅན་གྱི་དུག་ཏུ་འགྱུར། དེ་ཡི་ཕྱིར་ན་ཀུན་གྱི་ཐུན་མོངས་
མིན། ཞེས་འ་ཞ་གསང་བ་མདོ་སྡུད་ལ་སོགས་བྲག་དགོན་དཀའ་ཐུབ་ཀྱི་སྡེ་རྣམས་ལ་
གསུངས་པའོ། །
༧ དེ་ནས་ཡང་དེའི་ཚེ་དེའི་དུས་ན། སྟོན་པའི་འཁོར་དུ་གཏོགས་པའི་གཡུང་
དྲུང་སེམས་དཔའ་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་བདེ་ལྡན་དྲང་སྲོང་རྒྱལ་བ་ཞེས་བྱ་བས། ལྷའི་མེ་ཏོག་ཙམ་པ་ཀ་ལག་
ཏུ་ཐོགས་ནས་སྟོན་པའི་དྲུང་དུ་འཁོད་དེ་པུས་བཙུགས་ཐལ་མོ་སྦྱར་བར་བཏུད་དེ་
གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་འཁོར་དུ་
གཏོགས་པའི་གཡུང་དྲུང་སེམས་དཔའ་རྣམས་དང་། ཕྱི་རབས་རྗེས་སུ་འབྲང་བའི་
གང་ཟག་རྣམས། འཇིག་རྟེན་འཁོར་བའི་ལས་སྤྱོད་རྒྱབ་ཏུ་བོར་ནས། ཐར་པ་རིན་པོ་
་ལབ།
287



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཆེའི་རྒྱུན་གྱི་ལམ་ལ་ཞུགས་ཏེ། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་
པར་བྱ་བ་ལ། ཕྱི་ཚུལ་དང་ནང་ཁྲིམས་ནི་ཅི་ལྟར་སྦྲེལ་ཞིང་། དཀའ་བ་ནི་ཅི་ལྟ་བུ་
ཞིག་ལ་སྤྱད་པ་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་བདེ་ལྡན་དྲང་སྲོང་རྒྱལ་བ་དང་། འཁོར་
དུ་གཏོགས་པའི་གཡུང་དྲུང་སེམས་དཔའ་རྣམས། ཞུས་པའི་དོན་དེ་བདག་གིས་
བཤད་པར་བྱ། འཁོར་རྣམས་མ་ཡེངས་དབང་པོ་བརྟན་པར་ཉོན། སྐྱེ་ཤི་གཏིང་ནས་
འཇིགས་པའི་གང་ཟག་གིས། འཇིག་རྟེན་འཁོར་བའི་ལས་སྤྱོད་དོར་ནས་སུ། ཐར་
པ་རིན་ཆེན་རྒྱུན་གྱི་ལམ་ཞུགས་ནས། བླ་མེད་རྫོགས་པའི་འབྲས་བུ་ཐོབ་འདོད་ན།
ཕྱི་ཚུལ་ནང་ཁྲིམས་ཟུང་དུ་འབྲེལ་ནས་སུ། དཀའ་བ་མཐར་ཕྱིན་བསླབ་པ་མཐར་
རྫོགས་བྱ། དེ་ཡང་སྤྱི་དོན་རྣམ་པ་གསུམ་ཡིན་ཏེ། ལེན་དང་བླང་དང་སྤྱོད་དང་རྣམ་
པ་གསུམ། ཐོག་མར་ལེན་པའི་ཚུལ་ནི་འདི་ལྟ་སྟེ། རྣམ་པར་དག་དང་དྲི་མ་མེད་པ་
དང་། ཚུལ་དང་ལྡན་པའི་མཁན་སློབ་དཔང་པོའི་མདུན། ན་བཟའ་གོས་དྲུག་པད་
གདན་གདིང་བ་བདུན། རིན་ཆེན་རྫས་ལྔ་གྲངས་འཛིན་འཕྲེང་དང་དྲུག །གཏད་
པའི་གནང་རྫས་བཅུ་གསུམ་ལེན་པར་བྱ། ཡུལ་མཁར་ས་ཞིང་བང་ཁང་ནོར་རྫས་
དང༌། གཉེན་དང་ཉེ་འབྲེལ་རྒྱན་དང་ལོངས་སྤྱོད་སྤང་། དམིགས་མེད་སྦྱིན་པ་
ཕྱོགས་མེད་ཡོངས་ལ་བཀྱེ། ཕྱོགས་བཅུར་ཡོངས་ཁྱབ་སྨོན་ལམ་རྒྱ་ཆེར་གདབ། དང་
པོ་ལེན་པའི་ཚུལ་དུ་ཤེས་པར་བྱ། གཉིས་པ་བླང་བའི་ཁྲིམས་ནི་འདི་ལྟ་སྟེ། ཕྱི་ཡི་
ཚུལ་དང་ནང་གི་ཁྲིམས་གཉིས་སོ། །ཕྱི་ཡི་ཚུལ་ལ་སུམ་བརྒྱ་དྲུག་ཅུ་དང་། ནང་གི་
ཁྲིམས་ལ་ཉིས་བརྒྱ་ལྔ་བཅུ་སྟེ། ཟུང་འབྲེལ་མཁན་སློབ་དཔང་པོའི་མདུན་དུ་བླངས།
ཕྱི་ཡི་ཚུལ་ལའང་རྣམ་པ་གསུམ་ཡིན་ཏེ། འཇུག་དང་བསླབ་དང་སྤྱོད་དང་རྣམ་པ་
གསུམ། དང་པོ་སྐྱེ་ཤིར་གཏིང་ནས་འཇིགས་པ་ཡིས། འཇིག་རྟེན་འཁོར་བའི་ལས་
288



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
སྤྱོད་དོར་ནས་སུ། མ་ནོར་ལམ་ལ་འཇུག་ཚུལ་བརྒྱ་ཉི་ཤུ་། གཉིས་པ་མ་ནོར་ལམ་ལ་
ཞུགས་ནས་སུ། དགེ་སྡིག་སྐྱོན་ཡོན་སྤང་བླང་ཤེས་པ་ཡི། བྱང་ཆུབ་སེམས་ཀྱི་བསླབ་
ཚུལ་བརྒྱ་ཉི་ཤུ། གསུམ་པ་བྱང་ཆུབ་སེམས་ཀྱི་བསླབས་རྫོགས་ནས། རྣམ་དག་དྲི་
མེད་ཚུལ་དང་ལྡན་པའི་ཕྱིར། གཡུང་དྲུང་སེམས་དཔའ་སྤྱོད་ཚུལ་བརྒྱ་ཉི་ཤུ་། དེ་
ལྟར་སུམ་བརྒྱ་དྲུག་ཅུ་ཤེས་པར་བྱ། ནང་གི་ཁྲིམས་ནི་རྣམ་པ་གཉིས་ཡིན་ཏེ། རྩ་བའི་
ཁྲིམས་དང་ཡན་ལག་སྡེ་གཉིས་སོ། །རྩ་བ་དག་ལ་རྣམ་པ་བཞི་རུ་སྟེ། སྲོག་གཅོད་
མ་བྱིན་ལེན་དང་མི་གཙང་སྤྱོད། རྫུན་དང་ཕྲ་མ་རྣམ་པ་བཞི་རུ་སྟེ། དེ་ཡང་བརྒྱ་
དང་ཉི་ཤུ་རྩ་ལྔར་དབྱེ། ཡན་ལག་སྡེ་ཡང་རྣམ་པ་བཞི་རུ་སྟེ། གྲོགས་དང་གོན་པ་
ཁ་ཟས་ཁྲི་སྟན་ཏེ། དེ་ལའང་བརྒྱ་དང་ཉི་ཤུ་རྩ་ལྔ་སྟེ། ཀུན་ཏུ་གཉིས་བརྒྱ་ལྔ་བཅུར་
ཤེས་པར་བྱ། དེ་དག་མཁན་སློབ་དབང་པོའི་མདུན་དྲུང་དུ། ཐོབ་པར་བླངས་ཤིང་
ཐུབ་པར་དམ་དུ་སྲུངས། གཉིས་པ་བླང་བའི་ཁྲིམས་སུ་ཤེས་པར་བྱ། གསུམ་པ་སྤྱོད་
པའི་དོན་ལ་རྣམ་པ་གསུམ། གནས་དང་དགེ་སྤྱོད་ཁ་ཟས་སྡེ་རུའོ། །གནས་ནི་དམན་
དང་ཕྱི་རོལ་གཡེངས་སྤངས་ནས། དག་པའི་གནས་དང་གཡའ་རི་གངས་བྲག་ཁྲོད།
མཚོ་གླིང་ནགས་ཚལ་ཟད་མཚམས་མེ་ཏོག་གླིང་། ཤིན་ཏུ་དབེན་གནས་མི་མེད་ལུང་
སྟོང་བསྟེན། བོན་ནི་གཙང་སྦྲའི་ཁྲུས་དང་ཕྱག་བསྐོར་དང་། བདེ་བར་གཤེགས་པ་
སྤྱན་དྲངས་མཆོད་པ་འབུལ། བཟོད་དང་བརྩོན་འགྲུས་བསམ་གཏན་ཏིང་ངེ་འཛིན།
སྐད་ཅིག་མི་ཡེངས་དོན་ལ་རབ་ཏུ་བཞག །ཚེས་གཅིག་ཞག་དབྲིའི་སུམ་བཅུར་
རྨུགས་གཉིད་སྤངས། ལུས་དབེན་དབུགས་ཀྱི་སྒོ་ནས་ཆ་མཉམ་ཞིང༌། མཉམ་ཉིད་
འགོག་པའི་དོན་ལ་གནས་པར་འབྱུང༌། གསུམ་པ་ཁ་ཟས་དག་ལ་གདན་གཅིག་སྟེ།
བྱ་སྤྲེལ་མི་དང་གསུམ་གྱི་དཀའ་ཐུབ་བྱ། བྱ་ནི་ས་ལུ་འབྲས་དང་ཆུ་འབྱེད་ཆུ། ཁ་ཟས་
བྱ་བ་དག་ལ་གནས་ཚུལ་ཙམ། སྤྲེའུ་ནི་ཤིང་ཏོག་འབྲུ་དང་ཤིང་ལོའི་བཅུད། ཁ་ཟས་
289



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བྱ་བ་དག་ལ་བསྟེན་ཚུལ་ཙམ། མི་ནི་ཨུ་མེར་མཆོག་དང་སིང་ངའི་ཐིགས། ཁ་ཟས་
བྱ་བ་དག་ལ་སྤྱོད་ཚུལ་ཙམ། དེ་སྟེང་དཀའ་ཐུབ་རྣམ་གསུམ་མཐར་ཕྱིན་ན། ཞེ་སྡང་
མི་སྐྱེ་བྱམས་པ་མ་ལེར་ལྡན། འདོད་ཆགས་མི་རྒྱུ་ཀུན་གཞི་བག་ལ་ཞི། གཏི་མུག་མི་
རྨོངས་གཅིག་པུར་དོན་དམ་གསལ། སྐྱེ་བ་གཅིག་གིས་མངོན་སངས་རྒྱས་པའོ། །བདེ་
ལྡན་དྲང་སྲོང་དག་ལ་གཉེར་དུ་གཏད། དག་པ་དྲང་སྲོང་ཐེག་པའི་གཉེར་དཔོན་
མཛོད། ཅེས་གཡུང་དྲུང་སེམས་དཔའ་བདེ་ལྡན་དྲང་སྲོང་རྒྱལ་བ་ལ་སོགས། དག་
པ་དྲང་སྲོང་གི་སྡེ་རྣམས་ལ་བཀའ་བསྩལ་ཏོ། །
༧ ཡང་དེའི་ཚེ་དེའི་དུས་ན། སྟོན་པའི་འཁོར་དུ་གཏོགས་པའི་གཡུང་དྲུང་སེམས་
དཔའ་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་ཆེན་པོ་གཙང་མ་
གཙུག་ཕུད་ཞེས་བྱ་བས། ལྷ་ཡི་མེ་ཏོག་ཧ་རི་ཀ་ལག་ཏུ་ཐོགས་ནས་སྟོན་པའི་སྤྱན་
སྔར་འཁོད་དོ། །མགོ་བོས་ཞབས་ལ་ཕྱག་འཚལ་ཞིང་པུས་བཙུགས་ཐལ་མོ་སྦྱར་བར་
བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་
འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ཕྱི་རབས་རྗེས་སུ་
འབྲང་བའི་གང་ཟག་རྣམས། འཇིག་རྟེན་འཁོར་བའི་ལས་ལ་བློ་ལྡོག་ཅིང་། ཡང་དག་
ཐར་པའི་འབྲས་བུ་བསྒྲུབ་པར་བྱེད་པ་ལ། འགྲོ་དྲུག་སེམས་ཅན་གྱི་དང་བ་འདྲེན་པ་
དང༌། ཕྱི་རབས་རྣམས་ལ་དཔེ་རུ་བསྟན་པའི་ཕྱིར། ཚངས་ཤིང་མཚུངས་པར་སྤྱོད་
པའི་ཕྱིར། ཅི་ལྟ་བུ་ཞིག་ལ་འཇུག་པ་ལགས། ཞེས་གསོལ་ཏོ། ། །
དེ་ལ་སྟོན་པས་བཀའ་སྩལ་པ། ཉོན་ཅིག་གཙང་མ་གཙུག་ཕུད་ལ་སོགས་འཁོར།
འཇིག་རྟེན་འཁོར་བའི་ལས་ལ་བློ་ལྡོག་ཅིང་། ཡང་དག་ཐར་པའི་འབྲས་བུ་བསྐྱེད་
བྱེད་ན། འགྲོ་དྲུག་སེམས་ཅན་དང་བ་འདྲེན་པ་དང༌། ཕྱི་རབས་རྣམས་ལ་དཔེ་རུ་
བསྟན་པའི་ཕྱིར། ཚངས་ཤིང་མཚུངས་པར་སྤྱོད་པར་གལ་ཆེ་བས། གཙང་མ་གཙུག་
290



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
ཕུད་སྡེ་ལ་འཇུག་པར་བྱ། འདི་ལ་སྤྱི་དོན་རྣམ་པ་གཉིས་ཡིན་ཏེ། ཕྱི་ཡི་ཚུལ་དང་
ནང་གི་ཁྲིམས་གཉིས་སོ། །ཐོག་མར་ཕྱི་ཡི་ཚུལ་ལ་རྣམ་པ་གསུམ། གནས་དང་ཟས་
དང་བྱ་བ་སྤྱོད་ལམ་གསུམ། གནས་ནི་གྲོང་དང་གྲོང་ཁྱེར་གྲོང་རྡལ་དང་། རྒྱལ་པོའི་
ཁབ་དང་ཚོང་འདུས་འདུན་ས་སྤང་། དབེན་དང་སོ་གསོད་གཞན་ལས་དཔག་པའི་
སར། བཙུན་དང་ངང་པ་ཁྱུ་ཡིས་འཚོ་བའི་ཕྱིར། སོ་སོར་མི་སྡོད་དགོན་པའི་སྡེ་རུ་
བཟུང་། ཟས་གོས་གྲོགས་དང་དག་པའི་སྤྱོད་ཡུལ་དང་། སྤྱོད་ལམ་རྣམ་བཞི་ཁྲིམས་
ཀྱིས་འོག་ཏུ་གཞུག །གཅིག་ལས་གཅིག་དཔྱད་གཅིག་ལས་གཅིག་ལྟོས་ཤིང་། གཅིག་
ཀྱང་མི་གོལ་ཐར་པའི་ལམ་ལ་ཞུགས། དགེ་འདུན་ཚོགས་པ་རྒྱ་མཚོ་བཀུར་བའི་ཞིང་།
རང་སོར་སོ་ཐུབ་དགེ་སྡིག་དཔང་དུ་གཏད། ཟས་ཀྱི་བྱ་བ་དག་ལ་གདན་གཅིག་སྟེ།
དཀར་མངར་འབྲུ་བཅུད་རྩི་སྨན་མེ་ཏོག་ལ། བཀྲེས་པར་མི་བྱ་འགྲངས་དང་སྐོམས་
མི་བྱ། ངོམས་པ་ཆོད་ཟིན་རན་ཐང་བདེ་མོར་བྱ། ཤ་ཆང་བཙོང་སྒོག་དུས་མིན་ཁ་
ཟས་སྤོངས། སྤྱོད་ལམ་དལ་དང་ཞིབ་དང་ལེགས་པ་སྟེ། ཁྲུས་དང་གཙང་སྦྲ་ཕྱག་
དང་བསྐོར་བ་དང་། གྱེར་དང་མཆོད་དབྱངས་སྙིང་པོ་བཟླས་བརྗོད་དང༌། འཆད་
དང་རྩོད་དང་རྩོམ་པ་ལ་སོགས་པ། སྐད་ཅིག་མི་ཡེངས་བོན་གྱི་འཁོར་ལོ་བསྐོར། དེ་
གསུམ་ཟུང་འབྲེལ་ཕྱི་ཡི་ཚུལ་དུ་ཤེས། ནང་གི་ཁྲིམས་ལ་རྣམ་པ་གཉིས་སུ་སྟེ། ཚུལ་
དང་ཁྲིམས་ཀྱི་སྲུང་ཚུལ་གཉིས་སུའོ། །དང་པོ་ཚུལ་ལ་བཅུ་གསུམ་རྟག་པར་འཛིན།
ན་བཟའ་གོས་དྲུག་གདིང་བདུན་རིན་ཆེན་འཕྲེང་། ཁྲིམས་ལ་རྩ་བ་བཞི་དང་ཡན་
ལག་བཞི། བརྒྱད་ལ་གསུམ་འགྱུར་ཉི་ཤུ་རྩ་བཞི་སྟེ། རྟག་པར་གསོ་སྦྱང་དག་དང་རྩ་
ལྔར་འཛིན། དེ་ལྟར་ཕྱི་ཚུལ་ནང་ཁྲིམས་ཟུང་འབྲེལ་ནས། གྲངས་མེད་སྒྲིབ་སྦྱངས་
གྲངས་མེད་ཚོགས་ལ་བསགས། གྲངས་མེད་འགྲོ་བ་ཐར་པར་དྲང་བའོ། །གཙང་མ་
གཙུག་ཕུད་དག་ལ་གཉེར་དུ་གཏད། གཙང་མ་གཙུག་ཕུད་ཐེག་པའི་གཉེར་དཔོན་
291



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
མཛོད། ཅེས་གཡུང་དྲུང་སེམས་དཔའ་གཙང་མ་གཙུག་ཕུད་ལ་སོགས་གཙང་མ་
གཙུག་ཕུད་ཀྱི་སྡེ་རྣམས་ལ་བཀའ་བསྩལ་ཏོ། །
༧ དེའི་ཚེ་དེའི་དུས་ན་སྟོན་པའི་འཁོར་གྱི་ནང་ནས་གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཚངས་པ་གཙུག་ཕུད་རང་གི་གདན་ལས་ལངས་ནས།
ལྷའི་མེ་ཏོག་ཆུ་སྐྱེས་སྔོན་པོ་ལག་ཏུ་ཐོགས་ནས། སྟོན་པའི་མདུན་དུ་པུས་བཙུགས་
ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་དང༌། ཕྱི་རབས་རྗེས་
སུ་འབྲང་བའི་གང་ཟག་རྣམས། འཇིག་རྟེན་འཁོར་བའི་ལས་ལ་བློ་ལྡོག་ཅིང་། ཡང་
དག་ཐར་པའི་འབྲས་བུ་བསྐྱེད་པར་བྱེད་པ་ལ། ཚུལ་ནི་ཅི་ལྟ་བུ་ཞིག་བསྲུང་ཞིང་།
བོན་ནི་ཅི་ལྟ་བུ་ཞིག་ལ་སྤྱད་པ་ན། བླ་ན་མེད་པ་ཡང་དག་པར་རྫོགས་པའི་འབྲས་
བུ་ཐོབ་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་གཤེན་
རབ་ཚངས་པ་གཙུག་ཕུད་དང༌། འདུས་པའི་འཁོར་རྣམས་དབང་པོ་བརྟན་པར་
ཉོན། འདུས་པའི་འཁོར་དང་ཕྱི་རབས་གང་ཟག་རྣམས། འཇིག་རྟེན་འཁོར་བའི་
ལས་ལ་བློ་ལྡོག་ཅིང་། ཡང་དག་ཐར་པའི་འབྲས་བུ་བསྐྱེད་བྱེད་ན། ཚུལ་དང་ཐབས་
ནི་དགེ་ལ་བསྙེན་པ་སྟེ། དགེ་བསྙེན་ཐེག་པའི་སྒོ་རུ་འཇུག་པར་བྱ། དེ་ལའང་ཚུལ་
ནི་རྣམ་པ་གསུམ་ཡིན་ཏེ། གཞི་ནི་སྙིང་རྗེ་ཆེན་པོ་དག་ལ་བླངས། ཀུན་ལ་བྱམས་པ་
དང་ནི་བརྩེ་བའི་ཚུལ། གནོད་དང་འཚེ་དང་ཁྲོ་བ་གཏན་ནས་སྤོངས། སྤྱི་རྒྱ་རླབས་
གཅོད་ལྟ་བ་ཡས་མར་ཕུབ། ཡངས་ཤིང་དོག་པ་མེད་པར་ནམ་མཁའི་ཚུལ། ང་
བདག་ཕྱོགས་རིས་འཛིན་པ་གཏན་ནས་སྤོངས། ལམ་ལ་མི་འཁྱར་སྤྱོད་པ་མས་ཡར་
འཛེགས། ས་ལམ་རིམ་བགྲོད་སྐས་ཐེམ་ཡར་འཛེགས་ཚུལ། ཐོ་ཆོ་སྨྱོ་སྤྱོད་བག་མེད་
སྤྱོད་འཆལ་སྤངས། ཐབས་ནི་ཕ་རོལ་ཕྱིན་བཅུའི་ལམ་ལ་ཞུགས། ཆགས་མེད་སྦྱིན་
292



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ།
གཏང་འཆལ་མེད་ཚུལ་ཁྲིམས་བསྲུང་། གཡོ་མེད་བཟོད་པ་ཡེངས་མེད་བརྩོན་འགྲུས་
བསྐྱེད། འགྱུར་མེད་ཏིང་འཛིན་ཆགས་མེད་སྟོབས་ཤུགས་བསྐྱེད། བདག་མེད་སྙིང་
རྗེ་དོགས་མེད་སྨོན་ལམ་གདབ། མ་རྨོངས་ཐབས་མཆོག་འཁྲུལ་མེད་ཤེས་རབ་ཀྱི། ཕ་
རོལ་ཕྱིན་པ་བཅུ་དང་ལྡན་པར་བྱ། དེ་ནི་ཕྱི་ཡི་ཚུལ་དང་ཐབས་ལམ་མོ། །གཉིས་པ་
ནང་གི་ཚུལ་ཁྲིམས་སྲུང་བ་ལ། ཚུལ་ནི་རྣམ་པ་བདུན་དང་ལྡན་པ་སྟེ། སྟོད་གོས་སྨད་
ཤམ་རྨད་འོག་པད་ལྷམ་དང་། པད་ལྡན་ཁྲུས་བུམ་རིན་ཆེན་འཕྲེང་བ་བདུན། ཁྲིམས་
ནི་དགེ་བསྙེན་གཏན་ཁྲིམས་སྣ་ལྔ་སྟེ། ཞེ་སྡང་དབང་གིས་སྲོག་ལ་འབགས་པ་དང་།
འདོད་ཆགས་དབང་གིས་མ་བྱིན་བླངས་པ་དང༌། གཏི་མུག་དབང་གིས་གཏམ་ཆོལ་
སྤྱོད་པ་དང་། ང་རྒྱལ་དབང་གིས་དྲེགས་པ་བསྐྱེད་པ་དང་། ཕྲག་དོག་དབང་གིས་
རྫུན་དུ་སྨྲ་བ་སྟེ། རྩ་བའི་གཏན་ཁྲིམས་སྣ་ལྔ་བསྲུང་བར་བྱ། གནས་ནི་གྲོང་དང་གྲོང་
ཁྱེར་གྲོང་རྡལ་དང༌། རྒྱལ་པོའི་ཁབ་དང་ཚོང་དུས་འདུན་ས་ཡིས། རང་ཉིད་གར་
དབེན་ཉེས་འགལ་མེད་པའི་སར། འབྲི་དང་འཆང་དང་ཀློག་དང་འཛིན་པ་དང་།
གྱེར་དང་བསྒྲུབ་དང་བསྒོམ་དང་སྤྱོད་ལ་སོགས། དགེ་བཅུ་བོན་གྱི་འཁོར་ལོ་རབ་ཏུ་
བསྐོར། མཐར་ནི་དགེ་བཅུ་རྣམ་དག་མཐར་ཕྱིན་ནས། སྒྲིབ་སྦྱངས་ཚོགས་རྫོགས་
ཐར་པའི་གོ་འཕང་ཐོབ། ཚངས་པ་གཙུག་ཕུད་དག་ལ་གཉེར་དུ་གཏད། དགེ་བསྙེན་
ཐེག་པའི་ལས་དཔོན་མཛད་དུ་གསོལ། ཞེས་གཡུང་དྲུང་སེམས་དཔའ་ཚངས་པ་
གཙུག་ཕུད་ལ་སོགས། དགེ་བསྙེན་གྱི་སྡེ་རྣམས་ལ་བཀའ་བསྩལ་ཏོ། །
༧ དེ་ནས་ཡང་དེའི་ཚེ་དེའི་དུས་ན། སྟོན་པའི་འཁོར་རྣམས་ཀྱི་ནང་ནས། གཤེན་
རབ་གཡུང་དྲུང་སེམས་དཔའ་སེམས་དཔའ་ལེགས་པའི་བློ་གྲོས་བྱ་བས། ལྷའི་མེ་
ཏོག་ཨུཏྤལ་སྔོན་པོ་ལག་ཏུ་ཐོགས་ནས་སྟོན་པའི་དྲུང་དུ་འཁོད་དོ། །པུས་བཙུགས་
ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
293



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ཕྱི་རབས་
རྗེས་སུ་འབྲང་བའི་གང་ཟག་རྣམས། འཇིག་རྟེན་འཁོར་བ་ལ་རྟེན་མི་འཆའ་ཞིང་།
ཡང་དག་ཐར་པའི་འབྲས་བུ་ཐོབ་པར་བྱེད་པ་ལ་ཐབས་ཅི་ལྟ་བུ་ཞིག་སྤྱོད་པ་ན།
ཐར་པའི་འབྲས་བུ་ཐོབ་པ་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་གཡུང་དྲུང་སེམས་དཔའ་ལེགས་པའི་
བློ་གྲོས་དང་། འདུས་པའི་འཁོར་རྣམས་མ་ཡེངས་བརྟན་པར་ཉོན། ཕྱི་རབས་རྗེས་
སུ་འབྲང་བའི་གང་ཟག་རྣམས། འཁོར་བའི་ལས་ལ་གཏད་ར་མི་འཆའ་ཞིང་། ཁྱིམ་
ལ་གནས་ཀྱང་དགེ་ལ་འདུན་བྱེད་ནས། ཡང་དག་ཐར་པའི་འབྲས་བུ་སྒྲུབ་པ་ན།
ཐབས་ནི་བསྙེན་གནས་ཡན་ལག་སྲུང་བ་སྟེ། མཚམས་མེད་ལས་དང་སྲོག་གཅོད་
མ་བྱིན་བླང༌། རྫུན་དང་ཕྲ་མ་བསྙེན་གནས་ཡན་ལག་བསྲུང༌། ཚུལ་ནི་དགེ་ལ་མོས་
ཤིང་སྤྱོད་པའི་ཚུལ། གོས་ནི་ཐ་མལ་སྐྱེ་བོའི་ཆ་ལུགས་དང༌། སྡིག་པའི་མཚོན་ཆ་ལ་
སོགས་སྤང་བར་བྱ། སྤྱོད་ཚུལ་ལུས་ངག་ཡིད་གསུམ་དགེ་ལ་བཀོལ། ལུས་ནི་ཕྱག་
དང་བསྐོར་བ་ཕྱག་རྒྱ་བསྒྱུར། གར་དང་རོལ་མོ་ཚོམ་ཚོམ་མཆོད་པ་འབུལ། ངག་
ནི་གྱེར་བཟླས་སྔགས་དང་འདོན་པ་དང་། གླུ་དབྱངས་ཐེ་ཐབས་མཆོད་བརྗོད་
བསྟོད་ཚིག་དང༌། ཡིད་ཀྱི་ཏིང་འཛིན་བསྐྱེད་རྫོགས་མོས་འདུན་དང༌། ཀུན་ལ་ཕན་
སེམས་ལྷ་སེམས་ཞི་བར་བྱ། གཞན་ཡང་བདེ་བར་གཤེགས་པའི་སྐུ་གདུང་དང༌། སྐུ་
གཟུགས་གསུང་རབ་མཆོད་རྟེན་བཞེངས་ལ་སོགས། བདེར་གཤེགས་མཆོད་དང་
སེམས་ཅན་རེ་བ་སྐོང་། དགེ་བའི་བསྐུལ་གདབ་ཁ་ལག་སྦྱིན་པར་བྱ། གནས་ནི་ཁྱིམ་
པའི་སྡེ་ལ་ངེས་པ་མེད། དེ་ཡང་དག་པའི་ཞིང་དང་ས་གནས་དང་། དགེ་ལ་མོས་
ཤིང་དད་པའི་གནས་ཡུལ་བཙལ། དོན་དང་ཡོན་ཏན་རིམ་གྱི་ཐར་པ་ཐོབ། ལེགས་
པའི་བློ་གྲོས་དག་ལ་གཉེར་དུ་གཏད། བསྙེན་གནས་ཡན་ལག་སྡེ་ཡི་ལས་དཔོན་
294



མདོ་སྡེ།
རྒྱུ་འབྲས་རྣམ་པར་འབྱེད་པའི་མདོ། །
མཛོད། ཅེས་གཡུང་དྲུང་སེམས་དཔའ་ལེགས་པའི་བློ་གྲོས་ལ་སོགས། བསྙེན་གནས་
ཡན་ལག་སྡེ་རྣམས་ལ་བཀའ་བསྩལ་ཏོ། །དེ་ལྟར་དུ་སྟོན་པའི་འཁོར་རྣམས་ལ། སྡེ་
བཞི་ཡ་བརྒྱད་དུ་ཕྱེས་ནས། སོ་སོར་ཚུལ་དང་ཁྲིམས་ལ་གནས་ཤིང་གཡུང་དྲུང་གི་
བོན་ལ་སྤྱོད་ཅིང་བསྡུ་བར་མཛད་དོ། །དེ་ལ་སྟེང་གི་ལྷ་དང༌། འོག་གི་ཀླུ་དང་། བར་
གྱི་མི་དང་། ཚངས་པ་དང་། བྲམ་ཟེ་དང་། དབང་ལྡན་དང་། དྲང་སྲོང་དང༌། ས་
བདག་ཀླུ་གཉན་དང་། ལྟོ་འཕྱེ་དང༌། གྲུལ་བུམ་དང་། ཤ་ཟ་དང༌། སྲིན་པོ་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རང་སྟེ་སྟོན་པས་
གསུངས་པ་ལ་མངོན་པར་བསྟོད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས། སྟོན་པས་འཁོར་རྣམས་ལ་རྒྱུ་འབྲས་རྣམ་པར་
འབྱེད་པའི་བོན་བསྟན་པའི་ལེའུ་སྟེ་ཉི་ཤུ་གསུམ་པའོ། །། སརྦ་མངྒ་ལམ།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
295



འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་འགྲོ་བ་
ཐར་པར་དྲངས་པའི་མདོ་
བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཨ་དཀར་ཧ་ལིང་མུ་སངས་ལམ། གང་ཟག་
མི་ཡི་སྐད་དུ་ན། སྟོན་པས་འགྲོ་བ་སེམས་ཅན་ཐར་པར་དྲང་བའི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་
དེས། མཛད་པ་བཅུ་གཉིས་ཀྱི་དུས་ལ། འོད་གསལ་ལྷ་ལས་བབས་པ་དང༌། སྐུ་སྐྱེ་
བ་བཞེས་པ་དང་། བསྟན་པ་སྤེལ་བའི་མཛད་པ་རྫོགས་ནས། འགྲོ་འདུལ་དབང་
གི་མཛད་པའི་དུས་སུ། དང་པོ་འགྲོ་འདུལ་འོད་ཟེར་སྤྲོ་བའི་སྤྲུལ་པ་བཀྱེ་ཞིང་། མི་
མཇེད་ཀྱི་འཇིག་རྟེན། སྟོང་གསུམ་གྱི་སྟོང་ཆེན་པོ་རུ། སྤྲུལ་སྐུ་བྱེ་བ་ཕྲག་བརྒྱ་རུ་བཀྱེ་
ཞིང་། ཞིང་ཁམས་བཏུལ་ལོ། །ཁ་ལོ་བསྒྱུར་ཏོ། །འགྲོ་བ་དྲངས་སོ། །ཐར་པར་བཀོད་
དོ། །དེ་ནས་འགྲོ་བ་རིགས་དྲུག་གི་གནས་སུ། འདུལ་བ་ཐབས་ཀྱི་གཤེན་དྲུག་ཏུ་སྤྲུལ་
ནས། ཞིང་ཁམས་བཏུལ་ལོ། །ཁ་ལོ་བསྒྱུར་ཏོ། །འགྲོ་བ་དྲངས་སོ། །ཐར་པར་བཀོད་
དོ། །དེ་ནས་གཡེན་ཁམས་སུམ་ཅུ་རྩ་གསུམ་གྱི་གནས་སུ། འདུལ་བ་སུམ་ཅུ་རྩ་
296



མདོ་སྡེ།
འགྲོ་བ་ཐར་པ་དྲང་བའི་མདོ།
གསུམ་དུ་སྤྲུལ་ནས། ཞིང་ཁམས་གཏུལ་ལོ། །ཁ་ལོ་བསྒྱུར་རོ། །འགྲོ་བ་དྲངས་སོ། །
ཐར་པར་བཀོད་དོ། །དེ་ནས་གནས་མཆོག་དམ་པ་འོལ་མོ་གླིང་ཆེན་གྱི་མི་རྣམས་
ལ་སྡེ་བཞི་ཡ་བརྒྱད་དུ་ཕྱེ་ཞིང་། ཞིང་ཁམས་བཏུལ་ལོ། །ཁ་ལོ་བསྒྱུར་ཏོ། །འགྲོ་བ་
དྲངས་སོ། །ཐར་པར་བཀོད་དོ། །
༧ དེ་ནས་གསས་མཁར་ཤམ་པོ་ལྷ་རྩེའི་སྒོ་དྲུང་དུ། གྲོང་ཁྱེར་ཆེན་པོ་དགའ་ལྡན་
བྱམས་པའི་དབུས་ན། འགྲོ་བ་ཁ་ལོ་བསྒྱུར་ཞིང་། སེམས་ཅན་ཉོན་མོངས་པ་རྣམས་
ཐར་པར་དྲང་བའི་ཕྱིར་དུ། གདན་སེངྒེའི་ཁྲི་ལ་ནི་བཞུགས། འཁོར་ཏུ་གཏོགས་པའི་
གཤེན་རབ་གཡུང་དྲུང་སེམས་དཔའ་རྣམས་དང་ཐབས་ཅིག་ཏུ་བཞུགས་ཏེ། དེ་
ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྨ་ལོ་གཙུག་
ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་ཆེན་པོ་ཐིག་ལེ་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
གསང་བ་ངང་རིང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། བྱམས་པ་འཇམ་དཔལ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་ཀྱི་གླང་པོ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། དྲི་ཞིམ་ངད་ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བྱམས་པ་སྒྲིབ་སེལ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚད་མེད་བྱམས་
པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
297



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དཔའ་ཆེན་པོ། བྱམས་པ་ངང་རིང་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། བདེ་བ་དོན་ལྡན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་
པ་གསལ་ལོན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཡིད་བཞིན་བདེ་མཆོག་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སེངྒེ་ཟབ་མོ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། དོན་གྱི་བློ་ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། གཡུང་དྲུང་བློ་གསལ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་བདེ་
ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། གཡུང་དྲུང་ལམ་གསལ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་འོད་ལྡན་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། བྱམས་པ་མྱ་ངན་མེད་པའི་དཔལ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ལྷའི་གཤེན་པོ་ཡོངས་སུ་དག་པ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཀླུའི་གཤེན་པོ་ཡེ་ཤེས་སྙིང་པོ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། རྒྱལ་རིགས་ཀྱི་གཤེན་པོ་མི་ལུས་
བསམ་ལེགས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཁྲི་དྲུག་སྟོང་དང་ཐབས་ཅིག་ཏུ་བཞུགས་སོ། །གཤེན་རབ་
298



མདོ་སྡེ།
འགྲོ་བ་ཐར་པ་དྲང་བའི་མདོ།
གཡུང་དྲུང་སེམས་དཔའ་སེམས་དཔའ་ཆེན་པོ། ལྔ་སྟོང་ལྔ་བརྒྱ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་ཆེན་པོ། སྟོང་ལྔ་བརྒྱ་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་
གཤེན་སུམ་བརྒྱ་དྲུག་ཅུ་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་དང་ཀླུ་དང་
མི་ལ་སོགས་པའི། སློབ་མ་འབུམ་ཕྲག་མང་པོ་དང་ཐབས་ཅིག་ཏུ་བཞུགས་སོ། ། །
༧ དེ་ནས་གཤེན་རབ་གཡུང་དྲུང་སེམས་དཔའ་རྣམས་དང་། འཁོར་དུ་གཏོགས་
པའི་ལྷ་ཀླུ་མི་གསུམ་གྱི་སློབ་མ་རྣམས་ཀྱིས། སྟོན་པའི་སྐུ་ལ་བླ་ན་མེད་པའི་མཆོད་པ་
རྒྱ་ཆེན་པོ་རུ་ཕུལ་ཏེ། དེ་ཡང་མཆོད་པ་ཐམས་ཅད་ཀྱི་སྔོན་དུ། ལ་ལས་ནི་དར་ཕྱར་
རོ། །ལ་ལས་ནི་དུང་འབུད་དོ། །ལ་ལས་ནི་རྔ་བརྡུང་ངོ༌། །ལ་ལས་ནི་གཤང་དཀྲོལ་
ལོ། །ལ་ལས་ནི་གླིང་བུ་འབུད་དོ། །ལ་ལས་ནི་ཏམ་བུ་ར་འབུད་དོ། །ལ་ལས་ནི་པོ་
ཏ་ལི་འབུད་དོ། །ལ་ལས་ནི་པི་ཝང་དཀྲོལ་ལོ། །ལ་ལས་ནི་ཅིང་ཆེན་སྒྲོགས་སོ། །ལ་
ལས་ནི་བིང་ཆེན་བསྒྲིལ་ལོ། །ལ་ལས་ནི་ཅོང་ཅེན་བརྡུང་ངོ༌། །ལ་ལས་ནི་ཅག་པར་
རྡེབས་སོ། །ལ་ལས་ནི་གླུ་དབྱངས་བསྒྱུར་རོ། །ལ་ལས་ནི་གར་སྟབས་བྱེད་དོ། །ལ་
ལས་ནི་རོལ་མོ་བསྒྱུར་རོ། །ལ་ལས་ནི་ཚོམ་ཚོམ་བྱེད་དོ། །ལ་ལས་ནི་སྟག་འགྲོས་བྱེད་
དོ། །ལ་ལས་ནི་སེང་སྟབས་བྱེད་དོ། །ལ་ལས་ནི་སྒྲོན་མེ་འདེགས་སོ། །ལ་ལས་ནི་མར་
མེ་བལྟམ་མོ། །ལ་ལས་ནི་མར་མེ་འབུལ་ལོ། །ལ་ལས་ནི་སྤོས་མེ་ཐོགས་སོ། །ལ་ལས་
ནི་བདུག་སྤོས་འབུལ་ལོ། །ལ་ལས་ནི་ཞལ་ཟས་འབུལ་ལོ། །ལ་ལས་ནི་མེ་ཏོག་གཏོར་
རོ། །ལ་ལས་ན་མེ་ཏོག་ཐུའོ། །ལ་ལས་ནི་མེ་ཏོག་ཁུར་རོ། །ལ་ལས་ནི་དཀར་གསུམ་
འབུལ་ལོ། །ལ་ལས་ནི་མངར་གསུམ་འབུལ་ལོ། །ལ་ལས་ནི་འབྲུ་སྣ་འབུལ་ལོ། །ལ་
ལས་ནི་རིན་པོ་ཆེའི་གྲམ་ཁྲོད་འབུལ་ལོ། །ལ་ལས་ནི་རིན་པོ་ཆེའི་རྐང་འགྲོས་འབུལ་
ལོ། །ལ་ལས་ནི་ཅང་ཤེས་ཀྱི་རྟ་ཕོ་འབུལ་ལོ། །ལ་ལས་ནི་མ་ཧེ་མཛོ་མོ་འབུལ་ལོ། །ལ་
299



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ལས་ནི་འདོད་འཇོའི་བ་མོ་འབུལ་ལོ། །ལ་ལས་ནི་འདོད་འབྱུང་གི་ནོར་བུ་འབུལ་ལོ། །
ལ་ལས་ནི་གདུགས་དང་རྒྱལ་མཚན་འབུལ་ལོ། །ལ་ལས་ནི་བ་དན་དང་ལྷབ་ལྷུབ་
འབུལ་ལོ། །ལ་ལས་ནི་ཕྱེ་མ་དང་འཕུར་མ་འབུལ་ལོ། །ལ་ལས་ནི་རིན་པོ་ཆེའི་དཀོར་
ཆ་སྣ་ཚོགས་པ་འབུལ་ལོ། །དེ་ལྟར་དུ་བླ་ན་མེད་པའི་མཆོད་པ་ནམ་མཁའི་མཐའ་
དང་མཉམ་པར་སྤྲུལ་ནས་ཡོངས་སུ་ཕུལ་བས། འཇིག་རྟེན་གྱི་ཁམས་སྟོང་གསུམ་གྱི་
འཇིག་རྟེན་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །
འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་
ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་
ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། ། །
༧ དེ་ནས་དེའི་ཚེ་དེའི་དུས་ན། སྲིད་པ་ཡེ་སངས་ཀྱི་ཡུལ། གཙང་མ་རིགས་ལྔའི་
གནས་ན། སྲིད་པའི་རྒྱལ་པོ་སངས་པོ་འབུམ་ཁྲི་ཞེས་བྱ་བ་དེས། དབྱིངས་དང་ཡེ་
ཤེས་མཁའ་ལ་མཉམ་པ་དང་། ཐབས་དང་ཤེས་རབ་ཟུང་དུ་འབྲེལ་བའི་ཕྱིར་དུ། ཡེ་
སངས་སྲིད་པའི་གནས་མཆོག་ཏུ། འཁོར་སྲིད་པ་ཕོ་འབུམ་མོ་ཁྲི་དང་བཅས་ནས་
བཞུགས་ཏེ། དེ་ཡང་སངས་རྒྱས་སྟོན་པ་དེ་ཉིད་ཀྱིས་མཛད་པ། རིམ་པར་འབྱུང་
བའི་སྐབས་སུ། སྔོན་གྱི་སྐྱེ་བ་བཞེས་པ་དང་། བསྟན་པ་སྤེལ་བའི་མཛད་པ་རྫོགས་
ནས་སུ། འགྲོ་བ་འདུལ་བར་མཛད་པའི་དུས་ལ་བབ་སྟེ། དེ་ཡང་སྲིད་པའི་རྒྱལ་པོ་
སངས་པོ་འབུམ་ཁྲིའི་ཐུགས་ལས་སྤྲུལ་པ་ཡིད་ཀྱི་ཁྱེའུ་ཆུང་རིག་པའི་འབྱུང་གནས་
ཞེས་བྱ་བ་ཞིག་ལ། སྲིད་པའི་རྒྱལ་པོས་བཀའ་སྩལ་པ། ཉོན་ཅིག་ཡིད་ལ་སྤྲུལ་པའི་
ཁྱེའུ་ཆུང༌། ཁྱེད་ནི་བདག་གིས་བྱིན་གྱིས་བརླབས། འོད་གསལ་ལྷ་ལས་རིམ་པར་
བོབས། རྣམ་པར་རྒྱལ་བའི་ཁང་བཟང་དང་། རི་རབ་རི་ཡི་རྩེ་མོ་ནས། རྒྱལ་ཆེན་
300



མདོ་སྡེ།
འགྲོ་བ་ཐར་པ་དྲང་བའི་མདོ།
རིགས་བཞིའི་གནས་སུ་སོང་། མི་མཇེད་འཇིག་རྟེན་འཛམ་གླིང་གི། སོག་ཁ་བོན་
གྱི་འབྱུང་གནས་ཀྱི། གནས་མཆོག་འོལ་མོ་ལུང་རིང་དུ། འགྲོ་བ་འདུལ་བའི་སྟོན་པ་
ནི། གཤེན་རབ་མི་བོའི་སྤྱན་སྔར་བརྗོངས། མགྱོགས་པ་གཡུ་འབྲུག་ཅིག་ལ་ཆིབས།
གཏོ་སྒྲོམ་དཔྱད་སྒྲོམ་རྩིས་སྒྲོམ་དང༌། སྨན་སྒྲོམ་ལྷ་སྒྲོམ་གཤེན་སྒྲོམ་དང༌། སྒྲོམ་བུ་
ཟུང་གསུམ་ཡ་དྲུག་བཀལ། ཡི་གེ་འཕྲུལ་གྱི་སླག་པ་གྱོན། གཤེན་རབ་མི་བོའི་སྤྱན་
སྔར་སོང༌། ཡེ་སྲིད་བདག་གིས་འཕྲིན་པར་བརྫོངས། ཤེས་རབ་ཕུལ་ལྡན་བྱམས་
པའི་ཕུལ། རྣམ་མཁྱེན་རྒྱལ་པོ་གཤེན་རབ་མཆོག །མཛད་པ་བཅུ་གཉིས་བསྟན་པ་
ལ། ལོ་མཛོད་བཅུ་གཉིས་མཛད་རྫོགས་ཤིང་། བཅུ་གསུམ་འདུལ་བ་དབང་ལྡན་
ཞིང་། འགྲོ་འདུལ་མཛད་པའི་དབུ་ཟུག་ལ། དབྱིངས་ནས་ཡེ་ཤེས་ལྷུན་རྫོགས་ཤིང་།
ཐབས་དང་ཤེས་རབ་ཟུང་དུ་འབྲེལ། འཛམ་གླིང་སོག་ཁའི་གནས་མཆོག་ཏུ། ཤིན་
ཏུ་སྡིག་པ་ཆེ་བ་ནི། རྒྱལ་པོ་གཏོ་བུ་དོད་དེ་དང་། ཁྲི་ཤི་དབང་གི་རྒྱལ་པོ་དང་། ཁྲི་
བུ་ར་ཙ་ལ་སོགས་ཏེ། གདུལ་དཀའི་སེམས་ཅན་ཐར་པར་དྲོངས། གཞན་ཡང་འགྲོ་
བ་ཉོན་མོངས་རྣམས། ཐུགས་རྗེ་ཐབས་ཀྱིས་འདུལ་བར་མཛོད། རྒྱལ་པོ་ལྟ་བུར་སྐུ་
འཁྲུངས་ཤིང༌། རབས་ཆད་མ་ནིང་ངག་གཅག་ཕྱིར། ཁབ་ཀྱི་དཔལ་འབར་བཙུན་མོ་
བཞེས། སྐུ་ལ་སྲས་སྤྲུལ་འགྲོ་དོན་མཛོད། གཏོ་དཔྱད་འགྲོ་བ་ཁ་ལོ་བསྒྱུར། བདུད་
བཏུལ་བསྟན་པའི་བར་ཆད་སོལ། དེ་ནས་བསྟན་པ་རྗེས་བཞག་དུས། བདག་ཀྱང་
འགྲོ་བའི་དོན་ལ་འོངས། དེ་སྐད་འཕྲིན་པར་བདག་གིས་བརྫོངས། ཡིད་ཀྱི་ཁྱེའུ་
ཆུང་རྫུ་འཕྲུལ་ཅན། རྣམ་མཁྱེན་འཕྲུལ་གྱི་སྤྱན་སྔར་སོང་། སྤྲེངས་པའི་ཡི་གེ་སྙན་དུ་
ཞུས། རྣམ་མཁྱེན་དམ་པ་འགྲོ་བའི་དཔལ། ཉེ་གནས་དམ་པ་ཁྱོད་ཀྱི་གྱིས། གཤེན་
རབ་འཁོར་ལ་གྲངས་མང་ཡང་། མཚན་དང་ལྡན་པའི་ཁྱེའུ་ཆུང༌། ཁྱེད་ནི་ཐུགས་
སྲས་དམ་པར་འབྱུང༌། ཞེས་གསུངས་སོ། །དེ་ལ་ཡིད་ཀྱི་ཁྱེའུ་ཆུང་གིས་ཞུས་སམ་
301



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གསོལ་པ། ཡབ་ཅིག་སྲིད་པའི་རྒྱལ་པོ་ལགས། རྣམ་པ་ཐམས་ཅད་མཁྱེན་པ་ཡི།
བསྐལ་བཟང་སངས་རྒྱས་ཐུ་བོ་སྲས། སྟོན་པ་གཤེན་རབ་མི་བོ་ལ། སློབ་བུ་འབུམ་
ཕྲག་མཐའ་ཡས་ཤིང་། བསམ་གྱིས་མི་ཁྱབ་བརྗོད་མི་ལང་། བྱེ་བ་ས་ཡ་བསམ་ལས་
འདས། དེ་ཡི་ནང་ནས་དཔག་པ་ཡི། ཐུགས་ཟིན་བདག་གི་ཅི་མཆིས་ཏེ། སྲིད་པ་
རྒྱལ་པོའི་བཀའ་གཉན་པས། སྟོན་པའི་སྤྱན་སྔར་མཆིས་པ་ལགས། ཞེས་གསོལ་ནས་
ཕྱག་འཚལ་ཏེ། མགྱོགས་པའི་འབྲུག་རྟ་སྔོན་པོ་ལ། མན་ངག་ཟུང་གསུམ་ཡ་དྲུག་
ནི། བཻཌཱུརྱའི་ཤོག་གུ་ལ། མར་ཞི་གསེར་གྱིས་ཡི་གེ་བྲིས་ནས་བཀལ་ལོ། །ཡི་གེ་འཕྲུལ་
གྱི་སླག་པ་ནི་གསོལ། སྣང་སྲིད་གསལ་བའི་མེ་ལོང་ནི་བསྣམས་ནས། གནམ་ནས་ས་
ལ་སྟོན་པའི་སྤྱན་སྔར་གཤེགས་ཏེ། དེ་ཡང་དང་པོ་ཅི་ལྟར་དུ་གཤེགས་ན། ཡེ་སྲིད་
རྒྱལ་པོ་སངས་པོ་འབུམ་ཁྲིའི། ཐུགས་མི་གཡོ་བ་བོན་ཉིད་ཀྱི་དབྱིངས་ན། རང་བཞིན་
འོད་གསལ་གྱི་མཁའ་ལ་ཐུགས་རྗེའི་ཤུགས་ཀྱིས་རླབས་བསྐྱེད་ཅིང་། ཀློང་དུ་འགྲོ་བ་
སེམས་ཅན་གྱི་དོན་ལ། རྫུ་འཕྲུལ་ཟེར་དུ་སྤྲོས་པ་ལ། ཡིད་ལས་སྤྲུལ་པའི་ཁྱེའུ་ཆུང་
བྱ་བ་དེ་ཉིད། རིག་པ་རྫུ་འཕྲུལ་ཐབས་དང་ལྡན་ཞིང༌། ཤེས་རབ་སྤྲུལ་པའི་རྩལ་
རྣམས་རྫོགས་པ། ཐབས་དང་ཤེས་རབ་ཟུང་དུ་འབྲེལ་བའི་ཕྱིར། དང་པོ་སྲིད་པ་ཡེ་
སངས་ཀྱི་གནས་ན། གཙང་མ་རིགས་ལྔའི་ཤེས་རྒྱུད་སྦྱངས་ཏེ་གཤེགས་སོ། །དེ་ནས་
བསམ་གཏན་རིགས་བཞིའི་གནས་ན། ཏིང་འཛིན་གཡོ་འཁྲུག་གི་མུན་པ་སེལ་ཞིང་
གཤེགས་སོ། །དེ་ནས་གཟུགས་ཁམས་བཅུ་བདུན་གྱི་གནས་འགྲིམ་སྟེ། བག་ཆགས་
ཉོན་མོངས་སྒྲིབ་པ་སྦྱངས་ཤིང་གཤེགས་སོ། །དེ་ནས་དཔག་བསམ་ལྗོན་པའི་རྩེ་ལ།
སྤྱི་རྗེ་ཁྱུང་ཆེན་གྱིས་ཞབས་ནས་འདེགས་ཏེ་གཤེགས་སོ། །དེ་ནས་སུམ་ཅུ་རྩ་གསུམ་
གྱི་གནས་ན། ལྷའི་དབང་པོ་བརྒྱ་བྱིན་གྱིས། ཡིད་བཞིན་གྱི་ནོར་བུའི་སྨོན་ལམ་ཕུལ་
ནས་བྱོན་ནོ། །དེ་ནས་རྒྱལ་ཆེན་རིགས་བཞིའི་གནས་སུ། འདོད་ཁམས་ཞེན་ཆགས་
302



མདོ་སྡེ།
འགྲོ་བ་ཐར་པ་དྲང་བའི་མདོ།
ཀྱི་མངོན་སྒྲིབ་བསལ་ཞིང་བྱོན་ནོ། །དེ་ནས་རི་རབ་ལྷུན་པོའི་ཁོང་སེང་དུ། ལྷ་མིན་གྱི་
རྒྱལ་པོ་རྫུ་འཕྲུལ་རྩལ་གྱི་སྨོན་ལམ་ཕུལ་ནས་བྱོན་ནོ། །དེ་ནས་རི་བདུན་རོལ་མཚོའི་
གནས་སུ། རི་བདུན་དང་རོལ་མཚོའི་ལྷ་ཀླུ་རྣམས་ལ། གཡུང་དྲུང་དག་པའི་སྨོན་
ལམ་བཏབ་ཅིང་བྱོན་ནོ། །དེ་ནས་མི་ཡུལ་གླིང་བཞི་རུ། ཀུན་ཏུ་འཁོར་འཁོར་ལྡིང་
ལྡིང་སྟེ། སྙན་པའི་སྒྲ་དབྱངས་ཕྱོགས་བཅུར་གྲགས། གསལ་བའི་འོད་ནི་ཡོངས་ལ་
འཕྲོ། དུས་བཞིའི་རྒྱལ་མོས་མདུན་བསུ་ཞིང་། ས་གཡོ་རི་འདར་རྒྱ་མཚོ་འཆོལ། མི་
མཇེད་འཇིག་རྟེན་དབུ་མ་ཡིས། ལྷོ་ཕྱོགས་འཛམ་བུ་གླིང་དཀྱིལ་གྱི། སོག་ཁ་བོན་གྱི་
འབྱུང་གནས་ཀྱི། གནས་མཆོག་འོལ་མོ་ལུང་རིང་གི། ཤམ་པོ་ལྷ་རྩེའི་སྒོ་ཀ་རུ། རྣམ་
མཁྱེན་རྒྱལ་པོ་སྟོན་པ་ཡི། སྡེ་བཞི་ཡ་བརྒྱད་འཁོར་རྣམས་དང་། ལྷ་ཀླུ་མི་ཡི་སློབ་མ་
ལ། པེའུ་ཚེ་རྣམ་གསུམ་བོན་འཆད་ན། འཆད་པའི་གྲལ་དུ་ཤལ་གྱིས་བབས། གཤེན་
རབ་བཞུགས་པའི་སྤྱན་སྔར་བྱོན། བསྐོར་བ་བྱས་ཤིང་ལྷ་ཕྱག་འཚལ། དེ་ལ་ཀུན་
ཀྱང་ངོ་མཚར་སྐྱེས། ཀུན་གྱི་མདུན་ནས་བསུ་བ་བྱས། རྣམ་མཁྱེན་རྒྱལ་པོ་གཤེན་
རབ་མཆོག །བསྟན་པའི་མངའ་བདག་འགྲོ་བའི་དཔལ། དུས་དང་གནས་སྐབས་
རྟེན་འབྲེལ་འཛོམ། སྔོན་ཀྱང་བསྟན་སྤེལ་མཛད་པ་ལ། སྲིད་པའི་སྤྱི་རྗེ་བྱ་ཁྱུང་བྱུང་།
སུམ་བརྒྱ་དྲུག་ཅུ་སྒྲ་སྐད་བསྒྱུར། བསྟན་པའི་ཉི་མ་ཕྱོགས་བཅུར་རྒྱས། ད་ཡང་འགྲོ་
འདུལ་མཛད་པ་ལ། མཚན་དང་ལྡན་པའི་ཁྱེའུ་ཆུང༌། མགྱོགས་པ་གཡུ་འབྲུག་རྟ་
ལ་བཅིབས། སྒྲོམ་བུ་ཟུང་གསུམ་ཡ་དྲུག་བཀལ། ཡི་གེ་འཕྲུལ་གྱི་སླག་པ་གྱོན། སྣང་
སྲིད་གསལ་བའི་མེ་ལོང་བསྣམས། འདི་ནི་འགྲོ་བའི་དཔལ་འགྱུར་ཏེ། འགྲོ་འདུལ་
སྤྲུལ་པ་འགྱེད་པ་ཡི། གཤེན་རབ་ཉིད་དང་དབྱེར་མེད་དོ། །ད་ཡང་བདག་ཅག་
འཁོར་རྣམས་ཀུན། འདི་ལ་ཀུན་གྱིས་མོས་འདུན་ནོ། །སྟོན་པའི་ཐུགས་ཀྱི་སྲས་མཆོག་
སྟེ། རྨ་ལོ་གཡུ་ལོ་གཉིས་དང་མཉམ། མཚན་དང་ལྡན་པའི་ཁྱེའུ་ཆུང་གསུམ། ཀུན་
303



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
གྱི་གཙུག་ཏུ་བཀུར་བར་གྱིས། ཞེས་ཟེར་ནས། ཀུན་གྱིས་ཁྱེའུ་ཆུང་དེ་ལ་མངོན་པར་
བསྟོད་ཅིང་། ཤིན་ཏུ་ངོ་མཚར་ཆེ་བའི་ཁ་མར་བཏགས་སོ། །
༧ དེ་ལ་སྟོན་པ་ཡང་ཤིན་ཏུ་ཐུགས་དགྱེས་པར་བྱུང་ནས། གང་ལྟར་ཡིན་པ་ས་
ལེར་གསལ་ཡང་། འགྲོ་བའི་དོན་དུ་ཐབས་ལ་བསྟན་ནས། ཞལ་འཛུམ་པར་མཛད་
དེ་གསུངས་པ། ཉོན་ཅིག་ཁྱེའུ་ཆུང་ལྷ་ཡི་སྲས། མཚན་དང་ལྡན་པ་སྐྱེས་བུའི་མཆོག་
མི་མངོན་དབྱིངས་ནས་ཡས་མར་གཤེགས། བར་སྣང་མཁའ་ལ་རྫུ་འཕྲུལ་བསྟན། ས་
གཡོ་རི་འདར་རྒྱ་མཚོ་འཆོལ། སྙན་པའི་སྒྲ་སྒྲོགས་མཁའ་གསལ་འོད། ཟེར་གྱི་འཕྲོ་
འདུ་ཀུན་ལ་ཁྱབ། མགྱོགས་པ་གཡུ་འབྲུག་རྟ་ལ་བཅིབས། བཀའ་སྒྲོམ་ཟུང་གསུམ་
ཡ་དྲུག་འགེལ། ཡི་གེ་འཕྲུལ་གྱི་སླག་པ་གོན། སྣང་སྲིད་གསལ་བའི་མེ་ལོང་ཐོགས།
ཐམས་ཅད་ཀུན་གྱིས་དགའ་དད་བསྐྱེད། ལྷ་མི་ཀུན་གྱིས་མཆོད་འོས་བཀུར། དང་
པོ་བྱུང་ཁུངས་ཅི་ལྟ་བུ། བར་དུ་བགྲོད་པའི་ལམ་གང་ལ། ཐ་མ་གྲུབ་པའི་འབྲས་བུ་
གང༌། ཞེས་བཀའ་བསྩལ་ཏོ། །དེ་ལ་མཚན་དང་ལྡན་པའི་ཁྱེའུས་གསོལ་པ། རྣམ་
པ་ཐམས་ཅད་མཁྱེན་པ་ཡི། ས་ལེར་གསལ་བའི་སྟོན་པ་ལགས། བདག་སྲིད་པའི་
དཀའ་ཐུབ་དག་པའི་ཕུལ། ཡིད་ལས་སྤྲུལ་པའི་ཁྱེའུ་ཆུང༌། དང་པོར་བྱུང་བའི་
ཁུངས་ཉིད་ནི། དབྱིངས་ལ་ཐུགས་རྗེས་རླབས་གཡོ་བ། མཁའ་ལ་འཕྲོ་འདུའི་འོད་
དུ་གསལ། ཀློང་དུ་འགྲོ་འདུལ་ཟེར་སྤྲོས་པ། སངས་པོ་འབུམ་ཁྲི་ཐུགས་ཀྱི་སྲས། ཡེ་
སྲིད་ངང་ལ་རང་བཞིན་བྱུང༌། རྫུ་འཕྲུལ་ཐབས་ལ་ལྷུན་གྱིས་གྲུབ། འགྲོ་བའི་དོན་དུ་
སྤྲུལ་པ་སྟེ། དང་པོ་བྱུང་བའི་ཁུངས་ཉིད་དོ། །བར་དུ་བགྲོད་པའི་བཤུལ་ལམ་ཉིད།
དབྱིངས་ལ་བགྲོད་མེད་རང་བཞིན་གནས། འགྲོ་འོང་མེད་པའི་ཡེ་ཤེས་ཆེ། མཁའ་
ལ་ཤུལ་མེད་གཞའ་ཚོན་ལམ། སྣང་མེད་ཆོ་འཕྲུལ་འོད་ཀྱི་གཟུགས། འཆི་མེད་སྐྱེས་
བཙན་གཡུང་དྲུང་སྐུ། མགྱོགས་པ་གཡུ་འབྲུག་རྟ་ལ་བཅིབས། གཏོ་ཡི་བཀའ་སྒྲོམ་
304



མདོ་སྡེ།
འགྲོ་བ་ཐར་པ་དྲང་བའི་མདོ། །
ཡང་ཆུང་བཀལ། དཔྱད་ཀྱི་མེ་ལོང་གསལ་བ་ཐོགས། ནམ་མཁའི་ལྷ་བྲན་འཁོར་གྱིས་
བསྐོར། སྤྲིན་དཀར་གསེབ་ནས་གཞའ་ཚོན་གུར། འོད་ཀྱི་རང་བཞིན་ངོ་མཚར་བཀྲ།
སངས་པོ་འབུམ་ཁྲིས་ལུང་བསྟན་ནས། སྲིད་པ་ཡེ་སངས་གནས་ནས་བྱོན། གཙང་
མ་རིགས་ལྔའི་ཤེས་རྒྱུད་སྦྱངས། བསམ་གཏན་རིགས་བཞིའི་གནས་དག་ཏུ། ཏིང་
འཛིན་གཡོ་འཁྲུགས་མུན་པ་གསལ། གཟུགས་ཁམས་བཅུ་བདུན་གནས་འགྲིམ་ནས།
བག་ཆགས་ཉོན་མོངས་སྒྲིབ་པ་སྦྱངས། དཔག་བསམ་ཤིང་གི་རྩེ་མོར་བབས། སྤྱི་རྗེ་
ཁྱུང་གིས་ཞབས་ནས་འདེགས། ལྟ་བ་སྤྱི་རྒྱ་རླབས་ཀྱིས་བཅད། རྣམ་པར་རྒྱལ་བའི་
ཁང་བཟང་དུ། ལྷ་དབང་བརྒྱ་བྱིན་ནོར་བུ་ཕུལ། རང་བཞིན་ལྷུན་གྲུབ་སྨོན་ལམ་
བཏབ། རྒྱལ་ཆེན་རིགས་བཞིའི་གནས་སུ་བབས། ཞེན་ཆགས་མངོན་སྤོང་སྒྲིབ་པ་
སྦྱངས། རི་རབ་བང་རིམ་ཁོང་སེང་དུ། ལྷ་མིན་རྒྱལ་པོས་ཞབས་ནས་འདེགས། རྫུ་
འཕྲུལ་རྩལ་གྱི་སྨོན་ལམ་ཕུལ། ཀུ་མ་ར་ཙའི་གདུག་སེམས་བཏུལ། རི་བདུན་རོལ་
མཚོའི་གནས་སུ་བྱོན། རི་བདུན་རོལ་མཚོའི་ལྷ་ཀླུ་ལ། གཡུང་དྲུང་དག་པའི་སྨོན་
ལམ་བཏབ། ད་ལྟ་མི་ཡུལ་གླིང་བཞི་རུ། ཀུན་ཏུ་འཁོར་འཁོར་ལྡིང་ལྡིང་ནས། དུས་
བཞི་རྒྱལ་མོས་མདུན་བསུས་ཏེ། སྟོན་པའི་སྤྱན་སྔར་འོངས་པ་ལགས། བར་དུ་ལམ་
གྱི་བགྲོད་ཚུལ་ལོ། །ཐ་མ་གྲུབ་པའི་རང་བཞིན་ནི། དབྱིངས་ལ་ཡེ་ཤེས་ལྷུན་གྱིས་གྲུབ། །
ཐབས་དང་ཤེས་རབ་འབྲལ་མེད་གྲུབ། ཇི་ལྟ་ཇི་སྙེད་མཁྱེན་པས་གྲུབ། དཀར་དང་
ནག་གཉིས་སྲིད་པས་གྲུབ། དགེ་དང་སྡིག་གཉིས་འདྲེན་པས་གྲུབ། སྐྱོན་དང་ཡོན་
ཏན་བསྐོས་པས་གྲུབ། རྒྱུ་དང་འབྲས་བུ་དབྱེ་བས་གྲུབ། ངང་དང་རང་བཞིན་འབྲལ་
མེད་གྲུབ། དོན་དམ་ངོ་བོ་དབྱེར་མེད་གྲུབ། ཐ་མ་གྲུབ་པའི་རང་བཞིན་ནོ། །ཐམས་
ཅད་མཁྱེན་པའི་སྟོན་པ་ལགས། བདག་གི་མཚན་ཉིད་དེ་ལྟར་རོ། །ཞེས་གསོལ་པ་ལ།
སྟོན་པ་ཡང་དེ་ལ་ཤིན་ཏུ་ངོ་མཚར་བར་གྱུར་ནས་བཀའ་སྩལ་པ། ཨེ་མ་ངོ་མཚར་
A
305



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལྷ་ཡི་བུ། སངས་པོ་འབུམ་ཁྲིའི་ཐུགས་ཀྱི་སྲས། ཡེ་སྲིད་རྒྱལ་པོ་ཐོགས་མེད་ལས། མ་
སྲིད་སྲིད་པ་རིན་པོ་ཆེ། སྲིད་པ་ཡིད་ཀྱི་ཁྱེའུ་ཆུང་། དབྱིངས་ནས་ཐུགས་རྗེའི་ཐབས་
ཀྱིས་སྤྲུལ། མཁའ་ལ་རང་བཞིན་འོད་དུ་གསལ། ཀློང་དུ་སྤྲུལ་པའི་ཟེར་དུ་འཕྲོ། དང་
པོ་འབྱུང་ཁུངས་སྐྱེ་མེད་དབྱིངས། བར་དུ་བགྲོད་ཤུལ་འགག་མེད་ལམ། ཐ་མ་གྲུབ་
ཚུལ་གཉིས་མེད་དོན། འབྱུང་ཁུངས་རྩ་བ་དེ་ལྟར་ན། དོན་ཆེད་རྩ་བ་ཅི་ཕྱིར་འོང་།
འོང་བའི་དོན་དམ་ཅི་མཆིས་སམ། ཞེས་བཀའ་སྩལ་པས།
ཡང་ཡིད་ཀྱི་ཁྱེའུ་ཆུང་གིས་ཞུས་པའི་མདོ། རྣམ་པ་ཐམས་ཅད་མཁྱེན་པའི་ཐུགས།
ཤེས་རབ་ཕུལ་ལྡན་བྱམས་པའི་མཆོག །བདག་ནི་ཡིད་ཀྱི་ཁྱེའུ་ཆུང་། སངས་པོ་
འབུམ་ཁྲིས་བརྫངས་པ་ལགས། གནས་འདིར་འོང་བའི་དོན་ཆེད་ནི། དོན་ཆེན་རྩ་
བ་རྣམ་པ་གསུམ། དབྱིངས་དང་ཡེ་ཤེས་ངང་ཉིད་ལས། ཐབས་དང་ཤེས་རབ་ཟུང་
འབྲེལ་ནས། སེམས་ཅན་བཀྲིད་ཅིང་དྲང་བ་དང་། གཏོ་དཔྱད་མཛོད་ཀྱི་སྒྲོམ་བུ་
ལས། བརྒྱད་ཁྲི་བཞི་སྟོང་སྤྲོ་བ་དང་། གཏོ་བུ་དོད་དེ་ལ་སོགས་ཏེ། འགྲོ་བ་ཐར་
པར་དྲང་བའི་ཕྱིར། འོང་བའི་དོན་དམ་ཅི་ལྟར་ན། སྲིད་པ་རྒྱལ་པོ་སངས་པོ་ཡིས།
སྤྲེངས་པའི་ཡི་གེ་སྙན་དུ་ཞུ། ཤེས་རབ་ཕུལ་ལྡན་བྱམས་པའི་ཕུལ། རྣམ་མཁྱེན་རྒྱལ་
པོ་གཤེན་རབ་མཆོག །མཛད་པ་བཅུ་གཉིས་བསྟན་པ་ལ། ལོ་མཛོད་བཅུ་གཉིས་
མཛད་རྫོགས་ཤིང་། བཅུ་གསུམ་འདུལ་བ་དབང་ལྡན་ཞིང་། འགྲོ་འདུལ་མཛད་པའི་
དབུ་ཟུག་ལ། དབྱིངས་དང་ཡེ་ཤེས་ལྷུན་རྫོགས་ཤིང་། ཐབས་དང་ཤེས་རབ་ཟུང་དུ་
འབྲེལ། འཛམ་གླིང་སོག་ཁའི་གནས་མཆོག་ན། ཤིན་ཏུ་སྡིག་པ་ཆེ་བ་ཡི། རྒྱལ་པོ་
གཏོ་བུ་དོད་དེ་དང༌། ཁྲི་ཤི་དབང་གི་རྒྱལ་པོ་དང༌། ཁྲི་བུ་ར་ཙ་ལ་སོགས་ཏེ། གདུལ་
དཀའི་སེམས་ཅན་ཐར་པར་དྲོངས། གཞན་ཡང་འགྲོ་བ་ཉོན་མོངས་རྣམས། ཐུགས་
རྗེའི་ཐབས་ཀྱིས་འདུལ་བར་མཛོད། རྒྱལ་པོ་ལྟ་བུར་སྐུ་འཁྲུངས་ཤིང་། རབས་ཆད་
306



མདོ་སྡེ།
འགྲོ་བ་ཐར་པ་དྲང་བའི་མདོ།
མ་ནིང་ངག་གཅག་ཕྱིར། ཁབ་ཀྱི་དཔལ་འབར་བཙུན་མོ་བཞེས། སྐུ་ལ་སྲས་སྤྲུལ་
འགྲོ་དོན་མཛོད། གཏོ་དཔྱད་འགྲོ་བའི་ཁ་ལོ་བསྒྱུར། བདུད་འདུལ་བསྟན་པའི་བར་
ཆད་སོལ། དེ་ནས་བསྟན་པ་རྗེས་བཞག་དུས། བདག་ཀྱང་འགྲོ་བའི་དོན་ལ་འོང་།
དེ་སྐད་སངས་པོའི་སྙན་དུ་གསོལ། བདག་ནི་འཕྲིན་པར་བརྫངས་པ་ལགས། ཞེས་
གསོལ་ནས། གཏོ་དཔྱད་རྩིས་ཀྱི་སྒྲོམ་བུ་ཟུང་གསུམ་ཡ་དྲུག་རྣམས་སྟོན་པའི་དྲུང་དུ་
ཕུལ་ཏོ། །སྟོན་པས་ཀྱང་སྲིད་པའི་རྒྱལ་པོ་སངས་པོ་འབུམ་ཁྲི་ལ། ཤིན་ཏུ་མངོན་པར་
འདུན་ཅིང་རབ་ཏུ་འདུན་པ་བསྐྱེད་ནས། བླ་ན་མེད་པའི་མཆོད་སྤྲིན་ནམ་མཁའི་
མཐའ་དང་མཉམ་པར་སྤྲུལ་ནས་དབྱིངས་སུ་ཕུལ་ཏོ། །དེ་ལ་མཆོད་སྤྲིན་གྱི་ཚོགས་
ནམ་མཁའི་མཐའ་དང་མཉམ་པར་གྱུར་ནས། བདེ་བར་གཤེགས་པའི་ཞིང་ཁམས་
སུ་མཆོད་པའི་སྤྲིན་ནི་དར་ཁྱབ་རྒྱས་པ་རུ་གྱུར་ཞིང་། དབྱིངས་ཀྱི་ཡུམ་ཆེན་མོའི་
བྱིན་བརླབས་དང་། ཡེ་ཤེས་ཀྱི་ལྷ་གཤེན་ལྷ་འོད་དཀར་གྱི་ཐུགས་རྗེ་དང་། ཐབས་
ལ་མཁས་པའི་མཆོག་སྲིད་པ་སངས་པོ་འབུམ་ཁྲིའི་སྤྲུལ་པ་དང༌། ཤེས་རབ་ཀྱི་ཕུལ་
ཏུ་ཕྱིན་པ་སྟོན་པ་གཤེན་རབ་ཉིད་ཀྱི་འོད་ཟེར་ལས་སྤྲོ་ཞིང་བཀྱེ་བའི། བདེ་བར་
གཤེགས་པ་སྟོང་རྩ་བརྒྱད་དང་། འདྲེན་པའི་ལྷ་མོ་སུམ་བརྒྱ་དང་། ཐུགས་རྗེ་ཅན་གྱི་
ལྷ་གཤེན་བརྒྱ་རུ་སྤྲུལ་ནས་སྲིད་དོ། །ནམ་མཁའ་དང་བར་སྣང་དང་ས་གཞི་ཐམས་
ཅད་དུ། མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་
གྱུར་ཏོ། །དེའི་དུས་སུ་འཇིག་རྟེན་གྱི་ཁམས་ཀྱང༌། གཡོ་བ་དང་། འགུལ་བ་དང་།
འུར་བ་དང༌། ཐུག་པ་དང༌། ཆེམས་པ་དང༌། མེར་བ་དང་། ལྡེག་པར་གྱུར་ཏེ།
དོག་ས་ཆེར་གཡོས་སོ། །ནམ་མཁའ་ལ་འོད་གསལ་བ་མང་པོ་ཤར་རོ། །བར་སྣང་ལ་
སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་
དག་གི་རྗེས་སུ། ནམ་མཁའ་ལ་འགྲོ་བ་འདུལ་བའི་དོན་དུ། ལྷའི་སྐུ་ཕྱག་རྒྱ་ཆེན་པོ་
307



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
རུ་གསལ་ཏེ། དེ་ཡང་མདུན་གྱི་བར་སྣང་ལ། གཞའ་སྤྲིན་གྱི་གུར་ཁང་ཉམས་དགའ་
བ་ཡིད་དུ་འོང་བ། དེའི་དབུས་སུ་ཉི་ཟླའི་དཀྱིལ་འཁོར་ལ། སྣ་ཚོགས་པདྨ་དང་།
སེངྒེ་དང༌། གླང་ཆེན་དང་། བྱ་ཁྱུང་དང༌། འཁོར་ལོ་དང་། གཡུང་དྲུང་དང་། རིན་
པོ་ཆེའི་གདན་ལ། བདེ་བར་གཤེགས་པ་སྐུ་བཞི་མཛེས་པའི་ཞལ་བཞི་དང་། འཁོར་
བདེ་བར་གཤེགས་པ་སྟོང་རྩ་བརྒྱད་དང་འདྲེན་པའི་ལྷ་མོ་སུམ་བརྒྱ་དང་། ཐུགས་
རྗེ་ཅན་གྱི་ལྷ་གཤེན་བརྒྱ་དང་། བདེ་བར་གཤེགས་པ་འགྲོ་བའི་དོན་མཛད་པ། སྐུ་
བསམ་གྱིས་མི་ཁྱབ་ཅིང་། མཚན་བརྗོད་ཀྱིས་མི་ལང་བ་ཐམས་ཅད། གཙོ་ལ་འཁོར་
གྱིས་བསྐོར་བའི་ཚུལ་དུ་བཞུགས་ཏེ། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ། ཁྲི་དྲུག་སྟོང་དང་། ལྔ་སྟོང་ལྔ་བརྒྱ་དང་། སྟོང་ལྔ་བརྒྱ་དང་། ཡེ་
གཤེན་སུམ་བརྒྱ་དྲུག་ཅུ་ལ་སོགས་པ་རྣམས་ཀྱིས་བདེ་བར་གཤེགས་པའི་ཞལ་མངོན་
སུམ་དུ་མཐོང་ངོ་། །
དེ་ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས། ཤིན་ཏུ་སྤྲོ་བ་
བསྐྱེད་ནས་དབྱིངས་ན་བཞུགས་པའི་བདེ་བར་གཤེགས་པ་དང་། མཁའ་ལ་རྫོགས་
པའི་བདེ་བར་གཤེགས་པ་དང་། ཀློང་དུ་འདུལ་བའི་བདེ་བར་གཤེགས་པ་དང༌།
སྟོན་པ་གཤེན་རབ་མཆོག་དེ་ཉིད་དང་དེ་རྣམས་ལ་བླ་ན་མེད་པའི་མཆོད་པ་རྒྱ་ཆེན་
པོར་འབུལ་ཏེ། དར་སྟོང་རྩ་བརྒྱད་ནི་ཕྱིར་རོ། །དུང་སྟོང་རྩ་བརྒྱད་ནི་འབུད་དོ། །རྔ་
སྟོང་རྩ་བརྒྱད་ནི་བརྡུང་ངོ༌། །གཤང་སྟོང་རྩ་བརྒྱད་ནི་དཀྲོལ་ལོ། །གླིང་བུ་སྟོང་རྩ་
བརྒྱད་ནི་བུས་སོ། །པི་ཝང་སྟོང་རྩ་བརྒྱད་ནི་དཀྲོལ་ལོ། །ཅག་པར་སྟོང་རྩ་བརྒྱད་ནི་
རྡེབས་སོ། །ཏམ་བུར་སྟོང་རྩ་བརྒྱད་ནི་འབུད་དོ། །ཅིང་ཆེན་སྟོང་རྩ་བརྒྱད་ནི་སྒྲོགས་
སོ། །བིང་ཆེན་སྟོང་རྩ་བརྒྱད་ནི་དཀྲོལ་ལོ། །ཅོང་ཆེན་སྟོང་རྩ་བརྒྱད་ནི་བརྡུང་ངོ༌། །
གདུགས་སྟོང་རྩ་བརྒྱད་ནི་ཕུབ་བོ། །རྒྱལ་མཚན་སྟོང་རྩ་བརྒྱད་ནི་ཕྱིར་རོ། །ཕྱེ་མ་
308



མདོ་སྡེ།
འགྲོ་བ་ཐར་པ་དྲང་བའི་མདོ།
སྟོང་རྩ་བརྒྱད་ནི་ཁྱེར་རོ། །འཕུར་མ་སྟོང་རྩ་བརྒྱད་ནི་རླབས་སོ། །མར་མེ་སྟོང་རྩ་
བརྒྱད་ནི་བལྟམ་མོ། །སྤོས་མེ་སྟོང་རྩ་བརྒྱད་ནི་བཏུལ་ལོ། །ཡོན་ཆབ་སྟོང་རྩ་བརྒྱད་
ནི་བསྐྱིལ་ལོ། །ཞལ་ཟས་སྟོང་རྩ་བརྒྱད་ནི་བཏེགས་སོ། །མེ་ཏོག་སྟོང་རྩ་བརྒྱད་ནི་
གཏོར་རོ། །མ་ཧེ་སྟོང་རྩ་བརྒྱད་ནི་ཁྲིད་དོ། །གླང་པོ་སྟོང་རྩ་བརྒྱད་ནི་འབུལ་ལོ། །གླུ་
དབྱངས་སྟོང་རྩ་བརྒྱད་ནི་བླངས་སོ། །རོལ་མོ་སྟོང་རྩ་བརྒྱད་ནི་བསྒྱུར་རོ། །དེ་ལྟར་
ལྷ་ཡི་རོལ་མོ་དང་། མཆོད་པའི་ཚོགས་དཔག་ཏུ་མེད་པར་ཕུལ་བས། སྟོན་པས་
ཀྱང་མཆོད་པ་དེ་དག་ཐམས་ཅད་ཐུགས་རྗེས་བྱིན་གྱིས་བརླབས་ནས། ཐུགས་ཡང་
དག་པའི་དགོངས་པ་ལ་བཞུགས་ཏེ། བླ་ན་མེད་པའི་དོན་ཡོངས་སུ་ལྷུན་གྱིས་གྲུབ་
པའི། སྨོན་ལམ་རྒྱ་ཆེན་པོ་རུ་བཏབ་པའི་ཕྱིར་དུ། འཁོར་དུ་གཏོགས་པའི་གཡུང་
དྲུང་སེམས་དཔའ་རྣམས་ལ་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། རང་གཞན་གྱི་སྒྲིབ་པ་ཐམས་ཅད་རྣམ་པར་སྦྱང་ཞིང་།
ཕྱི་རབས་ཀྱི་གང་ཟག་རྣམས་ལ་དཔེར་བསྟན་པའི་ཕྱིར་དུ། བདེ་བར་གཤེགས་པ་
དབྱིངས་ན་བཞུགས་པ་རྣམས། འགྲོ་བ་སེམས་ཅན་གྱི་དོན་དུ། ནམ་མཁའ་ལ་ལྷའི་
སྐུ་ཕྱག་རྒྱ་ཆེན་པོ་བསྟན་པ། འདི་རྣམས་ཀྱི་སྐུ་མདོག་དང་ཕྱག་མཚན་དང་། གདན་
ཁྲི་དང་ཆེ་བའི་ཡོན་ཏན་དང་། མཛད་པའི་འཕྲིན་ལས་དང༌། མཁྱེན་པའི་ཡེ་ཤེས་
དང༌། གདུལ་བྱའི་ཞིང་ཁམས་དང་། བསྐོར་བའི་འཁོར་ཚོགས་དང༌། འདི་རྣམས་
ལ་ཤིན་ཏུ་མོས་པ་དང༌། དད་པ་དང་བས་སྒོ་ནས་བསྟོད་ཅིང་ཕྱག་འཚལ་བ་དང་།
སྡིག་པ་བཤགས་པ་དང༌། མཆོད་པ་འབུལ་བ་དང་། ཡི་རང་བགྱིད་པ་དང་། དགེ་
བ་ལ་བསྐུལ་བ་དང༌། གསོལ་བ་གདབ་པ་དང༌། བསྔོ་བ་དང་། སྨོན་ལམ་གྱི་རྒྱས་
གདབ་པའི། ཚིགས་སུ་བཅད་པའི་ཆོ་ག་བརྗོད་དང༌། བདག་རྒྱུད་ཡོངས་སུ་བྱིན་
གྱིས་བརླབས་པར་བྱའོ། །དགེ་བའི་རྩ་བ་ཡོངས་སུ་འཕེལ་བར་བྱའོ། །སེམས་ཅན་
309



17
གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཉོན་མོངས་པའི་སྒྲིབ་པ་སྦྱང་བར་བགྱིའོ། །བསོད་ནམས་ཀྱི་འབྲས་བུ་ཡོངས་སུ་
རྫོགས་པའི་ཚོགས་ཆེན་བསྐྱེད་པར་བགྱིའོ། །དེ་དག་གི་སྤོབས་པ་ཡོངས་སུ་ཆེ་བར་
གྱིས་ཤིག །རྒྱ་ཆེ་བར་གྱིས་ཤིག །ཤིན་ཏུ་ཡང་རྒྱ་ཆེ་བར་གྱིས་ཤིག །རབ་ཏུ་ཡང་རྒྱ་ཆེ་
བར་གྱིས་ཤིག །མཐའ་ཡས་པར་གྱིས་ཤིག །ཅེས་བཀའ་བསྩལ་ཏོ། །
༧ དེ་ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་ཀྱི་ནང་ནས་
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་དོན་མི་བསྙེལ་བའི་
གཟུངས་དང་ལྡན་པ། སོ་སོའི་སྒོ་གང་ལ་ཡང་མ་འགགས་པ། གཡུང་དྲུང་གི་བོན་ལ་
སྤོབས་པ་ཆེ་བ། བྱང་ཆུབ་ཀྱི་སེམས་ལ་ཕུན་སུམ་ཚོགས་པ། འཕྲུལ་ངག་གི་བོན་ལ་
གཏེར་སྒོ་ཕྱེ་བའི། རྨ་ལོ་གཙུག་ཕུད་དང་། གཡུ་ལོ་ཟུར་ཕུད་དང་། ཚངས་པ་གཙུག་
ཕུད་དང་། ཡིད་ཀྱི་ཁྱེའུ་ཆུང་དང་བཞི་ཡིས་མགྲིན་གཅིག་ཏུ་བསྡེབས་ནས་ཚིགས་
སུ་བཅད་དེ་གསུངས་པ། ཨེ་མ་ཧོ། མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་
ཏེ། རང་བཞིན་དཀྱིལ་འཁོར་མཁའ་དབྱིངས་དག་པ་ན། འགྲོ་བའི་དོན་དུ་འོད་ཟེར་
ཤིན་ཏུ་གསལ། ཐུགས་རྗེ་ཚད་མེད་མཐའ་ཡས་ཀུན་ལ་ཁྱབ། དབྱིངས་ཀྱི་ཡུམ་ཆེན་
ས་ཏྲིག་ཨེར་སངས་ཀློང༌། ཡེ་ཤེས་ལྷ་ཆེན་གཤེན་ལྷ་འོད་དཀར་ཐུགས། ཐབས་ཀྱི་
མཆོག་འགྱུར་སངས་པོ་འབུམ་ཁྲིའི་སྐུ། ཤེས་རབ་ཕུལ་ལྡན་སྟོན་པ་གཤེན་རབ་མཆོག
བྱིན་རླབས་ཐུགས་རྗེའི་སྤྲུལ་པ་འོད་ཟེར་ཅན། སྐུ་མདོག་མི་འགྱུར་རིན་ཆེན་སྣ་བཞིར་
གསལ། རྒྱན་དང་ཆ་ལུགས་ཞིང་ཁམས་གཞལ་ཡས་ཁང༌། རིན་ཆེན་ཉིད་ལ་ཉིད་
ཀྱི་རབ་ཏུ་བརྒྱན། རིན་ཆེན་བཀྲ་གསལ་རྩལ་ཆེན་སེང་གླང་དང་། རླབས་ཆེན་བྱ་
ཁྱུང་འཁོར་ལོའི་ཁྲི་ལ་བཞུགས། བདག་དང་མཐའ་ཡས་སེམས་ཅན་མང་པོ་ཡི། སྒྲིབ་
གཉིས་སྦྱང་ཞིང་ཚོགས་གཉིས་བསགས་པའི་ཕྱིར། བདེར་གཤེགས་སྟོང་དང་རྩ་
བརྒྱད་འཁོར་དང་བཅས། འདྲེན་པའི་ལྷ་མོ་སུམ་བརྒྱ་ལྷ་གཤེན་བརྒྱ། འགྲོ་བ་འདྲེན་
310



མདོ་སྡེ།
འགྲོ་བ་ཐར་པ་དྲང་བའི་མདོ།
མཛད་དཀྱིལ་འཁོར་ལྷ་ཚོགས་རྣམས། དེང་གི་གནས་མཆོག་ཕོ་བྲང་དམ་པ་འདིར།
བོན་ཉིད་བདེན་པའི་སྐུ་ནི་དབྱིངས་སུ་སྟོང་། ལོངས་སྤྱོད་རྫོགས་པའི་སྐུ་ནི་མཁའ་ལ་
གསལ། ཅིར་ཡང་སྤྲུལ་པའི་སྐུ་ནི་ཀློང་དུ་བཀྲ། བོན་སྐུ་ནམ་མཁའ་བཞིན་དུ་མཁའ་
མཉམ་ཡང༌། གཟུགས་སྐུ་གཞའ་ཚོན་བཞིན་དུ་སོ་སོར་གསལ། འགྲོ་བ་དྲང་ཕྱིར་
གཅིག་གིས་གཅིག་བསྐྱེད་ནས། གནས་འདིར་སྤྱན་འདྲེན་ཆར་བཞིན་གཤེགས་སུ་
གསོལ། དམིགས་པའི་རྟེན་དང་གདན་ལ་བཞུགས་སུ་གསོལ། མཚན་བརྗོད་མི་ལང་
བདེར་གཤེགས་བསམ་མི་ཁྱབ། ཅི་སྙེད་ས་ཡི་རྡུལ་བས་གྲངས་མང་བའི། འགྲོ་བའི་
དོན་མཛད་བདེར་གཤེགས་སྐུ་རྣམས་ཀྱང༌། གནས་འདིར་སྤྱན་འདྲེན་སྤྲིན་བཞིན་
གཏིབ་ནས་སུ། རྟེན་ལ་ཐིམ་ཅིང་གདན་ལ་བཞུགས་སུ་གསོལ། ཨེ་མ་ཧོ། མི་འགྱུར་
དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་ཁྱབ་གདལ་དམ་
པ་ནས། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་མེད་མཐའ་ཡས་
ཀུན་ལ་ཁྱབ། དབྱིངས་ཀྱིས་ཡུམ་ཆེན་ས་ཏྲིག་ཨེར་སངས་སྐུ། གསེར་མདོག་མི་འགྱུར་
འཕྲུལ་གྱི་མེ་ལོང་ཅན། འགྲོ་བའི་དོན་དུ་བྱིན་རླབས་ལས་བྱུང་བའི། ལྷ་མོ་གཉིས་
བརྒྱ་ལྔ་བཅུ་འཁོར་དང་བཅས། གུས་པས་ཕྱག་འཚལ་དང་བས་སྐྱབས་སུ་མཆི། མི་
འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་ཁྱབ་གདལ་
དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་མེད་མཐའ་
ཡས་ཀུན་ལ་ཁྱབ། ཡེ་ཤེས་ལྷ་ཆེན་གཤེན་ལྷ་འོད་དཀར་སྐུ། ཤེལ་མདོག་མི་འགྱུར་
ཐུགས་རྗེ་ལྕགས་ཀྱུ་ཅན། འགྲོ་བའི་དོན་དུ་ཐུགས་རྗེ་ལས་བསྐྱེད་པའི། ལྷ་ཆེན་ཉིས་
བརྒྱ་ལྔ་བཅུ་འཁོར་དང་བཅས། གུས་པས་ཕྱག་འཚལ་དང་བས་སྐྱབས་སུ་མཆི། མི་
འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་ཁྱབ་གདལ་
དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་མེད་མཐའ་
311



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཡས་ཀུན་ལ་ཁྱབ། ཐབས་ཀྱི་མཆོག་འགྱུར་སངས་པོ་འབུམ་ཁྲིའི་སྐུ། དངུལ་མདོག་
མི་འགྱུར་མི་ནུབ་རྒྱལ་མཚན་ཅན། འགྲོ་བའི་དོན་དུ་སྤྲུལ་པ་ལས་སྲིད་པའི། སྲིད་
པ་ཉིས་བརྒྱ་ལྔ་བཅུ་འཁོར་དང་བཅས། གུས་པས་ཕྱག་འཚལ་དང་བས་སྐྱབས་སུ་
མཆི། མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་
ཁྱབ་གདལ་དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་
མེད་མཐའ་ཡས་ཀུན་ལ་ཁྱབ། ཤེས་རབ་ཕུལ་ལྡན་སྟོན་པ་གཤེན་རབ་སྐུ། རིན་ཆེན་
མི་འགྱུར་གསེར་གྱི་ཆག་ཤིང་ཅན། འགྲོ་བའི་དོན་དུ་འོད་ཟེར་ལས་བཀྱེ་བའི། གཤེན་
རབ་ཉིས་བརྒྱ་ལྔ་བཅུ་འཁོར་དང་བཅས། གུས་པས་ཕྱག་འཚལ་དང་བས་སྐྱབས་སུ་
མཆི། མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་
ཁྱབ་གདལ་དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་
མེད་མཐའ་ཡས་ཀུན་ལ་ཁྱབ། འདས་དང་མ་བྱོན་ད་ལྟར་བཞུགས་པ་ཡི། འགྲོ་བ་
འདྲེན་པའི་ལྷ་མོ་སུམ་བརྒྱ་ལ། གུས་པས་ཕྱག་འཚལ་དང་བས་སྐྱབས་སུ་མཆི། མི་
འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་ཁྱབ་
གདལ་དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་མེད་
མཐའ་ཡས་ཀུན་ལ་ཁྱབ། དུག་ལྔ་ཉོན་མོངས་མྱུར་དུ་འཇོམ་པ་ཡི། བདེར་གཤེགས་
ལྷ་གཤེན་བརྒྱ་དང་རྩ་བརྒྱད་ལ། གུས་པས་ཕྱག་འཚལ་དང་བས་སྐྱབས་སུ་མཆི། མི་
འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་ཁྱབ་གདལ་
དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་མེད་མཐའ་
ཡས་ཀུན་ལ་ཁྱབ། མཚན་བརྗོད་མི་ལང་བདེར་གཤེགས་བསམ་མི་ཁྱབ། ཅི་སྙེད་
ས་ཡི་རྡུལ་བས་གྲངས་མང་བ། འགྲོ་བའི་དོན་མཛད་བདེར་གཤེགས་སྐུ་རྣམས་ལ།
ལུས་ངག་སྒོ་ནས་ཡིད་ཀྱི་ཐང་བཅད་ནས། གུས་པས་ཕྱག་འཚལ་དང་བས་སྐྱབས་སུ་
312



མདོ་སྡེ།
འགྲོ་བ་ཐར་པ་དྲང་བའི་མདོ།
མཆི། མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་
ཁྱབ་གདལ་དམ་པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་
མེད་མཐའ་ཡས་ཀུན་ལ་ཁྱབ། དབྱིངས་ཀྱི་ཡུམ་དང་ཡེ་ཤེས་ལྷ་ཡི་ཐུགས། ཐབས་
ཀྱི་མཆོག་འགྱུར་ཤེས་རབ་ཕུལ་ལྡན་སྐུ། བྱིན་རླབས་ཐུགས་རྗེ་སྤྲུལ་པ་འོད་ཟེར་
ཅན། དུས་འདིར་བདག་ལ་གསན་ཅིང་དགོངས་སུ་གསོལ། སྐྱེ་བ་དང་པོ་དཔག་ཏུ་
མེད་པ་ནས། ད་ལྟ་འཁོར་བའི་སྡུག་བསྔལ་ལུས་བླངས་འདིར། ཞེ་སྡང་དབང་གིས་
སྡིག་པ་ཅི་བགྱིས་པ། བདེར་གཤེགས་གཙོ་བོ་བཞི་ལ་མཐོལ་ལོ་བཤགས། བདག་
དང་བདག་འདྲའི་སེམས་ཅན་སྡིག་པོ་ཆེ། ཞེ་སྡང་མེ་ལྟར་འབར་བའི་རྣམ་སྨིན་གྱིས།
དམྱལ་བ་ཚ་གྲང་གནས་སུ་འཁྱམས་སུ་ཉེ། བྱམས་པ་ཆེན་པོའི་ཐུགས་དང་ལྡན་པའི་
ལྷ། བདེར་གཤེགས་གཙོ་འཁོར་ཐུགས་རྗེ་དེར་མ་ཆུང་། དམྱལ་བ་ཚ་གྲངས་གནས་
སུ་འཁྱམས་ན་དྲོངས། གཅོད་སྦྱང་སྡུག་བསྔལ་ཐམས་ཅད་རྒྱུན་ཆད་ནས། ཞེ་སྡང་
བྱམས་པའི་ཀློང་དུ་ཞི་བར་ཤོག །སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་
བའི་སྡུག་བསྔལ་ལུས་བླངས་འདིར། འདོད་ཆགས་དབང་གིས་སྡིག་པ་ཅི་བགྱིས་པ།
བདེར་གཤེགས་གཙོ་འཁོར་རྣམས་ལ་མཐོལ་ལོ་བཤགས། བདག་དང་བདག་འདྲའི་
སེམས་ཅན་སྡིག་པོ་ཆེ། འདོད་ཆགས་ཆུ་ལྟར་ཁོལ་བའི་རྣམ་སྨིན་གྱིས། ཡི་དྭགས་
བཀྲེས་སྐོམས་གནས་སུ་འཁྱམས་སུ་ཉེ། སྦྱིན་པ་ཆེན་པོའི་ཐུགས་དང་ལྡན་པའི་ལྷ།
བདེར་གཤེགས་གཙོ་འཁོར་ཐུགས་རྗེ་དེར་མ་ཆུང་། ཡི་དྭགས་བཀྲེས་སྐོམས་གནས་
སུ་འཁྱམས་ན་དྲོངས། བཀྲེས་སྐོམས་སྡུག་བསྔལ་ཐམས་ཅད་རྒྱུད་ཆད་ནས། འདོད་
ཆགས་སྦྱིན་པའི་ཀློང་དུ་ཞི་བར་ཤོག །སྐྱེ་བ་དང་པོ་དཔག་ཏུ་མེད་པ་ནས། ད་ལྟ་
འཁོར་བའི་སྡུག་བསྔལ་ལུས་བླངས་འདིར། གཏི་མུག་དབང་གི་སྡིག་པ་ཅི་བགྱིས་
པ། བདེར་གཤེགས་གཙོ་བོ་བཞི་ལ་མཐོལ་ལོ་བཤགས། བདག་དང་བདག་འདྲའི་
313



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
སེམས་ཅན་སྡིག་པོ་ཆེ། གཏི་མུག་མུན་ལྟར་སྲོས་པའི་རྣམ་སྨིན་གྱིས། གླེན་ལྐུགས་
བྱོལ་སོང་གནས་སུ་འཁྱམས་སུ་ཉེ། ཡེ་ཤེས་ཆེན་པོའི་ཐུགས་དང་ལྡན་པའི་ལྷ། བདེར་
གཤེགས་གཙོ་འཁོར་ཐུགས་རྗེ་དེར་མ་ཆུང༌། གླེན་ལྐུགས་བྱོལ་སོང་གནས་སུ་འཁྱམས་
ན་དྲོངས། གླེན་ལྐུགས་བྱོལ་སོང་སྡུག་བསྔལ་རྒྱུན་ཆད་ནས། གཏི་མུག་ཡེ་ཤེས་ཀློང་
དུ་ཞི་བར་ཤོག །སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་སྡུག་བསྔལ་
ལུས་བླངས་འདིར། ཕྲག་དོག་དབང་གིས་སྡིག་པ་ཅི་བགྱིས་པ། བདེར་གཤེགས་གཙོ་
བོ་བཞི་ལ་མཐོལ་ལོ་བཤགས། བདག་དང་བདག་འདྲའི་སེམས་ཅན་སྡིག་པོ་ཆེ། ཕྲག་
དོག་ས་ལྟར་སྐྱེས་པའི་རྣམ་སྨིན་གྱིས། མཐའ་འཁོབ་མི་ཡི་གནས་སུ་འཁྱམས་སུ་ཉེ།
ཡངས་པ་ཆེན་པོའི་ཐུགས་དང་ལྡན་པའི་ལྷ། བདེར་གཤེགས་གཙོ་འཁོར་ཐུགས་རྗེ་
དེར་མ་ཆུང་། མཐའ་འཁོབ་མི་ཡི་གནས་སུ་འཁྱམས་ན་དྲོངས། བྲེལ་ཕོངས་སྡུག་
བསྔལ་ཐམས་ཅད་རྒྱུན་ཆད་ནས། ཕྲག་དོག་ཡངས་པའི་ཀློང་དུ་ཞི་བར་ཤོག །སྐྱེ་
བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་སྡུག་བསྔལ་ལུས་བླངས་འདིར།
ང་རྒྱལ་དབང་གིས་སྡིག་པ་ཅི་བགྱིས་པ། བདེར་གཤེགས་གཙོ་བོ་བཞི་ལ་མཐོལ་
ལོ་བཤགས། བདག་དང་བདག་འདྲའི་སེམས་ཅན་སྡིག་པོ་ཆེ། ང་རྒྱལ་རླུང་ལྟར་
འཚུབས་པའི་རྣམ་སྨིན་གྱིས། འཐབ་རྩོད་ལྷ་མིན་གནས་སུ་འཁྱམས་སུ་ཉེ། ཞི་བ་ཆེན་
པོའི་ཐུགས་དང་ལྡན་པའི་ལྷ། བདེར་གཤེགས་གཙོ་འཁོར་ཐུགས་རྗེ་དེར་མ་ཆུང་།
འཐབ་རྩོད་ལྷ་མིན་གནས་སུ་འཁྱམས་ན་དྲོངས། འཐབ་བརྩོད་ལྷ་མིན་སྡུག་བསྔལ་
རྒྱུན་ཆད་ནས། ང་རྒྱལ་ཞི་བའི་ཀློང་དུ་ཞི་བར་ཤོག །འཁོར་བའི་དུག་ལྔ་དེ་ལྟར་རྒྱུན་
ཆད་ནས། མི་འཁོར་ཡེ་ཤེས་ལྔ་ཡི་རྩལ་ལྡན་ཏེ། བོན་ཉིད་དབྱིངས་ན་ཐུགས་ཉིད་
ངང་མཉམ་ཞིང་། མཁའ་ལ་མཉམ་ཞིང་ཀློང་དུ་བདལ་བར་ཤོག །མི་འགྱུར་
དབྱིངས་ཆེན་བོན་གྱི་དབྱིངས་དཀྱིལ་ཏེ། ཕྱོགས་བཅུ་རབ་འབྱམས་ཞིང་ཁམས་
314



མདོ་སྡེ།
འགྲོ་བ་ཐར་པ་དྲང་བའི་མདོ།
དཔག་མེད་ན། སྒྲོན་མེའི་ཚོགས་རྣམས་ཅི་སྙེད་ཡོད་པ་དང་། དེ་སྙེད་བདག་གིས་
གུས་པར་བཤམས་པ་ཡི། མར་མེ་གསལ་བ་འོད་ཀྱི་སྒྲོན་མེ་འདི། གཅིག་ལ་བཅུ་སྤྲོས་
བཅུ་འགྱུར་བརྒྱ་དང་སྟོང་། དངོས་སུ་བཤམས་དང་ཡིད་ཀྱིས་རབ་སྤྲུལ་ནས། བདེར་
གཤེགས་གཙོ་བཞི་འཁོར་དང་བཅས་ལ་འབུལ། ཐུགས་རྗེས་བྱིན་གྱིས་རློབས་ལ་
བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀུན། འདི་ནས་མི་
རྟག་འཆི་འཕོ་དུས་བྱུང་ཚེ། ཞེ་སྡང་ལས་ཀྱིས་འཕྲོ་མཐུད་དབང་བཙན་ཞིང་།
དམྱལ་བ་ཚ་གྲང་གནས་སུ་སྐྱེ་སྲིད་ན། མར་མེ་མཆོད་པ་ཕུལ་བའི་ཡོན་ཏན་གྱིས། ཞེ་
སྡང་དམྱལ་བར་སྐྱེ་བའི་སྒོ་ཆོད་ནས། བྱམས་པ་ཆེན་པོའི་ཀློང་དུ་སངས་རྒྱས་ཤོག །
བྱམས་པ་ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་
ཏེ། སྟོང་ཉིད་ཡེ་ཤེས་གསལ་བའི་འོད་ཟེར་གྱིས། ཞེ་སྡང་འཁོར་བ་དོང་ནས་སྤྲུགས་
པར་ཤོག །མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། ཕྱོགས་བཅུ་རབ་
འབྱམས་ཞིང་ཁམས་དཔག་མེད་ན། བདུག་སྤོས་ཚོགས་རྣམས་ཅི་སྙེད་ཡོད་པ་དང༌།
དེ་སྙེད་བདག་གིས་གུས་པར་བཤམས་པ་ཡི། བདུག་སྤོས་དྲི་ཞིམ་སྨན་གྱི་མཆོད་པ་
འདི། གཅིག་ལ་བཅུ་སྤྲོས་བཅུ་འགྱུར་བརྒྱ་དང་སྟོང་། དངོས་སུ་བཤམས་དང་ཡིད་
ཀྱིས་རབ་སྤྲུལ་ཏེ། བདེར་གཤེགས་གཙོ་བཞི་འཁོར་དང་བཅས་ལ་འབུལ། ཐུགས་
རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་
ཅད་ཀུན། འདི་ནས་མི་རྟག་འཆི་འཕོས་དུས་བྱུང་ཚེ། འདོད་ཆགས་ལས་ཀྱི་འཕྲོ་
མཐུད་དབང་བཙན་ཞིང་། ཡི་དྭགས་བཀྲེས་སྐོམས་གནས་སུ་སྐྱེ་སྲིད་ན། སྤོས་མེ་
མཆོད་པ་ཕུལ་བའི་ཡོན་ཏན་གྱིས། བཀྲེས་སྐོམས་ཡི་དྭགས་སྐྱེ་བའི་སྒོ་ཆོད་ནས།
སྦྱིན་པ་ཆེན་པོའི་ཀློང་དུ་སངས་རྒྱས་ཤོག །སྦྱིན་པ་ཆེན་པོའི་ཀློང་དུ་སངས་རྒྱས་ནས།
སླར་ཡང་འགྲོ་བ་སེམས་ཅན་དོན་ནུས་ཏེ། སོར་རྟོགས་ཡེ་ཤེས་གསལ་བའི་འོད་ཟེར་
315



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གྱིས། འདོད་ཆགས་འཁོར་བ་དོང་ནས་སྤྲུགས་པར་ཤོག །མི་འགྱུར་དབྱིངས་ཆེན་
བོན་གྱི་དབྱིངས་དཀྱིལ་ཏེ། ཕྱོགས་བཅུ་རབ་འབྱམས་ཞིང་ཁམས་དཔག་མེད་ན།
ཡོན་ཆབ་ཚོགས་རྣམས་ཇི་སྙེད་ཡོད་པ་དང༌། དེ་སྙེད་བདག་གིས་གུས་པར་བཤམས་
པ་ཡི། གསོ་བསྐྱེད་བདུད་རྩི་གསོས་ཀྱི་མཆོད་པ་འདི། གཅིག་ལས་བཅུ་སྤྲོས་བཅུ་
འགྱུར་བརྒྱ་དང་སྟོང་། དངོས་སུ་བཤམས་དང་ཡིད་ཀྱིས་རབ་སྤྲུལ་ཏེ། བདེར་
གཤེགས་གཙོ་བཞི་འཁོར་དང་བཅས་ལ་འབུལ། ཐུགས་རྗེས་བྱིན་གྱིས་རློབས་ལ་
བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀུན། འདི་ནས་མི་
རྟག་འཆི་འཕོས་དུས་བྱུང་ཚེ། གཏི་མུག་ལས་ཀྱི་འཕྲོ་མཐུད་དབང་བཙན་ཞིང་།
གླེན་ལྐུགས་བྱོལ་སོང་གནས་སུ་སྐྱེ་སྲིད་ན། ཡོན་ཆབ་མཆོད་པ་ཕུལ་བའི་ཡོན་ཏན་
གྱིས། གླེན་ལྐུགས་བྱོལ་སོང་སྐྱེ་བའི་སྒོ་ཆོད་ནས། ཡེ་ཤེས་ཆེན་པོའི་ཀློང་དུ་སངས་
རྒྱས་ཤོག །ཡེ་ཤེས་ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་
དོན་ནུས་ཏེ། མེ་ལོང་ཡེ་ཤེས་གསལ་བའི་འོད་ཟེར་གྱིས། གཏི་མུག་འཁོར་བ་དོང་
ནས་སྤྲུགས་པར་ཤོག །མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། ཕྱོགས་
བཅུ་རབ་འབྱམས་ཞིང་ཁམས་དཔག་མེད་ན། ཞལ་ཟས་སྣ་ཚོགས་ཇི་སྙེད་ཡོད་པ་
དང་། དེ་སྙེད་བདག་གིས་གུས་པར་བཤམས་པ་ཡི། འབྲུ་བཅུད་ཞལ་ཟས་ལྷ་སངས་
མཆོད་པ་འདི། གཅིག་ལས་བཅུ་སྤྲོས་བཅུ་འགྱུར་བརྒྱ་དང་སྟོང་། དངོས་སུ་བཤམས་
དང་ཡིད་ཀྱིས་རབ་སྤྲུལ་ཏེ། བདེར་གཤེགས་གཙོ་བཞི་འཁོར་དང་བཅས་ལ་འབུལ།
ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་
ཐམས་ཅད་ཀུན། འདི་ནས་མི་རྟག་འཆི་འཕོས་དུས་བྱུང་ཚེ། ཕྲག་དོག་ལས་ཀྱི་འཕྲོ་
མཐུད་དབང་བཙན་ཞིང་། བྲེལ་ཕོངས་མི་ཡི་གནས་སུ་སྐྱེ་སྲིད་ན། ཞལ་ཟས་མཆོད་
པ་ཕུལ་བའི་ཡོན་ཏན་གྱིས། མཐའ་འཁོབ་གནས་སུ་སྐྱེ་བའི་སྒོ་ཆོད་ནས། ཡངས་པ་
316
ངས་ང་



མདོ་སྡེ།
འགྲོ་བ་ཐར་པ་དྲང་བའི་མདོ། །
ཆེན་པོའི་ཀློང་དུ་སངས་རྒྱས་ཤོག །ཡངས་པ་ཆེན་པོའི་ཀློང་དུ་སངས་རྒྱས་ནས། སླར་
ཡང་འགྲོ་བ་སེམས་ཅན་དོན་ནུས་ཏེ། བྱ་གྲུབ་ཡེ་ཤེས་གསལ་བའི་འོད་ཟེར་གྱིས།
ཕྲག་དོག་འཁོར་བ་དོང་ནས་སྤྲུགས་པར་ཤོག །མི་འགྱུར་དབྱིངས་ཆེན་བོན་གྱི་
དབྱིངས་དཀྱིལ་ཏེ། ཕྱོགས་བཅུ་རབ་འབྱམས་ཞིང་ཁམས་དཔག་མེད་ན། མེ་ཏོག་
ཚོགས་རྣམས་ཇི་སྙེད་ཡོད་པ་དང་། དེ་སྙེད་བདག་གིས་གུས་པར་བཤམས་པ་ཡི། ཁ་
དོག་མདངས་ལྡན་མེ་ཏོག་མཆོད་པ་འདི། གཅིག་ལས་བཅུ་སྤྲོས་བཅུ་འགྱུར་བརྒྱ་
དང་སྟོང་། དངོས་སུ་བཤམས་དང་ཡིད་ཀྱིས་རབ་སྤྲུལ་ནས། བདེར་གཤེགས་གཙོ་
བཞི་འཁོར་དང་བཅས་ལ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
བདག་དང་མཐའ་ཡས་སེམས་ཅན་ཐམས་ཅད་ཀུན། འདི་ནས་མི་རྟག་འཆི་འཕོས་
དུས་བྱུང་ཚེ། ང་རྒྱལ་ལས་ཀྱི་འཕྲོ་མཐུད་དབང་བཙན་ཞིང་། འཐབ་བརྩོད་ལྷ་མིན་
གནས་སུ་སྐྱེ་སྲིད་ན། མེ་ཏོག་མཆོད་པ་ཕུལ་བའི་ཡོན་ཏན་གྱིས། ལྷ་མིན་གནས་སུ་སྐྱེ་
བའི་སྒོ་ཆོད་ནས། ཞི་བ་ཆེན་པོའི་ཀློང་དུ་སངས་རྒྱས་ཤོག །ཞི་བ་ཆེན་པོའི་ཀློང་དུ་
སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ། མཉམ་ཉིད་ཡེ་ཤེས་
གསལ་བའི་འོད་ཟེར་གྱིས། ང་རྒྱལ་འཁོར་བ་དོང་ནས་སྤྲུགས་པར་ཤོག །མི་འགྱུར་
དབྱིངས་ཆེན་བོན་གྱི་དབྱིངས་དཀྱིལ་ཏེ། ཕྱོགས་བཅུ་རབ་འབྱམས་ཞིང་ཁམས་
དཔག་མེད་ན། རོལ་མོའི་ཚོགས་རྣམས་ཇི་སྙེད་ཡོད་པ་དང༌། དེ་སྙེད་བདག་གིས་
གུས་པར་བཤམས་པ་ཡི། རྔ་གཤང་དུང་གླིང་གར་དང་རོལ་མོ་འདི། གཅིག་ལ་བཅུ་
སྤྲོས་བཅུ་འགྱུར་བརྒྱ་དང་སྟོང་། དངོས་སུ་བཤམས་དང་ཡིད་ཀྱིས་རབ་སྤྲུལ་ནས།
བདེར་གཤེགས་གཙོ་བཞི་འཁོར་དང་བཅས་ལ་འབུལ། ཐུགས་རྗེས་བྱིན་གྱིས་རློབས་
ལ་བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀུན། འདི་ནས་
མི་རྟག་འཆི་འཕོས་དུས་བྱུང་ཚེ། ལེ་ལོ་ལས་ཀྱི་འཕྲོ་མཐུད་དབང་བཙན་ཞིང་། ཕམ་
317



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ལྟུང་ལྷ་ཡི་གནས་སུ་སྐྱེ་སྲིད་ན། རོལ་མོ་མཆོད་པ་ཕུལ་བའི་ཡོན་ཏན་གྱིས། ཕམ་
ལྟུང་ལྷ་རུ་སྐྱེ་བའི་སྒོ་ཆོད་ནས། བརྩོན་འགྲུས་ཆེན་པོའི་ཀློང་དུ་སངས་རྒྱས་ཤོག །
བརྩོན་འགྲུས་ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་
ནུས་ཏེ། བརྩོན་འགྲུས་ཡེ་ཤེས་གསལ་བའི་འོད་ཟེར་གྱིས། གཡེང་བའི་འཁོར་བ་དོང་
ནས་སྤྲུགས་པར་ཤོག །མི་འགྱུར་དབྱིངས་ཆེན་བོན་གྱི་དབྱིངས་དཀྱིལ་ཏེ། ཕྱོགས་
བཅུ་རབ་འབྱམས་ཞིང་ཁམས་དཔག་མེད་ན། འདོད་ཡོན་ཚོགས་རྣམས་ཇི་སྙེད་ཡོད་
པ་དང་། དེ་སྙེད་བདག་གིས་གུས་པར་བཤམས་པ་ཡི། འདོད་ཡོན་རིན་ཆེན་གཏེར་
གྱི་མཆོད་པ་འདི། གཅིག་ལས་བཅུ་སྤྲོས་བཅུ་འགྱུར་བརྒྱ་དང་སྟོང་། དངོས་སུ་
བཤམས་དང་ཡིད་ཀྱིས་རབ་སྤྲུལ་ནས། བདེར་གཤེགས་གཙོ་བཞི་འཁོར་དང་བཅས་
ལ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་
སེམས་ཅན་ཐམས་ཅད་ཀུན། འདི་ནས་མི་རྟག་འཆི་འཕོས་དུས་བྱུང་ཚེ། འཁྲུལ་པའི་
ལས་ཀྱི་འཕྲོ་མཐུད་དབང་བཙན་ཞིང༌། བར་དོ་སྟོང་ཞེན་གནས་སུ་སྐྱེ་སྲིད་ན།
འདོད་ཡོན་མཆོད་པ་ཕུལ་བའི་ཡོན་ཏན་གྱིས། སྟོང་ཞེན་བར་དོ་སྐྱེ་བའི་སྒོ་ཆོད་ནས།
བོན་དབྱིངས་ཆེན་པོའི་ཀློང་དུ་སངས་རྒྱས་ཤོག །བོན་དབྱིངས་ཆེན་པོའི་ཀློང་དུ་
སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ། ཁྱབ་གདལ་ཡེ་ཤེས་
ཆེན་པོའི་འོད་ཟེར་གྱིས། སྟོང་ཞེན་འཁོར་བ་དོང་ནས་སྤྲུགས་པར་ཤོག །མི་འགྱུར་
དབྱིངས་ཆེན་བོན་གྱི་དབྱིངས་དཀྱིལ་ཏེ། རང་བཞིན་དཀྱིལ་འཁོར་ཁྱབ་གདལ་དམ་
པ་ན། འགྲོ་བའི་དོན་དུ་འོད་ཟེར་ཤིན་ཏུ་གསལ། ཐུགས་རྗེ་ཚད་མེད་མཐའ་ཡས་
ཀུན་ལ་ཁྱབ། བདེར་གཤེགས་གཙོ་བཞི་འཁོར་དང་བཅས་པ་རྣམས། དབྱིངས་དང་
ཡེ་ཤེས་ཐབས་དང་ཤེས་རབ་ཀྱི། ཐུགས་རྗེས་བྱིན་རླབས་སྤྲུལ་པའི་འོད་ཟེར་ལས།
གང་འདུལ་སྤྲུལ་སྐུ་བྱེ་བ་ཕྲག་བརྒྱར་འགྱེད། ཐབས་དང་ཐུགས་རྗེ་རྣམ་པ་སྣ་ཚོགས་
318



༼ཅ༽
མདོ་སྡེ།
འགྲོ་བ་ཐར་པ་དྲང་བའི་མདོ།
ཀྱིས། སྐྱོ་ངལ་མེད་པར་སེམས་ཅན་དོན་མཛད་པ། དེ་དག་ཀུན་ལ་བདག་ཀྱང་རྗེས་
ཡི་རང་། འཇིག་རྟེན་འདི་དང་གཞན་དག་ཞིང་ཁམས་དང་། ཕ་རོལ་ཞིང་དང་སྟོང་
གསུམ་འཇིག་རྟེན་དང་། ནམ་མཁའི་མཐའ་གཏུགས་མཐའ་ཀླག་རབ་ཀླས་པའི།
རབ་འབྱམས་ཞིང་ཁམས་མཐས་ཡས་དཔག་མེད་དུ། ཆེ་བའི་ཡོན་ཏན་མཛད་པའི་
འཕྲིན་ལས་དང་། རྣམ་པར་དག་པའི་བཀོད་པ་སྣ་ཚོགས་ཀྱིས། བཀའ་ཡི་འཁོར་ལོ་
ཡོངས་སུ་བསྐོར་བར་བསྐུལ། བདེར་གཤེགས་གཙོ་འཁོར་སྤྲུལ་པ་བཅས་པ་རྣམས།
མཁྱེན་དང་བརྩེ་བའི་ཐུགས་རྗེ་བདག་ཉིད་ཅན། བྱིན་རླབས་ཐུགས་རྗེ་སྤྲུལ་པའི་འོད་
ཟེར་ཅན། ཚད་མེད་བཞི་ལྡན་བྱམས་པའི་གཏིང་ཕུལ་ཅན། འགྲོ་བ་ཐུགས་རྗེ་སྐྱོབས་
པའི་བཀའ་དྲིན་ཅན། དུས་འདིར་བཟུང་ནས་ནམ་ཞིག་ཇི་སྲིད་དུ། འཁོར་བ་མ་སྟོང་
བར་དུ་འགྲོ་བའི་དོན། རྒྱ་ལག་སྤྱད་མཛད་བཞུགས་པར་གསོལ་བ་འདེབས། ཐུགས་
རྗེས་སེམས་ཅན་དོན་ལ་ཐུགས་དགོངས་ལ། དུས་གསུམ་འདུ་འབྲལ་མེད་པར་བཟུང་
དུ་གསོལ། བདག་གི་དགེ་བ་འདི་དང་གཞན་ལ་སོགས། གཞན་དག་འགྲོ་ཀུན་དགེ་
བ་ཅི་བགྱིས་དང༌། བདག་གིས་བགྱིད་དང་གཞན་ལ་བཅོལ་བ་དང༌། བསྐུལ་དང་
རྗེས་སུ་ཡི་རང་ཕུལ་བ་དང་། དགེ་བའི་ཕྱོགས་སུ་གོམ་པ་གཅིག་འདོར་སོགས།
མཚན་བཅས་ཐབས་དང་མཚན་མེད་ཤེས་རབ་ཀྱིས། བསོད་ནམས་བསགས་པའི་
དགེ་བ་ཅི་བགྱིས་པ། འགྲོ་བ་རྣམས་དང་ཐུན་མོངས་སྤྱིར་བྱས་ནས། ཀུན་ཀྱང་བླ་
མེད་འབྲས་བུ་ཐོབ་བྱའི་ཕྱིར། བདག་གཞན་དོན་དུ་སངས་རྒྱས་ས་ལ་བསྔོ། སྔ་
རབས་འདས་པའི་གཤེན་རབ་ཐམས་ཅད་ཀྱིས། དམིགས་པ་མེད་པར་བསྔོས་པ་ཅི་
བཞིན་དུ། བདག་ཀྱང་དེ་བཞིན་དམིགས་པ་མེད་པར་བགྱི། དགེ་བ་བསོད་ནམས་
དེ་ཡིས་མཐུ་དཔལ་དང༌། བདེར་གཤེགས་གཙོ་འཁོར་སྟོང་གི་བྱིན་རླབས་དང་།
འདྲེན་པའི་ལྷ་མོ་སུམ་བརྒྱའི་ཐུགས་རྗེ་དང༌། འགྲོ་འདུལ་ལྷ་གཤེན་བརྒྱ་ཡི་ནུས་མཐུ་
319



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཡིས། བདག་གིས་སྨོན་ལམ་བཏབ་པ་ཇི་ལྟ་བ། དོན་ཀུན་ཡོངས་སུ་འགྲུབ་པར་
མཛད་དུ་གསོལ། བདག་གི་དགེ་བའི་རྩ་བ་འདི་དག་གིས། ལས་དང་ཉོན་མོངས་
བག་ཆགས་སྒྲིབ་སྦྱངས་ནས། བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། བླ་
མེད་ཐར་པ་མངོན་སངས་རྒྱས་པར་ཤོག །དེ་དག་སངས་མ་རྒྱས་ཀྱི་བར་དུ་ཡང༌།
དུས་རྣམས་ཀུན་ཏུ་དགེ་བའི་ཞིང་ཁམས་སུ། རིགས་ངན་དམན་དང་མ་དག་ལུས་
སྤངས་ནས། དག་པ་ལྷ་མིའི་གནས་སུ་སྐྱེ་བར་ཤོག །ཆུང་ནས་དལ་འབྱོར་ཤེས་རབ་
རྩལ་ལྡན་ཞིང་། གཡུང་དྲུང་བོན་གྱི་རྒྱ་མཚོའི་གཏིང་ཟབ་པ། ཐོས་བསམ་སྒོམ་
གསུམ་ཤེས་རབ་རྣམ་གསུམ་གྱིས། སྤྱོད་ཅིང་རྟོགས་པའི་སྐལ་བ་ལྡན་པར་ཤོག །
མཁས་དང་བཙུན་དང་དགེ་བའི་དེད་དཔོན་དང༌། བླ་མ་དམ་པ་རྣམས་ཀྱི་རྗེས་
འབྲང་ནས། སློབ་པའི་ཡོན་ཏན་རྒྱུད་ལ་འཆར་བ་དང་། བསླབ་གསུམ་རྣམ་དག་
དམ་ཚིག་ལྡན་པར་ཤོག །སྦྱིན་མཆོག་དྲི་བྲལ་ཚུལ་ཁྲིམས་རྣམ་པར་དག །བཟོད་
ཐོབ་རྒྱལ་པོ་བརྩོན་འགྲུས་ལེ་ལོ་བྲལ། མི་གཡོ་བསམ་གཏན་ཤེས་རབ་འཁྲུལ་པ་མེད།
ཕ་རོལ་ཕྱིན་དྲུག་རྒྱུད་ལ་གནས་པར་ཤོག །སྟོབས་མཆོག་རྒྱལ་པོ་སྙིང་རྗེའི་སེམས་
དང་ལྡན། སྨོན་ལམ་མཐའ་ཡས་ཐབས་ཀྱི་རྒྱལ་པོར་སྟོན། གང་ལ་གང་འདུལ་ཤེས་
མཆོག་ཕུན་སུམ་ཚོགས། རང་བས་གཞན་དོན་གཙོ་བོར་བྱེད་པར་ཤོག །གང་ཞིག་
སྡུག་བསྔལ་འཁོར་བའི་རྒྱ་མཚོ་ལ། གང་དག་འགྲོ་བ་མ་ལུས་བྱིང་པ་རྣམས། དེ་ཉིད་
སྡུག་བསྔལ་བདག་གི་སྐྱོབ་འགྱུར་ཏེ། སྐྱབས་མཆོག་འདྲེན་པའི་དཔལ་དུ་གྱུར་པར་
ཤོག །འགྲོ་བ་མ་ལུས་ཐ་དད་སྣང་ཡུལ་དུ། བདག་ནི་མཐོང་སྣང་དུ་མར་གྱུར་པ་ཡི།
དུག་ལ་རྩི་དང་ནད་ལ་སྨན་བཏང་ལྟར། རང་རང་མོས་པའི་འདོད་པ་བསྐང་བར་
ཤོག །བདག་ལ་མི་མོས་སྡང་བར་བྱེད་པའི་དགྲ། དུག་དང་བསམ་སྦྱོར་ངན་པའི་
ཚོགས་རྣམས་ཀུན། དེ་དག་བསམ་སྦྱོར་ལོག་པར་མི་གོལ་བར། བདག་གི་གདུལ་བྱ་
320



མདོ་སྡེ།
འགྲོ་བ་ཐར་པ་དྲང་བའི་མདོ།
ཉིད་དུ་གྱུར་པར་ཤོག །འཇིག་རྟེན་ཁམས་སུ་འདྲེན་པའི་སྟོན་པ་རྣམས། སྐུ་ཚེ་ཡོན་
ཏན་གདུལ་བྱ་འཕྲིན་ལས་ལ། བར་ཆད་མེད་ཅིང་གདུལ་བྱ་ཡོངས་འཕེལ་ནས།
གང་དག་བཀོད་པ་མཐའ་རུ་ཕྱིན་པར་ཤོག །འཇིག་རྟེན་ཞིང་འདིར་བཀྲ་ཤིས་བདེ་
ལེགས་ཤིང༌། ནད་ཡམས་འཁྲུགས་པ་མུ་གེ་རྒྱུན་ཆད་ནས། ཆར་ཆུ་དུས་འབེབས་ལོ་
འབྲས་རྟག་སྨིན་ཅིང༌། ཞིང་ཁམས་བདེ་ལེགས་ཕུན་སུམ་ཚོགས་པར་ཤོག །བདག་ནི་
དུས་ཀུན་སྟོན་པའི་རྒྱལ་ཚབས་ཀྱི། མི་མཇེད་འཇིག་རྟེན་ཕྱོགས་ཀུན་ཐམས་ཅད་དུ།
བསྟན་པའི་བ་དན་ནམ་མཁའི་མཐའ་མཉམ་ཞིང་། སྟོང་གསུམ་བོན་གྱི་འཁོར་ལོ་
བསྐོར་བར་ཤོག །མིང་ཙམ་ཐོས་ཤིང་སྒྲ་ཙམ་གྲགས་པས་ཀྱང་། འགྲོ་བ་དེ་ཉིད་སྡུག་
བསྔལ་སྐྱབས་གྱུར་ཏེ། དག་པའི་སྣང་བ་རྒྱུད་ལ་འཆར་བ་ཡི། དེ་དག་ཐར་པར་ཁ་
ལོ་བསྒྱུར་བར་ཤོག །ནམ་ཞིག་བདག་ནི་འགྲོ་བའི་དཔལ་འགྱུར་ཏེ། གྲངས་མེད་
ཚོགས་བསགས་གྲངས་མེད་སྒྲིབ་སྦྱངས་མཐུས། ཐེག་པ་སྦྱངས་ཐོབ་བསོད་ནམས་
ཆེར་ལྡན་ཞིང་། སྟོང་གསུམ་འཇིག་རྟེན་གདུལ་དཀའ་འདུལ་བར་ཤོག །དེ་ཡང་སྟོང་
གསུམ་འཁོར་ལོ་བསྒྱུར་བྱེད་ཅིང་། དབང་བསྒྱུར་དབང་ལྡན་དབང་ཕྱུག་བློ་གྲོས་ཆེ།
སྐུ་ཚེ་ཞིང་ཁམས་གདུལ་བྱ་རྣམ་པར་དག །མཛད་པ་བཅུ་གཉིས་བཀོད་པ་མཐར་
ཕྱིན་ཤོག །དེ་དག་མཛད་པའི་རིམ་པ་མཐར་ཕྱིན་ནས། བདག་དོན་ལྷུན་གྲུབ་གཞན་
དོན་མཐའ་རུ་ཕྱིན། ཡང་དག་གྲུབ་པ་གཤེན་གྱི་གནས་མཆོག་ཏུ། མཁའ་ལ་མཉམ་
ཞིང་ཀློང་དུ་བདལ་པར་ཤོག །ཅེས་བདེ་བར་གཤེགས་པ་རྣམས་ལ། ཚོགས་གཉིས་
བསགས་ཤིང་སྒྲིབ་གཉིས་སྦྱང་བའི་ཆོ་ག་བརྗོད་ནས། ཡང་བསྐོར་བ་ནི་བྱས། ལྷ་
ཕྱག་ནི་འཚལ། མཆོད་པ་ནི་ཕུལ་བས་སྟེང་གི་ལྷ་དང་འོག་གི་ཀླུ་དང་། བར་གྱི་མི་
དང༌། འགྲོ་བ་རིགས་དྲུག་གི་སེམས་ཅན་རྣམས་ལ། ཤིན་ཏུ་གྲངས་མང་བ་ཞིག །
བདེ་བར་གཤེགས་པ་གཙོ་བོ་བཞིའི་ཞལ་མངོན་སུམ་དུ་མཐོང་ནས། དེའི་ཡོན་ཏན་
321



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གྱིས། གཟུགས་ཀྱི་ཕུང་པོ་ཕྲ་རབ་ཀྱི་རྡུལ་དུ་ལྷགས་ནས་ནམ་མཁའ་ལ་གཞའ་ཚོན་གྱི་
འོད་དུ་འཕྲོས་ཏེ། སངས་རྒྱས་ཏེ་སོང་ངོ༌། །དེ་ལ་སླད་ན་ལུས་པ་རྣམས་ཀྱང་། ཤིན་
ཏུ་ཡང་སྤྲོ་བ་སྐྱེས་ནས། ཡང་སྟོན་པའི་སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ།
མཆོད་པ་ནི་ཕུལ་ལོ། །
སྟོན་པ་ཡང་ཤིན་ཏུ་ཐུགས་དགྱེས་པ་རུ་གྱུར་ནས། །རྨ་ལོ་གཡུ་ལོ་དང་། ཚངས་
པ་གཙུག་ཕུད་དང་། ཡིད་ཀྱི་ཁྱེའུ་ཆུང་དང་བཞི་ལ་བཀའ་སྩལ་པ། ལེགས་སོ་ལེགས་
སོ་རིགས་ཀྱི་བུ། ལེགས་ལྡན་རིགས་མཆོག་དམ་པའི་དཔལ། མཚན་དང་ལྡན་པ་
ཁྱེད་རྣམས་ལེགས། བདག་ཉིད་ད་ལྟ་ཞལ་བཞུགས་ནས། ནམ་ཞིག་མྱ་ངན་འདས་
ནས་ཀྱང་། སྐུ་ཡི་མཛད་པ་མ་རྫོགས་བར། སྐྱེ་དང་འཆི་བ་མི་སྲིད་ན། ཚེ་དང་ལྡན་
པ་ཁྱེད་རྣམས་ལེགས། འདོད་པའི་དོན་གྲུབ་བསམ་པའི་དཔལ། མཆོག་སྦྱིན་དམ་
པ་ལེགས་ལྡན་རྒྱལ། དགའ་ཞིང་གུས་པས་འགྲོ་ཀུན་སྐྱོབས། སྦྱིན་ཚུལ་བཟོད་ཐོབ་
བརྩོན་འགྲུས་ལྡན། མི་གཡོ་སྟོབས་མཆོག་སྙིང་རྗེའི་དཔལ། སྨོན་པའི་དོན་གྲུབ་
ཐབས་མཆོག་ལྡན། ཤེས་རབ་མཆོག་ལྡན་འཁྲུལ་མི་མངའ། གཡུང་དྲུང་ས་བཅུའི་
ལམ་བགྲོད་ནས། ཕ་རོལ་ཕྱིན་པ་བཅུ་ལ་གནས། ཕ་རོལ་ཕྱིན་པ་བཅུ་ཡི་ཚུལ། ཕ་
རོལ་ཕྱིན་བཅུའི་དོན་ལྡན་པ། བྱམས་དགའ་བཏང་སྙོམས་སྙིང་རྗེ་ལྡན། འགྲོ་ལ་རྣམ་
བརྩེ་རྒྱལ་བའི་སྲས། ཞུ་སྤོབས་རྩོམ་ལྡན་རྩོད་མཐར་ཕྱིན། གཡུང་དྲུང་སེམས་དཔའ་
ཁྱེད་ཉིད་བསྟོད། སྒྲིབ་སྦྱང་ཚོགས་བསགས་ཡན་ལག་ལེགས། ད་ཡང་འགྲོ་བ་ཐ་
དག་དང་། ཕྱི་རབས་རྗེས་འབྲང་གང་ཟག་རྣམས། བྱིན་གྱིས་བརླབས་པའི་བཀའ་
འདི་དག །འཛིན་དང་འཆང་དང་ཀློག་པ་དང༌། དོན་ཀུན་ཆུབ་པར་ཡིད་བྱེད་
པ། དེ་དག་འགྲོ་བ་མ་ལུས་ཀུན། བདེ་བར་གཤེགས་པའི་ཐུགས་རྗེས་སྐྱོབས། སྒྲིབ་
པ་རྣམ་པར་བྱང་བྱེད་ཅིང་། ཚོགས་གཉིས་ཡོངས་སུ་རྫོགས་པར་འགྱུར། བླ་མེད་གོ་
322



མདོ་སྡེ།
འགྲོ་བ་ཐར་པ་དྲང་བའི་མདོ། །
༼ཅ༽
འཕང་མཆོག་ཐོབ་ནས། མྱུར་དུ་རྫོགས་སངས་རྒྱས་པར་འགྱུར། ཞེས་གསུངས་ནས་
ལེགས་པའི་བྱ་བ་བྱིན་ཏེ། གཡུང་དྲུང་སེམས་དཔའ་རྣམས་ལ་མངོན་པར་བསྟོད་དོ། །
བདེ་བར་གཤེགས་པ་ནམ་མཁའ་ལ་ལྷ་ཡི་སྐུ་ཕྱག་རྒྱ་ཆེན་པོ་བསྟན་པ་རྣམས་ཀྱང་།
མི་སྣང་བ་རང་བཞིན་གྱི་དེངས་སོ། །དེ་ལ་སླད་ན་ཡིད་ཀྱི་ཁྱེའུ་ཆུང་ལ་སོགས་འཁོར་
དུ་གཏོགས་པའི་གཡུང་དྲུང་སེམས་དཔའ་རྣམས་ཀྱང་། འཕྲུལ་ངག་བདེན་པའི་བོན་
གྱི་འཁོར་ལོ་རབ་ཏུ་བསྐོར་ཞིང་བཞུགས་སོ། །
དེ་ནས་དེའི་ཚེ་དེའི་དུས་ན། ལྷོ་འཛམ་བུ་གླིང་གི་དམིགས་སོག་ཁ་བོན་གྱི་འབྱུང་
གནས། གནས་མཆོག་དམ་པ་འོལ་མོ་གླིང་ཆེན་གྱི་བྱང་ཕྱོགས། ཆུ་བོ་ཆེན་པོ་པཀླུའི་
འགྲམ། ཡུལ་འོད་མ་འབྱམ་སྐྱའི་གླིང་། གྲོང་ཁྱེར་ཆེན་པོ་འོད་མ་བཀྲག་གླིང་གི་
དབུས། སྐུ་མཁར་དང་བ་རྫོང་ཕུག་གི་ནང་ན། སྔོན་གདུང་རྒྱུད་ཀྱི་རྒྱལ་པོ་ཆེན་པོ།
གཉན་མཁའ་འགྱིང་གི་གདུང་ལས་གྲོལ་བའི། གཉན་བྱུང་རུམ་སྐྱོལ་པོ་དང་། བདུད་
ལྕམ་གུང་རོ་ན་མ་གཉིས་བཤོས་པ་ལས། སྲས་གསུམ་འཁྲུངས་ཏེ། གཉན་རྗེ་གསལ་
བ་འོད་ལྡན་དང༌། གཏོ་རྗེ་རིན་ཆེན་འབྱུང་གནས་དང་། དཔྱད་རྗེ་ཁྲི་ཤེས་རྒྱལ་པོ་
དང་གསུམ་དུ་བྱུང་སྟེ། དེ་ཡང་གཉན་རྗེ་གསལ་བ་འོད་ལྡན་ནི། གཉན་གྱི་རྒྱལ་ས་
འཛིན་ཞིང་གཏོ་དཔྱད་གཉིས་ནི་བྱང་ཕྱོགས་ཀྱི་རྒྱལ་ས་རུ་བསྐོས་པ་ལ། གཏོ་རིན་
ཆེན་འབྱུང་གནས་ཀྱི་སྲས་ནི། གཏོ་རྗེ་འཕྲུལ་སྣང་། དེའི་སྲས་གཏོ་ཡིད་བཞིན་རྒྱལ་
པོ། དེའི་སྲས་གཏོ་ཁྲིམས་སྐྱོང་རྒྱལ་པོ། དེའི་སྲས་གཏོ་ཁྲི་རྗེ་ཐང་པོ་དང་། དཔྱད་
ཟ་གུང་བཙུན་ཁྲི་མ་ཐང་བྱ་བ་གཉིས་ལ། སྲས་གཏོ་བུ་དོད་དེ་བྱ་བ། ཤིན་ཏུ་སྟོབས་
ཆེ་ལ་རྩལ་དྲག་པ། ཁྲོ་གཏུམ་ཆེ་ལ་ང་རྒྱལ་བ། རུ་ང་ལ་ཕྲག་དོག་པ། སྤྲོ་ཐུང་ལ་
ཚིག་པ་ཟ་བ། རྟུལ་ཤུགས་ཆེ་ལ་སྤྱོད་པ་རྩུབ་པ། སྔོན་གྱི་ཡབ་མེས་གོང་མ་རྣམས་
དང་མི་འདྲ་བར། ཤིན་ཏུ་རྔམ་ལ་འཇིགས་གཅིག་བྱུང་སྟེ། འཁོར་འབངས་བློན་པོ་
323



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དང༌། དེད་དཔོན་དང༌། ལྟས་མཁན་ཐམས་ཅད་འདུས་ནས་བརྟག་ཅིང་དཔྱད་
པས། འདི་ནི་ཤིན་ཏུ་མཚན་དང་མི་ལྡན་ཞིང་། འཇིགས་སུ་རུང་བའི་བདུད་སྲིན་
གྱི་བུ་ལྟ་བུ་ཞིག་སྣང་བས། གདུང་རྒྱུད་ཀྱི་རྒྱལ་སར་བཏོན་མི་བཏུབ་པ་ཞིག་འདུག་
སྟེ། རྒྱལ་པོའི་གདུང་རྒྱུད་ལ་གཅིག་བས་མེད་ཅིང་རྨང་བས་མ་བཏོན་ན་ཡང་རྒྱལ་ས་
སྟོང་པ་རུ་འདུག །བཏོན་ཀྱང་འདི་ཡི་རིང་ལ་རྒྱལ་ཁམས་བདེ་བ་དང་། བཀྲ་ཤིས་
པ་མི་འབྱུང་ལས་ཆེ་སྟེ། དེ་ཡང་དེ་ལས་ཐབས་སུ་མི་འདུག་གོ །ཞེས་ཟེར་ནས། ཀུན་
གྱིས་ཁ་དམར་ངན་པ་བཏགས་ཏེ། རྒྱལ་ས་རུ་བཏོན་ནས། དེའི་ནང་རོལ་དུ་གཙུག་
རྗེ་རྒྱལ་པོའི་སྲས་མོ། གཙུག་ལྕམ་དཀར་མོ་ཏིང་བཙུན་མ་བྱ་བ་ཁབ་ཏུ་བཞེས་ཏེ།
འཁོར་དང་མངའ་རིས་དང་ལོངས་སྤྱོད་དཔག་ཏུ་མེད་པར་ཡོད་དོ། །དེ་ཡང་ཡུལ་
འོད་མ་འབྱམ་སྐྱ་ལ། ཕྱི་བསྐོར་དང་། ནང་བསྐོར་དང་། བར་བསྐོར་དང་གསུམ་དུ་
ཡོད་དོ། །ཕྱི་བསྐོར་འབངས་ཀྱི་གླིང་ཕྲན་བཅུ་དྲུག་ལ། ཁྱིམ་བདག་འབུམ་ཕྲག་བཅུ་
དྲུག་ཏུ་ཡོད་དོ། །བར་བསྐོར་བློན་གྱི་ཞིང་ས་བཅུ་གཉིས་ལ། འབུམ་ཚོ་བཞི་བཅུ་ཞེ་
བརྒྱད་དུ་ཡོད་དོ། །ནང་བསྐོར་རྒྱལ་གྱི་ཕོ་བྲང་ལ། འབུམ་ཕྲག་བཅུ་དྲུག་ཏུ་ཡོད་དེ།
ཤིན་ཏུ་ཡང་མངའ་ཐང་དང་བསོད་ནམས་དང༌། ལོངས་སྤྱོད་ཕུན་སུམ་ཚོགས་པ་
རུ་ཡོད་ཀྱང་། རྒྱལ་བུ་དེ་གཞན་དང་མི་འདྲ་བར་རྒྱལ་ས་གོང་མ་རུ་མི་གནས་པར།
དམག་མི་འབུམ་ཙོ་གཅིག་དང་བཅས་ཏེ། གོ་ཆ་དང་མཚོན་ཆ་དང་བཅས་ཏེ། དེ་
ཡང་རྒྱལ་པོ་རང་ནི། ཡབ་མེས་ཀྱི་ཆེ་རྟགས་དང༌། ཡིག་ཚང་དང༌། ཤིང་རྟ་འཁོར་
ལོ་དང་། འཇོལ་བེར་དང་། ལ་ཐོད་དང་། འགྱིང་དཀར་དང་། དཔྱང་རལ་དང་།
དེ་རྣམས་སྤངས་ནས་དམག་གི་དེད་དཔོན་གྱི་ཆས་སུ་ཞུགས་ཏེ། ལུས་ལ་འབུམ་
དབྱེལ་ཡ་ཙ་འབུམ་དྲུག་ནི་གོན། དབུ་ལ་ཞུན་དཀར་ཀེ་རུ་སྐྱབ་ཆེན་ནི་མནབས། གློ་
ལ་ཡ་ཙ་གློག་འོད་འཁྱིལ་པ་ནི་བཏགས། གཡོན་ན་ཞགས་པ་མཁའ་ལྡིང་བཏབ་ཆོག་
324



མདོ་སྡེ།
འགྲོ་བ་ཐར་པ་དྲང་བའི་མདོ།
ནི་སྐྱོན། གཡས་ན་ལྕགས་ཀྱུ་འཛིན་མོ་རང་འགུག་ནི་ཕྱིར། འོག་ན་གྱི་ལིང་མཚལ་
བུ་རླུང་འདབ་ནི་ཞོན་ནས། གཞན་ཀྱང་དམག་གི་དེད་དཔོན་དང་། ཁྲིམས་ཀྱི་ལས་
དཔོན་དང་། སྲོག་གི་ཤན་པ་དང་། རྒྱུག་གི་གོ་ཆོད་དང༌། སྨྲ་བའི་ཤགས་འདེབས་
དང་། བྱེས་ཀྱི་ཚོང་འཛིན་དང༌། ཕྱི་འཁོར་དང༌། ནང་འཁོར་མང་པོ་དང་བཅས་
ཏེ། དེ་ཡང་སྤུར་བའི་ཁྲ་དང་། འགྱེད་པའི་ཁྱི་དང་། རྗོད་པའི་གཅན་དང་། གདུག་
པའི་མཐའ་མི་དང་། དཔའ་བའི་གྱད་དང་། དམག་དཔུང་དང་བཅས་ཏེ། དགྲ་སྟ་
དང་། རལ་ཀྱུ་དང་། ཐོ་བ་དང་། ཞགས་པ་དང༌། སྤུ་གྲི་དང་། ཆུ་གྲི་དང་། འཁོར་
ལོ་དང༌། ཐུན་དང༌། སྒྱོགས་དང༌། ཀ་མ་ལི་དང་། གཏར་རྡོ་དང་། ངན་ཐབས་ཀྱི་
ཚོགས་མང་པོ་དང་བཅས་ཏེ། ཕྱི་རོལ་གྱི་ཞིང་ཁམས་རྣམས་སུ་འགྲོ་ནས། མི་བསད་
དོ། །ནོར་ཁྱེར་རོ། །མཁར་སྐྱེལ་ལོ། །ལོ་ཏོག་འཇོམས་སོ། །ཇག་པ་འགྱེད་དོ། །རྐུན་
བུ་བཏང་ངོ༌། །བཙོན་བུ་བཟུང་ངོ༌། །འབངས་མོ་ཁྱེར་རོ། །གཞན་ཡང་ནང་རོལ་དུ།
རང་གི་རྒྱལ་ཁམས་སུ་ཡང་མ་ཉེས་པ་ལ་ཁྲིམས་གཅོད་དོ། །མི་ཁྱགས་པ་ལ་ཁུར་དུ་
འགེལ་ལོ། །མི་ཟ་བ་ལ་དུག་གཏོང་ངོ༌། །མི་སྲིད་པའི་སྲིད་པ་མང་དུ་བྱེད་དོ། །ཉིན་
དང་མཚན་མོ་དང་། དུས་ཚོད་དང་། ཚད་འཛིན་མེད་པར། གསོད་པ་དང་གཅོད་
པའི་ལས་ལ་བརྩོན་ཏེ། ཟླ་བ་རེ་རེའི་ནང་དུ་ཡང་། སེམས་ཅན་འབུམ་ཚོ་རེ་རེ་
བཀུམས་ཏེ། དེ་ཡང་འདབ་ཆགས་བསད་དོ། །རི་དྭགས་བསད་དོ། །གཡུང་དྭགས་
བསད་དོ། །གཅན་གཟན་བསད་དོ། །ཆུ་གནས་བསད་དོ། །གནམ་ལ་འཕུར་དགུ་
བསད་དོ། །ས་ལ་འཛུལ་བཅུ་བསད་དོ། །བར་ན་འགྲིམ་དགུ་བསད་དོ། །དེ་ལྟར་
སྡིག་པ་མི་དགེ་བའི་ལས་སྣ་ཚོགས་སུ་སྤྱོད་ཅིང་འདུག་པ་ལ། འཁོར་རྣམས་དང༌།
བཙུན་མོ་དང༌། སྲས་དང་དེད་དཔོན་དང་། བློན་པོ་རྣམས་ཀྱིས་ཀྱང་། དྲན་བསྐུལ་
བ་དང་། གྲོས་འདེབས་པ་ཅི་བྱས་ཀྱང་མ་ཕན་པར། ལས་ལ་དགེ་སྡིག་དང་། དུས་
325



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
༢
ལ་སྔ་ཕྱི་དང་། གནས་ལ་མཐོ་དམན་དང་། ཚེ་ཕྱི་མ་བྱ་བ་དང་། གཡུང་དྲུང་གི་བོན་
ཞེས་བྱ་བ་རྫུན་ཡིན་ཟེར་ནས། ཁོ་རང་གིས་ཀྱང་སྟོང་ཁ་ཕུད་ཀྱིན་བསད་དོ། །གཞན་
ཡང་རྒྱལ་ཁམས་ཀྱི་མི་རྣམས་ཀྱང༌། རྒྱལ་པོས་ཁྲིམས་འོག་ཏུ་བཅུག་ནས། དགེ་བ་ལ་
སྤྱོད་དབང་མེད་པར། སྡིག་པའི་ལས་ལ་ནན་འོག་ཏུ་འཛུད་དོ། །
༧ དེའི་ཚེ་དེའི་དུས་ན། ཡིད་ཀྱི་ཁྱེའུ་ཆུང་གིས། སྟོན་པ་ལ་ཞུས་སམ་གསོལ་པ།
རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཀྱང་སྲིད་པ་ཡེ་སངས་ཡུལ་
དག་ནས། སྲིད་པའི་རྒྱལ་པོ་སངས་པོའི་བཀའ་གཉན་པས། སྤྲིངས་པའི་ཡི་གེ་སྙན་
དུ་ཞུ་བ་དང༌། གཏོ་དཔྱད་མཛོད་ཀྱི་སྒྲོམ་བུ་འབུལ་བ་ལ། སྟོན་པའི་སྒྲོན་མ་སྤྱན་
སྔར་མཆིས་པ་ལགས། ད་ནི་འགྲོ་བའི་དོན་ལ་ཐུགས་གཏོད་འཚལ། གཡུང་དྲུང་བོན་
གྱི་འཆད་ཉན་ངོ་མཚར་ཏེ། མ་རིག་ཉོན་མོངས་འཁྲུལ་པའི་སེམས་ཅན་རྣམས། སྡུག་
བསྔལ་འཁོར་བའི་རྒྱ་མཚོ་མཐའ་མེད་ལ། སྐད་ཅིག་མི་བདེ་དར་ཙམ་ལོང་མེད་སྦྱོང་།
ལས་ངན་བག་ཆགས་རི་རབ་རྒྱ་མཚོ་བསགས། འཁྲུལ་པའི་ང་རྒྱལ་ཉོན་མོངས་རང་
ཁར་སྤྱོད། འཇིག་རྟེན་ཞིང་ཁམས་མི་བདེ་འཆོལ་བུར་གཏོང་། རང་གཞན་གཉིས་ཀ་
དམྱལ་བའི་འགྲམ་རྡོར་སྤྲུགས། དེ་འདྲའི་སྡིག་ཅན་ཉོན་མོངས་སྙིང་རེ་རྗེ། སྟོན་པའི་
སྒྲོན་མ་ཐུགས་རྗེས་མི་གཟིགས་སམ། སྟོན་པ་ལགས། བདག་མཆིས་པའི་དོན་ནི་འུ་
བུའི་ཞིང་ཁམས་འདི་ཡི་བྱང་ཕྱོགས་སུ། ཡུལ་གྱི་མིང་ནི་འོད་མ་འབྱམ་སྐྱ་བྱ་བ་ལགས་
སོ། །གྲོང་ཁྱེར་གྱི་མིང་ནི་འོད་མ་བཀྲག་གླིང་བྱ་བ་ལགས་སོ། །མཁར་གྱི་མིང་ནི་དང་
བ་རྫོང་ཕུགས་བྱ་བ་ལགས་སོ། །ཕ་ཡི་མིང་ནི་གཏོ་རྗེ་ཐང་པོ་བྱ་བ་ལགས་སོ། །མ་ཡི་
མིང་ནི་དཔྱད་ཟ་གུང་བཙུན་ཁྲི་མ་བྱ་བ་ལགས་སོ། །གཏོ་དཔྱད་དེ་གཉིས་ཀྱི་བུ་ནི་
གཏོ་བུ་དོད་དེ་བགྱི་བ་ལགས་སོ། །དེ་ལས་སྡིག་ཆེ་བ་ནི་འཇིག་རྟེན་ཁམས་ལྷོ་འཛམ་
བུ་གླིང་ན་ཡང་མ་མཆིས་སོ། །གཞན་ཡང་ལས་དཀར་པོ་དགེ་བ་ལ་མི་མོས་པར་སྡིག་
326



མདོ་སྡེ།
འགྲོ་བ་ཐར་པ་དྲང་བའི་མདོ། །
པ་ཅི་ཚུགས་སུ་སྤྱོད་དོ། །ཚེ་ཕྱི་མ་དང་བོན་བྱ་བ་རྫུན་ཡིན་ཟེར་ནས་སེམས་ཅན་སྟོང་
ཁ་མང་པོར་ཕུད་ཀྱིན་བསད་དོ། །སྟོན་པ་ལགས་འདི་མ་ཐུལ་ན་སེམས་ཅན་ཀུན་མི་
ཐུལ་ལོ། །སྟོན་པའི་སྒྲོན་མས་ཐུགས་རྗེས་འདུལ་བར་ཞུ། ཞེས་གསོལ་ཏོ། །
དེ་ལ་སྟོན་པས་ཐུགས་ལ་ཇི་ལྟར་ཡིན་པ་ས་ལེར་གསལ་ལགས་ཀྱང་། འགྲོ་བའི་
དོན་དུ་ཐབས་ཀྱིས་བཀྲོད་པར་དགོངས་ནས། བཀའ་སྩལ་པ། གཏོ་རབ་སངས་པོའི་
ཐུགས་ལས་སྤྲུལ་པ་ཡི། མཚན་དང་ལྡན་པའི་ཡིད་ཀྱི་ཁྱེའུ་ཆུང༌། སྟོན་པའི་ཐུགས་
རྗེ་མཁའ་ལ་ཉི་ཤར་འདྲ། ཀུན་ལ་ཁྱབ་ཅིང་ཡོངས་ལ་སྙོམས་པ་ལ། སེམས་ཅན་མ་
རིག་བྱང་བལྟས་བྲག་ཕུག་འདྲ། རང་གིས་རང་ཉིད་ལོག་པར་གོལ་བ་ལ། དེ་ལ་ཉི་
མ་ཤར་བ་ག་ལ་མངོན། ཡང་ན་བྱང་ནས་འཆར་བ་སྲིད་ལགས་སམ། རྒྱལ་བའི་
གསུང་དོན་བདུད་རྩི་རྒྱ་མཚོ་འདྲ། བཀའ་ལུང་རབ་འབྱམས་ཆུ་བོའི་གཞུང་བཞིན་
ཏེ། ཀུན་ཏུ་ཁྱབ་ཅིང་ཡོངས་ལ་དར་བ་ལ། ལས་ངན་སེམས་ཅན་ཡི་དྭགས་ཁ་སྐོམས་
འདྲ། མི་གཙང་རྫས་དང་རྣག་ཁྲག་རྒྱ་མཚོར་མཐོང་། སྤྱོད་པའི་སྐལ་མེད་ཕར་ལ་སུ་
ཡིས་སྐལ། ཐུགས་རྗེ་ཡོན་ཏན་སྨན་གྱི་སྡོང་པོ་འདྲ། སྡུག་བསྔལ་སྐྱོབས་ཤིང་འགྲོ་ལ་
སྨན་ལགས་ཀྱང་། མ་རིག་ཉོན་མོངས་མི་འཚོའི་ནད་པ་འདྲ། དེ་ལ་ཕན་པའི་བདེ་བ་
མི་འགྲུབ་པར། སྨན་གྱིས་སྲོག་ལ་འཛིན་པའི་ཐབས་ཡོད་དམ། བོན་སྤྱོད་འབྲས་བུ་
རིན་ཆེན་གླིང་དང་འདྲ། མ་བགོས་སྤྱི་ལ་ཁྱབ་པའི་ནོར་ཡིན་ཡང༌། སྐལ་མེད་སེམས་
ཅན་དམུ་ལོང་མགོ་འཁོར་འདྲ། གསེར་དང་ས་རྡོ་གང་ཡིན་ངོས་མི་ཟིན། རིན་ཆེན་
གླིང་དུ་ནོར་སྐལ་ཆད་པ་ལ། དེ་ལ་རང་ཉིད་མ་གཏོགས་སུ་ཡིས་ལེན། དཔེར་ན་
སྐྱེ་འགྲོ་གསོས་ཀྱི་ཆུ་བོ་ལ། སེམས་ཅན་གང་ཞིག་ཚུར་ལ་སྙགས་པ་ལ། ཆུ་མིག་ཕར་
འཐུངས་ཟེར་ནས་འགྲོ་བ་གཟིགས་ལགས་སམ། སྐོམས་པ་གང་ཞིག་ཆུ་ཁར་མི་འོང་
ངམ། སླར་ལ་ཕར་གཤེགས་ཁྱེའུ་ཆུང་མི་རིགས་ངེས། དུལ་བའི་སེམས་ཅན་ཚུར་ལ་
327



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
འདུ་བ་ཡིན། ཕར་ལ་བཏུལ་བས་སེམས་ཅན་དེ་མི་ཐུལ། དེ་ཕྱིར་ཐབས་དང་དུས་ལ་
མ་བབ་པས། དུས་ལ་མ་བབ་འགྲོ་དོན་གལ་མི་ཆེ། དུས་ལ་བབ་ན་གར་སྦྱིན་བརླན་
དང་འདྲ། གང་དུ་དགོས་པའི་དོན་ལ་མི་འཆོར་འཛིན། ཞེས་སྟོན་པས་བཀའ་བསྩལ་
ཏོ། །
དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། སྟོན་པའི་བཀའ་གཉན་གཅོག་ཏུ་མི་རུང་སྟེ། སྤྱིར་ནི་མ་རིག་འཁོར་བའི་
སེམས་ཅན་རྣམས། སེམས་ཉིད་ཡིད་བཞིན་གཏེར་སྒོ་མ་ཕྱེད་ནས། རང་རིག་ཡེ་ཤེས་
འབྱེད་པའི་ལྡེ་མིག་སྟོར། མ་རིག་འཁྲུལ་པའི་སྒོ་ལྕགས་དམ་པོར་བསྡམས། ཐ་རམས་
ལྕགས་ཀྱིས་བསྡམས་ན་མགར་བ་བཙལ་བ་ལས། བལ་གྱི་སྐུད་པ་ཡིན་ན་ཀུན་དང་
ཀུན་གྱིས་ཁྲོལ། དགེ་བ་ཅན་ནི་བསྐྲད་ཀྱང་སྟོན་པའི་སྤྱན་སྔར་འདུ། སྡིག་པ་ཅན་
ནི་མི་འོང་ཤིན་ཏུ་འབྲོས། འགྲོ་བའི་དོན་ལ་སྟོན་པ་སྐུ་མི་ཕོངས། སྟོན་པ་ཆབ་དང་
འདྲ་སྟེ་ཁོ་མི་སྐོམས། དུལ་བའི་སེམས་ཅན་ཚུར་ལ་འདུ་བ་ཡིན། ཕར་ལ་བཏུལ་ན་
སྟོན་པའི་སྒྲོན་མ་ལགས། ལས་ངན་སེམས་ཅན་དེ་དག་མ་བཏུལ་ན། ཟླ་བ་རེ་ལའང་
སེམས་ཅན་འབུམ་ཚོ་བཀུམས། དགེ་བའི་ཁེབས་སུ་གཏོ་བུ་བཏུལ་ན་ཆེ། གཅིག་ཙམ་
དྲང་ན་ཀུན་ཀ་དྲང་བའི་ཐབས། སྟོན་པའི་སྒྲོན་མའི་ཐུགས་རྗེས་དགོངས་པར་ཞུ།
ཞེས་གསོལ་ཏོ། །
༧ དེ་ལ་སྟོན་པས་ཀྱང་ཐུགས་ཀྱི་དགོངས་པས། ད་རུང་འདུལ་བའི་དུས་ལ་མ་
བབ་ཀྱང་། སྲིད་པའི་རྒྱལ་པོ་བཀའ་ཤིན་ཏུ་གཉན་པ་དང༌། ཡིད་ཀྱི་ཁྱེའུ་ཆུང་གིས་
ཞུ་བ་དོས་དྲག་པས་ཇི་ལྟར་ཡིན་ཀྱང་ཐང་གཅིག་འདུལ་དུ་སོང་ན། གནས་སྐབས་
ཀྱི་སྡིག་པའི་འཕྲོ་ཨེ་ཆོད་དང༌། ཕྱིས་སུ་སྡིག་པའི་ལས་ལ་རྗེས་སུ་ཡང་འགྱོད་པ་ཨེ་
སྐྱེ་དང་། ད་ལྟ་ཞལ་མཐོང་བ་དང་གསུང་ཐོས་པ་ན། ལས་ཀྱི་འབྲེལ་བ་ནི་ཤིན་ཏུ་
328



མདོ་སྡེ། །
འགྲོ་བ་ཐར་པ་དྲང་བའི་མདོ། །
གཙོར་ཆེ་བས། སྦྱོང་ཡུན་མི་རིང་བར་ཐར་པ་ཨེ་ཐོབ་ཏུ་དགོངས་ནས་འབྱོན་པ་རུ་
ཞལ་གྱིས་བཞེས་ཏེ། འབྱོན་ཁར་འཁོར་རྣམས་ལ་བཀའ་སྩལ་པ། འོལ་མོ་ལུང་རིང་གི་
སློབ་བུ་ཁྱེད་རྣམས་ཀྱང་། བདག་མ་ཕྱིན་གྱི་བར་དུ། དགེ་བ་ནི་སྤྱོད་ཅིག །སྡིག་པ་ནི་
སྤོངས་ཤིག །སྦྱིན་པ་ནི་ཐོངས་ཤིག །ཚུལ་ཁྲིམས་ནི་སྲུངས་ཤིག །བཟོད་པ་ནི་སྒོམས་
ཤིག །བརྩོན་འགྲུས་ནི་བསྐྱེད་ཅིག །བསམ་གཏན་ལ་ནི་མཉམ་པར་ཞོག་ཅིག །
ཤེས་རབ་ནི་བསྐྱེད་ཅིག །བདག་ནི་ཞིང་ཁམས་འདིའི་བྱང་ཕྱོགས་སུ། ཤིན་ཏུ་སྡིག་
ཆེ་བའི་སེམས་ཅན་གཏོ་བུ་དོད་དེ་བྱ་བ་འདུལ་དུ་འགྲོ་བ་ཡིན་པས། དེ་ཐུལ་ན་འུ་
བུའི་བསྟན་པ་ལ་ཕན་པར་འོང་གིས། ད་ལན་མ་ཐུལ་ཡང་ནམ་ཞིག་དུལ་བའི་སྨོན་
ལམ་བཏབ་ཏུ་འགྲོ། ཞེས་གསུངས་ནས། སྟོན་པ་ཉིད་དབུ་ལ་རིན་པོ་ཆེའི་པྲོག་ཞུ་ནི་
གསོལ། སྐུ་ལ་དར་ཟབ་ཀྱི་ན་བཟའ་ནི་མནབས། ཕྱག་ན་སྲིད་པ་སྐོས་ཀྱི་ཆགས་ཤིང་
ནི་བསྣམས། གསེར་གྱི་ཤིང་རྟ་འཁོར་ལོ་བརྒྱད་པ་ལ་བཅིབས་ཏེ། འཁོར་དུ་གཏོགས་
པའི་གཤེན་རབ་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་ཆས་ནས་གཤེགས་
སོ། །དེ་ཡང་རྨ་ལོ་དང་གཡུ་ལོ་གཉིས་ཀྱིས། སྐུའི་སྟ་ཟུར་གཡས་གཡོན་ནས་ཞུ་བ་
འབུལ། ཚངས་པ་གཙུག་ཕུད་ཀྱིས་གཤེགས་པའི་ཤུལ་མཚོན། ཡིད་ཀྱི་ཁྱེའུ་ཆུང་གིས་
གཤེགས་པའི་སྣ་དྲང་ནས། གཞན་དག་འཁོར་རྣམས་ཀྱིས་རོལ་མོ་སྣ་ཚོགས་པ་བསྒྱུར་
ཞིང་། སྟག་དང༌། གཡག་དང་། སེངྒེ་དང་། གླང་པོ་ཆེ་བཞིས་མཐའ་མནན་ནས།
མེ་ཏོག་གི་ཆར་དང་མངོན་པར་འགྲོགས་ཏེ་གཤེགས་སོ། །དེ་ནས་སྟོན་པ་འཁོར་དང་
བཅས་པ་རྣམས་ནི། གནས་མཆོག་དམ་པ་འོལ་མོ་གླིང་ཆེན་གྱི་བྱང་ཕྱོགས། ཆུ་བོ་
པཀླུའི་རྒྱུད། དམངས་རིགས་གདོལ་པའི་ཡུལ་དུ་གཤེགས་སོ། །དེ་ནས་ཡུལ་དེའི་ཕྱི་
རོལ་དུ། ཡུལ་འོད་མ་འབྱམ་སྐྱའི་ལ་ཀར་ཕྱིན་ཙམ་ན། ཞིང་ཁམས་ཀྱི་མི་རྣམས་ཀྱིས་
མཐོང་ནས། རྒྱལ་པོའི་སྙན་དུ་གསོལ་པ། རྒྱལ་པོ་ལགས། འུ་བུའི་ཞིང་ཁམས་འདི་ན།
329



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
སྔ་ན་མ་མཐོང་བའི་མི་རྒྱལ་པོ་ཆེན་པོ་གསེར་གྱི་ཤིང་རྟ་ལ་བཅིབས་པ། འཁོར་མང་
པོས་བསྐོར་བ། སྟག་གཡག་དང་སེང་གླང་གིས་མཐའ་མནན་པ། འོད་ཟེར་དང་
གཞའ་ཚོན་དང་། མེ་ཏོག་གི་ཆར་དང་འགྲོགས་པ། ངོ་མཚར་དུ་ཆེ་བ་ཞིག་བྱུང་བས།
བདག་ཅག་རྣམས་ནི་གང་ནས་ཡིན་གྱི་དྲི་བ་དང་། མཇལ་དུ་འགྲོ་ཡང་མ་སྤོབས་
པར་རྒྱལ་པོའི་དྲུང་དུ་མཆིས་པ་ལགས་སོ། །ཞེས་གསོལ་པས།
དེ་ལ་རྒྱལ་བུ་གཏོ་བུ་དོད་དེས་སྨྲས་པ། དེས་ན་འུ་བུའི་ཞིང་ཁམས་ན་སྔ་ན་མ་
མཐོང་བའི་མི་བྱུང་ན་འོ་སྐོལ་ལ་ནང་རོལ་གྱི་རྒྱལ་པོ་ཞིག །འགྲན་ཚོལ་དུ་འོང་བ་
ཡིན་པས། སྟོབས་ཤུགས་རྩལ་དང་ལྡན་པའི་རྒྱལ་པོ་ངས། གར་མ་བསྐྱོད་པར་ཀུན་
ཀ་མངའ་དབང་འདུས། དེ་འདྲའི་རྒྱལ་བཅས་ངོ་མཚར་ཆེ་མོད་ན། སྟག་གཟིག་ནོར་
གྱི་རྒྱལ་པོ་ཡིན་ལས་ཆེ། རྒྱལ་ཁམས་དམག་དང་གོ་མཚོན་དཔུང་དང་ཆས། རྒྱལ་
སློད་ནོར་གྱིས་བཀང་ཕྱིར་འོང་ཡིན་མོད། ཡང་ན་བདག་ལ་བརྒལ་བར་གྱུར་པ་
ན། འགྲོ་བ་ཚེ་ཟད་སྲིན་པོའི་ཚང་སྒོ་ཡིན། ད་ལྟ་འཛམ་གླིང་སོག་ཁ་ཡངས་བརྡལ་
དུ། ང་ལས་དཔག་པའི་རྒྱལ་པོ་ཡོད་དམ་མེད། ཁྱེད་རྣམས་དག་ལ་ཐོས་པ་ཅི་འདྲ་
ཡོད། ཅེས་སྨྲས་པས། དེ་ལ་འཁོར་རྣམས་ཀྱིས། ད་ལྟ་འཛམ་གླིང་སོག་ཁའི་གནས་
འདི་ན། དམུ་རིགས་རྒྱལ་པོ་ཆེན་པོ་མ་གཏོགས་པ། ཁྱེད་ནི་གདུང་རྒྱུད་ཀྱི་རྒྱལ་པོ་
ཡིན་པས། ཉིད་ལས་ཆེ་བ་ནི་མ་མཆིས་སོ། །དམུ་རིགས་ཀྱི་རྒྱལ་པོ་ནི་འདི་རུ་ག་ལ་
འབྱོན་གྱི། རྒྱལ་བཅས་དང་ངོ་མཚར་གྱི་ལྟད་མོ་ནི་ངེད་རང་ལས་ཆེ་བར་འདུག་གོ །
ཞེས་ཟེར་བ་ལ། ཁོ་ཤིན་ཏུ་ཚིག་པ་ཟ་ནས། དེས་ན་ང་ལས་ཀྱང་ཆེ་བའི་རྒྱལ་འཁོར་
དང་ལྟད་མོར་སྣང་ན། ང་ལ་རྒོལ་དུ་འོང་བ་ཡིན་པས། མི་བསད་ལ་ནོར་ཕྲོག །
མནངས་ཁྱེར་ལ་བཙོན་འཛིན་ཟེར་ནས། དམག་མི་འབུམ་ཕྲག་གསུམ་དང་བཅས་
ནས། སྟོན་པའི་སྟེང་དུ་ཡར་ལ་རྒྱུག་སྟེ་བྱུང་ངོ༌། །དེ་ལ་སྟོན་པས་ཀྱང་ཐུགས་ཀྱི་
330



མདོ་སྡེ།
འགྲོ་བ་ཐར་པ་དྲང་བའི་མདོ།
དགོངས་པ་བཏང་བ་ལས། འདི་ནི་ཤིན་ཏུ་སེམས་ཅན་ཉོན་མོངས་པའི་ཤས་ཆེ་ཞིང་།
རབ་ཏུ་མི་བསྲུན་ན། ཞི་བའི་སེམས་ཀྱིས་འདུལ་བར་མི་འགྱུར་བས། དྲག་པོའི་ཚུལ་
གྱིས་དབང་དུ་བསྡུ་བར་དགོངས་ནས། སྐུའི་འོད་ཟེར་ལས་ཁྲོ་བོ་ཆེན་པོ་བཞིར་སྤྲུལ་
ཏེ། སྟོན་པས་ཕྱག་ཞབས་ཡན་ལག་གི་འོད་ཟེར་བཞི་ལ། ཕྱོགས་བཞི་རུ་འབྲུག་ཁྱུང་
སྟག་སེང་བསྣོལ་བའི་ཁྲི། དྲེགས་པ་བྱིན་ཆིངས་བསྣོལ་བའི་གདན་ལ། ཁྲོ་བོ་ཆེན་པོ་
དབུ་དགུ་ཕྱག་བཅོ་བརྒྱད་པ། སྐུ་མདོག་མཐིང་ནག་དུ་འདུག་པ། ཞབས་བཞི་འདོར་
ཐབས་སུ་བསྒྲད་པ། དབུ་དགུ་ནི་སྟག་གི་དབུ་དང་། གཡག་གི་དབུ་དང༌། འབྲུག་
གི་དབུ་དང་། སྦྲུལ་གྱི་དབུ་དང་། དོམ་གྱི་དབུ་དང་། དྲེད་ཀྱི་དབུ་དང་། སེངྒེའི་
དབུ་དང་། ཁྱུང་གི་དབུ་དང་། དབུ་བརྒྱད་དཀྱིལ་ན་ཁྲོས་པ་མིའི་དབུའོ། །ཕྱག་བཅོ་
བརྒྱད་ན་རྒྱག་པའི་མདའ་དང༌། འབུག་པའི་མདུང་དང་། འཛིན་པའི་ཞགས་པ་
དང༌། འགུགས་པའི་ལྕགས་ཀྱུ་དང་། འདྲེན་པའི་ལྕགས་སྒྲོག་དང་། གཤགས་པའི་
རལ་ཀྱུ་དང༌། གཤོགས་པའི་སྟ་རེ་དང་། གཏུབ་པའི་ཟངས་གྲི་དང་། གཏུབ་པའི་
ཆུ་གྲི་དང་། བཙོག་པའི་ཐུ་ལུམ་དང་། བརྡུང་བའི་ཐོ་བ་དང་། དྲ་བའི་སོག་ལེ་དང་།
གདབ་པའི་ཕུར་པ་དང་། བསྐོར་བའི་འཁོར་ལོ་དང་། སྲེག་པའི་གཏར་རྡོ་དང་།
འཛིན་པའི་ཤ་ཟུང་དང་། འདེབས་པའི་གཟེར་ཆེན་དང་། བསྐལ་པའི་མེ་དཔུང་ལ་
སོགས་པའོ། །སྐུའི་ཆ་ལུགས་ནི། ཐོད་སྐམ་གྱི་དབུ་རྒྱན་དང༌། ཐོད་རློན་གྱི་དོ་ཤལ་
དང༌། གཟའ་ཆེན་གྱི་སྙན་ཆ་དང་། སྦྲུལ་ཆེན་གྱི་མགུར་ཆུ་དང༌། གླང་ཆེན་ཀྱི་ཀོ་
རློན་དང་། ཞིང་ཆེན་གྱི་གཡང་གཞི་དང་། རྔམ་པའི་སྟག་ཤམ་དང༌། གདུག་པའི་
སྦྲུལ་རྒྱན་སྣ་ཚོགས་ཀྱིས་བརྒྱན་པ། ཡེ་ཤེས་བསྐལ་པའི་མེ་དཔུང་དབུས་ན་འགྱིང་བ།
ཁྲོ་བོ་ཆེན་པོ་དེ་བཞི་ནི་དབུ་ནི་ཅོག །སྤྱན་ནི་བཟློག །ཞལ་ནི་གདངས། ཚེམས་ནི་
གཙིགས། ཤངས་ནི་གཉེར་ནས། རྐན་སྒྲ་བརྡབ་པ། སྤྱན་ནས་ཚ་ཚ་པུངས་པུངས་མེ་
331



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དཔུང་འཕྲོ་བ། སྙན་ནས་བསྐལ་པའི་འབྲུག་སྒྲ་འུ་རུ་རུ་སྒྲོག་པ། ཤངས་ནས་འབྱུང་
བའི་བུ་ཡུག་སྔོན་དམར་དུ་འཚུབས་པ། ལྗགས་ཀྱི་དབང་པོ་ལ་གསེར་ཛཱ་ཞུན་མ་ཧྲི་
ལི་ལི་བྱེད་པ། ཚེམས་ལས་བསྐལ་པའི་ཐོག་སྨད་དགུ་འདྲོལ་ཤ་ར་ར་འཕྲོ་བ། ཞལ་
ནས་བསྭོ་ཆ་ཧ་དང་ཕཊ་ཀྱི་སྒྲ་སྒྲོགས་པ། རི་རབ་ཡང་གཡོ་ཞིང་རྒྱ་མཚོ་ཡང་འཆོལ་
པ། རྩི་ཤིང་ནགས་ཚལ་ཡང་འདར་ཤིག་ཤིག་བྱེད་པ། དེའི་དབུས་སུ་སྟོན་པ་ཉིད་ནི།
སྐུ་མདོག་རིན་པོ་ཆེ་ལྟར་བཀྲ་ལ་གསལ་བ། ཁྲུ་དགུའི་ཆ་བྱད་ནི། སྐུ་རི་རབ་དང་
འདྲ་བ། དབུ་ལ་རིན་པོ་ཆེའི་པྲོག་ཞུ་གསོལ་བ། ཕྱག་ན་སྲིད་པ་སྐོས་ཀྱི་ཆག་ཤིང་
བསྣམས་པ། སྐུ་ལ་དར་དང་ཟ་འོག་གི་ན་བཟའ་གསོལ་བ། འཁོར་དུ་མཚན་དང་
ལྡན་པའི་ཁྱེའུ་བཞི་དང་། སྐྱེས་བུ་ལྔ་སྟོང་ལྔ་བརྒྱས་བསྐོར་ནས། མཚམས་བཞི་ན་
སྟག་དང༌། གཡག་དང་གླང་པོ་ཆེ་དང༌། སེངྒེ་དང་བཞིས་ཀྱང་། སྟག་འགྲོས་དང༌།
སེང་སྟབས་དང་རོལ་ཚོམ་གྱིས་ས་བཅད་ནས་བྱུང་བར་རིག་སྟེ། གཏོ་བུ་དོད་དེའི་
དམག་མི་རྣམས་ཀྱང༌། གོ་མཚོན་དང་བཅས་ནས། ཤིན་ཏུ་མི་སྡུག་པའི་ཚུལ་བསྟན་
ནས་ཡོད་པར། འབྲོས་པའི་ལོང་ཡང་མེད་པར། ལ་ལ་ནི་བརྒྱལ་ལོ། །ལ་ལ་ནི་རེངས་
སོ། །ལ་ལ་ནི་སྔངས་སོ། །ལ་ལ་ནི་བྲེད་དོ། །ལ་ལ་ནི་འདར་རོ། །གཏོ་བུ་དོད་དེ་དེ་
ཉིད་ཀྱང་སྔངས་ནས་འདར་ཏེ། བསམ་པ་བཏང་བ་ལ། འདི་ལ་འཐབ་པས་ཀྱང་མི་
ཐུབ། འབྲོས་པས་ཀྱང་མི་ཐར་ན། ལན་ཅིག་གུས་པའི་ཚུལ་གྱིས་ཞུ་བ་དྲན་ནས། རྟ་
ལས་བབས་ནས་ལུས་ལས་གོ་ཕུད། གློ་ལས་མཚོན་བཀྲོལ་ཏེ། སྟོན་པའི་ཕྱག་ཏུ་ཕུལ་
ནས་ལྷ་ཕྱག་འཚལ་ནས་སྟོན་པ་ལ་གསོལ་པ། སྔ་ན་མ་མཐོང་བའི་མི་མཆོག་ཁྱད་
པར་ཅན། གཟི་བརྗིད་འབར་བའི་སྐུ་ནི་ཤིན་ཏུ་བཀྲ་ལ་གསལ། འོད་ཟེར་འབར་བའི་
འཕྲོ་འདུ་ཕྱོགས་བཅུར་ཡོངས་ལ་ཁྱབ། འཇིགས་པའི་སྐྱེས་བུ་བཞི་ཡིས་ཕྱོགས་བཞིར་
བསྐོར། སེང་གླང་སྟག་གཡག་བཞི་ཡིས་མཐའ་མནན་ནས། མཚན་དང་ལྡན་པའི་
332



མདོ་སྡེ།
འགྲོ་བ་ཐར་པ་དྲང་བའི་མདོ།
སྐྱེས་བུའི་ཚོགས་ཀྱིས་བསྐོར། གང་ལ་གར་གཤེགས་དོན་ཅི་བཀའ་སྩལ་འཚལ། ཞེས་
གསོལ་ནས་སྟོན་པའི་དྲུང་དུ་འཁོད་དོ། །
དེ་ལ་སྟོན་པས་བཀའ་སྩལ་པ། ཉོན་ཅིག་ལས་ངན་སེམས་ཅན་སྡིག་པའི་བུ། ཚེ་
གཅིག་ལས་སུ་སྡིག་སྤྱོད་ལས་བྱས་པས། ཤི་ན་ངན་སོང་དམྱལ་བའི་འགྲམ་རྡོར་འགྲོ།
བདག་ནི་འགྲོ་བ་ཀུན་གྱི་དཔལ་མགོན་ཏེ། བསྟན་པའི་མངའ་བདག་གཤེན་རབ་
སྟོན་པ་ཡིན། ད་ལྟ་ཁྱོད་ཀྱི་ཞིང་ཁམས་འདུལ་དུ་འོང༌། ཕྱོགས་བཞིའི་སྐྱེས་བུ་ཆེན་
པོ་དྲག་རྩལ་ཅན། ཉེས་ལེགས་སྟངས་འཛིན་ཁྲོ་ཆེན་རུ་བཞི་ཡིན། གསོད་པ་འདམ་
མམ་སྡིག་པའི་ལས་སྤྱོད་སྤང་། ཞེས་གསུངས་པས། གཏོ་བུ་ཡང་སེམས་ལ་དད་པ་
མ་སྐྱེས་ཀྱང༌། སྐྲག་པའི་དབང་གིས་སྟོན་པ་ལ་གསོལ་བ། སྐྱེས་བུ་ཆེན་པོ་འགྲོ་བའི་
དཔལ་མགོན་ལགས། ཁྱེད་ནི་འགྲོ་བ་ཀུན་གྱི་མགོན་ལགས་ན། བདག་ཅག་འཁོར་ལ་
ཉེ་རིང་ག་ལ་ཡོད། བདག་གི་ཡུལ་དང་ཞིང་འདིར་བྱོན་པ་ལེགས། ད་ཡང་འཇིགས་
པའི་སྐྱེས་བུ་ཆེན་པོ་བཞིས། ལུས་སྲོག་ད་ལྟ་ཉིད་དུ་མ་ཕྲལ་ན། ཕྱི་མ་ཅི་གསུང་ཁྱེད་
ཀྱི་བཀའ་མི་གཅོག །བདག་གི་ཕོ་བྲང་གནས་སུ་འབྱོན་པར་ཞུ། ཞེས་གསོལ་ཏོ། །དེ་
ལ་ཡང་སྟོན་པས་བཀའ་སྩལ་པ། དཔང་པོའི་དྲུང་དུ་ཁས་བླངས་པ། ཁས་བླངས་མ་
ཡིན་དམ་བཅའ་ཡིན། དམ་ལ་འགལ་ན་འབྲས་བུ་ཚིག །སྐྱེ་བ་ལྔ་བརྒྱར་ངན་སོང་
བརྒྱུད། གར་སྐྱེས་བསླུ་བ་རྒྱུན་དུ་འོང་། ད་ནི་དམ་ལ་མ་འདའ་ཞིག །ཅེས་གསུངས་
ནས་འོད་ཟེར་སྤྲོ་བསྡུ་བཤིག་པར་མཛད་པས། གཏོ་བུའི་འཁོར་རྣམས་ཀྱང་བརྒྱལ་བ་
སངས་ནས། སྟོན་པ་འཁོར་དང་བཅས་པ་རྣམས། རྒྱལ་པོའི་ཕོ་བྲང་འོད་མ་བཀྲག་
གླིང་དུ་གཤེགས་སོ། །དེ་ནས་མཁར་དང་བ་རྫོང་ཕུག་གི་ནང་དུ་སྤྱན་དྲངས་ནས།
གསོལ་ཟས་རོ་མཆོག་དང་ལྡན་པ་བདའ་དགུ་དྲངས་སོ། །
དེའི་ཚེ་ཡུལ་དེའི་མི། དགེ་བ་ལ་ཕྱོགས་པ་རྣམས་ཀྱང་བཀའ་ཁྲིམས་ལ་བཀྲོལ་ཏེ།
333



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དགེ་བ་སྤྱོད་དུ་བཅུག་པས། ཞིང་ཁམས་ཀྱི་མི་རྣམས་ཀྱང་། ཀུན་དགའ་ནས་སྟོན་
པའི་སྤྱན་སྔར་འདུས་སོ། །རྒྱལ་པོ་གཏོ་བུ་དོད་དེ་ཡང་། དགེ་ལ་སྤྱོད་པ་རྒྱལ་ཁམས་
སུ་གྲགས་སོ། །དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་པོ་གཏོ་བུ་དོད་དེ་དང་།
ཡུལ་འདིར་གནས་པའི་སེམས་ཅན་མ་ལུས་ཀུན། འཁོར་བའི་སེམས་ཅན་ཟོ་ཆུའི་རྒྱུན་
མ་འདྲ། སྔ་དྲོ་སྟོང་ཡང་ཕྱི་དྲོ་རིམ་གྱིས་གང་། སྡུག་བསྔལ་ལས་ནི་ཆུ་ཡི་གཉེར་མ་
འདྲ། བྱས་པས་མི་ཟིན་བརྟག་པས་སྙིང་པོ་མེད། སྐྱེ་རྒ་ན་འཆིའི་ཆུ་བོ་བཞི་ལ་བརྒྱུད།
སྡུག་བསྔལ་ཡ་བཞི་ཟུང་བརྒྱད་སྤྱོད་པ་ཡ་རེ་ང་། གཏན་དུ་ཐར་མེད་འཁོར་བ་སྐྱི་རེ་
འཇིགས། དེ་ཕྱིར་དལ་འབྱོར་མི་ལུས་ཐོབ་ནས་སུ། འཛམ་གླིང་སོག་ཁར་སྐྱེས་པའི་
དུས་འདི་ལ། རང་གིས་རང་ལ་བསླུ་བར་མ་བྱེད་པར། སྡིག་སྤང་དགེ་བའི་ལས་ལ་
འཇུག་པ་གཅེས། ཉོན་ཅིག་རྒྱལ་པོ་གཏོ་བུ་དོད་དེ་ཉོན། དུག་ལྔ་ཉོན་མོངས་རྩ་བ་
འདི་ལྟ་སྟེ། ཞེ་སྡང་དབང་གིས་གསོད་གཅོད་རྡུང་རྡེག་སྤྱོད། འབྲས་བུ་རྣམ་སྨིན་
དམྱལ་བའི་ཡུལ་དུ་སྐྱེ། དམྱལ་ཁམས་བཅོ་བརྒྱད་སྡུག་བསྔལ་ཡ་རེ་ང་། བཙོ་སྲེག་
བཅད་གཏུབ་ལས་སྤྱོད་སྐྱི་རེ་འཇིགས། འདོད་ཆགས་དབང་གིས་རྐུ་ཕྲོག་མི་ཚངས་
སྤྱོད། འབྲས་བུ་རྣམ་སྨིན་ཡི་དྭགས་ཡུལ་དུ་སྐྱེ། བཀྲེས་སྐོམས་སྡུག་བསྔལ་སྦྱོང་བ་ཡི་
རེ་མུག །གཏི་མུག་དབང་གིས་མ་རིག་དམ་ཆོལ་སྤྱོད། འབྲས་བུ་རྣམ་སྨིན་བྱོལ་སོང་
ཡུལ་དུ་སྐྱེ། བླུན་རྨུགས་མུན་པའི་གླིང་དུ་ཨེ་རེ་འཐིབས། ང་རྒྱལ་དབང་གིས་ཁེངས་
སེམས་དྲེགས་པ་སྤྱོད། འབྲས་བུ་རྣམ་སྨིན་ལྷ་མིན་ཡུལ་དུ་སྐྱེ། འཐབ་རྩོད་གསོད་
གཅོད་སྡུག་བསྔལ་ཡ་རེ་ང་། ཕྲག་དོག་དབང་གིས་ཆགས་སྡང་རུ་དྲ་བརྩོད། འབྲས་
བུ་རྣམ་སྨིན་མཐའ་འཁོབ་ཡུལ་དུ་སྐྱེ། བྲེལ་ཕོངས་འདོད་པའི་སྡུག་བསྔལ་ཉོན་རེ་
མོངས། དུག་ལྔ་ཆ་མཉམ་བག་ཆགས་ཡུལ་ན་ཞེན། འབྲས་བུ་ཕམ་ལྟུང་ལྷ་ཡི་ཡུལ་
དུ་སྐྱེ། གཡེང་སྐྱོང་ལེ་ལོའི་དབང་གིས་ལྟུང་བ་ཕོག །གཏན་དུ་ཐར་མེད་ངན་སོང་
334



མདོ་སྡེ།
འགྲོ་བ་ཐར་པ་དྲང་བའི་མདོ།
འཁོར་བར་འཁྱམས། དེ་ཕྱིར་དུག་ལྔའི་ལས་སྤྱོད་སྤང་བར་གྱིས། གཉེན་པོ་ཡེ་ཤེས་
ལྔ་ཡི་རྩལ་བསྐྱེད་ལ། སྡིག་པ་མི་དགེ་བཅུ་པོ་གཏན་ནས་སྤོངས། དགེ་བཅུ་རྣམ་
པར་དག་པ་དང་དུ་ལོངས། སྒྲིབ་སྦྱངས་ཚོགས་རྫོགས་ཐར་པའི་གོ་འཕང་ཐོབ། ཅེས་
གསུངས་ནས་རྒྱུ་འབྲས་ཀྱི་རྩ་བ་དང་། དགེ་སྡིག་སྐྱོན་ཡོན་རྣམ་བཤད་ཅིང་བོན་སྟོན་
ནོ། །དེའི་དུས་སུ་རྒྱལ་པོ་གཏོ་བུ་དོད་དེ་ནི། ལུས་སྟོན་པའི་སྤྱན་སྔར་བོན་ཉན་ཀྱང་།
རྒྱུ་ཞེ་སྡང་གི་ཤས་ཆེ་ཞིང་རྐྱེན་བསད་བཅད་ཀྱི་ལས་བྱས་པས། སེམས་ལ་གསོད་
གཅོད་མང་པོ་རྒྱུའོ། །རྒྱལ་པོ་གཏོ་བུ་དོད་དེ་ནི། ལུས་སྟོན་པའི་སྤྱན་སྔར་བོན་ཉན་
ཀྱང་། རྒྱུ་འདོད་ཆགས་ཀྱི་ཤས་ཆེ་ཞིང་། རྐྱེན་འཕྲོག་རློམ་གྱི་ལས་བྱས་པས། སེམས་
ལ་རྐུ་ཕྲོག་མང་པོ་རྒྱུའོ། །རྒྱལ་པོ་གཏོ་བུ་དོད་དེ་ནི། ལུས་སྟོན་པའི་སྤྱན་སྔར་བོན་
ཉན་ཀྱང་། རྒྱུ་གཏི་མུག་གི་ཤས་ཆེ་ཞིང་། རྐྱེན་བཀོལ་སྤྱད་ཀྱི་ལས་བྱས་པས། སེམས་
ལ་གདུག་སེམས་མང་པོ་རྒྱུའོ། །རྒྱལ་པོ་གཏོ་བུ་དོད་དེ་ནི། ལུས་སྟོན་པའི་སྤྱན་སྔར་
བོན་ཉན་ཀྱང་། རྒྱུ་ང་རྒྱལ་གྱི་ཤས་ཆེ་ཞིང༌། རྐྱེན་འཐབ་རྩོད་ཀྱི་ལས་བྱས་པས།
སེམས་ལ་བརྡུང་བརྡེགས་མང་པོ་རྒྱུའོ། །རྒྱལ་པོ་གཏོ་བུ་དོད་དེ་ནི། ལུས་སྟོན་པའི་
སྤྱན་སྔར་བོན་ཉན་ཀྱང་། རྒྱུ་ཕྲག་དོག་གི་ཤས་ཆེ་ཞིང་། རྐྱེན་ཆགས་སྡང་གི་ལས་
བྱས་པས། སེམས་ལ་མངན་སེམས་མང་པོ་རྒྱུའོ། །རྒྱལ་པོ་གཏོ་བུ་དོད་དེ་ནི། ལུས་
སྟོན་པའི་སྤྱན་སྔར་བོན་ཉན་ཀྱང་། རྒྱུ་ལེ་ལོའི་ཤས་ཆེ་ཞིང༌། རྐྱེན་གཡེང་སྐྱོང་གི་ལས་
བྱས་པས། སེམས་ལ་དྲན་པ་མང་པོ་རྒྱུའོ། །དེ་ལྟར་ཉིན་མོ་སྟོན་པའི་སྤྱན་སྔར་བོན་
ཉན་ཀྱང་། ནུབ་མོ་སྡིག་པ་སྣ་ཚོགས་ལ་སྤྱད་དེ་དུལ་བར་མ་གྱུར་ཏོ། ། །
དེ་ལ་སྟོན་པའི་ཐུགས་ཀྱིས་དགོངས་ནས། འཁོར་རྣམས་ལ་བཀའ་སྩལ་པ། རྒྱལ་
པོ་གཏོ་བུ་དོད་དེ་ནི། ད་ལྟ་འོ་སྐོལ་གྱི་མདུན་དུ་བོན་ཉན་ཀྱང་། ཕྱི་ཡི་སྤྱོད་ལམ་དང་
ཚུལ་ཙམ་ལ་མ་གཏོགས་པ། སེམས་ལ་ཏིལ་འབྲུ་ཙམ་ཡང་ཕན་པར་མ་ནུས་སོ། །
335



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དེས་ན་ནམ་ཞིག་དུས་དང་སྐབས་ལ་བབས་པའི་དུས་སུ་འདུལ་བྱར་ཡོད་པས། ངེད་
རང་གཙོ་འཁོར་རྣམས་ཀྱང་སླར་ཡུལ་དུ་འགྲོའོ། །ཞེས་གསུངས་ནས་གཙོ་འཁོར་ཀུན་
གྱིས། ནམ་ཞིག་དུལ་བའི་སྨོན་ལམ་བཏབ་སྟེ། སླར་འོལ་མོ་ལུང་རིང་དུ་གཤེགས་
སོ། །གཤེགས་པའི་དུས་སུ་འཁོར་རྣམས་ཀྱིས་མདུན་ནས་བསུས་ཏེ། དགའ་སྟོན་དང་
རོལ་མོ་མཆོད་པ་རྒྱ་ཆེན་པོ་རུ་ཕུལ་ལོ། །འཁོར་རྣམས་ཀྱི་སྟོན་པ་ལ་གསོལ་པ། རྣམ་
པ་ཐམས་ཅད་མཁྱེན་པའི་སྟོན་པ་ལགས། སྡིག་ཅན་གཏོ་བུ་དོད་དེ་དུལ་ལགས་
སམ། རྒྱལ་ཁམས་མངའ་རིས་དགེ་ལ་ཚུད་ལགས་སམ། ཞེས་གསོལ་པས། སྟོན་པའི་
ཞལ་ནས་འཁོར་དུ་གཏོགས་པ་རྣམས། རྒྱལ་པོ་གཏོ་བུ་དོད་དེ་ནི། ཤིན་ཏུ་སྡིག་ཆེ་
ལ་རབ་ཏུ་གདུལ་དཀའ་བ་ཞིག་འདུག་པས། ད་རུང་དགེ་བ་ལ་མོས་པ་ཙམ་ལས་
མ་གྲུབ་བོ། །རྒྱལ་ཁམས་ནི་རྒྱལ་པོའི་ཁྲིམས་སུ་བཅུག་པས། ཁྲིམས་འོག་ནས་ཕྱུང་
སྟེ། ལས་དགེ་བ་ལ་སྤྱོད་པར་ཡོད་དོ། །ཞེས་བཀའ་བསྩལ་ཏོ། །དེའི་ཚེ་དེའི་དུས་ན།
རྒྱལ་པོ་གཏོ་བུ་དོད་དེ་ཡང་། གནམ་ལ་ཟླ་ཐིམ། ས་ལ་ཞག་ཐིམ། དུས་ཀྱི་བདུད་
བྱུང་ནས། འཆི་བའི་ནད་ཀྱིས་ཟིན་ནས། རོ་སྟོད་ཚ་བའི་ནད་ཀྱི་མེ་འབར་རོ། །རོ་
སྨད་གྲང་བའི་ནད་ཀྱི་ཆུ་འཁྱགས་སོ། །རྐེད་པ་འདུ་བའི་ནད་ཀྱི་རླུང་འཚུབས་སོ། །
དེའི་ཚེ་སྲས་རྒྱལ་བུ་གཏོ་བུ་ཁ་ཤར་དང་། བློན་པོ་དང༌། འཁོར་རྣམས་ཀྱིས། མོ་བོན་
དང་དཔྱད་མཁན་མང་པོ་གཉེར་ནས། མོ་གཏོ་དང་སྨན་དཔྱད་ཅི་བྱས་ཀྱང་མ་ཕན་
པར་འཆི་ལ་ཐུག་གོ །དེ་ལ་འཆི་ཁར་ཁོ་རང་གི་སྣང་ཡུལ་དུ། ལས་ཀྱི་གཤིན་རྗེ་དང༌།
ལན་ཆགས་སྙེགས་པའི་སེམས་ཅན་མང་པོ་མངོན་སུམ་དུ་བྱུང་བ་རིག་སྟེ། ཤིན་ཏུ་
ཡང་མི་བཟོད་པར་སྐྲག་པ་དང་འཇིགས་པ་སྐྱེས་ནས། རྒྱལ་བུ་དང་འཁོར་བ་རྣམས་
ལ་ཁ་ཆེམས་སྨྲས་པ། གསོན་དང་རྒྱལ་བུ་ཁ་ཤར་ལ་སོགས་འཁོར། བདག་ནི་འདུ་
བའི་ནད་ཀྱིས་གདུངས་ནས་སུ། ད་ལྟ་སྲིན་བུ་བྱེ་ཚན་འགྲེ་བ་འདྲ། བཟའ་བའི་ཡི་
336



མདོ་སྡེ།
འགྲོ་བ་ཐར་པ་དྲང་བའི་མདོ།
གར་ཆུ་ལས་འོང་བ་མེད། བདག་ཀྱང་ལུས་སྟོབས་དབང་པོ་དར་དུས་སུ། བོན་ཞེས་
བྱ་བ་རྫུན་ཡིན་བསམ་པ་དང་། ལས་ལ་དགེ་སྡིག་བྱ་བ་མེད་སྙམས་ནས། ང་རང་
མིན་པ་མཐོང་མཐོང་དགྲ་རུ་བསླངས། མ་མཐོང་ཡུལ་དུ་ཚོར་ཡང་སྐྲག་པ་སྐྱེས།
སྡིག་པའི་ལས་ནི་གྲངས་དང་རྩིས་མི་ཟིན། དགེ་བ་བྱ་བ་ཏིལ་འབྲུ་ཙམ་མ་སྤྱོད། སྟོན་
པའི་སྒྲོན་མ་བྱོན་ཀྱང་ངོ་མ་ཤེས། ཉི་མ་ཀུན་ལ་ཤར་ཏེ་བྱང་དུ་བལྟས། རིན་ཆེན་
གླིང་དུ་ཕྱིན་ཏེ་ནོར་སྐལ་ཆད། ག་བུར་སྡོང་པོའི་རྩ་རུ་ཚད་པས་ཟིན། སྟོན་ཁའི་ལོ་
ཏོག་གསེབ་ན་ལྟོགས་པར་ཉལ། རྒྱ་མཚོ་ཆེན་པོའི་གླིང་དུ་སྐོམས་ནས་ཤི། གཙང་
མ་མི་ལུས་ཐོབ་ཀྱང་ཆུད་ཟོས་ཤོར། འཛམ་གླིང་སོག་ཁར་སྐྱེས་ཀྱང་སྟོང་བསྐོར་
བྱས། དབང་ཆེན་རྒྱལ་པོར་སྨིན་ཀྱང་རང་དོན་འཆུགས། ད་ནི་གང་གིས་ཐབས་
ཀྱང་བྱ་ཐབས་ཟད། ཀྱེ་མ་ཀྱི་ཧུད་ཟ་མ་སྙིང་རེ་ན། འདི་འདྲའི་དུས་ཤིག་སྟེང་དུ་འོང་
ངེས་ན། གླེན་པ་སྙིང་མེད་པོས་ཅི་མ་ཐོན་ན། ང་ལས་སྡུག་པའི་སེམས་ཅན་ཨེ་ཡོད་
ན། ད་ཡང་ཁྱོད་རྣམས་འདུས་པས་སྡོང་མི་ཐེབས། ང་ལ་སྡོང་གདབ་སྙིང་ལ་བརྩེ་
བ་ན། འདི་ནས་ལྷོ་ཕྱོགས་ཆུ་བོ་པགླུའི་འགོར། བདག་གི་སློབ་དཔོན་སྟོན་པ་གཤེན་
རབ་ཡོད། གནས་འདིར་སྤྱན་དྲོངས་བདག་གི་མཆོད་གནས་གྱིས། བདག་ལ་ཐུགས་
རྗེས་བཟུང་བར་མཛད་དུ་གསོལ། བདག་གིས་ཞུ་བསྲིངས་སྙན་དུ་ཐེངས་པར་མཛོད།
ཅེས་ཟེར་ནས་དབུགས་ཆད་དེ་ཤིའོ། །ཤི་མ་ཐག་ཏུ་གཤིན་རྗེ་སྒྲིག་པ་བྱ་བ་ལྕགས་ཀྱི་
མི་ཐང་ཤིང་ཙམ་ལ། ཟངས་ཀྱི་རལ་པ་ཞགས་པ་ཙམ་ཡོད་པ། ཁྲོ་ཆུའི་འཛེར་པ་གྲོད་
པ་ཙམ་ངོ་ལ་འཕུངས་པ། གཡས་ན་ལྕགས་ཀྱུ་ཁ་བརྒྱད་པ་ཞིག་ཐོགས་པ། གཡོན་
ན་ལྕགས་ཀྱི་ཞགས་པ་འདོམ་དགུ་པ་ཞིག་བསྐྱིལ་ནས། ལྕགས་ཀྱི་དྲ་བ་མིག་དགུ་པ་
ཞིག་ཕྲག་ལ་བཀལ་ནས་བྱུང་སྟེ། ལྕགས་ཀྱུ་ཁ་བརྒྱད་ཀྱིས་གཏོ་བུའི་སྙིང་ནས་བཟུང་།
ལྕགས་ཀྱི་ཞགས་པས་མགུལ་ནས་བཏགས། ལྕགས་ཀྱི་དྲ་བའི་ནང་དུ་བཅུག་ནས།
337



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མིའི་ལུས་པོ་ལ་གླང་གི་མགོ་བོ་ཅན་དང་། མིའི་ལུས་པོ་ལ་སྤྲེལ་གྱི་མགོ་བོ་ཅན་དང་།
མིའི་ལུས་པོ་ལ་ཕག་གི་མགོ་བོ་ཅན་དང་། མིའི་ལུས་པོ་ལ་དུར་བྱའི་མགོ་བོ་ཅན་དང་
བཞིས་ཕྱོགས་བཞི་ནས་དམག་ཚོགས་མང་པོ་དང་བཅས་ནས་བསྐོར་ཏེ་སོང་བ་ལ།
གཏོ་བུ་ཡང་ཤིན་ཏུ་སྐྲག་ནས་སྐད་ངན་པ་གནམ་སར་གྲགས་པ་ཙམ་ཤོར་རོ། །དེ་
སུའི་སྙན་དུ་གསན་ན། སྟོན་པ་གཤེན་རབ་ནི། གསས་མཁར་ཤམ་པོ་ལྷ་རྩེའི་ནང་ན་
འཁོར་རྣམས་ལ་བོན་འཆད་ཅིང་བཞུགས་པའི་སྙན་དུ་གསན་ཏེ་དགོངས་པ་ལ། གཏོ་
བུ་དོད་དེ་གཤིན་རྗེས་དམྱལ་བའི་ཡུལ་དུ་ཁྲིད་ནས་སོང་བར་གཟིགས་ཏེ། དེ་ལ་ཤིན་
ཏུ་སྙིང་རྗེ་བར་དགོངས་ནས། སྤྱན་ནས་མཆི་མ་ཆུ་བཞིན་དུ་དྲུག་གོ །
དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། སྤྱན་ཆབ་ཆུ་བཞིན་དྲུག་ནས་བབས་པ་འདི། སུ་དང་གང་ལ་ཐུགས་རྗེས་
དགོངས་པ་ལགས། ཞེས་གསོལ་པས། དེ་ལ་སྟོན་པས་བཀའ་སྩལ་པ། ཡིད་ཀྱི་ཁྱེའུ་
ཆུང་དེ་ནི་འདི་ལྟ་སྟེ། འོ་སྐོལ་གྱི་སློབ་བུ་གཏོ་བུ་དོད་དེ་ནི། ཚེའི་དུས་བྱས་ནས། ཕ་
རོལ་དུ་འཕོས་པ་ལ། ཤི་མ་ཐག་དུ་གཤིན་རྗེ་རྣམས་ཀྱིས་ཁྲིད་ནས། ངན་སོང་གསུམ་
དུ་སོང་བ་ལ་ཤིན་ཏུ་ཡ་ང་བ་དང༌། སྐྱི་འཇིགས་པ་དང་། སྡུག་བསྔལ་གྱི་དབང་གི་
མྱ་ངན་གྱི་ངུ་སྒྲ་ཕྱུང་བར་ཐོས་ནས། སྙིང་རྗེའི་སེམས་སྐྱེས་ནས་མཆི་མ་བྱུང་བ་ལགས་
སོ། །ད་ཡང་ཁྱེད་རྣམས་ཀྱིས་གསས་མཁར་ཤམ་པོ་ལྷ་རྩེ་ལ། བསྐོར་བ་གྱིས་ཤིག །
མཆོད་པ་རྒྱུན་མ་བཅད་པར་ཕུལ་ཅིག །བདག་ནི་སློབ་བུ་གཏོ་བུ་དོད་དེའི་དོན་ལ་
དགོངས་པ་ཐང་བཅད་ཀྱི་གསུངས་ནས། ཐུགས་མི་གཡོ་བར་རྩེ་གཅིག་གི་ཏིང་ངེ་
འཛིན་ལ་བཞུགས་ཏེ། ཐུགས་ཀྱི་འོད་ཟེར་དྲུག་ཏུ་འཕྲོས་པའི་ཆ་ལས། དམྱལ་ཁམས་
འདུལ་བའི་གཤེན་པོ་འཕྲུལ་བོན་ངར་དྲག་བྱམས་པར་སྤྲུལ་ནས་བཏང་བས། དམྱལ་
ཁམས་བཅོ་བརྒྱད་ཀྱི་ཡ་ཐ། ཨ་ཤི་འདུས་པ་དིལ་པོ་ཆེའི་རྩར། ངན་སོང་གསུམ་གྱི་
338



མདོ་སྡེ།
འགྲོ་བ་ཐར་པ་དྲང་བའི་མདོ། །
༼ཅ༽
དམྱལ་དཔོན་རྣམས་འདུས་ནས། རྩིས་ཀྱི་ཡི་གེ་ལ་གཏུགས་ནས་ཀློགས་པའི་དུས་སུ།
ལ་ལ་ན་རེ་རྒྱལ་པོ་གཏོ་བུ་དོད་དེ་འདི་མ་ཤི་གསོན་པའི་དུས་སུ། རྒྱུ་ཞེ་སྡང་གི་ཤས་
ཆེ་ཞིང་རྐྱེན་གསོད་གཅོད་ཀྱི་ལས་བྱས་པས། འབྲས་བུ་དམྱལ་བའི་ཡུལ་དུ་འཁྲིད་
ནས་སྦྱང་དགོས་ཟེར་རོ། །ལ་ལ་ན་རེ་རྒྱལ་པོ་གཏོ་བུ་དོད་དེ་འདི་མ་ཤི་གསོན་པའི་
དུས་སུ། རྒྱུ་འདོད་ཆགས་ཀྱི་ཤས་ཆེ་ཞིང་རྐྱེན་ཕྲོག་བརླམས་ཀྱི་ལས་བྱས་པས། འབྲས་
བུ་ཡི་དྭགས་ཀྱི་ཡུལ་དུ་འཁྲིད་ནས་སྦྱང་དགོས་ཟེར་རོ། །ལ་ལ་ན་རེ་རྒྱལ་པོ་གཏོ་བུ་
དོད་དེ་འདི་མ་ཤི་གསོན་པའི་དུས་སུ། རྒྱུ་གཏི་མུག་གི་ཤས་ཆེ་ཞིང་རྐྱེན་བཀོལ་སྤྱོད་
ཀྱི་ལས་བྱས་པས། འབྲས་བུ་བྱོལ་སོང་གི་ཡུལ་དུ་འཁྲིད་ནས་སྦྱང་དགོས་ཟེར་རོ། །དེ་
ལྟར་ངན་སོང་གསུམ་གྱི་དམྱལ་དཔོན་རྣམས་འདུས་ཏེ། རྩིས་ཀྱི་ཡི་གེ་ལ་གཏུགས་
ཤིང་ཀློག་གོ །གཞན་ཡང་མིའི་ལུས་པོ་ལ་འདབ་ཆགས་ཀྱི་མགོ་བོ་ཅན་དང༌། མིའི་
ལུས་པོ་ལ་གཅན་གཟན་གྱི་མགོ་བོ་ཅན་དང་། མིའི་ལུས་པོ་ལ་རི་དྭགས་ཀྱི་མགོ་བོ་
ཅན་དང་། མིའི་ལུས་པོ་ལ་མི་ནོར་གྱི་མགོ་བོ་ཅན་དང༌། སེམས་ཅན་སྣ་ཚོགས་པ་
འདུས་ཏེ་མཚོན་ཆ་སྣ་ཚོགས་པ་ཐོགས་ནས། ལ་ལ་ན་རེ་རྒྱལ་པོ་གཏོ་བུ་དོད་དེ་བདག་
ཅག་རྣམས་བསད་བསད་པས་སྲོག་གི་རིན་ཐང་གར་ཡོད་ཟེར་ནས་བརྡེག་གོ །ལ་ལ་
ན་རེ་རྒྱལ་པོ་གཏོ་བུ་དོད་དེ། བདག་ཅག་རྣམས་བརྡུང་བརྡུང་བས་ན་ཚའི་རིན་ཐང་
གར་ཡོད་ཟེར་ནས་བརྡེག་གོ །ལ་ལ་ན་རེ་རྒྱལ་པོ་གཏོ་བུ་དོད་དེ། བདག་ཅག་རྣམས་
ཕྲོག་ཕྲོག་པས་རྒྱུའི་རིན་ཐང་གར་ཡོད་ཟེར་ནས་བརྡེག་གོ །ལ་ལ་ན་རེ་རྒྱལ་པོ་གཏོ་
བུ་དོད་དེ། བདག་ཅག་རྣམས་ཀྱི་འཁྲས་རྟེན་གནས་ཀྱི་རིན་ཐང་གར་ཡོད་ཟེར་ནས་
བརྡེག་གོ །ལ་ལ་ན་རེ་རྒྱལ་པོ་གཏོ་བུ་དོད་དེ། བདག་ཅག་རྣམས་ལ་སྨད་ཚིག་དང་
སྡང་ཚིག་བྱས་པས། ཚིག་གི་རིན་ཐང་གར་ཡོད་ཟེར་ནས་བརྡེག་གོ །དེ་ལྟར་ལན་
ཆགས་སྙེགས་པའི་སེམས་ཅན་རྣམས་ཀྱིས། མདའ་མདུང་དང་མཚོན་ཆ་སྣ་ཚོགས་ཀྱི་
339



17
གསུང་རབ་སྒོ་མཛོད་རིན་པོ་ཆེའི་གླེགས་བམ། 17
བརྡེག་པས། མི་བཟོད་པའི་ཚད་ནི་སྲིན་བུ་བྱེ་ཚན་ལ་འགྲེ་བ་ཙམ་སྟེ་སྲོག་ལེན་དགུ་
དགུ་རུ་བཅད་དོ། །བ་སྤུའི་བུ་ག་ནས་ཀྱང་ཁྲག་མདའ་ཙམ་རེ་ཤར་ཤར་འགྲོའོ། །
དབང་པོ་སྒོ་ཀུན་ནས་ཀྱང་ཁྲག་དང་རྣག་དང་ཆུ་སེར་ཀྱང་ཆུ་བཞིན་དུ་བྲུག་གོ །
དེའི་དྲུང་དུ་སྟོན་པའི་ཞལ་ནས་གསུངས་པ། གསོན་དང་ངན་སོང་གསུམ་གྱི་དམྱལ་
དཔོན་རྣམས། ལས་ཀྱི་མནར་བའི་སེམས་ཅན་འདི་དག་ལ། གཅོད་སྦྱོང་འདི་ཙམ་བྱ་
བའི་ལུགས་ཡོད་དམ། ཁྱེད་རྣམས་སེམས་ལ་སྙིང་རྗེ་མེད་ལགས་སམ། ཞེས་གསུངས་
པས། དམྱལ་བའི་རྗེ་བོ་ཨ་བ་གླང་མགོས་སྟོན་པ་ལ་གསོལ་པ། སྟོན་པའི་སྒྲོན་མ་འགྲོ་
བའི་དཔལ་མགོན་ལགས། ལས་ཀྱི་མནར་བའི་སེམས་ཅན་འདི་དག་ལ། གཅོད་སྦྱོང་
འདི་ཙམ་བྱ་རུ་མི་བཏུབ་སྟེ། དཔེར་ན་དཔྱིད་ན་ལས་བྱས་སྟོན་ན་འབྲས་སྨིན་བཞིན།
འདི་ཡི་རང་གིས་ལས་བྱས་རང་ལ་སྨིན་པ་ཡིན། བདག་ཅག་རྣམས་ལ་སྙིང་རྗེ་མེད་
ནས་སུ། སྐྱོན་ཡོན་མི་ཤེས་གོལ་བ་མ་ཡིན་ཞིང༌། འདི་ཙམ་གཅོད་སྦྱོང་བྱེད་པ་མི་
དགོས་དང་། ལུས་ལ་ཚེར་མ་གཅིག་ཀྱང་མི་བཟོད་དེ། ལན་ཆགས་ལེ་ལན་སྟེང་དུ་
བྱུང་བ་ན། ངེད་རང་རྣམས་ཀྱང་རྗེས་སུ་ཡི་རང་འབུལ། སྟོན་པའི་ཐུགས་ལ་འཁྲུལ་
པ་མི་མངའ་ན། བདག་ཅག་རྣམས་ལ་ཐུགས་ཀྱི་ཁྲེལ་ལགས་སམ། ཞེས་ཞུས་ནས་
ཕྱག་ཕུལ་བས། སྟོན་པས་ཀྱང་ཤགས་མ་བཏབ་པར་གསུངས་པ། ལས་ཀྱི་མནར་
བའི་སེམས་ཅན་འདི་དག་གི། རང་གིས་ལས་བྱས་རང་ལ་སྨིན་པ་ལ། ཤུགས་དང་
སྟོབས་སུ་བགྱི་བ་མ་ལགས་ཏེ། འདིས་ནི་སྔོན་དུ་བདག་ལ་བོན་ཉན་པས། ད་ཡང་
དེ་དང་རྗེས་སུ་མཐུན་པའི་ཕྱིར། བདག་དང་ཕྲད་ནས་བོན་གྱི་ཐུན་གཅིག་བཤད།
ཁྱེད་རྣམས་གཅོད་སྦྱོང་འཕྲོ་ཆོད་བོན་སྒྲ་ཉོན། ཞེས་གསུངས་པས། དམྱལ་བ་རྣམས་
ཀྱང་སྟོན་པ་ལ་གུས་པར་འདུད་དེ། གཅོད་སྦྱོང་གི་འཕྲོ་བཅད་ནས་བོན་གྱི་སྒྲ་ལ་ཉན་
ནོ། །དེའི་ཚེ་སྟོན་པས་གཏོ་བུ་དོད་དེ་གསུངས་ཏེ་མིང་ནས་བོས། བདག་ནི་ཁྱོད་ཀྱི་
340



མདོ་སྡེ།
འགྲོ་བ་ཐར་པ་དྲང་བའི་མདོ།
སློབ་དཔོན་སྟོན་པ་གཤེན་རབ་མི་བོ་ཡིན་ངོ་ཤེས་སམ་གསུངས་པས། གཏོ་བུས་ཀྱང་
མགོ་བཏེག་སྟེ། མིག་སླེབ་པ་ཙམ་ཞིག་ལས་མ་ཐེགས་སོ། །དེ་ལ་སྟོན་པའི་ཞལ་ནས་
ངན་སོང་དོང་སྤྲུགས་ཀྱི་སྙིང་པོ་བརྗོད་ཅིང་། ལྗགས་ཀྱི་མཆིལ་མ་བཏབ་པས། གཏོ་
བུའི་དབང་པོ་སྒོ་རྣམས་དང༌། བ་སྤུའི་བུ་ག་རྣམས་སོས་ཏེ། ཁྲག་དང་ཆུ་སེར་གྱི་
རྒྱུན་ཆད་ནས། ལུས་ལ་གཡུང་དྲུང་གི་རི་མོ་ལམ་ལམ་སོང་ངོ༌། །དེའི་ཚེ་གཏོ་བུས་
ཀྱང་ལྕགས་ཀྱི་དྲ་བའི་ནང་ནས། ཤིན་ཏུ་ཉམ་ཆུང་བར་བྱས་ནས་སྨྲས་དེ་སྟོན་པ་ལ་
ཞུས་པ། སྟོན་པའི་སྒྲོན་མ་གཤེན་རབ་མི་བོ་ལགས། བདག་ཀྱང་འཇིག་རྟེན་མི་ཡུལ་
འདུག་ཙམ་ན། འཁོར་དང་གཉེན་འདུན་ཉེ་དུ་འབྲེལ་བ་རྣམས། སུན་པར་དོགས་
ནས་མཆན་གྱི་བུ་བཞིན་བསྐྱངས། འབྲལ་བར་དོགས་ནས་དཔྲལ་བའི་མིག་ལྟར་
བསྲུངས། ཡུལ་མཁར་ས་ཞིང་བང་ཁང་ནོར་རྫས་རྣམས། འཇིག་པར་དོགས་ནས་
ཆུ་ལ་མཁར་དུ་བརྩིགས། འཛད་པར་དོགས་ནས་རྡུལ་ལ་གྲངས་སུ་བཟུང་། སྒྱུ་ལུས་
ཕུང་པོ་ལང་ཚོ་དར་རྒྱས་ཀྱང་། གཅེས་པར་དྲན་ནས་ཞིམ་དགུའི་ཟས་ཀྱིས་གསོས།
བཟང་བར་འདོད་ནས་སྡུག་དགུའི་རྒྱན་གྱིས་བརྒྱན། དགོས་དུས་མི་སྡོང་རྫ་ཆག་འཕྲོ་
བཞིན་བསྐྱུར། བྱམས་པའི་གཉེན་ནི་མི་གཅིག་ཡུལ་ན་མེད། སྡང་བའི་དགྲ་ནི་འདི་
ཀུན་ཙམ་ཞིག་བྱུང༌། སྡུག་པའི་ཡུལ་ན་འདི་ལྟར་ཁྲིད་ནས་འགྲོ། སྟོན་པའི་ཐུགས་
རྗེས་བདག་ལ་མི་དགོངས་སམ། ཞེས་གསོལ་པས། །
དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་བུ་གཏོ་བུ་དོད་དེ་ཉོན། ཁྱེད་ཀྱང་
འཇིག་རྟེན་མིའི་ཡུལ་དུ་འདུག་ཙམ་ན། སྟོན་པའི་བཀའ་ནི་མི་ཉན་མི་དགེ་ལོག་པར་
ཕྱོགས། བདེན་པའི་ཚིག་ནི་མི་འཛིན་འདུ་བྱེད་ལས་ལ་གཡེངས། དགེ་བའི་ལས་ནི་
མི་སྤྱོད་སྡིག་པའི་འཁོར་ལོ་བསྐོར། ལས་ཀྱི་བྱས་པ་དུས་ཀྱི་བྱུང་བ་ལ། ད་ནི་ངས་ཀྱང་
སྡོང་གདབ་ཤིན་ཏུ་དཀའ། ད་ཡང་སྔར་བྱས་ལས་ལ་སུན་ནས་སུ། བག་ཆགས་རྗེས་
341



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སུ་དྲན་པའི་བོན་བསྟན་གྱི། དབང་པོ་མ་ཡེངས་བདག་ལ་ཉན་མཛོད་དང་། སྡུག་
བསྔལ་བསྲན་ཚུགས་ཙམ་ཞིག་འོང་ལ་འཆི། དེ་བས་གཏན་དུ་ད་ལྟ་ག་ལ་ཐར། ནམ་
ཞིག་བདག་གི་ཐུགས་རྗེས་དྲོང་ལ་མཆི། ཞེས་གསུངས་པས། གཏོ་བུས་ཀྱང་མོས་པ་
བསྐྱེད་དེ་ཉན་ནོ། །
དེ་ལ་སྟོན་པའི་གཏོ་བུ་ལ་བག་ཆགས་རྗེས་སུ་དྲན་པའི་བོན་བསྟན་ཏེ། ཐོག་མར་
མཐོ་བའི་མཁར་ཕབ་པ་དང་། དམའ་བའི་ཡུལ་ཕྲོག་པ་དང༌། མི་རྟ་གྲི་རུ་བསད་པ་
དང༌། ནོར་ཕྱུགས་མནངས་སུ་གཅོད་པ་དེ་རྣམས་ཀྱི་བག་ཆགས་རྗེས་སུ་དྲན་པའི་
བོན་བསྟན་ནོ། །གཞན་ཡང་འདབ་ཆགས་མང་པོ་གར་བསད་པའི་བག་ཆགས་རྗེས་
སུ་དྲན་པའི་བོན་བསྟན་ནོ། །གཅན་གཟན་མང་པོ་གར་བསད་པའི་བག་ཆགས་རྗེས་
སུ་དྲན་པའི་བོན་བསྟན་ནོ། །རི་དྭགས་མང་པོ་གར་བསད་པའི་བག་ཆགས་རྗེས་སུ་
དྲན་པའི་བོན་བསྟན་ནོ། །གཡུང་དྭགས་མང་པོ་གར་བསད་པའི་བག་ཆགས་རྗེས་སུ་
དྲན་པའི་བོན་བསྟན་ནོ། །དེ་ལྟར་དུ་བག་ཆགས་རྗེས་སུ་དྲན་པའི་བོན་བསྟན་པས།
གཏོ་བུས་ཀྱང་བག་ཆགས་དེ་རྣམས་རྗེས་སུ་དྲན་ནས། རང་གིས་ལས་བྱས་རང་ལ་
སྨིན་པ་ལ། གཞན་གྱི་ལན་པར་མི་འདུག་སྟེ་བསམ་ནས་བསྲན་ཚུགས་པར་བྱུང་ངོ༌། །
སྟོན་པ་ཡང་སླར་ལ་གཤེགས་སོ། །དེ་ནས་གཏོ་བུ་ནི་གཤིན་རྗེ་རྣམས་ཀྱིས་བསྐོར་
ནས་དམྱལ་བའི་ཡུལ་དུ་ཁྲིད་དེ་སོང་ངོ༌། །དེ་ཡང་སྟོན་པས་སླར་ལ་གཟིགས་པས།
གཏོ་བུ་དེ་ནི་ལུས་པོ་ལ་གཡུང་དྲུང་གི་རི་མོ་མ་ཡལ་བར་འདུག་སྟེ་གཤིན་རྗེ་རྣམས་
ལ། སེམས་ཅན་ཁྱེད་རྣམས་ང་ལ་སྙིང་བརྩེ་བ་མེད་པར། ད་ང་ལ་བརྡུང་བཙོག་མང་
པོ་གྱིས་ཤིག །གཅད་གཏུབ་མང་པོ་གྱིས་ཤིག །བཙོ་སྲེག་མང་པོ་གྱིས་ཤིག །བདག་
གིས་ལས་བྱས་རང་ལ་སྨིན་པ་ཡིན་ན། ཟེར་ནས་འཛུམ་དམུལ་ལེ་སོང་ངོ༌། །དེ་ནས་
སྟོན་པས་ཀྱང་མཉམ་པའི་ཕྱག་རྒྱ་བཀྲོལ་ནས་བཞུགས་ཏེ། དེ་ལ་ཡིད་ཀྱི་ཁྱེའུ་ཆུང་
342



མདོ་སྡེ།
འགྲོ་བ་ཐར་པ་དྲང་བའི་མདོ།
དང
གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། སྟོན་པས་ཐུགས་
ཀྱི་དགོངས་པ་མཛད་པ་ལ། སྡིག་ཅན་གཏོ་བུ་དོད་དེ་དྲོང་ལགས་སམ། ངན་སོང་
གསུམ་གྱི་གནས་ནས་ཐར་ལགས་སམ། ཐར་པ་ལྷ་མིའི་གོ་འཕང་ཐོབ་ལགས་སམ།
ཞེས་ཞུས་པས།
དེ་ལ་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་གཏོ་བུ་དོད་དེ་ནི། མ་ཤི་གསོན་
པའི་དུས་ན་མ་ཐུལ་ཀྱང་། སྔོན་དུ་བདག་དང་མཇལ་བའི་ཡོན་ཏན་དང་། འཆི་ཁར་
འགྱོད་པའི་སེམས་དང་བཅས་པ་སྟེ། བདག་གིས་ཐབས་དང་ཐུགས་རྗེའི་སྤྲུལ་པ་ཡིས།
བག་ཆགས་རྗེས་སུ་དྲན་པའི་བོན་བསྟན་པས། ད་ལྟ་དམྱལ་བའི་ཡུལ་ན་འདུག་མོད་
ཀྱང་། སྡུག་བསྔལ་ལས་ལ་བཟོད་པའི་བསྲན་བཅས་ནས། ཞི་བ་བྱང་ཆུབ་སེམས་
དང་ལྡན་ནས་ཡོད། ད་རུང་ལས་ཀྱི་སྒྲིབ་པ་མ་བྱང་བས། རིགས་དྲུག་གནས་བརྒྱུད་
ལན་ཅིག་སྦྱངས་ཚུལ་ཙམ། མྱུར་དུ་ཐར་པའི་གོ་འཕང་ཐོབ་པར་ཡོད། ཅེས་གསུངས་
པས། འཁོར་རྣམས་ཀྱང་ཤིན་ཏུ་དགའ་འོ། །དེ་ནས་དུས་དེ་ཙམ་ན། ཡུལ་འོད་མ་
འབྱམ་སྐྱའི་མི་རྣམས་འདུས་ནས། མཆིད་གླེང་བ། འོ་སྐོལ་གྱི་རྒྱལ་པོ་འདི་ལས་སྡིག་
ཆེ་བ། འཇིག་རྟེན་གྱི་ཁམས་སུ་ཡང་མ་མཆིས་ན། ད་ནི་ཚེའི་འདུ་བྱེད་དུ་སོང་བ་ལ།
རྒྱལ་པོ་རང་གིས་ཡང་ཁ་ཆེམས་བཞག་ནས། སྟོན་པ་གཤེན་རབ་མི་བོ་སྤྱན་དྲངས་ལ་
མཆོད་གནས་གྱིས་ཤིག །ཅེས་ཟེར་བ་ལ། རྒྱལ་པོའི་ངག་མི་གཅོག་པ་དང་། རྒྱལ་པོ་
ཡང་ཤིན་ཏུ་སྡིག་ཆེ་བས། སྟོན་པ་ཡང་དེ་ལྟ་བུ་ཞིག་མིན་པར་དྲོངས་བར་ཨེ་འགྱུར་
ཡང་མི་ཤེས་པ་དང་། སྟོན་པ་དེ་དག་སྤྱན་དྲང་ན། ངེད་རང་རྣམས་ཀྱང་སྡིག་པ་ལ་
འབགས་པའི་བསྒྲིབས་པ་ཨེ་བྱང་དང༌། རྒྱལ་ཁམས་ཡང་དར་ཞིང་དགེ་བ་ལ་ཨེ་ཚུད་
ཀྱི་ཕྱིར་དུ། རྒྱལ་བུ་རང་ཉིད་འཁོར་ཚོགས་དང་ཆོས་ལ་སྤྱན་འདྲེན་དུ་གཤེགས་ཤིག །
བདག་ཅག་རྣམས་ཀྱིས་འདི་རུ་མཁོ་མཐུན་གྱི་རྫས་དང་ཡོ་བྱད་རྣམས་ཚོགས་པར་
343



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བསགས་ཞེས་ཟེར་ནས་གྲོས་སུ་བཅད་དོ། །དེ་ནས་རྒྱལ་བུ་འཁོར་ཚོགས་མང་པོ་ཞིག་
ནི། ཆུ་བོ་པཀླུའི་རྒྱུད་ལ་ཞུགས་ཏེ། ལྷོ་ཕྱོགས་སུ་སྟོན་པ་སྤྱན་འདྲེན་དུ་སོང་ངོ༌། །དེ་
ནས་ཡུལ་འོལ་མོ་གླིང་ནས། གསས་མཁར་ཤམ་པོ་ལྷ་རྩེའི་སྒོ་དྲུང་དུ་འཁོད་དོ། ། །
དེ་ལ་སྟོན་པ་ནི་རྣམ་པ་ཐམས་ཅད་མཁྱེན་པ་ཡིན་ཞིང་། མ་རྨོངས་ཐུགས་ལ་ས་
ལེར་གསལ་ལགས་ཀྱང་། འགྲོ་བའི་དོན་དུ་ཐབས་ལ་མཁས་པར་གསུངས་པ། རྒྱལ་
བུ་ལགས། ཁྱོད་རྣམས་འཁོར་ཚོགས་ནི་ཅི་ལ་འོང་བ་ཡིན། ཡུལ་འོད་མ་འབྱམ་སྐྱ་ནི་
དར་ལ་རྒྱས་སམ། རྒྱལ་པོ་གཏོ་བུ་དོད་དེ་ནི་དགེ་བ་ལ་སྤྱོད་དམ། ཞེས་གསུངས་པས།
དེ་ལ་རྒྱལ་བུས་གསོལ་པ། སྟོན་པ་ལགས། བདག་ཅག་མཆིས་པའི་དོན་ནི། སྟོན་
པའི་སྒྲོན་མ་སྤྱན་འདྲེན་དུ་འོང་བ་ལགས་སོ། །ཡུལ་འོ་མ་འབྱམ་སྐྱ་ནི་དར་རྒྱས་རན་
པར་ཡོད། ཉིད་ཀྱི་སློབ་བུ་གཏོ་བུ་དོད་དེ་ནི། གུམ་པ་ལགས་སོ། །གུམ་པའི་དུས་སུ་
བདག་ཅག་རྣམས་ལ་ཁ་ཆེམས་བཞག་ནས། བདག་ནི་ཤིན་ཏུ་སྡིག་ཆེ་བས། ཤི་ནས་
ངན་སོང་གསུམ་དུ་ཅིས་ཀྱང་སྐྱེ་བས་ཁྱོད་རྣམས་ཀྱིས་བདག་གི་སློབ་དཔོན་གཤེན་
རབ་མི་བོ་སྤྱན་དྲོངས་ལ། བདག་ངན་སོང་གསུམ་གྱི་གནས་ནས་དྲོངས་ཤིག །ཅེས་
ཟེར་ནས་བདག་ཅག་རྣམས། ད་ལྟ་སྟོན་པའི་སྒྲོན་མ་སྤྱན་འདྲེན་དུ་མཆིས་པ་ལགས་
སོ། །ད་ཡང་སྟོན་པའི་སྒྲོན་མེ་འགྲོ་བའི་དཔལ། མ་ཐོགས་མྱུར་དུ་ལ་འུར་གཤེགས་
པ་ཞུ། བདག་ཅག་རྒྱལ་པོ་ཐུགས་རྗེས་བཟུང་དུ་གསོལ། ཞེས་གསོལ་ཏོ། །དེ་ལ་སྟོན་
པའི་ཐུགས་ལ་དགོངས་པས། འདུལ་བའི་དུས་དང་སྐབས་ལ་བབས་པར་རིག་ནས་
གཤེགས་པར་བཀའ་གནང་སྟེ། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང༌། སྟོང་
ལྔ་བརྒྱ་དང་། ཡེ་གཤེན་གཡུང་དྲུང་སེམས་དཔའ་སུམ་བརྒྱ་དྲུག་ཅུ་དང་བཅས་ཏེ་
གསེར་གྱི་ཤིང་རྟ་འཁོར་ལོ་བརྒྱད་པ་ལ་བཅིབས་ནས། རྨ་ལོ་དང་གཡུ་ལོ་དང་། ཡིད་
ཀྱི་ཁྱེའུ་ཆུང་དང་གསུམ་གྱིས་གཤེགས་པའི་སྣ་དྲངས་ནས། རོལ་མོའི་ཚོགས་དང་
344



མདོ་སྡེ།
འགྲོ་བ་ཐར་པ་དྲང་བའི་མདོ།
བཅས་ཏེ་མེ་ཏོག་གི་ཆར་དང་མངོན་པར་འགྲོགས་ཏེ་གཤེགས་སོ། །དེ་ནས་ཡུལ་འོད་
མ་འབྱམ་སྐྱ་རུ་ཕེབས་ཏེ། གྲོང་ཁྱེར་འོད་མ་བཀྲག་གླིང་གི་མི་རྣམས་ཀྱིས་རོལ་མོ་དང་
བསུ་བ་བྱས་ཏེ། མཁར་དང་བ་རྫོང་ཕུག་གི་ནང་དུ་སྤྱན་དྲངས་ནས་གསོལ་ཟས་རོ་
མཆོག་དང་ལྡན་པ་བདའ་དགུ་དྲངས་སོ། ། །
དེ་ནས་དེའི་ཚེ་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པའི་སྒྲོན་མ་གཤེན་རབ་མི་
བོ་ལགས། སེམས་ཅན་མི་ལ་ཤིན་ཏུ་སྡིག་ཆེ་བ། རྒྱལ་པོ་གཏོ་བུ་དོད་དེ་བྱ་བ་འདི།
མ་ཤི་གསོན་པའི་ཚེ་ལ་མི་འདུལ་ཞིང་། བྲག་ཕུག་བྱང་བལྟས་ཉི་མ་མི་མངོན་པར།
སྟོན་པའི་ཐུགས་རྗེ་རྡུགས་པ་མ་ལགས་ཏེ། སེམས་ཅན་ལས་དབང་ཤིན་ཏུ་གཙོར་ཆེ་
བའི། བཏང་སྙོམས་ཙམ་དུ་ཡུད་ལ་བཞག་པར་བྱུང༌། ད་ནི་ངན་སོང་དམྱལ་བར་
སྐྱེས་པ་ལ། འདི་ལ་དྲོང་བའི་ཐབས་ནི་ཅི་ལྟ་བུ། བདག་ཅག་རྣམས་ལ་སྟོན་པའི་
བཀའ་སྩལ་འཚལ། ལས་ངན་སེམས་ཅན་ངན་སོང་སྦྱང་བ་ལ། སྐད་ཅིག་ཙམ་ཡང་
སྡུག་བསྔལ་བཟོད་གླགས་མེད། བདག་ཀྱང་སྲིད་པའི་རྒྱལ་པོས་བཀའ་གནང་ནས།
དོན་ཆེད་འདི་ལ་འདི་རུ་མཆིས་པ་ལགས། འདི་ཡི་དྲང་ཐབས་ཅི་ལྟར་དགོངས་པ་
དང་། སྟོན་པས་གང་གསུངས་བདག་གིས་བསྒྲུབ་པར་བགྱི། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་མཚན་དང་ལྡན་པའི་ཁྱེའུ་ཆུང༌། ཞུས་
པའི་དོན་དེ་སྐབས་ལ་རན་གྱི་ཕོག །འཁོར་བའི་སེམས་ཅན་སྒྲིབ་པ་སྦྱང་བ་དང་།
རྒྱལ་པོ་གཏོ་བུ་ཐར་པ་དྲང་བ་དང་། ཕྱི་རབས་རྣམས་ལ་བཀྲིད་དྲང་དཔེར་བསྟན་
ཕྱིར། གཡུང་དྲུང་བོན་ལ་རྒྱ་ཆེ་གྲངས་མང་ཡང་། མདོར་སྡུད་སྒོ་བཞི་མཛོད་དང་
ལྔ་རུ་དབྱེ། གཙང་མ་མཐོ་ཐོག་མཛོད་ཀྱི་བོན་སྒོ་ལ། གདུལ་དཀའ་ཉོན་མོངས་ཐར་
པར་བཀོད་པའི་ཕྱིར། སྒྲིབ་སྦྱང་ངན་སོང་སྦྱང་བའི་ཆོ་ག་བསྟན། བོན་ཉིད་མི་འགྱུར་
གཡུང་དྲུང་དབྱིངས་དཀྱིལ་ནས། རང་བཞིན་དཀྱིལ་འཁོར་མཁའ་ལྟར་ཡོངས་ལ་
345



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཁྱབ། མཁའ་དབྱིངས་བདེ་ཆེན་རོལ་པའི་ཕྱག་རྒྱ་ལས། ཡེ་ཤེས་ཆེན་པོ་ལྔ་ཡི་ཀློང་དུ་
བྱུང་། ཀློང་ལ་ཐུགས་རྗེ་ལས་སུ་བསྐྱེད་པ་ཡིས། ཐབས་དང་ཐུགས་རྗེ་ཟུང་དུ་འབྲེལ་
བ་ལ། དུག་ལྔ་ཉོན་མོངས་མྱུར་དུ་འཇོམས་པ་ཡི། བདེར་གཤེགས་ལྷ་གཤེན་བརྒྱ་
དང་རྩ་བརྒྱད་འབྱུང༌། གདུལ་དཀའ་ཉོན་མོངས་ཐུགས་རྗེས་འདྲེན་པར་བྱེད། ལྷ་ནི་
གཤེན་ལྷ་འོད་དཀར་ཐུགས་རྗེ་ཉིད། གཤེན་ནི་སྟོན་པ་བདག་ཉིད་འདུལ་བ་དྲུག །
ལྷ་གཤེན་ཐབས་དང་ཐུགས་རྗེ་ཟུང་འབྲེལ་ནས། འགྲོ་བ་འདུལ་བའི་ལྷ་གཤེན་བརྒྱ་
རུ་འབྱུང་། དེ་ལྟར་བརྒྱ་དང་རྩ་བརྒྱད་དཀྱིལ་འཁོར་གྱི། འགྲོ་བ་རིགས་དྲུག་ངན་
སོང་གནས་སྦྱངས་ནས། ལས་ཀྱི་སྡུག་བསྔལ་སྦྱོང་བའི་སེམས་ཅན་རྣམས། འཁོར་བའི་
གནས་ནས་ཐར་པར་ཡར་བཏེག་སྟེ། བོན་ཉིད་གཡུང་དྲུང་ཀློང་དུ་ཡར་སྟིམ་མོ། །
ཞེས་བཀའ་བསྩལ་ཏོ། ། །
དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། དེ་ལྟར་དུ་བོན་སྒོ་བཞི་མཛོད་དང་ལྔའི་ནང་ནས་དུག་ལྔ་ཉོན་
མོངས་མྱུར་དུ་འཇོམས་པར། ཡེ་ཤེས་ཆེན་པོ་ལྔ་ཤར་བས་བདེ་བར་གཤེགས་པ་
ལྷ་གཤེན་བརྒྱ་རྩ་བརྒྱད་ཀྱི་ཆོ་གས་སྒྲིབ་པ་སྦྱང་བར་བྱེད་ན། ཐབས་དང་ལག་
ལེན་ནི་ཅི་ལྟ་བུ་ཞིག་ཏུ་བྱེད་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་
སྩལ་པ། ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། འདི་ལ་ཐབས་དང་ལག་ལེན་ནི་རྣམ་
པ་གཉིས་ཏེ་སྒྲིབ་པ་སྦྱང་བ་དང༌། ཚོགས་བསགས་པའི་ཡན་ལག་གཉིས་ཏེ། དེ་
ཡང་སྒྲིབ་སྦྱང་དམིགས་རྟེན་དུ་བྱེད་པ་དང་། ཚོགས་བསགས་དཀྱིལ་འཁོར་དུ་
བྱེད་པ་དང་རྣམ་པ་གཉིས་སོ། །དེ་ཡང་སྒྲིབ་སྦྱང་དམིགས་རྟེན་དུ་བྱེད་ན། བདེ་
བར་གཤེགས་པའི་མཆོད་རྟེན་གཅིག །མཆོད་པའི་དམིགས་རྟེན་དུ་བཞེངས་སུ་
གསོལ་ནས། དེའི་མདུན་དུ་གཙང་མའི་རྒྱན་གཞི་གཉིས་བཀྲམ་ནས། མཆོད་
346



མདོ་སྡེ།
འགྲོ་བ་ཐར་པ་དྲང་བའི་མདོ། །
སྦྱིན་གྱི་ཡ་སྟགས་རྣམས་བཀྲམ་སྟེ། བདེ་བར་གཤེགས་པ་རྣམས་དབྱིངས་ནས་
སྤྱན་དྲངས་པ་དང༌། དགྱེས་པ་བསྐྱེད་པ་དང་། ཁྲུས་གསོལ་བ་དང༌། ཕྱག་
འཚལ་བ་དང༌། སྡིག་པ་བཤགས་པ་དང་། མཆོད་པ་འབུལ་བ་དང༌། སྦྱིན་པ་
གཏང་ཞིང༌། སྨོན་ལམ་གདབ་པ་དང་། སྐབས་ཀྱི་བརྡ་སྦྱར་དུ་ཤེས་པར་བྱའོ། །
དེ་ནི་སྒྲིབ་སྦྱངས་དམིགས་རྟེན་དུ་བྱའོ། །གཉིས་པ་ཚོགས་བསགས་དཀྱིལ་འཁོར་དུ་
བྱ་བ་ནི། དཀྱིལ་འཁོར་གྱི་སྔོན་འགྲོ་དང༌། བཅའ་གཞི་དང་། ལག་ལེན་དང་ལྡན་
པར་བྱས་ནས། བགེགས་བསྐྲད་པ་དང་། སྟ་གོན་གྱི་རིམ་གྲོ་དང་། རྒྱན་འགོད་པ་
དང་། ཏིང་ངེ་འཛིན་སྒོམ་པ་དང་། བདེ་བར་གཤེགས་པ་རྣམས་དབྱིངས་ནས་སྤྱན་
དྲངས་པ་དང་། བཞུགས་སུ་གསོལ་བ་དང་། དགྱེས་པ་བསྐྱེད་པ་དང་། ཁྲུས་གསོལ་
བ་དང་། ཕྱག་འཚལ་བ་དང༌། སྡིག་པ་བཤགས་པ་དང་། མཆོད་པ་འབུལ་བ་དང་།
སྐུ་བསྟོད་པ་དང༌། མཆོད་སྦྱིན་གཏང་བ་དང༌། སྨོན་ལམ་གདབ་པ་དང་། སྒོ་དབྱེ་
བ་དང་། ལྷ་ཞལ་བསྟན་པ་དང་། དབང་བསྐུར་བ་དང་། གནས་སྤར་བ་དང་། ལ་
ཟླ་བ་དང་། དཀྱིལ་འཁོར་སྡུད་པ་ལ་སོགས། ཡན་ལག་ཉི་ཤུ་རྩ་གཅིག་གི་བཀའ་
སྩལ་ཏེ། ཚོགས་བསགས་དཀྱིལ་འཁོར་དུ་བྱ་བའི་རིམ་པའོ། །ཞེས་བཀའ་བསྩལ་ཏོ། །
༧ དེ་ནས་ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ལྟར་དུ་བདེ་བར་
གཤེགས་པ་ལྷ་གཤེན་གྱི་ཆོ་ག་ལ། དོན་རྣམ་པ་གཉིས་སུ་བསྟན་པའི། ཐོག་མར་ད་
ལྟའི་སྐབས་སུ། རྒྱལ་པོ་གཏོ་བུ་དོད་དེ་ངན་སོང་གི་གནས་ནས། བར་ལྷ་འོད་གསལ་
གྱི་གནས་སུ་འདྲང་དགོས་པས། དེ་ཡང་སྒྲིབ་སྦྱང་དམིགས་རྟེན་གྱི་རིམ་པ་ལ། ཁྱེད་
རྣམས་ཀྱི་གཙང་མའི་ས་གནས། མེ་ཏོག་མཛེས་པའི་གླིང་ལ། སྒྲིབ་སྦྱང་མཆོད་པའི་
དམིགས་རྟེན་དུ། ལོ་པན་ཤེལ་གྱི་མཆོད་རྟེན་དབུ་གསུམ་པ་ཞིག་བཞེངས་ཤིག །དེའི་
ནང་དུ་རིན་ཆེན་སྣ་ལྔ་ལ། ལྷ་གཤེན་སྲིད་པ་གསུམ་གྱི་སྐུ་བཞེངས་ནས་བཞུགས་
347



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སུ་གསོལ་ཅིག །དེའི་མདུན་དུ་གཙང་མའི་སྟེགས་བུ་གཉིས་སུ་བཤམ་ནས། སྟེགས་
བུ་ཡ་ཐའི་སྟེང་དུ། བདེ་བར་གཤེགས་པའི་མཆོད་པའི་ཡ་སྟགས་ནི། མར་མེ་དང་།
སྤོས་དང༌། ཚན་ཆབ་དང༌། ཞལ་ཟས་དང༌། མེ་ཏོག་དང་། དཀར་གསུམ་དང༌།
མངར་གསུམ་དང་། འབྲུ་བཅུད་དང༌། ལོ་ཏོག་དང༌། རིན་པོ་ཆེའི་རྐང་འགྲོས་དང་།
འབྲུའི་ཕུང་པོ་དང་། རིན་པོ་ཆེའི་གྲམ་ཁྲོད་དང་། བཀྲ་ཤིས་ཀྱི་རྟགས་རྫས་བརྒྱད་
དང་། རིན་པོ་ཆེའི་ནོར་བདུན་དང་། དར་ཟབ་དང༌། ལྷབ་ལྷུབ་དང་། གདུགས་
དང་། རྒྱལ་མཚན་དང་། ཕྱེ་མ་དང་། འཕུར་མ་དང་། རྔ་གཤང་དང་། སྒྲ་སྙན་
དང་། རོལ་མོ་ལ་སོགས། མཆོད་པའི་ཡོ་བྱད་ཕུན་སུམ་ཚོགས་པ་རུ་ཤོམས་ཤིག །
སྟེགས་བུ་མ་ཐའི་སྟེང་དུ། འབྲུ་སྣའི་ཕྱེ་མ་ལ། ཚང་རྒྱུང་གི་འཇིག་རྟེན་གྲངས་ལ་
འདས་པ་དང་། སྐྱེས་པ་དང་། བུད་མེད་དང༌། ཁྱེའུ་དང་། བུ་མོ་དང༌། རི་དྭགས་
དང་། གཡུང་དྭགས་དང་། གཅན་གཟན་དང་། འདབ་ཆགས་ལ་སོགས། གནམ་
ལ་འཕུར་དགུ་དང་། ས་ལ་འཛུལ་བཅུ་དང་། བར་ལ་འགྲིམ་དགུའི་གཟུགས་བརྙན་
སྣ་ཚོགས་པ་ལ། སྤུ་མཚན་མ་ནོར་བར་བྱ་བ་དང༌། གཞན་ཡང་འདོད་པའི་ཡོ་བྱད་
ཕུན་སུམ་ཚོགས་པ། རྟ་དང་གླང་པོ་དང་། མ་ཧེ་དང་། ཁྱུ་མཆོག་དང༌། བ་མོ་
དང་། གསེར་གཡུ་དང་། དར་ཟབ་དང་། སྟག་གཟིག་དང༌། གོ་ཁྲབ་དང་། འབྲུ་
སྣའི་བཤོས་བུ་དང་། ཡུ་ཏི་དང༌། སྲོག་མ་བཅད་པའི་ཤ་སྣ་དང་། ཁྲག་སྣ་དང༌།
མངར་སྣ་དང་སྐྱུར་སྣ་དང་། འདོད་པའི་ལོངས་སྤྱོད་ལ་མ་ཚང་བ་མེད་པ་རུ་སོགས་
ལ་ཤོམས་ཤིག །གཞན་ཡང་དངོས་སུ་ཡོད་པའི། མཆོད་གནས་བཀུར་བའི་ཞིང་
དང་། རིགས་དྲུག་སྦྱིན་པའི་ཞིང་རྣམས་ལ་རྒྱལ་པོའི་དཀོར་མཛོད་དུ་ཡོད་པའི།
ཟད་ནོར་དང་ལོངས་སྤྱོད་དང་། ཡུལ་ཞིང་དང་བང་ཁང་ཐམས་ཅད་ཆགས་པ་མེད་
པར་བློའི་བླངས་ནས། མཆོད་སྦྱིན་དུ་ཁྱེས་ཤིག །ཅེས་སྟོན་པས་བཀའ་བསྩལ་ཏོ། །དེ་
348



མདོ་སྡེ།
འགྲོ་བ་ཐར་པ་དྲང་བའི་མདོ།
ལ་རྨ་ལོ་གཡུ་ལོ་དང་། ཡིད་ཀྱི་ཁྱེའུ་ཆུང་དང་། གཡུང་དྲུང་སེམས་དཔའ་རྣམས་
དང་། རྒྱལ་བུ་འཁོར་དང་བཅས་པ་རྣམས་ཀྱིས། སྟོན་པས་བཀའ་སྩལ་པ་བཞིན་དུ་
མེ་ཏོག་མཛེས་པའི་གླིང་ལ་བྱོན་ནས། ལོ་པན་ཤེལ་གྱི་མཆོད་རྟེན་བཞེངས་སུ་གསོལ་
ཏེ། དེ་ཡང་ལྕགས་རི་ཕོ་འདོམ་ཉིས་བརྒྱ་ལྔ་བཅུས་འཁོར་བ་ཞིག་གི་ནང་དུ། བདེ་
བར་གཤེགས་པའི་སྐུ་གདུང་ཤེལ་གྱི་མཆོད་རྟེན་ཁྲི་འཕང་ལྔ་ལྡན་གྱི་སྟེང་དུ། གྲུ་ཞི་སྒོ་
བཞི་དང་ལྡན་པ། ཕྱི་ནང་རིམ་གཉིས་བར་ཁྱམས་འདོད་ཡོན་གྱིས་བརྒྱན་པ། དེའི་
ནང་དུ་གསེར་གྱི་ཀ་བ། གཡུ་ཡི་གདུང་མ། རིན་པོ་ཆེའི་དྲལ་དཔྱམ་དང་། ཉི་ཟླའི་
དཔྱམ་བར་དང༌། ནམ་མཁའི་ཐོག་ཕུབ་དང་ལྡན་པ། དེ་ལ་མཐིང་གི་ཡ་གད་དང་།
རིན་པོ་ཆེའི་ཟར་ཚགས་དང༌། གཞའ་ཚོན་གྱི་དར་བུ་ཁད་འཕྲུལ་བ། དེའི་སྟེང་རྟ་
བབས་རིམ་བཞིའི་སྟེང་དུ། ཤེལ་གྱི་ཅོག་གསུམ་རང་སོ་རུ་རྒྱས་པ། དེ་ལ་བུམ་པ་བྲེ་
སྲོག་འཁོར་ལོ་ཆར་ཁེབས་དང་ལྡན་པ། དེ་སྟེང་ཏོག་དང་བྱ་རུ་གཡས་གཡོན་དར་གྱི་
ཅོད་པན་དུ་འཕུར་བ། བུམ་པ་ཤེལ་གུར་དཀར་པོའི་ནང་དུ། བདེ་བར་གཤེགས་པ་
ལྷ་གཤེན་སྲིད་པ་གསུམ་གྱི་སྐུར་གསལ་བ། དེ་ལྟ་བུ་ལྷའི་གཞལ་ཡས་ཁང༌། ཉམས་
དགའ་བ་ཡིད་དུ་འོང་བ་ཞིག་བཞེངས་སུ་གསོལ་ལོ། །དེའི་མདུན་དུ་གཙང་མའི་
སྟེགས་བུ་གཉིས་སུ་བཏེགས་ནས་མཆོད་སྦྱིན་གྱི་རྫས་རྣམས་བཀྲམས་སོ། །གཞན་
ཡང་འདོད་ཡོན་གྱི་རྫས་ལ་མ་ཚང་བ་དང༌། མ་འཚོགས་པ་མེད་པ་རུ་བསགས་སོ། །
དེ་ལ་སྟོན་པ་ཡང་ཤིན་ཏུ་ཐུགས་དགྱེས་ཏེ་རྨ་ལོ་གཡུ་ལོ་དང་། ཡིད་ཀྱི་ཁྱེའུ་ཆུང་
ལ་ལེགས་པའི་བྱ་བ་བྱིན་ནོ། །དེ་ལ་ཡང་སྟོན་པས་གཏོ་བུ་དོད་དེ་དྲང་བའི་རིམ་པ་
མཛད་དེ། དུང་ཤོག་དཀར་པོ་ལ་མི་ཡི་གཟུགས་ནི་བཏོད། དེའི་རྐང་པ་གཡས་པ་
ལ་ཡཾ། རྐང་པ་གཡོན་པ་ལ་རཾ། ལག་པ་གཡས་པ་ལ་ཁཾ། ལག་པ་གཡོན་པ་ལ་སྲུ་།
དཔྲལ་བ་རུ་ཧཱུཾ། སྤྱི་བོ་རུ་ཨ། མགྲིན་པ་རུ་ཏྲི། སྙིང་ག་རུ་རྨི ལྟེ་བ་རུ་སུ། གསང་བ་
349



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
རུ་དྲི། རྐང་མཐིལ་དུ་དུ། རྒྱབ་ཏུ་མིང་བྱང་བྲིས་ལ། སྨྱུག་རྒོད་ཚིགས་གསུམ་པ་ལ་
གདགས་ཏེ་སྟེགས་བུ་གཉིས་ཀྱི་བར་དུ་བཙུགས་སོ། །
དེ་ནས་སྟོན་པས་གཞལ་ཡས་ཁང་དང༌། མཆོད་རྫས་རྣམས་བྱིན་གྱིས་བརླབས་ཏེ།
ཐོག་མར་བར་ཆད་ཀྱི་བགེགས་བསྐྲད་པ་ནི། རྔ་གཤང་དང་རོལ་མོའི་སྒྲ་བསྒྲགས་
ཏེ། གསེར་དང་ཡུངས་ཀར་ཐོགས་ནས་ཚིགས་སུ་བཅད་དེ་གསུངས་པ། ཨོཾ་བདག་གི་
ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱི་ནི། ཡུངས་ཀར་རྒྱལ་པོ་འདི་
དག་ཀྱང་། ཁྲོ་བོའི་མཆོག་སྟེ་བགེགས་ལ་དཔའ། མཐིང་ནག་མེ་ཡི་གཤོག་པ་ཅན།
དབུ་དགུ་ཁྲོས་པ་མགོ་བརྙན་འབྱིན། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་
བཞིས་ཕྱོགས་བཞིའི་དྲེགས་པ་གནོན། འཁོར་ཡང་བྱེ་བ་ས་ཡ་འབུམ། དགེ་ལ་བར་
དུ་གཅོད་པ་དང་། མཆོད་ལ་རློམ་པར་བྱེད་པ་ཀུན། ཐལ་བ་རྡུལ་དུ་བརླག་པར་བྱ།
བསྭོ་ཨཱ་གར་ཤེལ་རྒྱུང་ནེ་ཉེ་ལོ་ཡོ་མུ་མར་གྲན་ཙེ་ཧཱུྃ་ཕཊ། ཅེས་གསེར་དང་ཡུངས་
ཀར་གྱི་བྲིམ་ཞིང་། བར་དུ་གཅོད་པའི་བགེགས་བསལ་བའོ། །
དེ་ནས་བྱིན་གྱིས་རླབས་པར་མཛད་དེ། སྟོན་པ་ཉིད་ཐུགས་མི་དམིགས་པའི་ངང་
ལས་གསལ་གདབ་སྟེ། མཆོད་རྟེན་གཞི་རྨང་ཁྲི་འཕང་རིམ་ལྔ་ནི། འབྱུང་བ་རིམ་ལྔ་
བརྩེགས་པའི་ཁྲི་གདན་དུ་བྱིན་གྱིས་བརླབ་བོ། །དེ་སྟེང་ལོགས་བཞི་བྱ་འདབ་དང་
ཆས་པ་རྣམས་ནི། ལྷའི་གཞལ་ཡས་ཁང་རྒྱུ་རིན་པོ་ཆེ་སྣ་ཚོགས་ལས་གྲུབ་པ། གྲུ་
བཞི་སྒོ་བཞི་ཕྱི་ནང་རིམ་གཉིས་དང་ལྡན་པ། ཁ་བད་མཐིང་གི་ཡ་གད་དང་། རིན་
པོ་ཆེའི་ཟ་ར་ཚགས་དང་། གཞའ་ཚོན་གྱི་དར་བུ་ཁད་འཕྲུལ་བ། དེའི་སྟེང་རྟ་བབས་
རིམ་བཞི། ཤེལ་གྱི་ཅོག་གསུམ་རང་སོར་རྒྱས་པ། བུམ་པའི་ཤེལ་གུར་དཀར་པོའི་ནང་
དུ། ལྷ་གཤེན་སྲིད་པ་གསུམ་གྱི་སྐུ་བཞུགས་པ། གཞལ་ཡས་དེའི་ནང་དུ། གསེར་གྱི་
ཀ་བ། གཡུའི་གདུང་མ། རིན་པོ་ཆེའི་དྲལ་དཔྱམ། ཉི་ཟླའི་དཔྱམ་བར། ནམ་མཁའ་
350



མདོ་སྡེ།
འགྲོ་བ་ཐར་པ་དྲང་བའི་མདོ།
གཡུ་འོད་ཀྱི་ཐོག་ཕུབ་དང་ལྡན་པ། འོག་གཞི་གསེར་གྱི་ས་གཞི་ལ། སྣ་ཚོགས་པདྨ་
འབུམ་ལྡན་གྱི་གདན་བཀྲ་བ། དེའི་དབུས་སུ་རིན་པོ་ཆེའི་ཁྲི་ཡངས་ཤིང་རྒྱ་ཆེ་བ།
གསེར་གྱི་བན་གླང་བཞི་བཞི་བརྒྱད་ཀྱིས་འདེགས་པ། དེའི་སྟེང་དུ་ཉི་ཟླ་པདྨ་མཛེས་
པའི་གདན་ལ། ཡེ་ཤེས་ཀྱི་ལྷ་གཤེན་ལྷ་འོད་དཀར་སྐུ་མདོག་ཤེལ་གྱི་སྙིང་པོ་འདྲ་
བ། དབུ་རྒྱན་དང་། སྙན་ཆ་དང་། མགུར་ཆུ་དང༌། དཔུང་རྒྱན་དང༌། ཕྱག་གདུབ་
དང་། ཞབས་གདུབ་དང་། སེ་མོ་དོ་ཡན་ཆད་རིན་པོ་ཆེའི་རྒྱན་གྱིས་བརྒྱན་པ། ཕྱག་
གཡས་པས་ཐུགས་རྗེའི་ལྕགས་ཀྱུ་དང་། གཡོན་པས་ཐབས་ཀྱི་ཞགས་པ་བསྣམས་པ།
སྐུ་སྟོད་ཤི་ཤོན་གྱི་སྟོད་གཡོགས་དང་། སྐུ་སྨད་པ་ཏིའི་ཤམ་ཐབས་མཛེས་པ། དེའི་
ཕྱི་རིམ་སྣ་ཚོགས་པདྨའི་གདན་ལ། ཐུགས་རྗེ་ཅན་གྱི་ལྷ་གཤེན་བརྒྱ། སྐུ་མདོག་ཕྱག་
མཚན་རྒྱན་དང་ལྡན་པ། དེའི་ཕྱི་རིམ་བར་ཁྱམས་ལ་འདུལ་བ་ཐབས་ཀྱི་གཤེན་དྲུག་
ལ། འགྲོ་འདུལ་སེམས་དཔའི་འཁོར་གྱིས་བསྐོར། ནང་སྒོ་ལ་སྒོ་ཁྱུད་གཡས་སུ་ལྷ་བུ་
གར་མཁན་དང་། གཡོན་དུ་ལྷ་མོ་མཆོད་འབུལ་མ་གཉིས་ལྡེམས་པ། ཕྱི་སྒོ་བཞི་ལ་
དབལ་གྱི་ཁྲོ་བོ་ཆེན་པོ་བཞི་བཞུགས་པ། ཕྱི་ཁྱམས་སུ་ཡོན་ཏན་དང་ལན་ཆགས་སྙིང་
རྗེའི་མགྲོན་རིགས་གནས་པ། ལྕགས་རིའི་སྒོ་བཞི་ལ་རྒྱལ་པོ་ཆེན་པོ་བཞིའི་ཕོ་བྲང་
བཅས་པ། དེ་རྒྱབ་ཐུགས་རྗེ་དཔག་བསམ་ཤིང་གི་ལོ་འདབ་རྒྱས་པ། དེའི་མདུན་
དུ་སྟེགས་བུ་ཡ་ཐའི་སྟེང་དུ་བདེ་བར་གཤེགས་པ་མཆོད་པའི་ཡ་སྟགས་སྤྲིན་ལྟར་དུ་
གཏིབས་པ། སྟེགས་བུ་མ་ཐའི་སྟེང་དུ་རིགས་དྲུག་གི་སྦྱིན་པའི་ཡ་སྟགས་གྲམ་ལྟར་དུ་
བཀྲམ་པ། དེ་དག་འདོད་ཡོན་གྱི་ཕུང་པོ་ནམ་མཁའི་མཐའ་དང་མཉམ་པ། མགྲོན་
བཞི་མཉེས་ཤིང་ཚིམ་ནས་སེམས་ཅན་ཉོན་མོངས་པ་ཐུགས་རྗེས་བཟུང་བ། ཐར་པར་
དྲང་བར་ཐུགས་རྗེས་ཡོངས་སུ་བྱིན་གྱིས་བརླབས་པ་དེ་ཡོངས་ལ་ཁྱབ་པའོ། །སྒོས་སུ་
དབྱེ་བའི་ཏིང་ངེ་འཛིན་ནི། རིགས་དྲུག་སོ་སོར་རུ་དྲང་བའི་ཐབས་ལ། ཡེ་ཤེས་ལྔའི་
351



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
jས་
སྐུ་དང་འདུལ་བ་ཐབས་ཀྱི་གཤེན་གཉིས་ལ། ལྷ་གཤེན་ཉི་ཤུས་བསྐོར་ནས་སེམས་
ཅན་གྱི་དོན་མཛད་པར་དགོངས་ནས་བྱིན་གྱིས་རླབས་པའི་ཆོ་ག་བསྟན་པའོ། །
༧ དེ་ནས་ཡང་སྟོན་པས། སྒྲིབ་སྦྱང་དང་པོ། དམྱལ་བའི་ཡུལ་ནས་དྲང་བ་ལ།
རྔ་གཤང་གི་སྒྲ་གཏང་ཞིང་། སྤོས་ཀྱི་དུད་པ་བཏེག་ལ་ཚིགས་སུ་བཅད་དེ་གསུངས་
པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ལས་ཐུགས་རྗེ་
བསྐྱེད་པའི་ཡེ་ཤེས་ལྷ། ལྷ་ཆེན་གཤེན་ལྷ་འོད་དཀར་ཐུགས་རྗེ་ཅན། སྐུ་མདོག་
དཀར་གསལ་ཤེལ་གྱི་སྙིང་པོ་འདྲ། རྒྱན་དང་ཆ་ལུགས་རིན་ཆེན་འོད་དུ་འབར། སྟོད་
གཡོགས་སྨད་ཤམ་ན་བཟའ་རྒྱན་གྱིས་བརྒྱན། གཡས་པས་ཐུགས་རྗེ་འདྲེན་པའི་
ལྕགས་ཀྱུ་བསྣམས། གཡོན་པས་ཐབས་ཀྱི་ཞགས་པས་འཁོར་བ་བསྒྲལ། སྟོབས་ལྡན་
གླང་ཆེན་བསྣོལ་བའི་ཁྲི་ལ་བཞུགས། བདག་དང་མཐའ་ཡས་སེམས་ཅན་མང་པོ་
ཡི། སྒྲིབ་གཉིས་སྦྱང་ཞིང་ཚོགས་གཉིས་བསགས་པའི་ཕྱིར། བོན་ཉིད་གཡུང་དྲུང་
ཀློང་ནས་བསྐྱེད་པ་ཡི། ལྷ་གཤེན་ཉི་ཤུ་འཁོར་དང་བཅས་པ་རྣམས། དེང་གི་གནས་
མཆོག་ཕོ་བྲང་དམ་པ་འདིར། བོན་ཉིད་བདེན་པའི་སྐུ་ནི་དབྱིངས་སུ་སྟོང་། ལོངས་
སྤྱོད་རྫོགས་པའི་སྐུ་ནི་མཁའ་ལ་གསལ། ཅིར་ཡང་སྤྲུལ་པའི་སྐུ་ནི་ཀློང་དུ་བཀྲ། བོན་
སྐུ་ནམ་མཁའ་བཞིན་དུ་མཁའ་མཉམ་ཀྱང་། གཟུགས་སྐུ་གཞའ་ཚོན་བཞིན་དུ་སོ་
སོར་གསལ། འགྲོ་བ་དྲང་ཕྱིར་གཅིག་གིས་གཅིག་བསྐྱེད་ནས། གནས་འདིར་སྤྱན་
འདྲེན་ཆར་བཞིན་གཤེགས་སུ་གསོལ། སྐྱོན་བྲལ་པདྨའི་གདན་ལ་བཞུགས་སུ་གསོལ།
ཞེས་དབྱིངས་ནས་སྤྱན་དྲངས་པའོ། །
དེ་ནས་དགྱེས་པ་བསྐྱེད་དེ་ཚིགས་སུ་བཅད་དེ་གསུངས་པ། གཞའ་ཚོན་བྲིས་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་ལྷ་གཤེན་འཁོར་དང་བཅས་པ་ལ། ཐུགས་དམ་དབྱིངས་ནས་དགྱེས་པ་ཆེར་
352



མདོ་སྡེ།
འགྲོ་བ་ཐར་པ་དྲང་བའི་མདོ།
༼ཅ༽
བསྐྱེད་ཅིང་། བླ་མེད་མཆོད་པའི་སྤྲིན་གྱི་རྒྱན་བཤམས་པ། མར་མེ་མེ་ཏོག་འཕྲེང་བ་
བདུག་སྤོས་དང༌། ལྷ་སངས་ཞལ་ཟས་ལྷ་རྫས་དྲི་ཆབ་དང་། དཀར་གསུམ་མངར་
གསུམ་སྤྱན་གཟིགས་སྙིང་པོ་དང་། ལོ་ཏོག་འབྲུ་བཅུད་རིན་ཆེན་ནོར་བདུན་དང༌།
བཀྲ་ཤིས་རྫས་བརྒྱད་ལྷབ་ལྷུབ་ན་བཟའ་དང་། ཕྱེ་མ་འཕུར་མ་རི་ལུང་ཁྱབ་པར་
སྤྲུལ། གར་དང་རོལ་མོ་ཚོམ་ཚོམ་རྔ་གཤང་སོགས། སྣང་སྲིད་རིན་ཆེན་གཏེར་གྱིས་
གང་བར་འབུལ། དགྱེས་པའི་ཚུལ་གྱི་ཞལ་གྱིས་འཛུམ་ཕྱུངས་ལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། ཞེས་དགྱེས་པར་བསྐྱེད་པ་བསྟན་པའོ། །
དེ་ནས་ཡང་སྟོན་པས་སྐབས་ཀྱི་ཆོ་ག་མཛད་དེ། དེ་ལ་ཡང་དོན་རྣམ་པ་ལྔ་སྟེ།
ལན་ཆགས་ཀྱི་བགེགས་ལ་གླུད་གཏང་བ་དང་། ལྷན་ཅིག་སྐྱེས་པའི་བདུད་དང་ཕྲལ་
བ་དང་། མཚན་གྱི་བྱང་བུ་ལ་བསྟིམ་པ་དང་། ཁྲུས་གསོལ་བ་དང་ཟས་སྐལ་གཏད་
པ་དང་ལྔ་སྟེ། དེ་ལ་ཐོག་མར་གླུད་གཏོར་གཏང་བ་ནི། གླུད་གཏོར་རྒྱ་ཆེན་པོར་
བཤམ་ལ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་
དང་། དེ་བཞིན་ཉིད་ཀྱི་སྦྱིན་སྟོབས་ཀྱིས། ལན་ཆགས་གླུད་ཀྱི་གཏོར་མ་འདི། ནམ་
མཁའ་རི་རབ་རྒྱ་མཚོ་ཙམ། འདོད་དགུ་ལོངས་སྤྱོད་བསམ་མི་ཁྱབ། འཇིག་རྟེན་འདི་
རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། ཐར་ལམ་གེགས་སུ་བྱེད་པ་ཡི།
འབྱུང་པོ་ཡི་དྭགས་གདོན་གྱི་ཚོགས། ལན་ཆགས་གླུད་ཀྱི་གཏོར་མ་བཞེས། རང་གི་
ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། རང་རང་བདེ་བའི་གནས་
སུ་དེངས། ཨོཾ་ན་མ་དྲུང་ཟད་རི་རྭང་དྲི་དྲི་མུ་ཁ་ཐིམ་ཐིམ་ཡེ་སྭཱཧཱ། ཞེས་མཚན་བྱང་
ལ་བསྐོར་ལ་གཏོང་ངོ༌། ། །
གཉིས་པ་བདུད་དང་ཕྲལ་བ་ནི། རྔ་གཤང་དང་གོ་བན་རྣམས་ཐོགས་ཏེ་ཚིགས་
སུ་བཅད་དེ་གསུངས་པ། བསྭོ་ཉོན་ཅིག་ལོག་འདྲེན་བགེགས་ཀྱི་ཚོགས། འཇིག་
353



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
རྟེན་འདི་རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། གནོད་ཅིང་འཚེ་བ་
མ་བྱེད་པར། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན།
བདག་ཉིད་ཐུགས་ཀྱི་འོད་ཟེར་ལས། ཁྲོ་བོ་ཟོ་བོ་དབུ་དགུ་ནི། དབུ་དགུ་ཕྱག་ནི་བཅོ་
བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོ་ཚུལ་འབྱིན།
བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞི་འདོར་སྟབས་དྲི་ཟ་གནོན། མེ་རི་
འཁོར་ལོའི་གདན་ལ་བརྗིད། འཁོར་ཡང་བྱེ་བ་ས་ཡ་སྟེ། རེ་རེ་ལ་ཡང་འཁོར་ཚོགས་
སྟོང་། སྤྲུལ་པ་བྱེ་བ་ས་ཡ་འབུམ། བགེགས་དང་ལོག་འདྲེན་གཤེད་མ་རྣམས། ཐལ་
བ་རྡུལ་དུ་བརླག་པར་བྱ། བསྭོ་ཨོ་གར་ཤེལ་ཉེ་ལོ་ཡོ་རྒྱུང་ནེ་སྤུང་མར། གྲན་ཙེ་ནེ་རཾ་
ཧཱུྃ་ཕཊ། ཅེས་བདུད་དང་ཕྲལ་ལོ། །
གསུམ་པ་མཚན་བྱང་ལ་བསྟིམ་པ་ནི་ཚིགས་སུ་བཅད་དེ་གསུངས་པ། ཨཱ་དེང་
གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་མེད་
པ་ནས། མ་རིག་འཁོར་བའི་གནས་སུ་འཁྱམས། ཞེ་སྡང་མེ་ལྟར་འབར་ལ་བརྟེན།
བསད་དང་བཅད་པའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། འབྲས་བུ་
དམྱལ་བའི་གནས་སུ་སྐྱེས། དམྱལ་བའི་སྡུག་བསྔལ་ཡ་རེ་ང་། དམྱལ་ཁམས་བཅོ་
བརྒྱད་སྐྱི་རེ་འཇིགས། ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་
རྗེ་ཡིས། ང་ནི་འདྲེན་པའི་སྟོན་པ་སྟེ། འཕྲུལ་བོན་ངར་དྲག་བྱམས་པ་ཡིན། སྟོན་པ་
ང་ཡི་བཀའ་ལ་ཉོན། སྔོན་གྱི་བག་ཆགས་དྲན་པར་གྱིས། མར་མེ་གསལ་བའི་འོད་ལ་
ལྟོས། ཏིང་འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་
ཅིག་ཡུད་ཙམ་འཁོར་བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་
འདི་ན་ཡོད། མཆེད་དང་ལྕམ་དྲལ་འདི་ན་ཡོད། གཡུང་དྲུང་གསང་བའི་གྲལ་ལ་
བསྡོད། ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་
354



མདོ་སྡེ།
འགྲོ་བ་ཐར་པ་དྲང་བའི་མདོ།
༼ཅ༽
ཉོན། བསྭཱ་ཨཱི་ཨ་དུ་ས་མ་ཡ་ཏི་སྟ་ལྷན་ལྷན། ཞེས་གཟུགས་ལ་བསྟིམ་པར་མཛད་
དོ། །དེ་ནས་ཡང་སྟོན་པས་བདེ་བར་གཤེགས་པ་ལྷ་གཤེན་རྣམས་ལ་ཁྲུས་གསོལ་
བར་མཛད་དེ་ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། བདེར་གཤེགས་ལྷ་གཤེན་གཙོ་འཁོར་བཅས་པ་རྣམས། ཡེ་ནས་
དྲི་མེད་རྣམ་པར་དག་པ་ལ། རྒྱ་མཚོ་གླིང་དགུའི་ཁྲུས་གསོལ་མི་འཚལ་ཏེ། བདག་
དང་མཐའ་ཡས་སེམས་ཅན་ཐམས་ཅད་ཀྱི། ཞེ་སྡང་ཉོན་མོངས་དྲི་མ་དག་བྱའི་ཕྱིར།
རྒྱ་མཚོ་གླིང་དགུའི་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་བཞིན་དུ།
སེམས་ཅན་མ་རིག་ལས་ཀྱིས་སྦྱང་བ་ཡི། ཞེ་སྡང་ཉོན་མོངས་དྲི་མ་དག་གྱུར་ཅིག །
བསྭོ་ཨཱི་ན་མ་དང་ར་དུམ་གུ་ས་ལེ་སང་ངེ་ཡེ་སྭཱཧཱ། ཞེས་བདེ་བར་གཤེགས་པ་རྣམས་
ལ་སྐུ་ཁྲུས་གསོལ་པའོ། །གཉིས་པ་མཚན་བྱང་ལ་ཁྲུས་གསོལ་ཏེ། ཨོ་བོན་ཉིད་དག་
པའི་རྒྱ་མཚོ་ལ། སྟོང་ཉིད་ཡེ་ཤེས་བཅུད་འཁྱིལ་བས། འདི་ནི་བྱམས་པ་ཆེན་པོའི་ཆུ།
ཞེ་སྡང་དྲི་མ་དག་བྱའི་ཕྱིར། མཚན་བྱང་འདི་ལ་ཁྲུས་གསོལ་བས། ཚེ་རབས་ཐོག་
མ་མེད་པ་ནས། ད་ལྟ་དུས་འདི་ཡན་ཆད་དུ། ཞེ་སྡང་ལས་གྱུར་བག་ཆགས་རྣམས།
ཐུགས་རྗེ་ཐབས་ཀྱིས་བྱང་གྱུར་ཅིག །བསྔོ་ༀ་ན་མ་དུ་ཙེར་ས་ལེ་སང་ངེ་ཡེ་སྭཱཧཱ། ཞེས་
མཚན་བྱང་ལ་ཁྲུས་གསོལ་བའོ། ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཕྱག་འཚལ་བ་མཛད་
དེ། ཡིད་ཀྱི་ཁྱེའུ་ཆུང་གིས་ལྷ་གཤེན་གྱི་མཚན་ནས་བརྗོད་ཅིང་། རྨ་ལོ་གཡུ་ལོ་དང་།
གཏོ་བུ་དོད་དེའི་འཁོར་རྣམས་ཀྱིས་མཚན་བྱང་ཐོགས་ནས་མཚན་ཕྱག་རེ་རེ་འཚལ་
ལོ། །བོན་ཉིད་གཡུང་དྲུང་གི་དབྱིངས་ན་བཞུགས་པའི། ཐུགས་རྗེ་བསྐྱེད་ནས་འགྲོ་
བའི་དོན་མཛད་པ། ཡེ་ཤེས་གྱི་ལྷ་གཤེན་ལྷ་འོད་དཀར་ལ་ཕྱག་འཚལ་ལོ། །བོན་ཉིད་
གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་འབུམ་རྒྱལ་པོ་ཕྱག་འཚལ་ལོ། །བོན་ཉིད་
355



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་སངས་རྒྱལ་པོ་ལ་ཕྱག་འཚལ་ལོ། །བོན་
ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་ཁྱབ་རྒྱལ་པོ་ལ་ཕྱག་འཚལ་ལོ། །བོན་
ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་འདུལ་རྒྱལ་པོ་ལ་ཕྱག་འཚལ་ལོ། །
བོན་ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་ཡོད་རྒྱལ་པོ་ལ་ཕྱག་འཚལ་ལོ། །
བོན་ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་ཤེས་རྒྱལ་པོ་ལ་ཕྱག་འཚལ་ལོ། །
བོན་ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་སྲིད་རྒྱལ་པོ་ལ་ཕྱག་འཚལ་ལོ། །
བོན་ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་འབྱུང་རྒྱལ་པོ་ལ་ཕྱག་འཚལ་
ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་གསལ་རྒྱལ་པོ་ལ་ཕྱག་
འཚལ་ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་ལྷ། ཡེ་དག་རྒྱལ་པོ་ལ་
ཕྱག་འཚལ་ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་གཤེན། བྱམས་པ་
ཀུན་ལྡན་ལ་ཕྱག་འཚལ་ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་གཤེན།
བྱམས་པ་ཀུན་རིག་ལ་ཕྱག་འཚལ་ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་
གཤེན། བྱམས་པ་ཀུན་ཤེས་ལ་ཕྱག་འཚལ་ལོ། །བོན་ཉིད་གཡུང་དྲུང་གི་ཀློང་ནས་
བསྐྱེད་པའི་གཤེན། བྱམས་པ་ཀུན་བགྲོད་ལ་ཕྱག་འཚལ་ལོ། །བོན་ཉིད་གཡུང་དྲུང་གི་
ཀློང་ནས་བསྐྱེད་པའི་གཤེན། བྱམས་པ་ཀུན་ཁྱབ་ལ་ཕྱག་འཚལ་ལོ། །བོན་ཉིད་གཡུང་
དྲུང་གི་ཀློང་ནས་བསྐྱེད་པའི་གཤེན། བྱམས་པ་ཀུན་འདུལ་ལ་ཕྱག་འཚལ་ལོ། །བོན་
ཉིད་གཡུང་དྲུང་གི་ཀློང་ནས་བསྐྱེད་པའི་གཤེན། བྱམས་པ་ཀུན་འདྲེན་ལ་ཕྱག་འཚལ་
ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་གཤེན། བྱམས་པ་སྙོམས་མཛད་
ལ་ཕྱག་འཚལ་ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་གཤེན། བྱམས་པ་
ཁྱབ་གདལ་ལ་ཕྱག་འཚལ་ལོ། །བོན་ཉིད་གཡུང་དྲུང་གི་ཀློང་ནས་བསྐྱེད་པའི་གཤེན།
བྱམས་པ་ཀུན་གྲོལ་ལ་ཕྱག་འཚལ་ལོ། །ཞེས་མཚན་ཕྱག་རེ་རེ་འཚལ་ལོ། །
356



མདོ་སྡེ། །
འགྲོ་བ་ཐར་པ་དྲང་བའི་མདོ།
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ། བཤགས་པ་འབུལ་ཏེ་
ཚིགས་སུ་བཅད་ནས་བརྗོད་པ། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་
བའི་སྡུག་བསྔལ་ལུས་བླངས་འདིར། མི་དགེ་སྡིག་པའི་ལས་རྣམས་ཅི་བགྱིས་པ།
བདེར་གཤེགས་ལྷ་གཤེན་རྣམས་ལ་བཤགས་པ་འབུལ། བདག་དང་བདག་འདྲའི་
སེམས་ཅན་སྡིག་པོ་ཆེ། ཞེ་སྡང་མེ་ལྟར་འབར་བའི་རྣམ་སྨིན་གྱིས། དམྱལ་བ་ཚ་
གྲང་གནས་སུ་འཁྱམས་སུ་ཉེ། བྱམས་པ་ཆེན་པོའི་ཐུགས་ལ་བྱུང་བའི་ལྷ། བདེར་
གཤེགས་ལྷ་གཤེན་ཐུགས་རྗེ་དེར་མ་ཆུང་། དམྱལ་བ་ཚ་གྲང་གནས་སུ་འཁྱམས་ནས་
དྲོངས། གཅོད་སྦྱོང་དམྱལ་བ་དེ་ལྟར་རྒྱུན་ཆད་ནས། ཞེ་སྡང་བྱམས་པའི་ཀློང་དུ་ཞི་
བར་ཤོག །ཅེས་བཤགས་པ་འབུལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་མཆོད་པ་འབུལ་ཏེ་ཚིགས་
སུ་བཅད་ནས་བརྗོད་པ། ངོ་མཚར་རྨད་དུ་བྱུང་བ་ཡི། སྣང་སྲིད་ལྷ་ཡི་གཞལ་ཡས་
ན། སྒྲོན་མེ་མཆོད་པ་ཇི་སྙེད་དང་། གསལ་བ་འོད་ཀྱི་མར་མེ་འདི། རྒྱུ་ནི་འབྱུང་བ་
ལྔ་ལ་བསྐྱེད། རྐྱེན་ནི་དད་པའི་སྟོབས་ཀྱིས་སྦྱར། འབུལ་ནི་ལྷ་གཤེན་རྣམས་ལ་འབུལ།
ལྷ་གཤེན་ཐུགས་རྗེས་དགོངས་ལགས་ལ། གསལ་བའི་མར་མེ་མཆོད་པ་བཞེས། ཨ་
དཀར་ཡོང་འབར་སྤྱོད་ལམ་གསལ། དེ་ལྟར་བདག་དང་མཐའ་ཡས་སེམས་ཅན་གྱིས།
མར་མེ་གསལ་བ་འོད་ཀྱི་སྒྲོན་མེ་འདི། བདེར་གཤེགས་ལྷ་གཤེན་རྣམས་ལ་མཆོད་པ་
ཡིས། འདི་ནས་མི་རྟག་འཆི་འཕོས་སྐྱེས་ཙམ་ན། ཞེ་སྡང་ལས་ཀྱི་འཕྲོ་མཐུད་དབང་
བཙན་ནས། དམྱལ་བ་ཚ་གྲངས་གནས་སུ་སྐྱེ་སྲིད་ན། མར་མེ་མཆོད་པ་ཕུལ་བའི་
ཡོན་ཏན་གྱིས། མར་ཁུ་རྒྱུན་གྱིས་ཚ་བའི་དམྱལ་བ་བསིལ། སྡོང་བུ་འོད་ཀྱིས་གྲང་
བའི་དམྱལ་བ་དྲོས། མེ་ལྕེ་སྒྲོན་མེས་འཁོར་བའི་མུན་པ་འཇོམས། གསལ་བ་འོད་ཀྱིས་
དབྱིངས་སུ་ཤུལ་དྲོངས་ལ། གྲུབ་པ་གཤེན་གྱི་གནས་མཆོག་ཁྱད་པར་ཅན། གར་
357



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གསས་བཙན་པོ་བཞུགས་པའི་ཞིང་ཁམས་སུ། ཞེ་སྡང་ཉོན་མོངས་འཁོར་བ་གནས་
སྟོངས་ནས། བྱམས་པ་ཆེན་པོའི་ཀློང་དུ་སངས་རྒྱས་ཤོག །བྱམས་པ་ཆེན་པོའི་ཀློང་དུ་
སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ། ཁམས་གསུམ་ལས་ཀྱིས་
འཁོར་བའི་སེམས་ཅན་རྣམས། ཞེ་སྡང་ལས་ཀྱིས་འཁོར་བར་ལྟུང་བ་ལ། བོན་ཉིད་
གཡུང་དྲུང་ཀློང་ནས་སྐུར་བསྐྱེད་པའི། བྱམས་ལྡན་ཐུགས་རྗེས་འགྲོ་དོན་མཐར་ཕྱིན་
ཤོག །ཅེས་མཆོད་པ་འབུལ་ལོ། །
ད་གཉིས་པ་མཚན་བྱང་ལ་ཟས་སྐལ་གཏད་དེ་ཚིགས་སུ་བཅད་དེ་བརྗོད་པ། ཨཱ་
དིང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། མཚན་དང་བྱང་
བུ་ལས་བྱུང་བའི། མིང་དང་གཟུགས་ལ་བརྟེན་པ་ཁྱོད། ཐང་ཅིག་ཡུད་ཙམ་འདིར་
གསོན་དང༌། དཔོན་གསས་ལྷ་མཆེད་ལྕམ་དྲལ་དང་། གཉེན་དང་ཉེ་འབྲེལ་ཀུན་
ཚོགས་ནས། ཁྱེད་ལ་ཤག་རག་ཅུ་གང་འདེབས། ནང་ནུབ་འཚོ་བའི་ཟས་སྐལ་འདྲེན།
ན་ནམ་འབོལ་ཏེ་བདེ་བའི་གདན། དར་ཟབ་ལྷབ་ལྷུབ་མནབས་པའི་གོས། དཀར་
མངར་འབྲུ་བཅུད་འཚོ་བའི་ཟས། ཇ་ཆང་ཡུ་ཏི་སྐོམ་པའི་བཏུང་། བྲེལ་བ་དལ་
ཞིང་འཇིགས་པར་སྐྱོབ། འཁྱགས་པ་དྲོས་ཞིང་གདུང་བ་བསྐྱེད། བཀྲེས་པ་ཚིམ་ཞིང་
སྐོམས་པ་ངོམས། ཟད་མེད་གཏེར་ལ་ལོངས་སྤྱོད་ཅིང་། བསོད་ནམས་ཚོགས་ཆེན་
རྫོགས་པར་ཤོག །འཇིག་རྟེན་འཁོར་བའི་ལས་སྤྱོད་ལ། མི་རྟག་སྒྱུ་མའི་འདུ་ཤེས་
བསྐྱེད། ངན་སོང་འཁོར་བ་ཡ་རེ་ང་། སྡུག་བསྔལ་ཉོན་མོངས་སྐྱི་རེ་འཇིགས། ཐར་
པའི་ལམ་ལ་བྲོད་པ་བསྐྱེད། བདེ་བའི་གནས་ལ་སེམས་ཡར་ཐེགས། ལྷ་དང་སློབ་
དཔོན་བཀའ་ལ་ཉོན། མཆེད་དང་ལྕམ་དྲལ་གདུང་བ་བསྐྱེད། གཡུང་དྲུང་གསང་
གྲལ་ཉམས་རེ་དགའ། བོན་གྱི་འཁོར་ལོ་དང་རེ་སྤྲོ། ཡུན་དུ་མི་ཐོགས་སྒྲིབ་བྱང་ཞིང་།
འཕྲལ་ན་ཐར་པའི་གོ་འཕང་འཐོབ། སྐྱེ་མེད་རྫོགས་སངས་རྒྱས་པར་འགྱུར། ཞེས་
358



མདོ་སྡེ།
འགྲོ་བ་ཐར་པ་དྲང་བའི་མདོ།
ཟད་པ་མེད་པའི་གཏེར་དང་སྤྲད་ཅིང་། བདེ་བའི་གནས་ལ་སེམས་སྤར་བའོ། ། །
དེ་ནས་ཡང་མར་སྦྱིན་བཏང་ཞིང་། ལྷ་གཤེན་གྱིས་སྨོན་ལམ་གདབ་སྟེ། ངན་སོང་
དོང་སྤྲུགས་ཀྱི་སྙིང་པོ་བརྒྱ་རྩ་བརྒྱད་བརྗོད་ལ། ཚིགས་སུ་བཅད་ནས་བརྗོད་པ། ཨོཾ་
བདག་གི་ཏིང་འཛིན་སྟོབས་མཆོག་དང་། དེ་བཞིན་ཉིད་ཀྱིས་སྟོབས་མཆོག་དང༌།
སྙིང་པོ་སྔགས་ཀྱི་ནུས་མཐུ་དང༌། རྒྱུ་རྐྱེན་ཡོ་བྱད་ཚོགས་པ་དང་། ཡོན་བདག་
བསམ་པ་དག་པ་ཡིས། འདོད་ལྔ་སྦྱིན་པའི་ཡ་སྟགས་འདི། སྟོང་གསུམ་འཇིག་རྟེན་
ཕྱོགས་བཅུ་ཡི། དམྱལ་བའི་གནས་སུ་ཁྱབ་ནས་ཀྱང་། བདུད་རྩི་ཆར་དུ་འབབ་གྱུར་
ཅིག །སྟོབས་མཆོག་དེ་རྣམས་འདུས་པ་ཡི། ངན་སོང་དམྱལ་བའི་འཇིག་རྟེན་གྱི། ཕྱི་
ཡི་ཡུལ་རྣམས་འགྱུར་བར་ཤོག །ཟངས་ལྕགས་རི་དང་བྱེ་གླིང་ཐང༌། ལྷ་ཡི་གཞལ་
ཡས་ཁང་དུ་ཤོག །གྷ་ཚ་ཚེར་མའི་ནགས་ཚལ་ཡང་། དཔག་བསམ་ལྗོན་པའི་ཚལ་
དུ་ཤོག །ལྕགས་ཀྱི་ཁང་པ་འབར་བ་ནི། རིན་པོ་ཆེ་ཡི་མཁར་དུ་ཤོག །མེ་མ་མུར་
གྱི་འོབས་ཆེན་ནི། རིན་པོ་ཆེ་ཡི་གྲམ་པར་ཤོག །ཤལ་མ་རི་ཡི་སྡོང་པོ་ནི། རིན་ཆེན་
བསྐྱེད་པའི་ཤིང་དུ་ཤོག །རལ་གྲིའི་ལོ་མ་ནགས་ཚལ་ནི། རིན་ཆེན་མེ་ཏོག་ཚལ་
དུ་ཤོག །ཐལ་ཚན་ཆུ་བོ་རབ་མེད་ནི། རིན་ཆེན་གྲམ་བུའི་ཚལ་དུ་ཤོག །རོ་མྱགས་
འདམ་དོང་ནག་པོ་ནི། རིན་ཆེན་ཁྲུས་ཀྱི་རྫིང་བུར་ཤོག །དམྱལ་ཟངས་བརྒྱ་ཤོང་ཁ་
སྤྲོད་ནི། གཞལ་ཡས་རིན་པོ་ཆེ་རུ་ཤོག །ལྕགས་ཀྱི་ཞགས་པ་འདོམ་དགུ་ནི། ཉི་ཟེར་
འདྲེན་པའི་ལམ་དུ་ཤོག །འབར་བའི་ལྕགས་ཀྱུ་ཁ་བརྒྱད་ནི། མཐོ་རིས་ཐར་པའི་སྐས་
སུ་ཤོག །ལྕགས་ཀྱི་དྲ་བ་མིག་དགུ་ནི། རིན་པོ་ཆེ་ཡི་སྒྲོམ་བུར་ཤོག །ནང་གི་སེམས་
རྣམས་ཞི་བར་ཤོག །སྦྱང་པའི་གཤིན་རྗེ་སྒྲིག་པ་ཡང་། ཡེ་གཤེན་འཕྲུལ་གྱི་བོན་པོར་
ཤོག །ཞེ་སྡང་བརྣག་པའི་གདུག་སེམས་ཀྱང༌། བྱམས་པ་ཆེན་པོའི་ངང་ལྡན་ནས།
སྟོང་ཉིད་ཡེ་ཤེས་དོན་རྟོགས་ཤོག །དམྱལ་བའི་སྡེ་རིགས་ཐམས་ཅད་ཀྱང་། ཞེ་སྡང་
359



17
གསུང་རབ་སྒོ་མཛོད་རིན་པོ་ཆེའི་གླེགས་བམ། 17
འཁོར་བ་རྩད་བཅད་ནས། ལྷ་གཤེན་གྲུབ་པའི་ཞིང་ཁམས་ཀྱི། བོན་ཉིད་གཡུང་དྲུང་
ཀློང་ཡངས་སུ། རྫོགས་སྐུ་གཤེན་ལྷའི་ཞལ་མཐོང་ནས། ཐར་པ་མངོན་སངས་རྒྱས་
པར་ཤོག །ཅེས་མར་སྦྱིན་བཏང་ཞིང་ལྷ་གཤེན་གྱི་སྨོན་ལམ་བཏབ་པས། འདོད་པའི་
ཡ་སྟགས་ཐམས་ཅད་དམྱལ་བའི་ཡུལ་དུ་ཆར་བཞིན་དུ་བབས་ནས། གཏོ་བུ་ལ་ལན་
ཆགས་སྙེག་པའི་སེམས་ཅན་རྣམས་ལ་ཅི་དོད་ཡིད་བཞིན་འཕྲད་ནས། དགོས་འདོད་
རེ་བ་བསྐངས་ཏེ་ལྷ་ཡི་སྨོན་ལམ་གྱིས། དམྱལ་བ་ཕྱིའི་ཡུལ་རྣམས་འགྱུར་རོ། །གཤེན་
གྱི་སྨོན་ལམ་གྱིས་དམྱལ་བ་ནང་གི་སེམས་རྣམས་ཞིའོ། །རྒྱལ་པོ་གཏོ་བུ་དོད་དེ་ཡང་
ཞེ་སྡང་དབང་གིས་བསགས་པའི་སྒྲིབ་པ་བྱང་ཞིང་། དམྱལ་བ་ཚ་གྲང་གི་སྡུག་བསྔལ་
ལས་གྲོལ་ནས་བྱམས་པ་ཆེན་པོའི་སེམས་དང་ལྡན་ཞིང་། དམྱལ་ཁམས་བཅོ་བརྒྱད་
ཀྱི་གནས་ནས་ཐར་རོ། །
དེ་ནས་ཡང་ལས་ཀྱི་དབང་གིས་ཡི་དྭགས་གནས་སུ་སྐྱེས་ནས། ཡི་དྭགས་སྡེ་
རིགས་ཐམས་ཅད་ཀྱིས་ལན་ཆགས་བསྙགས་པ་ལ། སྟོན་པས་འཁོར་རྣམས་ལ་བཀའ་
སྩལ་པ། ཡིད་ཀྱི་ཁྱེའུ་ཆུང་གཏོ་བུ་དོད་དེ་ནི། ཞག་བདུན་ནས་དམྱལ་བའི་ཡུལ་ནས་
དྲངས་ཏེ། ད་ལྟ་ཡི་དྭགས་ཡུལ་དུ་སྐྱེས་ན་འདུག་པས་མཆོད་པ་སྣ་ཚོགས་པ་ཤོམས་
ལ། གནས་དེ་ནས་དྲོང་བའི་ཐབས་གྱིས་ཤིག །ཅེས་གསུངས་ཏེ། འཁོར་རྣམས་ཀྱིས་
ཀྱང་སྟོན་པས་ཅི་ལྟར་གསུངས་པ་བཞིན་བགྱིས་སོ། །དེ་ནས་ཡང་སྟོན་པས་སྒྲིབ་
སྦྱང་གཉིས་པ་ཡི་དྭགས་ཡུལ་ནས་དྲང་བའི་ཆོ་ག་མཛད་དེ། རྔ་གཤང་གི་སྒྲ་བཏང་
ཞིང་སྤོས་ཀྱི་དུད་པ་བཏེག་ནས་ཚིགས་སུ་བཅད་དེ་གསུང་པ། བོན་ཉིད་མི་འགྱུར་
གཡུང་དྲུང་དབྱིངས་དཀྱིལ་ནས། དབྱིངས་ན་ཐུགས་རྗེ་བསྐྱེད་པའི་ཡེ་ཤེས་ལྷ། ལྷ་
ཆེན་གཤེན་ལྷ་འོད་དཀར་ཐུགས་རྗེ་ཅན། སྐུ་མདོག་དཀར་གསལ་ཤེལ་གྱི་སྙིང་པོ་
འདྲ། རྒྱན་དང་ཆ་ལུགས་རིན་ཆེན་འོད་དུ་འབར། སྟོད་གཡོགས་སྨད་ཤམ་ན་བཟའ་
360



མདོ་སྡེ།
འགྲོ་བ་ཐར་པ་དྲང་བའི་མདོ།
རྒྱན་གྱིས་བརྒྱན། གཡས་པས་ཐུགས་རྗེས་འདྲེན་པའི་ལྕགས་ཀྱུ་བསྣམས། གཡོན་
པས་ཐབས་ཀྱི་ཞགས་པས་འཁོར་བ་བསྒྲལ། སྟོབས་ལྡན་གླང་ཆེན་བསྣོལ་བའི་ཁྲི་
ལ་བཞུགས། བདག་དང་མཐའ་ཡས་སེམས་ཅན་མང་པོ་ཡི། སྒྲིབ་གཉིས་སྦྱང་ཞིང་
ཚོགས་གཉིས་བསག་པའི་ཕྱིར། བོན་ཉིད་ཡེ་ཤེས་ཀློང་ནས་བསྐྱེད་པ་ཡི། ལྷ་གཤེན་
ཉི་ཤུ་འཁོར་དང་བཅས་པ་རྣམས། དེང་གི་གནས་མཆོག་ཕོ་བྲང་དམ་པ་འདིར།
བོན་ཉིད་བདེན་པའི་སྐུ་ནི་དབྱིངས་སུ་སྟོང༌། ལོངས་སྤྱོད་རྫོགས་པའི་སྐུ་ནི་མཁའ་
ལ་གསལ། ཅིར་ཡང་སྤྲུལ་པའི་སྐུ་ནི་ཀློང་དུ་བཀྲ། བོན་སྐུ་ནམ་མཁའ་བཞིན་དུ་
མཁའ་མཉམ་ཀྱང་། གཟུགས་སྐུ་གཞའ་ཚོན་བཞིན་དུ་སོ་སོར་གསལ། འགྲོ་བ་དྲང་
ཕྱིར་གཅིག་གིས་གཅིག་བསྐྱེད་ནས། གནས་འདིར་སྤྱན་འདྲེན་ཆར་བཞིན་གཤེགས་
སུ་གསོལ། སྐྱོན་བྲལ་པདྨའི་གདན་ལ་བཞུགས་སུ་གསོལ། ཞེས་དབྱིངས་ནས་སྤྱན་
དྲངས་པའོ། ། །
དེ་ནས་དགྱེས་པ་བསྐྱེད་དེ་ཚིགས་སུ་བཅད་དེ་གསུངས་པ། གཞའ་ཚོན་བྲེས་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་ལྷ་གཤེན་འཁོར་དང་བཅས་པ་རྣམས། ཐུགས་དམ་དབྱིངས་ནས་དགྱེས་
པ་ཆེར་བསྐྱེད་ཅིང༌། བླ་མེད་མཆོད་པ་སྤྲིན་གྱི་བརྒྱན་བཤམས་པ། མར་མེ་མེ་ཏོག་
འཕྲེང་བ་བདུག་སྤོས་དང༌། ལྷ་སངས་ཞལ་ཟས་ལྷ་རྫས་དྲི་ཆབ་དང་། དཀར་གསུམ་
མངར་གསུམ་སྤྱན་གཟིགས་སྙིང་པོ་དང༌། ལོ་ཏོག་འབྲུ་བཅུད་རིན་ཆེན་ནོར་བདུན་
དང་། བཀྲ་ཤིས་རྫས་བརྒྱད་ལྷབ་ལྷུབ་ན་བཟའ་དང༌། ཕྱེ་མ་འཕུར་མ་རི་ལུང་ཁྱབ་
པར་སྤྲུལ། གར་དང་རོལ་མོ་ཚོམ་ཚོམ་རྔ་གཤང་སོགས། སྣང་སྲིད་རིན་ཆེན་གཏེར་
གྱིས་གང་བ་འབུལ། དགྱེས་པའི་ཚུལ་གྱི་ཞལ་གྱིས་འཛུམ་ཕྱུངས་ལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། ཞེས་དགྱེས་པ་བསྐྱེད་པའོ། །
361



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
དེ་ནས་ཡང་སྟོན་པས་སྐབས་ཀྱི་ཆོ་ག་མཛད་དེ། གླུད་གཏོར་རྒྱ་ཆེན་པོར་བཤམས་
ནས་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་དང༌།
དེ་བཞིན་ཉིད་ཀྱི་སྦྱིན་སྟོབས་ཀྱིས། ལན་ཆགས་གླུད་ཀྱི་གཏོར་མ་འདི། ནམ་མཁའ་
རི་རབ་རྒྱ་མཚོ་ཙམ། འདོད་དགུ་ལོངས་སྤྱོད་བསམ་མི་ཁྱབ། འཇིག་རྟེན་འདི་རུ་
ཚེ་འདས་པའི། ཕ་རོལ་སེམས་ཅན་ཉོན་མོངས་ལ། ཐར་ལམ་གེགས་སུ་བྱེད་པ་ཡི།
འབྱུང་པོ་ཡི་དྭགས་གདོན་གྱི་ཚོགས། ལན་ཆགས་གླུད་ཀྱི་གཏོར་མ་བཞེས། རང་གི་
ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། རང་རང་བདེ་བའི་གནས་
སུ་དེངས། ཨོཾ་ན་མ་དྲུང་ཟད་རི་རྭང་དྲི་དྲི་མུ་ཁ་ཐིམ་ཐིམ་ཡེ་སྭཱཧཱ། ཞེས་མཚན་བྱང་
ལ་སྐོར་ལ་གཏང་ངོ༌། །
གཉིས་པ་བདུད་དང་ཕྲལ་བ་ནི། རྔ་གཤང་གོ་བན་རྣམས་ཐོགས་ཏེ་ཚིགས་སུ་
བཅད་དེ་གསུངས་པ། བསྔོ་ཉོན་ཅིག་ལོག་འདྲེན་བགེགས་ཀྱི་ཚོགས། འཇིག་རྟེན་
འདི་རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། གནོད་ཅིང་འཚེ་བ་མ་
བྱེད་པར། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན།
བདག་ཉིད་ཐུགས་ཀྱི་འོད་ཟེར་ལ། ཁྲོ་བོ་གཟེ་མ་དབུ་དགུ་ནི། དབུ་དགུ་ཕྱག་ནི་བཅོ་
བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོ་ཚུལ་འབྱིན།
བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞི་འདོར་སྟབས་གནོད་སྦྱིན་གནོན།
མེ་རི་འཁོར་ལོའི་གདན་ལ་བརྗིད། འཁོར་ཡང་བྱེ་བ་ས་ཡ་སྟེ། རེ་རེ་ལ་ཡང་འཁོར་
ཚོགས་སྟོང་། སྤྲུལ་པ་བྱེ་བ་ས་ཡ་འབུམ། བགེགས་དང་ལོག་འདྲེན་གཤེད་མ་རྣམས།
ཐལ་བ་རྡུལ་དུ་བརླག་པར་བྱ། བསྭོ་ཨཱ་གར་ཤེལ་ཉེ་ལོ་ཡོ་རྒྱུང་ནེ་སྤུང་མར་གྲན་ཙེ་ནེ་
རཾ་ཧཱུྃ་ཕཊ། ཅེས་བདུད་དང་ཕྲལ་བའོ། །
གསུམ་པ་མཚན་གྱི་བྱང་བུ་ལ་བསྟིམ་པ་ནི། ཚིགས་སུ་བཅད་དེ་གསུངས་པ། ཨཱ་
362



མདོ་སྡེ།
འགྲོ་བ་ཐར་པ་དྲང་བའི་མདོ།
དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་
མེད་པ་ནས། མ་རིག་འཁོར་བའི་གནས་སུ་འཁྱམས། འདོད་ཆགས་ཆུ་ལྟར་འཁོལ་ལ་
བརྟེན། ཕྲོག་དང་བརློམས་པའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། འབྲས་
བུ་ཡི་དྭགས་གནས་སུ་སྐྱེས། བཀྲེས་སྐོམས་སྡུག་བསྔལ་ཡ་རེ་ང་། གྲང་འཁྱགས་གླིང་
ཁྱིམ་སྐྱི་རེ་འཇིགས། ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་
ཡི། ང་ནི་འདྲེན་པའི་སྟོན་པ་སྟེ། གཤེན་རབ་གྲངས་འཛིན་བྱིན་སྤུངས་ཡིན། སྟོན་པ་
ང་ཡི་བཀའ་ལ་ཉོན། སྔོན་གྱི་བག་ཆགས་དྲན་པར་གྱིས། མར་མེ་གསལ་བིའ་འོད་ལ་
ལྟོས། ཏིང་འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་
ཅིག་ཡུད་ཙམ་འཁོར་བར་གྱིས། ཉེ་དྲུང་འབྲེལ་པ་འདི་ན་ཡོད། ལྷ་དང་སློབ་དཔོན་
འདི་ན་ཡོད། མཆེད་དང་ལྕམ་དྲལ་འདི་ན་ཡོད། གཡུང་དྲུང་གསང་བའི་གྲལ་ལ་
སྡོད། ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་ཉོན།
བསྭོ་ཨཱི་ཨ་པྲ་ས་མ་ཡ་ཏི་སྟ་ལྷན་ལྷན། ཞེས་གཟུགས་ལ་བསྟིམས་པར་མཛད་དོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཁྲུས་གསོལ་བར་མཛད་དེ་
ཚིགས་སུ་བཅད་ནས་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། བདེར་གཤེགས་ལྷ་གཤེན་གཙོ་འཁོར་བཅས་པ་རྣམས། ཡེ་ནས་དྲི་མེད་རྣམ་
པར་དག་པ་ལ། ཚན་དང་སྤོས་ཀྱི་ཁྲུས་གསོལ་མི་འཚལ་ཏེ། བདག་དང་མཐའ་ཡས་
སེམས་ཅན་ཐམས་ཅད་ཀྱི། འདོད་ཆགས་ཉོན་མོངས་དྲི་མ་དག་བྱའི་ཕྱིར། གཙང་མ་
ཚན་གྱི་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་བཞིན་དུ། སེམས་ཅན་
ཉོན་མོངས་ལས་ཀྱི་སྦྱང་བ་ཡི། འདོད་ཆགས་ཉོན་མོངས་དྲི་མ་དག་གྱུར་ཅིག །བསྲོ་
ཨོཾ་ན་མ་དང་ར་དུན་གུ་ས་ལེ་སང་ངེ་ཡེ་སྭཱཧཱ། ཞེས་བདེ་བར་གཤེགས་པ་རྣམས་ལ་
སྐུ་ཁྲུས་གསོལ་བའོ། །གཉིས་པ་མཚན་བྱང་ལ་ཁྲུས་གསོལ་ཏེ། ཨོཾ་བོན་ཉིད་དག་པའི་
363



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
རྒྱ་མཚོ་སྟེ། སོར་རྟོགས་ཡེ་ཤེས་བཅུད་འཁྱིལ་བ། འདི་ནི་སྦྱིན་པ་ཆེན་པོའི་ཆུ། འདོད་
ཆགས་དྲི་མ་དག་བྱའི་ཕྱིར། མཚན་བྱང་འདི་ལ་ཁྲུས་གསོལ་བས། ཚེ་རབས་ཐོག་
མ་མེད་པ་ནས། ད་ལྟ་དུས་འདི་ཡན་ཆད་དུ། འདོད་ཆགས་ལས་གྱུར་བག་ཆགས་
རྣམས། ཐུགས་རྗེ་ཐབས་ཀྱིས་བྱང་གྱུར་ཅིག །བསྭོ་ཨོ་ན་མ་པྲ་ཙར་ས་ལེ་སང་ངེ་ཡེ་
སཱཧཱ། ཞེས་མཚན་བྱང་ལ་ཁྲུས་གསོལ་བའོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཕྱག་འཚལ་བར་མཛད་དེ།
ཡིད་ཀྱི་ཁྱེའུ་ཆུང་གིས་ལྷ་གཤེན་གྱི་མཚན་ནས་བརྗོད་ཅིང་། རྨ་ལོ་གཡུ་ལོ་དང་འཁོར་
རྣམས་ཀྱིས་མཚན་བྱང་ཐོགས་ནས་མཚན་ཕྱག་རེ་རེ་འཚལ་ལོ། །བོན་ཉིད་ཡེ་ཤེས་ཀྱི་
དབྱིངས་ན་བཞུགས་པས་ཐུགས་རྗེ་བསྐྱེད་ནས་འགྲོ་བའི་དོན་མཛད་པ། ཡེ་ཤེས་ཀྱི་
ལྷ་གཤེན་ལྷ་འོད་དཀར་ལ་ཕྱག་འཚལ་ལོ། །བོན་ཉིད་ཡེ་ཤེས་ཀློང་ནས་བསྐྱེད་པའི་ལྷ། །
མཁའ་འགྱིང་དཀར་པོ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་
ལྷ། ཁྲི་འོད་དཀར་པོ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་
ལྷ། ཁྲི་རྒྱལ་ཁུག་པ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་
ལྷ། ཁྲི་འོད་གསལ་འབར་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་
པའི་ལྷ། མུ་ཡང་དེ་བོ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་
ལྷ། མུ་རྒྱུང་མཐའ་ཡས་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་
ལྷ། མུ་སངས་གུང་རྒྱལ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་
པའི་ལྷ། མུ་མེད་མཐའ་རྒྱས་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་
པའི་ལྷ། ཀུན་འོད་སྒྲོན་མ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་
པའི་ལྷ། ཀུན་སྒྲོལ་དབྱིངས་ཕྱུགས་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་
བསྐྱེད་པའི་གཤེན། སྦྱིན་པ་ཤུགས་ལྡན་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་
364



མདོ་སྡེ།
འགྲོ་བ་ཐར་པ་དྲང་བའི་མདོ།
K
ནས་བསྐྱེད་པའི་གཤེན། སྦྱིན་གཏོང་ཐོགས་མེད་ལ་ཕྱག་འཚལ་ལོ། །བོན་ཉིད་ཡེ་
ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་པ་དམིགས་མེད་ལ་ཕྱག་འཚལ་ལོ། །བོན་
ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་པ་མཐར་ཕྱིན་ལ་ཕྱག་འཚལ་ལོ། །
བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་པ་སྟོབས་ཆེན་ལ་ཕྱག་འཚལ་
ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་པ་ཀུན་ཚིམས་ལ་ཕྱག་
འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་པ་མཁའ་ཤེས་ལ་
ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་པ་དབྱིངས་
རྟོགས་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན། སྦྱིན་
གཏོང་མཉམ་པ་ལ་ཕྱག་འཚལ་ལོ། །བོན་ཉིད་ཡེ་ཤེས་ཀྱི་ཀློང་ནས་བསྐྱེད་པའི་གཤེན།
སྦྱིན་པ་ཡོངས་སུ་སྙོམས་པ་ལ་ཕྱག་འཚལ་ལོ། །ཞེས་མཚན་ཕྱག་རེ་རེ་འཚལ་ལོ། ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་བཤགས་པ་འབུལ་ཏེ་ཚིགས་
སུ་བཅད་དེ་བརྗོད་པ། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་
སྡུག་བསྔལ་ལུས་བླངས་འདིར། མི་དགེ་སྡིག་པའི་ལས་རྣམས་ཅི་བགྱིས་པ། བདེར་
གཤེགས་ལྷ་གཤེན་རྣམས་ལ་བཤགས་པ་འབུལ། བདག་དང་བདག་འདྲའི་སེམས་
ཅན་སྡིག་པོ་ཆེ། འདོད་ཆགས་ཆུ་ལྟར་ཁོལ་བའི་རྣམ་སྨིན་གྱིས། ཡི་དྭགས་བཀྲེས་
སྐོམས་གནས་སུ་འཁྱམས་སུ་ཉེ། སྦྱིན་པ་ཆེན་པོའི་ཐུགས་ལས་བྱུང་བའི་ལྷ། བདེར་
གཤེགས་ལྷ་གཤེན་ཐུགས་རྗེ་དེར་མ་ཆུང༌། ཡི་དྭགས་བཀྲེས་སྐོམས་གནས་སུ་
འཁྱམས་ན་དྲོངས། བཀྲེས་སྐོམས་ཡི་དྭགས་དེ་ལྟར་རྒྱུད་ཆད་ནས། འདོད་ཆགས་
སྦྱིན་པའི་ཀློང་དུ་ཞི་བར་ཤོག །ཅེས་བཤགས་པ་འབུལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་མཆོད་པ་འབུལ་ཏེ་ཚིགས་
སུ་བཅད་དེ་གསུངས་པ། ངོ་མཚར་རྨད་དུ་བྱུང་བ་ཡི། སྣང་སྲིད་ལྷ་ཡི་གཞལ་ཡས་
365



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ན། དྲི་ཞིམ་མཆོད་པ་ཇི་སྙེད་དང་། དྲི་བདའ་སྤོས་ཀྱི་དུད་པ་འདི། རྒྱུ་ནི་འབྱུང་ལྔ་
ལ་བསྐྱེད། རྐྱེན་ནི་དད་པའི་སྟོབས་ཀྱིས་སྦྱར། འབུལ་ནི་ལྷ་གཤེན་རྣམས་ལ་འབུལ།
ལྷ་གཤེན་ཐུགས་རྗེས་དགོངས་ལགས་ལ། དྲི་བདའ་སྤོས་དུད་མཆོད་པར་བཞེས།
འབར་ལྡན་སྤྲོས་ཁྱབ་ཟེར་ལིང་གསལ། དེ་ལྟར་བདག་དང་མཐའ་ཡས་སེམས་ཅན་
གྱིས། བདུག་སྤོས་དྲི་ཞིམ་སྨན་གྱི་དུད་པ་འདི། བདེ་གཤེགས་ལྷ་གཤེན་རྣམས་ལ་
མཆོད་པ་ཡིས། འདི་ནས་མི་རྟག་འཆི་འཕོས་སྐྱེས་ཙམ་ནས། འདོད་ཆགས་ལས་ཀྱི་
འཕྲོ་མཐུད་དབང་བཙན་ནས། ཡི་དྭགས་བཀྲེས་སྐོམས་གནས་སུ་སྐྱེ་སྲིད་ན། སྤོས་
དྲི་མཆོད་པ་ཕུལ་བའི་ཡོན་ཏན་གྱིས། སྦྱར་སྤོས་དཔུང་གིས་ཡི་དྭགས་བཀྲེས་པ་ཚིམ།
དྲི་མཆོག་ཞིམ་པས་ཡི་དྭགས་སྐོམས་པ་ངོམས། མེ་མདངས་འོད་ཀྱིས་མ་རིག་མུན་པ་
སེལ། དུད་པ་རྒྱུན་གྱིས་དབྱིངས་སུ་ཤུལ་དྲོངས་ལ། གྲུབ་པ་གཤེན་གྱི་གནས་མཆོག་
ཁྱད་པར་ཅན། རྒོད་གསས་ཁམ་པ་བཞུགས་པའི་ཞིང་ཁམས་སུ། འདོད་ཆགས་ཉོན་
མོངས་འཁོར་བའི་གནས་སྟོང་ནས། སྦྱིན་པ་ཆེན་པོའི་ཀློང་དུ་སངས་རྒྱས་ཤོག །སྦྱིན་
པ་ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ།
ཁམས་གསུམ་ལས་ཀྱི་འཁོར་བའི་སེམས་ཅན་རྣམས། འདོད་ཆགས་ལས་ཀྱིས་འཁོར་
བར་ལྟུང་བ་ལ། བོན་ཉིད་ཡེ་ཤེས་ཀློང་ནས་སྐུར་བསྐྱེད་པའི། སྦྱིན་མཆོག་ཐུགས་
རྗེས་འགྲོ་དོན་མཐར་ཕྱིན་ཤོག །ཅེས་མཆོད་པ་འབུལ་ལོ། ། །
ད་གཉིས་པ་མཚན་བྱང་ལ་ཟས་སྐལ་གཏད་དེ་ཚིགས་སུ་བཅད་ནས་བརྗོད་པ།
ཨཱ་དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། མཚན་དང་
བྱང་བུ་ལས་བྱུང་བའི། མིང་དང་གཟུགས་ལ་བརྟེན་པ་ཁྱོད། ཐང་ཅིག་ཡིད་ཙམ་
འདིར་གསོན་དང༌། དཔོན་གསས་ལྷ་མཆེད་ལྕམ་དྲལ་དང༌། གཉེན་དང་ཉེ་འབྲེལ་
ཀུན་འཚོགས་ནས། ཁྱོད་ལ་ཤག་རག་ཅུ་གང་འདེབས། ནང་ནུབ་འཚོ་བའི་ཟས་སྐལ་
366



མདོ་སྡེ།
འགྲོ་བ་ཐར་པ་དྲང་བའི་མདོ།
༼ཅ༽
འདྲེན། ན་ནམ་འབོལ་ཏེ་བདེ་བའི་གདན། དར་ཟབ་ལྷབ་ལྷུབ་མནབས་པའི་གོས།
དཀར་མངར་འབྲུ་བཅུད་འཚོ་བའི་ཟས། ཇ་ཆང་ཡུ་ཏི་སྐོམས་པའི་བཏུང་། བྲེལ་བ་
དལ་ཞིང་འཇིགས་པ་སྐྱོབས། འཁྱགས་པ་དྲོས་ཤིང་གདུང་བ་བསྐྱེད། བཀྲེས་པ་ཚིམ་
ཞིང་སྐོམས་པ་ངོམས། ཟད་མེད་གཏེར་ལ་ལོངས་སྤྱོད་ཅིང་། བསོད་ནམས་ཚོགས་
ཆེན་རྫོགས་པར་ཤོག །འཇིག་རྟེན་འཁོར་བའི་ལས་སྤྱོད་ལ། མི་རྟག་སྒྱུ་མའི་འདུ་ཤེས་
བསྐྱེད། ངན་སོང་འཁོར་བ་ཡ་རེ་ང་། སྡུག་བསྔལ་ཉོན་མོངས་སྐྱི་རེ་འཇིགས། ཐར་
པའི་ལམ་ལ་བྲོད་པ་བསྐྱེད། བདེ་བའི་གནས་ན་སེམས་ཡར་ཐེགས། ལྷ་དང་སློབ་
དཔོན་བཀའ་ལ་ཉོན། མཆེད་དང་ལྕམ་དྲལ་གདུང་བ་བསྐྱེད། གཡུང་དྲུང་གསང་
གྲལ་ཉམས་རེ་དགའ། བོན་གྱི་འཁོར་ལོ་དང་རེ་སྤྲོ། ཡུན་དུ་མི་ཐོགས་སྒྲིབ་སྦྱང་ཞིང་།
འཕྲལ་ལ་ཐར་པའི་གོ་འཕང་འཐོབ། སྐྱེ་མེད་རྫོགས་སངས་རྒྱས་པར་འགྱུར། ཞེས་
ཟད་པ་མེད་པའི་གཏེར་དང་སྤྲད་ཅིང་། བདེ་བའི་གནས་ལ་སེམས་སྤར་བའོ། །
དེ་ནས་ཡང་མར་སྦྱིན་གཏང་ཞིང་། ལྷ་གཤེན་གྱི་སྨོན་ལམ་གདབ་སྟེ། ངན་སོང་
དོང་སྤྲུགས་ཀྱི་སྙིང་པོ་བརྒྱ་རྩ་བརྒྱད་དྲང་སྟེ་ཚིགས་སུ་བཅད་ནས་བརྗོད་པ། ཨོཾ་
བདག་གི་ཏིང་འཛིན་སྟོབས་མཆོག་དང་། དེ་བཞིན་ཉིད་ཀྱིས་སྟོབས་མཆོག་དང༌།
སྙིང་པོ་སྔགས་ཀྱི་ནུས་མཐུ་དང་། རྒྱུ་རྐྱེན་ཡོ་བྱད་ཚོགས་པ་དང་། ཡོན་བདག་བསམ་
པ་དག་པ་ཡིས། འདོད་ལྔ་སྦྱིན་པའི་ཡ་སྟགས་འདི། སྟོང་གསུམ་འཇིག་རྟེན་ཕྱོགས་
བཅུ་ཡི། ཡི་དྭགས་གནས་སུ་ཁྱབ་ནས་ཀྱང་། བདུད་རྩི་ཆར་དུ་འབབ་གྱུར་ཅིག །
སྟོབས་མཆོག་དེ་རྣམས་འདུས་པ་ཡི། བཀྲེས་སྐོམས་ཡི་དྭགས་འཇིག་རྟེན་གྱི། ཕྱི་ཡི་
ཡུལ་རྣམས་འགྱུར་བར་ཤོག །ལྕགས་ཀྱི་ཁང་པ་དགུ་རིམ་ནི། བདུད་རྩི་སྐྱེད་མོ་ཚལ་
དུ་ཤོག །མུན་པའི་ཁང་པ་གླིང་དགུ་ནི། ཉི་ཟླའི་གཞལ་ཡས་ཁང་དུ་ཤོག །རྣག་ཁྲག་
མཚོ་མོ་མང་པོ་ནི། བདུད་རྩི་མཚོ་མོ་གླིང་དགུར་ཤོག །ཚེར་མའི་མྱ་ངན་སྣམ་བུ་ནི།
367



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
སྨན་གྱི་ནགས་ཚལ་གླིང་དགུར་ཤོག །ནང་གི་སེམས་ཀྱང་ཞི་བར་ཤོག །བོག་རི་མགོ་
དང་བྲེང་རྒྱུད་སྐེ། རྩྭ་འཇག་རྐང་དང་བྱང་འབྲོག་ལྟོ། ལས་ཀྱི་སྒྲིབ་པ་བྱང་ནས་ཀྱང་།
ཐར་པའི་གོ་འཕང་ཐོབ་པར་ཤོག །བཀྲེས་སྐོམས་ནད་ཀྱིས་གདུང་བ་ལ། བཟའ་
བའི་ཟས་དང་བཏུང་བའི་སྐོམ། གོན་པའི་གོས་དང་དགོས་པའི་ནོར། ཅི་འདོད་ཕུན་
སུམ་ཚོགས་པར་ཤོག །ཡི་དྭགས་རྒྱལ་མོ་ཁ་འབར་མ། ཡིད་བཞིན་ལྷ་མོ་ནོར་འཛིན་
ཤོག །ཞེན་ཅིང་ཆགས་པའི་སྡུག་བསྔལ་ཀྱང་། སྦྱིན་པ་ཆེན་པོའི་ངང་ལྡན་ནས། སོར་
རྟོགས་ཡེ་ཤེས་དོན་རྟོགས་ཤོག །ཡི་དྭགས་སྡེ་རིགས་ཐམས་ཅད་ཀྱང་། འདོད་ཆགས་
འཁོར་བ་རྩད་གཅོད་ནས། ལྷ་གཤེན་གྲུབ་པའི་ཞིང་ཁམས་ཀྱི། བོན་ཉིད་ཡེ་ཤེས་
ཀློང་ཡངས་སུ། རྫོགས་སྐུ་གཤེན་ལྷའི་ཞལ་མཐོང་ནས། ཐར་པ་མངོན་སངས་རྒྱས་
པར་ཤོག །ཅེས་མར་སྦྱིན་བཏང་ཞིང་ལྷ་གཤེན་གྱི་སྨོན་ལམ་བཏབ་པས། འདོད་པའི་
ཡ་སྟགས་ཐམས་ཅད་ཡི་དྭགས་ཡུལ་དུ་ཆར་བཞིན་དུ་བབས་ནས། གཏོ་བུ་ལ་ལན་
ཆགས་བསྙགས་པའི། སེམས་ཅན་རྣམས་ལ་ཅི་འདོད་ཡིད་བཞིན་འཕྲད་ནས་དགོས་
འདོད་རེ་བ་བསྐངས་ཏེ། ལྷ་ཡི་སྨོན་ལམ་གྱིས་ཡི་དྭགས་ཕྱི་ཡི་ཡུལ་རྣམས་འགྱུར་རོ། །
གཤེན་གྱི་སྨོན་ལམ་གྱིས་ཡི་དྭགས་ནང་གི་སེམས་རྣམས་ཞིའོ། །རྒྱལ་པོ་གཏོ་བུ་དོད་
དེ་ཡང་འདོད་ཆགས་དབང་གིས་བསགས་པའི་སྒྲིབ་པ་བྱང་ཞིང་། ཡི་དྭགས་བཀྲེས་
སྐོམས་གྱི་སྡུག་བསྔལ་ལས་གྲོལ་ནས། སྦྱིན་པ་ཆེན་པོའི་སེམས་དང་ལྡན་ཞིང་ཡི་
དྭགས་བཀྲེས་སྐོམས་ཀྱི་གནས་ནས་ཐར་རོ། །
དེ་ནས་ཡང་ལས་ཀྱི་དབང་གིས་བྱོལ་སོང་གི་གནས་སུ་སྐྱེས་ནས། བྱོལ་སོང་གི་སྡེ་
རིགས་ཐམས་ཅད་ཀྱིས། ལན་ཆགས་སྙེགས་པ་ལ། སྟོན་པས་འཁོར་རྣམས་ལ་བཀའ་
སྩལ་པ། ཡིད་ཀྱི་ཁྱེའུ་ཆུང་གཏོ་བུ་དོད་དེ་ནི་ཞག་བདུན་ནས་ཡི་དྭགས་ཀྱི་གནས་
ནས་དྲངས་ཏེ། ད་ལྟ་བྱོལ་སོང་གི་ཡུལ་དུ་སྐྱེས་ནས་འདུག་པས་མཆོད་པ་སྣ་ཚོགས་
368



མདོ་སྡེ།
འགྲོ་བ་ཐར་པ་དྲང་བའི་མདོ།
པ་ཤོམས་ལ། གནས་དེ་ནས་དྲང་བའི་ཐབས་གྱིས་ཤིག །ཅེས་གསུངས་པ་སྟེ། འཁོར་
རྣམས་ཀྱིས་ཀྱང་སྟོན་པས་ཅི་ལྟར་གསུངས་པ་བཞིན་བགྱིས་སོ། །དེ་ནས་ཡང་སྟོན་
པས་སྒྲིབ་སྦྱང་གསུམ་པ་བྱོལ་སོང་གི་གནས་ནས་དྲང་བའི་ཆོ་ག་མཛད་དེ། རྔ་གཤང་
གི་སྒྲ་གཏོང་ཞིང་སྤོས་ཀྱི་དུད་པ་བཏེག་ནས་ཚིགས་སུ་བཅད་དེ་གསུངས་པ། བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ནས་ཐུགས་རྗེས་བསྐྱེད་པའི་
ཡེ་ཤེས་ལྷ། ལྷ་ཆེན་གཤེན་ལྷ་འོད་དཀར་ཐུགས་རྗེ་ཅན། སྐུ་མདོག་དཀར་གསལ་
ཤེལ་གྱི་སྙིང་པོ་འདྲ། རྒྱན་དང་ཆ་ལུགས་རིན་ཆེན་འོད་དུ་འབར། སྟོད་གཡོགས་སྨད་
ཤམ་ན་བཟའ་རྒྱན་གྱིས་བརྒྱན། གཡས་པས་ཐུགས་རྗེ་འདྲེན་པའི་ལྕགས་ཀྱུ་བསྣམས།
གཡོན་པས་ཐབས་ཀྱི་ཞགས་པས་འཁོར་བ་བསྒྲལ། སྟོབས་ལྡན་གླང་ཆེན་བསྣོལ་
པའི་ཁྲི་ལ་བཞུགས། བདག་དང་མཐའ་ཡས་སེམས་ཅན་མང་པོ་ཡི། སྒྲིབ་གཉིས་
བྱང་ཞིང་ཚོགས་གཉིས་བསགས་པའི་ཕྱིར། བོན་ཉིད་ནམ་མཁའི་ཀློང་ནས་བསྐྱེད་པ་
ཡི། ལྷ་གཤེན་ཉི་ཤུ་འཁོར་དང་བཅས་པ་རྣམས། དེང་གི་གནས་མཆོག་ཕོ་བྲང་དམ་
པ་འདིར། བོན་ཉིད་བདེན་པའི་སྐུ་ནི་དབྱིངས་སུ་སྟོང་། ལོངས་སྤྱོད་རྫོགས་པའི་
སྐུ་ནི་མཁའ་ལ་གསལ། ཅིར་ཡང་སྤྲུལ་པའི་སྐུ་ནི་ཀློང་དུ་བཀྲ། བོན་སྐུ་ནམ་མཁའ་
བཞིན་དུ་མཁའ་མཉམ་ཀྱང༌། གཟུགས་སྐུ་གཞའ་ཚོན་བཞིན་དུ་སོ་སོར་གསལ། འགྲོ་
བ་དྲངས་ཕྱིར་གཅིག་གིས་གཅིག་བསྐྱེད་ནས། གནས་འདིར་སྤྱན་འདྲེན་ཆར་བཞིན་
གཤེགས་སུ་གསོལ། སྐྱོན་བྲལ་པདྨའི་གདན་ལ་བཞུགས་སུ་གསོལ། ཞེས་དབྱིངས་
ནས་སྤྱན་དྲངས་པའོ། ། །
དེ་ནས་དགྱེས་པ་བསྐྱེད་དེ་ཚིགས་སུ་བཅད་ནས་གསུངས་པ། གཞའ་ཚོན་བྲེས་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་ལྷ་གཤེན་འཁོར་དང་བཅས་པ་རྣམས། ཐུགས་དམ་དབྱིངས་ནས་དགྱེས་པ་
369



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཆེར་བསྐྱེད་ཅིང་། བླ་མེད་མཆོད་པ་སྤྲིན་གྱི་རྒྱན་བཤམས་པ། མར་མེ་མེ་ཏོག་འཕྲེང་
བ་བདུག་སྤོས་དང་། ལྷ་སངས་ཞལ་ཟས་ལྷ་རྫས་དྲི་ཆབ་དང༌། དཀར་གསུམ་མངར་
གསུམ་སྤྱན་གཟིགས་སྙིང་པོ་དང་། ལོ་ཏོག་འབྲུ་བཅུད་རིན་ཆེན་ནོར་བདུན་དང་།
བཀྲ་ཤིས་རྫས་བརྒྱད་ལྷབ་ལྷུབ་ན་བཟའ་དང༌། ཕྱེ་མ་འཕུར་མ་རི་ལུང་ཁྱབ་པར་
སྤྲུལ། གར་དང་རོལ་མོ་ཚོམ་ཚོམ་རྔ་གཤང་སོགས། སྣང་སྲིད་རིན་ཆེན་གཏེར་གྱིས་
གང་བར་སྤྲུལ། དགྱེས་པའི་ཚུལ་གྱིས་ཞལ་ནི་འཛུམ་ཕྱུངས་ལ། ཐུགས་རྗེས་བྱིན་གྱིས་
རློབས་ལ་བཞེས་སུ་གསོལ། ཞེས་དགྱེས་པར་བསྐྱེད་པའོ། ། །
དེ་ནས་ཡང་སྟོན་པས་སྐབས་ཀྱི་ཆོ་ག་མཛད་དེ། གླུད་གཏོར་རྒྱ་ཆེན་པོར་བཤམས་
ལ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་དང་། དེ་
བཞིན་ཉིད་ཀྱི་སྦྱིན་སྟོབས་ཀྱིས། ལན་ཆགས་གླུད་ཀྱི་གཏོར་མ་འདི། ནམ་མཁའ་
རི་རབ་རྒྱ་མཚོ་ཙམ། འདོད་དགུ་ལོངས་སྤྱོད་བསམ་མི་ཁྱབ། འཇིག་རྟེན་འདི་རུ་
ཚེ་འདས་པའི། ཕ་རོལ་སེམས་ཅན་ཉོན་མོངས་ལ། ཐར་ལམ་གེགས་སུ་བྱེད་པ་ཡི།
འབྱུང་པོ་ཡི་དྭགས་གདོན་གྱི་ཚོགས། ལན་ཆགས་གླུད་ཀྱི་གཏོར་མ་བཞེས། རང་གི་
ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། རང་རང་བདེ་བའི་གནས་
སུ་དེངས། ཨོཾ་ན་མ་དྲུང་ཟད་རི་རྭང་དྲི་དྲི་མུ་ཁ་ཐིམ་ཐིམ་ཡེ་སྭཱཧཱ། །ཞེས་མཚན་བྱང་
ལ་བསྐོར་ལ་བཏང་ངོ༌། །
གཉིས་པ་བདུད་དང་ཕྲལ་བ་ནི་རྔ་གཤང་དང་གོ་བན་རྣམས་ཐོགས་ཏེ་ཚིགས་སུ་
བཅད་དེ་གསུངས་པ། བསྔོ་ཉོན་ཅིག་ལ་འདྲེན་བགེགས་ཀྱི་ཚོགས། འཇིག་རྟེན་འདི་
རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། གནོད་ཅིང་འཚེ་བར་མ་བྱེད་
པར། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན། བདག་
ཉིད་ཐུགས་ཀྱི་འོད་ཟེར་ལ། ཁྲོ་བོ་རུ་ཅོ་དབུ་དགུ་ནི། དབུ་དགུ་ཕྱག་ནི་བཅོ་བརྒྱད་པ།
370



མདོ་སྡེ།
འགྲོ་བ་ཐར་པ་དྲང་བའི་མདོ།
སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོ་ཚུལ་འབྱིན། བཅོ་བརྒྱད་
ཡེ་ཤེས་མཚོན་ཆ་བསྣམས། ཞབས་བཞི་འདོར་སྟབས་ཀླུ་དབང་གནོན། མེ་རི་འཁོར་
ལོའི་གདན་ལ་བརྗིད། འཁོར་ཡང་བྱེ་བ་ས་ཡ་སྟེ། རེ་རེ་ལ་ཡང་འཁོར་ཚོགས་སྟོང་།
སྤྲུལ་པ་བྱེ་བ་ས་ཡ་འབུམ། བགེགས་དང་ལོག་འདྲེན་གཤེད་མ་རྣམས། ཐལ་བ་རྡུལ་
དུ་བརླག་པར་བྱ། བསྭཱ་ཨཱི་གར་ཤེལ་ཉེ་ལོ་ཡོ་རྒྱུང་ནེ་སྤུང་མར་གྲན་ཙེ་ནེ་རཾ་ཧཱུྃ་ཕཊ།
ཅེས་བདུད་དང་ཕྲལ་ལོ། །
གསུམ་པ་མཚན་བྱང་ལ་བསྟིམ་པ་ནི་ཚིགས་སུ་བཅད་ནས་གསུངས་པ། ཨ་དེང་
གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་མེད་
པ་ནས། མ་རིག་འཁོར་བའི་གནས་སུ་འཁྱམས། གཏི་མུག་མུན་ལྟར་སྲོས་པར་བརྟེན།
བླུན་རྨུགས་འཐིབས་པའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། འབྲས་བུ་
བྱོལ་སོང་གནས་སུ་སྐྱེས། གླེན་ལྐུགས་སྡུག་བསྔལ་ཡ་རེ་ང་། མུན་པའི་གླིང་ཆེན་སྐྱི་
རེ་འཇིགས། ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་ཡི། ང་
ནི་འདྲེན་པའི་སྟོན་པ་སྟེ། གཤེན་རབ་ཏིང་གསལ་སྒྲོན་མ་ཡིན། སྟོན་པ་ང་ཡི་བཀའ་
ལ་ཉོན། སྔོན་གྱི་བག་ཆགས་དྲན་པར་གྱིས། མར་མེ་གསལ་བའི་འོད་ལ་ལྟོས། ཏིང་
འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་
འཁོར་བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད།
མཆེད་དང་ལྕམ་དྲལ་འདི་ན་ཡོད། གཡུང་དྲུང་གསང་བའི་གྲལ་ལ་སྡོད། ལུས་ངག་
ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་ཉོན། བསྭོ་ཨཱི་ཨ་སུ་
ས་མ་ཡ་ཏི་སྟ་ལྷན་ལྷན། ཞེས་གཟུགས་ལ་བསྟིམས་པར་མཛད་དོ། །
དེ་ནས་ཡང་བདེ་བར་གཤེགས་པ། ལྷ་གཤེན་རྣམས་ལ་ཁྲུས་གསོལ་བར་མཛད་
དེ་ཚིགས་སུ་བཅད་ནས་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
371



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ན། བདེར་གཤེགས་ལྷ་གཤེན་འཁོར་དང་བཅས་པ་རྣམས། ཡེ་ནས་དྲི་མེད་རྣམ་པར་
དག་པ་ལ། བདུད་རྩི་འོ་དཀར་ཁྲུས་གསོལ་མི་འཚལ་ཏེ། བདག་དང་མཐའ་ཡས་
སེམས་ཅན་ཐམས་ཅད་ཀྱི། གཏི་མུག་ཉོན་མོངས་དྲི་མ་དག་བྱའི་ཕྱིར། བདུད་རྩི་འོ་
དཀར་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་བཞིན་དུ། སེམས་ཅན་
ཉོན་མོངས་ལས་ཀྱིས་སྦྱོང་བ་ཡི། གཏི་མུག་ཉོན་མོངས་དྲི་མ་དག་གྱུར་ཅིག །བསྲོ་
ཨོཾ་དང་ར་དུན་གུ་ས་ལེ་སང་ངེ་ཡེ་སྭཱཧཱ། ཞེས་བདེ་བར་གཤེགས་པ་རྣམས་ལ་ཁྲུས་
གསོལ་བའོ། །གཉིས་པ་མཚན་གྱི་བྱང་བུ་ལ་ཁྲུས་གསོལ་ཏེ། ཨོཾ་བོན་ཉིད་དག་པའི་
རྒྱ་མཚོ་ལ། མེ་ལོང་ཡེ་ཤེས་བཅུད་འཁྱིལ་བ། འདི་ནི་ཡེ་ཤེས་ཆེན་པོའི་ཆུ། གཏི་མུག་
དྲི་མ་དག་བྱའི་ཕྱིར། མཚན་བྱང་འདི་ལ་ཁྲུས་གསོལ་བས། ཚེ་རབས་ཐོག་མ་མེད་པ་
ནས། ད་ལྟའི་དུས་འདི་ཡན་ཆད་དུ། གཏི་མུག་ལས་གྱུར་བག་ཆགས་རྣམས། ཐུགས་
རྗེ་ཐབས་ཀྱིས་བྱང་གྱུར་ཅིག །བསྲོ་ༀ་ན་མ་སུ་ཙར་ས་ལེ་སང་ངེ་ཡེ་སྭཱཧཱ། ཞེས་
མཚན་བྱང་ལ་ཁྲུས་གསོལ་བའོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཕྱག་འཚལ་བར་མཛད་
དེ། ཡིད་ཀྱི་ཁྱེའུ་ཆུང་གིས་ལྷ་གཤེན་གྱི་མཚན་ནས་བརྗོད་ཅིང་། རྨ་ལོ་གཡུ་ལོ་དང་།
འཁོར་རྣམས་ཀྱིས་མཚན་བྱང་ཐོགས་ནས་མཚན་ཕྱག་རེ་རེ་འཚལ་ལོ། །བོན་ཉིད་
ནམ་མཁའི་དབྱིངས་སུ་བཞུགས་པ་ཡི། ཐུགས་རྗེ་བསྐྱེད་ནས་འགྲོ་བའི་དོན་མཛད་
པའི། ཡེ་ཤེས་ཀྱི་ལྷ་གཤེན་ལྷ་འོད་དཀར་ལ་ཕྱག་འཚལ་ལོ། །བོན་ཉིད་ནམ་མཁའི་
ཀློང་ནས་བསྐྱེད་པའི་ལྷ། གཤེན་ལྷ་འོད་དཀར་ལ་ཕྱག་འཚལ་ལོ། །བོན་ཉིད་ནམ་
མཁའི་ཀློང་ནས་བསྐྱེད་པའི་ལྷ། ཤེལ་ལྕགས་སྔོན་པོ་ལ་ཕྱག་འཚལ་ལོ། །བོན་ཉིད་
ནམ་མཁའི་ཀློང་ནས་བསྐྱེད་པའི་ལྷ། གར་གསས་བཙན་པོ་ལ་ཕྱག་འཚལ་ལོ། །བོན་
ཉིད་ནམ་མཁའི་ཀློང་ནས་བསྐྱེད་པའི་ལྷ། གར་བུ་ཤང་རྒྱལ་ལ་ཕྱག་འཚལ་ལོ། །བོན་
372



མདོ་སྡེ།
འགྲོ་བ་ཐར་པ་དྲང་བའི་མདོ།
ཉིད་ནམ་མཁའི་ཀློང་ནས་བསྐྱེད་པའི་ལྷ། རྒོད་གསས་ཁམ་པ་ལ་ཕྱག་འཚལ་ལོ། །
བོན་ཉིད་ནམ་མཁའི་ཀློང་ནས་བསྐྱེད་པའི་ལྷ། རྒོད་བུ་འཕར་དྲག་ལ་ཕྱག་འཚལ་
ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་ལྷ། གསས་རྗེ་རྨང་པོ་ལ་ཕྱག་འཚལ་
ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་ལྷ། གསས་བུ་ཚོན་གང་ལ་ཕྱག་
འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་ལྷ། གནམ་གསས་དབྱིངས་
རུམ་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་ལྷ། གནམ་བུ་
སྤྱོད་པ་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་གཤེན། ཡེ་
ཤེས་སྒྲོན་མ་ཅན་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་
གཤེན། ཡེ་ཤེས་ཆེན་པོ་ཁྱབ་གདལ་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་
ནས་བསྐྱེད་པའི་གཤེན། ཡེ་ཤེས་ཆེན་པོ་ཟང་ཐལ་ལ་ཕྱག་འཚལ་ལོ། །བོན་ཉིད་ནམ་
མཁའི་ཀློང་ནས་བསྐྱེད་པའི་གཤེན། ཡེ་ཤེས་ཆེན་པོ་གསལ་འབར་ལ་ཕྱག་འཚལ་
ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་གཤེན། ཡེ་ཤེས་ཀྱི་འདྲེན་མཛད་ལ་
ཕྱག་འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་གཤེན། ཡེ་ཤེས་ཀྱི་སྒྲོལ་
མཛད་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་གཤེན། ཡེ་
ཤེས་ཀྱི་བདུད་རྩི་ཅན་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་ནས་བསྐྱེད་པའི་
གཤེན། ཡེ་ཤེས་ཉི་མའི་འོད་ཟེར་ཅན་ལ་ཕྱག་འཚལ་ལོ། །བོན་ཉིད་ནམ་མཁའི་ཀློང་
ནས་བསྐྱེད་པའི་གཤེན། ཡེ་ཤེས་ཟླ་བའི་གུར་ཁྱིམ་ཅན་ལ་ཕྱག་འཚལ་ལོ། །བོན་ཉིད་
ནམ་མཁའི་ཀློང་ནས་བསྐྱེད་པའི་གཤེན། ཡེ་ཤེས་དྲག་པོའི་ཐོག་མདའ་ཅན་ལ་ཕྱག་
འཚལ་ལོ། །ཞེས་མཚན་ཕྱག་རེ་རེ་འཚལ་ལོ། །
དེ་ནས་ཡང་བདེ་བར་གཤེགས་པ་རྣམས་ལ་བཤགས་པ་འབུལ་ཏེ། ཚིགས་སུ་
བཅད་དེ་བརྗོད་པ། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་སྡུག་
373



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བསྔལ་ལུས་བླངས་འདིར། མི་དགེ་སྡིག་པའི་ལས་རྣམས་ཅི་བགྱིས་པ། བདེར་
གཤེགས་ལྷ་གཤེན་རྣམས་ལ་བཤགས་པ་འབུལ། བདག་དང་བདག་འདྲའི་སེམས་
ཅན་སྡིག་པོ་ཆེ། གཏི་མུག་མུན་ལྟར་སྲོས་པའི་རྣམ་སྨིན་གྱིས། བྱོལ་སོང་གླེན་ལྐུགས་
གནས་སུ་འཁྱམས་སུ་ཉེ། ཡེ་ཤེས་ཆེན་པོའི་ཐུགས་ལས་བྱུང་བའི་ལྷ། བདེར་གཤེགས་
ལྷ་གཤེན་ཐུགས་རྗེ་དེར་མ་ཆུང་། བྱོལ་སོང་གླེན་ལྐུགས་གནས་སུ་འཁྱམས་ནས་
དྲོངས། གླེན་ལྐུགས་བྱོལ་སོང་དེ་ལྟར་རྒྱུན་ཆད་ནས། གཏི་མུག་ཡེ་ཤེས་ཀློང་དུ་ཞི་
བར་ཤོག །ཅེས་བཤགས་པ་འབུལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་མཆོད་པ་འབུལ་ཏེ། ཚིགས་
སུ་བཅད་ནས་གསུངས་པ། ངོ་མཚར་རྨད་དུ་བྱུང་པ་ཡི། སྣང་སྲིད་ལྷ་ཡི་གཞལ་
ཡས་ན། ཡོན་ཆབ་མཆོད་པ་ཇི་སྙེད་དང་། གསོ་བསྐྱེད་བདུད་རྩི་རྩི་སྨན་འདི། རྒྱུ་ནི་
འབྱུང་བ་ལྔ་ལ་བསྐྱེད། རྐྱེན་ནི་དད་པའི་སྟོབས་ཀྱིས་སྦྱར། འབུལ་ནི་ལྷ་གཤེན་རྣམས་
ལ་འབུལ། ལྷ་གཤེན་ཐུགས་རྗེས་དགོངས་ལགས་ལ། གསོ་བསྐྱེད་རྩི་སྨན་མཆོད་པར་
བཞེས། མུན་གསལ་འོད་བཀྲམ་ཡོངས་རྒྱས་བདེ། དེ་ལྟར་བདག་དང་མཐའ་ཡས་
སེམས་ཅན་གྱི། སེམས་ཅན་གསོ་བསྐྱེད་བདུད་རྩི་རྩི་སྨན་འདི། བདེར་གཤེགས་ལྷ་
གཤེན་རྣམས་ལ་མཆོད་པ་ཡིས། འདི་ནས་མི་རྟག་འཆི་འཕོས་སྐྱེས་ཙམ་ན། གཏི་
མུག་ལས་ཀྱི་འཕྲོ་མཐུད་དབང་བཙན་ནས། བྱོལ་སོང་གླེན་ལྐུགས་གནས་སུ་སྐྱེ་སྲིད་
ན། རྩི་སྨན་མཆོད་པ་ཕུལ་བའི་ཡོན་ཏན་གྱིས། རྩི་ཡི་འོ་མས་བྱོལ་སོང་གླེན་པ་དྲན།
སྨན་དང་ཆུ་བོས་བྱོལ་སོང་ལྐུགས་པ་སྨྲ། དཀར་བའི་མདངས་ཀྱིས་འཐིབས་པའི་མུན་
པ་སངས། རླངས་པ་རྒྱུན་གྱིས་དབྱིངས་སུ་ཤུལ་དྲོངས་ལ། གྲུབ་པ་གཤེན་གྱི་གནས་
མཆོག་ཁྱད་པར་ཅན། གསས་རྗེ་རྨང་པོ་བཞུགས་བའི་ཞིང་ཁམས་སུ། གཏི་མུག་ཉོན་
མོངས་འཁོར་བའི་གནས་སྟོང་ནས། ཡེ་ཤེས་ཆེན་པོའི་ཀློང་དུ་སངས་རྒྱས་ཤོག །ཡེ་
374



མདོ་སྡེ།
འགྲོ་བ་ཐར་པ་དྲང་བའི་མདོ།
ཤེས་ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ།
ཁམས་གསུམ་ལས་ཀྱིས་འཁོར་བའི་སེམས་ཅན་རྣམས། གཏི་མུག་ལས་ཀྱི་འཁོར་བར་
ལྟུང་བ་ལ། བོན་ཉིད་ནམ་མཁའི་ཀློང་ནས་སྐུ་བསྐྱེད་པའི། ཡེ་ཤེས་ཐུགས་རྗེས་འགྲོ་
དོན་མཐར་ཕྱིན་ཤོག །ཅེས་མཆོད་པ་འབུལ་ལོ། །
གཉིས་པ་མཚན་བྱང་ལ་ཟས་སྐལ་གཏད་དེ་ཚིགས་སུ་བཅད་ནས་གསུངས་པ། ཨ་
དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། མཚན་དང་བྱང་
བུ་ལས་བྱུང་བའི། མིང་དང་གཟུགས་ལ་བརྟེན་པ་ཁྱོད། ཐང་ཅིག་ཡུད་ཙམ་འདིར་
གསོན་དང༌། དཔོན་གསས་ལྷ་མཆེད་ལྕམ་དྲལ་དང༌། གཉེན་དང་ཉེ་འབྲེལ་ཀུན་
ཚོགས་ནས། ཁྱོད་ལ་ཤག་རག་ཅུ་གང་འདེབས། ནང་ནུབ་འཚོ་བའི་ཟས་སྐལ་འདྲེན།
ན་ནམ་འབོལ་ཏེ་བདེ་བའི་གདན། དར་ཟབ་ལྷབ་ལྷུབ་མནབས་པའི་གོས། དཀར་
མངར་འབྲུ་བཅུད་འཚོ་བའི་ཟས། ཇ་ཆང་ཡུ་ཏི་སྐོམ་པའི་བཏུང་། བྲེལ་བ་དལ་
ཞིང་འཇིགས་པ་སྐྱོབས། འཁྱགས་པ་དྲོས་ཞིང་གདུང་བ་བསྐྱེད། བཀྲེས་པ་ཚིམ་ཞིང་
སྐོམས་པ་ངོམས། ཟད་མེད་གཏེར་ལ་ལོངས་སྤྱོད་ཅིང་། བསོད་ནམས་ཚོགས་ཆེན་
རྫོགས་པར་ཤོག །འཇིག་རྟེན་སྒྱུ་མའི་ལས་སྤྱོད་ལ། མི་རྟག་སྒྱུ་མའི་འདུ་ཤེས་བསྐྱེད།
ངན་སོང་འཁོར་བ་ཡ་རེ་ང་། སྡུག་བསྔལ་ཉོན་མོངས་སྐྱི་རེ་འཇིགས། ཐར་པའི་ལམ་
ལ་བྲོད་པ་བསྐྱེད། བདེ་བའི་གནས་ལ་སེམས་ཡར་ཐེགས། ལྷ་དང་སློབ་དཔོན་བཀའ་
ལ་ཉོན། མཆེད་དང་ལྕམ་དྲལ་གདུང་བ་བསྐྱེད། གཡུང་དྲུང་གསང་གྲལ་ཉམས་རེ་
དགའ། བོན་གྱི་འཁོར་ལོ་དང་རེ་སྤྲོ། ཡུན་དུ་མི་ཐོགས་སྒྲིབ་བྱང་ཞིང་། འཕྲལ་ལ་
ཐར་པའི་གོ་འཕང་ཐོབ། སྐྱེ་མེད་རྫོགས་སངས་རྒྱས་པར་འགྱུར། ཞེས་ཟད་པ་མེད་
པའི་གཏེར་དང་སྤྲད་ཅིང་བདེ་བའི་གནས་ལ་སེམས་སྤར་བའོ། །
དེ་ནས་ཡང་མར་སྦྱིན་གཏང་ཞིང་ལྷ་གཤེན་གྱི་སྨོན་ལམ་གདབ་སྟེ། ངན་སོང་
375



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
དོང་སྤྲུགས་ཀྱི་སྙིང་པོ་བརྒྱ་རྩ་བརྒྱད་དྲང་སྟེ་ཚིགས་སུ་བཅད་དེ་བརྗོད་པ། ཨོཾ་བདག་
གི་ཏིང་འཛིན་སྟོབས་མཆོག་དང་། དེ་བཞིན་ཉིད་ཀྱིས་སྟོབས་མཆོག་དང་། སྙིང་
པོ་སྔགས་ཀྱི་ནུས་མཐུ་དང་། རྒྱུ་རྐྱེན་ཡོ་བྱད་ཚོགས་པ་དང་། ཡོན་བདག་བསམ་
པ་དག་པ་ཡིས། འདོད་ལྔ་སྦྱིན་པའི་ཡ་སྟགས་འདི། སྟོང་གསུམ་འཇིག་རྟེན་ཕྱོགས་
བཅུ་ཡི། བྱོལ་སོང་གནས་སུ་ཁྱབ་ནས་ཀྱང་། བདུད་རྩིའི་ཆར་དུ་བབས་གྱུར་ཅིག །
སྟོབས་མཆོག་དེ་རྣམས་འདུས་པ་ཡིས། གླེན་ལྐུགས་བྱོལ་སོང་འཇིག་རྟེན་གྱི། ཕྱི་ཡི་
ཡུལ་རྣམས་འགྱུར་བར་ཤོག །རྒྱ་མཚོ་གྲང་འཁྱགས་གླིང་ཁྱིམ་ནི། འབྲུ་དང་སྨན་གྱི་
ཚལ་དུ་ཤོག །མུན་པའི་ཁང་པ་གླིང་དགུ་ནི། ཉི་ཟླའི་གཞལ་ཡས་ཁང་དུ་ཤོག །གླིང་
བར་མུན་པའི་བྱོལ་སོང་རྣམས། ཡེ་ཤེས་གསལ་བའི་སྒྲོན་མེར་ཤོག །ནང་གི་སེམས་
ཀྱང་ཞི་བར་ཤོག །རྐང་མེད་འཁོབས་པ་མང་པོ་ནི། རྫུ་འཕྲུལ་རྐང་པ་ཐོབ་པར་ཤོག
རྐང་གཉིས་འགྲོ་བ་མང་པོ་ནི། མཐོ་རིས་ཐེམ་སྐས་རྙེད་པར་ཤོག །རྐང་བཞི་བགྲོད་
པ་མང་པོ་ནི། མཐོ་རིས་གོ་འཕང་ཐོབ་པར་ཤོག །རྐང་མང་འཇིགས་པ་མང་པོ་ནི།
གྲུབ་པའི་གནས་ས་སྙེགས་པར་ཤོག །གནས་ན་ལས་ཀྱི་སྦྱངས་པ་རྣམས། ལས་རྐྱེན་
ས་བོན་ཟད་ནས་ཀྱང༌། ཕྱིར་མི་ལྡོག་པའི་ས་ཐོབ་ཤོག །བར་ན་དུས་ཀྱི་འཐོམས་པ་
རྣམས། རང་རིག་ཡེ་ཤེས་གསལ་ནས་ཀྱང་། བར་ལྷ་འོད་གསལ་ས་ཐོབ་ཤོག །མཁའ་
ལ་རྐྱེན་གྱིས་ཐར་པ་རྣམས། གཡུང་དྲུང་ས་བཅུ་རིམ་བགྲོད་ནས། ཀུན་སྣང་གླིང་དུ་
སངས་རྒྱས་ཤོག །བྱོལ་སོང་གཙོ་བོ་ཀླུ་རྣམས་ནི། ཞེན་ཅིང་ཆགས་པའི་གདུག་སེམས་
ཀྱང་། སྦྱིན་པ་ཆེན་པོའི་ངང་ལྡན་ནས། སོར་རྟོགས་ཡེ་ཤེས་དོན་རྟོགས་ཤོག །བྱོལ་
སོང་སྡེ་རིགས་ཐམས་ཅད་ཀྱང་། གཏི་མུག་འཁོར་བའི་གནས་སྟོང་ནས། ལྷ་གཤེན་
གྲུབ་པའི་ཞིང་ཁམས་ཀྱི། བོན་ཉིད་ནམ་མཁའི་ཀློང་ཡངས་སུ། རྫོགས་སྐུ་གཤེན་
ལྷའི་ཞལ་མཐོང་ནས། ཐར་པ་མངོན་སངས་རྒྱས་པར་ཤོག །ཅེས་མར་སྦྱིན་བཏང་
376



མདོ་སྡེ།
འགྲོ་བ་ཐར་པ་དྲང་བའི་མདོ།
ཞིང་ལྷ་གཤེན་གྱི་སྨོན་ལམ་བཏབ་པས། འདོད་པའི་ཡ་སྟགས་ཐམས་ཅད་བྱོལ་སོང་
གི་ཡུལ་དུ་ཆར་བཞིན་དུ་བབས་ནས། གཏོ་བུ་དོད་དེ་ལ་ལན་ཆགས་བསྙགས་པའི།
སེམས་ཅན་རྣམས་ལ་ཅི་འདོད་ཡིད་བཞིན་འཕྲད་ནས་དགོས་འདོད་རེ་བ་བསྐངས་
ཏེ། ལྷ་ཡི་སྨོན་ལམ་གྱིས་བྱོལ་སོང་ཕྱི་ཡི་ཡུལ་རྣམས་འགྱུར་རོ། །གཤེན་གྱི་སྨོན་ལམ་
གྱིས་བྱོལ་སོང་ནང་གི་སེམས་རྣམས་ཞིའོ། །རྒྱལ་པོ་གཏོ་བུ་དོད་དེ་ནི་གཏི་མུག་
དབང་གིས་བསགས་པའི་སྒྲིབ་པ་བྱང་ཞིང་། བྱོལ་སོང་གླེན་ལྐུགས་ཀྱི་སྡུག་བསྔལ་
ལས་གྲོལ་ནས་ཡེ་ཤེས་ཆེན་པོའི་སེམས་དང་ལྡན་ཞིང་། བྱོལ་སོང་གླེན་ལྐུགས་ཀྱི་
གནས་ནས་ཐར་རོ། །
དེ་ནས་ཡང་ལས་ཀྱི་དབང་གིས་མཐའ་འཁོབ་མིའི་གནས་སུ་སྐྱེས་ནས། མི་ཡི་
སྡེ་རིགས་ཐམས་ཅད་ཀྱིས་ལན་ཆགས་བསྙགས་པ་ལ། སྟོན་པས་འཁོར་རྣམས་ལ་
བཀའ་སྩལ་པ། ཡིད་ཀྱི་ཁྱེའུ་ཆུང་གཏོ་བུ་དོད་དེ་ནི། ཞག་བདུན་ནས་བྱོལ་སོང་གི་
གནས་ནས་དྲངས་ཏེ། ད་ལྟ་མཐའ་འཁོབ་མི་ཡི་ཡུལ་དུ་སྐྱེ་ནས་འདུག་པས་མཆོད་
པ་སྣ་ཚོགས་པ་ཤོམས་ལ་གནས་དེ་ནས་དྲང་བའི་ཐབས་གྱིས་ཤིག །ཅེས་གསུངས་
ཏེ། འཁོར་རྣམས་ཀྱིས་ཀྱང་སྟོན་པས་ཅི་ལྟར་གསུངས་པ་བཞིན་དུ་བགྱིས་སོ། །དེ་
ནས་ཡང་སྟོན་པས་སྒྲིབ་སྦྱང་བཞི་པ་མི་ཡི་གནས་ནས་དྲང་བའི་ཆོ་ག་མཛད་དེ། རྔ་
གཤང་གི་སྒྲ་བཏང་ཞིང་སྤོས་ཀྱི་དུད་པ་བཏེག་ནས་ཚིགས་སུ་བཅད་དེ་གསུངས་པ།
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ནས་ཐུགས་རྗེ་བསྐྱེད་
པའི་ཡེ་ཤེས་ལྷ། ལྷ་ཆེན་གཤེན་ལྷ་འོད་དཀར་ཐུགས་རྗེ་ཅན། སྐུ་མདོག་དཀར་
གསལ་ཤེལ་གྱི་སྙིང་པོ་འདྲ། རྒྱན་དང་ཆ་ལུགས་རིན་ཆེན་འོད་དུ་འབར། སྟོད་
གཡོགས་སྨད་ཤམ་ན་བཟའ་རྒྱན་གྱིས་བརྒྱན། གཡས་པས་ཐུགས་རྗེ་འདྲེན་པའི་
ལྕགས་ཀྱུ་བསྣམས། གཡོན་པས་ཐབས་ཀྱི་ཞགས་པས་འཁོར་བ་བསྒྲལ། སྟོབས་ལྡན་
377



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གླང་ཆེན་བསྣོལ་བའི་ཁྲི་ལ་བཞུགས། བདག་དང་མཐའ་ཡས་སེམས་ཅན་མང་པོ་ཡི།
སྒྲིབ་གཉིས་བྱང་ཞིང་ཚོགས་གཉིས་བསག་པའི་ཕྱིར། བོན་ཉིད་འབྱུང་བའི་ཀློང་ནས་
བསྐྱེད་པ་ཡི། ལྷ་གཤེན་ཉི་ཤུ་འཁོར་དང་བཅས་པ་རྣམས། དེང་གི་གནས་མཆོག་
ཕོ་བྲང་དམ་པ་འདིར། བོན་ཉིད་བདེན་པའི་སྐུ་ནི་དབྱིངས་སུ་སྟོང་། ལོངས་སྤྱོད་
རྫོགས་པའི་སྐུ་ནི་མཁའ་ལ་གསལ། ཅིར་ཡང་སྤྲུལ་པའི་སྐུ་ནི་ཀློང་དུ་བཀྲ། བོན་སྐུ་
ནམ་མཁའ་བཞིན་དུ་མཁའ་མཉམ་ཀྱང་། གཟུགས་སྐུ་གཞའ་ཚོན་བཞིན་དུ་སོ་སོར་
གསལ། འགྲོ་བ་དྲང་ཕྱིར་གཅིག་གིས་གཅིག་བསྐྱེད་ནས། གནས་འདིར་སྤྱན་འདྲེན་
ཆར་བཞིན་གཤེགས་སུ་གསོལ། སྐྱོན་བྲལ་པདྨའི་གདན་ལ་བཞུགས་སུ་གསོལ། ཞེས་
དབྱིངས་ནས་སྤྱན་དྲངས་པའོ། ། །
དེ་ནས་དགྱེས་པ་བསྐྱེད་དེ་ཚིགས་སུ་བཅད་དེ་གསུངས་པ། གཞའ་ཚོན་བྲིས་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་ལྷ་གཤེན་འཁོར་དང་བཅས་པ་རྣམས། ཐུགས་དམ་དབྱིངས་ནས་དགྱེས་པ་
ཆེར་བསྐྱེད་ཅིང་། བླ་མེད་མཆོད་པ་སྤྲིན་གྱི་རྒྱན་བཤམས་པ། མར་མེ་མེ་ཏོག་འཕྲེང་
བ་བདུག་སྤོས་དང་། ལྷ་སངས་ཞལ་ཟས་ལྷ་རྫས་དྲི་ཆབ་དང་། དཀར་གསུམ་མངར་
གསུམ་སྤྱན་གཟིགས་སྙིང་པོ་དང་། ལོ་ཏོག་འབྲུ་བཅུད་རིན་ཆེན་ནོར་བདུན་དང་།
བཀྲ་ཤིས་རྫས་བརྒྱད་ལྷབ་ལྷུབ་ན་བཟའ་དང༌། ཕྱེ་མ་འཕུར་མ་རི་ལུང་ཁྱབ་པར་
སྤྲུལ། གར་དང་རོལ་མོ་ཚོམ་ཚོམ་རྔ་གླིང་སོགས། སྣང་སྲིད་རིན་ཆེན་གཏེར་གྱིས་
གང་བར་འབུལ། དགྱེས་པའི་ཚུལ་གྱིས་ཞལ་ནི་འཛུམ་ཕྱུངས་ལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། ཞེས་དགྱེས་པ་བསྐྱེད་པའོ། །
དེ་ནས་ཡང་སྟོན་པས་སྐབས་ཀྱི་ཆོ་ག་མཛད་དེ། གླུད་གཏོར་རྒྱ་ཆེན་པོར་བཤམས་
ལ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་དང་། དེ་
378



མདོ་སྡེ།
འགྲོ་བ་ཐར་པ་དྲང་བའི་མདོ།
བཞིན་ཉིད་ཀྱིས་སྟོབས་མཆོག་གི། ལན་ཆགས་གླུད་ཀྱི་གཏོར་མ་འདི། ནམ་མཁའ་
རི་རབ་རྒྱ་མཚོ་ཙམ། འདོད་དགུ་ལོངས་སྤྱོད་བསམ་མི་ཁྱབ། འཇིག་རྟེན་འདི་རུ་
ཚེ་འདས་པའི། ཕ་རོལ་སེམས་ཅན་ཉོན་མོངས་ལ། ཐར་ལམ་གེགས་སུ་བྱེད་པ་ཡི།
འབྱུང་པོ་ཡི་དྭགས་གདོན་གྱི་ཚོགས། ལན་ཆགས་གླུད་ཀྱི་གཏོར་མ་བཞེས། རང་གི་
ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། རང་རང་བདེ་བའི་གནས་
སུ་དེངས། ཨོཾ་ན་མ་དྲུང་ཟད་རི་རྭང་དྲི་དྲི་མུ་ཁ་ཐིམ་ཐིམ་ཡེ་སྭཱཧཱ། ཞེས་མཚན་བྱང་
ལ་བསྐོར་ལ་གཏོང་། །
གཉིས་པ་བདུད་དང་ཕྲལ་བ་ནི། རྔ་གཤང་དང་གོ་བན་རྣམས་ཐོགས་ཏེ་ཚིགས་
སུ་བཅད་དེ་གསུངས་པ། བསྔོ་ཉོན་ཅིག་ལོག་འདྲེན་བགེགས་ཀྱི་ཚོགས། འཇིག་རྟེན་
འདི་རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། གནོད་ཅིང་འཚེ་བར་
མ་བྱེད་པར། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན།
བདག་ཉིད་ཐུགས་ཀྱི་འོད་ཟེར་ལ། ཁྲོ་བོ་རོམ་པོ་དབུ་དགུ་ནི། དབུ་དགུ་ཕྱག་ནི་བཅོ་
བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོ་ཚུལ་འབྱིན།
བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞི་འདོར་ཐབས་གཤིན་རྗེ་གནོན།
མེ་རི་འཁོར་ལོའི་གདན་ལ་བརྗིད། འཁོར་ཡང་བྱེ་བ་ས་ཡ་སྟེ། རེ་རེ་ལ་ཡང་འཁོར་
ཚོགས་སྟོང་། སྤྲུལ་པ་བྱེ་བ་ས་ཡ་འབུམ། བགེགས་དང་ལོག་འདྲེན་གཤེད་མ་རྣམས།
ཐལ་བ་རྡུལ་དུ་བརླག་པར་བྱ། བསྭོ་ཨོ་གར་ཤེལ་ཉེ་ལོ་ཡོ་རྒྱུང་ནེ་སྤུངས་མར་གྲན་ཙེ་
ནེ་རམ་ཧཱུྃ་ཕཊ། ཅེས་བདུད་དང་ཕྲལ་ལོ། །
གསུམ་པ་མཚན་གྱི་བྱང་བུ་ལ་བསྟིམ་པ་ནི་ཚིགས་སུ་བཅད་དེ་གསུངས་པ། ཨཱ་
དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་
མེད་པ་ནས། མ་རིག་འཁོར་བའི་གནས་སུ་འཁྱམས། ཕྲག་དོག་ས་ལྟར་བསྐྱེད་ལ་
379



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བརྟེན། ཆགས་སྡང་རུ་ཏྲའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། འབྲས་
བུ་མཐའ་འཁོབ་གནས་སུ་སྐྱེ། བྲེལ་ཕོངས་སྡུག་བསྔལ་ཡ་རེ་ང་། མཐའ་འཁོབ་གླིང་
ཁྱིམ་སྐྱི་རེ་འཇིགས། ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་
ཡི། ང་ནི་འདྲེན་པའི་སྟོན་པ་སྟེ། གཤེན་རབ་གྲ་བྱིན་དོན་གྲུང་ཡིན། སྟོན་པ་ང་ཡི་
བཀའ་ལ་ཉོན། སྔོན་གྱི་བག་ཆགས་དྲན་པར་གྱིས། མར་མེ་གསལ་བའི་འོད་ལ་ལྟོས།
ཏིང་འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་
ཡུད་ཙམ་འཁོར་བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་
ན་ཡོད། མཆེད་དང་ལྕམ་དྲལ་འདི་ན་ཡོད། གཡུང་དྲུང་གསང་བའི་གྲལ་ལ་སྡོད།
ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་ཉོན། བསྔོ་
ཨོཾ་ཨ་ཎི་ས་མ་ཡ་ཏི་སྟ་ལྷན་ལྷན། ཞེས་གཟུགས་ལ་བསྟིམས་པར་མཛད་དོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཁྲུས་གསོལ་བར་མཛད་
དེ་ཚིགས་སུ་བཅད་ནས་གསུང་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། བདེར་གཤེགས་ལྷ་གཤེན་འཁོར་དང་བཅས་པ་རྣམས། ཡེ་ནས་དྲི་མེད་རྣམ་པར་
དག་པ་ལ། ཟིལ་དང་རླན་གྱིས་ཁྲུས་གསོལ་མི་འཚལ་ཏེ། བདག་དང་མཐའ་ཡས་
སེམས་ཅན་ཐམས་ཅད་ཀྱི། ཕྲག་དོག་ཉོན་མོངས་དྲི་མ་དག་བྱའི་ཕྱིར། ཟིལ་དང་
རླན་གྱིས་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་བཞིན་དུ། སེམས་
ཅན་ཉོན་མོངས་ལས་ཀྱི་སྦྱང་བ་ཡི། ཕྲག་དོག་ཉོན་མོངས་དྲི་མ་དག་གྱུར་ཅིག །བསྭོ་
ༀ་ན་མ་དང་ར་དུམ་གུ་ས་ལེ་སང་ངེ་ཡེ་སྭཱཧཱ། ཞེས་བདེ་བར་གཤེགས་པ་ལྷ་གཤེན་
རྣམས་ལ་ཁྲུས་གསོལ་བའོ། །ད་གཉིས་པ་མཚན་བྱང་ལ་ཁྲུས་གསོལ་ཏེ། ཨོཾ་བོན་ཉིད་
དག་པའི་རྒྱ་མཚོ་ལ། བྱ་གྲུབ་ཡེ་ཤེས་བཅུད་འཁྱིལ་བ། འདི་ནི་ཡངས་པ་ཆེན་པོའི་
ཆུ། ཕྲག་དོག་དྲི་མ་དག་བྱའི་ཕྱིར། མཚན་བྱང་འདི་ལ་ཁྲུས་གསོལ་བས། ཚེ་རབས་
380



མདོ་སྡེ།
འགྲོ་བ་ཐར་པ་དྲང་བའི་མདོ།
ཐོག་མ་མེད་པ་ནས། ད་ལྟ་དུས་འདི་ཡན་ཆད་དུ། ཕྲག་དོག་ལས་གྱུར་བག་ཆགས་
རྣམས། ཐུགས་རྗེས་ཐབས་ཀྱི་བྱང་གྱུར་ཅིག །བསྲོ་ༀ་ན་མ་ཎི་ཙར་སལ་ལེ་སང་ངེ་ཡེ་
སཱཧཱ། ཞེས་མཚན་བྱང་ལ་ཁྲུས་གསོལ་བའོ། །
དེ་ནས་ཡང་བདེ་བར་གཤེགས་པ་རྣམས་ལ་ཕྱག་འཚལ་བར་མཛད་དེ། ཡིད་
ཀྱི་ཁྱེའུ་ཆུང་གིས་ལྷ་གཤེན་གྱི་མཚན་ནས་བརྗོད་ཅིང་། རྨ་ལོ་གཡུ་ལོ་དང་འཁོར་
རྣམས་ཀྱིས་མཚན་བྱང་ཐོགས་ནས། མཚན་ཕྱག་རེ་རེ་འཚལ་ལོ། །བོན་ཉིད་ཡེ་ཤེས་
ཀྱི་དབྱིངས་ན་བཞུགས་པའི། ཐུགས་རྗེ་བསྐྱེད་ནས་འགྲོ་བའི་དོན་མཛད་པའི། ཡེ་
ཤེས་ཀྱི་ལྷ་གཤེན་ལྷ་འོད་དཀར་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་
བསྐྱེད་པའི་ལྷ། རླུང་ལྷ་འདེགས་པའི་སྟོབས་ལྡན་ལ་ཕྱག་འཚལ་ལོ། །བོན་ཉིད་
འབྱུང་བའི་ཀློང་ནས་བསྐྱེད་པའི་ལྷ། རླུང་ལྷ་སྡུད་པའི་དབང་ཆེན་ལ་ཕྱག་འཚལ་
ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་ལྷ། རླུང་ལྷ་འབྱེད་པའི་རྒྱལ་པོ་ལ་
ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་ལྷ། རླུང་ལྷ་རྒྱུ་བའི་སྐོར་
ཆེན་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་ལྷ། མེ་ལྷ་དྲོད་
ཆེན་སྨིན་པ་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་ལྷ། མེ་
ལྷ་འོད་དྲུག་གསལ་བ་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་
ལྷ། ཆུ་ལྷ་ཀུན་སྡུད་བདུད་རྩི་ཅན་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་
བསྐྱེད་པའི་ལྷ། ཆུ་ལྷ་ཀུན་གསོ་སྨན་གྱི་དྲི་མཆོག་ཅན་ལ་ཕྱག་འཚལ་ལོ། །བོན་ཉིད་
འབྱུང་བའི་ཀློང་ནས་བསྐྱེད་པའི་ལྷ། ས་ལྷ་ཤོང་ཡངས་འདེགས་པའི་སྟོབས་པོ་ཆེ་ལ་
ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་ལྷ། ས་ལྷ་ཀུན་འབྱུང་
རིན་ཆེན་སྣ་ལྔ་ཅན་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་
གཤེན། རླུང་བོན་ཕྱོད་དེ་གསང་རྒྱལ་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་
381



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ནས་བསྐྱེད་པའི་གཤེན། ཡངས་པའི་རླུང་བོན་སྤྱོད་པའི་འཁོར་ལོ་ཅན་ལ་ཕྱག་འཚལ་
ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་གཤེན། ཡངས་པའི་རླུང་བོན་དྲག་པོ་
ཤུགས་ཀྱི་རྗེ་རླུང་ཅན་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་
གཤེན། ཡངས་པའི་རླུང་བོན་འདྲེན་པའི་འོད་ཟེར་ཅན་ལ་ཕྱག་འཚལ་ལོ། །བོན་ཉིད་
འབྱུང་བའི་ཀློང་ནས་བསྐྱེད་པའི་གཤེན། ཡངས་པའི་མེ་བོན་འོད་ཀྱི་ལྕང་ལོ་ཅན་ལ་
ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་གཤེན། ཡངས་པའི་མེ་
བོན་གསང་གྲགས་གསལ་བའི་སྒྲོན་མ་ཅན་ལ་ཕྱག་འཚལ་ལོ། །བོན་ཉིད་འབྱུང་བའི་
ཀློང་ནས་བསྐྱེད་པའི་གཤེན། ཡངས་པའི་ཆུ་བོན་བདུད་རྩི་ཁ་བྲོད་ངད་ཀྱི་ཟིལ་པ་
ཅན་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་གཤེན། ཡངས་
པའི་ཆུ་བོན་དག་པ་ཁྲུས་ཀྱི་བུམ་པ་ཅན་ལ་ཕྱག་འཚལ་ལོ། །བོན་ཉིད་འབྱུང་བའི་
ཀློང་ནས་བསྐྱེད་པའི་གཤེན། ཡངས་པའི་ས་བོན་མི་འགྱུར་གླིང་དྲུག་གསེར་གྱི་ཐོར་
ཚུགས་ཅན་ལ་ཕྱག་འཚལ་ལོ། །བོན་ཉིད་འབྱུང་བའི་ཀློང་ནས་བསྐྱེད་པའི་གཤེན།
ཡངས་པའི་ས་བོན་སྲ་བརྟན་ཚིགས་འཛིན་གཡུ་ཡི་གཡུང་དྲུང་ཅན་ལ་ཕྱག་འཚལ་
ལོ། །ཞེས་མཚན་ཕྱག་རེ་རེ་འཚལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་བཤགས་པ་འབུལ་ཏེ་ཚིགས་
སུ་བཅད་དེ་བརྗོད་པ། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་
སྡུག་བསྔལ་ལུས་བླངས་འདིར། མི་དགེ་སྡིག་པའི་ལས་རྣམས་ཅི་བགྱིས་པ། བདེར་
གཤེགས་ལྷ་གཤེན་རྣམས་ལ་བཤགས་པ་འབུལ། བདག་དང་བདག་འདྲའི་སེམས་
ཅན་སྡིག་པོ་ཆེ། ཕྲག་དོག་ས་ལྟར་བསྐྱེད་པའི་རྣམ་སྨིན་གྱིས། མཐའ་འཁོབ་མི་ཡི་
གནས་སུ་འཁྱམས་སུ་ཉེ། ཡངས་པ་ཆེན་པོའི་ཐུགས་ལས་འབྱུང་བའི་ལྷ། བདེར་
གཤེགས་ལྷ་གཤེན་ཐུགས་རྗེ་དེར་མ་ཆུང༌། མཐའ་འཁོབ་མི་ཡི་གནས་སུ་འཁྱམས་ན་
ནང
382



མདོ་སྡེ།
འགྲོ་བ་ཐར་པ་དྲང་བའི་མདོ། །
དྲོངས། མི་རྣམས་མཐའ་འཁོབ་དེ་ལྟར་རྒྱུན་ཆད་ནས། ཕྲག་དོག་ཡངས་པའི་ཀློང་དུ་
ཞི་བར་ཤོག །ཅེས་བཤགས་པ་འབུལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་མཆོད་པ་འབུལ་ཏེ་ཚིགས་
སུ་བཅད་དེ་གསུངས་པ། ངོ་མཚར་རྨད་དུ་བྱུང་བ་ཡི། སྣང་སྲིད་ལྷ་ཡི་གཞལ་ཡས་
འདིར། ཞལ་ཟས་མཆོད་པ་ཇི་སྙེད་དང་། ཞལ་ཟས་རོ་མཆོག་མཆོད་པ་འདི། རྒྱུ་
ནི་འབྱུང་བ་ལྔ་ལས་བསྐྱེད། རྐྱེན་ནི་དད་པའི་སྟོབས་ཀྱིས་སྦྱར། འབུལ་ནི་ལྷ་གཤེན་
རྣམས་ལ་འབུལ། ལྷ་གཤེན་ཐུགས་རྗེས་དགོངས་ལགས་ལ། ཞལ་ཟས་ལྷ་སངས་
མཆོད་པར་བཞེས། མུ་ཧེ་སྤུངས་རམ་སྤྲོས་རྒྱས་ཁྱབ། དེ་ལྟར་བདག་དང་མཐའ་
ཡས་སེམས་ཅན་གྱིས། དག་པའི་ཞལ་ཟས་རོ་མཆོག་ལྷ་སངས་འདི། བདེར་གཤེགས་
ལྷ་གཤེན་རྣམས་ལ་མཆོད་པ་ཡིས། འདི་ནས་མི་རྟག་འཆི་འཕོས་སྐྱེས་ཙམ་ན། ཕྲག་
དོག་ལས་ཀྱིས་འཕྲོ་མཐུས་དབང་བཙན་ནས། མཐའ་འཁོབ་མི་ཡི་གནས་སུ་སྐྱེ་སྲིད་
ན། ལྷ་སངས་མཆོད་པ་ཕུལ་བའི་ཡོན་ཏན་གྱིས། འབྲུ་གཙང་ཆུ་བོས་མི་ཡི་འདོད་
པ་ཚིམས། རྩི་བཅུད་མར་གྱིས་མཐའ་འཁོབ་འདོད་པ་ཚང་། དྲི་དང་རླངས་ཀྱིས་
འཕོ་འགྱུར་འདོད་ལྟོགས་ཞི། རྭ་ཡི་དབལ་སོའི་དབྱིངས་སུ་ཤུལ་དྲོངས་ལ། གྲུབ་པ་
གཤེན་གྱི་གནས་མཆོག་ཁྱད་པར་ཅན། གནམ་གསས་དབྱིངས་རུམ་བཞུགས་པའི་
ཞིང་ཁམས་སུ། ཕྲག་དོག་ཉོན་མོངས་འཁོར་བའི་གནས་སྟོང་ནས། ཡངས་པ་ཆེན་
པོའི་ཀློང་དུ་སངས་རྒྱས་ཤོག །ཡངས་པ་ཆེན་པོའི་ཀློང་དུ་སངས་རྒྱས་ནས། སླར་
ཡང་འགྲོ་བ་སེམས་ཅན་དོན་ནུས་ཏེ། ཁམས་གསུམ་ལས་ཀྱིས་འཁོར་བའི་སེམས་ཅན་
རྣམས། ཕྲག་དོག་ལས་ཀྱིས་འཁོར་བར་ལྟུང་བ་ལ། བོན་ཉིད་འབྱུང་བའི་ཀློང་ནས་
སྐུར་བསྐྱེད་པའི། ཡངས་པའི་ཐུགས་རྗེས་འགྲོ་དོན་མཐར་ཕྱིན་ཤོག །ཅེས་མཆོད་པ་
འབུལ་ལོ། །
383



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ད་གཉིས་པ་མཚན་བྱང་ལ་ཟས་སྐལ་གཏད་དེ། ཚིགས་སུ་བཅད་དེ་གསུངས་པ།
ཨ་དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། མཚན་དང་
བྱང་བུ་ལས་བྱུང་བའི། མིང་དང་གཟུགས་ལ་བརྟེན་པ་ཁྱོད། ཐང་ཅིག་ཡུད་ཙམ་
འདིར་གསོན་དང་། དཔོན་གསས་ལྷ་མཆེད་ལྕམ་དྲལ་དང་། གཉེན་དང་ཉེ་འབྲེལ་
ཀུན་ཚོགས་ནས། ཁྱོད་ལ་ཤག་རག་ཅུ་གང་འདེབས། ནང་ནུབ་འཚོ་བའི་ཟས་སྐལ་
འདྲེན། ན་ནམ་འབོལ་ཏེ་བདེ་བའི་གདན། དར་ཟབ་ལྷབ་ལྷུབ་མནབས་པའི་གོས།
དཀར་མངར་འབྲུ་བཅུད་འཚོ་བའི་ཟས། ཇ་ཆང་ཡུ་ཏི་སྐོམས་པའི་བཏུང་། བྲེལ་བ་
དལ་ཞིང་འཇིགས་པ་སྐྱོབ། འཁྱགས་པ་དྲོ་ཞིང་གདུང་བ་བསྐྱེད། བཀྲེས་པ་ཚིམས་
ཞིང་སྐོམས་པ་ངོམས། ཟད་མེད་གཏེར་ལ་ལོངས་སྤྱོད་ཅིང་། བསོད་ནམས་ཚོགས་
ཆེན་རྫོགས་པར་ཤོག །འཇིག་རྟེན་འཁོར་བའི་ལས་སྤྱོད་ལ། མི་རྟག་སྒྱུ་མའི་འདུ་ཤེས་
བསྐྱེད། ངན་སོང་འཁོར་བ་ཡ་རེ་ང་། སྡུག་བསྔལ་ཉོན་མོངས་སྐྱི་རེ་འཇིགས། ཐར་
པའི་ལམ་ལ་བྲོད་པ་བསྐྱེད། བདེ་བའི་གནས་ལ་སེམས་ཡར་ཐེགས། ལྷ་དང་སློབ་
དཔོན་བཀའ་ལ་ཉོན། མཆེད་དང་ལྕམ་དྲལ་གདུང་བ་སྐྱེད། གཡུང་དྲུང་གསང་
གྲལ་ཉམས་རེ་དགའ། བོན་གྱི་འཁོར་ལོ་དང་རེ་སྤྲོ། ཡུན་དུ་མི་ཐོགས་སྒྲིབ་བྱང་ཞིང་།
འཕྲལ་ལ་ཐར་པའི་གོ་འཕང་ཐོབ། སྐྱེ་མེད་རྫོགས་སངས་རྒྱས་པར་འགྱུར། ཞེས་ཟད་
པ་མེད་པའི་གཏེར་དང་སྤྲད་ཅིང་། བདེ་བའི་གནས་ལ་སེམས་སྤར་བའོ། །
དེ་ནས་ཡང་མར་སྦྱིན་གཏང་ཞིང་། ལྷ་གཤེན་གྱི་སྨོན་ལམ་གདབ་སྟེ་ཚིགས་སུ་
བཅད་ནས་བརྗོད་པ། ཨོཾ་བདག་གི་ཏིང་འཛིན་སྟོབས་མཆོག་དང་། དེ་བཞིན་ཉིད་
ཀྱིས་སྟོབས་མཆོག་དང༌། སྙིང་པོ་སྔགས་ཀྱི་ནུས་མཐུ་དང་། རྒྱུ་རྐྱེན་ཡོ་བྱད་ཚོགས་པ་
དང་། ཡོན་བདག་བསམ་པ་དག་པ་ཡིས། འདོད་ལྔ་སྦྱིན་པའི་ཡ་སྟགས་འདི། སྟོང་
གསུམ་འཇིག་རྟེན་ཕྱོགས་བཅུ་ཡི། མི་ཡི་གནས་སུ་ཁྱབ་ནས་ཀྱང་། བདུད་རྩི་ཆར་དུ་
384



མདོ་སྡེ།
འགྲོ་བ་ཐར་པ་དྲང་བའི་མདོ།
འབབ་གྱུར་ཅིག །བདུད་རྩི་ཆར་དུ་བབས་ནས་ཀྱང་། སྟོབས་མཆོག་དེ་རྣམས་འདུས་
པ་ཡི། མཐའ་འཁོབ་མི་ཡི་འཇིག་རྟེན་གྱི། ཕྱི་ཡི་ཡུལ་རྣམས་འགྱུར་བར་ཤོག །མ་
དག་མཐའ་འཁོབ་གླིང་བར་རྣམས། དག་པ་ལྷ་ཡི་གནས་སུ་ཤོག །མི་བཟད་རྩུབ་
པའི་ནགས་ཚལ་ཀྱང་། འབྲུ་སྨན་མེ་ཏོག་གླིང་དུ་ཤོག །སུ་མེད་མཐའ་འཁོབ་ཡུལ་དུ་
ནི། ལོངས་སྤྱོད་དགེ་དང་ལྡན་པ་ཡི། ཕོ་མོ་མང་པོས་གང་བར་ཤོག །ཅི་མེད་མྱ་ངམ་
སྣམ་བུ་ནི། སྨན་གྱི་ནགས་ཚལ་གླིང་དུ་ཤོག །ནང་གི་སེམས་ཀྱང་ཞི་བར་ཤོག །མཛེ་
ཕོལ་སྐྲན་དང་དམུ་ཆུ་དང་། སུར་ཡ་ནག་པོ་གློ་རྡོལ་དང་། དྲག་དང་གྲུམ་བུ་ཁོལ་
བ་ཡི། མི་ནད་ལངས་དགུ་ཞི་བར་ཤོག །ཕ་མ་དབུལ་ཕོངས་ཆེ་བ་ནི། མི་བཟད་
རིན་ཆེན་གཏེར་ལྡན་ཤོག །མི་རྣམས་སྲིན་པོ་ཉིང་ཤ་ཅན། སྡུག་བསྔལ་འདོད་པས་
གདུངས་བ་ནི། ཅི་འདོད་ཕུན་སུམ་ཚོགས་པར་ཤོག །ཕྲག་དོག་རྒྱལ་པོ་མི་རྣམས་
ཀྱི། རུ་ཏྲ་ཚེར་མའི་གདུག་སེམས་ཀྱང་། ཡངས་པ་ཆེན་པོའི་ངང་ལྡན་ནས། བྱ་གྲུབ་
ཡེ་ཤེས་དོན་རྟོགས་ཤོག །མི་ཡི་སྡེ་རིགས་ཐམས་ཅད་ཀྱང་། ཕྲག་དོག་འཁོར་བ་རྩད་
བཅད་ནས། ལྷ་གཤེན་གྲུབ་པའི་ཞིང་ཁམས་ཀྱི། བོན་ཉིད་འབྱུང་བའི་ཀློང་ཡངས་སུ།
རྫོགས་སྐུ་གཤེན་ལྷའི་ཞལ་མཐོང་ནས། ཐར་པ་མངོན་སངས་རྒྱས་པར་ཤོག །ཅེས་
མར་སྦྱིན་གཏོང་ཞིང་། ལྷ་གཤེན་གྱི་སྨོན་ལམ་བཏབ་པས། འདོད་པའི་ཡ་སྟགས་
ཐམས་ཅད་མི་ཡི་ཡུལ་དུ་ཆར་བཞིན་བབས་ནས། གཏོ་བུ་ལ་ལན་ཆགས་བསྙགས་
པའི་སེམས་ཅན་རྣམས་ལ་ཅི་འདོད་ཡིད་བཞིན་ཕྲད་ཅིང་དགོས་འདོད་རེ་བ་
བསྐངས་ཏེ། ལྷ་ཡི་སྨོན་ལམ་གྱིས་མཐའ་འཁོབ་ཕྱི་ཡི་ཡུལ་རྣམས་འགྱུར་རོ། །གཤེན་
གྱི་སྨོན་ལམ་གྱིས་ནང་གི་སེམས་རྣམས་ཞིའོ། །རྒྱལ་པོ་གཏོ་བུ་དོད་དེ་ནི་ཕྲག་དོག་
དབང་གིས་བསགས་པའི་ལས་སྒྲིབ་བྱང་ཞིང་། བྲེལ་ཕོངས་མི་ཡི་སྡུག་བསྔལ་ལས་
གྲོལ་ནས་ཡངས་པ་ཆེན་པོའི་སེམས་དང་ལྡན་ཞིང་མཐའ་འཁོབ་མི་ཡི་གནས་ནས་
385



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཐར་རོ། །
དེ་ནས་ཡང་ལས་ཀྱི་དབང་གིས་འཐབ་རྩོད་ལྷ་མིན་གྱི་གནས་སུ་སྐྱེས་ནས་ལྷ་
མིན་གྱི་སྡེ་རིགས་ཐམས་ཅད་ཀྱིས་ལན་ཆགས་སྙེགས་པ་ལ། སྟོན་པས་འཁོར་རྣམས་
ལ་བཀའ་སྩལ་པ། ཡིད་ཀྱི་ཁྱེའུ་ཆུང་། གཏོ་བུ་དོད་དེ་ནི། ཞག་བདུན་ནས་མཐའ་
འཁོབ་མིའི་གནས་ནས་དྲངས་ཏེ། ད་ལྟ་འཐབ་རྩོད་ལྷ་མིན་གྱི་ཡུལ་དུ་སྐྱེས་ནས་
འདུག་པས། མཆོད་པ་སྣ་ཚོགས་པ་ཤོམས་ལ། གནས་དེ་ནས་དྲང་བའི་ཐབས་གྱིས་
ཤིག །ཅེས་གསུངས་སོ། །འཁོར་རྣམས་ཀྱིས་ཀྱང་སྟོན་པས་ཅི་ལྟར་གསུངས་པ་བཞིན་
དུ་བགྱིས་སོ། །དེ་ནས་ཡང་སྟོན་པས་སྒྲིབ་སྦྱང་ལྔ་པ་ལྷ་མིན་གྱི་གནས་ནས་དྲང་བའི་
ཆོ་ག་མཛད་དེ། རྔ་གཤང་གི་སྒྲ་བཏང་ཞིང་སྤོས་ཀྱི་དུད་པ་བཏེག་ནས་ཚིགས་སུ་
བཅད་དེ་གསུངས་བ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་
ནས་ཐུགས་རྗེ་བསྐྱེད་པའི་ཡེ་ཤེས་ལྷ། ལྷ་ཆེན་གཤེན་ལྷ་འོད་དཀར་ཐུགས་རྗེ་ཅན།
སྐུ་མདོག་དཀར་གསལ་ཤེལ་གྱི་སྙིང་པོ་འདྲ། རྒྱན་དང་ཆ་ལུགས་རིན་ཆེན་འོད་དུ་
འབར། སྟོད་གཡོགས་སྨད་ཤམ་ན་བཟའ་རྒྱན་གྱིས་བརྒྱན། གཡས་པས་ཐུགས་རྗེ་
འདྲེན་པའི་ལྕགས་ཀྱུ་བསྣམས། གཡོན་པས་ཐབས་ཀྱི་ཞགས་པས་འཁོར་བ་བསྒྲལ།
སྟོབས་ལྡན་གླང་ཆེན་བསྣོལ་པའི་ཁྲི་ལ་བཞུགས། བདག་དང་མཐའ་ཡས་སེམས་ཅན་
མང་པོ་ཡི། སྒྲིབ་གཉིས་སྦྱང་ཞིང་ཚོགས་གཉིས་བསག་པའི་ཕྱིར། བོན་ཉིད་སྲིད་པའི་
ཀློང་ནས་བསྐྱེད་པ་ཡི། ལྷ་གཤེན་ཉི་ཤུ་འཁོར་དང་བཅས་པ་རྣམས། དེང་གི་གནས་
མཆོག་ཕོ་བྲང་དམ་པ་འདིར། བོན་ཉིད་བདེན་པའི་སྐུ་ནི་དབྱིངས་སུ་སྟོང་། ལོངས་
སྤྱོད་རྫོགས་པའི་སྐུ་ནི་མཁའ་ལ་གསལ། ཅིར་ཡང་སྤྲུལ་པའི་སྐུ་ནི་ཀློང་དུ་བཀྲ། བོན་
སྐུ་ནམ་མཁའ་བཞིན་དུ་མཁའ་མཉམ་ཀྱང༌། གཟུགས་སྐུ་གཞའ་ཚོན་བཞིན་དུ་སོ་
སོར་གསལ། འགྲོ་བ་དྲང་ཕྱིར་གཅིག་གིས་གཅིག་བསྐྱེད་ནས། གནས་འདིར་སྤྱན་
386



མདོ་སྡེ།
འགྲོ་བ་ཐར་པ་དྲང་བའི་མདོ།
འདྲེན་ཆར་བཞིན་གཤེགས་སུ་གསོལ། སྐྱོན་བྲལ་པདྨའི་གདན་ལ་བཞུགས་སུ་གསོལ།
ཞེས་དབྱིངས་ནས་སྤྱན་དྲངས་པའོ། །
ད་ནས་དགྱེས་པ་བསྐྱེད་དེ་ཚིགས་སུ་བཅད་ནས་གསུངས་པ། གཞའ་ཚོན་བྲིས་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་ལྷ་གཤེན་འཁོར་དང་བཅས་པ་རྣམས། ཐུགས་དམ་དབྱིངས་ནས་དགྱེས་པ་
ཆེར་བསྐྱེད་ཅིང་། བླ་མེད་མཆོད་པ་སྤྲིན་གྱི་རྒྱན་བཤམས་པ། མར་མེ་མེ་ཏོག་འཕྲེང་
བ་བདུག་སྤོས་དང་། ལྷ་སངས་ཞལ་ཟས་ལྷ་རྫས་དྲི་ཆབ་དང་། དཀར་གསུམ་མངར་
གསུམ་སྤྱན་གཟིགས་སྙིང་པོ་དང༌། ལོ་ཏོག་འབྲུ་བཅུད་རིན་ཆེན་ནོར་བདུན་དང༌།
བཀྲ་ཤིས་རྫས་བརྒྱད་ལྷབ་ལྷུབ་ན་བཟའ་དང༌། ཕྱེ་མ་འཕུར་མ་རི་ལུང་ཁྱབ་པར་
སྤྲུལ། གར་དང་རོལ་མོ་ཚོམ་ཚོམ་རྔ་གླིང་སོགས། སྣང་སྲིད་རིན་ཆེན་གཏེར་གྱིས་
གང་བར་འབུལ། དགྱེས་པའི་ཚུལ་གྱིས་ཞལ་ནས་འཛུམ་ཕྱུངས་ལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། ཞེས་དགྱེས་པ་བསྐྱེད་པའོ། །
དེ་ནས་ཡང་སྟོན་པས་སྐབས་ཀྱི་ཆོ་ག་མཛད་དེ། གླུད་གཏོར་རྒྱ་ཆེན་པོར་བཤམས་
ལ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་དང་། དེ་
བཞིན་ཉིད་ཀྱི་སྟོབས་མཆོག་གིས། ལན་ཆགས་གླུད་ཀྱི་གཏོར་མ་འདི། ནམ་མཁའ་
རི་རབ་རྒྱ་མཚོ་ཙམ། འདོད་དགུ་ལོངས་སྤྱོད་བསམ་མི་ཁྱབ། འཇིག་རྟེན་འདི་རུ་
ཚེ་འདས་པའི། ཕ་རོལ་སེམས་ཅན་ཉོན་མོངས་ལ། ཐར་ལམ་གེགས་སུ་བྱེད་པ་ཡི།
འབྱུང་པོ་ཡི་དྭགས་གདོན་གྱི་ཚོགས། ལན་ཆགས་གླུད་ཀྱི་གཏོར་མ་བཞེས། རང་གི་
ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། རང་རང་བདེ་བའི་གནས་
སུ་དེངས། ཨོཾ་ན་མ་དྲུང་ཟད་རི་རྭང༌། སྲི་དྲི་མུ་ཁ་ཐིམ་ཐིམ་ཡེ་སྭཱཧཱ། ཞེས་མཚན་
བྱང་ལ་བསྐོར་ལ་གཏོང་ངོ༌། །
387



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གཉིས་པ་བདུད་དང་ཕྲལ་བ་ནི། རྔ་གཤང་དང་གོ་བན་རྣམས་ཐོགས་ཏེ་ཚིགས་
སུ་བཅད་དེ་གསུངས་པ། བསྔོ་ཉོན་ཅིག་ལོག་འདྲེན་བགེགས་ཀྱི་ཚོགས། འཇིག་རྟེན་
འདི་རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། གནོད་ཅིང་འཚེ་བར་
མ་བྱེད་པར། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན།
བདག་ཉིད་ཐུགས་ཀྱི་འོད་ཟེར་ལས། དབལ་གྱི་ཁྲོ་ཆེན་རུ་བཞི་སྟེ། དབུ་དགུ་ཕྱག་
ནི་བཅོ་བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོ་ཚུལ་
འབྱིན། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞིས་ཕྱོགས་བཞིའི་དྲེགས་པ་
གནོན། མེ་རི་འཁོར་ལོའི་གདན་ལ་བརྗིད། འཁོར་ཡང་བྱེ་བ་ས་ཡ་སྟེ། རེ་རེ་ལ་ཡང་
འཁོར་ཚོགས་སྟོང༌། སྤྲུལ་པ་བྱེ་བ་ས་ཡ་འབུམ། བགེགས་དང་ལོག་འདྲེན་གཤེད་
མ་རྣམས། ཐལ་བ་རྡུལ་དུ་བརླག་པར་བྱ། བསྭཱ་ཨཱི་གར་ཤེལ་ཉེ་ལོ་ཡོ་རྒྱུང་ནེ་སྤུངས་
མར་གྲན་ཙེ་ནེ་རམ་ཧཱུྃ་ཕཊ། ཅེས་བདུད་དང་ཕྲལ་ལོ། །
གསུམ་པ་མཚན་གྱི་བྱང་བུ་ལ་བསྟིམ་པ་ནི་ཚིགས་སུ་བཅད་དེ་གསུངས་པ། ཨཱ་
དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་
མེད་པ་ནས། མ་རིག་འཁོར་བའི་གནས་སུ་འཁྱམས། ང་རྒྱལ་རླུང་ལྟར་འཚུབས་
པར་བརྟེན། འཐབ་རྩོད་གསོད་གཅོད་ལས་ལ་བརྩོན། ལས་ཀྱི་རྣམ་པར་སྨིན་པ་ཡི།
འབྲས་བུ་ལྷ་མིན་གནས་སུ་སྐྱེས། འཐབ་རྩོད་སྡུག་བསྔལ་ཡ་རེ་ང་། ཟངས་ལྕགས་
གླིང་ཁམས་སྐྱེ་རེ་འཇིགས། ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་
ཐུགས་རྗེ་ཡིས། ང་ནི་འདྲེན་པའི་སྟོན་པ་སྟེ། གཤེན་ཆེན་མུ་སངས་ལྕེ་འབར་ཡིན།
སྟོན་པ་ང་ཡི་བཀའ་ལ་ཉོན། སྔོན་གྱི་བག་ཆགས་དྲན་པར་གྱིས། མར་མེ་གསལ་
བའི་འོད་ལ་ལྟོས། ཏིང་འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་
བསྟིམ། ཐང་ཅིག་ཡུད་ཙམ་འཁོར་བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་
388



མདོ་སྡེ།
འགྲོ་བ་ཐར་པ་དྲང་བའི་མདོ།
༼ཅ༽
སློབ་དཔོན་འདི་ན་ཡོད། མཆེད་དང་ལྕམ་དྲལ་འདི་ན་ཡོད། གཡུང་དྲུང་གསང་
བའི་གྲལ་ལ་སྡོད། ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་
བོན་ལ་ཉོན། བསྭོ་ཨོཾ་ཨ་དུ་ས་མ་ཡ་ཏི་སྟ་ལྷན་ལྷན། ཞེས་གཟུགས་ལ་བསྟིམས་པར་
མཛད་དོ། ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཁྲུས་གསོལ་བར་མཛད་
དེ། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། བདེར་གཤེགས་ལྷ་གཤེན་འཁོར་དང་བཅས་པ་རྣམས། ཡེ་ནས་དྲི་མེད་རྣམ་པར་
དག་པ་ལ། སྐྱི་འདངས་ཆུ་བོའི་ཁྲུས་གསོལ་མི་འཚལ་ཏེ། བདག་དང་མཐའ་ཡས་
སེམས་ཅན་ཐམས་ཅད་ཀྱི། ང་རྒྱལ་ཉོན་མོངས་དྲི་མ་དག་བྱའི་ཕྱིར། སྐྱི་འདངས་ཆུ་
ཡི་སྐུ་ཁྲུས་འདི་གསོལ་པས། སྐུ་རྣམས་ཡེ་ནས་དག་པ་ཅི་བཞིན་དུ། སེམས་ཅན་ཉོན་
མོངས་ལས་ཀྱི་སྦྱང་བ་ཡི། ང་རྒྱལ་ཉོན་མོངས་དྲི་མ་དག་གྱུར་ཅིག །བསྭཱ་ཨོཾ་དང་ར་
དུམ་གུ་ས་ལེ་སང་ངེ་ཡེ་སྭཱཧཱ། ཞེས་བདེ་བར་གཤེགས་པ་ལྷ་གཤེན་རྣམས་ལ་ཁྲུས་
གསོལ་བའོ། །ད་གཉིས་པ་མཚན་བྱང་ལ་ཁྲུས་གསོལ་བ་ནི། ཨོ་བོན་ཉིད་དག་པའི་
རྒྱ་མཚོ་ལ། མཉམ་ཉིད་ཡེ་ཤེས་བཅུད་འཁྱིལ་བ། འདི་ནི་ཞི་བ་ཆེན་པོའི་ཆུ། ང་རྒྱལ་
དྲི་མ་དག་བྱའི་ཕྱིར། མཚན་བྱང་འདི་ལ་ཁྲུས་གསོལ་བས། ཚེ་རབས་ཐོག་མ་མེད་པ་
ནས། ད་ལྟ་དུས་འདི་ཡན་ཆད་དུ། ང་རྒྱལ་ལས་གྱུར་བག་ཆགས་རྣམས། ཐུགས་རྗེ་
ཐབས་ཀྱིས་བྱང་གྱུར་ཅིག །བསྔོ་ༀ་ན་མ་དྲི་ཙར་ས་ལེ་སང་ངེ་ཡེ་སྭཱཧཱ། །ཞེས་མཚན་
བྱང་ལ་ཁྲུས་གསོལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཕྱག་འཚལ་བར་མཛད་
དེ། ཡིད་ཀྱི་ཁྱེའུ་ཆུང་གིས་ལྷ་གཤེན་གྱི་མཚན་ནས་བརྗོད་ཅིང༌། རྨ་ལོ་གཡུ་ལོ་དང་།
འཁོར་རྣམས་ཀྱིས་མཚན་བྱང་ཐོགས་ནས་མཚན་ཕྱག་རེ་རེ་འཚལ་ལོ། །བོན་ཉིད་ཡེ་
389



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
ཤེས་ཀྱི་དབྱིངས་ན་བཞུགས་པ་ཡི། ཐུགས་རྗེ་བསྐྱེད་ནས་འགྲོ་བའི་དོན་མཛད་པའི།
ཡེ་ཤེས་ཀྱི་ལྷ་གཤེན་ལྷ་འོད་དཀར་ལ་ཕྱག་འཚལ་ལོ། །བོན་ཉིད་སྲིད་པའི་ཀློང་ནས་
བསྐྱེད་པའི་ལྷ། ནམ་མཁའ་མཐའ་ཡས་ལ་ཕྱག་འཚལ་ལོ། །བོན་ཉིད་སྲིད་པའི་ཀློང་
ནས་བསྐྱེད་པའི་ལྷ། ཀུན་འབུམ་གོ་འབྱེད་ལ་ཕྱག་འཚལ་ལོ། །བོན་ཉིད་སྲིད་པའི་
ཀློང་ནས་བསྐྱེད་པའི་ལྷ། དབལ་གསས་ཆེམས་པ་ལ་ཕྱག་འཚལ་ལོ། །བོན་ཉིད་སྲིད་
པའི་ཀློང་ནས་བསྐྱེད་པའི་ལྷ། ཐོག་གསས་ཁམ་པ་ལ་ཕྱག་འཚལ་ལོ། །བོན་ཉིད་སྲིད་
པའི་ཀློང་ནས་བསྐྱེད་པའི་ལྷ། དྲི་གསས་ང་རྒྱལ་ལ་ཕྱག་འཚལ་ལོ། །བོན་ཉིད་སྲིད་
པའི་ཀློང་ནས་བསྐྱེད་པའི་ལྷ། འདུར་གསས་རྨ་བོ་ལ་ཕྱག་འཚལ་ལོ། །བོན་ཉིད་སྲིད་
པའི་ཀློང་ནས་བསྐྱེད་པའི་ལྷ། བརླབ་གསས་ཕོ་མ་ལ་ཕྱག་འཚལ་ལོ། །བོན་ཉིད་སྲིད་
པའི་ཀློང་ནས་བསྐྱེད་པའི་ལྷ། གཤེན་གསས་ཁྲི་ལོ་ལ་ཕྱག་འཚལ་ལོ། །བོན་ཉིད་སྲིད་
པའི་ཀློང་ནས་བསྐྱེད་པའི་ལྷ། སེལ་གསས་གྲ་བརྒྱད་ལ་ཕྱག་འཚལ་ལོ། །བོན་ཉིད་
སྲིད་པའི་ཀློང་ནས་བསྐྱེད་པའི་ལྷ། ལམ་གསས་ཕྱམ་བུ་ལ་ཕྱག་འཚལ་ལོ། །བོན་ཉིད་
སྲིད་པའི་ཀློང་ནས་བསྐྱེད་པའི་གཤེན། དབལ་བོན་རུམ་པོ་མཐུ་དང་སྟོབས་སུ་ལྡན་
པས་དྲེགས་པ་འདུལ་བ་ལ་ཕྱག་འཚལ་ལོ། །བོན་ཉིད་སྲིད་པའི་ཀློང་ནས་བསྐྱེད་པའི་
གཤེན། མུ་ཆོ་ལྡེམ་དྲུག་སྲིད་པ་མུ་མེད་པའི་བོན་ལ་མཁས་པ་བསྐལ་པ་གྲངས་མེད་
ཆོ་རབས་ཐོན་པ། དུང་གི་ལྡེམ་ཤིང་དཀར་པོ་ཕྱག་ན་བསྣམས་པ། སྐུ་ལྡེམ་ལྡེམ་འགྲོ་
བ་རིགས་དྲུག་གི་དོན་མཛད་པ་ལ་ཕྱག་འཚལ་ལོ། །བོན་ཉིད་སྲིད་པའི་ཀློང་ནས་
བསྐྱེད་པའི་གཤེན། ཞི་བའི་བོན་པོ་གཤེན་བོན་ཁུ་བྱུག་གསུང་སྙན་ལྷང་ལྷང་ཁམས་
གསུམ་དུ་གྲགས་པ། སྣང་སྲིད་ཡེ་སྲིད་བརྡ་མཇལ་ནུས་པ་ལ་ཕྱག་འཚལ་ལོ། །བོན་
ཉིད་སྲིད་པའི་ཀློང་ནས་བསྐྱེད་པའི་གཤེན། ཞི་བའི་བོན་པོ་འདུར་གཤེན་རྨ་སྲིད་པ་
དལ་གྱིས་གཅོད་ཅིང་། མི་བླ་རྨད་ཀྱིས་ཚོལ་བ་ལ་ཕྱག་འཚལ་ལོ། །བོན་ཉིད་སྲིད་
390



མདོ་སྡེ།
འགྲོ་བ་ཐར་པ་དྲང་བའི་མདོ། །
པའི་ཀློང་ནས་བསྐྱེད་པའི་གཤེན། ཞི་བའི་བོན་པོ་ཡ་ངལ་གྱིམ་གོང་སྲིད་པ་དཀར་
ནག་འབྱེད་ཅིང་། སྣང་སྲིད་ལྷ་འདྲེ་ལ་ལན་ཆགས་འཇལ་བ་ལ་ཕྱག་འཚལ་ལོ། །བོན་
ཉིད་སྲིད་པའི་ཀློང་ནས་བསྐྱེད་པའི་གཤེན། ཞི་བའི་བོན་པོ་ར་ལྗགས་སྐྱི་རྒྱལ་གྲི་
ཁམས་དབང་དུ་སྡུད་པ་ལ་ཕྱག་འཚལ་ལོ། །བོན་ཉིད་སྲིད་པའི་ཀློང་ནས་བསྐྱེད་པའི་
གཤེན། ཞི་བའི་བོན་པོ་ཐར་བོན་གྲུ་སྐྱོལ་སྣང་སྲིད་ལྷ་འདྲེ་སྐོས་ལ་འདེབས་པ་ལ་ཕྱག་
འཚལ་ལོ། །བོན་ཉིད་སྲིད་པའི་ཀློང་ནས་བསྐྱེད་པའི་གཤེན། ཞི་བའི་བོན་པོ་གླུད་
བོན་གྱེར་མཁས་གདུག་པའི་གཡེན་ཁམས་མང་པོ་ཞི་བའི་ཤགས་ཀྱིས་འདུལ་ལ་ཕྱག་
འཚལ་ལོ། །བོན་ཉིད་སྲིད་པའི་ཀློང་ནས་བསྐྱེད་པའི་གཤེན། ཞི་བའི་བོན་པོ་གཏའ་
བོན་བྱོན་ཁྲི་ནག་པོ་བདུད་ཁམས་གཏའ་ལ་བསྐོར་བ་ལ་ཕྱག་འཚལ་ལོ། །བོན་ཉིད་
སྲིད་པའི་ཀློང་ནས་བསྐྱེད་པའི་གཤེན། ཞི་བའི་བོན་པོ་སྣ་བོན་ལི་བྱིན་མི་རབས་རྒྱུད་
དུ་སྤེལ་བ་ལ་ཕྱག་འཚལ་ལོ། །ཞེས་མཚན་ཕྱག་རེ་རེ་འཚལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་བཤགས་པ་འབུལ་ཏེ་ཚིགས་
སུ་བཅད་དེ་བརྗོད་པ། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་
སྡུག་བསྔལ་ལུས་བླངས་འདིར། མི་དགེ་སྡིག་པའི་ལས་རྣམས་ཅི་བགྱིས་པ། བདེར་
གཤེགས་ལྷ་གཤེན་རྣམས་ལ་བཤགས་པ་འབུལ། བདག་དང་བདག་འདྲའི་སེམས་
ཅན་སྡིག་པོ་ཆེ། ང་རྒྱལ་རླུང་ལྟར་འཚུབས་པའི་རྣམ་སྨིན་གྱིས། ལྷ་མིན་འཐབ་རྩོད་
གནས་སུ་འཁྱམས་སུ་ཉེ། ཞི་བ་ཆེན་པོའི་ཐུགས་ལས་བྱུང་བའི་ལྷ། གཤེན་ལྷ་འོད་
དཀར་ཐུགས་རྗེ་དེར་མ་ཆུང༌། ལྷ་མིན་འཐབ་རྩོད་གནས་སུ་འཁྱམས་ན་དྲོངས།
འཐབ་རྩོད་ལྷ་མིན་དེ་ལྟར་རྒྱུན་ཆད་ནས། ང་རྒྱལ་ཞི་བའི་ཀློང་དུ་ཞི་བར་ཤོག །ཅེས་
བཤགས་པ་འབུལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན། རྣམས་ལ་མཆོད་པ་འབུལ་ཏེ་ཚིགས་
391



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
སུ་བཅད་དེ་གསུངས་པ། ངོ་མཚར་རྨད་དུ་བྱུང་བ་ཡི། སྣང་སྲིད་ལྷ་ཡི་གཞལ་ཡས་
འདིར། མེ་ཏོག་ཇི་སྙེད་ཡོད་པ་དང་། མཛེས་པའི་མེ་ཏོག་མདངས་ལྡན་འདི། རྒྱུ་
ནི་འབྱུང་བ་ལྔ་ལས་བསྐྱེད། རྐྱེན་ནི་དད་པའི་སྟོབས་ཀྱིས་སྦྱར། འབུལ་ནི་ལྷ་གཤེན་
རྣམས་ལ་འབུལ། ལྷ་གཤེན་ཐུགས་རྗེས་དགོངས་ལགས་ལ། མེ་ཏོག་མདངས་ལྡན་
མཆོད་པར་བཞེས། བཀྲ་གསལ་ཀློང་རྒྱས་སྤྲོས་འབར་ལམ། དེ་ལྟར་བདག་དང་
མཐའ་ཡས་སེམས་ཅན་གྱི། དྲི་མེད་འོད་ལྡན་མཛེས་པའི་མེ་ཏོག་འདི། བདེར་
གཤེགས་ལྷ་གཤེན་རྣམས་ལ་མཆོད་པ་ཡིས། འདི་ནས་མི་རྟག་འཆི་འཕོས་སྐྱེས་ཙམ་
ན། ང་རྒྱལ་ལས་ཀྱི་འཕྲོ་མཐུས་དབང་བཙན་ནས། ལྷ་མིན་འཐབ་རྩོད་གནས་སུ་སྐྱེ་
སྲིད་ན། མེ་ཏོག་མཆོད་པ་ཕུལ་བའི་ཡོན་ཏན་གྱིས། དྲི་མ་མེད་པས་ལྷ་མིན་སྐྱོན་དང་
བྲལ། འོད་དུ་འབར་བས་ལྷ་མིན་ཁོང་ཁྲོ་ཞི། པདྨ་རྒྱས་པས་ལྷ་མིན་མཚོན་དབལ་
ཡལ། སྦུ་གུ་དོད་པའི་དབྱིངས་སུ་ཤུལ་དྲོངས་ལ། གྲུབ་པ་གཤེན་གྱི་གནས་མཆོག་
ཁྱད་པར་ཅན། གཤེན་ལྷ་འོད་དཀར་བཞུགས་པའི་ཞིང་ཁམས་སུ། ང་རྒྱལ་ཉོན་
མོངས་འཁོར་བའི་གནས་སྟོང་ནས། ཞི་བ་ཆེན་པོའི་ཀློང་དུ་སངས་རྒྱས་ཤོག །ཞི་བ་
ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ། ཁམས་
གསུམ་ལས་ཀྱིས་འཁོར་བའི་སེམས་ཅན་རྣམས། ང་རྒྱལ་ལས་ཀྱིས་འཁོར་བར་ལྟུང་བ་
ལ། བོན་ཉིད་སྲིད་པའི་ཀློང་ནས་བསྐྱེད་པ་ཡི། ཞི་བ་ཆེན་པོའི་འགྲོ་དོན་མཐར་ཕྱིན་
ཤོག །ཅེས་མཆོད་པ་འབུལ་ལོ། ། །
ད་གཉིས་པ་མཚན་བྱང་ལ་ཟས་སྐལ་གཏད་དེ་ཚིགས་སུ་བཅད་དེ་གསུངས་པ།
ཨཱ་དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། མཚན་དང་
བྱང་བུ་ལས་བྱུང་བའི། མིང་དང་གཟུགས་ལ་བརྟེན་པ་ཁྱོད། ཐང་ཅིག་ཡུད་ཙམ་
འཁོར་བར་གྱིས། དཔོན་གསས་ལྷ་མཆེད་ལྕམ་དྲལ་དང༌། གཉེན་དང་ཉེ་འབྲེལ་
392



མདོ་སྡེ།
འགྲོ་བ་ཐར་པ་དྲང་བའི་མདོ།
ཀུན་ཚོགས་ནས། ཁྱོད་ལ་ཤག་རག་ཅུ་གང་འདེབས། ནང་ནུབ་འཚོ་བའི་ཟས་སྐལ་
འདྲེན། ན་ནམ་འབོལ་ཏེ་བདེ་བའི་གདན། དར་ཟབ་ལྷབ་ལྷུབ་མནབས་པའི་གོས།
དཀར་མངར་འབྲུ་བཅུད་འཚོ་བའི་ཟས། ཇ་ཆང་ཡུ་ཏི་སྐོམས་པའི་བཏུང་། བྲེལ་བ་
དལ་ཞིང་འཇིགས་པ་སྐྱོབ། འཁྱགས་པ་དྲོ་ཞིང་གདུང་བ་བསྐྱེད། བཀྲེས་པ་ཚིམས་
ཤིང་སྐོམས་པ་ངོམས། ཟད་མེད་གཏེར་ལ་ལོངས་སྤྱོད་ཅིང་། བསོད་ནམས་ཚོགས་
ཆེན་རྫོགས་པར་ཤོག །འཇིག་རྟེན་འཁོར་བའི་ལས་སྤྱོད་ལ། མི་རྟག་སྒྱུ་མའི་འདུ་ཤེས་
བསྐྱེད། ངན་སོང་འཁོར་བ་ཡ་རེ་ང་། སྡུག་བསྔལ་ཉོན་མོངས་སྐྱི་རེ་འཇིགས། ཐར་
པའི་ལམ་ལ་བྲོད་པ་བསྐྱེད། བདེ་བའི་གནས་ལ་སེམས་ཡར་ཐེགས། ལྷ་དང་སློབ་
དཔོན་བཀའ་ལ་ཉོན། མཆེད་དང་ལྕམ་དྲལ་གདུང་བ་བསྐྱེད། གཡུང་དྲུང་གསང་
གྲལ་ཉམས་རེ་དགའ། བོན་གྱི་འཁོར་ལོ་དང་རེ་སྤྲོ། ཡུན་དུ་མི་ཐོགས་སྒྲིབ་སྦྱང་ཞིང་།
འཕྲལ་ལ་ཐར་པའི་གོ་འཕང་ཐོབ། སྐྱེ་མེད་རྫོགས་སངས་རྒྱས་པར་འགྱུར། ཞེས་ཟད་
པ་མེད་པའི་གཏེར་དང་སྤྲད་ཅིང་། བདེ་བའི་གནས་ལ་སེམས་སྤར་བའོ། །
དེ་ནས་ཡང་མར་སྦྱིན་གཏང་ཞིང་ལྷ་གཤེན་གྱི་སྨོན་ལམ་གདབ་སྟེ། ཚིགས་སུ་
བཅད་ནས་བརྗོད་པ། ཨོཾ་བདག་གི་ཏིང་འཛིན་སྟོབས་མཆོག་དང་། དེ་བཞིན་ཉིད་
ཀྱིས་སྟོབས་མཆོག་དང༌། སྙིང་པོ་སྔགས་ཀྱི་ནུས་མཐུ་དང་། རྒྱུ་རྐྱེན་ཡོ་བྱད་ཚོགས་པ་
དང་། ཡོན་བདག་བསམ་པ་དག་པ་ཡིས། འདོད་ལྔ་སྦྱིན་པའི་ཡ་སྟགས་འདི། སྟོང་
གསུམ་འཇིག་རྟེན་ཕྱོགས་བཅུ་ཡི། ལྷ་མིན་གནས་སུ་ཁྱབ་ནས་ཀྱང་། བདུད་རྩི་ཆར་
དུ་འབབ་གྱུར་ཅིག །བདུད་རྩི་ཆར་དུ་བབས་ནས་ཀྱང་། སྟོབས་མཆོག་དེ་རྣམས་
འདུས་པ་ཡི། འཐབ་རྩོད་ལྷ་མིན་འཇིག་རྟེན་གྱི། ཕྱི་ཡི་ཡུལ་རྣམས་འགྱུར་བར་ཤོག །
ཟངས་རི་ལྕགས་ཐང་མང་པོ་ནི། སྨན་དང་མེ་ཏོག་ཚལ་དུ་ཤོག །ཁྲོ་ཆུའི་ཞུན་ཁང་
མང་པོ་ནི། རིན་ཆེན་སྣ་ལྔའི་མཁར་དུ་ཤོག །རྣོ་བའི་མཚོན་ཆ་མང་པོ་ནི། པདྨའི་
393



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྡོང་པོ་རྒྱས་པར་ཤོག །ལྕི་བའི་གོ་ཆ་མང་པོ་ནི། གཡུ་ཡི་གཡུང་དྲུང་མང་པོར་ཤོག །
རྣག་ཁྲག་མཚོ་མོ་མང་པོ་ནི། བདུད་རྩིའི་མཚོ་མོ་མང་པོར་ཤོག །མྱ་ངན་ངུ་འབོད་
མང་པོ་ནི། ལྷ་ཡི་རོལ་མོ་བྲོ་གླུ་ཤོག །ནང་གི་སེམས་ཀྱང་ཞི་བར་ཤོག །དུས་ཀྱི་འཁྲུག་
པ་བྱེད་པ་ནི། དུམ་ནས་ཞི་བའི་སེམས་ལྡན་ཤོག །སྔོན་དམར་ཐག་པས་བཏགས་
པ་ནི། རང་གིས་རང་གྲོལ་ནམ་མཁའ་ལ། གཞའ་ཚོན་འོད་དུ་འཐིབས་པར་ཤོག །
མདའ་དང་མདུང་གིས་བརྡེག་པ་ནི། ལུས་ལ་འཛུག་ཏུ་མི་བཏུབ་པར། མེ་ཏོག་དུ་
ཡང་ལམ་ལམ་ཤོག །རྡོ་ཡིས་བརྡེག་ཏུ་མི་བཏུབ་པར། པདྨ་དུ་ཡང་ཝལ་ཝལ་ཤོག །
ལྕགས་ཀྱིས་བྲབ་ཏུ་མི་བཏུབ་པར། གཡུང་དྲུང་དུ་ཡང་ལམ་ལམ་ཤོག །མེ་རུ་བསྲེག་
ཏུ་མི་བཏུབ་པར། བདུད་རྩིའི་བསིལ་ཁང་དག་ཏུ་ཤོག །ཆུ་རུ་བཙོ་རུ་མི་བཏུབ་པར།
རིན་ཆེན་གཞལ་ཡས་ཁང་དུ་ཤོག །ལྷ་མིན་རྒྱལ་པོ་སྡེ་ལྔ་ཡི། ང་རྒྱལ་དྲེགས་པའི་
གདུག་སེམས་ཀྱང་། ཞི་བ་ཆེན་པོའི་ངང་ལྡན་ནས། མཉམ་ཉིད་ཡེ་ཤེས་དོན་རྟོགས་
ཤོག །ལྷ་མིན་སྡེ་རིགས་ཐམས་ཅད་ཀྱང་། ང་རྒྱལ་འཁོར་བ་རྩད་བཅད་ནས། ལྷ་
གཤེན་གྲུབ་པའི་ཞིང་ཁམས་ཀྱི། བོན་ཉིད་སྲིད་པའི་ཀློང་ཡངས་སུ། རྫོགས་སྐུ་གཤེན་
ལྷའི་ཞལ་མཐོང་ནས། ཐར་པ་མངོན་སངས་རྒྱས་པར་ཤོག །ཅེས་མར་སྦྱིན་གཏོང་
ཞིང་། ལྷ་གཤེན་གྱི་སྨོན་ལམ་གདབ་པས་འདོད་པའི་ཡ་སྟགས་ཐམས་ཅད་ལྷ་མིན་
གྱི་ཡུལ་དུ་ཆར་བཞིན་བབས་ནས། གཏོ་བུ་ལ་ལན་ཆགས་བསྙགས་པའི། སེམས་
ཅན་རྣམས་ལ་ཅི་འདོད་ཡིད་བཞིན་འཕྲོད་ནས་དགོས་འདོད་རེ་བ་བསྐངས་ཏེ། ལྷ་
ཡི་སྨོན་ལམ་གྱི་ལྷ་མིན་ཕྱི་ཡི་ཡུལ་རྣམས་འགྱུར་རོ། །གཤེན་གྱི་སྨོན་ལམ་གྱིས་ལྷ་
མིན་ནང་གི་སེམས་རྣམས་ཞིའོ། །རྒྱལ་པོ་གཏོ་བུ་དོད་དེ་ནི། ང་རྒྱལ་གྱི་དབང་གིས་
བསགས་པའི་ལས་སྒྲིབ་བྱང་ཞིང་འཐབ་རྩོད་ལྷ་མིན་གྱི་སྡུག་བསྔལ་ལས་གྲོལ་ནས།
ཞི་བ་ཆེན་པོའི་སེམས་དང་ལྡན་ཞིང་། འཐབ་རྩོད་ལྷ་མིན་གྱི་གནས་ནས་ཐར་རོ། །
394



མདོ་སྡེ།
འགྲོ་བ་ཐར་པ་དྲང་བའི་མདོ།
༼ཅ༽
དེ་ནས་ཡང་ལས་ཀྱི་དབང་གིས་ཕམ་ལྟུང་ལྷ་ཡི་གནས་སུ་སྐྱེས་ནས། ལྷ་ཡི་སྡེ་
རིགས་ཐམས་ཅད་ཀྱིས་གཡེང་སྐྱོང་བྱེད་པ་ལ། སྟོན་པས་འཁོར་རྣམས་ལ་བཀའ་
སྩལ་པ། ཡིད་ཀྱི་ཁྱེའུ་ཆུང་གཏོ་བུ་དོད་དེ་ནི། ཞག་བདུན་ནས་ལྷ་མིན་གྱི་གནས་ནས་
དྲངས་ཏེ། ད་ལྟ་ལྷ་ཡི་ཡུལ་དུ་སྐྱེས་ནས་འདུག་པས། གནས་དེ་ཡང་འགྱུར་བ་ཅན་
གྱི་གནས་ཡིན། ལོངས་སྤྱོད་དེ་ཡང་ཟད་པ་ཅན་གྱི་ལོངས་སྤྱོད་ཡིན། གཏོ་བུ་ཡང་
ལྟུང་བ་ཅན་གྱི་ལྷ་ཡི་བུའི་ལུས་ཡིན་པས། མཆོད་པ་སྣ་ཚོགས་བཤམས་ནས་གནས་
དེ་ནས་དྲང་བའི་ཐབས་གྱིས་ཤིག །ཅེས་གསུངས་ཏེ། འཁོར་རྣམས་ཀྱིས་ཀྱང་། སྟོན་
པས་ཅི་ལྟར་གསུངས་པ་བཞིན་དུ་བགྱིས་སོ། །དེ་ནས་སྟོན་པས་སྒྲིབ་བྱང་དྲུག་པ་ལྷའི་
གནས་ནས་དྲང་བའི་ཆོ་ག་མཛད་དེ། རྔ་གཤང་གི་སྒྲ་གཏོང་ཞིང་། སྤོས་ཀྱི་དུད་པ་
བཏེག་ནས་ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་
དཀྱིལ་ན། དབྱིངས་ནས་ཐུགས་རྗེས་བསྐྱེད་པའི་ཡེ་ཤེས་ལྷ། ལྷ་ཆེན་གཤེན་ལྷ་འོད་
དཀར་ཐུགས་རྗེ་ཅན། སྐུ་མདོག་དཀར་གསལ་ཤེལ་གྱི་སྙིང་པོ་འདྲ། རྒྱན་དང་ཆ་
ལུགས་རིན་ཆེན་འོད་དུ་འབར། སྟོད་གཡོགས་སྨད་ཤམ་ན་བཟའ་རྒྱན་གྱིས་བརྒྱན།
གཡས་པས་ཐུགས་རྗེ་འདྲེན་པའི་ལྕགས་ཀྱུ་བསྣམས། གཡོན་པས་ཐབས་ཀྱི་ཞགས་
པས་འཁོར་བ་བསྒྲལ། སྟོབས་ལྡན་གླང་ཆེན་བསྣོལ་བའི་ཁྲི་ལ་བཞུགས། བདག་དང་
མཐའ་ཡས་སེམས་ཅན་མང་པོ་ཡི། སྒྲིབ་གཉིས་སྦྱང་ཞིང་ཚོགས་གཉིས་བསག་པའི་
ཕྱིར། བོན་ཉིད་ཀློང་ཆེན་ལྔ་ལས་བསྐྱེད་པ་ཡི། ལྷ་གཤེན་བརྒྱ་ཡི་འཁོར་དང་བཅས་
པ་རྣམས། དེང་གི་གནས་མཆོག་ཕོ་བྲང་ཡིད་འོང་འདིར། བོན་ཉིད་བདེན་པའི་སྐུ་
ནི་དབྱིངས་སུ་སྟོང་། ལོངས་སྤྱོད་རྫོགས་པའི་སྐུ་ནི་མཁའ་ལ་གསལ། ཅིར་ཡང་སྤྲུལ་
པའི་སྐུ་ནི་ཀློང་དུ་བཀྲ། བོན་སྐུ་ནམ་མཁའ་བཞིན་དུ་མཁའ་མཉམ་ཀྱང་། གཟུགས་
སྐུ་གཞའ་ཚོན་བཞིན་དུ་སོ་སོར་གསལ། འགྲོ་བ་དྲང་ཕྱིར་གཅིག་གིས་གཅིག་བསྐྱེད་
395



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ནས། གནས་འདིར་སྤྱན་འདྲེན་ཆར་བཞིན་གཤེགས་སུ་གསོལ། སྐྱོན་བྲལ་པདྨའི་
གདན་ལ་བཞུགས་སུ་གསོལ། ཞེས་དབྱིངས་ནས་སྤྱན་དྲངས་པའོ། །
དེ་ནས་དགྱེས་པ་བསྐྱེད་དེ་ཚིགས་སུ་བཅད་ནས་གསུངས་པ། གཞའ་ཚོན་བྲེས་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་ལྷ་གཤེན་འཁོར་དང་བཅས་པ་རྣམས། ཐུགས་དམ་དབྱིངས་ནས་དགྱེས་
པ་ཆེར་བསྐྱེད་ཅིང་། བླ་མེད་མཆོད་པའི་སྤྲིན་གྱི་རྒྱན་བཤམས་པ། མར་མེ་མེ་ཏོག་
འཕྲེང་བ་བདུག་སྤོས་དང་། ལྷ་སངས་ཞལ་ཟས་ལྷ་རྫས་དྲི་ཆབ་དང་། དཀར་གསུམ་
མངར་གསུམ་སྤྱན་གཟིགས་སྙིང་པོ་དང༌། ལོ་ཏོག་འབྲུ་བཅུད་རིན་ཆེན་ནོར་བདུན་
དང༌། བཀྲ་ཤིས་རྫས་བརྒྱད་ལྷབ་ལྷུབ་ན་བཟའ་དང༌། ཕྱེ་མ་འཕུར་མ་རི་ལུང་ཁྱབ་
པར་སྤྲུལ། གར་དང་རོལ་མོ་ཚོམ་ཚོམ་རྔ་གཤང་སོགས། སྣང་སྲིད་རིན་ཆེན་གཏེར་
གྱིས་གང་བར་འབུལ། དགྱེས་པའི་ཚུལ་གྱིས་ཞལ་ནས་འཛུམ་ཕྱུངས་ལ། ཐུགས་རྗེས་
བྱིན་གྱིས་རློབས་ལ་བཞེས་སུ་གསོལ། ཞེས་དགྱེས་པར་བསྐྱེད་པའོ། ། །
དེ་ནས་ཡང་སྟོན་པས་སྐབས་ཀྱི་ཆོ་ག་མཛད་དེ། གླུད་གཏོར་རྒྱ་ཆེན་པོ་བཤམས་
ནས་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་དང་།
དེ་བཞིན་ཉིད་ཀྱིས་སྟོབས་མཆོག་གིས། ལན་ཆགས་གླུད་ཀྱི་གཏོར་མ་འདི། ནམ་
མཁའ་རི་རབ་རྒྱ་མཚོ་ཙམ། འདོད་དགུ་ལོངས་སྤྱོད་བསམ་མི་ཁྱབ། འཇིག་རྟེན་འདི་
རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། ཐར་ལམ་གེགས་སུ་བྱེད་པ་ཡི།
འབྱུང་པོ་ཡི་དྭགས་གདོན་གྱི་ཚོགས། ལན་ཆགས་གླུད་ཀྱི་གཏོར་མ་བཞེས། རང་གི་
ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། རང་རང་བདེ་བའི་གནས་
སུ་དེངས། ཨོཾ་ན་མ་དྲུང་ཟད་རི་རྭང་དྲི་དྲི་མུ་ཁ་ཐིམ་ཐིམ་ཡེ་སྭཱཧཱ། ཞེས་མཚན་གྱི་
བྱང་བུ་ལ་བསྐོར་ལ་གཏོང་ངོ༌། ། །
396



མདོ་སྡེ། །
འགྲོ་བ་ཐར་པ་དྲང་བའི་མདོ།
གཉིས་པ་བདུད་དང་ཕྲལ་བ་ནི། རྔ་གཤང་དང་གོ་བན་རྣམས་ཐོགས་ཏེ་ཚིགས་
སུ་བཅད་ནས་བརྗོད་པ། བསྔོ་ཉོན་ཅིག་ལོག་འདྲེན་བགེགས་ཀྱི་ཚོགས། འཇིག་རྟེན་
འདི་རུ་ཚེ་འདས་པའི། ཕ་རོལ་སེམས་ཅན་ཉོན་མོངས་ལ། གནོད་ཅིང་འཚེ་བར་
མ་བྱེད་པར། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན།
བདག་ཉིད་ཐུགས་ཀྱི་འོད་ཟེར་ལས། དབལ་གྱི་ཁྲོ་ཆེན་རུ་བཞི་སྟེ། དབུ་དགུ་ཕྱག་
ནི་བཅོ་བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོ་ཚུལ་
འབྱིན། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞིས་ཕྱོགས་བཞིའི་དྲེགས་པ་
གནོན། མེ་རི་འཁོར་ལོའི་གདན་ལ་བརྗིད། འཁོར་ཡང་བྱེ་བ་ས་ཡ་སྟེ། རེ་རེ་ལ་ཡང་
འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། བགེགས་དང་ལོག་འདྲེན་གཤེད་མ་
རྣམས། ཐལ་བ་རྡུལ་དུ་བརླག་པར་བྱ། བསྭོ་ཨཱ་གར་ཤེལ་ཉེ་ལོ་ཡོ་རྒྱུང་ནེ་སྤུང་རམ་
གྲན་ཙེ་ནེ་རམ་ཧཱུྃ་ཕཊ། ཅེས་བདུད་དང་ཕྲལ་བའོ། །
གསུམ་པ་མཚན་གྱི་བྱང་བུ་ལ་བསྟིམ་པ་ནི་ཚིགས་སུ་བཅད་དེ་གསུངས་པ། ཨ་
དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་
མེད་པ་ནས། མ་རིག་འཁོར་བའི་གནས་སུ་འཁྱམས། དུག་ལྔ་ཉོན་མོངས་རང་ཁར་
བརྟེན། གཡེང་སྐྱོང་ལེ་ལོའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། འབྲས་
བུ་ལྷ་ཡི་གནས་སུ་སྐྱེས། ཕམ་ལྟུང་སྡུག་བསྔལ་ཡ་རེ་ང་། གཡེང་སྐྱོང་ལེ་ལོ་སྐྱི་རེ་
འཇིགས། ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བས་ཐུགས་རྗེ་ཡི། ང་ནི་
འདྲེན་པའི་སྟོན་པ་སྟེ། གཤེན་རབ་ཀུན་ཤེས་གསལ་འབར་ཡིན། སྟོན་པ་ང་ཡི་བཀའ་
ལ་ཉོན། སྔོན་གྱི་བག་ཆགས་དྲན་པར་གྱིས། མར་མེ་གསལ་བའི་འོད་ལ་ལྟོས། ཏིང་
འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་
འཁོར་བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད།
397



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
མཆེད་དང་ལྕམ་དྲལ་འདི་ན་ཡོད། གཡུང་དྲུང་གསང་བའི་གྲལ་ལ་སྡོད། ལུས་ངག་
ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་ཉོན། བསྭཱ་ཨཱི་ཨ་དུ་
ས་མ་ཡ་ཏི་སྟ་ལྷན་ལྷན། ཞེས་གཟུགས་ལ་བསྟིམས་པར་མཛད་དོ། ། །
དེ་ནས་ཡང་བདེ་བར་གཤེགས་པ། ལྷ་གཤེན་རྣམས་ལ་ཁྲུས་གསོལ་བར་མཛད་
དེ་ཚིགས་སུ་བཅད་དེ་བརྗོད་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། བདེར་གཤེགས་ལྷ་གཤེན་འཁོར་དང་བཅས་པ་རྣམས། ཡེ་ནས་དྲི་མེད་རྣམ་པར་
དག་པ་ལ། གཙང་མའི་ཆབ་ལྔས་ཁྲུས་གསོལ་མི་འཚལ་ཏེ། བདག་དང་མཐའ་ཡས་
སེམས་ཅན་ཐམས་ཅད་ཀྱི། སེམས་ཅན་ལེ་ལོ་དྲི་མ་དག་བྱའི་ཕྱིར། གཙང་མའི་ཆབ་
ལྔས་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་བཞིན་དུ། སེམས་ཅན་
ཉོན་མོངས་ལས་ཀྱིས་བསགས་པ་ཡི། ཉོན་མོངས་དུག་ལྔའི་དྲི་མ་དག་གྱུར་ཅིག །
བསྭོ་ཨཱ་ན་མ་དང་ར་དུམ་གུ་ས་ལེ་སང་ངེ་ཡེ་སྭཱཧཱ། ཞེས་བདེ་བར་གཤེགས་པ་ལྷ་
གཤེན་རྣམས་ལ་ཁྲུས་གསོལ་བའོ། །ད་གཉིས་པ་མཚན་བྱང་ལ་ཁྲུས་གསོལ་བ་ནི། ཨོཾ་
བོན་ཉིད་དག་པའི་རྒྱ་མཚོ་ལ། ཡེ་ཤེས་ལྔ་ཡི་བཅུད་འཁྱིལ་བ། འདི་ནི་བརྩོན་འགྲུས་
ཆེན་པོའི་ཆུ། ལེ་ལོའི་དྲི་མ་དག་བྱའི་ཕྱིར། མཚན་བྱང་འདི་ལ་ཁྲུས་གསོལ་བས། ཚེ་
རབས་ཐོག་མ་མེད་པ་ནས། ད་ལྟ་དུས་འདི་ཡན་ཆད་དུ། གཡེང་སྐྱོང་ལས་གྱུར་བག་
ཆགས་རྣམས། ཐུགས་རྗེ་ཐབས་ཀྱིས་བྱང་གྱུར་ཅིག །བསྭོ་ༀ་ན་མ་ཨ་ཙར་ས་ལེ་སང་
ངེ་ཡེ་སྭཱཧཱ། ཞེས་མཚན་བྱང་ལ་ཁྲུས་གསོལ་བའོ། ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་ཕྱག་འཚལ་བར་མཛད་དེ།
ཡིད་ཀྱི་ཁྱེའུ་ཆུང་གིས་ལྷ་གཤེན་གྱི་མཚན་ནས་བརྗོད་ཅིང་། རྨ་ལོ་གཡུ་ལོ་དང་འཁོར་
རྣམས་ཀྱིས་མཚན་བྱང་ཐོགས་ནས། མཚན་ཕྱག་རེ་རེ་འཚལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་བཤགས་པ་འབུལ་ཏེ་ཚིགས་
མར
398



མདོ་སྡེ།
འགྲོ་བ་ཐར་པ་དྲང་བའི་མདོ།
སུ་བཅད་ནས་བརྗོད་པ། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་
སྡུག་བསྔལ་ལུས་བླངས་འདིར། མི་དགེ་སྡིག་པའི་ལས་རྣམས་ཅི་བགྱིས་པ། བདེར་
གཤེགས་ལྷ་གཤེན་རྣམས་ལ་བཤགས་པ་འབུལ། བདག་དང་བདག་འདྲའི་སེམས་
ཅན་སྡིག་པོ་ཆེ། གཡེང་སྐྱོང་ལེ་ལོ་སྤྱོད་པའི་རྣམ་སྨིན་གྱིས། ཕམ་ལྟུང་ལྷ་ཡི་གནས་
སུ་འཁྱམས་སུ་ཉེ། བརྩོན་འགྲུས་ཆེན་པོའི་ཐུགས་ལས་བྱུང་བའི་ལྷ། བདེར་གཤེགས་
ལྷ་གཤེན་ཐུགས་རྗེ་དེར་མ་ཆུང་། ཕམ་ལྟུང་ལྷ་ཡི་གནས་སུ་འཁྱམས་ན་དྲོངས། ལེ་
ལོ་གཡེང་བའི་སྡུག་བསྔལ་རྒྱུན་ཆད་ནས། བརྩོན་འགྲུས་ཆེན་པོའི་ཀློང་དུ་གྲོལ་བར་
ཤོག །ཅེས་བཤགས་པ་འབུལ་ལོ། །
དེ་ནས་ཡང་བདེ་བར་གཤེགས་པ་ལྷ་གཤེན་རྣམས་ལ་མཆོད་པ་འབུལ་ཏེ་ཚིགས་
སུ་བཅད་དེ་གསུངས་པ། ངོ་མཚར་རྨད་དུ་བྱུང་བ་ཡི། སྣང་སྲིད་ལྷ་ཡི་གཞལ་ཡས་
འདིར། ལྷ་རྫས་མཆོད་པ་ཇི་སྙེད་དང་། མར་མེ་བདུག་སྤོས་ཡོན་ཆབ་དང་། ཞལ་
ཟས་མེ་ཏོག་མཆོད་པ་འདི། རྒྱུ་ནི་འབྱུང་བ་ལྔ་ལས་བསྐྱེད། རྐྱེན་ནི་དད་པའི་སྟོབས་
ཀྱིས་སྦྱར། འབུལ་ནི་ལྷ་གཤེན་རྣམས་ལ་འབུལ། ལྷ་གཤེན་ཐུགས་རྗེས་དགོངས་
ལགས་ལ། ལྷ་རྫས་རྣམ་ལྔ་མཆོད་པར་བཞེས། ཨ་དཀར་ཡོངས་འབར་སྤྱོད་ལམ་
གསལ། འབར་ལྡན་སྤྲོས་ཁྱབ་ཟེར་ལིང་གསལ། མུན་གསལ་འོད་བཀྲམ་ཡོངས་རྒྱས་
བདེ། མུ་ཧེ་སྤུངས་རམ་སྤྲོས་རྒྱས་ཁྱབ། བཀྲ་གསལ་ཀློང་རྒྱས་སྤྲོས་འབར་ལམ། དེ་
ལྟར་བདག་དང་མཐའ་ཡས་སེམས་ཅན་གྱིས། ལྷ་རྫས་རྣམ་པ་ལྔ་ཡི་མཆོད་པ་འདི།
བདེར་གཤེགས་ལྷ་གཤེན་རྣམས་ལ་མཆོད་པ་ཡིས། འདི་ནས་མི་རྟག་འཆི་འཕོས་
སྐྱེས་ཙམ་ན། ལེ་ལོའི་དབང་གི་འཕྲོ་མཐུད་དབང་བཙན་ནས། ཕམ་ལྟུང་ལྷ་ཡི་
གནས་སུ་སྐྱེ་སྲིད་ན། རྣམ་ལྔ་མཆོད་པ་ཕུལ་བའི་ཡོན་ཏན་གྱིས། མར་མེ་སྒྲོན་མས་
ཕམ་ལྟུང་མ་རིག་སེལ། དྲི་ཞིམ་སྤོས་ཀྱིས་གཡེངས་སྐྱོང་ལེ་ལོ་དྲན། བདུད་རྩི་སྨན་
399



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
གྱིས་ཆ་མཉམ་བག་ཆགས་སངས། ཞལ་ཟས་བཅུད་ཀྱིས་ཆོག་ཤེས་གཏེར་དང་ལྡན།
མེ་ཏོག་མདངས་ཀྱིས་དབྱིངས་སུ་ཤུལ་དྲོངས་ལ། གྲུབ་པ་གཤེན་གྱི་གནས་མཆོག་ཁྱད་
པར་ཅན། གསས་ཆེན་རིགས་ལྔ་བཞུགས་པའི་ཞིང་ཁམས་སུ། ཕམ་ལྟུང་ཉོན་མོངས་
སྡུག་བསྔལ་གནས་སྟོང་ནས། བརྩོན་འགྲུས་ཆེན་པོའི་ཀློང་དུ་སངས་རྒྱས་ཤོག །བརྩོན་
འགྲུས་ཆེན་པོའི་ཀློང་དུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ།
ཁམས་གསུམ་ལས་ཀྱིས་འཁོར་བའི་སེམས་ཅན་རྣམས། ལེ་ལོའི་དབང་གིས་འཁོར་
བར་ལྟུང་བ་ལ། བོན་ཉིད་ཀློང་ཆེན་ལྔ་ལ་སྐུ་བསྐྱེད་པའི། ཡེ་ཤེས་ལྔ་ལྡན་འགྲོ་དོན་
མཐར་ཕྱིན་ཤོག །ཅེས་མཆོད་པ་འབུལ་ལོ། །
ད་གཉིས་པ་མཚན་བྱང་ལ་ཟས་སྐལ་གཏད་དེ་ཚིགས་སུ་བཅད་དེ་གསུངས་པ།
ཨ་དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། མཚན་དང་
བྱང་བུ་ལས་བྱུང་བའི། མིང་དང་གཟུགས་ལ་བརྟེན་པ་ཁྱོད། ཐང་ཅིག་ཡུད་ཙམ་
འདིར་གསོན་དང༌། དཔོན་གསས་ལྷ་མཆེད་ལྕམ་དྲལ་དང་། གཉེན་དང་ཉེ་འབྲེལ་
ཀུན་ཚོགས་ནས། ཁྱོད་ལ་ཤ་རག་ཅུ་གང་འདེབས། ནང་ནུབ་འཚོ་བའི་ཟས་སྐལ་
འདྲེན། ན་ནམ་འབོལ་ཏེ་བདེ་བའི་གདན། དར་ཟབ་ལྷབ་ལྷུབ་མནབས་པའི་གོས།
དཀར་མངར་འབྲུ་བཅུད་འཚོ་བའི་ཟས། ཇ་ཆང་ཡུ་ཏི་སྐོམས་པའི་བཏུང་། བྲེལ་
བ་དལ་ཞིག་འཇིགས་པ་སྐྱོབས། འཁྱགས་པ་དྲོས་ཞིང་གདུང་བ་བསྐྱེད། བཀྲེས་པ་
ཚིམས་ཤིང་སྐོམས་པ་ངོམས། ཟད་མེད་གཏེར་ལ་ལོངས་སྤྱོད་ཅིང་། བསོད་ནམས་
ཚོགས་ཆེན་རྫོགས་པར་ཤོག །འཇིག་རྟེན་འཁོར་བའི་ལས་སྤྱོད་ལ། མི་རྟག་སྒྱུ་
མའི་འདུ་ཤེས་བསྐྱེད། ངན་སོང་འཁོར་བ་ཡ་རེ་ང་། སྡུག་བསྔལ་ཉོན་མོངས་སྐྱི་རེ་
འཇིགས། ཐར་པའི་ལམ་ལ་བྲོད་པ་བསྐྱེད། བདེ་བའི་གནས་ལ་སེམས་ཡར་ཐེགས།
ལྷ་དང་སློབ་དཔོན་བཀའ་ལ་ཉོན། མཆེད་དང་ལྕམ་དྲལ་གདུང་བ་བསྐྱེད། གཡུང་
400



མདོ་སྡེ།
འགྲོ་བ་ཐར་པ་དྲང་བའི་མདོ།
དྲུང་གསང་གྲལ་ཉམས་རེ་དགའ། བོན་གྱི་འཁོར་ལོ་དང་རེ་སྤྲོ། ཡུན་དུ་མི་ཐོགས་
སྒྲིབ་བྱང་ཞིང་། འཕྲལ་ལ་ཐར་བའི་གོ་འཕང་ཐོབ། སྐྱེ་མེད་རྫོགས་སངས་རྒྱས་པར་
གྱུར། ཞེས་ཟད་པ་མེད་པའི་གཏེར་དང་སྤྲད་ཅིང་། བདེ་བའི་གནས་ལ་སེམས་སྤར་
བའོ། །
དེ་ནས་ཡང་མར་སྦྱིན་བཏང་ཞིང་། ལྷ་གཤེན་གྱི་སྨོན་ལམ་གདབ་སྟེ་ཚིགས་སུ་
བཅད་ནས་གསུངས་པ། ཨོཾ་བདག་གི་ཏིང་འཛིན་བྱམས་སྙོམས་དང་། དེ་བཞིན་ཉིད་
ཀྱིས་སྟོབས་མཆོག་དང་། སྙིང་པོ་སྔགས་ཀྱི་ནུས་མཐུ་དང་། རྒྱུ་རྐྱེན་ཡོ་བྱད་ཚོགས་པ་
དང༌། ཡོན་བདག་བསམ་པ་དག་པ་ཡི། འདོད་ལྔའི་སྦྱིན་པའི་ཡ་སྟགས་འདི། སྟོང་
གསུམ་འཇིག་རྟེན་ཕྱོགས་བཅུ་ཡི། ལྷ་ཡི་གནས་སུ་ཁྱབ་ནས་ཀྱང་། བདུད་རྩི་ཆར་དུ་
བབས་གྱུར་ཅིག །བདུད་རྩི་ཆར་དུ་བབས་ནས་ཀྱང་། སྟོབས་མཆོག་དེ་རྣམས་འདུས་
པ་ཡི། ཕམ་ལྟུང་ལྷ་ཡི་འཇིག་རྟེན་གྱི། ཕྱི་ཡི་ཡུལ་རྣམས་འགྱུར་བར་ཤོག །འགྱུར་
བ་ཅན་གྱི་ལྷ་གནས་ནི། འགྱུར་མེད་བོན་དབྱིངས་ཆེན་པོ་རུ། ལོངས་སྤྱོད་རྫོགས་
སྐུའི་ཞིང་དུ་ཤོག །ཟད་པ་ཅན་གྱི་ལོངས་སྤྱོད་ནི། ཟད་པ་མེད་པའི་གཏེར་ལྡན་ཞིང་།
ཟད་མེད་རིན་ཆེན་གླིང་དུ་ཤོག །ལྟུང་བ་ཅན་གྱི་ལྷ་ལུས་ནི། སྐྱེ་བཞི་འཁོར་བའི་
གནས་སྤངས་ནས། རྟག་ཏུ་འཆི་མེད་སྐྱེས་བཙན་ཤོག །ནང་གི་སེམས་ཀྱང་ཞི་བར་
ཤོག །དུག་ལྔ་ཆ་མཉམ་བག་ཆགས་ནི། ཡེ་ཤེས་ལྔ་རུ་གྲོལ་བར་ཤོག །འདོད་ཁམས་
འདོད་ལྷ་རིགས་དྲུག་ནི། ཆགས་སེམས་འཁོར་བ་སྤང་བར་ཤོག །གཟུགས་ཁམས་
གནས་རིགས་བཅུ་བདུན་ནི། ཞེན་པའི་བག་ཆགས་གྲོལ་བར་ཤོག །གཟུགས་མེད་སྐྱེ་
མཆེད་མུ་བཞི་ནི། ཐེར་གཟུགས་བག་ཆགས་གྲོལ་བར་ཤོག །འདུ་ཤེས་ལོག་པར་གོལ་
བ་ཡི། ཉེས་སྐྱོན་བྱང་ནས་ཐར་བར་ཤོག །ཕམ་ལྟུང་ལྷ་ཡི་སྡེ་རིགས་ཀྱང་། གཡེང་
སྐྱོང་འཁོར་བ་རྩ་བཅད་ནས། ལྷ་གཤེན་གྲུབ་པའི་ཞིང་ཁམས་སུ། ཡེ་ཤེས་ལྔ་ཡི་ཀློང་
401



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཡངས་སུ། རྫོགས་སྐུ་གཤེན་ལྷའི་ཞལ་མཐོང་ནས། ཐར་པ་མངོན་སངས་རྒྱས་པར་
ཤོག །ཅེས་མར་སྦྱིན་གཏོང་ཞིང་། ལྷ་གཤེན་གྱི་སྨོན་ལམ་བཏབ་པས། འདོད་པའི་ཡ་
སྟགས་ཐམས་ཅད་ལྷ་ཡི་ཡུལ་དུ་ཆར་བཞིན་དུ་བབས་ནས། གཏོ་བུ་ལ་ལན་ཆགས་
བསྙགས་པའི། སེམས་ཅན་རྣམས་ཅི་འདོད་ཡིད་བཞིན་འཕྲད་ནས་དགོས་འདོད་
རེ་བ་བསྐངས་ཏེ། ལྷ་ཡི་སྨོན་ལམ་གྱིས་ཕྱི་ཡི་ཡུལ་རྣམས་འགྱུར་རོ། །གཤེན་གྱི་སྨོན་
ལམ་གྱིས་ནང་གི་སེམས་རྣམས་ཞིའོ། །རྒྱལ་པོ་གཏོ་བུ་དོད་དེ་ནི། གཡེངས་སྐྱོང་དང་
ལེ་ལོའི་དབང་གིས་བསགས་པའི་སྒྲིབ་པ་བྱང་ཞིང་ཕམ་ལྟུང་ལྷ་ཡི་སྡུག་བསྔལ་ལས་
གྲོལ་ནས། བརྩོན་འགྲུས་ཆེན་པོའི་སེམས་དང་ལྡན་ཞིང་ཕམ་ལྟུང་ལྷ་ཡི་གནས་ནས་
ཐར་རོ། །དེ་ནས་ཡང་རྒྱལ་པོ་གཏོ་བུ་དོད་དེ་ནི། སྟོན་པའི་ཐུགས་རྗེ་དང་ལྷ་གཤེན་
གྱིས་བྱིན་རླབས་དང༌། སྔོན་གྱི་སྨོན་ལམ་གྱིས་ཁམས་གསུམ་འཁོར་བའི་གནས་ནས་
ཐར་ཏེ། གཡུང་དྲུང་སེམས་དཔའི་གྲལ་དུ་སླེབ་ནས། ཡུལ་འོལ་མོ་ལུང་རིང་གི་ཤར་
ཕྱོགས་སུ་མེ་ཏོག་པདྨའི་ཁ་ལ། མཚན་དང་ལྡན་པའི་ཁྱེའུ་རིན་པོ་ཆེ་ཡིག་འབྲུས་
བརྒྱན་པ་ཞིག་ཏུ་སྐྱེས་ཏེ། མེ་ཏོག་སྣ་ཚོགས་པ་ཐོགས་ནས་གསས་མཁར་ཤམ་པོ་ལྷ་
རྩེ་ལ་མཆོད་པ་འབུལ་ཞིང་སྐོར་བ་བྱེད་དོ། །དེ་ལ་གྲོང་ཁྱེར་དགའ་ལྡན་བྱམས་པའི་
མི་རྣམས་ཀྱང་ངོ་མཚར་སྐྱེས་ནས། གང་ནས་ཡིན་གྱི་དྲི་བ་བྱས་པས། བདག་ནི་ལྷའི་
བུ་ལྟུང་བ་ཅན་ཞིག་ཡིན་ནོ། །ཞེས་ཟེར་ནས། མི་རྣམས་ལ་ལྷུང་གི་དྲི་བ་དང་དགའ་
མགུར་བྱེད་དོ། །
དེའི་ཚེ་སྟོན་པས་འཁོར་རྣམས་ལ་བཀའ་སྩལ་པ། ཡིད་ཀྱི་ཁྱེའུ་ཆུང་། གཏོ་བུ་དོད་
དེ་ནི། ཞག་བདུན་ནས་ལྷའི་ཡུལ་ནས་དྲངས་ཏེ། ད་ལྟ་གསས་མཁར་ཤམ་པོ་ལྷ་རྩེའི་
སྒོ་དྲུང་དུ། མཆོད་པ་འབུལ་ཞིང་འདུག་པས། འབྲུག་རྟ་སྔོན་པོ་ཞོན་ནས་སོང་ལ་
གནས་འདི་རུ་ཁྲིད་ལ་ཤོག་ཅིག །ཅེས་བཀའ་སྩལ་པས། ཡིད་ཀྱི་ཁྱེའུ་ཆུང་གིས་འབྲུག་
402



མདོ་སྡེ།
འགྲོ་བ་ཐར་པ་དྲང་བའི་མདོ།
རྟ་སྔོན་པོ་ཞོན་ནས་ཡུལ་འོལ་མོ་གླིང་ཆེན་དུ་ཕྱིན་ཏེ། གྲོང་ཁྱེར་དགའ་ལྡན་བྱམས་པ་
རུ་སླེབས་པས། གཏོ་བུས་ཀྱང་ཡིད་ཀྱི་ཁྱེའུ་ཆུང་ངོ་ཤེས་ནས་གསས་མཁར་ལ་བསྐོར་
བ་བྱེད་པའི་འཕྲོ་བཅད་ནས། ཡིད་ཀྱི་ཁྱེའུ་ཆུང་གི་མདུན་ནས་བསུ་ཞིང་ཞེ་ས་ཕུལ་
ནས་གསོལ་པ་ཡིད་ཀྱི་ཁྱེའུ་ཆུང་ལགས། ཁྱེད་ནི་སྐུ་ལ་སྙུང་མི་མངའ་འམ། ཟོ་མདོག་
བདེ་འམ། སྐུ་ཉམས་དང་ལྡན་ནམ། ཐུགས་དགྱེས་པ་དང་། དང་བ་སྤྲོ་ལགས་སམ།
བདག་གི་སློབ་དཔོན་སྟོན་པ་ཉིད་ནི་གར་བཞུགས་སམ། ཞེས་གསོལ་པ་ལ་ཡིད་ཀྱི་
ཁྱེའུ་ཆུང་གིས་སྨྲས་པ། རྒྱལ་པོ་གཏོ་བུ་དོད་དེ་ལགས། ཉིད་ནི་ངན་སོང་གསུམ་གྱི་
གནས་ནས་ཐར་པར་ལགས་སམ། སྡུག་བསྔལ་ནི་དཔག་ཏུ་མེད་པར་མྱོང་ངམ། འུ་
བུའི་སློབ་དཔོན་སྟོན་པ་ནི་ཁྱེད་ཀྱི་ཡུལ་དུ་བཞུགས་སོ། །བདག་ནི་ཁྱེད་གནས་འདི་རུ་
ཕེབས་ནས་འདུག་པས་ཁྲིད་ལ་ཤོག་ཅིག་གསུངས་ནས་མཆིས་པ་ལགས་སོ་ཞེས་སྨྲས་
པས། གཏོ་བུའི་ཞལ་ནས། ཡིད་ཀྱི་ཁྱེའུ་ཆུང་ལགས། བདག་ནི་ཤིན་ཏུ་ལས་ངན་ཞིང་
སྡིག་ཆེ་ཡང་། ཡིད་ཀྱི་ཁྱེའུ་ཆུང་ཤིན་ཏུ་འདུ་ཤེས་མྱུར་ཞིང་ཐབས་ལ་མཁས་པ་དང་།
སློབ་དཔོན་སྟོན་པའི་ཐུགས་རྗེ་དང་། རྗེས་སུ་ཡང་འབངས་འཁོར་རྣམས་ཀྱིས་དགེ་
བར་སྤྱོད་པའི་ཡོན་ཏན་གྱིས། ངན་སོང་གསུམ་གྱི་གནས་ནས་ཐར་བ་ལགས་སོ། །
སྡུག་བསྔལ་ནི་དཔག་ཏུ་མེད་པར་བྱུང་ཡང་། སྟོན་པའི་ཞལ་མཐོང་བ་དང་གསུང་
ཐོས་པའི་བག་ཆགས་རྗེས་སུ་དྲན་པའི་བོན་བསྟན་བས་བསྲན་དུ་བཏུབ་པ་ཙམ་གྱུར་
པ་ལགས་སོ། །སློབ་དཔོན་སྟོན་པ་བདག་གི་ཡུལ་དུ་བཞུགས་པ་ནི། ཤིན་ཏུ་ཡང་ངོ་
མཚར་ཆེའོ། །ཞེས་སྨྲས་ཤིང་གཏོ་བུ་དང་ཁྱེའུ་ཆུང་གཉིས་ཀས་འབྲུག་རྟ་སྔོན་པོ་ལ་
བཅིབས་ནས། ཡུལ་འོད་མ་འབྱམ་སྐྱ་རུ་ཕེབས་ཏེ་སྟོན་པ་དང་ཞལ་མཇལ་ལོ། །རྒྱལ་
བུ་དང་གྲོང་ཁྱེར་གྱི་མི་རྣམས་ཀྱིས་ཀྱང་གཏོ་བུ་ངོ་ཤེས་སོ། །གཏོ་བུས་ཀྱང་གྲོང་ཁྱེར་
གྱི་མི་རྣམས་ལ་སྔོན་གྱི་མཚན་ཉིད་དང་། ད་ལྟའི་གནས་སྐབས་དང༌། ངན་སོང་གི་
403



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
སྦྱོང་ཚད་དང་། རིགས་དྲུག་གི་མཐོང་སྣང་དང་། དགེ་སྡིག་གི་སྐྱོན་ཡོན་དང་། ལས་
རྒྱུ་འབྲས་ཀྱི་བྱེ་བྲག་རྣམས་བཤད་པས། གྲོང་ཁྱེར་གྱི་རྒྱལ་བུ་དང་། བཙུན་མོ་དང་
འཁོར་པ་རྣམས་ནི་སོ་སོར་གདུང་ནས་ངུའོ། །གཏོ་བུ་ལ་ཤ་རག་དང་གཉེན་འདུན་
ཀུན་གྱིས། དངོས་སུ་འབྱོར་བའི་ཟས་ནོར་དང་ལོངས་སྤྱོད་དང་ཅུ་གང་མང་པོ་
འདེབས་སོ། །དེ་ལ་གཏོ་བུ་ཡང་ཤིན་ཏུ་དགྱེས་པར་གྱུར་ཏོ། །
དེ་ནས་ཡང་སྟོན་པས་འཁོར་རྣམས་ལ་བཀའ་སྩལ་པ། ཡིད་ཀྱི་ཁྱེའུ་ཆུང་། གཏོ་བུ་
དོད་དེ་ནི་ངན་སོང་གི་གནས་ནས་ཐར་ཞིང༌། ཉོན་མོངས་པའི་སྒྲིབ་པ་བྱང་ནས། ད་
ལྟ་ཚོགས་ཀྱི་ལམ་སྒོར་ཞུགས་ཀྱང༌། ད་རུང་རྒྱུ་བསོད་ནམས་ཀྱི་ཚོགས་རྫོགས་ཤིང་།
འབྲས་བུ་ཡེ་ཤེས་ཀྱི་ས་ལ་བསྙེག་དགོས་ཏེ་གསུངས་ནས། བདེ་བར་གཤེགས་པ་ལྷ་
གཤེན་བརྒྱ་ཡི་དཀྱིལ་འཁོར་ཞལ་ཕྱེས་ནས། ཚོགས་གཉིས་ཡོངས་སུ་རྫོགས་པའི་ཆོ་ག་
རྒྱས་པར་མཛད་པས། གཏོ་བུ་དོད་དེ་དང༌། ཡུལ་དེའི་མི་རྣམས་ལ་ཤིན་ཏུ་གྲངས་
མང་བ་ཞིག །སྒྲིབ་པ་བྱང་ནས་ཚོགས་རྫོགས་ཏེ། བདེ་བར་གཤེགས་པ་ལྷ་གཤེན་
བརྒྱའི་ཞལ་མངོན་སུམ་དུ་མཐོང་ནས། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་
ལྷགས་ཏེ། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །
སླད་ན་སྟོན་པས་མཚན་བྱང་ཞུགས་ལ་བཞེན་པའི་ཆོ་ག་མཛད་དེ་སྔགས་བརྗོད་
པ། ཡཾ་ཡཾ་སྤྲོས་རམ་ན་ཐིམ། རཾ་རཾ་ཧ་ཧྲིག་ན་གསལ། ཁཾ་ཁཾ་ཨ་དཀར་ན་ཕྱེད། ཧཱུཾ་ཧཱུཾ་
གུ་ལིང་ན་སངས། ཨོ་ཨོ་ཡོང་རྒྱས་ན་ཧཱུཾ། ཞེས་བརྒྱ་རྩ་བརྒྱད་བརྗོད་པས། སྲིད་པ་
འབྱུང་བ་ལ་འདུས། འབྱུང་བ་ནམ་མཁའ་ལ་འདུས། ནམ་མཁའ་ཡེ་ཤེས་ལ་འདུས།
ཡེ་ཤེས་གཡུང་དྲུང་ལ་འདུས་ཏེ། དེར་ཞག་བདུན་ནས་སེམས་ཅན་ཐམས་ཅད་
སངས་རྒྱས་ནས་སོང་ངོ༌། །འདྲེན་པའི་ལྷ་གཤེན་བརྒྱ་ཡང་འགྲོ་བ་སེམས་ཅན་གྱི་དོན་
མཐར་ཕྱིན་ནས། མི་སྣང་བར་བོན་ཉིད་ཀྱི་དབྱིངས་སུ་གཤེགས་སོ། །སླད་ན་སྟོན་པ་
404



མདོ་སྡེ།
འགྲོ་བ་ཐར་པ་དྲང་བའི་མདོ།
འཁོར་དང་བཅས་པ་རྣམས་ཀྱང་། རྒྱལ་པོ་གཏོ་ཡི་འགྲོ་དོན་མཐར་ཕྱིན་ནས། སླར་
འོལ་མོ་ལུང་རིང་དུ་གཤེགས་སོ། །རྒྱལ་བུ་གཏོ་བུ་ཁ་ཤར་ནི། དཔྱད་རྗེ་རྒྱལ་པོའི་བུ་
མོ། དཔྱད་ཟ་གུང་བཙུན་འཕྲུལ་མོ་ཐོང་བྱ་བ་ཁབ་ཏུ་བཞེས་ནས། མངའ་དབང་
དང་ལོངས་སྤྱོད་བསམ་ཀྱིས་མི་ཁྱབ་སྟེ། ཡུལ་འོད་མ་འབྱམ་སྐྱའི་མི་རྣམས་ཀྱང་།
གཡུང་དྲུང་གི་བོན་ལ་མོས་ཤིང་ལས་དགེ་བ་ལ་རབ་ཏུ་སྤྱོད་དོ། །འདུས་པ་རིན་པོ་
ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་འགྲོ་བ་
ཐར་པར་དྲངས་པའི་ལེའུ་སྟེ་ཉི་ཤུ་བཞི་པའོ། །།བཀྲ་ཤིས་སོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང་། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟང་ཆེན་དམུ་ཚ་གྱེར་མེད་
)a༡
405



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་པ་དང་།
དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་དུ་བསྒྲུབ། ཤིང་
པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་བཞག་བྱས་ཐོག །
ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་ཚར་གཉིས་དང་།
རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་བཤུས་ཅན་དང༌། སྤྱི་
ལོ་༢༠༠༠ ལོ་ བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་བསྐྲུན་པའི་དེབ་
གཟུགས་ཅན་དང་། དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པའི་ལག་
བྲིས་ཡིག་ནག་དཔེ་རྙིང་དང་། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽གཉིས་ཀྱི་དུམ་
པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང་། ཁྱད་པར་
དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་བྲིས་ངོ་མར་
གྲགས་པའི་ངག་སྒྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་ནུབ་བཞུགས་
པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང་། ཀ་དུམ་༽ལས་
སྟོན་པ་འོད་གསལ་ལྷ་ལས་བབས་པའི་ལེའུ་དང་། སངས་རྒྱས་ཀྱི་གནས་དང་ཞིང་
ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་བསྡུར་དུ་
མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་ཆེན་མོ་
བསྟན་འཛིན་རྣམ་དག་རིན་པོ་ཆེ་མཆོག་དང་། ཁྱུང་པོ་བྱ་གཟེ་དགོན་པ་དང་། ཁྱུང་
པོ་སྒར་ཁང་བླ་བྲང་། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་ཤེས། ཁྱུང་པོ་
ནག་རུ་ཞ་འར་ཕུ། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་ཤིན་ཏུ་ཆེ། དེ་
ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་པའི་ཆད་ལྷག་
དང༌། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད། མ་དཔེ་ཁྲོ་
ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་མིན་པར་
406



མདོ་སྡེ།
འགྲོ་བ་ཐར་པ་དྲང་བའི་མདོ།
༼ཅ༽
བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་བམ༽ གྱི་དེབ་
གྲངས་ ༡༧ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་ལྷག་
སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་
ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་བསྒྲིགས་བྱས་
པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་གྱི་དཔེ་
གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་
ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་པས་གོམ་
ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་
འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་
དལ་བརླིང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་
ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་
གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་།
འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་
གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས།
འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤ ཚེས་ ༡༡ ཉིན། སྤྱི་ལོ་
༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
407



བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་0)
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད།
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
H
པ་རབ
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
ཐེག་པ་རིམ་དགུ། སྒོ
། ཕྱི་ནང་གསང་གསུམ།
91
5
II[
409



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང༌། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་ (གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
410



བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>>ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང༌། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
4II



གསུང་རབ་སྒོ་མཛོད་རིན་པོ་ཆེའི་གླེགས་བམ། 17
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང༌། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
412



།
4ཨུ་ཚ ས་གནང
ར
སྐུལ་ནན་ཁྲུམ་ཀྱ་ཀ་མ ཁ ར
No)
glag@
ls
&
༧ གཉེན་པ་མཚམས་མེད་དབུ་བདུན་འབྱུང་།



གསུང་རབ་སྒོ་མཛོད་རིན་པོ་ཆེའི་གླེགས་བམ།
17
༢ན༽
༧ བསྟན་སྲུང་སྲིད་རྒྱལ་མི་དྲེད་མ།



གསུང་གངབ་སྒོ་མཛོད་རིན་པོ་ཆེའི་གླེལ། ཐས་བམ། །
–
དྲི་མེད་གཟི་བརྗིད། ཅ་ཀ་་
TUT US and a new
CẬU giai tri ton KHTH
