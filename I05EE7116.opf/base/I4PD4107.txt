༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD4107
3787542128284
LCCN: n/a ISBNISBN:: * * 
9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume: 136
151
Total Volumes:
TBRC Pages:
Introductory Pages:
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

བཟུང་༢༠་སྒོ་མཛོད་རིན་པོ་ཆེའི་གླེགས་བམ
{136}
བྱང་སེམས་གབ་པ། ཀ ཁ
མདོ་སྔགས་ཐེག་ཆེན་གཡུང་ཉི་
ཀན་སུའུ་མི་རིགས་དཔེ་སྐྲུན་ཁང་།

སྒོ་མཛོད་རིན་པོ་ཆེའི་
ཞི་གེ 
གསུང་རབ་ཙོ 
གས་བམ
Dabao
o 
ག་
Jingllan 
cla
sic 
k 
door 
lib
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
༄༅། །བྱང་ཆུབ་སེམས་ཀྱི་མྱུ་གུ་གབ་པ་དགུ་
སྐོར་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང༌།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན། །
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ། །
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན། །
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང༌།
སྲུང་སྐྱོབ། ཁྱི་ཕྲུག ། ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང༌། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན། །
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་། །

མ
༧༧
པ ）
nnb
༧ བོན་སྐུ་ཀུན་ཏུ་བཟང་པོའི་ཞལ་ཐང་།

༈ དཀའ་
༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང༌།

༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
འདུལ་བ་རྒྱུད་དྲུག 042 མདོ་ཀ་བ་གླིང་དགུ། །
003 དྲུང་མུ་བསྐལ་བཟང༌། ༼སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ། །
དྲུང་མུ་བསྐལ་བཟང་། ༼སྨད། གཡུང་དྲུང་ལས་དག་རྒྱུད།
ཁོད་པོ་བསྐལ་བཟང༌། ༼སྟོད། 044 རྣམ་དག་པདྨ་ཀློང་ཡངས།
ཁོད་པོ་བསྐལ་བཟང་། ( སྨད། བྱམས་མའི་འབུམ། རབ་གནས་སྐོར་གསུམ།
གོ་ལྡེ་བསྐལ་བཟང་། སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
\
གོ་ལྡེ་བསྐལ་བཟང༌། ༼སྨད། 046 རྣམ་དག་འདུལ་འབུམ། ། སྦོ
\ 
ཁྲོ་གཉེར་བསྐལ་བཟང་། སྟོད། 048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང་། སྨད། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང་། ༼སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང༌། ༼སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
013 མདོ་དྲི་མེད་གཟི་བརྗིད། ། 051 གསོ་རིག་རྩ་བ་ཐུགས་འབུམ་མཁའ་སྔོན། །
མདོ་དྲི་མེད་གཟི་བརྗིད། ། གསོ་བྱད་དཔྱད་འབུམ་ཁྲ་བོ། །
དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
མཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
ཁམས་གསུམ་སེམས་ཅན་སྐྱེ་འཆིའི་མདོ། ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། 078 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། 079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། སྨད་
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ། ༼ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ༼ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
10
 ཀླུ་འབུམ། ༼སྟོད 133 ཀུན་འབུམ་རྩ་རྒྱུད།
སྨད 134 གསང་བའི་གཟུངས་སྡེའི་སྐོར།
ཀླུ་འབུམ།
104 ཀླུ་འབུམ། བར 135 
ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། 138 ཡེ་ཁྲི་མཐའ་སེལ།
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ཀ 140 ནམ་མཁའ་སྤྱི་གཅོད།
117 འབུམ་ཉི་མ་དགུ་ཤར། ཐ 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 
143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། ། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག ། 144 གསང་འདུས་ཡབ་རྒྱུད།
121 བྱང་གཏེར་ཁྲོ་བོའི་རྒྱུད་དྲུག ། བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། ། རྦོད་གཏོང་རྒྱུད།
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། ། 147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

བྱཕཆབསལརྨས་ཀྱི་ལསགས་སྡགས་
ལྐོསཇཞག་པ། ༈
གཡཐཐཱཐཐོབགྱིསཟཀམཐཏྟམཐུས། ཨཕྱོགསརྦཉྫ། གལསཎཐ

སྤྱིའི་དེབ་གྲངས། 136 སྤྱིའི་པོད་གྲངས། 17676
1 <<བྱང་སེམས་གབ་པ་དགུ་སྐོར >
2 བཀའ།
3 སེམས་སྡེ།
གཏེར་མ།།
5 གཏེར་སྟོན་གཤེན་ཆེན་ཀླུ་དགའ།
གཏེར་གནས་འབྲིང་མཚམས་མཐའ་དཀར།

དཀར་ཆག་
བྱང་ཆུབ་སེམས་ཀྱི་མྱུ་གུ་གབ་པ་དགུ་སྐོར་བཞུགས།...
༡ ཡན་ལག་དང་པོ། ཕྱག་འཚལ་བའི་སྐབས་བསྟན་པ།...
༢ ཡན་ལག་གཉིས་པ། ལྕགས་ཀྱི་ཐ་རམས་སྔོན་པོའི་ལུང༌།…...
༤ ཡན་ལག་བཞི་པ། བྱང་ཆུབ་སེམས་འཕྲུལ་གྱི་ལྡེ་མིག་གི་ཡང་འབྱེད་ཀྱི་ལུང་།
༦ ཡན་ལག་དྲུག་པ། བདུད་རྩི་ཟིལ་ཐིགས་ཀྱི་ལུང་།...
༨ ཡན་ལག་བརྒྱད་པ། རིག་པ་གསེར་གྱི་ཉ་མོ་བག་ལ་ཉལ་བའི་ལུང་།.… …………...13
༡༠ ཡན་ལག་བཅུ་པ། བྱང་སེམས་བདེ་བ་ཆེན་པོའི་ལུང་།….. 
..............1
༡༢ ཡན་ལག་བཅུ་གཉིས་པ། བྱང་སེམས་མཉམ་པ་ཉིད་ཀྱི་ལུང་།
༡༤ ཡན་ལག་བཅུ་བཞི་པ། བྱང་ཆུབ་སེམས་རིག་པ་དམར་ཐག་གི་ལུང་།….….…..17
༡༦ ཡན་ལག་བཅུ་དྲུག་པ། བྱང་ཆུབ་སེམས་མི་ནུབ་རྒྱལ་མཚན་གྱི་ལུང་།..…..21
༡༨ ཡན་ལག་བཅོ་བརྒྱད་པ། བྱང་ཆུབ་སེམས་ཡེ་ཤེས་ཐིག་ལེའི་ལུང༌།.…....…..22
བྱང་ཆུབ་སེམས་གབ་པ་དགུ་སྐོར་གྱི་ནང་ནས་བཅིང་ཚད་ལེའུ་བཞུགས་སོ།.24
༣ ཡན་ལག་གསུམ་པ། བཅིང་འགྲོལ་གྱི་སྐབས་བསྟན་པ།.…....
༥ ཡན་ལག་ལྔ་པ། གོལ་སྒྲིབ་སུམ་ཅུ་རྩ་གཉིས་ཀྱི་སྐབས།..

༧ ཡན་ལག་བདུན་པ། གཟིགས་ཚད་ཆེན་པོ་དྲུག་གི་སྐབས།
༩ ཡན་ལག་དགུ་པ། དེམས་ཆེན་པོ་བཅོ་བརྒྱད་ཀྱི་སྐབས། 
༡༡ ཡན་ལག་བཅུ་གཅིག་པ། གཟེར་བུ་ཉེར་གཅིག་གི་སྐབས། ..........48
༡༣ ཡན་ལག་བཅུ་གསུམ་པ། ཐ་སྙད་མེད་པའི་སྐབས།
༡༥ ཡན་ལག་བཅོ་ལྔ་པ། རྩོལ་བ་དང་བྲལ་བའི་སྐབས།
༡༧ ཡན་ལག་བཅུ་བདུན་པ། མ་བཅོས་པའི་སྐབས། ............ ...
ཡན་ལག་བཅུ་པ་བཞུགས་སོ།
༡༩ བསྡུས་པ་གསུམ་གྱི་མགོ་མཇུག་ཏུ་ཁྱབ་པའི་ཡན་ལག.…….…...…..….….….….་
༢༠ བཞག་པ་གཅིག་གི་མགོ་མཇུག་ཏུ་ཁྱབ་པའི་ཡན་ལག..
༢༡ མི་ནོར་བའི་ཐིག་ཆེན་གྱི་མགོ་མཇུག་ཏུ་ཁྱབ་པའི་ཡན་ལག…… .…..…...…..…..59
༢༢ དེ་བཞིན་ཉིད་རྣམ་པ་བཞི་ཡི་མགོ་མཇུག་ཏུ་ཁྱབ་པའི་ཡན་ལག.… ..….…....60
༢༣ བྱང་ཆུབ་སེམས་མི་འགྱུར་བའི་གཡུང་དྲུང་གིས་ཁྱབ་པའི་ཡན་ལག…..…...61
༢༤ རྟོགས་དང་མ་རྟོགས་པའི་ཁྱད་པར་གྱིས་མགོ་མཇུག་ཏུ་ཁྱབ་པའི་ཡན་ལག
................63
༢༥ མཐའ་རྣམ་པ་དགུ་ལས་འདས་པས་མགོ་མཇུག་ཏུ་ཁྱབ་པའི་ཡན་ལག. .65
༢༦ ལྟ་བའི་ཁྱད་པར་གྱིས་དཔགས་པའི་མགོ་མཇུག་ཏུ་ཁྱབ་པའི་ཡན་ལག…...66
༢༧ མ་རིག་པའི་སྐྱོན་བསལ་ནས་ཡེ་ཤེས་ཚོགས་མི་འགག་པས་མགོ་མཇུག་ཏུ་
ཁྱབ་པའི་ཡན་ལག.…... 
...… .....67
༢༨ མི་དམིགས་པ་ལ་མཉམ་པར་བཞག་པའི་མགོ་མཇུག་ཏུ་ཁྱབ་པའི་ཡན་ལག
....67
༡

ཟུར་རྡེག་གི་ཡན་ལག་ལྔ་པ་བཞུགས་སོ།
༢༩ ལྟ་བ་ཆེན་པོས་ཐག་བཅད་པའི་ཟུར་རྡེག
༣༠ ལྟ་བ་ཆེན་པོས་ཚད་བོར་བའི་ཟུར་རྡེག..
༣༡ ལྟ་བ་ཆེན་པོས་ལྟང་ཕུལ་བའི་ཟུར་རྡེག 
...............70
༣༢ ལྟ་བ་ཆེན་པོས་འཕྱོངས་བཅད་པའི་ཟུར་རྡེག
༣༣ ལྟ་བ་ཆེན་པོས་ལ་བཅད་པའི་ཟུར་རྡེག 
……….......76
གབ་པའི་མདེའུ་ཐུང་གི་ཡན་ལག་བཞི་པ་བཞུགས།
༣༤ དཀྱུས་ལས་གུད་དུ་བཀོལ་བའི་མདེའུ་ཐུང་གི་ཡན་ལག (འདི་ན་མི་སྟོན).78
༣༥ དགོངས་ཉམས་རིག་པ་ལས་བྱུང་བའི་མདེའུ་ཐུང་གི་ཡན་ལག.….….…....……..78
༣༦ མཁས་པ་གཞན་དག་གི་ཞལ་ནས་དེ་སྐད་གསུངས་བྱ་བའི་མདེའུ་ཐུང༌།.…..79
༣༧ རྒྱས་འབྲིང་བཏང་བཞག་གི་ཚོད་བཟུང་བའི་མདེའུ་ཐུང་གི་ཡན་ལག. ..80
དཀྱུས་ལས་གུད་དུ་བཀོལ་བའི་མདེའུ་ཐུང་གི་ཡན་ལགནའ་
མཚན་དང་གཞུང་གི་ཡན་ལག་སོ་བདུན་ལ་སྒྲོ་འདོགས་གཅོད་པ་བསྟན།… ..83
འབྲུ་ཏིག་གི་འགྲེལ་བ་བཞུགས་པའི་དབུ་ཕྱོགས་ལགས་སོ། 
..……….….98
ཕྱག་གི་སྐབས་དང་ལུང་དང་པོ་གཉིས་ཀྱི་འབྲུ་འགྲེལ་བསྟན།
གསེར་གྱི་ལུང་ནོན་ཆེ་བ་བཞུགས་པའི་དབུ་ལགས་སོ
།.. ....…......…..........…...116
དབུ་ཡི་འཆད་བྱང་ཆེ་བ།.… …......
འཆད་བྱང་ཆུང་ངུན།…

མན་ངག་གསེར་གྱི་ལུང་ནོན་ལས་ཀླད་རྒྱངས་ཀྱི་དོན་ཚིག་བསྟན་པ།...….…..125
དཀའ་བ་རྣམ་པ་བཅུ་གསུམ་གྱི་ཏན་ཏྲ་བསྟན་པ།.. ...…..…....…………….………........125
ལུང་ནོན་ཆུང་བ་བཞུགས་པ་དབུ་ཡི་གཟིགས་ཕྱོགས་ལགས་སོ།...
དུག་ལྔ་མཐུ་བརྟས་པའི་གཞོམ་བྱ་ལུས་ཀྱི་མཚན་མ་བསྟན་པ། 
འཇོམ་བྱེད་གཤེན་ལྷ་དཀར་པོའི་དགོངས་པ་ཉེར་ལྔ་བསྟན་པ།…...
ཕྱག་རྒྱ་ལྔ་ཡི་གཞོམ་པ་བསྟན་པ། ..............166
སྙིང་པོ་རྣམ་པ་ལྔ་ཡི་གཞོམ་པ་བསྟན་པ། 
…………… .….…..166
ཏིང་འཛིན་རྣམ་པ་ལྔ་ཡི་གཞོམ་པ་བསྟན་པ།...
དགོངས་པ་ལྔ་ཡི་གཞོམ་པ་བསྟན་པ།….....….…..
ཡེ་ཤེས་ལྔ་ཡི་གཞོམ་པ་བསྟན་པ།.….….…….…….….….
རིག་པ་ཁུ་བྱུག་གི་ས་བཅད་བཞུགས།
རིག་པ་ཁུ་བྱུག་གི་གཞུང་བཞུགས་པའི་དབུ་ལགས་སོ། ..…..... ………….…
རིག་པ་ཁུ་བྱུག་གི་འགྲེལ་བ་བཞུགས་པའི་དབུ་ལགས་སོ།. .............184
ཡན་ལག་དང་པོ། གཤེན་ལྷ་གསུམ་ལ་ཕྱག་གསུམ་བཙལ་ཚུལ་བསྟན་པ།.. .184
............186
ཐུགས་རྗེ་བཞི་ལྡན་གྱི་སྟོན་པ་འབྱོན་ཚུལ་བསྟན་པ།
བསྟན་པའི་རྒྱུད་ཁུངས་བསྟན་པ
བསྟན་པ་བཞག་པའི་སྣོད་བརྟགས་པ།….….…....
.....…........191
གསང་བའི་ནན་ཏན་བསྟན་པ། 
སྟོན་པ་འབྱུང་བ་དཀོན་པའི་དཔེ་བསྟན་པ།..
བསྟན་པའི་བསྒྲགས་ལུགས་བསྟན་པ།

ཡན་ལག་གཉིས་པ། དང་རེ་སྤྲོ་ཉེར་གཅིག་བསྟན་པ། 
......192
ཡན་ལག་གསུམ་པ། དཔེ་དོན་རྟགས་གསུམ་གྱི་ཁུ་བྱུག་ཉེར་བདུན་འཆད་པ།
..............................202
ཡན་ལག་བཞི་པ། དབང་གི་བྱེའུ་འཕར་མའི་ལུང་བསྟན་པ། 
................212
ཡན་ལག་ལྔ་པ། མཁའ་ལ་བྱ་འཕུར་བྱ་ལམ་རྗེས་མི་གཅོད་བསྟན་པ།…….…...214
ཡན་ལག་དྲུག་པ། ཐིག་འདེབས་ཀྱི་ཁུ་བྱུག་དགུ་བསྟན་པ། 
....................220
ཡན་ལག་བདུན་པ། སྐྱེ་འགག་མེད་པའི་ཁུ་བྱུག་དགུ་བསྟན་པ།.……..…..….….….….….225
Ud
ཡན་ལག་བརྒྱད་པ། མི་དམིགས་པའི་ཁུ་བྱུག་དགུ་བསྟན་པ།.......
མa རཡན་ལག་དགུ་པ། མ་བཅོས་པའི་ཁུ་བྱུག་གསུམ་དུ་འུབ་ཆིབ་པར་བསྟན།. .237
ཅོག་བཞག་གི་ས་གཅོད་བཞུགས་པའི་དབུ་ཕྱོགས
.… ..240
ཅོག་བཞག་གི་གཞུང་།…….. 
.............241
ཅོག་བཞག་གི་འགྲེལ་བ་བཞུགས་སོ།
དང་པོ། ཕྱག་འཚལ་བའི་མདོ། 
...............242
གཉིས་པ། 
མ་འདྲེས་པ་དགུ་བསྟན་པ།
གསུམ་པ། ཅོག་གིས་བཞག་བསྟན་པ།
རྒྱུན་ཐག་གི་ས་གཅོད་བཞུགས།
རྒྱུན་ཐག་གི་གཞུང་བཞུགས་སོ།
རྒྱུན་ཐག་གི་འགྲེལ་བ་བཞུགས་སོ། 
.............258
དབུ་ཞབས་སུ་དོན་བཅུ་དགུས་བསྟན།. ……..
ལུང་གི་རྒྱུན་ཐག་གི་གཞུང་བཞུགས་པའི་དབུ་ཕྱོགས།

ལུང་གི་རྒྱུན་ཐག་གི་འགྲེལ་བ་བཞུགས་སོ།…....... 
.... ..273
.........278
སེམས་ཀྱི་ངང་ཐག་འཐུད་ཀྱི་ས་གཅོད་བཞུགས་པ་ལགས་སོ། 
.......280
ངང་ཐག་གི་གཞུང་བཞུགས་སོ།
ངང་ཐག་གི་འགྲེལ་བ་བཞུགས་སོ། 
...........282
.282
དབུ་ཞབས་སུ་དོན་བཅུ་དྲུག་གིས་བསྟན།.…....
སྣང་ལ་དངོས་མེད་མཛུབ་ཚུག་ལྷུག་པར་བཞག་པའི་ལེའུ་བཞུགས
....…………….287
.......287
མན་ངག་ལྷུག་པའི་དོན་དགུ་བསྟན་པ།.…….….….…..
........288
མན་ངག་ལྷུག་པའི་གཞུང་དོན་བསྟན་པ།
........291
མེ་སྒོམ་སྣལ་ཆུང་གིས་ཞུས་པ།..
ལྟ་སྒོམ་གཅིག་པ་བཞུགས་སོ། 
…….......293
གབ་པའི་མདེའུ་ཐུང་གི་ཡན་ལག་གམ་ཐེ་ཚོམ་ཡང་ཁོལ་ལས་འཕྲོ་རེད་འདུག
......295
གསས་མཁར་སྤྱི་སྤུངས་སྒྲོན་མ་གསལ་བའི་ཏན་ཏྲ་ལས་ངང་ཐག་བསྐལ་པའི་
སྒྲོན་མ། 
……..…………….300
བྱང་ཆུབ་སེམས་ཀྱི་ངང་ཐག་རིག་པ་སེམས་ཀྱི་མེ་ལོང་།………..….…..….…..….…...….….300
བྱང་ཆུབ་སེམས་ངང་ཐག་གི་འབྲུ་འགྲེལ། .......……...............….......……..305
................319
ཐིག་ལེ་དབྱིངས་ཀྱི་ཏི་ཀ་བཞུགས་སོ།
ཐིག་ལེ་དབྱིངས་འཆད་ཀྱི་ཚིག་རྐང་ང་གཅིག་ཙམ་གྱི་འབྲུ་འགྲེལ་བསྟན་པ།
.. . ......................319
...........343
ཞུས་སྒྲིག་གསལ་བཤད།.…….…..….….…..….….….…..

དཀར་ཆག་
རྒྱུད་གབ་པ་དགུ་སྐོར་བཞུགས་པའི་དབུས་ཕྱོགས་ལགས་སོ།… .….….…....….….….….345
མཁས་བཞིའི་གབ་འགྲེལ་གྱི་ས་བཅད་བསྟན།. ...............…....... ...........347
སེམས་ལུང་གབ་པ་དགུ་སྐོར་གྱི་འགྲེལ་བ་རྒྱ་ཆེར་བཤད་པ་ཞེས་བྱའོབའོད
།….........355
ཕྱག་བསྩལ་བའི་སྐབས་བསྟན་པ། 355
ལུང་དགུ་སྐབས་དགུ་མདོར་བསྟན་པ། ... ......372
ལྕགས་ཀྱི་ཐ་རམས་སྔོན་པོའི་ལུང་འགྲེལ་བ།.. 
...............373
བྱང་ཆུབ་སེམས་འཕྲུལ་གྱི་ལྡེ་མིག་གི་ཡང་འབྱེད་ཀྱི་ལུང་འགྲེལ་བ།.……...….…..393
བདུད་རྩི་ཟིལ་ཐིགས་ཀྱི་ལུང་འགྲེལ་བ།... 
............409
རིག་པ་གསེར་གྱི་ཉ་མོ་བག་ལ་ཉལ་བའི་ལུང་འགྲེལ་བ། 
................446
བྱང་སེམས་བདེ་བ་ཆེན་པོའི་ལུང་འགྲེལ་བ། 
........453
བྱང་སེམས་མཉམ་པ་ཉིད་ཀྱི་ལུང་འགྲེལ་བ། 
............470
བྱང་ཆུབ་སེམས་རིག་པ་དམར་ཐག་གི་ལུང་འགྲེལ་བ། 
............481
བྱང་ཆུབ་སེམས་མི་ནུབ་རྒྱལ་མཚན་གྱི་ལུང་འགྲེལ་བ། 
.........499
བྱང་ཆུབ་སེམས་ཡེ་ཤེས་ཐིག་ལེའི་ལུང་འགྲེལ་བ།.……... 
.............527
སྡོང་པོ་དགུ་འདུས་ལྟ་བའི་རྒྱུད་ཆེན་ཞེས་བྱ་བ་བཞུགས་སོ།……….……….….…….…….538

དང་པོ། མདོ་རྩ་དཔེ་ཡི་ལེའུ། ...........538
གཉིས་པ། སོ་མ་ཀུན་གཞིའི་ལེའུ། 
..............543
གསུམ་པ། ཐ་རམས་བརྒྱད་ཅུ་རྩ་གཅིག་ཡ་ང་བར་བསྟན་པའི་ལེའུ།… .……..550
བཞི་པ། ཐབས་ལམ་འབྲས་བུ་བསྟན་པའི་ལེའུ། 
...............555
... ...561
ལྔ་པ། ཉི་འོད་གསལ་བ་ནམ་མཁའི་ལེའུ།
དྲུག་པ། ཀློང་ཆེན་རབ་འབྱམས་རྒྱུད་ཀྱི་ལེའུ། 
............571
བདུན་པ། ཟབ་མོ་དབྱིངས་ཀྱི་ལེའུ། 
...............575
བརྒྱད་པ། རབ་འབྱམས་ཀློང་གི་ལེའུ། 
........582
.. ..........587
དགུ་པ། ལྟ་བ་གདར་བཅད་པའི་ལེའུ།
...590
སྡོང་པོ་དགུ་འདུས་ཀྱི་ལེའུ་བྱང་།.….….......
........590
བླ་ཆེན་ཁོད་སྤུངས་ཀྱི་རྟོགས་ཚད་སྐོར།….….….….….…..
གསས་མཁར་གཡུང་དྲུང་ཡེ་ཁེབས་ལྟ་བའི་རྒྱུད་ཅེས་བྱ་བ་བཞུགས་སོ།… ….….591
ཁུངས་དོན་བསྟན་པ། 
.…………..…. ...591
ལེའུ་དང་པོ། དཔེ་ཡི་གཡུང་དྲུང་བསྟན་པ། 591
........592
ལེའུ་གཉིས་པ། དོན་གྱི་གཡུང་དྲུང་བསྟན་པ།...…….….…..….….….….....
ལེའུ་གསུམ་པ། རྟགས་ཀྱི་གཡུང་དྲུང་བསྟན་པ། ........592
........592
སྐབས་བཞི་པ། མུ་སྟེགས་སོ་སྐྱེ་འཁྲུལ་པར་བསྟན་པ།….........….…..
.…............593
ལེའུ་ལྔ་པ། མཉམ་པའི་ལུང་།
ལེའུ་དྲུག་པ། སྐྱེ་འགག་མེད་པའི་གཡུང་དྲུང་བསྟན་པ། ..593
........594
སྐབས་བདུན་པ། རྟོག་པ་སེལ་བ་བསྟན་པ།

ལེའུ་བརྒྱད་པ། གཉིས་སུ་མེད་པའི་ལུང་།….... 
. .. .594
ལེའུ་དགུ་པ། དམིགས་སུ་མེད་པའི་གཡུང་དྲུང་བསྟན་པ། .............595
སྐབས་བཅུ་པ། སྒྲིབ་པ་སེལ་བ་བསྟན་པ། 
...........595
ལེའུ་བཅུ་གཅིག་ཐོག་མཐའ་མེད་པའི་ལུང༌། 
............……...596
ལེའུ་བཅུ་གཉིས་པ། རེ་དོག་མེད་པའི་གཡུང་དྲུང་བསྟན་པ།... 
.……………….596
སྐབས་བཅུ་གསུམ་པ། ཉོན་མོངས་སེལ་བའི་སྐབས། 
............597
ལེའུ་བཅུ་བཞི་པ། ཕྱི་ནང་མེད་པའི་ལུང༌། 
...........597
ལེའུ་བཅོ་ལྔ་པ། གཟུང་འཛིན་མེད་པའི་གཡུང་དྲུང་བསྟན་པ།
སྐབས་བཅུ་དྲུག་པ། གཡུང་དྲུང་སེམས་དཔའ་བསྟན་པ། 
.... .......598
ལེའུ་བཅུ་བདུན་པ། ཡེ་སངས་རྒྱས་པའི་ལུང༌། 
... .599
ལེའུ་བཅོ་བརྒྱད་པ། མི་འགྱུར་བའི་གཡུང་དྲུང་བསྟན་པ། 
............599
...............600
སྐབས་བཅུ་དགུ་པ། མཐུ་སྟོབས་དབང་སྒྱུར་བསྟན་པ།
ལེའུ་ཉི་ཤུ་པ། མཉམ་ཆེན་སྟོབས་བསྟན་པ།….....….. .........600
ལེའུ་ཉེར་གཅིག་པ། མ་བཅོས་པའི་གཡུང་དྲུང་བསྟན་པ།…....….....….............601
སྐབས་ཉེར་གཉིས་པ། བྱིན་རླབས་རིག་སྒྱུར་བསྟན་པ། 
.......601
ལེའུ་ཉེར་གསུམ་པ། ལྷུན་གྱིས་རྫོགས་པའི་ལུང་།…... 
..........602
ལེའུ་ཉེར་བཞི་པ། སྔ་ཕྱི་མེད་པའི་གཡུང་དྲུང་བསྟན་པ། 
..........602
སྐབས་ཉེར་ལྔ་པ། བདག་ཉིད་རོལ་པ་བསྟན་པ། 
.........603
ལེའུ་ཉེར་དྲུག་པ། རྩོལ་བ་དང་བྲལ་བའི་ལུང་། 
…....….…......603
ལེའུ་ཉེར་བདུན་པ། མི་ཟད་རྒྱན་གྱི་འཁོར་ལོའི་གཡུང་དྲུང་།.… …... .......604
སྐབས་ཉེར་བརྒྱད་པ། བྱིན་རླབས་རོལ་པ་བསྟན་པ། 
.....604

ལེའུ་ཉེར་དགུ་པ། གཟའ་གཏད་མེད་པའི་ལུང༌།
ལེའུ་སུམ་བཅུ་པ། མ་བཅོས་ལྷུན་གནས་ཀྱི་གཡུང་དྲུང་བསྟན་པ།.….……..…..
ལེའུ་སོ་གཅིག་པ། ཡེ་ཁེབས་ཀྱི་ལྟ་བ་བསྟན་པ།.. 
...…........605
ལེའུ་སོ་གཉིས་པ། ཡེ་ཁེབས་སྒོམ་པ་བསྟན་པ། 
..............606
ལེའུ་སོ་གསུམ་པ། ཡེ་ཁེབས་སྤྱོད་པ་བསྟན་པ། 
................606
ལེའུ་སོ་བཞི་པ། ཡེ་ཁེབས་འབྲས་བུ་བསྟན་པ།
སྐབས་སོ་ལྔ་པ། ཡེ་ཁེབས་རྫོགས་དོན་བསྟན་པ། 
...…...........607
སྣོད་དང་གསང་རྒྱ་བསྟན་པ། 
....608
དགོངས་འདུས་ཨ་དཀར་འོད་ཀྱི་སྒོམ་སྒྲུབ་ཉམས་ལེན་དབུ་ཕྱོགས་བཞུགས་སོ།
....….…..609
.........609
ཨ་དཀར་དགོངས་འདུས་ཉམས་སུ་ལེན་ཚུལ།
གསུང་བསྟན་ཐ་མར་བར་ཆད་འབྱུང་རྐྱེན་གང་ཡིན་ལུང་དུ་བསྟན་པ།………...616
འཚོ་བ་ཟས་ལ་མི་ལྟོས་པའི་ལུས་གསོའི་གདམས་པ།. …..….............…........617
དྲན་པ་མངལ་སྐྱེས་མི་རུ་སྤྲུལ་ཚུལ་བསྟན་པ།.. ..........624
ཕྱོགས་བཅུའི་བདེར་གཤེགས་དགོངས་བསྐུལ་གསོལ་འདེབས། ...627
..........629
བླ་ཆེན་པོའི་མཚན་འགྱུར་གསོལ་འདེབས།
བླ་ཆེན་ཡབ་སྲས་དང་རྒྱལ་པོས་གདམས་པ།.. 
............……...634
བཻ་རོའི་ཉམས་སྣང་གདམས་པ། 
…………………..639
དཔར་བྱང་སྨོན་ཚིག.. 
............644
ཞུས་སྒྲིག་གསལ་བཤད། 
................649
10

བྱང་ཆུབ་སེམས་ཀྱི་མྱུ་གུ་གབ་པ་དགུ་
སྐོར་བཞུགས་སོ། །
༄༅། ། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ལ་ཕྱག་འཚལ་ལོ། །སྟོན་པ་
ཐུགས་རྗེ་ཆེ་མངའ་བ། ཐམས་ཅད་མཁྱེན་པས་དེ་བཞིན་གསུངས། དེ་ལས་རིག་པ་
ཐབས་ཀྱིས་བརྒྱུད། སྐལ་ལྡན་སྣོད་བཟང་འགའ་ཙམ་ལ། སེམས་ཀྱི་དཀྱིལ་དུ་ཕོག་
པར་བྱ། རུས་སྦལ་རྒྱ་མཚོར་བསྐུམས་པ་བཞིན། ཕལ་གྱིས་མཐོང་བར་མི་འགྱུར་ཏེ།
འདི་ནི་གསང་བའི་གསང་བའོ། །བདེན་པའི་ཐིག་ལེ་ཉག་གཅིག་ལས། མཚན་གྱི་རྣམ་
གྲངས་དགུ་རུ་གྱེས། བསྐོར་ནས་དེ་བཞིན་དེ་ལས་འདུས།
༧ བོན་ཉིད་བདེ་ཆེན་སྣོད་ཡངས་སུ། ཐམས་ཅད་མཁྱེན་པའི་རྒྱལ་པོ་ནི། རྣམ་
རྟོག་མི་མངའ་ཅིར་ཡང་གསལ། དེ་རྟོགས་མ་རྟོགས་ཁྱད་པར་ཅན། དེ་ལ་མ་རྟོགས་
སྒྲིབ་པ་ནི། རྒྱུ་ལྔའི་སྙིང་པོ་ཕྱིན་ཅི་ལོག །མ་རྟོགས་པ་ནི་ལྕགས་བས་དམ། རྟོགས་
ན་དེ་ནི་དགོངས་པའི་མཆོག །དང་པོ་ལྕགས་བཙལ་མཁན་པོ་བཀུག །དེ་ནས་གྱོང་
འདུལ་མཐར་ཡང་བྱ། དེ་ནས་སྒོ་ལྕགས་གཞུགས་པར་བྱ། ཀུན་བཟང་གསང་མཛོད་
སྒོ་ལྕགས་ལྔ། བྱང་ཆུབ་སེམས་གསལ་མེ་ལོང་ལྔ། སྐུ་དང་འཕྲིན་ལས་ལྔར་ཡང་
རྫོགས། བྱང་ཆུབ་སེམས་ལྔ་དེ་བཞིན་ཏེ། ཡེ་ཤེས་ལྔ་ཡང་དེ་ཉིད་དོ། །ཀུན་བཟང་
བདེ་ཆེན་ལྔ་ལ་ཆིབས། ཞེ་སྡང་སྤངས་ནས་བྱམས་པ་ལྷག་མི་མཐོང་། གཏི་མུག་
སྤངས་ནས་ཡེ་ཤེས་ལྷག་མི་མཐོང་། ང་རྒྱལ་སྤངས་ནས་ཞི་བ་ལྷག་མི་མཐོང་། འདོད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆགས་སྤངས་ནས་སྦྱིན་པ་ལྷག་མི་མཐོང་། ཕྲག་དོག་སྤངས་ནས་ཡངས་པ་ལྷག་མི་
མཐོང་། དེ་འབྱེད་ལྡེ་མིག་སྟོར་གྱུར་ན། ཐབས་མེད་ཤེས་རབ་བྲལ་བ་ཡིན། ཉོན་
མོངས་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྐོར། ཞེ་སྡང་ཐ་རམས་
སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། གཏི་མུག་ཐ་རམས་སྔོན་པོ་དམ། དེ་
འབྱེད་འཕྲུལ་གྱི་ལྡེ་མིག་སྟོར། ང་རྒྱལ་ཐ་རམས་སྔོན་པོ་དམ། དེ་འབྱེད་འཕྲུལ་གྱི་
ལྡེ་མིག་སྟོར། འདོད་ཆགས་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར།
ཕྲག་དོག་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། འཁྲུལ་པའི་ཐ་
རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། གཏང་སྙོམས་ཐ་རམས་སྔོན་
པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། སྡུག་བསྔལ་ཐ་རམས་སྔོན་པོ་དམ། དེ་
འབྱེད་འཕྲུལ་གྱི་ལྡེ་མིག་སྟོར། རྟོག་འཛིན་ཐ་རམས་སྔོན་པོ་དམ། དེ་འབྱེད་འཕྲུལ་
གྱི་ལྡེ་མིག་སྟོར། ཤུགས་མེད་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་
སྟོར། ཕྲིན་ལས་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། སྤྱོད་པའི་
ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། དམ་ཚིག་ཐ་རམས་སྔོན་
པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། དགྲ་ཚོགས་ཐ་རམས་སྔོན་པོ་དམ། དེ་
འབྱེད་འཕྲུལ་གྱི་ལྡེ་མིག་སྟོར། མཚོན་པའི་ཐ་རམས་སྔོན་པོ་དམ། དེ་འབྱེད་འཕྲུལ་གྱི་
ལྡེ་མིག་སྟོར། ཀུན་བརྟགས་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར།
འཁོར་བའི་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། རྨོངས་པའི་ཐ་
རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། གཡོ་རྩོལ་ཐ་རམས་སྔོན་པོ་
དམ། དེ་འབྱེད་འཕྲུལ་གྱི་ལྡེ་མིག་སྟོར། འགྱུར་ལྡོག་ཐ་རམས་སྔོན་པོ་དམ། དེ་འབྱེད་
འཕྲུལ་གྱི་ལྡེ་མིག་སྟོར། བསྒྲིབས་པའི་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་
མིག་སྟོར། ཉེས་སྐྱོན་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། མུན་

སེམས་སྡེ། བྱང་སེམས་གབ་པ་དགུ་སྐོར། །
ནག་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། འཁྲིག་ཆགས་ཐ་རམས་
སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། ལོག་པའི་ཐ་རམས་སྔོན་པོ་དམ། དེ་
འབྱེད་འཕྲུལ་གྱི་ལྡེ་མིག་སྟོར། ཤེས་བྱའི་ཐ་རམས་སྔོན་པོ་དམ། དེ་འབྱེད་འཕྲུལ་གྱི་
ལྡེ་མིག་སྟོར། གཞན་དབང་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར།
བཅིངས་ཚད་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། འཆི་འཕོས་
ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྐོར། འཛིན་ཆགས་ཐ་རམས་
སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། སྟོར་བྲལ་ཐ་རམས་སྔོན་པོ་དམ། དེ་
འབྱེད་འཕྲུལ་གྱི་ལྡེ་མིག་སྟོར། སྤོངས་པའི་ཐ་རམས་སྔོན་པོ་དམ། དེ་འབྱེད་འཕྲུལ་
གྱི་ལྡེ་མིག་སྟོར། མངོན་མཐོང་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་
སྟོར། ཐབས་མེད་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། གོལ་ས་
ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྐོར། ངེས་མེད་ཐ་རམས་སྔོན་པོ་
དམ། དེ་འབྱེད་འཕྲུལ་གྱི་ལྡེ་མིག་སྟོར། བྱ་བརྩལ་ཐ་རམས་སྔོན་པོ་དམ། དེ་འབྱེད་
འཕྲུལ་གྱི་ལྡེ་མིག་སྟོར། བག་ཆགས་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་
མིག་སྟོར། རེ་སྨོན་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། མངོན་
ཤེས་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྐོར། སྟོང་ཟད་ཐ་རམས་
སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། སྒྲོ་སྐུར་ཐ་རམས་སྔོན་པོ་དམ། དེ་
འབྱེད་འཕྲུལ་གྱི་ལྡེ་མིག་སྟོར། སྤོངས་ལེན་ཐ་རམས་སྔོན་པོ་དམ། དེ་འབྱེད་འཕྲུལ་གྱི་
ལྡེ་མིག་སྟོར། སོ་སོ་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། གཟུགས་
བརྙན་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། སྲེད་ལེན་ཐ་རམས་
སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། དཔྱོད་པའི་ཐ་རམས་སྔོན་པོ་དམ།
དེ་འབྱེད་འཕྲུལ་གྱི་ལྡེ་མིག་སྟོར། འདུ་བྱེད་ཐ་རམས་སྔོན་པོ་དམ། དེ་འབྱེད་འཕྲུལ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྱི་ལྡེ་མིག་སྟོར། མཚན་མའི་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར།
དངོས་པོ་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། ཀུན་འབྱུང་ཐ་
རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། འབད་རྩོལ་ཐ་རམས་སྔོན་པོ་
དམ། དེ་འབྱེད་འཕྲུལ་གྱི་ལྡེ་མིག་སྟོར། ཇི་བཞིན་ཐ་རམས་སྔོན་པོ་དམ། དེ་འབྱེད་
འཕྲུལ་གྱི་ལྡེ་མིག་སྟོར། འབྱུང་འཇུག་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་
མིག་སྟོར། དུས་ཀྱི་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། མངོན་
སྤྲུལ་ཐ་རམས་སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། རྣམ་རྟོག་ཐ་རམས་
སྔོན་པོ་དམ། དེ་འབྱེད་འཕྲུལ་གྱི་ལྡེ་མིག་སྟོར། དེ་བཙལ་ལ་ནི་དེ་དབྱེའོ། །
༧ ཐུགས་རྗེ་འཕྲུལ་ཀྱི་ལྡེ་མིག་གིས། ཉོན་མོངས་ཐ་རམས་སྔོན་པོ་དབྱེ། བྱམས་
པ་འཕྲུལ་གྱི་ལྡེ་མིག་གིས། ཞེ་སྡང་ཐ་རམས་སྔོན་པོ་དབྱེ། ཡེ་ཤེས་འཕྲུལ་གྱི་ལྡེ་མིག་
གིས། གཏི་མུག་ཐ་རམས་སྔོན་པོ་དབྱེ། ཞི་བ་འཕྲུལ་གྱི་ལྡེ་མིག་གིས། ང་རྒྱལ་ཐ་
རམས་སྔོན་པོ་དབྱེ། སྦྱིན་པ་འཕྲུལ་གྱི་ལྡེ་མིག་གིས། འདོད་ཆགས་ཐ་རམས་སྔོན་པོ་
དབྱེ། ཡངས་པ་འཕྲུལ་གྱི་ལྡེ་མིག་གིས། ཕྲག་དོག་ཐ་རམས་སྔོན་པོ་དབྱེ། ཤེས་རབ་
འཕྲུལ་གྱི་ལྡེ་མིག་གིས། འཁྲུལ་པའི་ཐ་རམས་སྔོན་པོ་དབྱེ། བརྩོན་འགྲུས་འཕྲུལ་གྱི་
ལྡེ་མིག་གིས། བཏང་སྙོམས་ཐ་རམས་སྔོན་པོ་དབྱེ། བདེ་བ་འཕྲུལ་གྱི་ལྡེ་མིག་གིས།
སྡུག་བསྔལ་ཐ་རམས་སྔོན་པོ་དབྱེ། ལྟ་བ་འཕྲུལ་གྱི་ལྡེ་མིག་གིས། རྟོག་འཛིན་ཐ་
རམས་སྔོན་པོ་དབྱེ། སྟོབས་ཆེན་འཕྲུལ་གྱི་ལྡེ་མིག་གིས། ཤུགས་མེད་ཐ་རམས་སྔོན་
པོ་དབྱེ། ལྷུན་གྲུབ་འཕྲུལ་གྱི་ལྡེ་མིག་གིས། ཕྲིན་ལས་ཐ་རམས་སྔོན་པོ་དབྱེ། རྣམ་
དག་འཕྲུལ་གྱི་ལྡེ་མིག་གིས། སྤྱོད་པའི་ཐ་རམས་སྔོན་པོ་དབྱེ། ཡེ་བསྲུངས་འཕྲུལ་
གྱི་ལྡེ་མིག་གིས། དམ་ཚིག་ཐ་རམས་སྔོན་པོ་དབྱེ། བཟོད་པ་འཕྲུལ་གྱི་ལྡེ་མིག་གིས།
དགྲ་ཚོགས་ཐ་རམས་སྔོན་པོ་དབྱེ། དམིགས་མེད་འཕྲུལ་གྱི་ལྡེ་མིག་གིས། མཚོན་པའི་

སེམས་སྡེ། བྱང་སེམས་གབ་པ་དགུ་སྐོར།། ༼ཀ༽
ཐ་རམས་སྔོན་པོ་དབྱེ། ཐིག་ལེ་འཕྲུལ་གྱི་ལྡེ་མིག་གིས། ཀུན་བརྟགས་ཐ་རམས་སྔོན་
པོ་དབྱེ། མ་ཆགས་འཕྲུལ་གྱི་ལྡེ་མིག་གིས། འཁོར་བའི་ཐ་རམས་སྔོན་པོ་དབྱེ། གསལ་
བ་འཕྲུལ་གྱི་ལྡེ་མིག་གིས། རྨོངས་པའི་ཐ་རམས་སྔོན་པོ་དབྱེ། དགོངས་པ་འཕྲུལ་
གྱི་ལྡེ་མིག་གིས། གཡོ་རྩོལ་ཐ་རམས་སྔོན་པོ་དབྱེ། བསམ་གཏན་འཕྲུལ་གྱི་ལྡེ་མིག་
གིས། འགྱུར་ལྡོག་ཐ་རམས་སྔོན་པོ་དབྱེ། རིག་པ་འཕྲུལ་གྱི་ལྡེ་མིག་གིས། སྒྲིབ་པའི་
ཐ་རམས་སྔོན་པོ་དབྱེ། ཡོན་ཏན་འཕྲུལ་གྱི་ལྡེ་མིག་གིས། ཉེས་སྐྱོན་ཐ་རམས་སྔོན་པོ་
དབྱེ། འོད་གསལ་འཕྲུལ་གྱི་ལྡེ་མིག་གིས། མུན་ནག་ཐ་རམས་སྔོན་པོ་དབྱེ། ཐབས་
ཆེན་འཕྲུལ་གྱི་ལྡེ་མིག་གིས། འཁྲིག་ཆགས་ཐ་རམས་སྔོན་པོ་དབྱེ། བདེན་པ་འཕྲུལ་
གྱི་ལྡེ་མིག་གིས། ལོག་པའི་ཐ་རམས་སྔོན་པོ་དབྱེ། ངང་ཉིད་འཕྲུལ་གྱི་ལྡེ་མིག་གིས།
ཤེས་བྱའི་ཐ་རམས་སྔོན་པོ་དབྱེ། བདག་ཉིད་འཕྲུལ་གྱི་ལྡེ་མིག་གིས། གཞན་དབང་
ཐ་རམས་སྔོན་པོ་དབྱེ། བྱང་ཆུབ་འཕྲུལ་གྱི་ལྡེ་མིག་གིས། བཅིངས་ཚད་ཐ་རམས་
སྔོན་པོ་དབྱེ། གཡུང་དྲུང་འཕྲུལ་གྱི་ལྡེ་མིག་གིས། འཆི་འཕོས་ཐ་རམས་སྔོན་པོ་དབྱེ།
ཚད་མེད་འཕྲུལ་གྱི་ལྡེ་མིག་གིས། འཛིན་ཆགས་ཐ་རམས་སྔོན་པོ་དབྱེ། ཏིང་འཛིན་
འཕྲུལ་གྱི་ལྡེ་མིག་གིས། སྟོར་བྲལ་ཐ་རམས་སྔོན་པོ་དབྱེ། གྲུབ་པ་འཕྲུལ་གྱི་ལྡེ་མིག་
གིས། སྤོངས་པའི་ཐ་རམས་སྔོན་པོ་དབྱེ། ཁྱབ་པ་འཕྲུལ་གྱི་ལྡེ་མིག་གིས། མངོན་
མཐོང་ཐ་རམས་སྔོན་པོ་དབྱེ། རྫུ་འཕྲུལ་འཕྲུལ་གྱི་ལྡེ་མིག་གིས། ཐབས་མེད་ཐ་
རམས་སྔོན་པོ་དབྱེ། མན་ངག་འཕྲུལ་གྱི་ལྡེ་མིག་གིས། གོལ་བའི་ཐ་རམས་སྔོན་པོ་
དབྱེ། གདེངས་ཆེན་འཕྲུལ་གྱི་ལྡེ་མིག་གིས། ངེས་མེད་ཐ་རམས་སྔོན་པོ་དབྱེ། རྩོལ་
མེད་འཕྲུལ་གྱི་ལྡེ་མིག་གིས། བྱ་བརྩལ་ཐ་རམས་སྔོན་པོ་དབྱེ། རང་སྣང་འཕྲུལ་གྱི་
ལྡེ་མིག་གིས། བག་ཆགས་ཐ་རམས་སྔོན་པོ་དབྱེ། ཡེ་ཉིད་འཕྲུལ་གྱི་ལྡེ་མིག་གིས། རེ་
སྨོན་ཐ་རམས་སྔོན་པོ་དབྱེ། ཆེ་བ་འཕྲུལ་གྱི་ལྡེ་མིག་གིས། མངོན་ཤེས་ཐ་རམས་སྔོན་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པོ་དབྱེ། ཤེས་རིག་འཕྲུལ་གྱི་ལྡེ་མིག་གིས། སྟོང་ཟད་ཐ་རམས་སྔོན་པོ་དབྱེ། ཡང་
དག་འཕྲུལ་གྱི་ལྡེ་མིག་གིས། སྒྲོ་སྐུར་ཐ་རམས་སྔོན་པོ་དབྱེ། ཆིབས་པ་འཕྲུལ་གྱི་ལྡེ་
མིག་གིས། སྤངས་ལེན་ཐ་རམས་སྔོན་པོ་དབྱེ། གཉིས་མེད་འཕྲུལ་གྱི་ལྡེ་མིག་གིས།
སོ་སོའི་ཐ་རམས་སྔོན་པོ་དབྱེ། སྐུ་ཉིད་འཕྲུལ་གྱི་ལྡེ་མིག་གིས། གཟུགས་བརྙན་ཐ་
རམས་སྔོན་པོ་དབྱེ། སྐྱེ་མེད་འཕྲུལ་གྱི་ལྡེ་མིག་གིས། སྲེད་ལེན་ཐ་རམས་སྔོན་པོ་
དབྱེ། དཔེ་མེད་འཕྲུལ་གྱི་ལྡེ་མིག་གིས། དཔྱོད་པའི་ཐ་རམས་སྔོན་པོ་དབྱེ། འདས་
པ་འཕྲུལ་གྱི་ལྡེ་མིག་གིས། འདུ་བྱེད་ཐ་རམས་སྔོན་པོ་དབྱེ། མེད་པ་འཕྲུལ་གྱི་ལྡེ་མིག་
གིས། མཚན་མའི་ཐ་རམས་སྔོན་པོ་དབྱེ། ཕྱལ་བ་འཕྲུལ་གྱི་ལྡེ་མིག་གིས། དངོས་པོའི་
ཐ་རམས་སྔོན་པོ་དབྱེ། གཅིག་པུ་འཕྲུལ་གྱི་ལྡེ་མིག་གིས། ཀུན་འབྱུང་ཐ་རམས་སྔོན་
པོ་དབྱེ། ལྷུན་རྫོགས་འཕྲུལ་གྱི་ལྡེ་མིག་གིས། འབད་རྩོལ་ཐ་རམས་སྔོན་པོ་དབྱེ། དེ་
བཞིན་འཕྲུལ་གྱི་ལྡེ་མིག་གིས། ཇི་བཞིན་ཐ་རམས་སྔོན་པོ་དབྱེ། ཡེ་གནས་འཕྲུལ་གྱི་
ལྡེ་མིག་གིས། འབྱུང་འཇུག་ཐ་རམས་སྔོན་པོ་དབྱེ། ཡེ་ཡོད་འཕྲུལ་གྱི་ལྡེ་མིག་གིས།
དུས་ཀྱི་ཐ་རམས་སྔོན་པོ་དབྱེ། མ་བཅོས་འཕྲུལ་གྱི་ལྡེ་མིག་གིས། མངོན་སྤྲུལ་ཐ་
རམས་སྔོན་པོ་དབྱེ། མ་ཡིན་འཕྲུལ་གྱི་ལྡེ་མིག་གིས། རྣམ་རྟོག་ཐ་རམས་སྔོན་པོ་དབྱེ།
༧ ཉོན་མོངས་བློ་ནི་བདུད་འདྲ་ལ། ཐུགས་རྗེའི་སེམས་ནི་རྩི་འདྲ་གཏོང་། བདུད་
རྩི་ཞེས་ཀྱང་དེ་ལ་བྱ། བོན་ཉིད་ནམ་མཁའ་ཡེ་དག་ལ། སེམས་ཉིད་ཐུགས་རྗེའི་འོད་
བྱུང་བས། རྒྱུ་འབྲས་མཉམ་པའི་ཟིལ་པར་ཆགས། མཁའ་ཀློང་ཡེ་ནས་སྣོད་ཡངས་
སུ། བདུད་རྩིའི་ཆུ་བོ་ཟིལ་པ་འཐིགས། ཟིལ་ཐིག་ཅེས་ཀྱང་དེ་ལ་བྱ། ཞེ་སྡང་བློ་ནི་
བདུད་འདྲ་ལ། བྱམས་པའི་སེམས་ནི་རྩི་འདྲ་གཏོང༌། བདུད་རྩི་ཞེས་ཀྱང་དེ་ལ་བྱ།
བྱམས་སྡང་གཉིས་མེད་མཉམ་པ་ལ། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་
ཅེས་ཀྱང་དེ་ལ་བྱ། གཏི་མུག་བློ་ནི་བདུད་འདྲ་ལ། ཡེ་ཤེས་སེམས་ནི་རྩི་འདྲ་གཏོང་།

སེམས་སྡེ། བྱང་སེམས་གབ་པ་དགུ་སྐོར། ༼ཀ༽
བདུད་རྩི་ཞེས་ཀྱང་དེ་ལ་བྱ། མུན་སྣང་གཉིས་མེད་མཉམ་པ་ལས། བྱང་ཆུབ་སེམས་
ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ང་རྒྱལ་བློ་ནི་བདུད་འདྲ་ལ། ཞི་
བའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ཞི་གནས་ལྷག་མཐོང་
མཉམ་པ་ལས། བྱང་ཆུབ་སེམས་ནི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ།
འདོད་ཆགས་བློ་ནི་བདུད་འདྲ་ལ། སྦྱིན་པའི་སེམས་ནི་རྩི་འདྲ་གཏོང་། བདུད་རྩི་
ཞེས་ཀྱང་དེ་ལ་བྱ། སྦྱིན་ཆགས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་
པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཕྲག་དོག་བློ་ནི་བདུད་འདྲ་ལ། ཡངས་
པའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ཡངས་དོག་གཉིས་མེད་
མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ།
འཁྲུལ་པའི་བློ་ནི་བདུད་འདྲ་ལ། ཤེས་རབ་སེམས་ནི་རྩི་འདྲ་གཏོང་། བདུད་རྩི་ཞེས་
ཀྱང་དེ་ལ་བྱ། འཁྲུལ་ཤེས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་
ཐིགས། ཟིལ་ཐིག་ཅེས་ཀྱང་དེ་ལ་བྱ། བཏང་སྙོམས་བློ་ནི་བདུད་འདྲ་ལ། བརྩོན་
འགྲུས་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། བརྩོན་དལ་གཉིས་
མེད་མཉམ་པ་ལ། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ།།
སྡུག་བསྔལ་བློ་ནི་བདུད་འདྲ་ལ། བདེ་བའི་སེམས་ནི་རྩི་འདྲ་གཏོང་། བདུད་རྩི་ཞེས་
ཀྱང་དེ་ལ་བྱ། བདེ་སྡུག་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་
ཐིགས། ཟིལ་ཐིག་ཅེས་ཀྱང་དེ་ལ་བྱ། རྟོག་འཛིན་བློ་ནི་བདུད་འདྲ་ལ། ལྟ་བའི་
སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ལྟ་རྟོག་གཉིས་མེད་མཉམ་པ་
ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཤུགས་མེད་
བློ་ནི་བདུད་འདྲ་ལ། སྟོབས་ཆེན་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་
བྱ། སྟོབས་ཤུགས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས།

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཟིལ་ཐིག་ཅེས་ཀྱང་དེ་ལ་བྱ། ཕྲིན་ལས་བློ་ནི་བདུད་འདྲ་ལ། ལྷུན་གྲུབ་སེམས་ནི་རྩི་
འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ལས་གྲུབ་གཉིས་མེད་མཉམ་པ་ལས།
བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། དཔྱོད་པའི་བློ་ནི་
བདུད་འདྲ་ལ། རྣམ་དག་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
དག་དཔྱོད་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། དམ་ཚིག་བློ་ནི་བདུད་འདྲ་ལ། ཡེ་སྲུང་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། ཡེ་དམ་གཉིས་མེད་མཉམ་པ་ལས། བྱང་ཆུབ་
སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། དགྲ་ཚོགས་བློ་ནི་བདུད་
འདྲ་ལ། བཟོད་པའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། དགྲ་
བཟོད་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་
ཅེས་ཀྱང་དེ་ལ་བྱ། མཚོན་པའི་བློ་ནི་བདུད་འདྲ་ལ། དམིགས་མེད་སེམས་ནི་རྩི་འདྲ་
གཏོང་། བདུད་རྩི་ཅེས་ཀྱང་དེ་ལ་བྱ། དམིགས་མཚོན་གཉིས་མེད་མཉམ་པ་ལས།
བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཀུན་བརྟགས་བློ་
ནི་བདུད་འདྲ་ལ། ཐིག་ལེ་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
ཐིག་བརྟགས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། འཁོར་བའི་བློ་ནི་བདུད་འདྲ་ལ། མ་ཆགས་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། མ་འཁོར་གཉིས་མེད་མཉམ་པ་ལས། བྱང་
ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། རྨོངས་པའི་བློ་ནི་
བདུད་འདྲ་ལ། གསལ་བའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
གསལ་རྨོངས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། གཡོ་རྩོལ་བློ་ནི་བདུད་འདྲ་ལ། དགོངས་པའི་སེམས་ནི་རྩི་

སེམས་སྡེ། བྱང་སེམས་གབ་པ་དགུ་སྐོར།
འདྲ་གཏོང་། བདུད་རྩི་ཞེས་ཀྱང་དེ་ལ་བྱ། གཡོ་དགོངས་གཉིས་མེད་མཉམ་པ་ལས།
བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། འགྱུར་ལྡོག་བློ་ནི་
བདུད་འདྲ་ལ། བསམ་གཏན་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
བསམ་འགྱུར་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། སྒྲིབ་པའི་བློ་ནི་བདུད་འདྲ་ལ། རིག་པའི་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། རིག་སྒྲིབ་གཉིས་མེད་མཉམ་པ་ལས། བྱང་
ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཉེས་སྐྱོན་བློ་ནི་བདུད་
འདྲ་ལ། ཡོན་ཏན་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ཡོན་སྐྱོན་
གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་
དེ་ལ་བྱ། མུན་ནག་བློ་ནི་བདུད་འདྲ་ལ། འོད་ཟེར་སེམས་ནི་རྩི་འདྲ་གཏོང་། བདུད་
རྩི་ཞེས་ཀྱང་དེ་ལ་བྱ། འོད་མུན་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་
པར་ཐིགས། ཟིལ་ཐིག་ཅེས་ཀྱང་དེ་ལ་བྱ། འཁྲིགས་ཆགས་བློ་ནི་བདུད་འདྲ་ལ།
ཐབས་ཆེན་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ཐབས་འཁྲིག་
གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་
དེ་ལ་བྱ། ལོག་པའི་བློ་ནི་བདུད་འདྲ་ལ། བདེན་པའི་སེམས་ནི་རྩི་འདྲ་གཏོང་།
བདུད་རྩི་ཞེས་ཀྱང་དེ་ལ་བྱ། བདེན་ལོག་གཉིས་མེད་མཉམ་པ་ལས། བྱང་ཆུབ་
སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཤེས་བྱའི་བློ་ནི་བདུད་འདྲ་
ལ། ངང་ཉིད་སེམས་ནི་རྩི་འདྲ་གཏོང༌། བདུད་རྩི་ཞེས་ཀྱང་དེ་ལ་བྱ། ངང་ཤེས་
གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་
དེ་ལ་བྱ། གཞན་དབང་བློ་ནི་བདུད་འདྲ་ལ། བདག་ཉིད་སེམས་ནི་རྩི་འདྲ་གཏོང་།
བདུད་རྩི་ཞེས་ཀྱང་དེ་ལ་བྱ། བདག་གཞན་གཉིས་མེད་མཉམ་པ་ལས། བྱང་ཆུབ་
9

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། བཅིངས་ཚད་བློ་ནི་བདུད་
འདྲ་ལ། བྱང་ཆུབ་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། བྱང་
བཅིངས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་
ཅེས་ཀྱང་དེ་ལ་བྱ། འཆི་འཕོས་བློ་ནི་བདུད་འདྲ་ལ། གཡུང་དྲུང་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། གཡུང་བཅིངས་གཉིས་མེད་མཉམ་པ་ལས།
བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། འཛིན་ཆགས་བློ་
ནི་བདུད་འདྲ་ལ། ཚད་མེད་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
འཛིན་ཚད་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། སྟོར་བྲལ་བློ་ནི་བདུད་འདྲ་ལ། ཏིང་འཛིན་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། འཛིན་བྲལ་གཉིས་མེད་མཉམ་པ་ལས། བྱང་
ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཞེས་ཀྱང་དེ་ལ་བྱ། སྤོང་བའི་བློ་ནི་བདུད་
འདྲ་ལ། གྲུབ་པའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། གྲུབ་སྤོང་
གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་
དེ་ལ་བྱ། མངོན་མཐོང་བློ་ནི་བདུད་འདྲ་ལ། ཁྱབ་པའི་སེམས་ནི་རྩི་འདྲ་གཏོང་།
བདུད་རྩི་ཞེས་ཀྱང་དེ་ལ་བྱ། ཁྱབ་མཐོང་གཉིས་མེད་མཉམ་པ་ལས། བྱང་ཆུབ་
སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཐབས་མེད་བློ་ནི་བདུད་
འདྲ་ལ། རྫུ་འཕྲུལ་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། འཕྲུལ་
ཐབས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་
ཅེས་ཀྱང་དེ་ལ་བྱ། གོལ་སའི་བློ་ནི་བདུད་འདྲ་ལ། མན་ངག་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། གོལ་ངག་གཉིས་མེད་མཉམ་པ་ལས། བྱང་
ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ངེས་མེད་བློ་ནི་བདུད་

སེམས་སྡེ། བྱང་སེམས་གབ་པ་དགུ་སྐོར།
འདྲ་ལ། གདེངས་ཆེན་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
གདེངས་མེད་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། བྱ་རྩོལ་བློ་ནི་བདུད་འདྲ་ལ། རྩོལ་མེད་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། མེད་རྩོལ་གཉིས་མེད་མཉམ་པ་ལས། བྱང་
ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། བག་ཆགས་བློ་ནི་
བདུད་འདྲ་ལ། རང་སྣང་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
སྣང་ཆགས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་
ཐིག་ཅེས་ཀྱང་དེ་ལ་བྱ། རེ་སྨོན་བློ་ནི་བདུད་འདྲ་ལ། ཡེ་ཉིད་སེམས་ནི་རྩི་འདྲ་
གཏོང་། བདུད་རྩི་ཞེས་ཀྱང་དེ་ལ་བྱ། ཡེ་སྨོན་གཉིས་མེད་མཉམ་པ་ལས། བྱང་ཆུབ་
སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། མངོན་ཤེས་བློ་ནི་བདུད་
འདྲ་ལ། ཆེ་བའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ཆེ་མངོན་
གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་
དེ་ལ་བྱ། སྟོང་ཟད་བློ་ནི་བདུད་འདྲ་ལ། ཤེས་རིག་སེམས་ནི་རྩི་འདྲ་གཏོང་། བདུད་
རྩི་ཞེས་ཀྱང་དེ་ལ་བྱ། ཤེས་སྟོང་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་
པར་ཐིགས། ཟིལ་ཐིག་ཅེས་ཀྱང་དེ་ལ་བྱ། སྒྲོ་སྐུར་བློ་ནི་བདུད་འདྲ་ལ། ཡང་དག་
སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། ཡང་སྐུར་གཉིས་མེད་མཉམ་
པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། སྤོང་
ལེན་བློ་ནི་བདུད་འདྲ་ལ། ཆུབ་པའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་
ལ་བྱ། ཆུབ་སྤོང་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས།
ཟིལ་ཐིག་ཅེས་ཀྱང་དེ་ལ་བྱ། སོ་སོའི་བློ་ནི་བདུད་འདྲ་ལ། གཉིས་མེད་སེམས་ནི་རྩི་
འདྲ་གཏོང་། བདུད་རྩི་ཞེས་ཀྱང་དེ་ལ་བྱ། གཉིས་མེད་སོ་སོར་མཉམ་པ་ལས། བྱང་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། གཟུགས་བརྙན་བློ་ནི་
བདུད་འདྲ་ལ། སྐུ་ཉིད་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། སྐུ་
གཟུགས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་
ཅེས་ཀྱང་དེ་ལ་བྱ། སྲེད་ལེན་བློ་ནི་བདུད་འདྲ་ལ། སྐྱེ་མེད་སེམས་ནི་རྩི་འདྲ་གཏོང་།
བདུད་རྩི་ཞེས་ཀྱང་དེ་ལ་བྱ། མེད་ལེན་གཉིས་མེད་མཉམ་པ་ལས། བྱང་ཆུབ་སེམས་
ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། དཔྱོད་པའི་བློ་ནི་བདུད་འདྲ་ལ།
དཔེ་མེད་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། དཔེ་དཔྱོད་གཉིས་
མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་
བྱ། འདུ་བྱེད་བློ་ནི་བདུད་འདྲ་ལ། འདས་པའི་སེམས་ནི་རྩི་འདྲ་གཏོང་། བདུད་རྩི་
ཞེས་ཀྱང་དེ་ལ་བྱ། འདས་བྱེད་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་
པར་ཐིགས། ཟིལ་ཐིག་ཅེས་ཀྱང་དེ་ལ་བྱ། མཚན་མའི་བློ་ནི་བདུད་འདྲ་ལ། མེད་
པའི་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། མེད་མཚན་གཉིས་མེད་
མཉམ་པ་ལས། བྱང་ཆུབ་སེམས་ཀྱི་ཟིལ་པར་འཐིགས། ཟིལ་ཐིག་ཅེས་ཀྱང་དེ་ལ་བྱ། །
དངོས་པོའི་བློ་ནི་བདུད་འདྲ་ལ། ཕྱལ་བའི་སེམས་ནི་རྩི་འདྲ་གཏོང་། བདུད་རྩི་ཞེས་
ཀྱང་དེ་ལ་བྱ། ཕྱལ་དངོས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་
ཐིགས། ཟིལ་ཐིག་ཅེས་ཀྱང་དེ་ལ་བྱ། ཀུན་འབྱུང་བློ་ནི་བདུད་འདྲ་ལ། གཅིག་པའི་
སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། གཅིག་ཀུན་གཉིས་མེད་
མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། །
འབད་རྩོལ་བློ་ནི་བདུད་འདྲ་ལ། ལྷུན་རྫོགས་སེམས་ནི་རྩི་འདྲ་གཏོང་། བདུད་རྩི་
ཞེས་ཀྱང་དེ་ལ་བྱ། ལྷུན་རྩོལ་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་
པར་ཐིགས། ཟིལ་ཐིག་ཅེས་ཀྱང་དེ་ལ་བྱ། ཇི་བཞིན་བློ་ནི་བདུད་འདྲ་ལ། དེ་བཞིན་
12

སེམས་སྡེ། བྱང་སེམས་གབ་པ་དགུ་སྐོར།
སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། དེ་བཞིན་ཇི་བཞིན་མཉམ་པ་
ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། འབྱུང་
འཇུག་བློ་ནི་བདུད་འདྲ་ལས། ཡེ་གནས་སེམས་ནི་རྩི་འདྲ་གཏོང་། བདུད་རྩི་ཞེས་
ཀྱང་དེ་ལ་བྱ། ཡེ་འབྱུང་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་
ཐིགས། ཟིལ་ཐིག་ཅེས་ཀྱང་དེ་ལ་བྱ། མངོན་སྤྲུལ་བློ་ནི་བདུད་འདྲ་ལ། མ་བཅོས་
སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ། མ་བཅོས་མངོན་སྤྲུལ་མཉམ་
པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ། དུས་ཀྱི་
བློ་ནི་བདུད་འདྲ་ལ། ཡེ་ཡོད་སེམས་ནི་རྩི་འདྲ་གཏོང་། བདུད་རྩི་ཞེས་ཀྱང་དེ་ལ་བྱ།
ཡེ་དུས་གཉིས་མེད་མཉམ་པ་ལས། བྱང་ཆུབ་སེམས་ཀྱི་ཟིལ་པར་ཐིགས། ཟིལ་ཐིག་
ཅེས་ཀྱང་དེ་ལ་བྱ། རྣམ་རྟོག་བློ་ནི་བདུད་འདྲ་ལ། མ་ཡིན་སེམས་ནི་རྩི་འདྲ་གཏོང་།
བདུད་རྩི་ཞེས་ཀྱང་དེ་ལ་བྱ། མ་ཡིན་རྣམ་རྟོག་མཉམ་པ་ལས། བྱང་ཆུབ་སེམས་ཀྱི་
ཟིལ་པར་ཐིགས། ཟིལ་ཐིག་ཅེས་ཀྱང་དེ་ལ་བྱ།
༧ ལྟ་བ་རྒྱ་མཚོ་བོན་ཉིད་ཀློང་དུ་ཡངས། མན་ངག་རྒྱ་མཚོ་སེམས་ཉིད་རྟོགས་
པ་ཆེ། སྣང་སྲིད་རྒྱ་མཚོ་སྐྱེ་འགྲོ་ཡོངས་ཀྱི་སྣོད། མཁའ་ཀློང་ཡངས་པའི་སྣོད་དུ་རིན་
ཆེན་རྒྱ་མཚོ་འཁྱིལ། རིན་ཆེན་གསེར་གྱི་ཉ་མོ་འགྱུ་ཞིང་འཕྱོ། ཉམ་ང་མེད་པར་རྩལ་
སྦྱོང་རེ་དོགས་མེད་པར་ཆེ། གསེར་གྱི་ཉ་མོ་རྒྱ་མཚོའི་བག་ལ་མ་ཉལ་ན། གཞན་
དབང་འཁྲུལ་པའི་བློ་ཡིས་གཡོ་ཞིང་འཁྲུགས་པར་བྱེད། ལྟ་བ་རྒྱ་མཚོ་བོན་ཉིད་ཀློང་
དཀྱིལ་དུ། རྟོགས་པ་རིག་པ་གསེར་གྱི་ཉ་མོ་འཕྱོ། ལྟ་རྟོགས་གཉིས་མེད་མཉམ་པ་
བག་ལ་ཉལ། སྟོང་པ་རྒྱ་མཚོ་བོན་ཉིད་ཀློང་དཀྱིལ་དུ། སྣང་བ་རིག་པ་གསེར་གྱི་
ཉ་མོ་འཕྱོ། སྣང་སྟོང་གཉིས་མེད་མཉམ་པ་བག་ལ་ཉལ། ཆད་པ་རྒྱ་མཚོ་བོན་ཉིད་
ཀློང་དཀྱིལ་དུ། རྟག་པ་རིག་པ་གསེར་གྱི་ཉ་མོ་འཕྱོ། རྟག་ཆད་གཉིས་མེད་མཉམ་པ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བག་ལ་ཉལ། མེད་པ་རྒྱ་མཚོ་བོན་ཉིད་ཀློང་དཀྱིལ་དུ། ཡོད་པ་རིག་པ་གསེར་གྱི་ཉ་
མོ་འཕྱོ། ཡོད་མེད་གཉིས་མེད་མཉམ་པ་བག་ལ་ཉལ། འགགས་པ་རྒྱ་མཚོ་བོན་ཉིད་
ཀློང་དཀྱིལ་དུ། སྐྱེ་བ་རིག་པ་གསེར་གྱི་ཉ་མོ་འཕྱོ། སྐྱེ་འགགས་གཉིས་མེད་མཉམ་
པ་བག་ལ་ཉལ། སྤངས་པ་རྒྱ་མཚོ་བོན་ཉིད་ཀློང་དཀྱིལ་དུ། ལེན་པ་རིག་པ་གསེར་
གྱི་ཉ་མོ་འཕྱོ། སྤངས་ལེན་གཉིས་མེད་མཉམ་པ་བག་ལ་ཉལ། དངོས་མེད་རྒྱ་མཚོ་
བོན་ཉིད་ཀློང་དཀྱིལ་དུ། སྣང་གསལ་རིག་པ་གསེར་གྱི་ཉ་མོ་འཕྱོ། དངོས་མེད་སྣང་
གསལ་གཉིས་མེད་མཉམ་པ་བག་ལ་ཉལ། མ་གཡོས་རྒྱ་མཚོ་བོན་ཉིད་ཀློང་དཀྱིལ་དུ།
མ་བཅོས་རིག་པ་གསེར་གྱི་ཉ་མོ་འཕྱོ། མ་གཡོས་མ་བཅོས་གཉིས་མེད་མཉམ་པ་བག་
ལ་ཉལ། བོན་ཉིད་དབྱིངས་ནས་རིག་པའི་བཅུད་ཕྱུང་བ། ཕྱིན་ཅི་མ་ལོག་མཉམ་པ་
བག་ལ་ཉལ། །
༧ ཉི་མའི་ཟེར་དང་ཆུ་ཟླའི་དཀྱིལ་འཁོར་ཚུལ་བཞིན་དུ། ཐམས་ཅད་བདེ་ཆེན་
ངང་ལ་ཐིམ་པར་འདུས། རྒྱ་མཚོའི་འོད་དང་ནམ་མཁའི་ངོགས་བཞིན་དུ། གཉིས་
མེད་ངང་ལ་དེ་ནི་དེ་བཞིན་ནོ། །གཉིས་འབྱེད་སྒྱུ་མས་བསླུས་པས་དེ་ཐོབ་ག་ལ་
འགྱུར། རང་འབྱུང་ཡེ་ཤེས་ཐིག་ལེ་ཉག་གཅིག་མ། ནམ་མཁའི་དབྱིངས་སུ་རང་
བཞིན་ཡེ་སངས་རྒྱས། ཀུན་བཟང་ཡངས་པ་བདེ་ཆེན་བོན་ཉིད་དབྱིངས། གཟུགས་
མེད་ཁྱབ་བདལ་ཡེ་ཤེས་སྣོད་དུ་ཡངས། གལ་ཏེ་བྱང་ཆུབ་སེམས་ལ་གཟུགས་ཡོད་ན།
ནམ་མཁའ་བར་སྣང་འདི་ཡང་སེམས་ཀྱི་སྣོད་དུ་ཆུང༌། དངོས་མེད་ཡུལ་ན་གཟུགས་
མེད་སྐུ་གནས་པས། དོག་པ་མེད་པ་རང་བཞིན་ཡེ་ནས་བདེ། རྩེ་མོ་བྱུང་རྒྱལ་ཡེ་
སྲིད་མཁའ་ལ་བདེ། རྩ་བ་ཀློང་ཡངས་ཟད་པ་མེད་པར་བདེ། ཁྱུང་ཆེན་གཤོག་
རྫོགས་བར་སྣང་མཁའ་ལ་བདེ། ངམ་གྲོགས་ཤ་ཤོ་གྱེན་མཐུར་ཉམ་མི་ང་། གང་ལྟར་
གཟས་ཀྱང་ས་སྟབས་གཅོད་པར་བདེ། སེང་གེ་རྩལ་རྫོགས་རི་རབ་རྩེ་ལ་མཆོང་། ཆུ་
14

སེམས་སྡེ། བྱང་སེམས་གབ་པ་དགུ་སྐོར། ༼ཀ༽
རླུང་གངས་དང་རི་རབ་ཉམ་མི་ང་། གང་ལྟར་གཟས་ཀྱང་ས་སྟབས་གཅོད་པར་
བདེ། རིན་ཆེན་ཙན་དན་འདམ་གྱི་ཕུར་པ་འདི། གང་ལྟར་གཟས་ཀྱང་ས་སྟབས་
བསྐོར་བར་བདེ། རང་དབང་ཡེ་ཤེས་མངོན་དུ་གྱུར་པ་ཡིས། གང་ལྟར་དགོངས་
ཀྱང་དོན་དམ་རྟག་པར་བདེ། ཡེ་ཡོད་བོན་ལ་ཡེ་ཁྱབ་སེམས་གནས་པས། དུས་
མཐའ་མེད་པར་གཡུང་དྲུང་སྐུ་རུ་བདེ། སྐྱེ་མེད་བོན་ལ་མི་འགགས་སེམས་བཞག་
པ། གསལ་ལ་རང་བཞིན་མེད་པའི་ཡེ་ཤེས་འོད་དུ་བདེ། སྤོང་བའི་ལམ་ནི་གྲུབ་པའི་
རྒྱུ་རུ་བདེ། དམིགས་མེད་ལམ་ནི་འཁོར་བ་མེད་པར་བདེ། རིག་པའི་ལམ་ནི་བགྲོད་
པ་མེད་པར་བདེ། ཡེ་ཤེས་ལམ་ནི་གོལ་ས་མེད་པར་བདེ། ཤེས་རབ་ལམ་ནི་འཁྲུལ་
པ་མེད་པར་བདེ། སྟོབས་ཀྱི་ལམ་ནི་ཕྱོགས་མཚམས་མེད་པར་བདེ། ཐིག་ལེའི་ལམ་
ནི་ཡོ་གལ་མེད་པར་བདེ། གཤེན་རབ་ལམ་ནི་སྐྱེ་འགགས་མེད་པར་བདེ། ཐར་པའི་
ལམ་ནི་འགགས་པ་མེད་པར་བདེ། དགོངས་པའི་ལམ་ནི་གཟའ་གཏད་མེད་པར་
བདེ། ཏིང་འཛིན་ལམ་ནི་འགྱུར་བ་མེད་པར་བདེ། བཟོད་པའི་ལམ་ནི་བྱུང་ཚོར་
མེད་པར་བདེ། སེམས་ཅན་ལམ་ནི་སངས་རྒྱས་རྟོགས་ན་བདེ། སྣང་སྲིད་ལམ་ནི་
ནམ་མཁའི་ངང་དུ་བདེ། འཁོར་བའི་ལམ་ནི་བོན་ཉིད་རྟོགས་ན་བདེ། དུག་གསུམ་
ལམ་ནི་བདུད་རྩི་ཐིགས་ན་བདེ། སྡུག་བསྔལ་ལམ་ནི་བདེ་བ་རྟོགས་ན་བདེ། ཐུགས་
རྗེའི་ལམ་ནི་དཔག་ཏུ་མེད་ན་བདེ། སྦྱིན་པའི་ལམ་ནི་དམིགས་པ་མེད་ན་བདེ། མན་
ངག་ལམ་ནི་གདེངས་དང་ཆས་ན་བདེ། དམ་ཚིག་ལམ་ནི་བླང་དོར་མེད་ན་བདེ།
སྨོན་ལམ་ལམ་ནི་རེ་དོགས་མེད་ན་བདེ། བྱམས་པའི་ལམ་ནི་བདག་གཞན་མེད་ན་
བདེ། ཞི་བའི་ལམ་ནི་རྨོངས་པ་མེད་ན་བདེ། གསལ་བའི་ལམ་ནི་གཡོ་བ་མེད་ན་
བདེ། ད་ངས »ཡངས་པའི་ལམ་ནི་ཁྱབ་ཅིང་བདལ་ན་བདེ། སྐུ་ཡི་ལམ་ནི་བྱང་ཆུབ་ཆེན་པོར་
བདེ། གསུང་གི་ལམ་ནི་རང་བཞིན་མེད་ན་བདེ། ཐུགས་ཀྱི་ལམ་ནི་མཉམ་པ་ཉིད་དུ་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བདེ། ཡོན་ཏན་ལམ་ནི་ཀུན་ལ་སྙོམས་ན་བདེ། འཕྲིན་ལས་ལམ་ནི་བརྩལ་དུ་མེད་ན་
བདེ། ཐབས་ཀྱི་ལམ་ནི་གཉིས་སུ་མེད་ན་བདེ། ལྟ་བའི་ལམ་ནི་ཡེ་རྟོགས་ཆེན་པོར་
བདེ། དོན་གྱི་ལམ་ནི་བརྗོད་དུ་མེད་པར་བདེ། བདེན་པའི་ལམ་ནི་དེ་བཞིན་ཉིད་དུ་
བདེ། སེམས་ཉིད་ལམ་ནི་མ་བཅོས་པ་རུ་བདེ། །
༧ མཉམ་ཉིད་མ་བཅོས་ཡེ་ཤེས་ལྷུན་ལ་གནས། མ་འདྲེས་རྟོགས་པ་ཚིག་གི་ལོ་མ་
ཅན། གཞའ་ཚོན་སྒྱུ་མ་འདི་ལ་དཔྱད་དུ་མེད། སྒྱུ་མས་སྒྱུ་མ་བསླུས་ན་གཞན་དབང་
མངོན་སྤྲུལ་ཐོབ། ཀུན་བཟང་ངང་ལ་ཡེ་མེད་ཀུན་མཉམ་སྟེ། འཁྲུལ་པའི་བློ་ཡིས་སྒྱུ་
མ་དང་དུ་བླངས། གཟུང་འཛིན་སྒྱུ་མ་དེ་ནི་ཟོ་ཆུའི་རྒྱུད་མ་འདྲ། བག་ཆགས་དེ་ལ་
ཞེན་པས་ཀུན་འབྱུང་རང་ལ་ཤར། ཀུན་འབྱུང་རང་ལ་ཤར་བས་བདག་དང་གཞན་
དུ་བཟུང་། འཁྲུལ་པ་དེ་ཡིས་མཉམ་པའི་དོན་ལ་བསྒྲིབས། ཤེས་རབ་གསལ་བས་
འཁྲུལ་པ་མེད་པར་བྱ། བདག་དང་གཞན་དུ་མི་བཟུང་ཀུན་འབྱུང་བདག །བག་
ཆགས་དོན་ལ་ཞེན་པའི་ཟོ་ཆུའི་རྒྱུད་མ་བཅད། ཟོ་ཆུའི་རྒྱུད་མ་བཅད་པས་སྒྱུ་མ་
བརྒྱད་དུ་རྟོགས། སྒྱུ་མས་བསླུ་རུ་མེད་པས་ཀུན་བཟང་ངང་ལ་མཉམ། ཡེ་ཤེས་རང་
དབང་ཐོབ་པས་གཞན་དབང་ཡེ་མི་སྲིད། སྐྱོན་རྣམས་སྒྱུ་མར་ཤེས་པས་དགྲ་ལ་ཞེ་མི་
སྡང་། ཡོན་ཏན་སྒྱུ་མར་ཤེས་པས་གཉེན་ལ་དང་མི་ཆགས། རིན་ཆེན་སྒྱུ་མར་ཤེས་
པས་ནོར་ལ་ཆགས་པ་མེད། ཕུང་པོ་སྒྱུ་མར་ཤེས་པས་ཅི་ལ་རག་མི་ལུས། ཐམས་
ཅད་སྒྱུ་མར་ཤེས་པས་འབྲས་བུ་གསུམ་ལ་རྟེན་མི་འཆའ། སྒྱུ་མའི་བསླུ་བྲིད་དེ་ལ་
ཆགས་ཤིང་ཞེན་པར་ག་ལ་འགྱུར། ལྟ་བ་ནམ་མཁའ་ཡེ་ཤེས་དབྱིངས་ལ་འཕྱོ། མན་
ངག་ནམ་མཁའ་ཡེ་ཤེས་གདེངས་དང་ལྡན། སེམས་ཉིད་དབྱིངས་ལ་གཏུག་པས་
སེམས་ལ་ལྡོག་ས་མེད། སྣང་བ་རང་ལ་ཤར་བས་ནུབ་པའི་དུས་མཐའ་མེད། དགོས་
དགུ་རང་ལས་ཚང་པས་བཙལ་བའི་ཐ་སྙད་མེད། རྩལ་གསུམ་ལུས་ལ་རྫོགས་པས་མ་
16

སེམས་སྡེ། བྱང་སེམས་གབ་པ་དགུ་སྐོར། ༼ཀ༽
ནུས་མ་གྲུབ་མེད། འཁྲུལ་པའི་བྱུང་ཚོར་མེད་པས་དགྲ་རྣམས་ཡེ་ནས་མེད། བཟོད་
ཐོབ་རྒྱལ་པོ་བདེ་བའི་མཆོག་ཅེས་བྱ། འོད་ཟེར་རིག་པས་ཡང་དག་ས་མནན་པས།
གནོད་ཅིང་འཇིགས་པས་ཡོངས་དང་ཡེ་ནས་བྲལ། མི་མཉམ་མཉམ་པས་མཉམ་
པ་ཆེན་པོའི་མཆོག །ཡོད་མེད་མཐའ་ལས་འདས་པས་ཐམས་ཅད་སེམས་ཀྱི་ངང་
ལ་མཉམ། ཐོག་དང་ཐ་མ་མེད་པས་དུས་གསུམ་སེམས་ཀྱི་ངང་ལ་མཉམ། མཐའ་
དབུས་མེད་པས་ཕྱོགས་མཚམས་སེམས་ཀྱི་ངང་ལ་མཉམ། ནམ་མཁའི་ངོགས་བཞིན་
ཤེས་པས་ཁ་དོག་སེམས་ཀྱི་ངང་ལ་མཉམ། ཐམས་ཅད་འབྱུང་བའི་གནས་སུ་གྱུར་
པས་སྡེ་སྣོད་སེམས་ཀྱི་ངང་ལ་མཉམ། ཡང་དག་མཁའ་ལ་མཉམ་པར་དོན་རྫོགས་
པས། འཁྲུལ་པའི་རྗེས་སུ་སོ་སོའི་དོན་མི་རྟོགས། སེམས་དང་ནམ་མཁའི་སྣོད་ཡངས་
ནི། ཐམས་ཅད་ཀུན་གྱི་གཞི་རུ་གྱུར། བདལ་པ་ཆེན་པོ་གྱུར་པ་ལ། འདི་ཞེས་བྱ་བར་
དཔག་ཏུ་མེད། འདས་པ་ཆེན་པོ་གྱུར་པ་ལ། མཚོན་ཅིང་བརྗོད་དུ་ག་ལ་ཡོད།
༧ ཟད་པ་མེད་པ་གཡུང་དྲུང་ཚེ་ཡི་རྒྱལ་པོ་འདི། ཐམས་ཅད་ཀུན་རྟོགས་ལུང་
གི་བདེན་པ་ཅན། རིག་པའི་དམར་ཐག་བདེན་པའི་མཆོག་ཏུ་གྱུར། ཉི་ཟེར་མ་ལ་
འདུས་པ་བཞིན། དོན་དམ་གང་ལ་འདུས་པའི་གདར་ཐག་གཅད། ཐམས་ཅད་ཡིད་
ཅི་ལ་ཆེས་ན་སྤྱོད་པའི་དམར་ཐག་དང་། སྤྱོད་པའི་འབྲས་བུ་གར་སྨིན་པའི་དམར་
ཐག་དང༌། སྨིན་པའི་དོན་ཇི་ལྟར་གནས་པའི་དམར་ཐག་དང་། ལྟ་བའི་དོན་ཡིད་
ཅི་ལ་ཆེས་པའི་དམར་ཐག་དང་། ལྟ་བ་མངོན་དུ་གྱུར་པའི་དམར་ཐག་དང༌། ལྟ་
བ་མངོན་དུ་གྱུར་པ་ཇི་ལྟར་གནས་པའི་དམར་ཐག་དང་། རིག་པའི་དོན་ཡིད་ཅི་
ལ་ཆེས་པའི་དམར་ཐག་དང༌། རིག་པ་མངོན་དུ་གྱུར་པའི་དམར་ཐག་དང༌། རིག་
པ་མངོན་དུ་གྱུར་པ་ཅི་ལྟར་གནས་པའི་དམར་ཐག་དང་། ཡེ་ཤེས་ཀྱི་ཡིད་ཅི་ལ་
ཆེས་པའི་དམར་ཐག་དང་། ཡེ་ཤེས་མངོན་དུ་གྱུར་པའི་དམར་ཐག་དང་། ཡེ་ཤེས་
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མངོན་དུ་གྱུར་པ་ཇི་ལྟར་གནས་པའི་དམར་ཐག་དང་། ཤེས་རབ་ཀྱི་ཡིད་ཅི་ལ་ཆེས་
པའི་དམར་ཐག་དང་། ཤེས་རབ་མངོན་དུ་གྱུར་པའི་དམར་ཐག་དང་། ཤེས་རབ་
མངོན་དུ་གྱུར་པ་ཇི་ལྟར་གནས་པའི་དམར་ཐག་དང་། སྟོབས་ཀྱི་ཡིད་ཅི་ལ་ཆེས་
པའི་དམར་ཐག་དང་། སྟོབས་མངོན་དུ་གྱུར་པའི་དམར་ཐག་དང༌། སྟོབས་མངོན་
དུ་གྱུར་པ་ཅི་ལྟར་གནས་པའི་དམར་ཐག་དང་། ཐིག་ལེ་ཡིད་ཅི་ལ་ཆེས་པའི་དམར་
ཐག་དང་། ཐིག་ལེ་མངོན་དུ་གྱུར་པའི་དམར་ཐག་དང་། ཐིག་ལེ་མངོན་དུ་གྱུར་པ་
ཇི་ལྟར་གནས་པའི་དམར་ཐག་དང་། དགོངས་པ་ཐམས་ཅད་ཡིད་ཅི་ལ་ཆེས་པའི་
དམར་ཐག་དང༌། དགོངས་པ་ཐམས་ཅད་མངོན་དུ་གྱུར་པའི་དམར་ཐག་དང་།
དགོངས་པ་མངོན་དུ་གྱུར་པ་ཇི་ལྟར་གནས་པའི་དམར་ཐག་དང་། ཏིང་ངེ་འཛིན་གྱི་
ཡིད་ཅི་ལ་ཆེས་པའི་དམར་ཐག་དང༌། ཏིང་ངེ་འཛིན་མངོན་དུ་གྱུར་པའི་དམར་ཐག་
དང་། ཏིང་ངེ་འཛིན་མངོན་དུ་གྱུར་པ་ཇི་ལྟར་གནས་པའི་དམར་ཐག་དང༌། ལམ་གྱི་
རྣམ་པ་ཐམས་ཅད་ཡིད་ཅི་ལ་ཆེས་པའི་དམར་ཐག་དང་། ལམ་གྱི་རྣམ་པ་ཐམས་
ཅད་མངོན་དུ་གྱུར་པའི་དམར་ཐག་དང་། ལམ་གྱི་རྣམ་པ་ཐམས་ཅད་མངོན་དུ་
གྱུར་པ་ཅི་ལྟར་གནས་པའི་དམར་ཐག་དང༌། རྒྱུ་དང་འབྲས་བུ་ཐམས་ཅད་ཡིད་
ཅི་ལ་ཆེས་པའི་དམར་ཐག་དང་། རྒྱུ་དང་འབྲས་བུ་མངོན་དུ་གྱུར་པའི་དམར་ཐག་
དང་། རྒྱུ་དང་འབྲས་བུ་མངོན་དུ་གྱུར་པའི་ཇི་ལྟར་གནས་པའི་དམར་ཐག་དང་།
སྣང་སྲིད་ཐམས་ཅད་ཡིད་ཅི་ལ་ཆེས་པའི་དམར་ཐག་དང༌། སྣང་སྲིད་ཐམས་ཅད་
མངོན་དུ་གྱུར་པའི་དམར་ཐག་དང་། སྣང་སྲིད་ཐམས་ཅད་མངོན་དུ་གྱུར་པ་ཅི་
ལྟར་གནས་པའི་དམར་ཐག་དང་། བཟོད་པ་ཐམས་ཅད་ཡིད་ཅི་ལ་ཆེས་པའི་དམར་
ཐག་དང༌། བཟོད་པ་མངོན་དུ་གྱུར་པའི་དམར་ཐག་དང་། བཟོད་པ་མངོན་དུ་གྱུར་
པ་ཅི་ལྟར་གནས་པའི་དམར་ཐག་དང་། ཐུགས་རྗེ་ཐམས་ཅད་ཀྱི་ཡིད་ཅི་ལ་ཆེས་པའི་
18

སེམས་སྡེ། བྱང་སེམས་གབ་པ་དགུ་སྐོར།
དམར་ཐག་དང་། ཐུགས་རྗེ་མངོན་དུ་གྱུར་པའི་དམར་ཐག་དང་། ཐུགས་རྗེ་མངོན་
དུ་གྱུར་པ་ཇི་ལྟར་གནས་པའི་དམར་ཐག་དང་། སྦྱིན་པ་ཐམས་ཅད་ཡིད་ཅི་ལ་ཆེས་
པའི་དམར་ཐག་དང་། སྦྱིན་པ་མངོན་དུ་གྱུར་པའི་དམར་ཐག་དང་། སྦྱིན་པ་མངོན་
དུ་གྱུར་པའི་ཇི་ལྟར་གནས་པའི་དམར་ཐག་དང་། མན་ངག་ཐམས་ཅད་ཡིད་ཅི་ལ་
ཆེས་པའི་དམར་ཐག་དང་། མན་ངག་མངོན་དུ་གྱུར་པའི་དམར་ཐག་དང་། མན་
ངག་མངོན་དུ་གྱུར་པ་ཇི་ལྟར་གནས་པའི་དམར་ཐག་དང་། དམ་ཚིག་ཐམས་ཅད་
ཀྱི་ཡིད་ཅི་ལ་ཆེས་པའི་དམར་ཐག་དང༌། དམ་ཚིག་མངོན་དུ་གྱུར་པའི་དམར་ཐག་
དང་། དམ་ཚིག་མངོན་དུ་གྱུར་པ་ཇི་ལྟར་གནས་པའི་དམར་ཐག་དང་། སྨོན་ལམ་
ཐམས་ཅད་ཡིད་ཅི་ལ་ཆེས་པའི་དམར་ཐག་དང་། སྨོན་ལམ་མངོན་དུ་གྱུར་པའི་
དམར་ཐག་དང༌། སྨོན་ལམ་མངོན་དུ་གྱུར་པ་ཇི་ལྟར་གནས་པའི་དམར་ཐག་དང༌།
བྱམས་པ་ཐམས་ཅད་ཡིད་ཅི་ལ་ཆེས་པའི་དམར་ཐག་དང༌། བྱམས་པ་མངོན་དུ་
གྱུར་པའི་དམར་ཐག་དང་། བྱམས་པ་མངོན་དུ་གྱུར་པའི་ཇི་ལྟར་གནས་པའི་དམར་
ཐག་དང༌། ཞི་བ་ཐམས་ཅད་ཡིད་ཅི་ལ་ཆེས་པའི་དམར་ཐག་དང་། ཞི་བ་མངོན་དུ་
གྱུར་པའི་དམར་ཐག་དང་། ཞི་བ་མངོན་དུ་གྱུར་པ་ཅི་ལྟར་གནས་པའི་དམར་ཐག་
དང་། གསལ་བ་ཐམས་ཅད་ཡིད་ཅི་ལ་ཆེས་པའི་དམར་ཐག་དང་། གསལ་བ་མངོན་
དུ་གྱུར་པའི་དམར་ཐག་དང་། གསལ་བ་མངོན་དུ་གྱུར་པ་ཇི་ལྟར་གནས་པའི་དམར་
ཐག་དང་། ཡངས་པ་ཐམས་ཅད་ཡིད་ཅི་ལ་ཆེས་པའི་དམར་ཐག་དང་། ཡངས་
པ་མངོན་དུ་གྱུར་པའི་དམར་ཐག་དང༌། ཡངས་པ་མངོན་དུ་གྱུར་བ་ཅི་ལྟར་གནས་
པའི་དམར་ཐག་དང་། ཡོན་ཏན་ཐམས་ཅད་ཡིད་ཅི་ལ་ཆེས་པའི་དམར་ཐག་དང་
། ཡོན་ཏན་མངོན་དུ་གྱུར་བའི་དམར་ཐག་དང་། ཡོན་ཏན་མངོན་དུ་གྱུར་པ་ཅི་
ལྟར་གནས་པའི་དམར་ཐག་དང༌། ཕྲིན་ལས་ཐམས་ཅད་ཡིད་ཅི་ལ་ཆེས་པའི་དམར་
19

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐག་དང་། ཕྲིན་ལས་མངོན་དུ་གྱུར་པའི་དམར་ཐག་དང་། ཕྲིན་ལས་མངོན་དུ་
གྱུར་པ་ཅི་ལྟར་གནས་པའི་དམར་ཐག་དང་། སྐུ་ཐམས་ཅད་ཡིད་ལ་ཆེས་པའི་
དམར་ཐག་དང་། སྐུ་མངོན་དུ་གྱུར་པའི་དམར་ཐག་དང་། སྐུ་མངོན་དུ་གྱུར་པ་ཅི་
ལྟར་གནས་པའི་དམར་ཐག་དང༌། གསུང་ཐམས་ཅད་ཡིད་ལ་ཆེས་པའི་དམར་ཐག་
དང༌། གསུང་མངོན་དུ་གྱུར་པའི་དམར་ཐག་དང་། གསུང་མངོན་དུ་གྱུར་པ་ཇི་ལྟར་
གནས་པའི་དམར་ཐག་དང་། ཐུགས་ཐམས་ཅད་ཡིད་ཅི་ལ་ཆེས་པའི་དམར་ཐག་
དང་། ཐུགས་མངོན་དུ་གྱུར་པའི་དམར་ཐག་དང་། ཐུགས་མངོན་དུ་གྱུར་པ་ཇི་ལྟར་
གནས་པའི་དམར་ཐག་དང༌། ཐབས་དང་རྫུ་འཕྲུལ་ཡིད་ཅི་ལ་ཆེས་པའི་དམར་ཐག་
དང་། ཐབས་དང་རྫུ་འཕྲུལ་མངོན་དུ་གྱུར་བའི་དམར་ཐག་དང༌། ཐབས་དང་རྫུ་
འཕྲུལ་མངོན་དུ་གྱུར་པ་ཅི་ལྟར་གནས་པའི་དམར་ཐག་དང་། བརྩོན་འགྲུས་ཐམས་
ཅད་ཀྱི་ཡིད་ཅི་ལ་ཆེས་པའི་དམར་ཐག་དང་། བརྩོན་འགྲུས་མངོན་དུ་གྱུར་པའི་
དམར་ཐག་དང་། བརྩོན་འགྲུས་མངོན་དུ་གྱུར་བ་ཅི་ལྟར་གནས་པའི་དམར་ཐག་
དང་། སྤྱོད་པ་ཐམས་ཅད་ཡིད་ཅི་ལ་ཆེས་པའི་དམར་ཐག་དང༌། སྤྱོད་པ་མངོན་དུ་
གྱུར་བའི་དམར་ཐག་དང་། སྤྱོད་པ་མངོན་དུ་གྱུར་པ་ཅི་ལྟར་གནས་པའི་དམར་ཐག་
དང་། བདེན་པ་ཐམས་ཅད་ཡིད་ཅི་ལ་ཆེས་པའི་དམར་ཐག་དང་། བདེན་པ་མངོན་
དུ་གྱུར་པའི་དམར་ཐག་དང་། བདེན་པ་མངོན་དུ་གྱུར་པ་ཅི་ལྟར་གནས་པའི་དམར་
ཐག་དང༌། དཔེ་ཐམས་ཅད་ཡིད་ཅི་ལ་ཆེས་པའི་དམར་ཐག་དང་། དཔེ་མངོན་དུ་
གྱུར་པའི་དམར་ཐག་དང་། དཔེ་མངོན་དུ་གྱུར་པ་ཅི་ལྟར་གནས་པའི་དམར་ཐག་
དང་། དོན་ཐམས་ཅད་ཡིད་ཅི་ལ་ཆེས་པའི་དམར་ཐག་དང༌། དོན་མངོན་དུ་གྱུར་
པའི་དམར་ཐག་དང་། དོན་མངོན་དུ་གྱུར་བ་ཅི་ལྟར་གནས་པའི་དམར་ཐག་དང་།
ཀུན་གཞི་བྱང་ཆུབ་ཀྱི་སེམས་ཡིད་ཅི་ལ་ཆེས་པའི་དམར་ཐག་དང་། ཀུན་གཞི་བྱང་
20

སེམས་སྡེ། བྱང་སེམས་གབ་པ་དགུ་སྐོར། ༼ཀ༽
ཆུབ་ཀྱི་སེམས་མངོན་དུ་གྱུར་པའི་དམར་ཐག་དང་། ཀུན་གཞི་བྱང་ཆུབ་ཀྱི་སེམས་
མངོན་དུ་གྱུར་པ་ཅི་ལྟར་གནས་པའི་དམར་ཐག་དང་། དམར་ཐག་ཉིད་ཡིད་ཅི་ལ་
ཆེས་པའི་དམར་ཐག་དང༌། དམར་ཐག་ཐམས་ཅད་མངོན་དུ་གྱུར་པའི་དམར་ཐག་
དང་། དམར་ཐག་མངོན་དུ་གྱུར་པ་ཅི་ལྟར་གནས་པའི་དམར་ཐག་དང་། དམར་
ཐག་ཐམས་ཅད་ཀྱི་ཚད་ཅིས་བཟུང་བ་དང་། དམར་ཐག་ཐམས་ཅད་ཀྱི་ལ་གང་གིས་
བཅད་པ་དང་། དམར་ཐག་ཐམས་ཅད་ཀྱི་དོན་གང་ལ་འདུས་པའོ། ། །
༧ མི་ནུབ་པའི་རྒྱལ་མཚན་ཡེ་ཤེས་ནམ་མཁའི་དཔེ། སྟོན་པའི་ཐུགས་ལ་རིག་པའི་
བཅུད་ཤར་བས། ཐམས་ཅད་མཁྱེན་པས་ལུང་གི་རྒྱལ་པོར་གསུངས། མཉམ་ལ་མ་
འདྲེས་ཡི་གེ་གཙིགས་དགུ་པ། དཔེ་དོན་རྟགས་དང་གསུམ་དུ་མཉམ་པ་འདི། སྐལ་
ལྡན་སེམས་ལ་གཉིས་མེད་དོན་དུ་སྒོམས། མི་འགྱུར་ནམ་མཁའ་ཡེ་ཤེས་གཡུང་དྲུང་
དོན། སྐྱེ་མེད་ནམ་མཁའ་ཡེ་ཤེས་གདོད་ནས་དག །འཆི་མེད་ནམ་མཁའ་ཡེ་ཤེས་
སྐྱེས་ནས་བཙན། སྣང་མེད་ནམ་མཁའ་ཡེ་ཤེས་དཔེ་ལས་འདས། ཚད་མེད་ནམ་
མཁའ་ཡེ་ཤེས་ལྷུན་ལ་རྫོགས། རྫུ་འཕྲུལ་ནམ་མཁའ་ཡེ་ཤེས་ཅིར་ཡང་སྣང་། ཐིག་
ལེ་ནམ་མཁའ་ཡེ་ཤེས་དབྱིངས་ན་རྫོགས། བདེན་པའི་ནམ་མཁའ་ཡེ་ཤེས་ཐིག་ཆེན་
འདེབས། དགོངས་པའི་ནམ་མཁའ་ཡེ་ཤེས་གཡོ་བ་མེད། མན་ངག་ནམ་མཁའ་ཡེ་
ཤེས་གདེངས་དང་ཆས། ལྟ་བའི་ནམ་མཁའ་ཡེ་ཤེས་རྟོགས་པ་ཆེ། སྤྱོད་པའི་ནམ་
མཁའ་ཡེ་ཤེས་རྣམ་པར་དག །ཕྲིན་ལས་ནམ་མཁའ་ཡེ་ཤེས་ལྷུན་གྱིས་གྲུབ། དམ་
ཚིག་ནམ་མཁའ་ཡེ་ཤེས་བསྲུང་དུ་མེད། ཏིང་འཛིན་ནམ་མཁའ་ཡེ་ཤེས་མི་འགྱུར་
གསལ། ཐུགས་རྗེའི་ནམ་མཁའ་ཡེ་ཤེས་དཔག་ཏུ་མེད། ཐབས་ཆེན་ནམ་མཁའ་
ཡེ་ཤེས་དབྱིངས་ལ་རོལ། ཤེས་རབ་ནམ་མཁའ་ཡེ་ཤེས་གསལ་བའི་མཆོག །ཡོན་
ཏན་ནམ་མཁའ་ཡེ་ཤེས་ཀུན་ལ་སྙོམས། ཐར་ལམ་ནམ་མཁའ་ཡེ་ཤེས་འཁོར་བ་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མེད། དཀྱིལ་འཁོར་ནམ་མཁའ་ཡེ་ཤེས་གཞལ་མེད་ཁང་། སྐུ་གསུམ་ནམ་མཁའ་ཡེ་
ཤེས་ཡོངས་ལ་ཁྱབ། གསུངས་དབྱངས་ནམ་མཁའ་ཡེ་ཤེས་རང་བཞིན་མེད། ཐུགས་
ཉིད་ནམ་མཁའ་ཡེ་ཤེས་འཁྲུལ་པ་མེད། ངང་ཉིད་ནམ་མཁའ་ཡེ་ཤེས་བཅོས་སུ་མེད།
རང་བཞིན་ནམ་མཁའ་ཡེ་ཤེས་འདུས་མ་བྱས། བདག་ཉིད་ནམ་མཁའ་ཡེ་ཤེས་ཉག་
གཅིག་མ། དངོས་པོའི་ནམ་མཁའ་ཡེ་ཤེས་ཡུལ་ལས་འདས། མཚན་མའི་ནམ་མཁའ་
ཡེ་ཤེས་རྡུལ་མི་སྲིད། སྨྲ་བསམ་ནམ་མཁའ་ཡེ་ཤེས་བརྗོད་དུ་མེད། འདི་ཞེས་ནམ་
མཁའ་ཡེ་ཤེས་གདགས་སུ་མེད། སྟོབས་ཆེན་ནམ་མཁའ་ཡེ་ཤེས་ཤུགས་ལས་འབྱུང་།
བདེན་པའི་ནམ་མཁའ་ཡེ་ཤེས་དེ་བཞིན་ཉིད། མཐོང་བའི་ནམ་མཁའ་ཡེ་ཤེས་བདག་
ཞལ་ལྟ། དོན་དམ་ནམ་མཁའ་ཡེ་ཤེས་ཅིར་མི་དམིགས། ཡེ་ཤེས་ནམ་མཁའ་ཡེ་ནས་
སྤྱོད་ལས་འདས།
༧ ཡེ་ཤེས་ཐིག་ལེ་ཡང་དག་གསལ་བའི་མཆོག །སྣང་སྲིད་ཐིག་ལེ་གསལ་བའི་
མཁའ་ལ་ཤར། བོན་ཉིད་ཐིག་ལེ་ཡེ་ནས་དབྱིངས་ལ་རྫོགས། མི་ནུབ་ཐིག་ལེ་ཡེ་
ཤེས་གསལ་བར་སྟོན། མི་འགྱུར་ཐིག་ལེ་ཡེ་ཤེས་གཡུང་དྲུང་སྟོན། སྐྱེ་མེད་ཐིག་ལེ་
ཡེ་ཤེས་དབྱིངས་ལ་རྫོགས། སྟོང་པའི་ཐིག་ལེ་ཡེ་ཤེས་ཀུན་བཟང་འོད། ལུང་གི་ཐིག་
ལེ་ཡེ་ཤེས་ཀུན་འབྱུང་གསལ། རྒྱུད་ཀྱི་ཐིག་ལེ་རིག་པ་ཐབས་ཆེན་མཆོག །མན་ངག་
ཐིག་ལེ་ཡང་དག་ངེས་པར་གསལ། ལྟ་བའི་ཐིག་ལེ་རྟོགས་པའི་གདེང་དུ་གྱུར། སྤྱོད་
པའི་ཐིག་ལེ་མ་ཆགས་རྣམ་པར་དག །འཕྲིན་ལས་ཐིག་ལེ་བརྩལ་མེད་ལྷུན་གྱིས་
གྲུབ། ལམ་གྱི་ཐིག་ལེ་ཡེ་ཤེས་བགྲོད་དུ་མེད། དགོངས་པའི་ཐིག་ལེ་ཡེ་ཤེས་མི་གཡོ་
གསལ། ཏིང་འཛིན་ཐིག་ལེ་ཡེ་ཤེས་མི་འགྱུར་གསལ། ཐུགས་རྗེའི་ཐིག་ལེ་ཡེ་ཤེས་
ཀུན་ལ་སྙོམས། རྫུ་འཕྲུལ་ཐིག་ལེ་ཡེ་ཤེས་ཅིར་ཡང་གསལ། འབྱུང་བའི་ཐིག་ལེ་ཡེ་
ཤེས་ནམ་མཁའི་ངོག །ཤེས་རབ་ཐིག་ལེ་མཚན་མའི་ཡུལ་ལས་འདས། བདག་ཉིད་
22

སེམས་སྡེ། བྱང་སེམས་གབ་པ་དགུ་སྐོར།
ཐིག་ལེ་ཡེ་ཤེས་གསལ་བའི་མཆོག །ཚོགས་ཀྱི་ཐིག་ལེ་ཡེ་ཤེས་གྲུབ་པ་རྫོགས། གནས་
ཀྱི་ཐིག་ལེ་དམིགས་མེད་དེ་བཞིན་གསལ། སྒྲུབ་པའི་ཐིག་ལེ་ཡེ་ཤེས་བྱང་ཆུབ་རྟོགས།
གསལ་བའི་ཐིག་ལེ་མཚོན་པ་ཡོངས་དང་བྲལ། བྱམས་པའི་ཐིག་ལེ་ཡེ་ཤེས་སྙོམས་
པའི་མཆོག །སྟོབས་ཀྱི་ཐིག་ལེ་འོད་ཟེར་རིག་པའི་མཆོག །བཟོད་པའི་ཐིག་ལེ་ཡེ་ཤེས་
བྱུང་ཚོར་མེད། སྦྱིན་པའི་ཐིག་ལེ་མ་གོད་ཡོངས་ལ་ཁྱབ། སྨོན་ལམ་ཐིག་ལེ་ཡེ་ཤེས་
རེ་དོགས་མེད། དམ་ཚིག་ཐིག་ལེ་གཟུང་འཛིན་ཕྱོགས་དང་བྲལ། དངོས་པོའི་ཐིག་ལེ་
རང་དབང་མངོན་དུ་གྱུར། རང་བཞིན་ཐིག་ལེ་ཡེ་ཤེས་འདུས་མ་བྱས། བདེན་པའི་
ཐིག་ལེ་ཡེ་ཤེས་མི་ནོར་གསལ། རྒྱུ་ཡི་ཐིག་ལེ་ཡེ་ཤེས་མི་འགགས་གསལ། འབྲས་བུའི་
ཐིག་ལེ་ཡེ་ཤེས་འགྱུར་མེད་སྐུ། གཉིས་མེད་ཐིག་ལེ་མཉམ་པ་ཉིད་དུ་རྫོགས། ཡབ་
ཡུམ་ཐིག་ལེ་གཉིས་མེད་མཉམ་པར་འབྲེལ། དཔེ་ཡི་ཐིག་ལེ་སྟོང་ལ་རྒྱ་མ་ཆད། དོན་
གྱི་ཐིག་ལེ་དམིགས་མེད་ཡུལ་ལས་འདས། རྟགས་ཀྱི་ཐིག་ལེ་མཚོན་པ་མྱ་ངན་འདས།
རིག་པའི་ཐིག་ལེ་གསལ་ལ་རང་བཞིན་མེད། ཡེ་ཉིད་ཐིག་ལེ་གསལ་བ་དེ་བཞིན་ཉིད།
བསམ་གཏན་ཐིག་ལེ་བདེ་བའི་ངང་ལ་གནས། སེམས་ཉིད་ཐིག་ལེ་ཅིར་ཡང་མ་
བཅོས་པའོ། །ལུང་གི་ཡི་གེ་དགུ་པ་རྫོགས་སོ། །དང་པོ་སྒོམས་ཆེན་གཤེན་སྐུར་གྱིས་
གཏེར་ལུགས་སྲོ། །དེ་ནས་ཞུ་གཡས་སྒོམས་ཆེན་གྱིས་ཞུས་པ་ལགས་པ། །བཀྲ་ཤིས་
23

བྱང་ཆུབ་ཀྱི་སེམས་གབ་པ་དགུ་སྐོར་གྱི་
ནང་ནས་བཅིངས་ཚད་ཀྱི་ལེའུ་
བཞུགས་སོ། །
༄༅། །འདི་ནས་མར་ན་བྱང་ཆུབ་སེམས་གབ་པ་དགུ་སྐོར་གྱི་ནང་ནས་བཅིངས་
ཚད་ཀྱིས་གང་བཅིངས་པ་སྟོན་ཏེ། སྤྱིར་ཀུན་ཏུ་བཟང་པོའི་བོན་གྱི་ལྟ་བ་འདི་ཐོས་
ནས། མ་བསྒོམ་པར་སོ་སོའི་གནས་ན་དགེ་བ་རྣམས་ནི་ཁྱད་དུ་བསད། སྡིག་པ་
རྣམས་ལ་དོག་པ་མི་མངའ་ནས། བཅིངས་ཚད་ཆེན་པོ་ཅིག་ཡིན་ཟེར་ནས། གང་
གིས་བཅིངས་པ་ལགས། སྤྱིར་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་
བསྒོམ་པར་སོ་སོའི་གནས་ན་ལྷབ་ལྷུབ་ཀྱིས་བརྒྱན་ནས། འཁྲུལ་པ་རྣམས་ཀྱི་བར་
འཚམས་དང་། སེམས་ཅན་རྣམས་ཀྱི་ཁ་ལོ་དང༌། དགེ་སྡིག་ཆོལ་པས་བློ་གཡེང་ན་
་ བཅིང་ཚད་ཆེན་པོ་གཅིག་ཡིན་ཟེར་ན། གང་གིས་བཅིངས་པ་ལགས། སྤྱིར་ཀུན་ཏུ་
བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ན། ལྟ་བ་དེ་
ལ་རྒྱབ་གཏད་ནས། སེམས་ཅན་གང་གི་ཡང་སྲོག་ལས་འཛེམ་བག་མེད་ནས།
བཅིངས་ཚད་ཆེན་པོ་ཅིག་ཡིན་ཟེར་ན། གང་གིས་བཅིངས་པ་ལགས། སྤྱིར་ཀུན་ཏུ་
བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པ་སོ་སོའི་གནས་ནས། ལྟ་བ་དེ་
ཁ་ཐོན་དུ་ཁྱེར་ནས། ཕ་རོལ་ལ་ཐེ་ཚོམ་རྒོད་རྒོལ་༽ཅིང་། བློ་ཆུང་ཡང་ཁོང་དགེ་བ་
24

སེམས་སྡེ། བཅིངས་ཚད་ཀྱི་ལེའུ།
རྣམས་ཀྱི་ངར་གཅོགས་ནས། བཅིངས་ཚད་ཆེན་པོ་གཅིག་ཡིན་ཟེར་ན། གང་གིས་
བཅིངས་པ་ལགས། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པ་
སོ་སོའི་གནས་ནས། ལྟ་བ་དེས་ཆེད་བསྙད་ནས། ལ་ཚོང་དང་སློང་ཁྲོ་དང་ཁེ་སྤོགས་
ལ་སེམས་འཕྱོས་ནས། བཅིངས་ཚད་ཆེན་པོ་ཅིག་ཡིན་ཟེར་ན། གང་གིས་བཅིངས་པ་
ལགས། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམ་པར་སོ་སོའི་
གནས་ནས། དྲན་པ་གཟུངས་སུ་མི་བཟུངས་ཏེ་བརྗོད་ནས། བཅིངས་ཚད་ཆེན་པོ་
གཅིག་ཡིན་ཟེར་ན། གང་གིས་བཅིངས་པ་ལགས། སྤྱི་ཀུན་ཏུ་བཟང་པོ་བོན་གྱི་ལྟ་བ་
འདི་ཐོས་ནས། མི་བསྒོམས་པར་སོ་སོའི་གནས་ན། ཆེ་ཆུང་དང་གཞན་དམས་པར་
བྱ་བའི་ཐབས་ཤོམས་ན། བཅིངས་ཚད་ཆེན་པོ་ཅིག་ཡིན་ཟེར་ན་གང་གིས་བཅིངས་
པ་ལགས། སྤྱིར་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་སྒོམ་པར་སོ་སོའི་
གནས་ན། བརྟགས་ཅིང་བསྒོམ་མོ་བའི་ལམ་དུ་འདུ་བྱེད་གཞན་ལ་མི་ཚེ་ཟད་ནས།
བཅིངས་ཚད་ཆེན་པོ་ཅིག་ཡིན་ཟེར་ན་གང་གིས་བཅིངས་པ་ལགས། སྤྱིར་ཀུན་ཏུ་
བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས་མེད་ཀྱི་
དོགས་པའི་འདུ་ཤེས་ཀྱིས། ཡུལ་ཞིང་དང་ས་རྐོས་དང་། བེའུ་ལུག་དང་བཙའ་
སྐྱོངས་དང༌། དེ་རྣམས་ལ་སེམས་གཡེངས་ནས་འབྲལ་མ་ཕོད་ན། བཅིངས་ཚད་
ཆེན་པོ་ཅིག་ཡིན་ཟེར་ན་གང་གིས་བཅིངས་པ་ལགས། སྤྱི་ཀུན་ཏུ་བཟང་པོ་བོན་གྱི་ལྟ་
བ་འདི་ཐོས་ནས། མི་བསྒོམ་པ་སོ་སོའི་གནས་ནས། དོན་མེད་པའི་ལས་ལ་ལྡོག་
གཏོགས་༽འདོད་ཆེ་ཞིང་ཁོང་རྩིང་ན། བཅིངས་ཚད་ཆེན་པོ་ཅིག་ཡིན་ཟེར་ན་གང་
གིས་བཅིངས་པ་ལགས། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས་མི་བསྒོམས་
པར་སོ་སོའི་གནས་ནས། དགེ་བ་གང་གིས་སྒོ་ནས་ཀྱང་རྩོལ་མི་ནུས་པར་སྦུངས་ཆུང་
ན། བཅིངས་ཚད་ཆེན་པོ་ཅིག་ཡིན་ཟེར་ནས། གང་གིས་བཅིངས་པ་ལགས། སྤྱི་ཀུན་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས།
དབྱར་གཡར་༽གྱིས་བླངས་པ་རྗེས་སུ་མི་སོབ་ནས། བཅིངས་ཚད་ཆེན་པོ་གཅིག་ཡིན་
ཟེར་ན་གང་གིས་བཅིངས་པ་ལགས། སྤྱི་ཀུན་དུ་བཟང་པོ་བོན་གྱི་ལྟ་བ་འདི་ཐོས་ནས་
མི་བསྒོམས་པར་སོ་སོའི་གནས་ན་འདོད་པ་ལོག་པ་ལ་དད་ཆེ་ན་བཅིང་ཚད་ཆེན་པོ་
གཅིག་ཡིན་ཟེར་ན་གང་གིས་བཅིངས་པ་ལགས། སྤྱི་ཀུན་ཏུ་བཟང་པོ་བོན་གྱི་ལྟ་བ་
འདི་ཐོས་ནས་མི་བསྒོམ་པར་སོ་སོའི་གནས་ནས་བསྒོམ་མོ་མནོ་བའི་ལམ་དུ། བསྒོམ་
པའི་དབང་མེད་པར་བྱུང་ཏེ། ད་ཕན་ཆད་མ་ཕྲད་ནས། བཅིངས་ཚད་ཆེན་པོ་ཅིག་
ཡིན་ཟེར་ན། གང་གིས་བཅིངས་པ་ལགས། ༧ འདི་ནས་མར་ལ་བསྒོམ་དུ་སོང་བ་
ལས། བཅིངས་ཚད་བརྒྱད་ཀྱིས་བཅིངས་པ་སྟོན་ཏེ། སེམས་ཉིད་རྣམ་པར་རྟོག་པ་
རྡུལ་ཀྱང་མེད་པའི་ལྟ་བས་མ་ཟིན་ཏེ། བཅིངས་ཟེར་ན་གང་གིས་བཅིངས་པ་ལགས།
སེམས་ཉིད་མ་ཡེངས་པ་ལས་མ་གཡོས་པའི། ལྟ་བས་མ་ཟིན་ཏེ་བཅིངས་ཟེར་ན་གང་
གིས་བཅིངས་པ་ལགས། སེམས་ཉིད་མཉམ་པ་ཆེན་པོའི་ངང་ལས། སྟོར་བྲལ་མེད་
པའི་ལྟ་བས་མ་ཟིན་ཏེ་བཅིངས་ཟེར་ན་གང་གིས་བཅིངས་པ་ལགས། སེམས་ཉིད་
ཟད་པ་མེད་པའི་ཀློང་དུ་བདེན་པ་དོན་གྱིས་མཆོག་ལས་སྤྱོད་པའི་ལྟ་བས་མ་ཟིན་ཏེ་
བཅིངས་ཟེར་ན། གང་གིས་བཅིངས་པ་ལགས། སེམས་ཉིད་ཐོག་པ་མེད་པའི་ཡེ་ཤེས་
ཀྱིས། བརྩལ་བ་མེད་པར་ལྷུན་གྱིས་གྲུབ་པའི་ལྟ་བས་མ་ཟིན་ཏེ། བཅིངས་ཟེར་ན་
གང་གིས་བཅིངས་པ་ལགས། སེམས་ཉིད་ཐམས་ཅད་མཁྱེན་པའི་ཡེ་ཤེས་ལས། འདི་
ཞེས་བྱ་བའི་གཏད་མི་འཆའ་བའི་ལྟ་བས་མ་ཟིན་ཏེ་བཅིངས་ཟེར་ན། གང་གིས་
བཅིངས་པ་ལགས། སེམས་ཉིད་ཐུགས་རྗེ་ཆེན་པོ་སྤྱི་ལ་ཁྱབ་པ་ལས། མཉམ་པའི་ལྟ་
བས་མ་ཟིན་ཏེ་བཅིངས་ཟེར་ན་གང་གིས་བཅིངས་པ་ལགས། སེམས་ཉིད་འདུ་ཤེས་
མི་འཇུག་པ་ལས། མ་བཅོས་པའི་ལྟ་བས་མ་ཟིན་ཏེ་བཅིངས་ཟེར་ན་གང་གིས་
26

སེམས་སྡེ། བཅིངས་ཚད་ཀྱི་ལེའུ། ༼ཁ༽
བཅིངས་པ་ལགས
པ་༢༠
 ། ༧ འདི་ལས་མར་ནི་བཅིངས་ཚད་གང་གིས་བཅིངས་པ་སྟོན་ཏེ།
སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས།
དགེ་བ་རྣམས་ནི་ཁྱད་དུ་བསད་པ། སྡིག་པ་རྣམས་ལ་དོགས་པ་མེད་ན། ཀུན་ཏུ་
བཟང་པོ་བོན་གྱི་ལྟ་བ་ལས། ལྟ་བ་རང་གིས་བཅིངས་ཞེས་བྱའོ། །སྤྱི་ཀུན་ཏུ་བཟང་
པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས། ལྷབ་ལྷུབ་ཀྱིས་
བརྒྱན་ནས་འཁྲུལ་པ་རྣམས་ཀྱི་བར་འཚམས་དང༌། སེམས་ཅན་རྣམས་ཀྱི་ཁ་ལོ་དང་།
དགེ་སྡིག་འཆོལ་བར་བློ་གཡེངས་ན། ཀུན་ཏུ་བཟང་པོ་བོན་གྱི་ལྟ་བ་ལས། ཁེང་
གྲགས་ཀྱིས་བཅིངས་ཞེས་བྱའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་
བསྒོམ་པར་སོ་སོའི་གནས་ནས། ལྟ་བ་དེ་ལ་རྒྱབ་གཏད་ནས། སེམས་ཅན་གང་གི་
སྲོག་ལ་འཛེམ་བག་མེད་ན། ཀུན་ཏུ་བཟང་པོ་ལྟ་བོན་གྱི་ལྟ་བ་ལས། ཞེ་སྡང་གིས་
བཅིངས་ཞེས་བྱའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམ་པར་
སོ་སོའི་གནས་ནས་ལྟ་བ་དེ་ཁོ་ན་ཁ་ཐོན་དུ་ཁྱེར་ནས། ཕ་རོལ་ལ་ཐེ་ཚོམ་རྒོད་ཅིང་།
བློ་ཆུང་ཁོང་དགེ་བ་རྣམས་ཀྱི་ངར་གཅོགས་ན། ཀུན་ཏུ་བཟང་པོ་ལྟ་བོན་གྱི་ལྟ་བ་
ལས། ང་རྒྱལ་གྱིས་བཅིངས་ཞེས་བྱའོ། །སྤྱིར་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་
ནས། མི་བསྒོམས་པ་སོ་སོའི་གནས་ནས། ལྟ་བ་དེ་ལས་ཆེ་བསྙད་ནས། ལ་ཚོང་དང་
སློང་ཁྲོ་དང་ཁེ་སྤོགས་ལ་སེམས་འཕྱོས་ན། ཀུན་ཏུ་བཟང་པོ་བོན་གྱི་ལྟ་བ་ལས།
འདོད་ཆགས་ཀྱིས་བཅིངས་ཞེས་བྱའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་
ནས། མི་བསྒོམས་པར་སོ་སོའི་གནས་ནས། དྲན་པས་གཟུངས་སུ་མ་བཟུངས་ཏེ་
བརྗེད་ནས། ཀུན་ཏུ་བཟང་པོ་བོན་གྱི་ལྟ་བ་འདི། གཏི་མུག་གིས་བཅིངས་ཞེས་བྱའོ། །
སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས།
ཆེ་ཆུང་དང་གཞན་དམས་པར་བྱ་བའི་ཐབས་ཤོམས་ན། ཀུན་ཏུ་བཟང་པོ་བོན་གྱི་ལྟ་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བ་ལས། འཕྲག་དོག་གིས་བཅིངས་ཞེས་བྱའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་
ཐོས་ནས། མི་བསྒོམས་པར་སོ་སོའི་གནས་ནས། བརྟགས་ཤིང་སྒོམ་མོ་བའི་ལམ་དུ།
འདུ་བྱེད་གཞན་ལ་མི་ཚེ་ཟད་ན། ཀུན་ཏུ་བཟང་པོ་བོན་གྱི་ལྟ་བ་ལས། ལེ་ལོ་དང་
བཏང་སྙོམས་ཀྱིས་བཅིངས་ཞེས་བྱའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་
ནས། མི་བསྒོམས་པར་སོ་སོའི་གནས་ན། མེད་ཀྱིས་དོགས་པའི་འདུ་ཤེས་ཀྱིས། ཡུལ་
ཞིང་ས་བརྐོས་དང་བེའུ་ལུག་དང་བཙའ་བསྐྱང་དང༌། དེ་ལ་སེམས་གཡེངས་ནས་
འབྲལ་མ་ཕོད་ན། ཀུན་ཏུ་བཟང་པོ་བོན་གྱི་ལྟ་བ་ལས། སེར་སྣ་དང་འཇུངས་
འགེགས་ཀྱིས་བཅིངས་ཞེས་བྱའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས།
མི་བསྒོམ་པར་སོ་སོའི་གནས་ནས། དོན་མེད་པའི་ལས་ལ་གཏོགས་འདོད་ཆེ་ཞིང་
ཁོང་རྩིང་ན། ཀུན་ཏུ་བཟང་པོ་བོན་གྱི་ལྟ་བ་ལས། སྤྱོད་པས་བཅིངས་ཞེས་བྱའོ། །སྤྱི་
ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས།
དགེ་བ་གང་གི་སྒོ་ནས་ཀྱང་། རྩོལ་མི་ནུས་པར་སྦུངས་ཆུང་ན། ཀུན་ཏུ་བཟང་པོ་
བོན་གྱི་ལྟ་བ་ལས། མ་ནུས་པ་དང་མ་གྲུབ་པས་བཅིངས་ཞེས་བྱའོ། །སྤྱི་ཀུན་ཏུ་
བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་པར་སོ་སོའི་གནས་ནས། གཡར་
གྱིས་བླངས་པ་རྗེས་སུ་མི་སོབ་ན། ཀུན་ཏུ་བཟང་པོ་བོན་གྱི་ལྟ་བ་ལས། དམ་ཚིག་
གིས་བཅིངས་ཞེས་བྱའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་
བསྒོམས་པར་སོ་སོའི་གནས་ནས། འདོད་པས་ལོག་པར་གཡེམས་པ་ལ་དད་ཆེ་ན།
ཀུན་ཏུ་བཟང་པོ་བོན་གྱི་ལྟ་བ་ལས། འཁྲིག་ཅིང་སྦྱོར་བའི་འདོད་ཆགས་ཀྱིས་
བཅིངས་ཞེས་བྱའོ། །སྤྱིར་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། མི་བསྒོམས་
པར་སོ་སོའི་གནས་ནས། བསྒོམས་མོ་བརྐོ་བའི་ལམ་དུ། སྒོམས་པའི་དབང་མེད་པ་
བྱུང་སྟེ། དེ་ཕན་ཆད་མ་འཕྲད་ན། ཀུན་ཏུ་བཟང་པོ་བོན་གྱི་ལྟ་བ་ལས། ལས་འཕྲོ་
28

སེམས་སྡེ། བཅིངས་ཚད་ཀྱི་ལེའུ།
ཡིས་བཅིངས་ཞེས་བྱའོ། ༧ །འདི་ནས་མར་ན་སྒོམ་དུ་སོང་བ་ལ། བཅིངས་ཚད་
བརྒྱད་ཀྱིས་བཅིངས་པ་སྟོན་ཏེ། སེམས་ཉིད་རྣམ་པར་རྟོག་པས་རྡུལ་ཀྱང་མེད་པའི་
ལྟ་བས་མ་ཟིན་ཏེ་བཅིངས་ཟེར་ན། སྤྱིར་ཀུན་ཏུ་བཟང་པོ་བོན་གྱི་ལྟ་བ་ལས། རྟོག་
འཛིན་གྱིས་བཅིངས་ཞེས་བྱའོ། །དེ་ནི་ལུས་དམུ་རྫོངས་ན་གནས་ཀྱང་། སེམས་སོ་
མཚམས་ན་སྒུགས་ཅེས་བྱའོ། །དེས་སྒོམ་དུ་མི་གཏུབ་བོ། །སེམས་ཉིད་མ་ཡེངས་པ་
ལས་མ་གཡོས་པའི་ལྟ་བས་མ་ཟིན་ཏེ་བཅིངས་ཟེར་ན། ཀུན་ཏུ་བཟང་པོ་བོན་གྱི་ལྟ་
བ་ལས། གཉིད་ཆང་དང་བྱིང་རྨུགས་ཀྱིས་བཅིངས་ཞེས་བྱའོ། ། དེ་ནི་ལུས་མཁའ་
གསལ་ན་གནས་ཀྱང་། སེམས་མུན་རུམ་གྱིས་གཏིབས་ཞེས་བྱའོ། །དེས་སྒོམ་དུ་མི་
འདོད་དོ། །སེམས་ཉིད་མཉམ་པ་ཆེན་པོའི་ངང་ལས། སྟོར་བྲལ་མེད་པའི་ལྟ་བས་མ་
ཟིན་ཏེ་བཅིངས་ཟེར་ན། ཀུན་ཏུ་བཟང་པོ་བོན་གྱི་ལྟ་བ་ལས། དེ་ནས་གཡེན་ཕྱོགས་
འཕྱོས་༽ཀྱིས་བཅིངས་ཞེས་བྱའོ། །དེ་ནི་ལུས་གླང་རྒན་བས་གཡུང་ཏེ། སེམས་རྟ་རྒོད་
བས་གཡེར་ཞེས་བྱའོ། །དེས་སྒོམ་དུ་མི་འདོད་དོ། །སེམས་ཉིད་ཟད་པ་མེད་པའི་ཀློང
དུ། བདེན་པ་དོན་གྱི་མཆོག་ལ་སྤྱོད་པའི་ལྟ་བས་མ་ཟིན་ཏེ་བཅིངས་ཟེར་ན། ཀུན་ཏུ་
བཟང་པོའི་བོན་གྱི་ལྟ་བའི་དོན་མ་རྟོགས་ཏེ། འདོད་སེམས་ཀྱིས་བཅིངས་ཞེས་བྱའོ། །
དེ་ནི་ལུས་དགོན་པ་ན་གནས་ཀྱང༌། སེམས་ཚོང་དུས་ན་འཁྱམས་ཞེས་བྱའོ། །དེས་
སྒོམ་དུ་མི་འདོད་དོ། །སེམས་ཉིད་ཐོགས་པ་མེད་པའི་ཡེ་ཤེས་ཀྱིས། བཙལ་བ་མེད་
པར་ལྷུན་གྱིས་གྲུབ་པའི་ལྟ་བས་མ་ཟིན་ཏེ་བཅིངས་ཟེར་ན། དེ་ནི་ཀུན་ཏུ་བཟང་
པོའི་བོན་གྱི་ལྟ་བ་འདི་ཡི་དོན་མ་རྟོགས་ཏེ། ལས་དང་བྱེ་བྲག་གིས་བཅིངས་ཞེས་
བྱའོ། །དེ་ནི་ལུས་རྗེ་ས་ལ་འདུག་ཀྱང་། སེམས་བྲན་ས་ནས་འཁོལ་ཞེས་བྱའོ། །དེས་
སྒོམ་དུ་མི་འདོད་དོ། །སེམས་ཉིད་ཐམས་ཅད་མཁྱེན་པའི་ཡེ་ཤེས་ལས། འདི་ཞེས་བྱ་
བའི་གཏད་མི་འཆའ་བའི་ལྟ་བས་མ་ཟིན་ཏེ་བཅིངས་ཟེར་ན། ཀུན་ཏུ་བཟང་པོ་བོན་
20

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྱི་ལྟ་བའི་དོན་མ་རྟོགས་ཏེ། ཆགས་པས་བཅིངས་ཞེས་བྱའོ། །དེ་ནི་ལུས་འཕུར་
སྟབས་དང་ཆས་ནས་ཀྱང་། སེམས་གཏིང་རྡོ་དང་བྲག་ཅེས་བྱའོ། །དེས་སྒོམ་དུ་མི་
འདོད་དོ། །སེམས་ཉིད་ཐུགས་རྗེ་ཆེན་པོ་སྤྱི་ཁྱབ་ལས་མཉམ་པའི་ལྟ་བས་མ་ཟིན་ཏེ་
བཅིངས་ཟེར་ན། ཀུན་ཏུ་བཟང་པོ་བོན་གྱི་ལྟ་བའི་དོན་མ་རྟོགས་ཏེ། གདུང་སེམས་
ཀྱིས་བཅིངས་ཞེས་བྱའོ། །དེ་ནི་ལུས་ཡང་དབེན་ན་འདུག་ཀྱང་། སེམས་གཉེན་བཤེས་
དང་འགྲོགས་ཅེས་བྱའོ། །དེས་སྒོམ་དུ་མི་འདོད་དོ། །སེམས་ཉིད་འདུ་ཤེས་མི་འཇུག་
པ་ལས། མ་བཅོས་པའི་ལྟ་བས་མ་ཟིན་ཏེ་བཅིངས་ཟེར་ན། ཀུན་ཏུ་བཟང་པོ་བོན་གྱི་
ལྟ་བའི་དོན་མ་རྟོགས་ཏེ། བསླད་པ་དང་འཁྲུལ་པས་བཅིངས་ཞེས་བྱའོ། །དེ་ནི་ལུས་
ཀྱིས་སྒོར་ཕྱིན་ཀྱང་། སེམས་ཀྱིས་ཕུག་མ་བརྡོལ་ཞེས་བྱའོ། །དེས་སྒོམ་དུ་མི་འདོད་
དོ། ༧ །འདི་ནས་མར་ནི་ཁྲོལ་ཚད་ཉི་ཤུ་རྩ་གཉིས་གང་གིས་ཁྲོལ་བ་སྟོན་ཏེ། ཀུན་ཏུ་
བཟང་པོ་བོན་གྱི་ལྟ་བ་འདི་ཐོས་པས། དགེ་བ་རྣམས་ནི་དང་དུ་བླངས། སྡིག་པ་
རྣམས་ནི་རྒྱབ་ཏུ་བསྐྱུར་ནས་སྒོམ་དུ་སོང་ན། ལས་དགེ་སྡིག་གཉིས་ཀྱི་འབྲས་བུ་ཇི་
ལྟར་སྨིན་པའི་དོན་རྟོགས་པས་ཁྲོལ་བའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་
ཐོས་ནས། འཁྲུལ་པ་རྣམས་ཀྱི་བར་མཚམས་དང་། ཉེ་དྲུང་གི་ཆེད་བོར་ནས་སྒོམ་དུ་
སོང་ན་གཉེན་རྣམས་སྒྱུ་མར་ཤེས་པས། གཉེན་ལ་མ་ཆགས་པའི་དོན་རྟོགས་ནས་
དོན་གྱིས་ཁྲོལ་བའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། སེམས་ཅན་གྱི་
སྲོག་གཅོད་པ་སྤོངས་ནས་བསྒོམ་དུ་སོང་ན། བྱམས་པ་ཆེན་པོ་བྱང་ཆུབ་སེམས་ཀྱི་
དོན་ཁྲོལ་བའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། ཕ་ལོག་ལ་ཐེ་ཚོམ་
གཡུང་ཞིང་ང་རྒྱལ་བསྐྱུངས་ནས། སྒོམ་དུ་སོང་ན་བདག་དང་གཞན་དུ་མི་འཛིན་
པའི་ཞི་བ་ཆེན་པོ་བྱང་ཆུབ་སེམས་ཀྱི་དོན་ཁྲོལ་བའོ། །སྤྱི་ཀུན་ཏུ་བཟང་པོ་བོན་གྱི་ལྟ་
བ་འདི་ཐོས་ནས། ཁེ་སྤོགས་དང་ཚོང་སྤྲུལ་བོར་ནས་བསྒོམ་དུ་སོང་ན། རིན་ཆེན་སྒྱུ་
30

སེམས་སྡེ། བཅིངས་ཚད་ཀྱི་ལེའུ། ༼ཁ༽
མར་ཤེས་པའི་བྱང་ཆུབ་སེམས་ཀྱི་དོན་ཁྲོལ་བའོ། ། སྤྱི་ཀུན་ཏུ་བཟང་པོ་བོན་གྱི་ལྟ་བ་
འདི་ཐོས་ནས། མ་བརྗེད་དེ་གཟུངས་སུ་བཟུངས་ནས་བསྒོམ་དུ་སོང་ན། མི་བསྙེལ་
བའི་གཟུངས་ཐོབ་པའི་བྱང་ཆུབ་སེམས་ཀྱི་དོན་ཁྲོལ་བའོ། ། སྤྱི་ཀུན་ཏུ་བཟང་པོ་བོན་
གྱི་ལྟ་བ་འདི་ཐོས་ནས། ཆེ་ཆུང་དང་རུ་ང་མེད་པར་བསྒོམ་དུ་སོངས་ན། ཡངས་པ་
ཆེན་པོ་བྱང་ཆུབ་སེམས་ཀྱི་དོན་ཁྲོལ་བའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་
ཐོས་ནས། གཞན་ལས་མ་ཡེངས་པར་བསྒོམ་དུ་སོང་བ་ན། བརྩོན་འགྲུས་ཆེན་པོ་
བྱང་ཆུབ་སེམས་ཀྱི་དོན་ཁྲོལ་བའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས།
འདུ་འཛི་ཐམས་ཅད་སྤངས་ནས་སྒོམ་དུ་སོང་ན། ཆགས་པ་མེད་པའི་བྱང་ཆུབ་
སེམས་ཀྱི་དོན་ཁྲོལ་བའོ། །སྤྱི་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། གཏོགས་
འདོད་དང་སྤྱོད་ངན་བོར་ནས་སྒོམ་དུ་སོང་ན། རྣམ་པར་དག་པའི་བྱང་ཆུབ་སེམས་
ཀྱི་དོན་ཁྲོལ་བའོ། །སྤྱིར་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས། དགེ་བ་ལ་
བརྩོན་ཞིང་དཀའ་བ་བསྡམ་ནས་སྒོམ་དུ་སོང་ན། བླ་ན་མེད་པ་གྲུབ་པ་ཆེན་པོའི་
བྱང་ཆུབ་སེམས་ཀྱི་དོན་ཁྲོལ་བའོ། ། ལྟ་བ་འདི་ཐོས་མ་ཐག་ཏུ། གཤེན་རབ་བླ་མའི་
སྤྱན་སྔར་གཡར་གྱིས་ཁས་བླངས་ནས་བསྒོམ་དུ་སོང་ན། བླངས་དོར་མེད་པའི་བྱང་
ཆུབ་སེམས་ཀྱི་དོན་ཁྲོལ་བའོ། །སྤྱིར་ཀུན་ཏུ་བཟང་པོ་བོན་གྱི་ལྟ་བ་འདི་ཐོས་ནས།
འདོད་པ་ལོག་པར་གཡེམ་པ་སྤངས་ནས། བསྒོམ་དུ་སོང་ན། ཐབས་ཆེན་དབྱིངས་
ལ་རོལ་པའི་བྱང་ཆུབ་སེམས་ཀྱི་དོན་ཁྲོལ་བའོ། །སྤྱིར་ཀུན་ཏུ་བཟང་པོ་བོན་གྱི་ལྟ་བ་
འདི་ཐོས་ནས། མཐའ་རུ་ཕྱིན་པར་བསྒྲུབས་ནས། ཁྲོལ་བའི་རང་བཞིན་ཡིན་ཟེར་
ནས། བཙལ་བ་མེད་པ་བྱང་ཆུབ་སེམས་ཀྱི་དོན་ཁྲོལ་བའོ། ༧ །འདི་ནས་མར་ལ་
སྒོམ་དུ་སོང་བ་ལ། ཀློང་དུ་གྱུར་པའི་ཁྲོལ་ཚད་བརྒྱད་སྟོན་ཏེ། ཆོ་འཕྲུལ་དང་རྟོག་
འཛིན་ལས་གཡོས་པ་མེད་པར་བསྒོམ་དུ་སོང་ན། རྣམ་པར་མི་རྟོག་པའི་བྱང་ཆུབ་
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཀློང་དུ་གྱུར་པས་དོན་ཁྲོལ་བའོ། །གཞན་ལ་མ་ཡེངས་པར་ཡིད་གཞུང་ནས་
སྒོམ་དུ་སོང་ན། དོན་དམ་པ་ལ་མ་ཡེངས་པའི་བྱང་ཆུབ་སེམས་ཀྱི་དོན་ཁྲོལ་བའོ། །
འབྱུང་འཇུག་ཉུང་ཞིང་ཁོང་དལ་བར་བསྒོམ་ན་མཉམ་པ་ཆེན་པོ་སྟོར་བྲལ་མེད་པའི་
བྱང་ཆུབ་སེམས་ཀྱི་དོན་ཁྲོལ་བའོ། །བདེན་པའི་དོན་ལ་མ་རྟོགས་པར། གཞན་གྱི་
ཆོག་ཤེས་ཆེ་བར་བསྒོམ་དུ་སོང་ན། བདེན་པ་དོན་གྱི་མཆོག་ལས་སྤྱོད་པའི་བྱང་ཆུབ་
སེམས་ཀྱི་དོན་ཁྲོལ་བའོ། །མགྲོན་རྣམ་པ་བཞི་ལས་མེད་པར་དམིགས་མེད་མཆོད་པ་
སྦྱིན་རྒྱ་ཆེན་པོར་གཏོང་ན། ཐུགས་རྗེ་ཆེན་པོ་བྱང་ཆུབ་སེམས་ཀྱི་དོན་ཁྲོལ་བའོ། །
དགོས་པ་ཕྱིར་ལུས་པ་ལ་འཕྲེང་ཐོགས་མེད་པར་བསྒོམས་ན། ཐོགས་པ་མེད་པར་
བྱང་ཆུབ་ཀྱི་སེམས་ཀློང་དུ་གྱུར་པས་དོན་ཁྲོལ་བའོ། །གཅེས་པའི་གཉེན་མི་རྟག་པ་ལ་
གདུང་སེམས་མེད་པར་བསྒོམས་ན། ཐུགས་རྗེ་ཆེན་པོ་བྱང་ཆུབ་སེམས་ཀྱི་མཉམ་
སྙོམས་ཀྱི་ཀློང་དུ་གྱུར་པས་དོན་ཁྲོལ་བའོ། །བདེན་པའི་དོན་ལ་མ་བསླད་ཅིང་འཁྲུལ་
པ་མེད་པར་བསྒོམས་ན། སེམས་ཉིད་འདུ་ཤེས་མི་འཇུག་པ་ལས་ཀློང་དུ་གྱུར་པས་
དོན་ཁྲོལ་བའོ། །
༧ འདི་ནས་མར་ནི་སྒྲིབ་པ་ཉི་ཤུ་སྟོན་ཏེ། ཁྱད་པར་ཆེན་པོའི་ཐེག་པ་ཆེན་པོ་མ་
རྟོགས་པའི་སྐྱོན་དབང་གིས། ཐེག་པ་འོག་མ་བརྒྱད་ལ་སྒྲིབ་པ་ཉི་ཤུ་བྱུང་སྟེ། དེ་གང་
ཞེ་ན། ཤེས་བྱའི་སྒྲིབ་པ་བཅུ། ཉོན་མོངས་པའི་སྒྲིབ་པ་བཅུ་སྟེ་ཉི་ཤུའོ། །དེ་ལ་ཤེས་
བྱའི་སྒྲིབ་པ་བཅུ་ནི། འབྲས་བུའི་བོན་བཞི་ལ་གནས། ཉོན་མོངས་པའི་སྒྲིབ་པ་བཅུ་
ནི། རྒྱུ་ཡི་བོན་བཞི་ལ་གནས། རྒྱུ་འབྲས་གཉིས་ལས་ལ་བཟླས་པའི་ཐེག་པ་ཆེན་པོ་ལ་
ནི། སྒྲིབ་པ་ཡེ་ནས་མི་མངའ་བའོ། །དེ་ལས་ཉོན་མོངས་པའི་སྒྲིབ་པ་བཅུ་གང་ཞེ་ན།
བྱང་ཆུབ་སེམས་བདེ་བ་ཆེན་པོ་མ་རྟོགས་ཏེ། གཏི་མུག་གི་རང་བཞིན་གྱིས། དཔེར་ན་
དབྱར་གྱི་ཤེའུ་མུན་ལྟར་གྱུར་ཏེ། ཐེག་པ་གོང་མའི་བོན་ལས། སྒྲ་ཙམ་ཐོས་ན་ཡང༌།
32

སེམས་སྡེ། བཅིངས་ཚད་ཀྱི་ལེའུ། ༼ཁ༽
དུག་ཏུ་ཆེ་བ་ལྟར་འགྱུར་བ་དེ་ནི། སེམས་བྱིང་རྨུགས་ཀྱི་སྒྲིབ་པའོ། །བྱང་ཆུབ་ཀྱི་
སེམས་མ་རྟོགས་པའི་དབང་གིས། འཁྲུལ་པ་ཇི་བཞིན་མ་ལས་བག་ཆགས་ཕྱིན་ཅི་
ལོག་ཇི་བཞིན་མ་ཞེན་པས། འཁོར་བའི་གནས་སུ་གཏན་འཁྱམས་པའི་སྒྲིབ་པའོ། །
བྱང་ཆུབ་ཀྱི་སེམས་མ་རྟོགས་པའི་དབང་གིས། འཛིན་ཆགས་ཀྱི་དབང་དུ་གྱུར་ཏེ།
བག་ཆགས་ཕྱི་ནང་དུ་རྒྱུ་བ་ལ། གདོན་དང་བགེགས་སུ་འཛིན་པ་དེ་ནི། ཕྱིན་ཅི་ལོག་
གི་བྱུང་ཚོར་གྱིས། འཁོར་བའི་གནས་སུ་གཏན་འཁྱམས་པའི་སྒྲིབ་པའོ། །བྱང་ཆུབ་
སེམས་མ་རྟོགས་པའི་དབང་གིས། ཁྲ་དང་སྤྱང་ཁུ་ལྟར་གྱུར་ཏེ། དཔེར་ན་ཁྲ་དང་
སྤྱང་ཀུས་ཀྱང་། གཞན་གྱི་བུ་བསད་ནས་རང་གི་བུ་གསོ་བའི་འདུ་ཤེས་དང་ལྡན་པ་
བཞིན། སེམས་ཅན་ལ་ལ་བསད་ནས་ལ་ལ་གསོ་བ་ནི། སྙིང་རྗེ་རང་ཕྱོགས་ཅན་གྱིས་
བྱ་སྟེ། འཁོར་བའི་གནས་སུ་གཏན་འཁྱམས་པའི་སྒྲིབ་པའོ། །བྱང་ཆུབ་ཀྱི་སེམས་མ་
རྟོགས་པའི་དབང་གིས། སྒྱུ་མའི་ནུས་མཐུ་ལ་བག་ཆགས་མཐུ་བརྟས་ནས་ཉེས་པ་
མེད་པའི་སེམས་ཅན། སྲོག་ལ་དམན་པའི་ལྡམ་པོ་བྱེད་པ་ནི། འཁོར་བའི་གནས་སུ་
གཏན་འཁྱམས་པའོ། །བྱང་ཆུབ་སེམས་མ་རྟོགས་པའི་དབང་གིས་དགེ་བ་ལ་བསྐུར་
པ་བཏབ། སྡིག་པ་ལ་སྨོན་པ་འབུལ་ཏེ། དགེ་སྡིག་འཆོལ་བར་སྤྱད་པའི་སྐྱོན་གྱིས་
འཁོར་བའི་གནས་སུ་གཏན་འཁྱམས་པའོ། །བྱང་ཆུབ་ཀྱི་སེམས་མ་རྟོགས་པའི་དབང་
གིས་འཇིག་རྟེན་འདི་ན་གནས་པ་ལ་སེམས་ཡོད་དོ་བར་སྒྲོས་བརྟགས་པས། འདི་
ནས་མི་རྟག་ཕན་ཆོད་ནས། སེམས་མེད་དོ་བར་བསྐུར་པ་བཏབ། ཡོད་མེད་གཉིས་
སུ་བརྟགས་པས། འཁོར་བའི་གནས་སུ་གཏན་འཁྱམས་པའི་སྒྲིབ་པའོ། །སེམས་མ་
རྟོགས་པའི་དབང་གིས། བདེན་པའི་དོན་ལ་མི་སྤྱོད་ཅིང་འཁྲུལ་པའི་བློ་རུ་རྟོག་ཅིང་
བདག་དང་གཞན་དུ་བཟུང་ནས། སེམས་གདུག་པ་ཆེན་པོས་རང་ལུས་སྲིན་པོའི་ཆ་
ལུགས་སུ་བྱས་པས། འཁོར་བའི་གནས་སུ་གཏན་འཁྱམས་པའི་སྒྲིབ་པའོ། །སེམས་མ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟོགས་པའི་དབང་གིས་བློ་ཕྱིན་ཅི་ལོག་སྟེ། ལུས་སེམས་འབྲལ་བའི་དུས་ན། སེམས་
དུམ་བུ་གསུམ་དུ་ཆད་ནས། ལམ་གསུམ་དུ་མི་གསུམ་ཞུགས་ནས། ཁ་སོ་སོར་བལྟས་
ཏེ་སོང་བ་དང་འདྲ་བར་རྟོག་པས། འཁོར་བར་ལྟུང་བའི་སྒྲིབ་པའོ། །སེམས་མ་
རྟོགས་པའི་དབང་གིས་མི་བདེ་བའི་སེམས་གཡོས་པས་མ་ཡིན་པའི་བློ་ལས་རྣམ་པར་
རྟོག་པ་བྱུང་ནས། འཁྲུལ་པའི་རྗེས་སུ་འཁྲུལ་པ་ཞུགས་ནས། སྤྲིན་གྱི་རྗེས་སུ་རླུང་
ཞུགས་པ་དང་འདྲ་སྟེ། གཡོ་བའི་འཁྲུགས་པར་བྱེད་པས། འཁོར་བའི་གནས་སུ་
གཏན་འཁྱམས་པའི་སྒྲིབ་པའོ། །ཤེས་བྱའི་སྒྲིབ་པ་བཅུ་ནི། བྱང་ཆུབ་ཀྱི་སེམས་རྒྱུ་
འབྲས་གཉིས་སུ་མེད་པས། རྒྱུ་སྔོན་ལ་བཏངས་པས་འབྲས་བུ་གྲུབ་པར་རྟོག་པ་ལ།
རྒྱུ་བཏང་ངོ་སྙམ་པའི་ཤེས་བྱ་དང་། འབྲས་བུ་ཐོབ་བོ་སྙམ་པའི་ཤེས་བྱ་ཡིས། སེམས་
ལས་འགྲིབ་པ་དང་། སེམས་དེ་ལས་དྲན་པ་བྱུང༌། དྲན་པའི་འཁོར་བ་ལ་ལོངས་
བཏགས། འཁོར་བ་མི་བདེ་བར་ཤེས། འབྲས་བུ་བདེ་བ་བཙལ་བར་འདོད་པ་ལས།
བདེ་བའི་དོན་དེ་རང་ལས་ཡོད་པར་མི་ཤེས་ཤིང་། གཞན་ནས་བཙལ་བར་ཤེས་པ་
ལས། ཤེས་སོ་སྙམ་པའི་ཤེས་བྱ་ཡིས། སེམས་ལ་འགྲིབ་པར་འགྱུར་བ་དང་། ལུས་
སྦྱངས་པ་དང་། སེམས་ལ་འབྱོངས་པར་ཤེས་པ་ལ། ཤེས་སོ་སྙམ་པའི་ཤེས་བྱ་བྱུང་
བས། བྱང་ཆུབ་སེམས་ལ་འགྲིབ་པ་དང༌། སེམས་ལས་མ་བྱུང་བའི་འདྲེན་སྟོན་
གཅིག་གཞན་ནས་འོང་དུ་རེ་བ་དང་། འོངས་ནས་འབྲས་བུ་རྙེད་པར་འདོད་པའི་
ཤེས་བྱ་ཡིས། སེམས་ལ་འགྲིབ་པ་དང་། སེམས་ཡེ་ཤེས་ཀྱི་རྒྱན་ཚོགས་བསམ་གྱིས་མི་
ཁྱབ་པའི་དོན་ཆ་མེད་པར། འཁྲུལ་པའི་བློ་ཡིས་སྤོངས་པ་རྣམ་གསུམ་གྱིས་སེམས་
རྙེད་དུ་རེ་བ་བཅས་ནས། རྙེད་དོ་སྙམ་པའི་ཤེས་བྱ་བྱུང་བས། སེམས་ལ་འགྲིབ་པ་
དང༌། ཡུལ་སྣ་ཚོགས་ལ་ཤེས་བྱ་སྣ་ཚོགས་པ་བཅུག་ནས། སེམས་དེ་ཡིན་པར་འདོད་
པས། ཡུལ་ལ་ཤེས་པ་འཁྲུལ་པས། སེམས་ལ་འགྲིབ་པ་དང་། ཡུལ་དང་ཤེས་པའི་
34

སེམས་སྡེ། བཅིངས་ཚད་ཀྱི་ལེའུ། ༼ཁ༽
ནུས་མཐུ་ལས། གཉིས་སུ་འབྲེལ་པའི་ནུས་མཐུ་ཡིས། ལྷ་དང་ལྷ་མོར་གྲངས་མེད་པ་
བྱུང་བ་དེས། བདག་ཁྲིད་ནས་གོང་མའི་གནས་སུ་ཕྱིན་པར་ཤེས་པའི་ཤེས་བྱ་ཡིས།
སེམས་ལ་འགྲིབ་པ་དང་། བོན་གྱི་དབྱིངས་མ་འགགས་གསལ་ནས། ལྷ་ཡབ་ཡུམ་
གཉིས་ཀྱི་སྤྲུལ་པ་ལས། ལྷག་པའི་སེམས་བསྐྱེད་ནས། དེ་བདག་དང་གཉིས་སུ་མེད་
པར་རྟོགས་པ་ལས། རྟོགས་སོ་སྙམ་པའི་རྟོག་འཛིན་གྱིས། སེམས་ལས་འགྲིབ་པ་
དང་། འདི་ལྟར་སྣང་བ་ཐམས་ཅད་ཏིང་ངེ་འཛིན་རྣམ་པར་དག་པའི་དཀྱིལ་འཁོར་
དུ་ཤེས་པས། ཏིང་ངེ་འཛིན་གྱི་དཀྱིལ་འཁོར་དེ་ན། རིག་པའི་ཡེ་ཤེས་འོད་ཀྱི་འཁོར་
ལོ་ལྟར་གསལ་བར་ཤེས་པ་ལས། ཤེས་སོ་སྙམ་པའི་ཤེས་བྱ་བྱུང་བས། སེམས་ལ་
འགྲིབ་པ་དང་། སེམས་ཇི་ལྟར་ཡིན་པའི་དོན་གསལ་བར་ཤེས་པ་ལས། སེམས་ལས་
ཆེ་བ་བྱུང་སྟེ། གཞན་ལས་དཔགས་སོ་སྙམ་པའི་ཆེ་བ་ཡིས། བྱང་ཆུབ་སེམས་
འགྲིབས་པའོ། །སྒྲིབ་པ་ཉི་ཤུའི་དགྲོལ་ཐབས་ལ། ཉོན་མོངས་པའི་སྒྲིབ་པའི་རྒྱུ་གང་
ལས་བསྐྱེད་པ་དང་གཅིག །གང་ལ་འགྲིབ་པ་དང་གཉིས། སྦྱངས་པའི་ཐབས་དང་
གསུམ། འབྱོང་ནས་ཅི་ལྟར་འགྱུར་བ་དང་བཞི། དེ་ལས་རྒྱུ་ནི་མ་རིག་པ་ལས་བྱུང་
བའོ། །འགྲིབ་པ་དེ་ནི་མི་དང་ལྷ་ཡི་གོ་འཕངས་ཐོབ་ཏུ་མི་སྟེར་བ་ལ་འགྲིབ་པའོ། །
སྦྱངས་པའི་ཐབས་ནི་གཅིག་ཆར་དུ་སྦྱངས་པ་དང་། ཁད་ཀྱིས་སྦྱངས་པ་དང་གཉིས་
སོ། །དེ་ལས་ཉོན་མོངས་པའི་སྒྲིབ་པ་ནི། ཁད་ཀྱིས་སྦྱངས་པའི་རྒྱུ་ཡིན་ཏེ། གོང་མ་
ལྟར་སེམས་མ་རྟོགས་པའི་དབང་གིས། འཁོར་བར་ལྟུང་བ་རྣམས་ལ་གཡང་ས་
བསྐུར་ཞིང་བོན་གྱིས་དགེ་སྡིག་བཤད་དེ། བཀྲིད་དྲང་གི་སྒོ་ནས་སྦྱངས་ནས་འབྱོངས་
ཏེ་འོང་ན། ཐེག་པ་འོག་མ་བའི་ནང་ན་ཞིབ། དཔེར་ན་ལྕགས་ཀྱི་སྡོང་པོ་ལ། བྱ་ཡི་
གཤོག་པས་རྒྱུན་དུ་བསྲིངས་ནས་བྱུག་ན། ཆོད་ནས་འོང་བ་དང་འདྲའོ་ཞེས་འབྱུང་
སྟེ། ཐེག་པ་ཆེན་པོ་འདི་ཡིས་བཞེད་ཀྱིས་ནི། ཁད་ཀྱིས་སྦྱོང་པའི་ཚི་ཆད་པའི་ནད་དུ་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འགྱུར་ཏེ། གཅིག་ཆར་སྦྱང་བར་བྱ་སྟེ། དཔེར་ན་མུན་པའི་ཀློང་དུ་ནམ་མཁའ་ལ་ཉི་
མ་ཤར་བའི་དུས་ན། རི་ལུང་དུས་གཅིག་ཏུ་ས་ལེ་འོང་བ་དང་འདྲ་བར་ན། ཐེག་པ་
འོག་མ་བ་རྣམས། བློ་ཡི་སྒྲིབ་པ་འཐུགས་པོ་མུན་པ་འདྲ་བ་དེས་ནོན་པ་དེ་ལ། ཐེག་
པ་ཆེན་པོའི་དོན་ཉི་མ་ཤར་བ་དང་འདྲ་བའི་འོད་ཀྱིས། སྒྲིབ་པ་ཐམས་ཅད་དུས་
གཅིག་ཏུ་འབྱོང་བར་བྱ་ཞེས་འབྱུང་སྟེ། དང་པོར་བློ་ཡི་སྒྲིབ་པ་འཐུག་པོས་ནོན་པ་དེ་
ལ། དཔེར་ན་ལུག་རིད་ཀྱི་རྣ་བར་ཁུ་བྱུག་ཐོས་པ་དང་འདྲ་སྟེ། ཡེ་གཤེན་གཙུག་ཕུད་
ཀྱིས་གཡུ་ལོ་འབར་བའི་སྡོང་པོའི་སྟེང་ནས། འདབ་ཆགས་ཁུ་བྱུག་ཏུ་སྤྲུལ་ནས།
གསུང་ལྷང་ལྷང་སྙན་པར་བསྒྲགས་པའི་དོན། བྱང་ཆུབ་སེམས་ཀྱི་རིག་པ་ཁུ་བྱུག་
ཅེས་བྱ་བ་བཤད་ལས་སྤྲོ་བ་སྐྱེ་རུ་གཞུགས། དེ་ནས་ཡེ་གཤེན་གཙུག་ཕུད་ཀྱིས། གཡུ་
ལུང་ཤེལ་གྱི་བྲག་ཕུག་ཏུ། གཤེན་གསང་བ་འདུས་པ་ལ། དགོངས་པའི་ཉམས་ཕོག་
པ། བྱང་ཆུབ་ཀྱི་སེམས་གསེར་གྱི་ལུང་ནོན་ཞེས་བྱ་བ། ཞག་གསུམ་དྲོས་དང་བཞིར་
བསྒོམས་པའི་ལུང་མནོས་ཤིང་འབོག །དགོངས་པ་རྣམ་པ་ལྔ་ཡིས་ཉམས་བསྡུར། དེ་
ནས་བྱང་ཆུབ་སེམས་གསང་བ་གབ་པ་དགུ་སྐོར་གྱི། ལྟ་བ་ཆེན་པོས་ཁོག་དབུབས།
མན་ངག་གིས་གཏན་ལ་དབབས། གསལ་བ་ཡེ་ཤེས་ཀྱིས་ཐིག་བཏབས། སྐྱེ་འགགས་
མེད་པའི་རྩད་བཅད། དེ་ཡི་དོན་དེ་ལ་མ་ཡེངས་ན། ཉོན་མོངས་པའི་སྒྲིབ་པ་ཐམས་
ཅད། མུན་པ་ལ་སྒྲོན་མེ་བཏེགས་པ་བཞིན་སལ་གྱིས་འགྱུར་བར་བཞེད་དོ། །ཉོན་
མོངས་པའི་སྒྲིབ་པ་འབྱོང་པའི་དུས་ན། བྱང་ཆུབ་ཀྱི་སེམས་གསལ་བའི་རོ་མྱོངས་ནས་
ཡོད་པར་ཡིད་ཆེས་པ་ལས། གསལ་ལོ་བའི་རྟོག་པ་བྱུང་བ་ཤེས་བྱའི་སྒྲིབ་པར་མིང་
བཏགས་ཏེ། ཤེས་བྱའི་སྒྲིབ་པའི་རྒྱུ་ཅི་ལས་བྱུང་བ་དང་གཅིག །ཤེས་བྱའི་སྒྲིབ་པ་
གང་ལས་འགྲིབ་པ་དང་གཉིས། སྦྱངས་པའི་ཐབས་དང་གསུམ། ཤེས་བྱའི་སྒྲིབ་པ་
འབྱུང་བ་ཇི་ལྟར་འགྱུར་བ་དང་བཞིའོ། །དེ་ལས་ཤེས་བྱའི་སྒྲིབ་པའི་རྒྱུ་ནི། བདག་
36

སེམས་སྡེ། བཅིངས་ཚད་ཀྱི་ལེའུ། ༼ཁ༽
དང་གཞན་དུ་འཛིན་པ་ལས་འབྱུང༌། སྒྲིབ་པ་ནི་བླ་ན་མེད་པའི་འབྲས་བུ་ལ་སྒྲིབ།
སྦྱངས་པའི་ཐབས་ནི་མི་དམིགས་པའི་ཤེས་རབ་ཀྱིས་རྩལ་སྦྱངས། དུས་གཅིག་ཏུ་
སྦྱངས་པར་གཅད། ཤེས་བྱའི་སྒྲིབ་པ་སྦྱངས་པ་ནི། བྱང་ཆུབ་ཀྱི་སེམས་བདེ་བ་ཆེན་
པོ་མ་གཡོས་པའི་ངང་ལ་གནས་པའོ། ༧ །འདི་ནས་མར་ལ་ནི་གོལ་ས་བཅུ་གཉིས་ཀྱི་
སྐབས་སྟོན་ཏེ། སྤྱི་གཅོད་ཀྱི་ལྟ་བ་དབྱིངས་ལས་ཐལ་ཏེ་གོལ། ལུང་དོན་གྱིས་མ་ཁྲོལ་
ཏེ་གོལ། མན་ངག་གདེངས་ཀྱིས་མ་ཆོད་དེ་གོལ། དམ་ཚིག་བདག་ཕྱོགས་ཅན་དུ་
བསྲུངས་ཏེ་གོལ། འཕྲིན་ལས་གཟའ་གཏད་ཅན་དུ་བཅས་ཏེ་གོལ། ལམ་འགྲོ་ས་ཅན་
དུ་སྟེགས་ཏེ་གོལ། གནས་སྣང་བའི་ཡུལ་ལ་དམིགས་པ་དང་བཅས་ཏེ་གོལ།
དགོངས་རྒྱུད་དྲེགས་པ་ཅན་འགྱུར་བ་མེད་པར་བསྒོམ་སྟེ་གོལ། ཏིང་ངེ་འཛིན་དབང་
པོ་རྣམས་ཀྱི་ཡུལ་ལ་འཕྱོས་ཏེ་གོལ། ཉམས་ཀྱི་མན་ངག་བག་ཆགས་ཀྱི་རྗེས་སུ་ཕྱིར་
ནུར་ཏེ་གོལ། ཡིད་ཡོད་མེད་གཉིས་ལ་ཏེན་ཐོག་ཁྱེར་ཏེ་གོལ། རྟོགས་པའི་ལྟ་བ་ཡོད་
ཅིང་བརྟགས་པ་ལས། རྟོགས་སོ་སྙམ་པའི་རྟོག་འཛིན་འབྱུང་སྟེ་གོལ། ༧ འདི་ནས་
མར་ནི་གོལ་ས་བཅུ་གཉིས་གང་ལས་གོལ་བ་སྟོན་ཏེ། སྤྱི་གཅོད་ཀྱི་ལྟ་བ་དབྱིངས་
ལས་ཐལ་ན། སེམས་ཉིད་རྟོགས་པ་ཆེན་པོའི་དོན་ལ་གོལ། ལུང་དོན་གྱིས་མ་ཁྲོལ་ན།
སེམས་ཉིད་བདེ་བ་ཆེན་པོའི་དོན་ལས་གོལ། མན་ངག་གདེངས་ཀྱིས་མ་ཆོད་ན།
སེམས་ཉིད་ཁོ་ན་ཉིད་ཀྱི་ཐོག་ཏུ་མ་ཕེབས་པའི་དོན་ལ་གོལ། དམ་ཚིག་བདག་ཕྱོགས་
ཅན་དུ་བསྲུངས་ན། སེམས་ཉིད་བདེ་བ་ཆེན་པོ་སྲུང་དུ་མེད་པའི་དོན་ལས་གོལ།
འཕྲིན་ལས་གཟའ་གཏད་ཅན་དུ་བཅས་ན། སེམས་ཉིད་བཙལ་བ་མེད་པར་ལྷུན་
གྱིས་གྲུབ་པའི་དོན་ལས་གོལ། ལམ་འགྲོ་ས་ཅན་དུ་སྟེགས་ན། སེམས་ཉིད་བདེ་བ་
ཆེན་པོ་བགྲོད་དུ་མེད་པའི་དོན་ལས་གོལ། གནས་སྣང་བའི་ཡུལ་ལ་དམིགས་པ་
བཅས་ན། སེམས་ཉིད་ཡེ་ནས་བཙལ་བ་མེད་པའི་དོན་ལས་གོལ། དགོངས་རྒྱུད་
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དྲེགས་པ་ཅན་འགྱུར་བ་མེད་པར་བསྒོམ་ན། སེམས་ཉིད་བདེ་བ་ཆེན་པོ་མ་གཡོས་
པའི་དོན་ལས་གོལ། ཏིང་ངེ་འཛིན་དབང་པོ་རྣམས་ཀྱི་ཡུལ་ལ་འཕྱོས་ན། སེམས་
ཉིད་མ་བཅོས་པ་དེ་བཞིན་ཉིད་ཀྱི་ཏིང་ངེ་འཛིན་ལས་གོལ། ཉམས་ཀྱི་མན་ངག་བག་
ཆགས་ཀྱི་རྗེས་སུ་ཕྱིར་ནུར་ན། སེམས་ཉིད་རང་རིག་གསལ་བའི་དོན་ལས་གོལ།
ཡིད་ཡོད་མེད་གཉིས་ལས་ཏེན་འཐེན་༽ཐོག་ཁྱེར་ན། སེམས་ཉིད་གསལ་ལ་རང་
བཞིན་མེད་པའི་དོན་ལས་གོལ། རྟོགས་པའི་ལྟ་བ་ཡོད་ཅིང་བརྟགས་པ་ལས། རྟོགས་
སོ་སྙམ་པའི་རྟོག་འཛིན་བྱུང་ན། སེམས་ཉིད་སྤྲོས་པའི་མཚན་མ་དང་བྲལ་བའི་དོན་
ལས་གོལ། ༧ འདི་ནས་མར་ལ་ནི་གོལ་ས་བཅུ་གཉིས་གར་གོལ་བ་སྟོན་ཏེ་སྤྱི་གཅོད་
ཀྱི་ལྟ་བ་དབྱིངས་ལས་ཐལ་ན། སྟོང་པ་ཟད་པའི་མཐར་གོལ། ལུང་དོན་གྱིས་མ་ཁྲོལ་
ན་བརྟགས་པའི་བློ་ཅན། དཔེ་སྣང་དོན་མ་རིག་པའི་སར་གོལ། མན་ངག་གདེངས་
ཀྱིས་མ་ཆོད་ན། འཁྲུལ་པའི་བློ་ཅན་ཡིན་པས་བསླུ་བའི་སར་གོལ། དམ་ཚིག་བདག་
ཕྱོགས་ཅན་དུ་བསྲུང་ན། བདག་དང་གཞན་དུ་འཛིན་པའི་ཉོན་མོངས་པའི་སར་གོལ།
འཕྲིན་ལས་གཟའ་གཏད་ཅན་དུ་བྱས་ན། མཚན་མར་འཛིན་པ་བྱིས་པའི་སྟོབས་ཅན་
དུ་གོལ། ལམ་འགྲོ་ས་ཅན་དུ་བྱས་ན། ཁམས་གསུམ་འཁོར་བའི་གནས་སུ་གོལ།
གནས་སྣང་བའི་ཡུལ་ལ་དམིགས་པ་བྱས་ན། ལྟུང་བ་དང་སྡུག་བསྔལ་གྱི་སར་གོལ།
དགོངས་རྒྱུད་དྲེགས་པ་ཅན་འགྱུར་བ་མེད་པར་བསྒོམས་ན། གདུག་ཅན་སྲིན་པོའི་ཆ་
ལུགས་སུ་གོལ། ཏིང་ངེ་འཛིན་དབང་པོ་རྣམས་ཀྱི་ཡུལ་ལ་འཕྲོས་ནས་དབང་པོ་མ་
ཚང་པས་སྤྱོད་དུ་མི་ཁོམས་པར་གོལ། ཉམས་ཀྱི་མན་ངག་བག་ཆགས་ཀྱི་རྗེས་སུ་ཕྱིར་
ནུར་ན། མངལ་རྒྱུད་འཁོར་བའི་གནས་སུ་གོལ། ཡིད་ཡོད་མེད་གཉིས་ལས་ཏེན་
ཐོགས་ཁྱེར་ན། ཉི་ཚེ་བ་ཡིད་ཀྱི་གཟུགས་ཅན་དུ་གོལ། རྟོགས་པའི་ལྟ་བ་ཡོད་ཅིང་
བརྟགས་པ་ལས། རྟོགས་སོ་སྙམ་པའི་རྟོག་འཛིན་བྱུང་ན། ལྷ་ཚེ་རིང་པོར་གོལ། ༧ །
38

སེམས་སྡེ། བཅིངས་ཚད་ཀྱི་ལེའུ།
འདི་ནས་མར་ནི་མི་གོལ་པར་བྱ་བའི་ཐབས་སྟོན་ཏེ། བྱང་ཆུབ་ཀྱི་སེམས་སྤྱི་རྒྱ་
བརླབས་ཀྱིས་ཆོད་པ་ཡིས། ལྟ་བ་ཆེན་པོ་གདེངས་དུ་གྱུར་ནས། རྟོགས་པ་ཆེན་པོ་
བྱུང་པའི་དུས་ན། བོན་ཉིད་མ་གཡོས་པ་ལས་སེམས་ཉིད་མ་བཅོས་པར་བཞགས་
པས། སྟོང་དང་མི་སྟོང་གཉིས་ཀྱི་མཐའ་ལས་འདས་པས། གོལ་དང་མ་གོལ་གཉིས་
མེད་དོ། །ཡང་ན་ལྟ་བ་ཐམས་ཅད་དབྱིངས་སུ་གཏུགས་ཤིང་། དབྱིངས་ཉིད་མ་
གཡོས་པ་ལས་ཡེ་ཤེས་གསལ་བར་བྱུང་བའི་དོན་དེ། རྟོགས་པ་ཆེན་པོའི་ཀློང་དུ་གྱུར་
པའི་དུས་ན། སྣང་སྟོང་གཉིས་ཀྱི་མཐའ་ལས་ཡེ་ནས་འདས་པས། གོལ་དང་མ་གོལ་
བ་གཉིས་མེད་དོ། །བྱང་ཆུབ་ཀྱི་སེམས་ལས་བོན་གྱི་ལུང་ཐམས་ཅད་འབྱུང་སྟེ། ལུང་
དེ་དག་ཐམས་ཅད་དང་དགྲོལ་བའི་ཐབས་ཉིད་ལས་ཉིད་ལ་གསལ་ཞིང༌། ཇི་ལྟར་
ཡིན་པའི་དོན་ལ། ལོ་རྒྱུས་ཀྱིས་གྲོལ་བའི་ཐབས་ཡིན་༼བཀྲོལ་བའི་དུས་ན་༽ན། བྱང་ཆུབ་
སེམས་ཀྱིས་མ་ཁྲོལ་བ་གཅིག་ཀྱང་མི་མངའ་སྟེ། ཡེ་ནས་བདེ་བ་ཆེན་པོའི་དོན་གཏན་
ལ་ཕེབས་པས། བཅིངས་གྲོལ་མེད་པར་བྱང་ནས། འཆི་འཕོས་མེད་པར་བྱང་ཆུབ་
པས། གོལ་དང་མ་གོལ་གཉིས་མེད་དོ། །ཡང་ན་དོན་ཐམས་ཅད་བོན་ཉིད་ལ་འདུས་
པར་ཤེས་ནས། སེམས་ཉིད་མ་བཅོས་པ་ལས་དེ་བཞིན་ཉིད་ཀྱི་དོན་གྱི། ཚིག་གིས་
མཚོན་པའི་ལུང་ཐམས་ཅད། བདེན་པའི་དོན་གྱིས་ཁྲོལ་ན། གོལ་དང་མ་གོལ་གཉིས་
མེད་དོ། །བྱང་ཆུབ་སེམས་ལས་མན་ངག་ཐམས་ཅད་བྱུང་སྟེ། སེམས་མི་ནོར་བའི་
དོན་གདེངས་སུ་ཆུབ་པའི་དུས་ན་འཁྲུལ་པ་ཡེ་ནས་མི་མངའ་སྟེ། གོལ་དང་མ་གོལ་
གཉིས་མེད་དོ། །ཡང་ན་བྱང་ཆུབ་ཀྱི་སེམས་ལས་བདེན་པའི་བཅུད་ཕྱུང་ནས། ཚིག་
གིས་མཚོན་པ་བྱས། དོན་གྱིས་གཏན་ལ་ཕབས། མན་ངག་གིས་ཐོག་ཏུ་བཞག་པའི་
དུས་ན། བདེན་པ་ཐམས་ཅད་ཡེ་ནས་གཏན་ལ་ཕེབས་པས། གོལ་དང་མ་གོལ་
གཉིས་མེད་དོ། །བྱང་ཆུབ་ཀྱི་སེམས་ལ་འགལ་ཞིང་འཁྲུལ་པ་ཡེ་ནས་མི་མངའ་བས།
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བསྲུང་དུ་མེད་པའི་དོན་འབྱུང་བའི་དུས་ན། གདོན་ཞིང་གནོད་པ་ཡེ་ནས་མི་མངའ་
སྟེ། ཡེ་བསྲུང་ཆེན་པོར་གྱུར་པས། གོལ་དང་མ་གོལ་བ་གཉིས་མེད་དོ། །ཡང་ན་
བྱང་ཆུབ་ཀྱི་སེམས་ལས་བླང་དོར་མི་མངའ་བས། བདག་དང་གཞན་དུ་འཛིན་པའི་
མཐའ་ལས་ཡེ་ནས་འདས་ཏེ། བསྲུང་དུ་མེད་པའི་སྤྱི་དམ་ལ་གནས་པས། གོལ་དང་
མ་གོལ་གཉིས་མེད་དོ། །བྱང་ཆུབ་ཀྱི་སེམས་དོན་ཐམས་ཅད་བརྩོལ་བ་མེད་པར་ལྷུན་
གྱིས་གྲུབ་པའི་དུས་ན། ཕྲིན་ལས་ལ་གཟའ་གཏད་མི་མངའ་སྟེ། འདི་ཞེས་བྱ་བའི་
མཐའ་ལས་ཡེ་ནས་འདས་པས། གོལ་དང་མ་གོལ་བ་གཉིས་མེད་དོ། །ཡང་ན་བྱང་
ཆུབ་ཀྱི་སེམས་ཡེ་ནས་ལྷུན་གྲུབ་ཆེན་པོར་གྱུར་པས། མཚན་མར་འཛིན་པ་ཐམས་
ཅད་དང་ཡེ་ནས་བྲལ་ཏེ། འདི་ལྟ་བུ་ཞིག་གིས་མེད་པའི་ཕྱིར། གོལ་དང་མ་གོལ་
གཉིས་མེད་དོ། །བྱང་ཆུབ་ཀྱི་སེམས་ཡེ་ནས་བགྲོད་དུ་མེད་པའི་དོན་གྱིས། འགྲོ་དང་
མི་འགྲོ་གཉིས་མེད་པའི་དུས་ན། ཡེ་ནས་གནས་པའི་དོན་རྟོགས་པས། གོལ་དང་མ་
གོལ་གཉིས་མེད་དོ། །ཡང་ན་བྱང་ཆུབ་ཀྱི་སེམས་ཡེ་ནས་འཁོར་བ་ཐམས་ཅད་ཀྱི་
མཐའ་ལས་ཡེ་ནས་འདས་ཏེ། གསལ་བ་ཆེན་པོའི་ངང་ལ། ཡོ་གལ་མེད་པའི་དོན་
གྱིས་གོལ་དང་མ་གོལ་གཉིས་མེད་དོ། །བྱང་ཆུབ་སེམས་ཀྱིས་བོན་གྱི་དབྱིངས་ཡེ་ནས་
དམིགས་སུ་མེད་པའི་དོན་རྟོགས་པའི་དུས་ན། སེམས་ཀྱི་གནས་ལ་མཐོ་དམན་མེད་
པས། གོལ་དང་མ་གོལ་གཉིས་མེད་དོ། །ཡང་ན་བོན་ཉིད་ཡེ་ནས་མི་འགྱུར་བའི་
གནས་སུ། སེམས་ཉིད་མ་བཅོས་པ་དེ་བཞིན་ཉིད་དུ་བཞགས་པས། ལྟུང་བའི་སྡུག་
བསྔལ་ཐམས་ཅད་དང་ཡེ་ནས་བྲལ་ཏེ། གོལ་དང་མ་གོལ་གཉིས་མེད་དོ། །བྱང་ཆུབ་
ཀྱི་སེམས་དགོངས་པ་ཟབ་མོ་ཡིས་བསམ་པ་མྱ་ངན་ལས་འདས་པས། གཡོ་ཞིང་རྩོལ་
བ་ཡེ་ནས་མེད་པའི་དུས་ན། ཞི་བ་ཆེན་པོའི་རང་བཞིན་དུ་གནས་པས། གོལ་དང་མ་
གོལ་གཉིས་མེད་དོ། །ཡང་ན་བྱང་ཆུབ་ཀྱི་སེམས་ཞི་བ་ཆེན་པོའི་ངང་ལས། གསལ་

སེམས་སྡེ། བཅིངས་ཚད་ཀྱི་ལེའུ།
བའི་ཡེ་ཤེས་རང་ལ་རང་འཆར་ཏེ། མི་དམིགས་པའི་ཚུལ་གྱི་མཉམ་པ་ཉིད་ཀྱི་དོན་
རྟོགས་པའི་དུས་ན། གོལ་དང་མ་གོལ་གཉིས་མེད་དོ། །བྱང་ཆུབ་སེམས་མ་གཡོས་
པའི་ངང་ལས། མ་ཡེངས་པའི་ངང་ཉིད་བྱུང་ཏེ། མི་འགྱུར་བ་ལ་གསལ་བར་རྟོགས་
པའི་དུས་ན། ཡུལ་དང་ཤེས་པ་གཉིས་སུ་མེད་པར་རྟོགས་པས། གོལ་དང་མ་གོལ་
གཉིས་མེད་དོ། །ཡང་ན་བོན་ཉིད་མ་གཡོས་པའི་དབྱིངས་ནས། བྱང་ཆུབ་ཀྱི་སེམས་
དེ་བཞིན་ཉིད་དུ་གསལ་བ་ལ། གོལ་དང་མ་གོལ་བ་གཉིས་མེད་དོ། །བྱང་ཆུབ་ཀྱི་
སེམས་དགོངས་པ་ཟབ་མོ་ཡི་བསམ་པ་རྣམ་པར་དག་སྟེ། ཉིད་ལས་ཉིད་གསལ་བའི་
སྐུ་ཉམས་སུ་དབྱིངས་ཀྱི་ཐིག་ལེ་ལས་རིག་པ་འོད་ཤར་ནས། གསལ་བར་རྟོགས་པ་
ལས། གསལ་ལོ་བའི་རྟོག་པ་མེད་པས། གོལ་དང་མ་གོལ་གཉིས་མེད་དོ། །ཡང་ན་
བྱང་ཆུབ་ཀྱི་སེམས་ཉིད་ལ་ཉིད་ལས་ཉིད་གསལ་བའི་ཉམས་ཀྱི་མན་ངག་གིས། སྐྱེ་
འགགས་མེད་པར་ཡིད་ཆེས། འདུ་འབྲལ་མེད་པར་རྩད་ཆོད་པའི་དུས་ན། ཕྱིན་ཅི་
ལོག་ལ་རྒྱུ་བ་༼ཉམས༽མི་མངའ་བས། གོལ་དང་མ་གོལ་གཉིས་མེད་དོ། །བྱང་ཆུབ་ཀྱི་
སེམས་གསལ་བ་ལ་རང་བཞིན་མེད་པའི་དོན་རྟོགས་པའི་དུས་ན། ཡེ་ཤེས་ཆེན་པོ་མི་
འགྱུར་བའི་གཡུང་དྲུང་ཐོབ་ཏེ། གོལ་དང་མ་གོལ་གཉིས་མེད་དོ། །ཡང་ན་མི་
དམིགས་པ་ལ་གདེངས་སུ་གྱུར་ནས། ཡོད་མེད་གཉིས་ཀྱི་མཐའ་ལས་འདས་པར་
གྱུར་པས། གོལ་དང་མ་གོལ་གཉིས་མེད་དོ། །བྱང་ཆུབ་ཀྱི་སེམས་སྤྲོས་པའི་མཚན་མ་
ཐམས་ཅད་དང་ཡེ་ནས་བྲལ་བས། སེམས་ཀྱི་རང་བཞིན་ཉིད་ཀྱིས་ཉིད་གསལ་བར་
རྟོགས་པ་ལས། གསལ་ལོ་བའི་རྟོག་པ་ལས་ཀྱང་འདས་ཏེ། གསལ་ལ་རྟོག་པ་རྡུལ་
ཀྱང་མེད་པར་གནས་པས་གོལ་དང་མ་གོལ་གཉིས་མེད་དོ། །ཡང་ན་བྱང་ཆུབ་
སེམས་ཀྱི་རང་བཞིན་དུས་གསུམ་དུ་འདུས་མ་བྱས་ཏེ། བདེན་པའི་དོན་ལ་སྙོམས་
པར་འཇུག་ཅིང་། ཡང་དག་པའི་དོན་ལ་མ་བཅོས་པར་གནས་པས། གོལ་དང་མ་
41

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གོལ་གཉིས་མེད་དོ། །
༧ འདི་ནས་མར་ན་གཟིགས་ཚད་ཀྱི་སྐབས་སྟོན་ཏེ། ཡེ་ཤེས་སྤྱན་གྱིས་གང་
ལ་གཟིགས། རིག་པའི་སྤྱན་གྱིས་གང་ལ་གཟིགས། ཐུགས་རྗེའི་སྤྱན་གྱིས་གང་ལ་
གཟིགས། སྤྲུལ་པའི་སྤྱན་གྱིས་གང་ལ་གཟིགས། ཤེས་རབ་སྤྱན་གྱིས་གང་ལ་གཟིགས།
སེམས་ཉིད་སྤྱན་གྱིས་གང་ལ་གཟིགས་པ་དང་དྲུག ། དེ་གང་ཞེ་ན། ཡེ་ཤེས་ཀྱི་སྤྱན་
གྱིས་ཡུལ་ལ་གཟིགས་སོ། །རིག་པའི་སྤྱན་གྱིས་ལམ་ལ་གཟིགས་སོ། །ཐུགས་རྗེའི་
སྤྱན་གྱིས་འགྲོ་དྲུག་སེམས་ཅན་ལ་གཟིགས་སོ། །སྤྲུལ་པའི་སྤྱན་གྱིས་འཕྲིན་ལས་
ཐམས་ཅད་ལ་གཟིགས་སོ། །ཤེས་རབ་ཀྱི་སྤྱན་གྱིས་ཁ་དོག་ཐམས་ཅད་ལ་གཟིགས་
སོ། །སེམས་ཉིད་ཀྱི་སྤྱན་གྱིས། བོན་ཉིད་ཀྱི་སྐུ་བདེ་བ་ཆེན་པོ་ལ་གཟིགས་སོ། །དེ་
ལས་ཡེ་ཤེས་ཀྱི་སྤྱན་གྱིས་ཡུལ་ལ་ཇི་ལྟར་གཟིགས་ཤེ་ན། ཁམས་གསུམ་ས་དགུ་བོན་
ཉིད་དབྱིངས་སུ་གཟིགས་པས། བཞུགས་ཡུལ་དམ་པའི་ཕུལ་ཞེས་བྱ། ཡང་ན་ནམ་
མཁའི་དབྱིངས་དང༌། རྒྱ་མཚོའི་ཚུལ་བཞིན་དུ། བོན་ཉིད་ཀློང་དུ་ཡེ་ཤེས་ཤར་བར་
གཟིགས་ཤེས་བྱའོ། །རིག་པའི་སྤྱན་གྱིས་ལམ་ལ་ཇི་ལྟར་གཟིགས་ཤེ་ན། མ་བརྩལ་
གནས་ན་བདེ་བའི་བཞུགས་ཡུལ་དམ་པ་དེར། རང་རིག་མངོན་དུ་ཤར་བའི་རིག་
པའི་རྒྱལ་པོ་དེས། འཁོར་བ་མེད་པར་བཞུགས་ནས་བགྲོད་པ་མེད་པར་གནས་སུ་
ཕྱིན་པར་གཟིགས་པས། གཤེགས་ཤུལ་དམ་པའི་ཕུལ་ཞེས་བྱ། ཡང་ན་འགྱུར་ལྡོག་
མེད་པའི་དབྱིངས་སུ་འཐེན་ཐོགས་མེད་པའི་ཡེ་ཤེས་ཀྱིས། ཡོ་གལ་མེད་པའི་ལམ་
དུ་ཞུགས་ནས། འགྲོ་འདུག་མེད་པའི་ལམ་གནས་ན་བདེ་ཞེས་བྱའོ། །ཐུགས་རྗེའི་
སྤྱན་གྱིས་འགྲོ་དྲུག་ཇི་ལྟར་གཟིགས་ཤེ་ན། འགྲོ་དྲུག་སེམས་ཅན་ཐམས་ཅད་ཐུགས་
རྗེས་བཟུང་བའི་གནས་དང༌། ཞིང་དུ་གཟིགས་པས། སྙིང་རྗེ་དམ་པའི་ཕུལ་ཞེས་བྱ།
ཡང་ན་ཐུགས་རྗེ་དཔག་ཏུ་མེད་པའི་སྤྱན་མིག་རྣམ་པར་དག་པ་ཡིས། རང་བཞིན་
42

སེམས་སྡེ། བཅིངས་ཚད་ཀྱི་ལེའུ།
རྒྱུ་ལས་བསྐྱེད་པའི་སེམས་ཅན་ཐམས་ཅད་ནི། ཐུགས་རྗེས་བཟུང་ནས་རྣམ་པར་
དག་ཅེས་བྱ། སྤྲུལ་པའི་སྤྱན་གྱིས་ཕྲིན་ལས་ལ་ཇི་ལྟར་གཟིགས་ཤེ་ན། འགྱུར་བ་མེད་
པའི་དབྱིངས་ནས། ཐོགས་པ་མེད་པའི་ཡེ་ཤེས་བྱུང་ནས། བརྩལ་བ་མེད་པར་ལྷུན་
གྱིས་གྲུབ་པས། ཕྲིན་ལས་དམ་པའི་ཕུལ་ཞེས་བྱའོ། །ཡང་ན་ཡེ་ནས་བརྩོལ་བ་མེད་
པའི་སེམས་ཉིད་ཀྱིས་མ་བརྩལ་བདེ་ཆེན་ལྷུན་གྲུབ་རྟོགས་པས། ཐོགས་མེད་ཡེ་ཤེས་
མངོན་དུ་གྱུར་ཅེས་བྱའོ། །ཤེས་རབ་ཀྱི་སྤྱན་གྱིས་ཁ་དོག་ལ་ཇི་ལྟར་གཟིགས་ཞེ་ན།
སྣང་བ་མེད་པའི་བོན་ཉིད་ལ་འབྱེད་པ་མེད་པ་སེམས་ཉིད་ཀྱིས། དམིགས་པ་མེད་
པར་མདོག་བལྟས་པས། ནམ་མཁའི་ངོག་ལྟར་མཉམ་པར་གཟིགས་པས། ཁ་དོག་
དམ་པའི་ཕུལ་ཞེས་བྱ། ཡང་ན་སེམས་ཀྱིས་སེམས་ཉིད་མཐོང་ཙམ་ན། དམིགས་
མེད་མཁའ་ལས་མདོག་བལྟས་པས། གསལ་འཚེར་འོད་དུ་ཤར་ཞེས་བྱའོ། །སེམས་
ཉིད་ཀྱི་སྤྱན་གྱིས་བོན་གྱི་སྐུ་ལ་ཇི་ལྟར་གཟིགས་ཤེ་ན། བདེ་བ་ཆེན་པོ་སྒྲོ་བསྐུར་མེད་
པའི་བོན་ཉིད་ལ། རྣམ་པར་དག་པ་སྤངས་ལེན་མེད་པའི་སེམས་ཉིད་ཀྱིས། ཡེངས་
པ་མེད་པའི་སྤྱན་གྱིས་འགྱུར་བ་མེད་པར་གཟིགས་པས། རྟོགས་པ་ཆེན་པོའི་ཕུལ་
ཞེས་བྱའོ། །ཡང་ན་མ་གཡོས་བོན་ཉིད་སྐུ་ལ་མི་ཡེངས་སེམས་བལྟས་པས། མི་འགྱུར་
ཐིག་ལེ་གཅིག་ཏུ་གསལ་ཞེས་བྱའོ། ། །
༧ འདི་ནས་མར་ལ་ནི་དེམས་ཆེན་པོ་བཅོ་བརྒྱད་ཀྱི་སྐབས་སྟོན་ཏེ། སྣང་སྲིད་
ཐམས་ཅད་ཀྱི་དེམས་གང་ལ་བཅའ། བོན་གྱི་སྒོ་མོ་བརྒྱད་ཁྲི་བཞི་སྟོང་གི་དེམས་གང་
ལ་བཅའ། སྐྱེ་འགྲོ་ཐམས་ཅད་ཀྱི་དེམས་གང་ལ་བཅའ། ཡེ་ཤེས་ཐམས་ཅད་ཀྱི་དེམས་
གང་ལ་བཅའ། ཏིང་ངེ་འཛིན་ཐམས་ཅད་ཀྱི་དེམས་གང་ལ་བཅའ། ལམ་གྱི་དེམས་
གང་ལ་བཅའ། གནས་ཀྱི་དེམས་གང་ལ་བཅའ། དམ་ཚིག་ཐམས་ཅད་ཀྱི་དེམས་
གང་ལ་བཅའ། སྐུ་ཐམས་ཅད་ཀྱི་དེམས་གང་ལ་བཅའ། གསུང་གི་དེམས་གང་ལ་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཅའ། ཐུགས་ཀྱི་དེམས་གང་ལ་བཅའ། ཡོན་ཏན་ཐམས་ཅད་ཀྱི་དེམས་གང་ལ་
བཅའ། ཕྲིན་ལས་ཀྱི་དེམས་གང་ལ་བཅའ། ལྟ་བའི་དེམས་གང་ལ་བཅའ། སྤྱོད་པའི་
དེམས་གང་ལ་བཅའ། སྨོན་ལམ་གྱི་དེམས་གང་ལ་བཅའ། དགོངས་པའི་དེམས་གང་
ལ་བཅའ། འབྲས་བུའི་དེམས་གང་ལ་བཅའ། དེ་ལས་སྣང་སྲིད་ཐམས་ཅད་ཀྱི་དེམས་
ནི་ནམ་མཁའ་ལ་བཅའ། དེ་ཅིའི་ཕྱིར་ཞེ་ན། སྣང་ཞིང་སྲིད་པས་བསྡུས་པ་ཐམས་
ཅད་བྱུང་ཡང་ནམ་མཁའི་ངང་ལས་བྱུང༌། གནས་ཀྱང་ནམ་མཁའི་ངང་ལ་གནས།
ཐིམ་ཡང་ནམ་མཁའི་ངང་ལ་ཐིམ། ནམ་མཁའི་རང་བཞིན་ལས་དུས་གསུམ་དུ་ནུབ་
པ་མེད་པས། སྣང་སྲིད་ཀྱི་དེམས་ནམ་མཁའ་ལ་བཅའ་བའོ། །བོན་གྱི་སྒོ་མོ་བརྒྱད་
ཁྲི་བཞི་སྟོང་གི་དེམས་ནི། བོན་ཉིད་བདེ་བ་ཆེན་པོ་ལ་བཅའ། དེ་ཅིའི་ཕྱིར་ཞེ་ན།
བོན་གྱི་སྒོ་མོ་བརྒྱད་ཁྲི་བཞི་སྟོང་ནི། བྱུང་ཡང་བོན་ཉིད་བདེ་བ་ཆེན་པོ་ལས་བྱུང༌།
གནས་ཀྱང་བོན་ཉིད་བདེ་བ་ཆེན་པོའི་ངང་ལ་གནས། ཐིམ་ཡང་བོན་ཉིད་ངང་ལ་
ཐིམ། བོན་ཉིད་བདེ་བ་ཆེན་པོ་དུས་གསུམ་དུ་འགྱུར་བ་མེད་པས། མཚན་མའི་བོན་
ཐམས་ཅད་བོན་ཉིད་བདེ་བ་ཆེན་པོ་ལ་བཅའ། སྐྱེ་འགྲོ་ཐམས་ཅད་ཀྱི་དེམས་བྱང་
ཆུབ་ཀྱི་སེམས་ལ་བཅའ། དེ་ཅིའི་ཕྱིར་ཞེ་ན། སྐྱེ་འགྲོ་སྲོག་གིས་བསྡུས་པ་ཐམས་ཅད།
བྱུང་ཡང་བྱང་ཆུབ་ཀྱི་སེམས་བདེ་བ་ཆེན་པོ་ལས་བྱུང༌། གནས་ཀྱང་སེམས་ཀྱི་ངང་
ལ་གནས། སངས་ཀྱང་སེམས་ཀྱི་ངང་ལ་རྒྱས། བྱང་ཆུབ་ཀྱི་སེམས་བདེ་བ་ཆེན་པོ་ནི།
དུས་གསུམ་དུ་སྐྱེ་འགག་མེད་པས། སེམས་ཅན་ཐམས་ཅད་ཀྱི་དེམས་སུ་བཅའ་བའོ། །
ཡེ་ཤེས་ཐམས་ཅད་ཀྱི་དེམས། མེ་ལོང་ལྟ་བུའི་ཡེ་ཤེས་ལ་བཅའ། དེ་ཡི་ཅི་ཡི་ཕྱིར་ཞེ་
ན་མེ་ལོང་ལྟ་བུའི་ཡེ་ཤེས་ཀྱིས། མི་མཁྱེན་པ་མི་མངའ་བ། མཁྱེན་པའི་ཡེ་ཤེས་ཡིན་
པའི་ཕྱིར་ན། ཡེ་ཤེས་ཐམས་ཅད་ཀྱི་དེམས་མེ་ལོང་ལྟ་བུའི་ཡེ་ཤེས་ལ་བཅའ་བའོ། །
མེ་ལོང་ལྟ་བུའི་ཡེ་ཤེས་ཀྱིས། མ་གཟིགས་པ་མེད་པས་གཟིགས་པ་ཆེན་པོའི་ཡེ་ཤེས་
44

བཅིངས་ཚད་ཀྱི་ལེའུ།
སེམས་སྡེ།
ཡིན་པའི་ཕྱིར་ཡང་དེམས་སུ་བཅའ། མེ་ལོང་ལྟ་བུའི་ཡེ་ཤེས་ཀྱིས་མ་རྟོགས་པ་མེད་
པས། རྟོགས་པ་ཆེན་པོའི་ཡེ་ཤེས་ཡིན་པས་ཀྱང་དེམས་སུ་བཅའ། མེ་ལོང་ལྟ་བུའི་ཡེ་
ཤེས་ཀྱིས་སྐྱོན་ཐམས་ཅད་མ་བཅོམ་པ་མེད་པས། འཇོམས་པ་ཆེན་པོའི་ཡེ་ཤེས་ཡིན་
པས་ཀྱང་དེམས་སུ་བཅའ། མེ་ལོང་ལྟ་བུའི་ཡེ་ཤེས་ཀྱི་རང་བཞིན་ནི་གར་གསལ་བར་
གནས་པ་ལས་བརྟག་ཏུ་མེད་པའི་ཕྱིར་དེམས་སུ་བཅའ། ཡེ་ཤེས་ཀྱི་ཚོགས་བསམ་
གྱིས་མི་ཁྱབ་པ་ངང་དེ་ལས་མ་འགགས་པར་བྱུང་བས་ཀྱང་དེམས་སུ་བཅའ། ཏིང་ངེ་
འཛིན་ཐམས་ཅད་ཀྱི་དེམས་ནི། དེ་བཞིན་ཉིད་ཀྱི་ཏིང་ངེ་འཛིན་ལ་བཅའ། དེ་ཅིའི་
ཕྱིར་ཞེ་ན། དེ་བཞིན་ཉིད་ཀྱི་ཏིང་ངེ་འཛིན་ལས་མི་གསལ་བ་མེད་པས། ཀུན་དུ་སྣང་
བའི་ཏིང་ངེ་འཛིན་ཀྱང་དེ་ལས་འདུས་པས་དེམས་སུ་བཅའ། དེ་བཞིན་ཉིད་ཀྱི་ཏིང་
ངེ་འཛིན་གྱི་སྒོ་འབུམ་འབྱུང་བས་རྒྱུ་ཡི་ཏིང་ངེ་འཛིན་ཀྱང་དེ་ལ་འདུས་པས་དེམས་སུ་
བཅའ། དེ་བཞིན་ཉིད་ཀྱི་ཏིང་ངེ་འཛིན་ལ་དངོས་པོ་དང་མཚན་མའི་རྡུལ་ཀྱང་མེད་
པས། ཅི་ཡང་མ་ཡིན་པའི་ཏིང་ངེ་འཛིན་ཀྱང་དེ་ལ་འདུས་པས་དེམས་སུ་བཅའ། དེ་
བཞིན་ཉིད་ཀྱི་ཏིང་ངེ་འཛིན་ལ། ཐམས་ཅད་ལྷུན་གྱིས་རྫོགས་པས། ཡོངས་སུ་རྫོགས་
པའི་ཏིང་ངེ་འཛིན་ཀྱང་དེ་ལ་འདུས་པས་དེམས་སུ་བཅའ། དེ་བཞིན་ཉིད་ཀྱི་ཏིང་ངེ་
འཛིན་ལ་ཆགས་པ་ཡེ་ནས་མི་མངའ་བས་མ་ཆགས་ཐབས་ཀྱི་ཏིང་ངེ་འཛིན་ཀྱང་དེ་
ལ་འདུས་པས་དེམས་སུ་བཅའ་བའོ། ། དེ་ལས་སོགས་པའི་ཏིང་ངེ་འཛིན་གྱི་ཡན་ལག་
བཅུ་དྲུག །དེ་བཞིན་ཉིད་ཀྱི་ཏིང་ངེ་འཛིན་ལ་འདུས་པས། ཏིང་ངེ་འཛིན་གྱི་དེམས་
སུ་བཅའ་བའོ། །ལམ་ཐམས་ཅད་ཀྱི་དེམས་ནི་བགྲོད་དུ་མེད་པ་ལ་བཅའ། དེ་ཅིའི་
ཕྱིར་ཞེ་ན། བྱང་ཆུབ་སེམས་ཀྱི་ལམ་ལ་ཡེ་ནས་བརྩལ་དུ་མེད་པའི་དོན་སལ་གྱིས་
རྟོགས་ན། ལམ་ཞེས་བྱ་བ་ལ་འཇུག་ཅིང་བགྲོད་དུ་མེད་དོ། །འགྲོ་འདུག་ཐམས་ཅད་
ཀྱི་མཐའ་ལས་འདས་པས། བགྲོད་དུ་མེད་པའི་ལམ་དེ་ལ་དེམས་སུ་བཅའ། གནས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐམས་ཅད་ཀྱི་དེམས་ནི། མི་འགྱུར་བའི་དབྱིངས་དམིགས་སུ་མེད་པ་ལ་བཅའ། དེ་
ཅིའི་ཕྱིར་ཞེ་ན། བྱང་ཆུབ་ཀྱི་སེམས་འགྱུར་བ་མེད་པའི་དབྱིངས་སུ། མི་དམིགས་པའི་
ཚུལ་གྱིས། བདེ་བ་ཆེན་པོའི་ངང་ལ་བཞུགས་པས། གནས་ཀྱི་དེམས་སུ་བཅའ། དམ་
ཚིག་ས་མ་ཡ་འབུམ་སྡེའི་དེམས་ནི། ཡེ་བསྲུངས་ཆེན་པོ་ལ་བཅའ། དེ་ཅིའི་ཕྱིར་ཞེ་ན།
བྱང་ཆུབ་ཀྱི་སེམས་ལ་འགག་ཞིང་དོགས་པ་ཡེ་ནས་མེད་དོ། །བླངས་དོར་མི་མངའ་
བའི་ཕྱིར། ཡེ་བསྲུངས་ཆེན་པོ་བསྲུང་དུ་མེད་པའི་སྤྱི་དམ་ལ་བཅའ། སྐུ་ཐམས་ཅད་
ཀྱི་དེམས་འགྱུར་བ་མེད་པ་ལ་གཡུང་དྲུང་གི་སྐུ་ལ་བཅའ། དེ་ཅིའི་ཕྱིར་ཞེ་ན། སེམས་
ཅན་ཐམས་ཅད་ཀྱི་གཟུགས་ལ་འཆི་འཕོས་ཡོད་ཀྱང༌། བྱང་ཆུབ་ཀྱི་སེམས་ལ་འགྱུར་
བ་མེད་པ་གཡུང་དྲུང་གི་སྐུ་ཐོབ་པ་ལ། སྐྱེ་འགགས་དང་འཆི་འཕོས་མེད་པའི་ཕྱིར་
དེམས་སུ་བཅའ། གསུང་ཐམས་ཅད་ཀྱི་དེམས། རང་བཞིན་མེད་པ་ལ་བཅའ། དེ་
ཅིའི་ཕྱིར་ཞེ་ན། སེམས་ཅན་ཐམས་ཅད་ཀྱི་སྐད་སྒྲ་རུ་གྲགས་པ་ལ་འགགས་པ་ཡོད་
དོ། །བྱང་ཆུབ་ཀྱི་སེམས་བདེ་བ་ཆེན་པོ་རང་བཞིན་མེད་པའི་གསུང་ནི། དུས་གསུམ་
དུ་མི་འགགས་པས་གསུང་གི་དེམས་སུ་བཅའོ། །ཐུགས་ཐམས་ཅད་ཀྱི་དེམས། མཉམ་
ཉིད་འཁྲུལ་པ་མེད་པ་ལ་བཅའ། དེ་ཅིའི་ཕྱིར་ཞེ་ན། མ་རྟོགས་པ་ཐམས་ཅད་བདག་
དང་གཞན་དུ་འཛིན་པ་དང་། ཕྱིན་ཅི་ལོག་ལ་འཁྲུལ་པ་སྟེ། བྱང་ཆུབ་ཀྱི་སེམས་
ཐུགས་ཉིད་རྣམ་པར་དག་པ་ནི། མཉམ་ཉིད་འཁྲུལ་པ་མེད་པའི་གདེངས་སུ་གྱུར་
པས་ཐུགས་ཀྱི་དེམས་སུ་བཅའ། ཡོན་ཏན་ཐམས་ཅད་ཀྱི་དེམས། ལེགས་པ་ཀུན་
ནས་འབྱུང་བའི་ཚོགས་མ་འགགས་པར་ཀུན་ལ་སྙོམས་པ་ལ་བཅའ། དེ་ཅིའི་ཕྱིར་ཞེ་
ན། མ་རྟོགས་པ་འཁོར་བ་ལ་གནས་པ་རྣམས་ཀྱི། ཡོན་ཏན་ཕྲ་མོས་ཀུན་ལས་སྙོམས་
པར་མི་འགྲུབ་ཅིང་། ཕུན་སུམ་ཚོགས་པ་མ་ཡིན་ནོ། །བྱང་ཆུབ་སེམས་བདེ་བ་ཆེན་
པོའི་ཡོན་ཏན་ནི། ལེགས་པ་ཐམས་ཅད་འབྱུང་བའི་ཚོགས་ཡེ་ནས་མ་འགགས་པས།
46

སེམས་སྡེ། ། བཅིངས་ཚད་ཀྱི་ལེའུ།
སྣང་སྲིད་ཡོངས་ལ་སྙོམས་པའི་ཕྱིར་ཡོན་ཏན་གྱི་དེམས་སུ་བཅའ་བའོ། །ཕྲིན་ལས་
ཐམས་ཅད་ཀྱི་དེམས་བརྩལ་བ་མེད་པར་ལྷུན་གྱིས་གྲུབ་པ་ལ་བཅའ། དེ་ཅིའི་ཕྱིར་
ན། སེམས་ཅན་གྱི་ལས་བརྩལ་བ་དང་མ་བྲལ་བས། གྲུབ་ཅིང་ཟིན་པ་མེད་ལ། བྱང་
ཆུབ་ཀྱི་སེམས་བདེ་བ་ཆེན་པོ་རྟོགས་པའི་དུས་ནས། ཕྲིན་ལས་ཐམས་ཅད་རྩོལ་བ་
མེད་པར་ལྷུན་གྱིས་གྲུབ་ནས། ཟིན་དང་མ་ཟིན་པ་གཉིས་སུ་མེད་པས་འཕྲིན་ལས་
ཀྱི་དེམས་སུ་བཅའ། ལྟ་བ་ཐམས་ཅད་ཀྱི་དེམས་རྟོགས་པ་ཆེན་པོ་ལ་བཅའ། དེ་ཅིའི་
ཕྱིར་ཞེ་ན། སེམས་ཅན་འཁྲུལ་པའི་བློ་དང་ལྡན་པ་རྣམས་ཤ་ཡི་མིག་དང་མ་བྲལ་
བས། སངས་རྒྱས་པའི་འབྲས་བུ་ནི་མི་མཐོང་མི་རྟོགས་ཏེ། བྱང་ཆུབ་ཀྱི་སེམས་སྤྱི་
རྒྱ་རླབས་ཀྱིས་གཅོད་པའི་བྱིན་རླབས་ཀྱིས། རྟོགས་པ་ཆེན་པོའི་གདེངས་སུ་གྱུར་
པའི་དུས་ན། སངས་རྒྱས་པའི་འབྲས་བུ་གསལ་བར་རྟོགས་ཏེ། མཐོང་བ་དང་མ་
མཐོང་བ་གཉིས་སུ་མེད་པའི་ཕྱིར། ལྟ་བའི་དེམས་སུ་བཅའོ། །སྤྱོད་པ་ཐམས་ཅད་ཀྱི་
དེམས་རྣམ་པར་དག་པ་ལ་བཅའ། ཅིའི་ཕྱིར་ན། སེམས་ཅན་འཁོར་བ་ལ་གནས་པ་
རྣམས། སྤྱོད་པ་རྣམ་པར་མ་དག་པས། བག་ཆགས་ཀྱི་རྗེས་སུ་ཞུགས་ནས། འཁོར་
བ་ལ་ལོངས་སྤྱོད་འདོགས་ཏེ། བྱང་ཆུབ་ཀྱི་སེམས་ལ་སྤྱོད་པ་ཐམས་ཅད་ཡེ་ནས་
རྣམ་པར་དག་གོ ། སྤྱོད་དང་མི་སྤྱོད་གཉིས་སུ་མེད་པས་སྤྱོད་པའི་དེམས་སུ་བཅའ་
འོ། །སྨོན་ལམ་ཐམས་ཅད་ཀྱི་དེམས་ནི། རེ་དོགས་མེད་པ་ལ་བཅའ། ཅིའི་ཕྱིར་ན།
སེམས་ཅན་རྣམས་ནི། ག་ཤེད་ནས་སྟོན་པ་ཞིག་བྱོན་ནས། དེས་ཁྲིད་ནས་བདེ་བའི་
གནས་གཅིག་ཏུ་འགྲོ་བ་འམ། དེ་མ་འོངས་ན་མི་ཕྱིན་གྱི་དོགས་པ་ལས་སོགས་ཏེ། རེ་
དོགས་གཉིས་སུ་བཅས་པས། ཡང་དག་པའི་འབྲས་བུ་ཐོབ་པར་མི་འགྱུར་ཏེ། བྱང་
ཆུབ་ཀྱི་སེམས་བདེ་བ་ཆེན་པོ་རེ་སྨོན་ཐམས་ཅད་དང་བྲལ་བས། བརྩལ་དུ་མེད་
པའི་དབྱིངས་སུ་རེ་དོགས་མེད་པར་སངས་རྒྱས་པས་དེམས་སུ་བཅའོ། །དགོངས་པ་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐམས་ཅད་ཀྱི་དེམས་ནི། མ་གཡོས་པའི་ངང་ལ་མ་ཡེངས་པ་ལ་བཅའ། དེ་ཅིའི་ཕྱིར་
ན། མ་རྟོགས་པ་དགོངས་པ་དང་མི་ལྡན་པ་རྣམས་ནི། ཡིད་གཡོ་ཞིང་འཁྲུལ་པར་
བྱེད་དེ། སེམས་ཅན་གྱི་ལས་ལ་གཡེངས་ནས་ཡང་དག་པའི་འབྲས་བུ་ལ་འགྲིབས་ཏེ།
སེམས་བདེ་བ་ཆེན་པོ་རྟོགས་པའི་དུས་ན། དགོངས་པ་ཟབ་མོ་མ་གཡོས་པའི་ངང་
ལས། གསལ་ལ་མ་ཡེངས་པར་བཞུགས་པས། སངས་རྒྱས་པའི་འབྲས་བུ་ལག་འཆང་
ཐོབ་སྟེ། དེ་ཡི་ཕྱིར་ན་དགོངས་པའི་དེམས་སུ་བཅའ། འབྲས་བུ་ཐམས་ཅད་ཀྱི་དེམས་
ནི། ཡང་དག་པར་རྫོགས་པའི་སངས་རྒྱས་ལ་བཅའ་སྟེ། དེ་ཅིའི་ཕྱིར་ན། བླ་ན་མེད་
པ་ཡང་དག་པར་སངས་རྒྱས་པ་ལ། སྐྱེ་འགགས་མེད་པའི་ཕྱིར་ན་ཡང་དེམས་སུ་
བཅའ། མཐའ་ལས་འདས་པའི་ཕྱིར་ཡང་དེམས་སུ་བཅའ། དུས་གསུམ་དུ་འགྱུར་བ་
མེད་པའི་ཕྱིར་ཡང་དེམས་སུ་བཅའ། འབྲས་བུ་ཐམས་ཅད་ལྷུན་གྱིས་རྫོགས་པའི་ཕྱིར་
ཡང་དེམས་སུ་བཅའ་བའོ། །
༧ འདི་ནས་མར་ལ་ནི་གཟེར་བུ་ཉི་ཤུ་རྩ་གཅིག་གི་སྐབས་སྟོན་ཏེ། འཆོར་བ་མེད་
པ་གཡུང་དྲུང་གི་གཟེར་ཆེན་པོ་བདུན་དང༌། འདུ་འབྲལ་མེད་པ་ཡེ་ཤེས་ཀྱི་གཟེར་
བུ་ཆེན་པོ་བདུན་དང་། ཉམས་ང་མེད་པ་དོན་གྱི་གཟེར་ཆེན་པོ་བདུན་དང༌། ཉི་ཤུ་
རྩ་གཅིག་གོ །འཆོར་བ་མེད་པ་གཡུང་དྲུང་གི་གཟེར་ཆེན་པོ་བདུན་གང་ཞེ་ན། བྱང་
ཆུབ་ཀྱི་སེམས་སྟོང་ཞིང་བདག་མེད་པར་རྟོགས་པའི་དུས་ན། སྣང་སྲིད་ཐམས་ཅད་
ནམ་མཁའི་དབྱིངས་ནས་འཆོར་བ་མེད་པ་གཡུང་དྲུང་གི་གཟེར་ཆེན་བཏབ་སྟེ། སྣོད་
དེ་ལས་འཆོར་བའི་དོགས་པ་མེད། བྱང་ཆུབ་ཀྱི་སེམས་ཁྱབ་བདལ་ཆེན་པོའི་ཡེ་ཤེས་
དང་ལྡན་པར་རྟོགས་ནས། བོན་གྱི་སྒོ་མོ་བརྒྱད་ཁྲི་བཞི་སྟོང་དང་། བོན་གྱི་དབྱིངས་
ནས་འཆོར་བ་མེད་པར། གཡུང་དྲུང་གི་གཟེར་བཏབ་སྟེ། དབྱིངས་དེ་ལས་འཆོར་
བའི་དོགས་པ་མེད། བྱང་ཆུབ་ཀྱི་སེམས་སྐྱེ་བ་མེད་པར་གདོད་ནས་དག་པས། སྐྱེ་

སེམས་སྡེ། བཅིངས་ཚད་ཀྱི་ལེའུ།།
འགྲོ་ཐམས་ཅད་སེམས་ཀྱི་དབྱིངས་ནས་འཆོར་བ་མེད་པ་གཡུང་དྲུང་གི་གཟེར་ཆེན་
པོ་བཏབ་སྟེ། ངང་དེ་ལས་འཆོར་བ་རུ་དོགས་པ་མེད། བྱང་ཆུབ་ཀྱི་སེམས་ཡེ་ནས་
བདེ་བ་ཆེན་པོ་དང་ལྡན་པས། དོན་དམ་པའི་འབྲས་བུ་འཆོར་བ་མེད་དེ། གཡུང་
དྲུང་གི་གཟེར་ཆེན་བཏབ། བྱང་ཆུབ་ཀྱི་སེམས་ཡེ་ནས་དེ་བཞིན་ཉིད་ཀྱི་ཏིང་ངེ་
འཛིན་དང་ལྡན་པས། ཡོན་ཏན་གྱི་ཚོགས་ཐམས་ཅད་འཆོར་བ་མེད་པས། གཡུང་
དྲུང་གི་གཟེར་ཆེན་པོ་བཏབས་པས་འཆོར་དུ་དོགས་པ་མེད། བྱང་ཆུབ་ཀྱི་སེམས་ཡེ་
ནས་དགོངས་པ་ཟབ་མོ་དང་ལྡན་པས། ལྷུན་གྱིས་གྲུབ་པའི་འཕྲིན་ལས་ལ་འཆོར་བ་
མེད་པས། གཡུང་དྲུང་གི་གཟེར་ཆེན་བཏབ་པས། འཆོར་དུ་དོགས་པ་མེད། བྱང་
ཆུབ་ཀྱི་སེམས་ལ་རྨད་དུ་བྱུང་བའི་གཙུག་མི་འགྱུར་བས། ཕྱོགས་བཅུ་ཐམས་ཅད་ཀྱི་
འོད་འཆོར་བ་མེད་པས། གཡུང་དྲུང་གི་གཟེར་ཆེན་བཏབ་པས་འཆོར་དུ་དོགས་པ་
མེད། ༧ འདུ་འབྲལ་མེད་པ་ཡེ་ཤེས་ཀྱི་གཟེར་བདུན་ནི། བྱང་ཆུབ་ཀྱི་སེམས་ཡེ་ཤེས་
རིག་པའི་སྤྱན་དང་ལྡན་པས། ལམ་ཐམས་ཅད་དང་འདུ་འབྲལ་མེད་པ་ཡེ་ཤེས་ཀྱི་
གཟེར་རོ། །བྱང་ཆུབ་སེམས་མཉམ་པ་ཉིད་ཀྱི་དོན་དང་ལྡན་པས། བོན་ཉིད་དང་
སེམས་ཉིད་ལ་འདུ་འབྲལ་མེད་དེ། ཡེ་ཤེས་ཀྱི་གཟེར་རོ། །བྱང་ཆུབ་ཀྱི་སེམས་ཀུན་
གཞི་མ་གཡོས་པའི་ཀློང་ནས། གསལ་བ་ཡེ་ཤེས་ཀྱི་འོད་ཉིད་ལས་ཉིད་ཤར་བས།
ཀུན་གཞི་དང་རིག་པ་འདུ་འབྲལ་མེད་པས། ཡེ་ཤེས་ཆེན་པོའི་གཟེར་རོ། །བྱང་ཆུབ་
ཀྱི་སེམས་དབྱིངས་དང་ཡེ་ཤེས་གཉིས་སུ་མེད་པར་སལ་གྱིས་རྟོགས་པས། ཐབས་
དང་ཤེས་རབ་ལ་འདུ་འབྲལ་མེད་དེ་ཡེ་ཤེས་ཀྱི་གཟེར་རོ། །བྱང་ཆུབ་ཀྱི་སེམས་ངང་
ལས་མ་གཡོས་པ་ལ། ངང་ཉིད་མ་བཅོས་པར་གནས་པས། ངང་དང་རང་བཞིན་
འདུ་འབྲལ་མེད་དེ་ཡེ་ཤེས་ཆེན་པོའི་གཟེར་རོ། །བྱང་ཆུབ་ཀྱི་སེམས་ཡེ་ནས་གསལ་
བའི་ཡེ་ཤེས་ཀྱི་ཚོགས་མ་འགགས་པར་ཉིད་ལ་ཉིད་ཤར་བས། མི་གཡོ་བ་དང་མ་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཡེངས་པ་ལ་འདུ་འབྲལ་མེད་དེ། ཡེ་ཤེས་ཆེན་པོའི་གཟེར་རོ། །བྱང་ཆུབ་ཀྱི་སེམས་
མཚོན་པ་མྱ་ངན་ལས་ཡེ་ནས་འདས་པས། ཡང་དག་པ་དང་བདེན་པ་ཆེན་པོ་ལ་
འདུ་འབྲལ་མེད་པས། ཡེ་ཤེས་ཆེན་པོའི་གཟེར་རོ། །ཉམ་ང་བ་མེད་པ་དོན་གྱི་གཟེར་
བུ་བདུན་ནི། འགྱུར་བ་མེད་པའི་དབྱིངས་ནས། ཐོགས་པ་མེད་པའི་ཡེ་ཤེས་རྩལ་སྦྱོང་
བ་ལ། ཉམ་ང་བ་མེད་དེ། དབྱེ་ཡི་མི་ཕྱེད་པའི་ཕྱིར་ན། དོན་གྱི་གཟེར་ཆེན་ནོ། །སྟོང་
པ་ཆེན་པོའི་དབྱིངས་ནས། གསལ་བ་ཆེན་པོའི་ཡེ་ཤེས་རྩལ་སྦྱོང་བ་ལ། ཉམ་ང་མེད་
པ་དེ། དབྱེ་ཡིས་མི་ཕྱེད་པའི་ཕྱིར་དོན་གྱི་གཟེར་ཆེན་ནོ། ། སྐྱེ་བ་མེད་པའི་དབྱིངས་
ནས། མ་འགགས་པའི་ཡེ་ཤེས་ལ་རྩལ་སྦྱོང་བ་ལ། ཉམ་ང་བ་མེད་དེ། དབྱེ་ཡིས་མི་
ཕྱེད་པའི་ཕྱིར་ན། དོན་གྱི་གཟེར་ཆེན་ནོ། །མི་དམིགས་པའི་དབྱིངས་ནས། ཅིར་ཡང་
གསལ་བའི་ཡེ་ཤེས་ལ་རྩལ་སྦྱོང་བ་ལ། ཉམ་ང་བ་མེད་དེ། དབྱེ་ཡིས་མི་ཕྱེད་པའི་
ཕྱིར་ན། དོན་གྱི་གཟེར་ཆེན་ནོ། །རང་བཞིན་མེད་པའི་དབྱིངས་ནས་ལྷུན་གྱིས་རྫོགས་
པའི་ཡེ་ཤེས་རྩལ་སྦྱོང་བ་ལ། ཉམ་ང་བ་མེད་དེ། དབྱེ་ཡིས་མི་ཕྱེད་པའི་ཕྱིར་ན། དོན་
གྱི་གཟེར་ཆེན་ནོ། །མཚན་མ་མེད་པའི་དབྱིངས་ནས། གསལ་བའི་འོད་དང་ལྡན་པའི་
ཡེ་ཤེས་རྩལ་སྦྱོང་བ་ལ། ཉམ་ང་བ་མེད་དེ། དབྱེ་ཡིས་མི་ཕྱེད་པའི་ཕྱིར་ན། དོན་གྱི་
གཟེར་ཆེན་ནོ། །ཡོངས་སུ་རྒྱ་མ་ཆད་པའི་དབྱིངས་ནས། གཙུག་མི་འགྱུར་བའི་ཡེ་
ཤེས་རྩལ་སྦྱོང་བ་ལ། ཉམ་ང་བ་མེད་དེ་དབྱེ་ཡིས་མི་ཕྱེད་པའི་ཕྱིར་ན། དོན་གྱི་གཟེར་
ཆེན་ནོ། །འོན་ཏང་ན་གཡོ་བ་མེད་པའི་དབྱིངས་ནས། མ་བཅོས་པའི་ཡེ་ཤེས་ཉིད་
ལས་ཉིད་ཤར་གསལ་ཞེས་བྱའོ། །
༧ འདི་ནས་མར་ནི་ཐ་སྙད་མེད་པའི་སྐབས་སྟོན་ཏེ། ཡོངས་སེམས་ཀྱི་དབྱིངས་
ནས། རིག་པའི་བཅུད་ཤར་བ་ལས། ཐམས་ཅད་མ་ལུས་པ་ཀུན་ལས་རང་བཞིན་
ཡོངས་ཀྱིས་གསལ། ཐམས་ཅད་གསལ་བ་མེད་པའི་མཐའ་ལས་འདས། རང་བཞིན་
50

བཅིངས་ཚད་ཀྱི་ལེའུ།
སེམས་སྡེ།
མེད་པས་ཡོད་པའི་མཐའ་ལས་འདས། གཉིས་སུ་མེད་པས་སོ་སོའི་མཐའ་ལས་འདས།
འདས་པའི་བོན་ལས་ཡེ་ནས་བཤད་དུ་མེད། དངོས་པོ་མཚན་མ་ཡོངས་དང་བྲལ་
བ་ཡིས། རྟག་ཅེས་བྱ་བའི་ཐ་སྙད་ཡེ་ནས་སེམས་ལ་མེད། འགྱུར་མེད་གཡུང་དྲུང་
བོན་གྱི་སྐུ་ཐོབ་པས། ཆད་ཅེས་བྱ་བའི་ཐ་སྙད་ཡེ་ནས་སེམས་ལ་མེད། གཟུགས་
འཛིན་ཡུལ་ལས་ཡེ་ནས་འདས་པ་ཡིས། སྣང་ཞེས་བྱ་བའི་ཐ་སྙད་ཡེ་ནས་སེམས་ལ་
མེད། ཐིག་ལེ་དབྱིངས་ནས་ཡེ་ནས་རྫོགས་པ་ཡིས། སྟོང་ཞེས་བྱ་བའི་ཐ་སྙད་ཡེ་ནས་
སེམས་ལ་མེད། སྣང་མེད་དཔེ་ལས་ཡེ་ནས་འདས་པ་ཡིས། ཡོད་ཅེས་བྱ་བའི་ཐ་སྙད་
ཡེ་ནས་སེམས་ལ་མེད། ཡེ་ཤེས་འོད་དུ་ཡེ་ནས་གསལ་བ་ལ། མེད་དུ་དོགས་པའི་
ཐ་སྙད་ཡེ་ནས་སེམས་ལ་མེད། སྐྱེ་མེད་གདོད་ནས་ཡེ་ནས་དག་པ་ཡིས། སྐྱེ་བའི་ཐ་
སྙད་ཡེ་ནས་སེམས་ལ་མེད། འཆི་མེད་སྐྱེས་སྣང་བརྩན་དུ་གྱུར་པ་ཡིས། འགགས་
ཅེས་བྱ་བའི་ཐ་སྙད་ཡེ་ནས་སེམས་ལ་མེད། ཡེ་ཤེས་ངང་ལ་ཡེ་ནས་གནས་པ་ཡིས།
སྒོམ་ཞེས་བྱ་བའི་ཐ་སྙད་ཡེ་ནས་སེམས་ལ་མེད། མ་བརྩལ་ལྷུན་གྱིས་ཡེ་ནས་གྲུབ་
པ་ཡིས། སྒྲུབ་ཅེས་བྱ་བའི་ཐ་སྙད་སེམས་ལ་ཡེ་ནས་མེད། རྟོགས་པ་ཆེན་པོའི་ཕུལ་
དུ་ཕྱིན་པ་ཡིས། ལྟ་བའི་ཐ་སྙད་སེམས་ལ་ཡེ་ནས་མེད། འགལ་དུ་དོགས་པ་ཡེ་ནས་
མེད་པ་ཡིས། བསྲུངས་ཞེས་བྱ་བའི་ཐ་སྙད་སེམས་ལ་ཡེ་ནས་མེད། བཅིང་བགྲོལ་
གཉིས་ཀྱི་མཐའ་ལས་ཡེ་ནས་འདས་པ་ཡིས། སྣང་ཞེས་བྱ་བའི་ཐ་སྙད་ཡེ་ནས་སེམས་
ལ་མེད། མན་ངག་གདེངས་དང་ཡེ་ནས་ཆས་པ་ཡིས། གོལ་ཞེས་བྱ་བའི་ཐ་སྙད་
ཡེ་ནས་སེམས་ལ་མེད། ཡང་དག་བདེན་པའི་དོན་ལ་ཡེ་ནས་གནས་པ་ཡིས། སྒྲོ་
བསྐུར་བྱ་བའི་ཐ་སྙད་སེམས་ལ་ཡེ་ནས་མེད། ཐིག་ལེ་ཉག་གཅིག་མ་རུ་གྱུར་པ་
ཡིས། གཞན་དབང་བྱ་བའི་ཐ་སྙད་ཡེ་ནས་སེམས་ལ་མེད། ཡེ་ཤེས་འོད་དུ་ཡེ་ནས་
གསལ་བ་ཡིས། སྒྲིབ་ཅེས་བྱ་བའི་ཐ་སྙད་སེམས་ལ་ཡེ་ནས་མེད། སྟོབས་ཆེན་ཤུགས་
5，

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཀྱིས་ཡེ་ནས་བྱུང་བ་ཡིས། མ་གྲུབ་བྱ་བའི་ཐ་སྙད་སེམས་ལ་ཡེ་ནས་མེད། ཤེས་རབ་
གསལ་བའི་ས་ལ་གནས་པ་ཡིས། འཁྲུལ་ཞེས་བྱ་བའི་ཐ་སྙད་སེམས་ལ་ཡེ་ནས་མེད།
བཟོད་ཐོབ་བདེ་ཆེན་མཆོག་ཏུ་གྱུར་པ་ཡིས། གདོན་ཞེས་བྱ་བའི་ཐ་སྙད་སེམས་ལ་
ཡེ་ནས་མེད། ཡོད་མེད་རྟག་ཆད་མཐའ་ལས་ཡེ་ནས་འདས་པ་ཡིས། འདི་ཞེས་བྱ་
བར་གདགས་པའི་ཐ་སྙད་ཡེ་ནས་སེམས་ལ་མེད། ནམ་མཁའི་ངོགས་བཞིན་ཡེ་ནས་
གནས་པ་ཡིས། ཁ་དོག་དབྱེ་བའི་ཐ་སྙད་སེམས་ལ་ཡེ་ནས་མེད། ཁྱབ་བདལ་ཡེ་ཤེས་
འོད་དུ་རྫོགས་པ་ཡིས། ཕྱོགས་མཚམས་བྱ་བའི་ཐ་སྙད་སེམས་ལ་ཡེ་ནས་མེད། ཐིག་
ལེའི་ངང་ལས་ཡེ་ནས་མཉམས་པ་ཡིས། སོ་སོར་གདགས་པའི་ཐ་སྙད་སེམས་ལ་ཡེ་
ནས་མེད། འདས་པ་ཆེན་པོར་ཡེ་ནས་གྱུར་པ་ལ། མཚོན་ཅིང་བརྗོད་དུ་དེ་ལས་ག་
ལ་ཡོད། །
༧ འདི་ནས་མར་ནི་རྩོལ་བ་དང་བྲལ་བའི་སྐབས་སྟོན་སྟེ། སྣང་ཞིང་སྲིད་པ་
ཐམས་ཅད་ནམ་མཁའི་དབྱིངས་སུ་རྩོལ་བ་དང་བྲལ་བས། བོན་ཅན་མཚན་མར་
སྣང་བ་ཐམས་ཅད། བོན་ཉིད་ཀྱི་དབྱིངས་སུ་རྩོལ་བ་དང་བྲལ། སྐྱེ་འགྲོ་ཐམས་ཅད་
བྱང་ཆུབ་ཀྱི་སེམས་ཀྱི་དབྱིངས་སུ་རྩོལ་བ་དང་བྲལ། ཕུང་པོ་ལྔ་རྣམ་པར་ཤེས་པ་
དབྱིངས་སུ་རྩོལ་བ་དང་བྲལ། རྣམ་པར་ཤེས་པའི་ཚོགས་བརྒྱད་ཀུན་གཞི་རྣམ་པར་
ཤེས་པའི་ཀློང་དུ་རྩོལ་བ་དང་བྲལ། ཡེ་ཤེས་ལྔ་སྟོང་པ་ཉིད་ཀྱི་ཡེ་ཤེས་ཀྱི་དབྱིངས་སུ་
རྩོལ་བ་དང་བྲལ། སྐུ་ལྔ་གཡུང་དྲུང་མི་འགྱུར་བའི་དབྱིངས་སུ་རྩོལ་བ་དང་བྲལ། སྐྱེ་
མཆེད་བཅུ་གཉིས་སྐྱེ་བ་མེད་པའི་དབྱིངས་སུ་རྩོལ་བ་དང་བྲལ། ཁམས་བནྡོ་བརྒྱད་
ཡིད་ཀྱི་རྣམ་པར་ཤེས་པའི་ཁམས་སུ་རྩོལ་བ་དང་བྲལ་ནས། ཐམས་ཅད་ནས་ཐམས་
ཅད་དུ་དབྱིངས་དག་པས་མ་གཡོས་པར་རྩོལ་བ་དང་བྲལ། འོང་ཏིང་ན་འགགས་
པ་མེད་པའི་དབྱིངས་སུ་གསལ་བ་ཡེ་ཤེས་ཀྱི་ཐིག་བཏབས་པ་ལས་གཡོ་རྩོལ་མེད་དེ།
52

སེམས་སྡེ། བཅིངས་ཚད་ཀྱི་ལེའུ། ༼ཁ༽
ལུང་ལས་ཀྱང་ཡངས་ཞིང་རྒྱ་ཆེ་ནམ་མཁའི་རང་བཞིན་ཅན། གཏིང་དཔག་བརྟགས་
དཀའ་རྒྱ་མཚོའི་ཕྲ་རབ་རྡུལ། ཡོན་ཏན་ཀུན་འབྱུང་རིན་ཆེན་ཕུང་པོ་འདྲ། བོན་ཉིད་
མཚན་མ་མེད་པའི་དབྱིངས་སུ། སེམས་ཉིད་ཤེས་རབ་གསལ་བའི་ཐིག་བཏབ། ཡེ་
ཤེས་གཡོ་ཞིང་རྩོལ་བ་མེད། ཐིག་ལེའི་དབྱིངས་ན་རང་འབྱུང་མངོན་སངས་རྒྱས།
ཞེས་བྱ་སྟེ། མ་གཡོས་པའི་དབྱིངས་ནས་མ་བཅོས་པ་མ་ནོར་བའི་ཐིག་འདེབས་པ་
ལས། གཡོ་ཞིང་རྩོལ་བ་མེད་པས་གསལ་བའི་ཐིག་འདི་གདབ་པར་བྱའོ། ། ཡེ་ནས་མི་
གཡོ་བའི་དབྱིངས་སུ་མ་བཅོས་པའི་ཐིག་བཏབས་པ་ལས། ཡེ་ནས་གཡོ་ཞིང་རྩོལ་བ་
མེད། མི་འགྱུར་བའི་དབྱིངས་སུ་གསལ་བ་གཡུང་དྲུང་གིས་ཐིག་བཏབས་པ་ལས། ཡེ་
ནས་གཡོ་ཞིང་རྩོལ་བ་མེད་པར། ཀུན་བཟང་ཡངས་པའི་དབྱིངས་སུ། བདེ་ཆེན་དོན་
གྱི་ཐིག་བཏབ་པས། ཡེ་ནས་གཡོ་ཞིང་རྩོལ་བ་མེད། མཚན་མ་མེད་པའི་དབྱིངས་སུ།
ཤེས་རབ་ཐབས་ཀྱི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་མེད། ཟད་པ་མེད་
པའི་དབྱིངས་སུ། སྤངས་ལེན་མེད་པའི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་
མེད། མཉམ་པ་ཉིད་ཀྱི་དབྱིངས་སུ། བྱམས་པ་ཆེན་པོའི་ཐིག་བཏབ་པ་ལ། ཡེ་ནས་
གཡོ་ཞིང་རྩོལ་བ་མེད། མཐའ་ལས་འདས་པའི་དབྱིངས་སུ། རེ་དོགས་མེད་པའི་ཐིག་
བཏབ་པ་ལ། ཡེ་ནས་གཡོ་ཞིང་རྩོལ་བ་མེད། མུ་མེད་པའི་དབྱིངས་སུ་ཡེ་ཤེས་སྒྲོན་
མའི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་མེད། དཔག་ཏུ་མེད་པའི་དབྱིངས་
སུ། རིག་པ་མཆོག་གི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་མེད། ཀློང་ཆེན་
འབྱམས་པའི་དབྱིངས་སུ། མ་ཆགས་ཐབས་ཀྱི་ཐིག་བཏབ་པ་ལ། ཡེ་ནས་གཡོ་ཞིང་
རྩོལ་བ་མེད་དེ། རང་བཞིན་མེད་པའི་དབྱིངས་སུ། གསལ་བ་འོད་ཀྱི་ཐིག་བཏབ་པ་
ལ། ཡེ་ནས་གཡོ་ཞིང་རྩོལ་བ་མེད་དེ། ཡོངས་སུ་དག་པའི་དབྱིངས་སུ། ཐབས་ཆེན་
གྲུབ་པའི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་མེད་དེ། མཚན་མ་དང་བྲལ་
53

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བའི་དབྱིངས་སུ། མངོན་པར་བྱང་ཆུབ་པའི་ཐིག་བཏབ་པ་ལ། ཡེ་ནས་གཡོ་ཞིང་
རྩོལ་བ་མེད་པ། སྐྱེ་བ་མེད་པའི་དབྱིངས་སུ་གསལ་ལ་མ་འགགས་པའི་ཐིག་བཏབ་
པ་ལ། ཡེ་ནས་གཡོ་ཞིང་རྩོལ་བ་མེད། འཆི་འཕོས་མེད་པའི་དབྱིངས་སུ་རྨད་དུ་བྱུང་
བའི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་མེད། བདེ་བ་ཆེན་པོའི་དབྱིངས་སུ།
དེ་བཞིན་ཉིད་ཀྱི་ཐིག་བཏབ་པ་ལ། ཡེ་ནས་གཡོ་ཞིང་རྩོལ་བ་མེད་དེ། དེ་ཡི་ཕྱིར་ན་
སྣང་སྲིད་གཡོ་རྩོལ་དང་བྲལ་བ་ནི། དབུས་དང་མཐའ་ལ་མི་གནས་པས། བོན་ཅན་
གཡོ་རྩོལ་དང་བྲལ་བ་ནི། ཚིག་དང་ཡི་གེ་ལ་མི་གནས། སེམས་ཅན་གཡོ་རྩོལ་དང་
བྲལ་བ་ནི། འཁོར་བའི་སྐྱེ་འགགས་ལ་མི་གནས་ཏེ། མ་གཡོས་པའི་དབྱིངས་དག་པ་
ནས། ཡེ་ཤེས་ཆེན་པོ་ཉིད་ལ་ཉིད་གསལ་བ་ལ། གཡོ་ཞིང་རྩོལ་བ་མེད་ཅེས་བྱའོ། །
༧ འདི་ནས་མར་ན་བཅོས་སུ་མེད་པའི་སྐབས་སྟོན་ཏེ། ཀུན་གཞི་ནམ་མཁའ་ལྟར་
ཡོངས་སུ་རྒྱ་མ་ཆད་པས། གསལ་བའི་ཡེ་ཤེས་ཁྱབ་བདལ་དུ་ཤར་བ་ལ། ཡེ་ནས་
བཅོས་སུ་མེད། ཀུན་གཞི་མ་བཅོས་པའི་དབྱིངས་ནས། ཡེ་ཤེས་ཆེན་པོ་ཉིད་ལ་ཉིད་
གསལ་བ་ལ་ཡེ་ནས་བཅོས་སུ་མེད། ཀུན་གཞི་ཟད་པ་མེད་པའི་ཀློང་དུ་དག་པ་ནས།
ཡེ་ཤེས་སྤོངས་ལེན་མེད་པ་ཉིད་ལས་ཉིད་གསལ་བ་ལ། ཡེ་ནས་བཅོས་སུ་མེད། ཀུན་
གཞི་ཡེ་ནས་མཉམ་པ་ཉིད་ཆེན་པོའི་ཀློང་ནས། བྱམས་པ་ཆེན་པོའི་ཡེ་ཤེས་ཉིད་ལ་
ཉིད་གསལ་བ་ཡེ་ནས་བཅོས་སུ་མེད། ཀུན་གཞི་གཡོ་བ་མེད་པའི་དབྱིངས་ནས། ཡེ་
ཤེས་རེ་དོགས་མེད་པ་ཉིད་ལ་ཉིད་གསལ་བ་ལ། ཡེ་ནས་བཅོས་སུ་མེད། ཀུན་གཞི་
མཐར་ཐུག་པའི་མུ་མེད་པ་ལ། ཡེ་ཤེས་གསལ་བ་ཁྱབ་པ་ཆེན་པོར་ཤར་བ་ལ། ཡེ་
ནས་བཅོས་སུ་མེད། ཀུན་གཞི་དཔག་ཏུ་མེད་པའི་དབྱིངས་ནས། ཡེ་ཤེས་བདལ་པ་
ཆེན་པོར་ཡེ་ནས་གསལ་བ་ལ། ཡེ་ནས་བཅོས་སུ་མེད། ཀུན་གཞི་ཀློང་ཆེན་འབྱམས་
ཡས་པའི་དབྱིངས་ནས། ཡེ་ཤེས་ཆགས་མེད་ཀུན་ལ་སྙོམས་པར་ཤར་བ་ལ་ཡེ་ནས་
54

སེམས་སྡེ། བཅིངས་ཚད་ཀྱི་ལེའུ།
བཅོས་སུ་མེད། ཀུན་གཞི་སྐྱེ་བ་མེད་པའི་དབྱིངས་ནས། ཡེ་ཤེས་གསལ་ལ་མ་འགག་
པར་ཤར་བ་ལ། ཡེ་ནས་བཅོས་སུ་མེད། ཀུན་གཞི་རང་བཞིན་མེད་པའི་དབྱིངས་
ནས་ཡེ་ཤེས་ཆེན་པོ་ལྷུན་ལ་རྫོགས་པ་ལ་ཡེ་ནས་བཅོས་སུ་མེད། ཀུན་གཞི་མཚན་
མ་མེད་པའི་དབྱིངས་ནས། ཡེ་ཤེས་གསལ་བ་འོད་དུ་ཤར་བ་ལ། ཡེ་ནས་བཅོས་སུ་
མེད། ཀུན་གཞི་ཡོངས་སུ་རྒྱ་མ་ཆད་པའི་དབྱིངས་ནས། ཡེ་ཤེས་འགྱུར་བ་མེད་པར་
ཤར་བ་ལ། ཡེ་ནས་བཅོས་སུ་མེད། ཀུན་གཞི་འགྱུར་བ་མེད་པའི་དབྱིངས་ནས། ཡེ་
ཤེས་གཡུང་དྲུང་འོད་དུ་གསལ་བ་ལ། ཡེ་ནས་བཅོས་སུ་མེད། ཀུན་གཞི་ཡངས་པ་
ཆེན་པོའི་དབྱིངས་སུ། ཡེ་ཤེས་ཁྱབ་བདལ་ཆེན་པོར་ཤར་བ་ལ་ཡེ་ནས་བཅོས་སུ་མེད།
ཀུན་གཞི་སྒྲོ་བསྐུར་མེད་པའི་དབྱིངས་སུ། ཡེ་ཤེས་བཏང་བྲལ་མེད་པར་ཤར་བ་ལ།
ཡེ་ནས་བཅོས་སུ་མེད། ཀུན་གཞི་འཛིན་པ་མེད་པའི་དབྱིངས་སུ། ཡེ་ཤེས་ཆགས་པ་
མེད་པར་ཤར་བ་ལ། ཡེ་ནས་བཅོས་སུ་མེད། བྱང་ཆུབ་ཀྱི་སེམས་བདེ་བ་ཆེན་པོ་ལ།
ཡེ་ནས་བཅོས་སུ་མེད། སྐྱེ་འགག་མེད་པའི་བྱང་ཆུབ་ཀྱི་སེམས་ལ། ཡེ་ནས་བཅོས་
སུ་མེད། མཚོན་པ་མྱ་ངན་ལས་འདས་པ་ཡི། བྱང་ཆུབ་ཀྱི་སེམས་ལ་ཡེ་ནས་བཅོས་
སུ་མེད། རྩོལ་བ་དང་བྲལ་བའི་བྱང་ཆུབ་ཀྱི་སེམས་ལ། ཡེ་ནས་བཅོས་སུ་མེད། ཐ་
སྙད་མེད་པའི་སེམས་ལ་ཡེ་ནས་བཅོས་སུ་མེད། སྤྲོས་པའི་མཚན་མ་དང་བྲལ་བའི་
སེམས་ལ། ཡེ་ནས་བཅོས་སུ་མེད། མཐའ་ལས་འདས་པའི་སེམས་ལ། ཡེ་ནས་བཅོས་
སུ་མེད། འདུས་མ་བྱས་པའི་སེམས་ལ་ཡེ་ནས་བཅོས་སུ་མེད། བརྗོད་པ་ལས་འདས་
པའི་སེམས་ལ། ཡེ་ནས་བཅོས་སུ་མེད། གསལ་ལ་མ་ཡེངས་པའི་སེམས་ལ་ཡེ་ནས་
བཅོས་སུ་མེད། དེ་བཞིན་ཉིད་བྱང་ཆུབ་སེམས་བདེ་བ་ཆེན་པོ་ལ། ཡེ་ནས་བཅོས་
སུ་མེད། བདག་ཉིད་ཆེན་པོའི་བྱང་ཆུབ་སེམས་ལ་ཡེ་ནས་བཅོས་སུ་མེད། ཅིར་ཡང་
མེད་པ་རིག་པ་གདེང་དུ་གྱུར་བའི་སེམས་ལ། ཡེ་ནས་བཅོས་སུ་མེད། གསལ་བ་པོ་
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལ་བརྟག་ཏུ་མེད་པའི་སེམས་ཡེ་ནས་བཅོས་སུ་མེད། མཚན་མ་དང་བྲལ་བའི་བྱང་
ཆུབ་སེམས་ལ། ཡེ་ནས་བཅོས་སུ་མེད། ཡེ་དག་ཆེན་པོའི་སེམས་ལ་ཡེ་ནས་བཅོས་
སུ་མེད། མཉམ་པ་ཉིད་གཉིས་སུ་མེད་པའི་སེམས་ལ་ཡེ་ནས་བཅོས་སུ་མེད། དོན་
དམ་པའི་སེམས་ལ་ཡེ་ནས་བཅོས་སུ་མེད། ངང་དང་རང་བཞིན་གཉིས་སུ་མེད་པའི་
བྱང་ཆུབ་སེམས་ལ་ཡེ་ནས་བཅོས་སུ་མེད། མན་ངག་གདེངས་དང་ཆས་པའི་སེམས་
ཡེ་ནས་བཅོས་སུ་མེད་དེ། དཔྱོད་པ་ལས་འདས་པའི་སེམས་ཡེ་ནས་བཅོས་སུ་མེད།
མངོན་དུ་གྱུར་པའི་སེམས་ལ་ཡེ་ནས་བཅོས་སུ་མེད། མངོན་པར་སངས་རྒྱས་པའི་
སེམས་ལ་ཡེ་ནས་བཅོས་སུ་མེད། ཐམས་ཅད་མཁྱེན་པའི་བྱང་ཆུབ་སེམས་ལ་ཡེ་ནས་
བཅོས་སུ་མེད། ཐོག་མ་དང་ཐ་མ་ཡི་མཐའ་ལས་ཡེ་ནས་འདས་པའི་སེམས་ལ་ཡེ་
ནས་བཅོས་སུ་མེད་དོ། །ཡེ་ཤེས་ངང་དང་ལྡན་པའི་སེམས་ལ་ཡེ་ནས་བཅོས་སུ་མེད་
དོ། །རང་དབང་མངོན་དུ་གྱུར་པའི་སེམས་ལ་ཡེ་ནས་བཅོས་སུ་མེད་དོ། །གཉིས་
མེད་ཡུལ་ལས་འདས་པའི་སེམས་ལ་ཡེ་ནས་བཅོས་སུ་མེད་དོ། །རྣམ་པར་དག་པའི་
སེམས་ལ་ཡེ་ནས་བཅོས་སུ་མེད་དོ། །ཡོངས་སུ་དག་པའི་སེམས་ལ་ཡེ་ནས་བཅོས་སུ་
མེད། གསལ་བ་ཀུན་ལ་སྙོམས་པའི་སེམས་ལ་ཡེ་ནས་བཅོས་སུ་མེད་དོ། །གཟུགས་
འཛིན་ཕྱོགས་དང་བྲལ་བའི་སེམས་ལ་ཡེ་ནས་བཅོས་སུ་མེད། ནམ་མཁའི་ངོགས་
དང་མཉམ་པའི་སེམས་ལ་ཡེ་ནས་བཅོས་སུ་མེད་དོ། ། ཡེ་རྟོགས་ཆེན་པོའི་བྱང་ཆུབ་
སེམས་ལ་ཡེ་ནས་བཅོས་སུ་མེད། གསལ་ལ་མ་རྨོངས་པའི་སེམས་ལ་ཡེ་ནས་བཅོས་སུ་
མེད། མཉམ་ཉིད་འཁྲུལ་པ་མེད་པའི་སེམས་ལ་ཡེ་ནས་བཅོས་སུ་མེད། འགྱུར་མེད་
དོན་དང་གསལ་བའི་སེམས་ལ་ཡེ་ནས་བཅོས་སུ་མེད། བདེན་པ་ཆེན་པོ་ཡོངས་སུ་ཡོ་
གལ་མེད་པའི་སེམས་ལ་ཡེ་ནས་བཅོས་སུ་མེད། རྩལ་མེད་ལྷུན་ལ་གནས་པའི་སེམས་
ལ་ཡེ་ནས་བཅོས་སུ་མེད་དོ། །ཀུན་བཟང་ཡོངས་ལ་བདེ་བའི་སེམས་ལ། ཡེ་ནས་
ཏ6

སེམས་སྡེ། བཅིངས་ཚད་ཀྱི་ལེའུ། ༼ཁ༽
བཅོས་སུ་མེད། ཡོད་མེད་གཉིས་ཀྱི་མཐའ་ལས་འདས་པའི་སེམས་ལ་ཡེ་ནས་བཅོས་
སུ་མེད། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་ལས་ཡེ་ནས་
བཅོས་སུ་མེད། བྱང་ཆུབ་སེམས་ཀྱི་སྐབས་སྦྱོར་རྫོགས་སོ། །བཀྲ་ཤིས་སོ། །དག་གོ །
དུ7

ཡན་ལག་བཅུ་པ་བཞུགས་སོ། །
༄༅། །འདི་ནས་མར་ནི་སེམས་གབ་པ་དགུ་སྐོར་གྱི་ནང་ནས། འགོ་མཇུག་ཏུ་
ཁྱབ་པའི་ཡན་ལག་བཅུ་སྟོན་ཏེ། དཀྱུས་ལས་བསྡུས་པ་གསུམ་གྱིས་འགོ་མཇུག་ཏུ་
ཁྱབ་པའི་ཡན་ལག །གང་ཡིན་ཟེར་ན་དོན་གྱི་བཤད་པ། དཔེ་ཐམས་ཅད་ནམ་
མཁའ་ལ་བསྡུ། དེ་ཅིའི་ཕྱིར་བསྡུ། དོན་གྱི་བཤད་པ། དཔེ་གཞན་དག་གང་གིས་
མཚོན་ཀྱང་མཚན་མའི་དཔེ་ཡིན་ཏེ། བསྡུ་ཞིང་གཞག་དུ་མི་འདོད་དོ། །དཔེ་ནམ་
མཁའ་ལ་སྐྱེ་འགག་མེད་པས་ཀྱང་། བྱང་ཆུབ་སེམས་ཀྱི་དཔེ་རུ་བསྡུ། ནམ་མཁའ་
ལ་མཚན་མ་དང་དངོས་པོ་མེད་པས་ཀྱང་། བྱང་ཆུབ་སེམས་ཀྱི་དཔེ་རུ་བསྡུ། ནམ་
མཁའ་ལ་ཐོག་མ་དང་ཐ་མ་མེད་པས་ཀྱང་། བྱང་ཆུབ་སེམས་ཀྱི་དཔེ་ནམ་མཁའ་ལ་
བསྡུ། ནམ་མཁའ་ལ་མཐའ་དབུས་མེད་པས་ཀྱང་། བྱང་ཆུབ་སེམས་ཀྱི་དཔེ་ནམ་
མཁའ་ལ་བསྡུ། ནམ་མཁའ་ལ་འགྱུར་ལྡོག་མེད་པས་ཀྱང་། བྱང་ཆུབ་སེམས་ཀྱི་དཔེ་
ནམ་མཁའ་ལ་བསྡུ། འདུ་འབྲལ་མེད་པས་ཀྱང་བྱང་ཆུབ་སེམས་ཀྱི་དཔེ་ནམ་མཁའ་
ལ་བསྡུ། གསལ་ལ་མ་འགགས་པས་ཀྱང་། བྱང་ཆུབ་སེམས་ཀྱི་དཔེ་ནམ་མཁའ་ལ་
བསྡུ། ཐིག་ལེ་ཉག་གཅིག་ཏུ་ཡོད་པས་ཀྱང༌། བྱང་ཆུབ་སེམས་ཀྱི་དཔེ་ནམ་མཁའ་
ལ་བསྡུ། ནུབ་པའི་དུས་མཐའ་མེད་པས་ཀྱང་བྱང་ཆུབ་སེམས་ཀྱི་དཔེ་ནམ་མཁའ་ལ་
བསྡུ་བའོ། །དོན་ཐམས་ཅད་བོན་ཉིད་ལ་བསྡུ། དེ་ཅིའི་ཕྱིར་ཞེ་ན། བོན་ཉིད་ནམ་
མཁའ་དང་འདྲ་བ་ལ། མི་འབྱུང་བ་མེད་པས་ཀྱང་། དོན་བོན་ཉིད་ལ་བསྡུ། བོན་
58

སེམས་སྡེ། ཡན་ལག་བཅུ་པ། ༼ག༽
ཉིད་ནམ་མཁའ་དང་འདྲ་བ་ལ། མི་གནས་པ་མེད་པས་ཀྱང་། དོན་བོན་ཉིད་ལ་བསྡུ།
བོན་ཉིད་ནམ་མཁའ་དང་འདྲ་བ་ལ། མ་འདུས་པ་མེད་པས་ཀྱང་། དོན་བོན་ཉིད་ལ་
བསྡུ། བོན་ཉིད་ནམ་མཁའ་དང་འདྲ་བ་ལ། གཡོ་བ་རྡུལ་ཀྱང་མེད་པས་ཀྱང་། དོན་
བོན་ཉིད་ལ་བསྡུ། བོན་ཉིད་ནམ་མཁའ་དང་འདྲ་བ་ལ། མཚོན་ཞིང་དཔག་ཏུ་མེད་
པས་ཀྱང་། དོན་བོན་ཉིད་ལ་བསྡུ། བོན་ཉིད་ནམ་མཁའ་དང་འདྲ་བ་ལ། བཅོས་ཤིང་
སླད་དུ་མེད་པས་ཀྱང་། དོན་བོན་ཉིད་ལ་བསྡུ་བའོ། །རྟགས་ཐམས་ཅད་སེམས་ཉིད་
ལ་བསྡུ་ན། དེ་ཅིའི་ཕྱིར་ཞེ་ན། སེམས་ཉིད་ནམ་མཁའ་དང་འདྲ་བའི་དབྱིངས་ནས།
ཡེ་ཤེས་ཉི་མ་དང་འདྲ་བ་འཆར་བས་ཀྱང་། རྟགས་སེམས་ཉིད་ལ་བསྡུ། སེམས་ཉིད་
ནམ་མཁའ་དང་འདྲ་བ་ལ། སྐྱེ་བ་མེད་པའི་དབྱིངས་ནས། གསལ་བ་ཡེ་ཤེས་ཀྱི་ཐིག་
འདེབས་པས་ཀྱང་། རྟགས་སེམས་ཉིད་ལ་བསྡུ། སེམས་ཉིད་ནམ་མཁའ་དང་འདྲ་
བ་ལ། མ་བཅོས་པའི་དབྱིངས་ནས། མི་འགྱུར་བའི་དོན་ཉིད་ལ་ཉིད་གསལ་བས་
ཀྱང༌། རྟགས་སེམས་ཉིད་ལ་བསྡུ། སེམས་ཉིད་བརྩོལ་བ་མེད་པར་ལྷུན་གྱིས་གྲུབ་པ།
ནམ་མཁའ་དང་འདྲ་བའི་དབྱིངས་ནས། ཡོན་ཏན་གྱི་ཚོགས་མ་འགགས་པར་འབྱུང་
བས་ཀྱང་། རྟགས་སེམས་ཉིད་ལ་བསྡུ། སེམས་ཉིད་མི་དམིགས་པ་ནམ་མཁའ་དང་
འདྲ་བའི་དབྱིངས་ནས། ཤེས་རབ་མི་དམིགས་པ་ནམ་མཁའ་དང་འདྲ་བ་བྱུང་ནས།
འཁྲུལ་པ་མེད་པའི་གདེངས་ལ་གནས་པས་ཀྱང་། རྟགས་སེམས་ཉིད་ལ་བསྡུ་བའོ། །
༧ བཞག་ས་གཅིག་འགོ་མཇུག་ཏུ་ཁྱབ་པའི་ཡན་ལག་གང་ཡིན་ཟེར་ན། དོན་གྱི་
བཤད་པ་དང་། འགོ་མཇུག་ཏུ་བཤད་པའི་མདོ་ནི། བྱང་ཆུབ་ཀྱི་སེམས་ལ་བཞག་
གོ །བྱང་ཆུབ་ཀྱི་སེམས་ལ་ཅི་ལྟར་བཞག་ཟེར་ན། མི་འགྱུར་བའི་སེམས་དབྱིངས་སུ་མི་
དམིགས་པའི་སེམས་ཀྱིས། མ་བཅོས་པའི་ཡེ་ཤེས་ལ་བཞག་པའོ། །
༧ མི་ནོར་བའི་ཐིག་ཆེན་གྱིས་འགོ་མཇུག་ཏུ་ཁྱབ་པ་གང་ཡིན་ཟེར་ན། དོན་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྱི་བཤད་པ། དཔེ་མི་ནོར་བའི་ཐིག་ཆེན་ནམ་མཁའ། དོན་མི་ནོར་བའི་ཐིག་ཆེན་
བོན་ཉིད། རྟགས་མི་ནོར་བའི་ཐིག་ཆེན་སེམས་ཉིད། གནས་མི་ནོར་བའི་ཐིག་ཆེན་
དམིགས་པ་མེད་པ། ལམ་མི་ནོར་བའི་ཐིག་ཆེན་འཁོར་བ་མེད་པ། དགོངས་པ་མི་
ནོར་བའི་ཐིག་ཆེན་མ་གཡོས་པ། འབྲས་བུ་མི་ནོར་བའི་ཐིག་ཆེན། བླ་ན་མེད་པ་ཡང་
དག་པའི་འབྲས་བུ། ཐམས་ཅད་ནས་ཐམས་ཅད་དུ་མི་ནོར་བའི་ཐིག་ཆེན་ནི། སྐྱེ་བ་
མེད་པའི་དབྱིངས་སུ་གསལ་བ་ཡེ་ཤེས་ཀྱི་ཐིག་བཏབས་པ་ཡིན་ནོ། ། སྐྱེ་བ་མེད་པའི་
ཐིག་ཆེན་བཏབ་པ་ནི། དབྱིངས་ཡིན་ལ། འགགས་པ་མེད་པའི་ཐིག་ཆེན་བཏབ་པ་
ནི་ཡེ་ཤེས་ཡིན་ལ། གཉིས་སུ་མེད་པའི་ཐིག་ཆེན་གདབ་པ་ནི་གཡུང་དྲུང་གི་སྐུ་ཡིན་
ནོ། 
༧ དེ་བཞིན་ཉིད་རྣམ་པ་བཞི་ཡིས་འགོ་མཇུག་ཏུ་ཁྱབ་པ་གང་ཡིན་ཟེར་ན། དོན་
གྱི་བཤད་པ། བོན་དེ་བཞིན་ཉིད་དང་། སེམས་དེ་བཞིན་ཉིད་དང་། དགོངས་པ་
དེ་བཞིན་ཉིད་དང༌། འབྲས་བུ་དེ་བཞིན་ཉིད་དང་བཞིའོ། །རྒོལ་ཚིག་གི་མདེའུ་
ཐུང་ལས། བོན་དེ་བཞིན་ཉིད་ནི་གང་ལགས། སེམས་དེ་བཞིན་ཉིད་ནི་གང་ལགས།
དགོངས་པ་དེ་བཞིན་ཉིད་ནི་གང་ལགས། འབྲས་བུ་དེ་བཞིན་ཉིད་ནི་གང་ལགས་
ཞེས་འདྲི། རང་གིས་ཤེས་པར་བྱ་བའི་དོན་དུ། བོན་དེ་བཞིན་ཉིད་ཅེས་བྱ་བ་ནི།
བོན་གྱི་སྐུ་བདེ་བ་ཆེན་པོ་ཡིན་ཏེ་བོན་གྱི་སྐུ་བདེ་བ་ཆེན་པོ་ནི་ཡོངས་སུ་རྒྱ་མ་ཆད་པ་
ལས། སྤྲོས་པའི་མཚན་མ་ཐམས་ཅད་དང་བྲལ་བའོ། །བྱང་ཆུབ་སེམས་ཀྱི་བོན་ཅན་
མཚན་མར་སྣང་བ་ཐམས་ཅད་བོན་ཉིད་སྐུ་བདེ་བ་ཆེན་པོ་དང་། གཉིས་སུ་མེད་
པར་དེ་བཞིན་ཉིད་དུ་ཤེས་པས། བོན་དེ་བཞིན་ཉིད་ཅེས་དེ་ལ་བྱ། དེ་ནི་བོན་ཉིད་
བདེ་བ་ཆེན་པོ་གསལ་བ་ཡིན་ལ། བཞིན་ནི་བོན་ཉིད་བདེ་བ་ཆེན་པོ་མ་གཡོས་པ་
ཡིན། ཉིད་ནི་བོན་གྱི་སྐུ་བདེ་བ་ཆེན་པོ་ལ་བཅོས་སུ་མེད་པ་ཡིན། སེམས་དེ་བཞིན་
60

སེམས་སྡེ། ཡན་ལག་བཅུ་པ། ༼ག༽
ཉིད་གང་ཡིན་ཞེ་ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས། སྤྲོས་པའི་མཚན་
མ་ཐམས་ཅད་བྲལ་བས། ཐིག་ལེ་ཆེན་པོ་ཉག་གཅིག་ཏུ་གསལ་བ་དེ་ཡིན་ཏེ། སེམས་
ཅན་སྲོག་དབུགས་ཀྱིས་བསྡུས་པ་ཐམས་ཅད། བྱང་ཆུབ་ཀྱི་སེམས་དང་གཉིས་སུ་
མེད་པར་སལ་གྱིས་རྟོགས་ནས། སེམས་དེ་བཞིན་ཉིད་ཅེས་དེ་ལ་བྱ་སྟེ། དེ་ནི་བྱང་
ཆུབ་སེམས་གསལ་བ་ཡིན། བཞིན་ནི་བྱང་ཆུབ་སེམས་ལ་གཡོས་པ་མེད་པ་ཡིན།
ཉིད་ནི་བྱང་ཆུབ་སེམས་ལ་བཅོས་སུ་མེད་པ་ཡིན་ནོ། །དགོངས་པ་དེ་བཞིན་ཉིད་ཅེས་
བྱ་བ་ནི། གཤེན་རབ་ཀྱི་དགོངས་པའོ། ། མི་འགྱུར་བའི་དབྱིངས་ནས་མི་དམིགས་པའི་
ཐུགས་ཀྱིས། མ་བཅོས་པའི་དོན་ལས། མི་གཡོ་བའི་དགོངས་པ་གསལ་བ་དེ། རང་
ཤེས་རིག་པའི་རྒྱལ་པོ་ཡིན། དེ་བཞིན་ས་ལེ་ཤེས་པ་ནི། དགོངས་པ་དེ་བཞིན་ཉིད་
ཅེས་དེ་ལ་བྱའོ། །དེ་ནི་དགོངས་པ་གོང་མ་ལྟར་གསལ་བ་ཡིན། བཞིན་ནི་དགོངས་པ་
མི་གཡོ་བ་ཡིན། ཉིད་ནི་དགོངས་པ་ཟབ་མོའི་དོན་ལས་བཅོས་སུ་མེད་པ་ཡིན་ནོ། །
གཤེན་རབ་ཀྱི་དགོངས་པ་དང་ལྡན་ཞེས་ཀྱང་དེ་ལ་བྱའོ། །འབྲས་བུ་དེ་བཞིན་ཉིད་
ཅེས་བྱ་བ་ནི། མི་མངོན་པའི་དབྱིངས་ན་སྟོན་པ་གཤེན་ལྷ་འོད་དཀར་ཐམས་ཅད་
མཁྱེན་པའི་ཡེ་ཤེས་དང་ལྡན་པ་ཞེས་བྱ་བ། སྐྱེ་འགག་མེད་ཅིང་བླ་ན་མེད་པ་ཡང་
དག་པའི་འབྲས་བུ་ལྷུན་གྱིས་རྫོགས་ནས་བཞུགས་ཏེ། བྱང་ཆུབ་སེམས་ཀྱི་འབྲས་བུ་
ཡང་། དེ་བཞིན་ཉིད་དུ་བླ་ན་མེད་པ་ཡང་དག་པར་ལྷུན་གྱིས་རྫོགས་པས་འབྲས་བུ་
དེ་བཞིན་ཉིད་ཅེས་བྱའོ། །དེ་ནི་ཡེ་ཤེས་མ་འགག་པར་གསལ་བའོ། །བཞིན་ནི་གསལ་
ལ་རྟོག་པ་མེད་པའི་ངང་ལས་མ་གཡོས་པའོ། །ཉིད་ནི་དེ་ལ་བཅོས་སུ་མེད་པའོ། །
༧ བྱང་ཆུབ་ཀྱི་སེམས་མི་འགྱུར་བའི་གཡུང་དྲུང་གིས། འགོ་མཇུག་ཏུ་ཁྱབ་པ་
གང་ཡིན་ཟེར་ན། དོན་གྱི་བཤད་པ། སྣང་སྲིད་མི་འགྱུར་བའི་གཡུང་དྲུང་ཐོབ་
པ་དང་། བོན་མི་འགྱུར་བའི་གཡུང་དྲུང་ཐོབ་པ་དང་། སེམས་ཅན་མི་འགྱུར་བའི་
61

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཡུང་དྲུང་ཐོབ་པ་དང་། ལྷ་མི་འགྱུར་བའི་གཡུང་དྲུང་ཐོབ་པ་དང༌། གནས་མི་
འགྱུར་བའི་གཡུང་དྲུང་ཐོབ་པ་དང༌། ཁ་དོག་མི་འགྱུར་བའི་གཡུང་དྲུང་ཐོབ་པ་
དང་། ཡེ་ཤེས་མི་འགྱུར་བའི་གཡུང་དྲུང་ཐོབ་པ་དང་། ཏིང་ངེ་འཛིན་མི་འགྱུར་
བའི་གཡུང་དྲུང་ཐོབ་པ་དང༌། དགོངས་པ་མི་འགྱུར་བའི་གཡུང་དྲུང་ཐོབ་པ་དང་།
འབྲས་བུ་མི་འགྱུར་བའི་གཡུང་དྲུང་ཐོབ་པ་དང་བཅུ་སྟེ། རྒོལ་ཚིག་ལས་སྣང་སྲིད་མི་
འགྱུར་བའི་གཡུང་དྲུང་ཐོབ་པ་གང་ལགས། རང་གིས་ཤེས་པར་བྱ་བ། སྣང་སྲིད་མི་
འགྱུར་བའི་གཡུང་དྲུང་ནི། ནམ་མཁས་ཐོབ་བོ། ། དེ་ཅིའི་ཕྱིར་ཞེ་ན། སྣང་ཞིང་སྲིད་
པས་བསྡུས་པའི་བོན་ཐམས་ཅད་ནི། འཇིག་ཆགས་སྟོང་རྟེན་དུ་གནས་ཏེ། འགྱུར་
བ་ཅན་ཡིན། ནམ་མཁའ་ནི་འཇིག་པ་མེད་པའི་གཡུང་དྲུང་དང་། ཆགས་པ་མེད་
པའི་གཡུང་དྲུང་དང༌། ཡེ་ནས་སྟོང་པའི་གཡུང་དྲུང་དང༌། ཅི་ལ་ཡང་མི་གནས་མི་
བརྟེན་པའི་གཡུང་དྲུང་དང༌། ཡེ་ནས་གནས་པའི་གཡུང་དྲུང་དང་ལྡན་པས། སྣང་
སྲིད་མི་འགྱུར་པའི་གཡུང་དྲུང་ནི། ནམ་མཁས་ཐོབ་བོ། །བོན་མི་འགྱུར་བའི་གཡུང་
དྲུང་ནི། བོན་ཉིད་བདེ་བ་ཆེན་པོས་ཐོབ་སྟེ། དེ་ཅིའི་ཕྱིར་ཞེ་ན། བོན་གྱི་སྒོ་མོ་བརྒྱད་
ཁྲི་བཞི་སྟོང་ནི། ཇི་ལྟར་ཡང་འགྱུར་ཏེ། བོན་ཉིད་བདེ་བ་ཆེན་པོ་ལ་དུས་གསུམ་དུ་
འགྱུར་བ་མེད་པས། བོན་མི་འགྱུར་བའི་གཡུང་དྲུང་ཐོབ་པའོ། །སེམས་ཅན་མི་འགྱུར་
བའི་གཡུང་དྲུང་ཐོབ་པ་ནི། སེམས་ཉིད་ཡིན་ཏེ། དེ་ཅིའི་ཕྱིར་ཞེ་ན། ཁམས་གསུམ་
གྱི་སེམས་ཅན་ཐམས་ཅད་ནི། ལ་ལ་དུས་ཀྱིས་འགྱུར། ལ་ལ་ལས་ཀྱིས་འགྱུར། ལ་ལ་
ཚེ་ཡིས་འགྱུར། ལ་ལ་གནས་ཀྱིས་འགྱུར། ལ་ལ་ཡིད་དང་ཤེས་བྱས་འགྱུར་ན། བྱང་
ཆུབ་ཀྱི་སེམས་ཉིད་ལ་འགྱུར་བ་མེད་པས་སོ། །ལྷ་མི་འགྱུར་བའི་གཡུང་དྲུང་ཐོབ་པ་
ནི། གཤེན་ལྷ་དཀར་པོ་ཡིན་ཏེ། དེ་ཅིའི་ཕྱིར་ཞེ་ན། ལྷ་རྣམས་གཞན་ནི་ཐུགས་རྗེ་
དང་ཕྲིན་ལས་དང་། བཞུགས་གནས་དང་ཁ་དོག་དང་། ཇི་ལྟར་ཀྱང་འགྱུར་བ་ཡོད་
62

སེམས་སྡེ། ཡན་ལག་བཅུ་པ། ༼ག༽
ན། གཤེན་ལྷ་འོད་དཀར་ཅིས་ཀྱང་མི་འགྱུར་བས་སོ། །གནས་མི་འགྱུར་བའི་གཡུང་
དྲུང་ཐོབ་པ་ནི། བོན་ཉིད་ཀྱི་དབྱིངས་ཡིན་ཏེ། དེ་ཅིའི་ཕྱིར་ཞེ་ན། འགྲོ་དྲུག་གི་གནས་
གང་ལའང་འགྱུར་བ་ཡོད་དེ། བོན་ཉིད་ཀྱི་དབྱིངས་ལ་འགྱུར་བ་མེད་པས་སོ། །ཁ་
དོག་མི་འགྱུར་བའི་གཡུང་དྲུང་ཐོབ་པ་ནི། ནམ་མཁའི་ངོག་ཡིན་ཏེ། དེ་ཅིའི་ཕྱིར་ཞེ་
ན། ཁ་དོག་རྣམ་པ་ལྔ་གང་ལ་ཡང་འགྱུར་བ་ཡོད་དེ། ནམ་མཁའི་ངོག་ལ་འགྱུར་བ་
མེད་པས་སོ། །ཡེ་ཤེས་མི་འགྱུར་བའི་གཡུང་དྲུང་ཐོབ་པ་ནི། སྟོང་པ་ཉིད་ཀྱི་ཡེ་ཤེས་
ཡིན་ཏེ། དེ་ཅིའི་ཕྱིར་ཞེ་ན། སྟོང་པ་ཉིད་ཀྱི་ཡེ་ཤེས་ཀྱི་ཁོངས་སུ། མཁྱེན་པའི་ཡེ་ཤེས་
ཐམས་ཅད་བཅུག་ནས། དུས་གསུམ་དུ་མི་འགྱུར་བས་སོ། །ཏིང་ངེ་འཛིན་མི་འགྱུར་
བའི་གཡུང་དྲུང་ཐོབ་པ་ནི། ཅི་ཡང་མ་ཡིན་པའི་ཏིང་ངེ་འཛིན་ཡིན་ཏེ། དེ་ཅིའི་ཕྱིར་
ཞེ་ན། ཅི་ཡང་མ་ཡིན་པའི་ཏིང་ངེ་འཛིན་ལ་གཟའ་གཏད་མེད་ཅིང་མི་གཡོ་བས་
སོ། །དགོངས་པ་མི་འགྱུར་བའི་གཡུང་དྲུང་ཐོབ་པ་ནི། དགོངས་པ་ལྷུན་གྱིས་གྲུབ་པ་
མི་དམིགས་པའི་ངང་ལས་བཞག་པ་ཡིན། དེ་ཅིའི་ཕྱིར་ཞེ་ན། དགོངས་པ་ལྷུན་གྱིས་
གྲུབ་པ་མི་དམིགས་པའི་ངང་ལ་བཞག་པ་ལ། བརྩལ་དུ་མེད་པས་ཀྱང་མི་འགྱུར་
བའི་གཡུང་དྲུང་ཐོབ། གཡོ་བ་མེད་པས་ཀྱང་མི་འགྱུར་བའི་གཡུང་དྲུང་ཐོབ། གཟའ་
གཏད་དམིགས་སུ་མེད་པས་ཀྱང་མི་འགྱུར་བའི་གཡུང་དྲུང་ཐོབ་པའོ། །འབྲས་བུ་མི་
འགྱུར་བའི་གཡུང་དྲུང་ཐོབ་པ་ནི། སྐྱེ་འགགས་མེད་པར་སངས་རྒྱས་པའི་འབྲས་བུ་
ཡིན་ཏེ། དེ་ཅིའི་ཕྱིར་ཞེ་ན། སངས་རྒྱས་པའི་འབྲས་བུ་ལ། སྐྱེ་རྒས་ན་འཆི་དང་། མ་
རིག་པའི་འཁོར་བ་དང་། ཉོན་མོངས་པའི་འགྱུར་བ་མེད་པས་སོ། །
༧ གཤེན་རབ་དང་སེམས་ཅན་གྱིས་རྟོགས་དང་མ་རྟོགས་ཀྱི་ཁྱད་པར་གྱིས། འགོ་
མཇུག་ཏུ་ཁྱབ་པ་གང་ཡིན་ཟེར་ན། དོན་གྱི་བཤད་པས། གཤེན་རབ་རྣམས་ལ་ཡང་
རྣམ་པ་གསུམ་ཏེ། དེ་གང་ཞེ་ན། ཡེ་སངས་རྒྱས་པའི་གཤེན་རབ་དང༌། ཐུགས་རྗེ་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྤྲུལ་པའི་གཤེན་རབ་དང་། གང་ཟག་རྒྱུ་ཡི་གཤེན་རབ་དང་གསུམ་མོ། །སེམས་ཅན་
ལ་ཡང་རྣམ་པ་གསུམ་སྟེ། དེ་གང་ཞེ་ན། ཐེར་གཟུགས་ཡིད་ཀྱི་གཟུགས་དང་བཅས་
པའི་སེམས་ཅན་དང༌། འཁོར་བ་རྒྱུན་དུ་ཞུགས་པའི་སེམས་ཅན་དང་། རང་འབྱུང་
རང་ཞི་སྐྱེ་བ་བཞི་དང་ལྡན་པའི་སེམས་ཅན་དང་གསུམ་མོ། །རྒོལ་ཚིག་ལས་ཡེ་
སངས་རྒྱས་པའི་གཤེན་རབ་གང་ལགས་ཟེར་ན། རང་གིས་ཤེས་པར་བྱ་བ་ཡེ་སངས་
རྒྱས་པའི་གཤེན་རབ་བྱ་བ་ནི། མི་མངོན་པའི་དབྱིངས་ན་ཐུགས་རྗེའི་མངའ་བདག་
དང་། ཡེ་ཤེས་ཀྱི་སྤྱན་ཅན། མི་མཁྱེན་པ་ནི་མཁྱེན་པ་ཆེན་པོ། ཞེས་བྱ་བ་ཡིན་ཏེ།
ཡེ་སངས་རྒྱས་པའི་གཤེན་རབ་ནི། རྣམ་པ་ཐམས་ཅད་མཁྱེན་པ་ལས། མི་མཁྱེན་བ་
ལྔ་ཞིག་མངའ་བ་ཅིག་བཞུགས་ཟེར་ན་གང་ཡིན་པར་འདྲི། རང་གིས་ཤེས་པར་བྱ་བ་
ལ། དེ་ལས་རྣམ་པ་ཐམས་ཅད་མཁྱེན་པའི་ནི། ཡང་དག་པའི་དོན་ལས་མ་སྒྲིབས་
པར་ས་ལེར་མཁྱེན་པ་ཡིན་ལ། མི་མཁྱེན་པ་ལྔ་ནི། རྒྱུ་འབྱུང་བ་ལྔ་ལ་རག་མ་ལུ་ལ།
འབྲས་བུ་སྐུ་གསུང་ཐུགས་ལ་རྟེན་མི་འཆའ་བས། ཕྱི་གཟུང་བའི་ཡུལ་དང་། ནང་
འཛིན་པའི་སེམས་གཉིས་སུ་མི་མཁྱེན། ཡེ་ནས་ཐིག་ལེ་ཆེན་པོ་ཉག་གཅིག་དུ་གསལ་
བས། བདག་དང་གཞན་གཉིས་སུ་མི་མཁྱེན། དཔག་ཏུ་མེད་པའི་ཐུགས་རྗེ་ཆེན་པོ་
དང་ལྡན་པས། ཐུགས་རྗེ་ལ་བྲི་བཀོལ་དུ་མི་མཁྱེན། ཡེ་བསྲུང་ཆེན་པོའི་དམ་ཚིག་
དང་ལྡན་པས། དམ་ཚིག་བླངས་དོར་དུ་མི་མཁྱེན། ཡེ་ནས་སངས་རྒྱས་ཤིང་དུས་
དང་རྟག་པ་མེད་པར་གཡུང་དྲུང་འགྱུར་བ་མེད་པ་མ་གཡོས་པའི་ངང་ལ་བཞུགས་
པས། ཐོག་མ་དང་ཐ་མའི་གཡོ་རྩོལ་མི་མཁྱེན། དེ་ལྟར་མི་མཁྱེན་པའི་ཡང་མཁྱེན་
པ་ཆེན་པོ་ཡང་དག་པ་ཡིན་ནོ། །ཐུགས་རྗེ་སྤྲུལ་པའི་གཤེན་རབ་བྱ་བ་ནི། ཡེ་སངས་
རྒྱས་པའི་གཤེན་རབ་ཀྱིས། ཐུགས་རྗེ་ཆེན་པོའི་བྱིན་གྱིས་བརླབས་ལས། ཐུགས་རྗེ་
སྤྲུལ་པ་དང་ལྡན་པའི་གཤེན་རབ་བསམ་གྱིས་མི་ཁྱབ་པ་འབྱུང་སྟེ། གཅིག་དང་།
64

སེམས་སྡེ། ཡན་ལག་བཅུ་པ།
བཅུ་དང་། བརྒྱ་དང་། སྟོང་དང༌། ཁྲི་དང་། འབུམ་ལ་ཕྱག་འཚལ་ལོ། །ཞེས་བྱ་
བ་འབྱུང་བ་དེ་ནི། ཐུགས་རྗེ་སྤྲུལ་པའི་གཤེན་རབ་བོ། །གང་ཟག་རྒྱུ་ཡི་གཤེན་རབ་
བྱ་བ་ནི། ཟག་པ་དང་བཅས་པའི་རྒྱུ་སེམས་ཅན་ལ་འབྲས་བུ། སངས་རྒྱས་པར་
བསྒྲུབ་པའི་གཤེན་རབ་ཡིན་ནོ། །སྲིད་གཤེན་མན་ཆད་ནི། སེམས་ཅན་གྱི་སྤྱོད་པ་ལ་
གནས་པའོ། །དགེ་བསྙེན་པ་ཡན་ཆད་ནི་གཤེན་རབ་ཏུ་སྤྱོད་པ་ལ་ཞུགས་པའོ། །ཐེར་
གཟུགས་ཡིད་ཀྱི་གཟུགས་དང་བཅས་པའི་སེམས་ཅན་གང་ཡིན་ཟེར་ན། རང་གིས་
ཤེས་པར་བྱ་བ་ལས། གཟུགས་མེད་པའི་ཁམས་དང་། ལྷ་མ་ཡིན་ཡིད་ཀྱི་གཟུགས་
ཅན་དང༌། ཡིད་ཀྱི་གཟུགས་ལ་གནས་པ་ཀུན་ཡིན་ནོ། །འཁོར་བ་རྒྱུན་དུ་ཞུགས་
པའི་སེམས་ཅན་ནི། ཟོ་ཆུའི་རྒྱུད་མའམ། ཤིང་རྟའི་འཕང་ལོ་ལྟར་གཅིག་ནས་ཤི་ཤིང་
གཅིག་ཏུ་སྐྱེ་བ་འགྲོ་བ་རིས་དྲུག་གི་ཁ་བརྒྱུད་པའོ། །རང་འབྱུང་རང་ཞི་སྐྱེ་བ་བཞི་
དང་ལྡན་པའི་སེམས་ཅན་ནི། པྲ་མོ་ཧ་གུ་ལ་ཤིག་ཐུན་བྷོ། ཞེས་བྱ་བ། ཞང་ཞུང་མཐུ་
ཆེན་གྱི་ཕྱག་ཆ། དྲོད་དང་སྒོང་དང་མངལ་དང་རྫུས་པ་བཞི་ཀ་ལས། རྒྱུན་མི་འཆད་
པར་སྐྱེ་བ་ཡོད་དེ། བྱོལ་སོང་ཡིན་ནམ་བྱས་ན་ཡང་། ཡིད་བཏགས་སུ་ཡང་འདུག་
པས། ཡི་དྭགས་ཡིན་ནམ་བྱས་ན། དམྱལ་བར་འདུག་པ་དེའོ། །དེ་ནི་རང་ལ་རང་
བརྒྱུད་པའོ། །དོན་དམ་པར་དེ་ཡང་རྟོགས་དང་མ་རྟོགས་ཀྱི་ཁྱད་པར་ལས་བྱུང་ཏེ།
རྒྱུ་སེམས་ཅན་ལས་འབྲས་བུ་སངས་རྒྱས་པའི་རྒྱུ་ནི་ཡོ་ལ་ཡོད་དོ། །སེམས་ཅན་ཤེས་
པའི་རྒྱུད་དག་པ་ལས། གཤེན་རབ་ཏུ་མིང་གདགས་སོ། ། དེ་རྟོགས་པ་དེ་ནི་གཤེན་
རབ་ཡིན་ལ། མ་རྟོགས་པ་ནི་སེམས་ཅན་ཡིན་ནོ། །
༧ མཐའ་རྣམ་པ་དགུ་ལས་འདས་པས་འགོ་མཇུག་ཏུ་ཁྱབ་པ་གང་ཡིན་ཟེར་ན།
དོན་གྱིས་བཤད་པ། ཀུན་གཞི་བྱང་ཆུབ་ཀྱི་སེམས་ཡོད་མེད་གཉིས་ཀྱི་མཐའ་ལས་
འདས་པས་འགོ་མཇུག་ཏུ་ཁྱབ་པ་དང༌། ཚིག་དང་ཡི་གེའི་མཐའ་ལས་འདས་པས་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འགོ་མཇུག་ཏུ་ཁྱབ་པ་དང་། ཐོག་མ་དང་ཐ་མ་གཉིས་ཀྱི་མཐའ་ལས་འདས་པས།
འགོ་མཇུག་ཏུ་ཁྱབ་པ་དང༌། རྟག་ཆད་གཉིས་ཀྱི་མཐའ་ལས་འདས་པས། འགོ་
མཇུག་ཏུ་ཁྱབ་པ་དང་། སྐྱེ་འགག་གཉིས་ཀྱི་མཐའ་ལས་འདས་པས། འགོ་མཇུག་
ཏུ་ཁྱབ་པ་དང་། རྟོག་འཛིན་གཉིས་ཀྱི་མཐའ་ལས་འདས་པས། འགོ་མཇུག་ཏུ་ཁྱབ་
པ་དང༌། སྤོངས་ལེན་གཉིས་ཀྱི་མཐའ་ལས་འདས་པས་འགོ་མཇུག་ཏུ་ཁྱབ་པ་དང་།
བདག་དང་གཞན་དུ་འཛིན་པའི་མཐའ་ལས་འདས་པས་འགོ་མཇུག་ཏུ་ཁྱབ་པ་དང་།
མཚན་མ་དང་དམིགས་པ་ཐམས་ཅད་ཀྱི་མཐའ་ལས་འདས་པས་འགོ་མཇུག་ཏུ་ཁྱབ་
པ་དང་དགུའོ། །དེ་ལས་གླགས་སུ་མ་མཆིས་སོ། །
༧ ཐེག་པ་འོག་མ་ལས་གོང་མར་ལྟ་བའི་ཁྱད་པར་གྱིས་དཔགས་པའི་ཐབས་ཀྱིས་
འགོ་མཇུག་ཏུ་ཁྱབ་པ་ཡིན་གང་ཡིན་ཟེར་ན། དོན་གྱིས་བཤད་པ། ཕྱ་གཤེན་བྱ་
བ་བྱེད་པ་པོས་བྱས་ནས། ལུས་ཤི་ནས་སེམས་ཤི་བར་རྟོག་པས་སེམས་ཅན་གྱི་ལྟ་
བའོ། །སྣང་གཤེན་སེམས་ལ་སྐྱེ་ཤི་ཡོད་དེ། ལྷ་ཡི་གསོ་བ་དང་། འདྲེ་ཡིས་ཟ་བར་
རྟོག་པ་སེམས་ཅན་གྱི་ལྟ་བའོ། །འཕྲུལ་གཤེན་སེམས་ཆད་པར་ལྟ་བ་སེམས་ཅན་གྱི་
ལྟ་བའོ། །སྲིད་གཤེན་སེམས་དུམ་བུ་གསུམ་དུ་ཆད་པར་རྟོག་པས་སེམས་ཅན་གྱི་ལྟ་
བའོ། །དགེ་བསྙེན་གྱིས་སེམས་ཐོག་མ་དང་ཐ་མ་གཉིས་སུ་རྟོག་ནས། རྒྱུ་སྔོན་ལས་
བཏང་བས། འབྲས་བུ་ཕྱིས་ཐོབ་པར་རྟོག་པས། གཤེན་རབ་ཀྱི་ལྟ་བ་ཡིད་བསྙེན་
པའོ། །དྲང་སྲོང་པ་ལུས་སྦྱངས་པས་སེམས་འབྱོངས་ཏེ། རྩལ་དུ་ཡོད་པར་རྟོག་པས།
གཤེན་རབ་ཀྱི་ལྟ་བ་ལས་རྗེས་སུ་འབྲིང་ཙམ་མོ། །ཨ་དཀར་བ་ནི་དབྱིངས་དང་ཡེ་
ཤེས་གཉིས་སུ་མེད་པའི་དོན་ལས། ལྷག་པའི་སེམས་བསྐྱེད་ནས། སེམས་ཅན་ལྷ་
དང་ལྷ་མོར་གྲུབ་པར་རྟོག་པས། གཤེན་རབ་ཀྱི་ལྟ་བའི་སྒོ་མཐོང་ཙམ་མོ། །ཕུགས་
ནི་མ་རྟོལ་པའོ། །ཡེ་གཤེན་པ་བྱང་ཆུབ་ཀྱི་སེམས་དུས་གསུམ་དུ་འགྱུར་བ་མེད་པ་
66

སེམས་སྡེ། ཡན་ལག་བཅུ་པ། ༼ག༽
ལས་གསལ་བའི་ཡེ་ཤེས་ཉིད་ལས་ཉིད་འཆར་བར་རྟོག་པས། གཤེན་རབ་ཀྱི་ལྟ་བ་
དང༌། དགོངས་པ་ལ་ཞུགས་པའོ། །ཁྱད་པར་བླ་ན་མེད་པ་ཐམས་ཅད་ནས་ཐམས་
ཅད་དུ་ཡེ་ནས་བྱ་བརྩལ་དང་བྲལ་བའི་བྱང་ཆུབ་ཀྱི་སེམས་བདེ་བ་ཆེན་པོ། ཐིག་
ལེ་ཉག་གཅིག་ཏུ་ཡེ་ནས་སངས་རྒྱས་པར་རྟོགས་པ། གཤེན་རབ་ཀྱི་ལྟ་བ་དང་།
དགོངས་པ་ལྷུན་གྱིས་གྲུབ་པ་ཡིན་ནོ། །
༧ མ་རིག་པའི་སྐྱོན་བསལ་ནས། ཡེ་ཤེས་ཀྱི་ཚོགས་བསྐྱེད་དེ། མ་འགག་པར་བྱ་
བའི་དོན་གྱིས་འགོ་མཇུག་ཏུ་ཁྱབ་པ་གཟེར་གང་ཡིན་ཟེར་ན། དོན་གྱིས་བཤད་པས།
རང་ཤེས་རིག་པའི་རྒྱལ་པོ་བྱང་ཆུབ་སེམས་ཀྱི་རྒྱུ་མ་རིག་པ་ལས་བྱུང་བའི་སྐྱོན་ནམ།
ཉོན་མོངས་པ་དྲུག་ཅུ་རྩ་གཉིས། བསྡུས་པའི་དོན་ཉོན་མོངས་པ་ལྔ་དང༌། གསུམ་
ཡན་ཆད་མིག་མཁན་གྱིས་ལིང་ཏོག་བསལ་བ་ལྟར་སལ་གྱིས་བསལ་ནས། གསལ་
བའི་ཡེ་ཤེས་གཅིག་ལས་གཉིས། གཉིས་ལས་གསུམ། གསུམ་ལས་ལྔ། ལྔ་ལས་དྲུག་
ཅུ་རྩ་གཅིག་ཡན་ཆད་དུ། ནམ་མཁའ་ལ་ཉི་མ་ཤར་བ་བཞིན་ཚོགས་བསྐྱེད་དེ། མི་
འགྱུར་བའི་དབྱིངས་ནས་མ་བཅོས་པའི་དོན་ལ། མི་འགག་པའི་ཡེ་ཤེས་ཤར་ཞེས་
བྱའོ། །
༧ དེ་ལྟར་ཡིན་ནོ་བའི་རྟོག་པ་ལས་ཀྱང་འདས་སྟེ། མི་དམིགས་པར་མཉམ་པར་
བཞག་པ་ནི། བྱང་ཆུབ་ཀྱི་སེམས་གབ་པ་དགུ་སྐོར་འདི། འགོ་མཇུག་ཏུ་གང་ནས་
ཞུགས་ཀྱང་། བྱང་ཆུབ་ཀྱི་སེམས་རང་འབྱུང་གི་ཡེ་ཤེས་ཅི་ལྟར་ཡིན་པའི་དོན་གསལ་
བར་སྟོན་པ་དེ་ལས། གསལ་ལོ་བའི་རྟོག་པ་ལས་ཀྱང་འདས་ཏེ། གསལ་ལ་རྟོག་པ་
མེད་པའི་ངང་ལས་མ་གཡོས་པར་བཞག་པའོ། །འགོ་མཇུག་ཏུ་ཁྱབ་པའི་ཡན་ལག་
བཅུ་པོ་འདི་ནི། སེམས་གབ་པ་དགུ་སྐོར་གྱི་སྲོག་ཀྱང་ཡིན་ལ། སྣོད་ཀྱང་ཡིན། རྩ་བ་
ཡང་ཡིན་ལ་སྡོང་པོ་ཡང་ཡིན། འབྲས་བུ་ཡང་ཡིན་ལ། སྙིང་པོ་ཡིན་ནོ། །དོན་དང་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པོ་ཕྱག་བཙལ་བ་ནས། ཐ་མ་རྒྱས་འབྲིང་གཏོང་གཞག་གི་ཚོད་བཟུངས་པ་ཡན་ཆད།
འདིས་ཁྱབ་པར་བཤད་དོ། །འགོ་མཇུག་ཏུ་ཁྱབ་པའི་ཡན་ལག་བཅུ་རྫོགས་སཱཧཱ། །
68

ཟུར་རྡེག་ཡན་ལག་ལྔ་པ་བཞུགས་སོ། །
༄༅། །གཤེན་རབ་ཚད་མེད་འོད་ལྡན་གྱིས་གསུངས་པའི་མདོ། སེམས་གབ་པ་
དགུ་སྐོར་གྱི་ཟུར་བརྡེག་ལས། ཐེག་པ་འོག་མ་པ་རྣམས་རྟོག་འཛིན་མེད་པར་ཐག་
གཅད་པའི་ཕྱིར། ལྟ་བ་ཆེན་པོས་ཐག་གཅད་པ་འདི་སྐད་དོ། །སེམས་རང་འབྱུང་གི་
གཤེན་ལྷ་དཀར་པོ། ཐུགས་གསལ་བའི་ཡེ་ཤེས་ཚོན་གང་ལ། ལྷ་ཡིས་ཀྱང་འཆོས་སུ་
ཡང་མེད་ལ། འདྲེ་ཡིས་བཟའ་རུ་ཡང་མེད་པ་ཡིན་བཞིན་མོད། མ་རྟོགས་པ་ལྷ་དང་
འདྲེ་གཉིས་སུ་འཛིན་པ་གཏན་འགལ་ལོ། །སེམས་རང་འབྱུང་གི་གཤེན་ལྷ་དཀར་པོ་
སྲོག་མེད་གཡུང་དྲུང་གི་སྐུ་ཐོབ་པ་ལ། སྐྱེ་ཤི་གཉིས་སུ་རྟོག་པ་གཏན་འགལ་ལོ། །
སེམས་རང་འབྱུང་གི་གཤེན་ལྷ་དཀར་པོ། ཐུགས་མ་བཅོས་པའི་ཡེ་ཤེས་ཐིག་ལེ་ཆེན་
པོ་ཉག་གཅིག་ཏུ་གསལ་བ་ལ། བླ་ཡིད་སེམས་དང་གསུམ་དུ་འཛིན་པ་གཏན་འགལ་
ལོ། །སེམས་རང་འབྱུང་གི་གཤེན་ལྷ་དཀར་པོ། ཐུགས་རྗེ་བྲི་བཀོལ་མི་མངའ་བ་ལ།
ལ་ལ་བསད་ནས། ལ་ལ་གསོ་བ་གཏན་འགལ་ལོ། །སེམས་རང་འབྱུང་གི་གཤེན་ལྷ་
དཀར་པོ། ཐུགས་མཉམ་པ་ཉིད་གཉིས་སུ་མེད་པའི་ཡེ་ཤེས་དང་ལྡན་པ་ལ། བདག་
དང་གཞན་དུ་འཛིན་པ་གཏན་འགལ་ལོ། །སེམས་རང་འབྱུང་གི་གཤེན་ལྷ་དཀར་པོ།
རྒྱུ་ལས་མ་བསྐྱེད་པས་རྐྱེན་གྱིས་མི་འཇིག་པ་ལ། རྒྱུ་འབྲས་གཉིས་སུ་རྟོག་པ་དེ་གཏན་
འགལ་ལོ། །སེམས་རང་འབྱུང་གི་གཤེན་ལྷ་དཀར་པོ། ཐུགས་གསང་བའི་ཡི་གེ་
འབྲུ་གསུམ་ཉིད་ལ་ཉིད་འཆད་པ་ལ། སྟོན་པ་གཞན་ནས་འབྱོན་དུ་རེ་བ་དེ་གཏན་
60

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འགལ་ལོ། །སེམས་རང་འབྱུང་གི་གཤེན་ལྷ་དཀར་པོ། དབྱིངས་དང་ཡེ་ཤེས་གཉིས་
སུ་མེད་པའི་དོན། ཡེ་ནས་གསལ་བར་རྟོགས་པས། ཕ་ཡི་སྟ་ལས་མ་འཆད། མ་ཡི་
ལྷུམས་ནས་མ་བསྐྱེད་པ་ལ། ཡབ་ཡུམ་གཉིས་སུ་འབྲེལ་བའི་དོན་ལས། ལྷག་པའི་
བྱང་ཆུབ་སེམས་བསྐྱེད་པ་གཏན་འགལ་ལོ། །སེམས་རང་འབྱུང་གི་གཤེན་ལྷ་དཀར་
པོ། ཡེ་ནས་སངས་རྒྱས་པའི་དོན་ཡེ་རྟོགས་ཆེན་པོའི་གདེང་ལ་བཞུགས་པ་ལ། ཉིད་
ཞལ་ཉིད་ཀྱིས་གཟོད་ལྟ་བ་གཏན་འགལ་ལོ། ། དེ་ནས་ལྟ་བ་ཆེན་པོས་ཐག་གཅད་པ་
བསྟན་པའོ། །
༧ ད་ནི་ལྟ་བ་ཆེན་པོ་ཚད་བོར་བ་སྟོན་ཏེ། ཁྱད་པར་ཆེན་པོའི་ལྟ་བའི་ཚད་
ནི། ནམ་མཁའ་ལ་བོར། ཡེ་གཤེན་པའི་ལྟ་བའི་ཚད་ནི། ནམ་མཁའ་ལ་ཉི་མ་ཤར་
བ་འམ། གཞའ་ཚོན་བྲིས་པ་ལ་བོར། ཨ་དཀར་བའི་ལྟ་བའི་ཚད་ནི། རུས་སྦལ་རྒྱ་
མཚོར་བསྐུམས་པ་ལ་བོར། དྲང་སྲོང་བའི་ལྟ་བའི་ཚད་ནི། དགུན་གྱི་འཁྱགས་པ་
དབང་ལ་ཐེབས་པ་ལ་བོར། དགེ་བསྙེན་པའི་ལྟ་བའི་ཚད་ནི། ནམ་མཁའ་ལས་ཆར་
བབས་པ་ལ་བོར། སྲིད་གཤེན་པའི་ལྟ་བའི་ཚད་ནི། རྨི་ལམ་ལ་བོར། འཕྲུལ་གཤེན་
ནི། ལྷ་སྲིན་ཚོང་འདུས་ཀྱི་ལོ་ཙཱ་བ་ལ་བོར། ཕྱྭ་གཤེན་པའི་ལྟ་བའི་ཚད་ནི། སོ་པ་ལ་
ཀར་བཞག་པ་ལ་བོར།
༧ གཡུ་ལུང་ཤེལ་གྱི་བྲག་ཕུག་ཏུ། གཤེན་ཚད་མེད་འོད་ལྡན་ལ། ཐེག་པ་འོག་
མ་བ་རྣམས་ཀྱིས། ལྟ་བའི་ལྟངས་ཕུལ་བའི་མདོ། གསང་བ་འདུས་པས་གསོལ་པ།
སྐྱེ་མེད་གཡུང་དྲུང་བོན་གྱི་དབྱིངས་ཉིད་ལ། གསལ་བའི་ཡེ་ཤེས་འོད་ཀྱི་ཐུགས་རྗེ་
ཡིས། ཐབས་ཀྱི་ཆོ་འཕྲུལ་སྐྱེ་བའི་སྐུར་བསྟན་པས། སྤྱོད་པ་མི་ཆགས་ཆུ་ཟླའི་འཁོར་
ལོ་དང་། སྣང་ལ་དངོས་མེད་མེ་ལོང་གཟུགས་བརྙན་དང་། མཉམ་ལ་མ་འདྲེས་
70

སེམས་སྡེ། ཟུར་རྡེག་ཡན་ལག་ལྔ་པ།
གཞའ་ཚོན་རི་མོ་ལྟར། ཐབས་ཀྱི་ཆོ་འཕྲུལ་སྣ་ཚོགས་སྤྱོད་ཙམ་ན། འདི་ལས་ལྷག་
པའི་ལྟ་སྤྱོད་གུད་ན་མེད། ཞེས་གསོལ་ཏོ། །ཚད་མེད་འོད་ལྡན་གྱིས་བཀའ་བསྩལ་
པ། ཡོང་མ་བཅོས་གཉིས་མེད་བདེ་ཆེན་བོན་གྱི་སྐུ། མི་སྐྱེ་མི་འགག་ནམ་མཁའི་རང་
བཞིན་ཅན། རང་འབྱུང་ཡེ་ཤེས་ཐིག་ལེའི་དབྱིངས་ན་རྫོགས། འདི་ལས་གཡོ་ཞིང་
རྩོལ་བ་ཅི་ཡང་མེད་པ་ལ། སྐྱེ་བའི་སྐུ་དང་ཡེ་ཤེས་དཔེས་མཚོན་ཞིང་། རྩོལ་སེམས་
བྱིས་པའི་སྟོབས་དང་བཅས་པས་ཤེས་བྱ་ལོག་པར་འཁྲུལ། ཁྱེད་ཐེག་པ་འོག་མ་བ་
རྣམས་བྱིས་པའི་སྟོབས་ཅན་ཡིན་ཏེ། བྱིས་པས་ཀྱང་འདག་པ་ལ་ཁུང་བུ་བརྩེགས་
པ་དང༌། ས་ལ་རི་མོ་བྲི་བ་ལས་སོགས་ཏེ། བྱིས་པའི་སྟོབས་བསམ་གྱིས་མི་ཁྱབ་པ།
ཕོགས་རེ་བྱས་ཤིང་དེ་ནས་བཤིག་སྟེ་གཏོང་། དཔེ་དེ་དང་འདྲ་བར་ན་ཁྱེད་ཀྱིས་
ཀྱང་། ལྷ་ཞེས་བྱ་བ་སྤྱན་དྲངས་ནས། དེ་ནས་མེད་པར་བྱས། དཀྱིལ་འཁོར་ཞེས་
བྱ་བ་ཕོག་གཅིག་བྲིས། དེ་ནས་བཤིགས་པ་དང༌། ཕྱག་རྒྱ་ཞེས་བྱ་བ་ཕོགས་གཅིག་
བཅས། དེ་ནས་བཀྲོལ་ཏེ་བཞག་པ་ལས་སོགས་པ་ནི། བྱིས་པའི་སྟོབས་ཅན་ཡིན་ནོ། །
དྲང་སྲོང་རྒྱལ་བས་གསོལ་བ། ལུས་ནི་མི་རྟག་སྒྱུ་མ་སྟེ། གཤེན་རབ་སྤྱོད་པ་ཟབ་མོ་
ཡིས། ལུས་ཀྱི་བག་ཆགས་སྒྲིབ་སྦྱངས་ནས། བཟོད་ཐོབ་ངན་སོང་མི་ལྟུང་སྟེ། དྲོད་
རྙེད་སེམས་ཀྱི་འབྲས་བུ་ཐོབ། ཚད་མེད་འོད་ལྡན་གྱིས་བཀའ་བསྩལ་པ། གཉིས་
མེད་མི་འགྱུར་ཡང་དག་བོན་གྱི་སྐུ། མི་སྐྱེ་མི་འགགས་རྒྱུ་མེད་འབྲས་བུའི་མཆོག ། མ་
བརྩལ་ལྷུན་གྲུབ་རང་འབྱུང་ཡེ་སངས་རྒྱས། འདི་ལས་རྒྱུ་འབྲས་གཉིས་སུ་ཡེ་ནས་
མེད། ལུས་སེམས་རྒྱུ་འབྲས་གཉིས་སུ་བརྟགས་བྱས་ནས། བག་ཆགས་ཁད་ཀྱིས་
སྦྱངས་པས། ཚི་ཆད་ནད་དུ་གྱུར་ཏེ། ཤེས་བྱ་ལོག་པར་འཁྲུལ། ཁྱེད་དྲང་སྲོང་པ་
རྣམས་ཀྱང་། ལུས་སེམས་གཉིས་སུ་བརྟགས་ནས། ལུས་སྦྱངས་པས་སེམས་འབྱངས་
ནས། འབྲས་བུ་རྙེད་ཅིང་འཐོབ་ཏུ་རེ་བ་ཡང་། ཚི་ཆད་པའི་ནད་དུ་འགྱུར་ཏེ། ལུས་
71

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མ་བདེ་ན་སེམས་མི་བདེ། སེམས་མ་བདེ་ན་དགོངས་པ་མི་གསལ། དགོངས་པ་མ་
གསལ་ན་འབྲས་བུ་མི་འཐོབ་བོ། །ཚངས་པ་གཙུག་ཕུད་ཀྱིས་གསོལ་པ། སྦྱིན་པ་ནམ་
མཁའི་ཆར་ཆེན་འདི། སྟོང་གསུམ་ས་ལ་ཐིམ་བྱས་ཤིང་། ཡོན་ཏན་རྩི་ཤིང་ནགས་
ཚལ་ཀྱང་། མེ་ཏོག་ལྟ་བུར་འཁྲུངས་པར་འགྱུར། དཀའ་བ་རྣམ་པ་སྣ་ཚོགས་དང༌།
གཤེན་རབ་སྤྱོད་པ་རླབས་ཆེན་གྱིས། ལྟུང་དུ་དོགས་པ་ག་ལ་ཡོད། ཚད་མེད་འོད་
ལྡན་གྱིས་བཀའ་སྩལ་པ། འགྱུར་མེད་གཡུང་དྲུང་དབྱིངས་ནས་ཐོགས་མེད་ཡེ་ཤེས་
བྱུང་། དམིགས་མེད་སྦྱིན་པ་བོན་ཉིད་སྐུ་ལ་ཐིམ། སྐྱེ་མེད་འབྲས་བུ་རྩལ་མེད་ལྷུན་ལ་
རྫོགས། འདི་ལས་བརྩལ་ཞིང་བསྒྲུབ་ཏུ་མེད་པ་ལས། བྱ་བརྩལ་རེ་དོགས་གཉིས་སུ་
བརྟགས་པས་ཤེས་བྱ་ལོག་པར་འཁྲུལ། ཁྱེད་དགེ་བསྙེན་པ་རྣམས་ཀྱང་། དཀའ་བ་
སྔོན་ལ་བསྐྱེད་ཅིང་། སྦྱིན་པ་སྔོན་ལ་བཏང་བ་ནི། འབྲས་བུ་འཐོབ་ཏུ་རེ་ལ། དཀའ་
བ་མ་སྤྱད་ཅིང་སྦྱིན་པ་མ་བཏང་ན། འབྲས་བུ་མི་ཐོབ་ཏུ་དོགས་པ་ནི། ཡང་དག་
སྤངས་ནས་སྒྱུ་མ་ཚོལ། བྱ་ཁྱུང་མཐོང་ནས་བྱ་ཁྱུང་གི་རྗེས་གཅོད་ཞེས་བྱ་སྟེ། ངལ་
བ་ཚི་ཆད་དོ། །འདུར་གཤེན་རྨ་འདའ་ཡིས་གསོལ་བ། ཐུགས་རྗེ་རྫུ་འཕྲུལ་ཐབས་
དང་ལྡན་པ་ཡིས། མ་རིག་ཉོན་མོངས་ས་ལ་གནས་པ་ན། ཐབས་ཀྱིས་ཡང་དག་བདེ་
ལྡན་གནས་སུ་འདྲེན། གསོན་གཤིན་མཚམས་ན་ངེས་པའི་བརྡའ་སྤྲོད་ཅིང་། འཁོར་
བས་གདུང་པར་བྱེད་པའི་མྱ་ངན་ཀྱང་། ཐབས་ལ་མཁས་པས་མེད་ཅིང་སངས་པར་
བྱེད། ཚད་མེད་འོད་ལྡན་གྱིས་བཀའ་སྩལ་པས། བོན་ཉིད་ཐུགས་རྗེ་མཉམ་སྙོམས་
ཅན། ཐབས་དང་རྫུ་འཕྲུལ་ཡོངས་ལ་ཁྱབ། འདི་ཞེས་བྱ་བར་མི་འཐད་ནས། རང་
ལུས་ཉོན་མོངས་སར་བཞག་པས། ཐབས་ཀྱིས་དྲངས་པར་ག་ལ་འགྲུབ། སེམས་ཅན་
འཁྲུལ་པས་སྐྱེ་ཤི་འབྱུང་། གསོན་གཤིན་ལས་ཀྱི་བྲལ་བ་ལ། བརྡའ་སྤྲོད་པས་ཀྱང་
མི་འབྱུང་ཞིང་། གདུང་བ་བསྐྱེད་པའི་ཚིག་བཤད་ཀྱིས། མྱ་ངན་སངས་པར་ག་ལ་
72

སེམས་སྡེ། ཟུར་རྡེག་ཡན་ལག་ལྔ་པ།
བྱེད། སེམས་ལ་སྐྱེ་ཤི་མེད་པ་དང༌། སེམས་ཉིད་ཐིག་ལེ་ཉག་གཅིག་ལ། དུས་གསུམ་
ཆད་པར་བརྟགས་པ་འཁྲུལ། ཁྱེད་འདུར་གཤེན་པོ་རྣམས་ཀྱང་། དོན་ལ་མི་རྟོག་
ཚིག་ལ་དཔྱོད་པ་ནི། ཚིག་གི་རྗེས་སུ་ཚིག་ཞུགས། རྟོག་པའི་རྗེས་སུ་རྟོག་པ་ཞུགས་
པ་ནི། སྤྲིན་གྱི་རྗེས་སུ་རླུང་ཞུགས་པ་དང་འདྲ་སྟེ། བྱང་ཆུབ་སེམས་མཉམ་པ་ཉིད་ཀྱི་
དོན་དང་འགྱངས་པ་སྟེ། རང་སེམས་སྤངས་ནས་གཞན་སེམས་འཚོལ་བ་ནི། གསེར་
དངོས་པོ་བོར་ནས་ར་གན་འཕྱན་པོ་ཚོལ་ཞེས་བྱ་སྟེ། ངལ་བ་ཚི་ཆད་པའོ། །དབལ་
བོན་སྟག་ལ་མེ་འབར་གྱིས་གསོལ་བ། སེམས་ལ་དགྲ་བགེགས་མེད་དེ། ལུས་ལ་དགྲ་
བགེགས་ཡོད། ལུས་ཀྱི་དགྲ་བགེགས་རྡུལ་དུ་བརླག་པའི་ཕྱིར། ཡེ་ཤེས་ལྷ་ནི་ཐུགས་
རྗེའི་ངང་ལ་བཞུགས་པས། གཞན་ལ་གནོད་པ་མི་མཛད་དེ། སྲི་ཞུ་གུས་པ་ཙམ།
འཁོར་དུ་གཏོགས་པའི་ལས་ཀྱིས་འབྲེལ་བའི་མ་དང་སྲིང་མོ་རྣམས། ཤ་ཁྲག་གཟན་
དུ་བཙུགས་ཤིང་དམ་རྫས་དམར་ལ་བརྟེན། དེ་ནི་ལུས་ཀྱི་དགྲ་བགེགས་དག་ལས་
སྦད་མི་འཚལ། རྟོགས་པས་བདག་བསྒྲལ་གྲུབ་པས་གཞན་བསྒྲལ་ནས། དུས་གསུམ་
གཤེན་རབ་བསྟན་པ་བསྲུང་བར་བྱའོ། ། ཚད་མེད་འོད་ལྡན་གྱིས་བཀའ་སྩལ་པས།
འཁོར་བའི་འཛིན་ཆགས་དབང་གིས་སྒྱུ་མའི་ལུས་བླངས་ཡེ་ནས་འཁྲུལ་པ་བཞིན།
དགྲ་བགེགས་སྒྱུ་མའི་རྒྱུ་ལས་ཞེ་སྡང་གདུག་པ་སྐྱེས་པས། རགྷ་སྲིན་པོའི་རིགས། ཡེ་
ཤེས་ལྷ་ནི་ཐུགས་རྗེའི་ངང་ལ་བཞུགས་པས་བདེ་ལྡན་ཡེ་སངས་རྒྱས། འཁོར་བར་
གྱུར་པའི་མ་དང་སྲིང་མོ་རྣམས། སྲིད་གསུམ་རྩེ་ནས་སོ་འཛུགས་ཁམས་གསུམ་ཁ་
ཡང་འཁོར། དེ་དང་དེ་ཡི་བདེ་སྡུག་ཁྱད་པར་ཆེ། ཁྱད་པར་དེ་ལ་སྤྱོད་ལ་ཐུགས་རྗེའི་
ངང་ལ་ཞོག །རང་སེམས་འཁོར་བར་འདུག་ནས་གཞན་སེམས་མི་སྒྲོལ་ཏེ། འཁྲུལ་
པ་དེ་ནི་ལོང་བས་ལོང་བ་ཁྲིད་པ་འདྲ། བྱང་ཆུབ་སེམས་ལ་དགྲ་བགེགས་མེད་པ་སྟེ།
འོད་ཟེར་རིག་པས་ཡང་དག་ས་མནན་པས། གདོན་ཀྱིས་འཇིགས་པ་ཡོངས་དང་ཡེ་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནས་བྲལ། འདི་ལ་གནོད་བྱེད་ཡེ་ནས་མེད་པ་ལ། ཞེ་སྡང་གདུག་པས་དགྲ་བགེགས་
འདུལ་བ་ཤེས་བྱ་ལོག་པར་འཁྲུལ། ཁྱེད་འཕྲུལ་གཤེན་པ་རྣམས་ཀྱང་། སེམས་དགྲ་
བགེགས་མེད་པའི་དོན་ལ་མི་སྤྱོད་པར། ལུས་དགྲ་བགེགས་ཡོད་པ་དང་དུ་ལེན་ཞིང་
ལུས་སེམས་གཉིས་སུ་རྟོག་པ་ནི། རིན་ཆེན་སྤངས་ནས་མཆོང་བུ་བྱི་དོར་བྱེད་ཅེས་
བྱ་སྟེ། གསེར་གྱི་སླ་ངའི་ནང་དུ་ཤེལ་གྱི་མོ་རྡོ་བླུགས་ནས་བཀྲོལ་བ་ལྟར། སོ་སོ་ནས་
འདྲིལ་བ་ལས། མཉམ་ཉིད་ཀྱི་དོན་བཙལ་གྱི་མི་རྙེད་དེ། འགྲིབ་པ་ཆེན་པོའོ། །སྣང་
གཤེན་གཙུག་ཕུད་ཀྱིས་གསོལ་བ། ལྷ་སྲིན་མཚམས་སུ་གཡུང་དྲུང་སྐོས་ཤིང་བཙུགས།
ཉེས་ལེགས་ལྟངས་རྩི་ཡོ་གལ་སྲང་ཡང་འཛིན། ལྷ་ལ་ཡོན་འབུལ་བགེགས་ལ་གླུད་
བཏང་ནས། ཚེ་སྲོག་གཡུང་དྲུང་བླ་དང་མི་འབྲལ་ཞིང་། རུ་བཞི་སྤྲུལ་པའི་ཐུགས་
རྗེས་འཛིན་པར་འགྱུར། ཚད་མེད་འོད་ལྡན་གྱིས་བཀའ་སྩལ་པ། ལྷ་སྲིན་གཉིས་ཀྱང་
འཁྲུལ་པའི་བློ་ཅན་ཏེ། འཐབ་རྩོད་བར་དུ་རྒྱུག་པ་གཤེན་རབ་ཅི་མི་མཛད། སྐོས་
ཤིང་མཚན་ཉིད་ལྟང་བའི་རྒྱབ་འདྲ་སྟེ། དེ་ལ་གཡུང་དྲུང་ཚུགས་པ་ག་ལ་ཡོད། ཉེས་
པ་རང་བྱེད་ལེགས་པའི་སྒྲ་མི་ཐོས། སྤྲེའུ་འདྲ་དེ་ཡིས་ཡོ་གལ་སྲང་མི་བཟུང་། འཁོར་
བའི་ལུས་བླངས་འཁོར་བའི་བཙོན་ར་ན། འཁོར་བའི་སྲོག་བཅད་འཁོར་བའི་ལྷ་འདྲེ་
མཆོད། འཁྲུལ་པ་དེས་ཀྱང་མཉམ་པའི་དོན་ལ་འགྲིབ། རུ་བཞི་སྤྲུལ་པའི་ཐུགས་
རྗེས་མ་ཟིན་ནས། འཁོར་བའི་གནས་སུ་འཁྱམ་ཞིང་བཞུགས་པ་སྟེ། ཁྱེད་སྣང་གཤེན་
པ་རྣམས་ཀྱང་། བྱང་ཆུབ་ཀྱི་སེམས་ཡོ་གལ་མེད་པའི་དོན་མ་རྟོགས་པར། ཡོ་གལ་
གྱི་སྲང་འཛིན་པས། སྤྲེའུ་བྱ་བྱེད་ཅན་དུ་གྱུར་ཏེ། ལ་ལ་བསད་ནས་ལ་ལ་གསོ་བ་
ནི། ཁྲ་དང་སྤྱང་ཁུ་དང་མཚུངས། སེམས་གཡུང་དྲུང་གི་སྐུ་མི་སྒྲུབ་པར། ལུས་སྒྱུ་
མ་ཚོལ་བ་ནི། གཞའ་ཚོན་དད་དུ་འགྲོ་བ་དང་འདྲ་སྟེ། ངལ་བ་ཚི་ཆད་སྒེར་བུ་མདོ་
ཤོར། གཅམ་བུ་ལག་སྟོང་ཞེས་བྱ་སྟེ། བྱང་ཆུབ་སེམས་ལ་འགྲིབ་པ་ཞེས་བྱའོ། ། ཕྲུ་
7

སེམས་སྡེ། ཟུར་རྡེག་ཡན་ལག་ལྔ་པ།
གཤེན་ལེགས་རྒྱལ་གྱིས་གསོལ་པ། ཕར་སྣང་ཚུར་སྣང་གི་ལ་བོ་ཆེ། མ་མཐོང་དགུ་
མཐོང་མཐོང་གི་བྱ་ར་བ། མི་ནུབ་ཡོད་མེད་མཚམས་སུ་བཞག་པ་སྟེ། བློ་ཟད་པ་
དང་རྒྱགས་ཆད་མ་ཡིན་ཏེ། མི་རྒྱལ་རྣམས་ཀྱི་གྲོས་ཕུག་འདི་ལ་ཐུག་གོ །ཚད་མེད་
འོད་ལྡན་གྱིས་བཀའ་སྩལ་པ། འཁོར་བའི་བློ་ལྡན་ཕ་རོལ་ཕྱིན་མ་མྱོང་། སྣང་གི་ལ་
བོ་ཆེ་རུ་མི་འགྱུར་ཞིང་། ཡེ་ཤེས་སྤྱན་མེད་སྒྱུ་མ་ཤ་མིག་ཅན། དེ་ལ་བྱ་ར་ལྟོས་པ་
སེམས་ཅན་འཁྲུལ་པའི་བློ། མི་རྒྱལ་བློ་སྟོར་བྲ་བའི་ཁུང་སྟོར་འདྲ། སྤྲེའུ་འདྲ་དེ་ཡིས་
གྲོས་ཀྱང་ནམ་ཡང་འབུབ། ཁྱེད་ཕྱྭ་གཤེན་པ་རྣམས་ཀྱང་། བྱང་ཆུབ་སེམས་འཁོར་
བ་དང་མྱ་ངན་ལ་ཐམས་ཅད་ཀྱི་ཕ་རོལ་དུ་ཕྱིན་པ། ཡེ་ཤེས་ཀྱི་སྤྱན་ཅན། རྫུ་འཕྲུལ་
གྱི་ཞབས་དང་ལྡན་པས། བློ་གྲོས་མི་བཟད་པའི་རྒྱལ་པོ་བྱ་བའི་དོན་མི་སྒྲུབ་པར།
འཁོར་བའི་གནས་ནས་རང་དོན་ཕྱལ་བར་བཏང་ནས། དོན་མེད་དོན་དུ་གཉེར་ཞེས་
བྱ་སྟེ། དཔེར་ན་མི་བློ་ལོག་པའམ། ཁྱི་འོ་པེང་༼ཧོ་སེང་༽ཁྱེར་བ་དང་འདྲ་སྟེ། མི་བློ་
ལོག་པ་གནམ་གྱི་མཐའ་མ་ལྟ། ཁྱི་འོ་པེང་ཁྱེར་བ་ནི་ཁ་ཡིས་ཟས་བཏང་ནས། ཟས་
ཀྱི་དྲི་མ་ཆུར་བྱུང་བ་འཛིན་ཏེ། དེ་དང་འདྲ་བར་བྱང་ཆུབ་སེམས་ལ་འགྲིབ་པ་ཆེན་
པོའོ། །
༧ ད་ནི་ལྟ་བ་ཆེན་པོས་འཕྱོང་བཅད་པ་བསྟན་སྟེ། ཚད་མེད་འོད་ལྡན་གྱིས་
བཀའ་སྩལ་པ། སེམས་ཐོག་མ་མ་སྐྱེས་པ། ཐ་མ་མི་འཆི་བ། སྐྱེ་འགགས་མེད་པ་ཡིན་
པ་ཅིའི་ཕྱིར། སྐྱེ་ཤི་དང་འདུ་འབྲལ་ཡེ་ནས། བསྒོམ་ཞིང་དཔྱད་དུ་ཡེ་ནས་མེད་དེ།
ལྟ་བ་ཆེན་པོས་འཕྱོང་བཅད། སེམས་ལ་སྒོམ་པའི་ཡུལ་ཕས་མི་སྣང་བས། ཕྱི་གཟུང་
བའི་ཡུལ་ལ་བསྒོམ་ཞིང་དཔྱད་དུ་མེད་དེ། ལྟ་བ་ཆེན་པོས་འཕྱོང་བཅད། སེམས་ལ་
སྒོམ་མོ་བའི་བློ་ཚུར་མི་འཇུག་པས། ནང་འཛིན་པའི་སེམས་ལ་སྒོམ་ཞིང་དཔྱད་དུ་
མེད་དེ། ལྟ་བ་ཆེན་པོས་འཕྱོང་བཅད། དེ་གཉིས་སུ་མེད་པའི་དོན་ལ་མི་དམིགས་པ་
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཡིན་པའི་ཕྱིར། མ་བཅོས་པའི་ངང་ལ་བཞག་པ་ལ། བསྒོམ་ཞིང་དཔྱད་དུ་མེད་པ་དེ།
ལྟ་བ་ཆེན་པོས་འཕྱོངས་བཅད། སེམས་སྟོང་ཞིང་བདག་མེད་པའི་ངང་ལས་དངོས་
པོ་དང་མཚན་མ་ལ་མི་གནས་པའི་ཕྱིར། ཅི་ལ་ཡང་སྒོམ་ཞིང་དཔྱད་དུ་མེད་དོ། ། ལྟ་
བ་ཆེན་པོས་འཕྱོང་བཅད། སེམས་ལ་ཁ་དོག་མེད་པས་མཚན་མ་ལ་མི་གནས་པའི་
ཕྱིར། སྒོམ་ཞིང་དཔྱད་དུ་མེད་དེ། ལྟ་བ་ཆེན་པོས་འཕྱོང་བཅད། སེམས་ལ་དབྱིབས་
མེད་པས་དབུས་དང་མཐའ་ལས་མི་གནས་པའི་ཕྱིར། སྒོམ་ཞིང་དཔྱད་དུ་མེད། ལྟ་
བ་ཆེན་པོས་འཕྱོང་བཅད། སེམས་མི་དམིགས་པའི་དབྱིངས་ནས། མ་བཅོས་པའི་ཡེ་
ཤེས་ཉིད་ལ་ཉིད་གསལ་ཞིང་། ཡེ་རྟོགས་ཆེན་པོའི་གདེང་དུ་གྱུར་པ་ལས། ཡེ་ནས་
བསྒོམ་ཞིང་དཔྱད་དུ་མེད་དེ། ལྟ་བ་ཆེན་པོས་འཕྱོང་བཅད། སེམས་ཡེ་ནས་སངས་
རྒྱས་པའི་དོན་གསལ་བར་རྟོགས་པ་ལ། གསལ་ལོ་བའི་རྟོག་པ་ལས་ཀྱང་འདས་ཏེ།
གསལ་ལ་རྟོག་པ་མེད་པའི་ངང་ལ་གནས་པ་ལ། ཡེ་ནས་བསྒོམ་ཞིང་དཔྱད་དུ་མེད་དེ།
ལྟ་བ་ཆེན་པོས་འཕྱོང་བཅད། དེ་ནི་ལྟ་བ་ཆེན་པོས་འཕྱོང་བཅད་པ་བསྟན་པའོ། །
༧ ད་ནི་ལྟ་བ་ཆེན་པོས་ལ་བཅད་པ་སྟོན་ཏེ། ཚད་མེད་འོད་ལྡན་གྱིས་བཀའ་
སྩལ་པ། ཡང་བསྒོམ་དུ་མེད་དོ་ཡེ་ཤེས་ངང་ལ་གནས། བསྒྲུབ་ཏུ་མེད་དོ་མ་བརྩལ་
ལྷུན་གྱིས་གྲུབ། ལྟ་རུ་མེད་དོ་རྟོགས་པ་ཆེན་པོའི་ཕུལ། བསྲུང་དུ་མེད་དོ་འགལ་དུ་
དོགས་པ་མེད། སྣང་དུ་མེད་དོ་གཟུང་འཛིན་ཡུལ་ལས་འདས། སྟོང་དུ་མེད་དོ་ཐིག་
ལེ་དབྱིངས་ལ་རྫོགས། འཆད་དུ་མེད་དོ་འགྱུར་མེད་གཡུང་དྲུང་སྐུ། བརྟག་ཏུ་མེད་
དོ་མཚན་མ་ཡོངས་དང་བྲལ། དཔྱད་དུ་མེད་དོ་སྣང་མེད་དཔེ་ལས་འདས། སྐྱེ་རུ་
མེད་དོ་ཚད་མེད་ལྷུན་ལ་རྫོགས། འཆི་རུ་མེད་དོ་འཆི་མེད་སྐྱེས་ནས་བརྩོན། ཆགས་
སུ་མེད་དོ་འཁོར་བའི་མཐའ་ལས་འདས། བསྒྲིབ་ཏུ་མེད་དོ་ཡེ་ཤེས་འོད་དང་ལྡན།
དམིགས་སུ་མེད་དོ་མཚོན་པ་མྱ་ངན་འདས། སྦྱང་དུ་མེད་དོ་མ་ཆགས་རྣམ་པར་
76

སེམས་སྡེ། ཟུར་རྡེག་ཡན་ལག་ལྔ་པ། །
དག །འཁྲུལ་དུ་མེད་དོ་ཤེས་རབ་གསལ་བའི་མཆོག །གོལ་དུ་མེད་དོ་མན་ངག་
གདེངས་དང་ཆས། བགྲང་དུ་མེད་དོ་ཐིག་ལེ་ཉག་གཅིག་མ། བཅོས་སུ་མེད་དོ་
བདེན་པ་དེ་བཞིན་ཉིད། ཞེས་པས་གསུངས་ཏེ་ལྟ་བ་ཆེན་པོའི་ལ་བཅད་དོ། །ཟུར་
རྡེག་གི་ཡན་ལག་ལྔ་པ་རྫོགས་སྤྲོ། །བཀྲ་ཤིས། དགེའོ། །
77

གབ་པའི་མདེའུ་ཐུང་གི་ཡན་ལག་
བཞི་པ་བཞུགས་སོ། །
༄༅། །འདི་ནས་མར་ན་སེམས་གབ་པ་དགུ་སྐོར་གྱི་མདེའུ་ཐུང་གི་ཡན་ལག་སྟོན་
ཏེ། དཀྱུས་ལས་གུད་དུ་བཀོལ་བའི་མདེའུ་ཐུང་གི་ཡན་ལག་ནི། བཀོལ་ཏེ་འདི་ནས་
མི་སྟོན་ནོ། ། །
༧ དགོངས་ཉམས་རིག་པ་ལས་བྱུང་བའི་མདེའུ་ཐུང་ཞེས་བྱ་བ། སྔོན་གྱི་
དགོངས་པ་བ་རྣམས་ཀྱི་ཉམས་ཀྱི་མན་ངག་ལ་བྱ་སྟེ། གཤེན་འཆི་མེད་གཙུག་ཕུད་
དང༌། ཡུམ་བཟང་ཟ་རིང་བཙུན་དང༌། གཤེན་གསང་བ་འདུས་པ་དང་། ཀླུ་ལས་
གྲུབ་པའི་གཤེན་པོ་ཡེ་ཤེས་སྙིང་པོ་དང༌། རྒྱལ་རིགས་ཀྱི་གཤེན་པོ་མི་ལུས་བསམ་
ལེགས་དང་། ལྷ་ཡི་གཤེན་པོ་ཡོངས་སུ་དག་པ་དང་དྲུག་གིས། རིན་པོ་ཆེ་གཡུ་སྟེང་
ཚལ་མེ་ཏོག་མཛེས་པའི་གླིང་ལ་འཚོགས་ནས། དགོངས་པ་ཉམས་ཀྱི་མན་ངག་
བསྟུན་པའི་མདོ། ཡེ་གཤེན་གཙུག་ཕུད་ཀྱིས་གསུངས་པ། ཀུན་གཞི་མ་བཅོས་ནམ་
མཁའ་དང་འདྲ་བའི་དབྱིངས་ནས་ཡེ་ཤེས་མ་བཅོས་ནམ་མཁའ་འདྲ་བ་ཤར་ནས།
དགོངས་པ་མ་བཅོས་པ་ནམ་མཁའ་འདྲ་བ་ཉིད་ལ་ཉིད་གསལ་བ་ལ། ནུབ་པ་དང་
མ་ནུབ་པ་གཉིས་མེད་ཅེས་གསུངས་སོ། །ཡུམ་བཟང་ཟ་རིང་བཙུན་གྱིས་གསུངས་པ།
ཀུན་གཞི་སྟོང་ཞིང་བདག་མེད་པའི་དབྱིངས་ནས། ཡེ་ཤེས་གསལ་ལ་མ་འགགས་

སེམས་སྡེ། མདེའུ་ཐུང་ཡན་ལག་བཞི་པ།
པར་ཉིད་ལས་ཉིད་ཤར་བ་ལ། གསལ་བ་དང་མི་གསལ་བ་གཉིས་སུ་མེད་ཅེས་
གསུངས་སོ། །གསང་བ་འདུས་པས་གསུངས་པ་པས་བ།
 ། ཀུན་གཞི་ཡོངས་སུ་རྒྱ་མ་ཆད་པའི་
དབྱིངས་ནས་ཡེ་ཤེས་ཐིག་ལེ་ཆེན་པོ་ཉིད་ལ་ཉིད་གསལ་བ་ལ། མཐོང་བ་དང་མ་
མཐོང་བ་གཉིས་མེད་དོ། །ཀླུ་ལས་གྲུབ་པའི་གཤེན་པོ་ཡེ་ཤེས་སྙིང་པོས་གསུངས་པ།
ཀུན་གཞི་དཔག་ཏུ་མེད་པའི་དབྱིངས་ནས། ཡེ་ཤེས་མཚོན་དུ་མེད་པ་ལ་ཉིད་ལ་ཉིད་
གསལ་བ་ལས། གཡོས་པ་དང་མ་གཡོས་པ་གཉིས་མེད་དོ། །རྒྱལ་རིགས་ཀྱི་གཤེན་
པོ་མི་ལུས་བསམ་ལེགས་ཀྱིས་གསུངས་པ། ཀུན་གཞི་ལ་འགྱུར་བ་མེད་པའི་དབྱིངས་
ནས། ཡེ་ཤེས་ཐོགས་པ་མེད་པ་ཉིད་ལས་ཉིད་གསལ་བ་ལ། རྩོལ་བ་དང་མི་རྩོལ་བ་
གཉིས་མེད་དོ། །ལྷ་ཡི་གཤེན་པོ་ཡོངས་སུ་དག་པས་གསུངས་པ། ཀུན་གཞི་དོགས་
པ་མེད་པའི་དབྱིངས་ནས། ཡེ་ཤེས་བདལ་བ་ཆེན་པོར་ཉིད་ལ་ཉིད་ཤར་བ་ལས།
ཁྱབ་པ་དང་མ་ཁྱབ་པ་ གཉིས་མེད་ཅེས་གསུངས་སོ། །དོན་གཅིག་ལས་ཁ་བྲག་སོ་
སོར་དྲངས་པས། མཐུན་པ་ཉམས་ཀྱི་མན་ངག་བྱུང་ཏེ། དགྱེས་པའི་ཚུལ་སོ་སོ་ནས་
བསྟན་ནོ། །
༧ མཁས་པ་ཆེན་པོ་གཞན་གྱི་ཞལ་ནས་དེ་སྐད་གསུངས་ཞེས་བྱ་བ། མདེའུ་ཐུང་
གི་ཡན་ལག་ནི། རྒྱལ་རིགས་ཀྱི་གཤེན་པོ་མི་ལུས་བསམ་ལེགས་དེ། དད་པ་ཆེ་བའི་
མཆོག་ཏུ་གྱུར་པས། མཚན་ཉིད་སྡེ་ལྔའི་བོན། གཤེན་དྲང་སྲོང་རྒྱལ་བ་ལས་ཀྱང་
གསན། རྫུ་འཕྲུལ་བཅུ་གསུམ་གྱི་བོན་གཤེན་རབ་དབལ་བོན་སྟག་ལ་མེ་འབར་ལས་
ཀྱང་གསན། སྒྲུབ་པའི་ཡན་ལག་བཅོ་བརྒྱད་གཤེན་རབ་གསང་བ་འདུས་པ་ལས་
ཀྱང་གསན། ལྟ་བ་ཆེན་པོ་ཁྱད་པར་གྱི་བོན། ལྷ་ཡི་གཤེན་པོ་ཡོངས་སུ་དག་པ་ལས་
ཀྱང་གསན། མན་ངག་ཉུང་ལ་འདུས་པ་དགོངས་པ་ཉམས་ཀྱི་མན་ངག་ཀྱང་གསན་
ཅིང་བསྟུན་པས། དོན་རེ་རེ་ཀུན་ལས་འབྱུང་ཞིང་དམར་བར་དགོངས་ནས། ལྟངས་
79

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཕུལ་བའི་མདོ་མང་འབྱུང་སྟེ། བསྡུས་པའི་མདོ་འདི་སྐད་དོ། །དབལ་བོན་སྟག་
ལ་མེ་འབར་གྱི་བཞེད་ཀྱིས། སྣ་ལ་མཐུ་རྩལ་བསྒྲུབས། དེ་ནས་ཚེ་བསྒྲུབ། དེ་ནས་
ནོར་དང་རྒྱུ་སྒྲུབ། དེ་ནས་བཟོད་སེམས་ཀྱི་འབྲས་བུ་སྒྲུབས། ཞེས་གསུངས་ན་འདི་
མད་དམ་མི་མད། གཤེན་དྲང་སྲོང་རྒྱལ་བའི་བཞེད་ཀྱིས་སྣ་ལས་ལུས་གདུལ་ཞིང་
སྦྱངས། དེ་ནས་བག་ཆགས་སྦྱངས་ཤིང་བསལ། དེ་ནས་རིག་རྩལ་སྦྱང་ཞིང་བསྐྱེད།
དེ་ནས་བཟོད་བསྒོམས་ཞིང་དྲོད་ཉམས་སུ་ལེན་པར་བྱ། དེ་ནས་སངས་རྒྱས་པའི་
འབྲས་བུ་རྙེད་པ་ཆུད་མི་ཟ་བར་བྱའོ། །ཞེས་གསུངས་ནས་འདི་མད་དམ་མི་མད་
ལགས། གཤེན་གསང་བ་འདུས་པའི་བཞེད་ཀྱིས། གསང་བ་རྣམ་པ་གསུམ་དང་།
སྒྲུབ་པའི་ཡན་ལག་བཅོ་བརྒྱད་ཀྱིས། ལྷ་རྣམས་དབྱིངས་ནས་སྤྱན་དྲངས། རང་ལུས་
ལྷ་རུ་སྒྲུབ། ཀུན་གཞི་མ་གཡོས་པའི་གཞལ་ཡས་ཁང་། མཆོང་གུར་སྨུག་པོ་ཁ་ཤེལ་
གྱིས་བཅད་པ། ཙི་ཏ་རིན་པོ་ཆེའི་དབུས་སུ། ཤེལ་གྱི་སྐུ་ཚོན་གང་བ། ཞལ་ཕྱོགས་
བཅུ་ཡོངས་སུ་གཟིགས་པ། སྐུ་ལ་མདུན་རྒྱབ་མི་མངའ་བ། འོད་ཟེར་ཕྱོགས་བཅུར་
འཕྲོས་པ་གཅིག་བསྒོམས་པས། ལུས་སེམས་མ་བྲལ་བར་ལྷ་ཡི་སྐུར་བསྒྲུབ་བོ་ཞེས་
གསུངས་ཏེ། སུ་ལས་མི་སྨྲ་བར་ཁ་ཐམ་པར་ཀྱང་། གསང་བའི་ནན་ཏན་ཀྱང་ཕོགས་
པ་ལགས། ཚངས་པ་དོན་གྱི་མཆིད་ཅེས་ལྟངས་ཕུལ་བའོ། །དེ་ནས་ཡེ་གཤེན་གཙུག་
ཕུད་ཀྱིས་བཀའ་སྩལ་པ། ལེགས་སོ་ལྷུན་གྱིས་གྲུབ་པ་སྐྱོན་དང་བྲལ་བ་མ་ཡིན་ཏེ།
བདེན་པའི་དོན་རེ་ཀུན་ནས་འབྱུང་བར་གཅད་ཅེས་གསུངས་སོ། །དེ་ནི་མཁས་པ་
ཆེན་པོ་གཞན་གྱི་ཞལ་ནས། དེ་སྐད་ཅེས་གསུངས་ཅེས་པ་མདེའུ་ཐུང་གིས་ཡན་ལག་
གོ །
༧ རྒྱས་འབྲིང་དང་བཏང་བཞག་གི་ཚོད་བཟུང་བ་མདེའུ་ཐུང་གི་ཡན་ལག་ནི།
ལྷ་ཡི་ཡུལ་དུ་གྲགས་པ་དང་། ཀླུ་ཡི་ཡུལ་དུ་གྲགས་པ་དང་གཉིས་ཏེ། དེ་ལ་ལྷ་ཡི་
80

སེམས་སྡེ། མདེའུ་ཐུང་ཡན་ལག་བཞི་པ། །
ཡུལ་དུ་གྲགས་པ་ནི། ལྷ་ལོངས་སྤྱོད་ལ་གཡེང་ནས། བསྟན་པ་ལ་གཞུགས་དཀའ་
བས་མན་ངག་རྒྱས་པ་ཞེས་བྱ་བ་མང་ལ་འབྲེལ་བར་བཤད་ཅིང་སྡེབས་སོ། །ཀླུ་ཡི་
ཡུལ་དུ་གྲགས་པ་ནི། ཀླུ་རྣམས་གཡུང་ལ་ཁོང་དལ་བས། བསྟན་པ་ལ་གཞུགས་སླ་
སྟེ་མན་ངག་འབྲིང་པོ་ཞེས་བྱ་བ། ཉུང་ལ་འདུས་པར་བཤད་ཅིང་བསྡེབས་སོ། །དེ་
ལས་རྒྱས་པ་ལ་ཡང་བཞེད་གསུམ་ཏེ། མཚན་ཉིད་སྡེ་ལྔའི་བོན་དང་ཁོང་དཀྲུལ་ཏེ།
དཀྱུས་ལས་མེད་པ་རིགས་པ་ལས་ཕྱུང་ཞིང་། ཡན་ལག་མང་དུ་དྲངས་ཤིང་བཀྲིད་
དྲང་གི་སྒོ་ནས་བཤད་པ་བྱ་སྟེ། དེ་ནི་ས་བླང་པ་གསེར་དུ་འགྱུར་ཞེས་བྱའོ། །དེ་ནི་
རྒྱས་པའི་ཡང་རྒྱས་པ་ཆེན་པོ་ཡིན་ཏེ། སྐྱེས་བུ་བློ་པད་མ་ཁ་ཕྱེ་བ་འདྲ་བས་བཤད་
པར་བྱའོ། ། དེ་ཡི་འོག་མ་ནི་རྒྱུད་ཀྱིས་ལམ་དྲངས། ལུང་གིས་ལ་བཅད། མན་ངག་
གིས་ཐིག་བཏབ་སྟེ། དཀྱུས་ལས་འབྱུང་བ་བཞིན་དུ་བཤད་པ་བྱའོ། ། དེ་ལ་སྐྱེས་བུ་བློ་
བུམ་པ་ཆུས་བཀང་པ་དང་འདྲ་བས་བཤད་པར་བྱའོ། །རྒྱས་པ་ཐ་མ་ནི། མན་ངག་
མང་ལ་ཆ་ལག་ཉུང་སྟེ་དམར་ལ་འདྲིལ་བར་བཤད་པའོ། །དེ་ལ་ནི་སྐྱེས་བུ་བློ་མུན་པ་
ལ་སྒྲོན་མེ་བཏེགས་པ་ལྟ་བུས་བཤད་པར་བྱའོ། །འབྲིང་པོ་ལ་ཡང་ལུགས་གཉིས་ཏེ།
མན་ངག་དམར་ལ་འདྲིལ་བར་བཤད་པ་ནི། རྒྱས་པ་ཐ་མ་དང་མཐུན། མན་ངག་
ཉུང་ལ་འདུས་པར་བཤད་པ་ནི། སྟོན་པའི་ཞལ་ནས་གསུངས་པ་ལས། གཅིག་ལས་
གཉིས་ཙམ་བསྟན་ཞིང་། འབྲས་བུ་ཡུ་བ་ནས་བཟུང་ཞིང་ཞག་རེ་ལ་ཚིག་རེ། ཚིག་རེ་
ལ་དོན་རེ་བཤད། སྒོམ་པ་ནི་འབྲས་བུ་ལ་རྟེན་གདེངས་པ་མི་འཆའ་བའོ། །མན་ངག་
ཉུང་ངུན་གྱི་ཡང་ཉུང་ངུན། འདུས་པའི་ཡང་འདུས་པ་ཆེན་པོ་ཞེས་བྱ་བ་ནི། མན་
ངག་ཚིག་ཏུ་གཅིག་ཀྱང་མི་ཕྱིན་ཀྱང་། དོན་དུ་བྱང་ཆུབ་ཀྱི་སེམས་ཐིག་ལེ་ཉག་གཅིག་
མ་ཡི་དོན་སལ་གྱིས་རྟོགས་ནས། སོ་སོ་དང་ཁ་ལག་མ་འདྲེས་པར་བསྒོམས་པ་ཡིན་
སྟེ། དེ་ནི་མ་མཛད་པར་ཀྱང་མཛད་པའི་རྒྱུ། མ་རྟོགས་པར་ཀྱང་རྟོགས་པའི་ཕུལ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མ་གསུངས་པར་ཀྱང་རྒྱ་ཆེ་སྟེ། མི་བསྒོམ་པར་ཀྱང་བསྒོམས་པའི་མཆོག་ཞེས་བྱ་སྟེ།
དོན་དམ་པའི་ཡང་དག་ཆེན་པོའོ། །གཡུང་དྲུང་སེམས་ཀྱི་མྱུ་གུ་གབ་པ་དགུ་སྐོར་
ཞེས་བྱ་བ་ཐེག་པ་ཆེན་པོའི་མདོ། ཡན་ལག་སུམ་ཅུ་རྩ་བདུན་པ་རྫོགས་སོ། །བཀྲ་
ཤིས་སོ། །དགེའོ། །དག་གོ །
82

དཀྱུས་ལས་གུད་དུ་བཀོལ་བའི་མདེའུ་ཐུང་
ཡན་ལག་བཞུགས་སོ། །
༄༅། །འདི་ནི་སེམས་གབ་པ་དགུ་སྐོར་གྱི་ནང་ནས། དཀྱུས་ལས་གུད་དུ་བཀོལ་
བ། མདེའུ་ཐུང་གི་ཡན་ལག་ཞེས་ཀྱང་བྱ། གལ་པོ་བློ་རྡེག་ཅེས་ཀྱང་བྱ། ཐེ་ཚོམ་ཡི་གེ་
ཡང་བཀོལ་ཞེས་ཀྱང་བྱ་སྟེ། ཡབ་འཕྲུལ་གཤེན་སྣང་ལྡན་ལ། སྲས་འཆི་མེད་གཙུག་
ཕུད་ཀྱིས། ཐེ་ཚོམ་གཅོད་དུ་བྱོན་པའི་མདོ། སྟོན་པ་ལགས། བྱང་ཆུབ་ཀྱི་སེམས་ལ་
ཐུགས་རྗེ་བྲི་བཀོལ་མེད་པ་ལ། མཚན་གབ་པར་གསོལ་ནས། གསང་ཞིང་སྦ་བར་
གསུངས་པ་མི་འགལ་ལམ། འཕྲུལ་གཤེན་གྱིས་བཀའ་སྩལ་པ་མི་འགལ་ཏེ། དཔེར་
ན་ཡིད་བཞིན་གྱི་ནོར་བུ་རིན་པོ་ཆེ་ཞེས་བྱ་བ་ཡང༌། རྡུལ་ཕྱིས་བཀྲུས་བཤལ་པ།
དར་གྱི་ལྡིང་ཁུག་དུ་བཅུག །ནས་དཀར་མོ་འབྲུ་བདུན་གྱིས་མཆོད། རྒྱལ་མཚན་གྱི་
རྩེ་མོ་ལ་བཏགས་ནས་སྨོན་ལམ་བཏབ་ན། ཇི་ལྟར་འདོད་པ་བཞིན་འབྱུང་བ་ཡིན་ཏེ།
སེམས་ཅན་མ་རྟོགས་པ་ལ་ལ་ཞིག་གིས། ཡིད་བཞིན་གྱི་ནོར་བུ་རྙེད་པ་ནི། སྣོད་
ངན་གྱི་ནང་དུ་བཅུག་ནས། མི་གཙང་པའི་ཁུང་བུར་བསྐྱུར་ཏེ་གཏོང་ངོ༌། །དེ་ལྟར་
བཏངས་ན་འདོད་པའི་ཡོན་ཏན་གཅིག་ཀྱང་མི་འབྱུང་ཏེ། དཔེ་དེ་དང་འདྲ་བར་ན།
བྱང་ཆུབ་ཀྱི་སེམས་མན་ངག་ཟབ་མོའི་ལུང་འདི་ཡང་། མཉན་བསམ་བསྒོམ་པས་
རྟོགས་པར་བྱས་ནས། འབྲས་བུ་ལག་འཆང་དུ་ཐོབ་པ་ཡིན་པ་ལས། དེ་ལྟར་མ་བྱས་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནས་འབྲས་བུ་ཐོབ་པར་ཀྱང་མི་འགྱུར་རོ། །གནས་ཅིག་ཏུ་བྲག་ཁུང་ཁ་བྱང་དུ་བལྟས་
པ་ལ། ཉི་མ་འཆར་བའི་དུས་མེད་པ་སྟེ། ཉི་མ་ལ་བྲི་བཀོལ་མེད་ཀྱང༌། བྲག་ལ་མི་
འཆར་བ་དང་འདྲ་སྟེ། ཐུགས་རྗེ་ལ་བྲི་བཀོལ་མེད་ཀྱང་། སེམས་མ་རྟོགས་པ་ནི།
གཏི་མུག་གི་རང་བཞིན་དུ་གནས་པ་སྟེ། དམུ་ལོང་ལ་མདོག་བསྟན་པ་ལྟར་འགྱུར་ཏེ།
རང་གསང་ཐབས་ཀྱིས་ཆོད་ནས། རྟོགས་ཤིང་གོ་བའི་རྒྱུ་མེད་པས་ཀྱང་གབ་པའོ། །
ཡང་ན་སྐྱེས་བུའི་མཚོན་ཆ་རྣོན་པོ་ཡང་། ཤུབས་བཟང་པོར་བཅུག་ནས་བཏབ་ན་
ཆོད་ཅིང་མཚར་བ་དང་འདྲ་སྟེ། དཀོན་ཞིང་སྦས་བའི་སྒོ་ནས་བསྟན་ཅིང་བཤད་ན།
རྟོགས་ཤིང་སྒོམ་པ་ལས། མི་དཀོན་མ་སྦས་ནས་མཚར་བའི་རྒྱུ་ཡང་མེད་ལ། རྟོགས་
ཤིང་སྒོམ་པར་ཀྱང་མི་འགྱུར་རོ། །དེ་བས་ན་མ་མཐོང་པ་ནི་གསེར་ལ་འགོམ། མ་
རིག་པ་ནི་དཔོན་ལ་ཁྲོ། ཞེས་འབྱུང་སྟེ། སྟོང་གསུམ་གསེར་དུ་གྱུར་ནས་གསེར་ལ་
ཡང་འགོམ། ཐམས་ཅད་དཔོན་དུ་གྱུར་ན་དཔོན་ལ་ཡོ་འཁྲོ་སྟེ། དཀོན་ལ་དམར་
བར་བྱའོ། །དོན་དམ་པར་རྟོགས་པར་དཀར་ཞིང་རིག་པར་དཀོན་པས་གབ་ཅིང་
གསང་བའོ། ། ཡེ་གཤེན་འཆི་མེད་ཀྱིས་གསོལ་བ། ཡང་བྱང་ཆུབ་ཀྱི་སེམས་ལ། འདི་
ཞེས་བྱ་བར་གདགས་སུ་མེད་པ་ལ། མཚན་གྱི་གདགས་ལུགས་བྱ་བ་མི་འགལ་ལམ།
བཀའ་བསྩལ་པ། ཡང་མི་འགལ་ཏེ། དོན་ལས་གདགས་སུ་མེད་དེ་ཚིག་ལ་གདགས་
སུ་ཡོད། མ་རྟོགས་སེམས་ཅན་ཚིག་གིས་མ་ཁྲིད་ན། མུན་པའི་མཛུབ་ཡུག་དེ་ཡིས་
བརྡ་མི་འཕྲོད། བྱང་ཆུབ་ཀྱི་སེམས་ལ་དཔེ་དང་དོན་གྱིས་མཚན་བཏགས་ནས།
སེམས་ཅན་ཐམས་ཅད་བཀྲི་དྲངས་བྱེད་པས་མི་འགལ་ལོ། །འཆི་མེད་ཀྱིས་གསོལ་པ།
བྱང་ཆུབ་ཀྱི་སེམས་ལ་རྒྱུ་འབྲས་གཉིས་སུ་མེད་པ་ལ། རྒྱུ་ཡི་བོན་བཞི་དང་འབྲས་བུའི་
བོན་བཞིར་དབྱེ་བ་མི་འགལ་ལམ། བཀའ་སྩལ་པ་མི་འགལ་ཏེ། ཐེག་པ་འོག་མ་བ་
རྣམས། མ་རྟོགས་པའི་བློ་མཚན་མ་ལ་བག་ཆགས་བརྟས་པ་རྣམས། དོན་མེད་པའི་
84

འདེལ་ཐུང་གི་ཡན་ལག་
སེམས་སྡེ།
ལས་ཡིན་པར་སུན་དབྱུང་ཞིང༌། ཐག་བཅད་དེ་ཡང་དག་པའི་དོན་ལས་སྤྲོ་ཞིང་དང་
བ་སྐྱེད་བཞགས་པའི་ཕྱིར་ཕྱེད་བས་མི་འགལ་ལོ། །འཆི་མེད་ཀྱིས་གསོལ་བ། སེམས་
རང་འབྱུང་གི་གཤེན་ལྷ་དཀར་པོ་ཡིན་བཞིན་མོད། ཕྱག་གཞན་དུ་བཙལ་བ་མི་
འགལ་ལམ། བཀའ་སྩལ་པ་མི་འགལ་ཏེ། བདག་དང་འབྲེལ་བའི་གཤེན་ལྷ་དཀར་
པོ་དང་། གཞན་དང་འབྲེལ་བའི་གཤེན་ལྷ་དཀར་པོ་དང་། གཉིས་ཀ་དང་འབྲེལ་
བའི་གཤེན་ལྷ་དཀར་པོ་དང་། གཉིས་ཀ་དང་མ་འབྲེལ་བའི་གཤེན་ལྷ་དཀར་པོ་
དང་། བཞིས་བསྟན་ཏེ། བཤད་དུ་ཡོད་པས་མི་འགལ་ལོ། །གསོལ་པ་བདག་དང་
འབྲེལ་བའི་གཤེན་ལྷ་དཀར་པོ་ནི་གང་ལགས། གཞན་དང་འབྲེལ་བའི་གཤེན་ལྷ་
དཀར་པོ་ནི་གང་ལགས། གཉིས་ཀ་དང་འབྲེལ་བའི་གཤེན་ལྷ་དཀར་པོ་གང་ལགས།
གཉིས་ཀ་དང་མ་འབྲེལ་བའི་གཤེན་ལྷ་དཀར་པོ་གང་ལགས། བཀའ་སྩལ་པ།
བདག་དང་འབྲེལ་བའི་གཤེན་ལྷ་དཀར་པོ་བྱ་བ་ནི། རང་ཤེས་རིག་གི་རྒྱལ་པོ་ཀུན་
གཞི་བྱང་ཆུབ་ཀྱི་སེམས་ཐམས་ཅད་མཁྱེན་པའི་ཡེ་ཤེས་དང་ལྡན་ཏེ། མི་དམིགས་པ་
ལས་མཉམ་པར་བཞག་པས། དུས་གསུམ་དུ་བག་ཆགས་ཀྱིས་མ་གོས་ཏེ། གཤེན་ལྷ་
དཀར་པོ་དང་གཉིས་སུ་མེད་པའི་དོན། ཚིག་ཙམ་མ་ཡིན་པར་ས་ལེར་གསལ་བར་
རྟོགས་པ་ནི། བདག་དང་འབྲེལ་བའི་གཤེན་ལྷ་དཀར་པོ་ཡིན་ནོ། །གཞན་དང་
འབྲེལ་བའི་གཤེན་ལྷ་དཀར་པོ་བྱ་བ་ནི། སྟོང་གསུམ་གྱི་སྟོང་ཆེན་པོ་ན། བྱང་ཆུབ་
སེམས་ཀྱི་དོན་རྟོགས་ཤིང་གཤེན་ལྷ་དཀར་པོ་དང་། གཉིས་སུ་མེད་པར་འབྲེལ་པ་སྟེ།
སངས་རྒྱས་ལ་མ་རེག་ཙམ་དུ་བཞུགས་པ་དང་། མངོན་དུ་གྲུབ་པ་གཞན་ནས་
བཞུགས་པས། གཞན་དང་འབྲེལ་བའི་གཤེན་ལྷ་དཀར་པོ་ཡིན། གཉིས་ཀ་དང་
འབྲེལ་བའི་གཤེན་ལྷ་དཀར་པོ་བྱ་བ་ནི། བདག་དང་མཐའ་ཡས་པའི་སེམས་ཅན་
ཐམས་ཅད། ཡེ་ནས་བྱང་ཆུབ་ཀྱི་སྙིང་པོ་ཅན་ཡིན་ཏེ། ཁྱབ་ཅིང་བདལ་པ་གཤེན་ལྷ་
86

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དཀར་པོ་དང་མ་འབྲེལ་བ་མེད་པས་ཏེ། བདག་དང་གཞན་དུ་མེད་པར་ཡེ་ནས་
སངས་རྒྱས་པར་རྟོགས་པས། གཉིས་ཀ་དང་འབྲེལ་བའི་གཤེན་ལྷ་དཀར་པོ་ཡིན།
གཉིས་ཀ་དང་མ་འབྲེལ་བའི་གཤེན་ལྷ་འོད་དཀར་བྱ་བ་ནི། མི་མངོན་པའི་དབྱིངས་
ནས་ཐུགས་རྗེའི་མངའ་བདག ། ཡེ་ཤེས་ཀྱི་སྤྱན་ཅན། འོད་ཡོངས་སུ་འཕྲོ་བ། གཤེན་
རབ་ཐམས་ཅད་ཀྱི་རྩ་བ། སེམས་ཅན་ཐམས་ཅད་ཀྱི་སྤྱི་མེས། ཞལ་ཕྱོགས་བཅུ་
ཡོངས་སུ་གཟིགས་པ། སྐུ་ལ་མདུན་རྒྱབ་མི་མངའ་བ་སྟེ། བདག་དང་མཐའ་ཡས་
པའི་སེམས་ཅན་ཐམས་ཅད་ཀྱིས་མ་རྟོགས་པའི་དབང་གིས། ཁམས་གསུམ་དུ་
འཁོར་ཞིང་། རྒྱུ་དྲུག་ཏུ་ལྟུང་བ་ཡིན་ཏེ། གཉིས་ཀ་དང་མ་འབྲེལ་པའི་གཤེན་ལྷ་
དཀར་པོའོ། །དེ་རྟོགས་པར་བྱ་བའི་ཕྱིར། མི་མངོན་པའི་དབྱིངས་སུ་ཕྱག་བཙལ་ནས།
ཅི་ལྟར་ཡིན་པའི་དོན་ལ་སྟོན་པས་མི་འགལ་ལོ། །གསོལ་པ། དོན་དམ་པར་སྟོན་པ་
ཀུན་ཏུ་བཟང་པོ་གཤེན་ལྷ་དཀར་པོ་བགྱིས་པ་ཇི་ལྟར་ལགས། བཀའ་སྩལ་པ། སྟོན་
པ་ཟེར་ན། རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་པས་མི་ཤེས་པ་ཐམས་
ཅད་སྟོན་པའི་ཕྱིར་ན་ཡང་སྟོན་པའོ། །ཀུན་ཏུ་བཟང་པོ་ཟེར་ན། ཐུགས་རྗེ་ལ་བྲི་
བཀོལ་མི་མངའ་བར། གསལ་བའི་ཡེ་ཤེས་ཀྱི་འོད་ཡོངས་སུ་འཕྲོ་བར་བཞུགས་པས་
ཀུན་ཏུ་བཟང་པོའོ། །གཤེན་ལྷ་ཟེར་ན་གཤེན་རབ་ཐམས་ཅད་ཀྱི་རྩ་བའི་ལྷ་ཡིན་ནོ། །
དཀར་པོ་ཟེར་ན་ཐུགས་ཀྱི་འོད་ཟེར་ལ་བག་ཆགས་ཀྱིས་མ་གོས་པ་ཡིན་ནོ། །རྟོགས་
པ་བལྟས་ན་གམ་རེ་ཉེ། མ་རྟོགས་བལྟས་ན་རྒྱང་རེ་རིང་། གསོལ་པ་བྱང་ཆུབ་ཀྱི་
སེམས་ལ་དུས་དང་རྟག་ཏུ་འཛིན་པ་མེད་པ་ལས། དུས་གསུམ་དུ་འདུས་མ་བྱས་པ་
བགྱིས་པ་མི་འགལ་ལམ། བཀའ་སྩལ་པ་མི་འགལ་ཏེ། བྱང་ཆུབ་ཀྱི་སེམས་རྟོགས་
པའི་གནས་སྐབས་ན། དུས་དང་རྟག་ཏུ་འཛིན་པ་མེད་དེ། མ་རྟོགས་འཁོར་བའི་ས་
ལ་གནས་པ་ལ། དུས་དང་རྟག་ཏུ་འཛིན་པ་ཡོད་དོ། །དེ་ཡི་ཕྱིར་ན་བྱང་ཆུབ་ཀྱི་
86

འདེལ་ཐུང་གི་ཡན་ལག
སེམས་སྡེ།
སེམས་དུས་དང་རྟག་ཏུ་འཛིན་པ་མེད་པས། རྟོགས་པར་བྱ་བའི་ཕྱིར་འདུས་མ་བྱས་
པ་བཤད་པས་མི་འགལ་ལོ། །སེམས་ཅན་ལ་དུས་གསུམ་དུ་ཡོད་པ་ནི། བྱང་ཆུབ་ཀྱི་
སེམས་མ་རྟོགས་པའི་དབང་གིས་དང་པོ་གཟུགས་མེད་པའི་ཁམས་ལ་གནས་པའི་
དུས་དང༌། དེ་ལ་བྱང་ཆུབ་ཀྱི་སེམས་མ་རྟོགས་པའི་དབང་གིས། གཟུགས་ཁམས་སུ་
སྐྱེ་ཞིང་འཁོར་བའི་དུས་དང་། དེ་ལས་བྱང་ཆུབ་ཀྱི་སེམས་མ་རྟོགས་པའི་དབང་གིས།
འདོད་ཁམས་ཀྱི་གནས་རིགས་སུ་སྐྱེས་པའི་དུས་དང་གསུམ་པོ་དེ་ནི། སེམས་ཅན་གྱི་
དུས་སུ་འཛིན་པའོ། །བྱང་ཆུབ་ཀྱི་སེམས་རྟོགས་པའི་གནས་སྐབས་ན། འདུས་གང་
ལས་ཀྱང་མ་བྱས་ཏེ། སྤྲོས་པའི་མཚན་མ་ཐམས་ཅད་དང་བྲལ་ནས་ཡེ་ནས་སངས་
རྒྱས་པའོ། །འཆི་མེད་གཙུག་ཕུད་ཀྱིས་གསོལ་བ། བྱང་ཆུབ་ཀྱི་སེམས་ལ་ཡེ་ནས་
འབྱུང་འཇུགས་མེད་པ་ལས། སྒོ་ལྕགས་དང་ལྡེ་མིག་གིས་དབྱེ་བ་དང་གཞུགས་པ་མི་
འགལ་ལམ། བཀའ་བསྩལ་པ། མི་འགལ་ཏེ། སེམས་ཅན་མ་རྟོགས་པ་ཉོན་མོངས་པ།
ལྕགས་ཀྱི་ཐ་རམས་དང་འདྲ་བས་དམ་དུ་བཅིངས་པ་ལ། བྱང་ཆུབ་ཀྱི་སེམས་བདེ་བ་
ཆེན་པོའི་ཐུགས་རྗེ་དང་། རིག་པའི་ཡེ་ཤེས་འཕྲུལ་གྱི་ལྡེ་མིག་དང་འདྲ་བས་ཕྱེ་བར་
བསྟན་པས་མི་འགལ་ལོ། །གསོལ་པ་བྱང་ཆུབ་ཀྱི་སེམས་ཡེ་ནས་བདུད་མེད་ལྷ་རུ་
གྱུར་པས། སྲོག་མེད་གཡུང་དྲུང་གི་སྐུ་ཐོབ་པ་ལས། བདུད་རྩི་ཟིལ་ཐིག་གིས།
བདུད་ལས་རྩི་བཏང་བས་མི་འགལ་ལམ། བཀའ་སྩལ་པ་མི་འགལ་ཏེ། བྱང་ཆུབ་ཀྱི་
སེམས་རྟོགས་པ་ལ་བདུད་མེད་དེ། མ་རྟོགས་པ་ལ་བདུད་ཡོད་མ་རྟོགས་པའི་ཉོན་
མོངས་པ་བདུད་དང་འདྲ་བ་ལ། བྱང་ཆུབ་ཀྱི་སེམས་ཡེ་ཤེས་ཀྱི་བུངས་དང་། རིགས་
པའི་རྣམ་གྲངས་རྩི་དང་འདྲ་བ་བཏངས་ནས། བོན་ཉིད་ལ་སེམས་ཉིད་ཐིམ་པར་
བསྟན་པས་མི་འགལ་ལོ། །གསོལ་པ་བྱང་ཆུབ་ཀྱི་སེམས་བདེ་བ་ཆེན་པོ་མ་གཡོས་
པའི་དབྱིངས་ནས། མ་བཅོས་པའི་ཡེ་ཤེས་དང་། གཉིས་སུ་མེད་པའི་དོན་ལ་ཡེ་ནས་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གནས་པ་ལ། གསེར་གྱི་ཉ་མོ་བག་ལ་ཉལ་གྱི་ནང་ནས། བོན་ཉིད་བག་ལས་སེམས་
བསྙལ་བ་ལྟར་བཤད་པ་མི་འགལ་ལམ། བཀའ་སྩལ་པ་དོན་གྱིས་བཤད་པ་མི་འགལ་
ཏེ། བྱང་ཆུབ་ཀྱི་སེམས་རྟོགས་པ་ལ་གཉིས་སུ་མེད་པའི་དོན་གསལ་ཏེ། མ་རྟོགས་པ་
འཁོར་བ་ལ་གནས་པ་ལས། གཉིས་སུ་མེད་པའི་དོན་མི་འགལ་ལོ། །མ་རྟོགས་པ་
རྣམས་ལ་མ་གཡོས་པ་ནི་དབྱིངས་སུ་ཤེས་པར་བྱ། མ་བཅོས་པ་ནི་ཡེ་ཤེས་སུ་ཤེས་
པར་བྱ། དེ་དང་དེ་གཉིས་ཡེ་ནས་གཉིས་སུ་མེད་པའི་དོན་ལ་གནས་པར་བྱ་བའི་ཕྱིར།
བཤད་པ་ཡིན་པས་མི་འགལ་ལོ། །གསོལ་པ་བྱང་ཆུབ་ཀྱི་སེམས་ལ་ཡེ་ནས་གཉེན་
པོས་བཅོས་སུ་མེད་པ་ལ། ལམ་གྱིས་བགྲོད་དུ་མེད་པ་ལ་བདེ་བ་ཆེན་པོའི་ནང་ནས།
ལམ་གྱི་ཁ་བྲག་སུམ་བཅུ་རྩ་བདུན་དུ་བསྟན་པ་མི་འགལ་ལམ། བཀའ་སྩལ་པ་དོན་
གྱིས་བཤད་པ་མི་འགལ་ཏེ། ལམ་སུམ་བཅུ་རྩ་བདུན་ཀྱང༌། འཇུགས་ཅིང་བགྲོད་དུ་
ཡོད་པར་མ་བཤད་དེ། མི་འཇུག་པའི་འཇུགས་པ་ཆེན་པོ་ཡིས། བགྲོད་པ་མེད་པར་
གནས་སུ་ཕྱིན་པར་བཤད་པས་མི་འགལ་ལོ། །གསོལ་པ་བྱང་ཆུབ་ཀྱི་སེམས་ཀྱིས་
ཐམས་ཅད་ནས་ཐམས་ཅད་དུ་སྒྱུ་མའི་རང་བཞིན་དུ་ཤེས་པ་ལ། སེམས་སྒྱུ་མའི་རྟོག་
དཔྱོད་ལས་འདའ་བར་བཤད་པས་མི་འགལ་ལམ་བཀའ་སྩལ་པ་དོན་གྱིས་བཤད་པ་
མི་འགལ་ཏེ། ནམ་མཁའ་ནི་གཡུང་དྲུང་ཡིན་ལ། འབྱུང་བ་བཞི་ནི་སྒྱུ་མ་ཡིན། བོན་
ཅན་ནི་སྒྱུ་མ་ཡིན་ལ། བོན་ཉིད་ནི་གཡུང་དྲུང་ཡིན། སེམས་ཅན་ནི་སྒྱུ་མ་ཡིན་ལ།
སེམས་ཉིད་ནི་གཡུང་དྲུང་ཡིན། འཁོར་བ་ནི་སྒྱུ་མ་ཡིན་ལ། མྱ་ངན་ལས་འདས་པ་ནི་
གཡུང་དྲུང་ཡིན། སེམས་ཅན་ནི་སྒྱུ་མ་ལ་གནས་པ། སེམས་ཉིད་གཡུང་དྲུང་ཐོབ་
པར་བཤད་པས་མི་འགལ་ལོ། །བྱང་ཆུབ་ཀྱི་སེམས་རྟོགས་པའི་གནས་སྐབས་ན།
ཀུན་གཞི་དང་བག་ཆགས། བོན་ཉིད་དང་སེམས་ཉིད་དུ་ཤེས་པས། གཉིས་སུ་མེད་
དེ་དབྱེ་ཡིས་མི་ཕྱེད་པ་ལ། བག་ཆགས་ཐག་བཅད་ནས། རིག་པ་དམར་བར་བཤད་
88

འདེལ་ཐུང་གི་ཡན་ལག་
སེམས་སྡེ།
པ་མི་འགལ་ལམ། དོན་གྱིས་བཤད་པ་མི་འགལ་ཏེ། མ་རིག་པ་ཉོན་མོངས་པའི་བག་
ཆགས། སེམས་ཀྱིས་དོན་ལ་འགྲིབས་པ་མེད་པ་ཐམས་ཅད་ཐག་བཅད་ནས། བག་
ཆགས་ཐམས་ཅད་བོན་ཉིད་དུ་རྟོགས་པར་བཤད་པས་མི་འགལ་ལོ། །བྱང་ཆུབ་ཀྱི་
སེམས་ཚིག་དང་ཡི་གེས་སྤྱོད་ཡུལ་ལས་ཡེ་ནས་འདས་པ་ལ། མི་ནུབ་པའི་རྒྱལ་
མཚན་གྱི་ནང་ནས། ཚིག་གི་ཡན་ལག་བཞི་བཅུ་རྩ་གཉིས་ཀྱིས་བསྟན་པ་མི་འགལ་
ལམ། དོན་གྱིས་བཤད་པ་མི་འགལ་ཏེ། བྱང་ཆུབ་ཀྱི་སེམས་རྟོགས་པ་ལ། ཚིག་དང་
ཡི་གེས་མཚོན་དུ་མེད་དོ། །མ་རྟོགས་པ་ལ་ཚིག་དང་ཡི་གེས་མཚོན་དུ་ཡོད་དོ། །མ་
རྟོགས་པ་རྟོགས་པར་བྱ་བའི་ཕྱིར། ཚིག་གིས་མཚོན་པར་བྱས། དོན་གྱིས་གཏན་ལ་
ཕབས་ནས། བྱང་ཆུབ་ཀྱི་སེམས་ལ་ནུབ་པ་མེད་པར་བཤད་པས་མི་འགལ་ལོ། །བྱང་
ཆུབ་ཀྱི་སེམས་ཡེ་ནས་ཐིག་ལེ་ཆེན་པོ་ཉག་གཅིག་ཏུ་གསལ་བ་ལ། ཡེ་ཤེས་ཐིག་ལེའི་
ནང་ནས། ཐིག་ལེ་བཞི་བཅུ་རྩ་ལྔས་བསྟན་པ་མི་འགལ་ལམ། བཀའ་སྩལ་པ། དོན་
གྱིས་བཤད་པ་མི་འགལ་ཏེ། དཔེར་ན་ཟླ་བ་གཅིག་ལས་ཆུ་ཡི་ཟླ་བ་བསམ་གྱིས་མི་
ཁྱབ་པ་འབྱུང་ཡང་། དོན་ཟླ་བ་གཅིག་ལས་གནས་པ་མེད་པ་དང་འདྲ་བར་ན། ཐིག་
ལེ་བཞི་བཅུ་རྩ་ལྔ་སོ་སོའི་ཐིག་ལེར་མ་གསུངས་ཞིང་། སེམས་ཉིད་མ་བཅོས་པའི་ཐིག་
ལེ་ལ་འདུས་པར་བཤད་པས་མི་འགལ་ལོ། །བྱང་ཆུབ་ཀྱི་སེམས་ལ་བཅིང་ཞིང་དགྲོལ་
བ་ཡེ་ནས་མེད་པར་བྱ་བ་ལ། བཅིངས་ཚད་དང་ཁྲོལ་ཚད་དུ་བཤད་པ་མི་འགལ་
ལམ། དོན་གྱིས་བཤད་པ་མི་འགལ་ཏེ། བྱང་ཆུབ་ཀྱི་སེམས་རྟོགས་ནས། བླ་ན་མེད་
པ་ཡང་དག་པའི་འབྲས་བུ་འཐོབ་པ་ལ། ཡེ་ནས་བཅིངས་ཤིང་དགྲོལ་བ་མེད་དེ། །
བྱང་ཆུབ་ཀྱི་སེམས་མ་རྟོགས་པའི་སེམས་ཅན་ལ། བཅིངས་དགྲོལ་ཡོད། མ་རྟོགས་པ་
རྟོགས་པར་བྱ་བ་དང་། བཅིངས་དགྲོལ་མེད་པའི་འབྲས་བུ་ཐོབ་པར་བྱ་བའི་ཕྱིར་
བཤད་པ་མི་འགལ་ལོ། །བྱང་ཆུབ་ཀྱི་སེམས་ཡེ་ནས་ཡེ་ཤེས་འོད་དུ་གསལ་བ་ལ།
80

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འགྲིབས་དང་མི་འགྲིབས་གཉིས་སུ་མེད་པ་ལ། སྒྲིབ་པ་ཉི་ཤུས་བསྟན་པ་མི་འགལ་
ལམ། དོན་གྱིས་བཤད་པ་ལ་མི་འགལ་ཏེ། བྱང་ཆུབ་ཀྱི་སེམས་རྟོགས་པ་འགྲིབ་པ་
མེད་དེ། མ་རྟོགས་པ་ལས་སྒྲིབ་པ་ཡོད་དོ། ། མ་རྟོགས་པ་ཉོན་མོངས་པ་དང་། ཤེས་
བྱའི་སྒྲིབ་པ་ལ་གནས་པ་རྣམས། བྱང་ཆུབ་ཀྱི་སེམས་ཡེ་ཤེས་འོད་དུ་གསལ་བའི་དོན་
རྟོགས་པར་བྱ་བའི་ཕྱིར་བཤད་པས་མི་འགལ་ལོ། །བྱང་ཆུབ་སེམས་ལ་ཡོ་གལ་མེད་
པའི་ལམ་དུ་ཞུགས་ནས། འགྲོ་འདུག་མེད་པའི་གནས་ན། རྟོགས་པ་ཆེན་པོའི་
གདེངས་ལ་ཞུགས་ནས། གོལ་དང་མ་གོལ་པ་གཉིས་མེད་པ་ལ། གོལ་ས་བཅུ་གཉིས་
ཀྱིས་བསྟན་པ་མི་འགལ་ལམ། དོན་གྱིས་བཤད་པ་མི་འགལ་ཏེ། བྱང་ཆུབ་ཀྱི་སེམས་
ཕྱིར་མི་ལྡོག་པའི་འབྲས་བུ་ཐོབ་པ་ལ། གོལ་དང་མ་གོལ་པ་གཉིས་མེད་དེ། འཁོར་བ་
ལས་ཕྱིར་མི་ལྡོག་པ་རྣམས་ལ། གོལ་དང་མ་གོལ་གཉིས་ཡོད་དེ། སེམས་ཅན་འཁོར་
བ་ལ་གནས་པ་རྣམས། གོལ་དུ་མེད་པའི་འབྲས་བུ་ཐོབ་པར་བྱ་བའི་ཕྱིར་ན། བསྟན་
ཅིང་བཤད་པས་མི་འགལ་ལོ། །
བྱང་ཆུབ་ཀྱི་སེམས་ལས་བལྟ་རུ་མེད་དེ། ཡེ་རྟོགས་ཆེན་པོར་གྱུར་པས། མཐོང་
བ་དང་མ་མཐོང་པ་གཉིས་མེད་པ་ལ། གཟིགས་ཚད་དྲུག་ཏུ་བསྟན་པ་མི་འགལ་
ལམ། དོན་གྱིས་བཤད་པ་མི་འགལ་ཏེ། བྱང་ཆུབ་ཀྱི་སེམས་རྟོགས་པའི་གནས་སྐབས་
ནི། ཡེ་ཤེས་ཀྱི་སྤྱན་དང་ལྡན་པ་སྟེ། མཐོང་དང་མ་མཐོང་གཉིས་མེད་ན། སེམས་མ་
རྟོགས་པའི་སེམས་ཅན་འཁོར་བ་ལ་གནས་པ་རྣམས་ནི། ཤ་ཡིས་མིག་ཅན་དུ་གྱུར་
པས། མཐོང་བ་དང་མ་མཐོང་བ་གཉིས་ཡོད་དེ། སྤྱན་དྲུག་པོ་ཡང༌། སེམས་ཅན་
གྱི་ཤ་ཡི་མིག་གིས་ལྟ་བ་སྦྱིན་བཞིན་༽མ་གསུངས་ཏེ། ཡེ་ཤེས་ཀྱི་སྤྱན་རྣམ་པར་དག་
པས་གསུངས་པའོ། །སེམས་ཅན་ཤ་ཡི་མིག་ཅན་ལ། ཡེ་ཤེས་ཀྱི་སྤྱན་ཐོབ་པར་བྱ་བའི་
ཕྱིར། ཚིག་གིས་ཁས་དྲག་ཏུ་ཕྱེས་ནས་བཤད་པ་ཡིན་པའི་ཕྱིར་མི་འགལ་ལོ། །བྱང་
90

སེམས་སྡེ། འདེལ་ཐུང་གི་ཡན་ལག་
ཆུབ་ཀྱི་སེམས་སྤྲོས་བའི་མཚན་མ་ཐམས་ཅད་བྲལ་བས། འདི་ཞེས་བྱ་བའི་གཏད་མི་
འཆའ་བ་ལ་དེམས་ཆེན་པོ་བནྡོ་བརྒྱད་དུ་གཏད་བཅས་པ་ལ་མི་འགལ་ལམ། དོན་
གྱིས་བཤད་པ་མི་འགལ་ཏེ། འདི་ཞེས་བྱ་བ་ཅི་ཡང་མེད་ན་ཕྱལ་བ་ཡིན། དེམས་ཆེན་
པོ་བནྡོ་བརྒྱད་ཀྱང༌། མཚན་མ་དང་དངོས་པོ་ལ་གཏད་བཅས་པ་འདྲ་བ་མ་ཡིན་
ཏེ། མཚན་མ་མེད་པའི་དབྱིངས་སུ། གཡོ་བ་མེད་པའི་དགོངས་པས། སྐྱེ་འགགས་
མེད་པའི་འབྲས་བུ་ལ། འགྱུར་ལྡོག་མེད་པར་དེམས་སུ་བཅས་པ་མི་འགལ་ལོ། །བྱང་
ཆུབ་ཀྱི་སེམས་དབྱིངས་དང་ཡེ་ཤེས་གཉིས་སུ་ཡེ་ནས་མེད་པ་ལ། འབྲལ་དུ་དོགས་
པས་གཟེར་བུ་བཏབས་པ་མི་འགལ་ལམ། དོན་གྱིས་བཤད་པ་མི་འགལ་ཏེ། བྱང་
ཆུབ་ཀྱི་སེམས་རྟོགས་པ་ཆེན་པོར་གྱུར་བ་ལ། དབྱིངས་དང་ཡེ་ཤེས་འདུ་འབྲལ་མེད་
པ་སྟེ། སེམས་མ་རྟོགས་པ་ལ་འདུ་འབྲལ་ཡོད་དོ། །མ་རྟོགས་པ་རྟོགས་པར་བྱ་བ་
དང་། རྟོགས་ནས་ཕྱིར་མི་ལྡོག་ཅིང་འཆོར་བ་མེད་པར་བྱ་བའི་ཕྱིར་བཤད་པས་མི་
འགལ་ལོ། །བྱང་ཆུབ་ཀྱི་སེམས་ལ་གསལ་བའི་མན་ངག་ནི། ཐ་སྙད་མེད་དང་མ་
བཅོས་པ། རྩོལ་དང་བྲལ་བ། འདི་གསུམ་ལ་ནི་ཞུ་རྒྱུ་མཆིས་ཀྱང་མི་ཞུའོ། །ཞེས་འཆི་
མེད་གཙུག་ཕུད་ཀྱིས་གསུངས་སོ། །བྱང་ཆུབ་ཀྱི་སེམས་མཚོན་པའི་མྱ་ངན་ལས་ཡེ་
ནས་འདས་པ་ལ། སེམས་ཀྱི་དཔེ་ནམ་མཁས་མཚོན་པ་མི་འགལ་ལམ། བཀའ་སྩལ་
པ། དོན་གྱིས་བཤད་ན་མི་འགལ་ཏེ། རྟོགས་པ་ལ་མཚོན་དུ་མེད་ཀྱང་། མ་རྟོགས་པ་
ལ་མཚོན་དུ་ཡོད། ནམ་མཁའ་དག་ལ་མཚན་མ་མེད་པ་སྟེ། མཚན་མས་མ་མཚོན།
མཚན་མ་མེད་པས་མཚོན། དཔེ་ཡིས་དོན་བཙལ་གཉིས་མེད་ངང་དུ་བཤད་པས་
མི་འགལ་ལོ། །བྱང་ཆུབ་སེམས་ལ་ཡེ་ནས་སྤྲོ་བསྡུ་མེད་པ་ལས། བསྡུས་ས་གསུམ་དུ་
བཤད་པས་མི་འགལ་ལམ། དོན་གྱིས་བཤད་པ་མི་འགལ་ཏེ། རྟོགས་པ་ལ་སྤྲོ་བསྡུ་
མེད་དེ། མ་རྟོགས་པ་ལས་སྤྲོ་བསྡུ་ཡོད། མ་རྟོགས་པ་ལས་སྤྲོས་པའི་མཚན་མ་ལ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གནས་པ་རྣམས་དང་། མཚན་མ་མེད་པ་ལ་བསྡུས་ནས། སྤྲོ་བསྡུ་མེད་པར་བཤད་
པས་མི་འགལ་ལོ། །བྱང་ཆུབ་ཀྱི་སེམས་ལ་ཡེ་ནས་བཏང་བཞག་མེད་པ་ལ། བཞག་
ས་གཅིག་ལ་བསྟན་པ་མི་འགལ་ལམ། དོན་གྱིས་བཤད་པ་མི་འགལ་ཏེ། མ་རྟོགས་པ་
མཚན་མ་བཏང་བཞག་ལ་གནས་པ་རྣམས། བྱང་ཆུབ་སེམས་ཀྱི་སེམས་ཐིག་ལེ་ཉག་
གཅིག་ལས་བཞག་ནས། གཏང་གཞག་མེད་པའི་དོན་མ་རྟོགས་པར་བཤད་པས་མི་
འགལ་ལོ། །བྱང་ཆུབ་སེམས་ཡེ་ནས་འཁྲུལ་པ་མེད་པ་ལ་གདེང་དུ་གྱུར་པས་ནོར་བ་
དང་མ་ནོར་བ་གཉིས་མེད་པ་ལ་མ་ནོར་བའི་ཐིག་ཆེན་དུ་བསྟན་པ་མི་འགལ་ལམ།
དོན་གྱིས་བཤད་པས་མི་འགལ་ཏེ། གཤེན་རབ་ལ་འཁྲུལ་པ་མེད་དེ། སེམས་ཅན་ལ་
འཁྲུལ་པ་ཡོད་དེ། སེམས་ཅན་ལ་འཁྲུལ་པ་མེད་པར་བྱ་བའི་ཕྱིར། མི་ནོར་བའི་ཐིག་
ཆེན་བཏབས་པས་མི་འགལ་ལོ། །བྱང་ཆུབ་ཀྱི་སེམས་གཉིས་སུ་མེད་པའི་དོན་ལ་ཡེ་
ནས་གནས་པས། མ་བཅོས་པའི་དོན་དེ་བཞིན་ཉིད་ཐིག་ལེ་ཆེན་པོ་ཉག་གཅིག་མ་
ཡིན་པ་ལ། དེ་བཞིན་ཉིད་བཞི་ཡིས་བསྟན་པ་མི་འགལ་ལམ། དོན་གྱིས་བཤད་པ་
མི་འགལ་ཏེ། བོན་དང་སེམས་དང་དགོངས་པ་འབྲས་བུ་དང་བཞི་ནི། དེ་བཞིན་
ཉིད་ལ་འདུས་པས་མི་འགལ་ལོ། །བྱང་ཆུབ་ཀྱི་སེམས་ཡེ་ནས་སངས་རྒྱས་པའི་རང་
བཞིན་ལ། གཤེན་རབ་དང་སེམས་ཅན་རྟོགས་དང་མ་རྟོགས་ཀྱི་ཁྱད་པར་དུ་བསྟན་
པ་མི་འགལ་ལམ། དོན་གྱིས་བཤད་པ་མི་འགལ་ཏེ། རྟོགས་ན་གཤེན་རབ་ཡིན་
ལ། མ་རྟོགས་ན་སེམས་ཅན་ཡིན་ཏེ། མ་རྟོགས་པ་རྟོགས་པར་བྱ་ཞིང་། རྒྱུ་སེམས་
ཅན་ལ་འབྲས་བུ་གཤེན་རབ་ཏུ་གྲུབ་སྟེ། སངས་རྒྱས་པར་བྱ་བའི་ཕྱིར་ན་མི་འགལ་
ལོ། །བྱང་ཆུབ་ཀྱི་སེམས་རྟག་པའི་མཚན་མ་མེད་པ་ལ། མི་འགྱུར་བའི་གཡུང་དྲུང་
དུ་བཤད་པ་མི་འགལ་ལམ། དོན་གྱིས་བཤད་པ་མི་འགལ་ཏེ། བྱང་ཆུབ་ཀྱི་སེམས་སྐྱེ་
ཤི་མེད་པས་ནི་གསུང་གཡུང་། འདུ་འབྲལ་མེད་པས་ནི་དྲུང་། གཉིས་སུ་མེད་པའི་
92

འདེལ་ཐུང་གི་ཡན་ལག
སེམས་སྡེ།
དོན་ལ་སེམས་པས་སེམས་སུ་བཤད་ཅིང་གསུངས་པ་ལས། རྟག་པ་མཚན་མ་ཅན་
དུ་མ་གསུངས་པས་མི་འགལ་ལོ། །བྱང་ཆུབ་ཀྱི་སེམས་ལ་མཐའ་དང་དབུས་མེད་པ་
ལ། མཐའ་རྣམ་པ་དགུ་ལས་འདས་པར་བཤད་པ་མི་འགལ་ལམ། དོན་གྱིས་བཤད་
པ་མི་འགལ་ཏེ། འདས་པའི་བོན་ལ་བཤད་དུ་མེད་པའི་ཞེས་བྱ་སྟེ། འདས་པ་ཉིད་ལ་
མཐའ་དབུས་མེད་པས་མི་འགལ་ལོ། །བྱང་ཆུབ་ཀྱི་སེམས་ལ་འདི་ཞེས་བྱ་བར་དཔག་
ཏུ་མེད་པ་ལ། ཐེག་པ་འོག་མ་བ་ལས། གོང་མར་རྟོགས་པ་ལྟ་བའི་ཁྱད་པར་གྱིས།
དཔག་པའི་ཐབས་ཀྱིས་འགོ་མཇུག་ཏུ་བསྟན་པ་མི་འགལ་ལམ། དེ་ཡང་མི་འགལ་ཏེ།
བྱང་ཆུབ་ཀྱི་སེམས་རྟོགས་པའི་གནས་སྐབས་ན། དཔག་ཏུ་རྡུལ་ཕྲ་རབ་ཙམ་དུ་མེད་
དེ། སེམས་མ་རྟོགས་པ་ལ། མཚོན་ཅིང་དཔག་ཏུ་ཡོད་དེ། མ་རྟོགས་པ་ཐེག་པ་འོག་
མ་ལ་གནས་པ་མཚོན་ཅིང་དཔག་ཏུ་ཡོད་པ་རྣམས། ཐེག་པ་ཆེན་པོའི་ལྟ་བ་དཔག་
ཏུ་མེད་པ་ལ་གཞུགས་པའི་ཕྱིར། བསྟན་ཅིང་བཤད་པས་མི་འགལ་ལོ། །བྱང་ཆུབ་ཀྱི་
སེམས་རིག་པ་ཆེན་པོའི་གདེངས་སུ་གྱུར་པས། མ་རིག་པའི་སྐྱོན་དང་ཡེ་ནས་བྲལ་བ་
ལས། མ་རིག་པའི་སྐྱོན་བསལ་བར་བསྟན་པས་མི་འགལ་ལམ། དེ་ཡང་མི་འགལ་ཏེ།
སེམས་རྟོགས་པ་ལ་མ་རིག་པ་མེད་དེ། མ་རྟོགས་པ་མ་རིག་པ་ཡོད། མ་རྟོགས་པ་
རྟོགས་པར་བྱ་ཞིང་། མ་རིག་པ་རིག་པར་བྱ་བའི་ཕྱིར། སྐྱོན་བསལ་བར་བསྟན་པ་མི་
འགལ་ལོ། །བྱང་ཆུབ་ཀྱི་སེམས་རྟོགས་པ་དང་སྤྱོད་པ་ཐམས་ཅད་ཡེ་ནས་བྲལ་ཞིང་
འདས་པ་ལས། དེ་ལྟར་ཡིན་ནོ་བའི་རྟོག་པ་ལས་འདའ་བར་གསུངས་པ་མི་འགལ་
ལམ། དོན་གྱིས་བཤད་པ་མི་འགལ་ཏེ། སེམས་ཀློང་དུ་གྱུར་པ་ལ་རྟོག་པ་མེད་དེ།
ཀློང་དུ་མ་གྱུར་པ་ལ་རྟོག་པ་ཡོད། མ་རྟོགས་པ་ལ། ཀློང་དུ་མ་གྱུར་པ་ཀློང་དུ་གྱུར་
བར་བྱ་བའི་ཕྱིར། རྟོག་པ་ལས་འདའ་བ་མི་འགལ་ལོ། །བྱང་ཆུབ་ཀྱི་སེམས་ལས་གྲ་
ཟུར་མེད་པ་ལས། ཟུར་རྡེག་གི་ཡན་ལག་བསྟན་པ་མི་འགལ་ལམ། དོན་གྱིས་བཤད་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་མི་འགལ་ཏེ། གཟུང་འཛིན་དང་བྲལ་བ་ལ་གྲ་ཟུར་མེད་དེ། གཟུང་འཛིན་དང་མ་
བྲལ་བ་གྲ་ཟུར་ཡོད། མ་རྟོགས་པ་ལ་གཟུང་འཛིན་དང་བྲལ་བར་བྱ་བའི་ཕྱིར། ཟུར་
རྡེག་བཤད་པས་མི་འགལ་ལོ། །བྱང་ཆུབ་ཀྱི་སེམས་བདག་དང་གཞན་དུ་མེད་ཅིང་ཡེ་
ནས་སངས་རྒྱས་པ་ལས། གདོན་ཅིང་འཇིགས་པ་མེད་སྦྱིན་མོད། མདེའུ་ཐུང་བཤད་
པ་མི་འགལ་ལམ། དོན་གྱིས་བཤད་པ་མི་འགལ་ཏེ། མ་རྟོགས་བདག་དང་གཞན་དུ་
འཛིན་ཞིང་གདོན་ཅིང་འཇིགས་པ་དང་མ་བྲལ་བ་རྣམས་དང་། བླ་ན་མེད་པ་ཡང་
དག་པར་རྫོགས་པའི་འབྲས་བུ་ཐོབ་ནས་བྱ་བའི་ཕྱིར། བསྟན་ཅིང་བཤད་པས་མི་
འགལ་ལོ། །ཐེ་ཚོམ་ཡི་གེའི་ཡང་ཁོལ་རྫོགས་སོ།། ༧ །།
ཡེ་གཤེན་གཙུག་ཕུད་ཀྱིས་གསོལ་པ། དང་པོ་ཕྱག་བཙལ་བའི་སྐབས། གང་དུ་བྱང་
ཆུབ་པ་ལགས། བཀའ་སྩལ་པ། དེ་ནི་ཀུན་ཏུ་བཟང་པོ་གཤེན་ལྷ་འོད་དཀར་ལ་བྱང་
ཆུབ་པའོ། །སེམས་ཅན་གྱི་ཉོན་མོངས་པ་དང་སྡུག་བསྔལ་བ་ཐམས་ཅད་བྱང་ནས།
གཤེན་ལྷ་འོད་དཀར་དང་གཉིས་སུ་མེད་པའི་དོན་ལ་ཆིབ་ཅིང་ཆབ་བྱང་ཆུབ་༽པའོ། །
གསོལ་བ་ཡན་ལག་གཉིས་པ་ལྕགས་ཀྱི་ཐ་རམས་སྔོན་པོ་གང་དུ་བྱང་ཆུབ་པ་ལགས།
བཀའ་སྩལ་པ། ལྕགས་ཀྱི་ཐ་རམས་སྟེ་དམ་པ་ཉོན་མོངས་པ། ལྕགས་ཀྱི་ཐ་རམས་
དང་འདྲ་བ་བྱང་ནས། རིག་པའི་ཡེ་ཤེས་རྩེར་ཆིབས་པས་བྱང་ཆུབ་ཆེན་པོར་ཐོབ་པ་
ལགས། གསོལ་བ་ཡན་ལག་གསུམ་པ་བཅིང་གྲོལ་གྱི་སྐབས་གང་བྱང་ཆུབ་པ་ལགས།
བཀའ་སྩལ་པ་མ་རྟོགས་པའི་བཅིངས་ཚད་ཉི་ཤུ་རྩ་གཉིས། བཅིང་གྲོལ་མེད་པར་
བྱང་ནས། རྟོགས་པའི་ཁྲོལ་ཚད་ཉི་ཤུ་རྩ་གཉིས། འཆི་འཕོས་མེད་པར་རྩེ་རུ་ཆིབས་
པས། བྱང་ཆུབ་ཆེན་པོ་ཐོབ་པའོ། །གསོལ་བ་གོལ་ས་བཅུ་གཉིས་གང་དུ་བྱང་ཆུབ་
པ་ལགས། བཀའ་སྩལ་པ། སེམས་མ་རྟོགས་པའི་སྐྱོན་ཕྱིན་ཅི་ལོག་གི་གོལ་བ་རྣམས་
བྱང་ནས། གོལ་དང་མ་གོལ་གཉིས་སུ་མེད་པར་རྩེ་རུ་ཆིབས་པས་བྱང་ཆུབ་ཆེན་པོ་
94

སེམས་སྡེ། འདེལ་ཐུང་གི་ཡན་ལག་
ཐོབ་པའོ། །སྒྲིབ་པ་ཉི་ཤུ་གང་དུ་བྱང་ཆུབ་པ་ལགས། ཉོན་མོངས་པའི་སྒྲིབ་པ་དང་
ཤེས་བྱའི་སྒྲིབ་པ་དང་ཐམས་ཅད་བྱང་ནས། གསལ་བའི་ཡེ་ཤེས་རྩེ་རུ་ཆིབས་པས།
བྱང་ཆུབ་ཆེན་པོ་ཐོབ་པའོ། །བདུད་རྩི་ཟིལ་ཐིག་གང་དུ་བྱང་ཆུབ་པ་ལགས། ཉོན་
མོངས་པ་དྲུག་ཅུ་རྩ་གཅིག་བདུད་དང་འདྲ་བ་བྱང་ནས། སེམས་ཡེ་ཤེས་ཀྱི་སྟོབས་
ཆེན་པོ་རྩེ་རུ་ཆིབས་པས་བྱང་ཆུབ་ཆེན་པོ་ཐོབ་པའོ། །གཟིགས་ཚད་ཆེན་པོ་དྲུག་གང་
དུ་བྱང་ཆུབ་པ་ལགས། སྒྱུ་མ་ཤ་ཡི་མིག་མཐོང་དང་མ་མཐོང་བའི་སྐྱོན་བྱང་ནས།
ཡེ་ཤེས་ཀྱི་སྤྱན་གྱིས་གཟིགས་པ་དང་མ་གཟིགས་པ་གཉིས་སུ་མེད་པ་རྩེ་རུ་ཆིབས་པ་
བྱང་ཆུབ་ཆེན་པོ་ཐོབ་པའོ། །རིག་པ་གསེར་གྱི་ཉ་མོ་བག་ལ་ཉལ་བ་གང་དུ་བྱང་ཆུབ་
པ་ལགས། ཉོན་མོངས་པའི་བློ་གཡོ་ཞིང་འཁྲུགས་པར་བྱེད་པ་བྱང་ནས། བྱང་ཆུབ་
ཀྱི་སེམས་དབྱིངས་དང་ཡེ་ཤེས་གཉིས་སུ་མེད་པའི། དོན་ལ་རྩེ་རུ་ཆིབས་པས་བྱང་
ཆུབ་ཆེན་པོ་ཐོབ་པའོ། །དེམས་ཆེན་པོ་བཅོ་བརྒྱད་གང་༽དུ་བྱང་ཆུབ་པ་ལགས། མ་
རྟོགས་པ་ཕྱལ་བར་ལྟ་བའི་སྐྱོན་ཐམས་ཅད་བྱང་ནས་སེམས་ཉིད་འགྱུར་བ་མེད་པའི་
དོན་ལ། བླ་ན་མེད་པའི་འབྲས་བུ་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །
བདེ་བ་ཆེན་པོའི་ལུང་གང་དུ་བྱང་ཆུབ་པ་ལགས། འཁོར་བའི་ལམ་དང་མི་བདེ་བའི་
དགྲ་ཐམས་ཅད་བྱང་ནས་བྱང་ཆུབ་ཀྱི་སེམས་ལམ་དང་། བདེ་བ་ཆེན་པོ་མ་བཅོས་
པའི་དོན་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གཟེར་བུ་ཉི་ཤུ་རྩ་གཅིག་
གང་དུ་བྱང་ཆུབ་པ་ལགས། མ་རྟོགས་པ་སོ་སོར་ལྟ་བ་དང༌། འདུ་འབྲལ་གྱི་སྐྱོན་
ཐམས་ཅད་བྱང་ནས། སེམས་ཉིད་འཆོར་བ་མེད་པའི་དོན་གྱིས། ཅི་ལ་ཡང་ཉམ་མི་
ང་ཞིང་། འགྱུར་བ་མེད་པའི་དོན་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །
མཉམ་པ་ཉིད་གང་དུ་བྱང་ཆུབ་པ་ལགས། སྒྱུ་མའི་རྟོག་དཔྱོད་ཐམས་ཅད་བྱང་ནས།
སེམས་མཉམ་པ་ཉིད་ཀྱི་དོན་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །ཐ་སྙད་
05

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མེད་པའི་སྐབས་གང་དུ་བྱང་ཆུབ་པ་ལགས། མ་རྟོགས་པ་བཏག་པའི་ཐ་སྙད་ཐམས་
ཅད་བྱང་ནས། ཐ་སྙད་མེད་པའི་སེམས་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་
པའོ། །རིག་པ་དམར་ཐག་གི་ལུང་གང་དུ་བྱང་ཆུབ་པ་ལགས། ཉོན་མོངས་པའི་བག་
ཆགས་ཐམས་ཅད་དག་ཅིང་བྱང་ནས། སེམས་བདེ་བ་ཆེན་པོའི་དོན་དམ་པར་རྩེ་
རུ་ཆིབས་པས། བྱང་ཆུབ་ཆེན་པོ་ཐོབ་པའོ། །རྩོལ་བ་དང་བྲལ་བའི་སྐབས་གང་དུ་
བྱང་ཆུབ་པ་ལགས། ཉོན་མོངས་པའི་རྩོལ་སེམས་བྱིས་པའི་སྟོབས་ཅན་ཐམས་ཅད་ཡེ་
ནས་བྱང་ཞིང་སེམས་ཉིད་དེ་བརྩལ་བ་མེད་པར་ལྷུན་གྱིས་གྲུབ་པའི་དོན་རྩེ་རུ་ཆིབས་
པས། བྱང་ཆུབ་ཆེན་པོ་ཐོབ་པའོ། ། མི་ནུབ་པའི་རྒྱལ་མཚན་ལུང་གང་དུ་བྱང་ཆུབ་
པ་ལགས། སྐྱེ་འཆི་མི་རྟག་པ་དང་། ཕྱིན་ཅི་ལོག་གི་ལྟ་བའི་སྐྱོན་ཐམས་ཅད་བྱང་
ནས། སེམས་ཉིད་ནུབ་པ་མེད་པའི་དོན་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་
པའོ། །མ་བཅོས་པའི་སྐབས་གང་དུ་བྱང་ཆུབ་པ་ལགས། མ་རྟོགས་པ་བྱ་བ་བྱེད་པའི་
གཉེན་པོ་ཐམས་ཅད་བྱང་ཞིང་། སེམས་ཉིད་བཅོས་སུ་མེད་པའི་དོན་རྩེ་རུ་ཆིབས་
པས། བྱང་ཆུབ་ཆེན་པོ་ཐོབ་པའོ། །ཡེ་ཤེས་ཐིག་ལེའི་ལུང་གང་དུ་བྱང་ཆུབ་པ་ལགས།
འཁྲུལ་ཅིང་ནོར་བ་མེད་པར་བྱང་ནས། བདལ་པ་ཆེན་པོ་དོན་མི་ནོར་བའི་དོན་ལ་
རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །དཔེ་ཐམས་ཅད་གང་དུ་བྱང་ཆུབ་པ་
ལགས། དཔེ་ཐམས་ཅད་ནམ་མཁའ་ལས་བྱང་ཆུབ་སྟེ། འབྱུང་བ་བཞི་འགྱུར་ལྡོག་གི་
སྐྱོན་བྱང་ནས། འགྱུར་ལྡོག་མེད་པའི་ནམ་མཁའ་ལ་ཆིབས་པས། བྱང་ཆུབ་ཆེན་པོ་
ཐོབ་པའོ། །དོན་ཐམས་ཅད་གང་དུ་བྱང་ཆུབ་པ་ལགས། དོན་ཐམས་ཅད་བོན་ཉིད་
ལ་བྱང་ཆུབ་སྟེ། དེ་ཅིའི་ཕྱིར་ཞེ་ན། བོན་ཅན་མཚན་མར་སྣང་བའི་སྐྱོན་ཐམས་ཅད་
བྱང་ནས། བོན་ཉིད་མཚན་མ་མེད་པ་ལ་རྩེ་རུ་ཆིབས་པས། བྱང་ཆུབ་པ་ཆེན་པོ་
ཐོབ་པའོ། །རྟགས་ཐམས་ཅད་གང་དུ་བྱང་ཆུབ་པ་ལགས། རྟགས་ཐམས་ཅད་སེམས་
96

འདེལ་ཐུང་གི་ཡན་ལག
སེམས་སྡེ། ༼ཆ༽
ཉིད་ལ་བྱང་ཆུབ་ཏེ། དེ་ཅིའི་ཕྱིར་ཞེ་ན། སེམས་ཉིད་སྦྱང་དུ་མེད་པར་བྱང་ནས་སྐྱེ་
འགག་མེད་པའི་དོན་ལ་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །འགོ་མཇུག་
ཏུ་ཁྱབ་པའི་ཡན་ལག་བཅུ་གང་དུ་བྱང་ཆུབ་པ་ལགས། སེམས་ཉིད་དེ་ལྟར་ཡིན་ནོ་
བའི་རྟོག་པ་ཐམས་ཅད་བྱང་ཞིང་། སེམས་མི་དམིགས་པ་ལ་མཉམ་པར་བཞག་པ་
ལ་ཆིབས་པས། བྱང་ཆུབ་ཆེན་པོ་ཐོབ་པའོ། །ཟུར་རྡེག་གི་ཡན་ལག་ལྔ་གང་དུ་བྱང་
ཆུབ་པ་ལགས། མ་རྟོགས་པ་ལོག་པར་ལྟ་བ་ཐམས་ཅད་བྱང་ནས། སེམས་ཉིད་ལྟ་
བ་ཆེན་པོས་ལ་བཅད་པའི་དོན་ལ་ཆིབས་པས། བྱང་ཆུབ་ཆེན་པོ་ཐོབ་པའོ། །མདེའུ་
ཐུང་གི་ཡན་ལག་བཞི་གང་དུ་བྱང་ཆུབ་པ་ལགས། དཀྱུས་ལས་གུད་དུ་བཀོལ་བ་
འདི་ཡི་ནང་དུ་བྱང་ཆུབ་པའོ། །སྐུ་ཐམས་ཅད་གང་དུ་བྱང་ཆུབ་པ་ལགས། འགྱུར་བ་
མེད་པའི་གཡུང་དྲུང་གི་སྐུ་ལ་བྱང་ཆུབ་པའོ། །གསུང་ཐམས་ཅད་གང་དུ་བྱང་ཆུབ་
པ་ལགས། རང་བཞིན་མེད་པའི་གསུང་ལ་བྱང་ཆུབ་པའོ། །ཐུགས་ཐམས་ཅད་གང་
དུ་བྱང་ཆུབ་པ་ལགས། མཉམ་ཉིད་འཁྲུལ་པ་མེད་པའི་དོན་ལ་བྱང་ཆུབ་པའོ། །ཡོན་
ཏན་ཐམས་ཅད་གང་དུ་བྱང་ཆུབ་པ་ལགས། ལེགས་པ་ཀུན་ནས་འབྱུང་བའི་ཡོན་
ཏན་ལ་བྱང་ཆུབ་པའོ། །ཕྲིན་ལས་ཐམས་ཅད་གང་དུ་བྱང་ཆུབ་པ་ལགས། སྙོམས་པ་
ལྷུན་གྱིས་གྲུབ་པའི་འཕྲིན་ལས་ལ་བྱང་ཆུབ་པའོ། །འབྲས་བུ་ཐམས་ཅད་གང་དུ་བྱང་
ཆུབ་པ་ལགས། བླ་ན་མེད་པ་ཡང་དག་པར་རྫོགས་པ་ལ་བྱང་ཆུབ་པའོ། །ཐམས་
ཅད་ནས་ཐམས་ཅད་གང་དུ་བྱང་ཆུབ་པ་ལགས། བྱང་ཆུབ་ཀྱི་སེམས་མ་བཅོས་པའི་
ཐིག་ལེ་ཉག་གཅིག་ལ་བྱང་ཆུབ་པའོ། །བྱང་ཆུབ་སེམས་གབ་པ་དགུ་སྐོར་གྱི་ནང་ནས།
ཐེ་ཚོམ་ཡང་ཁོལ་དུ་བསྟན་པ་རྫོགས་སོ། །གཤེན་རྒུར་གྱི་གཏེར། འབྲིང་མཚམས་
ནས་བཏོན། ཞུ་སྒོམ་ལ་གནང༌། རྨེའུ་སྒོམ་ནས་བརྒྱུད། བརྒྱུད་པ་དེ་འཕེལ་ལོ། །
བཀྲ་ཤིས་སོ། །
97

འབྲུ་ཏིག་གི་འགྲེལ་བ་བཞུགས་པའི་དབུ་
ཕྱོགས་ལགས་སོ། །
༄༅། །འདི་ནས་མར་ནི་བྱང་ཆུབ་སེམས་གབ་པ་དགུ་སྐོར་གྱི་ནང་ནས། གུད་དུ་
བཀོལ་བའི་མན་ངག་སེམས་གྱི་འབྲུ་ཏིག་ཅེས་བྱ་བ་སྟོན་ཏེ། སྟོན་པ་ཀུན་ཏུ་བཟང་
པོ་གཤེན་ལྷ་འོད་དཀར་ལ་ཕྱག་འཚལ་ལོ་ཞེས་བྱ་བ། འབྲུ་ལས་གཅར་ཏེ་བཤད་
ན། སྟོན་པ་ནི་མི་མངོན་པའི་དབྱིངས་ནས་ཐུགས་རྗེའི་འོད་བྱུང་ནས། སེམས་ཅན་
མ་རྟོགས་པ་རྟོགས་པར་སྟོན་པའི་ཕྱིར་སྟོན་པར་འབྲུ་ཏིག་ཀུན་ཏུ་བཟང་པོ་ནི། ཉི་
མ་དང་འདྲ་སྟེ་སེམས་ཅན་ཐམས་ཅད་ལ། ཐུགས་རྗེ་མཉམ་སྙོམས་ཀྱི་དགོངས་པ་
དང་ལྡན་པས་གནོད་པ་མི་མངའ་བའི་ཕྱིར་ཀུན་ཏུ་བཟང་པོའི་འབྲུ་ཏིག །གཤེན་ལྷ་
ནི་དུས་གསུམ་གྱི་གཤེན་རབ་ཐམས་ཅད་ཀྱི་རྩ་བའི་ལྷ་ཡིན་པས། འབྱུང་ཡང་དེ་ཡི་
ངང་ལས་འབྱུང་ལ། གནས་ཀྱང་དེ་ཡི་ངང་ལ་གནས་པའི་ཕྱིར། གཤེན་ལྷར་འབྲུ་
ཏིག །འོད་དཀར་ནི། འོད་ཟེར་ཁ་དོག་དྲུག་དང་ལྡན་པ་གཅིག །འགྲོ་བ་སེམས་
ཅན་གྱི་དོན་ལ། ཕྱོགས་བཅུར་ཡོངས་སུ་སྤྲོས་ཀྱང་། ཤེལ་ཀང་ཀ་རི་ཡི་མདོག་འདྲ་
བ། དཀར་ལ་འཚེར་བ། བག་ཆགས་ཀྱིས་མ་གོས་པའི་འོད་ཚོན་གང་བ་ཅིག །ཉིད་
ཀྱི་ཐུགས་ཀ་ནས་གསལ་བའི་ཕྱིར་འོད་དཀར་དུ་འབྲུ་ཏིག །ཕྱག་འཚལ་ལོ་བྱ་བ་ནི།
ཕྱག་ནི་བརྡའ་འཇལ་བའི་ཕྱིར་ཡང་བཙལ། སྐུ་བསྟོད་པའི་ཕྱིར་ཡང་བཙལ། སྒྲིབ་
98

སེམས་སྡེ། འབྲུ་ཏིག་གི་འགྲེལ་བ། ། ༼ཇ༽
པ་བསལ་བའི་ཕྱིར་ཡང་བཙལ། གཡུང་དྲུང་གི་སྙིང་པོ་ལ་ཅིག་པར་བྱ་བའི་ཕྱིར་
ཡང་ཕྱག་བཙལ་ཏེ། ཕྱག་དེ་འཚལ་ནས། དོན་དེ་ལས་གྲུབ་པ་ཡིན་པར་འབྲུ་ཏིག །
དཀྱུས་འཆད་པའི་ནང་དུ། འབྲུ་ལ་དེ་ལྟར་གཅར་ཏེ་ངོས་བཟུངས་ལས་བཤད་དོ། །
སྟོན་པའི་ཐུགས་རྗེ་ཆེ་མངའ་བ་ལ་བྱ་བ་ནི། འབྲུ་ལས་གཅར་ཏེ་བཤད་ན། སྟོན་པ་
ནི་གོང་དུ་སྨོས་པ་ཟད། ཐུགས་རྗེ་ནི། སྟོན་པ་ནི་དེ་ཡིས་སེམས་ཅན་ཐམས་ཅད་ལ་
ཕན་འདོག་པ་དང་སྙིང་རྗེས་བསྐྱེད་པ་དང་། འཚོའ་སྐྱོངས་པར་བྱེད་པ་ཡིན་ཏེ། དེ་
ལས་ཚད་དཔག་ཏུ་མེད་པར་ཆེ་བར་མངའ་བའི་འབྲུ་ཏིག་སྟེ་ངོས་བཟུང་ངོ༌། ཐམས་
ཅད་མཁྱེན་པས་དེ་བཞིན་གསུངས་ཞེས་བྱ་བ་ལས། འཁོར་བ་དང་མྱ་ངན་ལས་
འདས་པའི་བོན་ཐམས་ཅད་ལ། མི་མཁྱེན་པ་ཡེ་ཤེས་ནས་མི་མངའ་བ་སྟེ། རྣམ་པ་
ཐམས་ཅད་ཅིར་ཡང་མཁྱེན་པའི་ཡེ་ཤེས་དང་ལྡན་པར་འབྲུ་ཏིག ། དེ་ནི་མ་གཡོས་
པའི་ངང་ལས་བཞིན་ནི་མ་བཅོས་པའི་དོན་ཕྱུང་ལ། ཐུགས་རྗེས་བྱིན་བརླབས་ཀྱིས་
བཤད་པ་ཡིན་པར་ངོས་པར་འབྲུ་ཏིག་སྟེ་ངོས་བཟུང་ངོ༌། །དེ་ཡང་རིགས་པ་ཐབས་
ཀྱི་བརྒྱུད་ཅེས་བྱ་བ། འབྲུ་ལས་གཅར་ཏེ་བཤད་ན། དེ་ལས་ནི། གང་དུས་གསུངས་
པ་དེ་ཅི་བཞིན་དུ། ཅིག་གིས་ཅིག་ལ་བཤད་པ་ཡིན་ཏེ། རིགས་པ་ནི་དོན་ཇི་བཞིན་
པར་རིགས་པ་ལས་བྱའོ། །ཐབས་ནི་ཐབས་ལས་མཁས་པའི་སྐྱེས་བུ་རྣམས་ལ་བྱའོ། །
བརྒྱུད་པ་ནི་སྙན་ཁུངས་ནས་སྙན་ཁུངས་བརྒྱུད་པ་ཡིན་པར་འབྲུ་ཏིག་སྟེ་ངོས་བཟུང་
ངོ༌། །སྐལ་ལྡན་སྣོད་བཟང་འགའ་ཙམ་ལས་ཅེས་བྱ་བ། འབྲུ་ལ་གཅར་ཏེ་བཤད་
ན། སྐལ་ལྡན་ནི། སྤྱོད་པའི་སྐལ་པ་དང་ལྡན་པས། བར་གང་ཡིན་གྱིས་ཀྱང་མ་ཆོད་
པར་འཕྲད་པ་དེ་ཉིད་དོ། །སྣོད་བཟང་ནི་མན་ངག་ཤོང་པ་ཐུབ་པ་སྒོམ་ནུས་པས།
སྒྲོགས་ཤེས་པ་ཡིན་པས། འགའ་ཙམ་ནི་དེ་ལྟ་བུ་མང་པོ་མི་འོང་བས། ཡང་ལ་ཡང་
དུ་དོམ་ལ་འགའ་དང་ཟུངས་ལ་སྟོང་ཅིག་པར་འབྲུ་ཏིག་སྟེ་ངོས་ཟུངས་སོ། །སེམས་ཀྱི་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དཀྱིལ་དུ་ཕོག་པར་བྱ་ཞེས་པ་འབྲུ་ལས་བཅར་ཏེ་བཤད་ན། སེམས་ནི་གཉིས་སུ་མེད་
པའི་དོན་ལ་སེམས་དཔའ་ཡིན་པ་ལས། དཀྱིལ་དུ་ཕོགས་པ་ནི། སེམས་ལས་མཐའ་
དབུས་མེད་ཀྱང་། གཏིང་ཕྱུང་ལ་ཡིད་ཆེས་པར་ཤོད་ཅིང་པར་འབྲུ་ཏིག་སྟེ་ངོས་
བཟུང་ངོ༌། །རུས་སྦལ་རྒྱ་མཚོར་བསྐུམས་པ་བཞིན་ཅེས་བྱ་བ་ལ། འབྲུ་ལ་གཅར་ཏེ་
བཤད་ན། རུས་སྦལ་ན་རུས་པའི་ནང་དུ་ཤ་སྦས་པ་གབ་པའི་རྒྱལ་པོ་ཡིན་ལས། རྒྱ་
མཚོ་ནི་རྒྱ་ཆེ་ལ་གཏིང་ཟབ་པའི་མཚོ་ཡིན་ལས། བསྐུམས་པ་ནི། དེ་ཡི་ནང་ནས་དེ་
ཡན་ལག་བསྐུམས་ནས་འདུག་པ་ཡིན་ལ། དཔེ་དེ་བཞིན་དུ་ཀུན་གཞི་དང་རིག་པ་
དང་ཡང་དེ་ལྟར་ཤེས་པར་འབྲུ་ཏིག་སྟེ་ངོས་བཟུང་ངོ༌། །ཕལ་གྱིས་མཐོང་བར་མི་
འགྱུར་ཏེ། ཞེས་བྱ་བ། འབྲུ་ལ་བཅར་ཏེ་བཤད་ན། ཕལ་ནི་སེམས་ཅན་སྐམ་ལས་
གནས་པས། ཕལ་ཆེ་བ་གྲངས་མང་བ་ཡིན་ལས། མཐོང་བ་མི་འབྱུང་བ་ནི། དེ་ནི་
རྒྱ་མཚོ་གཏིང་ན་འདུག་པས་སུས་ཀྱང་མི་མཐོང་ཞིང་དཀོན་པ་ཡིན་ལས། དཔེ་དེ་
བཞིན་དུ་སེམས་ཀྱི་དོན་སུས་ཀྱང་མི་རྟོགས་པར་འབྲུ་ཏིག་ཏེ་ངོས་བཟུང་ངོ༌། འདི་ནི་
གསང་བའི་གསང་བ་ཞེས་བྱ་བ། འབྲུ་ལས་གཅར་ཏེ་བཤད་ན། འདི་ནི་བྱ་བ་སེམས་
ཀྱི་དོན་མ་ནོར་བ་འདི་ཡིན་ཉིད་ཡིན་ལ། གསང་བའི་གསང་བ་ནི། གསང་བ་ལས་
ཀྱི་ཆེར་གསང་ཏེ། ཡང་ལ་ཡང་དུ་གསང་སྟེ། མན་ངག་ཐུབ་པར་བྱ་བའོ། །འབྲུ་ཏིག་
སྟེ་ངོས་བཟུང་ངོ༌། བདེན་པ་ཐིག་ལེ་ཉག་གཅིག་ལས་ཅེས་པས། འབྲུ་ལས་བཅར་
ཏེ་བཤད་ན། དོན་མ་ནོར་བའི་སྒྲ་ཡིན་ལ། ཐིག་ལེ་ནི་གསལ་ལ་ཡོངས་སུ་ཁྱབ་
པའི་སྒྲ་ཡིན་ལ། ཉག་གཅིག་ནི་གཉིས་སུ་མེད་པའི་དོན་རྟོགས་ལས་ཐ་དད་པར་མི་
འགྱུར་བར་འབྲུ་ཏིག་སྟེ་ངོས་བཟུང་ངོ༌། །མཚན་གྱི་རྣམ་གྲངས་དགུ་རུ་གྱེས་ཅེས་བྱ་
བ། འབྲུ་ལས་བཅར་ཏེ་བཤད་ན། སེམས་ཅིག་ལས་མན་ངག་ཁ་བྲག་གུད་གུད་དུ་
སྟོན་ཅིང་། མིང་དུ་བཏགས་པ་ཡིན་པར་འབྲུ་ཏིག་སྟེ་ངོས་བཟུང་ངོ༌། །བསྐོར་ནས་
100

སེམས་སྡེ། ། འབྲུ་ཏིག་གི་འགྲེལ་བ།
དེ་བཞིན་དེ་ལས་འདུས་ཞེས་པ། འབྲུ་ལས་བཅར་ཏེ་བཤད་ན། བསྐོར་བ་ནི་ཚིག་
གིས་མཐའ་ཐམས་ཅད་བསྐོར་ན། དེ་གསལ་ལས་མ་གཡོས་པ་དེ་མ་བཅོས་པའི་དོན་
གཅིག་ཤེས་པར་འབྲུ་ཏིག་སྟེ་ངོས་བཟུང་ངོ༌། །བོན་ཉིད་སྣོད་ཡངས་བདེ་བ་ཆེན་ཞེས་
པ། འབྲུ་ལས་བཅར་ཏེ་བཤད་ན། བོན་ནི་མི་གཡོ་སྐྱོབས་པའི་སྒྲ་ཡིན། ཉིད་ནི་མ་
བཅོས་པའི་སྒྲ་བདེ་བ་ནི་སྒྲ་དང་གནོད་པ་མེད་པའི་སྒྲ་ཆེ་བ་ནི་ཡོངས་སུ་ཁྱབ་པའི་
སྒྲ། སྣོད་ནི་དེ་ན་གནས་པའི་སྒྲ། ཡངས་པ་ནི་མི་ཤོང་བ་མེད་པའི་སྒྲར་འབྲུ་ཏིག་
སྟེ་ངོས་བཟུང་ངོ༌། །ཐམས་ཅད་མཁྱེན་པའི་རྒྱལ་པོ་ནི་ཞེས་བྱ་བ། འབྲུ་ལས་བཅར་
ཏེ་བཤད་ན། ཐམས་ཅད་ནི་མ་ལུས་པའི་སྒྲ། མཁྱེན་པ་ནི་དེ་ཡི་དོན་ཐུགས་སུ་ཆུད་
པའི་སྒྲ། རྒྱལ་པོ་ནི་འཁོར་བའི་མཐའ་ལས་རྒྱལ་ནས། སེམས་ཅན་ཐམས་ཅད་ཀྱི་དཔོ་
བསྐྱེད་ཅིང༌། གོང་ནས་གང་ཡང་མེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །རྣམ་
རྟོག་མི་མངའ་ཅིར་ཡང་གསལ་ཞེས་བྱ་བ། རྣམ་ནི་ཡུལ་སྣ་ཚོགས་ཀྱི་སྒྲ། རྟོག་ནི་ཤེས་
པས་ཚུར་འཇུག་གི་སྒྲ། མི་མངའ་བ་ནི། ཡུལ་ལས་ཤེས་པ་མི་འཇུག་པར་བཞི་ཡི་
དོན་འདུས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། ། ཞེ་སྡང་སྤངས་ནས་བྱམས་པ་ལྷག་
གིས་མི་མཐོང་ཅེས་བྱ་བ། འབྲུ་ལ་བཅར་ཏེ་བཤད་ན། ཞེ་སྡང་ནི་གཞན་ལ་གནོད་
པར་སེམས་པའི་སྒྲ། སྤངས་པ་ནི་རང་བཞིན་ལས་བོར་དུ་མེད་པའི་སྒྲ། བྱམས་པ་ནི་
གཞན་ལས་གནོད་པར་མེད་ཅིང་ཕན་འདོགས་པའི་སྒྲ། ལྷག་མི་མཐོང་པ་ནི་བྱམས་
པ་དེ་གཞན་ནས་བཙལ་བ་ལ་དམིགས་སུ་མེད་པའི་སྒྲར་འབྲུ་ཏིག་སྟེ་ངོས་བཟུང་
ངོ༌། །གཏི་མུག་སྤངས་ནས་སེམས་ཡེ་ཤེས་ལྷག་མི་མཐོང་པ་ཞེས་བྱ་བ། འབྲུ་ལ་
གཅར་ཏེ་བཤད་ན། གཏི་མུག་ནི་ཡེ་ཤེས་ལ་མི་གོ་བའི་སྒྲ། སྤངས་ནས་ནི་མི་ཤེས་
པ་ཤེས་པར་བྱེད་པ་ལས། བོར་དུ་མེད་པའི་སྒྲ། ཡེ་ཤེས་ནི་སུས་ཀྱང་མ་བསླབ་པར་
གསལ་བའི་སྒྲ། ལྷག་མི་མཐོང་པ་ནི་ཡེ་ཤེས་དེ་བཞིན་ནས་བཙལ་ལ་དམིགས་སུ་མེད་
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའི་སྒྲར་འབྲུ་ཏིག་ཏེ་ངོས་བཟུང་ངོ༌། །ང་རྒྱལ་སྤངས་ནས་ཞི་བ་ལྷག་གིས་མི་མཐོང་
པ་ཞེས་བྱ་བ། འབྲུ་ལ་བཅར་ཏེ་བཤད་ན། ང་རྒྱལ་ནི་ང་ཆེ་ཞིང་ང་བོ་སྙམས་པའི་སྒྲ།
སྤངས་ནས་ནི། དེ་གནས་སུ་ཞི་བར་ལས་བོར་དུ་མེད་པའི་སྒྲ། ཞི་བ་ལ་ནི་སེམས་ཅི་
བཞིན་མ་ཡི་ངང་ལས་མི་གཡོས་བར་གནས་པའི་སྒྲ། ལྷག་མི་མཐོང་པ་ནི། ངང་དེ་
བཞིན་ལས་ན་བཙལ་ལ་མི་དམིགས་སུ་མེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །
འདོད་ཆགས་སྤངས་ནས་སྦྱིན་པ་ལྷག་མི་མཐོང་ཞེས་བྱ་བ། འདོད་ཆགས་ནི་འདོད་
པ་རྣམ་པར་ལ་ཞེན་པའི་སྒྲ། སྤངས་ནས་ནི་མི་ཆགས་མི་ཞེན་པར་བྱ་བ་ལས་བར་
དུ་མེད་པར་ཤེས་པའི་སྒྲ། སྦྱིན་པ་ནི་ལུས་དང་སྲོག་ལ་མི་ཆགས་པར། ཕ་རོལ་ལས་
ཕན་འདོགས་པའི་སྒྲ། ལྷག་མི་མཐོང་ནི་ཆགས་པ་མེད་པ་སྟེ། གཞན་ནས་བཙལ་ལ་
དམིགས་སུ་མེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཕྲག་དོག་སྤངས་ནས་ཡངས་
པ་ལྷག་མི་མཐོང་ཞེས་བྱ་བ། འབྲུ་ལས་བཅར་སྟེ་བཤད་ན། ཕྲག་དོག་ནི་གཉིས་པར་
འཛིན་ཞིང་མི་ཤོང་བའི་སྒྲར། སྤངས་ནས་ནི་དོག་པ་མེད་པར་བྱ་བ་ལས། བོར་དུ་
མེད་པའི་སྒྲ། ཡངས་ནི་ཀུན་དང་འབྱོར་ཞིང་མཐུན་པས། དགའ་བར་སྤྱོད་པའི་སྒྲ།
ལྷག་མི་མཐོང་ནི་སེམས་ཀྱིས་སྒོ་ཡངས་པར་བསྒོམས་པའི་སྒྲ། ཇི་ལྟར་ཀྱང་སེམས་སུ་
གསལ་བའི་སྒྲ་འབྲུ་ཏིག་སྟེ་ངོས་བཟུང་ངོ༌། ། དེ་རྟོགས་མི་རྟོགས་ཁྱད་པར་ཅན་ཞེས་
བྱ་བ། འབྲུ་ལ་བཅར་ཏེ་བཤད་ན། དེ་ནི་གོང་མ་ཉིད་ཀྱི་སྒྲ། རྟོགས་ནི་བོན་མ་ནོར་
སཔ་ལ་གསལ་བཏབ་པའི་སྒྲ། མི་རྟོགས་ཕྱིན་ཅི་ལོག་ཏུ་ལྟ་བའི་སྒྲ། ཁྱད་པར་ཆེ་བ་ནི།
མི་མཉམ་པའི་སྒྲར་འབྲུ་ཏིག་སྟེ་ངོས་གཟུང་ངོ༌། །དེ་ལ་མི་རྟོགས་འགྲིབ་ནི་ཞེས་བྱ་
བ། འབྲུ་ལ་གཅར་ཏེ་བཤད་ན། དེ་ན་སེམས་དེ་ཀ་ཉིད་ཀྱི་སྒྲའོ། །ལ་ནི་དོན་དེ་ལས་
གནས་པའི་སྒྲ། མི་རྟོགས་པ་ནི། དོན་ལ་མི་ཉེ་བའི་སྒྲ། སྒྲིབ་པ་ནི། སེམས་མཐོང་དུ་
མི་སྟེར་བའི་སྒྲར་འབྲུ་ཏིག་སྟེ་ངོས་གཟུང་ངོ་། ། རྒྱུ་ལྔའི་སྙིང་པོ་ཕྱིན་ཅི་ལོག་ཅེས་བྱ་བ།
102

སེམས་སྡེ། འབྲུ་ཏིག་གི་འགྲེལ་བ། །
འབྲུ་ལ་བཅར་ཏེ་བཤད་ན། རྒྱུ་ནི་འབྱུང་བར་བྱེད་པའི་སྒྲ། ལྔ་ནི་རྒྱུ་ལྔའི་ནུས་པ་མཐུ་
བསྡོམ་པའི་སྒྲ། སྙིང་པོ་ནི་དུག་ལྔ་སྨིན་ཅིང་རྒྱས་པའི་སྒྲ། ཕྱིན་ཅི་ལོག་ནི། ངན་སོང་
གསུམ་དུ་ཁ་ཕྱིར་སྟོང་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །མ་རྟོགས་པ་ནི་ལྕགས་
བས་དམ་ཞེས་བྱ་བ། འབྲུ་ལ་བཅར་ཏེ་བཤད་ན། མ་རྟོགས་པ་ནི། དོན་མ་ཤེས་པའི་
སྒྲ། ལྕགས་ནི་སྲ་ལ་མཁྲེགས་པའི་སྒྲ། དམ་པ་ནི་ལྕགས་འཇུག་པ་ལྟར། དབྱེ་ཡིས་མི་
ཕྱེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །རྟོགས་ན་དེ་ནི་དགོས་པའི་མཆོག་ཅེས་
བྱ་བ། འབྲུ་ལ་བཅར་ཏེ་བཤད་ན། རྟོགས་པ་ནི་དོན་གསལ་བའི་སྒྲ། དགོས་པ་ནི།
དགོས་ཆེད་ཡོད་པས་མེད་དུ་མི་འདོད་པའི་སྒྲ། མཆོག་ནི་གོང་ན་མེད་པར་ཅེས་པས་
འབྲུ་ཏིག་སྟེ་ངོས་གཟུང་ངོ༌། ། །
དང་པོར་ལྕགས་བཙལ་མཁན་པོ་འགུག་ཅེས་བྱ་བ། འབྲུ་ལས་བཅར་ཏེ་བཤད་ན།
དང་པོར་ནས། ཡོན་ཏན་དང་དོན་ལ་འཇུག་པར་སྔ་མའི་སྒྲ། ལྕགས་ནི་དཔེའི་སྒྲ།
བཙལ་བ་ནི་གཞན་ན་ཡོད་སྒྲ། མཁན་པོ་ནི་སྟོན་པར་བྱེད་པའི་སྒྲ། འགུགས་པ་ནི་
སྤྱན་དྲངས་པའི་སྒྲར་འབྲུ་ཏིག་སྟེ་ངོས་གཟུང་ངོ༌། ། དེ་ནས་གྱོང་འདུལ་མཐར་ཡང་བྱ་
ཞེས་བྱ་བ། དེ་ནི་ཕྱིར་འོང་པའི་སྒྲ། གྱོང་པ་ནི་རང་ཁ་མའི་སྒྲ། གདུལ་བ་ནི་གཉེན་པོ་
བྱུང་བའི་སྒྲ། མཐར་ནི་ལེགས་པར་བཅོས་པའི་སྒྲ། བྱ་ནི་གྱིས་བསྒྲུབས་པའི་སྒྲ་འབྲུ་
ཏིག་སྟེ་ངོས་གཟུང་ངོ༌། །དེ་ནས་སྒོ་ལྕགས་གཞུག་པར་བྱ་ཞེས་བྱ་བ། འབྲུ་ལ་བཅར་
ཏེ་བཤད་ན། དེ་ནས་ནི་རྗེས་སུ་འཇུག་པའི་སྒྲ། སྒོ་ལྕགས་ནི། རྫུ་འཕྲུལ་གྱིས་བྱེད་
པའི་སྒྲ་འབྲུ་ཏིག་སྟེ་ངོས་བཟུང་ངོ༌། །ཀུན་བཟང་གསང་མཛོད་སྒོ་ལྕགས་ལྔ་ཞེས་བྱ་
བ། འབྲུ་ལ་བཅར་ཏེ་བཤད་ན། ཀུན་བཟང་ནི་ཡོངས་དང་མཐུན་ཞིང་དགོས་པའི་
སྒྲ། གསང་མཛོད་ནི་དགོངས་པ་ཕྱལ་བར་མི་གཏོང་སྟེ་སྦས་པའི་སྒྲ། སྒོ་ལྕགས་སྦ་ནི།
རིག་ལྔ་རུ་གྱུར་པའི་སྒྲ། བྱང་ཆུབ་སེམས་གསལ་མེ་ལོང་ལྔ་ཞེས་བྱ་བ། འབྲུ་ལས་
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཅར་ཏེ་བཤད་ན། བྱང་བ་ནི་སྟོན་པས་དྲིས་པས་བཅོས་སུ་མེད་པའི་སྒྲ། ཆུབ་པ་ནི་
དོན་ཡོངས་སུ་འདུས་པས་འཕོ་འཇུགས་མེད་པའི་སྒྲ། སེམས་ནི་དེ་ཡི་ངང་ལས་གནས་
པའི་སྒྲ། གསལ་བ་ལ་ནི་མ་བསྒྲིབས་པས་མཐོང་པའི་སྒྲ། མེ་ལོང་ནི་བདག་ཞལ་
བདག་གིས་ལྟ་བའི་སྒྲ། ལྔ་པ་ནི་ལྟ་སྟང་ལྔ་ཡིས་སྒྲར་འབྲུ་ཏིག་ཏེ་ངོས་གཟུང་ངོ༌། ། སྐུ་
དང་འཕྲིན་ལས་ལྔར་ཡོངས་རྫོགས་ཅེས་བྱ་བར་འབྲུ་ལ་བཅར་ཏེ་བཤད་ན། སྐུ་ནི་
འགྱུར་བ་མེད་པའི་སྒྲ། དང་ནི་གཞན་ཡོད་པའི་སྒྲ། ཕྲིན་ལས་ནི་མཛད་དུ་ཡོད་པ་
ལ་ཟིན་པ་མེད་པའི་སྒྲ། ལྔར་ཀྱང་ནི། དོན་སོ་སོར་རྟོགས་ལ་གསལ་བའི་སྒྲ། རྫོགས་
པ་ནི་དོན་ཡོངས་སུ་ཤེས་པའི་སྒྲར་འབྲུ་ཏིག་སྟེ་ངོས་གཟུང་ངོ༌། །བྱང་ཆུབ་སེམས་ལྔ་
དེ་བཞིན་ཅེས་བྱ་བར། འབྲུ་ལ་བཅར་ཏེ་བཤད་ན། བྱང་བ་ནི་བཅིངས་གྲོལ་མེད་
པའི་སྒྲ། ཆུབ་པ་ནི་འཆི་འཕོས་མེད་པའི་སྒྲ། སེམས་ནི་ཕྱལ་བར་མ་སོངས་པའི་སྒྲ།
ལྔ་ནི་དོན་ལྔས་བསྟན་པའི་སྒྲ། དེ་བཞིན་གསལ་ལ་མ་གཡོས་པའི་སྒྲར་འབྲུ་ཏིག་སྟེ་
ངོས་གཟུང་ངོ༌། ། ཡེ་ཤེས་ལྔ་ཡང་དེ་ཉིད་དོ་ཅེས་བྱ་བ། འབྲུ་ལས་ཡེ་ནི་ཡེ་ནས་ཡོད་
པའི་སྒྲ། ཤེས་ནི་དོན་དེ་གསལ་བའི་སྒྲ། ལྔ་ནི་དོན་ལྔ་མ་ནོར་བའི་གསལ་བའི་སྒྲ།
ཡངས་ནི་འོག་མ་མིན་པའི་སྒྲ། དེ་ཉིད་དོ་ནི་དུག་ལྔ་ཡེ་ཤེས་སུ་གསལ་བའི་སྒྲར་འབྲུ་
ཏིག་སྟེ་ངོས་གཟུང་ངོ༌། ། ཡེ་ཤེས་ལྔ་ཀུན་བཟང་བདེ་ཆེན་ལྔ་ལ་ཆིབས་ཅེས་པས་བྱ་བ།
འབྲུ་ལ་བཅར་ཏེ་བཤད་ན། ཀུན་བཟང་ནི་ཐམས་ཅད་ལ་ཁྱབ་པར་མཁྱེན་པའི་སྒྲ།
བདེ་ཆེན་ནི་མི་བདེ་བའི་དགྲ་མེད་པས་ལས། ཡོངས་སུ་ཁྱབ་པའི་བདལ་པའི་སྒྲ། ལྔ་
ལས་ཆིབས་པ་ནི། ཀུན་ཏུ་བཟང་པོ་ཅིག་ལས། རིགས་པས་ཀྱིས་ཀུན་ཏུ་བཟང་པོ་བྱ་
བ་དེ་ལས། གཞན་ནས་བཙལ་ལ་མི་དམིགས་སུ་མེད་པའི་སྒྲར་འབྲུ་ཏིག་སྟེ་ངོས་
གཟུང་ངོ༌། །དེ་འབྱེད་ལྡེ་མིག་སྟོར་གྱུར་ན་ནི། ཆགས་ཀྱིས་སྒྲིབ་སྲིད་པའི་གནས་སྒྲར་
འབྲུ་ཏིག་སྟེ་ངོས་གཟུང་ངོ༌། །ཐབས་ཤེས་རབ་བྲལ་བ་ཡིན་ཞེས་བྱ་བ། འབྲུ་ལས་
104

སེམས་སྡེ། འབྲུ་ཏིག་གི་འགྲེལ་བ། །
བཅར་ཏེ་བཤད་ན་ཐབས་མེད་པའི་ངན་སོང་གསུམ་ནས་ཐར་པར་དཀའ་བའི་སྒྲ།
ཤེས་རབ་ནི་འཁྲུལ་པ་མེད་པར་ཤེས་པའི་སྒྲ། བྲལ་བ་ནི་འཁྲུལ་པ་མེད་པའི་དོན་
བཙལ་གྱིས་མི་རྙེད་སྒྲ། ཡིན་ནི་དེ་ལྟར་ངེས་པའི་སྒྲར་འབྲུ་ཏིག་སྟེ་ངོས་གཟུང་ངོ༌། །
ཉོན་མོངས་པ་ཐ་རམས་སྔོན་པོ་དམ་ཞེས་པ། འབྲུ་ལ་བཅར་ཏེ་བཤད་ན། ཉོན་
མོངས་པ་ནི་བདག་དང་གཞན་དུ་འཛིན་པས། སྡུག་བསྔལ་གྱི་ལ་གཞི་སྐྱེད་པའི་སྒྲ།
ཐ་རམས་ནི་བཅིང་པ་དེ་བཀྲོལ་དཀའ་བའི་དཔེ། སྔོན་པོ་ནི་ཉོན་མོངས་པའི་དཔེ།
ལྕགས་ལས་བླངས་པའི་སྒྲ། དམ་པ་ནི་ཉོན་མོངས་པའི་དབང་དུ་གྱུར་ནས་དོན་གྱི་མི་
ཁྲོལ་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །དེ་འབྱེད་འཕྲུལ་གྱི་ལྡེ་མིག་སྟོར་ཞེས་བྱ་
བ། འབྲུ་ལ་གཅར་ཏེ་བཤད་ན། དེ་ཐུགས་རྗེ་རྫུ་འཕྲུལ་ཡེ་ནས་མེད་ཅིང་མ་ཕྲད་པའི་
སྒྲ་འབྲུ་ཏིག་སྟེ་ངོས་བཟུང་ངོ༌། །དེ་ནས་མན་ཆད་ནི་ཉོན་མོངས་པ་ལྔ་ལ་འཁྲུལ་པ་
དང་དྲུག་ནི། གོང་དུ་འབྲུ་ལས་བཅར་ཏེ་བཤད་ནས། བཤད་དུ་མ་མཆིས་སོ། །ཐ་
རམས་དང་ལྡེ་མིག་ཀྱང་གོང་དུ་བཤད་དེ་མ་མཆིས་སོ། །བཏང་སྙོམས་ཅེས་བྱ་བ།
འབྲུ་ལ་བཅར་ཏེ་བཤད་ན། བཏང་ན་སེམས་ཀྱིས་དོན་རྒྱུད་ཕྱལ་བར་བཏང་པའི་སྒྲ།
སྙོམས་པ་ནི་དོན་ལས་སྙོམས་པ་ལ་ཞུགས་ནས། ཕྱི་ཤོལ་དུ་གཏོང་བའི་སྒྲར་འབྲུ་ཏིག་
སྟེ་ངོས་བཟུང་ངོ༌། །སྡུག་བསྔལ་ཞེས་བྱ་བ། འབྲུ་ལས་བཅར་ཏེ་བཤད་ན། སྡུག་པ་
ནི་མི་བདེ་བས་བཟོད་པའི་གླགས་མེད་པའི་སྒྲ། བསྔལ་ལ་ནི་སྦྱངས་པའི་ལ་ཡུན་རིང་
པའི་སྒྲར་འབྲུ་ཏིག་སྟེ་ངོས་བཟུང་ངོ༌། །རྟོག་འཛིན་ཞེས་བྱ་བ། འབྲུ་ལས་བཅར་ཏེ་
བཤད་ན། རྟོག་པ་ནི་ཡུལ་ཐ་དད་མེད་པ་ལས་འདུ་ཤེས་ལས་འཇུགས་པའི་སྒྲ།
འཛིན་པ་དེ་ནི་ལས་ཕན་གནོད་དུ་བཟུངས་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །
ཤུགས་མེད་ཅེས་པས་བྱ་བ། འབྲུ་ལས་བཅར་ཏེ་བཤད་ན། ཤུགས་ཆེན་ནི་བསྐྱོད་པ་
འགྲུབ་པར་བྱེད་པའི་སྒྲ། མེད་པ་ནི་རྩལ་ཞན་པ་དང་ཤུགས་ཆུང་བའི་སྒྲར་འབྲུ་ཏིག་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྟེ་ངོས་བཟུང་ངོ༌། །སྤྱོད་པས་ཅེས་བྱ་བ། འབྲུ་ལ་བཅར་ཏེ་བཤད་ན་འཕྲིན་ནི་བྱ་
བར་འདོད་པས་སྒྲ། ལས་ནི་ཟིན་པ་མེད་པའི་ཅིང་ལྷུན་གྱིས་གྲུབ་པའི་སྒྲ་འབྲུ་ཏིག་སྟེ་
ངོས་བཟུང་ངོ༌། སྤྱོད་པ་ཅེས་བྱ་བ། འབྲུ་ལས་བཅར་ཏེ་བཤད་ན། དོན་མ་ཡིན་པ་
དང་ཕྱིན་ཅི་ལོག་གི་ལས་ལ་འཇུག་སྒྲར་འབྲུ་ཏིག་སྟེ་ངོས་བཟུང་ངོ༌། དམ་ཚིག་ཅེས་བྱ་
བས། འབྲུ་ལ་བཅར་ཏེ་བཤད་ནས། དམ་པ་ནི་སྟོན་པའི་བཀའ་དམ་དུ་ནོས་པའི་སྒྲ།
ཚིག་པ་ནི་བཀའ་དང་གཞུང་ལས་འགལ་ན་རང་འཚིགས་པའི་སྒྲར་འབྲུ་ཏིག་སྟེ་ངོས་
བཟུང་ངོ༌། །དགྲ་ཚོགས་ཅེས་བྱ་བ། འབྲུ་ལས་བཅར་ཏེ་བཤད་ན། ཕ་རོལ་པོས་
བདག་ལས་རྣམ་པར་འཚེ་ཞིང་རྒོལ་བ་པོ་ཡིས་སྒྲ། ཚོགས་ནི་དེ་ལྟ་བུ་མང་དུ་འབྱུང་
བའི་སྒྲ་འབྲུ་ཏིག་སྟེ་ངོས་བཟུང་ངོ༌། །མཚོན་པའི་ཅེས་བྱ་བ་ལས། འབྲུ་མཚོན་པ་ནི།
ཡུལ་ལས་ཤེས་པས་ཚུལ་མཚོན་ནས། མིང་འདོགས་པའི་སྒྲར་འབྲུ་ཏིག་སྟེ་ངོས་
བཟུང་ངོ༌། །ཀུན་བརྟགས་ཅེས་བྱ་བ་ལས། འབྲུ་ལས་བཅར་སྟེ་བཤད་ན། ཀུན་ནི་
གང་ཡང་རུང་བའི་སྒྲ། བརྟགས་པ་དེ་ལས་སོ་སོར་མཚན་མ་བརྟགས་པའི་སྒྲ། འབྲུ་
ཏིག་སྟེ་ངོས་བཟུང་ངོ༌། །འཁོར་བ་ནི་ཞེས་བྱ་བ། འབྲུ་ལས་བཅར་ཏེ་བཤད་ན།
འཁོར་བ་ལ་ནི་ཆགས་པས་སྐྱེ་ཤིའི་ཁ་གཅིག་ནས་གཅིག་བརྒྱུད་པའི་སྒྲར་འབྲུ་ཏིག་སྟེ་
ངོས་བཟུང་ངོ༌། །གཡོ་རྩོལ་ཞེས་བྱ་བ། འབྲུ་ལ་བཅར་ཏེ་བཤད་ན། གཡོ་བ་ནི་ཉོན་
མོངས་པ་དང་ལྡན་པའི་སྒྲ་ཡིན་པས། རྩོལ་བ་ནི་བག་ཆགས་ངན་པ་ལ་འཇུགས་པའི་
སྒྲར་འབྲུ་ཏིག་སྟེ་ངོས་བཟུང་ངོ༌། །འགྱུར་ལྡོག་ཅེས་བྱ་བ་ལ། འབྲུ་ལས་བཅར་ཏེ་
བཤད་ན། འགྱུར་བ་ནི་དོན་སོ་ནམ་མི་འདུག་པའི་སྒྲ། ལྡོགས་པ་ནི་སླར་འཁོར་བའི་
སྒྲར་འབྲུ་ཏིག་སྟེ་ངོས་བཟུང་ངོ༌། །སྒྲིབ་པ་ཅེས་བྱ་བ། འབྲུ་ལས་བཅར་ཏེ་བཤད་ན།
སྒྲིབ་པ་ནི་བདེན་པ་མཐོང་དུ་མི་སྟེར་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཉེས་
ཀྱང་ཞེས་བྱ་བ། འབྲུ་ལ་བཅར་ཏེ་བཤད་ན་ཉེས་པ་ནི་སེམས་ལོག་པར་མ་རྟོགས་
106

སེམས་སྡེ། འབྲུ་ཏིག་གི་འགྲེལ་བ། ་
པའི་སྒྲ་ཡིན། སྐྱོན་ནི་སེམས་འཁྱིམས་པའི་སྒྲ་འབྲུ་ཏིག་སྟེ་ངོས་བཟུང་ངོ༌། །མུན་ནག་
ཅེས་བྱ་བ། འབྲུ་ལས་བཅར་ཏེ་བཤད་ན། མུན་ནི་སེམས་བག་ཆགས་ཀྱིས་བསྒྲིབས་
པའི་སྒྲ་ཡིན། ནག་ནི་སེམས་མི་གསལ་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །
འཁྲིགས་ཆགས་ཅེས་བྱ་བ། འབྲུ་ལས་བཅར་ཏེ་བཤད་ན། འཁྲིགས་པ་ནི་སེམས་
འདོད་པས་ལོག་པའི་སྒྲ་ཡིན། ཆགས་པ་ནི་དེ་མ་ཁྲོལ་བའི་སྒྲར། འབྲུ་ཏིག་སྟེ་ངོས་
བཟུང་ངོ༌། །ཤེས་བྱ་ནི་ཞེས་བྱ་བ། འབྲུ་ལ་གཅར་ཏེ་བཤད་ན། ཤེས་ལོག་པ་ནི་
སེམས་ཕྱིན་ཅི་ལོག་ཏུ་ཁ་ལྟས་པས། བདེན་པ་དང་བྲལ་བའི་སྒྲ་འབྲུ་ཏིག་སྟེ་ངོས་
བཟུང་ངོ༌། །ལོག་པ་ཅེས་བྱ་བ། འབྲུ་ལས་བཅར་ཏེ་བཤད་ན། ཤེས་བྱ་ནི་སེམས་ཀྱི་
ངང་ལ་སེམས་ནམ་ཞིག་པར། ཤེས་པ་རང་ཁར་མར་བཏང་བའི་སྒྲར་འབྲུ་ཏིག་སྟེ་
ངོས་བཟུང་ངོ༌། །གཞན་དབང་ཞེས་བྱ་བ། འབྲུ་ལས་བཅས་ཏེ་བཤད་ན་གཞན་
དབང་ནི་བདག་གིས་སེམས་ཀྱིས་དབང་། གཞན་གྱི་སེམས་ཀྱིས་བྱས་ནས། ཉོན་
མོངས་པའི་ལས་ལས་ཕྱིར་ཁྲིད་པའི་སྒྲ། འབྲུ་ཏིག་སྟེ་ངོས་བཟུང་ངོ༌། །བཅིངས་ཚད་
ཞེས་བྱ་བ། འབྲུ་ལ་གཅར་ཏེ་བཤད་ནས། བཅིངས་པ་ནི་སེམས་མ་རྟོགས་ཏེ། ཉོན་
མོངས་པས་བསྡམས་པའི་སྒྲ། ཚད་ནི་དེ་ཡི་ནང་ནས་ཀྱང་། ཉོན་མོངས་པ་འདི་ཙམ་
ཞིག་གིས་བསྡམས་སོ་བའི་སྒྲར་འབྲུ་ཏིག་སྟེ་ངོས་བཟུང་ངོ༌། འཆི་འཕོས་ཞེས་བྱ་བ།
འབྲུ་ལས་བཅར་ཏེ་བཤད་ན། འཆི་བ་ནི་སེམས་མ་རྟོགས་པས་ལུས་སེམས་དང་
འབྲེལ་བ་སྟེ། ལུས་སེམས་བྲལ་བའི་སྒྲར། འཕོ་བ་ལས་ནི་སྐྱེས་ཤིའི་ཁ་བརྒྱུད་པའི་
སྒྲར་འབྲུ་ཏིག་སྟེ་ངོས་བཟུང་ངོ༌། །འཛིན་ཆགས་ཅེས་བྱ་བ་ལས། འབྲུ་ལས་བཅར་ཏེ་
བཤད་ན། འཛིན་པའི་ཡུལ་ལས་མཚན་མར་འཛིན་པའི་སྒྲ། ཆགས་པ་ནི་མཚན་མ་
དེ་ལས་ཆགས་ནས་མ་གཏོང་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །སྟོར་བྲལ་ཅེས་
བྱ་བ། འབྲུ་ལས་བཅར་ཏེ་བཤད་ན། སྟོར་བ་ནི་སེམས་ཀྱིས་དོན་དང་འགྱོང་པའི་སྒྲ།
I07

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྲལ་བ་ནི་ཏིང་ངེ་འཛིན་གཡེལ་བས་ནི་བདེན་པའི་འབྲས་བུ་མི་ཐོབས་པའི་སྒྲར་འབྲུ་
ཏིག་སྟེ་ངོས་བཟུང་ངོ་། །སྤོངས་པ་ཅེས་བྱ་བ། འབྲུ་ལས་བཅར་ཏེ་བཤད་ན། སྤོངས་
པ་ནི་ཉོན་མོངས་པ་ལས་གནས་སུ་དག་པར་བྱ་བའི་ཐབས་མེད་པའི་སྒྲར་འབྲུ་ཏིག་
སྟེ་ངོས་བཟུང་ངོ༌། །མངོན་རྟོགས་ཅེས་བྱ་བ་ལ། འབྲུ་ལས་བཅར་ཏེ་བཤད་ན།
མངོན་པ་ནི་ཕས་སྣང་པའི་སྒྲ། མཐོང་བ་ནི་སྣང་བ་མ་རྟོགས་པ་ལས། མི་སྣང་པ་
ལས་མི་རྟོགས་པའི་སྒྲ་འབྲུ་ཏིག་སྟེ་ངོས་བཟུང་ངོ༌། །ཐབས་མེད་ཅེས་བྱ་བ་ལས།
འབྲུ་ལས་བཅར་ཏེ་བཤད་ནས། གོལ་ས་ནི་ཡང་དག་པའི་ས་ལས། འཁོར་བའི་སར་
འཁྱམས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ངེས་མེད་པ་ཅེས་བྱ་བ་ལས། འབྲུ་
ལས་བཅར་ཏེ་བཤད་ན། ངེས་མེད་ནི་སེམས་ཀྱིས་དོན་གདེངས་གིས་མ་ཆོད་པས།
ཡིད་གཉིས་བར་གྱུར་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །བྱ་བརྩལ་པ་ཞེས་བྱ་བ།
འབྲུ་ལས་བཅར་ཏེ་བཤད་ན། བྱ་བ་ནི་ཉོན་མོངས་པ་ལས་བསམ་པ་སྐྱེས་པའི་སྒྲ།
བརྩལ་བ་ནི་ཉོན་མོངས་པའི་ལས་ལ་འཇུགས་པའི་སྒྲར་འབྲུ་ཏིག་ཏེ་ངོས་བཟུང་ངོ༌། །
བག་ཆགས་ནི་ཅེས་བྱ་བ་ནི། ཡུལ་དང་མཚུངས་པར་ལྡན་པའི་སྒྲར་འབྲུ་ཏིག་སྟེ་ངོས་
བཟུང་ངོ༌། རེ་སྨོས་ཞེས་བྱ་བ། འབྲུ་ལས་བཅར་ཏེ་བཤད་ན། རེ་བ་ནི་མ་བསྒོམས་
པར་འབྲས་བུ་ཐོབས་ངེས་སུ་རེ་བའི་སྒྲ། སྨོན་པ་ནི་ཡེ་ནས་ཡིན་པའི་དོན་ལས་རྟོགས་
པའི་སྒྲར་འབྲུ་ཏིག་སྟེ་ངོས་བཟུང་ངོ༌། །སྟོང་ཟད་ཅེས་བྱ་བ།འབྲུ་ལ་བཅར་ཏེ་བཤད་
ན། སྟོང་པ་དབྱིངས་ནི་ཕྱལ་བར་སོང་པའི་སྒྲ། ཟད་པ་ནི་ཐུགས་རྗེས་རྒྱུན་ཐག་ཆོད་
ནས་ལྟུང་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །སྒྲོས་བསྐུར་ཞེས་བྱ་བ། འབྲུ་ལ་
བཅར་ཏེ་བཤད་ན་སྒྲོས་ནི་ཡོད་པར་འདོགས་པའི་སྒྲ་ནི། བསྐུར་ནི་མེད་པར་ལྟ་བའི་
སྒྲར་འབྲུ་ཏིག་སྟེ་ངོས་བཟུང་ངོ༌། སྤངས་ལེན་པ་ཞེས་བྱ་བ། འབྲུ་ལ་བཅར་ཏེ་
བཤད་ན། སྤངས་པ་ནི་སེམས་ཀྱིས་དོན་སྤོངས་པའི་སྒྲར། ལེན་པ་ནི་ལུས་ཀྱིས་རྒྱུད་
108

འབྲུ་ཏིག་གི་འགྲེལ་བ།
སེམས་སྡེ།
ལེན་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །སོ་སོ་ཞེས་བྱ་བ། འབྲུ་ལས་གཅར་ཏེ་
བཤད་ན། སོ་སོ་ནི་མཉམ་པ་ཉིད་ཀྱིས་དོན་མ་རྟོགས་ཏེ། ཐ་དད་པའི་སྒྲར་འབྲུ་ཏིག་
སྟེ་ངོས་བཟུང་ངོ༌། །གཟུགས་བརྙན་ཞེས་བྱ་བ་ལས། འབྲུ་ལས་བཅར་ཏེ་བཤད་ན།
གཟུགས་བརྙན་ནི་འདི་ལ་མ་ཡིན་པས་ཡིད་ལ་ལས་སུ་བསླུ་བའི་སྒྲར་འབྲུ་ཏིག་སྟེ་
ངོས་བཟུང་ངོ༌། །དཔྱོད་པ་ཅེས་བྱ་བ། འབྲུ་ལས་བཅར་ཏེ་བཤད་ནས། དཔྱོད་པ་ནི་
ཡུལ་ཇི་བཞིན་པ་ཡིད་ཀྱིས་ཚལ་བར་སྒྲར་འབྲུ་ཏིག་སྟེ་ངོས་བཟུང་ངོ༌། འདུ་བྱེད་ཅེས་
བྱ་བ། འབྲུ་ལ་བཅར་ཏེ་བཤད་ན། འདུ་བྱེད་ནི་ཉོན་མོངས་པ་ཀུན་འདུས་ནས་མི་
དགེ་བའི་ལས་བྱེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། མཚན་མ་མེད་པར་ཅེས་བྱ་
བ་ལ། འབྲུ་ལ་བཅར་ཏེ་བཤད་ན། མཚན་མ་ནི་མིང་གི་རྗེས་སུ་འབྲེལ་པའི་སྒྲར་འབྲུ་
ཏིག་སྟེ་ངོས་བཟུང་ངོ་། །དངོས་པོ་ཅེས་བྱ་བ་ལ། འབྲུ་ལ་བཅར་ཏེ་བཤད་ན། ཀུན་
འབྱུང་དངོས་པོ་ནི་མངོན་པར་སྣང་བ་ལ་ཞེན་པའི་སྒྲར་འབྲུ་ཏིག་སྟེ་ངོས་བཟུང་ངོ༌།
ཀུན་འབྱུང་། ཞེས་བྱ་བ། འབྲུ་ལ་བཅར་ཏེ་བཤད་ན། ནི་ཡུལ་ཐམས་ཅད་ལས།
དབང་པོ་ཐ་དད་པར་ཅེས་པས། རྟོག་པ་གཡོས་ནས་འབྱུང་པའི་སྒྲ་འབྲུ་ཏིག་སྟེ་ངོས་
བཟུང་ངོ༌། །འབད་རྩོལ་ཞེས་བྱ་བ། འབྲུ་ལ་བཅར་ཏེ་བཤད་ན། འབད་པ་ནི་སྟོབས་
ཆུང་བའི་ས་ནས་རྩལ་འབྱུང་བའི་སྒྲ། རྩོལ་བ་ནི་དེས་མི་འགྲུབ་པ་བཞིན་དུ་བྱེད་པའི་
སྒྲ་འབྲུ་ཏིག་སྟེ་ངོས་བཟུང་ངོ༌། །ཅི་བཞིན་ཞེས་བྱ་བ།འབྲུ་ལ་བཅར་ཏེ་བཤད་ན། ཅི་
བཞིན་ནི་ཉོན་མོངས་པའི་རྗེས་སུ་མ་ནོར་བར་འཇུགས་པའི་སྒྲར་འབྲུ་ཏིག་སྟེ་ངོས་
བཟུང་ངོ༌། །འབྱུང་འཇུགས་ཅེས་ལས། འབྲུ་ལ་བཅར་ཏེ་བཤད་ན། འབྱུང་འཇུག་ནི་
སེམས་ཀྱི་དོན་ལས་ཡིད་ཆེས་མ་ཆེས་པས། ནེམ་ནུར་དང་གཉིས་པར་གྱུར་པའི་སྒྲར་
འབྲུ་ཏིག་སྟེ་ངོས་བཟུང་ངོ༌། །དུས་ཀྱི་ཅེས་པ། འབྲུ་ལས་གཅར་ཏེ་བཤད་ན། དུས་
ཀྱིས་སེམས་རྒྱུན་དུ་གནས་པའི་དོན་མ་རྟོགས་པའི་སྒྲ་འབྲུ་ཏིག་སྟེ་ངོས་བཟུང་ངོ༌། །
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མངོན་སྤྲུལ་པ་ཞེས་པས། འབྲུ་ལས་བཅར་ཏེ་བཤད་ན། མངོན་པ་ནི་ཤ་ཡི་མིག་གིས་
མཐོང་བའི་སྒྲ། སྤྲུལ་པ་ནི་མི་མཐུན་པ་ལས་མང་པོ་ལ་བྱ་བ་ནི་བྱེད་པའི་སྒྲར་འབྲུ་
ཏིག་སྟེ་ངོས་བཟུང་ངོ༌། །རྣམ་རྟོག་ཅེས་བྱ་བ། འབྲུ་ལ་བཅར་ཏེ་བཤད་ན། རྣམ་
རྟོག་ནི་སེམས་ཉོན་མོངས་པ་རྣམས་ཀྱིས་སེལ་ལོངས་པས། མི་བདེན་པའི་ཡིད་
གཡོས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །དེ་ཡན་ཆད་ནི། ཉོན་མོངས་པ་རྣམས་
ལ། འབྲུ་ལས་བཅར་ཏེ་ངོས་བཟུངས་བ་བསྟན་པའོ། །འདི་ནས་མར་ནི་བྱང་ཆུབ་
ཀྱིས་སེམས་གབ་པ་དགུ་སྐོར་གྱི་ནང་ནས། གཉེན་པོའི་ཡེ་ཤེས་པ་རྣམས་འབྲུ་ལ་
བཅར་ཏེ་བཤད་པ་སྟོན་ཏེ། དེ་བཙལ་ལས་ནི་འདི་ཞེས་བྱ་བ། དེ་ནི་སེམས་དེ་བཞིན་
ཉིད་ལས། གཉེན་པོའི་ཡེ་ཤེས་ལས་འབྱུང་བའི་སྒྲ། བཙལ་བ་ནི་མ་རྟོགས་པར་བྱ་
བའི་སྒྲ། འདི་ནི་ཉོན་མོངས་པས་མངོན་པར་བསྡམས་པའི་སྒྲ། དབྱེ་བ་ནི་ཉོན་
མོངས་པ་དེ་དག་དོན་གྱིས་བཀྲོལ་བར་བྱ་བའི་སྒྲ། འབྲུ་ཏིག་སྟེ་ངོས་བཟུང་ངོ༌། །
ཐུགས་རྗེ་ཞེས་བྱ་བ་ལས། འབྲུ་ལ་བཅར་ཏེ་བཤད་ནས། ཐུགས་རྗེས་ནི་ཐུགས་མ་
གཡོས་པའི་ཏིང་ངེ་འཛིན་ལ་འགྲོ་བ་སེམས་ཅན་གྱི་རྗེར་གྱུར་ནས། ཀུན་ལས་སྐྱོབས་
པའི་སྒྲར་འབྲུ་ཏིག་ཏེ་ངོས་བཟུང་ངོ་། བྱམས་པ་ལས་སོགས་ཏེ་ལྔ་ནི། གོང་དུ་འབྲུ་
ལས་བཅར་ཏེ་བཤད་པར་ཟད་པ། ཤེས་རབ་ཅེས་པ་དང་། འབྲུ་ལ་བཅར་ཏེ་བཤད་
ན། ཤེས་རབ་ནི་འཁྲུལ་པ་མེད་པར་རབ་ཅེས་པ་ཤེས་པའི་སྒྲར་འབྲུ་ཏིག་སྟེ་ངོས་
བཟུང་ངོ༌། །བརྩོན་འགྲུས་ཞེས་བྱ་བ་ལས། འབྲུ་ལས་བཅར་ཏེ་བཤད་ན། བརྩོན་པ་
ལས་ནི་དོན་མྱུར་དུ་སྒྲུབ་པའི་སྒྲ། འགྲུས་པ་ནི་ཡེངས་པ་མེད་པ་ལ་སྒྲ་འབྲུ་ཏིག་སྟེ་
ངོས་བཟུང་ངོ༌། །བདེ་བ་ཞེས་བྱ་བ། འབྲུ་ལས་བཅར་ཏེ་བཤད་ན། བདེ་བ་ནི་སྐྱིད་
པ་ཆེན་པོ་གཡུང་དྲུང་གི་ལྷུན་ལ་གནས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། བདེ་
བ་ཞེས་བྱ་བ། འབྲུ་ལས་བཅར་ཏེ་བཤད་ན། བདེ་བ་ནི་སྐྱིད་པ་ཆེན་པོ་ལྟ་བ་ནི་
I0

སེམས་སྡེ། འབྲུ་ཏིག་གི་འགྲེལ་བ།
སེམས་ཀྱིས་སེམས་མཐོང་བས་རྟོགས་པ་རང་བཞིན་གྱིས་རྟ་ཞི་བའི་སྒྲ་འབྲུ་ཏིག་སྟེ་
ངོས་བཟུང་ངོ༌། །སྟོབས་ཆེན་ཞེས་བྱ་བ་ལ། འབྲུ་ལ་བཅར་ཏེ་བཤད་ན། སྟོབས་ཆེན་
ནི་སེམས་ཀྱིས་མཐུ་སྟོབས་ཉོན་མོངས་པ་ཟིལ་གྱིས་མནན་ནས། གཡུང་དྲུང་གི་ས་
ནོན་པའི་སྒྲ་འབྲུ་ཏིག་སྟེ་ངོས་བཟུང་ངོ༌། ལྷུན་གྲུབ་ཅེས་བྱ་བ། འབྲུ་ལ་བཅར་ཏེ་
བཤད་ན། ལྷུན་གྲུབ་ནི་སེམས་ཀྱི་དོན་ལ་ཐམས་ཅད་བྱ་ཞིང་བརྩལ་དུ་མེད་པའི་སྒྲར་
འབྲུ་ཏིག་སྟེ་ངོས་བཟུང་ངོ༌། །རྣམ་དག་ཅེས་བྱ་བ། འབྲུ་ལ་བཅར་ཏེ་བཤད་ན།
རྣམ་དག་ནི་རྣམ་པ་གང་གི་སྒོ་ནས་ཀྱང་། སེམས་ལས་བག་ཆགས་ཀྱི་མ་གོས་པའི་
སྒྲར་འབྲུ་ཏིག་སྟེ་ངོས་བཟུང་ངོ༌། ། ཡེ་བསྲུང་ཞེས་པ། འབྲུ་ལ་བཅར་སྟེ་བཤད་ན།
ཡེ་བསྲུངས་ནི་སེམས་ལ་ཡེ་ནས་འགལ་ཞིང་དོག་པ་མེད་པས། གང་ཡང་བསྲུང་དུ་
མེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །བཟོད་པ་ཅེས་བྱ་བ། འབྲུ་ལས་བཅར་ཏེ་
བཤད་ན། བཟོད་པ་ནི་བྱུང་ཚོར་མེད་ཅིང་། གཞན་གྱིས་མི་འགྱུར་བའི་སྒྲར་འབྲུ་
ཏིག་སྟེ་ངོས་བཟུང་ངོ༌། །གཉིས་མེད་ཅེས་བྱ་བ། འབྲུ་ལ་བཅར་ཏེ་བཤད་ན། གཉིས་
མེད་ནི་བདག་དང་གཞན་དུ་འཛིན་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཐིག་ལེ་
ཅེས་བྱ་བ། འབྲུ་ནི་བཅར་ཏེ་བཤད་པ་དང༌། ཐིག་ནི་མ་ནོར་བར་གསལ་ཡོངས་སུ་
ཁྱབ་པའི་སྒྲ་འབྲུ་ཏིག་སྟེ་ངོས་བཟུང་ངོ༌། །མ་ཆགས་ཅེས་བྱ་བ། འབྲུ་ལ་བཅར་ཏེ་
བཤད་ན། མ་ཆགས་པ་ནི་སྒྱུ་མ་ལྟ་བུར་ཞེས་པས། ཆགས་སེམས་མེད་པས་སྒྲར་འབྲུ་
ཏིག་སྟེ་ངོས་བཟུང་ངོ༌། །གསལ་ཞེས་བྱ་བ། འབྲུ་ལ་བཅར་ཏེ་བཤད་ན། གསལ་བ་
ནི་གང་གིས་ཀྱང་མ་སྒྲིབས་ཤིང༌། དོན་ཐམས་ཅད་མ་ནོར་བར་ཤེས་པའི་སྒྲར་འབྲུ་
ཏིག་སྟེ་ངོས་བཟུང་ངོ་། དགོངས་པ་ཞེས་བྱ་བ། འབྲུ་ལ་བཅར་ཏེ་བཤད་ན།
དགོངས་པ་ནི་མི་གཡོ་བ་ལས་མ་ཡེངས་པའི་ངང་ལ་གནས་པའི་སྒྲར་འབྲུ་ཏིག་སྟེ་
ངོས་བཟུང་ངོ༌། །བསམ་གཏན་ཞེས་བྱ་བ། འབྲུ་ལ་བཅར་ཏེ་བཤད་ན། བསམ་
11

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཏན་ནི་བསམ་པ་དོན་ལས་མི་འགྱུར་བའི་སྒྲ་འབྲུ་ཏིག་སྟེ་ངོས་བཟུང་ངོ༌། །རིག་པ་
ཞེས་བྱ་བ། འབྲུ་ལ་བཅར་ཏེ་བཤད་ན། རིག་པ་ནི་བག་ཆགས་ཀྱིས་མ་སྒྲིབ་ཅིང་།
དོན་གང་ལ་ཡང་མི་བརྡུག་པར་གསལ་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཡོན་
ཏན་ཞེས་བྱ་བ། འབྲུ་ལ་བཅར་ཏེ་བཤད་ན། ཡོན་ཏན་ནི་ལེགས་པའི་འབྱུང་གནས་
མང་ཡོད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཡོན་ཏན་ཞེས་བྱ་བ། འབྲུ་ལ་
བཅར་ཏེ་བཤད་ན། ཡོན་ཏན་ནི་ལེགས་པའི་འབྱུང་གནས་མང་ཡོད་པའི་སྒྲར་འབྲུ་
ཏིག་སྟེ་ངོས་བཟུང་ངོ༌། །འོད་གསལ་ཞེས་བྱ་བ། འབྲུ་ལ་བཅར་ཏེ་བཤད་ན། འོད་
གསལ་ནི་སེམས་ཀྱི་མུན་པའི་ཚོགས་དང་ཐམས་ཅད་མེད་ཅིང་ཡིད་ལ་སངས་པའི་
སྒྲར་འབྲུ་ཏིག་སྟེ་ངོས་བཟུང་ངོ༌། །ཐབས་ཆེན་ཅེས་བྱ་བ། འབྲུ་ལ་བཅར་སྟེ་བཤད་
ན། ཐབས་ནི་བླ་ན་མེད་པའི་ཚོགས་ཐམས་ཅད་མེད་ཅིང་ཡིད་འབྲས་བུ་ཐོབ་པའི་
ཐབས་དང་ལྡན་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །བདེན་པ་ཅེས་བྱ་བ་ལ།
འབྲུ་ལ་བཅར་ཏེ་བཤད་ན། བདེན་པ་ནི་སེམས་ཀྱིས་དོན་ངེས་པར་གཏན་ལ་ཕེབས་
པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ངང་ཉིད་ཅེས་བྱ་བ། འབྲུ་ལ་བཅར་ཏེ་
བཤད་ན། ངང་ཉིད་ནི་མ་གཡོས་པ་ལས་མ་བཅོས་པའི་སྒྲར་འབྲུ་ཏིག་སྟེ་ངོས་བཟུང་
ངོ༌། །བདག་ཉིད་ཅེས་བྱ་བ། འབྲུ་ལ་བཅར་ཏེ་བཤད་ན། བདག་ཉིད་ནི་སེམས་རང་
དབང་མངོན་དུ་གྱུར་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །བྱང་ཆུབ་ཅེས་བྱ་བ་ལ།
འབྲུ་ལ་བཅར་ཏེ་བཤད་ན། བྱང་ཆུབ་ནི་སེམས་ཉིད་ཉོན་མོངས་པའི་སྒྲིབས་པ་བྱང་
ནས། ཡེ་ཤེས་ཆེན་པོ་རྩེ་རུ་ཆིབས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །གཡུང་
དྲུང་ཞེས་བྱ་བ་ལ། འབྲུ་ལ་བཅར་ཏེ་བཤད་ན། གཡུང་དྲུང་སྐྱེ་ཤི་དང་འདུ་འབྲལ་
མེད་པའི་དོན་ལས་རང་ལ་ཡོད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཚད་མེད་
ཅེས་པ། འབྲུ་ལ་བཅར་ཏེ་བཤད་ན། ཚད་མེད་ནི་སེམས་ཀྱི་ཚད་ལ་གང་གིས་ཀྱང་
112

སེམས་སྡེ། འབྲུ་ཏིག་གི་འགྲེལ་བ།
མི་ཟིན་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཏིང་ངེ་འཛིན་ཞེས་བྱ་བ། འབྲུ་ལ་
བཅར་ཏེ་བཤད་ན། ཏིང་ངེ་འཛིན་ནི་མི་གཡོ་བའི་དོན་ལས་མི་འདའ་བའི་སྒྲར་འབྲུ་
ཏིག་སྟེ་ངོས་བཟུང་ངོ༌། །གྲུབ་པ་ཅེས་བྱ་བ་ལ། འབྲུ་ལ་བཅར་ཏེ་བཤད་ན། གྲུབ་པ་
ནི་སྤངས་པ་མེད་པར་ལྷུན་གྱིས་གྲུབ་པའི་སྒྲ་འབྲུ་ཏིག་སྟེ་ངོས་བཟུང་ངོ༌། །ཁྱབ་པ་
ཅེས་བྱ་བ། འབྲུ་ལ་བཅར་ཏེ་བཤད་ན། ཁྱབ་པ་ནི་རྒྱ་མ་ཆད་པར་ཀུན་ནས་གནས་
པའི་སྒྲར་འབྲུ་ཏིག་སྟེ་ངོས་བཟུང་ངོ༌། །རྫུ་འཕྲུལ་ཅེས་བྱ་བ། འབྲུ་ལ་བཅར་ཏེ་
བཤད་ན། རྫུ་འཕྲུལ་ནི་མི་མཐུན་པའི་སྤྲུལ་པ་མང་པོས། ཐབས་མཁས་པར་མེད་
པར་སྒྲར་འབྲུ་ཏིག་སྟེ་ངོས་བཟུང་ངོ༌། །མན་ངག་ཅེས་བྱ་བ་ནི། འབྲུ་ལ་བཅར་ཏེ་
བཤད་ན། མན་ངག་ནི་སེམས་ཀྱི་སེམས་ལ་ཡང་དག་པའི་དོན་ཐོག་ཏུ་ཕེབས་པར་
ཉམས་སུ་ལོན་པའི་སྒྲར་ཡིན་པར་འབྲུ་ཏིག་སྟེ་ངོས་བཟུང་ངོ༌། །གདེང་ཆེན་ཞེས་བྱ་
བ། འབྲུ་ལ་བཅར་ཏེ་བཤད་ན། གདེང་ཆེན་ནི་ཡང་དག་པའི་དོན་ལ་ངེས་པར་
ཉམས་སུ་ལོན་པའི་སྒྲར་ཡིན་པར་འབྲུ་ཏིག་སྟེ་ངོས་བཟུང་ངོ༌། །རྩོལ་མེད་ཅེས་བྱ་བ་
ལ། འབྲུ་ལ་བཅར་ཏེ་བཤད་ན། རྩོལ་མེད་ནི་སེམས་མི་གཡོ་མི་རྩོལ་བའི་ངང་ལས་
གནས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཡེ་ཉིད་ཅེས་བྱ་བ། འབྲུ་ལ་བཅར་ཏེ་
བཤད་ན། ཡེ་ཉིད་ནི་ཡེ་ནས་ཡོད་པའི་དོན་ལ་བཅོས་པ་སྒྲར་འབྲུ་ཏིག་སྟེ་ངོས་
བཟུང་ངོ༌། །ཆེ་བ་ཅེས་བྱ་བ། འབྲུ་ལ་བཅར་ནས་བཤད་ན། ཆེ་བ་ནི་དཔག་གིས་མི་
དཔོགས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཤེས་རིག་ཅེས་པ། འབྲུ་ལ་བཅར་ཏེ་
བཤད་ན། ཤེས་རིག་ནི་ཅིར་ཡང་ཤེས་པའི་དོན་རིག་པས་རྟོགས་པའི་སྒྲར་འབྲུ་ཏིག་
སྟེ་ངོས་བཟུང་ངོ༌། །ཡང་དག་ཅེས་བྱ་བ། འབྲུ་ལ་བཅར་ཏེ་བཤད་ན། ཡང་དག་ནི་
ཡོད་མེད་གཉིས་ཀྱི་མཐའ་ལས་འདས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཆིབས་
པ་ཅེས་བྱ་བ། འབྲུ་ལ་བཅར་ཏེ་བཤད་ན། ཆུབས་པ་ནི་གཉིས་སུ་མེད་པའི་དོན་རྩེ་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རུ་ཆིབ་པས། སྤོངས་ལེན་མེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །གཉིས་མེད་
ཅེས་བྱ་བ། འབྲུ་ལ་བཅར་ཏེ་བཤད་ན། གཉིས་མེད་ནི་ཡུལ་དང་ཤེས་པ་ཐ་མི་དད་
པའི་སྒྲར་འབྲུ་ཏིག་སྟེ་ངོས་བཟུང་ངོ༌། །སྐུ་ཉིད་ཅེས་པས་འབྲུ་ལ་བཅར་ཏེ་བཤད་ན།
སྐུ་ཉིད་ནི་མི་སྐྱེ་མི་འགག་མི་འགྱུར་མི་ལྡོག་པའི་སྒྲར་འབྲུ་ཏེག་སྟེ་ངོས་བཟུང་ངོ༌། །སྐྱེ་
མེད་ཅེས་བྱ་བ། འབྲུ་ལ་བཅར་ཏེ་བཤད་ན། སྐྱེ་མེད་ནི་སེམས་ཀྱི་རང་བཞིན་གཞི་མ་
སྐྱེས་མི་སྐྱེ་སྐྱེ་མེད་མི་སྲིད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །དཔེ་མེད་ཅེས་བྱ་བ། །
འབྲུ་ལ་བཅར་ཏེ་བཤད་ན། དཔེ་མེད་ནི་སེམས་ཉིད་ནི་དཔེ་གང་ལས་ཡང་སྤྱད་དུ་
མེད་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །མེད་པ་ཅེས་བྱ་བ། འབྲུ་ལ་བཅར་ཏེ་
བཤད་ན། མེད་པ་ནི། སེམས་ནི་མཚན་མ་ཅིར་ཡང་མེད་པའི་དངོས་པོ་ཅི་ཡང་མི་
འབྱུང་བའི་སྒྲར་འབྲུ་ཏིག་སྟེ་ངོས་བཟུང་ངོ༌། །ཕྱལ་བ་ཅེས་བྱ་བ། འབྲུ་ལ་བཅར་ཏེ་
བཤད་ན། ཕྱལ་བ་ནི་སེམས་ཀྱི་སྒོ་ཡངས་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །
གཅིག་པུས་ཞེས་པས། འབྲུ་ལས་གཅར་ཏེ་བཤད་ན། གཅིག་པུ་ནི་འདུ་ཤེས་ཐ་མི་
དད་པ་དེ། སེམས་ཐིག་ལེ་ཉག་གཅིག་ལ་གནས་པའི་སྒྲར་འབྲུ་ཏིག་སྟེ་ངོས་བཟུང་
ངོ་། །ལྷུན་རྫོགས་ཅེས་པས། འབྲུ་ལ་བཅར་ཏེ་བཤད་ན། ལྷུན་རྫོགས་ནི། དོན་
མཐར་ཕྱིན་ཅིང་འབྲས་བུ་ཡོངས་སུ་སྨིན་པའི་སྒྲར་འབྲུ་ཏིག་སྟེ་ངོས་བཟུང་ངོ༌། །དེ་
བཞིན་ཅེས་བྱ་བ་ལ། འབྲུ་ལ་བཅར་ཏེ་བཤད་ན། དེ་བཞིན་ནི་བོན་ཉིད་དེ་བཞིན་དུ་
སེམས་ཀྱི་སེམས་ཉིད་ཀྱང་མ་གཡོས་པ་ལས། མ་བཅོས་པའི་སྒྲར་འབྲུ་ཏིག་སྟེ་ངོས་
བཟུང་ངོ༌། །ཡེ་ནས་ཞེས་བྱ་བ། འབྲུ་ལ་བཅར་ཏེ་བཤད་ན། ཡེ་གནས་ནི་བོན་ཉིད་
དབྱིངས་ནས་བྱང་ཆུབ་ཀྱི་སེམས་ཡེ་ནས་གནས་པ་ལས། གཞན་ནས་མ་འོང་པའི་
སྒྲར་འབྲུ་ཏིག་སྟེ་ངོས་བཟུང་ངོ༌། ། ཡེ་ཡོད་ཅེས་བྱ་བ་འབྲུ་ལ་བཅར་ཏེ་བཤད་ན། ཡེ་
ཡོད་ནི་བྱང་ཆུབ་ཀྱི་སེམས་ལས་དུས་སུ། འཛིན་པ་མེད་ཅིང་ཐོག་མ་ནས་གནས་པའི་
114

སེམས་སྡེ། འབྲུ་ཏིག་གི་འགྲེལ་བ། །
སྒྲར་འབྲུ་ཏིག་སྟེ་ངོས་བཟུང་ངོ་། ། མ་བཅོས་ཞེས་པ། འབྲུ་ལ་བཅར་ཏེ་བཤད་ན་མ་
བཅོས་པ་ནི་བྱང་ཆུབ་ཀྱི་སེམས་དེ་ཀ་ན་ཉིད་ཀྱི་དོན་ལ་མ་སླད་པའི་སྒྲར་འབྲུ་ཏིག་སྟེ་
ངོས་བཟུང་ངོ༌། །མ་ཡིན་ཅེས་བྱ་བ་ལས་འབྲུ་ལ་བཅར་ཏེ་བཤད་ན། མ་ཡིན་ནི་འདི་
ཞེས་བྱ་བར་མཚོན་ཅིང་གདགས་སུ་མེད་པའི་སྒྲར་འབྲུ་ཏིག་ངོས་བཟུང་ངོ༌། །སེམས་
གབ་པ་དགུ་སྐོར་གྱི་ནང་ནས། གཉེན་པོའི་ཡེ་ཤེས་དྲུག་ཅུ་རྩ་གཉིས་འབྲུ་ལ་བཅར་ཏེ་
བཤད་པ་རྫོགས་སོ། །བྱང་ཆུབ་སེམས་ཀྱི་འབྲུ་ཏིག་འདི་ནི། གྲངས་ཀྱིས་ཉུངས་པས་
ཡིད་བཞིན་ནོར་བུ་འདྲ། གོ་བར་སྟོན་པས་གུད་དུ་བཀོལ་བ་ཡིན། ཀུན་ལ་མེད་པས་
ཐབས་ཀྱི་གསང་བ་ཡིན། ཡོངས་སུ་བསྒྲགས་ན་མཚར་ཡང་བའི་རྒྱུ་ཡང་མེད། མི་
བསྟན་པར་ཀྱང་མ་གསུང་སྟེ། སྣོད་མེད་ཀུན་ལ་མ་བསྟན་ནོ། །ཞུ་གཡས་སྒོམས་ཆེན་
དེ་སྐད་གསུངས་སོ། །བཀྲ་ཤིས་སོ། །
115

གསེར་གྱི་ལུང་ནོན་ཆེ་བ་བཞུགས་པའི་
དབུ་ལགས་སོ། །
༄༅། །འདི་ནས་མར་ནི་བྱང་ཆུབ་ཀྱི་སེམས་གསེར་གྱི་ལུང་བརྣན་གྱི་ནང་ནས།
དབུ་འཆད་ཆེ་བ་སྟོན་ཏེ། སྟོན་པ་དབྱིངས་ན་བཞུགས་ཅེས་པ། འདིས་སྟོན་པའི་འབྲུ་
གཞོམ་པ་སྟོན་ཏེ། དེ་ལས་སྟོན་པ་ཞེས་བྱ་བ་ནི། རྣམ་པ་ཐམས་ཅད་མཁྱེན་པའི་ཡེ་
ཤེས་དང་ལྡན་པས། འགྲོ་དྲུག་གི་སེམས་ཅན་ལ། ཡང་དག་པའི་དོན་མ་འགགས་
པར་སྟོན་པས་སྟོན་པའོ། །ཡང་ན་སྟོན་པ་ལ་ཡང་རྣམ་པ་ལྔ་སྟེ། གང་ཞེ་ན། དཔེ་ཡི་
སྟོན་པ་དང་གཅིག །དོན་གྱི་སྟོན་པ་དང་གཉིས། རྟགས་ཀྱི་སྟོན་པ་དང་གསུམ།
བརྒྱུད་ཁུངས་ཀྱི་སྟོན་པ་དང་བཞི། ཡེ་ཉིད་སྟོན་པ་དང་ལྔའོ། །དེ་ལ་དཔེ་ཡི་སྟོན་པ་
གང་ཞེ་ན། དེ་ལ་དཔེའི་སྟོན་པ་ནི་ནམ་མཁའ་སྟེ། དེ་ཅིའི་ཕྱིར་ཞེ་ན། ཡེ་ནས་སྟོང་
པའི་ངང་ལས་གསལ་བ་དང་ལྡན་པ་དེས། འབྱུང་བ་བཞི་ལས་སོགས་ཏེ། སྤྲིན་དང་
ན་བུན་གཞའ་ཚོན་དང༌། འབྲུག་དང་ཀློག་དང་ཐོག་ལས་སོགས་པ་རྣམས། མ་
འགག་པར་སོ་སོར་གསལ་བར་སྟོན་པས་ནི་སྟོན་པ་ཡིན་ལ། ཡང་ན་སེམས་ཀྱི་དཔེ་
ནམ་མཁས་མཚོན་ནས་སྟོན་པས་ནི་དཔེའི་སྟོན་པའོ། །དོན་གྱི་སྟོན་པ་ཞེས་བྱ་བ་ནི།
བོན་ཉིད་ཡིན་ཏེ། དེ་ཅིའི་ཕྱིར་ཞེ་ན། ཡེ་ནས་དངོས་པོ་དང་མཚན་མ་ལས་འདས་
ཤིང་གསལ་བ་དེས། ཐེག་པ་རིམ་པ་དགུ་ཡིས་སྤྱི་བསྡུས་ཏེ། བོན་གྱི་སྒོ་མོ་བརྒྱད་ཁྲི་
116

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
བཞི་སྟོང་ངམ། མཚན་མར་བཏགས་པའི་བོན་ཐམས་ཅད་མ་འདྲེས་སོ་སོར་གསལ་
བར་སྟོན་པས་ནི་སྟོན་པ་ཡིན་ལ། ཡང་ན་སེམས་ཉིད་ནི་དོན་འདི་ལྟ་བུ་ཞིག་ཡིན་
ཞེས། བོན་ཉིད་ཀྱིས་མཚོན་ནས་སྟོན་པས་ནི་དོན་གྱི་སྟོན་པའོ། །རྟགས་ཀྱི་སྟོན་པ་
ཞེས་བྱ་བ་ནི་བྱང་ཆུབ་ཀྱི་སེམས་ཉིད་དེ། དེ་ཅིའི་ཕྱིར་ཞེ་ན། སེམས་ཅན་དུ་གནས་པ་
དེ་ལ། མན་ངག་འདི་རྟོགས་ནས། ཡེ་ནས་དཔག་ཏུ་མེད་པའི་ངང་དེར་གསལ་ཏེ།
གཟུགས་དང་ཁམས་དང་། སྐྱེ་མཆེད་དང་། ཉོན་མོངས་པ་བརྒྱད་ཁྲི་བཞི་སྟོང་ལ།
གཉེན་པོ་མ་འདྲེས་སོ་སོར་གསལ་བར་སྟོན་པས་ན་སྟོན་པ་ཡིན་ལ། ཡང་ན་དཔེ་
དོན་དེ་ཉིད་ཀྱང་ནི། རྟགས་རང་ལས་ཡོད་དོ་བར་སྟོན་པས་ནི་རྟགས་ཀྱི་སྟོན་པའོ། །
དེས་ནི་ཉིད་ལ་ཉིད་ཀྱིས་གསལ་བར་སྟོན་པ་ཙམ་མོ། །རྒྱུད་ཁུངས་ཀྱི་སྟོན་པ་ཞེས་བྱ་
བ་ནི། དང་པོ་སྟོན་པ་གཤེན་ལྷ་འོད་དཀར་གྱི། ཐུགས་གསལ་བའི་ཡེ་ཤེས་ལས།
ཐུགས་ཉིད་ཀྱི་བརྣག་པ་མན་ངག་འདི་ཕྱུང་སྟེ། གཤེན་ཚད་མེད་འོད་ལྡན་ལ་བརྒྱུད་
ཅིང་བསྟན། དེས་འཕྲུལ་གཤེན་སྣང་ལྡན་ལ་བརྒྱུད་ཅིང་བསྟན། དེས་ཡེ་གཤེན་
གཙུག་ཕུད་ལ་བརྒྱུད་ཅིང་བསྟན། དེས་གསང་བ་འདུས་པ་ལ་བརྒྱུད་ཅིང་བསྟན།
དེས་ཞང་ཞུང་སྟོང་རྒྱུང་མཐུ་ཆེན་ཡན་ཆད་ལ་བརྒྱུད་ཅིང་བསྟན་ནོ། །ཐང་ཅིག་ནི་
ནམ་མཁའ་ལས་འཁོར་ལོ་བསྒྱུར་ནས། ནུབ་སྟེ་མ་གྲགས་པ་གཅིག་ལགས། དེ་ནས་
གཤེན་སྒོམ་ཆེན་གྱིས་གཏེར་སྒོ་ཕྱེས་ནས། དགུང་ལོ་བརྒྱད་དུ་ཐུབས་ལ་བསྟན་༼དགུང་
ལོ་མང་དུ་ཐུགས་ལ་བརྣག་༽ཏེ་མ་བསྟན་པ་ཅིག་ལགས། དེ་ནས་ཞུ་གཡས་ལེགས་པོ་ལ་
བསྟན་ཅིང་བརྒྱུད་པ་ལགས་སོ། །དེ་ལྟར་གཅིག་གིས་གཅིག་ལ་བརྒྱུད་ཅིང་། ཁུངས་
ནས་བཤེར་ནས་སྟོན་པས་ནི། རྒྱུད་ཁུངས་ཀྱི་སྟོན་པ་ཞེས་བྱའོ། ། ཡེ་བྱུང་གི་སྟོན་པ་
ཅེས་བྱ་བ་ནི། སྲིད་པས་མ་བསྲིད་པ་ཡེ་སྲིད་མཁའ་ལ་བདེ་བའི་བྱང་ཆུབ་ཀྱི་སེམས་
འདི་ཡིན་ཏེ། དེ་ནི་མ་བསྒྲིབ་ཏེ། དལ་གསལ་བའི་ཡེ་ཤེས་ཉིད་ལ་ཉིད་ཡེ་བྱུང་ནས། ངང་
གྱི
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལ་ངང་གིས་གསལ་བས་ནི། ཡེ་འབྱུང་གི་སྟོན་པའོ། །དེས་ནི་འགྲོ་དྲུག་གི་སེམས་
ཅན་ལ་ཡང་དག་པའི་དོན་སྟོན་པར་འགྲུབས་པའོ། །དོན་དམ་པར་སྟོན་པ་རྣམ་པ་
ལྔ་ཡང་། ཡེ་ཉིད་སྟོན་པ་ལ་འདུས་པའོ། ། དེ་ནས་སྟོན་པའི་འབྲུ་གཞོམ་པ་བསྟན་
པའོ། །དེ་ནས་དབྱིངས་འབྲུ་ལ་བཅལ་ཏེ་བཤད་ན། སྟོང་ཞིང་བདག་མེད་པ་
དབྱིངས་ཡིན་ཏེ། མཚན་མ་ཡོངས་དང་བྲལ་བ་དབྱིངས་ཡིན། རང་བཞིན་མེད་པ་
དབྱིངས་ཡིན། འགགས་པ་མེད་པ་ལྟར་གནས་པ་དབྱིངས་ཡིན། ཡེ་ནས་སྤོངས་པ་
དབྱིངས་ཡིན། དངོས་པོ་རྡུལ་ཀྱང་མེད་པ་དབྱིངས་ཡིན། མ་གཡོས་པ་དབྱིངས་ཡིན།
དོན་དམ་པར་བོན་ཉིད་འགྱུར་བ་མེད་པའི་དབྱིངས་ན་བཞུགས་པ་ནི། དབྱིངས་ན་
བཞུགས་ཞེས་བྱའོ། །གཤེན་ལྷ་འོད་དཀར་ནི་སྤྱི་གཞུང་དང་སྦྱར་ཏེ་བཤད་དེ།
བདག་དེ་འབྲུ་ལས་བཅར་ཏེ་བཤད་ན། བདག་ལ་ཡང་རྣམ་པ་གཉིས་ཏེ། ཡེ་ཉིད་གྱི་
བདག་དང་། བག་ཆགས་ཀྱི་བདག་གཉིས་སོ། ། དེ་ལས་ཡེ་ཉིད་ཀྱི་བདག་བྱ་བ་ནི།
སྔོན་ཚེ་གོང་མ་ནས་སྦྱོང་སྦྱོང་བ་ན། ལས་འཕྲོ་དང་སྐལ་པ་གཉིས་ཀ་དང་ལྡན་པ།
བློ་ལ་ཡེ་ཤེས་ཀྱི་མེ་འབར་བ། གཤེན་རབ་ཀྱི་གདུང་འཚོ་བ། དེ་ནི་རིག་པའི་ཡེ་ཤེས་
དང་ལྡན་ཏེ། ཡེ་ཤེས་ཀྱི་བདག་པོ་ཅན་ཡིན་པས་ནི། ཡེ་ཤེས་ཀྱི་བདག་པོ་ཞེས་བྱ་
བར་མིང་གདགས་སོ། །དེ་ནི་བླ་ན་མེད་པའི་འབྲས་བུ་འཐོབ་པའི་རྒྱུ་ཅན་ནོ། །བག་
ཆགས་ཀྱི་བདག་ཅེས་བྱ་བ་ནི། ཐེག་པ་འོག་མ་ལ་བག་ཆགས་རྟས་པས། བློ་ཡི་སྒྲིབ་
པ་འཐུག་པོས་ནོན་པ། ལས་མི་དགེ་བ་ཐ་དད་པར་སྤྱོད་པ། སྲོག་དབུགས་ཀྱི་བདག་
པོ་ཡིན་ཏེ། མ་རིག་ཅིང་རྨོངས་པས། ཉོན་མོངས་པའི་བདག་པོ་ཅན་ཡིན་པས་ནི།
བག་ཆགས་ཀྱི་བདག་ཞེས་བྱ་བར་མིང་གདགས་སོ། །དེ་ནི་ངན་སོང་གསུམ་དུ་ལྟུང་
བའི་རྒྱུ་རྐྱེན་ནོ། །ཏིང་ངེ་འཛིན་དེ་འབྲུ་ལས་བཅར་ཏེ་བཤད་ན། ཏིང་ངེ་འཛིན་ལ་
ཡང་། ཏིང་ངེ་འཛིན་གྱི་ཡན་ལག་འབུམ། དེ་ལས་བསྡུས་པ་བརྒྱད་ཅུ་རྩ་གཉིས་པ།
118

སེམས་སྡེ། གསེར་གྱི་ལུང་ནོན་ཆེ་བ། ། ༼ཉ༽
དེ་ལས་བསྡུས་པ་བཅུ་དྲུག་པ། དེ་ལས་བསྡུས་པ་གསུམ། དེ་ལས་བསྡུས་པས་ཅི་
ཡང་མ་ཡིན་པའི་ཏིང་ངེ་འཛིན་ཡིན་ཏེ། དེ་ལ་ཏིང་ངེ་ཅེས་པ་བྱ་བ་ནི། དགོངས་པ་
མི་འགྱུར་བ་དེ་ལས་འཆོར་བ་མེད་པ་དེ་ནི་ཏིང་ངེ་འཛིན་ཞེས་བྱ་སྟེ། དེ་ནི་ཡེ་ཤེས་
ཀྱི་བདག་ཅན་ལ་གནས་སོ། །ཡིད་དེ་འབྲུ་ལ་བཅར་ཏེ་བཤད་ན་ཡིད་ལ་ཡང་རྣམ་
པ་གཉིས་ཏེ། གང་ཞེ་ན་ཡིད་ཀྱི་རྣམ་པར་ཤེས་པ་དང་གཅིག །ཉོན་མོངས་པ་ཅན་
གྱི་ཡིད་གཉིས་སོ། །དེ་ལ་ཡིད་ཀྱི་རྣམ་པར་ཤེས་པ་ནི། ཡེ་ཤེས་ཀྱི་བདག་ཅན་ལ་
གནས་ཏེ། སེམས་ལ་རིག་པ་ཤར་ནས། ཅིར་ཡང་གསལ་བ་ནི། ཡིད་ཀྱི་རྣམ་པར་
ཤེས་པའོ། །དོན་དམ་པར་ཡིད་ཀྱིས་ཆོད་པ་དང་མ་ཆོད་པ་གཉིས་སུ་མེད་པར་གནས་
སོ། །དེ་ལས་ཉོན་མོངས་པ་ཅན་གྱི་ཡིད་ནི། བག་ཆགས་ཀྱི་བདག་ཅན་ལ་གནས་ཏེ།
ཉོན་མོངས་པ་བརྒྱད་ཁྲི་བཞི་སྟོང་རྒྱུ་བའོ། །ཕྱག་འཚལ་ཅེས་པ། དེ་ལས་སྟོན་པ་དེ་ལ་
ཕྱག་གི་གནས་སུ་ཅི་ལྟར་གྱུར་པ་དང་། གཏན་ཚིགས་ནི་སྤྱི་གཞུང་དང་མཐུན། འདི་
ཡི་བཞེད་ཀྱིས་སྒོ་གཙེགས་སུ་འབྱུང་བ། མི་དམིགས་པའི་ཕྱག་རྣམ་པ་གསུམ་ཞིག་སྟོན་
ཏེ། དེ་གང་ཞེ་ན། དགོངས་པ་ཡེ་ཤེས་ཆེན་པོ་གསལ་ལས་དམིགས་སུ་མེད་པས།
ཕྱག་ཞེས་བྱ་བ་གཞན་དུ་བཙལ་དུ་མེད་པ་དང་གཅིག །གསུང་རང་བཞིན་མེད་པའི་
ཡེ་ཤེས་ཆེན་པོ་ལ་གསལ་ལ་དམིགས་སུ་མེད་པས། ཕྱག་ཞེས་བྱ་བ་གཞན་དུ་བཙལ་དུ་
མེད་པ་དང་གཉིས། སྐུ་མི་འགྱུར་བ་ཡེ་ཤེས་ཆེན་པོ་གསལ་ལ་དམིགས་སུ་མེད་པས་
ཕྱག་ཞེས་བྱ་བ་གཞན་དུ་བཙལ་དུ་མེད་པ་དང་གསུམ་མོ། །ཕྱག་གི་དོན་དེ་གསུམ་ནི།
མ་བཙལ་བར་ཀྱང་བཙལ་བའི་རྒྱུ། མ་དཔྱད་པར་ཀྱང་སྟོང་དུ་ཕེབས། མ་གསུངས་
པར་ཀྱང་རྒྱ་ཆེ་སྟེ། མི་འཚལ་པར་ཀྱང་འཚལ་བའི་མཆོག །ཞེས་བྱ་སྟེ། དོན་དམ་པའི་
ཕྱག་གོ །བཙལ་དང་མ་བཙལ་བ་གཉིས་མེད་དོ། །དེ་ནི་རྟོགས་པ་ཆེན་པོའི་ཕྱག་ཡིན་
ཏེ། ཡེ་ཤེས་ཀྱི་བདག་ཅན་ལ་གནས་པའོ། །བསྟོད་ཅེས་པ། བསྟོད་པ་ལ་ཡང་རྣམ་པ་
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཉིས་ཏེ། དེ་གང་ཞེ་ན། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་བསྟོད་པ་
དང་གཅིག །འདྲེན་པར་བྱེད་པའི་དཔོན་གསས་བསྟོད་པ་དང་གཉིས་སོ། ། དེ་ལ་
སྟོན་པ་ལ་བསྟོད་པས་ནི། བོན་མཉན་པ་དང་། སེམས་ཅན་གྱི་འདྲེན་སྟོན་བྱེད་པར་
འགྲུབ་པའི་ཡོན་ཏན་ཡོད་དོ། །འདྲེན་པར་བྱེད་པའི་དཔོན་གསས་བསྟོད་པས་ནི།
གང་ཟག་བརྗིད་པ་དང་། བདག་ཞུ་བ་པོ་ཉིད་ཀྱི་སྒྲིབ་པ་འབྱངས་བར་འགྱུར་བའི་
ཡོན་ཏན་ཡོད་དོ། ། ཨུ་ཡ་ཁ་ཐམ་ཅེས་པ། འདིས་གསང་བའི་ནན་ཏན་སྟོན་ཏེ།
གསང་བའི་ནན་ཏན་ནི། འཇིག་རྟེན་དུ་གསང་བ་དྲུག་དང་། དོན་དམ་པའི་གསང་
བ་གསུམ་སྟེ་དགུ་ཡང་དང་ཡང་སྦྱར་ཏེ་བཤད་ན། སྤྱི་གཞུང་དང་མཐུན་ནོ། །དེ་ལ་
ཨུ་ཡ་ཞེས་པ། རྒྱ་ནམ་པ་ལྡང་གི་སྐད་དུ་ཨི་ཡ་ཞེས་བྱའོ། །ཞང་ཞུང་སྨར་གྱི་སྐད་དུ་
ཨུ་ཡ་ཨག་ཐོ་ཞེས་བྱ། སྤུ་རྒྱལ་བོད་ཀྱི་སྐད་དུ་ན། གསང་ངོ་ཁ་ཐཾ་ཞེས་བྱའོ། །དོན་
དམ་པར་མན་ངག་འདི་ནི་གསང་བའི་ཡང་གསང་བར་ཕྱུངས་པའོ། །མ་ངག་འདི་ནི་
ཅེས་པ། མ་ལ་ཡང་རྣམ་པ་གསུམ་སྟེ། གང་ཞེ་ན། འབྱུང་བའི་མ་དང་གཅིག །
མཚན་མའི་བོན་དང་ཅན་གྱི་མ་དང་གཉིས། སེམས་ཅན་མ་དང་གསུམ་མོ། །དེ་གང་
ཞེ་ན། འབྱུང་བའི་མ་ནི་ནམ་མཁའ་སྟེ། དེ་ཅིའི་ཕྱིར་ཞེ་ན། ནམ་མཁའི་ངང་ལས་
འབྱུང་བ་བཞི་ལས་སོགས་པ། སྣང་སྲིད་ཐམས་ཅད་མ་བྱུང་བ་ཡང་དེ་ཡི་ངང་ལས་
མེད་ལ། ཐིམ་ཡང་དེ་ཡི་ངང་ལ་ཐིམ་པས་ནི་འབྱུང་བའི་མའོ། །མཚན་མའི་བོན་གྱི་
མ་ནི། བོན་ཉིད་སྟེ་དེ་ཡི་ཅིའི་ཕྱིར་ཞེ་ན། བོན་གྱི་སྒོ་མོ་བརྒྱད་ཁྲི་བཞི་སྟོང་ངམ།
མཚན་མའི་བོན་ཐམས་ཅད། བྱུང་ཡང་དེ་ཡི་ངང་ལས་བྱུང་། ཐིམ་ཡང་དེ་ཡི་ངང་
ལ་ཐིམ་པས་ནི། མཚན་མའི་བོན་གྱི་མའོ། །སེམས་ཅན་གྱི་མ་ལ་ཡང་རྣམ་པ་གཉིས་
ཏེ། དེ་གང་ཞེ་ན། སེམས་བསྐྱེད་པའི་མ་དང་གཅིག །ལུས་བསྐྱེད་པའི་མ་དང་
གཉིས་སོ། །དེ་གང་ཞེ་ན། སེམས་བསྐྱེད་པའི་མ་ནི། རིག་པ་ཐབས་ཀྱིས་བརྒྱུད་པའི་
120

སེམས་སྡེ། གསེར་གྱི་ལུང་ནོན་ཆེ་བ།
དཔོན་གསས་སོ། །ལུས་བསྐྱེད་པའི་མ་ནི། འཁོར་བའི་གནས་ན་གང་གིས་བསྐྱེད་པར་
བྱེད་པ་འདི་འོ། །ངག་ཅེས་པས། ངག་ལ་ཡང་རྣམ་པ་གསུམ་སྟེ། ནམ་མཁའི་ངག་
དང་གཅིག །བོན་ཉིད་ཀྱི་ངག་དང་གཉིས། སེམས་ཅན་གྱི་ངག་དང་གསུམ་མོ། །དེ་
ལས་ནམ་མཁའི་ངག་གིས་ནི། འབྱུང་བ་སོ་སོར་མ་འདྲེས་པར་སྟོན་པའོ། །བོན་ཉིད་
ཀྱི་ངག་གིས་ནི། མཚན་མའི་བོན་མ་འདྲེས་པར་སོ་སོར་སྟོན་པའོ། །སེམས་ཅན་གྱི་
ངག་ལ་གཉིས་ཏེ། གང་ཞེ་ན། སེམས་བསྐྱེད་པའི་ངག་དང་། ལུས་སྐྱེད་པའི་ངག་
གཉིས་སོ། །དེ་ལས་སེམས་བསྐྱེད་པའི་ངག་ནི། འདྲེན་པར་བྱེད་པའི་དཔོན་གསས་ཀྱི་
གསུང་ཡིན་ཏེ། སློབ་དཔོན་གྱི་ཡང་དག་པའི་གདམས་ངག་གིས། ཞུ་བ་རྣམས་ལ་
ཡང་དག་པའི་བརྣགས་པ། ངག་གིས་བརྗོད་ནས། རྟོགས་པར་བྱེད་པ་སོ་སོར་མ་
འདྲེས་པར་སྟོན་པ་ལ་བྱའོ། །ལུས་བསྐྱེད་པའི་མ་ཡི་ངག་ནི། འཁོར་བ་ལ་གནས་པའི་
མ་ཡི་ངག་ཡིན་ཏེ། དེ་ནི་ལུང་ལས་ཀྱང་། བདེན་པའི་དོན་ལས་མ་གཏོགས་པར། མ་
ནི་ལོག་པར་མི་སྟོན་ནོ་ཞེས་འབྱུང་སྟེ། ལུས་ཀྱི་མ་དེས་སྙིང་ལ་མནོ་བའི་བདེན་དོན་
ངག་ཏུ་བརྗོད་པས། ལེགས་པར་དགའ་བ་མ་འདྲེས་པར་སོ་སོར་སྟོན་པ་ལ་བྱའོ། །
དོན་དམ་པར་སེམས་ཉིད་ཀྱི་མ་ངག་ལ་འདུས་པའོ། །འདི་ནི་ཕལ་གྱི་ཐུན་མོང་མ་
ཡིན་ཏེ་ཅེས་པས། འདིས་ནི་ཐུན་མོང་མ་ཡིན་པ་སྟོན་ཏེ། དེ་གང་ཞེ་ན། ཐུགས་ཀྱི་
བརྣགས་པ་ནི། སྟོན་པ་གཤེན་ལྷ་འོད་དཀར་ལ། འཁོར་བསམ་གྱིས་མི་ཁྱབ་པ་
རྣམས་དང་། ཡིད་ཀྱི་ཞུ་ཡང་རྟོགས་ཤིང་སྤྱོད་པ་ལ་ཉུང་བ་དང་། མི་སྤྱོད་པ་རྣམས་
ཀྱིས་ཐུན་མོང་མ་ཡིན་པར་དགོངས་ནས། གཤེན་ཚད་མེད་འོད་ལྡན་ལ་ཐུགས་རྗེས་
བྱིན་གྱིས་བརླབས་ཀྱིས་བཤད་ཅིང་བསྟན། དེས་ཀྱང་ཕལ་དང་ཕལ་གྱི་ཐུན་མོང་མ་
ཡིན་པས། འགའ་དང་འགའ་ལ་བསྟན་ཅིང་། བཤད་པའོ། །བར་དུ་ནུབ་སྟེ་མ་
གྲགས་པ་གཅིག་ལགས་སོ། །ཐུན་མོང་མ་ཡིན་པ་དགུ་ནི་སྤྱི་གཞུང་དང་མཐུན་འདི་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནི་སྒོ་གཙེགས་སོ། །འདི་ཡི་བཞེད་ཀྱི་ནི་ཐུན་མོང་མ་ཡིན་པ་ལྔས་སྟོན་ཏེ། དེ་གང་ཞེ་
ན། སེང་གེ་དཀར་མོའི་འོ་མ་ཁམས་སྣོད་སོ་མ་བཏང་གི་ཐུན་མོང་མ་ཡིན། ཡིད་
བཞིན་ནོར་བུ་སེར་སྣ་ཅན་གྱི་ཐུན་མོང་མ་ཡིན། གཉིས་མེད་ངང་ལ་གནས་པའི་
དགོངས་པ་བདག་ཕྱོགས་ཅན་གྱི་ཐུན་མོང་མ་ཡིན། མི་རྟོག་བརྟག་ཏུ་མེད་དེ་རྟོག་པ་
ཅན་གྱི་ཐུན་མོང་མ་ཡིན། ཐུགས་ཀྱི་བརྣགས་པ་གསེར་གྱི་ལུང་མནན་དད་པ་ཆུང་
བའི་ཐུན་མོང་མ་ཡིན་པ་དང་ལྔའོ། །དབུ་ཡི་འཆད་བྱང་ཆེ་བའོ། །བྱང་ཆུབ་སེམས་
གསེར་གྱི་ལུང་མནན་གྱི་འཆད་བྱང་ཆེ་བ་བསྟན་པའོ། ། །
༧ ཅི་ནས་ཀྱང་དོན་མ་བཅོས་པའི་སྟེང་དུ་བཞགས་པའི་ཏན་ཏྲ་ལས། ནམ་མཁའ་
ནི་ཡེ་ནས་ཡོད་པ་ལས། དེ་ཅིས་ཀྱང་དོན་མ་བཅོས་པས་ནི། དཔེ་མ་བཅོས་བཅོས་
སུ་མེད་པའི་ཅེས་བྱ་ལ། དེ་བཞིན་དུ་བོན་ཉིད་བདེ་བ་ཆེན་པོ་ཡང་། ཡེ་ནས་ཡོད་པ་
ལས་མ་བཅོས་ཏེ། དེ་ཅིས་ཀྱང་བཅོས་རྒྱུ་མེད་པ་ལ་བཅོས་སུ་མི་འདོད་པས་ནི། མ་
བཅོས་བཅོས་སུ་མེད་ཅེས་བྱའོ། །དེ་བཞིན་དུ་བོན་ཉིད་ཀུན་གཞི་བྱང་ཆུབ་སེམས་
ཀྱང་། ཡེ་ནས་ཡོད་པ་དེ་ལས་མ་བཅོས་ཏེ། དེ་ཅིས་ཀྱང་བཅོས་རྒྱུ་མེད་ལ་བཅོས་སུ་
མི་འདོད་པས་ནི། མ་བཅོས་བཅོས་པ་མེད་ཅེས་བྱ་ལ། དེ་ལྟ་བུའི་སྟེང་དུ་བཞག་པ་
དཀའ་བས་ན། ཅི་ནས་ཀྱང་དོན་མ་བཅོས་པའི་སྟེང་དུ་བཞག་པར་དཀའ་ཞེས་བྱའོ། །
དཀའ་བ་རྣམ་པ་བཅུ་གསུམ་གྱི་སྒོ་ནས་ཅེས་པ། ལུང་ལས་ཀྱང་དཀའ་བ་མ་སྤྱད་སླ་
བར་འོང་མི་སྲིད། གྱེན་ཅིག་མ་འཛེགས་ཐུར་ཅིག་ཡང་མི་སྲིད། ཞེས་ཁན་ཏེ་མ་བྱས་
མངར་པོ་འོང་མི་སྲིད། སྒོ་ནས་མ་ཞུགས་ཕུག་ཏུ་ཕྱིན་མི་སྲིད། ངང་གིས་མ་བསྒོམས་
འབྲས་བུ་ཐོབ་མི་སྲིད། ཞེས་འབྱུང་སྟེ་དཀའ་བ་རྣམ་པ་བཅུ་གསུམ་གྱི་སྒོ་ནས་འཇུག་
ཅིང་བསྒོམ་པར་བསྟན་པའོ། །དོན་གྱི་འབྲས་བུ་ཅེས་པ། དོན་གྱི་འབྲས་བུ་ལ་ཡང་
གསུམ་སྟེ། དེ་གང་ཞེ་ན། སྐུ་མི་འགྱུར་བ་གཡུང་དྲུང་དབྱིངས་ཀྱི་འབྲས་བུ་དང་།
122

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
གསུང་རང་བཞིན་མེད་པའི་འབྲས་བུ་དང་། ཐུགས་མཉམ་ཉིད་འཁྲུལ་པ་མེད་པའི་
འབྲས་བུ་དང་གསུམ་མོ། ། དེ་བཙལ་བའི་ཐབས་ནི། ཅིར་ཡང་མ་བཅོས་པའི་ངང་ལ།
མི་དམིགས་པའི་ཚུལ་གྱིས་རིག་པ་རྒྱུན་ཆགས་སུ་གསལ་བཏབ་སྟེ་དེ་ལས་མི་འདའ་
བ་ནི། བཙལ་བའི་ཐབས་ཡིན་ནོ། །མ་ངག་གི་ཡང་མ་ངག་ཆེན་པོ་ཅེས་པ། མ་ངག་
ལ་མང་ན། གོང་མའི་དོན་དེ་ཀ་ཉིད་མཉམ་༼མཉན་༽ནམ་སྤྱད་ན། མ་ངག་ཀ་ན་དེ་
ཡིན་ཏེ། དེ་ན་དཔག་གིས་མི་དཔོགས་པར་ཆེ་བའི་ཡོན་ཏན་ཡོད་པས་ནི། མ་ངག་
གི་ཡང་མ་ངག་ཆེན་པོ་ཞེས་བྱའོ། །དགོངས་པའི་ཡང་དགོངས་པ་ཟབ་མོ་ཅེས་པ།
དགོངས་པ་ལ་ཡང་མང་ན། གཉིས་སུ་འཛིན་པ་མེད་པའི་དོན་ལ་དགོངས། སྤྲོས་པའི་
མཚན་མ་དང་བྲལ་བའི་ཐིག་ལེ་ཉག་གཅིག་གི་དོན་ལ་དགོངས་པས་དགོངས་པའོ། །
ཟབ་པ་ནི་དེ་ལྟ་བུའི་དོན་ནམ་མཁའ་དང་འདྲ་སྟེ་གཏིང་དཔག་མི་ཆོད་པས་ཟབ་
མོའོ། ། ཆུ་སྲིན་ཅེས་པས་དཔེར་ན་སེམས་ཅན་ཆུ་སྲིན་གྱི་རྒྱལ་བ་ཞེས་བྱ་བ་ཞིག །རྒྱ་
མཚོ་ཆེན་པོའི་གཏིང་ན་གནས་ཏེ། མི་རྣམས་ཀྱིས་རྒྱ་མཚོ་ཆེན་པོ་དེ་ལ། གོ་སྣ་ཚོགས་
ནི་གོན། གྲུ་དང་གཟིངས་ནི་བཅས། ཨུན་ཞེས་བྱ་བ་དུང་ཕོ་མོ་ནི་རོལ་དུ་ཁྲིད་ནས།
ཡིད་བཞིན་གྱི་ནོར་བུ་ལས་སོགས་ཏེ། རིན་པོ་ཆེ་སྣ་མང་དུ་དྲངས་ནས་འགྲོ་བ་དེ།
དུས་༼དུང་༽དང་བྲལ་འམ་༼བའམ་༽ཆུ་སྲིན་གྱིས་མཐོང་ནས། དུས་གཅིག་ཏུ་སྐྱིད་ནས་
གཏོང་བས་སླར་མི་འོངས་པའོ། ། རྒྱ་མཚོ་ཅེས་པ། རྒྱ་མཚོའི་གཏིང་དུ་གསེར་གྱི་ཕ་
བོང་སྲ་བརྟན་སྨུམ་ཞེས་བྱ་བ་དེ་ཤོར་རམ་འདྲིལ་ནས། སླར་ཁ་རུ་འཐོན་ནས་འོང་མི་
སྲིད་པ་དང་འདྲ་བར་ན། གོང་མའི་དགོངས་པ་ཟབ་མོ་དེ་རྟོགས་སམ་རིགས་ན། བོན་
ཉིད་ཀྱི་ཀློང་དུ་སེམས་ཉིད་ཐིམ་ནས། སླར་འཁོར་བ་ལ་ལྡོག་མི་སྲིད་པ་ལ་བྱའོ། ། སུ་
ལ་མི་སྨྲ་ཅེས་པ། གོང་མའི་དགོངས་པ་ཟབ་མོ་དེ་ནི། དིག་པའི་ཚུལ་འམ། ཆུ་མཁུར་
བར་བླུགས་པ་ལྟར་ལས། བདག་གྱེར་ཞིང་འདི་བསྒོམ་མོ་ཞེས་སྨྲར་མི་བཏུབ་པ་ལ་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱའོ། །བསྒོམ་པ་ནི་བོན་ཉིད་མ་གཡོས་པ་ལ། སེམས་ཉིད་མ་བཅོས་པར་བཞག་པ་
ལ་བྱའོ། ། དེ་བཞིན་མ་བྱས་ཅེས་པ། མ་རྟོགས་པ་རྣམས་འདི་ལྟར་བསམ་མོ། །འདི་
ལྟར་བསྒོམ་མོ་ཞེས་སྨྲ་བ་དེ་ནི། དགོངས་པ་ཞལ་ཐོན་བྱེད། ཕྱག་རྒྱ་བཅའ་ལས་ཡལ།
སྙིང་པོ་བརྗོད་ནས་དིགས་ཞེས་བྱ་སྟེ། ཤེལ་ཚྭ་རླན་ཤོར་ག་པུར་རྫི་ཕྱར་ལྟར་ཡལ་བར་
འགྱུར་ཞེས་བྱའོ། །ཡིད་ལ་བག་ཆགས་ནས་བསྒོམ་ནས་འབྲས་བུ་ཆུད་མི་ཟ་ཅེས་པ།
ཡིད་ལ་ཅི་ལྟར་བག་ཆགས་ལ་བསྒོམས་ཞེ་ན། ཚིག་ཏུ་མི་བརྗོད་དོན་ལ་བསྡུས། ཇི་
ལྟར་བསྡུས་ཞེ་ན། ངང་རིང་བར་ལུང་བརྣན། ཏིང་ངེ་འཛིན་ལ་བཏང་སྙོམས་མི་བྱ།
ལས་རྣམ་པ་གསུམ་གྱི་སྒོ་ནས་འཇུག །བསླུ་བ་པོའི་བག་ཆགས་ཡིད་ལ་བརྣགས་ལ་
བསྒོམ། དེ་ཡི་དོན་ལ་ཡེངས་བ་མེད་ན། འབྲས་བུ་གཡུང་དྲུང་གི་སྙིང་པོ་ཐོབ་པར་
འགྱུར་ཏེ། འབྲས་བུ་ཆུད་མི་ཟའོ། །ལྟད་མོ་ཅེས་པ། ཅི་ལྟར་ལྟ་ཞེ་ན། མི་འགྱུར་སྐུ་ལ་
མ་བསྒྲིབས་ཡེ་ཤེས་ལྟ། བལྟས་པས་བདག་སེམས་བདག་གིས་མཐོང་། མཐོང་བས་མི་
གསལ་ཅི་ཡང་མེད། ཀུན་ཀ་གསལ་བས་རྟོགས་པ་ཆེན་པོའི་ཕུལ་ཞེས་བྱའོ། །རོལ་མོ་
ནི་ཅེས་པ། དོན་དམ་པར་རང་ཤེས་རིག་གི་རྒྱལ་པོ། བྱང་ཆུབ་ཀྱི་སེམས་བདེ་བ་ཆེན་
པོ་ཉིད་ལས། རོལ་མོ་བསམ་གྱིས་མི་ཁྱབ་པ་ཅིག་འབྱུང་པ་བས། དེ་ཉིད་ལ་རོལ་ན་
དགའ་ལ། ལོངས་སྤྱོད་ནི་བོན་ཉིད་ཟད་པ་མེད་པའི་དོན་དེ་རྟོགས་ན། ལོངས་སྤྱོད་
ཀྱང་དགའ་བདེར་བཏར་༼སྟེར་༽བ་ལ་བྱའོ། །བདག་ཞལ་ཅེས་པ། དོན་དམ་པར་
བྱང་ཆུབ་ཀྱི་སེམས་གསལ་ཞིང་རྟོགས་པའི་དུས་ན། འདི་ལྟར་སྣང་བ་ཐམས་ཅད།
སྒྱུ་མའི་རང་བཞིན་དུ་གསལ་ཏེ། དེ་ལྟར་གསལ་ཙམ་ཉིད་ན། སྒྱུ་མ་དེ་ལ་བདག་
ཆགས་ཤིང་ཞེན་པར་མི་འགྱུར་བ་བྱའོ། །དོན་དམ་ཅེས་པ། དོན་དམ་པར་སེམས་ལ་
ཚིག་གི་ཡན་ལག་མང་དུ་དྲངས་ནས་བཤད་པས། དོན་ཐམས་ཅད་ནི་སེམས་ཉིད་
བདེ་བ་ཆེན་པོ་ལ་འདུས་སོ། །འདུས་པའི་དོན་དེ་མ་ནོར་བར་སལ་གྱིས་གསལ་བ་Nལ
124

སེམས་སྡེ། གསེར་གྱི་ལུང་ནོན་ཆེ་བ།
ལས། གསལ་ལོ་བའི་རྟོག་པ་ལས་ཀྱང་བདེ་བར་རྟོགས་པ་དེ་ནི། མི་བདེ་བ་མེད་དེ་
ནི་བདེ་བ། སྡུག་བསྔལ་མེད་དེ་ནི་སྐྱིད་པ། མ་ཚང་པ་མེད་དེ་ནི་ཕུན་སུམ་འཚོགས་
པའོ། །ཐིག་ལེ་ཅེས་པ། ཐིག་ནི་དགོངས་པ་གསལ་ལ་མི་ནོར་བ་ཡིན། ལེ་ནི་བདལ་
པ་ཆེན་པོར་གནས་པ་ཡིན། གཅིག་ནི་བགྲང་དུ་མེད་པ་ཡིན། བཞག་པ་ནི་མི་འགྱུར་
བ་ཡིན། མཚན་མ་ཡོངས་དང་བྲལ་བ་ནི། གོང་མའི་དོན་རྟོགས་ཙམ་ཉིད་ན། སྤྲོས་
པའི་མཚན་མ་ཡོངས་དང་བྲལ་བ། ཆགས་པ་ནི་རྡུལ་ཕྲ་རབ་ཀྱང་མེད་པས་ནི། ཐིག་
ལེ་གཅིག་ལ་བཞག་ན་མཚན་མ་ཡོངས་དང་བྲལ་ཞེས་བྱའོ། །གཤེན་ལྷ་འོད་དཀར་གྱི་
བརྣགས་པ་ཅེས་པ། མན་ངག་འདི་ནི་ཀུན་གྱི་ཐུན་མོང་མ་ཡིན་པའི་ཕྱིར་ན། ཐུགས་
ལས་བརྣགས་པ་ཡིན་པས་ཀྱང་བརྣག་པའོ། །རྟོགས་ཤིང་སྒོམ་པ་ཉུང་ནས་མ་བསྟན།
ཐུགས་ལ་བརྣགས་པའི་ཕྱིར་ཡང་བརྣག་པའོ། །དཀོན་ལ་དམར་བར་བྱ་བའི་ཕྱིར་
ཐུགས་ལ་བརྣགས་པས་ཀྱང་བརྣག་པའོ། །འདིའི་དོན་ལ་བརྣགས་ནས་བསྒོམས་
ན་འབྲས་བུ་གདེངས་ཐོབ་པ་ཡིན་པའི་ཕྱིར་ན་ཡང་། ཐུགས་ཀྱི་བརྣགས་པ་ཞེས་
བྱའོ། །བྱང་ཆུབ་སེམས་གསེར་གྱི་ལུང་བརྣན་རྫོགས་སོ། །འདི་ནས་ལུང་བརྣན་གྱི་
ནང་ནས། དབུ་སྟོན་པ་ལ་དབྱིངས་ནས་བཞུགས་པ་ནས། ཐ་མ་བརྣགས་པ་གཉིས་
ཀྱི་སྣ་བཞུགས་བསྟན་པ་ལགས་ཏེ། ལུང་ལོག་པ། དོན་གཅུས་པ། མན་ངག་གབ་པ་
ལགས་སོ། །སྒོ་གུད་དུ་སྦས། སུ་ལ་ཡང་མ་བསྟན་པ་ཡིན། ཐང་གཅིག་ཁྲིམས་སྡེ་ལ་
ཡང་གསང་ངོ༌། །ལུང་མ་བརྣན་པར་བཏང་ན་དམ་ཚིག་ཉམས་པ་ཡིན། འགའ་ལ་
སྟོན་འཆད་བྱང་ཆུང་ངུས་རྫོགས་སོ། །ཞུ་སྒོམ་གཤེན་རྒྱལ་ལ། མེ་སྒོམ་གནམ་གྲགས་
ཀྱིས་ཞུས་སོ། །བཀྲ་ཤིས་སོ། །
༧ སྟོན་པ་དབྱིངས་ན་བཞུགས་པའི་གཤེན་ལྷ་འོད་དཀར་ལ། བདག་གི་ཏིང་
འཛིན་ཡིད་ཀྱིས་ཕྱག་འཚལ་བསྟོད། ཨུ་ཡ་ཁ་ཐམ། མན་ངག་འདི་ནི་ཕལ་གྱི་ཐུན་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མོང་མ་ཡིན་པ། རི་རབ་ལྷུན་པོ་བས་ནི་བྱིན་ཆེ་ལ་བཀུར་ལྕི། རྒྱ་མཚོའི་མཆིང་རྣམ་
པས་ནི་གཏིང་རིང་ལ་བརྟགས་དཀའ། རྩི་ཏོག་གི་སྙིང་པོ་མར་ཁུ་བས་ནི་བཏུང་
དཀའ་ལ་ཁོང་སྙིང་། དྲེག་པ་ཅན་གྱི་ཆུ་རྡོ་བས་ནི་འདྲེད་ལ་འབྱིལ། ཡིད་བཞིན་གྱི་
ནོར་བུ་རིན་པོ་ཆེ་བས་ནི་དཀོན་ལ་བཙལ་དཀའ། ལྷ་གཉེན་གྱི་ཤེལ་སྒོང་བས་ནི་
གཅེས་ལ་བཙལ་དཀའ། ཨུ་དུམ་ཝ་རའི་མེ་ཏོག་བས་ནི་འབྱུང་བར་དཀོན། གསེར་
གྱི་རུས་སྦལ་བས་ནི་མཐོང་བར་དཀའ། བར་སྣང་གི་མཁའ་ལ་འདུག་པ་བས་ཀྱང་
གཡང་ས་ཆེ། ལྷ་ཡི་བུ་མོ་ཡིད་འཕྲོག་བས་ཀྱང་བསླུ་བ་པོའི་ཁ་འདྲེན་མང་། ཉི་ཟེར་
གྱི་རྡུལ་ཆེ་བས་ཀྱང་མཚན་མའི་འབྱུང་འཇུག་མང་། ནམ་མཁའི་མཚན་ཉིད་བས་
ཀྱང་ཉམས་སུ་བླངས་པའི་དྲོད་ཚད་བཟུང་པར་དཀའ། ཅི་ནས་ཀྱང་དོན་མ་བཅོས་
པའི་སྟེང་དུ་བཞག་པར་དཀའ་བ་ཞིག་ལགས་ཏེ། དཀའ་བ་རྣམ་པ་བཅུ་གསུམ་གྱི་སྒོ་
ནས་དོན་གྱི་འབྲས་བུ་བཙལ་བའི་ཐབས་འདི་ནི། མན་ངག་གི་ཡང་མན་ངག་ཆེན་པོ།
དགོངས་པའི་ཡང་དགོངས་པ་ཟབ་མོ་ཡང་དག་པ་ཡིན་ཏེ། འདི་ནི་ཆུ་སྲིན་རྒྱལ་བའི་
གྲེ་བར་ནོར་བུ་རིན་པོ་ཆེ་ཆུད་པའམ། རྒྱ་མཚོའི་གཏིང་དུ་གསེར་གྱི་རྡོ་བ་བོར་བ་
ལྟར་སུ་ལ་མི་སྨྲ་ཁ་ཐམ་རང་གིས་སྒོམ། དེ་བཞིན་མ་བྱས་པ་འཕྱར་ལ་གཡེང་ན་
དངོས་གྲུབ་ཡལ་བར་འགྱུར། ཡིད་ལ་བརྣགས་ནས་བསྒོམ་ན་འབྲས་བུ་ཆུད་མི་ཟ།
ལྟད་མོ་སེམས་ལ་བལྟས་ན་ཀུན་མཐོང་རྟོགས་པའི་ཕུལ། རོལ་མོ་དབྱིངས་སུ་རོལ་ན་
ལོངས་སྤྱོད་དགའ་བདེར་བཏང་། བདག་ཞལ་བདག་གིས་མཐོང་ན་གཞན་མཐོང་སྒྱུ་
མར་གསལ། དོན་དམ་སེམས་ལ་བསྡུས་ན་བདེ་སྐྱིད་ཕུན་སུམ་འཚོགས། ཐིག་ལེ་
གཅིག་ལ་བཞག་ན་མཚན་མ་ཡོངས་དང་བྲལ་ཞེས་འབྱུང་སྟེ། གཤེན་ལྷ་འོད་དཀར་
གྱི་བརྣགས་པ་མན་ངག་གསེར་གྱི་ལུང་ནོན་ནང་ནས། ཀླད་རྒྱང་དོན་ཚིག་བཀའ་
སྩལ་པའོ། །འདི་ནས་མར་ནི་གཤེན་ལྷ་འོད་དཀར་གྱི་ཐུགས་ཡང་དག་པའི་བརྣགས་
126

སེམས་སྡེ། གསེར་གྱི་ལུང་ནོན་ཆེ་བ། །
པ། འབྲས་བུ་ཆུད་མི་ཟ་བར་བྱ་བའི་ངེས་དོན་འདི་ནི། ཕྱི་རབས་གཤེན་པོ་ལས་དག་
པ་རྣམས་ལ་སྟོན་ཏེ། ཨེ་མ་ཧོ། གང་སྐྱེས་བུ་དག་ལས་འཕྲོ་དང་སྐལ་པར་ལྡན་པ་
ཞིག །སེམས་མི་འགྱུར་བ་གཡུང་དྲུང་གི་འབྲས་བུ་འདི་བསྒོམ་པར་འདོད་ན། དཀའ་
བ་རྣམ་པ་བཅུ་གསུམ་པོ་འདི་སྤྱོད་ཅིང་བསྒོམ་པར་བྱ་སྟེ། དེ་ལ་དཀའ་བ་སྤྱོད་པའི་
དང་པོ་ནི། རི་རབ་ལྷུན་པོ་བས་ནི་བྱིན་ཆེ་ལ་བཀུར་དཀའ་བའི་ཏན་ཏྲ་ལས། དང་
པོ་གཤེན་ལྷ་འོད་དཀར་གྱི་ཐུགས་རྗེས་བྱིན་གྱིས་བརླབས་ཀྱིས་བཤད་ཅིང་བསྟན་ནས།
གཤེན་ཚད་མེད་འོད་ལྡན་གྱིས་ནམ་མཁའི་དབྱིངས་འོད་གསལ་གྱི་གནས་སུ་དཀའ་
བ་སྤྱད་ཅིང་བསྒོམས། དེ་ནས་འཕྲུལ་གཤེན་སྣང་ལྡན་གྱིས་རི་རབ་ཀྱི་ཟོམ་ལ་དཀའ་
བ་སྤྱད་ཅིང་བསྒོམས། དེ་ནས་ཡེ་གཤེན་གཙུག་ཕུད་ཀྱིས། གཡུ་ལུང་ཤེལ་གྱི་བྲག་
ཕུག་ཏུ་དཀའ་བ་སྤྱད་ཅིང་བསྒོམས་ཏེ། དེ་ཡན་ཆོད་ནི་ཏིང་ངེ་འཛིན་ལ་ཏིང་ངེ་
འཛིན་གྱིས་བསྟན་ཅིང་བསྒོམས་པས་ལུང་མ་མནན་ནོ། །ལུང་མནན་ནས་སྒོམ་པ་
སློབ་པའི་དབོང་༼དང་༽པོ་ནི། འཆི་མེད་གཙུག་ཕུད་ཀྱིས། གསང་བ་འདུས་པ་ལ་
ཞག་གསུམ་དྲོས་བཞི་རུ་དགོངས་པ་ཉམས་གྱི་མན་ངག་བྱིན་ནས། ལུང་ཕོག་ཅིང་
མནན་ཏེ། དགོངས་པ་ལ་འཇུག་པའི་ལས་དཀའ་བ་རྣམ་པ་གསུམ་བསླབ་སྟེ། ཐེག་
པ་རིམ་པ་དགུ་གང་གི་སྒོ་ནས་འཇུགས་ཀྱང་རུང་སྟེ། ལུས་ཀྱི་ལས་སུ་ཕྱག་རྒྱ་དཀའ་
བ་བསླབ་པ་དང་གཅིག །ངག་གི་ལས་སུ་སྙིང་པོ་དཀའ་བ་སྤྱད་པ་བསླབ་པ་དང་
གཉིས། ཡིད་ཀྱི་ལས་སུ་ཏིང་ངེ་འཛིན་དཀའ་བ་ལ་བསླབ་པ་དང་གསུམ་མོ། ། དེ་
ནས་རི་རབ་ལྷུན་པོ་བས་ཀྱང་བྱིན་ཆེ་ལ་བཀུར་ལྕི་བ་དགུ་བསྟན་ཅིང་དབོག་སྟེ། ཡི་
དམ་གྱི་ལྷ་གཤེན་ལྷ་འོད་དཀར་ཡེ་ཤེས་སྟོན་པ་ཞེས་བྱ་བ། མི་མངོན་པའི་དབྱིངས་
ནས་སྤྱན་དྲངས་ནས། མདུན་གྱི་བར་སྣང་ལ་བཞག་སྟེ་དེ་ནི་བྱིན་ཆེ་ལ་བཀུར་ལྕི་
བའོ། །དམ་ཚིག་གི་ལྷ་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས། ཤེ་ཐུན་མང་
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཝེར་གྱི་དབུས་སུ་འོད་ཀྱི་སྐུ་ནས་ཙམ་ཤེལ་ཀང་ཀ་རིའི་མདོག་འདྲ་བ་བསྟན་ཅིང་
དབོགས་ཏེ། བྱིན་ཆེ་ལ་བཀུར་ལྕི་བའོ། །ལས་ཀྱི་ལྷ་གང་བྱེད་པའི་གཙོ་བོ་གཉིས་མེད་
ལྷག་པའི་ཁྱད་པར་ལས་བསྐྱེད་ནས། ལས་ཀྱི་བདག་པོར་གཞག་པ་དེ་ནི། བྱིན་ཆེ་ལ་
བཀུར་ལྕི་བའོ། །ཡང་ན་འདྲེན་པར་བྱེད་པའི་སློབ་དཔོན་ཡི་དམ་ལྷ་དང་འདྲ་སྟེ།
བྱིན་ཆེ་ལ་བཀུར་ལྗིའོ། །དམ་ཚིག་གསེར་གྱི་གཉའ་ཤིང་ལ་དམ་ཚིག་གི་ལྷ་དང་འདྲ་
སྟེ། བྱིན་ཆེ་ལ་བཀུར་ལྕི་བའོ། །དངོས་གྲུབ་འཕྲུལ་གྱི་ཡི་གེ་ལས་ཀྱི་ལྷ་དང་འདྲ་སྟེ།
བྱིན་ཆེ་ལ་བཀུར་ལྕིའོ། །ཡང་ན་ཕྱག་རྒྱ་ལྷ་ཡི་སྐུ་ཡིན་ཏེ། ལྷ་ཡི་སྐུ་ཡི་བྱིན་ཆེ་ལ།
བཀུར་ལྕིའོ། །སྙིང་པོ་ལྷ་ཡི་གསུངས་ཡིན་ཏེ། ལྷ་ཡི་གསུང་ནི་བྱིན་ཆེ་ལ་བཀུར་རྩིའོ། །
ཏིང་ངེ་འཛིན་ལྷ་ཡི་ཐུགས་ཡིན་ཏེ། ལྷ་ཡི་ཐུགས་ནི་བྱིན་ཆེ་ལ་བཀུར་ལྕིའོ། །རྒྱ་མཚོའི་
མཆིང་རྣམ་པས་ཀྱང་གཏིང་རིང་ལ་བརྟགས་དཀའ་བའི་ཏན་ཏྲ་ལས། བོན་ཉིད་
བདེ་བ་ཆེན་པོའི་ཀློང་རྒྱ་མཚོ་དང་འདྲ་བ་ལས། བོན་གྱི་སྒོ་མོ་བརྒྱད་ཁྲི་བཞི་སྟོང་ཆུ་
བོ་དང་འདྲ་བ་འབྱུང་བ་དེ་ནི། གཏིང་རིང་ལ་བརྟགས་དཀའ་སྟེ། དེ་ལས་ཡང་རྒྱུ་ཡི་
བོན་བཞི་འབྲས་བུའི་བོན་བཞི་སྟེ་བརྒྱད་ནི། ཆུ་བོ་བཞི་ཆུ་བྲན་བཞི་སྟེ་བརྒྱད་དང་
འདྲ་བ་ལ། རྒྱུ་འབྲས་གཉིས་ལས་ལ་བཟླ་བའི་ཐེག་པ་ཆེན་པོ་ནི་རྒྱ་མཚོ་ཆེན་པོ་དང་
འདྲ་བའོ། །དེ་ཡང་དོན་དུ་ཆུ་བོ་དང་ཆུ་བྲན་ཐམས་ཅད་ཀྱང་། བྱུང་ཡང་རྒྱ་མཚོ་
ཆེན་པོའི་ནང་ནས་བྱུང་ལ། སླར་ལ་ཡང་རྒྱ་མཚོར་ཐིམ་པ་དང་འདྲ་སྟེ་རྒྱུ་འབྲས་ཀྱི་
ཐེག་པ་བརྒྱད་ཀྱང་བྱུང་ཡང་ཁྱད་པར་ཆེན་པོའི་ཐེག་པ་ལས་བྱུང་། ཐིམ་ཡང་དེ་ཉིད་
ལ་ཐིམ་སྟེ། རྟོགས་ནས་དེ་ཡང་སེམས་ལ་འདུས་པའོ། །དེ་ལས་ཐེག་པ་དེ་དགུ་ཀ་ལ་
བསྒོམ་པ་གཏིང་རིང་ལ་བརྟགས་དཀའ་བ་རེ་རེ་ཡོད་དེ། གང་ཞེ་ན། མ་ཏང་ཕྱ་
གཤེན་པ་ནི་བློ་ཡི་༼མོ་བླའི་༽རྒྱལ་པོ་དཀྱིལ་ཕུ་ཝེར་ལས་ཀྱི་ལྷ་རུ་སྤྱན་དྲངས་ནས་
མཚན་མ་ལ་བསྒོམ་པ་ཡང༌། གཏོ་སུམ་བརྒྱ་དྲུག་ཅུ་དང༌། དཔྱད་བརྒྱད་ཁྲི་བཞི་
128

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
སྟོང་རྒྱ་མཚོ་དང་འདྲ་སྟེ་གཏིང་རིང་ལ་བརྟག་དཀའོ། །སྣང་གཤེན་པ་ནི། གར་
གསས་བཙན་པོ་ལས་ཀྱི་ལྷ་རུ་སྤྱན་དྲངས་ནས། མཚན་མ་ལ་སྒོམ་པ་ཡང་། གྱེར་སྒོ་
ཆེན་པོ་བཞི་ནས་འཇུག་ཅིང་སྐད་ཅོང་དགུས་བསྒྱུར་ནས། སྣང་སྲིད་ཀྱི་ཆོ་རབས་
བསམ་གྱིས་མི་ཁྱབ་པ་འབྱུང་བ་ནི། རྒྱ་མཚོ་དང་འདྲ་སྟེ་གཏིང་རིང་ལ་བརྟག་དཀའ་
འོ། །འཕྲུལ་གཤེན་པ་ནི་དབལ་གསས་རྔམ་པ་ལས་ཀྱི་ལྷ་རུ་སྤྱན་དྲངས་ནས། མཚན་
མ་ལ་སྒོམ་པ་ཡང་། རྫུ་འཕྲུལ་ཆེན་པོ་བཅུ་གསུམ་དང་། ཐབས་ཆེན་པོ་དྲུག་ནི། རྒྱ་
མཚོ་དང་འདྲ་བ་སྟེ་གཏིང་རིང་ལ་བརྟགས་དཀའ་བའོ། །སྲིད་གཤེན་པ་ནི། འདུལ་
གསས་རྨ་བོ་ལས་ཀྱི་ལྷ་རུ་སྤྱན་དྲངས་ནས། མཚན་མ་ལ་སྒོམ་པ་ཡང་ཤི་ཐབས་སུམ་
བརྒྱ་དྲུག་ཅུ་དང་འདུལ་བསྒོམ་འདུར་སྒོ་༽ཆེན་པོ་བཞི་ནི་རྒྱ་མཚོ་དང་འདྲ་སྟེ། གཏིང་
རིང་ལ་བརྟག་དཀའོ། །དགེ་བསྙེན་པ་ནི། ལྷ་ཀུན་ཤེས་འཕྲུལ་གྱི་རྒྱལ་པོ་ལས་ཀྱི་ལྷ་
རུ་སྤྱན་དྲངས་ནས། མཚན་མས་མཚན་མ་མེད་པའི་དོན་བཙལ་ནས་སྒོམ་པ་ཡང་།
དཀའ་བ་བཞི་དང་དག་པ་གཉིས་དང་། རྙེད་པ་གསུམ་སྟེ་དགུ་ནི་རྒྱ་མཚོ་དང་འདྲ་
སྟེ་གཏིང་རིང་ལ་བརྟག་དཀའོ། །གཤེན་གྱི་དྲང་སྲོང་པ་ནི། གཡུང་དྲུང་ཚེ་ཡི་རྒྱལ་པོ་
ལས་ཀྱི་ལྷ་རུ་སྤྱན་དྲངས་ནས། མཚན་མས་མཚན་མ་མེད་པའི་དོན་བཙལ་ནས་སྒོམ་
པ་ཡང་། སྤང་པ་བཅུ་དང་སྤྱད་པ་བཅུ་དང་། མཚོན་པ་གཉིས་དང་། སྦྱངས་པ་
གཉིས་དང་བསྒྲུབ་པ་གསུམ་ནི། རྒྱ་མཚོ་དང་འདྲ་སྟེ་གཏིང་རིང་ལ་བརྟག་དཀའོ། །
གཤེན་གྱི་ཨ་དཀར་བ་ནི། ཁྲོ་བོ་ཆེན་པོ་མཁའ་འགྱིང་ཁ་ལས་ཀྱི་ལྷ་རུ་སྤྱན་དྲངས་
ནས། མཚན་མས་མཚན་མ་མེད་པའི་དོན་བཙལ་ནས་སྒོམ་པ་ཡང་། བསྒྲུབ་པའི་
ཡན་ལག་བཅོ་བརྒྱད་དང་། བསྙེན་པ་སྒོ་དགུ་ནི་རྒྱ་མཚོ་དང་འདྲ་སྟེ། གཏིང་རིང་ལ་
བརྟག་དཀའོ། ། ཡེ་གཤེན་པ་ནི་གཡུང་དྲུང་ཡེ་དབང་གི་རྒྱལ་པོ་ལས་ཀྱི་ལྷ་རུ་སྤྱན་
དྲངས་ནས། འཇུག་པ་རྣམ་བཞི་དང་། ཏིང་ངེ་འཛིན་གྱི་ཡན་ལག་བཅུ་དྲུག་དང་།
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟགས་དྲུག་ནི་རྒྱ་མཚོ་དང་འདྲ་སྟེ། གཏིང་རིང་ལ་བརྟག་དཀའོ། །ཁྱད་པར་ཆེན་པོ་
བ་ནི། ཡི་དམ་གྱི་ལྷ་དང་ལས་ཀྱི་ལྷ་དང་། དམ་ཚིག་གི་ལྷ་གསུམ་ནི། དོན་དམ་པའི་
ལྷ་གཅིག་ལས་འདུས་པར་མཛད་ནས། མི་དམིགས་པ་ཉིད་བསྒོམ་པ་དེ་ནི། ཡེ་ནས་
ཡིན་པའི་དོན་ལས་མ་བཅོས་པ་སྟེ། རྒྱ་མཚོ་ཆེན་པོ་དང་འདྲ་སྟེ་གཏིང་རིང་ལ་
ཡོངས་སུ་བརྟག་དཀའོ། །རྩི་ཏོག་གི་སྙིང་པོ་མར་ཁུ་བས་ནི་བཏུང་དཀའ་བ་ལ་ཁོང་
སྙིང་བའི་ཏན་ཏྲ་ལས། ཐེག་པ་བདུན་མར་བོར་ན། ཡེ་གཤེན་པའི་ཐེག་པ་ལ་ཞུགས་
ལ། སེམས་ཀྱི་འབྲས་བུ་བཙལ་དགོས་པ་དེ་ནི། རྩི་ཏོག་གི་སྙིང་པོ་མར་ཁུ་བས་ཀྱང་
བཏུང་བ་དཀའ་ལ་ཁོང་བསྙིང་སྟེ། གང་ཞེ་ན། དང་པོར་ཆགས་པ་མེད་པའི་སེམས་
དང་ལྡན་པར་བྱ་བའི་འདུ་ཤེས་འཇུག་པ་དཀའ་སྟེ། ལུང་མནན་ལ་ཆགས་པར་བྱེད་
པའི་ཡིད་འདུལ། དེ་ནས་དབེན་པར་ངེས་པའི་གནས་སུ་ས་བཟུང་ལ་འདུག་པར་
དཀའ་སྟེ། ལུང་མནན་ལ་འགྲོ་བར་ལྟོགས་/སྡོག་༽པའི་ལུས་གདུལ། དེ་ནས་དགོས་
པར་སྤྱད་པར་བྱ་བའི་ནོར་དང་ཟས་ལ་ཆོག་ཤེས་སྐྱེད་པའི་བསྲན་དཀའ་སྟེ། ལུང་
མནན་ལ་འདོད་པ་སྐྱེ་བའི་ཡིད་གདུལ། དེ་ནས་བག་ཆགས་ངེས་༼ངན་༽པ་ལ་རྗེས་སུ་
རྒྱུ་བའི་བློ་མི་འབྱུང་བར་བྱ་བའི་ཐབས་དཀའ་སྟེ། ལུང་མནན་ལ་བག་ཆགས་ངན་
པའི་བློ་གདུལ། དེ་ནས་རྩེ་གཅིག་ཏུ་དད་པ་ལ་སྐྱོ་ངེས་མེད་པའི་ངང་བསྲིང་བར་
དཀའ་སྟེ། ལུང་མནན་ལ་སྐྱོ་བར་བྱེད་པའི་འདུ་བྱེད་གདུལ། དེ་ནས་ཉམས་སོད་
པར་བྱེད་པའི་བག་ཆགས་བགེགས་༽ལ་འཛིན་རྟོག་མེད་པར་ཐག་བཅད་པར་བྱ་བའི་
ཐབས་དཀའ་སྟེ། ལུང་མནན་ལ་རྣམ་རྟོག་ལྡང་བའི་ཡིད་གདུལ། དེ་ནས་ལས་རྣམ་
པ་གསུམ་ལ་ཡིད་གཞུང་ཞིང་། གཡེང་བ་མེད་པར་ཐང་ཆོད་པར་དཀའ་སྟེ། ལུང་
མནན་ལ་ཡེངས་པར་བྱེད་པའི་འདུ་བྱེད་གདུལ། དེ་ནས་ཞི་གནས་དང་ལྷག་མཐོང་
གཉིས་ཀྱིས་ཁད་སྙོམ་ཞིང་གཅིག་གིས་དབང་དུ་མི་བཏང་བའི་ཚད་གཟུང་བ་དཀའ་
130

སེམས་སྡེ། གསེར་གྱི་ལུང་ནོན་ཆེ་བ།
སྟེ། ལུང་མནན་ལ་ལྡང་དུབ་ཀྱི་ཡིད་གདུལ། དེ་ནས་གཞན་ལས་དཔགས་སོ་སྙམ་
པའི་ཤེས་བྱ་མི་འབྱུང་པར་བྱ་བའི་དོན་ལ་གནས་པར་དཀའ་སྟེ། ལུང་མནན་ལ་ཤེས་
སོ་སྙམ་པའི་ཤེས་བྱ་གདུལ་ལོ། ༧ །འདི་ནས་མར་ནི། དྲེག་པ་ཅན་གྱི་ཆུ་རྡོ་བས་
༼འགྲེད་ལ་འབྱིལ་བའི་ཏན་ཏྲ་ལས། སེམས་ཀྱི་ཡིད་བཟུང་ལ་ལུང་མནན་ཏེ་བསྒོམས་པ་སྟོན་ཏེ། དེ་ལ་
ཡིད་ནི་ཆུ་རྡོ་བས།༽ཀྱང་འགྲེད་ལ་འབྱིལ་བས་གཟུང་བར་རབ་ཏུ་དཀའོ། ། དེ་ཡང་
སེམས་མ་རྟོགས་པའི་དུས་ན་ནི། སེམས་ཀྱིས་ཡིད་གཟུངས་པར་དཀའ་སྟེ། དེ་དཀའ་
བའི་དཔེ་ནི་ཅི་འདྲ་ཞེ་ན། སེམས་ནི་ནམ་མཁའ་འདྲ་ལ། ཡིད་ནི་སྤྲིན་འདྲ། ཉོན་
མོངས་པ་ཅན་གྱི་ཡིད་ནི་རླུང་འདྲ་སྟེ། སྤྲིན་ལ་རླུང་གིས་བསྐྱོད་པའི་ཚེ་ན། གཡོ་ཞིང་
འཁྲུགས་པར་བྱེད་པ་དང་འདྲ་བ་ན། ཡིད་ལ་ཡང་ཉོན་མོངས་ཅན་གྱི་ཡིད་ཀྱིས་བསྐྱོད་པའི་ཚེ་ན་
ཡང་། གཡོ་ཞིང་འཁྲུག་པར་བྱེད་༽དོ། །དེ་ལ་རླུང་མ་ཞི་བའི་བར་དུ་སྤྲིན་ལ་འདུག་ཡུལ་
མེད་པས་གཟུང་གིས་མ་ཟིན་ནོ། །དཔེ་དེ་བཞིན་དུ་ཉོན་མོངས་པ་ཅན་གྱི་ཡིད་མ་
ཐུལ་ན། ཡིད་ཀྱི་རྣམ་པར་ཤེས་པ་འདུག་ཡུལ་མེད་པས། ཆུ་རྡོ་བས་ཀྱང་འགྲེད་ལ་
འབྱིལ་བས། གཟུངས་པར་རབ་ཏུ་དཀའོ། །དེ་བཟུང་བའི་ཐབས་ནི། འདི་ལྟར་སྣང་
བ་ཐམས་ཅད་སེམས་ཐིག་ལེ་ཉག་གཅིག་ཏུ་རྟོགས་པར་བྱའོ། །དེ་ལྟར་རྟོགས་ཙམ་
ཉིད་ནས། བདག་དང་གཞན་དུ་འཛིན་པ་མེད་པས་ཉོན་མོངས་པ་ཅན་གྱི་ཡིད་མེད་
ཅིང་མི་སྣང་ངོ༌། ཉོན་མོངས་པ་ཅན་གྱི་ཡིད་མེད་ན་ནི། ཡིད་ཀྱི་རྣམ་པར་ཤེས་པ་ནི།
སེམས་ཀྱི་རང་བཞིན་དུ་འགྱུར་རོ། །དེ་བས་ན་ཉོན་མོངས་པ་ཅན་གྱི་ཡིད་ལ་ལུང་
ཡང་ནས་ཡང་དུ་མནན་ཏེ། བདག་དང་གཞན་དུ་འཛིན་པ་མེད་པར་བྱས་ལ། ཉོན་
མོངས་པ་ཅན་གྱི་ཡིད་གདུལ་ལོ། །སེམས་རྟོགས་པའི་དུས་ན་ནི། ཡིད་བཟུངས་པའི་
ལུང་མནན་པར་སླ་སྟེ། ཉོན་མོངས་པ་ཅན་གྱི་ཡིད་མེད་པས། ཡིད་ཀྱི་རྣམ་པར་ཤེས་
པ་ནི་རྟ་འདྲ། རང་རིག་པའི་སེམས་ནི་མི་འདྲ་སྟེ། རྟ་ལ་མིས་ཞོན་ནས་བསྐྱོད་ན་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གར་ཡང་ཕྱིན་ལ། བཞགས་ན་གནས་ན་འདུག་དང་འདྲ་སྟེ། དོན་དམ་པར་རང་གི་
སེམས་ཉིད་རྟོགས་ན། སེམས་ཅིར་ཡང་མ་གཡོས་པ་ནི་སེམས་ཉིད་ཡིན་ལ། སེམས་
ལས་རིག་པ་ཤར་ནས་ཅིར་ཡང་གསལ་བ་ནི། ཡིད་ཀྱི་རྣམ་པར་ཤེས་པའོ། །དེ་བས་
ན་སྒོམ་པ་གང་ལ་འཇུག་ཀྱང་རུང་སྟེ། དང་པོར་སེམས་མཉམ་པ་ལ་བཞག་དགོས་
ཏེ། མཉམ་པ་ལ་བཞག་པའི་དུས་སུ། མི་མཉམ་པའི་རྟོག་པ་གང་ལྡང་ཡང་རུང་སྟེ།
སེམས་ཐིག་ལེ་ཉག་གཅིག་གི་ངང་ལས་བསྡུས་ལ་ལུང་མནན་ཞིང་བསྒོམ་མོ། །ཡང་
ཡིད་ཆུ་རྡོ་བས་འགྲེད་ཅིང་འབྱིལ་ཏེ། གཟུངས་བར་དཀའ་ན་ཡང་། སེམས་ཉིད་
ནམ་མཁའ་ལྟར་མ་གཡོས་པར་བཞག་པས། ནམ་མཁའི་ཀློང་དུ་རླུང་ཞི་བ་ལྟར་ལྟེམ་
གྱིས་འགྲོའོ། །དེ་ནི་རང་འབྱུང་རང་ཞི་ཁོ་ནར་བཞག་གོ །ཡང་སེམས་ཀྱིས་ཡིད་
བཟུང་སྟེ། མཉམ་པ་ལ་བཞག་ནས་ལུང་མནན་ཞིང་བསྒོམ་པའི་དུས་ན། དབང་པོ་
དྲུག་ཡུལ་སོ་སོའི་རྗེས་སུ་འབྲེང་བ་སྙམ་དུ་ཚོར་ན། ཇི་ལྟར་སྣང་བ་ཐམས་ཅད་ལས་
སེམས་སུ་སྣང་བར་མཁྱེན་པའི་དགོངས་པས། དབང་པོའི་སྡུན་ཆོད་པས། ཉི་མ་
དང་ཟེར་གྱི་ཚུལ་དུ་སླར་སེམས་ལ་འདུས་པར་ལུང་མནན་ལ་བསྒོམ་མོ། ༧ །འདི་
ནས་མར་ནི་ཡིད་བཞིན་གྱི་ནོར་བུ་རིན་པོ་ཆེ་བས་ཀྱང་དཀོན་ལ་བཙལ་དཀའ་བའི་
ཏན་ཏྲ་ལས། སེམས་ཀྱི་བཙལ་ཐབས་ཀྱི་ལུང་ནོན་སྟོན་ཏེ། དཔེར་ན་ཡིད་བཞིན་གྱི་
ནོར་བུ་རིན་པོ་ཆེ་དེ་ཡང་། དཀོན་པ་བཙལ་དཀའ་སྟེ། འཇིག་རྟེན་གྱི་གནས་བདེ་བ་
ཅན་རེ་རེ་ན། ཡིད་བཞིན་གྱི་ནོར་བུ་རེ་རེ་གཉིས་གཉིས་ལས་མེད་པར་དཀོན་ཏེ། དེ་
བཞིན་དུ་སེམས་ཉིད་རིན་པོ་ཆེ་འདི་རྟོགས་པ་ཡང་། འཇིག་རྟེན་གྱི་གནས་བདེ་བ་
ཅན་རེ་རེ་ནས། འགའ་དང་ཟུང་ལས་མི་འབྱུང་ངོ༌། བཙལ་དཀའ་བ་ནི་ཡིད་བཞིན་
གྱི་ནོར་བུ་རིན་པོ་ཆེ་དེ་ཡང་། སྦྱིན་པའི་བདག་པོ་ལས་དག་པ་འགའ་ཡིས་རྙེད་པ་
ལས་ཀུན་གྱིས་རྙེད་པར་མི་འགྱུར་རོ། ། དེ་བཞིན་དུ་སེམས་འདི་ཡང་མ་རྟོགས་པ་
132

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
ལས་རྟོགས་པར་བྱ་བ་འམ། མ་རྙེད་པ་ལས་རྙེད་པར་བྱ་བ་ནི། སྔོན་ཚེ་གོང་ནས་
སྦྱོང་སྦྱོང་བ། ལས་འཕྲོ་དང་སྐལ་པར་ལྡན་པ་འགའ་ཙམ་གྱིས་བཙལ་བས་རྙེད་པ་
ལས། བློ་ཡིས་སྒྲིབ་པ་འཐུག་པོ་མུན་པ་འདྲ་བས་ནོན་པ་རྣམས་ཀྱིས་ནི་བཙལ་ཀྱང་
རྙེད་པར་མི་འགྱུར་རོ། །དེ་ལ་གང་ཞིག་ལས་འཕྲོ་དང་ལྡན་པས་བཙལ་བའི་ཐབས་
ནི། སེམས་ཉིད་སྟོང་པར་བརྟག་ལ་བཙལ་བ་དང་གཅིག །སེམས་ཉིད་སྣང་བར་
བརྟག་ལ་བཙལ་བ་དང་གཉིས། སེམས་ཉིད་སྣང་ལ་རང་བཞིན་མེད་པར་བརྟག་ལ་
བཙལ་བ་དང་གསུམ། སེམས་ཉིད་སྣང་སྟོང་མཐའ་ལས་འདས་པར་བརྟག་ལ་
བཙལ་བ་དང་བཞི། སེམས་ཉིད་ཡོད་པར་བརྟག་ལ་བཙལ་བ་དང་ལྔ། སེམས་ཉིད་
མེད་པར་བརྟག་ལ་བཙལ་བ་དང་དྲུག །སེམས་ཉིད་གཉིས་ཀ་མ་ཡིན་པར་བརྟག་ལ་
བཙལ་བ་དང་བདུན། སེམས་ཉིད་གཞི་མ་བརྟག་པ་ཉིད་དུ་བཞག་ལ་བཙལ་བ་དང་
བརྒྱད། སེམས་ཉིད་ལ་གཞི་སྟོར་བྲལ་མེད་པ་བཙལ་དང་མ་བཙལ་གཉིས་ཀྱི་ཐ་སྙད་
མེད་པར་གཞག་པ་དང་དགུའོ། །དེ་ལས་སེམས་ཉིད་གཞི་མ་རྟོགས་པའི་དུས་ན་ནི།
བཙལ་དུ་ཡང་ཡོད་པར་སྟོན་ཏེ། སེམས་ཉིད་སྟོང་པར་བརྟག་ནས་བཙལ་བ་ནི།
བྱང་ཆུབ་ཀྱི་སེམས་བདེ་བ་ཆེན་པོ་ནི། ཡེ་ནས་དངོས་པོ་དང་མཚན་མ་རྡུལ་ཀྱང་
མེད་པས། ནམ་མཁའ་ལྟར་སྟོང་ཞིང་བདག་མེད་པར་བསྒོམ་པས། བག་ཆགས་ཀྱི་
མཐུ་བརྟས་པའི་དབང་གིས། མཚན་མ་ཐམས་ཅད་ལ་ཞེན་པའི་བག་ཆགས་ཐམས་
ཅད་མི་སྣང་པར་གྱུར་ཏེ། མཚན་མའི་ཤས་ནི་ཇེ་ཆུང་ཇེ་ཆུང་འགྲོ་ལ། མཚན་མ་མེད་
པའི་ཤས་ནི་ཇེ་ཆེ་ཇེ་ཆེ་འགྲོ་བར་འགྱུར་རོ། །དེ་ལྟར་གྱུར་ཙམ་ཉིད་ན་ནི། གཞི་མ་
སྐྱེས་པ་སྐྱེ་བ་མེད་པའི་བྱང་ཆུབ་ཀྱི་སེམས་རྙེད་པའོ། །སེམས་ཉིད་སྣང་བར་བརྟག་
ལ་བཙལ་བ་ནི། བྱང་ཆུབ་ཀྱི་སེམས་རང་འབྱུང་གི་ཡེ་ཤེས་ཉིད་ལ་ཉིད་འཆར་ཞིང་།
ཐིག་ལེ་ཆེན་པོ་ཉག་གཅིག་ཏུ་སྣང་བར་བསྒོམ་པས། ཡེ་ཤེས་ཆེན་པོ་འདི་ཉིད་སྣང་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བར་གསལ་ཏེ། བྱང་ཆུབ་ཀྱི་སེམས་ཡེ་ནས་མ་འགགས་པས། མི་འགྱུར་བའི་སྐུ་ལ་མ་
བསྒྲིབ་པའི་ཡེ་ཤེས་གསལ་བའི་སེམས་རྙེད་པའོ། །སེམས་ཉིད་སྣང་ལ་རང་བཞིན་
མེད་པར་བརྟག་ལ་བཙལ་བ་ནི། གོང་མའི་དོན་གཉིས་ཀ་གཅིག་ཏུ་རྟོགས་ཏེ། གང་
ཞེ་ན། སེམས་ཉིད་སྟོང་སྟེ་ཡང་དངོས་པོ་དང་མཚན་མ་མེད་ལ། སྣང་སྟེ་ཡང་མ་
བསྒྲིབ་པར་གསལ་བའི་ཡེ་ཤེས་ཉིད་ལ་ཉིད་འཆར་རོ། །དེ་ཡང་གསལ་བ་ནི་མ་
བསྒྲིབ་པའི་ཡེ་ཤེས་ཉིད་ལ་ཉིད་གསལ་ལ། རང་བཞིན་མེད་པ་ནི་དེ་ཡི་རང་བཞིན་
ལ་ཅི་ལྟ་བར་ཡང་བརྟག་ཏུ་མེད་པས་ནི། གསལ་ལ་རང་བཞིན་མེད་ཅེས་བྱའོ། །དེ་
ནི་སྣང་སྟོང་གཉིས་སུ་མེད་པའི་དོན་དང་ལྡན་པའི་སེམས་རྙེད་པའོ། །སེམས་ཉིད་
སྣང་སྟོང་གཉིས་ཀྱི་མཐའ་ལས་འདས་པར་བརྟག་ལ་བཙལ་བ་ནི། དེ་ནི་སྣང་ཙམ་ན་
སྟོང་པས་འཇོམས་པ་ཡང་མ་ཡིན། མི་སྣང་ཙམ་ན་སྣང་བས་འཇོམས་པ་ཡང་མ་
ཡིན་ཏེ། སྣང་སྟོང་གང་ལ་ཡང་མི་དཔྱོད་པར་བསྒོམས་པས། མཚོན་པ་ཡོངས་དང་
བྲལ་བའི་བྱང་ཆུབ་ཀྱི་སེམས་རྙེད་པའོ། །སེམས་ཉིད་ཡོད་པར་བརྟག་ལ་བཙལ་བ་ནི།
བྱང་ཆུབ་ཀྱི་སེམས་ཡེ་ནས་ཡོད་དེ་རང་འབྱུང་གདོད་ནས་དག་པར་བསྒོམ་པས།
མན་ངག་གདེངས་དང་ཆས་པ་རྒྱུ་འབྲས་མི་བསླུ་བའི་ངེས་དོན་དང་ལྡན་པའི་སེམས་
རྙེད་པའོ། །སེམས་ཉིད་མེད་པར་བརྟག་ལ་བཙལ་བ་མེད་པ་ནི། བྱང་ཆུབ་ཀྱི་སེམས་
ལ་རྣམ་པར་རྟོག་པ་ཐམས་ཅད་ལས་འདས་ཞིང་། འདི་ཞེས་བྱ་བ་མེད་པར་བསྒོམ་
པས། མི་དམིགས་པ་ལས་གདེང་དུ་གྱུར་ནས་ཆགས་པའི་སྐྱོན་དང་བྲལ་བའི་བྱང་
ཆུབ་ཀྱི་སེམས་རྙེད་པའོ། །སེམས་ཉིད་གཉིས་ཀ་མ་ཡིན་པའི་དོན་བརྟག་ལ་བཙལ་བ་
ནི། བྱང་ཆུབ་ཀྱི་སེམས་ཡོད་པ་དང་ཡོད་པར་བདེན་པ་དང་། མེད་པ་དང་མེད་
པར་བདེན་པ་གཉིས་ཀྱི་དོན་ཡང་། གཉིས་ཀ་མ་ཡིན་གཉིས་སུ་མེད་པར་འདུས་ཏེ།
མཉམ་པ་ཉིད་གཉིས་སུ་མེད་པར་བསྒོམས་པས། གཉིས་མེད་ངང་ལ་མཉམ་པའི་
134

སེམས་སྡེ། གསེར་གྱི་ལུང་ནོན་ཆེ་བ།
སེམས་རྙེད་པའོ། །སེམས་ཉིད་གཞི་མ་བརྟག་པར་བཞག་ལ་བཙལ་བ་ནི། མི་རྟོག་
བརྟག་ཏུ་མེད་དེ་རྟོག་པའི་སྤྱོད་ཡུལ་མིན་ཞེས་བྱ་སྟེ། སེམས་ནི་འདི་ལྟ་བུ་ཞིག་ཞེས་
བྱ་བའི་རྟོག་དཔྱོད་ལས་འདས་པར་བསྒོམས་པས་མ་དཔྱད་པར་ཡང་སྟེང་དུ་ཕེབས།
མ་བརྟག་པར་ཡང་རྟོགས་པའི་ཕུལ་ཅེས་བྱ་སྟེ། ཡེ་རྟོགས་ཆེན་པོའི་བྱང་ཆུབ་ཀྱི་
སེམས་རྙེད་པའོ། །སེམས་ཉིད་གཞི་སྟོར་བྲལ་མེད་པས་བཙལ་བ་དང་མི་བཙལ་བ་
གཉིས་ཀྱི་ཐ་སྙད་མེད་པར་གཞག་པ་ནི། མ་འོངས་མི་འགྲོ་ཡེ་ནས་དབྱིངས་ནས་
འདུག །མ་སྟོར་མ་བྲལ་ཡེ་ན་རང་ལ་ཡོད། མ་བཙལ་མི་ཚོལ་བཙལ་བའི་ཐབས་
སྙད་མེད། མི་འགྱུར་སྐུ་ལ་མ་བསྒྲིབ་ཡེ་ཤེས་ལྟ། བལྟས་པས་བདག་ཞལ་བདག་གིས་
མཐོང་བ་ལས། གཞན་གྱིས་མཐོང་བའི་རྒྱུ་ནི་ཅི་ཡང་མེད་ཅེས་བྱ་སྟེ་སེམས་རྙེད་པའི་
དྲོད་ཉམས་སུ་ལོན་པའི་མན་ངག་ཟབ་མོ་ཡང་དག་པ་བསྟན་པའོ། ༧ །འདི་ནས་
མར་ན་ལྷ་གཉེན་གྱི་ཤེལ་སྒོང་བས་ཀྱང་གཅེས་ལ་བཙལ་དཀའ་བའི་ཏན་ཏྲ་ལས།
སེམས་ཀྱི་བཙལ་ཐབས་སྟོན་ཏེ། སེམས་ཀྱི་རང་བཞིན་འདི་ཡང་། བཙལ་ནས་རྙེད་
ཀྱང་བཙའ་བར་དཀའ་སྟེ། དཔེར་ན་ལྷ་བཙན་པོ་གངས་དཀར་པོ་ལ་གནས་བཅས་
པ་དང༌། སྨན་གཉན་མོ་མཚོ་སྔོན་མོ་ལ་གནས་བཅས་པ་གཉིས་མ་མཇལ་ཡིད་ཀྱིས་
བཤོས་པའི་སྲས། ཤེལ་གྱི་སྒོང་ང་དཀར་པོ་གུར་ཙམ་ཞིག་ཏུ་བྱུང་བ་དེ་ནི། གཅེས་ཏེ་
ནི་ལྷ་བཙན་པོ་དང༌། སྨན་གཉེན་མོ་གཉེན་གྱིས། འབྱུང་བ་ལྔ་ཡི་དྲོད་སྙམས་ནས་
འཚོས། བཙའ་བར་དཀའ་སྟེ་ནི། གྲང་པའི་སེམས་ཅན་རྣམས་ནི་དེ་ལས་སྐྱབས་ཚོལ་
དུ་འོང་། དྲོ་བའི་སེམས་ཅན་རྣམས་ནི་དེ་ལ་བསིལ་སྙོགས་དུ་འོང་། གཟུགས་སྡུག་པ་
ལ་འདོད་པའི་སེམས་ཅན་རྣམས་ནི་བལྟ་རུ་འོངས། དྲི་ཞིམ་པོ་འདོད་པ་རྣམས་ནི་དེ་
ལ་སྣོམ་དུ་འོང་། སྒྲ་སྙན་པ་འདོད་པ་རྣམས་ནི་དེ་ལ་ཉན་དུ་འོང་། རོ་མངར་བ་
འདོད་པ་རྣམས་ལ་དེ་ནི་ལྡག་ཏུ་འོང་། ཡིད་དུ་འོང་བ་འདོད་པ་རྣམས་ནི་དེ་ལ་རྩེ་
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རུ་འོང་བ་ནི་བཙའ་བར་དཀའ་འོ། ། དེ་བཞིན་དུ་སེམས་འདི་ཡང་རྙེད་ནས་བཙའ་
བར་དཀའ་སྟེ། འོ་ན་སེམས་དེ་ཇི་ལྟར་བཙའ་ཞེ་ན། འཇིག་རྟེན་གྱི་གནས་སུ་བཙའ་
བའི་ཐབས་དང་། འཇིག་རྟེན་ལས་འདས་པར་བཙའ་བའི་ཐབས་དང་གཉིས་སོ། །
དེ་ལས་འཇིག་རྟེན་གྱི་གནས་སུ་བཙའ་བའི་ཐབས་ལ་ཡང་རྣམ་པ་གཉིས་ཏེ། གང་ཞེ་
ན། སོ་སོའི་གནས་སུ་བཙའ་བ་དང་། རི་དགོན་ལ་བཙའ་བ་གཉིས་སོ། །དེ་ལ་སོ་
སོའི་གནས་སུ་བཙའ་བ་ནི་བཙའ་བར་ཡང་རབ་ཏུ་དཀའ་སྟེ། སེམས་མཉམ་པའི་
ངང་ལས་འཚོ་རུ་མི་སྟེར་ཏེ། སེམས་ཞེ་སྡང་མེད་པ་ལས་ཞེ་སྡང་གི་ས་བོན་འདེབས་
སུ་འོང་སྟེ། སྲོག་རྟོད་པ་ལྟར་བྱེད་པ་བྱུང་ནས། སྲོག་མེད་པ་གཡུང་དྲུང་གི་སྐུ་ཞེས་
བྱ་བའི་ལུང་མནན་ལ་ཞེ་སྡང་གི་རྗེས་སུ་མི་གཏོང་བར་བཟོད་པ་བསྒོམས། སེམས་
འདོད་ཆགས་མེད་པ་ལ། འདོད་ཆགས་ཀྱི་ས་བོན་འདེབས་སུ་འོང་སྟེ། འདོད་ཆགས་
ཀྱི་ཡུལ་རྣམ་པ་གཉིས་སྟོན་དུ་འོང་བ་ལྟར་བྱེད་ན། ཆོག་ཤེས་རྒྱ་མཚོར་འཁྱིལ་བ་དང་
མི་གཡེལ་པ་ཞེས་བྱ་བའི་ལུང་མནན་ལ། འདོད་ཆགས་ཀྱི་རྗེས་སུ་མི་གཏང་བར་
བཟོད་པ་བསྒོམས་ཏེ་སེམས་བཙའ་འོ། སེམས་གཏི་མུག་གིས་མ་བསྒྲིབ་པ་ལ། གཏི་
མུག་གི་ས་བོན་འདེབས་སུ་འོང་བ་སྟེ། དགེ་བ་བྱེད་བྱེད་པ་སུས་མཐོང་དང་། སྡིག་
པ་བྱེད་བྱེད་པ་སུས་མཐོང་ཟེར་བ་དང༌། དོན་དམ་པ་ལ་སྒྲོ་བསྐུར་ཟེར་བ་དེ་ནི་གཏི་
མུག་གི་ས་བོན་འདེབས་པ་ཡིན་ཏེ། རང་རིག་ཡེ་ཤེས་ཤར་དང་རྒྱུ་འབྲས་མི་བསླུ་བ་
ཞེས་བྱ་བའི་ལུང་མནན་ལ། གཏི་མུག་གི་རྗེས་སུ་མི་གཏོང་བར་བསྒོམས་ཏེ་སེམས་
བཙའོ། །སེམས་ང་རྒྱལ་མེད་པ་ལ་ང་རྒྱལ་གྱི་ས་བོན་འདེབས་སུ་འོང་བ་སྟེ། ཕ་ལོག་
པ་དེས་ཁྲོ་གཏུམ་དང་ང་རྒྱལ་ཆེ་བ་དང་། བདེན་ཚིག་ལ་ཁྱད་གསོད་གཏོང་བ་ལྟར་
བྱེད་ན། མཉམ་ཉིད་ཞི་དང་ངང་ལས་མི་གཡོ་བ་ཅེས། བྱ་བའི་ལུང་མནན་ལ་
བསྒོམས་ཏེ། ང་རྒྱལ་གྱི་རྗེས་སུ་མི་གཏོང་བར་བཟོད་པ་བསྒོམས་ཏེ་སེམས་བཙའ་འོ། །
136

སེམས་སྡེ། གསེར་གྱི་ལུང་ནོན་ཆེ་བ།
སེམས་ཕྲག་དོག་མེད་པ་ལ། གཞན་གྱིས་ཕྲག་དོག་གི་ས་བོན་འདེབས་སུ་འོང་བ་སྟེ།
ཆེ་ཆུང་དང་རུ་ང་དང་སྒྱུ་མ་ལས་རྟོད་པ་ལྟར་བྱེད་ན། ཀུན་བཟང་ངང་དང་བདེ་
ཆེན་སྣོད་དུ་ཡངས་ཅེས་བྱ་བའི་ལུང་མནན་ལ། ཕྲག་དོག་གི་རྗེས་སུ་མི་གཏོང་བར་
བཟོད་པ་བསྒོམས་ཏེ། སེམས་བཙའོ། །དེ་ལྟར་ལྔ་ནི་སེམས་མི་ཐུབ་པར་བྱེད་པའི་རྩ་
བ་ལྔ་སྟེ། དེ་ཐུབ་ན་ནི་ཡན་ལག་ཐམས་ཅད་ཀྱང་ཐུབ་པར་འགྱུར་རོ། །མཚན་མའི་
རྗེས་སུ་མི་གཏོང་སྟེ། མཚན་མ་མེད་པ་ཉིད་དུ་ལུང་མནན་ཏེ་བཙའོ། ། མྱ་ངན་དང་
གདུང་སེམས་ཀྱི་རྗེས་སུ་མི་གཏོང་སྟེ། གཉེན་རྣམས་སྒྱུ་མར་ཤེས་པའི་ལུང་མནན་ཏེ་
བཙའ། རྟོག་དཔྱོད་ཀྱི་རྗེས་སུ་མི་གཏོང་སྟེ། རྣམ་པར་མི་རྟོག་པ་དཔྱོད་པ་ལས་
འདས་པའི་ལུང་མནན་ཏེ་སེམས་བཙའོ། །བག་ཆགས་རྒྱུ་བའི་རྗེས་སུ་མི་གཏོང་སྟེ།
སྒོ་ལྔའི་དབང་པོ་ཀུན་གཞི་ལ་ཁ་ནང་དུ་བསྟན་པའི་ལུང་མནན་ལ་སེམས་བཙའོ། །
བྱུང་ཚོར་གྱི་རྗེས་སུ་མི་གཏོང་སྟེ། བཟོད་པ་ཆེན་པོའི་ལུང་མནན་ལ་སེམས་བཙའོ། །
དེ་ལ་སོགས་ཉོན་མོངས་པ་བརྒྱད་ཁྲི་བཞི་སྟོང་གི་རྗེས་སུ་མི་གཏོང་བར་ལུང་མནན་
ལ་སེམས་བཙའོ། ། རི་དགོན་ལ་བཙའ་བ་ནི་སོ་སོའི་དེ་ཁ་ལག་མ་འདྲེས་ན། ཉོན་
མོངས་པའི་ཡུལ་དང་ས་བོན་འདེབས་པ་མེད་པས་གདུལ་ཞིང་བཙའ་བར་སླ་སྟེ། སོ་
སོའི་གནས་ནས་འོང་བ་གང་དང་ཡང་ཁ་མ་ཕྲད་པ་ཀུན་༼ཀ་ནས་༽ཐུབ་སྟེ། སེམས་
རང་འབྱུང་གི་ཡེ་ཤེས་ཉིད་མངོན་དུ་གྱུར་ཏེ། སྟོར་བྲལ་མེད་པའི་གདེངས་དུ་གྱུར་
པས་སེམས་ཀྱི་བཙའ་ཐབས་ཀྱང་དེ་ཀ་ན་ཡིན་ནོ། །འཇིག་རྟེན་ལས་འདས་པར་
བཙའ་བའི་ཐབས་ནི། ཅིར་ཡང་མ་བཅོས་པའི་ངང་ལ་རིག་པ་རྒྱུན་ཆགས་སུ་གསལ་
ཐེབས་ནས་བཞུགས་པ་དེ་ལས་མི་འདའ་བ་ནི་སེམས་ཀྱི་བཙའ་ཐབས་སོ། །ཡང་ན་
མ་གཡོས་པའི་ངང་ལས་མ་ཡེངས་པའི་ངང་ཉིད་གནས་པ་དེ་ཀ་ལས་མི་འདའ་བ་ནི།
སེམས་ཀྱི་བཙའ་ཐབས་སོ། །འདི་ནས་མར་ནི་ཨུད་དུམ་ཝ་རའི་མེ་ཏོག་བས་ཀྱང་
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འབྱུང་བར་དཀོན་པའི་ཏན་ཏྲ་ལས། སེམས་ཉིད་རྟོགས་པ་ཉུང་བས། སངས་རྒྱས་
པའི་འབྲས་བུ་ཐོབ་པ་དཀོན་པར་སྟོན་ཏེ། དཔེར་ན་ཨུ་དུ་འབར་བའི་མེ་ཏོག་དེ་
ཡང་། རྩ་བ་རྒྱ་མཚོའི་གཏིང་རིང་རིན་པོ་ཆེ་ཡི་དྲངས་མའི་བཅུད་ལས་སྐྱེས་ནས། རི་
རབ་ཀྱི་སྦུབ་སུ་བྱུང་སྟེ། སུམ་ཅུ་རྩ་གསུམ་གྱི་གནས་སུ་འཁྲུངས་སོ། །དེ་ནི་སྟོན་པ་རེ་
རེ་འཇིག་རྟེན་དུ་འབྱུང་བའི་དུས་སུ་མེ་ཏོག་རེ་ཡང་འབྱུང་བ་ལས། དེ་མ་ཡིན་པར་
ནི་མི་འབྱུང་སྟེ་དེ་ལྟར་དཀོན་ནོ། །དཔེ་དེ་དང་འདྲ་བར་ན། སེམས་འདི་ཡང་རྟོགས་
ནས། འཚངས་རྒྱ་བར་དཀོན་ཏེ། དེ་ལྟར་དཀོན་ན་སངས་རྒྱས་པའི་འབྲས་བུ་འདི་ཅི་
ལྟར་བསྒྲུབས་ཞེ་ན། སེམས་དབེན་པས་གནས་དབེན་པ་བཙལ་ལ། ངང་རིང་བར་
ལུང་མནན་ཞིང་བསྒོམ་སྟེ། བག་ཆགས་ཀྱི་རྗེས་སུ་མི་འབྲེང་པ། མཚན་མའི་ཚད་མི་
གཅོད་པས། འཁྲུལ་པའི་བློ་མི་དབྱུང་བ། སེམས་ལ་རྩོལ་བ་མི་ཞུགས། དགོངས་པ་
ལ་གཟའ་གཏད་མི་འཆའ། བྱུང་ཚོར་ལ་རྣམ་རྟོག་མི་བསླང༌། ཏིང་ངེ་འཛིན་ལ་
བཏང་སྙོམས་མི་བྱ། ཡི་དམ་གྱི་ལྷ་དང་མཁོན་མི་བྱ། དམ་ཚིག་གི་ལྷ་དང་དམེ་མི་
མནོལ། ལས་ཀྱི་ལྷ་ལ་ར་ཆོད་མི་བྱ། ལས་རྣམ་པ་གསུམ་ཕྱལ་བར་མི་བཏང་བས།
སེམས་ལ་སེམས་ཀྱིས་སྤྲོ་བ་བསྐྱེད་པའི་གདངས་དབྱུང་བས། ངང་ལ་ངང་གིས་ངང་
ཐག་བསྲིང་བའི་གདམ་ངག་བྱ། དོན་ལ་མ་བཅོས་པ་སྟེང་དུ་གཞུགས་པའི་ཉམས་ཀྱི་
མན་ངག་དབྱུང་། ཅི་ནས་ཀྱང་མི་དམིགས་པའི་ཐིག་ལེ་གཅིག་ལ་མ་བཅོས་པའི་
གསལ་གདབ་བོ། །དེ་ལྟ་བའི་དོན་ལ་ཞུགས་ནས། འབྲས་བུ་གཡུང་དྲུང་གི་སྙིང་པོ་
རྙེད་ནས་སངས་རྒྱས་པར་ངེས་སོ། ༧ །འདི་ནས་མར་ལ་གསེར་གྱི་རུས་སྦལ་བས་
ཀྱང་མཐོང་པར་དཀའ་བའི་ཏན་ཏྲ་ལས། བྱང་ཆུབ་སེམས་ཀྱི་སྦ་ཐབས་སྟོན་པ་སྟེ།
དཔེར་ན་གསེར་གྱི་རུས་སྦལ་ཞེས་བྱ་བའི་སེམས་ཅན་ཅིག །རྒྱ་མཚོ་ཆེན་པོའི་གཏིང་
ན་བསྐུམས་ནས་འདུག་པ་དེ་ནི། བསྐལ་པ་གཅིག་ཏུ་སུས་ཀྱང་མི་མཐོང་བ་འདྲ་བ་
138

སེམས་སྡེ། གསེར་གྱི་ལུང་ནོན་ཆེ་བ། ། ༼ཉ༽
སྟེ། ཀུན་གཞི་མ་གཡོས་པའི་ཀློང་བདེ་བ་རྒྱ་མཚོ་འདྲ་བའི་དབྱིངས་ན། བྱང་ཆུབ་ཀྱི་
སེམས་གསེར་རྡོ་བོར་བ་འམ། རུས་སྦལ་བསྐུམས་པ་བཞིན་དུ་གནས་པ་དེ་ནི། སྐད་
གཅིག་ཀྱང་མངོན་དུ་མ་འགྱུར་བས། རང་གསང་ཐབས་ཀྱིས་ཆོད་པས། སྦ་མི་དགོས་
ན་ཡང་། ཉོན་མོངས་པ་ཅན་གྱི་ཡིད་བསླུ་རུ་འོང་སྲིད་པས། སྦ་བར་བྱ་སྟེ་དེ་ནི་གང་
ཞེ་ན། འཇིག་རྟེན་དུ་སྦ་བར་གསུམ་དང་། འཇིག་རྟེན་ལས་འདས་པ་སྦ་བ་དགུའོ། །
དེ་ལས་འཇིག་རྟེན་དུ་སྦ་བ་གསུམ་ནི། གང་སྐྱེས་བུ་དག་དོན་དམ་པའི་ལུང་མནན་
ནས་སེམས་སྒོམ་པར་འདོད་པའི་དུས་ན། ལུས་སྦ་བ་དང་། ངག་སྦ་བ་དང་། ཡིད་
སྦ་བ་གསུམ་སྟེ། དེ་ལ་ཡང་ལུས་སྦ་བ་ནི། གནས་དབེན་པ་བཙལ་ལ་ལུས་སུས་ཀྱང་
མི་མཐོང་བར་བསྒོམ་མོ། །ངག་སྦ་བ་ནི། སོ་སོ་དང་ཁ་མ་འཕྲད་ཅིང་མི་ཚིག་ལ་མི་
ཡེངས་པར་བསྒོམ་མོ། །ཡིད་སྦ་བ་ནི། ཀུན་གཞི་ལ་དབང་པོ་ཁ་ནང་དུ་བསྟན་པ་
བསྒོམ་མོ། །འཇིག་རྟེན་ལས་འདས་པར་སྦ་བ་དགུ་ནི། གཡོ་བ་མེད་པའི་དབྱིངས་སུ་
གསལ་ལ་མ་བསྒྲིབ་པའི་ཡེ་ཤེས་སྦས་པ་ལས། ཉོན་མོངས་པ་ཅན་གྱི་ཡིད་ཀྱིས་བསླུ་
རུ་ཡེ་ནས་མེད། སྒྲོ་བསྐུར་མེད་པའི་དབྱིངས་སུ། རེ་དོགས་མེད་པའི་ཡེ་ཤེས་སྦ་བ་
ལས། ཉོན་མོངས་པ་ཅན་གྱི་ཡིད་ཀྱིས་བསླུ་རུ་ཡེ་ནས་མེད། གཞི་སྐྱེ་བ་མེད་པའི་
དབྱིངས་སུ། མ་འགགས་པའི་ཡེ་ཤེས་སྦས་པ་ལས། ཉོན་མོངས་པ་ཅན་གྱི་ཡིད་ཀྱིས་
བསླུ་རུ་ཡེ་ནས་མེད། ཡོངས་སུ་རྒྱ་མ་ཆད་པའི་དབྱིངས་སུ། ཐིག་ལེ་ཆེན་པོའི་ཡེ་ཤེས་
སྦས་པ་ལས། ཉོན་མོངས་པ་ཅན་གྱི་ཡིད་ཀྱིས་བསླུ་རུ་ཡེ་ནས་མེད། ཅི་ཡང་མ་ཡིན་
པའི་དབྱིངས་སུ། དེ་བཞིན་ཉིད་ཀྱི་ཡེ་ཤེས་སྦས་པ་ལས། ཉོན་མོངས་པ་ཅན་གྱི་ཡིད་
ཀྱིས་བསླུ་རུ་ཡེ་ནས་མེད། མཚན་མ་དང་བྲལ་བའི་དབྱིངས་སུ་གདོད་ནས་དག་པའི་
ཡེ་ཤེས་སྦས་པ་ལ། ཉོན་མོངས་པ་ཅན་གྱི་ཡིད་ཀྱིས་བསླུ་རུ་ཡེ་ནས་མེད། མི་
དམིགས་པའི་དབྱིངས་སུ་ཅིར་ཡང་གསལ་བའི་ཡེ་ཤེས་སྦས་པ་ལ། ཉོན་མོངས་པ་སར་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅན་གྱི་ཡིད་ཀྱིས་བསླུ་རུ་ཡེ་ནས་མེད། དཔག་ཏུ་མེད་པའི་དབྱིངས་སུ། རྨད་དུ་བྱུང་
བའི་ཡེ་ཤེས་སྦས་པ་ལ། ཉོན་མོངས་པ་ཅན་གྱི་ཡིད་ཀྱིས་བསླུ་རུ་ཡེ་ནས་མེད། མ་
གཡོས་པའི་དབྱིངས་སུ་མ་བཅོས་པའི་ཡེ་ཤེས་སྦས་པ་ལ། ཉོན་མོངས་པ་ཅན་གྱི་ཡིད་
ཀྱིས་བསླུ་རུ་ཡེ་ནས་མེད་དོ། ༧ །འདི་ནས་མར་ནི་བར་སྣང་གི་མཁའ་ལ་འདུག་པ་
བས་ཀྱང་གཡང་ས་ཆེ་བའི་ཏན་ཏྲ་ལས། སེམས་བསྒོམ་པའི་དུས་སུ་ལྟ་བ་ཆེན་པོ་ལ་
ཐལ་ནས། དགོངས་པ་གཡེལ་བར་བྱེད་པ་ལ། འཇིགས་པ་བསྐུར་བ་སྟོན་ཏེ། དཔེར་
ན་འདབ་ཆགས་བྱ་མ་ཡིན་པ་གང་ཡང་རུང་སྟེ། བར་སྣང་གི་མཁའ་མཐོ་ལས་རྟེན་
ཆུང་བའི་སར་བཞག་ན། ལྟུང་བའི་གཡང་ས་ཆེ་བ་དང་འདྲ་སྟེ། སྐུ་གསུང་ཐུགས་
ལས་སྤྲུལ་པའི་སེམས་ཀྱི་མན་ངག་འདི་ཡིས་ལུང་ལོག་པར་གོ་སྟེ། བསྒོམ་དུ་ཡང་མེད་
ལ། ཡེངས་སུ་ཡང་མེད་པའི་ལྟ་བས་མ་ཟིན་ན། ལུང་ལོག་པར་འཁྲུལ་པའི་ཉེས་
དམིགས་ཆེན་པོ་གསུམ་འབྱུང་སྟེ། གང་ཞེ་ན། ལུས་སྒྱུ་མ་ཡིན་ནོ་བའི་ལུང་ཕོགས་
པའི་དུས་སུ་སྒྱུ་མ་ཡིན་ན་སྒྱུ་མའི་རང་བཞིན་ལ། བསྒོམ་པའི་རྒྱུ་མེད་པར་བསམ་
པའི་བློ་བྱུང་བས་ལུང་ལོག་སྟེ། ལུས་སྒོམ་པ་ལ་གཡེལ་ན། སྟོང་པ་ཟད་པའི་མཐའ་
ཞེས་བྱ་བར་ལྟུང་པར་ངེས་ཏེ། དེ་ནི་ལུང་ལས་ཀྱང་རི་ཕུག་ནགས་ཚལ་རྫ་རོང་དང་།
དུར་ཁྲོད་ས་ཕུག་ལུང་སྟོང་ན། སེམས་ཅན་བྱོལ་སོང་ཞུགས་པ་འདྲ། ཅེས་པ་འབྱུང་
སྟེ། བྱ་དང་རི་དྭགས་དང་གཅན་གཟན་ཀུན་དང་དབྱེར་མེད་དོ། ། དེ་བས་ན་ལུས་ཀྱི་
ལས་རང་བཞིན་ཆ་ལུགས་ཀྱི་ཕྱག་རྒྱ་ལྔ་དང་མི་འབྲལ་བར་བསྒོམ་མོ། །ངག་རང་
བཞིན་མེད་པ་ཡིན་ནོ་བའི་ལུང་ཕོག་པའི་དུས་སུ། ལུང་ལོག་པར་གོལ་ནས། ངག་
སྒོམ་པ་ལ་མ་གཡེལ་ན། དེ་ནི་སེམས་བྱིང་རྨུགས་ཀྱི་དབང་དུ་འགྱུར་ཏེ། དེ་ནི་ལྐུགས་
པ་ཁ་མེད་དང་ཁ་འདར་གླིང་འཐོམ་གྱི་གནས་སུ་ལྟུང་བར་ངེས་སོ། ། དེ་ནི་ལུང་ལས་
ཀྱང་། སྙིང་པོ་བརྗོད་མེད་དོན་མེད་མི་ཚིག་ཅན། ཁ་མེད་ལྐུགས་པ་མུན་པའི་གླིང་
140

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
འཐོམ་ནི། ཁ་འདར་ལྕགས་ཀྱི་སྤུ་གྲིས་རང་ལས་གཅོད་ཞེས་འབྱུང་སྟེ། དེ་ནི་སྙིང་པོ་
མ་བརྗོད་པའི་སྐྱོན་གྱིས་ཚེ་གཅིག་ལ་ཁ་མེད་ལྐུགས་པ་གཅིག་ཏུ་སྐྱེ་ཞིང་ལྟུང་ངོ༌། ཚེ་
གཅིག་ལ་བསྒོམ་པའི་སར་མི་ཚིག་ལ་ཡེངས་པའི་སྐྱོན་གྱིས། བདུད་ཡས་པོ་ཁ་འདར་
བྱ་བ། ཁ་ནས་ལྕེ་ཕྱུང་པ་ལྕགས་ཀྱིས་སྤུ་གྲི་རྣོན་པོ་ཅིག་ཏུ་བྱས་ནས་རང་ལུས་ལ་རང་
བཅད་ཅིང་ཟ་བ་ཞིག་ཏུ་སྐྱེ་བར་ངེས་སོ། །དེ་བས་ན་འཛབ་དང་སྙིང་པོ་ཆུ་བོའི་རྒྱུན་
བཞིན་མི་འཆད་པར་བཟླས་སོ། །སེམས་ཡེ་རྟོགས་ཆེན་པོ་ཉིད་ཡིན་ནོ་བའི་ལུང་ཕོག་
པའི་དུས་སུ། ལུང་ལོག་པར་གོ་ན། ཡིད་སེམས་བསྒོམ་པ་ལ་གཡེལ་ན། དེ་ནི་སྙིང་པོ་
སེམས་འཕྱར་ལ་གཡེང་བའི་དབང་དུ་འགྱུར་ཏེ། དེ་ནི་དབང་པོ་མ་ཚང་པས་སྤྱོད་པ་
མི་ཁོམས་པའི་གནས་སུ་ལྟུང་བར་ངེས་ཏེ། ལུང་ལས་ཀྱང་། ཏིང་འཛིན་མི་བསྒོམས་
མཚན་མ་གཞན་ལ་ཡེངས། དམུ་ལོང་དང་ནི་འོན་དིག་བསྙོན་ལས་སོགས། ཞ་གྲུམ་
གླེན་པ་ལྟ་བུའི་སྡུག་བསྔལ་ཆེ་ཞིང་འབྱུང་ཏེ། དེ་ནི་ཏིང་ངེ་འཛིན་མི་གསལ་བའི་སྐྱོན་
གྱིས་དམུ་ལོང་འཐོམས་པ་དང་གསང་བ་འོན་ཆེན་དང་། ལྕེ་མེད་ཡེ་ལྐུགས། སྣ་
འགགས་འཛེས་འཆེན་༼མཛེར་ཅན་༽དང་། བསྨྱོ་འབོགས་དང་། ཞ་གྲུམ་དང་། གླེན་
པ་ལྟ་བུར་ལྟུང་ཞིང་སྐྱེ་ངེས་སོ། ། དེ་བས་ན་ཏིང་ངེ་འཛིན་རྣམ་པ་གསུམ་གཞུ་བདུང་
བ་བཞིན་དུ་ཐང་ཆོད་པ་ལ་སྒོམས་ཤིང་། རང་བཞིན་ཆ་ལུགས་ཀྱི་ཕྱག་རྒྱ་ལྔ་དང་མ་
བྲལ་བར་བསྒོམ་ན། འགྱུར་བ་མེད་པ་གཡུང་དྲུང་གི་སྐུ་ཐོབ་པར་ངེས་སོ། །འཛབ་
དང་སྙིང་པོ་ཆུ་བོའི་རྒྱུན་བཞིན་མ་ཆད་པར་བཟླས་ན། རང་བཞིན་མེད་པའི་གསུང་
ཡང་དག་པའི་འབྲས་བུ་འཐོབ་པར་འགྱུར་རོ། །ཏིང་ངེ་འཛིན་གཞུ་བདུང་བ་བཞིན་
དུ་ཐང་ཆོད་པར་བསྒོམ་ན། མཉམ་པ་ཉིད་འཁྲུལ་བ་མེད་པའི་ཐུགས་ཡང་དག་པའི་
འབྲས་བུ་ཐོབ་པར་འགྱུར་རོ། ༧ །འདི་ནས་མར་ནི་ལྷ་ཡི་བུ་མོ་ཡིད་འཕྲོག་མ་བས་
ཀྱང་བསླུ་བ་པོའི་ཁ་འདྲེན་པ་མང་བའི་ཏན་ཏྲ་ལས། བསླུ་བ་རྣམ་པ་གསུམ་གྱིས་མ་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཚུགས་པར་བྱ་བ་དང་། ཉམས་སོད་དབང་དུ་བསྡུ་བའི་ལུང་ནོན་སྟོན་ཏེ། དཔེར་ན་
ལྷ་ཡི་བུ་མོ་གཞན་གྱི་ཡིད་འཕྲོག་མ་ཞེས་བྱ་བ་དེ་ནི། བཟང་སྡུག་ལ་འོད་ཆགས་པས།
ལྷ་མ་སྲིན་སྡེ་བརྒྱད་ཀུན་འདོད་ཆགས་སྤྱོད་པར་འདོད་ནས། སྤྲུལ་པ་བསམ་གྱིས་མི་
ཁྱབ་པ་བྱེད་ཅིང་། བསླུ་བ་པོའི་ཁ་འདྲེན་པ་མང་དུ་འོང་བ་དང་འདྲ་སྟེ། གང་སྐྱེས་
བུ་དག་གཡུང་དྲུང་གི་སྙིང་པོ་ལ་གཤེགས་པའམ། སངས་རྒྱས་པའི་འབྲས་བུ་ཐོབ་
པར་འདོད་པ་ཞིག །གནས་དབེན་པར་བཞུགས་ནས་བསྒོམ་ན། ཡིད་ཀྱི་བསླུ་བ་པོ་
དང་བར་དུ་གཅོད་པའི་ཉམས་སོད་པ་འོང་བས། དགོངས་པ་ཐག་བཅད་པ་ལ་
བསྒོམས་དགོས་ཏེ། དེ་ལ་བསླུ་བ་པོ་ལ་ཡང་རྣམ་པ་གསུམ་སྟེ། གང་ཞེ་ན། ཉམས་
སོད་ཀྱི་བསླུ་བ་པོ་དང་གཅིག །བག་ཆགས་ཀྱི་བསླུ་བ་པོ་དང་གཉིས། ཉོན་མོངས་
པའི་བསླུ་བ་དང་གསུམ་མོ། །དེ་ནས་ཉམས་སོད་ཀྱི་བསླུ་བ་པོ་ནི་བཅུ་དྲུག་གོ །བག་
ཆགས་ཀྱི་བསླུ་བ་པོ་ནི་བརྒྱད་དོ། །ཉོན་མོངས་པའི་བསླུ་བ་པོ་ནི་ཉི་ཤུ་རྩ་ལྔའོ། །དེ་
ལ་ཉམས་སོད་ཀྱི་བསླུ་བ་པོ་བཅུ་དྲུག་པ་གང་ཞེ་ན། བདག་ལུང་མནན་ནས་
བསྒོམས་པའི་དུས་སུ། མི་ཡིས་ཆ་བྱད་དུ་འདུག་པ་ལུས་ཆེ་ལ་ཡན་ལག་རགས་པ་
བརྒྱད་བྱུང་ནས། བདག་བཤས་ནས་ནང་གྲོལ་ཆུ་ལ་འཁྲུ་བ་སྙམ་བྱེད་ན། ལྷ་ཡི་བྱད་
༼གྱད་༽ཆེན་པོ་བརྒྱད་ཀྱི་སྤྲུལ་པ་དང་ཉམས་སོད་ཡིན་པས། བག་ཆགས་བཀྲུ་བ་
བཟང་སྟེ། ལུས་ཚན་ཆུ་དང་སྤོས་ཆུས་བཀྲུས་ལ། ཡེ་ཤེས་ཆུ་བོའི་ཏིང་ངེ་འཛིན་ཞེས་
བྱ་བ། ཀུན་གཞི་མ་གཡོས་པའི་ཀློང་ནས། ཡེ་ཤེས་ཀྱི་ཆུ་བོ་དཀར་ལ་དྭངས་པ། རྡུལ་
དང་སྙིགས་མ་དྲི་མ་གསུམ་གྱིས་མ་གོས་པ་ཅིག་བྱུང་ནས་སྣང་སྲིད་ཐམས་ཅད་དུས་
གཅིག་དུ་དག་པར་བསྒོམ། དེ་ལས་ཀྱང་ལུང་མནན་ཏེ། བྱང་ཆུབ་ཀྱི་སེམས་སྐྱེ་བ་
མེད་པར་གདོད་ནས་དག་པ་སལ་གྱི་གསལ་བ་ལས། གསལ་ལོ་བའི་རྟོག་པ་ལས་
ཀྱང་འདས། གསལ་ལ་རྟོག་པ་ཡེ་ནས་མེད་པར་བསྒོམ་མོ། །དེ་ནས་གཅན་གཟན་
142

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
གདུག་པ་ཅན། རྔམས་པའི་ང་རོ་དང་ཁྲོས་པའི་སྡང་མིག་དང་། འཇིགས་པའི་མཆེ་
སྡེར་ལ་སོགས་ཏེ། ཡ་ང་བ་བཞིས་བདག་ཟ་བ་སྙམ་དུ་བྱེད་ན། དེ་ནི་ཁྲོ་བོ་ཆེན་པོ་
བཞི་ཡི་ཉམས་སོད་ཡིན་པས། སྐུ་རི་རབ་ལྷུན་པོ་དང་མཉམ་པ། དབུ་སྲིད་པའི་རྩེ་
མོར་སླེབས་པ། ཞབས་རྒྱ་མཚོའི་གཏིང་དུ་སླེབས་པ། ཤ་རི་རབ་ཙམ་ལ་བཅད་ཀྱང་
མི་ཚ་བ། སྲིད་པ་གསུམ་གྱིས་བསྡུས་པའི་སེམས་ཅན་ཐམས་ཅད་འདྲང་༼འདྲ་བ་༽
ཀྱང༌། ད་རུང་ཤ་ལ་ཉམས་པ་མེད་པར་ལུང་མནན་ལ་བསྒོམ་མོ། །དེ་བས་ཀྱང་ལུང་
མནན་ཏེ། བདག་གི་སེམས་ཉིད་ཁྲོ་བོ་ཆེན་པོའི་མཆོག་ཡིན་པས། གཅན་གཟན་
གདུག་པ་སྤྲུལ་པའི་ཁྲོ་བོ་ཀུན་ཀྱང་། བདག་ཡེ་ཤེས་ཀྱི་ཁྲོ་བོ་ཉིད་ཀྱི་ཕོ་ཉ་ཡིན་པར་
བསྒོམ་མོ། །དོན་དུ་སེམས་ཉིད་ལས་མེད་པར་བསྒོམ་མོ། །བདག་གི་གཞོག་གཡས་པ་
ནས་ཁྲོ་ཆུའི་བུད་མེད་ལ། མུན་པའི་གོས་གོན་པ་རལ་པ་འདོམ་དགུ་བརྒྱ་དགུ་བཅུ་
ས་ལ་གནར་བ། བ་སྤུ་ཉག་རེ་ལས་གཅོད་པའི་མཚོན་ཆ་རེ་ཕྱུང་ནས། བདག་གི་ཤ་
ལས་གཅོད་པ་དགུ་བྱུང་བ་དང་སྙམ་དུ་བྱེད་ན། བདག་གི་གཡོན་ཕྱོགས་ནས། ལྷ་མོ་
ཤེལ་དང་དུང་གི་ཚུལ་ཆགས་པས། དབུ་ལ་རིན་པོ་ཆེ་ཡི་ཐོད་རྡེང་དང་ཐོར་ཚུགས་
དང་ཞུ་ཤམས་གྱིས་བརྒྱན་པ། ཕྱག་གཡས་ན་རིན་པོ་ཆེ་ཟ་མ་ཏོག་རེ་ན་ཙན་དན་གྱི་
འདག་དགུ་དང་། བདུད་རྩི་ལ་སོགས་པ་ཐོགས་ནས་འདུག་པ་དགུ་བྱུང་ནས། ལ་ལ་པ
ནི་ལུས་ལ་འབྱུག །ལ་ལ་ནི་ཁ་རུ་སྟོབ་པ་སྙམ་དུ་བྱེད་ན། དེ་ནི་ལྷ་མོ་དགུ་དང་སྲིན་
མོ་དགུ་ཡི་ཉམས་སོད་ཡིན་ཏེ། སྲིན་མོ་དགུས་ལུས་ལ་མཚོན་རྣོན་པོ་བསམ་གྱིས་མི་
ཁྱབ་པ་ཕྱུང་ནས། བདག་གི་ལུས་ལ་གཅོད་པ་དང་འབུག་པ་དང་། འདྲལ་བ་དང་
གཤོགས་པ་བྱེད་ཀྱང༌། ལུས་ལ་ས་རྡོ་ལྟར་བསྒོམ་ལ་མི་དགའ་བ་མེད་པར་ལུང་
མནན་ལ་བསྒོམ་མོ། །ལྷ་མོ་དགུ་ལ་ཙན་དན་དང་བདུད་རྩིའི་འདམ་འདག་དགུས་
འབྱུག་ཀྱང་། ཞལ་དུ་སྟོབ་ཀྱང་། ལུས་ས་རྡོར་ལྟར་གནས་པ་འདུག་པ་དེ་ལ་དགའ་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བ་མེད་པར་བསྒོམ་མོ། །ཡང་ན་བུད་མེད་དགུ་དགུ་བཅོ་བརྒྱད་པོ་དེ་ནི། བདག་གི་
རྣམ་པར་ཤེས་པ་བརྒྱད་ཀྱི་རང་བཞིན་དང་། རྣམ་པར་ཤེས་པ་བརྒྱད་ཀྱི་མཚན་ཉིད་
ལས་བྱུང་བའི་ཡིན་པས། སེམས་ལས་མ་གཏོགས་པ་གཞན་ཅི་ཡང་མེད་པར་ལུང་
མནན་ལ་བསྒོམ་མོ། །མི་སྤྲུལ་པའི་མགོ་བརྙན་ཐོགས་པ་ལུས་ཆེ་ལ་ཡན་ལག་རགས་
པ་བཞི་ཡིས། བདག་གི་རྐང་ལག་བཞི་ནས་འཐེན་པ་སྙམ་བྱེད་ན། དེ་ནི་རྒྱལ་པོ་ཆེན་
པོ་བཞི་ཡི་སྤྲུལ་པ་དང་ཉམས་སོད་ཡིན་པས། བདག་གི་རྐང་ལག་བཞི་ཡང་། ཕྱག་
གཡས་ཀྱིས་གནམ་གྱི་མཐའ་བརྟེན། ཞབས་གཡོན་གྱིས་ས་ཡི་མཐིལ་གནོན། ཕྱག་
གཡོན་གྱིས་སྲིད་པའི་ཁ་ལོ་གྱེན་དུ་བསྒྱུར། ཞབས་གཡས་ཀྱིས་ན་རག་གི་སྒོ་གཅད་
པར་བསམ་པ་ལ་ལུང་མནན་ཞིང་བསྒོམ། ཡང་ན་རྒྱལ་པོ་ཆེན་པོ་བཞི་ཡང་། བདག་
གི་སེམས་ཀྱི་སྤྲུལ་པ་ལས་བྱུང་བས་སེམས་ལས་མ་གཏོགས་པ་གཞན་ཅི་ཡང་མི་སྣང་
བ་ལུང་མནན་ལ་བསྒོམ་མོ། །བདག་གི་ལུས་དུམ་བུར་བཞིར་ཆད་ནས། བཞི་ཡི་ཆ་
གཅིག་ནི་བསྐལ་པའི་མེ་དཔུང་འབར་བ་གཅིག་གིས་བསྲེགས་པ་སྙམ་བྱེད། བཞི་ཡི་
ཆ་གཅིག་བསྐལ་པའི་རླུང་དམར་ཆེན་པོ་གཅིག་གིས་ཁྱེར་བ་སྙམ་བྱེད། བཞི་ཡི་ཆ་
གཅིག་ནི་བསྐལ་པའི་ཆུ་ཆེན་པོ་གཅིག་གི་ལྦ་ལས་གཡེང་པ་སྙམ་བྱེད། བཞི་ཡི་ཆ་
གཅིག་ནི་ས་རིམ་པ་དགུ་ཡི་འོག་དུ་བཅུགས་པ་སྙམ་བྱེད་ན་ནི། འབྱུང་བའི་ལྷ་མོ་
བཞི་ཡི་སྤྲུལ་པ་དང་ཉམས་སོད་ཡིན་ཏེ། དེ་ཡང་དོན་དུ་མེ་ཆུ་ས་རླུང་བཞི་ནི་སེམས་
དང་ནམ་མཁའི་དབྱིངས་སུ་མཉམ་པ་ཉིད་དུ་གསལ་བར་ལུང་མནན་ལ་བསྒོམ་མོ། །
ཡང་ན་སེམས་ཀྱི་སྤྲུལ་པ་ལས་ལྷ་མོ་བཞི་ཡང་བྱུང་བས། སེམས་ལས་མ་གཏོགས་པ་
གཞན་ཅི་ཡང་མི་སྣང་བར་ལུང་མནན་ལ་བསྒོམ་མོ། །ཡང་བདག་གི་ལུས་ལས་འདུ་
ཤེས་དང་ལྡན་པའི་དུམ་བུ་བཞིར་ཆད་དེ། ཁ་ཕྱོགས་བཞིར་བལྟས་ནས་ཕྱིན་པ་སྙམ་
ནས། བུད་མེད་བཞི་ཡིས་དབང་བྱེད་པའི་ཡུལ་གྲུ་བཞི་འདུག་པ་ལས། གཅིག་ནི་
144

གསེར་གྱི་ལུང་ནོན་ཆེ་བ། །
སེམས་སྡེ།
དབྱར་གྱི་མེ་ཏོག་རྒྱས་ཏེ་སྣང་། གཅིག་ནི་སྟོན་གྱི་ལོ་ཏོག་སྨིན་ཏེ་སྣང་། གཅིག་ནི་
དཔྱིད་ཀྱི་ས་དྲོད་ཕེབས་ཏེ་སྣང་། གཅིག་ནི་དགུན་གྱི་དབང་ལ་ཐེབས་ཏེ་སྣང་ན་ནི།
དུས་བཞིའི་རྒྱལ་མོ་ཆེན་མོ་བཞི་ཡི་ཉམས་སོད་དང་སྤྲུལ་པ་ཡིན་ཏེ། དེ་ཡང་བདག་
གི་ལུས་ལ་གྲང་ཞིང་བསིལ་བར་གནས་པ་དང་། དྲོ་ཞིང་འཇམ་པར་གནས་པ་དང༌།
དེ་ཡང་བདག་གི་ལུས་ཐམས་ཅད་རྒྱས་པར་གནས་པ། འབྲས་བུ་སྨིན་པར་གནས་པ་
དང་། བཞི་དང་ལྡན་པས་ན། དུས་བཞི་ཡང་རང་ལ་ཚང་བར་བསྒོམ་མོ། །ཡང་ན་
དུས་བཞིའི་རྒྱལ་མོ་བཞི་ཡང་། བདག་གི་སེམས་ཀྱི་སྤྲུལ་པ་ལས་བྱུང་བས། སེམས་
ལས་མ་གཏོགས་པ་གཞན་ཅི་ཡང་མི་སྣང་བར་ལུང་མནན་ལ་བསྒོམ་མོ། །ཡང་
བདག་གི་སྟེང་ནས་བུད་མེད་ཁ་དོག་གཡུ་ལྟར་སྔོ་བ། ལུས་ཆེ་ཏེ་བྱིན་དང་ལྡན།
ཡན་ལག་རགས་ཏེ། རྡུལ་ཤུགས་ཆེ་བ་དང་། སེམས་ཅན་སྣ་ཚོགས་ཀྱི་མགོ་བརྙན་
གྱིས་ལུས་ལ་བརྒྱན་པ་གཅིག །བདག་ལ་ཟར་འོང་བ་སྙམ་བྱེད་ན། དེ་ནི་ལས་ཀྱི་སྤར་
མ་ཉི་ཤུ་རྩ་བརྒྱད་ཀྱི་ཉམས་སོད་དང་སྤྲུལ་པ་ཡིན་ཏེ། བདག་གི་ལུས་ལ་ཇི་ལྟར་ཟ་
ཡང་། ལུས་འབྱུང་བ་བཞི་དང་མཉམ་པར་གྱུར་པ་ལ། ཉམ་ང་བ་འམ་ཚ་ཞིང་ན་བ་
ཡང་ཅང་མེད་པ་ལ། གཉིས་མེད་དགའ་བདེའི་རོལ་པར་བྱེད་པར་བསྒོམ་མོ། །ཡང་
ན་ལས་ཀྱི་སྤར་མ་ཉི་ཤུ་རྩ་བརྒྱད་ཀྱང་། དོན་དུ་བདག་གི་སེམས་ཀྱི་སྤྲུལ་པ་ལས་བྱུང་
བས། སེམས་ལས་མ་གཏོགས་གཞན་ཅི་ཡང་མི་སྣང་བར་ལུང་མནན་ལ་བསྒོམ་མོ། །
བདག་ཉིད་ནམ་མཁའ་སྟོང་པ་ལ་དཔྱང་མོ་ཉུག་པ་སྙམ་དུ་བྱེད་ལ། ནམ་མཁའ་སྟོང་
པའི་དབྱིངས་ནས། གཟུགས་མེད་ལ་སྟོབས་ཆེ་བ་གཉིས་ཀྱིས་ཡར་སྐྱུར་མར་སྐྱུར་
བྱེད་པ་ལྟར་འབྱུང་བ་ནི། ཁྲོ་བོ་ཆེན་པོ་ཁ་འགྱིང་ཁ་ཡབ་ཡུམ་གཉིས་ཀྱི་ཉམས་སོད་
དང་སྤྲུལ་པ་ཡིན་ཏེ། བདག་ཉིད་ཀྱང་ནམ་མཁའ། གཞན་མ་ཡང་ནམ་མཁའ་
གཟུགས་མེད་ལ་སྟོབས་ཆེ་བ་གཉིས་ཀྱང་ནམ་མཁའ་ལྟར་བསྒོམ་མོ། །ཡང་ན་ཁྲོ་བོ་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆེན་པོ་མཁའ་འགྱིང་ཁ་ཡབ་ཡུམ་ཡང་། བདག་གི་སེམས་ཀྱི་སྤྲུལ་པ་ལས་བྱུང་བས།
སེམས་ལས་མ་གཏོགས་པ་གཞན་ཅི་ཡང་མི་སྣང་བར་ལུང་མནན་ལ་བསྒོམ་མོ། །དེ་
ཡན་ཆོད་ནི་ཡེ་ཤེས་ལྷ་ཡི་ཉམས་སོད་ལས་དང་སྤྲུལ་པ་བརྒྱད་དོ། ༧ །འདི་ནས་
མར་ནི་སྣང་སྲིད་ཀྱི་ལྷ་འདྲེའི་ཉམས་སོད་དང་སྤྲུལ་པ་ལ། ལུང་མནན་ཞིང་མི་ཚུགས་
པར་བྱ་བ་སྟོན་ཏེ། དེ་ལ་བདག་བསྒོམ་པའི་དུས་སུ་གྲིབ་མ་ནག་པོའི་དབུས་ནས། མི་
ནག་པོ་ཞགས་པ་ནག་པོ་རྐེད་ལ་བཅིངས་པ་གཅིག་གིས། བྱ་ནག་པོ་རི་ལོགས་ཙམ་
ཞིག་སྤུར་ཅིང་བདག་གི་ཐོག་ཏུ་འབེབས་པ་སྙམ་བྱེད་ན། དེ་ནི་བདུད་ཀྱི་ཉམས་སོད་
དང་སྤྲུལ་པ་ཡིན་ཏེ། དེ་ལས་བདག་ཉིད་ནི་བྱང་ཆུབ་ཀྱི་སེམས་འཆི་མེད་སྐྱེས་སྣང་
བརྩན་ཞེས་བྱ་བ། སྐུ་མི་འགྱུར་བ་གཡུང་དྲུང་གི་ཕྱག་རྒྱ་བཅས་ལ། གསུང་མི་འགྱུར་
བ་བདུད་རྩིའི་ཆུ་བོ་དང་འདྲ་བ། ཐུགས་མི་འགྱུར་བ་ནམ་མཁའ་ལ་ཉི་མ་ཤར་བར་
བསྒོམས་པས། བདུད་ཐམས་ཅད་རང་བཞིན་གྱི་མི་སྣང་བར་འགྱུར་རོ། །ཡང་ན་
བདུད་ཀྱི་རིགས་ཐམས་ཅད་ཀྱང་། བྱང་ཆུབ་སེམས་ཀྱི་སྤྲུལ་པ་ལས་བྱུང་བས།
སེམས་ལས་མ་གཏོགས་པ་གཞན་ཅིར་ཡང་མི་སྣང་བར་ལུང་མནན་ལ་བསྒོམ་མོ། །
ཡང་བདག་སྒོམ་པའི་དུས་སུ། འོད་དཀར་པོ་ཁ་ཕོར་ཙམ་ཞིག་གི་དབུས་ནས། སྤྲེའུ་
དཀར་པོ་གཅིག་བྱུང་ནས། དེ་བདག་ལ་ཕར་མཆོངས་ཚུལ་མཆོངས་བྱེད་པ་སྙམ་
བྱེད་ན། དེ་ནི་རྒྱལ་པོའི་སྤྲུལ་པ་ཡིན་ཏེ། དེ་ལས་བདག་གི་སེམས་ནི་ཚད་མེད་ལྷུན་
ལ་རྫོགས་ཏེ། ཡེ་ཤེས་ཆེན་པོའི་འོད་ཁམས་གསུམ་ཁྱབ་གདལ་དུ་འདུག་པར་བསྒོམ་
པས། རྒྱལ་པོའི་འོད་མི་སྣང་བར་འགྱུར་ལ། བདག་གི་སེམས་ལས་སེང་གེ་རྣམ་པར་
བསྒྱིངས་པའི་ཏིང་ངེ་འཛིན་བྱུང་བས། སྤྲེའུ་ཡི་ང་རོ་སེང་གེས་བཅགས་པས་རྒྱལ་པོའི་
དྲུང་ནས་སྤྲུལ་པ་མི་སྣང་བར་འགྱུར་རོ། །ཡང་ན་རྒྱལ་པོའི་རིགས་ཐམས་ཅད་ཀྱང་།
སེམས་ཀྱི་སྤྲུལ་པ་ལས་བྱུང་བས། ཅི་སྣང་བ་སེམས་སུ་སྣང་བ་སྟེ། སེམས་ལས་མ་
146

སེམས་སྡེ། གསེར་གྱི་ལུང་ནོན་ཆེ་བ།
གཏོགས་པ་གཞན་ཅིར་ཡང་མི་སྣང་བར་ལུང་མནན་ལ་བསྒོམ་མོ། །ཡང་བདག་
བསྒོམ་པའི་དུས་སུ། འོད་གཞའ་ཚོན་ལྟ་བུའི་དབུས་ན་བྱ་ནག་མོ་ཁྱུས་ལྡིང་ནས།
བདག་ལ་རུབ་པ་སྙམ་དུ་བྱེད་ན། དེ་ནི་མ་བདུད་ཀྱི་ཉམས་སོད་དང་སྤྲུལ་པ་ཡིན་ཏེ།
བདག་ཉིད་མི་འགྱུར་བ་བ་ག་ཀློང་གི་བྱང་ཆུབ་ཀྱི་སེམས་སུ་གྱུར་པར་རྟོགས་པས།
ཐམས་ཅད་ཀྱི་མ་ལྟར་གནས་ཏེ། མི་འགྱུར་བའི་དབྱིངས་སུ། ཡེ་ཤེས་ཆེན་པོ་ཅིར་
ཡང་གསལ་བའི་ཏིང་ངེ་འཛིན་བྱུང་བས། མ་བདུད་ཀྱི་སྤྲུལ་པ་མི་སྣང་བར་བསྒོམ་
མོ། །ཡང་ན་མ་བདུད་ཐམས་ཅད་ཀྱང་། སེམས་ཀྱི་སྤྲུལ་པ་ལས་བྱུང་བས། སེམས་
ལས་གཞན་ཅིར་ཡང་མི་སྣང་པར་བསྒོམ་མོ། །ཡང་བདག་བསྒོམ་པའི་དུས་སུ། དུང་
གི་ཤ་བ་ལ་བྱུ་རུའི་ར་བཏགས་པ་ཅིག་གི་རའི་རྩེ་ལ་བདག་ཡེངས་བ་སྙམ་དུ་བྱེད་ན།
དེ་ནི་བཙན་གྱི་ཉམས་སོད་དང་སྤྲུལ་པ་ཡིན་ཏེ། དེ་ལ་བདག་ཉིད་གསལ་བ་འོད་
དང་ལྡན་པའི་བྱང་ཆུབ་ཀྱི་སེམས་ལ། ཐུགས་དབལ་གྱི་མེ་རི་འབར་བ་དང་ལྡན་པར་
བསྒོམས་པས། བཙན་གྱི་སྤྲུལ་པ་ཡང་མི་སྣང་བར་བསྒོམ་མོ། །ཡང་ན་བཙན་ཐམས་
ཅད་ཀྱི་སེམས་ཀྱི་སྤྲུལ་པ་ལས་བྱུང་བས། ཇི་ལྟར་སྣང་བ་ཐམས་ཅད་སེམས་སུ་སྣང་
བ་ལས་གཞན་ཅི་ཡང་མི་སྣང་བར་ལུང་མནན་ལ་བསྒོམ་མོ། །ཡང་བདག་བསྒོམ་
པའི་དུས་སུ། མི་སྔོན་པོ་ལ་སྔོན་དམར་གྱི་རལ་པ་འདོམ་དགུ་བརྒྱ་དགུ་བཅུ་ཡོད་པ་
ཅིག་གིས། སྦྲུལ་དང་ཉ་སྦལ་ལས་སོགས་པ། བདག་ལ་གཏོར་ནས་བདག་གི་ལུས་ལ།
ལ་ལ་ནི་འཁྲིལ། ལ་ལ་ནི་ཟ་བ་སྙམ་བྱེད་ན། དེ་ནི་ཀླུ་བདུད་ཀྱི་སྤྲུལ་པ་ཡིན་ཏེ།
བདག་ཉིད་ཀྱི་བྱང་ཆུབ་ཀྱི་སེམས་རང་དབང་མངོན་དུ་གྱུར་པས། ཉི་མ་རབ་གསལ་
དབང་གི་ཏིང་ངེ་འཛིན་ཞེས་བྱ་བ། ཉི་མའི་འོད་ཀྱིས་གར་ཁྱབ་པ་ཙམ་ཅིག །སེམས་
ཀྱི་ཐུགས་རྗེའི་འོད་ཀྱིས་ཀྱང་ཁྱབ་པར་བསྒོམ་པས། ཀླུ་བདུད་ཀྱི་སྤྲུལ་པ་ཐམས་ཅད་
མི་སྣང་བར་བསམ་མོ། །ཡང་ན་ཀླུ་བདུད་ཐམས་ཅད་ཀྱང་སེམས་ཀྱི་སྤྲུལ་པ་ལས་་པ་ལས་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱུང་བས། ཅི་ལྟར་སྣང་བ་སེམས་སུ་སྣང་བ་ལས། གཞན་ཅི་ཡང་མེད་པར་ལུང་
མནན་ལ་བསྒོམ་མོ། །ཡང་བདག་སྒོམ་པའི་དུས་སུ། མི་ཡི་ལུས་པོ་ལ་གླང་ནག་པོའི་
མགོ་ཅན། སྲམ་སྔོན་པོའི་སླག་པ་གོན་པ་ཅིག །གཡོན་ན་སྦྲུལ་གྱི་ཞགས་པ་བདག་ལ་
འཛིན་པའི་ཚུལ་སྟོན། གཡས་ནས་དབྱུག་ཏོ་སྔོན་པོས་བརྡེག་པའི་ཚུལ་སྟོན་པ་སྙམ་
བྱེད་ན། དེ་ནི་གཤིན་རྗེའི་ཉམས་སོད་དང་སྤྲུལ་པ་ཡིན་ཏེ། བདག་ཉིད་ཀྱིས་བྱང་
ཆུབ་ཀྱི་སེམས་འཆི་མེད་སྐྱེས་སྣང་བཙན་གྱི་དོན་གསལ་བར་བྱས་ལ། རྒྱལ་མཚན་
མཐོན་པོའི་ཏིང་ངེ་འཛིན་བསྒོམ་པས། སེམས་དུས་གསུམ་དུ་མི་ནུབ་པའི་རྒྱལ་མཚན་
དུ་གྱུར་པས། གཤིན་རྗེའི་སྤྲུལ་པ་མི་སྣང་བར་བསྒོམ་མོ། །ཡང་ན་གཤིན་རྗེ་ཐམས་
ཅད་ཀྱང་སེམས་ཀྱི་སྤྲུལ་པ་ལས་བྱུང་བས། ཇི་ལྟར་སྣང་བ་ཐམས་ཅད་སེམས་སུ་སྣང་
བར་བསྒོམ་པས། སེམས་ལས་མ་གཏོགས་པ་ཅི་ཡང་མི་སྣང་བར་རྟོགས་སོ། །ཡང་
བདག་བསྒོམ་པའི་དུས་སུ། མི་ཡི་ལུས་ལ་གཅན་གཟན་གདུག་པ་སྤུ་མི་སྡུག་པའི་མགོ་
བོ་ཅན། རེ་ནག་དྲིལ་བ་མེར་བསྲེགས་པའི་དུད་པ་གཏོང་བའི། དྲི་མི་ཞིམ་པས་
གནས་འགེངས་པ་སྙམ་བྱེད་ན། དེ་ནི་དྲི་ཟའི་ཉམས་སོད་དང་སྤྲུལ་པ་ཡིན་ཏེ།
བདག་ཉིད་ཀྱི་བྱང་ཆུབ་ཀྱི་སེམས་རྩ་གསུམ་ལུས་ལ་རྫོགས་པས། ཐམས་ཅད་དབང་
དུ་སྡུད་པའི་ཏིང་ངེ་འཛིན་ཞེས་བྱ་བ་དེ་བྱུང་བས། དྲི་ཟའི་སྤྲུལ་པ་མི་སྣང་བར་གྱུར་
ནས་ཅིར་སྣང་སེམས་སུ་སྣང་ལ། སེམས་ནི་སྣང་ལ་རང་བཞིན་མེད་པར་ལུང་མནན་
ལ་བསྒོམ་མོ། །ཡང་བདག་བསྒོམ་པའི་དུས་སུ། མི་ཡི་ལུས་པོ་ལ་བྱ་ཡི་མགོ་བོ་ཅན།
ལག་པ་མང་དུ་སྤྲུལ་ནས་བདག་ལ་རྙོབས་པ་སྙམ་བྱེད་ན། དེ་ནི་གནོད་སྦྱིན་གྱི་
ཉམས་སོད་དང་སྤྲུལ་པ་ཡིན་ཏེ། བདག་ཉིད་བྱང་ཆུབ་ཀྱི་སེམས་ཡེ་ཤེས་ཆེན་པོ་
ཐོགས་པ་མེད་པ་དང་ལྡན་པས། ཅི་ལ་ཡང་ཉམ་ང་བ་མེད་ཅིང་། འོད་བྲིང་བྲིང་
སལ་སལ་མྱུར་བའི་ཏིང་ངེ་འཛིན་ཅེས་བྱ་བ་བསྒོམས་པས། གནོད་སྦྱིན་གྱི་སྤྲུལ་པ་
148

སེམས་སྡེ། གསེར་གྱི་ལུང་ནོན་ཆེ་བ།
ཐམས་ཅད་མི་སྣང་བར་གྱུར་ནས། དངོས་པོ་མེད་པའི་གནས་སོ། །ཡང་ན་གནོད་
སྦྱིན་ཐམས་ཅད་ཀྱང་། སེམས་ཀྱི་སྤྲུལ་པ་ལས་བྱུང་བས་ཅི་སྣང་བ་སེམས་སུ་སྣང་བ་
ལས། གཞན་དུ་མི་སྣང་བར་ལུང་མནན་ལ་བསྒོམ་མོ། ༧ །འདི་ནས་མར་ལ་བག་
ཆགས་ཀྱི་བསླུ་བ་པོ་བརྒྱད་སྟོན་ཏེ། གང་ཞེ་ན། ཡིད་རྗེས་སུ་རྒྱུ་བའི་བག་ཆགས་
དང་བཅས་པ་གཅིག །ཡིད་སྡུན་ལ་རྒྱུ་བའི་བག་ཆགས་དང་གཉིས། རྨི་ལམ་གྱི་བག་
ཆགས་དང་གསུམ། སླ་བའི་བག་ཆགས་དང་བཞི། རྟོག་དཔྱོད་ཀུན་འབྱུང་གི་བག་
ཆགས་དང་ལྔ། དགའ་བདེ་བྱུང་ཚོར་གྱི་བག་ཆགས་དང་དྲུག །གཡོ་འགུལ་རྩོལ་
སེམས་ཀྱི་བག་ཆགས་དང་བདུན། ལྟ་བ་ཕྱིན་ཅི་ལོག་གི་བག་ཆགས་དང་བརྒྱད་དོ། །
དེ་ལ་ཡིད་རྗེས་སུ་རྒྱུ་བའི་བག་ཆགས་ཀྱི་བསླུ་བ་གང་ཞེ་ན། འདོད་ཆགས་ཀྱི་རྗེས་སུ་
རྒྱུ་བའི་ནི། བདག་གིས་སྔར་ཕྱིན་པའི་ཡུལ་ལམ། སྔར་སྤྱད་པའི་ནོར་རམ། སྔར་ཟོས་
པའི་ཟས་སམ། སྔར་གོན་པའི་གོས་སམ། སྔར་འཁྲིག་པའི་འདོད་ཆགས་སྤྱད་པ་ལས་
སོགས་པ་ཀུན་ལ་ཆགས་སམ་སྤྱོད་པའི་བསམ་པ་བྱུང་ན། དེ་ནི་ཡིད་རྗེས་སུ་རྒྱུ་བའི་
བག་ཆགས་ཀྱི་བསླུ་བ་ཡིན་པས། བདག་གིས་བྱང་ཆུབ་ཀྱི་སེམས་ནི། ཅི་ནས་ཡང་
དོན་ཐམས་ཅད་བོན་ཉིད་ལ་འདུས་པས། བག་ཆགས་བོན་དུ་གསལ་བའི་ཏིང་ངེ་
འཛིན་ལ་གསལ་བཏབས་ཏེ། ཇི་ལྟར་སྣང་བ་ཐམས་ཅད་བོན་ཉིད་དུ་སྣང་ལ། བོན་
ཉིད་ནི་དངོས་པོ་མེད་པ་ཡིན་ལ། སེམས་ཉིད་ནི་ཅི་ལ་ཡང་མ་ཆགས་པར་ཡིན་པར་
ལུང་མནན་ཏེ་བསྒོམ་མོ། །ཡིད་སྡུན་ལ་རྒྱུ་བའི་བག་ཆགས་དང་། སྔར་མ་ཕྱིན་པའི་
ཡུལ་དུ་ཕྱིན་པ་ནི། སྔར་མ་སྤྱད་པའི་ནོར་ཟས་སྤྱོད་པ་དང་། ཕྱིས་འོང་བའི་རྟགས་
སྔར་སྨྲ་བ་ཀུན་ཡིད་སྡུན་ལ་རྒྱུ་བ་ཡིད་༼ཡིན༽ཏེ། བདག་གི་བྱང་ཆུབ་ཀྱི་སེམས་ནི།
སྤྲོས་པའི་མཚན་མ་ཐམས་ཅད་བྲལ་བ་ཡིན་པས། གཞི་མ་བྱུང་མ་སྐྱེས་པའི་ཏིང་ངེ་
འཛིན་ལ་གསལ་བཏབས་ཏེ། མཚན་མ་ཐམས་ཅད་སེམས་སུ་གསལ་བར་ལུང་
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བསྟན་མནན་ལ་བསྒོམ་མོ། ། རྨི་ལམ་བག་ཆགས་ཀྱི་བསླུ་བ་གང་ཞེ་ན། འཇུག་པའི་
རང་དབང་མེད་པར་སེམས་བསྡུས་ནས་གཉིད་ལོག་པའི་དུས་སུ། ཡིད་བྱ་བ་པོ་ལས་
ཤེས་བྱ་དེ་བདེ་སྡུག་བསམ་གྱིས་མི་ཁྱབ་པ་བྱེད་པ་སྙམ་དུ་བྱེད་ན། དེ་ནི་རྨི་ལམ་གྱི་
བག་ཆགས་ཀྱི་བསླུ་བ་ཡིན་ཏེ། བདག་གི་བྱང་ཆུབ་ཀྱི་སེམས། ཡེ་ཤེས་ཆེན་པོ་རང་
དབང་མངོན་དུ་གྱུར་པའི་ཏིང་ངེ་འཛིན་བྱུང་ནས། རྨི་ལམ་ཐམས་ཅད་སྒྱུ་མ་ལྟར་
ཤེས་ཤིང༌། ཅི་ལྟར་རྨི་ལམ་ཐམས་ཅད་ཀྱང་། སེམས་ཉིད་བདེ་བ་ཆེན་པོ་ཐིག་ལེ་
ཉག་གཅིག་ཏུ་གསལ་བར་ལུང་མནན་ལ་བསྒོམ་མོ། །སླ་བའི་བག་ཆགས་ཀྱི་བསླུ་བ་
གང་ཞེ་ན། སྔར་སྨྲས་པའི་བག་ཆགས་ལྕེ་བདེ་རུ་གྱུར་པས། ཡིད་ལ་རྒྱུས་སོ་འཚལ་
རྨིས་སུ་སྨྲས་བ་དེ་ནི། སླ་བའི་བག་ཆགས་ཀྱི་བསླུ་བ་ཡིན་ཏེ། བདག་གི་བྱང་ཆུབ་
སེམས་ནི། བརྗོད་པའི་ཐ་སྙད་དང་བྲལ་བར་ཤེས་ཤིང་གསལ་བཏབ་སྟེ། སྨྲ་བསམ་
བརྗོད་དུ་མེད་པའི་ཏིང་ངེ་འཛིན་ལ་སྙོམས་པར་འཇུག་ཅིང་། སེམས་ཀྱི་གསུང་ལ་
རང་བཞིན་མེད་པའི་ལུང་མནན་ལ་བསྒོམ་མོ། །རྟོག་དཔྱོད་ཀུན་འབྱུང་གི་བག་
ཆགས་ཀྱི་བསླུ་བ་གང་ཞེ་ན། སེམས་ཐིག་ལེ་གཅིག་གི་དོན་མི་བསྒོམ་པར། དབང་པོ་
ལྔ་ཡུལ་སོ་སོའི་རྗེས་སུ་འཇུག་པ་དེ་ལ། ཐམས་ཅད་ཀུན་མཚན་མར་འབྱུང་སྟེ། ཐ་
དད་པའི་བག་ཆགས་ལ་རྟོག་ཤིང་དཔྱོད་པ་དེ་ནི། རྟོག་དཔྱོད་ཀུན་འབྱུང་གི་བག་
ཆགས་ཀྱི་བསླུ་བའོ། ། དེ་ལ་བདག་གི་བྱང་ཆུབ་ཀྱི་སེམས་ནི། ཐ་དད་པ་མ་ཡིན་ཏེ་ཡེ་
ནས་རྣམ་པར་མི་རྟོག་པ། ཡེ་ཤེས་སྤྱོད་ལས་འདས་པའི་ཏིང་ངེ་འཛིན་ལ་སྙོམས་པར་
འཇུག་ཅིང་། སེམས་ཀྱི་རང་བཞིན་བརྟག་ཏུ་མེད་པའི་ལུང་མནན་ལ་བསྒོམ་མོ། །
དགའ་བདེ་བྱུང་ཚོར་བག་ཆགས་ཀྱི་གླུ་བ་གང་ཞེ་ན། འདོད་ཆགས་ཀྱི་ཡུལ་ཐ་དད་
པ་ལ། ཡིད་ལ་བྱེད་པའི་དགའ་བ་སྐྱེས་པས། བདེ་བར་ཚོར་བ་སྙམ་བྱེད་པ་དེ་ནི།
དགའ་བདེ་བྱུང་ཚོར་གྱི་བག་ཆགས་ཀྱི་བསླུ་བ་ཡིན་ཏེ། དེ་ལ་བདག་གི་བྱང་ཆུབ་ཀྱི་
150

སེམས་སྡེ། གསེར་གྱི་ལུང་ནོན་ཆེ་བ།
སེམས་ནི། ཆོག་ཤེས་ཆེན་པོ་དང་ལྡན་ཞིང༌། ཅི་ལ་མ་ཆགས་ཅི་ལ་མ་རྟེན་པས།
ཡིད་ལ་བྱ་བ་བྱེད་པ་ཅི་ཡང་མེད་ཅིང་། བཟོད་པ་ཆེན་པོ་བྱུང་ཚོར་མེད་པའི་ཏིང་ངེ་
འཛིན་ལ་སྙོམས་པར་འཇུག་སྟེ། དོན་མ་བཅོས་པ་ལ་བཞག་ལ་ལུང་མནན་ཅིང་
བསྒོམ་མོ། །གཡོ་འགུལ་རྩོལ་སེམས་ཀྱི་བག་ཆགས་ཀྱི་བསླུ་བ་གང་ཞེ་ན། དཔེར་ན་
ནམ་མཁའ་ལ་སྤྲིན་གཡོ་བ་ལྟར། ཡིད་གཡོས་པས་སེམས་ལ་རྩོལ་བ་ཞུགས། རྩོལ་བ་
ཞུགས་པས་རྒྱུན་མི་འཆད་པའི་བག་ཆགས་ནི་ལོང་བཏགས་ཤིང་འབྱུང་ངོ༌། དེ་ལྟར་
བག་ཆགས་ཀྱི་རྒྱུ་ལས་རྒྱུན་དེའི་དབང་དུ་བདག་འགྲོ་བ་སྙམ་བྱེད་ན། རྩོལ་བ་སེམས་
ཀྱི་བག་ཆགས་ཡིན་ཏེ། བདག་གི་བྱང་ཆུབ་ཀྱི་སེམས་ནི། རྒྱ་མཚོ་རླུང་གིས་མ་བསྐྱོད་
པ་ལྟར་ལྟེམ་མེ་མི་གཡོ་བ་ལས། བརྩལ་བ་མེད་པར་ལྷུན་གྱིས་གྲུབ་པའི་དོན་ཉིད་ལ་
ཉིད་གསལ་ཞིང་། ཐོགས་པ་མེད་པར་མྱུར་དུ་གྲུབ་པའི་ཏིང་ངེ་འཛིན་ལ་སྙོམས་པར་
འཇུག་སྟེ། སེམས་ཉིད་ལ་རྩོལ་བ་དང་བྲལ་བ་ཉིད་དུ་ལུང་མནན་ལ་བསྒོམ་མོ། །ལྟ་
བ་ཕྱིན་ཅི་ལོག་གི་བག་ཆགས་ཀྱི་གླུ་བ་གང་ཞེ་ན། དེ་ནི་འཇིག་རྟེན་གྱི་ལྟ་བ་དང་།
མཚན་མ་ཤ་སྟག་ལ་རྟོག་ཅིང་། དོན་དམ་པ་ལ་ཡིད་ཙམ་ཡང་མི་རྒྱུ་བ་དེ་ནི། ལྟ་བ་
ཕྱིན་ཅི་ལོག་སྟེ་དོན་གང་གི་ཡང་སྟེང་དུ་བཞག་ཏུ་མི་འདོད་པར། དོན་མ་ཡིན་པ་
དང་བག་ཆགས་ངན་པ་ལ་བློ་གསལ་བར་བྱུང་ནས། དེ་ནི་ལྟ་བ་ཕྱིན་ཅི་ལོག་གི་བག་
ཆགས་ཀྱི་སླུ་བ་ཡིན་ཏེ། དེ་ལ་བདག་གི་བྱང་ཆུབ་ཀྱི་སེམས་ནི། ཡང་དག་པའི་དོན་
ཅིར་ཡང་མ་བཅོས་པ་ཉིད་ལ་བསླན་ཞིང་། ཡེ་རྟོགས་ཆེན་པོའི་ཏིང་ངེ་འཛིན་ལ་
སྙོམས་པར་འཇུག་སྟེ། དོན་ལས་མི་འདའ་བའི་བྱང་ཆུབ་ཀྱི་སེམས་སུ་ལུང་མནན་ལ་
བསྒོམ་མོ། ༧ །འདི་ནས་མར་ནི་ཉོན་མོངས་པའི་བསླུ་བ་པོ་ཉི་ཤུ་རྩ་ལྔ་གང་ཞེ་ན།
ཉོན་མོངས་པ་ལྔ་ཡིས་ཕུང་པོ་ལྔ་ལ་སོ་སོར་བརྟགས་ཏེ་ཕྱེ་བས། ཉི་ཤུ་རྩ་ལྔ་རུ་བསླུ་
བ་པོ་འབྱུང་སྟེ་གང་ཞེ་ན། བདག་བསྒོམ་པའི་དུས་སུ། ཞེ་སྡང་ལས་སོགས་པ་འབྱུང་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བ་ལྔ་ལས་གཡོ་ཞིང་དོན་དམ་པ་ལ་སྒོམ་དུ་མི་སྟེར་ཏེ། ཞེ་སྡང་སེམས་ལ་གཡོ། གཏི་
མུག་ཤ་ལས་གཡོ། འདོད་ཆགས་དྲོད་ལས་གཡོ། ང་རྒྱལ་དབུགས་ལས་གཡོ། ཕྲག་
དོག་ཁྲག་ལས་གཡོ་སྟེ། སེམས་ཅན་ཐམས་ཅད་ཀྱི་ཕུང་པོ་ལྔ་ལ་སོ་སོར་རྟོག་ཤིང་
འབྱེད་པས། བདག་འཁོར་བ་ལ་ཕྱིར་སླུ་ཞིང་ཁ་འདྲེན་ནོ། ། དེ་ནི་ཇི་ལྟར་བསླུ་ཞེས་ན།
གཟུགས་ཀྱི་ཕུང་པོ་ལ་རྣམ་པར་རྟོག་པ་ནི། གཟུགས་སྡུག་པ་ལ་འདོད་ཆགས་ནས་
ཞེན་པས་བསླུ་བ་དང༌། གཟུགས་མི་སྡུག་པ་ལ་ཞེ་སྡང་ནས་ཞེན་པས་སླུ་བ་དང་།
གཉིས་ཀ་མ་ཡིན་པ་ལ་གཏི་མུག་ནས་ཞེན་པས་བསླུ་བ་དང་། གཟུགས་བདེན་པ་
ཅན་ལ། ང་རྒྱལ་ནས་ཞེན་པས་བསླུ་བ་དང་། གཟུགས་ཡོན་ཏན་གྱི་ཚོགས་མ་
འགགས་པ་ལས་ཕྲག་དོག་ནས་ཞེན་པས་བསླུ་བ་དང༌། ཚོར་བ་བདེ་བ་ལ་འདོད་
ཆགས་ནས་ཞེན་པས་བསླུ་བ་དང༌། ཚོར་བ་མི་བདེ་བ་ལ་ཞེ་སྡང་ནས་ཞེན་པས་བསླུ་
བ་དང༌། ཚོར་བ་བཏང་སྙོམས་ལ་གཏི་མུག་ནས་ཞེན་པས་བསླུ་བ་དང་། ཚོར་བ་
བདེན་པ་ཅན་ལ་ང་རྒྱལ་ནས་ཞེན་པས་བསླུ་བ་དང་། ཚོར་བ་ཡོན་ཏན་གྱི་ཚོགས་
མ་འགག་པ་ལ་ཕྲག་དོག་ནས་ཞེན་པས་བསླུ་བ་དང་། འདུ་ཤེས་རྒྱ་ཆེ་བ་ལ་འདོད་
ཆགས་ནས་ཞེན་པས་བསླུ་བ་དང༌། རྒྱ་ཆུང་བ་ལ་ཞེ་སྡང་ནས་ཞེན་པས་བསླུ་བ་
དང༌། ཚད་དཔག་ཏུ་མེད་པ་ལ་གཏི་མུག་ནས་ཞེན་པས་བསླུ་བ་དང༌། འདུ་ཤེས་
བདེན་པ་ཅན་ལ་ང་རྒྱལ་ནས་ཞེན་པས་བསླུ་བ་དང་། འདུ་ཤེས་ཡོན་ཏན་གྱི་ཚོགས་
མ་འགགས་པ་ལ་ཕྲག་དོག་ནས་ཞེན་པས་བསླུ་བ་དང་། འདུ་བྱེད་ཀྱི་ལས་བྱ་བ་ལ་
འདོད་ཆགས་ནས་ཞེན་པས་བསླུ་བ་དང་། བྱེད་པ་ལ་ཞེ་སྡང་ནས་ཞེན་པས་བསླུ་བ་
དང༌། ལྷུན་གྱིས་གྲུབ་པ་ལ་གཏི་མུག་ནས་ཞེན་པས་བསླུ་བ་དང་། དགེ་བ་དང་
བདེན་པའི་འདུ་བྱེད་ལ་ང་རྒྱལ་ནས་ཞེན་པས་བསླུ་བ་དང༌། ཡོན་ཏན་གྱི་ཚོགས་
འབྱུང་བའི་འདུ་བྱེད་ལ་ཕྲག་དོག་ནས་ཞེན་པས་བསླུ་བ་དང་། རྣམ་པར་ཤེས་པའི་
152

སེམས་སྡེ། གསེར་གྱི་ལུང་ནོན་ཆེ་བ། ། ༼ཉ༽
ཡུལ་ལ་འདོད་ཆགས་ནས་ཞེན་པས་བསླུ་བ་དང༌། ཡུལ་སོ་སོར་གཅོད་པ་ལ་ཞེ་སྡང་
ནས་ཞེན་པས་བསླུ་བ་དང་། རྣམ་པར་མི་རྟོག་པ་ལ་གཏི་མུག་ནས་ཞེན་པས་བསླུ་བ་
དང་། རྣམ་པར་ཤེས་པ་བདེན་པར་གཅོད་པ་ལ་ང་རྒྱལ་ནས་ཞེན་པས་བསླུ་བ་དང་།
རྣམ་པར་ཤེས་པ་ལ་ཡོན་ཏན་མ་འགགས་པ་ལ་ཕྲག་དོག་ནས་ཞེན་པས་བསླུ་བ་དང་
ཉི་ཤུ་རྩ་ལྔའོ། །དེ་ལ་བདག་སྒོམ་པའི་དུས་སུ། གཟུགས་སྡུག་པའམ་ཡིད་དུ་འོངས་
པའི་གཟུགས་ཅི་བྱུང་ཡང་རུང་སྟེ། སེམས་ལ་གཟུགས་མེད་པས། གཟུགས་སྡུག་པ་
ལ་ཡང་འདོད་ཆགས་སུ་མེད་དེ། སེམས་མ་ཆགས་རྣམ་པར་དག་པས། ཅི་ལ་མ་
ཆགས་ཅི་ལ་མི་རྟེན་པའི་ཏིང་ངེ་འཛིན་ལ་སྙོམས་པར་འཇུག་ཅིང་། ཆགས་པ་མེད་
པའི་ལུང་མནན་ལ་བསྒོམ་མོ། །བདག་བསྒོམས་པའི་དུས་སུ། གཟུགས་མ་སྡུག་པ་
འམ་ཡིད་དུ་མི་འོང་པ་ཅི་བྱུང་ཡང་རུང་སྟེ། སེམས་ཉིད་ལ་གཟུགས་དང་དངོས་པོ་
མེད་པས། གཟུགས་མི་སྡུག་པ་ལ་ཡང་ཞེ་སྡང་དུ་མེད་དོ། །སེམས་ཉིད་བྱམས་པ་
ཆེན་པོ་དང་ལྡན་པས། ཐུགས་རྗེ་མཉམ་སྙོམས་སུ་གྱུར་ཏེ། བྱམས་སྙོམས་བདེ་ཆེན་
ངང་གི་ཏིང་ངེ་འཛིན་ལ་སྙོམས་པར་འཇུག་ཅིང་། བྱམས་སྙོམས་ཞེ་སྡང་མེད་པའི་
ལུང་མནན་ལ་བསྒོམ་མོ། །བདག་བསྒོམ་པའི་དུས་སུ་སེམས་ལ་གཟུགས་མེད་ཅིང་
སྡུག་པ་དང་མི་སྡུག་པ་གཉིས་ཀ་མ་ཡིན་པའི་དོན་དེ་ལ་ནི་གཏི་མུག་སྟེ། དོན་དེ་ལྟ་
བ་ལ་མི་སྒོམ་པ་སྒོམ་པར་མི་ཤེས་པ་ལ་བྱིང་རྨུགས་ཀྱི་དབང་དུ་གྱུར་པ་སྙམ་བྱེད་ན།
སེམས་དང་སེམས་ཉིད་ལ་དོན་ཐམས་ཅད་འདུ་ཤེས་དབྱེ་བ་མེད་དེ། སེམས་ལ་
གཟུགས་མེད་དེ། རང་བཞིན་ནམ་མཁའ་དང་གཅིག་པའི་དོན་གསལ་བར་རྟོགས་
པའི་དོན་དེ་ནི། གསལ་ལོ་བའི་རྟོག་པ་མེད་པ་ཉིད་དུ་མཁྱེན་པས། མི་རྟོག་པ་བརྟག་
ཏུ་མེད་པའི་ཏིང་ངེ་འཛིན་ལ་སྙོམས་པར་འཇུག་སྟེ། ཅི་ཡང་མ་ཡིན་པ་ལ་གསལ་
བཏབ་པའི་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ། གཟུགས་བདེན་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པར་སྨྲ་བ་གཅིག་བྱུང་བ་སྙམ་བྱེད་དེ། དེ་ལ་བདག་གིས་ངར་གཅོག་པ་སྙམ་དུ་བྱེད་
ན། སེམས་ཉིད་དོན་དམ་པ་ལ་ཡོངས་སུ་གནས་པས། ང་བོ་སྙམ་པ་ཅི་ཡང་མེད་
པའི་ཏིང་ངེ་འཛིན་ལ་སྙོམས་པར་འཇུག་ཅིང་། སེམས་བདག་དང་གཞན་དུ་མི་
འཛིན་པས། སྣང་སྲིད་ང་ཡི་ངང་དུ་ལུང་མནན་ལ་བསྒོམ་མོ། །བདག་བསྒོམ་པའི་
དུས་སུ། གཟུགས་ཡོན་ཏན་མ་འགགས་པ་ལ་མཁྱེན་པ་གཅིག་བྱུང་སྟེ། དེ་ལས་
བདག་འཕྲག་དོག་སྐྱེ་བ་སྙམ་བྱེད་ན། སེམས་ཉིད་ཡངས་པ་ཆེན་པོའི་དགོངས་པ་
ནམ་མཁའ་ལ་མཉམ་པ་དེས། གཟུགས་མེད་ཡེ་ནས་སྣོད་དུ་ཡངས་པའི་ཏིང་ངེ་
འཛིན་ལ་སྙོམས་པར་འཇུག་ཅིང་། དོག་པ་མེད་པར་རང་བཞིན་ཡེ་ལ་བདེ་བའི་ལུང་
མནན་ལ་བསྒོམ་མོ། །ཡང་བདག་བསྒོམ་པའི་དུས་སུ། ལྷ་ལས་གྱུར་བའི་བུ་མོ་རྣམས་
ཀྱིས། ལ་ལ་ཡིས་ནི་དར་དང་ཟ་འོག་གི་ཁུད་དུ་འཇུད། ལ་ལ་ཡིས་ནི་ཙན་དན་གྱི་
འདག་གུས་འབྱུགས། ལ་ལ་ཡིས་ནི་བག་འཇམ་པོའི་ཤ་མཐང་སྦྱོར་བ་སྙམ་བྱེད་ན།
དེ་ནི་ཚོར་བ་བདེ་བ་ལ་འདོད་ཆགས་པས་བསླུ་བ་པོ་ཡིན་ཏེ། བདག་ཉིད་ཡེ་ནས་
བདེ་བ་ཆེན་པོའི་སེམས་དང་ལྡན་པ་ལ། འཁྲུལ་པའི་ཚོར་བ་བདེ་བ་དེ་དག་ལ་
དགའ་བ་ཡང་མེད་དེ། སེམས་ཉིད་དགའ་བ་ཆེན་པོ་ཚད་མེད་པ་དང་ལྡན་པས།
འཁྲུལ་པ་མེད་ཅིང་ཡོངས་ལ་བདེ་བའི་ཏིང་ངེ་འཛིན་ལ་སྙོམས་པར་འཇུག་ཅིང་
གནས་ཏེ། དོན་ལ་བདེ་བ་ཉིད་དུ་ལུང་མནན་ལ་བསྒོམ་མོ། །བདག་བསྒོམ་པའི་དུས་
སུ། བདུད་ཀྱི་བུ་མོ་རྣམས་ཀྱིས། ལ་ལ་ཡིས་ནི་ཚེར་མ་དང་མེ་མ་མུར་གྱི་ནང་དུ་སྐྱུར།
ལ་ལ་ཡིས་ནི་མཚོན་ཆ་རྣོན་པོ་དང་སྤུ་གྲི་དང༌། ཨ་མ་ལ་དང༌། སྟེའུ་སོ་ལྟ་བུས་
འཇོག ། ལ་ལ་ཡིས་ནི་དུག་ཆུ་དང་སྤྱིན་ཆུ་དང་། རྣག་ཁྲག་ལས་སོགས་པས་འབྱུག་
པ་སྙམ་བྱེད་ན། དེ་ནི་ཚོར་བ་མི་བདེ་བ་ལ་ཞེ་སྡང་པས་བསླུ་བ་ཡིན་ཏེ། བདག་གི་
སེམས་ཉིད་བྱུང་ཚོར་མེད་པའི་ཀློང་དུ་གྱུར་པས། བཟོད་ཐོབ་བདེ་བ་ཆེན་པོའི་དོན་
154

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
བྱུང་ནས། དེ་ལ་ཡང་མི་བདེ་བ་དང་མི་དགའ་བའི་ཚོར་བ་ཡང་མེད་ཅིང་། བཟོད་
པ་ཆེན་པོ་སྲ་བརྟན་མི་འགྱུར་བའི་ཏིང་ངེ་འཛིན་ལ་སྙོམས་པར་འཇུག་ཅིང་གནས་ཏེ།
དགའ་བདེ་ཆེན་པོ་ཉིད་དུ་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ། ཅི་
ཡང་མེད་ཅིང་རིག་པ་གཏན་རླག་སྟེ། དགོངས་པ་ཡང་མེད་གཡོ་རྩོལ་ཡང་མེད།
གཏི་མུག་དང་རྨུགས་ཤིང་འཐིབ་པ་སྙམ་བྱེད་ན། དེ་ནི་ཚོར་བ་བཏང་སྙོམས་ལ་གཏི་
མུག་གིས་བསླུ་བ་ཡིན་ཏེ། བདག་གི་བྱང་ཆུབ་ཀྱི་སེམས་ཅི་ཡང་མེད་པའི་ངང་ལས་
རིག་པས་རྒྱུན་ཆགས་པའི་གསལ་བཏབས་ནས། བཏང་སྙོམས་ཆེན་པོ་ནམ་མཁའི་
ངོགས་འདྲ་བའི་དོན་བྱུང་སྟེ། མི་དམིགས་པ་ལ་གདེངས་སུ་གྱུར་པའི་ཏིང་ངེ་འཛིན་
ལས་སྙོམས་པར་འཇུག་ཅིང་། གཡོ་བ་མེད་པའི་ངང་ལས་མ་བཅོས་པའི་ལུང་མནན་
ལ་བསྒོམ་མོ། །བདག་སྒོམ་པའི་དུས་སུ། སྤྲུལ་པའི་མི་ཚོན་གང་པ་ཅིག་གི་བླ་ནས་མེ་
འབུད། འོག་ནས་ཆུ་སྐོལ་ཕྱོགས་བཞི་མཚམས་བརྒྱད་ནས། འཚེ་བ་པོ་བྱེད་པ་བསམ་
གྱིས་མི་ཁྱབ་པ་ཀུན་གྱིས། རྣམ་པར་འཚེ་ཡང་མི་དེ་ལ་གཡོས་པ་མེད་པར་འདུག་
ཅིང་། བདག་ལ་དོན་དམ་པའི་བདེན་པ་གྲངས་ཀྱིས་སྟོན་པ་ལ། བདག་ལ་ང་རྒྱལ་
སྐྱེ་བ་སྙམ་བྱེད་ན། དེ་ནི་ཚོར་བ་ལ་ང་རྒྱལ་གྱིས་བསླུ་བ་ཡིན་ཏེ། བདག་གི་བྱང་ཆུབ་
ཀྱི་སེམས་ནི་བདེན་པའི་དོན་ལས་ཡོངས་སུ་མི་འདའ་བས། བདག་གིས་རྟོགས་ཀྱང་
བདེན་པ་གཞན་གྱིས་བསྟན་ཀྱང་བདེན་པ། གཉིས་ཀ་ལ་མི་དམིགས་པ་ལ་ཡང་
བདེན་པ་ཉིད་དུ་ཤེས་པས། བདེན་པའི་དོན་གཏན་ལ་ཕེབས་ནས། གཉིས་མེད་དོན་
ལ་མི་འདའ་བའི་ཏིང་ངེ་འཛིན་ལ་སྙོམས་པར་འཇུག་སྟེ། མི་གཡོ་བའི་དོན་ལ་གནས་
པ་ཉིད་དུ་ལུང་མནན་ལ་བསྒོམ་མོ། །ཡང་བདག་བསྒོམ་པའི་དུས་སུ། སྤྲུལ་པའི་མི་
ཆག་བཅུ་དྲུག་པ་གཅིག་ལ། ཡོན་ཏན་གྱི་ཚོགས་བསམ་གྱིས་མི་ཁྱབ་པ་ཅིག །བདག་
ལ་ཡོན་ཏན་དེ་དག་ལ་ངོམ་དུ་འོང་བ་སྙམ་བྱེད་པར་ཚོར་ནས། དེ་ལ་བདག་ཕྲག་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དོག་སྐྱེ་བ་སྙམ་བྱེད་ན། དེ་ནི་བདག་ཚོར་བ་ལ་ཕྲག་དོག་གིས་བསླུ་བ་ཡིན་ཏེ།
བདག་གི་བྱང་ཆུབ་ཀྱི་སེམས་ནི། དགྲ་དང་བྱུང་ཚོར་མེད་པས། དོགས་པ་མེད་པའི་
དོན་དེ་རང་བཞིན་གྱིས་གསལ་ཞིང་། ཡེ་སྲིད་མཁའ་ལ་བདེ་བའི་ཏིང་ངེ་འཛིན་ལ་
སྙོམས་པར་འཇུག་ཅིང་། མཉམ་ཉིད་ཡེ་ཤེས་མཆོག་ཏུ་ལུང་མནན་ལ་བསྒོམ་མོ། །
ཡང་བདག་བསྒོམ་པའི་དུས་སུ། བདག་དང་ལྷ་ཡི་བུ་ལུས་ཆེ་ལ་ཡན་ལག་རགས་པ་
ཅིག་ཏུ་སྡོང་ནས། སྲིད་པའི་རྩེ་མོ་ལྟ་བུ་ཅིག་ཏུ་ཕྱིན་ནས་བལྟས་པས། སྣང་སྲིད་
ཐམས་ཅད་དུས་གཅིག་ཏུ་སལེ་མཐོང་བ་སྙམ་བྱེད་དེ། སྣང་སྲིད་དེ་དག་གི་བདག་པོ་
ང་བྱེད་དོ། །ཅོག་སྙམ་པའི་འདུ་ཤེས་བྱུང་ན། དེ་ནི་འདུ་ཤེས་རྒྱ་ཆེ་བ་ལ་འདོད་
ཆགས་པས་བསླུ་བ་ཡིན་ཏེ། བདག་གི་བྱང་ཆུབ་ཀྱི་སེམས་ནི། འདུ་ཤེས་ནམ་མཁའ་
དང་མཉམ་པ་ལས། ཆགས་སུ་རྡུལ་ཡང་མེད་པས། ཅི་ལ་མི་རྟེན་ཅི་ལ་མི་ཆགས་
པའི་འདུ་ཤེས་བྱུང་ནས། རྟོགས་པ་ཆེན་པོའི་ཕུལ་ཏུ་ཕྱིན་པའི་ཏིང་ངེ་འཛིན་ལ་
སྙོམས་པར་འཇུག་ཅིང་གནས་ཏེ། ཡེ་ཤེས་ཆེན་པོ་ཁྱབ་བདལ་དུ་གནས་པའི་ལུང་
མནན་ལ་བསྒོམ་མོ། །བདག་བསྒོམ་པའི་དུས་སུ། གནས་བྲེལ་ཕུལ་གྱི་ནང་ཙམ་
གཅིག་གི་ནང་ནས། སེམས་ཅན་ཕྲ་མོ་ལུས་ཆུང་ལ་བཞིན་ངན་པ་གསུམ་དང༌།
བདག་རྩེ་བ་སྙམ་དུ་བྱེད་ན། དེ་ནི་བདག་གི་གསད་དོ་སྙམ་པའི་འདུ་ཤེས་བྱུང་ན།
དེ་ནི་འདུ་ཤེས་རྒྱ་ཆུང་བ་ལ་ཞེ་སྡང་བས་བསླུ་བ་ཡིན་ཏེ། བདག་གི་བྱང་ཆུབ་ཀྱི་
སེམས་ནི། འགྱུར་བ་མེད་པ་གཡུང་དྲུང་གི་སྙིང་པོ་ལ་ཡེ་ནས་གནས་པས། སྡང་བ་
མེད་པའི་མཆོག་ཏུ་གྱུར་ཏེ། ཐུགས་རྗེའི་ངང་ལ་མཉམ་པའི་ཏིང་ངེ་འཛིན་ལ་སྙོམས་
པར་འཇུག་ཅིང་གནས་ཏེ། བྱམས་པ་ཆེན་པོའི་ངང་ལས་མི་གཡོ་བའི་ལུང་མནན་ལ་
བསྒོམ་མོ། །བདག་སྒོམ་པའི་དུས་སུ། ཅི་ལ་ཡང་རྟོག་པ་མེད་པའི་འདུ་ཤེས་པ་ཡང་
མེད་པར་རང་བཞིན་གྱིས་འདུག་པ་ལ་རྨུགས་ཤིང་འཐིབ་པ་སྙམ་བྱེད་ན། དེ་ནི་འདུ་
156

སེམས་སྡེ། གསེར་གྱི་ལུང་ནོན་ཆེ་བ། ༼ཉ༽
ཤེས་ཚད་དཔག་ཏུ་མེད་པ་ལ། གཏི་མུག་གི་དབང་གིས་བསླུ་བ་ཡིན་ཏེ། བདག་གི་
བྱང་ཆུབ་ཀྱི་སེམས་ནི། འདི་ལྟར་སྣང་བ་ཐམས་ཅད་ནམ་མཁའ་ལྟར་ཚད་དཔག་ཏུ་
མེད་པ་ཉིད་ལས་ཡེ་ཤེས་ཀྱི་ཚོགས་མ་འགག་པར་གསལ་ཏེ། ཀུན་བཟང་ཡོངས་ལ་
ཁྱབ་པའི་ཏིང་ངེ་འཛིན་ལ་སྙོམས་པར་གནས་ཤིང་། བསམ་ཞིང་དཔག་ཏུ་མེད་པའི་
ངང་ལ་མ་བཅོས་པའི་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ། ཤེས་པ་
དག་པའི་གཤེན་ཅིག་བདག་གི་མདུན་དུ་འོང་ནས། བདག་ལ་བདེན་པའི་ཐེ་ཚོམ་
གཅོད་པའི་འདུ་ཤེས་བྱུང་བ་དེ་ལ། བདག་རློམ་པར་སྐྱེས་ནས་སྨྲ་བ་སྙམ་བྱེད་ན། དེ་
ནི་འདུ་ཤེས་བདེན་པ་ཉིད་ལ་ང་རྒྱལ་གྱིས་བསླུ་བ་ཡིན་ཏེ། བདག་གི་བྱང་ཆུབ་ཀྱི་
སེམས་དོན་དམ་པའི་བདེན་པ་ཉིད་ལ་ཡོངས་སུ་མ་འགག་པར་གསལ་ཞིང་བདེན་པ་
ཡོ་གལ་མེད་པའི་ཤེས་རབ་ཉིད་ཀྱི། གསལ་ལ་མི་རྟོག་པའི་ཏིང་ངེ་འཛིན་ལ་སྙོམས་
པར་འཇུག་ཅིང་། མི་འཁྲུལ་པའི་གདེང་དུ་གྱུར་པའི་ལུང་མནན་ལ་བསྒོམ་མོ། །
བདག་བསྒོམ་པའི་དུས་སུ། ཤེས་པའི་ཡོན་ཏན་མང་པོ་ལ་བྱམ་རྐྱ་བའི་མི་གཅིག་ལས་
གང་ལ་ཡང་ཐོགས་པ་མེད་པར་བྱེད་ཤེས་ཤིང་། འདུག་པ་མཐོང་བས། བདག་ཕྲག་
དོག་སྐྱེ་བ་སྙམ་བྱེད་ན། འདུ་ཤེས་ཀྱི་ཡོན་ཏན་ཉིད་ལ་ཕྲག་དོག་གིས་བསླུ་བ་ཡིན་ཏེ།
བདག་གི་བྱང་ཆུབ་ཀྱི་སེམས་ནི། ཐམས་ཅད་བྱ་བ་མེད་པར་ལྷུན་གྱིས་གྲུབ་པ་ཉིད་
དུ་གསལ་ཏེ། ཡོན་ཏན་ཡེ་ནས་མ་གྲུབ་པར་ཤེས་པའི་ཏིང་ངེ་འཛིན་ལ་སྙོམ་པར་
གནས་ཤིང་། དོན་ཐམས་ཅད་ཡིད་བཞིན་གྲུབ་པར་ཤེས་པའི་ལུང་མནན་ལ་བསྒོམ་
མོ། །ཡང་བདག་བསྒོམ་པའི་དུས་སུ། འདུ་བྱེད་ཀྱི་ལས་བྱ་བའི་རྒྱུ་བསམ་གྱིས་མི་ཁྱབ་
པ་ཅིག་བྱུང་སྟེ། དེ་ལ་བདག་བྱ་བར་འདོད་པའི་ཆགས་པ་སྙམ་བྱེད་ན། དེ་ནི་འདུ་
བྱེད་ལ་འདོད་ཆགས་ཀྱིས་བསླུ་བ་ཡིན་ཏེ། བདག་གི་བྱང་ཆུབ་ཀྱི་སེམས་ནི། བྱ་བ་
ཐམས་ཅད་ལ་ལྷུན་གྱིས་གྲུབ་པས། བྱ་དང་མི་བྱ་བ་གཉིས་སུ་མེད་པར་གསལ་ཏེ།
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བརྩོལ་མེད་ཡོངས་སུ་རྫོགས་པའི་ཏིང་ངེ་འཛིན་ལ་སྙོམས་པར་འཇུག་ཅིང༌། སེམས་
ཉིད་ལ་ཡེངས་པ་མེད་པའི་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ།
བདག་གི་ཕྱོགས་བཞི་ན་སེམས་ཅན་བསམ་གྱིས་མི་ཁྱབ་པ། འདུ་བྱེད་ཀྱི་ལས་ལ་ཅི་
བྱེད་པའི་ལུང་འབྱེད་ཅིང་འདུག་པ་དེ་ལ། བདག་ཞེ་སྡང་སྐྱེས་ནས་སེམས་ཅན་དེ་
དག་བསད་ལ་དེ་དག་ལས་ཕྲོག་པར་འདོད་པ་སྙམ་བྱེད་ཅིང༌། དེ་ནི་འདུ་བྱེད་ཞེ་
སྡང་གིས་བསླུ་བ་ཡིན། བདག་གི་བྱང་ཆུབ་ཀྱི་སེམས་ནི་ལས་རྣམ་པར་དག་པས།
བདག་དང་གཞན་གྱི་དོན་ལྷུན་གྱིས་གྲུབ་ཅིང་མཐར་ཕྱིན་པར་གསལ་བཏབས་བས།
བྱ་བ་ཡོངས་སུ་གྲུབ་པའི་ཏིང་ངེ་འཛིན་ལ་སྙོམས་པར་འཇུག་ཅིང་གནས་ཏེ། མཉམ་
པ་ཉིད་ཀྱི་ངང་ལས་མི་གཡོ་བའི་ལུང་མནན་ལ་བསྒོམ་མོ། །བདག་བསྒོམ་པའི་དུས་
སུ། ལས་ཐ་དད་པ་ལ་རྩོལ་བར་བྱེད་པ་ལ། མ་བརྩལ་ལྷུན་གྱིས་གྲུབ་པའི་ཆ་མེད་
པས། རྩོལ་དུབ་ཁྱེར་ཏེ་བྱིང་རྨུགས་སུ་གྱུར་ནས། སླ་བཅོས་དུ་འགྱུར་བ་སྙམ་བྱེད་ན།
དེ་ནི་འདུ་བྱེད་ལྷུན་གྱིས་གྲུབ་པའི་དོན་ལ་གཏི་མུག་གིས་བསླུ་བ་ཡིན་ཏེ། བདག་གི་
བྱང་ཆུབ་ཀྱི་སེམས་ནི། ལས་ཐམས་ཅད་བརྩལ་བ་མེད་པར་ལྷུན་གྱིས་གྲུབ་པའི་དོན་
ལ་གསལ་བར་རྟོགས་པ་ལས། རྟོགས་སོ་སྙམ་པའི་རྟོག་འཛིན་མེད་པ་ཉིད་དུ་གནས་
ཏེ། བྱ་བ་བྱེད་པ་མེད་པར་ལྷུན་གྱིས་གྲུབ་པའི་ཏིང་ངེ་འཛིན་ལ་སྙོམས་པར་འཇུག་སྟེ་
གནས་པས། བརྩལ་དུ་མེད་པའི་ཐིག་ལེ་ཉག་གཅིག་ཏུ་ལུང་མནན་ལ་བསྒོམ་མོ། །
བདག་བསྒོམ་པའི་དུས་སུ་སེམས་ཅན་མང་པོ་བདག་གི་མདུན་དུ་འོང་ནས། ལ་ལ་ནི་
དགེ་བའི་ལས་བྱེད། ལ་ལ་ནི་བདེན་པའི་དོན་སྨྲ་སྟེ། དེ་ལ་བདག་གིས་ངར་གཅོད་པ་
སྙམ་བྱེད་ན། དེ་ནི་འདུ་བྱེད་ལ་ང་རྒྱལ་གྱིས་བསླུ་བ་ཡིན་ཏེ། བདག་གི་བྱང་ཆུབ་ཀྱི་
སེམས་བདེན་པ་དོན་གྱི་མཆོག་ལ་སྤྱོད་པས། བདེན་པའི་དོན་ལ་ཡོངས་སུ་མི་འདའ་
སྟེ། འགྱུར་མེད་དོན་དུ་གསལ་བའི་ཏིང་ངེ་འཛིན་ལ་སྙོམས་པར་འཇུག་ཅིང་གནས་
158

སེམས་སྡེ། གསེར་གྱི་ལུང་ནོན་ཆེ་བ། །
པ་སྟེ། ཀུན་སྣང་རྟོགས་པ་ཆེན་པོའི་སེམས་སུ་ལུང་མནན་ལ་བསྒོམ་མོ། །བདག་
བསྒོམ་པའི་དུས་སུ། བདག་གི་མདུན་གྱི་བར་སྣང་ལ། སེམས་ཅན་དག་མང་དུ་ཤེས་
པ་དང་ལྡན་པའི་འདུ་བྱེད་ལ་ཡེངས་ནས་འདུག་གོ །དེ་ལ་བདག་ཕྲག་དོག་སྐྱེ་བ་
སྙམ་དུ་བྱེད་ན། དེ་ནི་འདུ་བྱེད་ཀྱི་ཡོན་ཏན་ལ། ཕྲག་དོག་གིས་བསླུ་བ་ཡིན་ཏེ། དེ་
ལ་བདག་གི་བྱང་ཆུབ་ཀྱི་སེམས། སྐྱོན་མེད་ཡོན་ཏན་ཡེ་ཤེས་ཡོངས་ལ་ཁྱབ་པར་བྱ་
སྟེ། སྐྱོན་རྣམས་ཡོངས་སུ་འཇོམས་པའི་ཏིང་ངེ་འཛིན་ལ་སྙོམས་པར་འཇུག་ཅིང་།
ཐོགས་པ་མེད་པར་མྱུར་དུ་གྲུབ་པའི་ལུང་མནན་ལ་བསྒོམ་མོ། །ཡང་བདག་བསྒོམ་
པའི་དུས་སུ། རྣམ་པར་ཤེས་པའི་ཡུལ་བརྒྱད་དུས་གཅིག་ཏུ་གསལ་ཏེ། དེ་ལ་བདག་
འདོད་པ་སྐྱེ་བ་སྙམ་བྱེད་ན། དེ་ནི་ཡུལ་ལ་འདོད་ཆགས་ཀྱིས་བསླུ་བ་ཡིན་ཏེ། བདག་
གི་བྱང་ཆུབ་མཆོག་ཏུ་སེམས་བསྐྱེད་པ་ནི། ཡུལ་ཕས་སྣང་བ་ཉིད་ནི་བོན་ཉིད་དུ་
གསལ་ཏེ། བོན་ཉིད་མི་གཡོ་བའི་ཏིང་ངེ་འཛིན་ལ་སྙོམས་པར་འཇུག་ཅིང་། སྤྲོས་པ་
མེད་པའི་སེམས་སུ་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ། ཡུལ་དེ་
གང་ཡང་རུང་སྟེ། སོ་སོར་སྟོན་ཞིང་ཉམས་སོད་དུ་འོང་བ་སྟེ། དེ་ལས་བདག་ཞེ་
སྡང་གཡོ་བ་སྙམ་བྱེད་ན། དེ་ནི་རྣམ་པར་ཤེས་པ་ཞེ་སྡང་གིས་བསླུ་བ་ཡིན་ཏེ།
བདག་གི་བྱང་ཆུབ་ཀྱི་སེམས་ཡེ་ནས་སོ་སོར་རྟོགས་པའི་ཡེ་ཤེས་དང་ལྡན་པས། བྱེ་
བྲག་གང་ལ་ཡང་ཞེ་སྡང་བ་མེད་པར་གནས་ཏེ། འགྱུར་བ་མེད་པའི་བྱང་ཆུབ་སེམས་
དང་ལྡན་པའི་ཏིང་ངེ་འཛིན་ལ་སྙོམས་པར་འཇུག་སྟེ། སོ་སོར་རྣམ་པར་མི་རྟོག་པ་
ཉིད་དུ་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ། རྣམ་པར་ཤེས་པའི་སྒོ་
དགག་དྲགས་ཏེ། རྣམ་པར་མི་རྟོག་པ་ལས་གསལ་གདབ་པ་མ་ཤེས་པས། དོན་དམ་
པ་ལ་གསལ་བ་མེད་ཅིང་། བྱིང་རྨུགས་སུ་གྱུར་ནས། དེ་ནི་རྣམ་པར་ཤེས་པ་གཏི་
མུག་གིས་བསླུ་བ་ཡིན་ཏེ། བདག་གི་བྱང་ཆུབ་ཀྱི་སེམས་ཡེ་ཤེས་ཆེན་པོ་གསལ་ལ་མ་
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྒྲིབ་པར་བཤད་པས། མཉམ་པ་ཉིད་བཅོས་སུ་མེད་པའི་དོན་ལ་གནས་ཏེ། གསལ་
ལ་མི་རྟོག་པའི་ཏིང་ངེ་འཛིན་ལ་སྙོམས་པར་འཇུག་སྟེ། ཡོངས་སུ་དག་པའི་བྱང་ཆུབ་
སེམས་སུ་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ། དགོངས་པ་བྱེད་
ཅིང་རྣམ་པར་ཤེས་པ་བདེན་པ་ལ་གཅོད་པ་མང་སྟེ། བསམ་གྱིས་མི་ཁྱབ་པ་བྱུང་
ནས། དེ་ལ་བདག་གིས་ངར་གཅོད་པ་སྙམ་བྱེད་ན། དེ་ནི་རྣམ་པར་ཤེས་པ་ང་རྒྱལ་
གྱིས་བསླུ་བ་ཡིན་ཏེ། བདག་གི་བྱང་ཆུབ་ཀྱི་སེམས་ནི། ཀུན་ཤེས་རྟོགས་པ་ཉིད་དུ་
གསལ་བས། གསལ་བ་རྒྱན་གྱི་ཏིང་ངེ་འཛིན་ལ་སྙོམས་པར་འཇུག་ཅིང་གནས་ཏེ།
དེ་བཞིན་ཉིད་ཀྱི་ངང་དུ་ལུང་མནན་ལ་བསྒོམ་མོ། །བདག་བསྒོམ་པའི་དུས་སུ།
སེམས་ཅན་མང་དུ་བདག་གི་མདུན་དུ་བྱུང་སྟེ། སེམས་ཅན་དེ་དག་ནི། རྣམ་པར་
ཤེས་པའི་ཚོགས་མ་འགགས་པ་ལ། ཡོན་ཏན་སོ་སོ་ན་གསལ་བར་འདུག་པ་ལ། དེ་
ལ་བདག་ཕྲག་དོག་སྐྱེ་བ་སྙམ་བྱེད་ན། དེ་ནི་རྣམ་པར་ཤེས་པ་ཕྲག་དོག་གིས་བསླུ་བ་
ཡིན་ཏེ། བདག་གི་བྱང་ཆུབ་ཀྱི་སེམས་ཀུན་ལ་ཡངས་པའི་སྣོད་ཆེ་བས། ཡེ་ཤེས་ཆེན་
པོ་ཁྱབ་བདལ་དུ་གྱུར་ཏེ། ཟླ་གསལ་ཆུ་ལས་ཁྱབ་པ་སྣང་བའི་ཏིང་ངེ་འཛིན་ལ་
སྙོམས་པར་འཇུག་ཅིང་གནས་ཏེ། ཅིར་ཡང་མི་དམིགས་པ་ཉིད་དུ་ལུང་མནན་ལ་
བསྒོམ་མོ། ༧ །འདི་ནས་མར་ནི་ཉི་ཟེར་གྱི་རྡུལ་ཆེ་བས་ཀྱང༌། མཚན་མའི་འབྱུང་
འཇུག་མང་བའི་ཏན་ཏྲ་ལས། སྣ་ལ་མཚན་མ་ལ་བསྒོམ་པ་ལ་ཡིད་ཆེས་པར་བྱ་བ་
སྟོན་ཏེ། དཔེར་ན་ཉི་མ་སྐར་ཁུང་ནས་ཤར་བའི་ཉི་བཞུར་བལྟས་ན། ཉི་ཟེར་གྱི་རྡུལ་
ཆ་བསམ་གྱིས་མི་ཁྱབ་པ་འབྱུང་འཇུག་ཇི་སྙེད་ཅིག་བྱེད་པ་དང་འདྲ་སྟེ། སེམས་
བསྒོམ་པར་བཞུར་༼སྒོམ་༽པ་ཀློང་དུ་མ་གྱུར་པའི་དུས་སུ། ཚེ་རབས་ཐོག་མ་ནས་བག་
ཆགས་ཀྱི་མཐུ་ཆེ་བ་བསམ་གྱིས་མི་ཁྱབ་པ་ཡིད་ལ་བརྟས་པའི་དབང་གིས། བག་
ཆགས་ཀྱི་རང་བཞིན་མཚན་མར་བྱུང་སྟེ། མཚན་མའི་འབྱུང་འཇུག་བསམ་གྱིས་མི་
160

སེམས་སྡེ། གསེར་གྱི་ལུང་ནོན་ཆེ་བ།
ཁྱབ་པ་གཅིག་སྣང་ཙམ་ནས་གཅིག་འབྱུང་སྟེ། དེ་ལ་ཟད་པའི་དུས་ནི་ཏིང་ངེ་འཛིན་
ལས་སུ་མ་རུང་གྱི་བར་དུ་མེད་དོ། །དེ་ལས་མཚན་མ་དེ་དག་ཐམས་ཅད་ནི། མཚན་
མའི་རྫས་དགུ་ལ་བསྡུས་ཏེ་ལས་སུ་རུང་བའི་རྟགས་དབྱུང་ངོ༌། དེ་ལས་མཚན་མ་
གང་དང་གང་ལ་རྟགས་དབྱུང་ཞེ་ན། དང་པོ་བདག་བསྒོམ་པའི་དུས་སུ་བདག་གི་
སྨིན་མཚམས་ཀྱི་གོང་མ་ཙམ་དུ། ཡི་གེ་ཨ་དཀར་པོ་གཅིག་གསལ་བར་བསྒོམ་སྟེ། དེ་
ལས་སེམས་གཞན་དུ་མི་ཡེངས་པར་བསྒོམས་པས་ཞག་གསུམ་དྲོས་བཞི་ན། ཨ་ཡི་
ཏིང་ངེ་འཛིན་ཡང་ལས་སུ་རུང་སྟེ་འོང་ངོ༌། དེ་ནས་ཨ་དེ་ལ་རྒྱན་བཏགས་ཏེ། ༀ་
འོད་དུ་འབར་བ་གཅིག་བདག་གི་ཐུགས་ཀ་རུ་གསལ་བར་བསྒོམས་པས། ཞག་
གསུམ་དྲོས་བཞི་ནས། ཨོཾ་གྱི་ཏིང་ངེ་འཛིན་དེ་ཡང་ལས་སུ་རུང་སྟེ་འོང་། དེ་ལས་ཧཱུྃ་
རིན་པོ་ཆེ་གཅིག་ལྗགས་ཀྱི་སྟེང་དུ་བསྒོམས་པས། ཞག་གསུམ་དྲོས་བཞི་ན་ཡང་ཧཱུཾ་གི་
ཏིང་ངེ་འཛིན་ལས་སུ་རུང་སྟེ་འོང་ངོ༌། དེ་ནི་ཡི་གེའི་མཚན་མ་གསུམ་མོ། །རྫས་ཀྱི་
མཚན་མ་གསུམ་བསྒོམ་པ་ནི། ཡང་བདག་གི་སྨིན་མཚམས་ཀྱི་གོང་ཙམ་དུ། དངུལ་
ཞུ་ནི་ཞུ། བརྟས་ནི་མ་བརྟས་པས་ཡར་ཀྱང་འབོ་རུ་ཆ་མར་ཀྱང་འབོ་རུ་ཆ་བ་གཅིག་
ལ། མཚན་མ་ཐམས་ཅད་དེ་ལ་བསྡུས་ཏེ། དེ་གར་ཀྱང་མི་གཏང་བར་བསྒོམས་པས།
ཞག་གསུམ་དྲོས་བཞི་ན། དངུལ་ཞུན་མ་ལྟ་བུ་མཚན་མའི་ཏིང་ངེ་འཛིན་དེ་ཡང་ལས་
སུ་རུང་སྟེ་འོང་ངོ༌། དེ་ནས་ཡང་བདག་གི་མདུན་གྱི་བར་སྣང་ལ། རིན་པོ་ཆེ་གསེར་
གྱི་བུམ་པ་འོད་ཟེར་ཕྱོགས་བཅུར་འཕྲོ་བ་གཅིག་གསལ་བར་བསྒོམ་ནས་དེ་ལ་ཡིད་ཏ་
རེ་བཙུགས་པས་ནི། ཞག་གསུམ་དྲོས་བཞི་ནས། བུམ་པ་མཚན་མའི་ཏིང་ངེ་འཛིན་
དེ་ལས་སུ་རུང་སྟེ་འོང་ངོ༌། དེ་ལས་ཡང་བདག་གི་སྤྱི་བོའི་གཙུག་ན། གསེར་གྱི་
གསས་སང་ལ་གཡུ་ཡི་རལ་རྭ༽དགུ་བསྟོད་པ། འོད་རིན་པོ་ཆེ་སྣ་ལྔ་ཕྱོགས་བཅུར་
འཕྲོ་བ་གཅིག་གསལ་བར་བསྒོམ་ན། ཞག་གསུམ་དྲོས་བཞི་ནས། གསེར་གྱི་གསས་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སང་མཚན་མའི་ཏིང་ངེ་འཛིན་དེ་ཡང་ལས་སུ་རུང་སྟེ་འོང་ངོ༌། དེ་ནི་རྫས་ཀྱི་མཚན་
མ་གསུམ་མོ། །དེ་ནས་ཡང་སེམས་ཅན་གྱི་མཚན་མ་གསུམ་བསྒོམ་སྟེ། བདག་གི་
སྡུན་དུ་ཤེལ་གྱི་མ་འདལ་སུམ་བརྩེགས་ལ། རིན་པོ་ཆེ་ལ་གྲུ་ཐིག་བཞི་བཏང་ལ།
གཡུ་ཡི་པད་མ་འདབ་མ་བརྒྱད་པའི་དབུས་ནས། ཨུ་དུམ་ཝ་རའི་མེ་ཏོག་དགུ་
འཁྲུངས་ཏེ། མེ་ཏོག་རེ་རེ་ལ་གསེར་གྱི་སྦྲང་བུ་ལ་གཡུ་ཡི་མགོ་བོ་ཅན་རེ་རེ་བབས་
ནས། མེ་ཏོག་གི་བཅུད་འཇིབས་པར་བསྒོམ་ནས། ཞག་གསུམ་དྲོས་བཞི་ན། མེ་ཏོག་
དང་སྦྲང་བུ་མཚན་མའི་ཏིང་ངེ་འཛིན་དེ་ཡང་ལས་སུ་རུང་སྟེ་འོང་ངོ༌། ཡང་བདག་
གི་གདན་གྱི་ཕྱོགས་བཞི་ནས་རྟ་དང་གླང་པོ་ཆེ་དང་། རྨ་བྱ་དང་། ཤང་ཤང་དེའུ་
བཞིས་འདེགས་པར་བསྒོམ་ནས། ཞག་གསུམ་དྲོས་བཞི་ན། གདན་མཚན་མའི་ཏིང་
ངེ་འཛིན་དེ་ལ་ཡང་ལས་སུ་རུང་སྟེ་འོང་ངོ༌། ཡང་བདག་གི་སྤྱི་བོའི་གཙུག་ན། འོད་
ཀྱི་མི་ཆུང་ཚོན་གང་པ་ཟུར་ཕུད་བཞི་པ་སྤྱི་བོའི་གཙུག་ནས་མེ་ཏོག་ཨུ་དུམ་འབར་བ་
སྦུ་གུ་ཐར་པའི་ལམ་དུ་དོད་པ་གཅིག་གསལ་བར་བསྒོམ་ན། མཚན་མ་ཡང་ལྷ་ཡི་
ཏིང་ངེ་འཛིན་དེ་ཡང་ཞག་གསུམ་དྲོས་བཞི་ན་ལས་སུ་རུང་སྟེ་འོང་ངོ༌། །དེ་ལྟར་
མཚན་མ་ལ་བསྒོམ་པ་ལ་ལས་སུ་རུང་བའི་རྟགས་བྱུང་སྟེ་ཡིད་ཆེས་པ་དང༌། སེམས་
མཚན་མ་མེད་པ་ལ་བསྒོམ་པ་ཡང་འདི་ཡང་ཡུན་བསྲིངས་ཏེ་བསྒོམས་ན། ལས་སུ་
རུང་ཞིང་དེ་ཉིད་ལ་མངོན་དུ་འགྱུར་བར་ངེས་པས། སེམས་ཉིད་མཚན་མ་དང་
དངོས་པོ་ཅིར་ཡང་མ་འབྱུང་བ་འདི་ནི། གསལ་བར་རྟོགས་པ་ལས་གསལ་ལོ་བའི་
རྟོག་པ་ལས་ཀྱང་འདས་ཏེ། གསལ་ལ་རྟོག་པ་མེད་པ་ཉིད་ལས་མ་བཅོས་པར་
བསྒོམས་ཞིང་ལུང་མནན་ནོ། ༧ །འདི་ནས་མར་ནི་ནམ་མཁའི་མཚན་ཉིད་བས་ཀྱང་
ཉམས་སུ་བླང་བའི། དྲོད་ཚད་བཟུང་པར་དཀའ་བའི་ཏན་ཏྲ་ལས། དགོངས་པ་
ཉམས་སུ་མྱོང་བའི་དྲོད་དང་རྟགས་སྟོན་ཏེ། དཔེར་ན་ནམ་མཁའི་མཚན་ཉིད་ནི།
162

སེམས་སྡེ། གསེར་གྱི་ལུང་ནོན་ཆེ་བ།
སུས་ཀྱང་ཉམས་སུ་མི་ལོན་ཏེ། དྲོད་གང་གིས་ཀྱང་ཟིན་པར་མི་འགྱུར་བ་དང་འདྲ་
བར་ན། བྱང་ཆུབ་ཀྱི་སེམས་བདེ་བ་ཆེན་པོ་རྟོགས་ནས། དགོངས་པ་ཉམས་སུ་ལོན་
པའི་དྲོད་ནི་གཟུང་བར་རབ་ཏུ་དཀའོ། །དེ་ལས་དགོངས་པ་ཉམས་སུ་ལོན་པའི་དྲོད་
ཚད་ནི། གང་བསྒོམ་པ་དེ་ནི་གསལ་བར་འོང་ལ། མ་བསྒོམ་པའི་བག་ཆགས་ནི་མི་
འོང་ན། དགོངས་པ་རྣམ་པར་དག་པའི་དྲོད་ཉམས་སུ་ལོན་པའོ། །སུ་ལ་མི་སྨྲ་ཁ་
ཐམ། དེ་ལྟར་དགོངས་པ་རྣམ་པར་དག་ཙམ་ཉིད་ན། འབྱུང་བ་ཡང་ཉམས་སུ་མྱོང་
བའི་དྲོད་ཚད་རྙེད་དེ། གང་ཞེ་ན། ཆུ་མ་འཐུང་བ་ལ་སྐོམ་པ་མེད་ཅིང་། རྩ་བཅད་
པ་འོ་མར་འོང་ན། ཆུ་ལས་འབྱིང་བ་མེད་པར་འགྲོ་བའི་དྲོད་ཉམས་སུ་ལོན་ཅིང་མྱོང་
བའོ། །ཟས་མ་ཟོས་པ་ལ་བཀྲེས་པ་མེད་ན། ཁམས་ཀྱི་ཟས་དང་བྲལ་ཞིང་ཡིད་བཞིན་
གྱི་ཟས་ཟ་བའི་དྲོད་ཉམས་སུ་ལོངས་ཞིང་མྱོང་བའོ། །ལུས་ཤིང་བལ་གྱི་འདབ་མ་ལྟར་
ཡང་ཞིང་གཡོ་སྟེ། རྩི་མཆོག་གི་སྟེང་དུ་ཕྱིན་པ་ཐེག་པར་འདུག་ན། ནམ་མཁའ་ལ་བྱ་
བཞིན་འཕུར་པའི་དྲོད་ཉམས་སུ་ལོངས་ཞིང་མྱོང་བའོ། །ལུས་ལ་གོས་མི་དགོས་ཤིང་
གྲང་བ་མེད་ན། མེ་དཔུང་འབར་བའི་ནང་དུ་ཕྱིན་ཀྱང་མི་འཚེ་བའི། དྲོད་ཉམས་སུ་
ལོངས་ཅིང་མྱོང་བའོ། །ལུས་ལས་ཤ་བཅད་པས་མ་ཚོར་ན། མི་བདེ་བ་དང་སྡུག་
བསྔལ་ཐམས་ཅད་ལས་ཐར་པའི་དྲོད་ཉམས་སུ་ལོན་ཞིང་མྱང་བའོ། །དབུགས་ཕྱི་
ནང་རྒྱུ་བ་མི་ཚོར་ན། སྲོག་མེད་གཡུང་དྲུང་གི་སྐུ་ཐོབ་སྟེ། སྐྱེ་ཤིའི་ཁ་མི་རྒྱུད་པའི་
དྲོད་ཉམས་སུ་ལོན་ཞིང་མྱོང་བའོ། །ལུས་ལ་ཤིག་དང་ཁ་སྣབ་དང་མཆིལ་མ་ལས་
སོགས་པ་མི་འབྱུང་ན། ཟག་པ་མེད་པའི་ཕུང་པོ་ཐོབ་པའི་དྲོད་ཉམས་སུ་ལོངས་ཞིང་
མྱོང་བའོ། །མན་ངག་གསེར་གྱི་ལུང་ནོན་ཞེས་བྱ་བ། སྟོན་པ་གཤེན་འཆི་མེད་གཙུག་
ཕུད་མན་ཆད་ནས། ཞང་ཞུང་སྟོང་རྒྱུང་མཐུ་ཆེན་ཡན་ཆད་དུ་མན་ངག་འདི་ཡི་
དོན་བསྒོམས་པས། ཕུང་པོ་ལྷག་མ་མེད་པར་བོར་བར་གཡུང་དྲུང་གི་སྙིང་པོ་ལ་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཤེགས་པ་ལགས་སོ། །འཛམ་གླིང་རིན་ཆེན་གཏེར་གྱིས་བཀང་བ་བས། ཡང་དག་
དོན་གྱི་མན་ངག་འདི་དོམས་ཤིག །རྫོགས་སྲོ། ། ཁ་ཐམས་འབྲས་བུ་ཆུད་མི་ཟ་བར་
སྒོམས་ནུས་དག་ལ་སྦྱིན་ནོ། །ཁམས་སྣོད་སོ་མ་བཏང་གིས་སེང་གེའི་ཞོ་མི་ཐུབ། ཞུ་
སྒོམས་གཤེན་རྒྱལ་ལ་མེ་སྒོམས་རྣམ་གྲགས་ཀྱིས་ཞུས་སོ། །བཀྲ་ཤིས་སོ། །
164

ལུང་ནོན་ཆུང་བ་བཞུགས་པ་དབུ་ཡི་
གཟིགས་ཕྱོགས་ལགས་སོ། །
༄༅། །མན་ངག་འདི་ནི་གསེར་གྱི་ལུང་ནོན་ཆུང་ངུན་ལགས་ཏེ། ཡུམ་བཟང་
བཟའ་རིང་བཙུན་ལ། སྲས་འཆི་མེད་གཙུག་ཕུད་ཀྱིས། མན་ངག་ཉུང་ལ་འདུས་པ་
ལུང་མནན་ནས། བསྒོམ་པའི་ཐབས་བསྟན་པ་ལགས་སོ། །གཤེན་ལྷ་འོད་དཀར་གྱི་
ཐུགས་བརྣག་པ་མཐར་ཕྱུང་པའི་དོན་ཟབ་མོ་འདི་ནི། ཕྱི་རབས་ལས་དག་པ་རྣམས་
ཀྱིས་སེམས་ཀྱི་དཀྱིལ་དུ་བཞག་ལ་བསྒོམ་སྟེ། དེ་ལ་དང་པོ་ཉིད་དུ་དགོངས་པ་གང་
འཇུག་ཀྱང་རུང་བར་ནི། སེམས་ལ་མཚན་མ་མེད་ཀྱང་ལུས་ལ་མཚན་མ་ཡོད་པས།
ལུས་ཀྱི་མཚན་མ་སེམས་ཀྱིས་གཞོམ་དགོས་ཏེ། གང་ཞེ་ན། ལུས་ཤ་ཡི་གདོས་པ་ཅན་
འདི་ནི་བསྐལ་པ་དང་པོ་ནས། དུས་ད་ལྟའི་བར་གྱི། བག་ཆགས་ཐམས་ཅད་གཅིག་
ཏུ་མཐུ་བརྟས་ཤིང་འགེངས་པའི་རང་བཞིན་ཡིན་ཏེ། དེ་གང་ཞེ་ན། རྒྱུ་གཏི་མུག་
གི་བག་ཆགས་མཐུ་བརྟས་པ་ནི། ཤ་ཡི་བེམ་པོ་ཆུ་རྒྱུན་ཀྱི་ཙག་ཏྲ་འདིའོ། །རྒྱུ་འདོད་
ཆགས་ཀྱི་བག་ཆགས་མཐུ་བརྟས་པ་ནི། དྲོད་དང་རླངས་པ་འདིའོ། ། ང་རྒྱལ་གྱི་བག་
ཆགས་ཀྱི་མཐུ་བརྟས་པ་ནི། དབུགས་དང་རྩལ་ཤུགས་འདིའོ། །ཕྲག་དོག་གི་བག་
ཆགས་ཀྱི་མཐུ་བརྟས་པ་ནི། ཁྲག་དང་ཆུ་སེར་འདིའོ། ། ཞེ་སྡང་གི་བག་ཆགས་ཀྱི་མཐུ་
བརྟས་པ་ནི། ཉོན་མོངས་པ་ཅན་གྱི་ཡིད་ཡུལ་དང་ཤེས་པར་རྩོལ་བ་འདིའོ། །
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
༧ དེ་ལྟར་ཉོན་མོངས་པ་ལྔ་ཡི་བག་ཆགས་མཐུ་བརྟས་པའི་དབང་གིས། བྱུང་བ་
རྒྱུ་ངན་པ་ལ་བསྐྱེད་པ་འདིས་སེམས་མཚན་མ་མེད་པའི་དོན་ལ་བསྒྲིབ་ཅིང་། ལུས་
བག་ཆགས་ངན་པའི་མཚན་མ་རྣམ་པར་རྟོག་པ་ཞེན་པ་དེ་ནི། སེམས་རང་འབྱུང་
གི་གཤེན་ལྷ་དཀར་པོ་ཉིད་ཀྱི་དགོངས་པས་གཞོམ་ཞིང་མེད་པར་བྱ་སྟེ། དེ་ལ་ཉོན་
མོངས་པ་ལྔ་ཡི་བག་ཆགས་ཀྱི་མཚན་མ་གཞོམ་པའི་ཐབས་ལ་ཡང་རྣམ་པ་ལྔ་སྟེ།
གང་ཞེ་ན། ཕྱག་རྒྱ་ལྔ་ཡིས་གཞོམ་པ་དང་གཅིག ། སྙིང་པོ་ལྔ་ཡིས་གཞོམ་པ་དང་
གཉིས། ཏིང་ངེ་འཛིན་ལྔ་ཡིས་གཞོམ་པ་དང་གསུམ། དགོངས་པ་ལྔ་ཡིས་གཞོམ་པ་
དང་བཞི། ཡེ་ཤེས་ལྔ་ཡིས་གཞོམ་པ་དང་ལྔ་སྟེ། །
༧ དེ་ལས་ཕྱག་རྒྱ་ལྔ་ཡིས་བག་ཆགས་ཀྱི་མཚན་མ་གཞོམ་པ་གང་ཞེ་ན། རང་
བཞིན་ཆ་ལུགས་ཀྱི་ཕྱག་རྒྱ་ལྔ་ཡིས། ཤ་རུས་གཟུགས་ཀྱི་ཕུང་པོ་གདོས་པ་ཅན་གྱི་
མཚན་མ་གཞོམ་སྟེ། བདག་སེམས་ཉིད་བསྒོམ་པའི་དུས་སུ། ལུས་ཀྱི་དབང་དུ་
སེམས་མི་གཏང་སྟེ། བྱིང་རྨུགས་སུ་མི་འགྱུར་བར་བྱ་བའི་ཕྱིར་ན། ལུས་དྲོང་པོར་
བསྲང་། ཞབས་དཀྱིལ་ཀྲུང་བཅའ། ཕྱག་ཐལ་མོ་སྦྱར། ལྗགས་ཞལ་གྱི་བར་སྣང་
ལ་བཞག །སྤྱན་སྨིན་མཚམས་གྱི་གོང་དུ་བསྡུའོ། ། དེ་ལྟར་རང་བཞིན་གྱི་ལྷ་ཡི་ཆ་
ལུགས་དེ་ལྟ་བུར་ཡུན་རིང་དུ་བསྒོམ་སྟེ། བདག་དང་མཐའ་ཡས་པའི་སེམས་ཅན་གྱི་
གཟུགས་ཀྱི་ཕུང་པོ་ནི། འོད་ཀྱི་སྐུ་གསལ་ལ་རང་བཞིན་མེད་པ། ཡང་ཞིང་གཡོ་བ་
དངོས་པོ་དང་མཚན་མའི་གདོས་པ་ཡེ་ནས་མེད་པ་གཅིག་ཏུ་ལུང་མནན་ལ་བསྒོམ་
པས། ཤ་རུས་གཟུགས་ཀྱི་ཕུང་པོའི་མཚན་མ་ཐམས་ཅད་མཚན་མ་མེད་པ་ཉིད་དུ་
བག་ཆགས་བཟང་པོའི་མཐུ་བརྟས་པར་འགྱུར་རོ། །
༧ སྙིང་པོ་རྣམ་པ་ལྔ་ཡིས་བག་ཆགས་ཀྱི་མཚན་མ་གཞོམས་པ། གང་ཞེ་ན་སེམས་
ཉིད་དོན་གྱི་སྙིང་པོ་ལྔ་ཡིས་དྲོད་འདུ་ཤེས་ཀྱི་ཕུང་པོ་གདོས་པ་ཅན་གྱི་མཚན་མ་
166

སེམས་སྡེ། ལུང་ནོན་ཆུང་བ། ༼ཏ༽
གཞོམ་སྟེ། བདག་སེམས་ཉིད་བསྒོམ་པའི་དུས་སུ། ལུས་ཀྱི་དབང་དུ་སེམས་མི་གཏོང་
ལྷག་མཐོང་གི་མཚན་མ་དང་ཐ་དད་པར་མི་འགྱུར་བར་བྱ་བའི་ཕྱིར། སེམས་
སྟེ། 
ཉིད་དོན་གྱི་སྙིང་པོ་ལྔ་བརྗོད་དེ། གང་ཞེ་ན། ཨ་ཨ་དཀར་སལེ་འོད་ཨེ་ཧ་ཧི་ཕྱོད་
ཕུར་སལེ་ཧ་ལོ་སེང་། ཞེས་བརྗོད་པ་དེ་ནི། སེམས་རང་འབྱུང་གི་གཤེན་ལྷ་དཀར་
པོ་འདི་ཉིད་ཀྱི་སྙིང་པོ་སྟེ། འདུ་ཤེས་ལྷག་མཐོང་ཟེར་དུ་འཕྲོ་བའི་མཚན་མ་ཐམས་
ཅད། སེམས་རང་འབྱུང་གི་གཤེན་ལྷ་དཀར་པོའི་སྙིང་པོ་དེས་བཅོམས་ནས། མཚན་
མ་ཅིར་ཡང་མེད་པ་ཉིད་དུ་ལུང་མནན་ལ་བསྒོམ་མོ། ། ཨཱ་ཨོཾ་དེ་དུ་མ་ས་ནན། བེ་ཤ་
ར་ཨ་ས་མྱེ་སཱཧཱ། ཞེས་བརྗོད་པ་དེ་ནི། སེམས་རང་འབྱུང་གི་གཤེན་ལྷ་དཀར་པོ། ཡེ་
ཤེས་ལྔ་དང་ལྡན་པའི་སྙིང་པོ་ཡིན་ཏེ། འདུ་ཤེས་ཞི་གནས་པ་རླན་དུ་བྱིང་ནས་རྒྱ་
ཆུང་བའི་མཚན་མ་ཐམས་ཅད་སེམས་རང་འབྱུང་གི་གཤེན་ལྷ་དཀར་པོ། ཡེ་ཤེས་ལྔ་
དང་ལྡན་པའི་སྙིང་པོ་དེས་བཅོམས་ནས། སེམས་མཚན་མ་ཅིར་ཡང་མེད་པ་ཉིད་དུ་
ལུང་མནན་ལ་བསྒོམ་མོ། །ཨཱ་ཧཱུྃ་སད་སལེ་ལྷང་ངེ་ལྷམ་མེ་ལྷན་ནེ་སང་ངེ་སྭཱཧཱ། ཞེས་
བརྗོད་པ་དེ་ནི། སེམས་རང་འབྱུང་གི་གཤེན་ལྷ་དཀར་པོ་ལ། སྐུ་གསུང་ཐུགས་ཡོན་
ཏན་འཕྲིན་ལས་ལྔ་དང་ལྡན་པའི་སྙིང་པོ་ཡིན་ཏེ། སྙིང་པོ་དེས་འདུ་ཤེས་ལ་མངོན་
པར་ཞེན་པའི་མཚན་མ་ཐམས་ཅད་བཅོམས་ནས། སེམས་མཚན་མ་མེད་པ་ཉིད་
དུ་ལུང་མནན་ལ་བསྒོམ་མོ། །ཨཱ་ཡཾ་རཾ་ཡཾ་ཁཾ་བྲུ་རི་ཏི་གར་མ་ལ་ཧོ་སྭཱཧཱ། ཞེས་བརྗོད་
པ་དེ་ནི། སེམས་རང་འབྱུང་གི་གཤེན་ལྷ་དཀར་པོ་ལ། འབྱུང་བ་ལྔ་དང་ལྡན་པའི་
སྙིང་པོ་ཡིན་ཏེ། སྙིང་པོ་དེས་འདུ་ཤེས་འཕྱར་ལ་གཡེང་བའི་མཚན་མ་ཐམས་ཅད་
བཅོམས་ནས། སེམས་ལ་མཚན་མ་མེད་པ་ཉིད་དུ་ལུང་མནན་ལ་བསྒོམ་མོ། ། ཨ་
ཛ་ཡ་དམུ་ཡེ་ཧ་ཧི་ཤས་ཏ་སྭཱཧཱ། ཞེས་བརྗོད་པ་དེ་ནི། སེམས་རང་འབྱུང་གི་གཤེན་
ལྷ་དཀར་པོ་ལ། ཟག་པ་མེད་པའི་ཕུང་པོ་ལྔ་དང་ལྡན་པའི་སྙིང་པོ་ཡིན་ཏེ། སྙིང་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པོ་དེས་འདུ་ཤེས་ཚད་ལས་འདས་པའི་མཚན་མ་ཐམས་ཅད་བཅོམས་ནས། སེམས་
མཚན་མ་མེད་པ་ཉིད་དུ་ལུང་མནན་ལ་བསྒོམ་མོ། །དྲོད་འདུ་ཤེས་ཀྱི་ཕུང་པོ་ལས་
མཚན་མ་ཅི་བྱུང་ཡང་རུང་སྟེ། སེམས་སུ་གསལ་ལ། སེམས་ཉིད་མཚན་མ་དང་
དངོས་པོ་ལ་ཡེ་ནས་མི་གནས་པར་ལུང་མནན་ལ་བསྒོམ་མོ
༧ ཏིང་ངེ་འཛིན་ལྔ་ཡིས་བག་ཆགས་ཀྱི་མཚན་མ་གཞོམ་པ་གང་ཞེ་ན། བསམ་པ་
བརྟན་པོའི་ཏིང་ངེ་འཛིན་ལྔ་ཡིས་དབུགས་འདུ་བྱེད་ཀྱི་ཕུང་པོ་ལ་གདོས་པ་ཅན་གྱི་
བག་ཆགས་མཚན་མ་དང་བཅས་པ་ཐམས་ཅད་གཞོམ་སྟེ། དང་པོ་ཅི་ཡང་མ་ཡིན་
པའི་ཏིང་ངེ་འཛིན་ཅེས་བྱ་བ། རྣམ་པར་རྟོག་པ་མེད་པའི་ངང་ལ་ཇི་ལྟ་བུར་ཡང་
ཡིན་མི་དམིགས་པ་ཉིད་དུ་བསྒོམ་སྟེ། དེས་ནི་ཡུལ་ལས་སོ་སོར་ངེས་པའི་འདུ་བྱེད་
པ་ལས་མཚན་མ་ཅི་འབྱུང་བ་འཇོམས་ཏེ། སེམས་མཚན་མ་མེད་པ་ཉིད་དུ་ལུང་མནན་
ལ་བསྒོམ་མོ། །དེ་ནས་དེ་བཞིན་ཉིད་ཀྱི་ཏིང་ངེ་འཛིན་ཞེས་བྱ་བ། སེམས་གསལ་ལ་
མ་གཡོས་པའི་ངང་ལས་མ་བཅོས་པར་བསྒོམ་པས། གཞན་དུ་གྱུར་བའི་འདུ་བྱེད་
ལས་མཚན་མ་ཅི་འབྱུང་བ་འཇོམས་ཏེ། སེམས་མཚན་མ་མེད་པ་ཉིད་དུ་ལུང་མནན་
ལ་བསྒོམ་མོ། །དེ་ནས་ཀུན་ཏུ་སྣང་བའི་ཏིང་ངེ་འཛིན་ཞེས་བྱ་བ། ཨ་དཀར་པོའི་
འཕྲོ་འདུ་ལས་འོད་ཀུན་སྣང་དུ་གྱུར་ཏེ། ཇི་ལྟར་སྣང་བ་ཐམས་ཅད་སེམས་ཉིད་དུ་
སྣང་ཞིང་། 
སེམས་ཉིད་ནི་སྣང་ལ་རང་བཞིན་མེད་པ་གསལ་ལ་བརྟག་ཏུ་མེད་པར་
བསྒོམ་པས། ཀུན་དུ་འགྲོ་བའི་ལས་འདུ་བྱེད་ལས་མཚན་མ་ཅི་འབྱུང་བ་འཇོམས་
ཏེ། སེམས་མཚན་མ་མེད་པ་ཉིད་དུ་ལུང་མནན་ལ་བསྒོམ་མོ། །དེ་ནས་རྒྱུ་ཡི་ཏིང་ངེ་
འཛིན་ཅེས་བྱ་བ། རྒྱུ་འོད་དང་ཡིག་འབྲུ་ལས་སེམས་ཀྱི་ངང་ཉིད་གསལ་བར་བྱེད་
པ་དེ་ལས་ཀྱང་། གསལ་ལ་རྟོག་པ་མེད་དེ། ལས་སུ་རུང་བར་བསྒོམས་པས། ཉོན་
མོངས་པའི་འདུ་བྱེད་ལས་མཚན་མ་ཅི་འབྱུང་བ་ཐམས་ཅད་འཇོམས་ཏེ། སེམས་ཉིད་
168

སེམས་སྡེ། ལུང་ནོན་ཆུང་བ། ༼ཏ༽
མཚན་མ་མེད་པར་ལུང་མནན་ལ་བསྒོམ་མོ། །དེ་ནས་ཡོངས་སུ་རྫོགས་པའི་ཏིང་ངེ་
འཛིན་ཅེས་བྱ་བ། སེམས་ཀྱི་ངང་ཉིད་ཡེ་ཤེས་ཆེན་པོ་ཁྱབ་བདལ་དུ་གནས་པ་དེ་
ལས། ལས་ཐམས་ཅད་རྩལ་བ་མེད་པར་ལྷུན་གྱིས་གྲུབ་པ་ཉིད་ནི། མ་གཡོས་པ་ལས་ལས་
མ་ཡེངས་པར་བསྒོམས་པས། ཉེ་བའི་ཉོན་མོངས་པ་ལས་མཚན་མ་ཅི་བྱུང་བ་ཐམས་
ཅད་འཇོམས་ཏེ། སེམས་མཚན་མ་མེད་པ་ཉིད་དུ་ལུང་མནན་ལ་བསྒོམ་མོ། །དེ་ལྟར་
བསྒོམ་པའི་འདུ་བྱེད་ལས་འབྱུང་བའི་མཚན་མ་ཐམས་ཅད་ཀྱང་། སེམས་ཉིད་སྤྲོས་
པའི་མཚན་མ་ཐམས་ཅད་བྲལ་བ་ཉིད་དུ་གསལ་བར་རྟོགས་པ་ལས་གསལ་ལོ་བའི་
རྟོག་པ་མེད་པའི་ངང་ལ་གནས་སོ། །
༧ དགོངས་པ་ལྔ་ཡིས་བག་ཆགས་ཀྱི་མཚན་མ་གཞོམ་པ་གང་ཞེ་ན། དགོངས་པ་
ཟབ་མོ་ཡི་བསམ་པ་མྱ་ངན་ལས་འདས་པའི་དོན་གྱིས། ཁྲག་ཚོར་བའི་ཕུང་པོ་གདོས་
པ་ཅན་ལས་བྱུང་བའི་མཚན་མ་ཐམས་ཅད་འཇོམས་ཏེ། དང་པོ་ཁ་ནས་ལྟ་བ་ཁྱུང་
ཆེན་གྱི་དགོངས་པ་ཅེས་བྱ་བ། སེམས་རང་འབྱུང་གི་གཤེན་ལྷ་དཀར་པོ་ཡེ་ནས་ཡིན་
པའི་དོན་ལས། རྟོགས་པ་ཆེན་པོའི་ཕུལ་དུ་ཕྱིན་པས། བྱུང་ཚོར་ཐམས་ཅད་ལ་ཉམ་
ང་བ་མེད་པར་བསྒོམས་པས་རྣམ་པར་རྟོག་པ་དང་བྱུང་ཚོར་གྱི་མཚན་མ་ཐམས་
ཅད་ཞི་ཞིང་མི་སྣང་སྟེ། སེམས་ཉིད་རྟོགས་དང་མ་རྟོགས་པ་གཉིས་སུ་མེད་པའི་
དགོངས་པ་གསལ་བར་ལུང་མནན་ལ་བསྒོམ་མོ། །དེ་ནས་སེང་གེ་མཆོངས་སྟབས་
ཀྱི་དགོངས་པ་ཅེས་བྱ་བས། སེམས་རང་འབྱུང་གི་གཤེན་ལྷ་དཀར་པོ་ཡེ་ནས་སྟོབས་
ཆེན་ཤུགས་དང་ལྡན་པས། ཡང་དག་པའི་དོན་ཐམས་ཅད་ཐོགས་པ་མེད་པར་མྱུར་
དུ་གྲུབ་སྟེ། ཉོན་མོངས་པ་ཐམས་ཅད་ཟིལ་གྱིས་མནན་པས། ཚོར་བ་སྡུག་བསྔལ་
ལས་བྱུང་བའི་མཚན་མ་ཐམས་ཅད་ཞི་ཞིང་མི་སྣང་བར་གྱུར་ཏེ། སེམས་ཉིད་བདེ་
བ་ཆེན་པོའི་ངང་ལས་མ་གཡོས་པ་ཉིད་དུ་ལུང་མནན་ལ་བསྒོམ་མོ། །དེ་ནས་ངང་མོ་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འགྲོས་ཀྱི་དགོངས་པ་ཅེས་བྱ་བ། སེམས་རང་འབྱུང་གི་གཤེན་ལྷ་དཀར་པོའི་དགོངས་
པ་བྱིན་བརླབས་དང་ཆས་པས། བོན་ཉིད་དབྱིངས་སུ་སེམས་ཉིད་ཕྱོགས་ཤིང་
གཤེགས་ཀྱང་ཉམ་ང་གཅིག་ཀྱང་མེད་པས། སྐྱིད་པ་ཆེན་པོ་གཡུང་དྲུང་གི་ལྷུན་ལས་
བཞུགས་ཏེ། གང་ལ་ཡང་མ་ཆགས་པར་བསྒོམ་པས། ཚོར་བ་བདེ་བ་ལས་འབྱུང་
བའི་མཚན་མ་ཐམས་ཅད་ཞི་ཞིང་མི་སྣང་བར་གྱུར་ཏེ། སེམས་ཉིད་ཅི་ལ་མ་ཆགས་
ཅི་ལ་ཡང་མ་རྟེན་པར་ལུང་མནན་ལ་སྒོམ་མོ། །དེ་ནས་ཁུ་བྱུག་གསུང་གི་དགོངས་པ་
ཅེས་བྱ་བ། སེམས་རང་འབྱུང་གི་གཤེན་ལྷ་དཀར་པོ། རང་བཞིན་མེད་པའི་གསུང་
གིས་དོན་སྟོན་ཅིང་། སེམས་ཀྱིས་རང་སེམས་སྤྲོ་བ་སྐྱེ་བའི་དོན་གྱི་ཁྱད་པར་དང་ལྡན་
པས། ཐོགས་མེད་མྱུར་དུ་གྲུབ་པས་དོན་ལ་བརྩོན་པར་བསྒོམ་པས་ཚོར་བ་བཏང་
སྙོམས་ལས་བྱུང་བའི་མཚན་མ་ཐམས་ཅད་ཞི་ཞིང་མི་སྣང་བར་གྱུར་ཏེ། སེམས་ཉིད་
མ་སྒྲིབ་པའི་ཡེ་ཤེས་ཉིད་ལ་ཉིད་གསལ་བར་ལུང་མནན་ལ་བསྒོམ་མོ། །དེ་ནས་རུས་
སྦལ་བསྐུམ་ཐབས་ཀྱི་དགོངས་པ་ཅེས་བྱ་བ། སེམས་རང་འབྱུང་གི་གཤེན་ལྷ་དཀར་
པོ་མི་འགྱུར་བ་གཡུང་དྲུང་གི་དབྱིངས་ནས། མ་བཅོས་པའི་དོན་གྱི་ཡེ་ཤེས་དེ། དོན་
བརྗོད་པ་ལས་འདས་པ་ཉིད་དུ་གནས་པར་བསྒོམ་པས་རེག་པ་དང་རྐྱེན་ཀྱི་ཚོར་བ་
ལས་བྱུང་བའི་མཚན་མ་ཐམས་ཅད་ཞི་ཞིང་མི་སྣང་བར་འགྱུར་ཏེ། སེམས་ཉིད་སྐད་
ཅིག་ཀྱང་མངོན་དུ་མ་བྱུང་བ་ཉིད་དུ་ལུང་མནན་ལ་བསྒོམ་མོ། །
༧ ཡེ་ཤེས་ལྔ་ཡིས་བག་ཆགས་ཀྱི་མཚན་མ་གཞོམ་པ་གང་ཞེ་ན། གསལ་ལ་མ་
གཡོས་པའི་ཡེ་ཤེས་ཆེན་པོ་ལྔ་ཡིས། ཡིད་ཀྱི་རྣམ་པར་ཤེས་པའི་ཕུང་པོ་གདོས་པ་
ཅན་ལས་འབྱུང་བའི་མཚན་མ་ཐམས་ཅད་གཞོམ་སྟེ། དང་པོ་ཁ་ན་སྟོང་པ་ཉིད་ཀྱི་
ཡེ་ཤེས་ཞེས་བྱ་བ། སེམས་རང་འབྱུང་གི་གཤེན་ལྷ་དཀར་པོ་སྟོང་པ་ཉིད་ཀྱི་དོན་སུས་
ཀྱང་མ་བསླབ་པར་མཁྱེན་པ་འདི་ལྟར་སྣང་བ་ཐམས་ཅད་ཚིག་ཙམ་མ་ཡིན་པར་
170

སེམས་སྡེ། ལུང་ནོན་ཆུང་བ།
སྟོང་ཞིང་བདག་མེད་རྟོགས་པ་དེས་ནི། མིག་གཟུགས་ལ་ཞེན་པའི་མཚན་མ་ཐམས་
ཅད་ཞི་ཞིང་མི་སྣང་བར་འགྱུར་ཏེ། སེམས་ཉིད་སྟོང་ཞིང་བདག་མེད་པ་ཉིད་དུ་ལུང་
མནན་ལ་བསྒོམ་མོ། །དེ་ནས་མེ་ལོང་ལྟ་བུའི་ཡེ་ཤེས་ཞེས་བྱ་བ། གོང་མ་སེམས་ཉིད་
སྟོང་པའི་དོན་དེ་ཚིག་ཙམ་མ་ཡིན་པར་ས་ལེ་གསལ་བར་རྟོགས་པ་ལས། གསལ་
ལོ་བའི་རྟོག་པ་ལས་ཀྱང་འདས་ཏེ། གསལ་ལ་རྟོག་པ་མེད་པའི་དོན་དེ་སུས་ཀྱང་
མ་བསྟན་པ་ཡེ་ནས་གསལ་བར་ཤེས་པ་དེས་ནི། རྣ་བ་སྒྲ་ལ་ཞེན་པའི་བག་ཆགས་
དང་མཚན་མ་ཐམས་ཅད་ཞི་ཞིང་མི་སྣང་བར་འགྱུར་ཏེ། སེམས་ཉིད་གསལ་ལ་
རྟོག་པ་མེད་པ་ཉིད་དུ་ལུང་མནན་ལ་བསྒོམ་མོ། ། དེ་ནས་སོ་སོར་རྟོགས་པའི་ཡེ་ཤེས་
ཞེས་བྱ་བ། གོང་མ་སེམས་ཉིད་སྟོང་པ་ལྟར་རྟོགས་པ་ནི་སྤྱིའི་མཚན་ཉིད་དུ་གསལ་
ལ། འོག་མ་སེམས་ཉིད་གསལ་བ་ལྟར་རྟོགས་པ་ནི་སྒོ་ཡི་མཚན་ཉིད་དུ་གསལ། སྤྱི་
དང་རང་གིས་མཚན་ཉིད་མ་འདྲེས་པར་སོ་སོར་རྟོགས་པ་དེས་ནི། སྣ་དྲི་ལ་ཞེན་
པའི་བག་ཆགས་དང༌། མཚན་མ་ཐམས་ཅད་ཞི་ཞིང་མི་སྣང་བར་འགྱུར་ཏེ། སེམས་
ཉིད་རྣམ་པ་ཐམས་ཅད་ཅིར་ཡང་མཁྱེན་པའི་ཡེ་ཤེས་ཉིད་དུ་ལུང་མནན་ལ་བསྒོམ་
མོ། ། དེ་ནས་མཉམ་པ་ཉིད་ཀྱི་ཡེ་ཤེས་ཞེས་བྱ་བ། སེམས་ཉིད་ཐིག་ལེ་ཉག་གཅིག་ལ་
གསལ་བའི་དབྱིངས་སུ། འདི་ལྟར་སྣང་བ་ཐམས་ཅད་ནི་མི་མཉམ་པ་གཅིག་ཀྱང་
མེད་པས་དོན་དབྱེ་རུ་མེད་པ་དེ་སུས་ཀྱང་མ་བསྟན་ཡེ་ནས་གསལ་བ་དེས་ནི། ལྕེ་
རོ་ལ་ཞེན་པའི་བག་ཆགས་དང་མཚན་མ་ཐམས་ཅད་ཞི་ཞིང་མི་སྣང་བར་འགྱུར་
ཏེ། སེམས་ཉིད་མཉམ་པ་ཉིད་ཀྱི་དོན་ལས་མ་བཅོས་པ་ཉིད་དུ་ལུང་མནན་ལ་བསྒོམ་
མོ། །དེ་ནས་བྱ་བ་ལ་ནན་ཏན་གྱི་ཡེ་ཤེས་ཞེས་བྱ་བ། སེམས་ཉིད་ཐོགས་པ་མེད་པར་
སྟོབས་ཀྱི་རྒྱལ་པོ་ཉིད་དུ་གྱུར་པས། བདག་གི་དོན་བརྩལ་བ་མེད་པར་ལྷུན་གྱིས་
གྲུབ། གཞན་གྱི་དོན་ལ་ནི་བྱས་པ་མེད་པར་མཐར་ཕྱིན་པའི་ལུང་དོན་སུས་ཀྱང་། མ་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བསྟན་པ་ཡེ་ནས་གསལ་བར་ཤེས་པ་དེས་ནི། ལུས་རེག་བྱ་དང་བྱ་བྱེད་ལ་ཞེན་པའི་
བག་ཆགས་དང་མཚན་མ་ཐམས་ཅད་ཞི་ཞིང་མི་སྣང་བར་གྱུར་ཏེ། སེམས་ཉིད་མ་
གཡོས་པ་ལས་མ་ཡེངས་པ་ལ་མ་བཅོས་པ་ཉིད་དུ་ལུང་མནན་ལ་བསྒོམ་མོ། །དེ་
ལྟར་ཤེས་ཤིང་སྒོམ་པ་ལ་ཡང་འཁྲུལ་པའི་བློ་གཞན་གྱིས་སྒོམ་དུ་མི་སྟེར་བ་སྲིད་པས།
འཁྲུལ་པའི་བློ་གཞན་གྱི་དབང་དུ་མི་གཏོང་བའི་ཐབས་ནི། གཞན་གྱི་རྣམ་པར་འཚེ་
བ་མེད་པར་བྱ་བའི་ཕྱིར། གནས་དབེན་ལ་བཙན་པ་དམུ་རྫོངས་ལྟ་བུའི་ནང་དུ་
འཇུག །འཁོར་བའི་གདུང་བ་མེད་ཅིང་ཐག་བཅད་པར་བྱ་བའི་ཕྱིར། གཏམ་དང་
ངག་སྙན་པ་དང་མི་སྙན་པ་གང་ཡང་ལ་མ་ཟློས་ཤིག །ཅེས་བྱ་བར་ནན་ཏན་བསྐྱེད་
ལ་ཁ་མི་འདྲེ། འདུ་འཛི་ཐམས་ཅད་མེད་པར་ཐག་བཅད་པའི་ཕྱིར། འཁོར་ཐམས་
ཅད་སྤངས་ལ་གཅིག་ལས་གཉིས་སུ་མི་བྱའོ། །སྡུག་བསྔལ་ཐམས་ཅད་མེད་ཅིང་ཐག་
བཅད་པར་བྱ་བའི་ཕྱིར། སྐྱེ་བའི་སྒོ་དགག་སྟེ་སེམས་སྐྱེ་བ་མེད་པ་ཉིད་ཀྱི་དོན་ལ་མ་
ཡེངས་ན་སྐྱེ་བ་མི་ལེན། སྐྱེ་བ་མ་བླང་ན་ལྟུང་བའི་སྡུག་བསྔལ་དང་འགྱུར་བ་དང༌།
སྡུག་བསྔལ་གྱི་སྡུག་བསྔལ་དང་། སྐྱེ་རྒས་ན་འཆི་བཞི་ཡི་སྡུག་བསྔལ་དང་། བཙལ་
བ་དང་མ་བཙལ་བ་དང་དགྲ་གཉེན་གྱི་སྡུག་བསྔལ་ཐམས་ཅད། དེ་བཞིན་སྐྱེ་བ་
མེད་པ་ཉིད་ཀྱིས་གཏན་སྤོངས་པར་འགྱུར་བས། སྐྱེ་བ་མེད་པ་ཉིད་ལ་བསྒོམ་པར་
བྱའོ། །ཡིད་བསླུ་བ་ཐམས་ཅད་མེད་ཅིང་ཐག་བཅད་པའི་ཕྱིར། སེམས་ཉིད་མི་འགྱུར་
བ་གཡུང་དྲུང་གི་དོན་འདི་ལ། ཡིད་ཀྱིས་ཡོད་མེད་གཉིས་སུ་མི་བརྟགས་ཏེ། སེམས་
ཉིད་བདེ་བ་ཆེན་པོ་ནི། ཡོད་པ་ཡང་མ་ཡིན་མེད་པ་ཡང་མ་ཡིན། ཡོད་མེད་གཉིས་
ཀ་ཡང་མ་ཡིན། འདི་ཞེས་བྱ་བའི་མཐའ་ལས་འདས་པར་མཁྱེན་པས། བསླུ་བ་དང་
མི་བསླུ་བ་གཉིས་མེད་དེ། ཡེ་ཡིན་པའི་དོན་ལ་མ་བཅོས་པར་བཞག་གོ ། སྒྱུ་མའི་
རྟོག་དཔྱོད་ཐམས་ཅད་མེད་ཅིང་ཐག་བཅད་པར་བྱ་བའི་ཕྱིར། ཀུན་གཞི་མི་འགྱུར་
172

སེམས་སྡེ། ལུང་ནོན་ཆུང་བ། ༼ཏ༽
བ་གཡུང་དྲུང་གི་དབྱིངས་སུ། རིག་པ་རྣམ་པར་རྟོག་པ་མེད་པ་ཡོངས་སུ་དཔྱོད་ལས་
འདས་པས། བཏང་སྙོམས་ཆེན་པོ་མ་བཅོས་པ་ཉིད་དུ་བཞག་གོ །དེ་ལྟར་ཤེས་ན་
འབྲས་བུ་གསེར་དུ་གནས། ཅེས་ཀྱང་འགྱུར་མེད་གསེར་ཆེན་ས་ལེ་སྦྲམ། གསེར་ལ་
གསེར་གྱི་ལུང་མནན་ཅི་ལ་བརྒྱན། སེམས་ལ་སེམས་ཀྱིས་ལུང་མནན་མི་གཡོ་གསལ།
སྟོན་པ་འཆི་མེད་གཙུག་ཕུད་ཀྱི་བཀའ་ཡང་དག་པ་གསེར་གྱི་ལུང་ནོན་ཆུང་བ་རྫོགས་
། །སྒོམ་པ་ངེས་ན་ཡིད་ལས་བརྣག་ལ་སྦྱིན། མི་ལས་བླ་མེད་སྒྲུབ་པའི་སྤྱོད་ཡུལ་
འདིས། མི་སྒོམ་སོ་སོ་གཞན་གྱིས་སྤྱོད་ཡུལ་མིན། ཁ་ཐམ། །
173

སེམས་ཕྲན་རིག་པ་ཁུ་བྱུག་གི་ས་བཅད་
བཞུགས་པ་ལགས་སོ། །
༄༅། །བྱང་ཆུབ་སེམས་རིག་པའི་ཁུ་བྱུག་གི་ས་བཅད་ལ། སྟོན་པ་གཤེན་ལྷ་འོད་
དཀར་ལ་ཐམས་ཅད་མཁྱེན་པའི་ཡེ་ཤེས་དང་ལྡན་པ་དེས། ཐུགས་རྗེ་ཆེན་པོའི་བྱིན་
བརླབས་ཀྱིས་བཤད་ནས། རིག་པ་ཐབས་ཀྱིས་བརྒྱུད་པའི་མདོ། བྱང་ཆུབ་སེམས་
ཀྱི་བདེན་པ་དངོས་མེད་གསུང་གི་སྙིང་པོ། མན་ངག་དོན་གྱི་ཡང་བཅུད། ཐུགས་རྗེ་
ཐབས་ཀྱི་རྫུ་འཕྲུལ། ཡི་གེ་འཁོར་ལོ་ཚོགས་ཆེན། སེམས་ཅན་ཡོངས་ཀྱི་འདྲེན་སྟོན།
ཡེ་གཤེན་གཙུག་ཕུད་ཀྱི་གསུང་དབྱངས། ཐིག་ཆེན་ལྷའི་སྤྲུལ་པ། བྱང་ཆུབ་སེམས་
རིག་པའི་ཁུ་བྱུག་འདི་ནི། ཐོས་པར་སྙན་ཞིང་གོ་བར་སླ་ཡང་། བཙའ་བར་དཀའ་
བས་ཕལ་དང་ཕལ་གྱིས་ཐུན་མོངས་མ་ཡིན་ཏེ། རིག་པ་ལྷ་ཡི་གསུང་འདི་ཤིན་ཏུ་ཐོས་
དཀོན། འདི་ཐོས་གུས་པར་མཉན་ནས་དེ་བཞིན་བྱས་འགྱུར་ན། ཇི་ལྟར་སྣང་སྲིད་
སྟེང་འོག་ཕྱོགས་མཚམས་ནས། ཕྱི་ནས་སྒྲ་ཡི་རྣམ་པ་ཅིར་གྲགས་ཀྱང་། ཀུན་ཀྱང་
རིག་པ་ལྷ་ཡི་གསུང་དུ་ཤེས། ཤིང་ལ་བྱ་ཆགས་མཁའ་ལས་བྱ་འཕུར་ལྟར། གཡང་
ས་མེད་ཅིང་སུས་ཀྱང་རྗེས་མ་གཅད། ཞེས་འབྱུང་ཏེ་དཀྱུས་ཚིག་དང་པོའོ། །བྱང་
ཆུབ་སེམས་ཀྱི་རིག་པའི་ཁུ་བྱུག་འདི་ལ། མཚན་གྱི་གདགས་ལུགས་རྣམ་པ་གཉིས་
ཏེ། གང་ཞེ་ན། དཔེའ་ལས་མཚན་དུ་གསོལ་བ་དང༌། དོན་ལས་མཚན་དུ་བཏགས་
174

སེམས་སྡེ། རིག་པ་ཁུ་བྱུག་གི་ས་བཅད། །
པ་གཉིས་སོ། །དེ་ལས་དཔེ་ལ་མཚན་དུ་གསོལ་བ་ནི། བྱང་ཆུབ་ཀྱི་སེམས་རིག་པའི་
ཁུ་བྱུག་ཅེས་བྱའོ། ། དེ་ཅིའི་ཕྱིར་ཞེ་ན། དཔེར་ན་འདབ་ཆགས་ཀྱི་རྒྱལ་པོ་རིག་པ་
དང་ལྡན་པའི་ཁུ་བྱུག་ཅིག །ལྷོ་ནས་བྱང་དུ་འཕུར་ནས། གཡུ་ལོ་འབར་བའི་སྡོང་པོ་
ལ་ཆགས་ནས། སྐད་ལྷང་ལྷང་སྙན་པར་བསྒྲགས་པས། སེམས་ཅན་ཐམས་ཅད་སྤྲོ་
ཞིང་དང་བ་སྐྱེ་བ་དང་འདྲ་སྟེ། ཁམས་གསུམ་འཁོར་བའི་སེམས་ཅན་ཕྱིན་ཅི་ལོག་
ཏུ་ཁ་བལྟས་པ་རྣམས་ལ། གཡུང་དྲུང་གི་སེམས་ལས། རིག་པའི་གསུངས་ཕྱུང་ནས།
ལྷང་ལྷང་སྙན་དུ་བསྒྲགས་པས། སེམས་ཀྱིས་སེམས་སྤྲོ་བ་སྐྱེ་ཞིང་ཡང་དག་པའི་དོན་
རྟོགས་པར་འགྱུར་བའོ། །དོན་ལས་མཚན་དུ་བཏགས་པ་ནི། བྱང་ཆུབ་སེམས་དངོས་
མེད་གསུང་གི་སྙིང་པོ་ཞེས་བྱའོ། །དེ་ཅིའི་ཕྱིར་ཞེ་ན་སེམས་ཀྱི་རང་བཞིན་ཉོན་མོངས་
པ་ལྔ་ཡེ་ནས་བྱང་ནས། ཡེ་ཤེས་ཆེན་པོ་ལྔ་རྩེ་རུ་ཆིབ་པས་བྱང་ཆུབ་ཞེས་བྱ། སེམས་
ཀྱི་གསུངས་ལ་དངོས་པོ་མེད་པའི་མན་ངག་བསྟན་ནས། གཡུང་དྲུང་གི་སྙིང་པོ་ལ་
ངང་གིས་གནས་པར་སྟོན་པས་ནི། དངོས་མེད་གསུང་གི་སྙིང་པོ་ཞེས་བྱའོ། །མཚན་
གྱི་གདགས་ལུགས་བསྟན་པའོ། །བྱང་ཆུབ་ཀྱི་སེམས་རིག་པའི་ཁུ་བྱུག་འདི་ལ། འགོ་
མཇུག་ཏུ་མ་འདྲེས་པའི་ཡན་ལག་དགུ་ཡིས་སྟོན་ཏེ། དེ་གང་ཞེ་ན། དང་པོ་སྟོན་པ་
གཤེན་ལྷ་འོད་དཀར་ལ་ཕྱག་བཙལ་ནས། སེམས་ཅན་ཐམས་ཅད་སྟོན་པའི་ཐུགས་
རྗེའི་སྐྱབས་འོག་ཏུ་གཞུག་པར་བསྟན་པ་དང་གཅིག །ཡན་ལག་གཉིས་པ་དང་རེ་
སྤྲོ་ཉི་ཤུ་རྩ་གཅིག་གིས་དཔེ་ཡི་དོན་བཙལ་ནས། སེམས་ཀྱིས་སེམས་སྤྲོ་བ་སྐྱེ་བའི་
ཁྱད་པར་དང༌། སྟོན་པའི་དྲིན་གྱིས་འཁོར་སྐྱབས་འོག་ཏུ་ཆུད་པར་བསྟན་པ་དང་
གཉིས། ཡན་ལག་གསུམ་པ་དཔེ་དོན་རྟགས་དང་གསུམ་གྱི་ཁུ་བྱུག་ཉི་ཤུ་རྩ་བདུན་
གྱིས་དོན་དམ་པའི་བྱང་ཆུབ་སེམས་བརྩལ་བ་དང་གསུམ། ཡན་ལག་བཞི་པ་དབང་
གི་བྱེའུ་འཕར་མ་མཆུ་རིང་ཞེས་བྱ་བ། དབང་བྱེའུ་ཁུག་རྟ་ལ། སྤྲུལ་པའི་ཁུ་བྱུག་ཞོན་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནས། ལྷོ་བྱང་གར་འཕུར་ཀྱང་ཉམ་ང་མེད་པས། རྟ་གསུམ་འཕར་མར་སྤོས་ཏེ། ས་
གསུམ་ལ་ཉམ་ང་མེད་པར་ལྡང་བར་བསྟན་པ་དང་བཞི། ཡན་ལག་ལྔ་པ་མཁའ་ལ་
བྱ་འཕུར་བྱ་ལམ་རྗེས་མེད་ཀྱི་དོན་གྱིས། རྣམ་པར་རྟོག་པ་ཐམས་ཅད་ཐག་བཅད་
པར་བསྟན་པ་དང་ལྔ། ཡན་ལག་དྲུག་པ་ཐིག་འདེབས་ཀྱི་ཁུ་བྱུག་དགུ་ཡིས། རྒྱུ་
འབྲས་མི་བསླུ་བའི་ངེས་དོན་བསྟན་པ་དང་དྲུག །ཡན་ལག་བདུན་པ། སྐྱེ་འགག་
མེད་པའི་ཁུ་བྱུག་དགུ་ཡིས་བྱང་ཆུབ་ཀྱི་སེམས་སྐྱེ་བ་མེད་པར་གདོད་ནས་དག་པས།
ཡེ་ནས་མཚོན་པ་མྱ་ངན་ལས་འདས་པར་བསྟན་པ་དང་བདུན། ཡན་ལག་བརྒྱད་
པ། མི་དམིགས་པའི་ཁུ་བྱུག་དགུ་ཡིས། མཚན་མ་མེད་པའི་ཐིག་ལེ་ལས། དངོས་པོ་
མེད་པའི་བྱ་བབ་པར་བསྟན་པ་དང་བརྒྱད། ཡན་ལག་དགུ་པ་མི་འགྱུར་བའི་ཐིག་
ལེ་གཅིག་ལ། མ་བཅོས་པའི་ཁུ་བྱུག་གསུམ་འུབ་ཆིབ་པར་བསྟན་པ་དང་དགུའོ། །རྩ་
བའི་ས་བཅད་དོན་སྟོན་པས་གསུངས་པ་སྟེ། བྱང་ཆུབ་སེམས་རིག་པའི་ཁུ་བྱུག་གི་
ས་གཅོད་རྫོགས་སོ། །སྣོད་ངན་ལ་བསྟན་ན་འགས་པར་འགྱུར། མ་བཤད་དཔེའ་
ཚོང་བྱས་ན་དམ་ཚིག་གཉན་པ་ལ་འགལ། སྲི་ཞུ་གུས་པས་ཆུང་ནས་བོན་མི་ཉན་ལ།
གཤེན་རབ་མི་བརྗེད་དོ། །འདི་ལས་འདས་ནས་དམ་ཚིག་ཉམས་པ་ཡིན། ས་གཅོད་
རྫོགས་སཱ། །བཀྲ་ཤིས་སོ། །
176

རིག་པ་ཁུ་བྱུག་གི་གཞུང་བཞུགས་པའི་
དབུ་ལགས་སོ། །
༄༅། །སྟོན་པ་གཤེན་ལྷ་འོད་དཀར་ཐམས་ཅད་མཁྱེན་པའི་ཡེ་ཤེས་དང་ལྡན་པ་
ལ་ཕྱག་འཚལ་ལོ། །སྟོན་པ་ཐུགས་རྗེ་ཆེར་ལྡན་པས། གསུང་ལས་སྤྲུལ་པའི་ཁུ་བྱུག་ནི།
ཡུམ་ལ་ཆགས་ནས་དངོས་པོར་བྱུང་། དངོས་པོ་ཉིད་ལས་དངོས་པོ་མེད། ཀུན་བཟང་
ཐུགས་རྗེའི་སྐྱབས་འོག་ཏུ། དབྱིངས་ཀྱི་ཐིག་ལེ་གཅིག་ལ་ཐིམ། རིག་པ་ལྷ་ཡི་གསུང་
དབྱངས་འདི། ཐབས་ཀྱིས་སྙན་ཁུངས་བརྒྱུད་པ་ཡིན། མི་གསང་གསང་བའི་གསང་
མཆོག་འདི། བརྒྱ་ལམ་ན་ནི་ལན་འགའ་རུ། ཐོས་པར་དཀའ་ཡང་གོ་བར་སླ། ཁུ་བྱུག་
གསུང་སྙན་སྒྲོགས་ཙམ་ན། སེམས་ཅན་ཀུན་ཀྱང་དང་རེ་སྤྲོ། ཚངས་པ་ལྷ་ཡི་གསུང་
བྱུང་ན། ལྷ་བྲན་ཀུན་ཀྱང་དང་རེ་སྤྲོ། སྐྱིན་འདང་གནམ་ནས་བབས་ཙམ་ན། ཐང་
སྲས་རྨ་བོ་དང་རེ་སྤྲོ། རྨ་འདང་ས་ལས་གཡོས་ཙམ་ན། ཞོགས་དཀར་བུ་མོ་དང་རེ་སྤྲོ།
ཁྲི་གདུགས་གནམ་ལས་ཤར་ཙམ་ན། སྣང་སྲིད་སྐྱེ་འགྲོ་དང་རེ་སྤྲོ། མཁའ་ལ་འབྲུག་
ཆེན་སྒྲོགས་ཙམ་ན། དབྱིངས་ན་ཉལ་བ་དང་རེ་སྤྲོ། གཡུ་བུན་གངས་ལ་འཁོར་ཙམ་
ན། མདའ་ཡི་ཞིང་པ་དང་རེ་སྤྲོ། སྲིད་པའི་མ་དང་མཇལ་ཙམ་ན། ཆུང་གཞོན་ཀུན་
ཀྱང་དང་རེ་སྤྲོ། བརྒྱ་བྱིན་གླང་ཆེན་སྟོད་ཙམ་ན། འཁོར་གྱི་ཉེ་དབང་དང་རེ་སྤྲོ།
དཔྱང་བུ་སྲུབ་མེད་ཐོབ་ཙམ་ན། ལྷ་བྲན་གཅེར་བུ་དང་རེ་སྤྲོ། སྲིད་པའི་ཆུ་མིག་རྡོལ་
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཙམ་ན། ཀླུ་སྲས་གཞོན་ནུ་དང་རེ་སྤྲོ། བདུད་རྩི་འོ་མའི་མཚོའ་རྡོལ་ན། ངང་པའི་རྒྱལ་
པོ་དང་རེ་སྤྲོ། རྩི་ཏོག་བྱུང་ལྡེམ་འཁྲུངས་ཙམ་ན། སྤྲིན་གྱི་ཤུགས་ཅན་དང་རེ་སྤྲོ། ཁྱུང་
ཆེན་ནམ་འཕང་ལྡིང་ཙམ་ན། བྱ་བྲན་འཕུར་སློབ་དང་རེ་སྤྲོ། ཡིད་བཞིན་ནོར་བུ་ཐོབ་
ཙམ་ན། འདོད་པ་དགུ་འགྱུར་དང་རེ་སྤྲོ། གསེར་ལ་གཡུ་སྤྲས་རྒྱན་བཀོད་ན། ལྷ་ཡི་
བུ་མོ་དང་རེ་སྤྲོ། ལྷ་ཡི་ཁང་བཟང་ཕུབས་ཙམ་ན། ལྷ་བུ་གནས་ཚོལ་དང་རེ་སྤྲོ། ཨུ་
དུམ་འབར་བ་འཁྲུངས་ཙམ་ན། ཡིད་འཛིན་བུ་མོ་དང་རེ་སྤྲོ། རིན་ཆེན་གླིང་ལ་ཕྱིན་
ཙམ་ན། ཟོང་ཡོད་ཚོང་པ་དང་རེ་སྤྲོ། སྦྲང་ཆར་ཟིལ་བུ་བབ་ཙམ་ན། སྲོག་ཆགས་
ལྡམ་བུ་དང་རེ་སྤྲོ། སྟོན་པས་བོན་གྱི་ཆར་ཕབ་ན། འཁོར་གྱི་གཤེན་ཕྲན་དང་རེ་སྤྲོ། ཡེ་
ཤེས་ཉི་ཟླའི་འོད་བྱུང་བ། ཡེ་ཤེས་སྤྱན་གྱི་རང་བཞིན་ཏེ། དཔེ་ཡི་ཁུ་བྱུག་ནམ་མཁར་
གསལ། ཉི་ཟླ་མི་སྣང་ཅིར་མི་དམིགས། ཡེ་ཤེས་སྤྱན་ནི་མ་བཅོས་ངང་། དོན་གྱི་ཁུ་
བྱུག་བོན་ཉིད་གསལ། མིག་གི་རྣམ་ཤེས་ཉི་ཟླ་དང༌། སྤྱན་དྲུག་ཀུན་གྱི་རྟགས་ཅན་ཏེ།
རྟགས་ཀྱི་ཁུ་བྱུག་སེམས་ཉིད་གསལ། བར་སྣང་མཁའ་ལས་སྒྲ་སྒྲོགས་པ། ཡེ་ཤེས་སྙན་
གྱི་རང་བཞིན་ཏེ། དཔེའ་ཡི་ཁུ་བྱུག་ནམ་མཁར་ཐོས། མཁའ་ལ་སྒྲ་སྒྲོགས་ཅིར་མི་
དམིགས། ཡེ་ཤེས་སྙན་ནི་མ་བཅོས་ངང༌། དོན་གྱི་ཁུ་བྱུག་བོན་ཉིད་ཐོས། རྣ་བའི་རྣམ་
ཤེས་མཁའ་གསང་དང་། ཡེ་ཤེས་སྙན་གྱི་རྟགས་ཅན་ཏེ། རྟགས་ཀྱི་ཁུ་བྱུག་སེམས་ཉིད་
ཐོས། རྒྱུན་མེད་སེར་བུ་ངད་ལྡན་པ། ཡེ་ཤེས་ཤངས་ཀྱི་རང་བཞིན་ཏེ། དཔེ་ཡི་ཁུ་བྱུག་
ནམ་མཁར་ཚོར། ཀུན་སྙོམས་ཀློང་ནི་ཅིར་མི་དམིགས། ཡེ་ཤེས་ཤངས་ནི་མ་བཅོས་
ངང་། དོན་གྱི་ཁུ་བྱུག་བོན་ཉིད་ཚོར། སྣ་ཡི་རྣམ་ཤེས་ཀུན་སྙོམས་ཀློང་། ཡེ་ཤེས་
ཤངས་ཀྱི་རྟགས་ཅན་ཏེ། རྟགས་ཀྱི་ཁུ་བྱུག་སེམས་ཉིད་ཚོར། བར་སྣང་མཁའ་ལ་གློག་
འགྱུ་བ། ཡེ་ཤེས་ལྗགས་ཀྱི་རང་བཞིན་ཏེ། དཔེ་ཡི་ཁུ་བྱུག་ནམ་མཁར་མྱོང་། མཁའ་ལ་
གློག་འགྱུ་ཅིར་མི་དམིགས། ཡེ་ཤེས་ལྗགས་ནི་མ་བཅོས་ངང་། དོན་གྱི་ཁུ་བྱུག་བོན་
178

སེམས་སྡེ། རིག་པ་ཁུ་བྱུག་གི་གཞུང་།
ཉིད་མྱོང་། ལྕེ་ཡི་རྣམ་ཤེས་གློག་འགྱུ་དང་། ཡེ་ཤེས་ལྗགས་ཀྱི་རྟགས་ཅན་ཏེ། རྟགས་
ཀྱི་ཁུ་བྱུག་སེམས་ཉིད་མྱོང་། སྣང་སྲིད་འཇིག་རྟེན་དཔེར་བཞག་པ། ཡེ་ཤེས་སྐུ་ཡི་
རང་བཞིན་ཏེ། དཔེ་ཡི་ཁུ་བྱུག་ནམ་མཁར་སྟོན། འཇིག་རྟེན་དཔེ་ནི་ཅིར་མི་དམིགས།
ཡེ་ཤེས་སྐུ་ནི་མ་བཅོས་ངང་། དོན་གྱི་ཁུ་བྱུག་བོན་ཉིད་སྟོན། ལུས་ཀྱི་རྣམ་ཤེས་འཇིག་
རྟེན་དཔེ། ཡེ་ཤེས་སྐུ་ཡི་རྟགས་ཅན་ཏེ། རྟགས་ཀྱི་ཁུ་བྱུག་སེམས་ཉིད་སྟོན། ནམ་
མཁའི་མཚན་ཉིད་སྤྲུལ་པ་ཆེ། ཡེ་ཤེས་ཡིད་ཀྱི་རང་བཞིན་ཏེ། དཔེ་ཡི་ཁུ་བྱུག་ནམ་
མཁར་རྒྱུ། ནམ་མཁའི་མཚན་ཉིད་ཅིར་མི་དམིགས། ཡེ་ཤེས་ཡིད་ནི་མ་བཅོས་ངང་།
དོན་གྱི་ཁུ་བྱུག་བོན་ཉིད་རྒྱུ། ཡིད་ཀྱི་རྣམ་ཤེས་སྤྲུལ་པ་ཆེ། ཡེ་ཤེས་སྤྲུལ་པའི་རྟགས་
ཅན་ཏེ། རྟགས་ཀྱི་ཁུ་བྱུག་སེམས་ཉིད་རྒྱུ། མུན་དང་སྣང་ནི་གཉིས་མཐར་འབྱུང་།
ཕྱིན་ཅི་ལོག་སྟེ་ཉོན་མོངས་རྒྱུ། དཔེའ་ཡི་ཁུ་བྱུག་རྒྱུ་བ་ལ། མུན་པའི་ཚོགས་ཀྱིས་སྒྲིབ་
པར་བྱེད། མུན་སྣང་གཉིས་ཀྱང་ཅིར་མི་དམིགས། ཡེ་ཤེས་གཉིས་མཐར་མ་བཅོས་
ངང༌། དོན་གྱི་ཁུ་བྱུག་བོན་ཉིད་ནི། གཉིས་མཐར་མི་འབྱུང་གཅིག་གི་ངང་། ཁྱབ་
བདལ་ནམ་མཁའི་ངང་ཉིད་ཆེ། ཡེ་ཤེས་ཀུན་གཞིའི་རང་བཞིན་ཏེ། དཔེ་ཡི་ཁུ་བྱུག་
ནམ་མཁའི་ངང་། ཁྱབ་བདལ་ངང་ཉིད་ཅིར་མི་དམིགས། ཡེ་ཤེས་ཀུན་གཞི་མ་བཅོས་
ངང་། དོན་གྱི་ཁུ་བྱུག་བོན་ཉིད་ཁྱབ། ཀུན་གཞི་རྣམ་ཤེས་ནམ་མཁའི་དཔེ། ཡེ་ཤེས་
སེམས་ཀྱི་རྟགས་ཅན་ཏེ། རྟགས་ཀྱི་ཁུ་བྱུག་སེམས་ཉིད་ཁྱབ། ནམ་མཁའི་དབྱིངས་ན་
ཁུ་བྱུག་སྒྲོགས། སྙིང་པོ་ཡེ་ཤེས་ཨ་ལ་ཐིམ། བོན་ཉིད་དབྱིངས་ནས་ཁུ་བྱུག་སྒྲོགས།
སྙིང་པོ་ཡེ་ཤེས་ངང་ལ་ཐིམ། སེམས་ཉིད་དབྱིངས་ནས་ཁུ་བྱུག་སྒྲོགས། སྙིང་པོ་ཡེ་ཤེས་
འོད་ལ་ཐིམ། དངོས་མེད་གསུང་གི་སྙིང་པོའི་རྟེན། དབང་བྱེའུ་འཕར་མ་མཆུ་རིང་ནི།
མཚལ་དཀར་བྲག་ལ་གནས་བཅས་ཤིང༌། བྱ་རྒྱལ་ཁུག་སྲས་རྟ་རུ་བྱེད། སྤྲུལ་པའི་ཁུ་
བྱུག་རྟ་ཞོན་ནས། ཕྱོགས་བཅུ་འཇིག་རྟེན་མཐའ་དག་ནས། ཉམ་ང་མེད་པའི་ས་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཕྱོགས་གཅོད། རྟ་གསུམ་འཕར་མ་སྤོས་ནས་ཀྱང་། ས་གསུམ་དག་ལ་འཕྱོ་ཞིང་གནས།
ཤིང་ལ་བྱ་ཆགས་མཁའ་ལས་བྱ་འཕུར་ལྟར། གཡང་ས་མེད་ཅིང་སུས་ཀྱང་རྗེས་མི་
གཅད། མ་བཅོས་བདེ་ཆེན་བོན་ཉིད་རྟོགས་ཙམ་ན། སེམས་ཀྱི་རང་བཞིན་ཡེ་ནས་
ནམ་མཁའ་འདྲ། ནམ་མཁའ་བྱ་ཡི་ལམ་སྟེ་བྱ་ལམ་རྗེས་མི་གཅོད། མི་རྟོག་བརྟག་ཏུ་
མེད་དེ་རྟོག་པའི་དཔྱོད་ཡུལ་མེན། དམིགས་མེད་མཁའ་ལ་གཞའ་ཚོན་བྲིས་པ་ནི།
ཕྱོགས་བཅུ་ཀུན་ནས་བདས་ན་དངོས་པོ་མི་འབྱུང་ངེས། དངོས་པོ་མེད་ལས་དངོས་
པོར་འབྱུང་རྟོག་པ། དེ་ནི་རྟོག་པའི་དབང་གིས་ཕྱིན་ཅི་ལོག །རྟོག་པའི་རང་བཞིན་
བརྟགས་ཤིང་ཕྱིར་ཕྱིར་མང་། བག་ཆགས་མཐུ་རྟས་བརྟག་པ་བཞིན་དུ་སྣང་། སྣང་
བས་འཁྲུལ་པའི་ངོ་གང་འདི་ལ་བལྟ། བལྟས་པས་སེམས་ཉིད་བདེན་པའི་དོན་ལ་
འགྲིབས། བག་ཆགས་མཚན་མར་མི་འབྱུང་རིག་པ་ལྷ་ཡི་གསུང་། དངོས་མེད་གསུང་
གི་སྙིང་པོ་འདི་ཐོས་ན། ཀུན་ཀྱང་མཉམ་པ་ཉིད་ཀྱི་དོན་དུ་གསལ། འགྱུར་མེད་
དབྱིངས་ཀྱི་ཐིག་ལེ་གཅིག་ལ་ཐིམ། མ་བཅོས་བཅོས་པ་མེད་དེ་རང་བཞིན་ཡེ་སངས་
རྒྱས། གཤེན་གྱི་སྤྲུལ་པ་བྱ་རྒྱལ་ཁུ་བྱུག་འདི། ལྷོ་ནས་བྱང་དུ་འཕུར་ཏེ་ཐིག་བཏབ་པ།
ལྷ་རི་སྤོས་མཐོན་ཤེལ་གྱི་རྡོ་རིང་ཁར། དབྱར་ཟླ་འབྲིང་པོའི་ཚེས་ནི་བཅུ་དྲུག་ལ།
གདུགས་དྲོས་སྐད་ནི་ལྷང་ལྷང་ཐེབས་གསུམ་སྒྲོགས། སྤྲོ་བ་སྐྱེས་པས་ཀུན་ཀྱང་ཚངས་
ཚངས་ཟེར། བྱང་ནས་ལྷོ་རུ་འཕུར་ཏེ་ཐིག་བཏབ་པ། ལྷོ་རི་ལ་སོང་མོན་གྲེ་ཤིང་ཅིག་
ཁར། སྟོན་ཟླ་འབྲིང་པོའི་ཚེས་ནི་གསུམ་ཤར་ན། ནམ་ལངས་ཁུག་ཁུག་སྐད་སྙན་ཐང་
གསུམ་སྒྲོགས། སྤྲོ་བ་སྐྱེས་ཏེ་ཀུན་ཀྱང་ཐིས་ཐིས་ཟེར། དུས་ཚོད་འཛིན་པའི་ཕྱིར་ཡང་
ཁུ་བྱུག་སྟེ། དུས་ལས་མི་ནོར་ཐིག་འདེབས་རིག་པ་ཆེ། ཤི་ཀ་གཅོད་པའི་ཕྱིར་ཀྱང་ཁུ་
བྱུག་སྟེ། ཤི་སོས་སྐད་སྒྲོགས་ཐིག་འདེབས་རིག་པ་ཆེ། འདུ་འཛིན་སྤངས་པའི་ཕྱིར་
ཡང་ཁུ་བྱུག་སྟེ། ཆགས་པ་མེད་པའི་ཐིག་འདེབས་རིག་པ་ཆེ། རྗེ་ས་ཟིན་པའི་ཕྱིར་
180

སེམས་སྡེ། རིག་པ་ཁུ་བྱུག་གི་གཞུང་། །
ཡང་ཁུ་བྱུག་སྟེ། ཀུན་ཀྱང་འབྱོར་བའི་ཐིག་འདེབས་རིག་པ་ཆེ། གཟི་བྱིན་ཆེ་བའི་ཕྱིར་
ཡང་ཁུ་བྱུག་སྟེ། ཟིལ་གྱིས་གནོན་པའི་ཐིག་འདེབས་རིག་པ་ཆེ། སྲོག་ལ་འཛེམ་པའི་
ཕྱིར་ཡང་ཁུ་བྱུག་སྟེ། གསོད་ལ་མི་དགའ་ཐིག་འདེབས་རིག་པ་ཆེ། སྐྱོ་བ་མེད་པའི་ཕྱིར་
ཡང་ཁུ་བྱུག་སྟེ། ངང་རིང་དགའ་བདེ་ཐིག་འདེབས་རིག་པ་ཆེ། བསམ་པ་དག་པའི་
ཕྱིར་ཡང་ཁུ་བྱུག་སྟེ། བག་ཆགས་མི་རྒྱུ་ཐིག་འདེབས་རིག་པ་ཆེ། རྒྱུ་འབྲས་མི་བསླུ་
རིག་པའི་ཁུ་བྱུག་ནི། མི་གཡོའ་བོན་གྱི་དབྱིངས་སུ་གནས་བཅས་ནས། མ་བཅོས་ཐིག་
ལེ་གཅིག་གི་ངང་ལ་བཞུགས། མཁའ་ལས་སྤྲུལ་ཏེ་གཤེགས་པའི་ཁུ་བྱུག་ནི། མི་སྐྱེ་མི་
འགག་ནམ་མཁའི་རང་བཞིན་ཅན། དོན་དམ་དམིགས་མེད་མཚོན་པ་མྱ་ངན་འདས།
སྤྲུལ་པའི་ཁུ་བྱུག་རྣམ་ཤེས་ཐུགས་ཉིད་ནི། དམིགས་མེད་བོན་གྱི་སྐུ་ལ་སྟོང་པའི་ཡེ་
ཤེས་གསལ། དེ་བཞིན་དམིགས་མེད་མཚོན་པ་མྱ་ངན་འདས། སྤྲུལ་པའི་ཁུ་བྱུག་
གཟུགས་ནི་སྐུ་འགྱུར་ཏེ། ལོངས་སྤྱོད་རྫོགས་པའི་སྐུ་ལ་གསལ་བའི་ཡེ་ཤེས་ལྟ། གསལ་
ལ་རང་བཞིན་མེད་དེ་མཚོན་པ་མྱ་ངན་འདས། སྤྲུལ་པའི་ཁུ་བྱུག་འདུ་བྱེད་གསུང་དུ་
འགྱུར། ཅིར་ཡང་སྤྲུལ་ཏེ་ཡེ་ཤེས་སོ་སོར་རྟོགས། གཉིས་མཐའ་དངོས་མེད་མཚོན་པ་
མྱ་ངན་འདས། སྤྲུལ་པའི་ཁུ་བྱུག་འདུ་ཤེས་ཕྲིན་ལས་སྟོབས། མངོན་པར་བྱང་ཆུབ་ཡེ་
ཤེས་ནན་ཏན་བསྐྱེད། མཐར་ཕྱིན་ལྷུན་གྲུབ་མཚོན་པ་མྱ་ངན་འདས། སྤྲུལ་པའི་ཁུ་
བྱུག་ཚོར་བས་ཡོན་ཏན་འབྱུང་། མི་འགྱུར་སྐུ་ལ་མཉམ་པའི་ཡེ་ཤེས་ལྟ། མི་མཉམ་
མཉམ་སྟེ་མཚོན་པ་མྱ་ངན་འདས། སྤྲུལ་པའི་ཁུ་བྱུག་དཔེར་ནི་ནམ་མཁའ་བཞག །
ནམ་མཁའི་ངང་ནི་མི་སྐྱེ་མི་འགག་པས། སྣང་སྲིད་ཀུན་ཀྱང་མཚོན་པ་མྱ་ངན་འདས།
སྤྲུལ་པའི་ཁུ་བྱུག་དོན་ནི་བོན་ཉིད་དེ། བོན་ཉིད་བདེ་ཆེན་མི་སྐྱེ་མི་འགག་པས། དེ་
བཞིན་བོན་ཅན་མཚོན་པ་མྱ་ངན་འདས། སྤྲུལ་པའི་ཁུ་བྱུག་རྟགས་ནི་སེམས་ཉིད་དེ།
སེམས་ཀྱི་རང་བཞིན་མི་སྐྱེ་མི་འགག་པས། དེ་བཞིན་སེམས་ཅན་མཚོན་པ་མྱ་ངན་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འདས། སྐྱེ་མེད་ཁུ་བྱུག་འགག་མེད་དབྱིངས་ན་འཕྱོ། སྐྱེ་མཐའ་འཆི་མཐའ་རང་བཞིན་
ཡེ་སངས་རྒྱས། སྤྲུལ་པའི་ཁུ་བྱུག་མི་དམིགས་ཅིར་མི་སྒྲོགས། མི་འགག་མཚན་མ་མེད་
པའི་ཐིག་ལེ་ལ། མ་སྐྱེས་དངོས་པོ་མེད་པའི་ཁུ་བྱུག་བབས། ངང་ལ་ངང་གིས་གནས་
ཏེ་དམིགས་པ་མེད། བྱ་འཕུར་ཤིང་གི་སྐས་ལ་མི་འཛེག་ལྟར། ཐེག་པའི་སྐས་ལ་འཛེག་
པར་ཡང་མི་དམིགས། ཕྱྭ་གཤེན་མོ་ལ་སྒྲོགས་པའི་ཁུ་བྱུག་ཀྱང་། གཏོ་དཔྱད་མཚན་
མ་མེད་དེ་ཅིར་མི་དམིགས། སྣང་གཤེན་གྱེར་ལ་སྒྲོགས་པའི་ཁུ་བྱུག་ཀྱང་། གྱེར་སྒོ་
མཚན་མ་མེད་དེ་ཅིར་མི་དམིགས། འཕྲུལ་གཤེན་མཐུ་དབང་སྒྲོགས་པའི་ཁུ་བྱུག་
ཀྱང་། སྒྱུ་འཕྲུལ་མཚན་མ་མེད་དེ་ཅིར་མི་དམིགས། སྲིད་གཤེན་འདུར་ལ་སྒྲོགས་པའི་
ཁུ་བྱུག་ཀྱང་། ཤི་འདུར་མཚན་མ་མེད་དེ་ཅིར་མི་དམིགས། ཚངས་པ་དགེ་བར་
སྒྲོགས་པའི་ཁུ་བྱུག་ཀྱང་། དགེ་སྡིག་མཚན་མ་མེད་དེ་ཅིར་མི་དམིགས། དྲང་སྲོང་
འདུལ་ཁྲིམས་སྒྲོགས་པའི་ཁུ་བྱུག་ཀྱང་། དཀའ་སླའི་མཚན་མ་མེད་དེ་ཅིར་མི་དམིགས།
ཨ་དཀར་སྒྲུབ་པར་སྒྲོགས་པའི་ཁུ་བྱུག་ཀྱང་། ལྷ་གསས་མཚན་མ་མེད་དེ་ཅིར་མི་
དམིགས། ཡེ་གཤེན་ཏིང་འཛིན་སྒྲོགས་པའི་ཁུ་བྱུག་ཀྱང་། སྐུ་གསུང་མཚན་མ་མེད་དེ་
ཅིར་མི་དམིགས། ཁྱད་པར་སེམས་ཉིད་སྒྲོགས་པའི་ཁུ་བྱུག་ཀྱང་། སེམས་ལ་མཚན་མ་
མེད་དེ་ཅིར་མི་དམིགས། མ་སྐྱེས་མི་སྐྱེ་སྐྱེ་བའི་མཚན་མ་མེད། མ་འོང་མི་འགྲོ་མཚན་
མ་ཅིར་མི་འབྱུང་། ཐིག་ལེ་གཅིག་ལ་མཚན་མ་མེད་པར་གནས། མི་འགྱུར་དབྱིངས་ཀྱི་
ཐིག་ལེ་ཉག་གཅིག་ལ། མ་བཅོས་སྐུ་ཡི་ཁུ་བྱུག་ཅིར་ཡང་གསལ། གསལ་བ་ཉིད་ལ་
སྣང་བའི་རང་བཞིན་མེད། མི་འགྱུར་སྤྲོས་མེད་ཐིག་ལེ་ཉག་གཅིག་ལ། དངོས་མེད་
གསུང་གི་ཁུ་བྱུག་ཅིར་ཡང་སྒྲོགས། གྲགས་པ་ཉིད་ལ་ཚིག་གི་ཐ་སྙད་མེད། གཉིས་
མེད་མི་འགྱུར་ཐིག་ལེ་ཉག་གཅིག་ལ། མ་བཅོས་ཐུགས་ཀྱི་ཁུ་བྱུག་ཅིར་ཡང་མཉམ།
མཉམ་པ་ཉིད་ལ་མི་མཉམ་ཡེ་ནས་མེད། གསུམ་མཐའ་གཅིག་ཏུ་ཁྱབ་བདལ་འུབ་
182

སེམས་སྡེ། རིག་པ་ཁུ་བྱུག་གི་གཞུང༌། ༼ད༽
ཆིབ་བོ། །བྱང་ཆུབ་སེམས་རིག་པའི་ཁུ་བྱུག་གི་དཔེ་དཀྱུས་རྫོགས་སོ། །ཐོས་པར་
དཀོན་གྱི་སྣོད་ངན་ཀུན་ལ་གསང་། གོ་བར་སླ་བའི་དད་ཆེན་ཀུན་ལ་ཤོད། མ་བཤད་
དཔེ་ཚོང་མི་བྱ་དམ་ཚིག་ཡིད་ལ་ཟུངས། སྲིད་ཞུ་གུས་པའི་ཚུལ་ནི་རང་ལ་རང་གིས་
བསྟོད། རྒྱས་འབྲིང་གཏང་བཞག་བློ་དང་སྦྱར་ཏེ་བཤད། བསྒོམ་ན་འབྲས་བུ་ཐོབ་
པར་ངེས་པ་ཡིན། སྒོམ་ཆེན་གཤེན་སྒྱུར་གྱི་གཏེར་ལུགས་སོ། །དེ་ནས་དངོས་ཞུ་
གཡས་ལེགས་པོ་ལ་བཤད་ནས་བཀའ་གནང་བ་ལགས་སྱོ། །རྫོགས་སོ། །བཀྲ་ཤིས་
སོ། །
183

རིག་པ་ཁུ་བྱུག་གི་འགྲེལ་པ་བཞུགས་པའི་
དབུ་ཕྱོགས་ལགས་སོ། །
༄༅། །སྟོན་པ་གཤེན་ལྷ་འོད་དཀར་ཅེས་པ་འདི་ནས་མར་ནི། བྱང་ཆུབ་ཀྱི་སེམས་
རིག་པའི་ཁུ་བྱུག་གི་ནང་ནས། དོན་དང་པོ་ཕྱག་བཙལ་བ་སྟོན་ཏེ། སྟོན་པ་དེ་ཡོན་
ཏན་དུ་དང་ལྡན་པ་ལ་སོགས་པ། ཕྱག་བཙལ་བའི་སྤྱི་དཀྱུས་ནི། སེམས་ལུང་སྤྱིར་
འབྱུང་བ་དང་སྦྱར་ཏེ་བཤད། མན་ངག་འདི་ཡི་ནང་ནས་སྒོ་གཙིགས་སུ་འབྱུང་
བའི་ཕྱག་བཙལ་བ་བཤད་པ་ནི། ལྷ་རྣམ་པ་གསུམ་ལ་ཕྱག་རྣམ་པ་གསུམ་བཙལ་
བར་འཆད་དེ། དེ་གང་ཞེ་ན། ལྷ་རྣམ་པ་གསུམ་ནི། རྟེན་དུ་བཙུགས་པའི་གཤེན་
ལྷ་དཀར་པོ་དང་གཅིག །གདགས་སུ་ཡོད་པའི་གཤེན་ལྷ་དཀར་པོ་དང་གཉིས།
གདགས་སུ་མེད་པའི་གཤེན་ལྷ་དཀར་པོ་དང་གསུམ་མོ། །ཕྱག་གསུམ་ནི། མངོན་
བཏུད་ལུས་ཀྱི་ཕྱག་དང་གཅིག །དངོས་མེད་ངག་གི་ཕྱག་དང་གཉིས། དོན་དམ་
ཡིད་ཀྱི་ཕྱག་དང་གསུམ་མོ། །དེ་ལ་མངོན་བཏུད་ལུས་ཀྱི་ཕྱག་ནི། རྟེན་བཙུགས་
པའི་གཤེན་ལྷ་དཀར་པོ་ལ་བཙལ་ལོ། །དངོས་མེད་ངག་གི་ཕྱག་ནི་གདགས་པའི་
གཤེན་ལྷ་འོད་དཀར་ལ་བཙལ་ལོ། །དོན་དམ་པ་ཡིད་ཀྱི་ཕྱག་ནི། གདགས་སུ་མེད་
པའི་གཤེན་ལྷ་འོད་དཀར་ལ་བཙལ་ལོ། །དེ་ཡང་འབྲུ་ལ་བཅར་ཏེ་བཤད་ནས་ནི།
རྟེན་བཙུགས་པའི་གཤེན་ལྷ་འོད་དཀར་བྱ་བ་ནི། དཔོན་གསས་སམ། གསུང་རབ་
བམ། སྐུ་གཟུགས་སམ། མཆོད་རྟེན་ལས་སོགས་ཏེ། དམིགས་པའི་རྟེན་དུ་བཅས་
184

སེམས་སྡེ། རིག་པ་ཁུ་བྱུག་གི་འགྲེལ་པ།
ནས། ཕྱོགས་དེ་རུ་ཁ་བལྟས་ཏེ། ཕྱག་བཙལ་བ་ཡིན་ནོ། །དེ་ལ་གཤེན་ལྷ་འོད་དཀར་
ཞེས་བྱ་བ་གདགས་པ་ཅི་ཡི་ཕྱིར་ཞེ་ན། དཔོན་གསས་ནི། གཤེན་ལྷ་འོད་དཀར་དང་
གཉིས་སུ་མེད་པའི་དོན་ཐུགས་སུ་ཆུད་པའི་དགོངས་པ་ཅན་ཡིན་པའི་ཕྱིར་ན། རྟེན་
དུ་བཙུགས་པའི་གཤེན་ལྷ་འོད་དཀར་རོ། །གསུང་རབ་ནི་གཤེན་ལྷ་འོད་དཀར་གྱི་
ཐུགས་ཀྱི་དཀྱིལ་ནས། མན་ངག་གི་བཅུད་ཕྱུང་ནས། ཐུགས་རྗེས་བྱིན་གྱིས་བརླབས་
ཀྱིས་བཤད་དེ། བཀའ་བདེན་པའི་གསུང་དང་ཕྲད་པ་ཡིན་པས། རྟེན་བཙུགས་པའི་
གཤེན་ལྷ་འོད་དཀར་རོ། །སྐུ་གཟུགས་ནི་གཤེན་ལྷ་འོད་དཀར་དྲན་པའི་རྒྱུ་རུ་ཆེ་
ཞིང༌། དམིགས་པའི་རྟེན་དུ་རུང་པས། རྟེན་དུ་བཙུགས་པའི་གཤེན་ལྷ་འོད་དཀར་
རོ། །མཆོད་རྟེན་ནི་གཤེན་ལྷ་འོད་དཀར་དང་གཉིས་སུ་མེད་པར་བྱིན་གྱིས་བརླབས་
ཏེ། དོན་གྱི་དབྱེ་བ་མེད་པ་ཡིན་པའི་ཕྱིར། རྟེན་བཙུགས་པའི་གཤེན་ལྷ་འོད་དཀར་
རོ། །གདགས་པའི་གཤེན་ལྷ་འོད་དཀར་བྱ་བ་ནི། མི་མངོན་པའི་དབྱིངས་ནས་ཐུགས་
རྗེའི་མངའ་བདག ། ཡེ་ཤེས་ཀྱི་སྤྱན་ཅན། འོད་སེམས་ཅན་ཡོངས་ལ་དྲོ་བ། རྣམ་པ་
ཐམས་ཅད་ཅིར་ཡང་མཁྱེན་པའི་ཡེ་ཤེས་དང་ལྡན་པ། བླ་ན་མེད་པ་ཡང་དག་པར་
རྫོགས་པའི་འབྲས་བུ་ཐོབ་པ། མི་མཉམ་པ་དང་མཉམ་པ། མཉམ་པའི་དོན་ཐུགས་
སུ་ཆུད་ཅིང་བཞུགས་པ་དེ་ཡིན་ཏེ། དེ་ནི་གཤེན་རབ་ཐམས་ཅད་ཀྱི་རྩ་བའི་ལྷ་ཡིན་
པས་གཤེན་ལྷ། ཐུགས་ཀྱི་འོད་ཟེར་ཕྱོགས་བཅུ་ཡོངས་སུ་ཁྱབ་ཀྱང་། བག་ཆགས་ཀྱི་
སྐྱོན་གྱིས་མ་གོས་པས་ནི་དཀར་པོའོ། །གདགས་སུ་མེད་པའི་གཤེན་ལྷ་འོད་དཀར་
བྱ་བ་ནི། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས། སྐྱེ་བ་མེད་པར་
གདོད་ནས་དག་པ། སྐད་ཅིག་ཀྱང་མངོན་དུ་མ་ཕྱུང་བ། རྡུལ་ཕྲ་རབ་བས་ཀྱང་
བརྟག་དཀའ་བ། ཡོན་ཏན་གྱི་ཚོགས་མ་འགག་པར་འབྱུང་བ་དེ་ཡིན་ཏེ། དོན་དམ་
པར་གཤེན་རབ་ཐམས་ཅད་ཀྱི་ལྷ་ཡང་དེ་ཡིན་ལ། དུས་གསུམ་དུ་བག་ཆགས་ཀྱི་སྐྱོན་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གང་གིས་ཀྱང་མ་གོས་པས་དཀར་པོ་ཞེས་བྱ་བའོ། །མངོན་པར་བག་བཞི་བཏུད་ནས།
གུས་པའི་ཚུལ་དུ་ཕྱག་བཙལ་བ་ནི། མངོན་བཏུད་ལུས་ཀྱི་ཕྱག་ཡིན། ངག་སྙན་པ་
ཚིག་གསུམ་བརྗོད་དེ། ཕྱག་འཚལ་བ་ནི། དངོས་མེད་ངང་གི་ཕྱག་ཡིན། ཡིད་མོས་
པའི་ཏིང་ངེ་འཛིན་དང་ཆས་ཏེ། དོན་གྱིས་ཟིན་པའི་ཕྱག་བཙལ་བ་ནི། དོན་དམ་
ཡིད་ཀྱི་ཕྱག་ཡིན་ནོ། ། །
༧ སྟོན་པ་ཐུགས་རྗེ་ཆེར་ལྡན་ཅེས་པ། སྟོན་པ་ཀུན་ཏུ་བཟང་པོ་གཤེན་ལྷ་འོད་
དཀར་གྱི་ཐུགས་རྗེ་ནི། ནམ་མཁའ་དང་འདྲ་སྟེ། དཔག་གིས་མི་དཔོགས་པར་ཆེ་
བའི་ཡོན་ཏན་དང་ལྡན་པས། ཐུགས་རྗེ་ཆེན་པོ་དཔག་ཏུ་མེད་པ་དང་ཡང་ལྡན་
ནོ། །གཤེན་ལྷ་འོད་དཀར་གྱི་ཐུགས་རྗེ་ནི། ཆུ་བོ་དང་འདྲ་བ་སྟེ་རྒྱུན་མི་འཆད་པས།
ཐུགས་རྗེ་ཆེན་པོ་རྒྱུན་མི་འཆད་པ་དང་ཡང་ལྡན་ནོ། །གཤེན་ལྷའི་ཐུགས་རྗེ་ནི། ས་
གཞི་དང་འདྲ་སྟེ་ཟད་པ་མེད་པས། ཐུགས་རྗེ་ཆེན་པོ་ཟད་པ་མེད་པ་དང་ཡང་ལྡན་
ནོ། །གཤེན་ལྷའི་ཐུགས་རྗེ་ནི། ཉི་མ་དང་འདྲ་སྟེ་ཀུན་ལ་སྙོམས་པས། ཐུགས་རྗེ་ཆེན་
པོ་ཀུན་ལ་སྙོམས་པ་དང་ཡང་ལྡན་ནོ། །ཡང་ན་རང་ཤེས་རིག་གི་རྒྱལ་པོ་ཀུན་གཞི་
བྱང་ཆུབ་ཀྱི་སེམས་རྟོགས་པའི་དུས་ན། གོང་མ་ལྟར་ཐུགས་རྗེ་ཆེན་པོ་བཞི་དང་ལྡན་
པར་ཡང་བཤད་དོ། །གསུང་ལས་སྤྲུལ་པའི་ཁུ་བྱུག་ནི་ཅེས་པ། མན་ངག་གི་སེམས་
དོན་རྣམ་པ་གསུམ་ལས། འདི་ནི་གསུང་གི་མན་ངག་ཡིན་ཏེ། སྟོན་པ་ཀུན་ཏུ་བཟང་
པོ་གཤེན་ལྷ་འོད་དཀར་གྱི་ཐུགས་རྗེ་ཆེན་པོས་བྱིན་གྱིས་བརླབས་ལས། རང་བཞིན་
མེད་པའི་གསུང་བྱུང་། གསུང་དེ་ལས་སྤྲུལ་པ་སྟེ། འདབ་ཆགས་ཀྱི་རྒྱལ་པོ། གཡུ་
བྱ་ཁུ་བྱུག་གཡུ་ག་ལྗང་གི་མདོག་འདྲ་བ་ཞིག །བོན་ཉིད་ཀྱི་དབྱིངས་ནས། འཇིག་
རྟེན་གྱི་གནས་སུ་གཤེགས་ཏེ། དེ་ཅིའི་སླད་དུ་འཇིག་རྟེན་གྱི་གནས་སུ་གཤེགས་ཞེ་ན།
ཁམས་གསུམ་ས་དགུ་ན་གནས་པའི་སེམས་ཅན་ཐམས་ཅད་འཁོར་བའི་མི་བདེ་བ་
186

སེམས་སྡེ། རིག་པ་ཁུ་བྱུག་གི་འགྲེལ་པ།
ལས། བོན་ཉིད་ཀྱི་དབྱིངས་བདེ་བ་ཆེན་པོ་ཅན་དུ་དྲངས་པར་དགོངས་ནས་གཤེགས་
པའོ། །ཡུམ་ལ་ཆགས་ནས་དངོས་པོར་ཅེས་པ། འདིས་གཟིགས་སྟངས་རྣམ་པ་དུ་མ་
གཟིགས་ནས་གཤེགས་པ་འཆད་ཅིང་སྟོན་ཏེ། གང་ཞེ་ན། གཟིགས་སྟངས་རྣམ་པ་
བཞི་ལ་གཟིགས་ནས་བྱོན་ཏེ། ས་གནས་ལ་གཟིགས་ནས་བྱོན་པ་དང་གཅིག །ཡབ་
ཡུམ་ལ་གཟིགས་ནས་བྱོན་པ་དང་གཉིས། བསྟན་པའི་རྒྱལ་ཐེབས་ལ་གཟིགས་ནས་
བྱོན་པ་དང་གསུམ། ཐུགས་རྗེའི་ཞིང་ས་ལ་གཟིགས་ནས་བྱོན་པ་དང་བཞིའོ། །དེ་
ལས་གནས་ལ་གཟིགས་ནས་བྱོན་པ་ནི། ས་ཀུན་ཏུ་འགྲོ་བ་མི་ཡི་ས། ཡུལ་རྩེ་དྲུག་
ལྷུན་གྱི་སྒང་། ཚལ་ཆེན་པོ་རིན་པོ་ཆེ་གཡུ་སྟེང་ཚལ། གནས་གཡུ་ལུང་ཤེལ་གྱི་བྲག་
ཕུག་ཏུ། མདངས་དགའ་ལ་བྱིན་ཆེ་བ་ལ། འོད་འཕྲོ་ལ་ས་གནས་ལས་ཕྱོགས་གཙང་
བ་དེ་ལ་གཟིགས་ནས་གཤེགས་སོ། །ཡབ་ཡུམ་ལ་གཟིགས་ནས་བྱོན་པ་ནི། ཡབ་རྫུ་
འཕྲུལ་གྱི་གཤེན་པོ་འཕྲུལ་གཤེན་སྣང་ལྡན་དང་། ཡུམ་གནམ་སྨན་ལས་སྤྲུལ་པའི་
བུ་མོ་བཟང་ཟ་རིང་བཙུན་གཉིས་ནི། ལས་དག་ལ་རིགས་བཙུན་པ་དང་། ས་དང་
འབྲེལ་བའི་འདོད་ཆགས་མི་སྤྱོད་པས། མ་ཆགས་ཐབས་ཀྱིས་ཡིད་ལས་རོལ་ཅིང་
སྤྲུལ་པར་མཁྱེན་པ་དང་མཚན་དང་དཔེ་བྱད་ཡོངས་སུ་རྫོགས་པས། དེ་གཉིས་ལ་
གཟིགས་ནས་གཤེགས་སོ། །སྟོན་པའི་རྒྱལ་ཐེབས་ལ་གཟིགས་ནས་བྱོན་པ་ནི། གཤེན་
ཆེན་པོ་གསང་བ་འདུས་པ་ཞེས་བྱ་བ། རིགས་རྒྱལ་རིགས་གནམ་གྱི་ལྷ་བོན་ལས། ས་
ཡི་རྒྱལ་གཤེན་དུ་གཤེགས་པ། མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་
བཟང་པོ་བརྒྱ་བཅུའི་རྒྱན་གྱིས་བརྒྱན་པ། བློ་ལ་ཡེ་ཤེས་ཀྱི་མེ་འབར་བ། སྡོམ་ཚིག་
ཟུང་ཐུབ་པ། ལས་འཕྲོ་དང་སྐལ་པ་གཉིས་ཀར་ལྡན་པ་ལ། མི་བསྙེལ་པའི་གཟུངས་
ཐོབ་པ་དེ་ལ་གཟིགས་ནས་གཤེགས་སོ། །ཐུགས་རྗེའི་ཞིང་ས་ལ་གཟིགས་ནས་༼ཚལ་
ཆེན་པོ་རིན་ཆེན་ལ་༽བྱོན་པ་ནི། འགྲོ་བ་རིས་དྲུག་ལས་ཀྱང་། མི་ཡི་གནས་ན་འོད་ཟེར་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དབུས་ནས་སྤྲོས་པས་ཀུན་ཁྱབ་པ་དེ་ལ་གཟིགས་ནས་གཤེགས་སོ། །དངོས་པོར་
བྱུང་བ་ནི། ཡུམ་བཟང་ཟ་རིང་བཙུན་ལས་འཁྲུངས་ནས། འཛམ་བུ་གླིང་ལ་མི་ཡི་
ཡུལ་དུ་བསྟན་པ་རྒྱས་པར་མཛད་དུ། མཚན་དང་དཔེ་བྱད་དངོས་པོར་བྱུང་བ་ལ་
བྱའོ། །དངོས་པོ་ཉིད་ལས་དངོས་པོ་མེད་ཅེས་པས། ཚེ་གཅིག་གི་འཁོར་བ་ལས་སྐྱེ་
བ་མ་བརྒྱུད་པར་སླར་གཤེགས་ཏེ། འོད་ཀྱི་སྐུ་གསལ་ལ་དངོས་པོ་མེད་པར་སངས་
རྒྱས་པས་ཕྱིར་རོ། །ཀུན་ཀྱང་ཐུགས་རྗེའི་སྐྱབས་འོག་ཏུ། དབྱིངས་ཀྱི་ཐིག་ལེ་གཅིག་
ལ་ཐིམ་ཅེས་པ། སྟོན་པ་ཡེ་གཤེན་གཙུག་ཕུད་དེ། གཡུང་དྲུང་གི་སྙིང་པོ་ལ་སླར་
གཤེགས་ཏེ་སངས་རྒྱས་པའི་དུས་སུ། ཡབ་དང་ཡུམ་དང་འཁོར་ཡན་ཆད། ཕུང་པོ་
ལྷག་མ་མ་ལུས་པར་གཤེན་ལྷ་འོད་དཀར་གྱི་ཐུགས་རྗེའི་སྐྱབས་འོག་ཏུ། དབྱིངས་མི་
འགྱུར་བའི་ཐིག་ལེ་གཅིག་ལ། དོན་གྱིས་དབྱེ་བ་མེད་པར་ཐིམ་པ་ལ་བྱའོ། ། །
༧ རིག་པ་ལྷ་ཡི་གསུང་དབྱངས་ཅེས་པ། འདིས་བསྟན་པའི་རྒྱུད་ཁུངས་སྟོན་
ཏེ། དང་པོ་སྟོན་པ་གཤེན་ལྷ་འོད་དཀར་གྱི་ཐུགས་རིག་པའི་ཡེ་ཤེས་ལས། བདེན་
པ་དོན་གྱི་གསུངས་ཕྱུང་། བདེན་པ་དོན་གྱི་གསུང་ལས། གཡུ་བྱ་ཁུ་བྱུག་ཏུ་སྤྲུལ་ཏེ་
བཏང་། དེ་ལས་གཤེན་འཆི་མེད་གཙུག་ཕུད་དུ་སྐུ་བསྟན་ནས། དེས་གསུང་ལས་
སྤྲུལ་པའི་རིག་པའི་ཁུ་བྱུག་འདི་མཁྱེན་ནས་ཐུགས་སུ་ཆུད་དེ། དེ་ནི་གཤེན་ལྷ་འོད་
དཀར་གྱི་ཏིང་ངེ་འཛིན་གྱིས་བཤད། ཡེ་གཤེན་གཙུག་ཕུད་ཀྱི་ཡིད་ཀྱིས་མཉན་པའོ། །
དེས་གཡུ་ལོ་འབར་བའི་སྡོང་པོའི་ཁ་ནས། ཤེལ་གྱི་མ་འདལ་གྱི་སྟེང་དུ་གཤེན་གསང་
བ་འདུས་པ་ལ་བཤད་དེ་རིག་པ་ཐབས་ཀྱིས་བརྒྱུད། དེས་སྲས་རྨ་ལོ་དར་དཔྱང་ལ་
བཤད་དེ་རིག་པ་ཐབས་ཀྱིས་བརྒྱུད། དེས་ལྷ་ཡི་གཤེན་པོ་ཡོངས་སུ་དག་པ་ལ་བཤད་
དེ་རིག་པ་ཐབས་ཀྱིས་བརྒྱུད། དེས་རྒྱལ་རིགས་ཀྱི་གཤེན་པོ་མི་ལུས་བསམ་ལེགས་ལ་
བཤད་དེ་རིག་པ་ཐབས་ཀྱིས་བརྒྱུད། དེས་ཀླུ་ལས་གྲུབ་པའི་གཤེན་པོ་ཡེ་ཤེས་སྙིང་
188

རིག་པ་ཁུ་བྱུག་གི་འགྲེལ་པ། །
སེམས་སྡེ།
པོ་ལ་བཤད་དེ་རིག་པ་ཐབས་ཀྱིས་བརྒྱུད། དེས་གཤེན་ནམ་མཁའ་སྣང་བའི་མདོག་
ཅན་ལ་བཤད་དེ་རིག་པ་ཐབས་ཀྱིས་བརྒྱུད། དེས་བོན་མོ་སྟག་བར་གླིག་བེར་ལ་
བཤད་དེ་རིག་པ་ཐབས་ཀྱིས་བརྒྱུད། དེས་ཞང་ཞུང་ཨ་ནུ་འཕྲག་ལ་བཤད་དེ་རིག་
པ་ཐབས་ཀྱིས་བརྒྱུད། དེས་ཞང་ཞུང་སད་ནེ་གའུ་ལ་བཤད་དེ་རིག་པ་ཐབས་ཀྱིས་
བརྒྱུད། དེས་ད་མི་ཐད་ཀེ་ལ་བཤད་དེ་རིག་པ་ཐབས་ཀྱིས་བརྒྱུད། དེས་ཧྲིང་ནི་མུར་
ཏིང་ལ་བཤད་དེ་རིག་པ་ཐབས་ཀྱིས་བརྒྱུད། དེས་ཤད་པུ་ར་གུག་ལ་བཤད་དེ་རིག་
པ་ཐབས་ཀྱིས་བརྒྱུད། དེས་རྒྱལ་བོན་ཟིང་པ་མཐུ་ཆེན་ལ་བཤད་དེ་རིག་པ་ཐབས་
ཀྱིས་བརྒྱུད། དེས་སུམ་པ་ཆུ་ག་ལ་བཤད་དེ་རིག་པ་ཐབས་ཀྱིས་བརྒྱུད། དེས་རླུང་
མུ་ཝེར་ལ་བཤད་དེ་རིག་པ་ཐབས་ཀྱིས་བརྒྱུད། དེས་སྤེ་བོན་ཐོག་འཕྲུལ་ལ་བཤད་
དེ་རིག་པ་ཐབས་ཀྱིས་བརྒྱུད། དེས་སྤེ་བོན་ཐོག་རྩེ་ལ་བཤད་དེ་རིག་པ་ཐབས་ཀྱིས་
བརྒྱུད། དེས་ཞང་ཞུང་སྟོང་རྒྱུང་མཐུ་ཆེན་དང་། སེ་ཤ་རི་དབུ་ཆེན་དང་། མེ་ཉག་
ལྕེ་ཚ་མཁར་བུ་དང་། ལྡེ་གྱིམ་ཚ་རྨ་ཆུང་དང་བཞི་ལ་བཤད་ནས་རིག་པ་ཐབས་ཀྱིས་
བརྒྱུད་ནས། གཤེན་པོ་དེ་བཞིའི་རིང་ལ། མཐོ་ཁྱུང་ལུང་དངུལ་མཁར་ཞང་ཞུང་ཁ་
ཡུག་གི་རུ་ནས། དམའ་ཤེ་ལེ་རྒྱ་སྐར་སུམ་པ་གླང་གི་གྱིམ་ཤོད་ཡན་ཆོད་དུ། བོན་གྱི་
འདུ་གནས་སུམ་ཅུ་རྩ་བདུན་བཞེངས་སུ་གསོལ་ནས། སྒྲུབ་པ་པོ་བཞི་བཅུ་རྩ་བརྒྱད་
དང༌། བོན་ཆེན་ཉི་ཤུ་རྩ་བཞི་དང༌། མཐུ་བོ་ཆེ་དགུ་ལས་སོགས་པ་མང་དུ་བྱུང་
ནས། གཡུང་དྲུང་གི་བོན་རབ་ཏུ་གཉན་པར་བཞུགས་པ་ལས། རྒྱལ་གྲི་གུམ་བཙན་
པོའི་རིང་ལ། རྒྱལ་པོ་གླེན་པས་སྙན་ཕྲ་མ་ཐུབ་པ་དང༌། ནམ་མཁའི་འཁོར་ལོས་
དབང་བསྒྱུར་ནས། བོད་ཀྱི་ས་སྐོར་དུ་གཡུང་དྲུང་གི་བོན་ཐང་ཅིག་ཏུ་ནུབ་དུ་ཐོ་ནས།
གཤེན་པོ་རྣམས་ཀྱིས། གཡུང་དྲུང་གི་བོན་ཐམས་ཅད། ཀུ་ཧྲང་གསོན་མ་དང་། ལ་
ཧེ་གསོན་མ་ལ་བཀལ་ཏེ། ཡུལ་གཙང་སྟོད་བྱེ་མ་ལ་གཡུང་དྲུང་དང་མཁར་གད་ཀྱི་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱི་བ་མཁར་ནས་ཆས་ཏེ། ལྷོ་བལ་རིས་རྒུའི་ཡུལ་དུ་གཤེགས་པར་འཚལ་དགོངས་
ནས། ཞལ་ལྷོ་རུ་གཟིགས་ནས་གཤེགས་པས། ལྷོ་དོམ་སྒྲོ་ནག་པོ་རུ་བསྟན་པ་མི་
ཚུགས་པའི་རྟགས་བྱུང་སྟེ། ནམ་མཁའ་ལས་སྒྲ་མི་སྙན་པ་དང་། ཁ་བ་དང་བུ་ཡུག་
དང་རླུང་དམར་དང༌། མི་བདེ་བ་སྣ་ཚོགས་འབྱུང་སྟེ། རྣལ་མ་འཚོལ་ལྡེ་ཡུ་བོའི་
མགུལ་ནས་སླར་ལོག་ནས། གཡུང་དྲུང་གི་བོན་ཐམས་ཅད་རིན་པོ་ཆེ་གཏེར་འཛིན་
དུ་སྦས་ནས། ཤེལ་ཀང་ཀ་རི་དང༌། བཀའ་རྟགས་ཕྱག་རྒྱས་བཏབ་ནས་བཞག་
སྟེ། གཤེན་པོ་རྣམས་ནི། སུམ་པ་གླང་གི་གྱིམ་ཤོད་ནས་མར་བྱུང་ནས། རྩ་མི་ཤིང་
མི་དང་། འཇང་མོ་མིག་དགུ་དང་། སོག་པོ་སྤྲེའུ་སླག་ཅན་གྱི་ཡུལ་དུ་མར་གཤེགས་
སོ། །དེ་ཡན་ཆོད་ནི་བཀའ་ཤོག་ལ་བཞུགས་པའོ། །ཚིག་འདི་གང་ཟག་གིས་ཐོས་ཟློས་
ལགས་ཏེ། རྒྱལ་གྲི་གུམ་བཙན་པོ་དེ་ཡང་། དང་པོ་གྲིབ་སོ་རུབ་པ་ཙམ་ནས་བཙས་
པས། གྲི་རུམ་བཙན་པོར་མཚན་གསོལ་ནས། མཚན་ཁོང་དུ་རྩལ་བ་དང་། གཡུང་
དྲུང་བོན་ལ་སྙན་འཕྲ་མ་ཐུབ་པའི་དབང་གིས། འཐབ་ཀྱི་ཟླ་མེད་ན་རྒྱལ་ལོ་ངམ་རྟ་
རྫི་འཐབ་ཀྱི་ཟླ་རུ་བྱུང་ནས། རྒྱལ་པོ་ཐལ་པའི་གྲི་རུམ་བསྐོངས་ཏེ། དེ་ཡི་དུས་སུ་དམུ་
འབྲེལ་ཟང་ཡག་དང་། དམུ་དཀྲས་སྟེགས་དགུ་ཡང་སྙིང་ཀྱི་བཤད་/ཉིད་ཀྱི་བཤན་༽
གྱིས་བཅད་ནས། རྒྱལ་གྱི་ཆབ་སྲིད་ཀྱང་དེ་ནས་ཉམས་པ་ལགས་ཏེ། དེ་ཡང་གཡུང་
དྲུང་བོན་སྨད་པའི་དབུ་ཡོགས་སྡིག་པའོ། ། དེ་ནས་གཤེན་བོན་སྒོམ་ཆེན་གྱིས། སྦྲུལ་
གྱི་ལོ་དགུན་ཟླ་འབྲིང་པོའི་ཚེས་ཉི་ཤུ་བཞིའི་གདུགས་ལ། དངོས་གྲུབ་སྙེམས་ནས་
གཏེར་སྒོ་ཕྱེས་པ་ལགས་སོ། །དེ་ནས་བདག་ཞུ་གཡས་ལེགས་པོ་ལ་བཤད་དེ་རིག་པ་
ཐབས་ཀྱིས་བརྒྱུད། དེ་ནས་ཞུ་སྟོན་ཐོག་པོ་ལ་རྒྱ་སྟོན་བདག་གིས་ཞུས།
༧ མི་གསང་གསང་བའི་གསང་མཆོག་འདི་ཅེས་པ། འདིས་བསྟན་པ་བཞག་པའི་
སྣོད་བརྟག་པ་དང་། གསང་བའི་ནན་ཏན་བསྟན་པ་དང༌། སྟོན་པ་འབྱུང་བར་
I90

སེམས་སྡེ། རིག་པ་ཁུ་བྱུག་གི་འགྲེལ་པ།
དཀོན་པའི་དཔེ་བསྟན་པ་དང་། བསྟན་པའི་བསྒྲགས་ལུགས་ཇི་ལྟར་ཡིན་པ་སྟོན་
ཏེ། དེ་ལས་སྣོད་བརྟག་པ་ནི། མི་གསང་ཞེས་བྱ་སྟེ། བསྟན་པ་འདི་གང་སྟོན་པ་
མཛད་པའི་གཤེན་རབ་དེས་ཀྱང་། རྒྱལ་མཚན་གྱི་རྩེ་མོ་ལ་བཏགས་ལ། ཁྲོམ་དུ་དུང་
འབུད་མདུང་ལ་བ་དན་བཏགས་ཏེ། འདི་ལྟ་བའི་མན་ངག་ལས་ཡོད་དོ་༼གོ་༽བ་
རུ་སྒྲ་གཏོང་ངོ༌། ། དེ་ནི་ཅིའི་དགོས་ཆེད་ཡོད་པའི་ཕྱིར་ཞེ་ན། དཔེར་ན་སྔར་མ་ཕྱིན་
པའི་མི་ལ་ཡུལ་གྱི་ས་ཚད་མེད་པ་དང་འདྲ་སྟེ། སེམས་ཅན་མ་རྟོགས་པ་བློ་ཡི་སྒྲིབ་པ་
འཐུག་པོ་མུན་པ་འདྲ་བས་ནོན་པ་ལ། འདི་ལྟ་བུའི་མན་ངག་ཡང་དག་པའི་དོན། རྒྱུ་
སེམས་ཅན་ལས་འབྲས་བུ་བླ་ན་མེད་པ་ཡང་དག་པར་སངས་རྒྱས་པའི་དོན། ཡོད་པ་
ཐོས་སམ་ཅེས་སྒྲ་བཏང་བས། སེམས་ཅན་མ་རྟོགས་པ་རྣམས་ཀྱང་། ཐོས་པར་སྙན་
པའི་འདུན་པ་སྐྱེ་བར་འགྱུར་རོ། ། དེ་ལས་གསང་བའི་ཅེས་པ་ནི། བསྟན་པ་བཞག་
པའི་གནས་གང་ཡིན་པས། ལོ་གསུམ་ཕྱི་ཡི་ཡུལ་བརྟག ། ལོ་གསུམ་ནང་གི་བཅུད་
བརྟག་སྟེ། གཡུང་དྲུང་བོན་གྱི་རྒྱལ་མཚན། གཤེན་རབ་ཀྱི་རྒྱལ་ཐེབས་ནུས་པ། བློ་
གསལ་ལ་ཡིད་གཞུང་པ། རིགས་བཙུན་ལ་མཚན་དང་ལྡན་པར། དད་པ་ཆེ་ལ་སེར་
སྣ་ཆུང་བ། སྣོད་དང་ལྡན་པ་འགའ་ཙམ་ལས་མ་གཏོགས་པར། གར་སོང་སོང་ལ་
བཤད་དམ་བསྟན་ན། གསེར་ལུད་ཁུང་ནས་འཁྱམས་པར་འོང་བས། གསང་ཞིང་སྦ་
བར་བྱའོ། །
༧ གསང་མཆོག་འདི་ཅེས་བྱ་བ་ནི། གསང་བའི་ནན་ཏན་སྟོན་ཏེ། དེ་ནི་འཇིག་
རྟེན་དུ་གསང་བ་དྲུག་དང་དོན་དམ་པའི་གསང་བ་ལ་གསུམ་སྟེ་དགུས་སྟོན་ནས།
སེམས་ལུང་སྤྱི་དཀྱུས་ནས་འབྱུང་བ་དང་སྦྱར་ཏེ་བཤད།
༧ བརྒྱ་ལམ་ན་ནི་ཅེས་པ་ནི། སྟོན་པ་འབྱུང་བར་དཀོན་པའི་དཔེ་ནི། མེ་ཏོག་
ཨུད་དུ་འབར་བ་དང་འདྲ་སྟེ། ཨུད་དུ་འབར་བའི་མེ་ཏོག་བྱ་བ་ནི། གླིང་བཞི་ལ་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རི་རབ་ཀྱིས་བསྐོར་བ་བྱེ་བ་ཕྲག་བརྒྱ་རུ། སུམ་ཅུ་རྩ་གསུམ་གྱི་ལྷ་ཡི་ན་མ་རེ་རེ་ལ།
ཨུད་དུ་འབར་བའི་མེ་ཏོག་བདུན་ཞིག་འབྱུང་སྟེ། དེས་གླིང་བཞི་བྱེ་བ་ཕྲག་བརྒྱ་ལ་
བསྐོར་བས། གླིང་རེ་རེ་རུ་སུམ་ཅུ་རྩ་གསུམ་གྱི་ལོ་བརྒྱ་ཕྲག་བརྒྱ་བརྒྱ་ནས། ཨུད་དུ་
འབར་བའི་མེ་ཏོག་རེ་རེ་འཁྲུངས་སོ། །དེ་ལྟར་ཨུད་དུ་འབར་བའི་མེ་ཏོག་དེ་འབྱུང་བ་
དཀོན་པ་ལྟར་སྟོན་པ་ཡང་རབ་ཏུ་འབྱུང་བར་དཀོན་ནོ། །
༧ ཐོས་པར་དཀའ་ཅེས་པ། སྟོན་པ་འབྱུང་བར་དཀོན་པ་ལྟར། བསྟན་པ་ཡང་
འབྱུང་བར་དཀའ་སྟེ། ཕལ་དང་ཕལ་གྱིས་ཐུན་མོང་མ་ཡིན་པས། བཀའ་འདི་ནི་
དཀོན་ལ་དམར་བར་བྱས་ལ་བསྒྲགས་སོ། །གོ་བར་སླ་བ་ནི། བྱང་ཆུབ་ཀྱི་སེམས་
རིག་པ་ཁུ་བྱུག་འདི་ནི། འགོ་མཇུག་ཏུ་དཔེའི་དོན་བཙལ། དོན་དབྱིངས་སུ་བསྐྱལ།
དབྱིངས་མ་བཅོས་པ་ནས་རིག་པ་གསལ་བར་སྟོན་པས་གོ་བར་སླ་བའོ། །
༧ ཁུ་བྱུག་གསུང་སྙན་སྒྲོགས་ཅེས་པ། ཁུ་བྱུག་གསུང་ལ་ཡང་རྣམ་པ་གསུམ་སྟེ།
གང་ཞེ་ན། བྱ་རྗེའི་ཁུ་བྱུག་དང་སྤྲུལ་པའི་ཁུ་བྱུག་དང་། སེམས་ཉིད་ཀྱི་ཁུ་བྱུག་
གསུམ་མོ། །ངག་གསུང་སྙན་སྒྲོགས་པ་ལ་རྣམ་པ་གསུམ་སྟེ། གང་ཞེ་ན་བྱ་རྗེའི་ཁུ་
བྱུག་གིས་སེམས་ཅན་ཐམས་ཅད་ལ། ཐུན་མོང་གི་སྐད་ལྷང་ལྷང་སྙན་དུ་བསྒྲགས་
པས། རང་བཞིན་དུ་དགའ་བ་དང་སྤྲོ་བ་སྐྱེའོ། །སྤྲུལ་པའི་ཁུ་བྱུག་གིས། ལས་འཕྲོ་
དང་ལྡན་པ་རྣམས་ལ་ཟབ་མོའི་གསུང་ལྷང་ལྷང་སྙན་དུ་བསྒྲགས་པས། ཡང་དག་
པའི་དོན་ལ་མོས་པར་སྤྱོད་པའི་དགའ་བ་དང་སྤྲོ་བ་སྐྱེའོ། །སེམས་ཉིད་ཀྱི་ཁུ་བྱུག་
གིས། ཕུང་པོ་ཁམས་དང་སྐྱེ་མཆེད་ལ། རང་བཞིན་མེད་པའི་དོན་གྱི་གསུང་གིས་
ལྷང་ལྷང་སྙན་དུ་བསྒྲགས་པས། སེམས་ཀྱིས་སེམས་སྤྲོ་ཞིང་དང་བ་སྐྱེ་བར་འགྱུར་
བའོ། །ཚངས་པ་ལྷ་ཡིས་གསུང་ཕྱུང་ན་ཅེས་པ། དཔེར་ན་སྣང་སྲིད་ཀྱི་ལྷ་ཕྲ་མོ་
ཐམས་ཅད་ནི། ལོངས་སྤྱོད་དང་རོལ་མོ་ལ་དགའ་བའི་རིགས་པ་ཅན་ཡིན་པས། ལྷ་
192

སེམས་སྡེ། རིག་པ་ཁུ་བྱུག་གི་འགྲེལ་པ།
བྲན་དེ་དག་དགའ་ཞིང་སྤྲོ་བ་བསྐྱེད་པར་བྱ་བའི་ཕྱིར། འཇིག་རྟེན་གྱི་སྤྱི་མེས་ཡབ་
སངས་པོ་འབུམ་ཁྲི་བྱ་བ་དེས། ལྷ་ཡི་གསུང་ཡོངས་སུ་ཚངས་པ། མ་འགགས་པ་མ་
འཛེར་བ་ཡོངས་སུ་སྒྲ་ཆེ་བ་ཅིག །ལྷང་གིས་བྱུང་ནས། ཀ་ང་ལོངས་སྤྱོད་དང་རོལ་
མོ་བསམ་གྱིས་མི་ཁྱབ་པ་འདི་ལྟ་བ་ཞིག་གི་རྒྱུ་དང་རྐྱེན་སྦྱར་ནས། ཁྱེད་ལ་ཚིམས་
པར་བྱེད་ཀྱིས། ཁྱེད་ལྷ་ཕྲ་མོ་རྣམས་འདིར་གཤེགས་ཤིག་ཅེས་གསུངས་པས། ལྷ་ཕྲ་
མོ་རྣམས་སྤྲོ་ཞིང་དང་བ་སྐྱེས་ནས། ཀུན་འདུ་བར་འགྱུར་བ་དང་འདྲ་སྟེ། ཡེ་གཤེན་
འཆི་མེད་གཙུག་ཕུད་ཀྱི་འཁོར་གཤེན་ཕྲན་སླད་ནས་འབྱུང་བ་རྣམས་ཀྱང་། སྟོན་པ་
གཤེན་ལྷ་འོད་དཀར་གྱི། ཐུགས་རྗེའི་བྱིན་གྱིས་རླབས་ཀྱིས་བཤད་པ། སེམས་རིག་པ་
ཁུ་བྱུག་འདི་འདོད་པའི་རིགས་ཅན་ཡིན་པས། གཤེན་རབ་ཀྱིས་གསུང་ཕྱུང་ནས་
བཤད་ན་སྤྲོ་ཞིང་དང་བ་སྐྱེ་བར་འགྱུར་རོ། །དོན་དམ་པར་རྟོགས་ནས། རང་ཤེས་
རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ། ཉིད་ལས་ལོངས་སྤྱོད་
དང་རོལ་མོ་ཐམས་ཅད་ཀྱང་མི་འབྱུང་བ་མེད་པས། ལོངས་སྤྱོད་ནི་སེམས་དང་བཀྱེ་
ན་སྐྱིད་ལ། རོལ་མོ་ནི་དབྱིངས་སུ་རོལ་ན་དགའ་བར་བསྟན་པའོ། །སྐྱིན་འདང་
གནམ་ནས་བབ་ཙམ་ན། ཅེས་པ་སྐྱིན་འདངས་ལ་ཡང་རྣམ་པ་གཉིས་ཏེ། གླིང་བཞི་
ཁྲུས་ཀྱི་སྐྱིན་འདང་དང་། བསྐལ་པ་ཆུ་ཡི་སྐྱིན་འདང་དང་གཉིས་སོ། །དེ་ལ་བསྐལ་
པ་ཆུའི་སྐྱིན་འདང་ཞེས་བྱ་བ་དེ་བྱུང་ཙམ་ན་ནི། སེམས་ཅན་ཐམས་ཅད་མེ་ཡི་བསྐལ་
པ་ཆེན་པོས་གོང་དུ་བསྲེགས་པས། དེ་ལ་དགའ་ཞིང་སྤྲོ་བ་སྐྱེ་བ་མ་མཆིས་སོ། །གླིང་
བཞི་ཁྲུས་ཀྱི་སྐྱིན་འདང་ཞེས་བྱ་བར་ནི། བསྐལ་པ་ཆ་འཕྲ་མོ་ཞིག་འབྱུང་བ་ཡིན་ཏེ།
དེ་ནམ་མཁའ་ལས་འབྱུང་བའི་དུས་སུ། ས་གཞི་ལས་སྦལ་ཐང་སྲས་པོ་བྱ་བ་ཞིག་
གིས་ཚོར་ནས། དེ་ཆུ་ཆེན་པོ་འདོད་པའི་རིགས་ཅན་ཡིན་པས། དེ་སྤྲོ་ཞིང་དྭངས་བ་
སྐྱེ་བ་དང་འདྲ་སྟེ། ཡེ་གཤེན་འཆི་མེད་གཙུག་ཕུད་ཀྱི་འཁོར་གཤེན་ཕྲན་སླད་ནས་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འབྱུང་བ་རྣམས་ཀྱང༌། སེམས་ཉིད་ཆུ་བོའི་རྒྱུན་དང་འདྲ་བ་འདོད་པའི་རིགས་ཅན་
ཡིན་པས། བྱང་ཆུབ་ཀྱི་སེམས་རིག་པའི་ཁུ་བྱུག་ཆུ་བོ་དང་འདྲ་བ་སྟེ། རྒྱུན་མི་འཆད་
པ་འདི་བཤད་ཅིང་བསྟན་པས། སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་
རྟོགས་ནས། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ།
སྐྱེ་བ་མེད་པ་གདོད་ནས་དག་པ། ཆུ་བོ་དང་འདྲ་སྟེ། རྒྱུན་མི་འཆད་པ། ཐུགས་རྗེ་
ཆེན་པོ་སེམས་ཀྱི་རླན་གྱིས་ཀུན་ཚིམ་པར་བྱེད་པ་འདི་གསལ་བར་རྟོགས་ནས།
སེམས་ཀྱིས་སེམས་སྤྲོ་ཞིང་དང་བ་བསྐྱེད་པར་བྱེད་པའོ། །རྨ་འདངས་ས་ལས་གཡོས་
ཙམ་ནས་ཅེས་པ། རྨ་འདངས་ལ་ཡང་རྣམ་པ་གཉིས་ཏེ། ལྷ་སྲིན་རྒྱ་འདྲེའི་གཏར་རྡོ་
གྲེད་པས། གླིང་ཕྲ་མོ་རེ་རེ་སྲེག་པར་བྱེད་པ་དང་། གསེར་གྱིས་ཉི་མ་བདུན་ཤར་
བས། མེའི་བསྐལ་པ་ཆེན་པོ་འབྱུང་བ་དང་གཉིས་ཏེ། དེ་གཉིས་གང་བྱུང་ཡང་རུང་
བར། རྨ་འདང་ཞུགས་ཀྱི་བུ་མོ་ཞེས་བྱ་བ། ཟས་སུ་མེ་ཟ་གོས་སུ་མེ་གོན་པ་སྟེ། མེ་
འདོད་པའི་རིགས་ཅན་ཡིན་པས། རྨ་འདང་བྱུང་ན་སྤྲོ་ཞིང་དང་བ་སྐྱེ་བར་འགྱུར་བ་
དང་འདྲ་ན། གཤེན་འཆི་མེད་གཙུག་ཕུད་ཀྱི་འཁོར་གཤེན་ཕྲན་སླད་ནས་འབྱུང་བ་
རྣམས་ཀྱང་། བྱང་ཆུབ་ཀྱི་སེམས་རིག་པའི་ཁུ་བྱུག །མེ་དཔུང་འབར་བ་དང་འདྲ་སྟེ།
བག་ཆགས་ཐམས་ཅད་སྲེག་པར་བྱེད་པ་འདི་འདོད་པའི་རིགས་ཅན་ཡིན་པས། འདི་
ཐོས་ན་སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་རྟོགས་ནས། རང་ཤེས་
རིག་གི་རྒྱལ་པོ་བྱང་ཆུབ་ཀྱི་སེམས་མེ་དཔུང་འབར་བ་དང་འདྲ་སྟེ། དུས་དང་རྟག་ལ་
མེད་པར་བག་ཆགས་གང་གིས་ཀྱང་། མ་གོས་པར་འདི་རྟོགས་ན། སེམས་ལ་སེམས་
ཀྱིས་སྤྲོ་བ་སྐྱེའོ། ། ཁྲི་གདུགས་གནམ་ལ་ཤར་ཙམ་ན། ཅེས་པ། དཔེར་ན་སྣང་སྲིད་ས་
ལས་གནས་པའི་སེམས་ཅན་ཐམས་ཅད་ནི། ཁྲི་གདུགས་ཉི་མ་འདོད་པའི་རིགས་ཅན་
ཡིན་ཏེ། ཉི་མ་ནམ་མཁའ་ལ་ཤར་བ་དང་། ས་ལས་གནས་པའི་སེམས་ཅན་ཐམས་
194

སེམས་སྡེ། རིག་པ་ཁུ་བྱུག་གི་འགྲེལ་པ།
ཅད་ནི། སྤྲོ་ཞིང་དང་བ་སྐྱེ་བ་དང་འདྲ་སྟེ། འཆི་མེད་གཙུག་ཕུད་ཀྱི་འཁོར་གཤེན་
ཕྲན་སླད་ནས་འབྱུང་བ་རྣམས་ནི། བྱང་ཆུབ་ཀྱི་སེམས་རིག་པའི་ཁུ་བྱུག་ཉི་མ་དང་
སེམས་ཅན་ཐམས་ཅད་ནི་དྲོ་ཞིང་འཇམ་པར་བྱེད་པ་འདི་འདོད་པའི་རིགས་
འདྲ་སྟེ། 
ཅན་ཡིན་པས། འདི་ཐོས་སམ་བཤད་ན་སྤྲོ་ཞིང་དང་བ་སྐྱེ་བར་འགྱུར་རོ། །དོན་དམ་
པར་རྟོགས་ན། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་གསལ་ལ་རང་
བཞིན་མེད་པ། ཉི་མ་དང་འདྲ་སྟེ་གསལ་ཞིང་ཀུན་ལ་སྙོམས་པ་འདི་རྟོགས་ན།
སེམས་ཀྱིས་སེམས་སྤྲོ་ཞིང་དང་བ་སྐྱེ་བར་བྱེད་པའོ། །མཁའ་ལས་འབྲུག་ཆེན་སྒྲོགས་
ཙམ་ན། ཅེས་པ། དཔེར་ན་ནམ་མཁའ་ལས་སྒྲ་ཡི་རྒྱལ་པོ་འབྲུག་ཅེས་པ་བྱ་བ་དེས།
དབྱར་དགུན་གྱི་མཚམས་སུ་སྒྲ་ཆེ་བར་བསྒྲགས་ནས། ས་ཡི་བྱིངས་ན་ཉལ་བའི་
སེམས་ཅན་ཐམས་ཅད། སྤྲོ་ཞིང་དང་བ་སྐྱེས་ནས་ལྡང་བར་འགྱུར་བ་དང་འདྲ་སྟེ།
འཆི་མེད་གཙུག་ཕུད་ཀྱི་འཁོར་སླད་ནས་བྱུང་བའི་གཤེན་ཕྲན་རྣམས་ཀྱང་། སེམས་
རིག་པའི་ཁུ་བྱུག་འབྲུག་སྒྲ་འདྲ་བ་འདི་འདོད་པའི་རིགས་ཅན་ཡིན་པས། འདི་བཤད་
དམ་ཐོས་ན་སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་རྟོགས་ན། རང་ཤེས་
རིག་གི་རྒྱལ་པོ་བྱང་ཆུབ་ཀྱི་སེམས་དུས་གསུམ་དུ་མ་འགག་པ་འབྲུག་སྒྲ་དང་འདྲ་བ་
འདི་གསལ་བར་རྟོགས་ན། སེམས་ཀྱིས་སེམས་སྤྲོ་ཞིང་དང་བ་སྐྱེ་བར་འགྱུར་བའོ། །
གཡུ་བུན་གངས་ལ་འཁོར་ཙམ་ན། ཅེས་པ། དཔེར་ན་ནམ་མཁའ་ལས་ཆར་འབབ་
པའི་རྟགས། ན་བུན་དང་གཡུ་བུན་ཡིན་ཏེ། དེ་གངས་དང་གཡའ་ལ་འཁོར་བའི་ཚེ།
མི་ཡི་བུ་འབྲུ་རྣམ་པ་ལྔ་ལ་སྐྱེ་བའི་ཞིང་པ་ནི། ཆར་དུས་སུ་འབེབ་པར་འདོད་པའི་
རིགས་ཅན་ཡིན་པས། དེ་ཆར་འབེབ་པའི་རྟགས་བྱུང་བའི་ཚེ། འབྲུ་སྐྱེད་པའི་ཞིང་པ་
སྤྲོ་ཞིང་དང་བ་སྐྱེ་བ་དང་འདྲ་བར་ན། འཆི་མེད་གཙུག་ཕུད་ཀྱི་འཁོར། གཤེན་ཕྲན་
སླད་ཀྱི་འབྱུང་བ་ཀུན་ནི། སེམས་རིག་པའི་ཁུ་བྱུག་གཡུ་བུན་དང་འདྲ་སྟེ། དངོས་པོ་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མེད་པ་ལ། ཐུགས་རྗེ་ཆེན་པོ་ཆར་བཞིན་འབབས་པ་འདི་འདོད་པའི་རིགས་པ་ཅན་
ཡིན་པས། འདི་བཤད་ཅིང་བསྟན་ན་སྤྲོ་ཞིང་དང་བ་སྐྱེ་བར་འགྱུར་རོ། །དོན་དམ་
པར་རྟོགས་ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་གསལ་བར་འདུག་པ་ལ་
དངོས་པོ་མེད་པ་གཡུ་བུན་དང་འདྲ་བ་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་
བསྟན་པའོ། །སྲིད་པའི་མ་དང་མཇལ་ཙམ་ན། ཅེས་པ། དཔེར་ན་བྱིས་པ་ཤེད་མ་བྱེ་
བ་ལས་སོགས་ཏེ། སེམས་ཅན་ཕྲུ་གུའམ་ཆུང་གཞོན་རྣམས་ནི། མ་འདོད་པའི་རིགས་
ཅན་ཡིན་ཏེ། མ་ངན་པའི་བཞིན་ཅན་གཟུགས་ཀྱིས་གཞན་སྔངས་པ་ཅིག་བྱུང་ཡང་།
གང་ཡིན་པའི་བུ་དེ་སྤྲོ་ཞིང་དང་བ་སྐྱེ་བ་དང་འདྲ་བར་ན། འཆི་མེད་གཙུག་ཕུད་ཀྱི་
འཁོར། གཤེན་ཕྲན་སླད་ནས་འབྱུང་བ་རྣམས་ནི། སེམས་རིག་པའི་ཁུ་བྱུག་མ་དང་
འདྲ་བ་སྟེ། བྱམས་ཤིང་རྒྱན་པ་འདི་འདོད་པའི་རིགས་ཅན་ཡིན་པས། འདི་བཤད་
ཅིང་བསྟན་ན་སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་རྟོགས་ན། རང་
ཤེས་རིག་གི་རྒྱལ་པོ་བྱང་ཆུབ་ཀྱི་སེམས་མ་དང་འདྲ་སྟེ་བྱམས་ཤིང་སྐྱོབས་པར་བྱེད་པ་
འདི་རྟོགས་ན། སེམས་ཀྱིས་སེམས་སྤྲོ་བ་སྐྱེས་པར་འགྱུར་རོ། །བརྒྱ་བྱིན་གླང་ཆེན་
བསྟོད་ཙམ་ན་ཅེས་པ། དཔེར་ན་སུམ་ཅུ་རྩ་གསུམ་གྱི་ལྷ་ཐམས་ཅད་ནི། བཞོན་པ་
འདོད་པའི་རིགས་ཅན་ཡིན་པས། ལྷ་ཡི་དབང་པོ་བརྒྱ་བྱིན་གྱིས་གླང་པོ་རིན་པོ་ཆེ་
བསྟོད་ཙམ་ན། འཁོར་ཉེ་དབང་སུམ་ཅུ་རྩ་གཉིས་སྤྲུགས་ལ་འགྲོར་ཡོད་པས། སྤྲོ་
ཞིང་དང་བ་སྐྱེ་བ་དང་འདྲ་སྟེ། འཆི་མེད་གཙུག་ཕུད་ཀྱི་འཁོར་གཤེན་ཕྲན་སླད་ནས་
འབྱུང་བ་རྣམས་ནི། སེམས་རིག་པའི་ཁུ་བྱུག་གླང་པོ་ཆེ་དང་འདྲ་སྟེ། སྟོབས་ཆེ་བ་
འདི་འདོད་པའི་རིགས་ཅན་ཡིན་པས། འདི་བཤད་དམ་ཐོས་ན་སྤྲོ་ཞིང་དང་བ་སྐྱེ་
བར་འགྱུར་བའོ། །དོན་དམ་པར་རྟོགས་ན་རང་ཤེས་རིག་གི་རྒྱལ་པོ་ཀུན་གཞི་བྱང་
ཆུབ་ཀྱི་སེམས། གླང་པོ་ཆེ་དང་འདྲ་སྟེ། སྟོབས་ཆེ་ལ་དངོས་པོ་མེད་པ་འདི་གསལ་
196

རིག་པ་ཁུ་བྱུག་གི་འགྲེལ་པ། ༼ན༽
སེམས་སྡེ།
བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། །དཔྱང་བུ་སྲུབས་མེད་
ཐོབ་ཙམ་ན། ཅེས་པ། དཔེར་ན་བར་སྣང་ལ་ལྷ་བྲན་འདོད་པས་ལྟུང་བའི་གཅེར་བུ་
རྣམས་ནི། གོས་འདོད་པའི་རིགས་ཅན་ཡིན་ཏེ། བར་སྣང་གི་ལྷ་རྫུ་འཕྲུལ་དང་ལྡན་
པ་ཅིག་གིས། ལྷ་ཡི་ན་བཟའ་དང་དཔྱང་བུ་སྲུབས་མེད་ཅིག་བསྒྱུར་ཏེ་བཏང་ན།
གང་གིས་ཐོབ་པ་དེ་སྤྲོ་ཞིང་དང་བ་སྐྱེ་བ་དང་འདྲ་སྟེ། འཁོར་གཤེན་ཕྲན་སླད་ཀྱིས་
འབྱུང་བ་རྣམས་ནི། སེམས་རིག་པའི་ཁུ་བྱུག་ལྷ་ཡི་ན་བཟའ་ལྟར། སྣང་སྲིད་ཐམས་
ཅད་དྲོ་བར་བྱེད་པ་འདི་འདོད་པའི་རིགས་ཅན་ཡིན་པས། འདི་བཤད་དམ་ཐོས་ན་
སྤྲོས་ཞིང་དང་བ་སྐྱེ་བར་འགྱུར་རོ། །དོན་དམ་པར་རྟོགས་ན། རང་ཤེས་རིག་གི་རྒྱལ་
པོ་བྱང་ཆུབ་ཀྱི་སེམས་སྣང་སྲིད་ཐམས་ཅད་ལ་དྲོད་སྙོམས་པར་བྱེད་པ་འདི་གསལ་
བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། །སྲིད་པའི་ཆུ་མིག་རྡོལ་
ཙམ་ན། ཅེས་པ། དཔེར་ན་ཀླུ་སྲས་ལྕམ་དྲལ་གཞོན་ནུ་རྣམས་ནི། ཆུ་མིག་བཟང་པོ་
འདོད་པའི་རིགས་ཅན་ཡིན་ཏེ། སྲིད་པའི་ཆུ་མིག་ཡིད་འཛིན་དགའ་ཞེས་བྱ་བ་དེ་ལ།
རྙོག་མ་མེད་པ་དེ་རི་རབ་ཀྱི་ངོས་ལས་བརྡོལ་ན། ཀླུ་ལྕམ་དྲལ་གཞོན་ནུ་རྣམས་སྤྲོས་
ཞིང་དང་བ་སྐྱེ་བ་དང་འདྲ་བར་ན། འཆི་མེད་གཙུག་ཕུད་ཀྱི་འཁོར་གཤེན་ཕྲན་སླད་
ནས་འབྱུང་བ་རྣམས་ནི། སེམས་རིག་པའི་ཁུ་བྱུག་སྲིད་པའི་ཆུ་མིག་ཡིད་འཛིན་
དགའ་དང་འདྲ་སྟེ། བག་ཆགས་ཀྱིས་མ་གོས་པ་འདི་བཤད་དམ་ཐོས་ན། སྤྲོ་ཞིང་
དང་བ་སྐྱེ་བར་འགྱུར་བའོ། །དོན་དམ་པར་རྟོགས་ན་རང་ཤེས་རིག་གི་རྒྱལ་པོ་ཀུན་
གཞི་བྱང་ཆུབ་ཀྱི་སེམས་རྣམ་པར་དག་པ། སྲིད་པའི་ཆུ་མིག་དང་འདྲ་བ་འདི་གསལ་
བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། །བདུད་རྩི་འོ་མའི་མཚོ་
རྡོལ་ན། ཅེས་པ། དཔེར་ན་ངང་པའི་རྒྱལ་པོ་གསེར་གྱི་གཤོག་པ་ཅན་ནི། འོ་མ་
འདོད་པའི་རིགས་ཅན་ཡིན་པས། སུམ་ཅུ་རྩ་གསུམ་རི་རབ་ཀྱི་ཡང་སྟེང་དུ། བདུད་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྩི་འོ་མའི་མཚོ་དེ་རྡོལ་ལམ་སྲིད་པའི་དུས་སུ། ལྷ་ལས་སྤྲུལ་པའི་བྱ་ངང་པའི་རྒྱལ་པོ་
གསེར་གྱི་འདབ་མ་ཅན་དེ། སྤྲོ་ཞིང་དང་བ་སྐྱེ་བར་འགྱུར་བ་དང་འདྲ་སྟེ། འཆི་མེད་
གཙུག་ཕུད་ཀྱི་འཁོར། གཤེན་ཕྲན་སླད་ནས་འབྱུང་བ་རྣམས་ནི། སེམས་རིག་པའི་ཁུ་
བྱུག་བདུད་རྩི་འོ་མ་དང་འདྲ་སྟེ། སེམས་ཅན་ཀུན་གྱི་གསོས་སུ་ཆེ་བ་འདི་བཤད་དམ་
ཐོས་ན། སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་རྟོགས་ན། རང་ཤེས་
རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས། བདུད་རྩི་འོ་མ་ལྟར་ཀུན་གསོ་བ་འདི་
གསལ་བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་རོ། །རྩི་ཏོག་བྱུང་ལྡེམ་
འཁྲུངས་ཙམ་ན། ཅེས་པ། དཔེར་ན་རྟ་དཀར་པོ་སྤྲིན་གྱི་ཤུགས་ཅན་ནི། རྩ་འདོད་
པའི་རིགས་ཅན་ཡིན་ཏེ། འབྲས་སལེ་ལྗང་པ་ཞེས་ཀྱང་བྱ། རྩི་ཏོག་བྱུང་ལྡེམ་ཞེས་
ཀྱང་བྱ་བ་ཅིག །ས་ཞགས་འདམ་བུའི་ནང་ནས་སྐྱེས་ཏེ། རྟ་དཀར་པོ་སྤྲིན་གྱི་ཤུགས་
ཅན་གྱིས་དེ་མཐོང་ན། སྤྲོ་ཞིང་དང་བ་སྐྱེ་བ་དང་འདྲ་བར་ན། འཆི་མེད་གཙུག་ཕུད་
ཀྱི་འཁོར། གཤེན་ཕྲན་སླད་ནས་འབྱུང་བ་རྣམས་ནི། སེམས་རིག་པའི་ཁུ་བྱུག་དང་
འབྲས་སལེ་ལྗང་པ་རྩི་ཏོག་བྱུང་ལྡེམ་དང་འདྲ་སྟེ། སེམས་ཅན་ཐམས་ཅད་གསོ་བར་
བྱེད་པས་འདི་བཤད་དམ་ཐོས་ན། སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་
པར་རྟོགས་ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས། ཐུགས་རྗེ་ཆེན་པོའི་
བྱིན་གྱིས་བརླབས་ཀྱིས་སྣང་སྲིད་གསོ་བར་བྱེད་པ་འདི་གསལ་བར་རྟོགས་ན། སེམས་
ཀྱིས་སེམས་སྤྲོ་ཞིང་དང་བ་སྐྱེ་བར་འགྱུར་བའོ། །ཁྱུང་ཆེན་ནམ་འཕང་ལྡིང་ཙམ་ན།
ཅེས་པས། དཔེར་ན་འདབ་ཆགས་བྱ་བྲན་ཐམས་ཅད་ནི། འཕུར་སློབ་པར་འདོད་
པའི་རིགས་ཅན་ཡིན་པས། འདབ་ཆགས་ཀྱི་རྒྱལ་པོ་ཁྱུང་ཆེན་ཞེས་བྱ་བ། གཤོག་
རླབས་ཐང་ཅིག་གིས་སྲིད་གསུམ་རླབས་ཀྱིས་གཅོད་པ་དེ་མཐོང་ནས། བྱ་བྲན་ཕལ་
པོ་སྤྲོ་ཞིང་དང་བ་སྐྱེ་བ་དང་འདྲ་སྟེ། འཆི་མེད་གཙུག་ཕུད་ཀྱི་འཁོར། སླད་ནས་
198

སེམས་སྡེ། རིག་པ་ཁུ་བྱུག་གི་འགྲེལ་པ།
འབྱུང་བའི་གཤེན་ཕྲན་རྣམས་ནི། སེམས་རིག་པའི་ཁུ་བྱུག་འདབ་ཆགས་ཀྱི་རྒྱལ་པོ་
ཁྱུང་དང་འདྲ་སྟེ། སྲིད་གསུམ་རླབས་ཀྱིས་གཅོད་པ་འདི་བཤད་དམ་ཐོས་ནས། སྤྲོ་
ཞིང་དང་བ་སྐྱེ་བའོ། །དོན་དམ་པར་རྟོགས་ན། རང་ཤེས་རིག་གི་རྒྱལ་པོ། ཀུན་གཞི་
བྱང་ཆུབ་ཀྱི་སེམས་ཏིང་ངེ་འཛིན་ཐང་ཅིག་གིས་སྲིད་གསུམ་རླབས་ཀྱིས་གཅོད་པ་
འདི་གསལ་བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། །ཡིད་
བཞིན་ནོར་བུ་ཐོབ་ཙམ་ན། ཅེས་པས། དཔེར་ན་གཤེན་འདོད་པ་དགུ་འགྱུར་ཅེས་བྱ་
བ་དེ་ནི། སྦྱིན་པ་གཏོང་བར་འདོད་པའི་རིགས་ཅན་ཡིན་ཏེ། ཡིད་བཞིན་གྱི་ནོར་བུ་
རིན་པོ་ཆེ་ཞེས་བྱ་བ། འདོད་པའི་ཡོན་ཏན་བསམ་གྱིས་མི་ཁྱབ་པ་མཐོང་ངམ་ཐོས་པ་
ན། སྦྱིན་པ་ལས་ཟད་མི་ཤེས་པས། གཤེན་རབ་དེ་ཡང་སྤྲོ་ཞིང་དང་བ་སྐྱེ་བ་དང་
འདྲ་བར་ན། འཆི་མེད་གཙུག་ཕུད་ཀྱི་འཁོར་གཤེན་ཕྲན་སླད་ནས་འབྱུང་བ་རྣམས་
ནི་སེམས་རིག་པའི་ཁུ་བྱུག་ཡིད་བཞིན་ནོར་བུ་དང་འདྲ་སྟེ། འདོད་པའི་ཡིད་བཞིན་
དུ་འབྱུང་བ་འདི་བཤད་དམ་ཐོས་ན། སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་
པར་རྟོགས་ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ཡིད་བཞིན་གྱི་ནོར་བུ་
ལྟར། སེམས་ཅན་ཐམས་ཅད་ཀྱི་དགོས་དོན་རེ་བ་ཡིད་བཞིན་དུ་སྐོང་བ་འདི་གསལ་
བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། །གསེར་ལ་གཡུ་སྤྲས་
རྒྱན་བཀོད་ན། ཅེས་པ། དཔེར་ན་ལྷའི་བུ་མོ་རྣམས་ནི་རྒྱན་འདོད་པའི་རིགས་ཅན་
ཡིན་ཏེ། རིན་པོ་ཆེ་གསེར་ལ་གཡུས་སྤྲས་པ་དང་། ན་བཟའ་དང་ཆས་དང་རྒྱན་
ལུས་ལ་བཀོད་དམ་གོན་པ་ན་སྤྲོ་ཞིང་དང་བ་སྐྱེ་བ་དང་འདྲ་སྟེ། འཆི་མེད་གཙུག་
ཕུད་ཀྱི་འཁོར། གཤེན་ཕྲན་སླད་ནས་འབྱུང་བ་རྣམས་ནི། སེམས་རིག་པའི་ཁུ་བྱུག་
གཟི་བརྗིད་ལུས་ཀྱི་རྒྱན་དུ་ཆེ་བའི་འདོད་པའི་རིགས་ཅན་ཡིན་པས། འདི་བཤད་
དམ་ཐོས་ན། སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་རྟོགས་ན། རང་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་ཡེ་ཤེས་ལྔ་ཡིས་རྒྱན་གྱིས་བརྒྱན་པ།
འདི་གསལ་བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། ། ལྷ་ཡི་ཁང་
བཟང་ཕུབ་ཙམ་ན། ཅེས་པ། དཔེར་ན་ལྷ་ཡི་བུ་འཕོ་སྐྱས་བྱས་པ་རྣམས་ནི། གནས་
འདོད་པའི་རིགས་ཅན་ཡིན་ཏེ། ལྷ་ཡི་ཁང་བཟང་བྱ་བ། ཕྱི་ནས་བལྟས་ན་ནང་
གསལ། ནང་ནས་བལྟས་ན་ཕྱི་གསལ་བ། མདངས་དགའ་བ་ལ་བྱིན་ཆེ་བ་དེ་ལྟ་བུའི་
ནང་དུ། ལྷ་འཕྲ་མོ་གནས་ཚོལ་བ་དེ་ཕྱིན་ནས་འོང་བ་ན། སྤྲོ་ཞིང་དང་བ་སྐྱེ་བ་དང་
འདྲ་བར་ན། འཆི་མེད་ཀྱི་འཁོར་གཤེན་ཕྲན་རྣམས་ནི། སེམས་རིག་པའི་ཁུ་བྱུག་ལྷ་
ཡི་ཁང་བཟང་དང་འདྲ་སྟེ། སྣང་སྲིད་ཀྱི་འདུ་བའི་གནས་སུ་བཟང་པོ་དེ། འདོད་
པའི་རིགས་ཅན་ཡིན་པས། འདི་བཤད་དམ་བསྟན་ན་སྤྲོ་ཞིང་དང་བ་སྐྱེ་བར་འགྱུར་
བའོ། །དོན་དམ་པར་སལ་གྱིས་རྟོགས་ན། རང་སེམས་བདེ་བ་ཆེན་པོ་ཀུན་གཞི་མ་
མW།གཡོས་པའི་གཞལ་ཡས་ཁང་འདི་གསལ་བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་
བར་འགྱུར་བའོ། །ཨུད་དུ་འབར་བ་འཁྲུངས་ཙམ་ན། ཅེས་པ། དཔེར་ན་ཨུད་དུ་
འབར་བའི་མེ་ཏོག་ཅེས་པ་བྱ་བ་དེ་ཡང་། སྟོན་པ་རེ་རེ་བྱོན་ཙམ་ན། མེ་ཏོག་རེ་རེ་
ཡང་འཁྲུངས་པར་འགྱུར་བས། སྤྲུལ་པ་ཡིད་འཛིན་གྱི་བུ་མོ་ཞེས་བྱ་བ་དེ། འགྲོ་བ་
སེམས་ཅན་གྱི་དོན་ཡིད་བཞིན་དུ་འཛིན་པ་ཅིག་བཞུགས་ཏེ། དེ་ནས་མེ་ཏོག་ཨུད་དུ་
འབར་བ་རེ་རེ་འཁྲུངས་ཙམ་ན། སྟོན་པ་རེ་འཇིག་རྟེན་དུ་འབྱུང་བར་ཤེས་པས། སྤྲོ་
ཞིང་དང་བ་སྐྱེ་བ་དང་འདྲ་བས་ན། འཆི་མེད་གཙུག་ཕུད་ཀྱི། འཁོར་གཤེན་ཕྲན་
རྣམས་ཀྱང་ནི། སེམས་རིག་པའི་ཁུ་བྱུག་ཨུད་དུ་འབར་བའི་མེ་ཏོག་ལྟར། དཀོན་ལ་
དམར་བ་འདི་འདོད་པའི་རིགས་ཅན་ཡིན་པས། འདི་བཤད་དམ་བསྟན་ན། སྤྲོ་ཞིང་
དང་བ་སྐྱེ་བར་འགྱུར་བའོ། །དོན་དམ་པར་རྟོགས་ན། རང་ཤེས་རིག་གི་རྒྱལ་པོ་བྱང་
ཆུབ་ཀྱི་སེམས་རྟོགས་པར་དཀའ་ལ་རིག་པར་དཀོན་པ་འདི་གསལ་བར་རྟོགས་ན།
200

རིག་པ་ཁུ་བྱུག་གི་འགྲེལ་པ།
སེམས་སྡེ།
སེམས་ཀྱིས་སེམས་སྤྲོ་བར་འགྱུར་བའོ། །རིན་ཆེན་གླིང་ལ་ཕྱིན་ཙམ་ན། ཅེས་པ།
དཔེར་ན་ཟོང་དང་ལྡན་པའི་ཚོང་པ་ནི། རིན་པོ་ཆེའི་ནོར་སྣ་ཚོགས་པ་འདོད་པའི་
རིགས་ཅན་ཡིན་ཏེ། རིན་པོ་ཆེ་ནོར་གྱི་གླིང་ལ་ཕྱིན་ཙམ་ན། ནོར་གྱི་བདག་པོ་རྣམས་
ཀྱིས་རིན་པོ་ཆེའི་ནོར་བདུན་རྣམ་པ་སྣ་ཚོགས་པ་བསྟན་ན། ཟོང་ཡོད་པའི་ཚོང་པ་དེ་
ནི། སྤྲོ་ཞིང་དང་བ་སྐྱེ་བ་དང་འདྲ་བར་ན། འཁོར་གཤེན་ཕྲན་སླད་ནས་འབྱུང་བ་
རྣམས་ནི། སེམས་རིག་པའི་ཁུ་བྱུག་རིན་པོ་ཆེའི་ནོར་དང་འདྲ་སྟེ། འདོད་པ་ཐམས་
ཅད་ཡོངས་སུ་སྐོང་བར་འགྱུར་བ་འདི་བཤད་དམ་ཐོས་ན་སྤྲོ་ཞིང་དང་བ་སྐྱེ་བར་
འགྱུར་བའོ། །དོན་དམ་པར་རྟོགས་ན་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་
རིན་པོ་ཆེའི་ནོར་དང་འདྲ་སྟེ། འདོད་པ་ཐམས་ཅད་ཡོངས་སུ་སྐོང་བ་འདི་གསལ་
བར་རྟོགས་ན། སེམས་ཀྱིས་སེམས་སྤྲོ་བ་སྐྱེ་བར་འགྱུར་བའོ། །སྦྲང་ཆར་ཟིལ་བུ་
འབབ་ཙམ་ན། ཅེས་པ། དཔེར་ན་སྲོག་ཆགས་ལྡམ་བུ་ཆུ་གཤེར་ཞེས་བྱ་བ། ལུས་
ཆུང་ལ་སྲོག་སྙི་བ། ཆུ་དང་རླན་ལ་གནས་པར་འདོད་པ་དེ་ནི། ནམ་མཁའ་ལས་
ཆར་ཟིམ་བུ་འབབ་པར་འདོད་པའི་རིགས་ཅན་ཡིན་ཏེ། འབྱུང་བ་དུས་ཚོད་ཀྱི་ཆར་
པ་དེ་བབས་ན། སྤྲོ་ཞིང་དང་བ་སྐྱེ་བ་དང་འདྲ་སྟེ། འཁོར་གཤེན་ཕྲན་སླད་ནས་
འབྱོན་པ་རྣམས་ནི། སེམས་རིག་པའི་ཁུ་བྱུག་ནམ་མཁའ་ལས་ཆར་བབས་པ་དང་
འདྲ་བ་ནི། བཤད་དམ་ཐོས་ན་སྤྲོ་ཞིང་དང་བ་སྐྱེ་བར་འགྱུར་བའོ། །དོན་དམ་པར་
རྟོགས་ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ཐུགས་རྗེ་ཆེན་པོ་རླན་དང་
འདྲ་བས་ཀུན་གསོ་བར་བྱེད་པ་འདི་གསལ་བར་རྟོགས་པ་ནི། སེམས་ཀྱིས་སེམས་སྤྲོ་
བ་སྐྱེ་བར་འགྱུར་བའོ། །སྟོན་པས་བོན་གྱི་ཆར་ཕབ་ན། ཅེས་པ། སྟོན་པ་ལ་ཡང་
རྣམ་པ་གསུམ་སྟེ། གང་ཞེ་ན། ཡེ་ཉིད་ཀྱི་སྟོན་པ་དང་གཅིག །ཐུགས་རྗེའི་སྟོན་པ་
དང་གཉིས། སྤྲུལ་པའི་སྟོན་པ་དང་གསུམ་མོ། །དེ་ལས་ཡེ་ཉིད་ཀྱི་སྟོན་པ་ཅེས་བྱ་བ་
2011

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནི། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་དེ། ཡེ་
ནས་རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་པ་དེས། ཐམས་ཅད་ཀྱི་ཐུགས་
རྗེས་འདྲེན་སྟོན་བྱེད་པས་ཀྱང་ཡེ་ཉིད་ཀྱི་འདྲེན་སྟོན་ནོ། །ཡིད་དང་ཉོན་མོངས་པ་
ཐམས་ཅད་ལ། ཡང་དག་པའི་བདེན་པ་སྟོན་པར་བྱེད་པས་ཀྱང་སྟོན་པའོ། །ཐུགས་
རྗེའི་སྟོན་པ་བྱ་བ་ནི། སྟོན་པ་གཤེན་ལྷ་འོད་དཀར་གྱི་ཐུགས་རྗེ་ཆེན་པོས་བྱིན་གྱིས་
རླབས་ཤིང་མ་བཤད་ཅིང་མ་བསྟན་པ་མེད་པས། ཐུགས་རྗེའི་སྟོན་པའོ། །སྤྲུལ་པའི་
སྟོན་པ་བྱ་བ་ནི། སྟོན་པ་གཤེན་ལྷ་འོད་དཀར་གྱི་ཐུགས་ཀྱི་སྤྲུལ་པ་ལས་བྱུང་བའི།
ཡེ་གཤེན་གཙུག་ཕུད་དམ། གཤེན་རབ་མི་བོ་ལས་སོགས་པའོ། །དོན་དམ་པ་ནི་
སེམས་ཉིད་སྟོང་པ་ལ་འདུས་པའོ། ། དེ་ལས་བོན་གྱི་ཆར་ནི། ཡེ་ཉིད་ཀྱི་སྟོན་པ་ཞེས་
བྱ་བ་དེས། སེམས་དང་སེམས་སུ་ཤེས་པའི་བོན་གྱིས་ཆར་ཞེས་བྱ་བ་ཡོངས་སུ་ཕབས་
པས། ཡིད་དང་ཉོན་མོངས་པ་དང་། ཕུང་པོ་ཁམས་དང་སྐྱེ་མཆེད་དང་འཁོར་དང་
ཡང་འཁོར་ཡན་ཆོད་སྤྲོ་ཞིང་དང་བ་སྐྱེ་བར་འགྱུར་རོ། །ཐུགས་རྗེའི་སྟོན་པ་ཞེས་བྱ་
བ་དེས། བོན་དང་བོན་ཉིད་དུ་ཤེས་པའི་བོན་གྱི་ཆར་ཞེས་བྱ་བ་ཕབ་པས། འཁོར་
རིགས་ཀྱི་ལྷ་དང་ལྷ་མོ་རྣམས་སྤྲོ་ཞིང་དང་བ་སྐྱེ་བར་འགྱུར་རོ། །སྤྲུལ་པའི་སྟོན་པ་
ཞེས་བྱ་བ་དེས། བོན་ཉིད་ལ་སེམས་ཉིད་ཐིམ་པར་བྱེད་པའི་བོན་གྱི་ཆར་ཞེས་བྱ་བ་
ཡོངས་སུ་ཕབ་པས། འཁོར་གཤེན་ཕྲན་ཐམས་ཅད་སྤྲོ་ཞིང་དང་བ་སྐྱེ་བར་འགྱུར་རོ། །
དེ་ཡན་ཆོད་སེམས་རིག་པའི་ཁུ་བྱུག་གི་ནང་ནས། དང་རེ་སྤྲོ་ཉི་ཤུ་རྩ་གཅིག་བསྟན་
པའོ། །
༧ ཡེ་ཤེས་ཉི་ཟླའི་འོད་བྱུང་བ་ཅེས་པ། འདི་ནས་མར་ནི། དཔེ་དོན་རྟགས་དང་
གསུམ་གྱི་ཁུ་བྱུག་ཉི་ཤུ་རྩ་བདུན་འཆད་ཅིང་སྟོན་ཏེ། དཔེ་ནམ་མཁའ་ལ་བསྡུས་ནས།
ཕྱི་སྣོད་ཀྱིས་བསྡུས་པའི་འཇིག་རྟེན་ལ། དཔེ་ཡི་རྣམ་པར་ཤེས་པ་བརྒྱད་དང་། ནམ་
202

རིག་པ་ཁུ་བྱུག་གི་འགྲེལ་པ།
སེམས་སྡེ།
མཁའི་ངང་དུ་ཀུན་འུབ་ཆིབ་པར་བསྟན་པ་དང་དགུ་ཡང་སྟོན་ལ། དོན་བོན་ཉིད་ལ་
བསྡུས་ནས། བོན་གྱི་སྒོ་མོ་བརྒྱད་ཁྲི་བཞི་སྟོང་ལ། དོན་གྱི་རྣམ་པར་ཤེས་པ་བརྒྱད།
བོན་ཉིད་བདེ་བ་ཆེན་པོའི་ངང་དུ་ཀུན་འུབ་ཆིབ་པར་བསྟན་པའོ། །རྟགས་སེམས་
ཉིད་ལ་བསྡུས་ནས། རྟགས་ཀྱི་རྣམ་པར་ཤེས་པ་བརྒྱད། དེ་ལྟར་ན་ཤེས་པའི་གཙོ་བོ་
ཉིད་ཀྱི་ངང་ལ་ཆིབ་པར་བསྟན་པའོ། ། ཡེ་ཤེས་ཉི་ཟླ་ཅེས་པ་འབྲུ་ལས་བཅར་ཏེ་
བཤད་ན། དཔེར་ན་ནམ་མཁའི་ངང་ནི་ཡེ་ནས་ཡོད་པ་ལས། སྣང་སྲིད་གསལ་བའི་
གོ་འབྱེད་པར་ཤེས་པས་ཡེ་ཤེས་སོ། །ནམ་མཁའ་ལ་ཉི་ཟླ་ཕྲུགས་ཅིག་ཤར་ནས་འོད་
ཀྱིས་ཀུན་ལ་གསལ་བར་བྱུང་བ་ནི། ནམ་མཁའི་མིག་གི་རྣམ་པར་ཤེས་པ་ཡིན་ཏེ། ཡེ་
ཤེས་ཀྱི་སྤྱན་རྣམ་པར་དག་པ་དང་དབྱེར་མེད་པའོ། །དེ་ལ་ཡང་ཡེ་ཤེས་ཀྱི་སྤྱན་རྣམ་
པར་དག་པ་དེས་ནི། སྣང་ཞིང་སྲིད་པ་ཐམས་ཅད་དུས་གཅིག་ཏུ་ས་ལེར་གཟིགས་ཏེ།
ཆེ་སྟེ་ཆེ་ན་ནམ་མཁའི་གཏོས་སམ། ཆུང་སྟེ་ཆུང་ནས་ཕྲ་རབ་རྡུལ་ལས་བཞི་བཅུ་རྩ་
གཉིས་སུ་བགོས་པའི་ཆ་གཅིག་ཙམ་ཡང་ས་ལེར་གཟིགས་པའོ། །དཔེ་ནི་གཤེན་འཆི་
མེད་གཙུག་ཕུད་གཡུ་བྱ་ཁུ་བྱུག་ཏུ་སྤྲུལ་པ་དེ་ཡི། མིག་གི་རྣམ་པར་ཤེས་པ་ནི། ནམ་
མཁའ་ལས་ཉི་མ་ཤར་བ་ལྟར་ས་ལེར་གསལ་བ་ལ་བྱའོ། །ཉི་ཟླ་མི་སྣང་བ་ཅེས་པ་དོན་
དམ་པར་བོན་ཉིད་བདེ་བ་ཆེན་པོ་སལ་གྱིས་རྟོགས་ཙམ་ན། བོན་ཉིད་ཀྱི་སྤྱན་ནི་ཉི་ཟླ་
ལྟར་ཀུན་ལས་གསལ་ཀྱང་། ཅིར་ཡང་མི་སྣང་བར་ཅིར་ཡང་མི་དམིགས་སོ། །དེ་ལྟ་
བུའི་དོན་དེ་སལ་གྱིས་རྟོགས་ཙམ་ན་ཡེ་ཤེས་ཆེན་པོའི་སྤྱན་ཡང་བོན་ཉིད་བདེ་བ་
ཆེན་པོ་ལས་མ་བཅོས་པའི་ངང་གིས་གཟིགས་སོ། ། དེ་ལྟ་བུའི་དོན་དེ་རྟོགས་ཙམ་ན།
སྟོན་པའི་བཀའ་བོན་རིག་པའི་ཁུ་བྱུག་འདིས་ནི་བོན་ཅན་མཚན་མར་སྣང་བའི་
གཟུགས་ཐམས་ཅད་བོན་ཉིད་དུ་གསལ་བར་སྟོན་ནོ། །མིག་གི་རྣམ་ཤེས་ཉི་ཟླ་དང་
ཅེས་པ། དོན་དམ་པར་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས། མཚོན་པ་མྱ་
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ངན་ལས་འདས་པ་འདི་གསལ་བར་རྟོགས་ན། མིག་གི་རྣམ་པར་ཤེས་པ་ཡང་ནམ་
མཁའ་ལ་ཉི་མ་ཤར་བ་ལྟར་རྟོགས་སོ། ། དེ་ལྟར་རྟོགས་ཙམ་ཉིད་ན་ནི། སྤྱན་དྲུག་པོ་
ཀུན་ཀྱང་རྟགས་སེམས་ཉིད་ལ་ཚང་བར་འདུས་སོ། །དེ་གང་ཞེ་ན། བོན་ཉིད་ཀྱི་སྤྱན་
དང་ཡེ་ཤེས་ཀྱི་སྤྱན་དང་། རིག་པའི་སྤྱན་དང་། ཐུགས་རྗེའི་སྤྱན་དང་། སྤྲུལ་པའི་
སྤྱན་དང༌། ཤེས་རབ་ཀྱི་སྤྱན་དང་། དྲུག་པོ་དེ་ལ་ནི། སེམས་ཉིད་ཡང་དག་པར་
རྫོགས་པའི་འབྲས་བུ་ཐོབ་པ་ལ་གསལ་བར་ཚང་ངོ༌། །དེ་ལྟར་ཚང་ཙམ་ཉིད་ནས།
རང་ཤེས་རིག་གི་རྒྱལ་པོ་སེམས་རིག་པའི་ཁུ་བྱུག་འདིས་ནི། སེམས་ཅན་ཐམས་ཅད་
ཀྱི་མིག་གི་རྣམ་པར་ཤེས་པ་དང་གཟུགས་སུ་བཅས་པ་ནི། སེམས་ཉིད་དུ་གསལ་ཏེ་
མཐོང་བ་དང་མ་མཐོང་བ་གཉིས་མེད་དོ། །བར་སྣང་མཁའ་ལས་འབྲུག་སྒྲོགས་ཅེས་
པ། དཔེར་ན་ནམ་མཁའ་ལས་འབྲུག་སྒྲ་དང་རླུང་སྒྲ་ལས་སོགས་ཏེ་སྒྲ་ཡི་རྣམ་པ་སྣ་
ཚོགས་པ་འོང་ཏེ། གསལ་ལ་མ་འགག་པར་གོ་འབྱེད་པ་ནི། ནམ་མཁའི་རྣ་བའི་རྣམ་
པར་ཤེས་པ་ཡིན་ཏེ། ཡེ་ཤེས་ཀྱི་སྙན་རྣམ་པར་དག་པ་དང་དབྱེར་མེད་པའོ། །དེ་ལ་
ཡེ་ཤེས་ཀྱི་སྙན་རྣམ་པར་དག་པ་དེས་ནི། སྣང་ཞིང་སྲིད་པས་བསྡུས་པའི་སྒྲ་ཐམས་
ཅད་དུས་གཅིག་ཏུ་གསལ་བར་གསན་ནོ། །ཆེ་སྟེ་ཆེ་ན་འབྱུང་བ་ཆེན་པོ་གཡོས་པའི་
སྒྲ་དང༌། ཆུང་སྟེ་ཆུང་ན་སེམས་ཅན་པྲ་མོ་ཧ་ཡི་ཡན་ཆད་ཀྱི་སྒྲ་ཐམས་ཅད་གསལ་
བར་གསན་ནོ། །དེ་ནི་ཡེ་ཤེས་ཀྱི་སྙན་ནོ། །དཔེ་ནི་སྤྲུལ་པའི་གཡུ་བྱ་ཁུ་བྱུག་དེ་ཡི་རྣ་
བའི་རྣམ་པར་ཤེས་པ་ནི་ནམ་མཁའ་ལ་སྒྲ་སྒྲོགས་པ་ལྟར་ས་ལེར་གསལ་བ་ལ་བྱའོ། །
མཁའ་ལ་སྒྲ་སྒྲོགས་ཅིར་མི་དམིགས་ཅེས་པ། དོན་དམ་པར་བོན་ཉིད་བདེ་བ་ཆེན་པོ་
གསལ་བར་རྟོགས་ཙམ་ན། བོན་ཉིད་ཀྱི་སྙན་ནི་འབྲུག་སྒྲ་ལྟར་ཀུན་ལ་སྒྲོགས་ཀྱང་།
ཅིར་ཡང་མི་གྲགས་ཅིར་ཡང་མི་དམིགས་སོ། །དེ་ལྟ་བུའི་དོན་དེ་སལ་གྱིས་རྟོགས་
ཙམ་ན། ཡེ་ཤེས་ཆེན་པོའི་སྙན་ཡང་བོན་ཉིད་བདེ་བ་ཆེན་པོ་མ་བཅོས་པའི་ངང་
204

སེམས་སྡེ། རིག་པ་ཁུ་བྱུག་གི་འགྲེལ་པ།
གིས་གསན་ནོ། །དེ་ལྟ་བའི་དོན་གསལ་བར་རྟོགས་ཙམ་ན། སྟོན་པའི་བཀའ་བོན་
རིག་པའི་ཁུ་བྱུག་འདིས་ནི། བོན་ཅན་མཚན་མར་སྣང་བའི་སྒྲ་ཐམས་ཅད། བོན་ཉིད་
དུ་གསལ་བར་རྟོགས་སོ། །རྣ་བའི་རྣམ་ཤེས་མཁའ་གསང་དང་ཅེས་པ། དོན་དམ་
པར་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་བདེ་བ་ཆེན་པོ་འདི་རྟོགས་ན། རྣ་
བའི་རྣམ་པར་ཤེས་པ་ཡང་ནམ་མཁའ་ལ་འབྲུག་སྒྲོགས་པ་ལྟར་རྟོགས་སོ། །དེ་ལྟར་
རྟོགས་ཙམ་ན་ཉིད་ན་རང་ཤེས་རིག་གི་རྒྱལ་པོ་སེམས་རིག་པའི་ཁུ་བྱུག་འདིས་ནི།
སེམས་ཅན་ཐམས་ཅད་ཀྱི་རྣ་བའི་རྣམ་པར་ཤེས་པ་དང་སྒྲ་རུ་བཅས་པ་ནི། སེམས་
ཉིད་དུ་གསལ་ཏེ་ཐོས་པ་དང་མ་ཐོས་པ་གཉིས་མེད་དོ། །རྒྱུན་མེད་སེར་བུ་ངད་ལྡན་
པ་ཅེས་པ། དཔེར་ན་ནམ་མཁའ་ལས་དྲི་ཞིམ་རྒྱུན་མེད་ཀྱི་སེར་བུ་ལས་སོགས་པ་དྲི་
ཡི་རྣམ་པ་སྣ་ཚོགས་པ་འོང་སྟེ། གསལ་ལ་མ་འཁྱིམས་པར་གོ་འབྱེད་པ་ནི། ནམ་
མཁའི་སྣ་ཡི་རྣམ་པར་ཤེས་པ་ཡིན་ཏེ། ཡེ་ཤེས་ཀྱི་ཤངས་རྣམ་པར་དག་པ་དང་
དབྱེར་མེད་པའོ། །དེ་ལས་ཡེ་ཤེས་ཀྱི་ཤངས་རྣམ་པར་དག་པ་དེས་ནི། སྣང་ཞིང་སྲིད་
པས་བསྡུས་པའི་དྲི་ཐམས་ཅད། དུས་གཅིག་ཏུ་གསལ་བར་ཐིམ་ཏེ། ཆེ་སྟེ་ཆེ་ན་
འབྱུང་བ་ས་ངད་ཀྱི་དྲི་ནས། ཆུང་སྟེ་ཆུང་ན་རིན་པོ་ཆེ་གསེར་གྱི་དྲི་ཡན་ཆད་གསལ་
བར་དུས་གཅིག་ཏུ་ཐིམ་ཞིང་ཚོར་རོ། ། དེ་ནི་ཡེ་ཤེས་ཀྱི་ཤངས་སོ། །དཔེ་ནི་སྤྲུལ་པའི་
གཡུ་བྱ་ཁུ་བྱུག་དེ་ཡི་སྣའི་རྣམ་པར་ཤེས་པ་ནི། ནམ་མཁའ་ལ་དྲི་ཚོར་ཐིམ་པ་ལྟར་ས་
ལེ་གསལ་བ་ལ་བྱའོ། །ཀུན་སྣོམ་ཀློང་ནི་ཅིར་མི་དམིགས་ཅེས་པ། དོན་དམ་པར་
བོན་ཉིད་བདེ་བ་ཆེན་པོ་གསལ་བར་རྟོགས་ཙམ་ན། བོན་ཉིད་ཀྱི་དྲི་ནི་དྲི་ཞིམ་པ་
ཀུན་སྣོམ་གཡུང་དྲུང་གི་ཀློང་དུ་འཁྱིལ་ཀྱང༌། ཅིར་ཡང་མི་འབྱུང་ཅིར་ཡང་མི་
དམིགས་སོ། ། དེ་ལྟ་བའི་དོན་དེ་སལ་གྱིས་རྟོགས་ཙམ་ན། ཡེ་ཤེས་ཆེན་པོའི་ཤངས་
ཀྱང་བོན་ཉིད་བདེ་བ་ཆེན་པོ་ལ་མ་བཅོས་པའི་ངང་གིས་གནས་སོ། །དེ་ལྟ་བུའི་དོན་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དེ་གསལ་བར་རྟོགས་ཙམ་ན། སྟོན་པའི་བཀའ་བོན་ཉིད་རིག་པའི་ཁུ་བྱུག་འདིས་ནི།
བོན་ཅན་མཚན་མར་སྣང་བའི་དྲི་ཐམས་ཅད་བོན་ཉིད་དུ་གསལ་བར་རྟོགས་སོ། །སྣ་
ཡི་རྣམ་པར་ཤེས་པ་ཀུན་རྣམ་ཅེས་པ། དོན་དམ་པར་རང་ཤེས་རིག་གི་རྒྱལ་པོ་བྱང་
ཆུབ་ཀྱི་སེམས་ཀྱིས་བོན་ཉིད་བདེ་བ་ཆེན་པོ་རིན་པོ་ཆེ་འདི་རྟོགས་ན། སྣ་ཡི་རྣམ་
པར་ཤེས་པ་ཡང་ནམ་མཁའ་ལ་སེར་བུ་རྒྱུ་བ་ལྟར་རྟོགས་སོ། ། དེ་ལྟར་རྟོགས་ཙམ་
ཉིད་ན་རང་ཤེས་རིག་གི་རྒྱལ་པོ་སེམས་རིག་པའི་ཁུ་བྱུག་འདིས་ནི། སེམས་ཅན་
ཐམས་ཅད་ཀྱི་སྣ་ཡི་རྣམ་པར་ཤེས་པ་དང་དྲི་རུ་བཅས་པ་ཐམས་ཅད་སེམས་ཉིད་དུ་
གསལ་ཏེ། ཚོར་བ་དང་ཚོར་བ་གཉིས་མེད་དོ། །བར་སྣང་མཁའ་ལ་གློག་འགྱུ་བ་
ཅེས་པ། དཔེར་ན་ནམ་མཁའ་ལས་ཀློག་འགྱུ་བ་དང་། སྤྲིན་འཁྲུགས་པ་དང༌། རླུང་
འཕྱོ་བ་ལས་སོགས་ཏེ། རོ་ལེན་ཅིང་བཅུད་བསྡུད་པ་འོང་བ་དེ་གསལ་ལ་མ་སུབས་
པར་གོ་ཕྱེ་བ་དེ་ནི། ནམ་མཁའི་ལྕེའི་རྣམ་པར་ཤེས་པ་ཡིན་ཏེ། ཡེ་ཤེས་ཀྱི་ལྗགས་
རྣམ་པར་དག་པ་དང་དབྱེར་མེད་པའོ། །དེ་ལས་ཡེ་ཤེས་ཀྱི་ལྗགས་རྣམ་པར་དག་པ་
དེས་ནི་སྣང་ཞིང་སྲིད་པས་བསྡུས་པའི་རོ་ཐམས་ཅད་དུས་གཅིག་ཏུ་གསལ་བར་
བཅུད་བསྡུས་ཏེ་ཆེ་སྟེ་ཆེ་ན་འབྱུང་བ་ལྔ་ལས་སྤྲུལ་པའི་རོ་མཆོག་དང་། ཆུང་སྟེ་ཆུང་
ན་སྨུག་ཟིལ་ཕྲ་མོའི་རང་ཡན་ཆོད་གསལ་བར་དུས་གཅིག་ཏུ་མྱོང་ཞིང་ཐིམ་མོ། །དེ་
ནི་ཡེ་ཤེས་ཀྱི་ལྗགས་སོ། །དཔེ་ནི་སྤྲུལ་པའི་ཁུ་བྱུག་དེ་ཡི་ལྕེའི་རྣམ་པར་ཤེས་པ་ནི།
ནམ་མཁའ་ལ་རོ་མཆོག་ཐིམ་པ་ལྟར་ཐིམ་པ་ལ་བྱའོ། །མཁའ་ལ་གློག་འགྱུ་ཅེས་པ།
དོན་དམ་པར་བོན་ཉིད་བདེ་བ་ཆེན་པོ་གསལ་བར་རྟོགས་ཙམ་ན། བོན་ཉིད་ཀྱི་
ལྗགས་ནི་བར་སྣང་ལ་གློག་འགྱུ་བ་ལྟར་འབྱུང་ཡང་། ཅིར་ཡང་མི་སྣང་ཅིར་ཡང་མི་
དམིགས་སོ། ། དེ་ལྟ་བུའི་དོན་དེ་སལ་གྱིས་རྟོགས་ཙམ་ན། ཡེ་ཤེས་ཆེན་པོའི་ལྗགས་
ཀྱང་བོན་ཉིད་བདེ་བ་ཆེན་པོ་ངང་ལ་ངང་གིས་མ་བཅོས་པར་སྒྲོགས་སོ། ། དེ་ལྟ་བུའི་
206

སེམས་སྡེ། རིག་པ་ཁུ་བྱུག་གི་འགྲེལ་པ།
དོན་དེ་རྟོགས་ཙམ་ན། སྟོན་པའི་བཀའ་བོན་རིག་པའི་ཁུ་བྱུག་འདིས་ནི། བོན་ཅན་
མཚན་མ་སྣང་བའི་རོ་ཐམས་ཅད། བོན་ཉིད་དུ་གསལ་བར་རྟོགས་སོ། །ལྕེའི་རྣམ་
ཤེས་གློག་འགྱུ་དང་ཅེས་པ། དོན་དམ་པར་རང་ཤེས་རིག་གི་རྒྱལ་པོ་བྱང་ཆུབ་ཀྱི་
སེམས་ཀྱིས་རྟོགས་ན། ལྕེ་ཡི་རྣམ་པར་ཤེས་པ་ཡང་ནམ་མཁའ་ལ་གློག་འགྱུ་བ་ལྟར་
རྟོགས་སོ། །དེ་ལྟར་རྟོགས་ཙམ་ཉིད་ན། རང་ཤེས་རིག་གི་རྒྱལ་པོ་སེམས་རིག་པའི་ཁུ་
བྱུག་འདིས་ནི། སེམས་ཅན་ཐམས་ཅད་ཀྱི་ལྕེ་ཡི་རྣམ་པར་ཤེས་པ་དང་རོ་རུ་བཅས་པ་
ནི། སེམས་ཉིད་དུ་གསལ་ཏེ། མྱོང་བ་དང་མ་མྱོང་བ་གཉིས་མེད་དོ། །སྣང་སྲིད་
འཇིག་རྟེན་དཔེར་བཞག་པ་ཅེས་པ། དཔེར་ན་ནམ་མཁའི་དབྱིངས་སུ་མེ་ཆུ་ས་རླུང་
ལས་སོགས་ཏེ། གནམ་རི་ས་བྲག་འཇིག་རྟེན་གྱི་གཏོས་སུ་འདུག་པ་དེ་གསལ་ལ་མ་
སྒྲིབ་པར་གོ་འབྱེད་པ་དེ་ནི། ནམ་མཁའི་ལུས་ཀྱི་རྣམ་པར་ཤེས་པ་ཡིན་ཏེ། ཡེ་ཤེས་
ཀྱི་སྐུ་རྣམ་པར་དག་པ་དང་དབྱེར་མེད་པའོ། ། དེ་ལས་ཡེ་ཤེས་ཀྱི་སྐུ་རྣམ་པར་དག་པ་
དེས་ནི། སྣང་ཞིང་སྲིད་པས་བསྡུས་པའི་རེག་བྱ་ཐམས་ཅད་དུས་གཅིག་ཏུ་བདེ་བ་
ཉམས་སུ་ཐིམ་སྟེ། ཆེ་སྟེ་ཆེ་ན་འབྱུང་བ་ལྔ་གཅིག་གིས་གཅིག་དྲོད་ཚད་སྙོམས་པའི་
རེག་བྱ་ནས། ཆུང་སྟེ་ཆུང་ན་དྲི་ཟ་ཉེ་བར་འཁོར་གྱི་རེག་བྱ་ཡན་ཆོད། གསལ་བར་
དུས་གཅིག་ཏུ་བདེ་སྙམ་དང་ལྡན་པར་ཚོར་རོ། །དེ་ནི་ཡེ་ཤེས་ཀྱི་སྐུའོ། །དཔེ་ནི་སྤྲུལ་
པའི་གཡུ་བྱ་ཁུ་བྱུག་དེའི་ལུས་ཀྱི་རྣམ་པར་ཤེས་པ་ནི། ནམ་མཁའ་ལ་འབྱུང་བ་དང་
སྣང་སྲིད་ཐིམ་པར་ལྟར་སལེ་གསལ་བའོ། །འཇིག་རྟེན་དཔེ་ནི་ཅིར་མི་དམིགས་ཅེས་
པ། དོན་དམ་པར་བོན་ཉིད་བདེ་བ་ཆེན་པོ་གསལ་བར་རྟོགས་ཙམ་ན། བོན་ཉིད་ཀྱི་
སྐུ་ནི་སྣང་སྲིད་ཡོངས་ལ་ཁྱབ་ཀྱང་། ཅིར་ཡང་མི་འབྱུང་ཅིར་ཡང་མི་དམིགས་སོ། །
དེ་ལྟར་དོན་དེ་སལ་གྱིས་རྟོགས་ཙམ་ན། ཡེ་ཤེས་ཆེན་པོའི་སྐུ་ཡང་བོན་ཉིད་བདེ་བ་
ཆེན་པོ་ལས། མ་བཅོས་པའི་ངང་གིས་གནས་སོ། །དེ་ལྟ་བའི་དོན་དེ་གསལ་བར་
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟོགས་ཙམ་ན། སྟོན་པའི་བཀའ་བོན་འདི་རིག་པའི་ཁུ་བྱུག་འདིས་ནི། བོན་ཅན་
མཚན་མར་སྣང་བ་ཐམས་ཅད་ཀྱི་གཟུགས་ནི་བོན་ཉིད་ཀྱི་སྐུ་རུ་རྟོགས་སོ། །ལུས་ཀྱི་
རྣམ་ཤེས་འཇིག་རྟེན་སྣང་ཅེས་པ། དོན་དམ་པར་རང་ཤེས་རིག་གི་རྒྱལ་པོ་བྱང་ཆུབ་
ཀྱི་སེམས་ཀྱིས་བདེ་བ་ཆེན་པོའི་དོན་འདི་རྟོགས་ན། ལུས་ཀྱི་རྣམ་པར་ཤེས་པ་ཡང་།
ནམ་མཁའ་ལས་སྣང་སྲིད་གསལ་བ་ལྟར་རྟོགས་སོ། །དེ་ལྟར་རྟོགས་ཙམ་ཉིད་ན།
རང་ཤེས་རིག་གི་རྒྱལ་པོ་སེམས་རིག་པའི་ཁུ་བྱུག་འདིས་ནི། སེམས་ཅན་ཐམས་ཅད་
ཀྱི་ལུས་ཀྱི་རྣམ་པར་ཤེས་པ་དང་། རེག་བྱ་རུ་བཅས་པ་ཐམས་ཅད། སེམས་སུ་
གསལ་ཏེ་ཚོར་བ་དང་མ་ཚོར་བ་གཉིས་མེད་དོ། །ནམ་མཁའི་མཚན་ཉིད་སྤྲུལ་པ་ཆེ་
ཅེས་པ། དཔེར་ན་ནམ་མཁའི་མཚན་ཉིད་ལས་སྤྲིན་དང་ཁུ་རླངས་དང༌། འབྲུག་
དང་གློག་དང་འོད་དང་སྒྲ་དང་བསམ་གྱིས་མི་ཁྱབ་པར་འབྱུང་བ་མ་འགག་པ་དེ་ནི།
ནམ་མཁའི་སྤྲུལ་པ་ཡང་ཡིན་ལ་ནམ་མཁའི་ཡིད་ཀྱི་རྣམ་པར་ཤེས་པ་ཡང་ཡིན་ཏེ།
ཡེ་ཤེས་ཀྱི་ཐུགས་རྣམ་པར་དག་པ་དང་དབྱེར་མེད་པའོ། །དེ་ལ་ཡེ་ཤེས་ཀྱི་ཐུགས་
རྣམ་པར་དག་པ་དེས་ནི། སྣང་ཞིང་སྲིད་པས་བསྡུས་པའི་ཡུལ་དང་ཤེས་པས་བསྡུས་
པ་ཐམས་ཅད་དུས་གཅིག་ཏུ་གསལ་བར་རྟོགས་ཏེ། ཆེ་ཆུང་མེད་པར་མཚན་ཉིད་
ཐམས་ཅད་དུས་གཅིག་ཏུ་གསལ་ལོ། ། དེ་ནི་ཡེ་ཤེས་ཀྱི་ཐུགས་སོ། །དཔེ་ནི་སྤྲུལ་པའི་
ཁུ་བྱུག་དེ་ཡི་ཡིད་ཀྱི་རྣམ་པར་ཤེས་པ་དེ་ནི། ནམ་མཁའ་ལ་ཉི་མ་ཤར་བ་ལྟར་མ་
སྒྲིབ་པར་ས་ལེར་གསལ་བ་ལ་བྱའོ། །ནམ་མཁའི་མཚན་ཉིད་ཅིར་མི་དམིགས་ཅེས་པ།
དོན་དམ་པར་བོན་ཉིད་བདེ་བ་ཆེན་པོ་གསལ་བར་རྟོགས་ཙམ་ན། བོན་ཉིད་ལས་
སྤྲུལ་པའི་བོན་ཐམས་ཅད་མཚན་མར་སྣང་བ་ནི། སྣང་སྲིད་གང་ཡང་ཅིར་ཡང་མི་
འབྱུང་ཅིར་ཡང་མི་དམིགས་སོ། །དེ་ལྟ་བུའི་དོན་དེ་སལ་གྱིས་རྟོགས་ཙམ་ན། སྟོན་
པའི་བཀའ་བོན་རིག་པའི་ཁུ་བྱུག་འདིས་ནི། བོན་ཅན་མཚན་མར་སྣང་བ་ཐམས་
208

སེམས་སྡེ། རིག་པ་ཁུ་བྱུག་གི་འགྲེལ་པ།
ཅད་བོན་ཉིད་དུ་གསལ་བར་རྟོགས་སོ། །ཡིད་ཀྱི་རྣམ་པར་ཤེས་པ་སྤྲུལ་པ་ཆེ་ཅེས་པ།
དོན་དམ་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ཀྱིས། བོན་ཉིད་བདེ་བ་ཆེན་པོ་
འདི་རྟོགས་ན། ཡིད་ཀྱི་རྣམ་པར་ཤེས་པ་ཡང་ནམ་མཁའ་ལ་ཉི་མ་ཤར་བ་ལྟར་
རྟོགས་སོ། །དེ་ལྟར་རྟོགས་ཙམ་ཉིད་ན། རང་ཤེས་རིག་གི་རྒྱལ་པོ་སེམས་རིག་པའི་ཁུ་
བྱུག་འདིས་ནི། སེམས་ཅན་ཐམས་ཅད་ཀྱི་ཡིད་ཀྱི་རྣམ་པར་ཤེས་པ་དང་བོན་དུ་
བཅས་པ་ཐམས་ཅད། སེམས་ཉིད་དུ་གསལ་ཏེ་ཡིད་ཀྱིས་ཆོད་པ་དང་མ་ཆོད་པ་
གཉིས་མེད་དོ། །མུན་དང་སྣང་ནི་གཉིས་མཐར་འབྱུང་ཅེས་པ། དཔེར་ན་ནམ་
མཁའ་ལ་གཡོ་ཞིང་འཁྲུགས་པའམ། སྣང་ཞིང་འགྲིབ་པ་མེད་ཀྱང་། འབྱུང་བ་བཞི་
ཡིས་མཚན་ཉིད་ཀྱིས། གཡོ་བ་དང་འཁྲུགས་པ་དང་ནམ་སྲོས་པ་དང་། ཉི་མ་ཤར་
བ་ལས་སོགས་ཏེ། འགྱུར་བའི་མཚན་ཉིད་གཉིས་མཐར་འབྱུང་བ་ནི། སྣང་སྲིད་ཀྱི་
ཉོན་མོངས་པ་ཅན་གྱི་ཡིད་དུ་གདགས་ཏེ། དེ་ཡང་ནམ་མཁའ་ལས་འགལ་ཞིང་
དོགས་པ་མེད་དེ་སྣང་སྲིད་ཀྱི་མཚན་ཉིད་ཀྱི་རང་བཞིན་གྱིས་རྒྱུ་བའོ། །དཔེ་དེ་དང་
འདྲ་བར་ན་ཀུན་གཞི་བྱང་ཆུབ་ཀྱི་སེམས་ནམ་མཁའ་དང་འདྲ་སྟེ། ཕྱིན་ཅི་ལོག་ལ་རྒྱུ་
བ་ཡེ་ནས་མི་མངའ་ན། ཡིད་ཀྱི་རྣམ་པར་ཤེས་པ་སྒོ་ལྔའི་ཡུལ་ལ་སོ་སོར་གཅོད་ཅིང་
རྟོགས་པས། དེ་ནི་བག་ཆགས་ཀྱི་དབང་གིས་བདག་དང་གཞན་དུ་བཟུང་ཏེ། ཕྱིན་
ཅི་ལོག་ཏུ་ཁ་བལྟས་ནས། ཉོན་མོངས་པ་བརྒྱད་ཁྲི་བཞི་སྟོང་རྒྱུ་བ་དེ་ནི། ཉོན་མོངས་
པ་ཅན་གྱི་ཡིད་ཀྱི་རྣམ་པར་ཤེས་པ་ཅེས་པས་བྱའོ། །དེ་ནི་དཔེར་ན་བྱ་རྒྱལ་ཁུ་བྱུག་ལྷོ་
ནས་བྱང་དུ་འཕུར་བའམ། བྱང་ནས་ལྷོ་རུ་འཕུར་ནས་འོང་བ་ལ། མུན་པའི་ཚོགས་
གཡོས་ཏེ། ཁ་བའམ་བུ་ཡུག་གམ་རླུང་དམར་ལྟ་བུ་བྱུང་ནས་ལམ་མི་རྙེད་པ་དང་
འདྲ་སྟེ། ཉོན་མོངས་པ་ཅན་གྱི་ཡིད་གཡོས་ནས་ནི། ཡིད་ཀྱི་རྣམ་པར་ཤེས་པས།
སེམས་ཉིད་མཐོང་དུ་མི་སྟེར་བར་སྒྲིབ་པའོ། །དེ་ལྟར་ཕྱིན་ཅི་ལོག་ན་ནི། རྟགས་ཀྱི་ཁུ་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱུག་ཀྱང་སྒྲོགས་པར་མི་འགྱུར་རོ། །མུན་སྣང་གཉིས་ཀྱང་ཅིར་མི་དམིགས་པ་ཅེས་པ།
དོན་དམ་པར་བོན་ཉིད་བདེ་བ་ཆེན་པོ་ནི། མུན་གྱི་མཐའ་འམ། སྣང་གི་མཐའ་གང་
ལ་ཡང་དམིགས་སུ་མེད་པ། དམིགས་པ་ཅན་མ་ཡིན་པས་ཡེ་ཤེས་ཆེན་པོའི་ཐུགས་
ཉིད་ནི། མཐའ་རྣམ་པ་གཉིས་སུ་མི་འགྱུར་ཏེ། ཡེ་ནས་མ་བཅོས་པའི་ངང་ལ་གནས་
སོ། །དེ་ལྟར་གནས་པས་བོན་རིག་པའི་ཁུ་བྱུག་སྟོན་པའི། བཀའ་ཡང་དག་པ་འདི་
ཡང་། མཐའ་རྣམ་པ་གཉིས་སུ་མི་འབྱུང་མི་སྟོང་ཏེ། མཉམ་པ་ཉིད་གཉིས་སུ་མེད་
པའི་ཐིག་ལེ་ཆེན་པོ་གཅིག་གི་ངང་དུ་གསལ་བ་ཡིན་པས། ཡིད་ཀྱི་རྣམ་པར་ཤེས་པ་
ཡང་། མཐའ་རྣམ་པ་གཉིས་སུ་འགྱུར་ར་རེ། ཁྱབ་བདལ་ནམ་མཁའི་ངང་ཉིད་ཆེ་
ཅེས་པ། དཔེར་ན་ནམ་མཁའི་ངང་ཉིད་ནི། སྣང་སྲིད་ཁྱབ་བདལ་དུ་གནས་པས།
དབུས་དང་མཐའ་ཡང་མེད། ཕྱོགས་དང་རིས་མེད་པས། དབྱིབས་དང་ཁ་དོག་ཀྱང་
མེད་དེ། ཐོག་མ་དང་ཐ་མ་ཡང་མེད་དོ། །ཕྱོགས་དངོས་པོ་དང་མཚན་མ་ཡང་མེད་
པ་དེ་ལས། དུས་དང་རྟག་ལ་མེད་པར་ངང་ཉིད་བདེ་བ་ཆེན་པོ་འགྱུར་བ་མེད་པར་
གནས་པ་བཞིན། ཡེ་ཤེས་ཆེན་པོ་ཉིད་ཀྱི་ཀུན་གཞིའི་ངང་ཉིད་ནི། ནམ་མཁའི་ངང་
ཚུལ་ཅན་ནོ། །དེ་ལྟ་བའི་དོན་དེ་རང་རིག་པའི་ཡེ་ཤེས་ཀྱིས་གསལ་བར་རྟོགས་ན།
སྤྲུལ་པའི་གཡུ་བྱ་ཁུ་བྱུག་དེ་ཡི་ཀུན་གཞི་རྣམ་པར་ཤེས་པ་དེ་ནི། ནམ་མཁའ་དག་
པའི་ངོགས་ལྟར་ས་ལེ་གསལ་བའོ། །ཁྱབ་བདལ་ངང་ཉིད་ཅིར་མི་དམིགས་ཅེས་པ།
དོན་དམ་པར་བོན་ཉིད་བདེ་བ་ཆེན་པོ་གསལ་བར་རྟོགས་ཙམ་ན། བོན་ཉིད་ཀུན་གྱི་
གཞི་རུ་གྱུར་ཀྱང་། ཅིར་ཡང་མི་འབྱུང་ཅིར་ཡང་མི་དམིགས་སོ། །དེ་ལྟར་དོན་སལ་
གྱིས་རྟོགས་ཙམ་ན། ཡེ་ཤེས་ཆེན་པོའི་ཀུན་གཞིའི་བྱང་ཆུབ་སེམས། བོན་ཉིད་བདེ་བ་
ཆེན་པོའི་ངང་ལས་མ་གཡོས་མ་བཅོས་པར་གནས་སོ། །དེ་ལྟར་རྟོགས་ཙམ་ཉིད་ན།
སྟོན་པའི་བཀའ་བོན་རིག་པའི་ཁུ་བྱུག་འདིས་ནི། བོན་ཅན་མཚན་མར་སྣང་བ་
210

སེམས་སྡེ། རིག་པ་ཁུ་བྱུག་གི་འགྲེལ་པ།
ཐམས་ཅད་བོན་ཉིད་བདེ་བ་ཆེན་པོ་ལ་འུབ་ཆིབ་པར་རྟོགས་པར་བྱེད་དོ། །ཀུན་
གཞིའི་རྣམ་ཤེས་ནམ་མཁའི་དཔེ་ཅེས་པས། དཔེར་ན་ནམ་མཁའི་ངང་གི་སྣང་སྲིད་
ཐམས་ཅད་བསྐྱེད་པའི་རྒྱུ་མེད་ཀྱང༌། ངང་དེ་ལས་རང་བཞིན་གྱིས་བྱུང་བ་ལྟར།
ཀུན་གཞིའི་ངང་གིས་ཀྱང་ཕུང་པོ་དང་ཁམས་དང་སྐྱེ་མཆེད་ཐམས་ཅད་ཀྱང་བསྐྱེད་
པའི་རྒྱུ་མེད་ཀྱང་། ངང་དེ་ལས་རང་བཞིན་གྱིས་བྱུང་བས་ནི། ཀུན་གཞིའོ། །དེ་ལྟ་
བའི་དོན་དེ་རང་གིས་རང་རྟོགས་ཙམ་ཉིད་ན། སེམས་ཅན་ཐམས་ཅད་ཀྱི་ཀུན་གཞི་
ཡང་ཡེ་ཤེས་ཆེན་པོ་ཁྱབ་བདལ་དུ་གསལ་ལོ། །དེ་གསལ་ལ་རྟོག་པ་མེད་ཙམ་ཉིད་ན་
རང་ཤེས་རིག་གི་རྒྱལ་པོ་རང་སེམས་ཉིད་རིག་པའི་ཁུ་བྱུག་འདིས་ནི། སེམས་ཅན་
ཐམས་ཅད་ཀྱི་ཀུན་གཞི་དང་བག་ཆགས་སུ་བཅས་པ་ཐམས་ཅད། སེམས་ཉིད་དུ་
གསལ་ལོ། །དོན་དེ་ལྟར་རྟོགས་ཙམ་ན། ཤེས་པ་དང་མི་ཤེས་པ་འམ། རྟོགས་པ་
དང་མ་རྟོགས་པ་ཐམས་ཅད་ཀྱི་མཐའ་ལས་འདས་པ་སྟེ། གཉིས་སུ་མེད་པའི་ངང་
ལས་མ་བཅོས་པར་གནས་སོ། །ནམ་མཁའི་དབྱིངས་ནས་ཁུ་བྱུག་སྒྲོགས་ཅེས་པ།
དཔེ་ཡི་ཁུ་བྱུག་ནི་ནམ་མཁའི་དབྱིངས་ནས་སྒྲོགས་ཏེ། དེ་ནི་གང་ཞེ་ན། དང་པོ་སྟོན་
པ་གཤེན་ལྷ་འོད་དཀར་ཐུགས་རྗེ་ཆེ་ལ་ཐབས་མཁས་པ་ལ། ཐམས་ཅད་མཁྱེན་པའི་
ཡེ་ཤེས་དང་ལྡན་པ་དེས། ཐུགས་ཀྱི་དཀྱིལ་ནས་ཡི་གེ་ཨ་དཀར་པོ་གཅིག་སྤྲུལ། ཨཱ་
དེ་ལས་ཨོཾ་སྔོ་སྐྱ་གཅིག་ཏུ་སྤྲུལ། དེ་ལ་གཡུ་བྱ་ཁུ་བྱུག་གཅིག་ཏུ་སྤྲུལ་ཏེ། ནམ་མཁའི་
དབྱིངས་ནས་འགྲོ་བ་སེམས་ཅན་གྱི་དོན་ལ་བཏང་བ་ནི། ཡུམ་ལྷ་མོ་རིང་བཙུན་
ཕྲག་པ་ལ་ཆགས་ཏེ། དེ་ལས་ཀྱང་ཡི་གེ་ཨ་གཅིག་ཏུ་སྤྲུལ་ཏེ། ཡུམ་གྱི་ལྷུམ་དུ་
གཤེགས་སོ། །སླར་གཡུང་དྲུང་གི་སྙིང་པོ་ལ་གཤེགས་པའི་དུས་སུ་ཡང༌། ཨ་གཅིག་
ཏུ་སྤྲུལ་ནས་གཤེན་ལྷའི་ཐུགས་དཀར་ཡང་སྙིང་པོ་ཨ་སྐྱེ་བ་མེད་པ་ཅིག་ལ་ཐིམ་པ་ནི།
སྙིང་པོ་ཡེ་ཤེས་ཨ་ལ་ཐིམ་ཞེས་བྱའོ། །བོན་ཉིད་དབྱིངས་ནས་ཁུ་བྱུག་སྒྲོགས་ཅེས་པ།
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བོན་རིག་པའི་ཁུ་བྱུག་འདིས་ནི། བོན་ཉིད་བདེ་བ་ཆེན་པོའི་དབྱིངས་ནས། ངང་ལ་
ངང་གིས་སེམས་གསལ་ཏེ་བྱུང་ལ། སླར་ལ་ཡང་ངང་ལས་ངང་གིས་ཐིམ་ཏེ་འགྲོ་བའི་
རྒྱུ་ཡིན་པས་ནི། སྙིང་པོ་ཡེ་ཤེས་ངང་ལ་ཐིམ་ཞེས་བྱའོ། །སེམས་ཀྱི་དབྱིངས་ནས་ཁུ་
བྱུག་སྒྲོགས་ཅེས་པ། རང་ཤེས་རིག་གི་རྒྱལ་པོ་སེམས་རིག་པའི་ཁུ་བྱུག་ནི། དང་པོ་
ཅིར་ཡང་སེམས་ཉིད་དབྱིངས་ནས་འོད་ཚོན་གང་དུ་འདུག་པ་ལས་སྤྲོས་ནས
། སྣང་
སྲིད་ཁྱབ་བདལ་བ་ཅིག་ཏུ་ཉིད་ལས་ཉིད་གསལ་ཏེ་གཤེགས། སླར་ལས་ཡང་འོད་
ཚོན་གང་བ་ལས་སྤྲོས་ནས་ཁྱབ་བདལ་གཅིག་ལ་གཅིག་ཐིམ་སྟེ་འགྲོ་བ་ནི། སྙིང་པོ་
ཡེ་ཤེས་འོད་ལས་ཐིམ་ཅེས་པས་བྱའོ། །
༧ དངོས་མེད་གསུང་གི་སྙིང་པོའི་རྟེན་ཅེས་པ། འདིས་ནི་བྱང་ཆུབ་ཀྱི་སེམས་
རིག་པའི་ཁུ་བྱུག་གི་ནང་ནས། ཡན་ལག་བཞི་པ། དབང་གི་བྱིའུ་འཕར་མ་མཆུ་
རིང་གིས་ལུང་སྟོན་ཏེ། དཔེར་ན་ནམ་མཁའ་ནི་སྣང་སྲིད་ཁྱབ་བདལ་དུ་གནས་པ་
ལས། དངོས་པོ་ཅིར་ཡང་མ་བྱུང་བ་དེ་ནི། སེམས་ལ་དངོས་པོ་མེད་པའི་དཔེ་ཡིན་
ལ། ནམ་མཁའི་སྙིང་པོ་འགྱུར་བ་མེད་པའི་ངང་ཚུལ་ཅན་ཡིན་པ་དང་འདྲ་བར་
ན། དོན་བོན་ཉིད་ལ་ཡང་དངོས་པོ་ནི་ཅིར་ཡང་མ་བྱུང་སྟེ་དངོས་པོ་མེད་པའི་ངང་
དེ་ལས་སྙིང་པོ་བོན་རིག་པའི་ཁུ་བྱུག་འགྱུར་བ་མེད་པའི་ངང་ཚུལ་ཅན་འདི་བྱུང་ངོ༌།
དེ་བཞིན་དུ་རྟགས་སེམས་ཉིད་ལ་ཡང་དངོས་པོ་ཅིར་ཡང་མི་འབྱུང་བ་ལས། སེམས་
ཀྱི་སྤྲུལ་པ་རང་བཞིན་མེད་པ་གསུང་གི་སྙིང་པོ། སེམས་རིག་པའི་ཁུ་བྱུག་གསལ་བར་
རྟོགས་ན། དུས་གསུམ་དུ་འགྱུར་བ་མེད་པའི་སྙིང་པོ་ཅན་ཡིན་པས་ཅི་ལ་ཡང་མི་
བརྟེན་ན་ཡང་། འགྲོ་བ་སེམས་ཅན་གྱི་དོན་ལ་གཤེགས་པའི་དུས་སུ་བརྟེན་དུ་ཡང་
ཡོད་པར་སྟོན་ཏེ། དཔེར་ན་བྱ་རྗེ་ཁུ་བྱུག་ནི་ལྷོ་ནས་བྱང་དུ་འཕུར་བའམ། བྱང་ནས་
ལྷོ་རུ་འཕུར་བའི་དུས་ན། དབང་གི་བྱིའུ་ཁུག་རྟ་གསེར་སྒ་ཅན་ཞེས་བྱ་བ་དེ། བྲག་
212

རིག་པ་ཁུ་བྱུག་གི་འགྲེལ་པ།
སེམས་སྡེ།
དམར་མཚལ་དཀར་གྱི་ཚང་ནས་ཕྱུང་སྟེ། རྟ་དེ་ལ་ཞོན་ནས་འགྲོ་བ་དང་འདྲ་བར་
ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ཀྱང་། འགྲོ་བ་སེམས་ཅན་གྱི་དོན་
ལ་རྫུ་འཕྲུལ་གྱི་སྐུར་ཕྱུང་ཙམ་ཉིད་ན། དབང་གི་བྱེའུ་འཕར་མ་མཆུ་རིང་ཞེས་ཀྱང་
བྱ། ཤེ་ཐུན་ཝེར་ཞི་ཞེས་ཀྱང་བྱ། རྩེ་ག་རྩེ་འཛིན་ཞེས་ཀྱང་བྱ་སྟེ། གློ་བ་མ་བཞི་བུ་
བཞི་བྲག་དམར་མཚལ་དཀར་དང་འདྲ་བའི་ཚང་ནས་ཕྱུང་ནས། རྟ་དེ་ལ་ཞོན་
ནས་འགྲོ་བ་སེམས་ཅན་གྱི་དོན་རྒྱ་ལག་ཁྱད་པར་མཛད་དེ། ཅང་ཤེས་སྤྲུལ་པའི་རྟ་
དེ་ནི་བསྐྱོད་ཅིང་འགྲོ་བའི་ཚེ་ན། རྒྱལ་པོ་ཆེན་པོ་བཞི་ཡིས་ནི་ཞབས་ནས་འདེགས་
སོ། །དུས་བཞིའི་རྒྱལ་མོ་ཆེན་མོ་བཞི་ཡིས་ནི་མཐའ་བརྟེན་ནས། སྤྲུལ་པའི་རླུང་
བཞིས་ནི་སྐྱོད་ཅིང་འདེགས་སོ། །ཆུ་བོ་ཆེན་པོ་བཞིས་ནི་བསོད་ནམས་ཀྱི་རྒྱུན་བསྲིང་
ངོ༌། །སྤྲུལ་པའི་མེ་བཞིས་ནི་དྲོད་སྙོམས་མོ། །གསེར་གྱི་ས་གཞི་ལ་ནི་གནས་བཅས།
གསལ་བའི་མེ་ལོང་བརྒྱད་ནི་སྐུ་ལ་བརྒྱན། གསང་བའི་ཡི་གེ་འབྲུ་གསུམ་ནི་ཐུགས་
ལ་བཀོད། གསལ་བའི་སྒྲོན་མ་ལྔ་ནི་དབུ་ཡི་གཙུག་ནས་སྐྱེས། གཟའ་དང་རྒྱུ་སྐར་ནི་
རྐེད་ལས་འཆར། འཁོར་རྣམ་པ་བཞི་ཡིས་བཀའ་སྡོད་བྱེད་པས། འགྲོ་བ་སེམས་ཅན་
གྱི་དོན་མ་འགགས་ཤིང་རྣམ་པར་འབྱེད་པ་ནི། རྟ་དེ་ཡི་ཡོན་ཏན་ཡིན་ཏེ། རྟ་དེས་
ནི་རིག་པའི་ཁུ་བྱུག་འཁོར་བའི་ས་ལ་སྟོན་པ་ལ་གཤེགས་པའི་རྟེན་བྱེད་དོ། །སྤྲུལ་
པའི་ཁུ་བྱུག་རྟ་ཞོན་ནས་ཅེས་པ། དཔེར་ན་རླུང་རྫི་བ་དུང་ཕྱུར་འཁོར་ལོ་ཅན་གྱི་རྟ་
ལ། ཉི་ཟླ་དང་གཟའ་སྐར་ཐམས་ཅད་ཞོན་ནས། ཕྱོགས་བཅུའི་འཇིག་རྟེན་མཐའ་
དག་པ་རུ། བསྐོར་ཞིང་འགྲོ་ཡང་ཉམ་ང་བ་མེད་པ་དང་འདྲ། སེམས་ཀྱི་མི་པོ་ཅིག་
ཡིད་ཀྱི་རྟ་ལ་བཅིབས་ནས། བོན་ཉིད་མི་འགྱུར་བའི་ཀློང་ན་ཐེག་པ་ཡིད་ཀྱིས་བགྲོད་
པའི་དཀྲས་ལམ་ལ། ཡིད་འགྲོ་ནི་སི་ལི་ལི། སེམས་འགྲོ་ནི་ཕྱ་ལ་ལ་ཏེ་གཤེགས་པས།
འཁོར་བའི་ས་ལས་འཇིག་རྟེན་ལས་འདས་པའི་ས་ལ། ཕྱོགས་བཅུ་གང་ནས་གཤེགས་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཀྱང་ཉམ་ང་མེད་པའི་ས་ཆོད་དེ་འོང་བའོ། །རྟ་གསུམ་འཕར་མར་སྤོས་ནས་ཅེས་པ།
གཤེན་འཆི་མེད་གཙུག་ཕུད་དེ་ནི། དང་པོ་བོན་ཉིད་དབྱིངས་ནས། འཇིག་རྟེན་གྱི་
གནས་འདི་རུ་སྟོན་པ་ལ་གཤེགས་པའི་དུས་སུ། དབང་གི་བྱེའུ་འཕར་མ་མཆུ་རིང་ལ་
བཅིབས་ནས་འཁོར་བའི་ས་ལ་འཕྱོ་ཞིང་གནས་པ་དང་གཅིག །དེ་ནས་སེམས་ཅན་
ཐམས་ཅད་ཁོ་ན་ཐག་བཅད་པའི་ཕྱིར། མི་རྟག་པའི་ཚུལ་བསྟན་ནས་གཡུང་དྲུང་གི་
སྙིང་པོ་ལ་གཤེགས་པའི་ཤུལ་ཀ་རུ། སེམས་ཀྱི་མི་བོ་ཡིད་ཀྱི་རྟ་ལ་བཅིབས་ཤིང་འཕར་
མར་སྤོས་ནས། མོས་པ་སྤྱོད་པའི་ས་ལ་འཕྱོ་ཞིང་གནས་པ་དང་གཉིས། དེ་ནས་བླ་ན་
མེད་པ་ཡང་དག་པར་རྫོགས་པའི་འབྲས་བུ་ཐོབ་པར་བྱ་བའི་ཕྱིར། ཨ་དཀར་པོ་རྟ་
ལ་བཅིབས་ནས། གཡུང་དྲུང་གི་ས་བཅུ་ལ་འཕྱོ་ཞིང་གནས་པ་དང་གསུམ་ལ་བྱའོ། །
༧ ཤིང་ལ་བྱ་ཆགས་མཁའ་ལ་བྱ་འཕུར་ལྟར་ཅེས་བྱ་བ་ལ། འདིས་ནི་བྱང་ཆུབ་ཀྱི་
སེམས་རིག་པའི་ཁུ་བྱུག་གི་ནང་ན། བྱ་ལམ་རྗེས་མེད་ཀྱི་དོན་སྟོན་ཏེ། དཔེར་ན་གཡུ་
ལོ་ལྗང་ཤིང་ཁ་ལ། བྱ་རྗེ་ཁུ་བྱུག་ཆགས་སམ་བབས་འདུག་པས་དེ། ཤིང་རྩ་བ་ནས་
ཆག་གམ་འགྱེལ་ཀྱང་། བྱ་ལས་གཡང་ཟ་བའམ་ཉམ་ང་བ་མེད་པར། ཕྱོགས་གར་
མོས་པའི་སར་ལྡིང་སྟེ་འགྲོ་བ་དང་འདྲ་སྟེ། ལུས་ཤིང་སྡོང་དང་འདྲ་བ་འདི་འཆི་
བདག་གི་བདུད་བྱུང་ནས་མི་རྟག་པ་ལྟར་གྱུར་ཀྱང་། སེམས་ཀྱི་རང་བཞིན་ནི་ནམ་
མཁའ་ལ་བྱ་འཕུར་བ་དང་འདྲ་སྟེ། ཕྱོགས་བཅུ་གར་འགྲོ་ཡང་ཉམ་ང་བ་མེད་པར་
འགྲོ་སྟེ། དེ་ནི་ལས་ཀྱི་འཕྲོ་བཟང་ངན་དང་། རིག་པའི་གཅོད་ཆེ་ཆུང་དང༌།
དགོངས་པའི་རྩལ་ཆེ་ཆུང་གིས་གནས་བདེ་སྡུག་གང་ཡིན་སར་འཆགས་པར་འགྱུར་
རོ། །གོང་ལྟར་ཆགས་ཀྱང་དགོངས་པ་ཟབ་མོའི་དབང་གིས་སེམས་ལ་གཡོ་བ་མི་
མངའ་འོ། ། མ་བཅོས་བདེ་ཆེན་ཅེས་པ། སེམས་ཀྱི་རང་བཞིན་ཡེ་ནས་མ་བཅོས་པ་ནི་
བོན་གྱི་དབྱིངས་ཡིན་ལ། མ་གཡོས་པའི་ངང་ལས་གསལ་བའི་ཡེ་ཤེས་ཉིད་ལ་ཉིད་
214

སེམས་སྡེ། རིག་པ་ཁུ་བྱུག་གི་འགྲེལ་པ།
འཆར་བ་ནི། བོན་གྱི་ཡེ་ཤེས་ཡིན་ལ། དེ་གཉིས་སུ་འཛིན་པའི་རྟོག་པ་ལས་འདས་ཏེ།
མཉམ་པ་ཉིད་དུ་རྟོགས་པ་དེ་ནི་བོན་གྱི་བོན་ཉིད་ཅེས་ཀྱང་བྱའོ། །དོན་དམ་པའི་
བྱང་ཆུབ་ཀྱི་སེམས་ཞེས་ཀྱང་བྱའོ། །དེ་ལྟ་བུའི་དོན་དེ་གསལ་ལ་མ་ཡེངས་པའི་ངང་
ལས་མ་བཅོས་པ་ནི། མ་བཅོས་པ་བདེ་བ་ཆེན་པོ་བོན་ཉིད་རྟོགས་ཅེས་ཀྱང་དེ་ལ་བྱ་
སྟེ། རང་ཤེས་རིག་གི་རྒྱལ་པོ་དེ་ལྟར་སལ་གྱིས་རྟོགས་ཙམ་ན། སེམས་ཀྱི་རང་བཞིན་
ནི་ཡེ་ནས་ནམ་མཁའ་དང་འདྲ་སྟེ། སྣང་སྲིད་ཁྱབ་བདལ་དུ་གནས་པ་ལས་ཡོངས་
སུ་རྒྱ་མ་ཆད་པར་གསལ་བ་ལ་བྱའོ། །ནམ་མཁའ་བྱ་ཡི་ལམ་ཅེས་པ། དཔེར་ན་ནམ་
མཁའ་ལས་བྱ་འཕུར་བའི་རྗེས་ནི་སུས་ཀྱང་མི་ཆོད་པ་དང་འདྲ་བར་ན། བོན་ཉིད་མ་
གཡོས་པ་ནམ་མཁའ་དང་འདྲ་བའི་དབྱིངས་སུ་སེམས་ཉིད་ཅི་ལྟར་འཕྱོ་ཡང་རུང་སྟེ།
དངོས་པོ་མཚན་མ་བྱ་བར་འབྱུང་མི་སྲིད་པས། ལུས་སེམས་འབྲལ་བའི་དུས་སུ།
སེམས་དེ་ལྟ་བ་ཞིག་ཏུ་འདུག་པ་དེ་ངས་མཐོང་ངོ་ཅེས་པ་བྱ་བའམ། དེ་ཕྱོགས་སུ་ཁ་
བལྟས་པས་སོང་བྱ་བ་སུས་ཀྱང་མི་མཐོང་མི་རྟོགས་པ་ལ་བྱའོ། ། མི་རྟོག་བརྟག་ཏུ་
མེད་ཅེས་པ། འདིས་རྟོགས་པ་ཐམས་ཅད་དང་ཐག་བཅད་པར་སྟོན་ཏེ། དང་པོ་
ཉིད་དུ་སེམས་ཀྱི་དང་དོན་ཚོལ་ཞིང་བསྒོམ་ན། ཅི་ལ་ཡང་རྣམ་པར་མི་རྟོག་པའི་
ཏིང་ངེ་འཛིན་ལ་འཇུག་དགོས་ཏེ། དཔེར་ན་ནམ་མཁའ་ལ་སྤྲིན་དང་ཁུ་རླངས་དང་
འོད་དང་སྒྲ་བསམ་གྱིས་མི་ཁྱབ་པ་ཅི་བྱུང་ཡང་རུང་སྟེ། ནམ་མཁའ་ལ་འགལ་ཞིང་
དོག་པ་ཅི་ཡང་མེད་པ་དང་འདྲ་བར་ན། སེམས་ཉིད་ནམ་མཁའ་དང་འདྲ་བ་འམ།
རྣམ་པར་རྟོག་པ་ཅི་བྱུང་ཡང་སེམས་ལ་གཡོ་བ་མེད་པས་མི་རྟོག་ཅེས་བྱའོ། །བརྟག་
ཏུ་མེད་པ་ནི། དཔེར་ན། སྤྲིན་དང་ཁུ་རླངས་ལས་སོགས་པ་ཐམས་ཅད་ནི། ནམ་
མཁའི་རང་བཞིན་ལས་བྱུང་ནས། རང་ཞི་རང་བརླག་ཏུ་འགྲོ་བ་དང་འདྲ་བར་ན།
སེམས་ལས་མཚན་མ་ཅི་བྱུང་ཡང་རུང་སྟེ། རང་གི་རང་བཞིན་ལས་བྱུང་བས། སྒྱུ་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མའི་ཚུལ་དུ་རང་ཞི་རང་རླག་ཡིན་པས་བརྟག་ཏུ་ཡང་མེད་དོ། །རྟོག་པའི་སྤྱོད་ཡུལ་
ཡེ་ནས་མིན་པ་ནི། སྔོན་གྱི་སྒྲུབ་པ་པོ་ཕུང་པོ་ལྷག་མ་མ་བོར་བར་གཤེགས་པ་རྣམས་
ཀྱང་། རྣམ་པར་རྟོག་པའི་སྤྱོད་ཡུལ་ཐམས་ཅད་བོར་ཏེ། །ཞི་ཞིང་མི་སྣང་བར་བྱས་
ནས། རྣམ་པར་རྟོག་པ་མི་མངའ་བའི་སྤྱོད་ཡུལ་ལ་ཡུན་རིང་དུ་བཞུགས་པ་ནི། ཕུང་
པོ་ལྷག་མ་མ་བོར་བར་གཡུང་དྲུང་གི་སྙིང་པོ་ལ་གཤེགས་པའོ། །དེ་ཡི་ཕྱིར་ན་རྣམ་
པར་རྟོག་པ་ཅི་བྱུང་ཡང་རུང་སྟེ། མི་རྟོག་པ་ཉིད་དུ་ཡང་དག་པར་ཤེས་པར་བྱའོ། །
དམིགས་མེད་མཁའ་ལ་གཞའ་ཚོན་བྲིས་ཅེས་པ། དཔེར་ན་ནམ་མཁའི་རང་བཞིན་
ཅིར་ཡང་མ་གྲུབ། ཅིར་ཡང་མི་དམིགས་པ་དེ་ལས་ནམ་མཁའི་སྤྲུལ་པ་གཞའ་ཚོན་གྱི་
རི་མོ། འོད་རྣམ་པ་ལྔ་དང་ལྡན་པར་སྣང་བ་མེད་པའི་མཁའ་དག་པ་ལ་བྲིས་པ་དེ་
ཡང་། སེམས་ཅན་མ་རྟོགས་པ་ལ་ལ་ཞིག་གིས། གང་ཡང་རུང་བའི་མཐོང་ཕྱོགས་
ཅིག་ནས་བདས་སམ་ལྟར་ཕྱིན་ན། དངོས་པོ་མཚན་མ་ཅི་ཡང་མེད་དེ། སླར་ཇེ་རིང་
ཇེ་རིང་འགྲོ་བ་དང་འདྲ་བར་ན། བོན་གྱི་དབྱིངས་ཅི་ལྟ་བུའི་དངོས་པོར་ཡང་མ་གྲུབ་
པས། དམིགས་སུ་མེད་པའི་དབྱིངས་ནས། སེམས་ཀྱི་སྤྲུལ་པ་ཅི་བྱུང་ཡང་རུང་སྟེ།
སེམས་ཀྱི་དངོས་པོ་བརྟག་ཏུ་མེད་པས། ཇི་ལྟ་བུར་ཡང་བརྟག་པར་མི་བྱའོ། །དངོས་
པོ་མེད་ལས་དངོས་པོར་བྱུང་རྟོག་ཅེས་པ། རང་ཤེས་རིག་གི་རྒྱལ་པོ་ཀུན་གཞི་བྱང་
ཆུབ་ཀྱི་སེམས་ནི། དངོས་པོ་ཅི་ཡང་མེད་པ་མཚན་མ་ཇིར་ཡང་མི་འབྱུང་བ་ཡིན་ན།
མ་རྟོགས་པ་འཁྲུལ་པའི་བློ་དང་ལྡན་པ་རྣམས་ནི། བརྟག་ཏུ་མེད་པ་ལ་རྟོག་པའི་
དབང་གིས། བག་ཆགས་ཕྱིན་ཅི་ལོག་བསམ་གྱིས་མི་ཁྱབ་པ་བྱུང་སྟེ། དེ་ཡི་དབང་
གིས་ཁམས་གསུམ་དུ་འཁོར་ཞིང་རྒྱུ་དྲུག་ལྟུང་བའོ། །དེ་བས་ན་བྱང་ཆུབ་ཀྱི་སེམས་
དངོས་པོ་དང་མཚན་མ་རྡུལ་ཡང་མེད་པ་ལ། རིག་པའི་ཡེ་ཤེས་ཉིད་ལ་ཉིད་གསལ་
བ་དེ་ལ། བརྟག་ཏུ་མེད་པ་ལ་གསལ་བའི་ངང་དེ་ལས། མ་བཅོས་པར་བཞག་པས།
216

སེམས་སྡེ། རིག་པ་ཁུ་བྱུག་གི་འགྲེལ་པ།
མ་བརྟག་སྟེང་དུ་ཕེབས་ཞེས་བྱ་སྟེ། ཡང་དག་པའི་འབྲས་བུ་ཡུ་བ་ན་བཟུང་བ་ཟིན་
པའོ། །རྟོག་པའི་རང་བཞིན་ཅེས་པས། རྟོག་པ་མཐའ་དག་ཀྱང་དཔྱོད་པ་ཤེས་རྟགས་
ལས་འབྱུང་སྟེ། དཔེར་ན་རླུང་མ་ཟད་བར་དུ་ཆུ་གཉེར་མི་ཟད་པ་དང་འདྲ་སྟེ།
དཔྱོད་པ་མ་ཟད་གྱི་བར་དུ་རྟོག་པ་ཟད་པར་མི་འགྱུར་རོ། ། དེ་བས་ན་སེམས་ཉིད་
བདེ་བ་ཆེན་པོ་ནི། དཔྱོད་པ་ཐམས་ཅད་ལས་འདས་པས། ཅི་ལ་ཡང་རྣམ་པར་མི་
རྟོག་སྟེ། སེམས་རྣམ་པར་མི་རྟོག་པ་ཉིད་ཀྱི་ཀློང་དུ། རྟོག་པ་ཐམས་ཅད་རང་བཞིན་
གྱིས་ཞི་ཞིང་མི་སྣང་བར་བསྒོམ་མོ། །བག་ཆགས་མཐུ་རྟས་ཅེས་པ། སེམས་ཅན་མ་
རྟོགས་པ་འཁྲུལ་པའི་བློ་དང་ལྡན་པ་རྣམས་ནི། སྔོན་ཚེ་གོང་མ་ནས་རྟོག་རྟོག་དཔྱོད་
དཔྱོད་པའི་དབང་གིས། བག་ཆགས་ངན་པ་ལ་མཐུ་རྟས་ཏེ། འཁོར་བའི་གནས་སུ་
མཚན་མ་སྣ་ཚོགས་ལ་ཞེན་པས། ཅི་ལྟར་བརྟག་པ་བཞིན་དུ་སྣང་བའོ། །དེ་བས་ན་
སེམས་ཉིད་རྣམ་པར་རྟོག་པ་རྡུལ་ཀྱང་མེད་པའི་ལྟ་བས་ཟིན་ན། འཁྲུལ་པའི་མཚན་
མ་གང་ལ་ཡང་མ་ཆགས་ཤིང་། ཡང་དག་པའི་འབྲས་བུ་ལ་གདོན་མི་ཟ་བར་ངེས་
པའོ། །སྣང་བ་འཁྲུལ་པའི་ངོ་གང་ཅེས་པ། ཁམས་གསུམ་འཁོར་བའི་སེམས་ཅན་བློ་
ཡི་སྒྲིབ་པ་འཐུག་པོ་ཅན་ཐམས་ཅད་ནི། འཁྲུལ་པའི་ངོ་གང་བ་ཡིན་ཏེ། འཇིག་རྟེན་
གྱི་ཚེ་འདི་ལ་སྐྱེས་བུ་སེ་ལོང་གཏོགས་པ་ཙམ་ཞིག་ལས་མེད་ཀྱང་། དེ་ཡི་བར་ལ་སྤྱོད་
པ་ལས། སེམས་ཡང་དག་པའི་དོན་མ་རྟོགས་ན། བསྐལ་པ་མཐའ་ཀླགས་བརྟག་གི་
བར་དུ། སྐྱེ་བའི་ཁ་བརྒྱུད་པ་ཆ་མེད་པས་ནི། ཡང་དག་པའི་དོན་ལ་འགྲིབ་པ་ཆེན་
པོ་སྟེ། དོན་དམ་པའི་སེམས་བཙལ་གྱིས་མི་རྙེད་པའོ། །བག་ཆགས་མཚན་མར་མི་
འབྱུང་ཞེས་པ་བག་ཆགས་ལ་ཡང་རྣམ་པ་གཉིས་ཏེ། གང་ཞེ་ན། ཀུན་གཞི་ལ་བག་
ཆགས་ངན་པ་སོག་པ་ནི། གོང་དུ་སྨོས་པའི་འཁྲུལ་པའི་བག་ཆགས་མཚན་མར་བྱུང་
བ་རྣམས་བསགས་པས། སེམས་ལ་འགྲིབ་པའོ། །ཀུན་གཞི་ལ་བག་ཆགས་བཟང་པོ་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སོག་པ་ནི། བྱང་ཆུབ་སེམས་རིག་པའི་ཁུ་བྱུག་རིག་པ་ལྷ་ཡི་གསུང་འདི་ཡིན་ཏེ། འདི་
ཡི་དོན་ལ་མཚན་མ་མེད་པའི་དོན་བསྒོམས་པས་ནི། ཀུན་གཞི་ལ་བག་ཆགས་བཟང་
པོ་མཐུ་རྟས་ནས་བློ་ལས་སུ་རུང་སྟེ་དྲོད་ཉམས་སུ་མྱོང་ནས། དུས་གསུམ་དུ་མི་
འགྱུར་བའི་གཡུང་དྲུང་ཐོབ་པའོ། །དངོས་མེད་གསུང་གི་སྙིང་པོ་ཅེས་པས། མན་ངག་
འདི་ནི་གསུང་གི་སྙིང་པོ་ཡིན་ཏེ། སེམས་ལས་དངོས་པོ་དང་མཚན་མ་མེད་པའི་དོན།
ཚིག་གིས་མཚོན་ནས་དོན་བསྟན་ཏེ། གཡུང་དྲུང་གི་སྙིང་པོ་ལ་རྟོགས་པར་བྱས་ནས།
སེམས་ཀྱིས་སེམས་ཉིད་སྤྲོ་བར་ཐོས་པས། མི་མཉམ་པ་ཀུན་ཀྱང་མཉམ་པ་ཉིད་དུ་
གསལ་ཏེ། དེ་ལས་མི་མཉམ་པ་ནི་གང་ཞེ་ན། གཤེན་རབ་དང་སེམས་ཅན་མི་མཉམ།
མཐོ་རིས་དང་ངན་སོང་མི་མཉམ། དགེ་བ་དང་སྡིག་པ་མི་མཉམ། མཚན་མ་དང་
མཚན་མ་མེད་པ་ལས་སོགས་ཏེ་མི་མཉམ་པ་ནི། དེ་ཡང་བྱང་ཆུབ་སེམས་ཀྱི་དོན་
བསྒོམས་པའི་དུས་སུ་སེམས་ཀྱི་དགོངས་པ་ལ་མཉམ་སྟེ། འདི་ལྟར་སྣང་བ་ཐམས་
ཅད་མཉམ་པ་ཉིད་གཉིས་སུ་མེད་པའི་དོན་དུ་གསལ་བར་རྟོགས་པའོ། །འགྱུར་མེད་
དབྱིངས་ཀྱི་ཐིག་ལེ་ཅེས་པ། དཔེར་ན་ནམ་མཁའ་ལ་གཅིག་དང་གཉིས་སུ་བགྲང་དུ་
མེད་པ་དེ་ནི། ཐིག་ལེ་གཅིག་ཡིན་ལ། ཡང་ན་ནམ་མཁའི་ངང་ནི། འབྱུང་བ་གཞན་
གང་གིས་ཀྱང་བསྒྱུར་དུ་མི་བཏུབ་པ་ནི། འགྱུར་བ་མེད་པ་ཡིན་ལ། དེ་ཀུན་གྱི་
གནས་སའམ། སྣོད་ཡིན་པས་ནི་དབྱིངས་ཡིན་ལ། དོན་དེ་མ་ནོར་བར་གསལ་བ་ནི་
ཐིག་ཡིན་པས། དེ་བདལ་པ་ཆེན་པོར་གནས་པ་ནི་ལེ་ཡིན། སྣང་སྲིད་ཐམས་ཅད་དེ་
ལ་ཐིམ་པས་ནི། འགྱུར་མེད་དབྱིངས་ཀྱི་ཐིག་ལེ་གཅིག་ལ་ཐིམ་ཞེས་བྱའོ། ། དེ་བཞིན་
དུ་སྒོམ་པ་བོན་ཉིད་བདེ་བ་ཆེན་པོ་ལ་གཅིག་དང་། གཉིས་སུ་བགྲང་དུ་མེད་པས་
ཐིག་ལེ་གཅིག་ཡིན་ལ། བོན་ཉིད་ཀྱི་ངང་ལ་བོན་ཅན་མཚན་མར་སྣང་བའི་གཞན་གྱི་
མཚན་མ་གང་གིས་ཀྱང་བསྒྱུར་དུ་མི་བཏུབ་པས་ན་འགྱུར་མེད་ཅེས་བྱ་ལ། མི་འགྱུར་
218

རིག་པ་ཁུ་བྱུག་གི་འགྲེལ་པ།
བ་དེ་ཀ་ན་ཉིད་ནི་བོན་ཉིད་ཀྱི་དབྱིངས་ཡིན་ལ། མི་འགྱུར་བའི་དབྱིངས་ཏེ་མ་ནོར་
བར་གསལ་བ་ནི་ཐིག་ཡིན་ཏེ། དེ་ལས་ཡོངས་སུ་ཁྱབ་བདལ་བ་ནི་ལེ་ཡིན་ནོ། །དེ་ཡི་
ངང་ལ་བོན་གྱི་སྒོ་མོ་བརྒྱད་ཁྲི་བཞི་སྟོང་ཀུན་ཐིམ་པ་ནི། འགྱུར་མེད་དབྱིངས་ཀྱི་ཐིག་
ལེ་གཅིག་ལ་ཐིམ་ཞེས་བྱའོ། ། དེ་བཞིན་དུ་རང་ཤེས་རིག་གི་རྒྱལ་པོ་བྱང་ཆུབ་ཀྱི་
སེམས་ནམ་མཁའ་ལྟར་རྟོགས་ཙམ་ན། སེམས་ལས་གཅིག་དང་གཉིས་སུ་བགྲང་དུ་
མེད་པ་ནི། ཐིག་ལེ་གཅིག་ཡིན་ལ། སེམས་ཐིག་ལེ་གཅིག་ཏུ་རྟོགས་པ་དེ་ལ་ནི། ཕུང་
པོ་ཁམས་དང་སྐྱེ་མཆེད་དང་གཞན་གང་གིས་ཀྱང་བསྒྱུར་དུ་མི་བཏུབ་པ་ནི། འགྱུར་
མེད་ཅེས་བྱ་ལ། མི་འགྱུར་བ་དེ་ཀ་ན་ཉིད་ནི་སེམས་ཀྱི་དབྱིངས་ཡིན་ལ། དབྱིངས་དེ་
ཁྱབ་བདལ་པ་ནི་སེམས་ཀྱི་ལེ་ཡིན་ལ། དེ་ཡི་ངང་ལ་ཕུང་པོ་ཁམས་དང་སྐྱེ་མཆེད་
དང༌། ཡུལ་དང་དབང་པོ་ཐམས་ཅད་ཐིམ་པས་ན། གཉིས་མེད་གཅིག་གི་ངང་ལ་
ཡོད་པ་ལས་མ་བཅོས་པ་དེ་ཡང་། ཚིག་གི་ཐ་སྙད་གང་གིས་ཀྱང་བཅོས་སུ་ཡེ་ནས་
མེད་པས་ནི། མ་བཅོས་བཅོས་སུ་མེད་ཅེས་བྱ་ལ། དེ་རང་གི་རང་བཞིན་གྱིས་ཡེ་ནས་
དངོས་པོ་དང་མཚན་མ་མེད་པར་སངས་ནས། བདལ་པ་ཆེན་པོ་ཡོངས་སུ་རྒྱ་མ་
ཆད་པར་རྒྱས་པས་ནི། དཔེ་མ་བཅོས་པ་མེད་པར་རང་བཞིན་ཡེ་ནས་སངས་རྒྱས་
པའོ། །དེ་བཞིན་དུ་བོན་ཉིད་བདེ་བ་ཆེན་པོ་ནི། ཡེ་ནས་ཡོད་པ་དང་དེ་ལས་མ་
བཅོས་པ་སྟེ། དེ་སུས་ཀྱང་བཅོས་རྒྱུ་མེད་པ་ལ། བཅོས་སུ་མི་འདོད་པས་ནི་མ་བཅོས་
བཅོས་པ་མེད་ཅེས་བྱའོ། །བོན་ཉིད་བདེ་བ་ཆེན་པོ་དེ་རང་གི་རང་བཞིན་གྱི། ཕྱིན་ཅི་
ལོག་གི་ལྟ་བ་ཐམས་ཅད་སངས་ནས། ཡང་དག་པའི་དོན་ཡེ་ནས་རྒྱས་པར་གནས་
པས་ན། རང་བཞིན་ཡེ་སངས་རྒྱས་ཅེས་བྱའོ། །དེ་བཞིན་དུ་ཀུན་གཞི་བྱང་ཆུབ་ཀྱི་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཀྱང་ཡེ་ནས་ཡོད་པ་དེ་ལས་མ་བཅོས་ཏེ། དེ་སུས་ཀྱང་བཅོས་རྒྱུ་མེད་ལ་བཅོས་
སུ་མི་འདོད་པས་ན། མ་བཅོས་བཅོས་པ་མེད་ལ། སེམས་རང་གི་རང་བཞིན་གྱིས་
ཀྱང་ཡེ་ནས་བག་ཆགས་དང་ཉོན་མོངས་པ་ཐམས་ཅད་སངས་ནས། གསལ་བའི་ཡེ་
ཤེས་ཆེན་པོ་ཡང་དག་པར་རྒྱས་པས་ན། རང་བཞིན་ཡེ་སངས་རྒྱས་ཅེས་བྱའོ། །
༧ གཤེན་གྱི་སྤྲུལ་པ་གཡུ་བྱ་ཁུ་བྱུག་འདིས་ཅེས་པ། དང་པོ་ཉིད་ན་རིག་པའི་ཁུ་
བྱུག་འདི་ཡང་། གཤེན་ལྷ་འོད་དཀར་གྱི་ཐུགས་ཀྱི་སྤྲུལ་པ་ལས་བྱུང་བ་ཡིན་ཏེ། སྤྲུལ་
པའི་གཡུ་བྱ་ཁུ་བྱུག་དེ་ཡིས་སྐྱེ་བ་བརྒྱུད་ཀྱི་རྟགས་བཞག་པ། ཕྱི་ལ་དངོས་པོ་བྱུང་
བ་དེ་དཔེ་ཡི་ཁུ་བྱུག་འཇིག་རྟེན་དུ་སྒྲོགས་པ་ཀུན་ཡིན་ཏེ། དཔེར་ན་འདབ་ཆགས་
ཐམས་ཅད་ཀྱི་རྗེ་བོ་ཁུ་བྱུག་དེ་ནི། རིག་པ་ཆེ་བས་བྱ་བྲན་མང་པོ་གཡོག་ཏུ་ཁྲིད་ནས།
གྲང་དྲོ་དང་སྐྱིད་སྡུག་གི་ས་ནི། ལྷོ་བྱང་ཕར་སྤོ་ཚུར་སྤོ་བྱེད་དེ། རྒྱ་དང་ལྷོ་བལ་རིས་
དགུའི་ཡུལ་ནས། བྱང་རི་མཐོ་ལ་ས་གཙང་པའི་གནས་སུ་འཕུར་ནས་འོང་བའི་ས་
དང་དུས་ཚོད་ནི། གསེར་གྱི་རི་བདུན་གྱི་ཕྱི་འཁོར་འཛམ་བུ་གླིང་སོག་པ་འདྲ་བའི་
ཁ་ཁྱེར་གྱི་དབུས། ས་བ་ལི་ཤོ་ཏན། རི་འོད་ཀྱི་ལྷ་རི་སྤོས་མཐོན་གྱི་རྩེ་མོ་གཤེན་རབ་
ཀྱི་ཕོ་བྲང་ན། ཤེལ་གྱི་རྡོ་རིང་ཆག་བཅུ་དྲུག་པ་གཅིག་ཡོད་དེ། དེ་ཡི་ཁར་དབྱར་ཟླ་
འབྲིང་པོའི་ཚེས་བཅུ་དྲུག་གི་གདུགས་དྲོས་བུ་ཆུང་ཙམ་ན་མི་ནོར་བར་འོང་སྟེ། སྐད་
ལྷང་ལྷང་སྙན་པ་ཐེབས་གསུམ་བསྒྲགས་ནས་འཕུར་ཏེ་འགྲོའོ། །དུས་དེ་རུ་མི་ཐམས་
ཅད་སྤྲོ་ཞིང་དངས་པ་སྐྱེ་སྟེ། དུས་གཅིག་ཏུ་ཚངས་ཚངས་དིར་གྱི་ཟེར་རོ། །དེ་ཡང་
སྔོན་སྤྲུལ་པའི་ཁུ་བྱུག་འཇིག་རྟེན་དུ་སྟོན་པ་ལ་གཤེགས་པའི་དུས་སུ། ཤེལ་གྱི་རྡོ་རིང་
དེའི་ཁར་གདུགས་དྲོས་ཁ་ལ་དར་གཅིག་དྲོད་བླན་པ་ཡིན་པས། ཆུ་ཤུལ་དུ་ཆུ་འོང་
བ་དང་འདྲ་སྟེ། སྲིད་པ་སྐྱེ་རྒྱུད་ཀྱི་དུས་མི་ནོར་བའི་ཏན་ཏྲའོ། །དེ་བཞིན་དུ་གཤེན་
འཆི་མེད་གཙུག་ཕུད་དེ་ཡང༌། གཡུ་ལུང་ཤེལ་གྱི་བྲག་ཕུག་ཏུ་བསྒོམ་ཤིང་བསྒྲུབས་
220

སེམས་སྡེ། རིག་པ་ཁུ་བྱུག་གི་འགྲེལ་པ།
པས། ཕུང་པོ་ལྷག་མ་མ་བོར་བར་གཡུང་དྲུང་གི་སྙིང་པོ་ལ་གཤེགས་ཏེ། དེ་ཡི་ཆུ་
ཤུལ་དུ་ཡང་ཆུ་འབབ་པར་ངེས་པས། གཡུ་ལུང་ཤེལ་གྱི་བྲག་ཕུག །ལྟ་བུར་སྒོམས་
ཤིག་སྒྲུབས་ཤིག་ཕུང་པོ་ལྷག་མ་མེད་པར་གཡུང་དྲུང་གི་སྙིང་པོ་ཐོབས་པར་ངེས་
པའོ། །བྱང་ནས་ལྷོ་རུ་འཕུར་ཏེ་ཅེས་པ། དཔེར་ན་བྱ་རྗེ་ཁུ་བྱུག་དེ་ཡང་བྱང་རི་མཐོ་
ས་གཙང་གི་ཡུལ་ནས། ལྷོ་བལ་རིས་དགུའི་ཡུལ་དུ་འགྲོ་བའི་དུས་སུ་ནི། སྙེ་མ་འབྲུ་
སྙེ་ལ་འབྲུ་ཡི་མེ་ཏོག་ཅིག་ཁྱེར་ནས་རྒྱ་དང་མོན་གྱི་ས་མཚམས་ནས། ལྷོ་རི་ལ་སོང་
ཞེས་བྱ་བའི་རི་ལ། མོན་འདྲེ་ཧེད་གྲེ་ཧེ་དང་༽ཞེས་བྱ་བ། མུ་ལེ་དྲུམ་ཤིང་གི་སྡོང་པོ་
འདོམ་བཅུ་དྲུག་པ་ཅིག་ཡོད་དེ། དེའི་ཁར་སྟོན་ཟླ་འབྲིང་པོའི་ཚེས་གསུམ་གྱི་ཉིན་
ནང་པར་ནམ་ལངས་ཙམ་ན། སྐད་སྙན་པ་ཐེབས་གསུམ་བསྒྲགས་ནས་ནམ་མཁའ་
ལ་འཕུར་ཏེ་འགྲོའོ། །དུས་དེ་རུ་མི་ཐམས་ཅད་ཀྱང་སྤྲོ་བ་སྐྱེས་ནས་ཐིས་ཐིས་ཟེར་
རོ། །དེ་ཡང་སྔོན་སྟོན་པ་འཆི་མེད་གཙུག་ཕུད་ཀྱིས། བོན་གནམ་བབས་ཀྱི་བསྟན་
པ་བཞགས་པའི་ས་ཡིན་པས། ཆུ་ཤུལ་དུ་ཆུ་འབབས་ཏེ། བསྟན་པ་ཅི་ལྟར་བཙུགས་
པ་ཐམས་ཅད་མཐའ་གཉན་པའི་དུས་སུ་མི་ནོར་བའི་ཏན་ཏྲ་ཡིན་ནོ། །དེ་བཞིན་དུ་
ད་ལྟར་ཡང་ས་གནས་དེ་ལྟ་བུ་ཀུན་དུ་ནི། ལྷོ་བལ་རིས་དགུའི་མི་གང་གིས་ཕྱིན་ནས་
ཉལ་ལམ་ལོག་ན། བོན་གནམ་བབས་ནི་རྒྱུ་འབྲས་མི་བསླུ་བར་འོང་ངེས་པའོ། །དུས་
ཚོད་འཛིན་པའི་ཕྱིར་ཡང་ཅེས་པ། དཔེར་ན་བྱ་རྗེ་ཁུ་བྱུག་དེས་ནི་ནམ་ཟླ་དུས་བཞིའི་
ཚོད་དང༌། ཚེས་གྲངས་ཀྱི་དུས་ཚོད་དང༌། གཟའ་སྐར་གྱི་དུས་ཚད་མ་ནོར་བར་
ཐིག་བཏབ་པ་བཞིན་འོང་བའི་རིག་པ་ཡོད་པ་དང་འདྲ་སྟེ། རང་ཤེས་རིག་གི་རྒྱལ་
པོ་བྱང་ཆུབ་ཀྱི་སེམས་བདེ་བ་ཆེན་པོ་འདི་རྟོགས་པའི་དུས་ན། དུས་སྔ་མ་ལ་ཅི་བྱས་
པ་དང་། ད་ལྟར་གྱི་དུས་འདི་ལས་ཅི་བྱེད་པ་དང༌། ཕྱི་མ་ལ་ཅི་ལྟར་འགྱུར་བའི་དོན་
མི་ནོར་ཏེ། ཐིག་བཏབ་པ་བཞིན་དུ་འོང་བར་འགྱུར་རོ། །དེ་ལས་ཀྱང་ཡང་དག་པར་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟོགས་པའི་དུས་ཅིག་ན། བྱང་ཆུབ་ཀྱི་སེམས་དུས་གསུམ་དུ་འདུས་མ་བྱས་ཏེ། དུས་
དང་རྟག་ལ་མེད་པར་ཡེ་ནས་སངས་རྒྱས་པའི་དོན། མི་ནོར་བའི་ཐིག་བཏབ་པས་ནི།
དུས་ལས་མི་ནོར་པ་ཐིག་འདེབ་པ་རིག་པ་ཆེ་ཞེས་བྱའོ། ། ཤི་ཁ་གཅོད་པའི་ཕྱིར་ཡང་
ཁུ་བྱུག་དེ་ཅེས་པས་དང་། དཔེར་ན་བྱ་རྗེ་ཁུ་བྱུག་དེ། ལྷོ་ནས་བྱང་དུ་འཕུར་ཏེ་གཡུ་
ཡི་སྡོང་པོའི་ཁ་ལ་ཆགས་ནས། སྐད་སྙན་པ་ཐེབས་གསུམ་བསྒྲགས་པས། ལུག་རིད་
རྫུད་ནས་འཆི་བ་སྙིང་གོང་ཆུ་སེར་གྱིས་ཁེངས་པ་ཀུན་ཀྱང་། ལུག་རིད་ཀྱི་རྣ་བར་ཁུ་
བྱུག་ཐོས་པ་དང་འདྲ་ཞེས་པ་འབྱུང་སྟེ། རྣ་བ་སྤྲུགས་ཤིང་ལངས་ནས་རྩི་མཆོག་ལས་
ཟས་བཙལ་བས། སྙིང་གོང་གི་ཆུ་སེར་གྲམ་ནས་མི་ཤི་བར་སོས་ཏེ་འགྲོ་བ་དེ་ནི་ཤི་
ཁ་གཅོད་ཀྱིས་བྱའོ། །དཔེ་དེ་དང་འདྲ་བར་ན། རང་ཤེས་རིག་གི་རྒྱལ་པོ་ཀུན་གཞི་
བྱང་ཆུབ་ཀྱི་སེམས་ཀྱིས། སེམས་ཅན་མ་རྟོགས་པ་ཕྱིན་ཅི་ལོག་ཏུ་ཁ་བལྟས་པས། སྐྱེ་
འཆི་མི་རྟག་པ་ལ་སྔས་འཆས་པ་རྣམས་ལ། བྱང་ཆུབ་ཀྱི་སེམས་ཀྱི་སྤྲུལ་པ། བོན་
རིག་པའི་ཁུ་བྱུག་འདི་བཤད་ཅིང་བསྟན་པས། སེམས་ཀྱིས་སེམས་སྤྲོ་བ་སྐྱེ་བ་སྐྱེས་
བའི་དོན་གྱི་ཁྱད་པར་བྱུང་ནས། སྐྱེ་བའི་སྒོ་བཀགས་ནས། སྐྱེ་ཤི་མེད་པའི་འབྲས་བུ་
ཐོབ་པར་བྱེད་པས། ཤི་ཁ་གཅོད་ཅེས་བྱ་བས། སྐྱེ་ཤི་མེད་པའི་དོན་དེ་མ་ནོར་བར་
ངེས་པ་ས་ལེ་གསལ་བ་ལས། མ་བཅོས་པ་ཉིད་ཀྱི་ངང་ལས་རིག་པ་རྒྱུན་ཆགས་སུ་
བཏང་སྙོམས་ཆེན་པོར་བཞགས་པས་ནི་རིག་པ་ཆེ་ཞེས་བྱའོ། །འདུ་འཛི་སྤངས་པའི་
ཕྱིར་ཡང་ཁུ་བྱུག་སྟེ་ཅེས་པ། དཔེར་ན་བྱ་རྗེ་ཁུ་བྱུག་དེ་ནི་ལྷོ་ནས་བྱང་དུ་འཕུར་ཏེ་
སོང་བའི་དུས་སུ། བསྟན་པ་དཔེའི་རྒྱུད་མི་འཆད་པའི་ཕྱིར། ཐབས་དང་ཤེས་རབ་
ལས་སྤྲུལ་པའི་སྒོ་ང་གཅིག་བྱུང་བ་ཡང་། བུ་ལས་གདུང་བའི་འདུ་འཛི་སྤངས་ནས།
བྱེའུ་ཁ་མང་གི་ཚང་དུ་བཅོལ་ཏེ་བཞག་ནས། རང་རྩང་སར་བྱུང་ནས་སྐད་ལྷང་ལྷང་
སྙན་པར་སྒྲོགས་པ་དེ་ནི། ཆགས་པ་མེད་པའི་དཔེ་མ་ནོར་བའི་ཐིག་བཏབ་པ་ཡིན་
222

སེམས་སྡེ། རིག་པ་ཁུ་བྱུག་གི་འགྲེལ་པ། ༼ན༽
ཏེ། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་ཀྱིས་ཡང་དག་པའི་དོན་
རྟོགས་པའི་དུས་ན། བུ་དང་གཉེན་ནི་སྒྱུ་མའི་རང་བཞིན་དུ་ཤེས་པས། འདུ་འཛི་
ཐམས་ཅད་ཡོངས་སུ་སྤངས་ནས། ཡང་དག་པའི་དོན་ལ་མི་ནོར་བར་ཐིག་བཏབ་
ནས། ཆགས་པ་མེད་པའི་ཀློང་དུ་གྱུར་པའི་རིག་པ་ཆེན་པོ་བྱུང་བས་ནི། ཆགས་པ་
མེད་པའི་ཐིག་འདེབས་རིག་པ་ཆེ་ཞེས་བྱའོ། །རྗེ་ས་ཟིན་པའི་ཕྱིར་ཡང་ཁུ་བྱུག་སྟེ་ཅེས་
པ། དཔེར་ན་བྱ་རྗེ་ཁུ་བྱུག་ནི་བྱ་བྲན་ཐམས་ཅད་ཀྱི་རྗེ་རུ་གྱུར་པས། ཁྲ་གཤེད་གང་
གིས་ཀྱང་རྒོལ་ཞིང་འདེབས་པར་མི་འགྱུར་ལ། བྱ་ཐམས་ཅད་དང་འབྱོར་བས། གང་
དང་ཡང་མཉམ་པར་མི་འགྱུར་ཞིང་། བྱ་བྲན་ཐམས་ཅད་སྐྱོབས་པའི་རིག་པ་ཡོད་
པ་དང་འདྲ་བར་ན། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་ནི། ཕུང་
པོ་ཁམས་དང་སྐྱེ་མཆེད་ཐམས་ཅད་ཀྱི་རྗེ་རུ་གྱུར་པས། ཉོན་མོངས་པ་གང་གིས་
ཀྱང་ཚུགས་པར་མི་འགྱུར་ལ། ཕུང་པོ་ཁམས་དང་སྐྱེ་མཆེད་ཐམས་ཅད་བྱང་ཆུབ་
ཀྱི་སེམས་ཀྱིས་སྐྱོབས་ཤིང་། དེ་དག་ཀུན་དང་འབྱོར་བའི་རིག་པ་ཆེན་པོ་དང་ལྡན་
པས་རིག་པ་ཆེ་ཞེས་བྱའོ། །གཟི་བྱིན་ཆེ་བའི་ཕྱིར་ཡང་ཁུ་བྱུག་ཅེས་པ། དཔེར་ན་བྱ་
རྗེ་ཁུ་བྱུག་དེ་ཡང་། བྱ་བྲན་ཐམས་ཅད་ཀྱིས་རྗེ་རུ་བསྐོས་པས། ལུས་ཆུང་ལ་གཟི་
བྱིན་ཆེ་སྟེ། བྱ་བསྐྱངས་དུ་མ་གཏུགས་༼མི་བཏུབ་༽པ་རྣམས་ཀྱི་བུ་ནི། ཁུ་བྱུག་གི་སྐད་
ཐོས་པ་ཙམ་གྱིས་ཟིལ་གྱིས་གནོན་ཏེ། འཕུར་མི་ནུས་པར་བྱེད་དོ། ། དེ་ཡང་གཟི་བྱིན་
ཆེ་བའི་སྐད་སྒྲོགས་པའི་རིག་པ་ཡོད་པ་དང་འདྲ་བས་ན། རང་ཤེས་རིག་གི་རྒྱལ་པོ་
ཀུན་གཞི་བྱང་ཆུབ་ཀྱི་སེམས་ཀྱིས། ཡང་དག་པའི་དོན་རྟོགས་པའི་དུས་ན། སེམས་
ཀྱི་རང་བཞིན་འོད་ཏིལ་གྱི་འབྲས་བུ་རྩམ་ཅིག་ཏུ་ཆུང་ཡང་། ཐུགས་རྗེ་ཆེན་པོའི་གཟི་
བྱིན་དང་ལྡན་པས། ཉོན་མོངས་པ་ཐམས་ཅད་ཟིལ་གྱིས་མནན་ནས། སེམས་ཀྱི་རིག་
པ་ཉིད་ཀྱིས་ཉིད་ཡང་དག་པའི་དོན་ལ་མི་ནོར་བའི་ཐིག་བཏབ་ནས། བཏང་སྙོམས་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆེན་པོའི་ངང་དུ་གནས་པས་རིག་པ་ཆེན་ཞེས་བྱའོ། །སྲོག་ལ་འཛེམས་པའི་ཕྱིར་ཡང་
ཁུ་བྱུག་སྟེ་ཅེས་པས། དཔེར་ན་བྱ་རྗེ་ཁུ་བྱུག་དེ་ཡང་། སྲོག་མི་གཅོད་པའི་རིག་པ་
ཅན་ཡིན་ཏེ། སེམས་ཅན་དག་གང་དབུགས་ཀྱིས་བཟུང་བ་གསོན་པོ་གཅིག་དང་
འཕྲད་ན། དེ་མི་གསོད་པའི་རིག་པ་ཆེ་བར་འདུག་པ་དང་འདྲ་བར་ན། རང་ཤེས་
རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་ཀྱིས་ཡང་དག་པའི་དོན་རྟོགས་པའི་དུས་
ན། སེམས་ཅན་ཐམས་ཅད་ལ་བུ་གཅིག་ལ་མས་བྱམས་པ་ལྟར། ཐུགས་རྗེ་མཉམ་
སྙོམས་སུ་བཞུགས་པས། གསོད་པ་མེད་ཅིང་གསོ་བའི་རིག་པ་དང་ལྡན་པས། བྱམས་
པ་ཆེན་པོ་མི་ནོར་བའི་ཐིག་བཏབ་ནས། རིག་པ་བཏང་སྙོམས་ཆེན་པོ་གནས་པའི་
རིག་པ་ཆེ་ཞེས་བྱའོ། ། སྐྱོ་བ་མེད་པའི་ཕྱིར་ཡང་ཁུ་བྱུག་སྟེ་ཅེས་པ། དཔེར་ན་བྱ་རྗེ་ཁུ་
བྱུག་དེ་ནི། ཁྱུ་དང་ཚན་གྱིས་མི་ལྡིང་ཞིང་། ནགས་ཚལ་གྱི་གནས་ན་གཅིག་པུ་འདུག་
ཀྱང་སྐྱོ་ཞིང་ངལ་བ་མེད་དེ། ངང་རིང་བའི་དོན་གྱིས་དགའ་བདེ་ལ་ལོངས་སྤྱོད་པའི་
རིག་པ་ཆེ་བ་དང་འདྲ་སྟེ། བྱང་ཆུབ་ཀྱི་སེམས་བདེ་བ་ཆེན་པོ་ཐིག་ལེ་ཉག་གཅིག་ཏུ་
རྟོགས་པའི་དུས་ན། ཉོན་མོངས་པ་གཞན་དང་མ་བྲལ་ཅིང་། རང་རིག་པའི་ཡེ་ཤེས་
རང་ལས་རང་གསལ་བར་གནས་པས། སྐྱོ་བའི་དུས་མེད་དེ། གཡུང་དྲུང་གི་ལྷུན་
ལ་དགའ་བ་དང་བདེ་བར་གནས་སོ། །བསམ་པ་དག་པའི་ཕྱིར་ཡང་ཁུ་བྱུག་ཅེས་པ།
དཔེར་ན་བྱ་རྗེ་ཁུ་བྱུག་དེ་ནི། བྱ་ཡི་ནང་ནས་བསམ་པ་དག་སྟེ། བག་ཆགས་ངན་པ་
ཐམས་ཅད་མི་རྒྱུ་བ་དང་འདྲ་བར་ན། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་
ཀྱི་སེམས་རྟོགས་པའི་དུས་ན། ཕྱིན་ཅི་ལོག་གི་བག་ཆགས་ཐམས་ཅད་མི་རྒྱུ་སྟེ། བག་
ཆགས་ཐམས་ཅད་བོན་ཉིད་དུ་ཤེས་པས། སྒྲིབ་ཅིང་གཡོག་ཏུ་མེད་པས་ཡེ་ནས་
རྣམ་པར་དག་སྟེ། དེ་ལྟ་བུ་ལ་མི་ནོར་བའི་ཐིག་བཏབ་པས་ནི། བག་ཆགས་མི་རྒྱུ་
ཐིག་འདེབས་རིག་པ་ཆེ་ཞེས་བྱའོ། །རྒྱུ་འབྲས་མི་བསླུ་ཅེས་པ། སྟོན་པ་གཤེན་ལྷ་འོད་
224

སེམས་སྡེ། རིག་པ་ཁུ་བྱུག་གི་འགྲེལ་པ། ༼ན༽
དཀར་གྱི་ཐུགས་རྗེ་ཆེན་པོས་བྱིན་གྱིས་བརླབས་ཅིང་བཤད་པ་ཡིས། བྱང་ཆུབ་ཀྱི་
སེམས་རིག་པ་ཁུ་བྱུག་འདིས་ནི། རྒྱུ་སེམས་ཅན་ལ་འབྲས་བུ་བླ་ན་མེད་པ་ཡང་དག་
པར་རྫོགས་པའི་འབྲས་བུ་ཐོབ་པར་བྱེད་པ་ཡིན་པར་ངེས་ཏེ། ཡིད་ཀྱིས་བསླུ་བ་གང་
གི་ཡང་དབང་དུ་མི་འགྱུར་ཞིང་། ཡང་དག་པར་རིག་པའི་སེམས་དེ་ནི། མི་གཡོ་བ་
གཡུང་དྲུང་གི་དབྱིངས་ན། མི་འགྱུར་བའི་གནས་བཅས་ནས། ཡང་དག་པའི་དོན་ལ་
མ་བསྒྲིབས་པར་གསལ་བའི་ངང་ལས་མ་བཅོས་པར་གནས་པའོ། །ཡང་ན་གསལ་བ་
ཡེ་ཤེས་ཀྱི་ཐིག་བཏབ་པ་དེ་ནི། ཡོངས་སུ་ཁྱབ་བདལ་དུ་བཞུགས་པས་སོ། །
༧ མཁའ་ལས་སྤྲུལ་ཏེ་གཤེགས་ཅེས་པ། འདིས་བྱང་ཆུབ་ཀྱི་སེམས་རིག་པའི་ཁུ་
བྱུག་གི་ནང་ནས། ཡན་ལག་བདུན་པ་སྐྱེ་འགག་མེད་པའི་ཁུ་བྱུག་དགུས་སྟོན་ཏེ།
དང་པོ་ཉིད་ནི་འོད་གསལ་བ་རིན་པོ་ཆེའི་མཁའ་ལས་རྒྱུ་བྱུང་ནས་གཤེན་ལྷ་འོད་
དཀར་གྱི་སྤྲུལ་པ་བྱ་རྒྱལ་ཁུ་བྱུག་ཏུ་སྤྲུལ་ནས། ནམ་མཁའ་ལས་ཡངས་༼མས་༽
གཤེགས་ཏེ། དེ་ལས་སེམས་ཅན་བྱ་རུ་སྤྲུལ་ཏེ་གཤེགས་པ་ནི། བྱ་ནམ་མཁའ་ལ་
འཕུར་བའི་རྗེས་སུས་ཀྱང་མི་ཆོད་པ་དང་འདྲ་བར་ཏེ། སེམས་ཀྱི་མཚན་ཉིད་བརྟག་
དཀའ་བ་ཡིན་ནོ། །མདོག་གཡུ་ག་ལྗང་འདྲ་བར་འདུག་པ་ནི། སེམས་ལ་ནམ་མཁའ་
གཡུ་འོད་ཀྱི་གཟི་བྱིན་ཆགས་པའི་རྟགས་ཡིན་ནོ། །སྐད་སྙན་པར་ལྷང་ལྷང་སྒྲོགས་པ་
ནི། རང་བཞིན་མེད་པའི་གསུང་ལས་སྤྲུལ་པའི་རྟགས་ཡིན་ཏེ། དེ་ལྟར་རྟགས་རྣམ་
པ་གསུམ་དང་ལྡན་པའི་ཁུ་བྱུག་དེ་ནི། སྤྲུལ་པ་བྱ་རུ་བྱུང་ཡང་། དགོངས་པ་ནམ་
མཁའ་དང་མཉམ་སྟེ། དཔེར་ན་ནམ་མཁའི་ངང་ཉིད་ནི། དང་པོ་ཡང་སྲིད་པས་མ་
སྲིད་པ་ཡེ་སྲིད་ཆེན་པོ་ཡིན་པས། རྒྱུ་གང་ལས་ཀྱང་མ་བསྐྱེད། སྐྱེ་བ་མེད་པས་ནི་མི་
སྐྱེ་ལ། ཐ་མ་ཡང་བསྐལ་པས་མི་འཇིག་པས། རྐྱེན་གང་གིས་ཀྱང་མི་འཇིག་པ་འཇིག་
པ་མེད་པས་ནི་མ་འགག་སྟེ། དེ་བཞིན་དུ་བྱང་ཆུབ་ཀྱི་སེམས་ཀྱང་། ནམ་མཁའ་དང་
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དབྱེར་མེད་པའི་རང་བཞིན་ཡིན་པས་ནི། མི་སྐྱེ་མི་འགག་ནམ་མཁའི་རང་བཞིན་
ཅན་ཞེས་བྱའོ། །དེ་ལྟ་བུའི་དོན་དེ་གསལ་བར་རྟོགས་པ་ལས། གསལ་ལོ་བའི་རྟོག་པ་
ལས་ཀྱང་འདས་ཏེ། གསལ་ལ་རྟོག་པ་མེད་པའི་མཁྱེན་པ་ནི། དམིགས་པའི་ཡུལ་
ཐམས་ཅད་ལས་འདས་ཏེ། མཚོན་དུ་རྡུལ་ཡང་མེད་པའི་ཕྱིར། མཚོན་པ་མྱ་ངན་
ལས་འདས་ཞེས་བྱའོ། །སྤྲུལ་པའི་ཁུ་བྱུག་རྣམ་ཤེས་ཐུགས་ཉིད་ནི་ཅེས་པ། འདིས་
རྣམ་པར་ཤེས་པའི་ཕུང་པོ་འདི་བསྒོམ་ན་འབྲས་བུ་ཅི་ཐོབ་པ་སྟོན་ཏེ། དེ་ལ་ཡང་
བསྒོམ་པའི་རྒྱུ་དང་གཅིག །བསྒོམ་པའི་ཐབས་དང་གཉིས། མཐོང་པའི་ཚད་དང་
གསུམ། བསྒོམ་པའི་འབྲས་བུ་དང་བཞིས་སྟོན་ཏེ། དེ་ལས་བསྒོམ་པའི་རྒྱུ་ནི། རྣམ་
པར་ཤེས་པ་བརྒྱད་དང༌། ཡུལ་བརྒྱད་ལ་སོགས་པ་འདི་དག །བྱང་ཆུབ་ཀྱི་སེམས་སུ་
བསྡུ་བ་དེ་ནི་བསྒོམ་པའི་རྒྱུའོ། །བསྒོམ་པའི་ཐབས་ནི། རྣམ་པར་ཤེས་པ་བརྒྱད་དང་
ཡུལ་བརྒྱད་སེམས་སུ་བསྡུས་པའི་བྱིན་གྱིས་བརླབས་ཀྱིས། རྣམ་པར་ཤེས་པའི་ཕུང་པོ་
ནི། སྐུ་གསུང་ཐུགས་ཡོན་ཏན་འཕྲིན་ལས་ལྔ་ཡི་ནང་ནས་ཀྱང་། ཐུགས་ཉིད་མ་
བཅོས་པའི་ཡེ་ཤེས་སུ་གནས་འགྱུར་ཏེ། མ་བཅོས་པའི་ཡེ་ཤེས་རང་སྣང་དེ་ལས་
བསྒོམ་པའི་ཐབས་བྱུང་སྟེ། རྣམ་པར་ཤེས་པའི་ཚོགས་བརྒྱད་ཕྱི་གཟུང་བའི་ཡུལ་ལ་
ཅི་ལྟར་གཅོད་ཀྱང་། ཡེ་ཤེས་ཆེན་པོ་རང་སྣང་ཞེས་བྱ་བ་བསྒོམ་པའི་ཐབས་དེ་ལ།
ཇི་ལྟར་གསལ་ཞིང་སྣང་བ་ཐམས་ཅད་སེམས་ཉིད་དུ་སྣང་ཞིང་གསལ་བ་ལས།
གཞན་དུ་མི་སྣང་མི་གསལ་བ་དེ་ནི་བསྒོམ་པའི་ཐབས་སོ། །མཐོང་བའི་ཚད་ནི།
དམིགས་མེད་བོན་གྱི་སྐུ་ལ་གསལ་བའི་ཡེ་ཤེས་ལྟ་ཞེས་བྱ་སྟེ། རྣམ་པར་ཤེས་པའི་
ཕུང་པོ་རྟོགས་པའི་དུས་ན། སྐུ་ལྔ་ལས་ཀྱང་བོན་གྱི་སྐུ་ཉིད་མངོན་དུ་གྱུར་པ་དེ་ལས།
ཡེ་ཤེས་ལྔ་ལས་ཀྱང་སེམས་སྟོང་པ་ཉིད་ཀྱི་ཡེ་ཤེས་ཀྱིས་གསལ་བར་རྟོགས་ཏེ། བྱང་
ཆུབ་ཀྱི་སེམས་སྟོང་ཞིང་བདག་མེད་པ། སྤྲོས་པའི་མཚན་མ་དང་བྲལ་བས། སྐད་
226

སེམས་སྡེ། རིག་པ་ཁུ་བྱུག་གི་འགྲེལ་པ།
གཅིག་ཀྱང་མངོན་དུ་མ་བྱུང་བར་མཐོང་ངོ༌། །བསྒོམ་པའི་འབྲས་བུ་ནི། དེ་བཞིན་
ཉིད་ཀྱི་ཏིང་ངེ་འཛིན་དང་ལྡན་པ། དམིགས་པ་མེད་པ་བོན་གྱི་སྐུ། མཚོན་པ་མྱ་ངན་
ལས་འདས་པས། ཐིག་ལེ་ཆེན་པོ་གཅིག་ཏུ་སྨིན་ནོ། །སྤྲུལ་པའི་ཁུ་བྱུག་གཟུགས་ནི་
སྐུར་འགྱུར་ཏེ། ཅེས་པ། འདིས་གཟུགས་ཀྱི་ཕུང་པོ་བསྒོམ་པ་སྟོན་ཏེ། དེ་ལ་ཡང་
བསྒོམ་པའི་རྒྱུ་དང་། བསྒོམ་པའི་ཐབས་དང་། མཐོང་བའི་ཚད་དང་། བསྒོམ་པའི་
འབྲས་བུ་དང་བཞིས་སྟོན་ཏེ། དེ་ལ་ཡང་བསྒོམ་པའི་རྒྱུ་ནི། རྒྱུ་ཡི་གཟུགས་དང་
འབྲས་བུའི་གཟུགས་དང་། རྣམ་པར་རིག་བྱེད་མ་ཡིན་པ་དང་། དབྱིབས་དང་ཁ་
དོག་དང་། སྐྱེ་གནས་སུ་བཅས་པ་འདི་དག་ནི། བྱང་ཆུབ་ཀྱི་སེམས་སུ་བསྡུ་བ་དེ་ནི་
བསྒོམས་པའི་རྒྱུའོ། །བསྒོམ་པའི་ཐབས་ནི། གོང་དུ་སྨོས་པའི་གཟུགས་དང་སྐྱེ་གནས་
དེ་དག་ནི། བྱང་ཆུབ་ཀྱི་སེམས་སུ་བསྡུས་པའི་བྱིན་གྱིས་བརླབས་ཀྱིས། གཟུགས་ཀྱི་
ཕུང་པོ་ནི་གཟུགས་ལས་སྐུར་འགྱུར་ཏེ། འགྱུར་བ་མེད་པའི་གཡུང་དྲུང་རང་སྣང་གི་
ཡེ་ཤེས། དེ་ལས་བསྒོམས་པའི་ཐབས་བྱུང་བ་སྟེ། གཟུགས་ཀྱི་ཕུང་པོ་དང་དུས་དང་
སྐྱེ་གནས་ལ་ཇི་ལྟར་ཆགས་ཀྱང་། གཡུང་དྲུང་རང་སྣང་ཞེས་བྱ་བ་བསྒོམ་པའི་ཐབས་
དེས། ཇི་ལྟར་དུས་དང་སྐྱེ་གནས་ཐམས་ཅད་ཀྱང་། སེམས་སུ་སྣང་ཞིང་གསལ་བ་
ལས། གཞན་དུ་མི་སྣང་མི་གསལ་བ་ནི། བསྒོམ་པའི་ཐབས་སོ། །མཐོང་བའི་ཚད་ནི།
ལོངས་སྤྱོད་རྫོགས་པའི་སྐུ་ལས་གསལ་བའི་ཡེ་ཤེས་ལྟ་ཞེས་བྱ་སྟེ། གཟུགས་ཀྱི་ཕུང་པོ་
རྟོགས་པའི་དུས་ན། ལོངས་སྤྱོད་རྫོགས་པའི་སྐུ་མངོན་དུ་གྱུར་པ་དེ་ལ། གསལ་བ་མེ་
ལོང་ལྟ་བུའི་ཡེ་ཤེས་ཀྱིས་ལྟ་སྟེ། བྱང་ཆུབ་ཀྱི་སེམས་གསལ་ལ་རང་བཞིན་མེད་པ་
རྟོག་པའི་མཐའ་ལས་འདས་པའི་ཐིག་ལེ་གཅིག་ཏུ་མཐོང་ངོ༌། །བསྒོམ་པའི་འབྲས་བུ་
ནི། ཀུན་ཏུ་སྣང་བའི་ཏིང་ངེ་འཛིན་དང་ལྡན་པ། ལོངས་སྤྱོད་རྫོགས་པའི་སྐུ་གསལ་
ལ་གདོས་པ་མེད་པ། ཐིག་ལེ་ཆེན་པོ་ཉག་གཅིག་ཏུ་སྨིན་ནོ། །སྤྲུལ་པའི་ཁུ་བྱུག་འདུ་
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱེད་གསུང་དུ་འགྱུར་ཅེས་པ། འདིས་འདུ་བྱེད་ཀྱི་ཕུང་པོ་སྒོམ་པ་སྟོན་ཏེ། དེ་ལའང་
བསྒོམ་པའི་རྒྱུ་ལས་སོགས་པ་བཞིས་སྟོན་ཏེ། དེ་ལས་བསྒོམ་པའི་རྒྱུ་ནི། འདུ་བྱེད་ལྔ་
བཅུ་རྩ་གཅིག་དང་། བྱེད་པ་པོ་དང་། བྱེད་དུ་འཇུག་པ་པོ་ལས་སོགས་པའི་འདི་
དག་ནི། བྱང་ཆུབ་ཀྱི་སེམས་སུ་བསྡུ་བ་དེ་ནི་བསྒོམ་པའི་རྒྱུའོ། །བསྒོམ་པའི་ཐབས་ནི།
གོང་དུ་སྨོས་པའི་འདུ་བྱེད་དང་། བྱེད་པ་པོ་དང་བྱེད་དུ་འཇུག་པ་དེ་དག་ནི། བྱང་
ཆུབ་ཀྱི་སེམས་སུ་བསྡུས་པའི་བྱིན་གྱིས་བརླབས་ཀྱིས། འདུ་བྱེད་ཀྱི་ཕུང་པོ་ནི། འདུ་
བྱེད་ལས་རང་བཞིན་མེད་པའི་གསུང་དུ་འགྱུར་ཏེ། དངོས་པོ་མེད་པའི་ཡེ་ཤེས་རང་
སྣང་དུ་གནས་པ་དེ་ལས། བསྒོམ་པའི་ཐབས་བྱུང་སྟེ། འདུ་བྱེད་ཀྱི་ཕུང་པོ་ལས་དང་
བྱ་བྱེད་ལ་ཅི་ལྟར་གཡེངས་ཀྱང་། དངོས་མེད་རང་སྣང་ཞེས་བྱ་བ་བསྒོམ་པའི་ཐབས་
དེས། ཇི་ལྟར་ལས་དང་བྱ་བྱེད་ཐམས་ཅད་ཀྱང་། སེམས་སུ་སྣང་ཞིང་གསལ་བ་ལས།
གཞན་དུ་སྣང་བ་མེད་པ་དེ་ནི་བསྒོམ་པའི་ཐབས་སོ། །མཐོང་པའི་ཚད་ནི་ཅིར་ཡང་
སྤྲུལ་ཏེ། ཡེ་ཤེས་སོ་སོར་རྟོགས་ཅེས་བྱ་སྟེ། འདུ་བྱེད་ཀྱི་ཕུང་པོ་རྟོགས་པའི་དུས་ན།
སྤྲུལ་པའི་སྐུ་མངོན་དུ་གྱུར་པ་དེ་ལ། སོ་སོར་རྟོགས་པའི་ཡེ་ཤེས་ཀྱིས་བལྟས་ཏེ། བྱང་
ཆུབ་ཀྱིས་སེམས་རྣམ་པར་དག་པ། རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་
པ་ཅེས། ཅི་ལ་ཡང་བཙལ་བ་མེད་པར་ལྷུན་གྱིས་གྲུབ་པ་དང་། ཐིག་ལེ་ཆེན་པོ་ཉག་
གཅིག་ཏུ་མཐོང་ངོ༌། །བསྒོམ་པའི་འབྲས་བུ་ནི་རྒྱུའི་ཏིང་ངེ་འཛིན་དང་ལྡན་པ། སྤྲུལ་
པའི་སྐུ་ཡོད་མེད་གཉིས་ཀྱིས་མཐའ་ལས་འདས་པ། གསལ་ལ་མ་ཆགས་པའི་ཐིག་ལེ་
ཉག་གཅིག་ཏུ་སྨིན་ནོ། །སྤྲུལ་པའི་ཁུ་བྱུག་འདུ་ཤེས་འཕྲིན་ལས་སྟོབས་ཅེས་པ།
འདིས་འདུ་ཤེས་ཀྱི་ཕུང་པོ་བསྒོམ་པ་སྟོན་ཏེ། དེ་ལ་ཡང་བསྒོམ་པའི་རྒྱུ་ལས་སོགས་པ་
བཞིས་སྟོན་ཏེ། དེ་ལས་བསྒོམ་པའི་རྒྱུ་ནི། འདུ་ཤེས་རྒྱ་ཆེ་ཆུང་ཚད་དཔག་ཏུ་མེད་པ་
དང་། ཁམས་དང་མཚན་ཉིད་དུ་བཅས་པ་དེ་དག་ནི། བྱང་ཆུབ་ཀྱི་སེམས་སུ་བསྡུས་
228

སེམས་སྡེ། རིག་པ་ཁུ་བྱུག་གི་འགྲེལ་པ།
 ༼ན༽
པ་དེ་ནི་བསྒོམ་པའི་རྒྱུའོ། །བསྒོམ་པའི་ཐབས་ནི། གོང་དུ་སྨོས་པའི་ཤེས་པ་ལས་
སོགས་པ་དེ་དག་ནི། བྱང་ཆུབ་ཀྱི་སེམས་སུ་བསྡུས་པའི་བྱིན་གྱིས་བརླབ་ཀྱིས། འདུ་
ཤེས་ཀྱི་ཕུང་པོ་ནི། འདུ་ཤེས་ཀྱི་ཕུང་པོ་ལས་ཀྱང་། ལྷུན་གྱིས་གྲུབ་པའི་འཕྲིན་ལས་སུ་
གནས་འགྱུར་ཏེ། བཙལ་བ་མེད་པའི་ཡེ་ཤེས་རང་སྣང་དུ་གནས་པ་དེ་ལས། བསྒོམ་
པའི་ཐབས་འབྱུང་ཏེ། འདུ་ཤེས་ཀྱི་ཕུང་པོ་ཁམས་དང་མཚན་ཉིད་ལ་ཇི་ལྟར་གཡོས་
ཀྱང་རྩོལ་བ་མེད་པར་རང་སྣང་ཞེས་བྱ་བ་བསྒོམ་པའི་ཐབས་དེས། ཇི་ལྟར་ཁམས་
དང་མཚན་ཉིད་ཐམས་ཅད་ཀྱང༌། སེམས་སུ་སྣང་ཞིང་གསལ་བ་ལས། གཞན་དུ་
སྣང་ཞིང་གསལ་བ་ལས་མེད་པ་དེ་ནི། བསྒོམ་པའི་ཐབས་སོ། །མཐོང་བའི་ཚད་ནི།
མངོན་པར་བྱང་ཆུབ་ཡེ་ཤེས་ཀྱི་ནན་ཏན་བསྐྱེད་ཅེས་བྱ་སྟེ། འདུ་ཤེས་ཀྱི་ཕུང་པོ་
རྟོགས་པའི་དུས་ན། མངོན་པར་བྱང་ཆུབ་པའི་སྐུ་མངོན་དུ་གྱུར་པ་དེ་ལ་བྱ་བ་ལ་
ནན་ཏན་གྱི་ཡེ་ཤེས་ཀྱིས་ལྟ་སྟེ། བྱང་ཆུབ་ཀྱི་སེམས་ལ། ཐམས་ཅད་མངོན་དུ་གྱུར་
ཅིང་། མཐར་ཕྱིན་པའི་ཡེ་ཤེས་དང་ལྡན་པ་ཕྱིར་མི་ལྡོག་པའི་མཆོག་ཏུ་གྱུར་པ། ཐིག་
ལེ་ཆེན་པོ་ཉག་གཅིག་ཏུ་མཐོང་ངོ༌། །བསྒོམ་པའི་འབྲས་བུ་ནི། ཡོངས་སུ་རྫོགས་པའི་
ཏིང་ངེ་འཛིན་དང་ལྡན་པ། མངོན་པར་བྱང་ཆུབ་པའི་སྐུ་སྒྱུ་མའི་རྟོག་དཔྱོད་ལས་
འདས་པ། བདག་དང་གཞན་གྱི་དོན་མཐར་ཕྱིན་ཅིང་ལྷུན་གྱིས་གྲུབ་པ་དང་།
གསལ་ལ་མ་ཡེངས་པའི་ཐིག་ལེ་གཅིག་ཏུ་སྨིན་ནོ། །སྤྲུལ་པའི་ཁུ་བྱུག་ཚོར་བས་ཡོན་
ཏན་འབྱུང་ཅེས་པ། འདིས་ཚོར་བའི་ཕུང་པོ་བསྒོམ་པ་སྟོན་ཏེ། དེ་ལ་ཡང་གོང་མ་
ལྟར་སྟོན་ཏེ། དེ་ལ་བསྒོམ་པའི་རྒྱུ་ནི། ཚོར་བ་བདེ་སྡུག་བཏང་སྙོམས་དང་། རིག་པ་
དང་རྒྱུ་རྐྱེན་དུ་བཅས་པ་དེ་དག་ནི། བྱང་ཆུབ་ཀྱི་སེམས་སུ་བསྡུས་དེ་ནི་བསྒོམ་པའི་
རྒྱུའོ། །བསྒོམ་པའི་ཐབས་ནི། གོང་དུ་སྨོས་པའི་ཚོར་བ་དང་རྒྱུ་རྐྱེན་ལས་སོགས་པ་
བྱང་ཆུབ་ཀྱི་སེམས་སུ་བསྡུས་པའི་བྱིན་གྱིས་རླབས་ཀྱིས་ཚོར་བའི་ཕུང་
འདི་དག་ནི། 
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པོ་ནི། ཚོར་བའི་ཕུང་པོ་ལས་ཀྱང་། ལེགས་པ་ཀུན་ནས་འབྱུང་བའི་ཡོན་ཏན་དུ་
གནས་འགྱུར་ཏེ། སྐྱོན་གྱིས་མ་གོས་པའི་ཡེ་ཤེས་རང་སྣང་དུ་གནས་པ་དེ་ལས།
བསྒོམ་པའི་ཐབས་འབྱུང་སྟེ། ཚོར་བའི་ཕུང་པོ་བདེ་སྡུག་དང་རྒྱུ་རྐྱེན་ལ་ཇི་ལྟར་
ཡེངས་ཀྱང་། སྐྱོན་མེད་ཡེ་ཤེས་རང་སྣང་ཞེས་བྱ་བ། བསྒོམ་པའི་ཐབས་དེས། ཇི་
ལྟར་ཚོར་བ་དང་བདེ་སྡུག་རྒྱུ་རྐྱེན་ཐམས་ཅད་ཀྱང་། སེམས་སུ་སྣང་ཞིང་གསལ་བ་
ལས། གཞན་དུ་སྣང་ཞིང་གསལ་བ་མེད་པ་དེ་ནི་བསྒོམ་པའི་ཐབས་སོ། །མཐོང་ཚད་
ནི་མི་འགྱུར་སྐུ་ལས་མཉམ་པའི་ཡེ་ཤེས་ལྟ་ཞེས་བྱ་སྟེ། ཚོར་བའི་ཕུང་པོ་རྟོགས་པའི་
དུས་ན། གཡུང་དྲུང་མི་འགྱུར་བའི་སྐུ་མངོན་དུ་གྱུར་པ་དེ་ལ། མཉམ་པ་ཉིད་ཀྱི་ཡེ་
ཤེས་ཀྱིས་ལྟ་སྟེ། བྱང་ཆུབ་ཀྱི་སེམས་འགྱུར་བ་མེད་པ། གཡུང་དྲུང་བདེ་བ་ཆེན་པོའི་
ཡེ་ཤེས་དང་ལྡན་པ། སྐྱེ་འགགས་མེད་པའི་མཆོག་ཏུ་གྱུར་པ། ཐིག་ལེ་ཆེན་པོ་ཉག་
གཅིག་ཏུ་མཐོང་ངོ༌། །བསྒོམ་པའི་འབྲས་བུ་ནི། ཅིར་ཡང་མ་ཡིན་པའི་ཏིང་ངེ་འཛིན་
དང་ལྡན་པ། གཡུང་དྲུང་མི་འགྱུར་བའི་སྐུ། མཉམ་པ་ཉིད་མཚོན་པ་མྱ་ངན་ལས་
འདས་པ། འདི་ཞེས་བྱ་བའི་གཟའ་གཏད་མེད་པ། གསལ་ལ་མི་གཡོ་བའི་ཐིག་ལེ་
ཉག་གཅིག་ཏུ་སྨིན་ནོ། །སྤྲུལ་པའི་ཁུ་བྱུག་དཔེར་ནི་ནམ་མཁར་བཞག་ཅེས་པ།
དཔེར་ན་ནམ་མཁའི་ངང་ནི། ཐོག་མ་མ་སྐྱེས་པས་ཐ་མ་མི་འགག ། སྐྱེ་འགག་གཉིས་
ཀྱི་མཐའ་ལས་འདས་པ། འདི་ཞེས་བྱ་བའི་མཚན་མ་འམ་དངོས་པོས་མཚོན་དུ་རྡུལ་
ཡང་མེད་པར། ཡེ་ནས་མཚོན་པ་མྱ་ངན་ལས་འདས་པའི་ཕྱིར། འབྱུང་བ་བཞི་དང་
སྣང་སྲིད་ཐམས་ཅད་ཀྱང་། ནམ་མཁའི་རང་བཞིན་དུ་མཚོན་པ་མྱ་ངན་ལས་འདས་
སོ། ། དེ་བཞིན་དུ། ནམ་མཁའ་ལས་གཤེན་ལྷའི་སྤྲུལ་པ་བྱུང་བ། རིག་པའི་ཁུ་བྱུག་
འདི་ཡང་། སྐྱེ་འགག་མེད་དེ་ཡེ་ནས་མཚོན་པ་མྱ་ངན་ལས་འདས་པའོ། །དེ་བཞིན་
དུ་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ཀྱང་། ནམ་མཁའ་ལྟར་སྐྱེ་འགག་མེད་
230

སེམས་སྡེ། རིག་པ་ཁུ་བྱུག་གི་འགྲེལ་པ།
ཅིང་མཚོན་པ་མྱ་ངན་ལས་འདས་པ་ཤེས་པར་བྱའོ། །སྤྲུལ་པའི་ཁུ་བྱུག་དོན་ནི་བོན་
ཉིད་དེ་ཅེས་པས། དོན་ཐམས་ཅད་ནི་བོན་ཉིད་ལ་འདུས་ཏེ། འདི་ལྟར་སྣང་བ་
ཐམས་ཅད་ཡེ་ནས་དངོས་པོ་དང་མཚན་མ་རྡུལ་ཡང་མེད་ཅིང་། ཚིག་དང་ཡི་གེའི་
སྤྱོད་ཡུལ་ལས་འདས་པ་དེ་ནི་བོན་ཉིད་ལ། དེ་ལ་མི་བདེ་བའི་དགྲ་གང་ཡང་མེད་
པས་ནི་བདེ་བ། སྣང་སྲིད་ཐམས་ཅད་ནམ་མཁའ་ལྟར་ཁྱབ་བདལ་དུ་གནས་པས་ནི་
ཆེན་པོའོ། །དེ་ཐོག་མ་གང་ནས་ཀྱང་མ་སྐྱེས། ཐ་མ་གང་དུ་ཡང་མི་འཆི་བས་ནི། མི་
སྐྱེ་མི་འགགས་པའོ། །བོན་ཉིད་བདེ་བ་ཆེན་པོ་མི་འགག་པའི་དབྱིངས་སུ་བོན་གྱི་སྒོ་
མོ་བརྒྱད་ཁྲི་བཞི་སྟོང་དང་། བོན་ཅན་མཚན་མར་སྣང་བ་ཐམས་ཅད་བོན་ཉིད་ལྟར་
ཡེ་ནས་མཚོན་པ་དང་མྱ་ངན་ལས་འདས་སོ། །དེ་བཞིན་དུ་བོན་རིག་པའི་ཁུ་བྱུག་
འདི་ཡང༌། མཚོན་པ་མྱ་ངན་ལས་འདས་སོ། །དེ་བཞིན་དུ་བདག་གི་བྱང་ཆུབ་ཀྱི་
སེམས་དོན་ཐམས་ཅད་ཀྱང་། མཚོན་པ་མྱ་ངན་ལས་འདས་སོ། །སྤྲུལ་པའི་ཁུ་བྱུག་
རྟགས་ནི་སེམས་ཉིད་དེ་ཅེས་པ། རྟགས་ཐམས་ཅད་སེམས་ཉིད་ལ་འདུས་ཏེ། སྐྱེ་
འགྲོ་སྲོག་གིས་བསྡུས་པ་ཐམས་ཅད། བྱང་ཆུབ་ཀྱི་སེམས་དང་མི་ལྡན་པ་གང་ཡང་
མེད་ཅིང་། སེམས་ཀྱི་རང་བཞིན་དུས་གསུམ་དུ་འདུས་མ་བྱས་པས། དང་པོ་མ་སྐྱེས་
པས་ཐ་མ་མི་འགག་པ། སྐྱེ་འགག་གཉིས་ཀྱི་མཐའ་ལས་འདས་པ་ཡིན་པའི་ཕྱིར།
འདི་ཞེས་བྱ་བ་མེད་ཅིང་མཚོན་པ་མྱ་ངན་ལས་འདས་སོ། །དེ་བཞིན་དུ་སྐྱེ་འགྲོ་སྲོག་
གིས་བསྡུས་པའི་སེམས་ཅན་ཐམས་ཅད་ཀྱང་། སེམས་ཉིད་ནམ་མཁའ་དང་འདྲ་
བར་རྟོགས་ན། མཚོན་ཅིང་བརྗོད་དུ་མེད་པའི་མཚོན་པ་མྱ་ངན་ལས་འདས་པར་
འགྱུར་རོ། །སྐྱེ་མེད་ཁུ་བྱུག་འགག་མེད་ཅེས་པ། དོན་དམ་པར་སེམས་རིག་པའི་ཁུ་
བྱུག་འདི་ཡི་དོན་རྟོགས་ན། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས། གཞི་མ་
འགག་པ་ནི་སེམས་ཀྱི་སེམས་ཉིད་ཡིན་ལ། སྐྱེ་བ་མེད་པ་ནི་སེམས་ཀྱི་དབྱིངས་ཡིན་ཏེ།
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྐྱེ་བ་མེད་པ་སེམས་ཀྱི་དབྱིངས་ན། འགག་པ་མེད་པ་སེམས་ཉིད་བདེ་བ་ཆེན་པོ་
ངང་ལ་ངང་གིས་འཕྱོ་བའོ། །དོན་དེ་ལྟ་བུར་རྟོགས་ཙམ་ཉིད་ན་སེམས་ཅན་ཐམས་
ཅད་ནི། སྐྱེ་བའི་མཐའ་ཡང་སྐྱེ་བ་མེད་པའི་དབྱིངས་སུ་རང་གི་རང་བཞིན་གྱིས་ཡེ་
ནས་སངས་རྒྱས་པའོ། །འཆི་བའི་མཐའ་ཡང་མ་འགག་པའི་ཡེ་ཤེས་ལ། རང་གི་རང་
བཞིན་གྱིས་ཡེ་ནས་སངས་རྒྱས་པའོ། ། སྐྱེ་མཐའ་འཆི་མཐའ་གཉིས་ཀྱང་། མཉམ་པ་
ཉིད་གཉིས་སུ་མེད་པའི་དོན་ལ། རང་གི་རང་བཞིན་གྱིས་ཡེ་ནས་སངས་རྒྱས་པའོ། །
དོན་དེ་ལྟར་རྟོགས་ཙམ་ཉིད་ན། འཁོར་བ་དང་མྱ་ངན་ལས་འདས་པས། སྲིད་
གསུམ་ཐོལ་ལེས་བཏབ། ས་བཅུ་ཟིལ་གྱིས་ནོན་གྱིས་བྱའོ། །
༧ སྤྲུལ་པའི་ཁུ་བྱུག་མི་དམིགས་ཅིར་མི་སྒྲོགས་ཅེས་པ། འདི་ནས་མར་ནི་བྱང་
ཆུབ་ཀྱི་སེམས་རིག་པའི་ཁུ་བྱུག་གི་ནང་ནས་ཡན་ལག་བརྒྱད་པར་མི་དམིགས་པའི་
ཁུ་བྱུག་དགུ་སྟོན་ཏེ། དོན་དམ་པར་སེམས་རིག་པའི་ཁུ་བྱུག་འདི་ཡི་དོན་རྟོགས་ན།
མི་དམིགས་པའི་ཏིང་ངེ་འཛིན་ལ་གནས་ཏེ། ཐུགས་ཡང་དག་པའི་བརྣག་པ་མཐར་
ཕྱིན་པས། སྤྲུལ་པའི་ཁུ་བྱུག་ལྟར་གསུང་ལྷང་ལྷང་སྙན་པར་ཡང་མི་སྒྲོགས་ཏེ། སྒོམ་
ཚིག་ཁ་རུ་མི་འབྱིན་པའོ། །མི་འགག་མཚན་མ་མེད་པའི་ཐིག་ལེ་ཅེས་པས། ཀུན་
གཞི་མ་གཡོས་པའི་ཀློང་ཐམས་ཅད་འབྱུང་བའི་གནས་དེ་ལ་ནི། མཚན་མ་ཕྲ་རབ་ཀྱི་
རྡུལ་ཙམ་ཡང་མེད་དོ། །དེ་མངོན་པར་གསལ་བར་རྟོགས་པ་ནི་ཐིག་ཡིན་པ་ལ། དེ་
དངོས་པོ་༼ཡོངས་༽སུ་ཁྱབ་བདལ་པ་ནི་ལེ་ཡིན་ནོ། །དེ་ལྟ་བུའི་ཀློང་དག་པ་དེ་རུ་རང་
རིག་པའི་ཡེ་ཤེས་སྐྱེ་བ་མེད་པར་གདོད་ནས་དག་པ། དངོས་པོ་དང་མཚན་མ་རྡུལ་
ཡང་མེད་པ་ལ། སྐད་ཅིག་ཀྱང་མངོན་དུ་མ་བྱུང་བ། དེ་རང་གི་རང་བཞིན་གྱིས་
གནས་ཏེ། དེ་ནི་ནམ་མཁའ་ལས་ཉི་མ་ཤར་བ་ལྟར་ངང་ལས་ངང་གིས་གནས་པས།
མི་བདེ་བའི་སྒྲ་ཐམས་ཅད་དང་བྲལ་ཏེ། དམིགས་སུ་རྡུལ་ཡང་མེད་པའོ། །བྱ་འཕུར་
232

སེམས་སྡེ། རིག་པ་ཁུ་བྱུག་གི་འགྲེལ་པ། ༼ན༽
ཤིང་གི་སྐས་ལ་མི་འཛེགས་ཅེས་པས། དཔེར་ན་འདབ་ཆགས་ཁུ་བྱུག་དེ་ཡང་གཡུ་
ལོ་འབར་བའི་སྡོང་པོའི་ཁ་ལས་བབས་པའི་ཚེ་ན། སྐད་སྒྲོགས་ཤིང་ཤིང་ལ་བརྟེན་
ཀྱང་། ནམ་མཁའ་ལ་ཡར་འཕུར་བའི་དུས་སུ་སེམས་ཅན་གཞན་ལྟར་སྐས་ཀྱི་གདང་
བུ་ལ་འཛེགས་པ་ལྟར་མི་བྱེད་དེ། ཐོགས་པ་མེད་པར་ནམ་མཁའ་ལ་འཕུར་ཏེ་འགྲོ་
བ་དང་འདྲ་བར་ན། བྱང་ཆུབ་ཀྱི་སེམས་མ་རྟོགས་པའི་དུས་ན་ནི། ཁམས་གསུམ་
འཁོར་བའི་གནས་ན། སྒྱུ་མའི་ལུས་ཤའི་གདོས་པ་ཅན་དང་འབྲེལ་བས། ཐེག་པ་དགུ་
ཡང་སྐྲས་པའི་གདང་བུ་ལྟར་བསྟན་ནས། རིམ་གྱིས་འཛེགས་དགོས་པ་ནི། ཐེག་པ་
འོག་མས་བཞེད་དོ། །ཐེག་པ་ཆེན་པོ་འདི་ཡིས་བཞེད་ཀྱིས་ནི། སེམས་ཉིད་ཐུགས་རྗེ་
ཆེན་པོའི་ཤུགས་དང་ལྡན་པས། དགོངས་པ་ཟབ་མོའི་བསམ་པ་མྱ་ངན་ལས་འདས་
ནས། ཆགས་སུ་མེད་པའི་དོན་བྱུང་སྟེ། ཐེག་པ་རིམ་པ་དགུ་ཡང་བགྲོད་པ་མེད་
པར་ཀུན་གྱི་བླ་ཞེས་བྱའོ། །ཕྱྭ་གཤེན་མོ་ལ་སྒྲོགས་པའི་ཁུ་བྱུག་ཅེས་པ། ཐེག་པ་འོག་
མ་གཤེན་གྱི་ཕུ་གཤེན་པ་དེ་ཡང་། ལྷ་ཀུ་བྱི་མང་ཀེས་བསྟན་པ་འཛུགས་ཏེ། མོ་བླའི་
རྒྱལ་པོ་དཀྱེལ་ཕུ་ཝེར་སྤྱན་དྲངས་ནས། ཁུ་བྱུག་ལྟར་སྐད་ལྷང་ལྷང་སྙན་པར་སྒྲོགས་
ཤིང་། གཏོ་སུམ་བརྒྱ་དྲུག་ཅུ་དང༌། དཔྱད་བརྒྱད་ཁྲི་བཞི་སྟོང་གཏན་ལ་འབེབས་
པ་དང༌། དེ་ཡི་ནང་ནས་ཀྱང་དགོས་དོན་དང་བདེན་པ་བསམ་གྱིས་མི་ཁྱབ་པ་ཅིག་
འབྱུང་ན་ཡང་། ཁྱད་པར་ཆེན་པོའི་ཐེག་པ་འདིས་རྟོགས་པའི་དུས་ན། གཏོ་དཔྱད་
དེ་དག་ལའང་མཚན་མ་དང་དངོས་པོ་རྡུལ་ཡང་མེད་དེ། གཏོ་དཔྱད་ཅི་ལ་ཡང་
རྣམ་པར་མི་རྟོག་པའི་ཏིང་ངེ་འཛིན་ལ་སྙོམས་པར་གནས་སོ། །དེ་ལྟར་གནས་ཙམ་
ཉིད་ན། ཕྱྭ་གཤེན་གྱི་བོན་དང་མཚན་མ་ཅིར་སྣང་ཡང༌། སེམས་དང་སེམས་ཉིད་དུ་
སྣང་ཞིང་གསལ་ཏེ། དེ་ཡང་གསལ་ལོ་བའི་རྟོགས་པ་མེད་ཅིང་། དམིགས་པའི་ཡུལ་
ལས་འདས་པའོ། །སྣང་གཤེན་གྱེར་ལ་སྒྲོགས་པའི་ཁུ་བྱུག་ཅེས་པ། ཐེག་པ་གཉིས་པ་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཤེན་གྱེར་སྣང་གཤེན་པ་དེ་ཡང་། མི་བོན་ལྷ་བོན་རྒྱ་བྲིམ་དང་སྣར་བ་ཅེས་བྱ་བ་
དེས་བསྟན་པ་འཛུགས་པ་སྟེ། གར་གསས་བཙན་པོ་ཞེས་བྱ་བ་སྤྱན་དྲངས་ནས། ཁུ་
བྱུག་ལྟར་ལྷང་ལྷང་སྙན་པར་སྒྲོགས་ཤིང་གྱེར་སྒོ་བཞི་སྐད་ཅོང་དགུ་གཏང་རགས་
བཞི་བཅུ་རྩ་གཉིས་གཏན་ལ་འབེབས་ཏེ། དེ་ཡི་ནང་ནས་ཀྱང་། དགོས་དོན་དང་
བདེན་པ་བསམ་གྱིས་མི་ཁྱབ་པ་ཅིག་བྱུང་ན་ཡང་། ཁྱད་པར་ཆེན་པོའི་ཐེག་པ་འདི་
རྟོགས་པའི་དུས་ན། གྱེར་སྒོ་དེ་དག་ལ་ཡང་མཚན་མ་དང་དངོས་པོ་རྡུལ་ཡང་མེད་
དེ། གྱེར་སྐད་ཅིག་ལ་ཡང་མི་དམིགས་པའི་ཏིང་ངེ་འཛིན་ལ་སྙོམས་པར་གནས་སོ། །
འཕྲུལ་གཤེན་མཐུ་དབང་སྒྲོགས་པའི་ཁུ་བྱུག་ཅེས་པས། ཐེག་པ་གསུམ་པ་གཤེན་
གྱི་འཕྲུལ་གཤེན་པ་ཡང༌། དབལ་བོན་སྟག་ལ་མེ་འབར་ཅེས་བྱ་བ་དེས་བསྟན་པ་
འཛུགས་ཏེ། དབལ་གསས་རྔམ་པ་ཅེས་པ་བྱ་བ་སྤྱན་དྲངས་ནས། ཁུ་བྱུག་ལྟར་སྐད་
ལྷང་ལྷང་སྙན་དུ་སྒྲོགས་ཤིང་། རྫུ་འཕྲུལ་ཆེན་པོ་བཅུ་གསུམ་པ་གཏན་ལ་འབེབས་
ཏེ། དེ་ཡི་ནང་ནས་ཀྱང་དགོས་དོན་དང༌། བདེན་པ་བསམ་གྱིས་མི་ཁྱབ་པ་ཅིག་
འབྱུང་ནའང༌། ཁྱད་པར་ཆེན་པོ་འདི་ཡི་དོན་རྟོགས་པའི་དུས་ན། རྫུ་འཕྲུལ་དེ་དག་
ལ་ཡང༌། མཚན་མ་དང་དངོས་པོ་རྡུལ་ཡང་མེད་དེ། སྤྲུལ་པ་ཅིར་ཡང་མི་དམིགས་
པའི་ཏིང་ངེ་འཛིན་ལ་སྙོམས་པར་གནས་སོ། །སྲིད་གཤེན་འདུར་ལ་སྒྲོགས་པའི་ཁུ་
བྱུག་ཀྱང་ཅེས་པས། ཐེག་པ་བཞི་པ་གཤེན་གྱི་སྲིད་གཤེན་པ་ཡང༌། འདུར་གཤེན་
རྨ་འདངས་ཞེས་བྱ་བ་དེས་བསྟན་པ་འཛུགས་ཏེ། འདུར་གསས་རྨ་བོ་སྤྱན་དྲངས་
ནས། ཁུ་བྱུག་ལྟར་སྐད་ལྷང་ལྷང་སྙན་དུ་སྒྲོགས་ཤིང་། ཤི་ཐབས་བརྒྱ་རྩ་གཉིས་དང་།
འདུར་སྒོ་ཆེན་པོ་བཞི་གཏན་ལ་འབེབས་ཏེ། དེ་ཡི་ནང་ནས་ཀྱང་དགོས་དོན་དང་
བདེན་པ་བསམ་གྱིས་མི་ཁྱབ་པ་ཅིག་འབྱུང་ན་ཡང༌། ཁྱད་པར་ཆེན་པོ་འདི་ཡི་དོན་
རྟོགས་པའི་དུས་ན་ནི། འདུར་སྒོ་དེ་དག་ལ་ཡང་མཚན་མ་དང་དངོས་པོ་རྡུལ་ཡང་
234

སེམས་སྡེ། རིག་པ་ཁུ་བྱུག་གི་འགྲེལ་པ།
མེད་པ་དེ། ཤི་འདུར་ཅིར་ཡང་མི་དམིགས་པའི་ཏིང་ངེ་འཛིན་ལ་སྙོམས་པར་གནས་
སོ། །ཚངས་པ་དགེ་བར་སྒྲོགས་པའི་ཁུ་བྱུག་ཅེས་པས། ཐེག་པ་ལྔ་པ་གཤེན་གྱི་དགེ་
བསྙེན་པ་དེ་ཡང་། གཤེན་ཚངས་པ་གཙུག་ཕུད་དེས་བསྟན་པ་འཛུགས་ཤིང་། ལྷ་
ཡེ་མཁྱེན་འཕྲུལ་གྱི་རྒྱལ་པོ་སྤྱན་དྲངས་ནས། གསུངས་ལྷང་ལྷང་སྙན་དུ་སྒྲོགས་
ཏེ། དཀའ་བ་སྤྱད་ནས་རྒྱུ་འབྲས་ཀྱི་དོན་གཏན་ལ་འབེབས་ཏེ། དེ་ཡི་ནང་ནས་ཀྱང་
དགོས་དོན་དང་བདེན་པ་བསམ་གྱིས་མི་ཁྱབ་པ་ཅིག་འབྱུང་ན་ཡང་། ཁྱད་པར་
ཆེན་པོ་འདི་ཡི་དོན་རྟོགས་པའི་དུས་ན་ནི། རྒྱུ་འབྲས་དེ་དག་ལ་ཡང་དངོས་པོ་དང་
མཚན་མ་རྡུལ་ཡང་མེད་དེ། རྒྱུ་འབྲས་ཅིར་ཡང་མི་དམིགས་པའི་ཏིང་ངེ་འཛིན་ལ་
སྙོམས་པར་གནས་སོ། །དྲང་སྲོང་འདུལ་ཁྲིམས་སྒྲོགས་པའི་ཁུ་བྱུག་ཅེས་པས། ཐེག་
པ་དྲུག་པ་གཤེན་གྱི་དྲང་སྲོང་པ་དེ་ཡང༌། གཤེན་དྲང་སྲོང་རྒྱལ་བ་ཞེས་བྱ་བ་དེས་
བསྟན་པ་འཛུགས་ཤིང་། གཡུང་དྲུང་ཚེ་ཡི་རྒྱལ་པོ་སྤྱན་དྲངས་ནས། གསུང་ལྷང་
ལྷང་སྙན་པར་སྒྲོགས་ཏེ་སྤངས་པ་དང༌། སྤྱད་པ་དང་མཚོན་པ་དང་སྒྲུབ་པ་ལས་
སོགས་པ་སྟེ། འདུལ་ཁྲིམས་གཏན་ལ་འབེབས་ཏེ། དེ་ཡི་ནང་ནས་ཀྱང་དགོས་དོན་
དང་བདེན་པ་བསམ་གྱིས་མི་ཁྱབ་པ་ཅིག་འབྱུང་ན་ཡང་། ཁྱད་པར་ཆེན་པོའི་དོན་
འདི་ལ་རྟོགས་པའི་དུས་ན། འདུལ་ཁྲིམས་དེ་དག་ལ་ཡང་དངོས་པོ་དང་མཚན་
མ་རྡུལ་ཡང་མེད་དེ། དཀའ་སླ་ཅིར་ཡང་མ་དམིགས་པའི་ཏིང་ངེ་འཛིན་ལ་སྙོམས་
པར་གནས་སོ། ། ཨ་དཀར་སྒྲུབ་པར་སྒྲོགས་པའི་ཁུ་བྱུག་ཅེས་པ། ཐེག་པ་བདུན་པ་
གཤེན་གྱི་ཨ་དཀར་བ་དེ་ཡང་། གཤེན་གསང་བ་འདུས་པ་ཅེས་བྱ་བ་དེས་བསྟན་
པ་འཛུགས་ཤིང་། ཁྲོ་བོ་ཆེན་པོ་མཁའ་འགྱིང་ཁ་སྤྱན་དྲངས་ནས། གསུང་ལྷང་ལྷང་
སྙན་པར་སྒྲོགས་ཏེ། བསྙེན་སྒྲུབ་གཏན་ལ་འབེབས་པ་སྟེ། དེ་ཡི་ནང་ནས་ཀྱང་
དགོས་དོན་དང་བདེན་པ་བསམ་གྱིས་མི་ཁྱབ་པ་ཅིག་འབྱུང་ན་ཡང་། ཁྱད་པར་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆེན་པོ་འདི་ཡི་དོན་རྟོགས་པའི་དུས་ན། བསྙེན་བསྒྲུབ་དེ་དག་ལའང་མཚན་མ་དང་
དངོས་པོ་རྡུལ་ཡང་མེད་དེ། ལྷ་གསས་ཅིར་ཡང་མི་དམིགས་པའི་ཏིང་ངེ་འཛིན་ལ་
སྙོམས་པར་གནས་སོ། ། ཡེ་གཤེན་ཏིང་འཛིན་སྒྲོགས་པའི་ཁུ་བྱུག་ཅེས་པས། ཐེག་
པ་བརྒྱད་པ་གཤེན་གྱི་ཡེ་གཤེན་པའི་བོན་དེ་ཡང་ཡེ་གཤེན་གཙུག་ཕུད་བྱ་བ་དེས་
བསྟན་པ་འཛུགས་ཤིང་། གཡུང་དྲུང་ཡེ་དབང་གི་རྒྱལ་པོ་སྤྱན་དྲངས་ནས། གསུང་
ལྷང་ལྷང་སྙན་པར་སྒྲོགས་ཤིང་། ཏིང་ངེ་འཛིན་གྱི་དཀྱིལ་འཁོར་གཏན་ལ་འབེབས་
ཏེ། དེ་ཡི་ནང་ནས་ཀྱང་དགོས་དོན་དང་བདེན་པ་བསམ་གྱིས་མི་ཁྱབ་པ་འབྱུང་ན་
ཡང་། ཁྱད་པར་ཆེན་པོའི་དོན་འདི་ཐོས་སམ་རྟོགས་པའི་དུས་ན། ཏིང་ངེ་འཛིན་གྱི་
དཀྱིལ་འཁོར་ལ་ཡང་། དངོས་པོ་དང་མཚན་མ་རྡུལ་ཡང་མེད་དེ། རྣམ་པ་ཅིར་
ཡང་མི་དམིགས་པའི་ཏིང་ངེ་འཛིན་ལ་སྙོམས་པར་གནས་སོ། །ཁྱད་པར་སེམས་ཉིད་
སྒྲོགས་པའི་ཁུ་བྱུག་ཅེས་པ། ཐེག་པ་དགུ་པ་གཤེན་གྱི་ཁྱད་པར་ཆེན་པོའི་བོན་དེ་
ཡང་། གཤེན་ཚད་མེད་འོད་ལྡན་བྱ་བ་དེས་བསྟན་པ་འཛུགས་ཤིང་། གཡུང་དྲུང་གི་
མི་འགྱུར་བའི་ལྷ་སྤྱན་དྲངས་ནས། གསུང་ལྷང་ལྷང་སྙན་པར་སྒྲོགས་ཤིང་། སེམས་
ཉིད་ཀྱི་དོན་གཏན་ལ་འབེབས་ཏེ། ཁྱད་པར་ཆེན་པོའི་དོན་ལ་རྟོགས་པའི་དུས་ན།
སེམས་ཀྱི་རང་བཞིན་དངོས་པོ་དང་མཚན་མ་རྡུལ་ཡང་མེད་དེ། སེམས་ཉིད་ཅིར་
ཡང་མི་དམིགས་པ་ལས་མ་བཅོས་པའི་ཏིང་ངེ་འཛིན་ལ་སྙོམས་པར་གནས་སོ། །མ་
སྐྱེས་མི་སྐྱེ་ཅེས་པ། དཔེར་ན་ནམ་མཁའི་རང་བཞིན་ནི། ཐོག་མ་ཡང་ཡེ་ཡོད་པ་ལས་
ཆེར་མ་སྐྱེས། ཐ་མ་ཡང་ཡེ་ཡོད་པ་ལས་སྐྱེ་མི་སྲིད། ད་ལྟ་ཉིད་དུ་ཡང་སྐྱེ་བའི་མཚན་
མ་ཡང་ཡོད་པ་ཡང་མ་ཡིན་ཏེ། དཔེ་དེ་བཞིན་དུ་བོན་ཉིད་དང་སེམས་ཉིད་ཀྱང༌།
ཐོག་མ་ཡང་ཡེ་ཡོད་པ་ལས་ཆེར་མ་སྐྱེས། ཐ་མ་ཡང་ཡེ་ཡོད་པ་ལས་ཆེར་སྐྱེ་མི་སྲིད།
ད་ལྟ་ཉིད་དུ་ཡང་སྐྱེ་བའི་མཚན་མ་ཡོད་པ་ཡང་མ་ཡིན་ཏེ། སྐྱེ་མེད་གདོད་ནས་དག་
236

སེམས་སྡེ། རིག་པ་ཁུ་བྱུག་གི་འགྲེལ་པ། ༼ན༽
པ། མཚན་མ་ཡོངས་དང་བྲལ་བའི་བྱང་ཆུབ་སེམས་ཅེས་དེ་ལ་བྱའོ། །མ་འོང་མི་འགྲོ་
ཞེས་པ། དཔེར་ན་ནམ་མཁའི་ངང་ཉིད་ནི། དང་པོ་གང་ནས་ཀྱང་མ་འོངས་སོ། །
ཐ་མ་གང་དུ་ཡང་མི་འགྲོ། ད་ལྟ་ཉིད་དུ་ཡང་འགྲོ་འདུག་གི་མཚན་མ་ཅིར་ཡང་མ་
འབྱུང་བ་དང་འདྲ་སྟེ། བོན་ཉིད་དང་སེམས་ཉིད་དང་པོ་གང་ལས་ཀྱང་མ་འོངས་ཏེ།
དབྱིངས་ན་ཡེ་ནས་ཡོད། ཐ་མ་གང་དུ་མི་འགྲོ་སྟེ། དབྱིངས་ན་ཡེ་ནས་འདུག །ད་
ལྟ་ཉིད་དུ་ཡང་འགྲོ་འདུག་གཉིས་ཀའི་མཚན་མ་དང་ཡེ་ནས་བྲལ་ཏེ། འགྲོ་འདུག་
མེད་པར་གནས་ནས་བདེ་བའི་བྱང་ཆུབ་སེམས་ཞེས་བྱའོ། །ཐིག་ལེ་གཅིག་ལ་ཅེས་པ།
དཔེར་ན་ནམ་མཁའི་ངང་ཉིད་ནི། ཡེ་ནས་མ་གཡོས་པ་ལས། ཅིར་ཡང་གསལ་བ་
ནི་ཐིག་ཡིན་ལ། དེ་ཁམས་གསུམ་ཁྱབ་བདལ་དུ་གནས་པ་ནི་ལེ་ཡིན་ནོ། །དེ་གཅིག་
དང་གཉིས་སུ་བགྲང་དུ་མེད་པ་ལས། དངོས་པོ་དང་མཚན་མ་རྡུལ་ཡང་མེད་པར་
ཡེ་ནས་གནས་པ་ལྟར། བོན་ཉིད་དང་སེམས་ཉིད་ཀྱང་དེ་བཞིན་དུ་གནས་ཏེ། བོན་
ཉིད་དང་སེམས་ཉིད་མ་གཡོས་པ་ལས། ཅིར་ཡང་གསལ་བ་ནི་ཐིག་ཡིན། དེ་ཁམས་
གསུམ་དུ་ཡེ་ཤེས་ཆེན་པོས་ཁྱབ་བདལ་དུ་གནས་པ་ནི་ལེ་ཡིན། དེ་ཡི་ངང་ལས་ནི་
གཅིག་དང་གཉིས་སུ་བགྲང་དུ་མེད་པ་ལས། དངོས་པོ་མཚན་མ་རྡུལ་ཡང་མེད་པའི་
ངང་ལས་ཡེ་ནས་གནས་པས་ནི་མ་བཅོས་པའི་ཐིག་ལེ་གཅིག་ལ་མཚན་མ་མེད་པར་
གནས་པའི་བྱང་ཆུབ་སེམས་ཞེས་དེ་ལ་བྱའོ། །
༧ མི་འགྱུར་དབྱིངས་ཀྱི་ཐིག་ལེ་ཉག་གཅིག་ཅེས་པས། འདི་ནས་མར་ནི། མི་
འགྱུར་བའི་ཐིག་ལེ་གཅིག་ལས། མ་བཅོས་པའི་ཁུ་བྱུག་གསུམ་འུབ་ཆིབས་པ་སྟོན་སྟེ།
བོན་ཉིད་འགྱུར་བ་མེད་པའི་དབྱིངས་ཐིག་ལེ་ཆེན་པོ་ཉག་གཅིག་ཏུ་ཡེ་ནས་གསལ་
བ་དེ་ལ། སེམས་ཉིད་ཅིར་ཡང་མ་བཅོས་པ་འགྱུར་བ་མེད་པ་གཡུང་དྲུང་གི་སྐུ་ཐོབ་
པ་དེ། འདབ་ཆགས་ཀྱི་རྒྱལ་པོ་ཁུ་བྱུག་ཏུ་སྐུ་སྤྲུལ་ནས། སེམས་ཅན་ཐམས་ཅད་ལ་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཅིར་ཡང་གསལ་བའི་དོན་བསྟན་པ་ལ་བྱའོ། །གསལ་བ་ཉིད་ལ་སྣང་བའི་རང་
བཞིན་མེད་ཅེས་པས། སེམས་ཀྱི་དོན་ཅིར་ཡང་གསལ་བར་བསྟན་པས་ཀྱང་། སྣང་
བའི་དངོས་པོ་རྡུལ་ཕྲ་རབ་ཙམ་ཡང་མེད་པས་ནི། སྐད་ཅིག་ཀྱང་མངོན་དུ་མ་བྱུང་
བ་སྟེ། གསལ་ལ་དངོས་པོ་མེད་པའི་བྱང་ཆུབ་སེམས་ཞེས་བྱའོ། ། མི་འགྱུར་སྤྲོས་མེད་
ཅེས་པས། སེམས་ཀྱི་རང་བཞིན་དུས་གསུམ་དུ་མ་འགྱུར་བ། སྤྲོས་པའི་མཚན་མ་
ཐམས་ཅད་དང་བྲལ་བ། ཐིག་ལེ་ཆེན་པོ་ཉག་གཅིག་ཏུ་གསལ་བ་དེ་ལས། དངོས་
པོ་དང་མཚན་མ་མེད་པའི་གསུང་བྱུང་ནས། གསུང་དེ་ལས་རིག་པའི་ཁུ་བྱུག་ཏུ་
སྤྲུལ་ནས། སེམས་ཀྱི་དོན་ཅིར་ཡང་ཐོས་པར་བསྒྲགས་པ་ལ་བྱའོ། །གྲགས་པ་ཉིད་
ལ་ཚིག་གི་ཐ་སྙད་ཅེས་པ། དོན་དམ་པར་དངོས་མེད་གསུང་གི་སྙིང་པོ་སེམས་རིག་
པའི་ཁུ་བྱུག་རྟོགས་པའི་དུས་ན། ཚིག་དང་ཡི་གེའི་ཐ་སྙད་ཐམས་ཅད་དང་བྲལ་བས།
བརྗོད་དུ་མེད་པའི་བྱང་ཆུབ་ཀྱི་སེམས་ཅེས་དེ་ལ་བྱའོ། །གཉིས་མེད་མི་འགྱུར་ཅེས་པ།
དོན་དམ་པར་ཡེ་ནས་མི་འགྱུར་བ་ནི་སྐུ། རང་བཞིན་མེད་པ་ནི་གསུང་། དེ་དང་དེ་
གཉིས་ཡེ་ནས་གཉིས་སུ་མེད་པར་རྟོགས་པ་ནི་ཐུགས། ཐུགས་ཉིད་མ་གཡོས་པས་
དུས་གསུམ་དུ་འགྱུར་བ་མེད་པ། ཐིག་ལེ་ཆེན་པོ་ཉག་གཅིག་ཏུ་གནས་པའི་དབྱིངས་
སུ། ཐུགས་མ་བཅོས་པའི་ཡེ་ཤེས་ཉིད་ནི། གསུངས་ཁུ་བྱུག་ལྟར་བསྒྲགས་ཀྱང་། དོན་
མཉམ་པ་ཉིད་ལ་གནས་པ་ལ་བྱའོ། །མཉམ་པ་ཉིད་ལ་མི་མཉམ་ཡེ་ནས་མེད་ཅེས་
པས་ནི། བྱང་ཆུབ་ཀྱི་སེམས་མཉམ་པ་ཉིད་ཀྱི་དོན་གསལ་བར་རྟོགས་ན། སེམས་ཀྱི་
ངང་ལ་མི་མཉམ་པ་ཡེ་ནས་མེད་ཅིང་། མཉམ་པ་ཉིད་གཉིས་སུ་མེད་པའི་དོན་ལ་མ་
བཅོས་པར་གནས་པའོ། །གསུམ་མཐའ་གཅིག་ཏུ་ཁྱབ་བདལ་ཅེས་པ། དོན་དམ་པར་
མཉམ་པ་ཉིད་ཀྱི་ཡེ་ཤེས་དེ་གསལ་བར་རྟོགས་ནས་སྐུ་གསུང་ཐུགས་གསུམ་ཡང༌།
མཐའ་གཉིས་དང་གསུམ་དུ་མེད་པར་མཉམ་པ་ཉིད་ཀྱི་ཡེ་ཤེས་དེ་ལ་རོ་གཅིག་ཅིང་།
238

སེམས་སྡེ། རིག་པ་ཁུ་བྱུག་གི་འགྲེལ་པ།
བྱང་ཆུབ་ཀྱི་སེམས་ཡེ་འབྱུང་གི་རྒྱལ་པོ་ཐིག་ལེ་གཅིག་ལ་དགོངས་པ་ནམ་མཁའ་ལྟར་
ཁྱབ་བདལ་བ་ལས། འབྲས་བུ་ཡེ་ཤེས་ཀྱི་འོད་ཚོན་གང་དུ་འུབ་ཆིབ་པའོ། །བྱང་ཆུབ་
ཀྱི་སེམས་རིག་པའི་ཁུ་བྱུག་གི་འགྲེལ་བ་རྫོགས་སོ། །སྣོད་ངན་པ་ལ་བྱིན་ན་འགས་
པར་འགྱུར། མ་བཤད་དཔེ་མཚོན་༼ཚོང་༽བྱས་ན་དམ་ཚིག་ཉམས་པ་ཡིན་ཏེ་བོན་
གྱི་ཚོང་པ་བྱའོ། །སྲི་ཞུ་གུས་པ་ཆུང་ན། བོན་མི་གཉན་ལ་གང་ཟག་མི་བརྗིད། འདི་
ལས་འདས་ན་བོན་གྱི་ཚོང་པ་བྱ་སྟེ། དམ་ཚིག་ཉམས་པ་ཡིན། བསྒོམ་ཆེན་གཤེན་
རྒུར་དེ་སྐད་གསུངས། ཞུ་གཡས་ལེགས་པོས་ཡང་དེ་ལྟར་བགྱིས། སྐྱ་སྟོན་རྩེ་པོ་ཡང་
དེ་ལྟར་བགྱི། ཞུ་བ་རྣམས་ཀྱང་དེ་ལྟར་མཛོད། ཞུ་སྒོམ་གཤེན་རྒྱལ་ལ་མེ་སྒོམ་གནམ་
གྲགས་ཀྱིས་ཞུས་པའོ། །དག་གོ །ཤིན་ཏུ་དག་གོ །
239

ཅོག་བཞག་གི་ས་གཅོད་བཞུགས་པའི་
དབུ་ཕྱོགས་ལགས་སོ། །
༄༅། ། ཨེ་མ་ཧོ་སྤུངས་སོ་སྨར་རོ། །བར་སྣང་མཁའ་ལ་ཟླ་ཤར་བ། རྒྱ་མཚོ་ཆུ་
བྲན་ནང་ནས་གསལ། རྡོ་ཤིང་ས་ལ་གསལ་བ་མེད། སྟོན་པའི་ཐུགས་ལས་འོད་ཤར་
བ། ལས་འཕྲོ་ཅན་གྱི་སེམས་ལ་གསལ། བྱིང་རྨུགས་བློ་ལ་གསལ་བ་མེད། གོ་བར་
སྟོན་གྱི་རྟོགས་པར་གྱིས། འདི་ལས་ཡིད་གཞུང་བསྒོམས་བྱས་ན། སངས་རྒྱས་གཞན་
ནས་བཙལ་དུ་མེད། མན་ངག་སེམས་ཀྱི་ཅོག་བཞག་མ། ཐུགས་ཀྱི་དཀྱིལ་དུ་བཞག་
ནས་ཀྱང༌། སེམས་ཀྱི་དཀྱིལ་དུ་ཕོག་པར་སྟོན། ཚིགས་བདུན་པ་དང་ཀླད་རྒྱང་
ནི། སྟོན་པའི་ཞལ་ནས་གསུངས་པ་ཡིན། ཞེས་བྱ་སྟེ་དོན་གྱི་བདེན་པ། ཅོག་བཞག་
མའི་གླད་རྒྱང་བསྟན་པའོ། །ད་བྱང་ཆུབ་ཀྱི་སེམས་ཀྱི་མན་ངག་ཟབ་མོ་འདི་ཡི་ནང་
ནས་ཀྱང་། དོན་རྣམ་པ་གསུམ་དུ་སྟོན་ཏེ། དང་པོ་ཕྱག་བཙལ་བའི་མདོ་ཡིས། སྟོན་
པ་ཉིད་སྐུ་བསྟོད་པ་དང༌། བག་ཆགས་འབྱོངས་པའི་མདོ་དང་གཅིག །གཉིས་པ་
མ་འདྲེས་པ་དགུ་ཡིས་དོན་གྱི་མདོ་བསྡུ་བ་དང་གཉིས། གསུམ་པ་རྟག་ཆད་མཐའ་
བསལ་བ་སྟེ། བཅག་གིས་བཞག་པ་དང་གསུམ་མོ། །མདོ་ཡི་དོན་སྟོན་པས་བསྟན་ཏེ།
ཅོག་བཞག་མའི་ས་གཅོད་རྫོགས་སོ།། །།
240

ཅོག་བཞག་གི་གཞུང་བཞུགས་སོ། །
༄༅། །སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ལ་ཕྱག་འཚལ་ལོ། །སྟོན་པ་
ཚད་མེད་བཞིར་ལྡན་པས། གསུམ་གསུམ་དགུ་རུ་ཕྱེ་སྟེ་བསྟན། ཤེས་དོན་རྣམ་པ་
གསུམ་པོ་ནི། ཤེས་ལྡན་དག་ལ་བཟོ་གཏད་འདྲ། བརྟགས་སྟངས་རྣམ་པ་གསུམ་པོ་
ནི། སོ་པ་ལ་ཁར་བཞགས་པ་འདྲ། ལྟ་སྟངས་རྣམ་པ་གསུམ་པོ་ནི། ན་ཆུང་མེ་ལོང་
ལྟ་བ་འདྲ། བསྡུ་ཐབས་རྣམ་པ་གསུམ་པོ་ནི། གསེར་ཕྱེ་ལུས་སུ་བཞུ་བ་འདྲ། བསྙེན་
ཐབས་རྣམ་པ་གསུམ་པོ་ནི། འབུ་བྱེའུ་འབུམ་དབྱེལ་༽ཚེམས་ཀྱིས་གཏམས་པ་འདྲ།
དཔག་སྟངས་རྣམ་པ་གསུམ་པོ་ནི། སེང་ཆེན་གངས་ལས་མཆོངས་པ་འདྲ། སྒྲུབ་
ཐབས་རྣམ་པ་གསུམ་པོ་ནི། ཁྱུང་ཆེན་ནམ་འཕངས་གཅོད་པ་འདྲ། གསལ་བ་རྣམ་
པ་གསུམ་པོ་ནི། བར་སྣང་མཁའ་ལ་ཉི་ཤར་འདྲ། དམིགས་མེད་རྣམ་པ་གསུམ་པོ་ནི།
མཁའ་ལས་གཞའ་ཚོན་བྲིས་པ་འདྲ། ཅོག་བཞག་མའི་དགུ་སྐོར་བསྟན་པའོ། །རྟག་
ཆད་གཉིས་ཀྱི་མཐའ་བསལ་ལ། ཡོད་པར་ཀྱང་ནི་མི་ལྟ་སྟེ། སྟོང་པར་ཀྱང་ནི་མི་སྨོན་
ནོ། །རྟག་པར་ཀྱང་ནི་མི་བཟུང་ལ། མེད་པར་ཀྱང་ནི་མི་གཅོད་དེ། མན་ངག་སེམས་
ཀྱི་ཅོག་བཞག་མ། བསྒོམ་དུ་ཅི་ཡང་མེད་པས་ཏེ། ཡེངས་སུ་མེད་པའི་མན་ངག་སྟོན།
ངང་ལ་ངང་གིས་གནས་པ་ལས། རིག་པའི་རྒྱུན་ནི་གསལ་བར་གདབས། འདི་ལས་
ཅོག་གིས་བཞག་པར་བྱའོ། །སྒོམ་ནུས་དག་ལ་སྦྱིན་པར་བྱའོ། །ཁ་ཐམ། ཅོག་བཞག་
མའི་དཔེ་དཀྱུས་རྫོགས་སོ། །
241

ཅོག་བཞག་གི་འགྲེལ་པ་བཞུགས་སྩོ། །
༄༅། །སྣོད་མེད་ལ་ནི་གསང་བར་འོས། དད་པ་ཅན་ལ་བཤད་པར་འོས། མ་
བཤད་མི་གཏོང་པ་རུ་འོས། ཕུ་དུད་ཆེ་བར་བྱ་བར་འོས། བསྒོམས་ན་འབྲས་བུ་
འཐོབ་པར་ངེས། གསང་བའི་གཉེར་གཏད་དོ། །མིག་ཙེ། སྟོན་པ་ཀུན་ཏུ་བཟང་པོ་
གཤེན་ལྷ་འོད་དཀར་ལ་ཕྱག་འཚལ་ལོ། །ཅེས་པ། འབྲུ་ལ་བཅར་ཏེ་བཤད་ན། སྟོན་
པ་ནི་མི་མངོན་པའི་དབྱིངས་ནས།
༧ ཐུགས་རྗེའི་འོད་ཕྱུང་ནས་སེམས་མ་རྟོགས་པ་རྟོགས་པར་སྟོན་པས་ན་སྟོན་
པའོ། །ཀུན་ཏུ་བཟང་པོ་ཅེས་པ། ཉི་མ་དང་འདྲ་སྟེ་སེམས་ཅན་ཐམས་ཅད་ལ་ཐུགས་
རྗེ་མཉམ་སྙོམས་ཀྱི་དགོངས་པ་དང་ལྡན་པས། གནོད་པས་མི་འགལ་པའི་ཕྱིར་ཀུན་
ཏུ་བཟང་པོའོ། །གཤེན་ལྷ་ནི་དུས་གསུམ་གྱི་གཤེན་རབ་ཐམས་ཅད་ཀྱི་རྩ་བའི་ལྷ་ཡིན་
པས། བྱུང་ཡང་དེ་ཡི་ངང་ལས་བྱུང་ལ། འདུས་ཀྱང་དེ་ཡི་ངང་ལ་འདུས། གནས་
ཀྱང་དེ་ཡི་ངང་ལ་གནས་པའི་ཕྱིར་གཤེན་ལྷ་ཅེས་བྱའོ། །འོད་དཀར་ནི་འོད་ཟེར་ཁ་
དོག་དང་ལྡན་པ་ཅིག་འགྲོ་བ་སེམས་ཅན་གྱི་དོན་ལ་ཕྱོགས་བཅུ་ཡོངས་སུ་སྤྲོས་ཀྱང་།
ཤེལ་ཀང་ཀ་རིའི་མདོག་འདྲ་བ་དཀར་ལ་འཚེར་བ་བག་ཆགས་ཀྱིས་མ་གོས་པའི་འོད་
ཚོན་གང་པ་ཅིག །ཉིད་ཀྱི་ཐུགས་ཀ་ནས་གསལ་བའི་ཕྱིར་འོད་དཀར་རོ། །ཕྱག་ཅེས་
པ་ནི་ཕྱག་ནི། བརྡའ་འཇལ་བའི་ཕྱིར་ཡང་ཕྱག་བཙལ་ལོ། །སྐུ་བསྟོད་པའི་ཕྱིར་ཡང་
ཕྱག་བཙལ་ལོ། །སྒྲིབ་པ་སྦྱངས་པའི་ཕྱིར་ཡང་ཕྱག་བཙལ་ལོ། །གཡུང་དྲུང་གི་སྙིང་པོ་
242

སེམས་སྡེ། ཅོག་བཞག ༼པ༽
ལས་གཅིག་པར་བྱ་བའི་ཕྱིར་ཡང་ཕྱག་བཙལ་ལོ། །ཕྱག་དེ་ཙམ་བཙལ་ནས་དོན་དེ་
འགྲུབ་པའི་ཕྱིར་ན་ཡང་ཕྱག་བཙལ་ལོ། །སྟོན་པ་དེ་ནི་གོང་དུ་སྨོས་པར་ཟད། སྟོན་
པ་ཚད་མེད་བཞིར་ལྡན་པས་ཅེས་པས། སྟོན་པ་དེ་ནི་ཚད་མེད་པ་བཞི་དང་ཡང་
ལྡན་པས་འདི་ཡིན་ཏེ། གང་ཞེ་ན། བྱམས་པ་ཚད་མེད་པ་དང་གཅིག །སྙིང་རྗེ་ཚད་
མེད་པ་དང་གཉིས། དགའ་བ་ཚད་མེད་པ་དང་གསུམ། བཏང་སྙོམས་ཚད་མེད་
པ་དང་བཞིའོ། །དེ་ལ་བྱམས་པ་ཚད་མེད་པས་ནི། ཐུགས་རྗེ་ཆེན་པོས། འགྲོ་དྲུག་
གི་སེམས་ཅན་ཀུན་སྐྱོབས་པ་དང་ཡང་ལྡན། སྙིང་རྗེ་ཚད་མེད་པས། འགྲོ་དྲུག་གི་
སེམས་ཅན། འཁོར་བ་རྒྱུན་ནས་འདྲེན་པའི་ཐུགས་རྗེ་དང་ཡང་ལྡན། དགའ་བ་ཚད་
མེད་པས། འགྲོ་དྲུག་གི་སེམས་ཅན་དགའ་ཞིང་དངས་པ་སྐྱེད་པའི་ཐུགས་རྗེ་དང་
ཡང་ལྡན། བཏང་སྙོམས་ཚད་མེད་པས། མི་གཡོ་བའི་ཐུགས་རྗེ་དང་ཡང་ལྡན། དེ་
ལྟར་ཐུགས་རྗེ་བཞི་དང་ལྡན་པས་སྟོན་པ་ཚད་མེད་བཞིར་ལྡན་པ་ཞེས་བྱའོ། །
༧ གསུམ་པ་གསུམ་ཅེས་པ། བོན་ཉིད་སྐུ་བདེ་བ་ཆེན་པོ་ལ་དབྱེ་རུ་མེད་ཀྱང་།
བཀྲིད་དྲང་གི་དོན་གྱིས། ཚིག་གི་ཡན་ལག་དགུ་རུ་དྲངས་ནས་སྟོན་པས་ཀྱང་
དགུའོ། །ཡང་ན་དོན་གཅིག་ལ་ཚིག་གི་ཡན་ལག་མ་འདྲེས་པ་དགུ་རུ་ཕྱེ་ནས་སྟོན་
པས་ཀྱང་དགུའོ། །ཡང་ན་ཁྱད་པར་ཆེན་པོའི་ཐེག་པ་གཅིག་ལས་ཐེག་པ་དགུ་རུ་ཕྱེ་
ནས་སྟོན་པས་དགུའོ། །ཤེས་དོན་རྣམ་པ་གསུམ་ཅེས་པས། ཨེ་མ་ཧོ་གང་ཞིག་སྐྱེས་བུ་
དག །ལས་འཕྲོ་དང་སྐལ་པར་ལྡན་པ་ཞིག །སངས་རྒྱས་པའི་འབྲས་བུ་བསྒྲུབས་ན།
ཤེས་པ་རྣམ་པ་གསུམ་དང་ལྡན་པར་བྱ་སྟེ། གང་ཞེ་ན། འགྲོ་དྲུག་གི་སེམས་ཅན་ལ་
བུ་གཉེན་དུ་ཤེས་པར་ཅོག་གིས་བཞག་པ་དང་གཅིག །བག་ཆགས་དང་ཉོན་མོངས་
པ་བོན་ཉིད་དང་ཤེས་པར་ཅོག་གིས་གཞག་པ་དང་གཉིས། བསླུ་བ་པོ་རྣམ་གསུམ་
སེམས་མ་རྟོགས་པ་ལས་བྱུང་བས། སེམས་ཉིད་དུ་ཤེས་པར་ཅོག་གིས་བཞགས་པ་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དང་གསུམ་མོ། །དེ་ལྟར་བཞག་ཙམ་ཉིད་ན། དཔེར་ན་ཤེས་པ་དང་ལྡན་པའི་བཟོ་
བོ་ཅིག་ལ། བཟོ་སྣ་གྲངས་ཀྱིས་གཏད་ན་ཉམས་མི་ང་བར་ཤེས་པ་དང་འདྲ་བར་ན།
ལས་འཕྲོ་དག་པའི་གཤེན་རབ་ཀྱིས་ཀྱང་། མན་ངག་འདི་ཐོས་ན། ཉམ་མི་ང་བར་
སྒོམ་ཤེས་པ་ལ་བྱ་ལ། བསྒོམས་ནས་འབྲས་བུ་ཐོབ་ངེས་པར་བསྟན་པའོ། །བརྟག་
སྟངས་རྣམ་པ་གསུམ་པོ་ནི་ཅེས་པ། ཨེ་མ་ཧོ། གང་ཞིག་སྐྱེས་བུ་དག་ལས་འཕྲོ་དང་
སྐལ་པར་ལྡན་པ་ཞིག་གིས། སངས་རྒྱས་པའི་འབྲས་བུ་བསྒྲུབ་ནས། བརྟག་སྟངས་
རྣམ་པ་གསུམ་དང་ལྡན་པར་བྱ་སྟེ། གང་ཞེ་ན། མཚོན་ནི་བདག་གི་བརྙན་པོར་འོང་
བ་བརྟག་སྟེ། སྤངས་པའི་དོན་དུ་ཅོག་གིས་བཞག་པ་དང་གཅིག །བུ་དང་གཉེན་
ནི་བདག་འཁོར་བ་ལ་ཕྱིར་འཐེན་པའི་བཤོལ་ཐག་ཏུ་ཤེས་པར་བརྟག་སྟེ། ཆགས་
པ་མེད་པའི་དོན་དུ་ཅོག་གིས་བཞག་པ་དང་གཉིས། བདག་ལ་ཁྲོ་བ་པོ་རྣམས་ནི།
བདག་སླུ་བ་པོ་ལ་ཡིན་པར་བརྟག་སྟེ། སྒྱུ་མར་ཤེས་པ་ཉིད་དུ་ཅོག་གིས་བཞག་པ་
དང་དེ་ལྟར་གསུམ་མོ། །དེ་ལྟར་བཞག་ཙམ་ཉིད་ན་ནི། དཔེར་ན་ལྟ་བའི་མིག་རྣོ་བ་
གཅིག ། ལ་ཁ་མཐོན་པོ་ཅིག་ཏུ་བཞགས་ནས་བྱ་ར་བྱེད་དུ་བཅུག་ན། ཀུན་རྟོགས་
ཏེ་འོང་བ་དང་འདྲ་བར་ན། ལས་འཕྲོ་དག་པའི་གཤེན་རབ་ཀྱིས་ཀྱང་མན་ངག་
འདི་བརྟགས་ནས། ཀུན་རྟོགས་ཏེ་འཁོར་བ་ལས་ཉམ་མི་ང་བར་སྒོམ་ཤེས་པ་ལ་བྱ་
ལ། བསྒོམས་ནས་འབྲས་བུ་ཐོབ་ངེས་པར་བསྟན་པའོ། །བལྟ་སྟངས་རྣམ་པ་གསུམ་
ཅེས་པ། ཨེ་མ་ཧོ་གང་ཞིག་སྐྱེས་བུ་དག་ལས་འཕྲོ་དང་སྐལ་པར་ལྡན་པ་ཞིག་གི་
འགྲེལ། བལྟ་སྟངས་རྣམ་པ་གསུམ་དང་ལྡན་པར་བྱ་སྟེ། གང་ཞེ་ན། ཡུལ་ཕས་སྣང་
བ་ཐམས་ཅད་དབྱིངས་སུ་བལྟ། དབྱིངས་དེ་ལས་ཡང་དངོས་པོ་དང་མཚན་མ་རྡུལ་
ཡང་མེད་པར་ཅོག་གིས་བཞག་པ་དང་གཅིག །དབང་པོ་ཚུར་འཇུག་པའི་རིག་པ་
ནི། ཡེ་ཤེས་སུ་བལྟ་བར་ཅོག་གིས་བཞག་པ་དང་གཉིས། དེ་དང་དེ་གཉིས་སུ་མེད་
244

སེམས་སྡེ། ཅོག་བཞག་༼པ༽
དེ་དཔྱོད་པ་ལས་འདས་པ་ནི། བོན་ཉིད་ཀྱི་སྐུ་བདེ་བ་ཆེན་པོ་ཉིད་དུ་བལྟ་སྟེ་ཅོག་
གིས་བཞག་པ་དང་གསུམ་མོ། །དེ་ལྟར་བཞག་ཙམ་ནས་ན། དཔེར་ན་ན་ཆུང་གཞོན་
ནུས་མེ་ལོང་གཡའ་ཕྱིས་ནས་བལྟས་པས། རང་གི་བྱད་ལ་རྡུལ་དང་དྲི་མ་ཅི་འདུག་
པ་གསལ་ཏེ། ཕྱི་ཤེས་པ་དང་འདྲ་བར་ན། ལས་འཕྲོ་དག་པའི་གཤེན་རབ་ཀྱིས་
ཀྱང་། མན་ངག་འདི་ཡི་དོན་ལ་ལྟ་ཤེས་ན། བག་ཆགས་ཀྱི་དོན་ཐམས་ཅད་གསལ་
ཏེ། སྐྱོན་རྣམས་ཐམས་ཅད་སེལ་ཤེས་པས། གཏི་མུག་ལས་ཉམ་མི་ང་བར་སྒོམ་ཤེས་
པ་ལ་བྱ་ལ། བསྒོམས་ནས་འབྲས་བུ་ཐོབ་ངེས་པར་བསྟན་པའོ། །བསྡུ་ཐབས་རྣམ་
པ་གསུམ་ཅེས་པས། ཨེ་མ་ཧོ་གང་ཞིག་སྐྱེས་བུ་དག་ལས་འཕྲོ་དང་སྐལ་བར་ལྡན་
པ་ཞིག་གིས་འགྲེ། བསྡུ་ཐབས་རྣམ་པ་གསུམ་ལ་བསྡུ་སྟེ། གང་ཞེ་ན། ལུས་ཕྱག་རྒྱ་
བསྡུ་སྟེ་རང་བཞིན་ཆ་ལུགས་ཀྱི་ཕྱག་རྒྱ་ལྔ་དང་མི་འབྲལ་བར་ཅོག་གིས་བཞག་པ་
དང་གཅིག །གསུང་སྙིང་པོར་བསྡུས་སྟེ། ཨ་ཨ་དཀར་སལེ་འོད་མ་བཟླས་པ་ཡིད་
ལས་བརྗོད་པ་ལ་བསྡུས་ཏེ། སྙིང་པོ་ཆུ་བོའི་རྒྱུན་བཞིན་དུ་མི་འཆད་པར་ཅོག་གིས་
བཞག་པ་དང་གཉིས། ཏིང་ངེ་འཛིན་དགོངས་པར་བསྡུས་ཏེ། བོན་ཉིད་ཀྱི་སྐུ་བདེ་
བ་ཆེན་པོ་ཅིར་ཡང་མ་གཡོས་པས། རྟོག་དཔྱོད་ལས་འདས་པ་སྟེ། སལ་གྱིས་རྟོགས་
པ་ལས་གསལ་ལོ་བའི་རྟོག་འཛིན་མེད་པར་ཅོག་གིས་བཞག་པ་དང་གསུམ་མོ། །དེ་
ལྟར་བཞག་ཙམ་ཉིད་ན་ནི་དཔེར་ན་གསེར་ཕྱེ་ས་མ་ཡ་འབུམ་སྡེ་གཅིག །ཞི་ཀ་སའི་
སྐྱོང་བུར་བཞུ་བས། སོ་སོ་མ་ཡིན་པ་གཅིག་ཏུ་འདྲིལ་བ་དང་འདྲ་སྟེ། ལས་འཕྲོ་
དག་པའི་གཤེན་རབ་ཀྱིས་ཀྱང་། མན་ངག་འདི་ལས་སྡུད་ཤེས་ན། སོ་སོར་འབྱེད་
པའི་ཉམ་མི་ང་བར་བསྒོམ་ཤེས་པར་བྱ་ལ། བསྒོམས་ནས་འབྲས་བུ་ཐོབ་པར་ངེས་
པར་བསྟན་པའོ། །བསྙམས་ཐབས་རྣམ་པ་གསུམ་ཅེས་པས། ཨེ་མ་ཧོ། བསྒྲུབས་ན།
བསྙམ་ཐབས་གསུམ་ལ་སྙོམས་པར་འཇུག་སྟེ། གང་ཞེ་ན། བདག་བསྒོམ་པའི་དུས་སུ།
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འབྱུང་བའི་ཆ་སྙོམས་ཏེ། དྲོད་ཚད་ཆ་ལ་དབབ་སྟེ་ཅོག་གིས་བཞག་པ་དང་གཅིག །
ཟ་ཆུའི་ཆ་སྙོམས་སྟེ། འབྱུང་བའི་དུས་གདབ་པར་ཅོག་གིས་བཞག་པ་དང་གཉིས།
ལྷག་མཐོང་གིས་ཆ་བསྙམས་ཏེ། བག་ཆགས་དང་ཀུན་གཞི་གཉིས། གཅིག་གི་དབང་
དུ་གཅིག་མི་གཏོང་བར་ཅོག་གིས་བཞག་པ་དང་གསུམ་མོ། །དེ་ལྟར་སྙོམས་ཙམ་ཉིད་
ན་ནི། དཔེར་ན་འབུ་བྱེའུ་ཚེམས་ཀྱིས་གཏམས་པ་ནི། ཚར་གང་ཡིན་པ་དེ་ལ་རིང་
ཐུང་མེད་པ་དང་འདྲ་བར་ནས། ལས་འཕྲོ་དག་པའི་གཤེན་རབ་ཀྱིས་ཀྱང་། མན་
ངག་འདི་ལས་བསྙམས་ནས་འཇོག་ཤེས་ན། ལྷག་མཐོང་གི་ཉམ་མི་ང་བར་སྒོམ་ཤེས་
པ་ལ་བྱ་ལ། བསྒོམས་ན་འབྲས་བུ་ཐོབ་ངེས་པར་བསྟན་པའོ། །དཔག་སྟངས་རྣམ་
པ་གསུམ་ཅེས་པས། ཨེ་མ་ཧོ་སྒྲུབ་ན། དཔག་སྟངས་རྣམ་པ་གསུམ་པོ་འདི་འཇུག་
པར་བྱ་སྟེ། གང་ཞེ་ན། སྤྱོད་པའི་ལ་བོར་ཏེ། ཅི་ལ་ཡང་ཆགས་པ་མེད་པར་དབེན་
པར་ངེས་པའི་གནས་བསྙགས་པ་དང་གཅིག ། ལྟ་བས་ཅི་ལ་ཡང་ཐོགས་པ་མེད་པར་
གང་ལ་ཡང་མི་བལྟའ་བར། བོན་ཉིད་ཀྱི་དོན་བཙལ་བ་དང་གཉིས། དགོངས་པས་
ཅི་ལ་ཡང་དཔྱོད་པ་མེད་པས། སྐྱོན་དང་བྲལ་བ་སངས་རྒྱས་པའི་འབྲས་བུ་བསྒྲུབ་པ་
དང་གསུམ་མོ། ། དེ་ལྟར་དཔགས་ཙམ་ཉིད་ན། དཔེར་ན་སེང་གེ་གངས་དཀར་གྱི་
རྩེ་མོ་ལ་མཆོངས་པ་དང་། ཆུ་ཀླུང་རི་བྲན་གང་ལ་ཡང་ཐོགས་པ་མེད་པར་མཆོངས་
པས། གང་འདོད་པའི་གངས་ཀྱི་རྩེ་མོ་འམ། རི་ཡི་རྩེ་མོར་ཕྱིན་ནས་འགྲོ་བ་དང་
འདྲ་བར་ན། ལས་འཕྲོ་དག་པའི་གཤེན་རབ་ཀྱིས་ཀྱང་། མན་ངག་འདི་ཡི་དོན་ཐོས་
ནས། སངས་རྒྱས་པའི་འབྲས་བུ་སྒྲུབས་ན། འཁོར་རྣམས་ལ་ཆགས་པ་མེད་པར།
དབེན་པར་ངེས་པའི་གནས་སུ་ཞུགས་ནས་བསྒོམས་ན། འཁོར་བ་ལས་ཕྱིར་ལྟུང་བའི་
ཉམ་མི་ང་བར་སྒོམ་ཤེས་པ་ལ་བྱ་ལ། བསྒོམས་ན་འབྲས་བུ་ཐོབ་ངེས་པར་བསྟན་
པའོ། །སྒྲུབ་ཐབས་རྣམ་པ་གསུམ་ཅེས་པསN
 ། ཨེ་མ་ཧོ་སྒྲུབ་ན། དོན་རྣམ་པ་གསུམ་
246

སེམས་སྡེ། ཅོག་བཞག ༼པ༽
པོ་འདི་དང་ལྡན་པར་བྱ་སྟེ། གང་ཞེ་ན། ཕྱག་རྒྱ་རྣམ་པ་ལྔ་དང་མ་བྲལ་བར་རྒྱུན་
དུ་ཞུགས་པས་མི་འགྱུར་བ་གཡུང་དྲུང་གི་སྐུ་འགྲུབ་ངེས་པ་དང་གཅིག །སྙིང་པོ་བར་
ཆད་མེད་པར་རྒྱུན་དུ་ཞུགས་པས། རང་བཞིན་མེད་པའི་གསུངས་འགྲུབ་ངེས་པ་
དང་གཉིས། ཏིང་ངེ་འཛིན་བསྒོམ་དུ་ཡང་མེད་པ་ལས་ཡེངས་སུ་ཡང་མེད། གསལ་
ལ་ཡང་མ་ཡེངས་པའི་ཏིང་ངེ་འཛིན་ལ་རྒྱུན་དུ་ཞུགས་པས། མཉམ་ཉིད་འཁྲུལ་པ་
མེད་པའི་ཐུགས་ཡང་དག་པ་འགྲུབ་ངེས་པ་དང་གསུམ་མོ། །དེ་ལྟར་སྒྲུབ་ཙམ་ཉིད་
ན་ནི། དཔེར་ན་འདབ་ཆགས་ཀྱི་རྒྱལ་པོ་ཁྱུང་མཆོག་གིས། གཤོགས་རྒྱང་ཐང་བཅད་
པའི་དུས་ན། བར་སྣང་ལ་ཡར་ཇེ་མཐོ་ཇེ་མཐོ་འགྲོ་བ་ལས། མར་ལྟུང་བའི་ཉམ་མི་
ང་བ་དང་འདྲ་བར་ན། ལས་འཕྲོ་དག་པའི་གཤེན་རབ་ཀྱིས་ཀྱང་། མན་ངག་འདི་
ཡི་དོན་ཐོས་ནས། དོན་རྣམ་པ་གསུམ་པོ་འདི་ཐང་བཅད་ནས་བསྒོམས་ན། བགྲོད་
པ་མེད་པར་གཡུང་དྲུང་གི་ས་ལ་ཕྱིན་པས། འཁོར་བའི་ས་ལ་ལྟུང་བའི་ཉམ་མི་ང་
བས། དོན་གྱི་འབྲས་བུ་བསྒོམས་ཤེས་པ་ལ་བྱ་ལ། བསྒོམས་ནས་འབྲས་བུ་ཐོབ་ངེས་
པར་བསྟན་པའོ། །གསལ་བ་རྣམ་པ་གསུམ་ཅེས་པས། ཨེ་མ་ཧོ་བསྒྲུབས་ན། གསལ་
བ་རྣམ་པ་གསུམ་པོ་འདི་ལ་ཡེངས་པ་མེད་པར་གནས་པར་བྱ་སྟེ། གང་ཞེ་ན། །ཕྱག་
རྒྱ་མི་འགྱུར་བསྒྱུར་དུ་མེད་པས། བོན་ཉིད་འགྱུར་བ་མེད་པའི་སྐུར་གསལ་བ་དང་
གཅིག །སྙིང་པོ་མི་སྒྲོགས་སྒྲིགས་སུ་མེད་པས། བོན་ཉིད་འགགས་འཚེར་མེད་པའི་
གསུང་དུ་གསལ་བ་དང་གཉིས། ཏིང་ངེ་འཛིན་མི་བསྒོམ་བསྒོམ་དུ་མེད་དེ། གསལ་
ལ་མི་ཡེངས་པས་མཚན་མར་མི་རྟོག་པ། བོན་ཉིད་ཀྱི་ཐུགས་སུ་གསལ་བ་དང་
གསུམ་མོ། །དེ་ལྟར་གསལ་ཙམ་ཉིད་ན། དཔེར་ན་བར་སྣང་གི་ཁམས་ལ་ཐུགས་རྗེའི་
འོད་དང་ལྡན་པའི་ཉི་མ་གཅིག་ཤར་བས། གསལ་བའི་རྒྱུ་མེད་པར་རི་ལུང་ཐམས་
ཅད་དུས་གཅིག་དུ་གསལ་ཏེ། མུན་པས་བསྒྲིབས་པའི་ཉམ་མི་ང་བར་དང་འདྲ་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བར་ན། ལས་འཕྲོ་དག་པའི་གཤེན་རབ་ཀྱིས་ཀྱང་། མན་ངག་འདི་ལ་གསལ་ཐེབས་
ན། འདི་དང་ཕྱི་མ་གཉིས་ཀ་བལྟས་པའི་རྒྱུ་མེད་པར་གསལ་ཏེ། བྱིང་རྨུགས་ཀྱིས་
གཏིབས་པའི་ཉམ་མི་ང་བར་སྒོམ་ཤེས་པ་ལ་བྱ་ལ། བསྒོམས་ནས་འབྲས་བུ་ཐོབ་ངེས་
པར་བསྟན་པའོ། །དམིགས་མེད་རྣམ་པ་གསུམ་ཅེས་པས། ཨེ་མ་ཧོ། གང་ཞིག་སྐྱེས་
བུ་དག །ལས་འཕྲོ་དང་སྐལ་པར་ལྡན་པ་ཞིག་གིས། སངས་རྒྱས་པའི་འབྲས་བུ་འདི་
བསྒྲུབས་པར་འདོད་ན། མི་དམིགས་པ་རྣམ་པ་གསུམ་ལ། གསལ་བར་གནས་པར་
བྱ་སྟེ། གང་ཞེ་ན། སྐུ་ཕྱག་རྒྱ་ཆེན་པོར་བཅས་ཀྱང་། བཅས་སོ་སྙམ་པ་མེད་པའི་དོན་
དུ་གསལ་ལ་དམིགས་སུ་མེད་པ་དང་གཅིག །གསུང་ཆུ་བོའི་རྒྱུན་བཞིན་མ་ཆད་པར་
བཟླས་པའི་ཀྱང་། བཟླས་སོ་སྙམ་པ་མེད་པའི་དོན་དུ་གསལ་ལ་དམིགས་སུ་མེད་པ་
དང་གཉིས། ཏིང་ངེ་འཛིན་ཐུགས་སུ་གསལ་ཀྱང་། གསལ་ལོ་སྙམ་པའི་རྟོག་འཛིན་
ལས་བསྡ་སྟེ། གསལ་ལ་དམིགས་སུ་མེད་པ་དང་གསུམ་མོ། །
༧ དེ་ལྟར་ན་དམིགས་ལས་འདས་ཙམ་ཉིད་ན། དཔེར་ན་བར་སྣང་གི་མཁའ་ལ་
གཞའ་ཚོན་ཞིག་གསལ་བ་དེ། བལྟ་རུ་ཡོད་པ་ལས་བཟུང་དུ་མེད་པ་ཡིན་པས། ཕྱིན་
ནམ་བརྡས་ནས། སླར་ཇེ་རིང་ཇེ་རིང་འགྲོ་བ་དང་འདྲ་བར་ན། སྐུ་གསུང་ཐུགས་ཀྱི་
མན་ངག་འདི་ཡང་། བསྒོམ་དུ་ཡོད་ལ་དམིགས་སུ་མེད་པ་ཡིན་པས། དམིགས་སམ་
བཙལ་ན། སླར་འཁོར་བ་ལ་ལྟུང་ཉེས་ཏེ། དེ་ལྟར་སྐྱོན་ཆེ་བས། མི་ཡེངས་པ་བསྒོམ་
དུ་མེད་པ་ཉིད་ལ་རིག་པ་རྒྱུན་ཆགས་སུ་གསལ་བཏབས་ལ་བཞག་གོ ། དེ་ལྟར་ཤེས་
ན་འབྲས་བུ་ལས་གདོན་མི་རྡུགས་ངེས་པའོ། །ཅོག་བཞགས་མའི་དགུ་སྐོར་བཤད་
པའོ། །རྟག་ཆད་གཉིས་ཀྱི་མཐའ་བསལ་ལ་ཅེས་པས། ཨེ་མ་ཧོ་གང་ཞིག་སྐྱེས་བུ་དག་
ལས་འཕྲོ་དང་སྐལ་པར་ལྡན་པ་ཞིག་གིས། སངས་རྒྱས་པའི་འབྲས་བུ་འདི་བསྒྲུབ་
པར་འདོད་ན། རྟག་ཆད་གཉིས་ཀྱང་གཅིག་གིས་དབང་དུ་གཅིག་མི་གཏང་བར། མི་
248

སེམས་སྡེ། ་་་ཅོག་བཞག་༼པ༽
དམིགས་པའི་ངང་ལ་གསལ་བཏབས་ལ། རིག་པ་རྒྱུན་ཆགས་སུ་བཞག་གོ །ཡོད་པར་
ཡང་མི་ལྟ། སྟོང་པར་ཡང་མི་སྨོན། རྟག་པར་ཡང་མི་གཟུང་། མེད་པར་ཡང་མི་
གཅོད། འོ་ན་ཀུན་གཞི་བྱང་ཆུབ་སེམས་འདི་ཇི་ལྟར་གཞག་ཅེ་ན། ཡོད་པར་མི་ལྟ་བ་
ནི། བྱང་ཆུབ་ཀྱི་སེམས་བདེ་བ་ཆེན་པོ་འདི། ཡེ་ནས་དངོས་པོ་དང་མཚན་མ་རྡུལ་
ཡང་མེད་པ་ལ། ནམ་མཁའ་ལྟར་སྟོང་ཞིང་བདག་མེད་པར་བསྒོམས་པས། ཡོད་
པར་བལྟའ་བའི་མཐའ་བསལ་ཏེ། སྐྱེ་བ་མེད་པའི་བྱང་ཆུབ་སེམས་སུ་བཞག །སྟོང་
པར་མི་སྨོན་པ་ནི། བྱང་ཆུབ་སེམས་བདེ་བ་ཆེན་པོ་འདི་ནི། རང་འབྱུང་གི་ཡེ་ཤེས་
ཉིད་ལ་ཉིད་འཆར་ཞིང་། ཐིག་ལེ་ཆེན་པོ་ཉག་གཅིག་ཏུ་གསལ་བར་བསྒོམས་ཏེ།
སྟོང་པར་ལྟ་བའི་མཐའ་བསལ་ཏེ། མི་འགྱུར་སྐུ་ལ་གསལ་བའི་ཡེ་ཤེས་ལྟ་བའི་བྱང་
ཆུབ་སེམས་སུ་བཞགས། རྟག་པར་མི་བཟུང་བ་ནི། བྱང་ཆུབ་ཀྱི་སེམས་བདེ་བ་ཆེན་
པོ་འདི་ནི། རྣམ་པར་རྟོག་པ་ཐམས་ཅད་ལས་བསྡ་ཞིང་། འདི་ཞེས་བྱ་བ་མེད་པར་
བསྒོམས་པས། རྟག་པར་ལྟ་བའི་མཐའ་བསལ་ཏེ། ཆགས་པའི་སྐྱོན་དང་བྲལ་བའི་
བྱང་ཆུབ་སེམས་སུ་བཞག །མེད་པར་ཡང་མི་གཅོད་པ་ནི། བྱང་ཆུབ་ཀྱི་སེམས་བདེ་
བ་ཆེན་པོ་འདི་ནི། ཡེ་ནས་ཡོད་དེ། རང་འབྱུང་གདོད་ནས་དག་པ་བསྒོམས་པས།
མེད་པར་ལྟ་བའི་མཐའ་བསལ་ཏེ། རྒྱུ་འབྲས་མི་བསླུ་ངེས་པའི། བྱང་ཆུབ་སེམས་སུ་
བཞག་གོ །དོན་དམ་པར་རྟག་ཙམ་ན་མི་རྟག་པས་འཇོམས་པ་མ་ཡིན། མི་རྟག་ཙམ་
ན་རྟག་པས་འཇོམས་པ་ཡང་མ་ཡིན། གཉིས་ཀ་མ་ཡིན། དོན་གཅིག་ཏུ་འདུས་ཏེ།
གསལ་ལ་རང་བཞིན་མེད་པ། མཉམ་པ་ཉིད་གཉིས་སུ་མེད་པར་བསྒོམ་མོ། །མན་
ངག་སེམས་ཀྱི་ཅོག་བཞག་ཅེས་པ། ཨེ་མ་ཧོ་སྒྲུབ་ནས། མན་ངག་འདི་ཡི་དོན་ལ་ཅོག་
གིས་བཞག་སྟེ། དང་པོར་མན་ངག་ཅེས་བྱ་བ་ནི། སྟོན་པ་ཐུགས་ཀྱི་མན་ངག་རང་
བཞིན་མེད་པའི་གསུང་གིས་བསྟན་ན། གང་ཟག་ཚིག་དང་ངག་གིས་བཤད་ནས།
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གོ་ཞིང་རྟོགས་པར་སྟོན་པས་ན་མན་ངག་ཅེས་བྱ་ལ། སེམས་ནི་སྐྱེ་ཤི་གཉིས་སུ་མེད་
པའི་དོན་ལ་སེམས་པས་ཀྱང་སེམས། རྟག་ཆད་གཉིས་སུ་མེད་པའི་དོན་ལ་སེམས་
པས་ཀྱང་སེམས། མི་གཡོ་དགོངས་པའི་དོན་ལ་སེམས་པས་ཀྱང་སེམས་སོ། །ཅོག་
གིས་བཞགས་པ་ནི། དྲང་སྲོང་མན་ཆད་ཀྱི་བཞེད་ལྟར་འབྲས་བུ་ཕྱིས་འོང་བར་ཡང་
མི་བཞག །ཨ་དཀར་བ་ལྟར་མངོན་དུ་མ་གྲུབ་ན་མི་རུང་བྱ་བར་ཡང་མི་དམིགས།
སྐྱེས་བུ་གཉིད་ལོག་པ་ལྟར་བྱིང་རྨུགས་གཉིས་གཏིབས་ཏེ་བསམ་པ་མེད་པ་ཡང་མིན།
འཛངས་པ་སྒྲིན་པོ་ལྟར་མི་དྲན་དགུ་དྲན་པ་ལྟར་ཡང་མི་བསམ། དྲང་སྲོང་པ་ལྟར་
ཅི་བཞིན་ཐད་གམ་དུ་ཡང་མི་དགུག །སྨད་འཚོངས་ཟོལ་མ་ལྟར་ཆགས་པར་ལྟར་
ཡང་མི་བྱ། དབལ་གྱི་གཞུང་ལྟར་ཞེ་སྡང་གདུག་པ་ཡང་མི་བསྐྱེད། འོ་ན་ཀུན་གཞི་
བྱང་ཆུབ་སེམས་འདི། ཅི་ལྟར་གཞག་ཅེ་ན། ཡོད་མེད་གཉིས་ཀྱི་མཐའ་ལས་འདས་ཏེ།
མཚན་མེད་དང་དངོས་པོ་ལ་ཡེ་ནས་མི་གནས་པའི་དོན་དེ་ལ། ས་ལེ་གསལ་བར་
རྟོགས་པས། གསལ་ལོ་བའི་རྟོག་པ་ལས་ཀྱང་བརྡ་སྟེ། གསལ་ལ་རྟོག་པ་རྡུལ་ཡང་
མེད་པའི་ངང་ལས་མ་གཡོས་པ་ལས་མ་ཡེངས་པར་བསྒོམས་ཏེ་གཞག་གོ །བསྒོམ་
དུ་ཅི་ཡང་མེད་ཅེས་པས། ཨེ་མ་ཧོ་བསྒྲུབས་ན། བསྒོམས་ཞིང་བྱ་བའི་དམིགས་པའི་
ཆ་ནི། ཕྲ་རབ་རྡུལ་ལས་བཞི་བཅུ་རྩ་བཞིར་བགོས་པའི་ཆ་ཙམ་ཡང་བསྒོམ་དུ་མེད་
པས་ནི། བསྒོམ་དུ་ཅི་ཡང་མེད་ཅེས་བྱའོ། །ཡེངས་སུ་མེད་པའི་མན་ངག་སྟོན་ཅེས་
པ། ཨེ་མ་ཧོ་སྒྲུབ་ན། ཡེངས་སུ་ནི་བར་སྣང་ལ་གློག་རྒྱུ་བ་ཙམ་ཡང་ཡེངས་སུ་མེད་
པར་བསྒོམ། དེ་ལྟར་བསྒོམས་པས། མན་ངག་གི་ཐོག་ཏུ་ནི། བཞག་པ་མེད་པར་
ཕེབས་པར་སྟོན་པས་ནི། ཡེངས་སུ་མེད་པའི་མན་ངག་སྟོན་ཅེས་བྱའོ། །ངང་ལ་ངང་
གིས་ཅེས་པ། ཨེ་མ་ཧོ་སྒྲུབ་ནི། བོན་ཉིད་སྟོང་ཞིང་བདག་མེད་པའི་ངང་ལ། བྱང་
ཆུབ་སེམས་སྣང་ལ་རང་བཞིན་མེད་པར་གནས་པ་ལས། ཡང་ན་བོན་ཉིད་མཚན་མ་
250

སེམས་སྡེ། ། ཅོག་བཞག ༼པ༽
ཡོངས་དང་བྲལ་བའི་ངང་ལ། བྱང་ཆུབ་སེམས་བདལ་པ་ཆེན་པོར་གནས་ལ། ཡང་
ན་བོན་ཉིད་རང་བཞིན་མེད་པའི་ངང་ལ། བྱང་ཆུབ་ཀྱི་སེམས་ཡེ་ནས་ཡོད་པའི་
དོན་གནས་ལ། ཡང་ན་བོན་ཉིད་ངང་ལ་སེམས་ཉིད་གནས་པ་ནི། ངང་ལ་ངང་
གིས་གནས་པ་ཞེས་བྱའོ། །རིག་པའི་རྒྱུན་ཅེས་པས། ཨེ་མ་ཧོ་སྒྲུབ་ན། འདི་ཡི་དོན་
རིག་པར་བྱ་སྟེ། དེ་ལས་རིག་པ་ནི། བདག་དང་གཞན་དུ་འཛིན་པ་མེད་པའི་དོན་
རིག །ཡོད་མེད་གཉིས་སུ་མེད་པར་ཤེས་པའི་དོན་རིག །རྒྱུ་འབྲས་གཉིས་སུ་མེད་
པར་ཤེས་པའི་དོན་རིག་པས་ནི་རིག་ལ། རྒྱུན་ནི་ལུང་ལས་ཀྱང་། ཉི་ཟླ་རྒྱུན་དུ་ཕྱིན་
ཀྱང་ཕྱིན་པའི་དུས་མཐའ་མེད། ཆུ་བོ་རྒྱུན་དུ་བབས་ཀྱང་ཟད་པའི་དུས་མཐའ་མེད།
ཚེ་ལུས་རྒྱུན་དུ་འཕོས་ཀྱང་ཆུབ་པའི་དུས་མཐའ་མེད། ཞེས་འབྱུང་སྟེ། དེ་ལྟར་རྒྱུན་
རིང་པས། རྟོགས་པར་དཀོན་ཞིང་སངས་རྒྱས་པར་དཀའ་བས། རིག་པའི་རྒྱུན་ནི།
བོན་ཉིད་ཀྱི་ངང་ལ་རིག་པའི་ཡེ་ཤེས། ཆུ་བོའི་རྒྱུན་བཞིན་དུ་མི་གཅོད་པར་གསལ་
གདབ་བོ། །འདི་ལས་ཅོག་གིས་བཞགས་ཅེས་པ་ཨེ་མ་ཧོ་མན་ངག་འདི་ཡི་དོན་ལ་
བཞག་པར་བྱ་སྟེ། གང་ཞེ་ན། བོན་ཉིད་ནམ་མཁའ་ལྟར་ཡོངས་སུ་རྒྱ་མ་ཆད་པ་
ལས། སེམས་ཉིད་གསལ་བ་ཆེན་པོ་ཁྱབ་བདལ་པར་བཞག །བོན་ཉིད་གཡོ་བ་མེད་
པའི་ངང་ལ། སེམས་ཉིད་རེ་དོགས་མེད་པའི་ངང་ཉིད་བཞག །བོན་ཉིད་སྐྱེ་བ་མེད་
པའི་དབྱིངས་སུ། སེམས་ཉིད་གསལ་ལ་མ་འགག་པ་བཞག །བོན་ཉིད་སྒྲོ་བསྐུར་
མེད་པའི་དབྱིངས་སུ། སེམས་ཉིད་བཏང་བྲལ་མེད་པར་བཞག །བོན་ཉིད་འཛིན་པ་
མེད་པའི་དབྱིངས་སུ། སེམས་ཉིད་ཆགས་པ་མེད་པར་བཞག །བོན་ཉིད་མ་གཡོས་
པའི་ངང་ལ། སེམས་ཉིད་མ་བཅོས་པར་བཞག །བོན་ཉིད་གསལ་བ་ལ། སེམས་
ཉིད་མ་ཡེངས་པར་བཞག །བོན་ཉིད་མཚན་མ་དང་བྲལ་བ་ལ། སེམས་ཉིད་དཔྱོད་
ལས་འདས་པར་བཞག །བོན་ཉིད་མཚོན་དུ་མེད་པ་ལ། སེམས་ཉིད་དཔག་ཏུ་མེད་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་དང་དགུའོ། །བསྒོམས་ནུས་ཅེས་པ། འདིས་སྣོད་བརྟག་སྟེ། ལོ་གསུམ་ཕྱི་ཡི་ཡུལ་
བརྟག །ལོ་གསུམ་ནང་གི་བཅུད་བརྟག་སྟེ། གསང་བའི་གཉེར་ཐུབ་པ། བསྒོམ་
བསྒྲུབ་དང་དུ་ལེན་པ། སྲོག་ལུས་ལ་ཆགས་པ་མེད་པ། འཁོར་རྣམ་པ་ཡོངས་སུ་སྤོང་
བ། སློབ་དཔོན་ལ་ཕུད་དུད་ཆེ་བ། གཏད་ན་བསྒོམ་ནུས་པ། བསླབས་ན་སྒྲོགས་
ཤེས་པ། དད་པ་ཆེ་ལ་སེར་སྣ་ཆུང་བ། སྣོད་དང་ལྡན་པ་དེ་ལྟ་བུ་འགའ་ལ་སྤྲོའོ། །མི་
མང་དུ་བསྟན་པར་ཡང་མ་གསུངས་སྟེ། སྣོད་མེད་ཀུན་ལ་མི་བསྟན་ནོ། །སྣོད་མེད་
ཀུན་ལ་བསྟན་པ་ནི། དོན་དུ་མི་སྒོམ་ཚིག་ཏུ་སྒྲོགས། རྣ་བས་ཐོས་ནས་ཤེད་ལ་དཔའ།
ལག་ཏུ་ཐོབ་ནས་ཟོང་དུ་ཆེ། དེ་ལ་བསྟན་པར་ཡོངས་མ་གསུངས། མ་བཤད་དཔེ་
ཚོང་མི་བྱ་དམ་ཚིག་ཡིད་ལ་ཟུངས། སྲི་ཞུ་གུས་པ་ཆུང་ན། བོན་མི་གཉན་ལ་གང་
ཟག་མི་བརྗིད། འདི་ལས་འདས་ན་བོན་གྱི་ཚོང་པ་བྱ་སྟེ། དམ་ཚིག་ཉམས་པ་ཡིན།
སྒོམ་ཆེན་གཤེན་རྒྱུར་དེ་སྐད་གསུངས་། དེ་ལས་བདག་ཞུ་གཡས་སྒོམ་ཆེན་ལེགས་
པོས་མནོས་པ་ལགས་ཏེ། དངོས་ཀྱང་དམ་ཚིག་དེ་ལྟར་སྲུངས། རྫོགས་སོ། །མིག་ཙོ།
དད་པ་ཆེ་བ་སེར་སྣ་ཆུང་བའོ། །ཚིག་བོར་དོན་ལ་འདུད་པ་འགའ་འགའ་ཟུང་ཟུངས་
ལ་གཏང་ངོ༌། །སྣོད་བསྟན་པའོ། །སྣོད་མ་ཡིན་པ་རྣམས་ལ་བཏང་ན། མི་རྒོད་ཀྱི་
ལག་ཏུ་རྩལ་ཐོབས་ཐོབ་པ་ལྟར་འགྱུར་བས། སྣོད་མ་ཡིན་པ་རྣམས་ལ། ཨུ་ཡ་ཡོ།
བཀའ་ཉེན་ཕུ་དུ་ཆེ་དང་དད་པ་དང་ལྡན་པ་ལ་གཏོང་ངོ༌། །རྫོགས་སོ། །བདག་མེ་
སྒོམ་གནམ་གྲགས་ཀྱིས། ཞུ་གཡས་སྒོམ་ལེགས་ཀྱི་དཔེ་རྙིང་ཇི་བཞིན་བྲིས་པ་ལགས་
སོ། །ཤིན་ཏུ་དག་པར་བདག་པོ་སྟེ། ཡིད་ཆེས་པར་གདབ། བཀྲ་ཤིས་སོ།
252

རྒྱུན་ཐག་གི་ས་གཅོད་བཞུགས་སྲོ། །
༄༅། །སྟོན་པ་ཐུགས་རྗེ་ཆེ་ལ་ཐབས་མཁས་པ། ཐམས་ཅད་མཁྱེན་པའི་ཡེ་ཤེས་
དང་ལྡན་པ་དེས། ཐུགས་རྗེ་ཆེན་པོ་བྱིན་གྱིས་བརླབས་ཤིང་བཤད་པ་སྤྱིར་ལུང་དང་
མན་ངག་ལྟ་སྤྱོད་དང༌། རྒྱུད་དང་གསུམ་གྱི་འཆད་ལུགས་ཀྱིས། དེ་ལ་རྒྱུད་ཐམས་
ཅད་ཀྱི་འཆད་ལུགས་ཀྱིས་ནི། ཕུན་སུམ་འཚོགས་པའི་གླེང་གཞི་ལྔ་ཡིས་འཆད་ཅིང་
སྟོན། ལྟ་སྤྱོད་ཐམས་ཅད་ཀྱི་ལུགས་ཀྱིས་ནི། རྩིས་འགོ་རྣམ་པ་ལྔ་ཡིས་འཆད་ཅིང་
སྟོན། ལུང་དང་མན་ངག་ཐམས་ཅད་ཀྱི་ལུགས་ཀྱིས། བརྒྱུད་པའི་རྒྱུད་ཁུངས་ཀྱིས་
འཆད་ཅིང་སྟོན། དེ་ལ་མན་ངག་འདི་ནི། མན་ངག་གཞན་དང་མཐུན་པར། སྤྱི་
དོན་རྣམ་པ་ལྔ་ཡིས་འཆད་ཅིང་སྟོན་ཏེ། དེ་གང་ཞེ་ན། ལོ་རྒྱུས་ཀྱི་དོན་དང༌། རྩ་
བའི་དོན་དང་། ཡང་དག་པའི་དོན་དང༌། དགོས་ཆེད་ཀྱི་དོན་དང་། ཚིག་གི་དོན་
དང་ལྔའོ། ། དེ་ལ་ལོ་རྒྱུས་ཀྱི་དོན་ནི། མན་ངག་འདི་ཅི་ལྟར་བྱུང་པའི་ཁུངས་བསྟན་པ་
ནི།རྣམ་པ་ཐམས་ཅད་མཁྱེན་པའི་རྒྱལ་པོ། རིག་པ་ཀུན་ཏུ་བཟང་པོའི་ཀུན་གཞི་རྣམ་
པར་དག་པའི་དབྱིངས་ལ། མ་བྱུང་མ་སྐྱེས་སྐྱེ་འཆི་མེད་པའི་དོན་རང་བཞིན་གྱིས་
འཆད་དོ། །ཀུན་གཞི་རྣམ་པར་དག་པའི་ཀློང་ནས། འཁོར་རྣམ་པར་ཤེས་པ་བརྒྱད་
ལ། སྐྱེ་འགགས་མེད་པའི་དོན་མ་བཅོས་པ་ནམ་མཁའ་འདྲ་བའི་དོན་དེ། རིག་པ་
ཐབས་ཀྱིས་འཆད་དོ། །དེ་ལྟ་བུ་ཉིད་ལ་ཉིད་ཐུགས་སུ་ཆུད་པ་སྟེ། སྐྱེ་འཆི་དང་འདུ་
འབྲལ་མེད་པའི་དོན་མངོན་དུ་གྱུར་པས། འཆི་མེད་གཙུག་ཕུད་ཞེས་བྱའོ། །ཐམས་
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅད་མཁྱེན་པའི་དཔལ་དུ་ཤར་བས། ཡེ་གཤེན་གཙུག་ཕུད་དུ་མཚན་གསོལ་ཏེ། རིག་
པ་ཐབས་ཀྱིས་བརྒྱུད། དེ་ནི་རྒྱུད་ཁུངས་བསྟན་པའོ། །རྩ་བའི་མན་ངག་འདི་མདོར་
བསྡུས་ནས་གསུངས་པའོ། །ཡང་དག་པ་ནི། ཚིག་དང་ཡི་གེ་བརྗོད་པ་རྣམས་བརྗོད་
དུ་མེད་པའི་བྱང་ཆུབ་སེམས་སུ་ལ་བཟླ་བར་བསྟན་པའོ། །དགོས་ཆེད་ཀྱི་དོན་ནི།
རྣམ་པར་ཤེས་པའི་ཚོགས་བརྒྱད་ལ་བཟླ་བའི་ཕྱིར་དགོས་ལ། དོན་ནི་རིག་པ་ཀུན་ཏུ་
བཟང་པོའི་དོན་ཡིན་པར་བསྟན། ཆེད་ནི་རིག་པ་ཀུན་ཏུ་བཟང་པོའི་ཆེད་ཡིན་པས་
ཀྱང་དགོས་ཆེད་ཀྱི་དོན་ནོ། །ཚིག་གི་དོན་ལ་དབྱེ་ན། བྱང་ཆུབ་སེམས་རྒྱུན་ཐག་འདི་
ཡི་དབུ་ཞབས་སུ་དོན་བཅུ་དགུ་ཡིས་བསྟན་པས། གང་ཞེ་ན། དོན་དང་པོ་ཀུན་གཞི་
རྣམ་པར་དག་པའི་དབྱིངས་ནས་རིག་པ་ཀུན་ཏུ་བཟང་པོ་ཉིད་ལ་ཉིད་གསལ་ཞིང་
ཀུན་ལ་མི་འགག་པར་འཆར་བར་ཕྱག་འཚལ་བར་བསྟན་པ་དང་། དོན་གཉིས་པ་
ཐམས་ཅད་ཀུན་ཏུ་བཟང་པོ་བྱང་ཆུབ་སེམས་ཀྱི་རང་བཞིན་ཡིན་པར་བསྟན་པ་དང་།
དོན་གསུམ་པ་ཚིག་དང་ཡི་གེས་མཚོན་དུ་མེད་པའི་བྱང་ཆུབ་སེམས་བསྟན་པ་དང་།
དོན་བཞི་པ་བྱང་ཆུབ་སེམས་ཀྱི་སེམས་ཉིད་རྟོགས་པའི་ཚད་བསྟན་པ་དང་། དོན་ལྔ་
པ་བྱང་ཆུབ་སེམས་མ་ནོར་བ་བྱང་ཆུབ་སེམས་ཀྱིས་རྟོགས་པར་བསྟན་པ་དང་། དོན་
དྲུག་པ་རང་བཞིན་གྱིས་གབ་ཅིང་སྦས་པའི་དོན་གཏན་ལ་ཕབས་ནས་བསྟན་པ་དང༌།
དོན་བདུན་པ་དེ་ལྟ་བའི་དོན་ལུང་གི་སྙིང་པོ་ཡེ་ནས་སངས་རྒྱས་པའི་དོན་མ་ནོར་
བར་བསྟན་པ་དང་། དོན་བརྒྱད་པ་སེམས་མ་ནོར་བར་མཐོང་བའི་ཡེ་ཤེས་བསྟན་
པ་དང་། དོན་དགུ་པ་བྱང་ཆུབ་སེམས་སྦས་པ་མེད་པར་བསྟན་པ་དང་། དོན་བཅུ་
པ་ཐམས་ཅད་སེམས་ཀྱི་རང་བཞིན་དུ་བསྟན་དོན་བསྟན་པ་དང་། དོན་བཅུ་གཅིག་
པ་དུས་གསུམ་དུ་ཕོ་བྲང་བཏབ་པར་བསྟན་པ་དང༌། དོན་བཅུ་གཉིས་པ་བརྗོད་དུ་
མེད་པའི་བྱང་ཆུབ་སེམས་ཀྱི་ཐིགས་པ་བསྟན་པ་དང་། དོན་བཅུ་གསུམ་པ་བྱང་ཆུབ་
254

སེམས་སྡེ། རིག་པ་སེམས་ཀྱི་རྒྱུན་ཐག་༼ཕ༽
སེམས་ཀྱི་རྩིས་རིག་པ་ཀུན་ཏུ་བཟང་པོ་ཡིན་པར་བསྟན་པ་དང་། དོན་བཅུ་བཞི་པ་
བྱང་ཆུབ་སེམས་ཀྱི་རྒྱུན་ཆད་མ་ཆད་ཡིན་པར་བསྟན་པ་དང་། དོན་བཅོ་ལྔ་པ་རིག་
པ་ཀུན་ཏུ་བཟང་པོ་ལ་བཞེངས་བཞུགས་མི་མངའ་བར་བསྟན་པ་དང་། དོན་བཅུ་
དྲུག་པ་སྐྱེ་འཆི་མེད་པའི་དོན་ལ་རྩེ་གཅིག་ཏུ་གནས་པའི་དོན་བསྟན་པ་དང་། དོན་
བཅུ་བདུན་པ་བྱང་ཆུབ་སེམས་ཡེ་ཤེས་སུ་ཤར་བར་བསྟན་པ་དང་། དོན་བཅོ་བརྒྱད་
པ་བྱང་ཆུབ་སེམས་མཉམ་པའི་ངང་ལས་བཞུགས་པར་བསྟན་པ་དང་། དོན་བཅུ་
དགུ་པ་སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་གྱི་ཞལ་ཆེམས་བསྟན་པའོ། །
རྒྱུན་ཐག་གི་ས་གཅོད་དཀྱུས་རྫོགས་སོ། །
རྒྱུན་ཐག་གི་གཞུང་བཞུགས་སོ། ། །
༄༅། །མི་མངོན་དབྱིངས་ནས་གསལ་བའི་དགའ་ལྡན་བྱང་ཆུབ་སེམས། རིན་
ཆེན་གཏེར་ལྡན་མངོན་དུ་གྱུར་ལ་ཕྱག་འཚལ་ལོ། །ཐམས་ཅད་ཀུན་ནས་ཟླུམ་པོའི་
སྙིང་པོ་བྱང་ཆུབ་སེམས། བོན་རྣམས་ཀུན་གྱི་རྒྱ་མཚོ་ཡིན་པར་བཤད། ཚིག་དང་ཡི་
གེའི་རྒྱུད་དུ་བཤད་པར་མ་གསུངས་ཏེ། གང་ཟག་མཐོང་བས་མི་ཟིན་པའི་དོན་དུ་ནི།
བརྡ་དང་ཟུར་གྱིས་མཚོན་ནས་ཚིག་དང་ཡི་གེར་བསྟན། བཀའ་གསང་ཐུགས་ལས་
བརྡོལ་བའི་རྨད་འབྱུང་འདི། མ་ནོར་བྱང་ཆུབ་སེམས་ཀྱི་ཐིགས་པར་བཤད། ཡང་
རྩེ་ལུང་གི་སྤྱི་དོན་བརྡོལ་ནས། གབ་སྦས་མཆོག་གི་མན་ངག་བཤད། གཏེར་ལྡན་
ལུང་གི་སྙིང་པོ་འདི། ཉིད་ལ་ཤར་བའི་ཡེ་ཤེས་ཀྱིས། མ་ནོར་མ་བཅོས་དེ་བཞིན་ཉིད།
ཐུགས་ལས་བརྡོལ་ཏེ་དྲང་པོར་བཤད། གཤེན་རབ་ཡོངས་ཀྱི་བརྡ་ཚིག་ལས། སྒོམ་
དང་མི་བསྒོམ་གཉིས་བརྗོད་དེ། སྒོམ་ཞེས་གཤེན་རབ་གང་གི་བཀའ། མི་བསྒོམ་
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཏི་མུག་སུ་ཡིས་བརྗོད། ཡང་དག་སེམས་ཀྱི་ལྟད་མོ་བ། མ་ནོར་བ་ལྟ་བ་སུ་ཞིག་
ལགས། མཐོང་ནས་ངེས་པ་སུ་ཞིག་ལགས། ངེས་པའི་དོན་ལ་བརྗོད་དུ་མེད། མ་
བཅོས་སེམས་ཀྱི་དབྱིངས་ཉིད་ནས། ཐམས་ཅད་མཁྱེན་པའི་ཡེ་ཤེས་ཤར། དབྱིངས་
ནས་ཤར་ཞིང་མཁའ་ལ་ནུབ། སྦས་པ་མེད་པའི་དཀྱིལ་འཁོར་དུ། སྣང་སྲིད་ཐམས་
ཅད་ཐབས་ཀྱིས་སྦས། མཐོང་བ་མེད་པའི་ཡེ་ཤེས་ལ། སྣང་སྲིད་ཐམས་ཅད་དེ་ལ་
གསལ། བདེ་ཆེན་ལུང་གི་སྙིང་པོ་འདི། སྟོན་པས་མ་བཅོས་ཡེ་ནས་གནས། དུས་
གསུམ་སྟོན་པའི་ཕོ་བྲང་ཡིན། མཁའ་ལྟར་དག་པའི་སེམས་ཉིད་ལ། རིག་པའི་དཔྱང་
ལགས་ཅིར་ཡང་འདྲེན། ཡེ་གཤེན་རྒྱལ་པོའི་ཕོ་བྲང་ཡིན། ཅི་ཡིས་མི་འཇིགས་བོན་
ཉིད་ལ། དགོངས་པ་ཀུན་གྱི་ཕོ་བྲང་བཏབ། གཤེན་རབ་མྱ་ངན་འདས་པའི་གནས།
ལུང་དང་མན་ངག་ཅི་བརྗོད་ཀྱང་། སེམས་ཀྱི་ཨ་ཏི་མ་རྟོགས་ན། སྟོན་པའི་བཀའ་
རྒྱུད་ཚིག་གི་བཤད་ར་མཁན། བྱང་ཆུབ་སེམས་དང་ནམ་ཀྱང་ཕྲད་པར་མི་འགྱུར་ཏེ།
ཡི་གེ་སྡེ་རྒྱུད་རྣམས་ཀྱི་རྩིས་མཁན་ཡིན། བྱང་ཆུབ་སེམས་ཀྱི་ཀློང་ཡངས་ནས། རིག་
པའི་ཡེ་ཤེས་བཅུད་ཤར་བ། ཇི་སྙེད་ཚིག་ཏུ་བརྗོད་པ་རྣམས། བརྗོད་དུ་མེད་པར་
གསལ་བཏབ་ན། བྱང་ཆུབ་སེམས་ཀྱི་རྩིས་མཁན་ཡིན། སེམས་ཀྱི་ལུང་བསྟན་མན་
ངག་གཏེར་བསྟན་པ། མན་ངག་ལུང་ཆེན་ཕོལ་ནས་འབྲས་བུ་ལ་བོར་ཏེ། བསམ་
ཞིང་དག་པའི་དགོངས་པ་ཡེ་ནས་བྱིན་རླབས་ཏེ། ཤིན་ཏུ་ཆེ་བའི་ཆོ་འཕྲུལ་ཇིར་ཡང་
བསྟན། བརྗོད་ཅིང་བསྔགས་པའི་དོན་ནི་ཅི་ཡང་མེད། མ་བཅོས་དབྱིངས་ནས་
ཐམས་ཅད་ཅིར་ཡང་འབྱུང་། བོན་གྱི་དབྱིངས་ཀྱི་རྒྱུན་ཐག་ཡིན། མ་གཡོས་སེམས་
ཀྱི་དབྱིངས་ནས་ཅིར་ཡང་ཤར། དབྱིངས་ལས་མུན་མཐའ་ཡོད་མེད་ཀྱང་། གང་གི་
རྒྱུན་ཐག་དེ་ལས་མངོན། སེམས་ལ་གཞི་རྩ་ཡོད་མེད་ཀྱང་། གང་གི་རྒྱུན་ཐག་དེ་ལ་
མངོན། མ་བཅོས་སེམས་ཀྱི་ག་བུ་ནས། མ་བསྒྲིབས་སེམས་ཀྱི་སྤྱན་ཅིག་ཤར། མཐོང་
256

སེམས་སྡེ། རིག་པ་སེམས་ཀྱི་རྒྱུན་ཐག
བ་མེད་པར་ཐམས་ཅད་གསལ། ཐམས་ཅད་སེམས་ཀྱི་རང་བཞིན་དུ། གསལ་བ་ལ་
ཡང་མི་རྟོག་སྟེ། མཉམ་པ་ཆེན་པོའི་ཀློང་ནས་གཟིགས། མཐོང་ཚོར་མི་འཇུག་བདེ་
བའི་ལམ། བཞེངས་བཞུགས་མི་མངའ་མཉམ་པའི་ངང་། ཀུན་ཏུ་བཟང་པོ་གཤེན་
ལྷ་འོད་དཀར་ཞལ་ན་རེ། ཡེ་གཤེན་གཙུག་ཕུད་འདི་ཉོན་ལ། ང་ཡི་ཞལ་ཆེམས་འདི་
བརྗོད་པས། ཡང་དག་སེམས་ཀྱི་དཀྱིལ་འཁོར་དུ། འཆི་མེད་གཡུང་དྲུང་གཏེར་ཅིག་
བཙུགས། རྟག་ཏུ་འདི་ལ་དམ་པར་བོན། སྟོན་པ་ཀུན་ཏུ་བཟང་པོ་གཤེན་ལྷ་འོད་
དཀར་གྱི། འདའ་ཀ་མའི་ཞལ་ཆེམས་ཡེ་གཤེན་གཙུག་ཕུད་ལ་བོར་བ་ལགས་སོ། །
བྱང་ཆུབ་སེམས་རིག་པ་རྒྱུན་ཐག་གི་དཔེ་དཀྱུས་རྫོགས་ཧཱུཾ། །རྒྱ་མཚོའི་གཏིང་དུ་རྡོ་བ་
བོར་བ་བཞིན། བསྐལ་པ་འཁྲུགས་ཀྱང་ཁར་མི་ཐོན། ཁ་ཁ་ཐམས། རྫོགས་སོ། ། །
257

རྒྱུན་ཐག་གི་འགྲེལ་བ་བཞུགས་སོ། །
༄༅། །རིག་པ་སེམས་ཀྱི་རྒྱུན་ཐག་གི་འགྲེལ་བ་ལས། ད་ནི་ཡི་གེ་འབྲུ་ལ་བཅར་ཏེ་
བཤད་ན། མི་མངོན་དབྱིངས་ནས་གསལ་བའི་བྱང་ཆུབ་སེམས་ཅེས་པ། དོན་དང་པོ་
དཔེ་བསྟན་ཏེ། དཔེ་མི་མངོན་པ་ནམ་མཁའ། དོན་མི་མངོན་པ་བོན་ཉིད། རྟགས་
མི་མངོན་པ་ནི་སེམས་ཉིད། དཔེ་མི་མངོན་པ་ནམ་མཁའི་དུས་ན། འབྱུང་བ་དང་
སྣང་སྲིད་ཐམས་ཅད་ནམ་མཁའི་རང་བཞིན་དུ་གསལ། འབྱུང་བ་དང་སྣང་སྲིད་
ཐམས་ཅད་ནམ་མཁའི་རང་བཞིན་དུ་མྱ་ངན་ལས་འདས་པས། དགའ་ལྡན་གྱི་གནས་
དང་གཉིས་སུ་མེད་པ་ཞེས་བྱ་སྟེ། དོན་མི་མངོན་པ་བོན་ཉིད་རྣམ་པར་དག་པའི་
དབྱིངས་སུ། འཁོར་བའི་བོན་ཐམས་ཅད་ཀྱང༌། བོན་ཉིད་ཀྱི་ངང་དུ་གསལ་ཞིང་།
མྱ་ངན་ལས་འདས་པས། དགའ་ལྡན་གནས་དང་གཉིས་སུ་མེད་པའི་བྱང་ཆུབ་
སེམས་སོ། །རྟགས་མི་མངོན་པ་ཀུན་གཞི་བྱང་ཆུབ་སེམས་ཀྱི་ངང་དུ་དུས་གསུམ་གྱི་
གཤེན་རབ་ཐམས་ཅད་དང༌། ཁམས་གསུམ་གྱི་སེམས་ཅན་ཐམས་ཅད་སེམས་ཀྱི་
རང་བཞིན་དུ་གསལ། ཀུན་གཞི་བྱང་ཆུབ་ཀྱི་སེམས་ཡེ་ནས་རྣམ་པར་དག་པས།
དགའ་ལྡན་གནས་དང་གཉིས་སུ་མེད་པས་བྱང་ཆུབ་སེམས་སོ། །ཡང་འུབས་ཟེར་
བསྡུས་ནས་བཤད་པ་ན། དོན་དེ་གསུམ་ལ་ཅིའི་ཕྱིར་མི་མངོན་ཅེས་བཤད། དེ་གསུམ་
རྒྱུ་རྐྱེན་གང་ལས་ཀྱང་མ་བསྐྱེད་དོ། ། མ་བསྐྱེད་པས་ནི་སྐྱེ་བའི་རྒྱུ་མི་མངོན་ནོ། །དེ་
258

སེམས་སྡེ། རིག་པ་སེམས་ཀྱི་རྒྱུན་ཐག་༼ཕ༽
ལྟར་མ་སྐྱེད་ཕན་ཆད། དངོས་པོ་དང་མཚན་མ་ཡེ་ནས་མེད་པས། དངོས་པོ་དང་
མཚན་མར་ཡེ་ནས་མི་མངོན། དངོས་པོ་དང་མཚན་མ་མི་མངོན་ཕན་ཆད། སྐྱེ་འཆི་
དང་འདུ་འབྲལ་ཡེ་ནས་མི་མངོན། འོན་ཏང་ན་དུས་གསུམ་དུ་འབྲལ་བ་མེད་པ་དེ་ཀ་
ན་ནི་དགའ་ལྡན་ཞེས་བྱའོ། །བརྗོད་དུ་མེད་པའི་བྱང་ཆུབ་སེམས་ཅེས་དེ་ལ་བྱའོ། །
སེམས་མ་བསྒྲིབས་པའི་ཤེས་རབ་ཤར་བ་ལ། རིན་ཆེན་ཞེས་བྱ་བ་ལ། འདུ་འབྲལ་
མེད་པས་ནི་གཏེར་ལྡན་ཞེས་བྱའོ། །དོན་གཅིག་པ་ལས། རིན་ཆེན་ནི་བོན་ཉིད་ཅིར་
ཡང་མ་འགག་པའོ། ། གཏེར་ལྡན་ནི། རྒྱུ་རྐྱེན་གང་ལས་ཀྱང་མ་བསྐྱེད་པས། སྐྱེ་བ་
མེད་པའི་གཏེར་དང་ལྡན་ནོ། །མ་སྐྱེས་པ་དང་མཚན་མའི་དངོས་པོ་ཡེ་ནས་མེད་
པས་མཚན་མ་མེད་པའི་གཏེར་དང་ཡེ་ནས་ལྡན་པས། འཆི་བའི་རྒྱུ་ཡེ་ནས་མེད་པས་
སྐྱེ་འཆི་མེད་པའི་གཏེར་དང་ཡེ་ནས་ལྡན། དེ་ལྟ་བུ་མངོན་དུ་གྱུར་པ་ལ་ཕྱག་འཚལ་
ལོ། །ཐམས་ཅད་ཀུན་ནས་ཟླུམ་པའི་སྙིང་པོ་བྱང་ཆུབ་སེམས་ཅེས་པ། དོན་གོང་དུ་
བསྟན་པ་ཀུན། རྩ་བ་ཀུན་གཞི་བྱང་ཆུབ་སེམས་ཀྱི་སྙིང་པོར་བསྟན་ཏེ། དཔེ་དོན་
རྟགས་དང་གསུམ་གྱི་མཚན་མ་དེ། ཀུན་གཞི་བྱང་ཆུབ་སེམས་སུ་གཅིག །འོན་ཏང་
དོན་དེ་གསུམ་ལས་འགྱུར་བའི་རྩ་བ་ནི་ཀུན་གཞི་བྱང་ཆུབ་སེམས་ཀྱི་ངང་དུ་གཅིག་
པས། ཟླུམ་པའི་སྙིང་པོ་ཅེས་བྱའོ། །ཀུན་གཞི་སེམས་ཀྱི་རང་བཞིན་ནི་རྒྱུ་རྐྱེན་གང་
ལས་ཀྱང་མ་བསྐྱེད་པར་ཡིད་ཆེས་པས། བོན་ཐམས་ཅད་སྐྱེ་བ་མེད་པའི་དབྱིངས་སུ་
ལ་བཅད་པས། ཀུན་ནས་ཟླུམ་ཅེས་བྱའོ། །བྱང་ཆུབ་སེམས་ལ་ཡེ་ནས་སྐྱེ་འཆི་དང་
འདུ་འབྲལ་མེད་པར་ཡིད་ཆེས་པས། བོན་ཐམས་ཅད་སྐྱེ་བ་མེད་པའི་དབྱིངས་སུ་ལ་
བཅད་པས། ཀུན་ནས་བཟླུམ་ཅེས་བྱའོ། །བྱང་ཆུབ་སེམས་ལ་དངོས་པོ་དང་མཚན་
མ་མེད་པར་ཡིད་ཆེས་པས། བོན་ཐམས་ཅད་ལ་ཡང་མཚན་མ་དང་དངོས་པོ་མེད་
པར་ཡིད་ཆེས་པསN
 ། ཀུན་ནས་ཟླུམ་ཞེས་བྱའོ། །བྱང་ཆུབ་སེམས་ལ་ཡེ་ནས་སྐྱེ་འཆི་
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དང་འདུ་འབྲལ་མེད་པར་ཡིད་ཆེས་པས། བོན་ཐམས་ཅད་ལ་ཡང་སྐྱེ་འཆི་དང་འདུ་
འབྲལ་མེད་པས་ཀུན་ནས་བཟླུམ་ཅེས་བྱའོ། །ཐམས་ཅད་ཀྱི་རྩ་བ་ཡིན་པའི་ཕྱིར་ཡང་
སྙིང་པོ་ཞེས་བྱའོ། ། ཐམས་ཅད་སེམས་བདེ་བ་ཆེན་པོའི་ངང་ལ་གསལ་བས་བྱང་ཆུབ་
སེམས་ཅེས་བྱའོ། ། བོན་རྣམས་ཀུན་གྱི་རྒྱ་མཚོ་ཡིན་པར་བཤད། ཅེས་པ། ཀུན་གཞི་
བྱང་ཆུབ་སེམས་ལ་རྒྱུ་རྐྱེན་གང་ལ་ཡང་ཡེ་ནས་བསྐྱེད་དུ་མེད་པས། བོན་ཐམས་ཅད་
ཀུན་གཞི་བྱང་ཆུབ་སེམས་ཀྱི་རང་བཞིན་དུ་སྐྱེ་བ་མེད་པར་ཡིད་ཆེས་པས། སྐྱེ་བ་
མེད་པའི་རང་བཞིན་ཡིན་པར་བཤད། སེམས་ལ་ཡེ་ནས་མཚན་མ་མེད་པར་ཡིད་
ཆེས་པས་སེམས་ལས་བྱུང་བའི་བོན་ཐམས་ཅད་ཀྱང་། ཡེ་ནས་སེམས་ཀྱི་རང་བཞིན་
དུ་མཚན་མ་མེད་པར་ཡིད་ཆེས་པས། མཚན་མ་མེད་པའི་རྒྱ་མཚོ་ཡིན་པར་བཤད།
སེམས་ལ་སྐྱེ་འཆི་མེད་པར་ཡིད་ཆེས་པས། སེམས་ལས་བྱུང་བའི་སེམས་ཅན་ཐམས་
ཅད་ཀྱང་། སེམས་ཀྱི་རང་བཞིན་དུ་སྐྱེ་འཆི་མེད་པར་ཡེ་ནས་ཡིད་ཆེས་པས། སྐྱེ་འཆི་
མེད་པའི་རྒྱ་མཚོ་ཡིན་པར་བཤད། དེ་ལྟར་སེམས་སྐྱེ་འཆི་མེད་པའི་དོན་ལ་ཡིད་ཆེས་
པས་ནི། མ་སྐྱེས་པའི་བྱང་ཆུབ་སེམས་ཀྱི་དགོངས་པ་མཐར་ཕྱིན་པའོ། །སེམས་ལ་
མཚན་མ་མེད་པར་ཡིད་ཆེས་ཤིང་མངོན་དུ་གྱུར་པས། མཚན་མ་མེད་པའི་དགོངས་
པ་མཐར་ཕྱིན་པའོ། ། ཚིག་དང་ཡི་གེའི་རྒྱུད་དུ་བཤད་པར་མ་གསུང་སྟེ་ཅེས་པ། དེ་
ལྟ་བའི་བྱང་ཆུབ་སེམས་ལ་བརྗོད་ཅིང་མཚོན་དུ་མེད། སེམས་ལ་སྐྱེ་བའི་རྒྱུ་མེད་པས།
འཆི་བའི་རྒྱུ་ཚིག་དང་ཡི་གེར་བརྗོད་དུ་མེད་དེ། སེམས་ལ་དངོས་པོའི་མཚན་མ་ཡེ་
ནས་མེད་པས། མཚན་མའི་དངོས་པོར་བརྗོད་དུ་མེད་དོ། །སེམས་ལ་འཆི་བའི་རྒྱུ་
མེད་པས། སྐྱེ་འཆི་དང་འདུ་འབྲལ་མེད་པ་ལ་ཡེ་ནས་བརྗོད་དུ་མེད་དོ། ། དེ་ལྟར་མི་
བརྗོད་པར་ངེས་ན། བརྗོད་པར་སུས་གསུངས། དེ་ལྟར་མ་རྟོགས་ནས། འཁྲུལ་པའི་
རྣམ་པར་རྟོག་པས་གསུངས། རྟོགས་པ་ཉིད་ལ་བརྗོད་དུ་མེད། དོན་གཅིག་ལས་
260

སེམས་སྡེ། རིག་པ་སེམས་ཀྱི་རྒྱུན་ཐག
རང་བཞིན་གྱི་གསུངས་སོ། །གང་ཟག་མཐོང་བས་ཟིན་པའི་དོན་དུ་ནི་ཅེས་པ། མ་
རིག་པ་གདོས་པ་རྣམས་ཀྱི་དོན་དུ་ནི། བརྡ་དང་ཟུར་གྱིས་གདས་ཏེ། སྐྱེ་བ་མེད་པའི་
དོན་ལ། སྐྱེ་བ་མེད་པའི་བརྡའ་ཡིས་མཚོན་ཏེ་གསུངས། མཚན་མ་མེད་པའི་དོན་ལ་
མཚན་མ་མེད་པའི་བརྡ་ཡིས་མཚོན་ཏེ་གསུངས་། འཆི་བ་མེད་པའི་དོན་ལ། འཆི་བ་
མེད་པའི་ཚིག་གིས་མཚོན་ཏེ་གསུང་། ལྟ་བ་ཡེ་ཤེས་ཀྱི་ལུང་གི་སྤྱི་བརྡོལ་ཡིན་ཏེ།
རྩོལ་སྒྲིབ་ཀྱི་ལྟ་བ་ཐམས་ཅད་རྩལ་དུ་མེད་པར་རྟོགས་པས། རྨད་དུ་བྱུང་། བསྟན་
དུ་མེད་པའི་བཀའ་གསང་བ་ནི། ཀུན་གཞི་བྱང་ཆུབ་ཀྱི་སེམས་ལ་བཞགས་ཏེ། སྐྱེ་
བའི་རྒྱུ་ཡེ་ནས་བསྟན་དུ་མེད་པས་ནི། སྐྱེ་བའི་རྒྱུ་ཡེ་ནས་གསང་བའོ། །མཚན་མའི་
དངོས་པོ་ཡེ་ནས་མེད་པས་ནི། མཚན་མའི་དངོས་པོ་ཡེ་ནས་གསང་བའོ། །འཆི་བའི་
རྒྱུ་ཡེ་ནས་མེད་པས་ནི། འཆི་བའི་རྒྱུ་ཡེ་ནས་གསང་བའོ། །དེ་ལྟར་དུས་གསུམ་བདེ་
བ་ཆེན་པོར་གསང་བས། རྨད་དུ་བྱུང་བའོ། །དེ་ལྟར་རིག་པ་ཀུན་ཏུ་བཟང་པོ་གཤེན་
ལྷ་འོད་དཀར་གྱི། ཐུགས་གསང་བ་བརྡོལ་བས། བཀའ་དམ་པ་ཡིན་པས་རྨད་དུ་
བྱུང་བའོ། །མ་ནོར་བྱང་ཆུབ་སེམས་ཀྱི་ཐིགས་པར་ཤར་ཅེས་པས། སེམས་རིག་པ་མ་
ནོར་བར་ཤར་བའི་དུས་ན། སེམས་དང་པོ་གང་ནས་ཀྱང་མ་སྐྱེས་པས། སྐྱེ་བར་མ་
ནོར། མཚན་མའི་དངོས་པོ་མེད་པས་མཚན་མ་མ་ནོར། འཆི་བའི་རྒྱུ་མེད་པས། འཆི་
བའི་འདུ་འབྲལ་དུ་མ་ནོར། དེ་ལས་མངོན་དུ་གྱུར་པས་རིག་པ་ཤར་ཅེས་བྱའོ། །
ཡང་རྩེ་ལུང་གི་སྤྱི་བརྟོལ་ནས། གབ་སྦ་མཆོག་གི་མན་ངག་བཤད་ཅེས་པས། ལུང་
ཐམས་ཅད་ཀྱི་ཡང་རྩེ། ཡེ་ཤེས་ཐིག་ལེ་ལུང་གིས་བརྟོལ་ནས། སྟོན་པ་ཀུན་ཏུ་
བཟང་པོ་གཤེན་ལྷ་འོད་དཀར་གྱིས་ནི་གབ། སེམས་མ་བཅོས་པའི་རང་བཞིན་གྱིས་
ནི་སྦས། བརྩལ་ཞིང་བསྒྲུབ་ཏུ་མེད་པས་ནི་མཆོག་ཡིན། ཡེ་ནས་སངས་རྒྱས་པས་ནི་
མན་ངག །དེ་ལས་མངོན་དུ་གྱུར་ཅིང་རྟོགས་པ་མེད་པས་ནི་བཤད་ཅེས་བྱའོ། །
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཏེར་ལྡན་ལུང་གི་སྙིང་པོ་འདི། ཉིད་ལས་ཤར་པའི་ཡེ་ཤེས་ཀྱིས། མ་ནོར་མ་བཅོས་
པ་དེ་བཞིན་ངང་། ཐུགས་ལ་བརྟོལ་ཏེ་དྲང་པོར་བཤད་ཅེས་པས། དེ་ལྟར་བུ་མངོན་
དུ་གྱུར་པའི་དུས་ན། ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བས་གཏེར་ལྡན་པས།
ཡེ་ནས་སངས་རྒྱས་པའི་རྒྱུ་ཡིན་པས་ནི་སྙིང་པོའོ། ། དེ་ཉིད་མ་བསྒྲིབས་པའི་ཡེ་ཤེས་
རང་ལས་རང་ཤར་བས་ཡེ་ཤེས་སོ། །མ་ནོར་བའི་བྱང་ཆུབ་སེམས་ཉིད་ལས། ཡེ་ཉིད་
རྟོགས་པའི་རྟོགས་པ་དང་པོར་སྐྱེ་བར་མ་ནོར། ད་ལྟར་མཚན་མར་མ་ནོར། ཐ་མར་
འཆི་བར་མ་ནོར། སེམས་དེ་བཞིན་པ་ལས། རིག་པ་དེ་བཞིན་པ་ཤར་བ་སྟེ། སེམས་
བཅོས་སུ་མེད་པས་རིག་པ་ལ་འགྱུར་བ་མེད། གཉིས་སུ་མེད་པའི་བྱང་ཆུབ་སེམས།
ཡེ་ནས་བྱ་བརྩལ་དང་བྲལ་ཏེ་གནས་སོ། །དེ་ལྟ་བའི་སེམས་ཐུགས་ལ་རྟོགས་པ་ནི།
སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་གྱི་ཐུགས་ལས་བརྡོལ་བ་ནི་དྲང་པོར་
བཤད་པའོ། །བོན་ཉིད་ཡེ་ནས་བྱ་བརྩལ་དང་བྲལ་ཏེ་སངས་རྒྱས་པ་ནི་དྲང་པོའོ། །
བོན་ཐམས་ཅད་བོན་ཉིད་ཀྱི་རང་བཞིན་དུ་རྣམ་པར་དག་ཅིང་སངས་རྒྱས་པར་
བཤད་དོ། །སེམས་ཡེ་ནས་སངས་རྒྱས་པའི་དྲང་པོ་ལ། རྣམ་པར་རྟོག་པའི་གཟུང་
འཛིན་དང་ཉོན་མོངས་པའི་བྱེ་བྲག་ཡེ་ནས་སེམས་ཀྱི་རང་བཞིན་དུ། ཡེ་ནས་སངས་
རྒྱས་པར་བཤད་དོ། །ཡང་ན་དོན་དེ་གསུམ་ཡེ་ནས་སངས་རྒྱས་པའི་དྲང་པོ། དེ་ལ་
མངོན་དུ་གྱུར་པར་བཤད་པའོ། ། གཤེན་རབ་ཡོངས་ཀྱི་བརྡའ་ཚིག་ལས། བསྒོམ་
དང་མི་བསྒོམ་གཉིས་བརྗོད་དེ། བསྒོམ་ཞེས་གཤེན་རབ་གང་གི་བཀའ། མི་བསྒོམ་
གཏི་མུག་སུ་ཡིས་བརྗོད་ཅེས་པས། གང་ཟག་དཔྱད་པ་རྣམས་ཀྱིས། སྣང་སྲིད་
ཐམས་ཅད་ཡེ་ནས་སངས་རྒྱས་པ་ལ། བསྒོམ་དང་མི་བསྒོམ་གཉིས་ཀྱི་ཐ་སྙད་བརྗོད་
དེ། སྟོང་པ་ཕྱོགས་གཅིག་པར་ཡིད་ཆེས་པར་དེས་ཀྱང་མངོན་པར་མོད། གང་ཟག་
ལ་ལ་ན་རེ་བསྒོམ་དུ་ཡོད་ཟེར་ཏེ། རེ་བ་ཕྱོགས་གཅིག་པར་རྟེན་བཅས་པར་ཡེངས་
262

སེམས་སྡེ། རིག་པ་སེམས་ཀྱི་རྒྱུན་ཐག
དེ་མངོན་མོད། འོ་ན་བསྒོམ་ཞེས་སུས་གསུངས། བོན་ཉིད་ཡེ་ནས་སངས་རྒྱས་པའི་
དོན་ལ། སྐད་གཅིག་མ་ཙམ་ཡང་ཡེངས་བ་མེད་པས། རང་བཞིན་གྱིས་གསུངས།
མི་བསྒོམ་ཅེས་སུ་ཡིས་གསུངས་ན། བོན་ཉིད་ལས་བསྒོམ་པའི་རྟོག་པ་རྡུལ་ཙམ་ཡང་
མེད་ཅིང་མཉམ་པ་ཆེན་པོའི་ཀློང་དུ་གྱུར་པས། རང་བཞིན་གྱིས་གསུངས། གཡུང་
དྲུང་གི་སེམས་འཁྲུལ་པ་དང་མ་འཁྲུལ་པའི་མཚན་ཉིད་ཀྱང་དེ་ལྟར་རྟོགས་ཤིང་རིག་
པར་བྱའོ། །ཡང་དག་སེམས་ཀྱི་ལྟད་མོ་བ། མ་ནོར་ལྟ་བ་སུ་ཞིག་ལགས། མཐོང་ནས་
ངེས་པ་སུ་ཞིག་ལགས། ངེས་པའི་དོན་ལ་བརྗོད་དུ་མེད་ཅེས་པས། ཉིད་ལ་མ་སྒྲིབ་
པའི་རིག་པ་ཤར་བའི་དུས་ན། སེམས་རྒྱུ་རྐྱེན་གང་ལས་ཀྱང་མ་བསྒྲིབས་པར་ཡིད་
ཆེས་པས་སྐྱེ་བ་མེད་པར་ཡང་དག་པར། སེམས་ལ་མཚན་མ་མེད་པ་ཡིད་ཆེས་པས།
མཚན་མ་མེད་པར་ཡང་དག་པ། སེམས་ལ་འཆི་བ་མེད་པར་ཡིད་ཆེས་པས། འཆི་བ་
མེད་པར་ཡང་དག ། དེ་ལྟར་ཡིད་ཆེས་པ་ལ་ནི་ལྟད་མོ་ལྟ་ཞེས་བྱའོ། །དེ་ལྟར་རྟོགས་
པ་སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ལགས། དེ་ལྟ་བའི་དོན་ལ་རྟོག་པ་
མེད་ན་ངེས་པ་ལགས། རྟོག་པ་མེད་པའི་ཚད་ནི། ཚིག་དང་ཡི་གེས་བརྗོད་དུ་མེད།
མ་བཅོས་སེམས་ཀྱི་དབྱིངས་ནས་ནི། ཐམས་ཅད་མཁྱེན་པའི་ཡེ་ཤེས་ཤར། དབྱིངས་
ནས་ཤར་ཅིང་མཁའ་ལ་ནུབ་ཅེས་པ། ཀུན་གཞི་བྱང་ཆུབ་སེམས་དེ། དང་པོ་རྒྱུ་རྐྱེན་
གང་ལས་ཀྱང་མ་སྐྱེད་པས། སྐྱེ་བའི་དངོས་པོར་མ་བཅོས། མཚན་མའི་དངོས་པོར་
ཡེ་ནས་མེད་པས། མཚན་མའི་དངོས་པོར་མ་བཅོས། འཆི་བའི་རྒྱུ་རྐྱེན་མེད་པས་སྐྱེ་
འཆི་དང་འདུ་འབྲལ་ཡེ་ནས་མ་བཅོས། དེ་ལྟ་བུའི་དུས་ན། སྣང་སྲིད་ཐམས་ཅད་
མཁྱེན་པའི་ཡེ་ཤེས་ཤར་ཏེ། དེ་ལྟར་ཤར་ཙམ་ན་ཡང་། བརྟག་ཅིང་མཚོན་དུ་མེད་
ཅིང་། ནམ་མཁའི་ངོགས་བཞིན་གནས་པས་ནམ་མཁའ་ལ་ནུབ་ཅེས་བྱའོ། །སྦས་པ་
མེད་པའི་དཀྱིལ་འཁོར་དུ། སྣང་སྲིད་ཐམས་ཅད་ཐབས་ཀྱིས་སྦས། མཐོང་བ་མེད་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའི་ཡེ་ཤེས་ལ། སྣང་སྲིད་ཐམས་ཅད་དེ་ལ་གསལ་ཅེས་པ། བྱང་ཆུབ་སེམས་ལ་སྦས་
པ་མེད་དེ། ཁམས་གསུམ་ཁྱབ་བདལ་དུ་གནས། དེ་ལྟའི་མཁའ་ཀློང་ཡངས་པའི་
དཀྱིལ་འཁོར་དུ། སྣང་ཞིང་སྲིད་པ་ཐམས་ཅད་སེམས་ཀྱི་རང་བཞིན་དུ་གསལ།
གསལ་བས་སྣང་སྲིད་ཐབས་ཀྱིས་སྦས་ཞེས་དེ་ལ་བྱའོ། །མཐོང་བ་མེད་པའི་དོན་
མངོན་དུ་གྱུར་བ་ནི་ཡེ་ཤེས་བྱ། སྣང་སྲིད་ཐམས་ཅད་སེམས་ཉིད་དམ་ཡེ་ཤེས་ཀྱི་
རང་བཞིན་དུ་གསལ་བས་གསལ་ཞེས་བྱའོ། ། བདེ་ཆེན་ལུང་གི་སྙིང་པོ་འདི་ཅེས་པས།
སེམས་ལ་སྐྱེ་འཆི་ཡེ་ནས་མེད་པས་བདེ། གཉེན་པོ་མེད་པས་ཆེན། བསྒོམ་ལུང་དང༌།
བསྒྲུབས་ལུང་ཀུན་གྱི་སྙིང་པོར་འདུས་པས་སྙིང་པོའོ། །སྟོན་པས་མ་བཅོས་ཡེ་ནས་
གནས། དུས་གསུམ་སྟོན་པའི་ཕོ་བྲང་ཡིན། མཁའ་ལྟར་དག་པའི་སེམས་ཉིད་ལ།
རིག་པའི་དཔྱང་ལག་ཅིར་ཡང་འདྲི། ཡེ་གཤེན་རྒྱལ་བའི་ཕོ་བྲང་ཡིན་ཅེས་པས།
སེམས་ཡེ་ནས་སྐྱེ་བ་མེད་པས། སྐྱེ་བར་མ་བཅོས་ཏེ། སྐྱེ་བ་མེད་པར་ཡེ་ནས་གནས།
སེམས་ལ་མཚན་མའི་དངོས་པོ་ཡེ་ནས་མི་གནས་ཏེ། མཚན་མ་མེད་པར་ཡེ་ནས་
གནས། སེམས་ཡེ་ནས་འཆི་བར་མ་བཅོས་པས། སྐྱེ་འཆི་མེད་པར་ཡེ་ནས་གནས།
སེམས་ཡེ་ནས་སྐྱེ་འཆི་འདུ་འབྲལ་མེད་པའི་དབྱིངས་ཏེ། དུས་གསུམ་གྱི་གཤེན་རབ་
ཀྱི་ཕོ་བྲང་ཡིན་ཏེ། སེམས་ལ་སྐྱེ་འཆི་དང་འདུ་འབྲལ་མེད་པར་ཡིད་ཆེས་པས།
གསས་ཆེན་རྣམས་ཀྱི་ཕོ་བྲང་ཡིན། སེམས་ཡེ་ནས་སངས་རྒྱས་པ་ནི། ཀུན་ཏུ་བཟང་
པོ་གཤེན་ལྷ་འོད་དཀར་གྱི་ཕོ་བྲང་ཡིན། མ་བགགས་ཅི་ཡང་སྣང་ཞིང་མཐར་ཐུག་པ་
མེད་པས། རྒོད་གསས་ཀྱི་ཕོ་བྲང་ཡིན། སེམས་མ་བཅོས་ལྷུན་གྱིས་གྲུབ་པས་གསས་
རྗེའི་ཕོ་བྲང་ཡིན། སེམས་ཡིད་བཞིན་གྱི་ནོར་བུ་རིན་པོ་ཆེ་ལྟར་སྣང་བ་ནི། གར་
གསས་ཀྱི་ཕོ་བྲང་ཡིན། སེམས་ཁ་དོག་ཅིར་ཡང་མི་སྣང་བས། གནམ་སྲས་ཀྱི་ཕོ་བྲང་
ཡིན། དེ་ལྟར་སེམས་ནམ་མཁའ་ལྟར་དག་པའི་ཀློང་ཡངས་པ་དེ་ན་ནི། མ་བསྒྲིབས་
264

རིག་པ་སེམས་ཀྱི་རྒྱུན་ཐག་
སེམས་སྡེ།
པའི་རིག་པ་ཀུན་ཏུ་བཟང་པོ་གཤེན་ལྷ་འོད་དཀར་ཆོ་འཕྲུལ་ཅིར་ཡང་བཤད་པ་ནི།
དཔྱང་ལག་ཅེས་པ་སྟེ། དཔྱང་ནི་སེམས་ནམ་མཁའ་དང་འདྲ་བ་དེ་ཡིན་ལ། ལག་ནི་
གཤེན་ལྷ་འོད་དཀར་ཡིན་ལ། འདྲི་བ་ནི་སྐུ་དང་ཡེ་ཤེས་ཀྱི་ཆོ་འཕྲུལ་ཅིར་ཡང་མི་
གནས་པར་གསལ་བ་ལ་ནི་འདྲི་ཞེས་བྱའོ། ། དེ་ལྟར་གསལ་ཙམ་ན་ཡང་། སེམས་
ནམ་མཁའ་ལྟ་བུ་ལས་གཡོ་བ་མེད་པས་ཡེ་གཤེན་རྒྱལ་བ་ཞེས་བྱའོ། །འདུ་འབྲལ་
མེད་པས་ཕོ་བྲང་ཡིན་ཅེས་བྱའོ། །ཅི་ཡིས་མི་དམིགས་བོན་ཉིད་ལ། དགོངས་པ་ཀུན་
གྱི་ཕོ་བྲང་བཏབ་ཞེས་བྱའོ། །གཤེན་རབ་མྱ་ངན་ལས་འདས་པའི་གནས། དེ་ལ་ཅིར་
ཡང་བརྟག་ཅིང་མཚོན་དུ་མེད་པས་བོན་ཉིད་ཅེས་བྱའོ། །དེ་ལྟ་བུའི་དོན་ལ་དུས་
གསུམ་གྱི་གཤེན་རབ་ཐམས་ཅད་ཀྱང་། མ་ཡེངས་པར་གནས་པའི་ཕོ་བྲང་བཏབ་
ཅེས་བྱའོ། །སྣང་སྲིད་ཀྱི་སེམས་ཅན་ཐམས་ཅད་ཀྱང་། རྗེས་སུ་རིག་པ་ཐབས་ཀྱིས་མྱ་
ངན་ལས་འདས་པར་གནས་པས་གནས་ཞེས་བྱའོ། །ལུང་དང་མན་ངག་ཅི་བརྗོད་
ཀྱང་། སེམས་ཀྱི་ཨ་ཏི་མ་རྟོགས་ན། སྟོན་པའི་བཀའ་རྒྱུད་ཚིག་གི་བཤད་ར་མཁན།
བྱང་ཆུབ་སེམས་དང་ནམ་ཡང་འཕྲད་པར་མི་འགྱུར་ཏེ། ཡི་གེ་སྡེ་རྒྱུད་རྣམས་ཀྱི་རྩིས་
མཁན་ཡིན་ཅེས་པ། ལུང་དང་མན་ངག་ཅི་བརྗོད་ཀྱང་། ཀུན་གཞི་བྱང་ཆུབ་སེམས་
ཀྱི་དོན་མ་རྟོགས་ན། གཤེན་རབ་ཀྱི་བཀའ་རྒྱུད་ཐམས་ཅད་ཚིག་དང་བཤད་ར་ཡིན་
ཏེ། བརྗོད་ཅིང་མཚོན་དུ་མེད་པ་གཡུང་དྲུང་གི་སེམས་རྟོགས་པར་མི་འགྱུར་རོ། །
འཕྲད་པར་མི་འགྱུར་རོ། །ཚིག་དང་ཡི་གེའི་འཁྲུལ་པའི་རྩིས་མཁན་ཡིན་པར་ཡེ་ནས་
དངོས། བྱང་ཆུབ་སེམས་ཀྱི་ཀློང་ཡངས་ནས། རིག་པའི་ཡེ་ཤེས་བཅུད་ཤར་བས། ཇི་
སྙེད་ཚིག་ཏུ་བརྗོད་པ་རྣམས། བརྗོད་དུ་མེད་པར་གསལ་བཏབས་ཅིང་། བྱང་ཆུབ་
སེམས་ཀྱི་རྩིས་མཁན་ཡིན། སེམས་ཀྱི་ལུང་བསྟན་མན་ངག་གཏེར་བསྟན་པ། མན་
ངག་ལུང་ཆེན་ཕོལ་ནས་འབྲས་བུ་ལ་བོར་ཏེ། བསམ་ཞིང་དག་པའི་དགོངས་པས་ཡེ་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནས་བྱིན་གྱིས་བརླབས་ཅེས་པས། ཀུན་གཞི་རྣམ་པར་དག་པའི་ཀློང་ཡངས་ནས།
རང་རིག་ཡེ་ཤེས་ཀྱི་བཅུད་ཤར་བས། ཇི་སྙེད་ཚིག་ཏུ་བརྗོད་པ་རྣམས། བརྗོད་དུ་
མེད་པར་གསལ་བའི་དུས་ན། གཡུང་དྲུང་སེམས་ཀྱི་རྩིས་མཁན་ཡིན་ཏེ། གཡུང་
དྲུང་སེམས་ལ་སྐྱེ་བ་མེད་པར་ཡིད་ཆེས་པས། བོན་ཐམས་ཅད་སྐྱེ་བ་མེད་པར་ཡིད་
ཆེས། སྐྱེ་བ་མེད་པར་རྩིས་བཏབས་སེམས་ལ་དངོས་པོ་དང་མཚན་མ་མེད་པར་ཡིད་
ཆེས་པས། བོན་ཐམས་ཅད་མཚན་མ་མེད་པའི་བྱང་ཆུབ་སེམས་སུ་རྩིས་བཏབས།
གཡུང་དྲུང་སེམས་ལ་འཆི་བ་མེད་པར་ཡིད་ཆེས་པས། བོན་ཐམས་ཅད་འཆི་བ་དང་
འདུ་འབྲལ་མེད་པར་རྩིས་བཏབས། བོན་ཐམས་ཅད་སྐྱེ་འཆི་འདུ་འབྲལ་མེད་པའི་
ཐབས་གཏེར་དུ་བསྟན་ཅེས་བྱའོ། །ཀུན་གཞི་བྱང་ཆུབ་སེམས་སྐྱེ་བ་མེད་པའི་ལུང་
ཆེན་ཕོག་ནས་བསྟན་པས། འབྲས་བུ་འཆི་བ་མེད་པར་ལ་བོར། དུས་བདེ་བ་ཆེན་
པོའི་དབྱིངས་ན་བཞུགས་པས། བསམ་པ་དག་པའི་དགོངས་པ་ཞེས་བྱའོ། །འོན་ཀྱང་
བོན་ཐམས་ཅད་ཀྱི་མཚན་ཉིད་ཀྱང་། སྐྱེ་འཆི་དང་འདུ་འབྲལ་མེད་པར་བྱིན་གྱིས་
བརླབས་ཅེས་བྱའོ། །ཤིན་ཏུ་ཆེ་བའི་ཆོ་འཕྲུལ་ཅིར་ཡང་བསྟན། བརྗོད་ཅིང་སྔངས་
པའི་དོན་ནི་ཅིར་ཡང་མེད་ཅེས་བྱ་བ་ནི། ཕྱིས་ཀྱང་ཟབ་ཅིང་ཆ་འཕྲ་བ་ལ་བྱའོ། །ཆེ་
བ་ནི་ཆེ་ཆུང་གི་ཚད་ལས་འདས་པ་ལ་བྱ། ཆོ་འཕྲུལ་ནི་སྣང་བའི་ཆོ་འཕྲུལ་དང༌། མི་
སྣང་བའི་ཆོ་འཕྲུལ་བྱ། སྣང་བའི་ཆོ་འཕྲུལ་ནི། སྐུ་དང་ཡེ་ཤེས་ཀྱི་རོལ་པ་ཤེས་པ་ལ་
བྱའོ། །མི་སྣང་བའི་ཆོ་འཕྲུལ་ནི། མཚན་མའི་ཆོ་འཕྲུལ་ཐམས་ཅད། མཚན་མ་མེད་
པ་ནམ་མཁའ་ལྟར་སྣང་བ་ལ་བྱའོ། །མཚན་མའི་ཆོ་འཕྲུལ་སྔགས་སུ་མེད་པ་ནི། ཡེ་
ནས་མཚན་མ་མེད་པ་ཡིན། མཚན་མ་མེད་པ་ལ་སྔགས་སུ་མེད་པ་ནི། ཡེ་ནས་
བརྗོད་དུ་མེད་པ་ཡིན། མ་བཅོས་དབྱིངས་ནས་ཐམས་ཅད་ཅིར་ཡང་འབྱུང་། བོན་
གྱི་དབྱིངས་ཀྱི་རྒྱུན་ཐག་ཡིན། མ་གཡོས་སེམས་ཀྱི་དབྱིངས་ནས་ཅིར་ཡང་ཤར།
266

སེམས་སྡེ། རིག་པ་སེམས་ཀྱི་རྒྱུན་ཐག་
དབྱིངས་ལ་མུ་མཐའ་ཡོད་མེད་ཀྱང་། གང་གི་རྒྱུན་ཐག་དེ་ལས་མངོན། སེམས་ལ་
གཞི་རྩ་ཡོད་མེད་ཀྱང་། གང་གི་རྒྱུན་ཐག་དེ་ལས་མངོན་ཅེས་བྱ་བ་ནི། དཔེ་མ་
བཅོས་པ་ནམ་མཁའི་དབྱིངས་ནས། འབྱུང་བ་དང་སྣང་སྲིད་ཐམས་ཅད། མཚན་
མའི་ཆོ་འཕྲུལ་ཅིར་ཡང་འབྱུང་། བོན་ཉིད་མ་བཅོས་པའི་དབྱིངས་ནས། འཁོར་བ་
ལས་འདས་པའི་གཤེན་རབ་ཐམས་ཅད་ཅིར་ཡང་འབྱུང༌། སེམས་མ་བཅོས་པའི་
དབྱིངས་ནས། དུས་གསུམ་གྱི་གཤེན་རབ་དང་། ཁམས་གསུམ་གྱི་སེམས་ཅན་ཅིར་
ཡང་འབྱུང་། ནམ་མཁའ་རྒྱུན་མ་ཆད་པ་ནི་འབྱུང་བ་དང་སྣང་སྲིད་ཡིན། བོན་ཉིད་
རྒྱུན་མ་ཆད་པ་ནི། བོན་ཅན་སྒྱུ་མའི་ཆོ་འཕྲུལ་དུ་སྣང་བ་ཡིན། སེམས་རྒྱུན་མ་ཆད་
པ་ནི། ཁམས་གསུམ་གྱི་སེམས་ཅན་དང༌། དུས་གསུམ་གྱི་གཤེན་རབ་ཡིན། དེ་ལྟར་
དབྱིངས་གསུམ་མ་གཡོས་པའི་དབྱིངས་ནས། ཐབས་ཀྱི་ཆོ་འཕྲུལ་ཅིར་ཡང་མ་འགག་
པར་བཤད་པ་ནི། དབྱིངས་གསུམ་པོ་དེ་ཉིད་དེ་ལྟར་བཤད་པ་ལས། མཚན་མའི་ཆོ་
འཕྲུལ་ལོགས་ནས་རྡུལ་ཙམ་ཞིག་ཤར་བ་མེད། འོན་ཏང་ན་འབྱུང་བ་དང་། སྣང་
སྲིད་ཉིད་ནམ་མཁའི་རང་བཞིན་ཡིན། བོན་ཅན་མཚན་མར་སྣང་བ་འདི། བོན་ཉིད་
མ་བཅོས་པ་ཡིན། ཁམས་གསུམ་གྱི་སེམས་ཅན་ཉིད། སེམས་ནམ་མཁའ་དང་འདྲ་
བའི་རང་བཞིན་ཡིན། འོན་ཏང་ན་དབྱིངས་གསུམ་པོ་དེ། མུ་འདི་ནས་བཟུངས་ནས་
མཐའ་འདི་རུ་ཐུག་པ་མེད་དོ། །འབྱུང་བ་དང་སྣང་སྲིད་ལས་མུ་དང་མཐའ་མེད་ན།
གཡུང་དྲུང་གི་སེམས་ལ་མུ་དང་མཐའ་མེད་དོ། །དོན་དེ་གསུམ་གྱི་མུ་དང་མཐའ་ནི།
རེ་ཞིག་མཚོན་ཅིང་བརྗོད་དུ་མེད་པ་ལ་ཐུག་གོ །རྒྱུན་ཐག་དེ་ལ་ཐམས་ཅད་སེམས་
ཀྱི་རང་བཞིན་དུ། རྒྱུན་ཐག་དེ་ལས་མངོན་ཞེས་བྱའོ། ། མ་བཅོས་སེམས་ཀྱི་བུ་ག་ནས།
མ་བསྒྲིབས་སེམས་ཀྱི་སྤྱན་གཅིག་ཤར། མཐོང་བ་མེད་པར་ཐམས་ཅད་གསལ།
ཐམས་ཅད་སེམས་ཀྱི་རང་བཞིན་དུ། གསལ་བ་ལ་ཡང་མི་རྟོག་སྟེ། མཉམ་པ་ཆེན་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པོའི་ཀློང་ནས་གཟིགས་ཅེས་པས། ཀུན་གཞི་ཡེ་ཤེས་མ་བཅོས་པའི་དབྱིངས་བརྟགས་
ཅིང་མཚོན་དུ་མེད་པའི་ག་བུ་ནས། དེ་ཉིད་མ་སྒྲིབ་པའི་ཡེ་ཤེས་ཀྱི་སྤྱན་དག་པར་
ཤར་བ། བོན་ཐམས་ཅད་སེམས་ཀྱི་ཡེ་ཤེས་ཀྱིས་ཐིག་ལེ་ཉག་གཅིག་ཏུ་ས་ལེ་གསལ་
བ་ལ། སྤྱན་ཅིག་ཤར་ཅེས་བྱའོ། །སེམས་ལ་བརྟག་ཅིང་མཚོན་དུ་མེད་པས། བོན་
ཐམས་ཅད་སེམས་ཀྱི་རང་བཞིན་དུ་བརྟག་ཅིང་མཚོན་དུ་མེད་དེ་གསལ་བ་ལ་མཚོན་
དུ་མེད་པས། ཐམས་ཅད་གསལ་ཞེས་བྱ། གསལ་བའི་དོན་ལ་མངོན་དུ་གྱུར་པའི་
དུས་ན། ཅིར་ཡང་མི་རྟོག་པས་མི་རྟོག་ཞེས་བྱའོ། །རྟོག་པ་མེད་པའི་དབྱིངས་ནས།
ཀུན་ཏུ་བཟང་པོ་གཤེན་ལྷ་འོད་དཀར་ལ་བཞེངས་བཞུགས་མི་མངའ་བས། མཉམ་
པ་ཆེན་པོའི་ཀློང་ནས་གཟིགས་ཞེས་བྱའོ། ། ལྟ་འཕང་མཐོན་པོས་བོན་ཉིད་ནམ་
མཁའ་འདྲ་བའི་དབྱིངས་ལ་སྔས་བཅས་ཏེ། སྐྱེ་མེད་ལྷུན་གྱིས་གྲུབ་པའི་དབྱིངས་ནི་
བདན་དུ་བཏིངས། བསྒྲིབས་པ་མེད་པ་ཡེ་ཤེས་ཀྱི་ན་བཟའ་སྐུ་ལ་གསོལ། འགྱུར་
ལྡོག་མེད་པའི་དབྱིངས་སུ་ཐུགས་ཉིད་བརྣལ་ཞེས་བྱའོ། །གལ་ཏེ་མནལ་བའི་སར་
རོལ་མོའམ་རྩེད་མོ་མཛད་པ་ན། ཀུན་ཏུ་བཟང་པོའི་སྐུ་དང་རོལ་རྩེད་མཛད།
དགྱེས་པ་ཆེན་པོའི་དཔོན་སྲས་ཆེན་པོར་གྱུར་ཅེས་བྱའོ། ། མཐོང་ཚོར་མི་འཇུགས་
བདེ་བའི་ལམ། བཞེངས་བཞུགས་མི་མངའ་མཉམ་པའི་ངང་ཅེས་པས། འཇིག་རྟེན་
འཁོར་བའི་སྤྱོད་ཡུལ་མཐོང་བ་མེད། མྱ་ངན་འདས་པའི་གནས་ནི་ཚོར་བ་མེད།
ཐམས་ཅད་མཉམ་པའི་ཀློང་དུ་བཞུགས་པས་བདེ་བའི་ལམ། ཞེས་བྱའོ། །མཉམ་པའི་
ཀློང་ཆེན་པོ་ལས་བཞེངས་བཞུགས་མི་མངའ་བས། མཉམ་པའི་ངང་ཅེས་བྱའོ། །ཀུན་
ཏུ་བཟང་པོ་གཤེན་ལྷ་འོད་དཀར་ཞལ་ན་རེ། ཡེ་གཤེན་གཙུག་ཕུད་འདི་ཉོན་ལ། ང་
ཡིས་ཞལ་ཆེམས་འདི་བརྗོད་པས། ཡང་དག་སེམས་ཀྱི་དཀྱིལ་འཁོར་དུ། འཆི་མེད་
གཡུང་དྲུང་གཏེར་ཅིག་བཙུགས། རྟག་ཏུ་འདི་ལས་དམ་པར་བོན། ཅེས་པས་རིག་པ་
268

རིག་པ་སེམས་ཀྱི་རྒྱུན་ཐག་
སེམས་སྡེ།
ཀུན་ཏུ་བཟང་པོའི་ཞལ་ཆེམས་ནི། ཀུན་གཞི་ཀུན་ཏུ་བཟང་པོ་ལ་བོར། ཀུན་ཏུ་
བཟང་མོའི་ཞལ་ཆེམས་ནི། རིག་པ་ཀུན་ཏུ་བཟང་པོ་ལ་བོར་རོ། གཉིས་སུ་མེད་པའི་
ཞལ་ཆེམས་ནི། འཁོར་རྣམ་པར་ཤེས་པ་ཚོགས་བརྒྱད་ལ་བོར། རིག་པ་ཀུན་ཏུ་
བཟང་པོས་ཀུན་གཞི་ཀུན་ཏུ་བཟང་མོ་ལ་བོར་བ་ནི། དུས་གསུམ་གཤེན་རབ་ཀུན་གྱི་
ཡུམ་དུ་བཀྲ་ཤིས་ཁྱོད་ལ་བརྗོད། གཞི་ནི་བརྗོད་དུ་མེད་པ་ལས་བྱུང་བའོ། །གནས་ནི་
ཅིར་ཡང་མི་དམིགས་ལ། འགྱུར་ནི་ཅིར་ཡང་མི་འགྱུར་ལ། དུས་གསུམ་དུ་འགྱུར་
མེད་སྲིད་པའི་རྒྱལ་མོའི་ཡུམ། དུས་གསུམ་གཤེན་རབ་ཐམས་ཅད་སྐྱེད་པའི་ཡུམ། མ་
བསྒྲིབས་གསལ་བར་ཤར་བས་ཡེ་ཤེས་སྤྱན་གཅིག་མ། ཐམས་ཅད་ཟད་པར་གསོལ་
ཀྱང་ཞུས་བཞེས་༽པའི་ཚུལ་ལུང་མེད། བདེ་ཆེན་ཀློང་ཡངས་ཁྱོད་ལ་བཏུད་ལ་ཕྱག་
འཚལ་ལོ། །མ་གཡོས་བདེ་ཆེན་དེ་ནི་ཤིན་དུ་འཛུམ་བག་སྟོན་ཞེས་བརྗོད། ཀུན་ཏུ་
བཟང་མོའི་ཞལ་ཆེམས་སུ་བརྗོད་པ་ལ། མི་མངོན་དབྱིངས་ནས་བསྐྱེད་པའི་སྲས་
མཆོག་དམ་པའི་དམ་པ་ཁྱོད། རྣམ་པ་ཐམས་ཅད་མཁྱེན་པའི་ས་ལ་ཇི་ལྟར་འགྲོ། ཇི་
ལྟར་སྩལ་ཡང་མ་ལས་མ་གཡོས་ན། སྲས་ནི་དོན་ནི་དམ་པ་འདི་ཡིན་ཏེ། སྐྱེ་མེད་
དབྱིངས་ལ་དུས་མཐའ་མེད་པར་འཇོལ། མ་ཡི་རང་བཞིན་ཡེ་ནས་མ་གཡོས་པས། བུ་
ཡིས་གཞན་དུ་རྩོལ་ཞིང་གཞོལ་དུ་མེད། བོན་རྣམས་ཐམས་ཅད་མ་ཡི་རང་བཞིན་ཏེ།
རྟག་ཏུ་དབྱིངས་ལས་མ་གཡོས་ནས། ཡེ་གཤེན་སྲས་ཡུམ་འཁོར་དང་བཅས། མ་
འཕུར་བུ་འཕུར་དུས་གཅིག་འཕུར་ཞེས་བྱའོ། །སྲིད་པའི་རྒྱལ་མོའི་ཞལ་ཆེམས་སོ། །དེ་
ལྟར་གཉིས་སུ་མེད་པའི་གཡུང་དྲུང་སེམས་བདེ་བའི་ཞལ་ཆེམས་ནི། འཁོར་རྣམ་པར་
ཤེས་པ་བརྒྱད་ལ་བོར་ཏེ། བདེ་བ་ཆེན་པོའི་ཀློང་ཡངས་ནས། གཟུང་འཛིན་ཟུང་ཅིག་
འཐབ་ཅིང་རྩོལ། འཁྲུལ་པའི་རྣམ་རྟོག་ནད་ཀྱིས་ཟིན། ཁམས་གསུམ་འཁོར་བ་ཡང་
རེ་ཐང་། བདེ་ཆེན་ངང་ལས་གཡོས་པ་མེད། ཅི་ལྟར་གཟུང་འཛིན་སྣང་བ་ཡང་།
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བདེ་བ་ཆེན་པོའི་རང་བཞིན་ཏེ། འཛིན་པས་གཟུང་བའི་ཡུལ་ཡང་མེད། འཁྲུལ་བའི་
རྣམ་ཤེས་བརྒྱད་པོ་ཡང་། བདེ་ཆེན་དབྱིངས་ལས་མ་གཏོགས་པར། ལོགས་ནས་
རྣམ་ཤེས་འབྱུང་བ་མེད། དེ་ཕྱིར་རྣམ་ཤེས་བརྒྱད་པོ་ཡང་། བདེ་བ་ཆེན་པོའི་རང་
བཞིན་ཏེ། སུས་ཀྱང་བསྒྱུར་ཞིང་བཅོས་སུ་མེད། དེ་ལྟར་རྟོགས་པའི་དུས་ན། སྐྱེ་འཆི་
མེད་པའི་ཀློང་དུ་གྱུར་པས་ཡེ་གཤེན་གཙུག་ཕུད་ལ་བཀའ་སྩལ་ནས་ཉོན་ཅེས་པས།
ཀུན་ཏུ་བཟང་པོ་གཤེན་ལྷ་འོད་དཀར་གྱི་ཞལ་ཆེམས་ཀྱི་དོན་འདི་ལ་བརྗོད་དུ་མེད་
དོ། །ཀུན་གཞི་ཀུན་ཏུ་བཟང་མོ་རྣམ་པར་དག་པའི་ཀློང་དུ། བོན་ཐམས་ཅད་སྐྱེ་ཤི་
མེད་པར་མྱ་ངན་ལས་འདས་པས། སྐྱེ་ཤི་མེད་པའི་གཏེར་བཙུགས་ཏེ། འགྱུར་ལྡོག་
མེད་པར་དམ་པོར་བཅིངས་ཞེས་བརྗོད། གཤེན་ལྷ་འོད་དཀར་གྱི་ཞལ་ཆེམས་ཀུན་
གཞི་རྣམ་པར་དག་པའི་ཀློང་དུ་འདུ་བའི་དོན། འཁོར་སྟོན་པ་ཡེ་གཤེན་རྣམས་ལ་
བོར་རོ་རིག་པ་སེམས་ཀྱི་རྒྱུན་ཐག་གི་འགྲེལ་པ་རྫོགས་སོ། །རིག་པ་སེམས་ཀྱི་རྒྱུན་
ཐག་དང་། བྱང་ཆུབ་སེམས་ཀྱི་ཉག་ཐག་དང་། ཡེ་ཤེས་སེམས་ཀྱི་ངང་ཐག་ལག་
གསུམ། ཐག་པ་གསུམ་དང་རྣམ་པ་གསུམ་ལ། བྱང་ཆུབ་སེམས་ཀྱི་ཉག་ཐག་ནི་ནུབ་
སྟེ་མ་གྲགས་སོ། །འདིར་རིག་པ་སེམས་ཀྱི་རྒྱུན་ཐག་ལགས་སོ། །བཀྲ་ཤིས་པར་ཤོག །
ཞལ་དྲོ་བར་ཤོག །
270

སེམས་ལུང་གི་རྒྱུན་ཐག་བཞུགས་པའི་
དབུ་ཕྱོགས་ལགས་སོ། །
༄༅། །སྟོན་པ་གཤེན་ལྷ་འོད་དཀར་གྱི་ཐུགས་ཡང་དག་པའི་བརྣག་པ། འབྲས་
བུ་ངེས་པར་སྟོན་པའི་དོན། ཕྱིས་བྱོན་པའི་ལས་དག་པ་རྣམས་ལ་སྟོན་ཏེ། ཨེ་མ་ཧོ་
གང་ལས་དག་པ་དག །སེམས་མི་འགྱུར་བའི་གཡུང་དྲུང་འདི་བསྒོམས་པར་འདོད་
ན། འདི་ལྟར་ཤེས་པར་བྱའོ། །ཐུགས་རྗེ་བྱིན་གྱིས་བརླབ་ཀྱིས། གཤེན་ཚད་མེད་འོད་
ལྡན་ལ་བསྟན་ཏེ། ལྟ་སྤྱོད་དམ་ཚིག་ཕྲིན་ལས་དག །སྒོམ་པ་དག་ཏུ་ཤེས་པར་བྱ།
མ་གཡོས་མ་བཅོས་གཉིས་སུ་མེད་དེ། རང་ལས་འཆར་ཞིང་དྲོད་མྱོང་ནས། འབྲས་
བུ་དག་པའི་གདོན་མི་ཟའོ། །མི་འགྱུར་དབྱིངས་ནས་མི་དམིགས་ཐུགས། མ་བཅོས་མི་
གཡོ་དགོངས་པ་གསལ། དེ་བཞིན་ཤེས་ན་དགོངས་པའོ། །དེ་བཞིན་ཉིད་ཟབ་བཅོས་
སུ་མེད། རྟོགས་ཚད་མཉམ་ཉིད་མི་གཡོ་སྟེ། སྤྱི་ཡང་རྟོགས་སོ་སྙམ་མི་དམིགས།
སྒོམ་པ་ཀུན་གཞི་མ་གཡོས་ལ། རིག་པ་ཉིད་ཀྱང་བཅོས་མེད་དོ། མ་བཅོས་ངང་ལ་
རིག་པའི་རྒྱུན། མ་གཡོས་ངང་ལས་མ་ཡེངས་ཉིད། ངང་ཉིད་ནམ་མཁའ་ལྟ་བུ་ལ།
ཡེ་ནས་ཤེས་ན་བཅོས་སུ་མེད། སྣང་ལ་རང་བཞིན་མེད་སྒོམ་ན། སྣང་སྟོང་གཉིས་
མེད་དོན་དང་ལྡན། དེ་བཞིན་ཉིད་དོན་གསལ་རྟོགས་ན། བདེན་པའི་འབྲས་བུ་
ཟིན་པ་ཡིན། དོན་དམ་མི་དམིགས་ནམ་མཁའ་ལྟར། སྤྱིར་ཡང་མི་དམིགས་ཏིང་ངེ་
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཛིན། དཔེ་དོན་རྟགས་གསུམ་མཉམ་པ་ལ། མཉམ་མོ་མི་དམིགས་གསལ་གདབ་
བོ། །དེར་གྱུར་དཔྱོད་འདས་མཚོན་དུ་མེད། བོན་ཉིད་ནམ་མཁའི་དབྱིངས་དཀྱིལ་དུ།
ཡེ་ཤེས་སྤྱོད་འདས་འབྲས་བུ་ཐོབ། སེམས་ཉིད་ཐིག་ལེར་ཅིར་ཡང་མ་བཅོས་པའོ། །
བདེ་བའི་ཐིག་ལེ་མཚོན་པ་མྱ་ངན་འདས། མ་གཡོས་བདེ་ཆེན་བོན་ཉིད་རྟོགས་ཙམ་
ན། སེམས་ཀྱི་རང་བཞིན་ཡེ་ནས་ནམ་མཁའ་འདྲ། དགོངས་པའི་དོན་ཡང་སྤྲོ་བསྡུ་
གཅིག་ཏུ་འདུས། དེ་ཉིད་ཤེས་ན་ཐམས་ཅད་སངས་རྒྱས་སོ། །སེམས་ལུང་གི་དཀྱུས་
རྫོགས་སོ། །
272

ལུང་གི་རྒྱུན་ཐག་གི་འགྲེལ་བ་བཞུགས། །
༄༅། །སྟོན་པ་གཤེན་ལྷ་འོད་དཀར་གྱི་ཐུགས་ཀྱི་བརྣགས་པ་འདི་ནི། དང་པོ་
གཤེན་ལྷ་འོད་དཀར་གྱི་ཐུགས་རྗེས་བྱིན་གྱིས་བརློབས་ཀྱིས། མི་མངོན་པའི་དབྱིངས་
ནས་བཤད། གཤེན་ཚད་མེད་འོད་ལྡན་གྱིས་ནམ་མཁའི་དབྱིངས། འོད་གསལ་གྱི་
གནས་སུ་གསན་ནས་བསྒོམ། དེ་ནས་འཕྲུལ་གཤེན་སྣང་ལྡན་གྱིས་རི་རབ་ཀྱི་ཟོམ་
ལས་གསན་ནས་བསྒོམ། དེ་ནས་ཡེ་གཤེན་གཙུག་ཕུད་ཀྱིས། གཡུ་ལུང་ཤེལ་གྱི་
བྲག་ཕུག་ཏུ་གསན་ནས་བསྒོམ་མོ། །དེ་ཡན་ཆད་ཏིང་ངེ་འཛིན་གྱིས་བསྟན་ཅིང་
བརྒྱུད་པ་ལས། ཚིག་ཏུ་བཀས་མ་གསུངས་སོ། །དེ་ཡན་ཆད་གཅིག་གིས་གཅིག་ལས་
དགོངས་པ་ཉམས་སུ་ལོན་པས་དཀྱུས་ཉིད་གསལ་བའོ། །དེ་ནས་འཆི་མེད་གཙུག་
ཕུད་ཀྱིས་གསང་བ་འདུས་པ་ལ་གོ་བར་སྒྲ་རུ་སྙན། ཉམས་སུ་ལོན་པར་བྱ་བའི་ཕྱིར།
དཀྱུས་ལས་བཀྲོལ་ཞིང་ངོས་བཟུང་ནས་བཤད་པས། ལྟ་སྤྱོད་དམ་ཚིག་འཕྲིན་ལས་
དག །སྒོམ་པ་དག་ཏུ་ཤེས་པར་བྱ་ཅེས་པས། དེ་ནི་མང་ཚིག་ཉུང་དུ་བསྡུས་པ་ཡིན་
ཏེ། གང་ཞེ་ན། ཕྱི་ནང་སྣོད་བཅུད་དམ་འཁོར་བ་དང་མྱ་ངན་ལས་འདས་པའི་བོན་
ཐམས་ཅད། བྱང་ཆུབ་སེམས་ཀྱི་རང་བཞིན་དུ་ལྟ་བ་དེ་ནི་ལྟ་བའོ། །ཡང་ན་སེམས་
ཀྱིས་སེམས་ཉིད་མཐོང་བས། རྟོག་པ་རང་བཞིན་གྱི་ཞི་བ་ཡིན་པའི་ཕྱིར་ལྟ་བའོ། །
སྤྱོད་པ་ནི་ལྟ་བའི་དོན་ལས་གནས་པ་ནི་སྤྱོད་པའོ། །དེ་ལྟ་བའི་དོན་ལས་མི་འདའ་
བ་ནི་དམ་ཚིག་གོ །དེ་ཀ་ན་ཉིད་ཀྱི་ངང་ལ་ཞུགས་པས་ནི། ཕྲིན་ལས་སོ། །དེ་ལྟར་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སལ་གྱིས་གསལ་བ་ལས་གསལ་ལོ་བའི་རྟོག་པ་ལས་ཀྱང་བསྡའ་སྟེ། གསལ་ལ་རྟོག་
པ་རྡུལ་ཀྱང་མེད་པ་དེ་ནི་སྒོམ་པའོ། །དེ་ནི་ལྟ་སྤྱོད་དམ་ཚིག་འཕྲིན་ལས་སྒོམ་པ་དག་
ཏུ་ཤེས་པར་བྱ་ཅེས་བྱའོ། །མ་གཡོས་མ་བཅོས་ཅེས་པས་མ་རྟོགས་པ་རྣམས། མ་
གཡོས་པ་ནི་དབྱིངས་སུ་ཤེས་པར་བྱའོ། །མ་བཅོས་པ་ནི་ཡེ་ཤེས་སུ་ཤེས་པར་བྱ། དེ་
དང་དེ་ཡེ་ནས་གཉིས་སུ་མེད་པའི་དོན་ལ་གནས་པར་བྱའོ། །དེ་ལྟར་ཤེས་ན་རིག་
པ་ནང་ནས་འཆར། དྲོད་ཉམས་སུ་མྱོང་ཞིང་ལོན་ནས། འབྲས་བུ་ལས་གདོན་མི་ཟ་
བའོ། །ཞེས་བྱའོ། ། མི་འགྱུར་དབྱིངས་ནས་མི་དམིགས་པའི་ཐུགས་ཅེས་པས། བོན་
ཉིད་མི་འགྱུར་བའི་དབྱིངས་སུ། མི་དམིགས་པའི་ཐུགས་ཀྱིས་མ་བཅོས་པའི་དོན་ལ།
མི་གཡོའ་བའི་དགོངས་པ་གསལ་བ་དེ། རང་ཤེས་རིག་གི་རྒྱལ་པོར་དེ་བཞིན་སལ་
གྱིས་ཤེས་ན། དགོངས་པ་ཡང་དག་པའོ་ཞེས་བྱའོ། ། དེ་བཞིན་ཉིད་ཟབ་ཅེས་པས།
དེ་ནི་གོང་མ་ལྟར་གསལ་བ་ཡིན། བཞིན་ནི་དགོངས་པ་མི་གཡོ་བ་ཡིན། ཉིད་ནི་
དགོངས་པ་ཟབ་མོའི་དོན་ལས་བཅོས་སུ་མེད་པ་ཡིན་ནོ། །དེ་ལྟར་ཤེས་ན་ནི་གཤེན་
རབ་ཀྱི་དགོངས་པ་དང་ལྡན་ཞེས་དེ་ལ་བྱའོ། །རྟོགས་ཚད་མཉམ་ཉིད་མི་གཡོ་བ་
ཅེས་པས། བྱང་ཆུབ་སེམས་ལ་རྟོགས་པའི་ཚད་ནི། མཉམ་པ་ཉིད་གཉིས་སུ་མེད་
པའི་དོན་ལས་མི་གཡོ་བ་ཡིན་ལ། སྤྱིར་ཡང་རྟོགས་པ་ཆེན་པོས་ཀྱང་རྟོགས་སོ་སྙམ་
པ་མི་དམིགས་ཏེ། སེམས་མ་བཅོས་པ་ལ་དོན་འདུས་པའོ། །བསྒོམས་པ་ཀུན་གཞི་མ་
གཡོས་ལ། རིག་པ་ཉིད་ཅེས་པས། སྤྱིར་སྒོམ་པ་ཅེས་བྱ་བ་ནི། ཀུན་གཞི་མ་གཡོས་
པ་ལས། རིག་པ་ཉིད་ཀྱང་བཅོས་སུ་མེད་དེ་མ་བཅོས་པར་བཞག་པ་ལ་བྱའོ། ། མ་
བཅོས་ངང་ལས་རིག་པའི་རྒྱུན་ཅེས་པས། སྤྱིར་ཡང་བོན་ཉིད་མ་བཅོས་པའི་ངང་
ལས། རིག་པ་རྒྱུན་ཆགས་སུ་གནས་པའོ། །ཡང་ན་མ་གཡོས་པའི་ངང་ལ་མ་ཡེངས་
པའི་ངང་ཉིད་གནས་པ་དེ་ལས་མི་འདའ་བའོ། །ངང་ཉིད་ནམ་མཁའ་ལྟ་བུ་ལ་ཅེས་
274

སེམས་སྡེ། ལུང་གི་རྒྱུན་ཐག་
པས། ཀུན་གཞི་བྱང་ཆུབ་སེམས་ནམ་མཁའ་ལྟར་ཡངས་ཤིང་རྒྱ་ཆེ་སྟེ། ཅིར་ཡང་མ་
གཡོས་པ་ནི། བྱང་ཆུབ་སེམས་ཀྱི་ངང་ཡིན་པ་ལ། གསལ་བ་ཉིད་ཀྱིས་ཡེ་ཤེས་ཅིར་
ཡང་མ་བཅོས་པ་ནི། བྱང་ཆུབ་སེམས་ཀྱི་ངང་ཉིད་ཡིན། ཡེ་ནས་ཤེས་ན་བཅོས་སུ་
མེད། ཅེས་པ་དེ་ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས་བཅོས་
སུ་མེད་དོ། །དེ་ཕྱིར་ངང་ཉིད་ནམ་མཁའ་ཡེ་ཤེས་བཅོས་སུ་མེད་ཅེས་བྱའོ། །སྣང་
ལ་རང་བཞིན་མེད་བསྒོམས་ན་ཅེས་པས། བསྒོམས་པ་ཐམས་ཅད་ནི་སྣང་ལ་རང་
བཞིན་མེད་པར་བསྒོམ་སྟེ། སྣང་སྟོང་གཉིས་ཀྱི་དོན་གཅིག་ཏུ་རྟོགས་པར་བྱ་སྟེ།
གང་ཞེ་ན། སེམས་སྟོང་སྟེ་ཡང་དངོས་པོ་དང་མཚན་མ་རྡུལ་ཡང་མེད་པ་ལ། སྣང་
སྟེ་ཡང་གསལ་བའི་ཡེ་ཤེས་ཉིད་ལས་ཉིད་གསལ་བ་ལ་རང་བཞིན་མེད་པས་ནི། དེའི་
རང་བཞིན་ཅི་ལྟ་བུར་ཡང་བརྟག་ཏུ་མེད་པས། གསལ་ལ་བརྟག་ཏུ་མེད་པའི་བྱང་
ཆུབ་སེམས་ཅེས་བྱའོ། །དེ་ནི་སྣང་སྟོང་གཉིས་སུ་མེད་པའི་དོན་དང་ལྡན་པའི་སེམས་
རྙེད་པ་ཞེས་བྱའོ། །དེ་བཞིན་ཉིད་དོན་གསལ་རྟོགས་ན། ཅེས་པས། ཀུན་གཞི་བྱང་
ཆུབ་སེམས། ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་པ་ལས། མི་གཡོ་བ་ནི་དེ་
ཡིན། མ་གཡོས་པའི་ངང་ལས་མ་བཅོས་པ་ནི་རང་བཞིན་ཡིན། མ་བཅོས་པ་ལས་མི་
དམིགས་པ་ནི་ཉིད་ཡིན། དེ་བཞིན་ཉིད་ལས་ཉིད་ཀྱིས་དོན་དེ་སལ་གྱིས་རྟོགས་ནས་
བདེན་པའི་ཡང་བདེན་པ་ཡང་དག་པ་ཡིན་ཏེ། འབྲས་བུ་ཡུ་བ་ནས་ཟིན་པའོ། །དོན་
དམ་མི་དམིགས་ནམ་མཁའ་ལྟར་ཅེས་པས། བསྒོམས་པ་ནི་དོན་དམ་པ་ཅིར་ཡང་
མི་དམིགས་པ་ལ་བཞག་སྟེ། དོན་དམ་པར་བྱང་ཆུབ་སེམས་ནམ་མཁའ་ལྟར་ཡེ་
ཤེས་ཆེན་པོར་གསལ་གྱིས་རྟོགས་ན། སྤྱིར་ཡང་མི་དམིགས་པ་ལ་གསལ་བའི་ཏིང་
ངེ་འཛིན་གྱིས་ལ་བཅད་དེ། དཔེར་ནམ་མཁའ་ཡང་མི་དམིགས་པས། དོན་བོན་
ཉིད་ཀྱང་མི་དམིགས། རྟགས་སེམས་ཉིད་ཀྱང་མི་དམིགས། དཔེ་དོན་རྟགས་དང་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གསུམ། ཚིག་ཙམ་ཡང་མ་ཡིན་པར་མཉམ་པར་རྟོགས་པ་ལས། མཉམ་མོ་སྙམ་པ་
ཡང་མི་དམིགས་ཏེ། ཅིར་ཡང་མི་དམིགས་པ་ལ། གསལ་བཏབས་པ་ལ་བཞག་གོ །
དེར་གྱུར་དཔྱོད་འདས་མཚོན་དུ་མེད་ཅེས་པ། གོང་མ་ལྟར་གྱུར་ཙམ་ཉིད་ན། ལུང་
ལས་ཀྱང་ཡེ་ཤེས་སྤྱོད་ལས་འདས་པ། རིག་པས་མཚོན་དུ་མེད་ཞེས་བྱ་སྟེ། དེ་ལྟར་
གྱུར་ཙམ་ཉིད་ནས། ཡེ་ཤེས་ཆེན་པོར་གྱུར་ཏེ། དཔྱོད་པ་ལས་འདས་པས་སོ། །དེ་
ལྟར་འདས་ཙམ་ཉིད་ན་རིག་པས་ཀྱང་མཚོན་དུ་མེད་དོ། །རིག་པས་མཚོན་དུ་མེད་
པས། བོན་ཉིད་ནམ་མཁའ་འདྲ། བོན་ཉིད་ནམ་མཁའི་དབྱིངས་དཀྱིལ་དུ། ཡེ་ཤེས་
ཆེན་པོ་ཡེ་ནས་དཔྱོད་ལས་འདས་པའི་འབྲས་བུ་ཐོབ་ཅེས་བྱའོ། །སེམས་ཉིད་ཐིག་ལེ་
ཅིར་ཡང་མ་བཅོས་པ་ཞེས་པས། བྱང་ཆུབ་སེམས་ཅིར་ཡང་མ་བཅོས་པ་ནི། སེམས་
ཀྱི་ཐིག་ཡིན། དེའི་ངང་ལས་མི་དམིགས་པ་ནི་ལེ་ཡིན་ནོ། །དེ་ཡི་ངང་ལས་གསལ་ལ་
མ་ཡེངས་པ་ནི་སེམས་ཀྱི་སེམས་ཉིད་ཅེས་བྱའོ། །བདེ་བའི་ཐིག་ལེ་ཅེས་པས་བྱང་ཆུབ་
སེམས་མ་གཡོས་པ་ནི། བདེ་བའི་ངང་ལ་གནས་པ་ཡིན། དེ་ནི་སེམས་བདེ་བའི་ཐིག་
ཡིན། དེ་ཡེ་ནས་མཚན་མ་ཐམས་ཅད་ལས་འདས་པ་ནི། སེམས་བདེ་བའི་ལེ་ཡིན།
དེ་ཡེ་ནས་བདེ་བའི་ངང་ལ་གནས་པ་ནི། བདེ་བའི་ངང་ལས་མཚོན་པ་མྱ་ངན་ལས་
འདས་ཞེས་བྱའོ། ། མ་གཡོས་བདེ་ཆེན་བོན་ཉིད་རྟོགས་ཙམ་ན་ཅེས་པས། སེམས་ཀྱི་
རང་བཞིན་ཡེ་ནས་མ་གཡོས་པ་ནི། བོན་ཉིད་ཀྱི་དབྱིངས་ཡིན་ལ། མ་གཡོས་པའི་
ངང་ལས་གསལ་བའི་ཡེ་ཤེས་ཉིད་ལ་ཉིད་འཆར་བ་ནི། བོན་ཉིད་ཀྱི་ཡེ་ཤེས་ཡིན་ཏེ།
དེ་དང་དེ་གཉིས་སུ་འཛིན་པའི་རྟོག་པ་ལས་ཀྱང་བསྡའ་སྟེ། མཉམ་པ་ཉིད་དུ་རྟོགས་
པ་དེ་ནི། བོན་ཉིད་ཀྱི་བོན་ཉིད་ཅེས་ཀྱང་བྱའོ། །དོན་དམ་པའི་བྱང་ཆུབ་སེམས་
ཅེས་ཀྱང་བྱའོ། ། དེ་ལྟ་བའི་དོན་དེ་གསལ་ལ་མ་ཡེངས་པའི་ངང་ལས། མ་བཅོས་པ་
ནི། མ་བཅོས་བོན་ཉིད་བདེ་ཆེན་རྟོགས་ཅེས་ཀྱང་བྱའོ། །རང་ཤེས་རིག་གི་རྒྱལ་པོ་
276

སེམས་སྡེ། ལུང་གི་རྒྱུན་ཐག་
བྱང་ཆུབ་ཀྱི་སེམས་ཀྱིས། དེ་ལྟར་སལ་གྱིས་རྟོགས་ཙམ་ན། སེམས་ཀྱི་རང་བཞིན་ནི་
ཡེ་ནས་ནམ་མཁའ་དང་འདྲ་སྟེ། སྣང་སྲིད་ཁྱབ་བདལ་དུ་གནས་པ་ལས། ཡོངས་སུ་
རྒྱ་མ་ཆད་པར་གསལ་བའི་བྱང་ཆུབ་སེམས་ཅེས་ཀྱང་མིང་དེ་ལ་གདགས། ཡེ་ནས་
ནམ་མཁའ་དང་འདྲ་བའོ། །དགོངས་པའི་དོན་ཡང་སྤྲོ་བསྡུས་གཅིག་ཏུ་འདུས་ཅེས་
པ། འཁོར་བ་དང་མྱ་ངན་ལས་འདས་པའི་བོན་ནམ། ཕྱི་ནང་གི་ཐེག་རྒྱུད་དམ། ཕྱི་
ནང་གི་སྣོད་བཅུད་ཐམས་ཅད་ཡོངས་སུ་རྒྱ་མ་ཆད་དེ། ཐུགས་རྗེ་ཆེན་པོའི་ངང་དུ་
གསལ་བ་ནི། སྤྲོས་པའི་དགོངས་པ་ཡང་ཡིན་ལ། དེ་གཅིག་དང་གཉིས་སུ་བགྲང་དུ་
མེད་དེ། ཐིག་ལེ་ཆེན་པོ་གཅིག་གི་ངང་དུ་གསལ་བ་ནི། བསྡུས་པ་ཡང་ཡིན། དེ་ཡང་
ཚིག་གི་ན་ཡ་ཙམ་ལས་དོན་གཅིག་ཏུ་འདུས་པས་ནི། གཅིག་ཏུ་འདུས་ཞེས་བཤད་དོ།
།དེ་ཉིད་ཤེས་ན་ཐམས་ཅད་སངས་རྒྱས་སོ་ཅེས་པས། དེ་ནི་གོང་མ་དེ་ག་ཉིད་དམ།
སེམས་དེ་བཞིན་ཉིད་ལ་བྱ། ཤེས་ན་ནི་གང་གིས་ཤེས་ཀྱང་ངོ༌། ཐམས་ཅད་ནི་རྟོགས་
ན་ཡོངས་ཀྱང་སངས་རྒྱས་པ་ཡིན་པར་ངེས་ཞེས་བཤད་དོ། །བྱང་ཆུབ་སེམས་ལུང་
གི་རྒྱུན་ཐག་གི་དཀྱུས་ལས་བཀྲལ་ཞིང་ངོས་བཟུང་ནས་བཤད་པ་རྫོགས་སྲོ། །འཛམ་
གླིང་གསེར་གྱིས་བཀང་པ་བས། མན་ངག་ཐུགས་ཀྱི་བརྣགས་པ་ཚིག་གཅིག་དགའ།
དེ་ལྟར་རྟོགས་པར་གྱིས། སྒོམ་ཆེན་གཤེན་རྒུར་གྱི་གཏེར་ལུགས་སོ། ། ཞུ་གཡས་
ལེགས་པོ་ལ་གཉེར་གཏད་དོ། །བཀྲ་ཤིས།
277

སེམས་ཀྱི་ངང་ཐག་འཐུད་ཀྱི་ས་གཅོད་
བཞུགས་པ་ལགས་སོ། །
༄༅། །བྱང་ཆུབ་སེམས་རིག་པ་སེམས་ཀྱི་རྒྱུན་ཐག་ས་གཅོད་ལས། ཕལ་གྱིས་ཐོས་
པར་མི་འགྱུར་ཏེ། སྟོན་པས་འདི་སྐད་བཀའ་སྩལ་ཏོ། །དེ་ལ་ལུང་མན་ངག་ཐམས་
ཅད་ཀྱི་ལུགས་ཀྱིས། ལུང་འཆད་པ་དང་གཅིག ། ལྟ་སྤྱོད་ཐམས་ཅད་ཀྱི་ལུང་དང་
གཉིས། རྒྱུད་ཐམས་ཅད་ཀྱི་ལུང་དང་གསུམ། དེ་ལ་རྒྱུད་ཅིང་ཐམས་ཅད་ཀྱི་ལུང་
གིས་ནི། ཕུན་གསུམ་འཚོགས་པའི་གླེང་གཞི་ལྔ་ཡིས་འཆད་ཅིང་སྟོན། ལྟ་སྤྱོད་ཐམས་
ཅད་ཀྱི་ལུང་གིས་ནི། རྩིས་འགོ་རྣམ་པར་ལྔ་ཡིས་འཆད་ཅིང་སྟོན། ལུང་དང་མན་
ངག་ཐམས་ཅད་ཀྱི་ལུགས་ཀྱིས་ནི། བརྒྱུད་པའི་བརྒྱུད་ལུང་ཀྱིས་འཆད་ཅིང་སྟོན་པ་
ལགས་ཏེ། དེ་ལ་ཡང་མན་ངག་གི་ཡི་གེ་འདི་ནི། མན་ངག་གཞན་དང་ཡང་མཐུན་
པ་རུ། སྤྱི་དོན་རྣམ་པ་ལྔ་ཡིས་འཆད་ཅིང་སྟོན་ཏེ། དེ་ལ་ལོ་རྒྱུས་ཀྱི་དོན་དང་། རྩ་
བའི་དོན་དང་། ཡང་དག་པའི་དོན་དང༌། གོས་ཆེད་ཀྱི་དོན་དང༌། ཚིག་གི་དོན་
དང་ལྔའོ། །དེ་ལ་ལོ་རྒྱུས་ཀྱི་དོན་ལ། མན་ངག་ཅི་ལྟར་བྱུང་བའི་ཁུངས་དང་། ལོ་
རྒྱུས་ཀྱི་དོན་བསྟན་ཏེ། ཐམས་ཅད་མཁྱེན་པའི་རྒྱལ་པོ་རིག་པ་ཀུན་ཏུ་བཟང་པོ་ཡིས།
ཀུན་གཞི་རྣམ་པར་དག་པའི་དབྱིངས་ལས། རང་བཞིན་གྱིས་མ་སྐྱེས་ཤིང་མ་བཅོས་
པ་དང་། སྐྱེ་འཆི་མེད་པའི་དོན་དང་རང་བཞིན་གྱིས་མ་འཆད་དོ། །ཀུན་གཞི་རྣམ་
278

སེམས་སྡེ། སེམས་ཀྱི་ངང་ཐག་༼མ༽
པར་དག་པའི་ཀློང་ནས་ཀྱང་། འཁོར་རྣམ་པར་ཤེས་པ་བརྒྱད་ལས། རང་བཞིན་
གྱིས་མ་སྐྱེས་ཤིང༌། མ་བཅོས་པ་ནམ་མཁའ་དང་འདྲ་བའི་དོན་དང་། རིག་པ་ཐམས་
ཅད་ཀྱིས་འཆད། དེ་ལྟ་བུ་ཉིད་ལ་ཐུགས་སུ་ཆུད་པ་དེ། སྐྱེ་འཆི་དང་འདུ་འབྲལ་མེད་
པའི་དོན་མངོན་དུ་གྱུར་ནས། ཡེ་གཤེན་གཙུག་ཕུད་དུ་མཚན་གསོལ་ནས། རིག་པ་
ཐམས་ཅད་ཀྱིས་བཤད། དེ་ལྟ་བའི་དོན་དེ་ལ། རྣམ་པར་རྟོག་པའི་གཟུགས་རྡུལ་
ཡང་མི་མངའ་ཞིང་། ཐམས་ཅད་མཁྱེན་པའི་དཔལ་དུ་ཤར་བས། འཆི་མེད་གཙུག་
ཕུད་དུ་མཚན་བརྟགས་ན། རིག་པ་ཐབས་ཀྱིས་བཤད། དེའི་ཡན་ཆད་ཉིད་ལས་
ཉིད་འཆད་ཅིང་ཉིད་ལ་ཉིད་བརྒྱུད་པའི་ཐབས་བསྟན་པའོ། །འཕྲུལ་བོན་གསང་བ་
ངང་རིང་ཡན་ཆད་ནི་ཐུགས་ལས་ཕྱུང་ཞིང་ཞལ་དུ་བརྗོད་ནས་བསྟན། དེ་ནས་སྟོན་
པ་གཤེན་རབ་ཡན་ཡབ་སྲས་བར་དུ་ནི། ལས་དག་པ་ལས་འགའ་ལ་ནི། ཚིག་དང་
ཡི་གེ་གཉིས་ཀ་ལས་ཞལ་དུ་བརྗོད་ནས་བསྟན། དེ་ནས་བར་གྱི་གཤེན་པོས་རྣམས་
པར་ལས་ཚིག་དང་ཡི་གེར་བརྗོད་པས་ཀྱིས་རྩ་བ་ནི། བརྗོད་དུ་མེད་པའི་བྱང་ཆུབ་
སེམས་སུ་ལ་བསླབས་ནས་བསྟན་ནས། མདོ་གསུམ་ནི། སེམས་བདེ་བ་ཆེན་པོ་ལས་
བརྗོད་དུ་མེད་པར་གསལ་ལ་བསླབས་ནས་བསྟན། རྒོས་ཆེད་ཀྱི་དོན་ནི། རྣམ་པར་
ཤེས་པའི་ཚོགས་བརྒྱད། མྱ་ངན་ལས་བསླབ་བཟླ་༽པའི་ཕྱིར་སྒོས་ལ། དོན་ནི་རིག་
པ་ཀུན་ཏུ་བཟང་པོའི་དོན་ཡིན་པར་བསྟན་ནས། ཆེད་ནི་རིག་པ་ཀུན་ཏུ་བཟང་
པོའི་སྒོས་ཆེད་ཡིན་པས་ཀྱང་། དགོས་ཆེད་ཀྱི་དོན་ནོ། །དེ་ནས་གཏེར་ཁ་ཕྱེས་ནས།
སྒོམ་ཆེན་གཤེན་རྒུར་གྱིས་གཏེར་སྒོ་ཕྱེས་ནས་བསྟན་པ་སྤེལ་བ་ལགས་སོ། །དེ་ནས་
སྒོམ་ཆེན་ལེགས་པོས་ཞུས་པ་ལགས་སོ། །དེ་ནས་སྟོན་པ་ལེགས་པོ་ཞུས་པ་ལགས་
སོ། །ཚིག་གི་དོན་ལ་དབྱེ་ནས། རྒྱུན་ཐག་འདིའི་དབུ་ཞབས་སུ་དོན་བཅུ་དྲུག་གིས་
བསྟན་ཏེ། དེ་ལས་དང་པོ་ཀུན་གཞི་རྣམ་པར་དག་པའི་དབྱིངས་ནས། རིག་པ་ཀུན་
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཏུ་བཟང་པོ་མ་བསྒྲིབས་པར་གསལ་བར་ཉིད་ལས་ཉིད་གསལ་ཞིང༌། ཀུན་ལས་མ་
འགག་པར་འཆར་བ་ལ། ཕྱག་འཚལ་བར་བསྟན་པ་དང༌། དོན་གཉིས་པ་ཐམས་
ཅད་ཀུན་ཏུ་བཟང་པོའི་བྱང་ཆུབ་སེམས་ཀྱི་རང་བཞིན་ཡིན་པར་བསྟན་པ་དང་།
དོན་གསུམ་པ་ཚིག་དང་ཡི་གེའི་བརྗོད་དུ་མེད་པར་བྱང་ཆུབ་པར་བསྟན་པའོ། །དོན་
བཞི་པ་སེམས་ཀྱི་རྟོགས་པའི་ཚད་བསྟན་པ་དང་། དོན་ལྔ་པ་བྱང་ཆུབ་ཀྱི་སེམས་མ་
ནོར་བའི་བྱང་ཆུབ་སེམས་ཀྱིས་རྟོགས་པར་བསྟན་པ་དང་། དོན་དྲུག་པ་རང་བཞིན་
གྱིས་གབ་ཅིང་སྦས་པའི་དོན་གཏན་ལ་ཕབས་ནས་བསྟན་པ་དང་། དོན་བདུན་པ།
དེ་ལྟ་བའི་དོན་ལུང་གི་སྙིང་པོ། ཡེ་ནས་སངས་རྒྱས་པའི་དོན་མ་ནོར་བའི་དབྱིངས་
བྱང་ཆུབ་སེམས་སངས་རྒྱས་པའི་དོན་བསྟན་པ་དང༌། དོན་བརྒྱད་པ་སེམས་མ་
ནོར་བར་མཐོང་བའི་ཡེ་ཤེས་བསྟན་པ། དོན་དགུ་པ་ཐམས་ཅད་སེམས་ཀྱི་རང་
བཞིན་དུ་བསྟན་པ་དང༌། དོན་བཅུ་པ་དུས་གསུམ་ཕོ་བྲང་བཏབས་པར་བསྟན་པ་
དང་། དོན་བཅུ་གཅིག་པ་བརྗོད་དུ་མེད་པའི་བྱང་ཆུབ་ཀྱི་སེམས་ཐེག་པ་བསྟན་པ་
དང༌། དོན་བཅུ་གཉིས་པ་བྱང་ཆུབ་སེམས་ཀྱི་རྩིས་རིག་པ་ཀུན་ཏུ་བཟང་པོ་ཡིན་
པར་བསྟན་པ་དང་། དོན་བཅུ་གསུམ་པ་བྱང་ཆུབ་སེམས་ཀྱི་རྒྱུན་ཆད་དམ་མ་ཆད་
བསྟན་པ་དང༌། དོན་བཅུ་བཞི་པ་རིག་པ་ཀུན་ཏུ་བཟང་པོ་ལས་བཞེངས་བཞུགས་
མི་མངའ་བར་བསྟན་པ་དང་། དོན་བཅོ་ལྔ་པ། སྐྱེ་འཆི་མེད་པའི་དོན་ལ་རྩེ་གཅིག་
ཏུ་གནས་པའི་དོན་བསྟན་པའོ། །རིག་པ་སེམས་ཀྱི་རྒྱུན་ཐག་གི་ས་གཅོད་རྫོགས་སོ། །
བཀྲ་ཤིས་པར་ཤོག །ཞལ་དྲོ། དག་གོ །དགེའོ། །
ངང་ཐག་གི་གཞུང་བཞུགས་སོ། །
༄༅། །སྟོན་པ་གཤེན་ལྷ་འོད་དཀར་གྱི་ཐུགས་ཡང་དག་པའི་བརྣགས་པ། འབྲས་
280

སེམས་སྡེ། སེམས་ཀྱི་ངང་ཐག་
བུ་ངེས་པར་སྟོན་པའི་དོན། ཕྱིས་བྱོན་པའི་ལས་དག་པས་རྣམ་པར་ལས་སྟོན་སྟེ། ཨེ་
མ་ཧོ། གང་ལས་དག་པ་དག །སེམས་མ་འགྱུར་པའི་གཡུང་དྲུང་འདི་བསྒོམས་པར་
འདོད་ན། འདི་ལྟར་ཤེས་པར་བྱའོ། །ཐུགས་རྗེ་བྱིན་གྱིས་བརླབས་ཀྱིས། གཤེན་ཚད་
མེད་འོད་ལྡན་ལ་བསྟན་ཏོ། །ལྟ་སྤྱོད་དམ་ཚིག་འཕྲིན་ལས་དག །སྒོམ་པར་དག་
ཏུ་ཤེས་པར་བྱའོ། ། མ་གཡོས་མ་བཅོས་གཉིས་སུ་མེད། རང་ལས་འཆར་ཅིང་དྲོད་
མྱོང་ནས། འབྲས་བུ་དག་ལས་གདོན་མི་ཟའོ། །མི་འགྱུར་དབྱིངས་ནས་མི་དམིགས་
ཐུགས། མ་བཅོས་མ་གཡོས་དགོངས་པ་གསལ། དེ་བཞིན་ཤེས་ནས་དགོངས་པའོ། །
དེ་བཞིན་ཉིད་ཟབ་བཅོས་སུ་མེད། རྟོགས་ཚད་མཉམ་ཉིད་མི་གཡོ་སྟེ། སྤྱིར་ཡང་
རྟོགས་སོ་སྙམ་མི་དམིགས། སྒོམ་པ་ཀུན་གཞི་མ་གཡོས་ལས། རིག་པ་ཉིད་ཀྱང་
བཅོས་མེད་དོ། །མ་བཅོས་ངང་ལས་རིག་པའི་རྒྱུན། མ་གཡོས་ངང་ལས་མ་ཡེངས་
ཉིད། ངང་ཉིད་ནམ་མཁའ་ལྟ་བུ་ལས། ཡེ་ནས་ཤེས་པས་བཅོས་སུ་མེད། སྣང་ལ་
རང་བཞིན་མེད་བསྒོམས་ན། སྣང་སྟོང་གཉིས་མེད་དོན་དང་ལྡན། དེ་བཞིན་ཉིད་
དོན་གསལ་རྟོགས་ན། བདེན་པའི་འབྲས་བུ་ཟིན་པ་ཡིན། དོན་དམ་མི་དམིགས་ནམ་
མཁའ་ལྟར། སྤྱིར་ཡང་མི་དམིགས་ཏིང་ངེ་འཛིན། དཔེ་དོན་རྟགས་གསུམ་མཉམ་པ་
ལ། མཉམ་མོ་མི་དམིགས་གསལ་གདབ་པོ། དེར་གྱུར་དཔྱོད་འདས་མཚོན་དུ་མེད།
བོན་ཉིད་ནམ་མཁའི་དབྱིངས་དཀྱིལ་དུ། ཡེ་ཤེས་སྤྱོད་འདས་འབྲས་བུ་ཐོབ། སེམས་
ཉིད་ཐིག་ལེ་ཇི་ཡང་མ་བཅོས་པའོ། །བདེ་བའི་ཐིག་ལེ་མཚོན་པ་མྱ་ངན་འདས། མ་
གཡོས་བདེ་ཆེན་བོན་ཉིད་རྟོགས་ཙམ་ན། སེམས་ཀྱི་རང་བཞིན་ཡེ་ནས་ནམ་མཁའ་
འདྲ། དགོངས་པའི་དོན་དང་སྤྲོ་བསྡུ་གཅིག་ཏུ་འདུས། དེ་བཞིན་ཉིད་ཤེས་ན་ཐམས་
ཅད་སངས་རྒྱས་སོ། །སེམས་ལུང་གི་རྒྱུན་ཐག་གི་དཀྱུས་རྫོགས་སྒོ། ། །
281

ངང་ཐག་གི་འགྲེལ་བ་བཞུགས་སྩོ། །
༄༅། །སྟོན་པ་གཤེན་ལྷ་འོད་དཀར་གྱི་ཐུགས་ཀྱིས་བརྣག་པ་འདི་ནི། དང་པོ་
གཤེན་ལྷ་འོད་དཀར་གྱི་ཐུགས་རྗེས་བྱིན་གྱིས་བརླབས་ཀྱིས། མི་མངོན་པའི་དབྱིངས་
བཤད། གཤེན་ཚད་མེད་འོད་ལྡན་གྱིས་ནམ་མཁའི་དབྱིངས་འོད་གསལ་གྱི་གནས་
སུ་གསན་ནས་བསྒོམས། དེ་ནས་འཕྲུལ་གཤེན་སྣང་ལྡན་གྱིས། རི་རབ་ཀྱི་ཟོམ་ལས་
གསན་ནས་བསྒོམས། དེ་ནས་ཡེ་གཤེན་གཙུག་ཕུད་ཀྱིས་གཡུ་ལུང་ཤེལ་གྱི་བྲག་ཕུག་
ཏུ་གསན་ནས་བསྒོམས་སོ། ། དེ་ཡན་ཆད་ནི་ཏིང་ངེ་འཛིན་ལ་ཏིང་ངེ་འཛིན་གྱིས་
བསྟན་ཅིང་བརྒྱུད་པ་ལས། ཚིག་ཏུ་བཀའ་ཡིས་མ་གསུངས་སོ། །དེ་ཡན་ཆད་ནི་
གཅིག་གིས་གཅིག་ལས་དགོངས་ཉམས་སུ་ལེན་པས་ཀྱུས་ཉིད་གསལ་བའོ། ། དེ་ནས་
འཆི་མེད་གཙུག་ཕུད་ཀྱིས་གསང་བ་འདུས་པ་ལ་གོ་བར་སླ་ལ་སྒྲ་རུ་སྙན། ཉམས་སུ་
ལོན་པར་བྱ་བའི་ཕྱིར། དཀྱུས་ལ་བཀྲལ་ཞིང་ངོས་བཟུངས་ནས་བཤད་པ། ལྟ་སྤྱོད་
དམ་ཚིག་ཕྲིན་ལས་དག་སྒོམ་པར་དག་ཏུ་ཤེས་པར་བྱ་ཅེས་པས། དེ་ནི་མང་ཚིག་ཉུང་
དུ་བསྡུས་པ་ཡིན་ཏེ། གང་ཞེ་ན། ཕྱི་ནང་སྣོད་བཅུད་དམ། འཁོར་བ་དང་མྱ་ངན་
ལས་འདས་པའི་བོན་ཐམས་ཅད། བྱང་ཆུབ་སེམས་ཀྱི་རང་བཞིན་དུ་ལྟ་བའོ། ། ལྟ་བ་
དེ་ནི་ལྟ་བའོ། །ཡང་ན་སེམས་ཀྱིས་སེམས་ཉིད་མཐོང་བས། རྟོག་པ་རང་བཞིན་གྱིས་
ཞི་བ་ཡིན་པའི་ཕྱིར་ལྟ་བའོ། །སྤྱོད་པ་དེ་ནི་དེ་ལྟ་བུའི་དོན་ལ་གནས་པས་ནི་དཔྱོད་
པའོ། །དེ་ལྟ་བའི་དོན་ལས་མི་འདས་བ་ནི། དམ་པས་ཚིག་གོ །དེ་ཀ་ན་ཉིད་ཀྱིས་
282

སེམས་སྡེ། སེམས་ཀྱི་ངང་ཐག ༼མ ༽
ངང་ལ་ཞུགས་པས་ནི། འཕྲིན་ལས་སོ། ། དེ་ལྟར་སལ་གྱིས་གསལ་བ་ལས། གསལ་
ལོ་བའི་རྟོག་པ་ལས་ཀྱང་བསྡའ་སྟེ། གསལ་ལ་རྟོག་པ་རྡུལ་ཡང་མེད་པ་དེ་ནི། སྒོམ་
པའོ། །དེ་ནི་ལྟ་སྤྱོད་དམ་ཚིག་འཕྲིན་ལས་སྒོམ་པ་དག་ཏུ་ཤེས་པར་བྱ་ཞེས་བྱའོ། །མ་
གཡོས་པ་མ་བཅོས་པས། མ་རྟོགས་པ་རྣམས། མ་གཡོས་པ་དབྱིངས་སུ་ཤེས་པར་
བྱའོ། །མ་བཅོས་པ་ནི་ཡེ་ཤེས་སུ་ཤེས་པར་བྱའོ། ། དེ་དང་དེ་ཡེ་ནས་གཉིས་སུ་མེད་
པ་ལས་གནས་པར་བྱའོ། །དེ་ལྟར་ཤེས་ན་རིག་པ་ནང་ནས་འཆར་བ། དྲོད་ཉམས་
སུ་མྱོང་ཞིང་ལོན་ནས། འབྲས་བུ་ལ་གདོན་མི་ཟ་བའོ་ཞེས་བྱའོ། །མི་འགྱུར་དབྱིངས་
ནས་མི་དམིགས་ཐུགས་ཅེས་པས། བོན་ཉིད་མི་འགྱུར་བའི་དབྱིངས་སུ་མི་དམིགས་
པའི་ཐུགས་ཀྱིས་མ་བཅོས་པའི་དོན་ལ། མི་གཡོ་བའི་དགོངས་པ་ལ་གསལ་བ་
དང་། རང་ཤེས་རིག་གི་རྒྱལ་པོས་དེ་བཞིན་སལ་གྱི་ཤེས་ན། དགོངས་པ་ཡང་དག་
པའོ། །ཞེས་བྱའོ། །དེ་བཞིན་ཟབ་ཅེས་པ། དེ་ནི་གོང་མ་ལྟར་གསལ་བ་ཡིན། བཞིན་
ནི་དགོངས་པ་མི་གཡོའ་བ་ཡིན། ཉིད་ནི་དགོངས་པ་ཟབ་མོའི་དོན་ལས་བཅོས་སུ་
མེད་པ་ཡིན་ནོ། །དེ་ལྟར་ཤེས་ནས། གཤེན་རབ་ཀྱི་དགོངས་པ་དང་ལྡན་ཞེས་དེ་
ལ་བྱའོ། །རྟོགས་ཚད་མཉམ་ཉིད་མི་གཡོ་ཅེས་པས་བྱང་ཆུབ་སེམས་རྟོགས་པའི་
ཚད་ནི། མཉམ་པ་ཉིད་གཉིས་སུ་མེད་པའི་དོན་ལས་མི་གཡོ་བ་ཡིན་ལ། སྤྱིར་ཡང་
རྟོགས་པ་ཆེན་པོས་ཀྱང་། རྟོགས་སོ་སྙམ་པ་མི་དམིགས་ཏེ། སེམས་མ་བཅོས་པ་ལ་
དོན་འདུས་པའོ། །སྒོམ་པ་ཀུན་གཞི་མ་གཡོས་ལ། རིག་པ་ཉིད་ཅེས་པས། སྤྱི་སྒོམ་
པ་ཞེས་བྱ་བ་ནི། ཀུན་གཞི་མ་གཡོས་པ་ལ། རིག་པ་ཉིད་ཀྱང་བཅོས་སུ་མེད་དེ་མ་
བཅོས་པར་བཞགས་པ་ལ་བྱའོ། །མ་བཅོས་ངང་ལ་རིག་པའི་རྒྱུན་ཅེས། སྤྱིར་ཡང་
བོན་ཉིད་མ་བཅོས་པའི་ངང་ལས། རིག་པ་རྒྱུན་ཆགས་སུ་གནས་པའོ། །ཡང་ན་མ་
གཡོས་པའི་ངང་ལས། མ་ཡེངས་པ་ཉིད་གནས་པ་དེ་ལས་མི་འདའ་བའོ། །ངང་ཉིད་
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནམ་མཁའ་ལྟ་བུ་ལས་ཅེས་པས། ཀུན་གཞི་བྱང་ཆུབ་སེམས་ནམ་མཁའ་ལྟར་ཡངས་
ཤིང་རྒྱ་ཆེ་སྟེ། ཅིར་ཡང་མ་གཡོས་པ་ནི། བྱང་ཆུབ་སེམས་ཀྱི་ངང་ཡིན་ལ། གསལ་
བ་ཉིད་ཀྱི་ཡེ་ཤེས་ཅིར་ཡང་མ་བཅོས་པ་ནི། བྱང་ཆུབ་སེམས་ཀྱི་ངང་ཉིད་ཡིན། དེ་
ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས། བཅོས་སུ་མེད་དེ། དེ་ཡི་
ཕྱིར་ངང་ཉིད་ནམ་མཁའ་ཡེ་ཤེས་ལས་བཅོས་སུ་མེད་ཅེས་བྱའོ། །སྣང་ལ་རང་བཞིན་
མེད་བསྒོམས་ནས་ཅེས་པས། སྒོམ་པ་ཐམས་ཅད་ནི་སྣང་ལ་རང་བཞིན་མེད་པར་
བསྒོམས་ཏེ། སྣང་སྟོང་གཉིས་ཀྱི་དོན་གཅིག་ཏུ་རྟོགས་པར་བྱ་སྟེ། གང་ཞེ་ན་སེམས་
སྟོང་སྟེ། ཡང་དངོས་པོ་དང་མཚན་མ་རྡུལ་ཡང་མེད་པ་ལས། སྣང་སྟེ་ཡང་གསལ་
བའི་ཡེ་ཤེས་ཉིད་ལས་ཉིད་གསལ་ལ་རང་བཞིན་མེད་པས་ནི། དེ་ཡི་རང་བཞིན་ཅི་
ལྟར་བུར་ཡང་བརྟག་ཏུ་མེད་པས། གསལ་ལ་བརྟག་ཏུ་མེད་པའི་བྱང་ཆུབ་སེམས་
ཞེས་བྱའོ། །དེ་ནི་སྣང་སྟོང་གཉིས་སུ་མེད་པའི་དོན་དང་ལྡན་པའི་སེམས་རྙེད་པ་
ཞེས་བྱའོ། ། དེ་བཞིན་ཉིད་དོན་གསལ་རྟོགས་ན་ཅེས་པ། ཀུན་གཞི་བྱང་ཆུབ་སེམས་
ནམ་མཁ་ལྟར་ཡེ་ཤེས་ཆེན་པོ་ཁྱབ་བདལ་པ་ལས། མི་གཡོ་བ་ནི་དེ་ཡིན། མི་གཡོའ་
བའི་ངང་ལས་མ་བཅོས་པ་ནི་དེ་བཞིན་ཡིན། མ་བཅོས་པ་ལས་མི་དམིགས་པ་ནི་
ཉིད་ཡིན། དེ་བཞིན་ཉིད་ཀྱི་དོན་དེ་སལ་གྱིས་རྟོགས་ནས། བདེན་པའི་ཡང་བདེན་
པ་ཡང་དག་པ་ཡིན་ཏེ། འབྲས་བུ་ཡུ་བ་ནས་ཟིན་བའོ། །དོན་དམ་མི་དམིགས་ནམ་
མཁའ་ལྟར་ཅེས་པས། སྒོམ་པ་ནི་དོན་དམ་པར་ཇིར་ཡང་མི་དམིགས་པ་བཞག་སྟེ།
དོན་དམ་པར་བྱང་ཆུབ་སེམས་ནམ་མཁའ་ལྟར་ཡེ་ཤེས་ཆེན་པོར་སལ་ཀྱིས་རྟོགས་ན།
སྤྱིར་ཡང་མི་དམིགས་པ་ལས་གསལ་བའི་ཏིང་ངེ་འཛིན་གྱིས་ལ་གཅད་དེ། དཔེའ་
ནམ་མཁའ་ཡང་མི་དམིགས་པས་དོན་བོན་ཉིད་ཀྱང་མི་དམིགས། རྟགས་སེམས་ཉིད་
ཀྱང་མི་དམིགས། དཔེའི་དོན་རྟགས་དང་གསུམ། ཚིག་ཙམ་ཡང་མ་ཡིན་བར་མཉམ་
284

སེམས་སྡེ། སེམས་ཀྱི་ངང་ཐག ༼མ༽
པར་རྟོགས་པ་ལས། མཉམ་མོ་སྙམ་པ་ཡང་མི་དམིགས་ཏེ། ཅིར་ཡང་མི་དམིགས་
པ་ལས་གསལ་བཏབས་ལས་བཞག་གོ །དེར་གྱུར་དཔྱད་འདས་མཚོན་དུ་མེད་ཅེས་
པ། གོང་མ་ལྟར་གྱུར་ཙམ་ཉིད་ན། ལུང་ལས་ཀྱང་ཡེ་ཤེས་དཔྱོད་པ་ལས་འདས་པས།
རིག་པས་མཚོན་དུ་མེད་དོ་ཅེས་པས་བྱ་སྟེ། དེ་ལྟར་གྱུར་ཙམ་ཉིད་ནི། ཡེ་ཤེས་ཆེན་
པོར་གྱུར་ཏེ། དཔྱོད་པ་ལས་འདས་སོ། །དེ་ལྟར་འདས་ཙམ་ཉིད་ན། རིག་པས་ཀྱང་
མཚོན་དུ་མེད་དོ། །རིག་པས་ཀྱང་མཚོན་དུ་མེད་པས། བོན་ཉིད་ནམ་མཁའ་འདྲ།
བོན་ཉིད་ནམ་མཁའ་འདྲ་བའི་དབྱིངས་དཀྱིལ་དུ། ཡེ་ཤེས་ཆེན་པོས་ཡེ་ནས་དཔྱོད་
ལས་འདས་པའི་འབྲས་བུ་ཐོབ་ཞེས་བྱའོ། །སེམས་ཉིད་ཐིག་ལེ་ཅིར་ཡང་མ་བཅོས་པ།
བྱང་ཆུབ་སེམས་ཅིར་ཡང་མ་བཅོས་པ་ནི། སེམས་ཀྱི་ཐིག་ཡིན། དེ་ཡི་ངང་ལས་མ་
དམིགས་པ་ནི་ལེ་ཡིན། དེ་ཡི་ངང་ལས་གསལ་ལ་མ་ཡེངས་པ་ནི། སེམས་ཀྱི་སེམས་
ཉིད་ཞེས་བྱའོ། །བདེ་བའི་ཐིག་ཅེས་པས། བྱང་ཆུབ་སེམས་མ་གཡོས་པ་ནི། བདེ་
བའི་ངང་ལས་གནས་པ་ཡིན། དེ་ནི་སེམས་བདེ་བའི་ཐིག་ཡིན། དེ་ཡེ་ནས་མཚན་
མ་ཐམས་ཅད་ལས་འདས་པ་ཡེ་ནས་མེད་པ་སེམས་བདེ་བའི་ལེ་ཡིན། དེ་ཡེ་ནས་
བདེ་བའི་ངང་ལས་གནས་པ་ནི། བདེ་བའི་ངང་ལས་མཚོན་པ་མྱ་ངན་ལས་འདས་
ཞེས་བྱའོ། །མ་གཡོས་བདེ་ཆེན་བོན་ཉིད་རྟོགས་ཙམ་ན་ཅེས་པས། སེམས་ཀྱི་རང་
བཞིན་ཡེ་ནས་མ་གཡོས་པ་ནི། བོན་ཉིད་ཀྱི་དབྱིངས་ཡིན་ལ། མ་གཡོས་པའི་ངང་
ལས་གསལ་བའི་ཡེ་ཤེས་ཉིད་ལ་ཉིད་འཆར་བ་ནི། བོན་ཉིད་ཀྱི་ཡེ་ཤེས་ཡིན་ཏེ། དེ་
དང་གཉིས་སུ་འཛིན་པའི་རྟོག་པ་ལས་ཀྱང་བསྡའ་སྟེ། མཉམ་པ་ཉིད་དུ་རྟོགས་པ་དེ་
ནི། བོན་གྱི་བོན་ཉིད་ཅེས་ཀྱང་བྱའོ། །དོན་དམ་པའི་བྱང་ཆུབ་སེམས་ཅེས་ཀྱང་བྱའོ། །
དེ་ལྟ་བའི་དོན་དེ་གསལ་ལ་ཡང་མ་ཡེངས་པའི་ངང་ལས་མ་བཅོས་པ་ནི། མ་བཅོས་
བོན་ཉིད་བདེ་ཅེས་རྟོགས་པས་ཅེས་ཀྱང་བྱའོ། །རང་ཤེས་རིག་གི་རྒྱལ་པོ་བྱང་ཆུབ་ཀྱི་
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཀྱིས་དེ་ལྟར་སལ་གྱིས་རྟོགས་ཙམ་ན། སེམས་ཀྱི་རང་བཞིན་ནི་ཡེ་ནས་ནམ་
མཁའ་དང་འདྲ་སྟེ། སྣང་སྲིད་ཁྱབ་བདལ་དུ་གནས་པ་ལས། ཡོངས་སུ་རྒྱ་མ་ཆད་
པར་གསལ་བའི་བྱང་ཆུབ་སེམས་ཅེས་ཀྱང་མིང་དེ་ལ་གདགས། ཡེ་ནས་ནམ་མཁའ་
དང་འདྲ་བའོ། །དགོངས་པའི་དོན་ཡང་སྤྲོ་བསྡུ་གཅིག་ཏུ་འདུས་པ་ཅེས་པས། འཁོར་
བ་དང་མྱ་ངན་ལས་འདས་པའི་བོན་ནམ། ཕྱི་དང་ནང་གི་ཐིག་རྒྱུད་དམ། ཕྱི་ནང་
གི་སྣོད་བཅུད་ཐམས་ཅད་ཡོངས་སུ་རྒྱ་མ་ཆད་དེ། ཐུགས་རྗེ་ཆེན་པོའི་ངང་དུ་གསལ་
བ་ནི། སྤྲོས་པའི་དགོངས་པ་ཡང་ཡིན་ལ། དེ་གཅིག་དང་གཉིས་སུ་བགྲང་དུ་མེད་
དེ། ཐིག་ལེ་ཆེན་པོ་གཅིག་གི་ངང་དུ་གསལ་བ་ནི་བསྡུས་པ་ཡང་ཡིན། དེ་ཡང་ཚིག་
གི་ན་ཡ་ཙམ་ལས་དོན་གཅིག་ཏུ་འདུས་པས་ནི། གཅིག་ཏུ་འདུས་ཞེས་བཤད་དོ། །དེ་
ཉིད་ཤེས་ན་ཐམས་ཅད་སངས་རྒྱས་སོ་ཅེས་པ། དེ་ནི་གོང་མ་དེ་གཉིས་དམ། སེམས་
དེ་བཞིན་ཉིད་ལས་བྱ། ཤེས་ན་ནི་གང་གིས་ཤེས་ཀྱང་ངོ་ཐམས་ཅད་ནི། རྟོགས་ན་
ཡོངས་ཀྱང་སངས་རྒྱ་བ་ཡིན་པར་ངེས་སོ་ཞེས་བཤད་དོ། །བྱང་ཆུབ་སེམས་ལུང་གི་
རྒྱུན་ཐག་གི་དཀྱུས་ལས་བཀྲོལ་ཞིང་ངོས་བཟུངས་ནས་བཤད་པ་རྫོགས་སྲོ། །འཛམ་
གླིང་གསེར་གྱིས་གང་བ་བས། མན་ངག་ཐུགས་ཀྱི་བརྣགས་པ་འདི་ཡི་ཚིག་གཅིག་
དགའ། དེ་ལྟར་རྟོགས་པར་གྱིས། སྒོམ་ཆེན་གཤེན་རྒུར་གྱི་གཏེར་ལུགས་སོ། །ཞུ་
གཡས་ལེགས་པོ་ལ་གཉེར་གཏད་པའོ། །བཀྲ་ཤིས་སོ། །
286

སྣང་ལ་དངོས་མེད་འཛུགས་ཚུགས་ལྷུག་པར་
བཞག་པའི་ལེའུ་བཞུགས་པ་
ལགས་སྙོ། །
༄༅། །༣།ག wRE་ཀ + EསྐnཀིRཤ# #RE/ཛr ་སྐRRཀ། ཀློབཀ་སྤྱི་༢E
ཕྱི་ཛ་= ཀn # ཇཉེ་འོz་ཕྱི་ཁཔུRE ཕྱཇ7 ཀ་ཁཀ,  ི ཇི་ཁམཝ྄ ༼དེ།
སྟོན་པ་ཐུགས་རྗེ་ཆེ་ལ་ཐབས་མཁས་པ་ཐམས་ཅད་མཁྱེན་པའི་ཡེ་ཤེས་དང་ལྡན་པ་
དེས། ཐུགས་ཀྱི་དཀྱིལ་ནས་མན་ངག་དོན་གྱི་བཅུད་ཕྱུང་ནས་བསྟན་ཅིང་འབད་པ་
དང་། མན་ངག་ལྷུག་པ། སེམས་ཐུགས་ཕྲད། རྒན་མོ་འཛུབ་ཚུགས། འབྲས་བུ་ལག་
hང་ཆངས་འདི་ནི། ཚིག་བོར་དོན་ལ་ཞུགས་ཏེ། གཞན་སྤངས་༼ཡང༽སྦྱངས་པའི་འཕྲོ་
ཅན། ཚད་མེད་འོད་ལྡན་ལས་བཤད་ཅིང་བསྟན་པ་ལགས་ཏེ། མན་ངག་འདི་ཡི་
ནང་ནས་དོན་རྣམ་པ་དགུ་ཡིས་སྟོན་ཏེ། དང་པོར་ལས་དང་སྤྱོད་པའི་ཚུལ་བསྟན་
པ་དང་གཅིག །དེ་ནས་གསལ་བའི་ཡེ་ཤེས་བསྟན་པ་དང་གཉིས། དེ་ནས་ངང་ལ་
གནས་པར་བསྟན་པ་དང་གསུམ། དེ་ནས་མཚོན་དུ་མེད་པར་བསྟན་པ་དང་བཞི།
དེ་ནས་བཤད་དུ་མེད་པར་བསྟན་པ་དང་ལྔ། དེ་ནས་བསྒོམ་དུ་མེད་པའི་དོན་བསྟན་
པ་དང་དྲུག །དགོངས་པའི་ངེས་ཚིག་བསྟན་པ་དང་བདུན། གདམས་ངག་ཏུ་བསྟན་
པ་དང་བརྒྱད། མན་ངག་ཏུ་བསྟན་པ་དང་དགུའོ། །སྟོན་པ་དཀྱུས་ཚིག་ཏུ་བཀའ་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྩལ་པའོ། །མན་ངག་ལྷུག་པའི་དཀྱུས་ཚིག་རྫོགས་སོ། །ཁ་ཐམ་མོ། །ARཛཀྋགོ
༧ གཤེན་ཚད་མེད་འོད་ལྡན་དེ་ཡང་། གཤེན་རབ་ཀྱི་ལས་སྤྱོད་བཅུ་དང་ལྡན་པ་
གཅིག་ལགས་ཏེ། དེ་གང་ཞེ་ན། རྣམ་པར་དག་པ་གཤེན་རབ་ཀྱི་སྤྱོད་པ་དང་ཡང་
ལྡན། དལ་འབྱོར་ཐོབ་པ་གཤེན་རབ་ཀྱི་སྤྱོད་པ་དང་ཡང་ལྡན། འཛིན་རྟོག་མེད་པ་
གཤེན་རབ་ཀྱི་སྤྱོད་པ་དང་ཡང་ལྡན། དོན་ལས་མི་འདའ་བ་གཤེན་རབ་ཀྱི་སྤྱོད་པ་
དང་ཡང་ལྡན། དམིགས་སུ་མེད་པའི་གཤེན་རབ་ཀྱི་སྤྱོད་པ་དང་ཡང་ལྡན། ཐབས་
ཀྱིས་མ་ཆགས་པ་གཤེན་རབ་ཀྱི་སྤྱོད་པ་དང་ཡང་ལྡན། གཡོ་རྩོལ་མེད་པ་གཤེན་
རབ་ཀྱི་སྤྱོད་པ་དང་ཡང་ལྡན། གཡེང་བ་མི་མངའ་བའི་གཤེན་རབ་ཀྱི་སྤྱོད་པ་དང་
ཡང་ལྡན། ཅིར་ཡང་མི་འགྱུར་བ་གཤེན་རབ་ཀྱི་སྤྱོད་པ་དང་ཡང་ལྡན། དེ་བཞིན་མ་
བཅོས་པའི་གཤེན་རབ་ཀྱི་སྤྱོད་པ་དང་ཡང་ལྡན་ནོ། །དེ་ལྟར་ལྡན་པ་དེ་ལ་ནི་ཚིག་ཏུ་
ཉུང་ལ་མན་ངག་ཏུ་མང་བ་འདི་བཤད་དོ། ། དེ་ནས་གསལ་བའི་ཡེ་ཤེས་བསྟན་པ་ནི།
བོན་ཉིད་མ་གཡོས་པའི་ངང་ལས་སེམས་ཉིད་མ་ཡེངས་པའི་ཡེ་ཤེས་གསལ། བོན་
ཉིད་གཡོའ་བ་མེད་པའི་ངང་ལས། སེམས་ཉིད་མ་བསྒྲིབས་པའི་ཡེ་ཤེས་གསལ། བོན་
ཉིད་མི་དམིགས་པའི་ཐིག་ལེ་གཅིག་གི་ངང་ལ། སེམས་ཉིད་མ་བཅོས་པའི་ཡེ་ཤེས་
གསལ། བོན་ཉིད་སྒྲོ་བསྐུར་མེད་པའི་ངང་ལས། སེམས་ཉིད་རེ་དོགས་མེད་པའི་ཡེ་
ཤེས་གསལ་བོན་ཉིད་སྐྱེ་བ་མེད་པའི་ངང་ལས། སེམས་ཉིད་མ་འགགས་པའི་ཡེ་ཤེས་
གསལ་ལོ། །བོན་ཉིད་ཡོངས་སུ་རྒྱ་མ་ཆད་པའི་ངང་ལས་སེམས་ཉིད་ཐིག་ལེ་ཆེན་
པོའི་ཡེ་ཤེས་གསལ། བོན་ཉིད་ཅི་ཡང་མ་ཡིན་པའི་ངང་ལས། སེམས་ཉིད་དེ་བཞིན་
ཉིད་ཀྱི་ཡེ་ཤེས་གསལ་བ། བོན་ཉིད་མཚན་མ་དང་བྲལ་བའི་ངང་ལ། སེམས་ཉིད་
གདོད་ནས་དག་པའི་ཡེ་ཤེས་གསལ། བོན་ཉིད་དཔག་ཏུ་མེད་པའི་ངང་ལ། སེམས་
ཉིད་རྨད་དུ་བྱུང་བའི་ཡེ་ཤེས་གསལ་བ་དང་དགུས་བསྟན་ཏོ། །དེ་ནས་ངང་ལས་
288

སེམས་སྡེ། སྣང་མེད་ལྷུག་བཞག་ལེའུ།
གནས་པར་བསྟན་པ་ནི། བསྒོམ་དུ་མེད་དེ་ཡེ་ཤེས་ངང་ལ་གནས། ཡེངས་སུ་མེད་
དོ་ཡེ་ཤེས་ངང་ལ་གནས། བསྒྲུབ་ཏུ་མེད་དོ་ཡེ་ཤེས་ངང་ལ་གནས། བགྲོད་དུ་མེད་
དོ་ཡེ་ཤེས་ངང་ལ་གནས། བལྟ་རུ་མེད་དོ་ཡེ་ཤེས་ངང་ལ་གནས། བསྲུང་དུ་མེད་
དོ་ཡེ་ཤེས་ངང་ལ་གནས། སྣང་དུ་མེད་དོ་ཡེ་ཤེས་ངང་ལ་གནས། སྟོང་དུ་མེད་དོ་
ཡེ་ཤེས་ངང་ལ་གནས། བཅོས་སུ་མེད་དོ་ཡེ་ཤེས་ངང་ལ་གནས་དང་དགུས་བསྟན་
ཏོ། །དེ་ནས་མཚོན་དུ་མེད་པར་བསྟན་པ་ནི། ཡེ་ཤེས་ངང་ལ་གནས་པའི་དོན་ལ།
བསྒོམས་ཞེས་བྱ་བའི་ཚིག་གིས་མི་མཚོན་ནོ། །བརྩལ་མེད་ལྷུན་གྱིས་གྲུབ་པའི་དོན་ལ།
བསྒྲུབས་ཅེས་བྱ་བའི་ཚིག་གིས་མི་མཚོན་ནོ། །བགྲོད་དུ་མེད་པའི་དོན་ལ། ལམ་ཞེས་
བྱ་བའི་ཚིག་གིས་མི་མཚོན་ནོ། །ཡེ་སྲུངས་ཆེན་པོའི་དོན་ལ། དམ་ཚིག་ཞེས་བྱ་བའི་
ཚིག་གིས་མི་མཚོན་ནོ། །དཔེ་ལས་འདས་པའི་དོན་ལ། དཔྱད་ཅེས་པ་བྱ་བའི་ཚིག་
གིས་མི་མཚོན་ནོ། །མན་ངག་གདེང་གི་དོན་ལ་གོལ་ཞེས་བྱ་བའི་ཚིག་གིས་མི་མཚོན་
ནོ། །དེ་བཞིན་ཉིད་ཀྱི་དོན་ལ། བཅོས་ཞེས་བྱ་བའི་ཚིག་གིས་མི་མཚོན་ནོ། །འགགས་
པ་མེད་པའི་དོན་ལ། མི་རྟག་བྱ་བའི་ཚིག་གིས་མི་མཚོན་ནོ། །ཤེས་རབ་ཆེན་པོའི་དོན་
ལ། འཁྲུལ་ཞེས་བྱ་བའི་ཚིག་གིས་མི་མཚོན་ནོ། །ཞེས་བྱ་བ་དང་དགུས་བསྟན་ནོ། །
དེ་ནས་བཤད་དུ་མེད་པར་བསྟན་པ་ནི། འགྱུར་མེད་གཡུང་དྲུང་སྐུ་ལ། སྐྱེ་འགག་
ཡོད་ཅེས་བྱ་བའི་ཚིག་གིས་མི་བཤད་དོ། །རང་བཞིན་མེད་པའི་གསུང་ལ། བསྒྲགས་
སུ་ཡོད་ཅེས་བྱ་བའི་ཚིག་གིས་མཚོན་པ་མི་བཤད་དོ། །མཉམ་ཉིད་འཁྲུལ་པ་མེད་
པའི་ཐུགས་ལ། བཅོས་སུ་ཡོད་ཅེས་བྱ་བའི་ཚིག་གིས་མི་བཤད་དོ། །ལེགས་པ་ཀུན་
ལས་འབྱུང་བའི་ཡོན་ཏན་ལ། སྐྱོན་ཡོད་ཅེས་བྱ་བའི་ཚིག་གིས་མི་བཤད་དོ། །སྙོམས་
པ་ལྷུན་གྱིས་གྲུབ་པའི་འཕྲིན་ལས་ལ། བདག་དང་གཞན་དུ་ཡོད་ཅེས་བྱ་བའི་ཚིག་
གིས་མི་བཤད་དོ། །ཁྱབ་བདལ་ནམ་མཁའི་ངང་ཉིད་ལ། ཁ་དོག་དབྱེ་རུ་ཡོད་ཅེས་
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱ་བའི་ཚིག་གིས་མི་བཤད་དོ། །བདེ་བ་ཆེན་པོའི་ངང་ཉིད་ལ། དགྲ་ཚོགས་ཡོད་ཅེས་
བྱ་བའི་ཚིག་གིས་མི་བཤད་དོ། །སྣང་བ་མེད་པའི་ངང་ཉིད་ལ། དཔེའ་དང་དོན་
ཡོད་ཅེས་བྱ་བའི་ཚིག་གིས་མི་བཤད་དོ། །ཐིག་ལེ་ཉག་གཅིག་མ་ལ། བགྲང་དུ་ཡོད་
ཅེས་བྱ་བའི་ཚིག་གིས་མི་བཤད་དོ། །ཞེས་པས་བྱ་བ་དང་དགུས་བསྟན་ནོ། ། དེ་ནས་
བསྒོམ་དུ་མེད་པའི་དོན་བསྟན་པ་ནི། སེམས་ལ་ཁ་དོག་མེད་པས་ཁ་དོག་མི་བསྒོམ་
མོ། །སེམས་ལ་དངོས་པོ་མེད་པས་གཟུགས་མི་བསྒོམ་མོ། །སེམས་ལ་བགྲང་དུ་མེད་
པས་བྱེ་བྲག་མི་བསྒོམ་མོ། །སེམས་ལ་ཡུལ་མེད་པས་གནས་མི་བསྒོམ་མོ། །སེམས་ལ་
སྐྱེ་འགག་མེད་པས་རྟག་ཆད་མི་བསྒོམ་མོ། །སེམས་ལ་སྟོང་རྒྱུ་མེད་པས་སྣང་བར་མི་
བསྒོམ་མོ། །སེམས་ལ་སྣང་རྒྱུ་མེད་པས་སྟོང་པར་མི་བསྒོམ་མོ། །སེམས་ལ་ངན་སོང་
མེད་པས་མཐོའ་རིས་མི་བསྒོམ་མོ། །སེམས་ཉིད་ཡེ་ཤེས་ངང་ལ་ཐ་སྙད་མི་བསྒོམ་
མོ། །ཞེས་བྱ་བ་དང་དགུས་བསྟན་ནོ། ། དེ་ནས་བསྒོམ་པའི་ངེས་ཚིག་བསྟན་པ་ནི།
དོན་དམ་པར་བསྒོམ་པ་ནི། སེམས་མ་བཅོས་ན་གསལ་ལ། ཆུ་མ་རྙོག་ན་དྭངས།
དགོངས་པ་མ་བཅོས་ན་འགྲུབ་ལ། འབྲས་བུ་མི་དམིགས་ནས་རྙེད་ཞེས་སྟོན་ཏེ།
དགོངས་པའི་ངེས་ཚིག་ནི། མི་རྟོག་བརྟག་ཏུ་མེད་དེ་རྟོག་པའི་དཔྱོད་ཡུལ་མིན་ཞེས་
བྱ་སྟེ། སེམས་ནི་འདི་ལྟར་བུ་ཞིག་ཞེས་བྱ་བའི་རྟོག་དཔྱོད་ལས་འདས་པར་བསྒོམ་པ་
ཙམ་མོ། །ཡང་ན་མི་དམིགས་པའི་ཐིག་ལེ་གཅིག་ལ། མ་བཅོས་པའི་གསལ་གདབ་
པ་ཙམ་མོ། །ཡང་ན་སེམས་ཡེ་ནས་སངས་རྒྱས་པའི་དོན་དེ། སལ་གྱིས་གསལ་བར་
རྟོགས་པ་ལས། གསལ་ལོ་བའི་རྟོག་པ་ལས་ཀྱང་བརྡའ་སྟེ། གསལ་ལ་རྟོག་པ་མེད་
པའི་ངང་ལ་གནས་པ་ཙམ་མོ། །ཡང་ན་བོན་ཉིད་ཀྱི་སྐུ་བདེ་བ་ཆེན་པོའི་དོན་དེ། མ་
ནོར་བར་ས་ལེར་གསལ་བ་ལས། གསལ་ལོ་བའི་རྟོག་པ་ལས་ཀྱང་བརྡའ་སྟེ། གསལ་
ལ་མ་ཡེངས་པ་ཙམ་མོ། །ཡང་ན་ཅི་ལ་ཡང་མི་རྟོག །ཅི་ལ་ཡང་མི་སེམས་མ་རྟོག་
290

སེམས་སྡེ། སྣང་མེད་ལྷུག་བཞག་ལེའུ། ༼ཙ༽
མི་སེམས་པ་ཙམ་ལ་ཡང་། མི་རྟོག་མི་སེམས་པ་ལ་སེམས་པ་ལས་གསལ་བ་ཙམ་མོ་
ཞེས་དགུས་བསྟན་ནོ། ། དེ་ནས་དགོངས་པའི་གདམས་ངག་ཏུ་བསྟན་པ་ནི། སེམས་
ལ་རྣམ་རྟོག་བསླངས་ན་ཕུང་། བཅོས་ན་འཆལ། འདུ་བྱེད་ལ་ཡེངས་ན་ནོར། བྱིང་
རྨུགས་སུ་སོངས་ན་འཁྲུལ། ང་འོ་སྙམ་སེམས་སྐྱེས་ན་མེད། རྟོགས་སོ་སྙམ་ན་ལྟུང་།
དམིགས་ན་སྟོང་། བཙལ་ན་སྟོར། བགྲོད་ན་འཁྱམས། ཞེས་བྱ་བ་དང་དགུས་བསྟན་
ནོ། །མན་ངག་ཏུ་བསྟན་པ་ནི། བོན་ཉིད་ཀྱི་ངང་ནི་གསལ་ལ། མ་བསྒོམས་པ་ནི་
མི་འོང་ན། རྒོངས་པའི་མན་ངག་རྙེད་པའོ། །ཡང་ན་བསྒོམས་པ་ནི་གསལ་ལ། མ་
བསྒོམས་པའི་བག་ཆགས་གང་ཡང་མི་འོང་ན། རྟོགས་པའི་མན་ངག་གོ །དོན་དམ་
པར་སྔར་སངས་རྒྱས་པ་རྣམས་ཀྱང་། བོན་ཉིད་ཀྱི་ངང་ལ་མི་དམིགས་པའི་དོན་ལ་
ཞུགས་ན། ཡུན་རིང་པོར་ངང་བསྲིངས་ནས་བསྒོམས་པས་སངས་རྒྱས་པས། འདི་
ཡི་དོན་ལས་མི་འདའ་བ་ཙམ་མོ། །ཨུ་ཡ་ཁ་ཐམས། མིག་ཙོ། ཐམཛ་ཛོདད་པ་ཅན་
འགའ་ཡི་ནོར་རོ། །འགའ་ཟུངས་ལ་གཏད། སྒོམ་ཆེན་གཤེན་རྒུར་དེ་སྐད་གསུངས།
དངོས་ཞུ་གཡས་སྒོམ་ཆེན་ལེགས་པོས་ནོས་པ་ལགས་ཏེ། རྔོས་ཀྱང་དེ་ལྟར་བགྱིས་པ།
ཨུ་ཡ་ཡོ། ཐཚ་ཛཀྲེ་ཀྲི་འཇོལ་
༧ མན་ངག་གི་དོན། བསྒོམས་པའི་མདོ་བསྡུས་ནས། རྩ་བར་གསུང་སྟེ་
འཛུབས་བཙུགས་སུ་བསྟན་པ། ཡི་ཁ་ཝུཌ ཚོཇེ་པོ།༢ རྩྭ་ག ཀཱ ། ཟེ རྒ་ལིཙྪཱ བ་
ག་Rཎི་ཥཌི་ཚེ་ཇིཤ་ཥཎིཇེ་ག ག་། ཚིག་དཝཱ་ཀྲེག་དེ་སྤྱི་བསྡུས་ཀླུ་ཁོང་
ཀློ་ཆ་བསྙམས། སེམས་ནི་སྐྱེ་མེད་དབྱིངས་དང་མཉམས། ནམ་མཁའ་དམིགས་པ་
ཀུན་ངང་དང་བྲལ། །ཚིག་དང་ཡི་གེའི་དཔྱོད་ཡུལ་མཐའ་ལས་འདས་པས། ཅི་ལ་མི་
རྟོག་མི་སེམས་གསལ་བསམ་དང་བྲལ། ཡང་ན་མ་བཅོས་པ་ནི་སེམས་ཉིད་ལ། མ་
ཡེངས་ནི་བློ་བཞགས་ན། ཁཱཀྐོསྐོའི # ཇ་ཚ་ཁ #ཀྲེཀ་།བསྒོམས་པའི་
291

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནང་ན་བསྔགས། ཡང་ན་སེམས་ཡེ་ནས་སངས་རྒྱས་པའི་སྤྱོད་ཡུལ་ལ། བསྒོམ་པར་
བྱ་བའི་ཡུལ་ཕ་རོལ་ན་མེད། བསྒོམས་པར་བྱ་བའི་བློ་ཚུས་གཞུག་ཏུ་མེད། ཡེ་ནས་
མ་བཅོས་པའི་ངང་ལ། བློ་རིག་པ་མ་ཡེངས་པ་ཙམ་མོ། །ཡང་ན་སེམས་ཡེ་ནས་མ་
བཅོས་པ་དང་བྲལ་བ་ལ། བློ་རིག་པ་མ་ཡེངས་པ་ཙམ་མོ། །ཡང་ན་ཀུན་གཞི་མ་
བཅོས་པ་ལ། བློ་རིག་པ་མ་ཡེངས་པ་ཙམ་མོ། །ཡང་ན་ཀུན་གཞི་མཚོན་པ་དང་བྲལ་
བ་ལ། བློ་རིག་པ་དམིགས་སུ་མེད་པ་ལ་མ་ཡེངས་པ་ཙམ་མོ། །ཡང་ན་སེམས་དུས་
གསུམ་དུ་འདུས་མ་བྱས་ཤིང་། སྤྲོས་པའི་མཚན་མ་ཐམས་ཅད་བྲལ་བ་ལ། ཡིད་ཀྱི་
རྣམ་པར་ཤེས་པ་མ་ཡེངས་པ་ཙམ་མོ། །ཡང་ན་ཅི་ལ་ཡང་མི་རྟོག ། ཅི་ལ་ཡང་མི་
དམིགས། མི་དམིགས་མི་རྟོག་ལ་ཡང་། མི་དམིགས་པ་ལ་གསལ་བ་ཙམ་མོལས་། །ཡང་
ན་སེམས་དེ་བཞིན་ཉིད་མ་ཡེངས་པ་ཙམ་མོ། །བདག་བསྒོམ་མོ་སྙམ་པའི་བློ་བྱུང་
ན་ནོར། མཚན་མའི་རྗེས་བཅད་ན་འཆལ། ཡང་ན་སེམས་ལས་རྣམ་རྟོག་ཅི་བྱུང་
ཡང་རུང་། མཚན་མ་ཅི་ལས་འཁྲུགས་ཀྱང་རུང་སྟེ། སེམས་ཉིད་ལས་མ་གཏོགས་པ།
གང་ཡང་མེད་པར་གསལ་བ་ཙམ་མོ། །མན་ངག་མདོར་བསྡུས་པ་འབྲས་བུ་ངོས་
འཛིན་པ་འདི་ནི། བརྩོན་འགྲུས་ཕྱུངས་ལ་བསྒོམས་པར་རིག །དད་པ་བསྐྱེད་ལ་སློབ་
པར་འོས། སྐྱོ་ངས་མེད་པའི་ངང་སྲིངས། ཆོག་ཤེས་སྐྱེད་ལ་ཆགས་པ་སྐྱུངས། ཡིད་
ལ་མ་བརྗེད་སེམས་ལ་ཐོགས། མ་ཡེངས་བསྒོམ་དུ་མེད་པའོ། །འདི་ལས་འདྲིས་པར་
བྱ་ཞིང་ཡུན་སྲིངས་ལ། འབྲས་བུ་ཡུ་བ་ནས་འཛིན་པ་ཡིན། བཙལ་བའི་མི་དགོས་
སྙེད་པར་འགྱུར། སློབ་དཔོན་གྱི་སྐུ་མི་བསླུ། འདི་བྱས་ན་སེང་གེ་ལྟག་པ་བཅག་གི་བྱ་
སྟེ། དམ་ཚིག་ཉམས་པ་ཡིན། སློག་ཙོ། ། རྒྱུ; > །།ཞུ་སྒོམ་ཁྲོ་བོའི་ཁྲོག་པོར་༽མེ་
སྒོམ་སྣལ་༼ཞལ་༽ཆུང་གིས་ཞུས་པ་ལགས་སོ། །
292

ལྟ་སྒོམ་གཅིག་པ་བཞུགས་སོ། །
༄༅། །སྤྱི་སྒོམ་པའི་ལུང་ལས། ངང་གིས་བསྒོམ་པ་དང་ཐུན་གྱིས་བསྒོམ་པ་
གཉིས་ཏེ། དེ་གང་ཞེ་ན། ངང་གིས་བསྒོམ་པར་བྱ་བ་ནི། བྱང་ཆུབ་ཀྱི་སེམས་ཡོད་
མེད་གཉིས་ཀྱི་མཐའ་ལས་འདས་ཏེ། མཚན་མའི་དངོས་པོ་ལ་ཡེ་ནས་མི་གནས་པའི་
དོན་དེ། ས་ལེ་གསལ་བར་རྟོགས་པ་ལས། གསལ་ལོ་བའི་རྟོག་པ་ལས་ཀྱང་འདས་
ཏེ། གསལ་ལ་རྟོག་པ་རྡུལ་ཡང་མྱེད་པའི་ངང་ལས་མ་གཡོས་པ་ལ་མ་ཡེངས་པར་
བསྒོམ་སྟེ། འགྲོ་ཡང་རུང་འདུག་ཀྱང་རུང་ཉལ་ཀྱང་རུང༌། ཁ་སྦུབ་གན་རྐྱལ་གང་
བྱེད་ཀྱང་རུང་། ངང་དེ་ལ་གནས་པ་ནི། ངང་གིས་བསྒོམ་པའོ། །བསྒོམ་པ་ཐམས་
ཅད་ཀྱི་ཕུགས་ཀྱང་དེའོ། །མང་ཚིག་ཉུང་དུ་བསྡུས།༽འབྲས་བུ་ཡུ་བ་ནས་བཟུང་བ་
ཡིན་ནོ། །འདི་ལ་འདྲིས་པར་བྱའོ། །ཡང་ན་ཡུལ་ཕས་སྣང་བ་ཐམས་ཅད་ནི་དབྱིངས་
ཡིན་ལ། དབྱིངས་དེ་ལ་ཡང་དངོས་པོ་དང་མཚན་མ་རྡུལ་ཀྱང་མེད་ལ། དབང་པོ་
ཚུར་འཇུག་པའི་རིག་པ་ནི་ཡེ་ཤེས་ཡིན་ལ། ཡེ་ཤེས་དེ་ལ་ཡང་དངོས་པོ་དང་མཚན་
པ་རྡུལ་ཀྱང་མེད་ལ། དེ་དང་དེ་གཉིས་ཡེ་ནས་གཉིས་སུ་མྱེད་པས་ནི་འགྱུར་བ་མེད་
པ་གཡུང་དྲུང་གི་སྐུ་ཡིན་ལ། སྐུ་དེ་ལ་ཡང་དངོས་པོ་དང་མཚན་མ་རྡུལ་ཀྱང་རྩེད་
དེ། མེད་པའི་དོན་ལ་ཐིག་ལེ་ཆེན་པོ་ཉག་གཅིག་ཏུ་གསལ་བཏབ་པ་སྟེ། དེ་ལ་མ་
ཡེངས་པར་བསྒོམ་པའོ། །རྟོགས་པ་དཀའ་ཞིང་རིག་པར་དཀོན་པས། དེ་ལ་ཡུན་
རིང་དུ་བར་འདྲིས་པར་བྱའོ། །ཐུན་གྱི་སྒོམ་པ་བྱ་བ་ནི། གོང་མའི་དོན་དེ་མི་གསལ་
ཞིང་བྱིང་རྨུགས་སུ་སོང་གྱིས་དོགས་པས། དགོངས་ཐུན་དྲངས་སུ་བཅད་ནས་བསྒོམ་
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའོ། །ཡང་ན་སྒོམ་པ་ཐམས་ཅད་ནི་ཏིང་ངེ་འཛིན་རྣམ་པ་གསུམ་དུ་འདུས་སྟེ། དེ་
གང་ཞེ་ན། དེ་བཞིན་ཉིད་ཀྱི་ཏིང་ངེ་འཛིན་དང་། ཀུན་ཏུ་སྣང་བའི་ཏིང་ངེ་འཛིན་
དང་། རྒྱུའི་ཏིང་ངེ་འཛིན་དང་རྣམ་པ་གསུམ་སྟེ། དེ་བཞིན་གྱི་ཏིང་ངེ་འཛིན་བྱ་བ་
ནི། བོན་གྱི་སྐུ་མཚན་མ་མེད་པ་དེ། ཇི་བཞིན་པར་མི་དམིགས་པའམ། མཚན་མ་
མེད་པའི་ངང་ལ། སེམས་ཁུག་པར་ཅུང་ཟད་གཞག་པའོ། །དེ་ནས་ཀུན་ཏུ་སྣང་བའི་
ཏིང་ངེ་འཛིན་བྱ་བ་ནི། བདག་གི་ཐུགས་ཁ་ནས་འོད་ཀྱི་འཕྲོ་འདུ་ལས། ཡི་གེ་ཨ་
ཅིག་གསལ་བར་བསྒོམ། དེ་ལ་ཨ་དཀར་ས་ལེ་འོད་ཅེས་བརྗོད་པས། སྟོང་གསུམ་ཨ་
ཡིས་ཁེངས་པར་བསམ། སང་ཧ་ར་ན་འདུ་ཞེས་བརྗོད་པས། བདག་ལ་འདུས་པར་
བསྒོམ་པའོ། །རྒྱུའི་ཏིང་ངེ་འཛིན་ཡི་གེ་ཨ་ལས་ཡི་དམ་གྱི་ལྷ་གཤེན་ལྷ་འོད་དཀར་
མདུན་ཀྱི་བར་སྣང་ལ་གསལ་བར་བསྒོམས་ནས་བདག་དང་གཉིས་སུ་མྱེད་པར་
བྱེད་པའོ། །དོན་དམ་པར་རྩ་བ་རང་གི་སེམས་མཉམ་པ་ལ་བཞག་ནས་བསྒོམས་
ན། སྟོང་པར་ཡང་མི་སྨོན། རྟག་པར་ཡང་མི་གཟུང་། ཡོད་པར་ཡང་མི་བལྟ། མྱེད་
པར་ཡང་མི་གཅོད། དྲང་སྲོང་མན་ཆད་ཀྱི་གཞུང་ལྟར་འབྲས་བུ་ཕྱིས་འོད་པར་
ཡང་མི་གཞག །རུ་ཏྲ་ནག་པོ་ལྟར་ཞེ་སྡང་ཡང་མི་བསྐྱེད་དེ། ཀུན་གཞི་བྱང་ཆུབ་
ཀྱི་སེམས་འདི་ནི། གདོད་མ་ནས་མ་བྱུང་མ་སྐྱེས་པ། འཕོ་འགྱུར་མེད་པའི་ངང་དུ་
གནས་ན། བོན་ཉིད་ཀྱི་ངང་དུ་ཀུན་འགྲུབ་ཀྱི་སྐུ། ལྷུན་གྱིས་གྲུབ་པར་གནས། རང་
འབྱུང་གི་སེམས་འགྱུར་བ་མེད་པའི་གཡུང་དྲུང་། དགའ་བ་ཆེན་པོའི་ངང་དུ་སེམས་
རྣལ་དུ་ཕབ་སྟེ། མི་བསྐྱེད་པར་རྣལ་དུ་ཕེབས་ན་ནི། མི་ཟེར་གྱི་ཟུགས་ཀྱང་རང་མི་
སྡང་། བདུད་སྲིན་གང་གིས་ཀྱང་བར་དུ་གཅོད་དེ། ལྟ་བ་ཡེངས་སུ་ཐུབ་ཞེས་ཀྱང་དེ་
ལ་བྱའོ། །དེ་ལྟར་རྟོགས་ན་ལྟ་བ་ཆེན་པོའི་ནང་ནས་ཀྱང༌། བཙལ་བའི་བསམ་པས་
ཀྱང་དབྱིངས་མི་བསྐྱོད། དེ་ལྟར་རྟོགས་ན་མཐའ་དབུས་མེད་པ་ནི་ཁྱབ་བདལ་ཆེན་
294

སེམས་སྡེ། སྣང་མེད་ལྷུག་བཞག་ལེའུ།
པོ། ཕྱི་ནང་མྱེད་པ་ནི་ཡེ་ཟང་མ། སྐྱོན་ཡོན་མེད་པར་ལྷུན་གྱིས་རྫོགས་པ། བགྲོད་དུ་
མེད་པས་བརྩོལ་སེམས་དང་བྲལ་བ། གཟུང་འཛིན་མེད་པས་དམིགས་སེམས་དང་
བྲལ་བའོ། །དཀྱིལ་འཁོར་ལུས་པ་མྱེད་པས་མཐའ་དབུས་སྐྱེད། འཕྲིན་ལས་ལུས་པ་
མེད་པས་བྱིན་བརླབ་ཆེན་པོའོ། །དངོས་གྲུབ་འདུས་པ་མེད་པས་ཐམས་ཅད་མཁྱེན་
པའོ། །དེ་ལྟར་རྟོགས་ན་གདོད་དག་རབ་འབྱམས་ཀྱི་བོན་ཅིག་བཤད་ཀྱང་། ཚིག་
ཐོག་ཏུ་ཕེབས་པའི་སྒོ་ནས། གང་ཡང་ཐོག་ཏུ་ཕེབས། འོན་ཏང་ན་བྱ་རྩལ་དང་ཆས་
པ་འདི་ཀུན་དབྱིངས་མ་བསྐྱོད་པར་བསྒོམ། ལྟ་སྒོམ་ཅིག་པ། རྫོགས་སྙོ། །སྒོམ་ཆེན་
གཤེན་སྒྱུར་གྱི་གཏེར་ལུགས་སོ། ། ཞུ་ཡས་ལེགས་པོ་ལ་བསྒོམ་ལུང་མཉམ་པའི་དབང་
བསྐུར་ནས་དབང་རྟགས་སུ་སྣང་བ་ལགས་སོ། །ཨུ་ཡ་ཁ་ཐམ། ། །
༧ ཡེ་གཤེན་གཙུག་ཕུད་ཀྱིས་གསོལ་བ། དོན་དང་པོ་ཕྱག་འཚལ་བའི་སྐབས།
གང་དུ་བྱང་ཆུབ་པ་ལགས། བཀའ་སྩལ་པ། དེ་ནི་ཀུན་ཏུ་བཟང་པོ་གཤེན་ལ་འོད་
དཀར་ལ་བྱང་ཆུབ་པའོ། །སེམས་ཅན་གྱི་ཉོན་མོངས་པ་དང་སྡུག་བསྔལ་ཐམས་
ཅད་བྱང་ནས། གཤེན་ལྷ་འོད་དཀར་དང་གཉིས་སུ་མེད་པའི་དོན་ལ་བྱང་ཆུབ་
པའོ། །གསོལ་པ་ཡན་ལག་གཉིས་ལྕགས་ཀྱི་ཐ་རམས་སྔོན་པོ་གང་དུ་བྱང་ཆུབ་པ་
ལགས། བཀའ་བརྩལ་པ། ཉོན་མོངས་པ་ལྕགས་ཀྱི་ཐ་རམས་དང་འདྲ་བ་བྱང་
ནས། རིག་པའི་ཡེ་ཤེས་མ་རྩེ་རུ་ཆིབས་པས་བྱང་ཆུབ་པའོ། །གསོལ་པ། བཅིང་
བཀྲོལ་གྱི་སྐབས་གང་དུ་བྱང་ཆུབ་པ་ལགས། བཀའ་རྩལ་པ། མ་རྟོགས་པའི་བཅིང་
ཚད་ཉི་ཤུ་རྩ་གཉིས་བཅིང་གྲོལ་མེད་པར་བྱང་ནས། རྟོགས་པའི་ཁྲོལ་ཚད་ཉི་ཤུ་རྩ་
གཉིས། འཆི་འཕོ་མེད་པའི་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་
པ། གོལ་ས་བཅུ་གཉིས་གང་དུ་བྱང་ཆུབ་པ་ལགས། བཀའ་བསྩལ་པ། སེམས་མ་
རྟོགས་པའི་གོལ་ས་རྣམས་བྱང་ནས། གོལ་དང་མ་གོལ་གཉིས་སུ་མེད་པའི་དོན་རྩེ་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ། སྒྲིབ་པ་ཉི་ཤུ་གང་དུ་བྱང་
ཆུབ་པ་ལགས། བཀའ་སྩལ་པ། ཉོན་མོངས་པའི་སྒྲིབ་པ་དང་། ཤེས་བྱའི་སྒྲིབ་པ་
དང་། ཐམས་ཅད་བྱང་ནས། གསལ་བའི་ཡེ་ཤེས་རྩེ་རུ་ཆིབས་པས། བྱང་ཆུབ་ཆེན་
པོ་ཐོབ་པའོ། །གསོལ་པ། བདུད་རྩི་ཟིལ་ཐིག་གང་དུ་བྱང་ཆུབ་པ་ལགས། བཀའ་
སྩལ་པ། ཉོན་མོངས་པ་དྲུག་ཅུ་རྩ་གཉིས་བདུད་དང་འདྲ་བ་བྱང་ནས། སེམས་
ཡེ་ཤེས་ཀྱི་སྟོབས་ཆེན་པོ་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་
པ། གཟིགས་ཚད་ཆེན་པོ་དྲུག་གང་དུ་བྱང་ཆུབ་པ་ལགས། བཀའ་སྩལ་པ། སྒྱུ་
མའི་ཤའི་མིག་མཐོང་བ་དང་མ་མཐོང་བའི་སྐྱོན་སྦྱངས་ནས། ཡེ་ཤེས་ཀྱི་སྤྱན་གྱིས་
གཟིགས་པ་དང་མ་གཟིགས་པ་གཉིས་སུ་མེད་པའི། དོན་ལ་རྩེ་རུ་ཆིབས་པས་ཡེ་
ཤེས་ཆེན་པོ་ཐོབ་བོ། །གསོལ་པ། རིག་པ་གསེར་གྱི་ཉ་མོ་བག་ལ་ཉལ་བ་གང་དུ་བྱང་
ཆུབ་པ་ལགས། བཀའ་སྩལ་པ། ཉོན་མོངས་པའི་བློ་གཡོ་ཞིང་འཁྲུག་པར་བྱེད་པ་
བྱང་ནས། བྱང་ཆུབ་ཀྱི་སེམས་དབྱིངས་དང་ཡེ་ཤེས་གཉིས་སུ་མེད་པའི་དོན་ལ་རྩེར་
ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ་དེམས་ཆེན་པོ་བཅོ་བརྒྱད་གང་
དུ་བྱང་ཆུབ་པ་ལགས། བཀའ་སྩལ་པ། མ་རྟོགས་པ་ཕྱལ་བར་ལྟ་བའི་སྐྱོན་ཐམས་
ཅད་བྱང་ནས། སེམས་ཉིད་འགྱུར་བ་མེད་པའི་དོན་ལ། བླ་ན་མེད་པའི་འབྲས་བུ་
རྩི་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ། བདེ་བ་ཆེན་པོའི་ལུང་
གང་དུ་བྱང་ཆུབ་པ་ལགས། བཀའ་སྩལ་པ། འཁོར་བའི་ལམ་དང་མི་བདེ་བའི་
དགྲ་ཐམས་ཅད་བྱང་ནས། བྱང་ཆུབ་ཀྱི་ལམ་དང་། མ་བཅོས་བདེ་བ་ཆེན་པོའི་
དོན་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ། གཟེར་བུ་ཉི་ཤུ་རྩ་
གཅིག་གང་དུ་བྱང་ཆུབ་པ་ལགས། བཀའ་སྩལ་པ། སོ་སོར་ལྟ་བ་དང་འདུ་འབྲལ་
གྱི་སྒྲོན་ཐམས་ཅད་བྱང་ནས། སེམས་ཉིད་འཆོར་བ་མེད་པའི་དོན་གྱིས་ཅི་ལ་ཡང་
296

སེམས་སྡེ། སྣང་མེད་ལྷུག་བཞག་ལེའུ། ༼ཙ༽ །
ཉམ་མི་ང་ཞིང་། འགྱུར་བ་མེད་པའི་དོན་རྩེ་རུ་ཆིབས་པའོ། །བྱང་ཆུབ་ཆེན་པོ་ཐོབ་
པའོ། །གསོལ་པ། མཉམ་པ་ཉིད་གང་དུ་བྱང་ཆུབ་པ་ལགས། བཀའ་སྩལ་པ། སྒྱུ་
མའི་རྟོག་དཔྱོད་ཐམས་ཅད་བྱང་ནས། སེམས་མཉམ་པ་ཉིད་ཀྱི་དོན་ལ་རྩེ་གཅིག་ཏུ་
ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ། ཐ་སྙད་མེད་པའི་སྐབས་གང་
དུ་བྱང་ཆུབ་པ་ལགས། བཀའ་སྩལ་པ། མ་རྟོགས་པས་བཏགས་པའི་ཐ་སྙད་ཐམས་
ཅད་བྱང་ནས། ཐ་སྙད་མེད་པའི་སེམས་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་
པའོ། །གསོལ་པ་རིག་པ་དམར་ཐག་གི་ལུང་གང་དུ་བྱང་ཆུབ་པ་ལགས། བཀའ་སྩལ་
པ། ཉམ་ང་བའི་བག་ཆགས་ཐམས་ཅད་ཐག་བཅད་ཅིང་བྱང་ནས། སེམས་བདེ་བ་
ཆེན་པོའི་དོན་དམར་བར་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་
པ། རྩོལ་བ་དང་བྲལ་བའི་སྐབས་གང་དུ་བྱང་ཆུབ་པ་ལགས། བཀའ་སྩལ་པ། ཉོན་
མོངས་པའི་རྩོལ་སེམས་བྱིས་པའི་སྟོབས་ཐམས་ཅད་ཡེ་ནས་བྱང་ཞིང་། སེམས་
ཉིད་རྩལ་བ་མེད་པར་ལྷུན་གྱིས་གྲུབ་པའི་དོན་རྩེ་རུ་ཆིབས་པས། བྱང་ཆུབ་ཆེན་པོ་
ཐོབ་པའོ། །གསོལ་པ། མི་ནུབ་པའི་རྒྱལ་མཚན་གྱི་ལུང་གང་དུ་བྱང་ཆུབ་པ་ལགས།
བཀའ་སྩལ་པ། སྐྱེ་ཤི་མི་རྟག་པ་དང་ཕྱིན་ཅི་ལོག་གི་ལྟ་བའི་སྐྱོན་བྱང་ནས། སེམས་
ཉིད་ནུབ་པ་མེད་པའི་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ། མ་
བཅོས་པའི་སྐབས་གང་དུ་བྱང་ཆུབ་པ་ལགས། བཀའ་སྩལ་པ། མ་རྟོགས་པ་བྱ་བ་
བྱེད་པ་གཉེན་པོ་ཐམས་ཅད་ཡེ་ནས་བྱང་ཞིང་། སེམས་ཉིད་བཅོས་སུ་མེད་པའི་དོན་
རྩེ་རུ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ། ཡེ་ཤེས་ཐིག་ལེ་གང་དུ་
བྱང་ཆུབ་པ་ལགས། བཀའ་སྩལ་པ། འཁྲུལ་ཅིང་ནོར་བ་མེད་པར་བྱང་ནས། བདལ་
པ་ཆེན་པོ་མི་ནོར་བའི་དོན་རྩེ་རུ་ཆིབས་པས། བྱང་ཆུབ་ཆེན་པོ་ཐོབ་བོ། །གསོལ་
པ། དཔེ་ཐམས་ཅད་གང་དུ་བྱང་ཆུབ་པ་ལགས། བཀའ་སྩལ་པ། དཔེ་ཐམས་ཅད་
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནམ་མཁའ་ལ་བྱང་ཆུབ་སྟེ། འབྱུང་བ་བཞི་འགྱུར་ལྡོག་གི་སྐྱོན་བྱང་ནས། འགྱུར་
ལྡོག་མེད་པའི་ནམ་མཁའ་ལ་ཆིབས་པས། བྱང་ཆུབ་ཆེན་པོ་ཐོབ་པའོ། །གསོལ་པ།
དོན་ཐམས་ཅད་གང་དུ་བྱང་ཆུབ་པ་ལགས། བཀའ་སྩལ་པ། དོན་ཐམས་ཅད་བོན་
ཉིད་ལ་བྱང་ཆུབ་སྟེ། དེ་ཅིའི་ཕྱིར་ཞེ་ན། བོན་ཅན་མཚན་མར་སྣང་བའི་སྐྱོན་ཐམས་
ཅད་བྱང་ནས། བོན་ཉིད་མཚན་མ་མེད་པ་རྩེ་རུ་ཆིབས་པས། བྱང་ཆུབ་ཆེན་པོ་
ཐོབ་པའོ། །གསོལ་པ། རྟགས་ཐམས་ཅད་གང་དུ་བྱང་ཆུབ་པ་ལགས། བཀའ་སྩལ་
པ། རྟགས་ཐམས་ཅད་སེམས་ཉིད་ལ་བྱང་ཆུབ་སྟེ། དེ་ཅིའི་ཕྱིར་ཞེ་ན། སེམས་ཉིད་
སྦྱང་དུ་མེད་པར་བྱང་ནས། སྐྱེ་འགག་མེད་པའི་དོན་རྩེ་རུ་ཆིབས་པས། བྱང་ཆུབ་
ཆེན་པོ་ཐོབ་པའོ། །གསོལ་པ། མགོ་འཇུག་ཏུ་ཁྱབ་པའི་ཡན་ལག་བཅུ། གང་དུ་བྱང་
ཆུབ་པ་ལགས། བཀའ་སྩལ་པ། སེམས་ཉིད་དེ་ལྟར་ཡིན་པའི་རྟོགས་པ་ཐམས་ཅད་
ཡེ་ནས་བྱང་ཞིང་། སེམས་མི་དམིགས་པ་ལ་མཉམ་པར་བཞག་པ་ལ་རྩེ་རུ་ཆིབས་
པས། བྱང་ཆུབ་ཆེན་པོ་ཐོབ་པའོ། །གསོལ་པ། ཟུར་བརྡེག་གི་ཡན་ལག་གང་དུ་བྱང་
ཆུབ་པ་ལགས། བཀའ་སྩལ་པ། མ་རྟོགས་པ་ལོག་པར་ལྟ་བ་ཐམས་ཅད་བྱང་ནས།
སེམས་ཉིད་ལྟ་བ་ཆེན་པོས་ལ་བཅད་པའི་དོན་ལ་རྩེར་ཆིབས་པས། བྱང་ཆུབ་ཆེན་
པོ་ཐོབ་པའོ། །གསོལ་པ། མདེའུ་ཐུང་གི་ཡན་ལག་བཞི་གང་དུ་བྱང་ཆུབ་པ་ལགས།
བཀའ་སྩལ་པ། དཀྱུས་ལས་གུད་དུ་བཀོལ་བ་འདིའི་ནང་དུ་བྱང་ཆུབ་པའོ། །གསོལ་
པ། སྐུ་ཐམས་ཅད་གང་དུ་བྱང་ཆུབ་པ་ལགས། བཀའ་སྩལ་པ། འགྱུར་བ་མེད་པ་
གཡུང་དྲུང་གི་སྐུ་ལ་བྱང་ཆུབ་པའོ། །གསོལ་པ། གསུང་ཐམས་ཅད་གང་དུ་བྱང་ཆུབ་
པ་ལགས། བཀའ་སྩལ་པ། རང་བཞིན་མེད་པའི་གསུང་ལ་བྱང་ཆུབ་པའོ། །གསོལ་
པ། ཐུགས་ཐམས་ཅད་གང་དུ་བྱང་ཆུབ་པ་ལགས། བཀའ་སྩལ་པ། མཉམ་པ་ཉིད་
འཁྲུལ་པ་མེད་པའི་ཐུགས་ལ་བྱང་ཆུབ་པའོ། །གསོལ་པ། ཡོན་ཏན་ཐམས་ཅད་གང་
298

སེམས་སྡེ། སྣང་མེད་ལྷུག་བཞག་ལེའུ།
དུ་བྱང་ཆུབ་པ་ལགས། བཀའ་སྩལ་པ། ལེགས་པ་ཀུན་ནས་འབྱུང་བའི་ཡོན་ཏན་
ལ་བྱང་ཆུབ་པའོ། །གསོལ་པ། ཕྲིན་ལས་ཐམས་ཅད་གང་དུ་བྱང་ཆུབ་པ་ལགས།
བཀའ་སྩལ་པ། སྙོམས་པར་ལྷུན་གྱིས་གྲུབ་པའི་ཕྲིན་ལས་ལ་བྱང་ཆུབ་པའོ། །གསོལ་
པ། འབྲས་བུ་ཐམས་ཅད་གང་དུ་བྱང་ཆུབ་པ་ལགས། བཀའ་སྩལ་པ། བླ་ན་མེད་
པ་ཡང་དག་པར་རྫོགས་པའི་འབྲས་བུར་བྱང་ཆུབ་པའོ། །གསོལ་པ། ཐམས་ཅད་
ནས་ཐམས་ཅད་དུ་གང་དུ་བྱང་ཆུབ་པ་ལགས། བཀའ་སྩལ་པ། བྱང་ཆུབ་ཀྱི་སེམས་
མ་བཅོས་པའི་ཐིག་ལེ་ཉག་གཅིག་མ་བྱང་ཆུབ་པའོ། །བྱང་ཆུབ་སེམས་གབ་པ་དགུ་
བསྐོར་གྱི་ནང་ནས། ཐེ་ཚོམ་ཡང་ཁོལ་དུ་བསྟན་པ་རྫོགས་སོ། །གཤེན་སྒོམ་ཆེན་གྱི་
གཏེར་མའོ། །དགེའོ། །བཀྲ་ཤིས་པར་གྱུར་ཅིག །དཔར་བྱང་། བྱང་ཕྱོགས་བསྟན་པ་
དམར་པོས་བཅོམས་བརླགས་སྐབས། བྱང་སེམས་ཐེག་མཆོག་གབ་པ་དགུ་སྐོར་འདི།
བྱང་ཆུབ་སེམས་དཔའ་བརྩོན་འགྲུས་རྒྱལ་མཚན་གྱིས། བྱང་ཆེན་ས་ལ་འགྲོ་ཀུན་རེག་
ཕྱིར་སྤེལ། དགེའོ། ། །
299

གསས་མཁར་རིན་པོ་ཆེ་སྤྱི་སྤུངས་སྒྲོན་མ་
གསལ་བའི་ཏན་ཏྲ་ལས་ངང་ཐག་
བསྐལ་པའི་སྒྲོན་མ་སྟོན། །
༄༅། །མའགྱུརྔ མཧྭ འི།། སྟོན་པ་ཚད་མེད་ཐུགས་རྗེ་ལྡན། ཐུགས་མཁྱེན་པའི་
ཡེ་ཤེས་ཅན། ཐུགས་རྗེ་དང་ལ་ཕྱག་འཚལ་ལོ། །ཀུན་བཟང་ཐུགས་ཀྱི་ཉིང་ཁུ་འདི།
སྐལ་པ་བཞིའི་མཐར་འཇོམས་ཅིང་། བར་དོ་བཞིའི་བདུན་པ་སེལ། བྱང་ཆུབ་སེམས་
ཀྱི་ངང་ཐག་འདི། གསས་མཁར་ཀུན་གྱི་ཡང་རྩེ་ཕུགས། ཐེག་པ་ཀུན་གྱི་ཡང་རྩེ་སྙིང་
བཅུད། ལྟ་སྤྱོད་ཀུན་གྱི་ཡང་རྩེ་རྒྱལ། རྒྱུད་ལུང་མན་ངག་རློང་བརྡོལ་ནས། གཤེན་
ལྷ་ཀར་པོ་འི་རྔོས་པོ་མཐོང་། དེ་ལས་རིག་པ་ཐབས་ཀྱིས་བརྒྱུད། ཨུད་དཔལ་རིན་
ཆེན་ཉིན་སྐར་ལྟར། ཀུན་གྱིས་མཐོང་ཐོས་རྟོགས་མ་ཡིན། ལས་འཕྲོ་སྐལ་ལྡན་དབང་
པོ་གསལ། རྟུལ་ཤུགས་ནན་ཏན་སྟོབས་ལྡན་ལ། གཤེན་ལྷ་ཀར་པོའི་དངོས་པོ་བསྟན།
འདི་ཐོས་དེ་བཞིན་བྱས་འགྱུར་ན། ཆིག་རིམ་ལས་ཀྱི་གཤེན་ལྷར་གཅིག །གཤེན་ལྷ་
མ་ཡིན་འབྲས་བུ་མེད། སྐལ་པ་སེམས་ཀྱི་ངང་ཐག་ཏུ། ཆགས་པ་ཀུན་གཞིའི་བར་དོ་
ལ། འཁོར་འདས་རྟོགས་འཁྲུལ་ས་ཟིན་བརྟག །གནས་པ་ཚེའི་བར་དོ་ལ། ཡེ་ཤེས་ངོ་
སྤྲད་རྩལ་སྦྱང་བསྟིམ། འཇིག་པ་དུས་ཀྱི་བར་དོ་ལ། སྐུ་ལྔ་ལྷ་ལྔ་ཡེ་ཤེས་སྤྲས། སྟོང་
པ་སྲིད་པའི་བར་དོ་ལ། ཅིག་ཅར་རིམ་པའི་ཡེ་ཤེས་བསྟན། ཤེས་རིག་རྒྱལ་པོ་ཀུན་
300

སེམས་སྡེ། ངང་ཐག་བསྐལ་པའི་སྒྲོན་མ།
གཞིའི་རྔོས། ཅིར་ཡང་མ་ཡིན་ཅིར་ཡང་གསལ། འོད་ཡུལ་གཞལ་ཡས་ཐིག་ལེ་ལ།
ནམ་མཁའ་ཏིང་ཤེལ་དཔེས་མཚོན་ཅིང་། གཤེན་ལྷ་ཅིས་དག་འགྲོ་བ་འཁྲུལ། ཉི་
རྒས་མུན་པའི་དཔེས་མཚོན་ཅིང་། རྒྱུ་ལྔའི་སྣོད་བཅུད་རྒྱུ་རྐྱེན་བསྟན། རྒྱུ་ལྔས་འཁོར་
བའི་བཞིན་བཏབ་ནས། སྐྱེ་རྒས་ན་འཆི་འཁོར་བར་སྦྱོང་། སེམས་ཀྱི་ངང་དུ་དེ་དག་
གཅར། གནས་པ་ཚེའི་བར་དོ་ལ། ཉོན་མོངས་མཚོན་དབལ་ཐུགས་རྗེས་བཅོམ།
དུག་ལ་སྔགས་ཀྱིས་བཏབ་པ་བཞིན། དུག་ལྔའི་རྒྱུད་ལ་གཉེན་པོ་སྐོ། མཁའ་ལ་ཁྱུང་
ལྡིང་དཔེས་མཚོན་ཅིང་། སྨྲ་བསམ་ཚིག་འདས་གཟུང་འཛིན་མེད། ཕྱོགས་མེད་བློ་
འདས་བྱ་བརྩལ་བྲལ། གཤེན་ལྷ་ཀར་པོ་ལྷ་ཡི་མཆོག །སེང་གེ་སྟོབས་ཀྱི་དཔེ་མཚོན་
ཅིང་། བྱ་རྒྱུ་བྱ་ཡུལ་མེད་པ་ལ། སྤྱོད་པ་གར་ཡང་མ་འགགས་ཏེ། སྤྱོད་ལ་མ་ཆགས་
རྣམ་དག་སྤྱོད། བྱ་རྩལ་ཀུན་ལས་འདས་པའི་དོན། གཤེན་ལྷ་ཀར་པོ་སྤྱོད་པའི་
མཆོག །དང་ར་མུར་ཏིང་དཔེས་མཚོན་ཅིང་། མ་བསྒོམ་བསམ་ལས་འདས་པ་འི།
རང་ལུས་ཅོག་བཞག་ལྷན་ནེ་བ། བསྒོམ་མེད་ངང་དུ་ཡེངས་མེད་ཞོག །དགོད་གཡུང་
བྱུང་ན་འགལ་མཐུན་བསྟེན། ངང་དུ་གཡོའ་བ་ཐག་ཆོད་ན། དགོངས་པའི་སེམས་
ཀྱི་ངང་དག་འདི། གཤེན་ལྷ་ཀར་པོ་དགོངས་པའི་མཆོག །ཤེལ་སྒོང་དག་པའི་དཔེའ་
མཚོན་ཅིང་། མ་སྲུངས་ཡེ་ནས་དམ་པ་ལ། དམ་ཚིག་སྲུང་དང་སྲུང་ཡུལ་མེད། མི་
བསྲུང་བསྲུང་བའི་དོན་མཐོང་ན། ཡེ་བསྲུངས་ཐུགས་ཀྱི་ངང་ཉིད་དུ། བསྲུང་ཉམས་
གཡོའ་བ་ཐག་ཆོད་ན། བྱང་ཆུབ་སེམས་ཀྱི་ངང་ཐག་སྟེ། གཤེན་ལྷ་དཀར་པོའི་དམ་
ཚིག་མཆོག །བྱད་དང་མེ་ལོང་དཔེའི་མཚོན་ཅིང༌། ཀུན་གཞི་རིག་པའི་ངང་ཉིད་
དུ། བོན་སྐུ་གཡོའ་མེད་ཡེ་ཤེས་རྫོགས། ཕྱོགས་མེད་མཐའ་བྲལ་ངང་ཉིད་དུ། སྤྲུལ་སྐུ་
བསམ་འཕེལ་ཡེ་ཤེས་རྫོགས། རེ་དོགས་མེད་པའི་ངང་ཉིད་དུ། འབྲས་བུ་རང་གྲོལ་
ཐག་ཆོད་ན། བྱང་ཆུབ་གྲུབ་པའི་ངང་ཐག་སྟེ། གཤེན་ལྷ་ཀར་པོ་འབྲས་བུའི་མཆོག །
301

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཁར་བར་ཉི་ཟླའི་དཔེས་མཚོན་ཅིང་། ནམ་མཁའི་སྤྲིན་དང་བར་སྣང་གཞའ། ཉི་
ཟླ་འི་འོད་དང་ཟིལ་རྣམས་ཀྱང་། སྙིང་པོ་སྣང་ཚུལ་གཉིས་མེད་ལ། སེམས་དང་
རྟོག་པའི་མཚན་མ་ཡང་། སེམས་ཉིད་སྟོང་པའི་ངང་ཉིད་དུ། རྣམ་རྟོག་མཚན་མ་
ཐག་བཅད་ན། གཉིས་མེད་ངང་དག་གཤེན་ལྷའི་ཐུགས། མཁའ་ཉི་གཞའ་ཚོན་
དཔེའ་མཚོན་ཅིང༌། སྐུ་གསུམ་མངོས་སུ་གསལ་པ་འི། ཉིད་ལ་ཉིད་དུ་ངོ་སྤྲད་པས།
རྣམ་དག་དབྱིངས་ཀྱི་གསས་མཁར་ན། ཤེས་རིག་རྒྱལ་པོ་བོན་གྱི་སྐུ། ས་ལེ་ལྷན་
ནེ་ཀུན་བཟང་འོད། ཀུན་བཟང་ཐུགས་ཀྱི་ངང་ཉིད་དུ། རྟོག་པའི་མཚན་མ་ཐག་
བཅད་ནས། ས་ལེ་ལྷན་ནེ་བོན་སྐུ་མཐོང་། ཤ་ཁྲག་དྲོད་དབུགས་ཡུལ་གྱི་དབུས། ཤེ་
ཐུན་མ་བེར་གསས་མཁར་ན། རྩ་ཁ་རྩ་འཛིན་རྩ་ལྔའི་དབུས། དེ་ན་འོད་གཟུགས་
རིན་པོ་ཆེ། སང་ངེ་ཡ་ལེ་ཡེ་སྲིད་བརྒྱལ། མ་རིག་གསང་སྒོ་རིག་པས་ཕྱེ། འོད་
གཟུགས་ལོངས་སྐུ་ལྡན། དྲི་མ་དུག་གསུམ་མི་སྤང་ཞིང་། འབྲས་བུ་སྐུ་གསུམ་ཐུགས་
མི་བླང་། རྫོགས་སྐུ་ཀུན་སྣང་ངང་ཉིད་དུ། དུག་གསུམ་མ་སྤངས་ཐག་བཅད་ན།
ས་ལེ་ཡ་ལེ་རྫོགས་སྐུ་མཐོང་། སྣ་ཚོགས་གསལ་བའི་གསས་མཁར་ནས། ཐིག་ལེ་སྣ་
ཚོགས་བྱེ་བྲག་ཏུ། ལྷང་ངེ་མ་ལེ་སྤྲུལ་པའི་སྐུ། ཡུལ་ཤེས་དབྱིངས་དང་ཡེ་ཤེས་གཉིས།
གཉིས་འཛིན་སྤྲོས་པའི་ཐག་ཆོད་ན། རང་གྲོལ་རང་སངས་དབྱེ་བ་མེད། མ་གཡོས་
སེམས་ཀྱི་ངང་ཉིད་དུ། རྟོགས་པའི་བག་ཆགས་ཐག་ཆོད་ན། ཉོན་མོངས་དུག་ལྔ་མི་
སྤོང་ཞིང་། སྐུ་ལྔ་ལྷ་ལྔ་བསེན་མི་བཟུང་། ངང་དུ་དུག་ལྔ་ཐག་ཆོད་ན། ངང་དུ་སྤྲུལ་
སྐུ་སྣ་ཚོགས་མཐོང་། སྐུ་གསུམ་མཐའ་རུ་མ་ལྷུང་པར། ངང་དག་ལྷུག་པ་རྩིས་མེད་
ཞོག ཁྲི་ལེ་ལྷམ་མེ་མ་ལེ་གསལ། རྩལ་རྫོགས་སྐྱེས་བུའི་དཔེས་མཚོན་ཅིང་། སྐུ་གསུམ་
མཐོང་ནས་རྩལ་གསུམ་སྦྱང་། དུག་ལྔ་ཀུན་གྱི་རྒྱུ་ཡིན་ཏེ། མེ་ཆུ་ས་རླུང་ནམ་མཁའ་
ལས། རྣམ་ཤེས་གཟུགས་ཚོར་འདུ་བྱེད་ཤེས། ཡུལ་ལ་སྒོམས་ཤིང་ཡུལ་བརྟགས་ནས།
302

སེམས་སྡེ། ངང་ཐག་བསྐལ་པའི་སྒྲོན་མ།
ཐབས་ཀྱི་ཕུང་པོ་རང་སྣང་ཤར། སྐུ་ལྔ་ཡེ་ཤེས་སྒོ་སྒོར་མཐོང་། དེ་མཐོང་འབྲས་བུ་
སྐུ་ལྔར་གསལ། སྐུ་ལྔ་ཏིང་འཛིན་དགོངས་པ་གསལ། དུག་ལྔ་རང་སྣང་ཐག་བཅད་
ན། མ་སྤངས་རང་གྲོལ་གཤེན་ལྷའི་སྐུ། དེ་རྟོགས་དུས་བཞི་འི་ཁྱད་པར་གྱིས། ཐེག་
སྒོ་གང་དང་འཚམས་པའི་ལྟ་སྤྱོད་ཀྱང་། བརྗེན་བསྙན་ཐེག་པའི་སྒོ་ལ་སྤྱད་པ་ཡིས།
སྲོད་ལ་བདེར་གཤེགས་མཆོད་བསྟོད་བརྗོད། གང་ལ་བག་ཆགས་ཆེ་བར་སྤྱད། ཐོ་
རངས་མཚན་དང་དཔེ་བྱད་བརྗོད། ཉིན་མོ་དགྱེའ་བའི་ལས་སྤྱོད་བླང་། སྣང་གཤེན་
སྤྱོད་པ་དེ་ལ་ངེས། དྲང་སྲོང་ཐེག་པའི་སྒོ་ལ་སྤྱོད་པ་ཡིས། སྲོད་ལ་རྩང་དག་དགྱེའ་
སྤྱོད་བྱ། གུང་ལ་འུ་ལེའི་ཆོ་འཕྲུལ་གཞོམ། ཐོ་རངས་སད་བེར་མཚན་བདོན་བཤགས།
ཉིན་མོ་གཤེན་རབ་ལས་སྤྱོད་བླང་། ཕྱ་གཤེན་ཐེག་པ་དང་པོ་བཞིས། ཨ་དཀར་ཐེག་
སྒོ་སྤྱོད་པ་ཡིས། སྲོད་ལ་བག་ཆགས་ཕྱག་རྒྱས་བསྡུས། གུང་ལ་གསང་སྒོ་དམིགས་
པས་བསྡམ། ཐོ་རངས་གསང་སྒོ་རིག་པས་དབྱེ། ཉོན་མོངས་སྣང་བ་དབང་དུ་བསྒྱུར།
འཕྲུལ་གཤེན་ཐེག་པ་དེ་ལ་ངེས། ཡེ་གཤེན་ཐེག་སྒོ་སྤྱོད་པ་འིས། སྲོད་ལ་བག་ཆགས་
སེམས་སུ་བསྡུལ། གུང་ལ་སྣང་ཚུལ་བག་ལ་བཉལ། ཐོ་རངས་རང་འབྱུང་ཡེ་ཤེས་
བསྟེན། ཉིན་མོ་སྣང་བའི་གྲོང་ཁྱེར་བཅོམ། ཁྱད་པར་འདི་ཞེས་སྤྱོད་ལས་འདས།
འདས་པའི་བོན་ལ་བཤད་དུ་མེད། ཡིན་པ་ཕྱིན་པ་བྱང་ཆུབ་སེམས། མྱེན་པ་མེད་པ་
བྱང་ཆུབ་སེམས། གཉིས་ལྟར་སྣང་བ་བྱང་ཆུབ་སེམས། གཉིས་ཀ་མེད་པ་བྱང་ཆུབ་
སེམས། དེས་ན་འདི་ཞེས་སྤྱོད་ལས་འདས། དྲོད་ཉམས་རྨི་ལམ་ར་རོ་འི་དུས། འདི་འི་
དོན་དང་མི་འབྲལ་ན། རྩལ་གསུམ་འབྱོངས་པའི་དྲོད་ཚད་ཡིན། མར་ཟད་མེ་མར་
གསོས་པའི་དཔེས་མཚོན་ཅིང་། རྡོ་སྤྱད་རྨི་ལམ་ཁ་ལ་ལུང་སྟོན་དང་། ལུས་ཀྱི་བཞིན་
ཉམས་ཡུལ་དང་དབང་པོ་འཛོམའཛོལ་༽། ཐར་གླུད་སྦྱིན་སྲེག་ཚོགས་ཀྱི་འཁོར་ལོ་
བསྐོར། རྟེན་པའི་མེ་ཆུ་ས་རླུང་ནམ་མཁའ་ཡང་། ཆགས་པ་ཅི་བཞིན་ཞིག་ནས་ནང་
303

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དུ་འདུ། ཕྱི་རུ་གང་ཞིག་རྟེན་འབྲེལ་ཕྱི་རྟགས་ཤར། ནང་དུ་གང་འདུས་འོད་ལྔ་རིམ་
གྱིས་ཤར། གསལ་འདེབས་གསུམ་གྱིས་སྟོང་ལ་རབ་ཏུ་འབད། གང་ཟག་དབང་པོ་
རབ་ཀྱི་བློ་ཅན་གྱིས། ཏིང་འཛིན་དགོངས་པ་ལྔའི་རྩལ་འབྱོངས་ན། འོད་ལྔ་རིགས་ལྔ་
ཁ་དོག་ལྔར་གསལ་བ། ལྷ་ལྔ་སྐུ་ལྔ་ཡེ་ཤེས་ལྔར་སྣང་བ། ལྔ་ལྔ་ཉི་ཤུ་རྩ་ལྔ་གཅིག་ཏུ་
དྲིལ། སྤྱན་དྲུག་རིག་པའི་སྤྱན་ནི་ཐིག་ལེ་བྱང་ཆུབ་སེམས། དངོས་མེད་ངང་དུ་སྣང་
མེད་ཐག་བཅད་འཕང་། བར་དོར་མི་ལྟུང་སྐར་མདའ་འཕངས་པ་འདྲ། སྟོང་ཞིང་
བདག་མེད་མཚན་མ་ཡོངས་དང་བྲལ། གང་ཟག་དབང་པོ་འབྲིང་གི་བློ་ཅན་གྱིས།
མུན་པར་སྒྲོན་མེ་བཏེག་པའི་དཔེས་མཚོན་ཅིང་། དྲག་རྩུབ་སྐལ་པས་སེམས་ཀྱི་
མདངས་ཕྲི་ནས། ཞག་གསུམ་དྲོས་བཞིར་ཅིར་ཡང་མ་ཡིན་ཏེ། ཞག་རེར་སེམས་སྣང་
འོད་གཟུགས་ལྔར་ཤར་ནས། འོད་ལྔ་ལྷ་ལྔའི་སྐུ་རུ་མཐོང་རྟོགས་ནས། སྲིད་པ་བར་
དོ་འི་གནས་ནས་ཞག་བདུན་ན། མི་གསུམ་རྟ་གསུམ་སོ་སོ་ནས་ས་གསུམ་རིམ་གྱིས་
ནོན། ལྷ་ལྔའི་ངང་དུ་དུག་ལྔ་ཐག་བཅད་ན། སེམས་ཀྱི་ངང་ཐག་ཡེ་ཤེས་དབྱིངས་སུ་
ཐིམ། གང་ཟག་བློ་འི་ཐ་མར་གྱུར་པས་ནི། འོད་ལྔ་མེ་ཆུ་ས་རླུང་ནམ་མཁར་རྟོགས།
དེ་འིས་བཞིན་བཏབ་ཕུང་པོ་འི་ལུས་ལེན་པ། རིགས་བཟང་ཁུངས་བཙུན་སྐྱེ་གནས་
ཁྱད་པར་ཅན། གཟུགས་བཟང་སྟོབས་ལྡན་དབང་པོ་ཀུན་ཚང་ཞིང་། ལས་ཀྱི་འཕྲོ་
བླངས་གོ་རྟོགས་ཅིག་ཆར་གྱིས། དབང་པོ་རང་བཞིན་ཡེ་ཤེས་དབྱིངས་སུ་ཐིམ། སྐྱེ་བ་
འདི་ལ་ཡེ་ཤེས་རྩལ་འབྱོངས་ནས། དྲག་རྩུབ་དབང་གིས་བདེའ་རྟོགས་བར་མི་ཆོད།
སྐྱེ་མེད་དབྱིངས་སུ་རང་མངོན་སངས་རྒྱ། སྐྱེ་བའི་སྒོ་བཀག་འཁམས་གསུམ་འཁོར་བ་
བཅོམ། ལྟུང་བའི་སྲང་བསྡམས་གཡུང་དྲུང་བཙུགས་པའི་སྐུ། སྨོན་ལམ་སྟོབས་ཀྱིས་
འགྲོ་དོན་མཛད་ཀྱང་སྲིད། མི་སྲིད་སྲིད་པས་ཐིག་ལེ་མངོན་སངས་རྒྱས། ཐམས་ཅད་
ཀུན་རྫོགས་རྫོགས་ཆེན་བྱང་ཆུབ་སེམས། ཅིར་ཤར་སེམས་ཡིན་སེམས་ནི་ཅི་ཡང་མེན།
304

སེམས་སྡེ། ངང་ཐག་བསྐལ་པའི་སྒྲོན་མ།
བྱང་ཆུབ་སེམས་སུ་མཐའ་བྲལ་འུབ་ཆུབ་རྫོགས། བྱང་ཆུབ་སེམས་ཀྱི་ངང་ཐག་རིག་
པ་སེམས་ཀྱི་མེ་ལོང༌། རྫོགས་སྙོ། །ཋམ་པ༢༽མ། །
༧ སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ལ་ཕྱག་འཚལ་ལོ། །ཅེས་པ་ལས་
སོགས་པའི་ཕྱག་བྱང་དང་དབུའ་འཆད་ནི་སེམས་ལུང་སྤྱི་དང་མཐུན་པར་ཤེས་པར་
བྱའོ། །སེམས་ཀྱི་མན་ངག་འདི་ལ་སྐལ་པ་བཞིའ་མཐའ་བསལ་ཏེ། བར་དོ་བཞི་
སེམས་གཤེན་ལྷ་ཀར་པོ་འི་ངང་དུ་ཐག་གཅད་དེ་བསྟན་པ་འབྲུ་ལ་སྦྱར་དེ་བཤད་པ།
ཤེས་རིག་རྒྱལ་པོ་ཀུན་གཞིའ་རྔོས་ཅེས་པ། འདིས་ཆགས་པ་ཀུན་གཞི་འི་བར་དོ་སྟོན་
དེ། རང་ཤེས་རིག་རྒྱལ་པོ་ཁོ་ན་ཀུན་གཞིའ་ཞེས་བྱའོ། །ཅི་ཡང་མ་ཡིན་ཅིར་ཡང་
གསལ་ཅེས་པ། ཀུན་གཞི་ནི་དཔེར་ན་འདུས་མ་བྱས་ཀྱི་ནམ་མཁའ་དང་འདྲ་སྟེ། ཅི་
འི་དངོས་པོར་ཡང་མ་གྲུབ་པ་ལ་བྱའོ། །འོད་ཡུལ་གཞལ་ཡས་ཐིག་ལེ་ལ་ཅེས་པ། ཅི་
ཡང་མ་ཡིན་པའི་དུས་དེ་ན། ཡུལ་ཀུན་སྣང་འོད་ཀྱི་ཡུལ་ལ། འབྱུང་བ་བཞིའི་རྒྱ་མ་
བཅས། ནང་འོད་ཀྱི་ཐིག་ལེ་རིགས་ལྔ་ལ་འབྱུང་བ་ལྔ་འི་རྔོས་མ་རྩིགས་པ། ཅི་ཡང་
མ་ཡིན་པ་ཞེས་བྱའོ། །ནམ་མཁའ་ཏིང་ཤེལ་དཔེས་མཚོན་ཅིང་ཅེས་པ་དཔེར་ན་
འདུས་མ་བྱས་ཀྱི་ནམ་མཁའ་ནི། སྟོང་པ་ལྟ་བུ་ལ་སྤྲིན་དང་ཁུ་རླངས་གཞའ་ཚོན་དུ་
བྱུང་བ་རྩལ་དེ་རྣམས་ཀྱི་ཕྱོགས་སུ་ཡང་མ་ལྷུམ། རྩལ་ཁོ་ནར་ཀྱང་རྒྱ་མ་ཆད། ནམ་
མཁའི་ཕྱོགས་སུ་ཡང་མ་ལྷུམ། རྩལ་དེ་རྣམས་ནམ་མཁའི་ངང་དུ་ལྷུན་གྱིས་གྲུབ་པ་
བཞིན་དུ། ཀུན་གཞི་དེ་ལས་འཁོར་འདས་གཉིས་ཀ་འབྱུང་ཡང་། འཁོར་བའི་ཕྱོགས་
སུ་ཡང་མ་ལྷུམ། མྱ་ངན་འདས་པར་ཡང་རྒྱ་མ་ཆད། གཉིས་ཀར་ལྷུན་གྱིས་གྲུབ་སྟེ།
ཅིང་ཡང་མ་ཡིན་པའོ། །ཏིང་ཤེལ་ཅེས་པ་སྨན་གྱི་རྒྱལ་པོ་གཡུང་སྟེ་གར་མ་ཞེས་བྱ་
བའི་འབྲུ་བཅུད་དེ། རླུང་ནད་ཅན་ལ་བཏང་ན་བརྟན་པ་ཐོབ་སྟེ་སྨན་དུ་འགྱུར།
འཁྲིས་ནད་ཅན་ལ་བཏང་ན་མེ་ལ་ཤིང་བསྣན་ཏེ་དུག་ཏུ་འགྱུར། ཐ་མ་ལ་ནད་མེད་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་ལ་བཏང་ན་རེག་པ་ལྟོ་ཟས་སུ་འགྱུར་རོ། །འབྲུའ་བཅུད་དེ་ལ་སྨན་དང་དུག་བྱའོ་
བསམ་པ་མྱེད་ཀྱང་། རླུང་ནད་ཅད་ལ་སྨན་དུ་སོང་བ་བཞིན་དུ། ཀུན་ཏུ་བཟང་པོ་
སེམས་རང་འབྱུང་གི་གཤེན་ལྷ་ཀར་པོ་སངས་རྒྱས། འཁྲིས་ནད་ཅན་ལ་དུག་ཏུ་སོང་
པ་བཞིན་དུ། འཁོར་བའི་སེམས་ཅན་ཅི་ཡང་མ་ཡིན་པ་ལ་སྣང་བ་སྣ་ཚོགས་སུ་
གཡོས་ཏེ་འཁོར་བར་འཁྱམས། ལུས་ཐ་མལ་ལ་ལྟོ་ཟས་སུ་སོང་བ་དང་འདྲ་སྟེ། ལྷ་
ཀུན་སྣང་ཁྱབ་པ་ལ་ལོངས་སྤྱོད་རྫོགས་པའི་སྐུ་སྒྱུ་མ་ཙམ་དུ་གནས་ཏེ། རང་ས་ཟིན།
དེ་ལ་གཤེན་ཡེ་གཤེན་གཙུག་ཕུད་སྤྲུལ་པའི་སྐུ་རིག་པར་ཤར་དུ་བྱོན་དེ། འགྲོ་བའི་
འདྲེན་སྟོན་མཚད་དོ། །གཤེན་ལྷ་ཅིས་དག་འགྲོ་བ་འཁྲུལ་ཅེས་པའི་ཡང་དོན་ནོ། །ཉི་
རྒས་མུན་པའི་དཔེས་མཚོན་ཅེས་པ། དེ་ལྟར་སེམས་ཅན་འཁྲུལ་པ་ནི། ཉི་རྒས་མུན་
སྲོས་རང་གི་རང་བཞིན་མི་གསལ་བ་དང་འདྲའོ། །རྒྱུ་ལྔ་སྣོད་བཅུད་རྒྱུ་རྐྱེན་བསྟན་
ཅེས་པ། དེ་ལྟར་འོད་ཀྱི་གཞལ་ཡས་མཐའ་རལ་དེ་འོད་ལྔའི་ཁ་དོག་ལས། མེ་ཆུ་ས་
རླུང་འབྱུང་བ་སྣོད་ཀྱི་འཇིག་རྟེན་སྡུག་བསྔལ་གྱི་ཁང་བུར་ཆགས་སོ། །འོད་ལྔའི་ཐིག་
ལེ་ལས་རྒྱུ་འབྲས་ཀྱི་ཕུང་པོ་ལྔར་འགྱུར་ཏེ། ལུས་དང་སེམས་གཉིས་ལས་ཀྱིས་འབྲེལ་
དེ། ཕྱི་ལུས་ཀྱི་སྡུག་བསྔལ་ནང་སེམས་ལ་བསྒོ་སྟེ་འཁོར་བ་ལས་འཁོར་བར་རུ་བཞེན་
བཏབ་བོ། ། སྐྱེ་རྒས་ན་འཆིས་འཁོར་བ་སྦྱོང་ཅེས་པ། དེ་ལྟར་རྒྱུ་མ་རིག་པས་བསྐྱེད་
པའི་ཕུང་པོ་དེ། སྐྱེ་བའི་སྒོ་མ་ཁྱེགས་སྡུག་བསྔལ་དང་བཅས་ཏེ་སྐྱེས། རྒས་པའི་སྒོ་མ་
ཁྱེགས་ཏེ་སྡུག་བསྔལ་དང་བཅས་ཏེ་རྒས། ན་བའི་སྒོ་མ་ཁྱེགས་སྡུག་བསྔལ་དང་
བཅས་ཏེ་ན། འཆི་བའི་སྒོ་ཁྱེགས་སྡུག་བསྔལ་དང་བཅས་ཏེ་འཆི། འཁོར་བའི་སྒོ་མ་
ཁྱེགས་སྡུག་བསྔལ་དང་བཅས་ཏེ་རྒྱུད་དོ། །སེམས་ཀྱི་ངང་དུ་དེ་ཅེས་པ། འཁོར་སྡུག་
བསྔལ་དུ་གནས་པ་དེ། རང་སྣང་བྱང་ཆུབ་སེམས་ཀྱི་ངང་དུ་ཐག་གཅད་དོ། །གནས་
པ་ཚེའི་བར་དོ་ལ་ཅེས་པ། བསྔར་གྱི་ཆགས་པའི་ལུས་སམ། དེ་བོར་དེ་ད་ལྟ་བླངས།
306

སེམས་སྡེ། ངང་ཐག་བསྐལ་པའི་སྒྲོན་མ། ༼ཚ༽
ཕྱི་མ་མ་བླངས་པའི་བར་ཆགས་པའི་ཚེ་འདི་ལ་ཞེས་བྱའོ། །ཉོན་མོངས་མཚོན་དབལ་
ཐུགས་རྗེས་བཅོམ་ཅེས་པ། ཐུགས་རྗེ་ཆེན་པོ་བཞིས་འདྲེན་པ་ཐབས་ཀྱིས་རྟིང་སེར་
བསླངས་བར་བྱའོ། །དུག་ལ་སྔགས་བཏབ་ཅེས་པ། དཔེར་ན་དུག་ཧ་ལ་གསོད་བྱེད་
བྱང་ཁོག་གམ་ཁོང་དུ་སོང་ན་མོད་འཆི་བ་ཡིན་ཏེ། དེའི་གཉེན་པོ་སྔགས་ཀྱིས་བཏབ་
ན་དུག་ཉིད་ཀྱང་སྨན་དུ་འགྱུར་བཞིན་དུ། ཞེས་བྱའོ། །དུག་ལྔའི་རྒྱུད་ལ་གཉེན་པོ་སྐོ་
ཅེས་པ། དེ་བཞིན་དུ་ཐེག་པ་འོག་མ་བ་ལྟར་ན་འགལ་བ་སྣ་ཚོགས་གཉེན་པོར་རྡོང་
པའོ། །ཐེག་པ་ཆེན་པོ་ལྟར་ན་དུག་མ་སླངས་པར་སྨན་དུ་སོང་བ་བཞིན་དུ། དུག་ལྔ་
མ་སྤངས་པས་གཉེན་པོས་གྲོགས་སུ་ཤར་ཏེ། དུག་ལྔ་ཡེ་ཤེས་ལྔ་རུ་རང་གྲོལ་ཞེས་
བྱའོ། །ཁྱུང་ལྡིངས་ཅེས་པ་འདིས་ཀུན་ཏུ་བཟང་པོ་བོན་ཉིད་ཁྱབ་བདལ་གྱི་ལྟ་བ་སྟོན་
ཏེ། དཔེར་ན་འདབ་ཆགས་ཀྱི་རྒྱལ་པོ་ཁྱུང་ཞེས་བྱ་བ་དེ། གཤོག་དྲུག་ཐང་བཅད་
ནས་ལྡིང་པའི་དུས་ན། འབད་རྩོལ་ཐམས་ཅད་དང་བྲལ་དེ། སྣང་སྲིད་ཁོབ་འོག་ཏུ་
ཆུད་ནས་གང་ཡང་ཉམ་མི་ང་བ་བཞིན་དུ། རང་ཤེས་རིག་གི་རྒྱལ་པོ་ཀུན་གཞིའི་
བྱང་ཆུབ་ཀྱི་སེམས་ཚིག་ཙམ་མ་ཡིན་པར་སལ་ཀྱིས་རྟོགས་པའི་དུས་ན། སྨྲ་བསམ་
ཙིག་ཙམ་གཟུང་འཛིན་མེད་ཅེས་བྱ་སྟེ། ལས་དང་ཉོན་ཉོ་མོངས་པ་ཐམས་ཅད་ཉམ་
ང་བ་མྱེད་དེ། བྱང་ཆུབ་སེམས་ཀྱི་ངང་རང་བཞིན་གྱིས་ཐག་བཅད་པ་ལ་བྱའོ། །
ཕྱོགས་མེད་བློ་འདས་བྱ་རྩལ་བྲལ་ཅེས་པ། སེམས་གཤེན་ལྷ་ཀར་པོ་འི་ལྟ་བ་ལ་བྱ་
རྩལ་མེད་པ་ཙམ་ན། ཐེག་པ་འོག་མ་བ་རྣམས་ལ་བྱ་རྩལ་ཡོད་པར་ཡང་བསྟན་ཏེ།
བྱ་བྲན་གྱི་གཤོག་རླབས་ཀྱིས་བར་སྣང་འདེགས་པར་ནུས་པ་དང་འདྲ་སྟེ། ཐེག་པ་
འོག་མ་བ་རྣམས་ཀྱི་རང་ལྟ་བ་ཤུགས་ཀྱི་རྟ་ལ་ཞོན་ནས། འབད་རྩོལ་གྱི་སྟོབས་སྣ་
ཚོགས་ཀྱིས་ས་དང་ལམ་ལ་འགོད་པར་འགྱུར་རོ། །དེ་ལྟར་ཐེག་པ་འོག་མ་བ་རྣམས་
ལས་དཔགས་པ་དེ་ནི་ལྟ་བའི་མཆོག་ཞེས་བྱའོ། །སེང་གེ་སྟོབས་ཀྱིས་ཅེས་པ། འདིའ་
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཀུན་ཏུ་བཟང་པོ་བོན་ཉིད་ཐེག་པའི་སྤྱོད་པ་སྟོན་ཏེ། དཔེར་ན་རྩལ་གསུམ་རྫོགས་
པའི་སེང་གེ་དེ། ཉམ་ང་མེད་པར་ཤུགས་ཀྱི་མཆོངས་པའི་དུས་ན། ཆུ་རློང་གངས་
བྲག་ཐམས་ཅད་ཐེན་ཐོགས་དང་རྩིས་ལྡབ་མེད་དོ། བྱ་རྒྱུ་བྱ་ཡུལ་མེད་པ་ལ་ཅེས་པ།
དཔེའ་དེ་བཞིན་དུ་བྱ་བའི་ལས་ལ་གང་ལ་ཡང་ཐེན་པ་དང་ཐོགས་པ་མེད་པའི་རྡུལ་
ཤུགས་དང་ལྡན་པའོ། །སྤྱོད་པ་གར་ཡང་མ་འགགས་ཏེ་ཞེས་དེ་ལ་བྱའོ། །སྤྱོད་ལ་མ་
ཆགས་ཅེས་པ། དེ་ལྟར་མ་འགགས་པར་སྤྱད་པ་ལས། རྩི་ལྡབ་དང་ཞེན་པ་མེད་དེ།
བྱ་བའི་རྒྱུ་མ་འགགས་ལ་བྱེད་པའི་མཁན་པོ་མ་འགྲུབ་པ་ལ་བྱའོ། །དེ་ཙམ་ཉིད་ན་བྱ་
རྩལ་ཀུན་ལས་འདས་ཞེས་ཀྱང་བྱའོ། །གཤེན་ལྷ་ཀར་པོ་སྤྱོད་པའི་མཆོག་ཞེས་ཀྱང་
བྱའོ། །དང་ར་མུར་ཏིང་ཅེས་པ་འདི་ཀུན་ཏུ་བཟང་པོ་བོན་ཉིད་ངང་གི་སྒོམ་པ་སྟོན་
ཏེ། དཔེར་ན་རྒྱ་མཚོའ་ཆེན་པོའི་རླུང་དེ། ངོ་བོ་ཆུ་རུ་ནི་གསལ་ལ། གཡོའ་ཞིང་
འཁྲུག་པར་ཡང་མི་སྣང་ངོ༌། །མ་བསྒོམས་བསམ་ལས་འདས་པའི་ཅེས་པ། དཔེའ་དེ་
བཞིན་ཏུ་གཡུང་དྲུང་གི་སེམས་ལ་ཡང་ཁ་རྟིང་འདི་ཙམ་ཞེས་བྱ་བར་ཡང་མ་གྲུབ་བོ།
རང་ལུགས་ཅེས་པ་ནི། སེམས་ཀྱི་ངོ་བོ་གསལ་བ་ལ་བྱ། སེམས་ལ་འདི་ཞེས་བསྒོམ་དུ་
མེད་པ་ལ་བྱ་སྟེ་མ་བསྒོམས་རྒྱུན་ཆགས་སུ་གནས་པའོ། །དགོད་གཡུང་བྱུང་ན་འགལ་
མཐུན་བསྟེན་ཅེས་པ། གལ་ཏེ་དགོངས་པ་འཕྱར་དེ་དགོད་ན། བསྡུ་བ་རྣམ་པ་
གསུམ་བྱ་སྟེ། ལུས་ཕྱག་རྒྱ་ལ་བསྡུ་སྟེ་རང་བཞིན་ཆ་ལུགས་ཀྱི་ཕྱག་རྒྱ་རྣམ་པ་ལྔ་
བཅའ། ངག་སྙིང་པོ་ལ་བསྡུ་སྟེ་དཔའ་བོ་འབྲུ་ལྔའམ་གསལ་བའི་རྒུ་འཛབ་མ་
བསྒྲགས་ཡིད་ཀྱིས་བརྗོད། ཡིད་དགོངས་པ་ལ་བསྡུ་སྟེ་ཤེ་ཐུན་མང་བེར་གྱི་ནང་ན་ལྷ་
ཀུན་ཏུ་བཟང་པོ་འཐེབ་ལོང་ཙམ་གསལ་བ་ལ་འོད་དཀར་དམར་གྱི་གཡས་སྐོར་དུ་
ཀ་ར་ར་སྐོར་བར་བསམ་སྟེ་ཤེས་པ་ཡང་སྤངས་སྨད་དེ་ལུས་སེམས་ཆ་བརློད་པར་
བྱའོ། །ཡང་གལ་ཏེ་དགོངས་པ་བྱིང་སྟེ་མྱོས་ཅིང་དམུགས་པར་འགྱུར་ན། གསེང་པ་
308

སེམས་སྡེ། ངང་ཐག་བསྐལ་པའི་སྒྲོན་མ། ༼ཚ༽
རྣམ་པ་གསུམ་བྱ་སྟེ། ལུས་ཤེལ་གྱི་སྦུ་གུ་ལྟར་སྟོང་པར་བསེང་། སྟོང་པ་རིག་གསལ་
དུ་བསེང་། རིག་པ་ཡུལ་གསལ་དུ་བསེང་སྟེ། དེ་ཡང་ཕྱི་འི་སྣང་བ་མ་འགགས་སྟེ་
བུན་ནེ་ལོང་ངེ་། ནང་གི་རིག་པ་མ་བཞེན་སྟེ་ཧྲིག་གེ་ཕྱོད་དེ་གནས་པ་སྟེ་ཤེས་པ་
སྤངས་སྟོད་པར་བྱའོ། །ངང་དུ་གཡོའ་བ་ཐག་ཆོད་ན་ཅེས་པ། དེ་ལྟར་རིག་པ་དགོད་
གཡུང་གི་དབང་དུ་མ་སོང་བའི་ངང་དུ་མཐའ་ཐམས་ཅད་ཐག་བཅད་ནས་གཤེན་ལྷ་
ཀར་པོ་དགོངས་པའི་མཆོག་ཞེས་བྱའོ། །ཤེལ་སྒོང་དག་པའི་དཔེས་མཚོན་ཅིང་ཅེས་
པ། འདིས་དམ་ཚིག་བསྟན་ཏེ། དཔེར་ན་ཤེལ་གི་སྒོ་ང་དེ་ལ་དྲི་མས་གོས་ཅིང་སྒྲིབ་
པའི་གནས་མེད་ཡེ་ནས་མེད་དོ། །དམ་ཚིག་སྲུང་དང་སྲུང་ཡུལ་མེད་ཅེས་པ། དེ་
བཞིན་དུ་སེམས་རང་བྱུང་གི་གཤེན་ལྷ་ཀར་པོ་ལ་དམ་ཚིག་སྲུང་པའི་མཁན་པོ་མ་
གྲུབ། མཁན་པོ་མ་གྲུབ་པས་སྲུང་པའི་ཡུལ་ཡང་མ་གྲུབ་པའོ། །མི་བསྲུང་བསྲུང་ཆེན་
དོན་མཐོང་ན་ཅེས་པ། དེ་ལྟར་སྲུང་ཡུལ་དང་སྲུང་མཁན་མ་གྲུབ་པས། ཉམས་པ་
འབྱུང་མི་སྲིད་པས་སྲུང་ཆེན་དོན་མཐོང་ན། ཡེ་བསྲུང་སེམས་ཀྱི་ངང་ཉིད་དུ།
བསྲུང་ཉམས་ཀྱི་གཡོའ་བ་ཐག་བཅད་ཞེས་བྱའོ། ། དེ་ལྟར་སྲུང་མཁན་མི་ཉམས་པས་
བྱང་། སྲུང་མཁན་གྱིས་མི་ཉམས་པས་བསྲུང་ཡུལ་ཡང་མ་གྲུབ་པས་ཆུབ་ཅེས་བྱའོ། །
དེ་ལྟར་བྱང་ཆུབ་པའི་ནི་གཤེན་ལྷ་ཀར་པོ་འི་དམ་ཚིག་མཆོག་ཞེས་བྱའོ། །བྱེད་དང་
མེ་ལོང་དཔེས་མཚོན་ཅིང་ཞེས་པ་ནི། འདིས་རྟོགས་པ་སེམས་ཀྱི་འབྲས་བུ་བསྟན་ཏེ།
དཔེར་ན་ན་ཆུང་སྐྱེག་མོ་ཅིག་གིས། རྡུལ་ཀར་གྱི་མེ་ལོང་ཕྱིས་དེ་ལྟས་པའི་དུས་ན།
བལྟས་པའི་བྱད་དེ་ཡང་བལྟས་མཁན་གྱི་བྱད་ཅི་ལྟ་བུ་མ་ཡིན་པ་བྱེད་དང་གཟུགས་
གཉིས་སོ་སོ་ཐ་དད་པ་མ་ཡིན་ནོ། །ཀུན་གཞིའ་རིག་པའི་ངང་ཉིད་དུ་ཅེས་པ། དེ་
བཞིན་དུ་རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་རྟོགས་པའི་དུས་ན།
ཀུན་གཞི་མ་ཡིན་པའི་ཡེ་ཤེས་གུད་ན་མེད་ལ། ཡེ་ཤེས་མ་ཡིན་པའི་ཀུན་གཞིའ་
309

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལོགས་ན་མྱེད་དེ། ཡེ་ནས་ཡོད་པའི་དོན་དེ་ཚིག་ཙམ་མ་ཡིན་པར་རང་ངོ་ཤེས་པ་ནི།
འབྲས་བུ་རང་འབྱུང་གི་ཡེ་ཤེས་ཞེས་བྱའོ། དེ་སྟོང་ལ་ཡོངས་སུ་རྒྱ་མ་ཆད་པས་བོན་
སྐུ་ཞེས་བྱའོ། །དེ་ལ་མཚན་མེད་ཀྱི་ཡེ་ཤེས་ལྔ་ཚང་པས་རྫོགས་སྐུ་ཞེས་བྱའོ། །དེ་ཅིར་
ཡང་གསལ་འདི་ཁར་མུ་མ་ཐུག་པས་སྤྲུལ་སྐུ་ཞེས་བྱའོ། །དེ་ཐོབ་ཏུ་མི་རེ་ཡེ་ནས་
གནས་ལ། སྟོར་གྱིས་མི་དོགས་སེམས་ལ་འགྲོ་ས་མེད་པས་སོ། །དེ་ཙམ་ཉིད་ན་
བདག་ཞལ་བདག་གིས་མཐོང་པ་གཤེན་ལྷ་ཀར་པོ་འབྲས་བུའི་མཆོག་ཞེས་བྱའོ། །
རང་གི་ངང་དུ་རང་ཐག་བཅད་ཞེས་བྱའོ། །མཁའ་བར་ཉི་ཟླའི་དཔེས་མཚོན་ཅིང་
ཅེས་པ། རྩལ་དེ་ལྟ་བུ་ནན་ཏན་དུ་ངོས་སྤྲད་དེ། དཔེར་ན་ནམ་མཁའ་ལ་ཉི་ཟླ།
བར་སྣང་ལ་གཞའ་ཚོན་དུ་སྣང་ངོ༌། བསམ་འདས་བརྗོད་མེད་མཐའ་བྲལ་ཅེས་པ།
རྩལ་ཉི་ཟླ་དང་གཞའ་ཚོན་ནི་བསམ་ལས་འདས་ལ། ནམ་ཁ་དང་བར་སྣང་ནི་འདི་
ཞེས་བརྗོད་ལས་འདས་སོ། །དེ་ཡང་བོན་ཉིད་ནམ་མཁའི་ངོགས་དང་འདྲ། སྣང་
ཚུལ་ནམ་ཁའི་སྤྲིན་དང་འདྲ། ནམ་ཁ་བར་སྣང་སྤངས་པ་ན། སྤྲིན་དང་གཞའ་ཚོན་
མིང་ཡང་མེད། སྤྲིན་དང་གཞའ་ཚོན་སྤངས་པ་ན། ནམ་ཁ་བྱའི་མིང་ཡང་མྱེད་དོ། །
དེ་ལྟར་བོན་སྤངས་ན་སྟོང་པ་ཡོད་མི་འགྱུར། མཚན་མ་སྤངས་ན་བོན་ཉིད་མཐོང་མི་
འགྱུར། དེ་གཉིས་སུ་མྱེད་པའི་དུས་ན། སེམས་ཉིད་སྟོང་པའི་ངང་ཉིད་དུ། རྣམ་རྟོག་
མཚན་མ་ཐག་བཅད་ནས། གཉིས་མེད་ངང་དུ་ཐག་གཤེན་ལྷའི་ཐུགས་ཞེས་བྱའོ། །
མཁའ་ཉི་གཞའ་ཚོན་དཔེས་མཚོན་ཅེས་པའི་ངོ་སྤྲོད་དེ། གོང་དུ་ཡང་ཡང་བཤད་པ་
བཞིན་དེ་རྒྱུས་ཉིད་ན་ཞིབ་བོ། །རྩལ་རྫོགས་སྐྱེས་བུའི་དཔེས་མཚོན་ཅིང་ཅེས་པ།
འདིས་གོང་མ་ལྟར་དོན་ཤེས་ངོ་སྤྲད་ནས་ད་ཉམས་སུ་བླང་ཞིང་རྩལ་སྦྱང་སྟེ། དཔེར་
ན་སྐྱེས་བུ་ལུས་ལ་རྩལ་གསུམ་རྫོགས་པ་ཅིག་གིས། རྩལ་དེ་གོམས་ཤིང་སྦྱང་ན་གང་
ཡང་གྲུབ་ལ། མ་གོམས་ན་མི་ཤེས། མ་སྦྱངས་ན་མི་འགྲུབ། དཔེའ་དེ་བཞིན་དུ་ཀུན་
310

སེམས་སྡེ། ངང་ཐག་བསྐལ་པའི་སྒྲོན་མ།
གཞིའ་བྱང་ཆུབ་ཀྱི་སེམས་རྟོགས་བྱས་ནས་མ་སྦྱངས་ན་འབྲས་བུ་བརྟན་པ་མི་ཐོབ་
པས། སྐུ་གསུམ་མཐོང་ནས་རྩལ་གསུམ་སྦྱང་ཞེས་པའི་དོན་ལ་འབད་དོ། །དུག་ལྔ་
ཀུན་གྱི་རྒྱུ་ཡིན་ཏེ་ཅེས་པ། རྟོགས་པར་བྱ་བ་ཡུལ་རྒྱུ་རུ་སོང་བ་ཡང་ཡིན་ལ། མ་
རྟོགས་པར་བྱེད་པ་བདག་པོ་རྒྱུ་རུ་སོང་བ་ཡང་ཡིན་ཏེ། གྲོལ་བྱ་གྲོལ་བྱེད་ཀྱི་རྒྱུ་
འབྲས་ཏེ། སྐུ་ཡེ་ཤེས་ཀྱི་རྒྱུ་ཡང་དུག་ལྔ་ཁཱ་ན་འོ། །མེ་ཆུ་ས་རླུང་ནམ་ཁ་ལ་ཅེས་པ།
རྒྱུན་ལྔའི་གནས་ཀྱང་མེ་ཆུ་ས་རླུང་འབྱུང་བ་ལྔའོ། །རྣམ་ཤེས་གཟུགས་ཚོར་འདུ་བྱེད་
ཤེས་ཅེས་པ། དེ་ལྟར་དུག་ལྔ་འབྱུང་ལྔ་ལ་རྒྱུ་ཅིག་པ་ལས་ཕུང་པོ་ལྔའི་རང་བཞིན་དུ་
སྣང་སྟེ། ནམ་མཁའ་རྣམ་ཤེས་ཞེ་སྡང་དང་འབྲེལ། ས་ནི་གཟུགས་ཏེ་རྟི་མུག་དང་
འབྲེལ། རླུང་ནི་འདུ་བྱེད་ང་རྒྱལ་དང་འབྲེལ། མེ་ནི་ཚོར་བ་འདོད་ཆགས་དངའབྲེལ།
ཆུ་ནི་འདུ་ཤེས་འཕྲང་དོག་དང་འབྲེལ་ཏེ། དེ་ལ་བསྒོམ་པའི་ཡུལ་དུ་བྱས་ཏེ་སྒོམ་པ་
ནི། ཡུལ་ལས་སྒོམ་པའི་ཡུལ་བརྟགས་ནས་ཅེས་བྱའོ། །དེ་མཐོང་འབྲས་བུ་སྐུ་ལྔ་
གསལ་ཅེས་པ། ནམ་རྣམ་ཤེས་ཀྱི་ཕུང་པོ། ཞེ་སྡང་ཀུན་སྣང་ཁ་འགྱིང་། ལྷ་བོན་གྱི་
སྐུ། ཡེ་ཤེས་སྟོང་པ་ཉིད་ཀྱི་ཡེ་ཤེས། རིགས་བདེའ་བ་ཆེན་པོ་འི་རིགས། དགོངས་པ་
ཁྱུང་ཆེན་ལྡིངས་པ། སྟོབས་འཁྲུལ་པ་མེད་པའི་ཐུགས། ཏིང་ངེ་འཛིན་དེ་བཞིན་ཉིད་
ཀྱི་དགོངས་པ། སྤྱན་བོན་ཉིད་རིག་པའི་སྤྱན་ནོ། །ཕྱི་མ་ཡང་དེ་བཞིན་ཏེ། བདམ་
ངག་དོན་གྱི་སྒྲོན་མ་ལྟར་ཤེས་པར་བྱའོ། །ཡང་ན་དུག་ལྔ་ཕུང་པོ་ལྔ་ནི་ཡུལ་ཏེ་སྒོམ་
པའི་རྒྱུའོ། །དེ་ཡེ་ཤེས་རང་སྣང་དུ་འཆར་བ་ནི་སྒོམ་པའི་ཐབས། དེ་སྐུ་ལྔ་ཡེ་ཤེས་ལྔ་
རུ་རྟོགས་པ་ནི་མཐོང་བའི་ཚད། དེ་ཏིང་ངེ་འཛིན་ལྔ་རུ་གསལ་བ་ནི་རྟོགས་པའི་
འབྲས་བུ། དེ་སྤྱན་དྲུག་ཏུ་གསལ་བ་ནི་རང་དབང་མངོན་དུ་ཐོབ་པ་ཞེས་བྱའོ། །དེ་
འི་ངང་དུ་དུག་ལྔ་རང་བཞིན་གྱིས་ཐག་བཅད་ནས་སྤངས་རང་གྲོལ་གཤེན་ལྷའི་སྐུ་
ཞེས་བྱའོ། །དེ་རྟོགས་དུས་བཞིའ་ཁྱད་པར་གྱིས་ཅེས་པ། བརྩོན་འགྲུས་དུས་ཀྱི་ཁྱད་
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པར་བསྟན་ཏེ། དུས་ལ་བརྩོན་ཐེབས་ན་དགྱེ་བའི་འདབ་རྒྱ་ཞེས་བྱའོ། །ཐེག་སྒོ་གང་
དང་འཚམ་པའི་ཅེས་པ། འབྲས་བུའི་ཐེག་པ་ལ་རྒྱུའི་ཐེག་པ་ཆ་མཐུན་དུ་སྟོན་ཏོ། །དེ་
ཡང་ཁྱད་པར་ཀྱི་ཐེག་པ་ལ་ལྟ་དགོངས་ཀྱི་ཕུགས་རྟད་ནས། ཐེག་པ་ཕྱི་མ་རྒུ་རང་
རང་གི་ཐེག་གཞུང་མ་སྤངས་པར། རྫོགས་པ་ཁྱད་པར་ཀྱི་ཐེག་པ་ལ་བྱས་ཏེ་སྒོམས་
པའོ། །དེ་ཡང་རྒྱ་བསྙེན་ཅེས་པ་ཐེག་པ་སྒོ་དེ་ལ་སྤྱོད་པ་ནི། སྲོད་ལ་བདེའ་བར་
གཤེགས་པ་ལ་མཆོད་པ་དབུལ་ཏེ། རྒྱས་པ་སྤྱི་སྡུས་ཀྱིས་མཆོད་སྦྱིན་རྒྱས་པར་དབུལ།
སྐུ་བསྟོད་སྙིང་པོ་བསྒྲགས། སྨོན་ལམ་རྣམ་པར་དག་པའི་གདབ་སྟེ་རྒྱུན་ལ་འཇུག་
པའོ། །གུང་ལ་བག་ཆགས་དགྱེའ་བར་སྦྱང་དེ་དེའི་ངང་ལ་མཉམ་པར་བཞག་སྟེ་
གནས་པའོ། །ཐོ་རངས་མཚན་དང་དཔེའ་བྱད་བསྟོད་དེ་ཕྱག་དང་པང་ཀོང་སྨོན་
ལམ་ཀྱི་རྒྱུན་ལ་འཇུག་གོ །ཉིན་མོ་དགྱེ་བའི་ལས་སྤྱོད་བླང་སྟེ་ལྷ་གནས་ཡི་གེ་ལས་
སོགས་པ་སྤྱི་གཞུང་དང་བསྟུན་ནོ། །དེ་ཡང་དོན་དམ་པར་རང་བཞིན་མེད། དེ་མི་
དམིགས་པ་ལ་བཞག་གོ །དྲང་ཅེས་པ། གཤེན་གྱི་དྲང་སྲོང་པས་འདིའ་ངང་ལ་
འཇུག་སྟེ། དེ་ཡང་སྲོད་ལ་རྩང་དག་དགྱེ་སྤྱོད་བྱ་སྟེ། ཁྲུས་དང་རྩང་སྒྲའི་སྒོ་ནས་
རབ་ཏུ་སྡོམ་པ་ལ་གནས་པར་བྱ་ཞིང་དགྱེ་བཅུ་དང་དགྱེ་སྤྱོད་ཀྱིས་ལས་དག་པར་
སྤྱོད། གུང་ལ་འུ་ལེའི་ཆོ་འཕྲུལ་གཞོམ་སྟེ། སྔར་གྱི་དགྱེ་སྤྱོད་ཀྱི་ངང་ལ་མཉམ་པར་
བཞག་པས་འཆལ་བའི་འུ་ལེ་སྟོན་པ་བྱུང་སྙམ་བྱེད་ན་འུ་ལེ་ནི་ཁྱོ་༼ཉོན་མོངས་༽པ་ཕྱིན་
ཅི་ལོག་དེ་ལྷ་དང་ཡིག་འབྲུ་དེ་སེམས་ཉིད་སྟོང་པའི་ངང་དུ་རང་གྲོལ་རང་སངས་
པའོ། །ཐོ་རངས་ལྷའི་རྒྱལ་པོ་འི་མཚན་བརྗོད། སྡིག་པ་མི་དགྱེ་བའི་ལས་བཤགས་
ཅིང་སྨོན་ལམ་གདབ་བོ། །ཉིན་མོ་གཤེན་གྱི་ལས་སྤྱོད་བཅུ་དང་ལྡན་པར་བྱའོ། ། དེ་
ཡང་དོན་དམ་པར་རང་བཞིན་མེད་དེ་མཐའ་དང་བྲལ་བའོ། ། ཨ་ཀར་ཐེག་སྒོ་སྤྱོད་
པའི་ཅེས་པ། གཤེན་གྱི་ཨ་ཀར་བ་དེས་ཀྱང་སྲོད་ལ་བག་ཆགས་ཕྱག་རྒྱས་བསྡུ་སྟེ། ཕྱི་
312

སེམས་སྡེ། ངང་ཐག་བསྐལ་པའི་སྒྲོན་མ། ༼ཚ༽
ནང་བར་གསུམ་གྱི་བསྐྱེད་རིམ་ལ་འཇུག །གཞུང་མཆོད་དང་སྙིང་པོ་ལ་འཇུག་སྟེ།
བག་ཆགས་གཞན་གྱི་གཡེང་བར་མི་སྡང་བའོ། །གུང་ལ་གསང་སྒོ་དམིགས་པས་
བསྡམ་སྟེ། སྐུ་ལྷའི་ཕྱག་རྒྱ་གསལ་བཏབ་སྟེ། དབྱིངས་བཀོད་ཅིང་གསང་སྒོ་བསྡམ་པ་
སྐབས་བཞིན་ཤེས་པར་བྱའོ། །དེས་རྨི་ལམ་གྱི་བག་ཆགས་རྒྱུན་འགག་གོ །ཐོ་རངས་
གསང་སྒོ་རིག་པས་དབྱེ་སྟེ། སྣང་བ་སྐུ་ལྷའི་ཕྱག་རྒྱ་རུ་གསལ་བཏབ། ལྷ་སྐུ་དང་ཡེ་
ཤེས་སུ་གསལ་བཏབ། ཡེ་ཤེས་སེམས་སུ་གསལ་གདབ་བོ། ཉིན་མོ་སྣང་བ་དབང་དུ་
བསྒྱུར་ཏེ། སྣང་བ་ལྷ་དང་གཞལ་ཡས། དེ་སྣང་ལ་རང་བཞིན་མེད་པ་བར་སྣང་
གཞའ་ཚོན་ལྟ་བུའམ། གསལ་ལ་རྟོག་པ་མེད་པ་ཆུའི་ཟླ་བ་ལྟ་བུ་སྟེ། དོན་དམ་པར་
རང་བཞིན་མེད་དེ་མཐའ་དང་བྲལ་བའོ། །ཡེ་གཤེན་ཐེག་སྒོ་སྤྱོད་པ་ཡིས་ཅེས་པ།
གཤེན་གྱི་ཡེ་གཤེན་པ་དེ་ཡང༌། སྲོད་ལ་བག་ཆགས་སེམས་སུ་བསྡུ་སྟེ། ལུས་རང་
བཞིན་ཕྱག་རྒྱ་བཅས་པས་འདུ་བྱེད་ལས་ཀྱི་བག་ཆགས་འགག །ཡིད་མ་གཡོས་པར་
བཞག་པས་དུས་གསུམ་ཀྱི་བག་ཆགས་འགག །དེ་ལ་ཡུན་བསྲིངས་ཏེ་བཞགས་པའོ། །
གུང་ལ་སྣང་ཚུལ་བག་ལ་སྙལ་ཏེ། སླར་ཚུལ་དེ་ལྟ་བུའི་ངང་དུ་ལུས་སེམས་མི་གཡོའ་
མི་སྒུལ་མ་གཡོས་པའི་ངང་དུ་གཉིད་ལོག་བྱ། བག་ཆགས་ཀྱི་མཚན་མ་གང་ཡང་མ་
རྨི་ཞིང་རྒྱུ་བ་མི་ནུས་སོ། །དེ་ནི་དབྱིངས་ཀྱི་བག་ལ་ཡེ་ཤེས་ཉལ་ཏེ། དབྱིངས་ཡེ་ཤེས་
གཉིས་མེད་ཀྱི་རྨི་ལམ་ཞེས་བྱའོ། །ཐོ་རངས་རང་འབྱུང་གྱི་ཡེ་ཤེས་བསྟེན་ཏེ། རང་
སྣང་གི་རིག་པ་ས་ལེ་ལྷ་ནེ་ཡེ་རེ་གནས་པའོ། །ཉིན་མོ་སྣང་བའི་གྲོང་ཁྱེར་གཞོམ་སྟེ།
སྣང་བ་མ་བཀག་རང་ཤར་དྲན་རིག་གི་སེམས་མ་འགགས། ཕས་སྣང་གྱི་ཡུལ་
དབྱིངས་ཡིན་ཏེ་དེ་ལ་མི་གཞི། སྣང་བ་མ་བཀག་སྟེ་སེམས། དེ་ཙམ་ཉིད་ན་དབྱིངས་
ཤེས་གཉིས་མེད་བདེའ་བ་རང་གི་དགོངས་པ་མ་གཡོས་མ་བཅོས་པ་ནི་གཤེན་ལྷ་ཀར་
པོའི་ཐུགས་སོ། །ཁྱད་པར་འདི་ཞེས་སྤྱོད་ལས་འདས་ཅེས་པ། གཤེན་གྱི་ཁྱད་པར་བ་
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དེ་ཡང་། དུས་དང་རྟགས་དང་མཚན་མའི་མཐའ་ལས་འདས་ཏེ། འདི་ཞེས་བརྗོད་
དུ་མེད་པས་འདས་པའི་བོན་ལ་ཡེ་ནས་བཤད་དུ་མེད་ཞེས་བྱའོ། །ཡིན་པ་མེན་པ་
བྱང་ཆུབ་སེམས་ཅེས་པ། སེམས་རང་འབྱུང་གི་གཤེན་ལྷ་ཀར་པོ་ལ། རྔོས་པོ་དང་
མཚན་མ་འདི་ཀ་ཡིན་ཞེས་བྱ་བ་མེད་པ་ལ་བྱའོ། །མེད་པ་མེད་པ་བྱང་ཆུབ་སེམས་
ཅེས་པ། སེམས་རང་འབྱུང་གི་གཤེན་ལྷ་ཀར་པོ་ནི་ཅིར་གསལ་ཅིང་སྣ་ཚོགས་སུ་
འཆར་བ་ལ་བྱའོ། །གཉིས་ལྟར་སྣང་བ་བྱང་ཆུབ་སེམས་ཅེས་པ། རྟོགས་ན་སངས་
རྒྱས་སུ་སྣང་། མ་རྟོགས་ན་འཁོར་བར་སྣང་སྟེ། རྟོགས་དང་མ་རྟོགས་ཁྱད་པར་ཆེ་
བ་ལ་བྱའོ། །གཉིས་སུ་མེད་པ་བྱང་ཆུབ་སེམས་ཅེས་པ། སེམས་རང་འབྱུང་གི་གཤེན་
ལྷ་ཀར་པོ་ནི། སངས་རྒྱས་ཀྱི་སྐུ་དང་ཡེ་ཤེས་སུ་མི་སྣང་། སེམས་ཅན་གྱི་ལུས་དང་
བག་ཆགས་སུ་མི་སྣང་བས། སངས་རྒྱས་ཀྱི་ངོ་བོར་མ་བཅོས། སངས་རྒྱས་ཀྱི་ཐ་སྙད་
མེད། སངས་རྒྱས་སུ་སྒྲུབ་པའི་རྩོལ་བ་དང་བྲལ་ཏེ། ངེས་པ་གང་ཡང་མེད་ལ། དེ་
བཞིན་དུ་སེམས་རང་འབྱུང་གི་གཤེན་ལྷ་ཀར་པོ་དེ། སེམས་ཅན་གི་ངོ་བོར་མ་བཅོས།
སེམས་ཅན་ཞེས་བྱ་བའི་ཐ་སྙད་མེད། སེམས་ཅན་དུ་སྒྲུབ་པའི་རྩོལ་བ་དང་བྲལ་བས་
གཉིས་ཀ་མ་ཡིན་པའོ། ། དེ་ནི་ལྟ་བ་ཐམས་ཅད་ཀྱི་ཕུགས། དགོངས་པ་ཐམས་ཅད་ཀྱི་
འཐིལ། འབྲས་བུ་ཐམས་ཅད་ཀྱི་ངོ་བོ་ཡིན་ནོ། །དྲོད་ཉམས་རྨི་ལམ་ར་རོ་འི་དུས་ཅེས་
པ། དེ་ལྟར་ཐེག་སྒོ་སོ་སོ་གང་གི་ལྟ་སྤྱོད་ལ་ཞུགས་པའི་དུས་ན། རྨི་ལམ་དང་སྙོ་བ་ར་
རོ་འི་དུས་ན་ཡང༌། གང་སྒོམ་པའི་བག་ཆགས་སུ་སྣང་ནས་གཞན་གྱི་བག་ཆགས་མི་
རྒྱུ་ན། ཆུ་བོ་རྒྱུན་ཉམས་དང་ལྡན་ཞེས་བྱའོ། །དེའི་དུས་ན་གང་སྒོམ་གསལ་བ་ནི་
ཐོགས་མེད་ཡེ་ཤེས་ཀྱི་རྩལ་མཚན་མ་གཞན་གྱིས་བར་མི་ཆོད་པ་ནི་དགོངས་པ་རྟུལ་
ཤུགས་ཀྱི་རྩལ་ཞེས་བྱ་སྟེ། རྩལ་གསུམ་རྫོགས་ཞེས་དེ་ལ་བྱའོ། །མར་ཟད་མེ་དམར་
གསོས་པའི་དཔེས་མཚོན་ཅིང་ཅེས་པ་འདིས་འཇིག་པ་དུས་ཀྱི་སྐལ་པ་བསྟོན་ཏེ།
314

ངང་ཐག་བསྐལ་པའི་སྒྲོན་མ།
སེམས་སྡེ།
དཔེར་ན་མར་མེ་མར་ཟད་པ་ནི་མདངས་སྡོང་བུ་ལ་ཐིམ་པའི་དུས་ཏེ། དེ་ལ་མར་
གྱིས་གསོས་ན་སྣང་བ་ཤིན་ཏུ་ཡང་འཕེལ་བར་འགྱུར་རོ། །རྟོ་སྤྱད་རྨི་ལམ་ཁ་ལས་
ལུང་སྟོན་དང་ཅེས་པ་ནི། ཕྱི་འི་རྟགས་ཏེ་སྲིད་པ་རྡོས་ཀྱི་རྡོ་སྤྱད་ངན་པ་དང་། བག་
ཆགས་འདྲེ་འི་དམི་ལམ་ངན་པ་དང་། ལྷ་དང་མི་མ་ཡིན་གྱིས་ལུང་ངན་པ་སྟོན་པ་
ལ་བྱ་སྟེ། དེ་ལ་ཐར་གླུད་རྡོ་སྤྱད་ཀྱི་རྣམ་པས་བར་ཆོད་གཞིལ་བར་བྱའོ། །ལུས་ཀྱི་
བཞིན་ཉམས་ཡུལ་དང་དབང་པོར་འཛོལ་ཅེས་པ་ནང་གི་སྟེ། དེ་ཡང་ལུས་ཧམ་པ་
ཆགས་པ་དང་། ལང་འཚོ་འི་ཉམས་འཚག་འབྲི་བ་དང་། ཡུལ་མ་ཡིན་པར་ཡིན་
པར་མཐོང་ན་ཡང་འཇིག་པའི་རྟགས་ཏེ། ཚོགས་ཀྱི་འཁོར་ལོ་བསྐོར། སྦྱིན་སྲེག་ཆེན་
པོ་འི་རྒྱུན་ལ་འཇུག་གསུང་ཀུན་དྲགས་དང་ཆུ་རྒྱུན་དུ་བསྒྲགས་སོ། །རྟེན་པ་མེ་ཆུ་ས་
རླུང་ཅེས་པ་ནི། གསང་བའི་རྟགས་ཏེ་དེ་ཡང་འདུ་བ་རྣམ་པ་བཞི་འི་འཁོར་ལོས་ལུས་
ཀྱི་རྟེན་བཀྲུགས་ཏེ། ཆགས་པ་མས་བསྡུས་ཀྱི་ཚུལ་དུ་འཇིག་པ་ནི། ཕྱི་རུ་འབྱུང་བ་རེ་
ཞིག་ཙམ་ན་ནང་དུ་རྟགས་རེ་སྣང་བ་ལ་འཆར་ཏེ། དེ་ཡང་དང་པོ་འབྱུང་བ་ས་
འཇིག་པའི་དུས་སུ་ཤིན་ཏུ་ལུས་ལྕི་སྟེ། རང་གི་ད་ལྟའི་ལུས་འདི་འི་ལྕིད་ཙམ་རེ་སྐད་
ཅིག་མ་བདུན་བདུན་ན་བདུན་འགྱུར་རེ་སྣོན་ཏེ། སྐད་ཅིག་མ་འབུམ་ནས་རྫོགས་སོ། །
དེའི་དུས་ན་ང་ཡར་ཐེག་ཟེར་གྱིན་ལུས་བསྡུད་མི་ཤེས། རྟེན་འཚེར་པ་སའི་ཁམས་
ཉམས། སྒོ་བ་ཡུའི་བུ་ག་ལས་དྲི་མི་ཞིམ་པ་འབྱུང་། འབྲེལ་བ་མཆུའ་ཐུང་ཞིང་སྙིལ་
གསལ། དེའི་དུས་སུ་ཤེ་ཐུན་རིན་པོ་ཆེ་འི་ནང་གི་གཡས་ཀྱི་རྩ་ཀར་ལ་སེར་ལ་འོད་
ཀར་སེར་ཅིག་ཤེས་པ་ལ་གསལ་ལོ། དེ་ནི་ས་ཡི་དངས་མ་ནང་དུ་འདུས་པའོ། །དེ་
ནས་འབྱུང་བ་ཆུ་དུས་ཀྱིས་འཇིག་སྟེ། དྲི་ཆུ་རང་ལུགས་སུ་འོང་། ཁ་སྣ་སྐམ། སྐོམ་
དད་ཆེ། རྟེན་འཁལ་མ་ཆུའི་འཁམས་ཉམས་ཏེ། འབྲེལ་བ་རྣ་བ་མི་འདེའ་ཞིང་སྒྲ་
འཆལ་ཐོས། རྣ་བའི་རྩེ་མོ་སྐམ་ཞིང་ནང་དུ་ཞོམ། དེའི་དུས་སུ་སྙིང་ནང་རྒྱབ་ཀྱི་རྩ་ཤེ་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཏིང་ལ་འོད་སྔོན་པོ་ཅིག་ཤེས་པ་ལ་སྣང་ངོ༌། གསུམ་པ་འབྱུང་བ་མེ་ཞིག་སྟེ་སྟོད་དྲོད་
སྨད་དུ་འབབ་ཡང་ཡོད། སྨད་དྲོད་སྟོད་དུ་འབུད་པ་ལས་ཤས་ཆེ་སྟེ། རྐང་པ་གྲང་
སྟེ་སྲོས་ཀྱང་མི་དྲོས་ང་གྲང་སྲོས་ཟེར་ཏེ། རྟེན་འཆིས་པ་མེ་ཡི་འཁམས་ཉམས། སྒོ་
དམིག་མི་གསལ། འབྲེལ་བ་ལྕེ་ལྡིབ་ཅིང་ཐུང་ལ་སྨྲ་མི་ཤེས། སྙིང་ནང་མདུན་ཀྱི་རྩ་
མངན་ལ་འོད་དམར་པོ་ཅིག་ཤེས་པ་ལ་སྣང་ངོ༌། བཞི་བ་འདུ་བ་ལ་རླུང་འཇིག་སྟེ།
སྔང་པ་དར་འཇུ་ས་ཚོམས་པ་དང༌། འགུལ་མི་ཤེས་པ། རྣམ་ཤེས་རྒྱུ་བའི་རྩ་ནང་དུ་
འདུ་བར་འགྱུར་རོ། །རྟེན་གློ་བ་རླུང་གི་འཁམས་ཉམས། སྒོ་སྣ་འིས་དྲི་མི་ཚོར།
འབྲེལ་བ་སྣ་གཤོག་ནང་དུ་ཞོག །དབུགས་གྲང་ཞིང་རིང་ལ་ནང་དུ་བསྡུ་བ་རྐ་བ་སྟེ་
ཧ་ཧ་ཟེར་རོ། །དེའི་དུས་སུ་སྙིང་ནང་གཡོན་གྱི་རྩ་དམར་ལྗང་ལ། འོད་དམར་ལྗང་
ཅིག་ཤེས་པ་ལ་སྣང་ངོ༌། །དེ་ནས་ནམ་ཁ་སུབས་ཏེ་མུན་མུན་བྱེད་པ་དང་། དམིག་
འཛུམ་པ་མི་ཤེས་ཅིང་གྱེན་ལ་བཟློག་གོ །དེའི་དུས་སུ་དབུས་ཉེ་ལོ་ཨུད་པལ་གྱི་རྩ་ལ་
འོད་མཐིང་ཀ་ཅིག་ཤེས་པ་ལ་སྣང་སྟེ། ཀར་པོ་སྣང་བ་ཡང་ཡོད་དོ། །ཕུང་པོ་ཅིག་
ཅར་དུ་བསྡུས་པ་ཡང་འོང་ངོ༌། །ཕྱི་རུ་གང་ཞིག་བརྟེན་འབྲེལ་ཕྱི་རུ་རྟགས་འཆར།
ནང་དུ་གང་འདུས་འོད་ལྔ་རིམ་པས་འཆར་ཞེས་དེ་ལ་བྱའོ། །གསལ་འདེབས་གསུམ་
ཅེས་པ། གོང་ནས་རྣམ་ཤེས་འཕེན་ཁ་ཡན་ཆད་དོ། །རབ་ཡི་དམ་ལྷའི་ལྔ་ཟུང་
བསྟོན་ནོ། །འབྲིང་རང་གི་བག་ཆགས་ཀྱི་རྗེས་སུ་འབྲེང་ངོ༌། ཐ་མ་གྲོགས་དང་དཔོན་
གསས་ཀྱིས་གསལ་གཏབ་ཞིང་གདམ་ངག་བསྟན་པའོ། ། དེ་ནས་འོད་བཞི་དབུས་སུ་
འདུས་སྟེ། འདུ་བ་ནད་ཀྱི་འཁོར་ལོ་དང་། ལས་ཀྱི་རླུང་གི་ཤུགས་ཀྱིས་རྣམ་ཤེས་ནང་
ནས་ཕྱི་རུ་འཕེན་ནོ། །གང་ཟག་དབང་པོ་རབ་ཀྱི་བློ་ཅན་གྱིས་ཅེས་པ། རབ་འཇིག་
པའི་དུས་སུ་དབྱིངས་ལ་ཡེ་ཤེས་ཐིམ་སྟེ་སངས་རྒྱས་ཏེ། འོད་ལྔ་ཁ་དོག་ལྔ་གསལ་ཅེས་
པ། འོད་ལྔ་པོ་དེ་ཕུང་པོ་ལྔ་ཅའི་དངས་མ་ཡིན། དུག་ལྔ་གནས་འགྱུར་བའི་ཡེ་ཤེས་
316

སེམས་སྡེ། ངང་ཐག་བསྐལ་པའི་སྒྲོན་མ།
ཡིན་པས། ལྷ་ལྔ་ཡེ་ཤེས་ལྔ་རུ་དེམས་འཆོས། ཡེ་ཤེས་ལྔ་སྐུ་ལྔའི་རང་བཞིན་དུ་
དེམས་འཆོས། ཡེ་ཤེས་ལྔ་སྟོང་པ་ཉིད་ཀྱི་ཡེ་ཤེས་ལ་དེམས་འཆོས། ཡེ་ཤེས་ལྔ་བོན་སྐུ་
འགྱུར་བ་མེད་དེམས་འཆོས། གཟེར་ཐེབས། བོན་གྱི་སྐུ་ཡང་རབ་ཀྱིས་སྙིང་པོ་ལ་ཡེ་
ཤེས་རང་འདུས་ཏེ་དམར་ཐག་བཅད་དེ་སངས་རྒྱའོ། །དེ་ཡང་འཕེན་པ་ཡེ་ཤེས་ཀྱི་
རླུང་གྱིས་འཕེན་ན། ལམ་ནི་ཐབས་ཀྱི་སྦུབས་ལམ་ཐའ་བྱུང་ངོ༌། །ཕོག་པ་ཤེས་རབ་
བོན་སྐུ་ལ་ཕོག་སྟེ་རྒྱལ་བུ་རང་ས་ཟིན་ནོ། །ལྔ་ལྔ་ཉི་ཤུ་རྩ་ལྔ་ཅིག་ཏུ་དྲིལ་ཅེས་དེ་ལ་
བྱའོ། །གང་ཟག་དབང་པོ་འབྲིང་ཅེས་པ། འདིར་སྟོང་པའི་སྐལ་པ་སྲིད་པའི་བར་དོ་
ལ། གཡུང་དྲུང་སེམས་དཔའི་ཚུལ་དུ་སངས་རྒྱས་ཏེ། དེ་ཡང་མུན་པ་ལ་སྒྲོན་མ་
བཏེགས་པ་ལྟ་བུའི་སྲིད་པ་བར་དོ་ནས་གསལ་ཏེ། ནད་འདུ་བའི་དྲག་རྩུབ་ཀྱིས་
སེམས་ཀྱི་མདངས་ཕྲི་ནས། ཞག་གཉིས་སུ་ཅི་ཡང་མ་ཡིན་ཏེ་དཔྱིད་རྨི་ལམ་མདངས་
བཞིན་གནས་སོ། །དེ་ནས་ཞག་རེར་འོད་གཟུགས་སེམས་སྣང་ལྔ་ཞེས་བྱ་སྟེ། ཞག་
གཉིས་ནས་བདུན་གྱི་བར་དུ། གོང་མ་ལྟར་སྣང་བའི་འོད་ལྔ་ཞག་རེ་ལ་རེ་རེ་སྐྱེ་སྟེ།
ས་ནས་ནམ་མཁའི་བར་དུའོ། །འོད་ལྔ་ལྷ་ལྔ་སྐུར་ཅེས་པ། སེར་པོ་གསས་རྗེ་རྨང་པོ།
སྔོན་པོ་རྒོད་གསས་ཁམ་པ། དམར་པོ་གནམ་གསས་དབྱིངས་རུམ། ལྗང་ཁུ་གར་
གསས་བཙན་པོ། དཀར་པོ་གཤེན་ལྷ་ཀར་པོ་སྟེ། དེ་ལྟར་རྟོགས་སོ། ། མི་གསུམ་རྟ་
གསུམ་ཅེས་པ། སེམས་ལུང་སྤྱིར་མཐུན་ཏེ། འཁོར་བའི་ས་དང༌། མོས་པར་སྤྱོད་པའི་
ས་དང༌། གཡུང་དྲུང་སེམས་པའི་ས་དང་གསུམ་བགྲོད་ནས་འགྲོ་སྟེ། དེར་དུག་ལྷ་
ལྔར་ཤེས་པའི་ཤེས་བྱའི་སྒྲིབ་པ་དེ་རུ་ལོངས་སྤྱོད་རྫོགས་པའི་སྐུས་སྦྱངས་ནས་བཟོད་
སངས་རྒྱས་ཏེ། སེམས་ཀྱི་ངང་ཐག་ཡེ་ཤེས་དབྱིངས་སུ་ཐིམ་ཞེས་བྱའོ། །གང་ཟག་བློ་
འི་ཐ་མ་ཅེས་པ་གོང་དུ་རྩལ་སྦྱངས་པའི་སྟོབས་ཀྱིས་འོད་ལྔ་པོ་དེ་མེ་ཆུ་ས་རླུང་ནམ་
མཁའ་རུ་རྟོགས། དེ་ཡང་སེར་པོ་ས། སྔོན་པོ་ཆུ། དམར་པོ་མེ། ལྗང་ཁུ་རླུང་། ཀར་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཐིང་ནམ་མཁར་རྟོགས་སོ། ། དེ་ཡིས་བཞེན་བཏབ་ཅེས་པ། དེ་རྣམས་ཀྱིས་བཞེན་
བཏབ་པས་ཤ་ཁྲག་དྲོད་དབུགས་ཀྱི་རྒྱུ་བྱས་སོ། །དེ་ཡང་སྲིད་པ་མས་ཀྱི་རླུང་གིས་ལྟ་
དང་མངལ་དུ་འཕངས་ཏེ། དེ་ཡང་རིགས་བཟང་ཁུངས་བཙུན་པས་བག་དང་ལྡན་
པའོ། །གཟུགས་བཟང་སྟོབས་ལྡན་དབང་པོ་ཚང་བས་སྟོབས་ཀྱི་རྒྱུ་ཞེས་བྱའོ། །དེ་
མན་ཆད་རྐུས་ན་ཞིབ་བོ། །དེས་ན་སེམས་དང་པོ་ནས་ཀྱང་མ་འོངས་པའི་སྐྱེ་བའི་སྒོ་
བཀག ། སྐྱེ་བ་མེད་ན་འཁོར་བ་ཆོམས་པའོ། །འཁམས་གསུམ་བོན་ཉིད་དབྱིངས་སུ་
རྟོགས་པས་འཁོར་བ་མྱེད་དེ་ལྟུང་བའི་འཕྲང་བསྡམས་པའོ། །འགྱུར་བ་མེད་པས་
གཡུང་དྲུང་བཙུགས་པའི་སྐུའོ། །འགྲོ་བའི་དོན་དུ་སྔོན་གྱི་སྨོན་ལམ་གྱིས་གཟུགས་སྐུ་
གཉིས་འབྱུང་སྟེ། བོན་སྐུ་ལ་དངོས་མཚན་མི་སྲིད་དེ། གཟུགས་སྐུ་སྒྱུ་མའི་ཚུལ་དུ་
སྲིད་པ་ནི་མི་སྲིད་སྲིད་པའོ། །དེ་ཡང་མཐར་བོན་གྱི་ཐིག་ལེ་ངེས་ལས་མངོན་སངས་
རྒྱས་ཞེས་བྱའོ། །ཐམས་ཅད་ཀུན་རྫོགས་རྫོགས་ཆེན་བྱང་ཆུབ་སེམས་ཅེས་པ། སེམས་
རང་འབྱུང་གཤེན་ལྷ་ཀར་པོ་འི་རང་སྣང་ལ་ཀུན་སེམས་དེ་ལ་རྫོགས་པས་རྫོགས་ཆེན་
ཞེས་བྱའོ། ། དེ་ཙམ་ཉིད་ཅི་ལྟར་ཤར་བ་ཀུན་སེམས་ཡིན་ཏེ། སེམས་ལ་འདི་ཞེས་ཁོ་
ནར་མ་ཐུབ་པས་མེ་དེས་ཅི་ཡང་མེན་ཞེས་བྱའོ། །བྱང་ཆུབ་སེམས་སུ་མཐའ་བྲལ་འུབ་
ཆུབ་རྫོགས་ཅེས་པ། སེམས་མ་སྐྱེས་པས་བྱང་། མི་འཆི་བས་ཆུབ། གཉིས་སུ་མེད་
པས་སེམས། ཐིག་ལེ་ཉག་གཅིག་ཏུ་གནས་པས་མཐའ་དང་བྲལ། ལྟ་སྤྱོད་ཐམས་
ཅད་ཀྱི་རྩ་བ་མདོར་འདུས་པས་འུབ་ཆུབ་རྫོགས་ཞེས་བྱའོ། །རང་ཤེས་རིག་གི་རྒྱལ་པོ་
ཀུན་གཞི་བྱང་ཆུབ་ཀྱི་སེམས་དེ་ལ་ལྟ་བུ་ངང་དུ་ལས་དང་ཉོན་མོངས་པ་ཐམས་ཅད་
ཐག་བཅད་པས་ངང་ཐག་ཞེས་བྱའོ། །དེ་ལྟར་སྤྱད་ཅིང་བསྒོམས་ན་མི་སླུ་ངེས་པར་
བསྟན་པའོ། །སེམས་ཀྱི་ངང་ཐག་གི་དོན་འགྲེལ་རྫོགས་སོ། །།ཝཝཟློད་དང་རའི་བཀའ་
གཏེར།
318

ཐིག་ལེ་དབྱིངས་ཀྱི་ཏི་ཀ་བཞུགས་སོ། །
༄༅། །ཛ།།ཀའ།ཕྲསཞྭ་ཤུགས།རྔ་བྷོ། མཚ།ལམཉཁོ་ཤལེ། ཡེ་ཤེས་རྫུ་འཕྲུལ་ལས་
གྲུབ་ཅེས་པ། འདིར་གཡུང་དྲུང་ཡོངས་སུ་རྫོགས་པ་སྐུ་གསུམ་དོན་གྱི་འཆད་ཏིག་
སྟོན་ཏེ། ཡེ་ཤེས་ཅེས་པ་ལ་ཡང་། གཞི་ཡི་རང་འབྱུང་གི་ཡེ་ཤེས་དང་། རང་རིག་
པའི་ཡེ་ཤེས་དང་། གཉེན་པོ་སྟོབས་ཀྱི་ཡེ་ཤེས་དང་། མཁྱེན་པ་ཡན་ལག་གི་ཡེ་ཤེས་
དང་། མཐའ་འདས་དབྱིངས་ཀྱི་ཡེ་ཤེས་དང་ལྔའོ། ། དེ་ཡང་འདི་ནི་སྟོན་པ་ཀུན་ཏུ་
བཟང་པོ་ནས་ཡོད་པའི་ཡེ་ཤེས་ཐུགས་ཉིད་གསལ་བའི་དཀྱིལ་འཁོར་བྱེད་པ་མེད་པ་
ཡེ་ནས་ཡོད་ལ། རྐྱེན་གང་གིས་ཀྱང་ངོས་ལ་བསྟན་ཅིང་རང་རིག་རང་གསལ་འདི་
ཞེས་གདགས་སུ་མེད་པའོ། །རང་རིག་པའི་ཡེ་ཤེས་ནི་ཀུན་ཏུ་བཟང་པོ་སེམས་རང་
འབྱུང་གི་ཡེ་ཤེས་བྱེད་པ་མེད་པར་རང་ལ་རང་གསལ་ཏེ། ཡུལ་དང་ཤེས་པའི་སྐྱེ་
མཆེད་གང་ལས་ཀྱང་མ་བྱུང་སྟེ་ཡེ་གནས་ཀྱི་རིག་པ་རང་ལ་རང་གསལ་གྱིན་རང་
འཆར་བ་ཁོ་ནའོ། །གཉེན་པོ་སྟོབས་ཀྱི་ཡེ་ཤེས་ནི་ལྷ་ཀུན་ཏུ་བཟང་པོ་བྱེ་བྲག་རིགས་
ཀྱི་ཡེ་ཤེས་ཞེས་བྱ་སྟེ། གཞི་ལྷན་ཅིག་སྐྱེས་པའི་མ་རིག་པ་ལས་བྱུང་བའི། དུག་གསུམ་
དུག་ལྔའི་གཉེན་པོ་སྐུ་གསལ་བ་རིགས་ཀྱི་ཡེ་ཤེས་ལྔ་རུ་གསལ་ཏེ། ཉོན་མོངས་པ་
མཚན་མ་རགས་པ་རང་གི་ངོ་བོས་སྟོང་སྟེ། བོན་གྱི་སྐུ་ཡེ་གནས་ཀྱི་དོན་གསལ་བར་
ཤེས་པས་སྟོང་པ་ཉིད་ཀྱི་ཡེ་ཤེས། སེམས་ཅན་ཉོན་མོངས་པ་མ་རིག་པ་གཏི་མུག་གི་
རང་བཞིན་དུ་གནས་པ་ལ། གཏི་མུག་ཏུ་སྣང་ལ་དངོས་པོ་མེད་པ་ཡེ་གསལ་རང་
319

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཞིན་མེད་པར་རྫོགས་པའི་སྐུར་གསལ་བར་ཤེས་པ་དང་། སེམས་ཅན་ཉོན་མོངས་
པ་འདོད་ཆགས་ཀྱི་རང་བཞིན་དུ་གནས་པ་ལ། ཆགས་ལ་མ་ཞེན་པ་བོན་སྒོ་དང་
ཐེག་རྒྱུད་ཀྱིས་དགེ་སྡིག་མི་འཆོལ་བར་སྟོན་པས་སེམས་ཡེ་སྤྲུལ་ཀྱི་རོལ་པར་སྣང་བས་
སྤྲུལ་པའི་སྐུ་སོ་སོར་རྟོགས་པའི་ཡེ་ཤེས་སུ་སྣང་བར་ཤེས་པ་དང་། སེམས་ཅན་ཉོན་
མོངས་པ་ང་རྒྱལ་གྱི་རང་བཞིན་དུ་གནས་པ་ལ་སེམས་ཡེ་མཉམ་ཀྱི་ཀུན་ཏུ་བཟང་པོ་
ང་མེད་ང་ལས་རྒྱལ་བའི་ཡོན་ཏན་ཕྱོགས་མེད་གནས་པ། ངོ་བོ་ཉིད་ཡེ་མཉམ་ཀྱི་
དོན་གསལ་བར་ཤེས་པ་མཉམ་ཉིད་ཀྱི་ཡེ་ཤེས་དང་། སེམས་ཅན་ཉོན་མོངས་པ་ཕྲག་
དོག་གི་རང་བཞིན་དུ་གནས་ཀྱི་བདག་དང་གཞན་དུ་འཛིན་པའི་དོག་པ་ལ། སེམས་
རྩལ་མེད་ཀྱི་ཀུན་ཏུ་བཟང་པོ་བདག་དང་གཞན་གཉིས་སུ་མེད་པས་བྱ་བ་ནན་ཏན་
གྱི་རང་བཞིན་དུ་ཤེས་ཏེ། མངོན་པར་བྱང་ཆུབ་པ་བྱ་བ་ནན་ཏན་གྱི་ཡེ་ཤེས་ལྔ་ནི།
གཉེན་པོ་སྟོབས་ཀྱི་ཡེ་ཤེས་ཞེས་བྱའོ། །ལས་སོ་སོར་མཁྱེན་པ་ཡན་ལག་གི་ཡེ་ཤེས་ནི།
དོན་མ་ཤེས་ལོག་པར་རྟོག་པའི་སེམས་ཅན་རྣམས་དོན་རྟོགས་པར་བྱ་བའི་ཕྱིར།
ཀུན་ཏུ་བཟང་པོའི་ཐུགས་ཉིད་ཇི་ལྟ་བར་གནས་པ་དང་། ཕྱི་ནང་གི་སྣོད་བཅུད་ཇི་
སྙེད་པར་འདུག་པ་མཁྱེན་ཏེ། གང་ལ་ཅིས་འདུལ་བ་ཐ་དད་བྱེ་བྲག་ཏུ་སྟོན་མཁྱེན་
པའི་ཡེ་ཤེས་ལྔའམ་རྒྱའམ་བཅོ་བརྒྱད་དམ་དྲུག་ཅུ་རྩ་གཉིས་སམ་མཐའ་ཡས་པ་ལས་
སོགས་ཏེ། སེམས་ཅན་གྱི་དོན་སྟོན་པ་རྣམས་ཡིན་ལ། མཐའ་འདས་དབྱིངས་གསལ་
གྱི་ཡེ་ཤེས་ནི། བོན་གྱི་དབྱིངས་མཐའ་ཐམས་ཅད་བྲལ་བ། དངོས་པོ་དང་མཚན་མ་
རུ་མ་བྱུང་ཚིག་དང་ཐ་སྙད་བརྡའ་ལས་འདས་པའི་དོན་ཡེ་ནས་གནས་པའི་དོན་རང་
གི་རིག་པ་ལྔ་གསལ་བར་ཤེས་པ་ནི་ཡེ་ཤེས་ཞེས་བྱའོ། །རྫུ་འཕྲུལ་ཞེས་པ་བོན་གྱི་སྐུ་སྐྱེ་
བ་མེད་པ་དེ་ལྟ་བུ་ལས་སྐྱེ་བའི་རྫུ་འཕྲུལ་དུ་བསྟན་པས་རྫུ་འཕྲུལ་ལམ་ཆོ་འཕྲུལ་ཞེས་
བྱ་སྟེ། སྐུ་ལྷའི་རྫུ་འཕྲུལ་ལྔ་ཡེ་ཤེས་ཀྱི་རྫུ་འཕྲུལ་ལྔ། རིགས་ཀྱི་རྫུ་འཕྲུལ་ལྔ། སྐུ་
320

སེམས་སྡེ། ཐིག་ལེ་དབྱིངས་ཀྱི་ཏི་ཀ།
གསུང་ཐུགས་ཡོན་ཏན་འཕྲིན་ལས་ཀྱི་རྫུ་འཕྲུལ་ལྔ་དང་ལྡན་པའི་ཏིང་ངེ་འཛིན་
མཉམ་བཞག་གི་སྐུ་ཞལ་ཀུན་ལ་གཟིགས་པ་དེའོ། །ལས་གྲུབ་པ་ཞེས་པ། དེ་ལྟ་བུ་
རྫོགས་པའི་སྐུ་ལས་སྤྲུལ་པའི་སྐུ་གསུང་ཐུགས་ཀྱི་ཆོ་འཕྲུལ་དངོས་སུ་སྟོན་པ་དང༌།
དངོས་ཀྱི་སྨོན་ལམ་དང་བྱིན་རླབས་ཀྱི་ལས་འཕྲོ་དང་སྐལ་པར་ལྡན་པའི་ཡིད་ལ་
བཅུག་པས་ཐུགས་རྗེའི་རྒྱུན་མ་ཆད་པའོ། །དོན་རྣམས་མ་ལུས་མཐར་ཕྱིན་པའི།
ཞེས་པ། རང་གི་དོན་བཀྲིད་དྲང་སེམས་ཀྱིས་ཡིད་ལ་བྱས་ནས་ངེས་པའི་དོན་ལ་
བཅུག་ཅིང་སྒོམ། གཞན་གྱི་དོན་བཀྲིད་དྲང་གི་ཐབས་ཁྱད་པར་ཅན་གྱི་སྒོ་ནས་
བསྟན་ནས་ངེས་པའི་དོན་འཇུག་པའི་གཤེན་རབས་སོ། །སྟོན་པ་ཡེ་གཤེན་གཙུག་
ཕུད་ལ། ཞེས་པ་དོན་མ་ལུས་པའི་༼སྟོན་པ་༽གཤེན་ནི་ཡེ་གཤེན་གཙུག་ཕུད་དེ། ཕྱི་
ནང་གི་སྲིད་པས་བསྡུས་པ་ཐམས་ཅད་བོན་ཉིད་ཀྱི་ཀློང་དུ་གསལ་བར་སྟོན། ཕུང་པོ་
ཁམས་དང་སྐྱེ་མཆེད་ཐམས་ཅད་སེམས་ཉིད་ཀྱི་ངང་དུ་གསལ་བར་སྟོན། དོན་དམ་
པར་དངོས་སྣང་ནི་ཡེ་ཤེས་སུ་སྟོན། དེ་ལ་རང་བཞིན་མེད་པ་ནི་དབྱིངས་སུ་གསལ་
བར་སྟོན། དེ་དང་དེ་གཉིས་སུ་མེད་པ་ནི་བོན་གྱི་སྐུ་རུ་སྟོན་པས་སྟོན་པ། དེ་ལྟ་བུའི་
དོན་མི་འགྱུར་བ་གཤེན་དུ་སྤྲུལ་པས་ཡེ་གཤེན་གཙུག་ཕུད་ཅེས་བྱའོ། །མོས་གུས་དང་
བས་ཕྱག་འཚལ་ལོ་ཅེས་པ། དེ་ལྟ་བུའི་ཡེ་གཤེན་གཙུག་ཕུད་དེ་ཕྱག་བཙལ་བའི་ཡུལ་
ཡིན་ཏེ། སྤྱིར་བོན་སྒོ་དང་ཐེག་རྒྱུད་ཐམས་ཅད་ཐུགས་རྗེའི་བྱིན་དང་རླབས་དང་ཆོ་
འཕྲུལ་དུ་གསུངས་ནས། ཡེ་གཤེན་གཙུག་ཕུད་ཀྱི་ཐུགས་ལ་ནམ་མཁའི་སྐར་མ་
བཀྲམ་བ་ལྟ་བུའམ། དབྱར་གྱི་སྤྲིན་ཚོགས་ལྟ་བུར་གནས་པ་ལ། ཡེ་གཤེན་གཙུག་
ཕུད་དེས་ཡེ་ཤེས་ཀྱི་ལྷ་གཤེན་ལྷ་འོད་དཀར་ལ་དོན་དམ་ཏིང་ངེ་འཛིན་གྱི་ཕྱག་
བཙལ་ཏེ། ཐུགས་རྗེའི་གནང་བ་ཞུས་ནས། རྒྱུ་སྐར་རམ་གཞའ་ཚོན་ལྟར་ཚིག་དང་
ཡི་གེའི་སྐོར་ཚོམས་སུ་བཀོད་དོ། །ཡུམ་བཟང་ཟ་རིང་བཙུན་དང་། གསང་བ་འདུས་
321

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་ཡིས་ཡེ་གཤེན་གཙུག་ཕུད་ལ་ལུས་གུས་པའི་ཕྱག་དང༌། སེམས་དངས་པའི་ཕྱག་
དང་། ངག་མོས་ཚིག་གི་སྒོས་ཕྱག་བཙལ་ནས། བཀའ་ཡི་སྡེ་སྣོད་རྒྱས་པ་གསང་བ་པ། ས་
འདུས་པས་ལྷའི་ཡུལ་དུ་བསྒྲགས་པར་ཞུས། ཡུམ་གྱིས་སྡེ་སྣོད་ཉུང་ལ་འདུས་པ་ཀླུ་ཡི་
ཡུལ་དུ་བསྒྲགས་པར་ཞུས། རྒྱས་མིན་བསྡུས་མིན་གསང་ཐུས་ལས་ཀྱི་ཐིག་ལེ་རུ་མི་ཡི་
ཡུལ་དུ་བསྒྲགས་པར་བཀོད་དོ། ། དེ་ནི་ཐེག་པ་གོང་མ་གསུམ་གྱི་སྡེ་སྣོད་དོ། ། དེ་ལྟར་
ཕྱག་བཙལ་བ་ལ་ཡོན་ཏན་ཅི་ཡོད་ན། ཐུགས་རྗེའི་སྐྱབས་འོག་ཏུ་ཆུད་ཅིང་ངེས་པའི་
དོན་ཐིག་ལེ་ཉག་གཅིག་ངང་དུ་སོ་སོར་ཐ་དད་མེད་པར་གཅིག་པའོ། །གསས་མཁར་
ཐོ་ཐོ་དོན་གྱི་བཅུད་ཅེས་པ་སྤྱིར་བོན་སྒོ་དང་ཐེག་རྒྱུད་ཐམས་ཅད་ཀྱི་བཅུད་ནི་གསས་
མཁར་རིན་པོ་ཆེ་སྤྱི་སྤུངས་ཡིན་ལ། རིན་པོ་ཆེ་སྤྱི་སྤུངས་ཀྱི་དོན་དང་ཚིག་གི་བཅུད་
བསྡུས་པ་རྩ་བའི་དོན་ནི། གསང་བ་བསེན་ཐུབ་དབལ་མོ་ལས་ཀྱི་ཐིག་ལེ་ཞི་ཁྲོ་དྲག་
པོའི་འཆོང་ཆ་ལག་དང་བཅས་པ་འདི་ཡིན་ཏེ། དེས་ན་གསས་མཁར་ཐོ་ཐོ་དོན་གྱི་
བཅུད་ཅེས་བྱའོ། །ཐིག་ལེ་དབྱིངས་སུ་གྲུབ་པའི་ཞེས་པ་འདིས། གསས་མཁར་དོན་
རྟགས་ཀྱི་མཚན་བསྟན་ཏེ། བོན་ཐེག་པ་རིམ་དགུའི་དོན་སྟོན་པས་གསས་མཁར་རིན་
པོ་ཆེ་སྤྱི་སྤུངས་ཞེས་ཀྱང་བྱ། བོན་ཐམས་ཅད་སྐུ་གསུང་ཐུགས་ལས་འདུས་ཅིང་སྤྲོས་
པས་ཐོ་ཐོ་སྤྱི་རྒྱུག་ཞེས་ཀྱང་བྱ། མཚན་མ་འགྱུར་ལྡོག་གི་བོན་ཐམས་ཅད་གཡུང་དྲུང་
མི་འགྱུར་བའི་དབྱིངས་སུ་རྫོགས་པས། གཡུང་དྲུང་ཡོངས་སུ་རྫོགས་པ་ཞེས་ཀྱང་བྱ།
གཡུང་དྲུང་མི་འཇིག་པའི་རྫོང་དུ་མན་ངག་ཐམས་ཅད་ཀྱི་མདོ་བསྡུས་ནས། ཡོ་གལ་
མེད་པའི་སེམས་ཀྱི་བདལ་ཁྱབ་ཆེན་པོའི་བཀྲིད་དྲང་དུ། མཚན་མ་མེད་པའི་དབྱིངས་
སུ་བསྒྲུབས་པས། གསས་མཁར་མན་ངག་ཐིག་ལེ་དབྱིངས་སྒྲུབ་ཅེས་ཀྱང་བྱ་ལ། ཐེག་
པ་ཐམས་ཅད་ཀྱི་དོན་བསྡུས། ལྟ་བ་ཐམས་ཅད་ཀྱི་གདེང་བསྡུས། མཛད་སྤྱོད་
ཐམས་ཅད་ཀྱི་གཟེར་བསྡུས། ཡོན་ཏན་ཐམས་ཅད་ཀྱི་དོན་བསྡུས་པས། སྤྱི་ལུང་ཕུན་
322

སེམས་སྡེ། ཐིག་ལེ་དབྱིངས་ཀྱི་ཏི་ཀ།
སུམ་འཚོགས་པ་ཞེས་ཀྱང་བྱ་ལ། དོན་དམ་པར་སེམས་ཉིད་བདལ་ཁྱབ་ཆེན་པོ་ཡོན་
ཏན་གང་དུ་ཡང་མ་འགག་པ་ལ། གསས་མཁར་རང་གི་ངོ་བོ་གང་དུ་ཡང་མི་འགྱུར་
བའི་དབྱིངས་སུ་སྒྲུབ་པའི་ཐབས་སུ་བསྟན་པས་ཐིག་ལེ་བསྒྲུབ་པ་ཞེས་ཀྱང་བྱའོ། ། གོ་
རྟོགས་ཐོབ་པ་ཁྱད་པར་མཆོག་ཅེས་པ། ཐེག་པ་སྤྱི་ལ་སྤུངས་པས་གཞན་མ་ཐོས་པ་
ཐམས་ཅད་ཐོས་པར་བྱེད། འདི་ཐོས་ཤིང་ཤེས་ན་གཞན་ཐམས་ཅད་ཀྱང་སྒོམ་པར་
ནུས་ཤིང་རྟོགས་པར་བྱེད། དེའི་དོན་མཐར་ཕྱིན་པས། རྟོགས་པ་ཐམས་ཅད་ཡང་
དག་པའི་དབྱིངས་སུ་གསལ་བ་ཡེ་ཤེས་ཀྱི་ཐིག་བཏབ་པས། དབྱིངས་དང་ཡེ་ཤེས་ཀྱི་
བོན་ཐམས་ཅད་འདིས་གཏན་ལ་ཕབ་པའི་དོན་ཁྱད་པར་བ་མཐོང་བ་ལས། གསས་
མཁར་འཕྲ་མོ་གཞན་གྱིས་དོན་ཕྱོགས་རེ་སྒྲ་ཕྱོགས་ཙམ་ལས་གཏན་ལ་མི་ཕེབས་པས་
ན་གོ་རྟོགས་ཁྱད་པར་མཆོག་ཅེས་བྱའོ། །མུ་ནེ་མུ་བེར་ཕྱོགས་སངས་ལ་ཅེས་པ། ཐོག་
མ་བོན་གྱི་དབྱིངས་རྒྱལ་བ་ལྷ་ཡི་དཀྱིལ་འཁོར། སྟོང་ལ་ཡོངས་སུ་རྒྱ་མ་ཆད་སྟོང་ལ་
ཡོངས་སུ་རྒྱ་མ་ནུབ། སྟོང་ལ་ཡོངས་སུ་རྒྱ་མ་ཐུག་པ་ཞེས་བྱའོ། །ཆོ་འཕྲུལ་འོད་ལས་
རྟེན་གཞིར་གྲུབ་ཅེས་པ། དེ་ལྟར་ནམ་མཁའ་ཅི་ཡང་མ་སྲིད་པའི་དབྱིངས་ནམ་
མཁའ་སྟོང་པའི་རང་བཞིན་ལས། ལས་དང་ཐུགས་རྗེའི་དབང་གིས་འོད་ཀྱི་འཁོར་ལོ་
ཅི་ཡང་མཁྱེན་པ་ཞེས་བྱ་སྟེ། དབྱིབས་དང་ཁ་དོག་ཅིར་ཡང་སྣང་བ་ཅིག་རང་བཞིན་
གྱིས་སྲིད་དོ། །དེ་འཁོར་ཞིང་འཁྲུགས་པའི་བཅུད་ལས། སྐད་ཅིག་མ་འགྱུར་བའི་རླུང་
དུ་སྲིད་དོ། །དེ་རླུང་རྣམ་པ་ལྔའི་རབ་ཏུ་སྨིན་པ་ལས། རླུང་གི་དཀྱིལ་འཁོར་ཁ་དོག་
སྣ་ཚོགས་ཀྱི་བདག་ཉིད་ཅན། དབྱིབས་ཀུན་ཏུ་ཟླུམ་པ། ཞེང་དུ་བྱེ་བ་དང་ས་ཡ་
རྔམས་སུ་དཔག་ཚད་དྲུག་འབུམ་མེ་དང་ཆུའི་རྨེང་ལ་ཁྱབ་པ་མཐའ་འཁོར་དུ་གྲངས་
ཀྱི་སྐད་ཅིག་མ་བགྲངས་པ་ལས་འདས་པ་ཆགས་སོ། །རྒྱུ་འབྱུང་བ་ལྔའི་སྙིང་པོ་ཅན་
ཞེས་བྱ་བ་འབྱུང་བ་ཀུན་གྱི་རྒྱུ་བླངས་ཏེ་ལྷག་པར་གནས་སོ། །མེ་རིན་པོ་ཆེ་རླུང་
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཉེན་ལྕུག་གི་བདག་ཉིད་དུ་སྨིན་ཏེ་གསལ་ལོ། ། དེ་ཚ་གྲང་འཁྲུགས་པའི་ཆོ་འཕྲུལ་
ལས། ཆུ་ལྔ་བདུད་རྩིའི་འཁོར་ལོར་ཆགས་ཏེ། དབྱིབས་དང་ཁ་དོག་ཆགས་ཚད་དུ་
ལྡན་པར་ཆགས་སོ། །དེའི་སྟེང་དུ་ས་རིན་པོ་ཆེའི་རྨིང་གཞིར་ཆགས་ཏེ། དབྱིབས་
དང་ཁ་དོག་ཆགས་ཚད་དུ་ལྡན་པར་ཆགས་སོ། །དེ་མན་ཆད་ནི་ས་རིན་པོ་ཆེ་ལྔའི་
གཞི་མ་ཞེས་བྱའོ། །དབུས་སྦུ་གུ་སེལ་བ་རླུང་ཁོང་སྟོང་དུ་གནས་སོ། །དེ་ལས་སྟེང་བ་
ཚ་ཅན་གྱི་རྒྱ་མཚོ་ཞེས་བྱ་བ་ཆགས་སོ། ། དེ་ལ་གླིང་བཞི་དང་གླིང་ཕྲན་རི་དང་རི་
རབ་ཏུ་ཆགས་སོ། །སྟེང་གི་རྒྱ་མཚོ་དེའི་རྔམས་སུ་དཔག་ཚད་འབུམ་ཕྲག་བརྒྱད་དུ་
གནས་སོ། ། དེ་ནས་དཔག་ཚད་སྟོང་ཕྲག་ཉི་ཤུ་མར་གཅལ་བ་ན་རླུང་རིན་པོ་ཆེ་ལྔའི་
རྩེ་མོ་བྱ་བ་གནས་སོ། །དེ་ལ་ཁྱད་པར་གྱི་དཔག་ཚད་ལྔ་རུ་གནས་སོ། །དེའི་བཅུད་
དུ་རླུང་གི་བ་མོ་ཆེ་ཞེས་བྱ་བར་གནས་སོ། །མེའི་དུག་སྦྲུལ་དམར་མོ་དང་། ཆུའི་དུག་
བྱ་སྔོན་མོ་དང་། སའི་ཕག་ནག་པོ་གསུམ་དུ་བྱུང་ངོ་། སྦྲུལ་གྱི་གདུགས་པ་ལས་ཡང་
སྙིང་མེའི་འཁོར་ལོར་ཆགས། བྱའི་མཆུ་ལས་ཡང་སྙིང་ཆུའི་འཁོར་ལོར་ཆགས་སོ། །
ཕག་གི་བློ་ངན་ལས་ཡང་སྙིང་ས་ཡི་འཁོར་ལོར་ཆགས་སོ། །དེ་གསུམ་གྱི་རྔམས་སུ་
དཔག་ཚད་ལྔ་བརྒྱར་གནས་སོ། །དེ་ལས་སྐྱེ་འགུལ་གྱི་སེམས་ཅན་ཀུན་སྲིད་དོ། །ས་
དེའི་སྙིང་པོ་ལས་རིན་པོ་ཆེའི་སྡོང་པོ་ཡལ་ག་བྱེ་བ་ཕྲག་བརྒྱ་གྱེས་པར་སྲིད་དོ། །དེ་ནི་
ས་རིན་པོ་ཆེ་སྐྱེ་རྒུའི་རྟེན་གཞི་ཞེས་བྱའོ། །མུ་ཏིང་གཡུ་མཚོ་ཀློང་དུ་འཁྱིལ་ཞེས་པ།
སྟེང་གི་རྒྱ་མཚོ་དེ་ནི་དཀར་བ་དང་ལྗང་བ་དང་དམར་བ་དང་སྔོ་བ་དང་སེར་བར་
སྣང་བའི་ཁ་དོག་ཅན་རོ་ཁ་བ་དང་མངར་བ་དང་སྐ་བ་དང་ཉག་པ་དང་སྐྱུར་བར་
གནས་པ་སྟེ། རྫུ་འཕྲུལ་སྒོང་ང་འདྲིལ་རྡོལ་བས་ཞེས་པ། ཡེ་སྲིད་སྨོན་གྱི་རྒྱལ་པོའི་
སྨོན་ལམ་ལས། མཚོ་དེའི་དབུས་སུ་རྫུ་འཕྲུལ་གྱི་རླུང་གིས་བསྐྱོད་པས་གཡུའི་སྒོང་ང་
འོད་ཀྱི་ཐིག་ལེ་ཅན་ཅིག་ཏུ་བྱུང་ངོ༌། སྒོང་ང་དེ་རྫུ་འཕྲུལ་གྱི་རླབས་ཀྱིས་རྡོལ་བས་
324

ཐིག་ལེ་དབྱིངས་ཀྱི་ཏི་ཀ།
སེམས་སྡེ།
མཚན་དང་ལྡན་པའི་དབྱལ་མོ་བཙུན་ཅིག་བྱུང་སྟེ། རང་མིང་རང་གིས་བཏགས་པ་
ཡུམ་བཟང་ཟ་རིང་བཙུན་ཏུ་བཏགས་སོ། །དེ་ཡང་སྲེད་ལེན་རྒྱུ་ངན་པ་ལས་མ་
བསྐྱེད་པས་བཟང་ཟ། སེམས་ཅན་གྱི་དོན་དུ་འདྲེན་སྟོན་ཐུན་མོང་མ་ཡིན་པ་ལ་ཡུན་
དུ་གནས་པས་རིང་བཙུན་ཞེས་བྱའོ། །དེ་མཚན་དང་དཔེ་བྱད་ཉི་ཤུའི་རྒྱན་གྱིས་
བརྒྱན་པ་ཞིག་བྱུང་སྟེ། དབྱིངས་ལས་ཡེ་ཤེས་རྫོགས་སྤྲུལ་པས་ཅེས་པ། ཡབ་ཀུན་
སྣང་ཁྱབ་པ་དང་ཡུམ་མཁའི་ལྷ་མོ་ཐུགས་རྗེ་མཁའ་ཡངས་མའི་སྤྲུལ་པ་ཡུམ་ལ་
གཤེན་ཁྲི་ནམ་ཏིང་བྱ་བར་སྤྲུལ་ལོ། །སྤྲུལ་པའི་བསྟན་པ་ཡུམ་གྱིས་མྱོང་ཞེས་པ།
གཤེན་དེའི་ཐུགས་ཀྱི་སྤྲུལ་པ་ཉམས་སོད་པ་བཏང་བས་ཡུམ་གྱི་མཚན་དང་ལྟས་སུ་
བཅས་པས་མཚན་ལྟས་ཀྱང་བཟང་སྟེ། རབ་ཏུ་སྐུ་ཉམས་བདེ་བར་གྱུར་རོ། །ཡབ་ཀྱི་
སྤྲུལ་པ་གསུང་རོལ་པ་ཞེས། ཁྲི་བཞི་ནམ་ཏིང་དེས་གསུང་གི་སྤྲུལ་པ་གཡུ་བྱ་ཁུ་བྱུག་
ཅིག་ཏུ་གསང་བ་རྩའི་ལམ་དུ་ཞུགས་ཏེ་ཡུམ་གྱི་ལྷུམས་སུ་གཤེགས་སོ། །གཡུང་དྲུང་
ཁྱབ་པར་ཡོན་ཏན་སྲས་ཞེས་པ། ཡུམ་དེ་ལ་མཚན་དང་ལྡན་པའི་སྲས་ཞིག་སྐུ་
འཁྲུངས་ཏེ། མཚན་ཀྱང་གཤེན་འཆི་མེད་རྩུག་ཏུ་གསོལ་ལོ། །སྤྲུལ་པ་ཡེ་གཤེན་རྩུག་
ཕུད་བོན་ཅེས་པ། གཤེན་དེ་ནི་དབྱིངས་དང་ཡེ་ཤེས་ཀྱི་སྤྲུལ་པ་རྫོགས་སྐུ་ཁྲི་བཞི་
ནམ་ཏིང་ལས་སྤྲུལ་སྐུ་ཡེ་གཤེན་རྩུག་ཕུད་དུ་སྤྲུལ་པའོ། །རྫོགས་སྐུ་ཡབ་ལ་ནོས་ནས་
སྲས་དེས་སེམས་ཀྱི་མི་ཕོ་ཡིད་ཀྱི་རྟ་ལ་ཞོན་ནས་ཡབ་ཁྲི་བཞི་ནམ་ཏིང་ལ་
ཞེས་པ། 
གཡུང་དྲུང་སྲིད་པ་བོན་གྱི་བསྟན་པ་མཉན་ཏེ་ཐུགས་སུ་ཆུད་པར་མཛད་དོ། །དུན་
རྟགས་ཏན་ཏྲ་སྐུ་ལ་རྫོགས་ཅེས་པ། ཡབ་ཀྱི་བྱིན་རླབས་དང་ཡུམ་གྱི་བསོད་ནམས་
དང་སྲས་ཀྱི་བརྩོན་འགྲུས་ཀྱིས། དངོས་གྲུབ་ཀྱི་དོན་རྟགས་དགུ་ཞིག་བརྙེས་ཏེ། སྐུ་
རྫུ་འཕྲུལ་གྱི་དོན་རྟགས་གསུམ། ཐུགས་བྱིན་རླབས་ཀྱི་དོན་རྟགས་གསུམ། གསུང་
བསྟན་པའི་དོན་རྟགས་གསུམ་སྟེ་དགུ་བརྙེས་སོ། །རྔོས་༼དངོས་༽མེད་མཚོན་ཕྱིར་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཚན་མ་བསགས་ཅེས་པ། དེ་ལྟ་བུའི་གཡུང་དྲུང་བསྟན་པའི་བོན་དེ་གང་དུ་ཅི་ལྟར་
བསྒྲུབས་ན། རྩེ་དྲུག་ལྷུན་གྱི་སྒང་། དོན་དྲུག་གཡུང་དྲུང་གི་དབྱིངས། རིན་ཆེན་
གཡུ་སྟེངས་ཀྱི་ཚལ་གཡུ་ལུང་ཤེལ་གྱི་བྲག་ཕུག་ཏུ། དུས་གསུམ་གྱི་བདེ་བར་གཤེགས་
པ་བསེན་དུ་བཟུང་ནས། བསྟན་པ་བཞག་པའི་གནས་སུ་གཤེན་ཁ་བུ་དད་ཙམ་
བཙལ་ནས། དངོས་པོ་དངོས་མེད་མཚོན་ཏེ་བསྒྲུབས་སོ། །དགོངས་པའི་ངང་ལ་
མཉམ་བཞག་པས་ཞེས་པ། གཡུ་ལུང་ཤེལ་གྱི་བྲག་ཕུག་ཏུ། ཁྱད་པར་གྱི་དགོངས་པ་
དྲུག་གཏན་ལ་ཕབ་སྟེ་བསྒོམས་པས་སོ། །ཐུན་མོང་དངོས་གྲུབ་བསྟན་པར་གྲོལ་ཅེས།
དེ་ལྟ་བུའི་དགོངས་པ་མཐིལ་དུ་ཕབ་སྟེ་བསྒྲུབས་པས། རྟེན་རྣམས་ཡེ་ཤེས་ལྷའི་རྫུ་
འཕྲུལ་སྟོན་པར་བྱུང་སྟེ། དེ་མཆོད་ཅིང་བསྟོད་པས་རྟེན་རྣམས་གཡུང་དྲུང་བོན་གྱི་
བསྟན་པར་གྲོལ་ཏེ། རྒྱན་དུ་བྱ་བ་དང་མཆོད་པར་བྱ་བ་དང༌། ཆས་སུ་བྱ་བ་དང་།
རྟེན་དུ་བྱ་བ་དང་། བསྟན་པ་རུ་བྱ་བ་དང་། ཕྱག་ཆ་རུ་བྱ་བ་དང་རྣམས་སུ་བྱུང་སྟེ།
དགོས་དགུ་ཡོན་ཏན་ཕུན་གསུམ་འཚོགས་པ་རུ་བྱུང་ངོ༌། །དབྱིངས་རྫོགས་རྒྱལ་ཐེབ་
སྤྲུལ་པ་བཞིས་ཞེས་པ། མཁའ་དབྱིངས་ལས་སྤྲོས་པའི་གཤེན་ཁྲི་བཞི་ནམ་ཏིང་དང་།
ལོངས་སྤྱོད་རྫོགས་པའི་སྐུ་ཁྲི་རྒྱལ་ཁུག་པ་དང་། སྤྲུལ་པའི་སྲས་འཆི་མེད་རྩུག་ཕུད་
དང་། དབྱིངས་ཀྱི་ཡུམ་ཆེན་མོ་ལྷ་ཟ་མཚན་དྲུག་དང་བཞི་ཡིས་བཀའ་ལུང་མན་ངག་
གི་བསྟན་པའི་གཉེར་བཞེས་ཏེ་བསྟན་པར་བཞག་གོ །དོན་དྲུག་བསྟན་པའི་རྒྱུད་
བཀྲོལ་ནས་ཞེས་པ། དེ་རྣམས་ཀྱིས་རྟོགས་པ་ལྟ་བའི་དོན་དང༌། བྱ་བ་སྤྱོད་པའི་དོན་
དང་། བསྲུང་བ་དམ་ཚིག་གི་དོན་དང་། གཞུང་འཕྲིན་ལས་ཀྱི་དོན་དང་གནས་པ་
སེམས་བསྒོམ་གྱི་དོན་དང༌། དངོས་གྲུབ་དོན་དང་དྲུག་རྒྱས་འབྲིང་བསྡུས་པ་རིམ་
གྱིས་བསྟན་ཏེ་བཀའ་ཡང་དག་པ་ཞེས་བྱའོ། །དབྱིངས་རྫོགས་སྤྲུལ་པ་མཁའ་ལ་
རྫོགས་ཞེས་པ། དབྱིངས་ཀྱི་ཡུམ་བཟང་ཟ་རིང་བཙུན་དང་། ཡབ་ཁྲི་བཞི་ནམ་ཏིང་
326

ཐིག་ལེ་དབྱིངས་ཀྱི་ཏི་ཀ།
སེམས་སྡེ།
དང་། འཆི་མེད་རྩུག་ཕུད་དང་གསུམ་ནི། འོག་མིན་གྱི་དབྱིངས་སུ་ས་བཅུ་གཡུང་
དྲུང་སེམས་དཔའ་རྣམས་ཀྱི་ཤེས་བྱའི་སྒྲིབ་པ་སྦྱོང་དུ་གཤེགས་སོ། །རྒྱལ་ཐེབ་སྟོན་
ངས་བ་པས་གཉེར་བཞེས་ནས་ཞེས་པ། གཤེན་འཆི་མེད་རྩུག་ཕུད་ཀྱི་བཀའ་ཡི་བྱིན་རླབས་
གནང་ནས་ཁྲི་རྒྱལ་ཁུགས་ཀྱིས་བསྟན་པའི་གཉེར་བཞེས་སོ། །དུས་ཀྱི་བསྟན་པ་རིམ་
གྱིས་མཛད། དུས་ཀྱང་ཚེ་ལོ་དཔག་ཏུ་མེད་པ་ནས་བརྒྱ་པའི་བར་དུ་སྟོན་པ་རེ་དང་
བསྟན་པ་རེས་སེམས་ཅན་གྱི་འདྲེན་སྟོན་བྱས་ཏེ་སྔ་མ་སྔ་མར་འདས་སོ། །བསྟན་པ་
འདི་ནི་ཡེ་ཤེས་གཤེན་འཕྲུལ་བུ་ཞེས་ཀྱང་བྱ། གསང་བ་འདུས་པ་ཞེས་ཀྱང་བྱ་བ།
དེའི་བསྟན་པ་སྟེ་དེ་ལྟར་གཤེན་རབ་དེ་སྐུ་འདས་ནས་མུ་ཆོ་ལྡེམ་དྲུག་ཞེས་ཀྱང་བྱ།
ཁྲི་རྒྱལ་ཁུགས་ཞེས་བྱ་བས་བསྟན་པའི་གཉེར་བཞེས། འདི་ལྟར་བཤད་པ་དང་།
བཀྲལ་བ་དང་། བཀྲི་བ་དང་། དྲང་བར་མཛད་དོ། །དེས་ལྷ་ཡི་བོན་པོ་ཡོངས་སུ་
དག་པ་ལ་བརྒྱུད། དེས་རྒྱལ་རིགས་མི་ལུས་བསམ་ལེགས་ལ་བརྒྱུད། དེས་ཀླུ་ཡེ་ཤེས་
སྙིང་པོ་ལ་བརྒྱུད། དེས་མོན་བོན་ཧ་ར་ཅི་པར་ལ་བརྒྱུད། དེས་བོན་མོ་སྟག་བེར་ལི་
བེར་ལ་བརྒྱུད། དེས་ཞང་ཞུང་ཨ་ནུ་འཕྲག་ཐག་ལ་བརྒྱུད། དེས་ད་མི་ཐད་ཀེ་ལ་
བརྒྱུད། དེས་ཞང་ཞུང་སད་ནེ་གའུ་ལ་བརྒྱུད། དེས་རྒྱ་བོན་ཟིང་པ་མཐུའ་ཆེན་ལ་
བརྒྱུད། དེས་དཔེ་ཐོག་འཕྲུལ་ལ་བརྒྱུད། དེས་དཔེ་ཐོག་རྩེ་ལ་བརྒྱུད། དེས་གླང་མུ་
ཝེར་ལ་བརྒྱུད། དེས་ཞང་ཞུང་སྟོང་རྒྱུང་མཐུའ་ཆེན་ལ་བརྒྱུད། དེས་མཁས་པ་མི་
གསུམ་ལ་བརྒྱུད། དེས་མང་དུ་སྤེལ་ཏེ་སེ་ཤ་རི་དབུས་སྟངས་དམུ་ཚ་གྱེར་མེད་ལ་
བརྒྱུད། སྟངས་ཀྱིས་སྲིད་པའི་རྒྱལ་མོ་གནམ་ཕྱི་གུང་རྒྱལ་གྱི་སྤྲུལ་པ་དང་ར་མཚོ་སྨན་
དང་། གནམ་གྱི་ལྷ་རྒོད་ཐོག་པའི་སྤྲུལ་པ། ཕ་བ་རྒེ་རྒན་ལ་ཐབས་དང་རྫུ་འཕྲུལ་གྱི་
དབང་བསྐུར་ཏེ་བརྒྱུད། དེས་ལས་འཕྲོ་དང་སྐལ་པར་ལྡན་པའི་གཤེན་ཞིག་ལ་
བརྡའ་དང་ཐབས་དང་ཐབས་ཀྱིས་སྟོན་པའི་རྒྱུ་ལགས་སོ། །རྒྱུད་ལུང་མན་ངག་དོན་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྱི་རྩ་བ་རུ་ཞེས་པ། བཀའ་གསང་བ་འདི་ནི་གསང་རྒྱུད་ཐམས་ཅད་ཀྱི་ཡང་སྙིང་
ཡིན། ལུང་ཐམས་ཅད་ཀྱི་ཡང་སྙིང་ཡིན། མན་ངག་ཐམས་ཅད་ཀྱི་ཡང་བཅུད་ཡིན།
མཛད་སྤྱོད་ཐམས་ཅད་ཀྱི་རྩ་བ་ཡིན་ནོ། །གསང་བ་འདུས་པར་ཐིག་ལེ་བསྒྲུབ་པར་
གསུངས་ཞེས་པ། གསས་མཁར་རིན་པོ་ཆེ་སྤྱི་སྤུངས་ལྷ་ལུགས་རྒྱས་པའི་རྩ་བ་འབྲིང་
པོ་སོར་བཞག་པ་ཉིད་དོ། །ཤེས་རིག་རྟོགས་འཁྲུལ་ཡེ་ཤེས་སླར་ཐོབ་པའི་ཞེས་པ།
རང་ཤེས་རིག་གི་རྒྱལ་པོ་ཀུན་གཞི་ཅི་ཡང་མ་ཡིན་པ་བརྗོད་པའི་མཐའ་ལས་འདས་
པ་ཡེ་རིག་ཀུན་ཏུ་བཟང་པོའི་ཐུགས་ཞེས་བྱ་ལ། དེ་རྟོགས་ན་ཡེ་གནས་སེམས་རང་
འབྱུང་གི་ཡེ་ཤེས་སུ་སྣང་ལ། མ་རྟོགས་ཏེ་ལོག་པར་རྟོག་ན་མ་རིག་པ་གཏི་མུག་ཏུ་
སྣང་ལ། དེས་མ་རིག་པ་འཁྲུལ་པས་ལས་དང་ཉོན་མོངས་སུ་སྣང་ངོ༌། །དེ་ཐབས་
ཀྱིས་རྟོགས་ན་ཡེ་ཤེས་ཀྱི་འབྲས་བུ་སླར་ཐོབ་པས་བདག་ཞལ་བདག་གིས་མཐོང་ཞེས་
ཀྱང་བྱའོ། །ཐིག་ལེ་ཡེ་ཤེས་དོན་ཡང་སྤྱད་ཅེས་པ། ནམ་མཁའ་གསལ་ལ་མི་འགྱུར་བ་
ནི་ཐིག་ཡིན་ལ། སྣང་སྲིད་ཀུན་ལ་ཁྱབ་བདལ་དུ་གནས་པ་ནི་ལེ་ཡིན་ལ། བོན་ཉིད་
བདེ་བ་ཆེན་པོའི་དབྱིངས་མི་འགྱུར་བ་ཐིག་ཡིན་ལ། བོན་སྒོ་དང་ཐེག་རྒྱུད་ལ་ཡོངས་
སུ་ཁྱབ་པ་ནི་ལེ་ཡིན་ལ། སེམས་ཉིད་དུས་གསུམ་དུ་མི་འགྱུར་བ་ཐིག་ཡིན་ལ། ཕུང་
པོ་ཁམས་དང་སྐྱེ་མཆེད་ལ་ཁྱབ་བདལ་དུ་གནས་པ་ནི་ལེ་ཡིན་ལ། དེ་ཡེ་ནས་གནས་
པའི་དོན་རང་གིས་རིག་ཅིང་ཤེས་པ་ནི་ཡེ་ཤེས་ཡིན་ལ། དེ་གང་ལ་དམིགས་པ་དང་
མི་དམིགས་པའི་ངང་ལས་མ་གཡོས་མ་བཅོས་པ་ནི་དགོངས་པ་ཞེས་བྱའོ། །སྔོན་ཚེ་
ཤེས་རབ་སྦྱོང་པའི་གཤེན་རབས་ཀྱིས་ཞེས་པ། འདིས་ལས་ཀྱི་གོ་རིམ་སྟོན་ཏེ། དཔེར་
ན་བསམ་འཕེལ་གྱི་ནོར་བུ་རིན་པོ་ཆེ་དེ། དགོས་པ་ཁམས་གསུམ་གྱི་སེམས་ཅན་ཀུན་
ལ་དགོས་ཏེ། ཐོབ་པ་ནི་སྦྱིན་པ་མཐར་རུ་ཕྱིན་པའི་སྐྱེས་བུ་ཞིག་གིས་ཐོབ་པ་ལས།
སེར་སྣ་དང་འཇུར་འགེགས་ཀྱི་ལས་ཅན་གྱིས་ཐོབ་པར་མི་འགྱུར་བ་བཞིན་དུ། ཡེ་
328

ཐིག་ལེ་དབྱིངས་ཀྱི་ཏི་ཀ།
སེམས་སྡེ།
ཤེས་ཐིག་ལེ་གསལ་བའི་དགོངས་པ་ཡང་། སྔོན་ནས་ཤེས་རབ་ཕྱིན་ཅི་མ་ལོག་པར་
ཟབ་མོའི་དོན་ལ་སྦྱངས་སྦྱངས་སྤྱོད་སྤྱོད་པ་ཞིག་གིས་ཐོབ་པ་ལས། ཕྱིན་ཅི་ལོག་
མཚམས་མེད་སྤྱོད་སྤྱོད་པ་དབང་པོ་ཕྱིན་ཅི་ལོག་གིས་བལྟས་པ་ཞིག་གིས་མཐོང་ཞིང་
ཐོབ་པར་མི་འགྱུར་བའོ། །དཔོན་གསས་ཅི་མཛད་བདུད་རྩིའི་ཆུ་ལ་བཏུང་ཞེས་པ། །
དེ་ལྟ་བུ་སྦྱངས་པའི་འཕྲོ་ཅན་གྱིས་ཀྱང་། དཔོན་གསས་བླ་མའི་དྲུང་དུ་ཡུན་བསྲིངས་
ཏེ་ཅི་མཛད་ཅི་དགོངས་ཐུགས་སུ་ཆུད་པར་བྱའོ། །དེ་བཞིན་དུ་རིགས་མཚན་ལྡན་
པའི་གནས་མཆོག་ཏུ་ཞེས་པ། དཔོན་གསས་ཀྱི་མཛད་པ་བཞིན་དུ། དཔོན་གསས་
མན་ངག་ལུང་གི་གནས་ཁོངས་སུ་ཆུད་འབྲེལ་བ་གཤེན་གྲོགས་རྒྱུའི་གནས་བསེན་དུ་
བཟུང་། བྱིན་རླབས་ཆོ་འཕྲུལ་རིགས་ཀྱི་གནས་བརྟགས་ལ་གཟུང༌། སློབ་མ་རྒྱལ་
ཐེབ་བཀའི་གནས་སྤེལ་ཅིང་གཞུག་ཅེས་བྱའོ། །གསང་བའི་ཡོ་བྱད་རྒྱུ་དང་རྐྱེན་རྫས་
རྣམས་བསག་ཅེས་པ། ཁྲོ་བོ་དབང་ཆེན་འཆད་འགྲེལ་ལས་བྱུང་བ་ལྟར་ཤེས་པ་སྟེ།
གསང་བ་ནི་མ་འདྲེས་པ་ལ་ཡོངས་སུ་གསང་ཞེས་བྱའོ། །ཡོ་བྱད་བཟའ་བ་ཟས། བགོ་
བ་གོས། མཆོད་པ་ཕུད། སྤྱད་པ་མེ་ཆུ་ཞེས་བྱའོ། ། རྒྱུ་ཞེས་ཀྱང་བྱའོ། །རྐྱེན་ནི་དཔོན་
གསས་མོས་གུས་དད་པའི་རྐྱེན། མཚན་ལྡན་ཀུན་འཚོགས་གནས་ཀྱི་རྐྱེན། རྒྱལ་ཐེབ་
མོས་འདུན་བརྩོན་འགྲུས་རྐྱེན། དད་མོས་མཆེད་གྲོགས་ཞིང་གི་རྐྱེན་ཞེས་བྱའོ། །རྫས་
ནི་མཆོད་པ་དང་རྟེན་པ་དང་བཅའ་བ་དང་བསྣུན་པའི་རྫས་སོ། །དེ་ཡང་གསང་བ་
དོན་གྱི་ཐིག་ལེ་ལ། ཀུན་ལ་ཁྱབ་པའི་ཡོ་བྱད་ཀྱིས། ཤེས་རབ་ཟབ་མོའི་རྐྱེན་བཏང་
ནས། རྫས་སུ་ཕུང་པོ་ལྷ་རུ་བསྒྲུབ་ཅེས་བྱའོ། །ཕྱག་རྒྱ་ཏིང་འཛིན་དགོངས་པ་སྐུ་ལྔ་
འིས་༼ཡིས་༽ཞེས་པ། ཕྱག་རྒྱ་ནི་རང་བཞིན་གནས་ཀྱི་ཕྱག་རྒྱ་ལྔ་སྟེ། ཞབས་གཡུང་
དྲུང་དཀྱིལ་དཀྲུང་དུ་བཅའ། ཕྱག་ཐལ་སྦྱར་ཐུགས་ཁར་གཏད། ལུས་ཚིགས་པ་དྲང་
པོར་བསྲང་། སྤྱན་སྨིན་མཚམས་བར་དུ་བསྡུ། ལྗགས་ཞལ་གྱི་བར་སྣང་ལ་བཞག །
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཞེས་འབྱུང་སྟེ་དེ་ནི་ལུས་བྱ་བྱེད་ཀྱི་དབང་དུ་མི་འགྱུར་བ་སྐུ་ལྷ་ཡི་ཕྱག་རྒྱ་ཞེས་བྱའོ
སྨིན་མཚམས་སྐྱོན་མ་སྙུང་བྱེད་ཀྱི་རྩ་ལ་རིགས་འདུས་སྙིང་པོ་ཡི་གེ་ཨ་དཀར་པོ་ཞིག་
བསམ། ལྗགས་ཀྱི་ངར་རྩ་གྲོལ་བྱེད་ལ་རིགས་པ་འདུས་པའི་སྙིང་པོ་ཧཱུྃ་ལེབ་རྒན་ཞིག་
བསམ། 
ལུས་རིན་པོ་ཆེ་བསྲང་བའི་ཡར་ཕྱེད་མར་ཕྱེད་ལྟེ་བ་དང་ཚིགས་པའི་དཀྱིལ་
དུ་རིགས་གསལ་བའི་སྙིང་པོ་ཨོཾ་སེར་པོ་ཞིག་བསམ། ཕྱག་རྒྱ་ཐལ་མོ་ཐུགས་ཀར་སྦྱར་
བའི་བར་དུ་ཡུལ་འདུས་པའི་སྙིང་པོ་རམ་ཐོན་ལྗང་ཞིག་བསམ
། ཞབས་དཀྱིལ་ཀྲུང་
བཅས་པ་ལྟེ་འོག་གི་རླུང་རྩ་ལ་ཐབས་འདུས་པའི་སྙིང་པོ་ཛ་སྔོ་སྐྱ་ཞིག་བསམ་མོ། །དེ་
ལ་ཐུགས་ཡེ་ཤེས་ཀྱི་ཕྱག་རྒྱ་ལྔ་གསལ་བར་བྱ་ཞེས་འབྱུང་སྟེ། དེ་བཞིན་ཉིད་ཀྱི་ཏིང་
ངེ་འཛིན་དང་། ཀུན་ཏུ་སྣང་གི་ཏིང་ངེ་འཛིན་དང་། སྐུ་གསུང་ཐུགས་ཀྱི་ཏིང་ངེ་
འཛིན་དང༌། དེ་བཞིན་ཡོངས་སུ་རྫོགས་པའི་ཏིང་ངེ་འཛིན་དང་ལྔའོ། །དེ་ཡང་
བཅའ་བསྒྱུར་དགྲོལ་བ་ལུས་ཀྱི་ཕྱག་རྒྱ། ཡི་གེ་འབྲུ་བཀོད་གསུང་གི་ཕྱག་རྒྱ། ཁྱབ་
བདལ་ཡོངས་རྫོགས་ཐུགས་ཀྱི་ཕྱག་རྒྱ་དང་གསུམ་པོ་ནི། ཁོག་དབུབས་ཀྱི་ཕྱག་རྒྱ་
ཆེན་པོ་གསུམ་ཞེས་བྱའོ། །དེ་ལྟར་གནས་པ་ལས་གནས་བྱིན་གྱིས་བརླབ་སྟེ། དེ་ཡང་
མཚན་དང་ལྡན་པའི་གནས་ནི་ཡེ་ནས་བྱིན་གྱིས་བརླབས་ཞེས་བྱ་སྟེ། འདྲེས་འཆོལ་
གྱི་གནས་བྱིན་གྱིས་བརླབས་དགོས་ཏེ། དེ་ཡང་དང་པོ་བོན་གྱི་སྐུ་ཡིས་བྱིན་གྱིས་
བརླབ་སྟེ་དངོས་པ་གསལ་བ་ལས་མ་གཡོས་པར་བཞག །དེ་ནས་ཡེ་ཤེས་ལྷ་ཡིས་
བྱིན་གྱིས་བརླབ་སྟེ། བསྐྱེད་པ་སྐུ་སྟོན་གྱི་ལས་གསལ་བཏབ་ལ་ལྷ་བཞི་བཅུ་རྩ་ལྔ་
ལས་སྤྲོ་བ་དང་བསྡུ་བ་དང་གཞལ་ཡས་ཆེན་པོ་ལྷ་དང་བཅས་པར་བྱིན་གྱིས་བརླབ།
དེ་ནས་ནམ་མཁའི་མཚན་ཉིད་ཀྱིས་བྱིན་གྱིས་བརླབ་སྟེ། མཐའ་དང་དབུས་མེད་པ་
སྟེང་དང་འོག་ཅེས་མེད་རྒྱ་དང་ཕྱོགས་མེད་ཉིད་དུ་བརླབ། དེ་ནས་འབྱུང་བ་ཆ་
བསྙོམས་ཀྱིས་བརླབ་སྟེ། གཞལ་ཡས་མེ་ཆུ་ས་རླུང་དང་བཅས་པ་ཡང་དོན་དམ་པར་
330

སེམས་སྡེ། ཐིག་ལེ་དབྱིངས་ཀྱི་ཏི་ཀ།
ནམ་མཁའི་ངང་དུ་སྙོམས་པར་བསམ། དེ་ནས་ཡངས་དོག་མེད་པར་བྱིན་གྱིས་
བརླབ། དེ་ལྟར་ནམ་མཁའི་རང་བཞིན་དུ་གནས་པ་ལ་ཡངས་ཏེ་སྟོངས་པ་མེད་དེ་
རང་བཞིན་གྱིས་གསལ་བར་གནས་སོ། །དོག་སྟེ་མ་ཤོང་བ་མེད་དེ་འབྱུང་བ་རང་
རང་གི་ནམ་མཁའི་ངང་དུ་མཉམ་མོ། །དེ་ནས་འདུས་པ་ཆེན་པོར་བྱིན་གྱིས་བརླབ་སྟེ།
ཕྱིའི་འབྱུང་བ་ལྟར་སྣང་བ་ནམ་མཁའི་ངང་ལས་མ་འདས་ཏེ་འདུས། ཕྱོགས་མཚམས་
ཀྱི་མཚན་མ་ཐམས་ཅད་བོན་ཉིད་ལས་མ་འདས་པས་བདལ་པ་ཆེན་པོར་བསམ།
ཕུང་པོ་ཁམས་དང་སྐྱེ་མཆེད་ཀྱང་སེམས་ཉིད་ལས་མ་འདས་པས་སྤྲོས་པའི་མཐའ་
དང་བྲལ་བར་བསམ་མོ། །དེ་ཡང་དམིགས་པ་གང་ཡང་མེད་པའི་ཀློང་ཞེས་བྱ་བར་
བྱིན་གྱིས་བརླབ་བོ། །དེ་ཙམ་ཉིད་ན་གནས་དང་གཞལ་ཡས་ཕྱི་ལྟར་སྣང་བ་དང་།
མཆེད་དང་གཤེན་གྲོགས་ནང་ལྟར་སྣང་བ་ཐམས་ཅད་མཚན་མ་མེད་པར་བྱིན་གྱིས་
བརླབས་པས་མཚན་མ་གང་གིས་ཀྱང་བསྐྱེད་དུ་མེད་པ་ཞེས་པའོ། །ཕུད་བྱིན་གྱིས་
བརླབ་པ་ནི། དང་ལ་ཕྱི་ལྟར་བྱིན་གྱིས་བརླབ་པ་སྦྱང་ཞིང་སྤེལ་བར་བྱ། ནང་ལྟར་
བྱིན་གྱིས་བརླབ་པ། བཅའ་ལུགས་དང་དགོངས་པ་གནས་དང་འདྲ། སྙིང་པོས་རྒྱུད་
སྦྱངས་སྔགས་ཀྱིས་ཞལ་དུ་བསྟིམ། ཚིག་བཤད་ཀྱིས་སྐབས་སྦྱར་དགོངས་པ་ཡིས་
དམིགས་བསྙམ་མོ། །གསང་བ་ལྟར་བརླབ་པ་ནི། ཁྲོ་བོ་དབང་ཆེན་ཐུགས་རྗེ་རྒྱུན་
ལམ་ལྟར་ཤེས་པར་བྱའོ། །གཡུ་རྔོན་བདེན་པས་ས་གཞི་ཡོ་བྱད་བསླང་ཞེས་པ།
གནས་དང་ས་གཞི་བསླང་བ་ནི་ས་ཡི་ལྷ་མོ་བརྟེན་མ་དང་ས་བདག་འཁོར་ལོ་སྒྱུར་བ་
ཞེས་བྱ་བ་བདེན་པས་སྤྱན་དྲངས་ལ་རིན་པོ་ཆེ་གསེར་སྐྱེམས་ཀྱིས་མཆོད་ཅིང་ས་གཞི་
བསླང་སྟེ། ཚིག་བཤད་དང་བྱ་བཞག་ནི་ཀུན་སྣང་ཁྱབ་པ་རྩ་བ་ནས་འབྱུང་བ་ལྟར་
ཤེས་བྱའོ། །ཁྱད་པར་གྱི་དགོངས་རྒྱུད་ནི་ཁྲོ་བོ་དབང་ཆེན་གྱི་སྐབས་ཀྱི་འཕྲིན་ལས་ཀྱི་
སྒོམ་ཁོག་ནས་བྱུང་བ་བཞིན་ནོ། །རབ་འབྱམས་སྐོངས་ཀྱིས་སྦྱིན་མཆོག་ཡོངས་ལ་
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དགྱེ་༼འགྱེད་༽ཅེས་པ། ཕྱི་མ་ལྷ་སྲིན་སྡེ་བརྒྱད་རབ་འབྱམས་མཉེས་པའི་སྐོང་བ་བཅའ།
གཡུ་རྔོན་དང་མཆོད་པའི་རབ་འབྱམས་བཏང་བས་འཇིག་རྟེན་གྱི་དྲེགས་པ་ཅན་སྤ་
བསྐོང་བའོ། །
ཕྱོགས་བཞི་མཚམས་བཅད་བཀའ་བགོ་བདེན་པ་བདར་བྲི་ཞེས་པ
མཚན་མས་དོན་ལ་མཚོན་པའི་ཕྱིར་ཕོ་བྲང་དཀྱིལ་འཁོར་བཞེངས་ཏེ། དེ་ལ་ཡང་
སེམས་ཅན་ལོག་པ་ཅན་བར་དུ་གཅོད་པ་ལ་དགའ་བ་རྣམས་ཀྱིས་སྐབས་མི་རྙེད་
པར་བྱ་བའི་ཕྱིར། ཞང་ཞུང་གི་སྐད་དུ་ཝེར་ཞི་ཐེར་ཟུག་ཅེས་བྱ། བོད་སྐད་དུ། རྒྱལ་
པོ་ཆེན་པོ་མཚམས་བསྲུང་ཞེས། ཕྱི་ཡི་རྒྱལ་པོ་བཞི་བཀའི་བྱ་ར་བྱེད་དུ་གཞུག །དེ་
ནས་དཀྱིལ་འཁོར་བྲི་སྟེ། གསས་མཁར་གཡུང་དྲུང་ཡོངས་སུ་རྫོགས་པ་ཕོ་བྲང་གླིང་
དགུ་ལྟར་བྲི་ཡང་རུང་གསང་བ་འདུས་པ་ཐིག་ལེ་དབྱིངས་ཀྱི་དཀྱིལ་འཁོར་འདི་ཉིད་
ལྟར་བྱེད་ཀྱང་རུང་སྟེ། གནམ་ཐིག་གདབ་སྟེ་འདོམ་གང་གྲུ་བཞིར་བྱའོ། །དགོངས་
པ་དང་སྙིང་པོ་ནི་གྱེར་ཚིག་ལས་བྱུང་བ་བཞིན་འོག་ནས་ཤེས་སོ། །དེ་ཡང་མི་ལུས་
འདོམ་གང་ཕུང་པོ་ལྷ་དང་དབྱེ་རུ་མེད་པའི་ཕྱིར་ཞེང་འདོམ་གང་དུ་བྱའོ། །རྡུལ་དང་
དྲི་མ་ལས་དཔག་པའི་ཕྱིར་དཔངས་སུ་ཁྲུ་གང་བྱའོ། །ཡང་ན་གསས་མཁར་གཡུང་
དྲུང་བདལ་ཁྱབ་དུ་གནས་པས་ཞེང་ཞེས་བྱ་ལ། སྣང་སྲིད་མཚན་མ་རྣམ་རྟོག་ལས་
དཔག་པའི་ཕྱིར། དཔངས་སུ་བསྟོད་པ་ཞེས་བྱའོ། །ཕྱོགས་བཅུའི་ས་བཅད་ཐིག་
གདབ་དཀྱིལ་འཁོར་བྲི་ཞེས་པ། དེ་ལྟར་ཕྱོགས་མཚམས་མ་འགྲུས་པའི་དཀྱིལ་འཁོར་
ལ། རིན་པོ་ཆེ་གཙང་མའི་ཆག་ཆག་བཏབ་ལ། མི་ནོར་གསལ་བ་བདལ་ཁྱབ་ཆེན་
པོར་ཐིག་གདབ་སྟེ། དང་ལ་ཚངས་ཐིག་བཞི་གདབ། དེ་ནས་ཕྱི་སྐོར་ཐིག་གསུམ་
གདབ། དེ་ནས་ཟུར་ཐིག་བར་མའི་སོ་ནས་ཐིག་བཞི་གདབ། དེ་ནས་འགྲུས་ཐིག་བཞི་
གདབ། འགྲུས་ཐིག་སོ་ནས་འབྱེད་ཐིག་བཞི་གདབ། དེའི་ཕྱི་འཁོར་གསུམ་གསུམ་དུ་
བགོས་ལ་གཉིས་གཉིས་ཐིག་བརྒྱད་གདབ། ཕྱི་ནས་གསུམ་གསུམ་ལ་ཐིག་འབྱོར་རེ་རེ་
332

སེམས་སྡེ། ཐིག་ལེ་དབྱིངས་ཀྱི་ཏི་ཀ།
གདབ་པར་བྱ། འབྱེད་ཐིག་གི་ནང་སྐོར་ཡང་གསུམ་དུ་བགོས་ལ་ཐིག་བརྒྱད་གདབ།
དེ་ནས་ཡང་ནང་གི་སྐོར་ཐིག་གསུམ་གདབ། དེ་ལྟར་ཐིག་བཞི་བཅུ་རྩ་གཉིས་གདབ་
པའོ། །དེ་ཡང་གསལ་ལ་མི་འཁྲུག་པས་ཐིག་ཞེས་བྱའོ། །དཀྱིལ་འཁོར་བྲི་བ་ནི་དབུས་
ཀྱི་ལྟེ་བ་དཀར་པོ་འོད་ཀྱི་ཟླ་རིས་སུ་བྲི། དེའི་ཕྱི་རིམ་རིན་པོ་ཆེའི་འོད་ཟེར་དུ་བྲི། དེའི་
ཕྱི་རིམ་པད་མ་བརྒྱད་ཁ་དོག་ཕྱོགས་དང་མཐུན་པར་བྲི། དེའི་ཕྱི་རིམ་པད་མ་བཅུ་
དྲུག་བྲི། གྲུ་ཆད་བཞི་ཡང་ཕྱོགས་དང་མཐུན། དེའི་ཕྱི་རིམ་ལིང་ཚེ་དམར་པོས་
དགང་། སྒོ་བཞི་དུས་བཞི་རྒྱལ་མོ་བཞིའི་ཁ་དོག་དང་མཐུན། དེའི་ཕྱི་རིམ་རྩིགས་
རྨེང་དྲ་བ་ཡ་གད་དར་ལྡིང་འཕྱང་༽འཕྲུལ་འབྱུང་ཅོག་དང་ནམ་མཁའ་ཟངས་རི་
ལྕགས་རི་དང་བཅས་པར་བྲི། རྒྱན་རྫས་བྱིན་གྱིས་བརླབས་ལ་གདན་ལ་འགོད་ཅེས།
རྫས་ནི་བུམ་པ་དང་མདའ་དར་རལ་གྲི་དང་མེ་ལོང་ལས་སོགས་པ་ནི། སྐུ་ལྷའི་ཕྱག་
རྒྱར་བྱིན་གྱིས་བརླབ། མཆོད་རྫས་རྣམས་ནི་འདོད་སྤྱོད་རྣམ་པ་བརྒྱད་དུ་བྱིན་གྱིས་
བརླབ། རྒྱན་ནི་བླ་རྒྱན་དང་འོག་རྒྱན། ཡོལ་བ་དང་འཛབ་ཐག་གཞལ་ཡས་ལྷའི་ཕོ་
བྲང་དུ་བྱིན་གྱིས་བརླབ། གདན་ནི་རང་རང་གནས་ས་སྟེ། དོན་དམ་པ་བདལ་པ་
དངོས་མེད་དབྱིངས་ཀྱི་གཞལ་ཡས་སུ། ཆོ་འཕྲུལ་རོལ་པ་སེམས་ཀྱི་འདོད་དགུ་ལྷུན་
ལ་རྫོགས་པའི་ལོངས་སྤྱོད་ལ་ཅི་དགར་སྤྱོད་པའོ། །ནང་གི་རྟོག་བསལ་དཀྱིལ་འཁོར་
གཞལ་ཡས་བསྐྱེད་ཅེས་པ། ནང་རང་གི་རྣམ་པར་རྟོག་པ་ལས་གྱུར་པའི་བགེགས་
བསལ་བའི་ཕྱིར་དབལ་གྱི་གྱད་ཆེན་པོ་བཅུས་མཚམས་བཅད། དགོངས་པའི་ཏིང་ངེ་
འཛིན་རྣམ་པ་ལྔའི་སྒོ་ནས་ལྷ་དང་གཞལ་ཡས་བསྐྱེད། དོན་དམ་པར་དོག་པ་མེད་
པའི་བོན་དབྱིངས་སུ། རོལ་པ་ཡེ་ཤེས་ཀྱི་དབལ་འབར་ན། རྣམ་རྟོག་གི་བློ་སྣང་
ཤུགས་ཀྱིས་འགག་ཅེས་བྱའོ། །ཡང་སྙིང་འབྲུ་ལྔ་བཞི་བཅུ་རྩ་ལྔ་སོགས་ཞེས་པ། བཞི་
བཅུ་རྩ་ལྔའི་བཅུད་བསྡུས་པ་ནི། ཨ་ཨཱ་ཧཱུྃ་རཾ་ཛ་ལྔ་ལ་འདུས། སྤྲོ་ན་ཡིག་འབྲུ་བཞི་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཅུ་རྩ་ལྔ་ཡང་གསལ་བའོ། །བདག་དང་ལྷ་དང་སེམས་སུ་སྤྲད་ཅིང་བསྲེ་ཞེས་པ།
ཡིག་འབྲུ་བཞི་བཅུ་རྩ་ལྔ་ཐུགས་རྗེ་ལྷའི་རྫུ་འཕྲུལ་ཡིན་ཏེ། དེ་བདག་ལྷའི་ཕྱག་རྒྱར་
བསྲེ་བ་དང༌། ཡིག་འབྲུ་ལྔའི་ངོ་བོར་བསྲེ་བ་དང་། ཡིག་འབྲུ་སེམས་ཉིད་དུ་སྤྲད་
ཅིང་བསྲེ་བའོ། །དེ་ལ་བདག་ལྷའི་ཕྱག་རྒྱར་བསྲེ་བ་གང་ཞེ་ན། བཀའ་ལུང་ལས་
ཀྱང་། ཀ་ནི་སྒྲོལ་མ་དབང་མོ་ཆེ། རླུང་གི་ལྷ་མོ་སྐུའི་དངོས། ཞེས་བྱ་བ་ལས་སོགས་
གསུངས་ཏེ། དེ་ལ་ཡང་ཡི་གེ་བཞི་བཅུ་རྩ་ལྔ་ལྷའི་སྐུ་མཚན་དང་ལྡན་པར་འབྲུ་
བཅོམ། ལུས་ཀྱི་དམིགས་དང་མཚུངས་པར་འབྲུ་བཅོམ་ནས་སྟོན་ཏེ། དེ་ཡང་ལྷ་བཞི་
བཅུ་རྩ་ལྔ་གཤེན་ལྷ་འོད་དཀར་སེམས་ཉིད་རྩ་བའི་ལྷ་ཤེས་རིག་གི་རྒྱལ་པོ་ཞེས་བྱ་བ་
དེ་ལས་གྱེས་ནས་བདག་གི་ཕུང་པོའི་དོན་མཚོན་ནས། སེམས་ཉིད་ཀྱི་ངང་དུ་སྤྲོས་པ་
དང་བྲལ་བ་ཞེས་བྱ་སྟེ། ཨ་ནི་སྐྱེ་མེད་བོན་ལ་དཔོག་ཞེས་བྱ་སྟེ། དོན་དུ་སྐྱེ་བ་མེད་
པའི་དབྱིངས་སྐྱེ་བའི་ཆོ་འཕྲུལ་དུ་ལྷ་ཀུན་སྣང་ཁྱབ་པར་བྱུང་སྟེ། ཀུན་ལ་ཁྱབ་ཅིང་
ཏིང་ངེ་འཛིན་ལ་སྣང་ལ། དེ་རྒྱུ་ཡི་མ་བསྐྱེད་ཅིང་རང་འབྱུང་གི་ཡེ་ཤེས་མི་ནུབ་པ་
རིག་པའི་རྒྱལ་པོར་བྱུང་བས། ཀུན་སྣང་ཁྱབ་པ་ཡེ་སྲིད་ལྷ་ཡི་རྒྱལ་ཞེས་བྱ་ལ། ཨ་ནི་
མི་གཡོ་བདལ་པ་ཉིད་ཅེས་ཀྱང་བྱ་སྟེ། བདག་གི་སེམས་གར་ཡང་མ་གཡོས་པ་ལས་
ཕུང་པོ་ཁམས་དང་སྐྱེ་མཆེད་ཀུན་ལ་ཁྱབ་པས་དང་ཁྱད་པར་དུ་རྣམ་ཤེས་རིག་པའི་
གནས་ཤེ་ཐུན་རྩའི་དབུས་ན་གནས་ལ། དེ་སེམས་ཉིད་མི་གཡོ་བར་གནས་པས་
དབྱིངས། གསལ་བའི་ཡེ་ཤེས་ཅིར་ཡང་སྣང་བས་བདལ་པ། དབྱིངས་དང་ཡེ་ཤེས་
འདུ་འབྲལ་མེད་པས་དོན་གཉིས་སུ་མེད་པ་བོན་གྱི་སྐུ་ཞེས་བྱའོ། །ཨོཾ་ནི་ཡེ་ཤེས་ལྔ་
དང་ལྡན་ཞེས་ཀྱང་བྱ། ཨ་གཤེན་ལྷ་དཀར་པོ་མཚན་མ་ལས་མི་གནས་པས་ཐུགས་
སྟོང་པ་ཉིད་ཀྱི་ཡེ་ཤེས་ཟླ་གདན་གསལ་བ་རང་འབྱུང་ལ་སྣང་ལ་རང་བཞིན་མེད་པ་
སྐུ་མེ་ལོང་ལྟ་བུའི་ཡེ་ཤེས། མ་རྒྱ་དགེ་ལྷ་༽ལ་གར་ཕྱུག་གཉིས་སུ་མེད་པར་སྙོམས་པ་
334

སེམས་སྡེ། ཐིག་ལེ་དབྱིངས་ཀྱི་ཏི་ཀ།
ཡོན་ཏན་མཉམ་ཉིད་ཀྱི་ཡེ་ཤེས། ན་རོ་བྱེ་བྲག་དངོས་མེད་བོན་སྒོ་དང་རྒྱ་༼དགེ་༽སྡིག་
མི་འཆོལ་བར་གསུང་སོ་སོར་རྟོགས་པའི་ཡེ་ཤེས། འ་དགའ་བ་དོན་གྲུབ་འགྲོ་དོན་
བརྩོལ་བ་མེད་པ་ལྷུན་གྱིས་གྲུབ་པ་བྱ་བ་ནན་ཏན་གྱི་ཡེ་ཤེས་སོ། །དེ་ཡང་ཡེ་ནས་
སྐྱོན་གྱིས་མ་བསྒྲིབས་པས་གསལ་བ་རྒྱུ་ཡིས་མ་བསྐྱེད་པས་རང་འབྱུང་། དེ་བདག་གི་
གཟུགས་ཀྱི་ཕུང་པོ་སྟེ། རྟེན་མཚེར་པ་སའི་རྩ་སྡོམ་ལ་གནས། དེ་སེམས་སྒྲིབ་པ་དག་
པས་གསལ་བ། སེམས་ལ་རྒྱུ་རྐྱེན་མེད་པས་རང་འབྱུང༌། སྐུ་དང་ཡེ་ཤེས་ལ་གཉིས་
སུ་མེད་པས་དོན་གཉིས་མེད་ཞེས་བྱའོ། །སྐྱོན་ཐམས་ཅད་བོན་ཉིད་ཀྱི་གནས་སུ་དག་
ཅིང་ཡོན་ཏན་གྱི་ཚོགས་ལ་ལོངས་སྤྱོད་པས་དགེ་ལ་གར་ཕྱུག་ཅེས་བྱ། དེས་བདག་
འདུས་བྱས་ཀྱི་ལས་ལ། ཐ་སྙད་མེད་པས་འདུ་བྱེད་ཀྱི་ལས་ལ་སོ་སོ་རུ་མི་འཛིན་པ་
ཉིད་དེ། རྟེན་གློ་བ་རླུང་གི་སྦུབས་རྩ་ལ་གནས། དེ་སེམས་ཉིད་བདག་དང་གཞན་གྱི་
གཉིས་མཐར་མི་འཛིན་པ་དངོས་སོ། །དེ་མཐར་ཕྱིན་ཏེ་མི་དམིགས་པ་ནི་དོན་གཉིས་
སུ་མེད་པ་ཞེས་བྱའོ། །ཚིག་དང་ཡི་གེ་བརྡའ་དང་ཐ་སྙད་ལོག་པའི་མཚན་མ་མེད་
པས་གསུང་གི་སྒྲ་སྒྲོགས་ལ་བྱེ་བྲག་དང་དངོས་མཚན་མེད་པས་བྱེ་བྲག་དངོས་མེད་
ཅེས་བྱ་ལ། དེ་བདག་གི་ཚིག་དང་ཡི་གེ་ལ་མི་གནས་པ་སྟེ་རྟེན་མཆིན་པ་གསང་ཐག་
ལ་གནས་ཏེ། སེམས་ལ་བྱེ་བྲག་དང་དངོས་པོ་མེད་པའི་མཐའ་ལས་འདས་པས་དོན་
གཉིས་མེད་ཅེས་བྱའོ། །གཞན་གྱི་དོན་བྱས་པ་མེད་པར་མཐར་ཕྱིན། བདག་གི་དོན་
འབད་པ་མེད་པར་ལྷུན་གྱིས་གྲུབ་པས་ལྷ་དགའ་བ་དོན་གྲུབ་ཅེས་བྱ་ལ་དེ་བདག་
དང་གཞན་དུ་མི་འཛིན་པའི་འདུ་ཤེས་ཏེ། རྟེན་མཁལ་མ་སྤར་གྱི་རྩ་ལ་གནས། དེ་
བདག་དང་གཞན་གཉིས་མི་དམིགས་པ་ནི་དོན་བདག་གཞན་གཉིས་མེད་ཅེས་བྱའོ། །
དེ་ལྟར་ཨོཾ་ཡེ་ཤེས་ལྔ་ཚང་ལ་ཁ་དོག་ལ་རིགས་ཚང་བར་བསྟན་པའོ། །ཡང་ཡི་གེ་ས་
ནི་འཁོར་ལོ་རང་བཞིན་ཏེ་ཞེས་བྱ་སྟེ། སའི་ལྷ་མོ་སྲ་བརྟན་མི་འཇིག་པ་ཞེས་བྱ་སྟེ།
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཟུགས་ཀྱི་དབྱིངས་ཡིན་ལ། ས་ནི་སྐྱེ་མེད་གཟུགས་ཀྱི་ཞེས་བྱ་སྟེ། བདག་གི་ཤ་རུས་
གཟུགས་ཀྱི་ཕུང་པོ་སྣང་ལ་རང་བཞིན་མེད་དེ་ཟག་པ་དང་བྲལ་སྐྱེ་བ་མེད། སྣང་
ཡོར་དུ་རགས་པར་མ་འགགས་པ་ནི་གཟུགས་ཀྱི་བདག་ཞེས་བྱ་སྟེ་རྟེན་སྣང་ཡོར་གྱི་
གཞིའོ། །སེམས་སྣང་ལ་རང་བཞིན་མེད་པ་ནི་གཉིས་མེད་ཀྱི་དོན་ཞེས་བྱའོ། ། དེ་ལྟར་
ཕོ་ཡིག་ཉི་ཤུ་རྩ་གསུམ། མོ་ཡིག་ཉི་ཤུ་རྩ་གཉིས། དེ་བཞིན་དུ་ལྷ་དང་སྤྲད་དེ་མཚན་
གྱི་དོན་བདག་དང་སྤྲད་དེ་འཁྲུལ་འཁོར་གྱི་དོན་སྤྱད། སེམས་དང་སྤྲད་དོན་གྱི་
འཁྲུལ་འཁོར་སྤྱད། དེ་རྣམས་ཀྱི་དོན་ཐིག་ལེ་དབྱིངས་ཀྱི་འཆད་ཆེ་ཆུང་དུ་ཤེས་པར་
བྱའོ། །ཕྱག་རྒྱ་བཞི་བཅུ་ཡང་དག་ལུས་ཀྱི་གནས་ནས་དཀྲོལ་ཅེས་པ། གཡུང་དྲུང་
ཡོངས་སུ་རྫོགས་པའི་ཕྱག་རྒྱ་བསྐྱེད་པ་སྐུ་སྟོན་གྱི་ཕྱག་རྒྱ་བཞི་བཅུ་རྩ་ལྔ་ཡང་བསྐྱེད་
པ་སྐུ་སྟོན་གྱི་ཕྱག་རྒྱ་ཞི་བ་སྤྱི་སྦྱོར་གྱི་ཕྱག་རྒྱར་འདུས་པས། ཕྱག་རྒྱ་ཐལ་སྦྱོར་དེ་ལུས་
ཀྱི་གནས་ནས་དཀྲོལ་ཞིང་བསྐྱེད་པའོ། །དོན་དམ་པར་ལུས་ཀྱི་ལས་ཐམས་ཅད་ཕྱག་
རྒྱ་ལ་རང་བཞིན་མེད་པར་གནས་ཤེས་ན་དོན་གྱི་ཕྱག་རྒྱ་རང་སྐྱེད་རྨད་དུ་འབྱུང་བ་
ཞེས་བྱའོ། །ཏིང་འཛིན་ཚིག་གིས་བསྐུལ་ཏེ་ལྷ་རྣམས་རྫོགས་པར་བསྐྱེད་ཅེས་པ། ཏིང་
འཛིན་གསས་མཁར་ཟབ་མོའི་དོན་དེ་བཞིན་ཉིད་ཀྱི་དོན་ལས་མ་ནོར་མ་ཡེངས་མི་
དམིགས་དེ་ཁོ་ན་ལ། བཞིན་དེ་ལས་མ་གཡོས་མ་བཅོས་པའི་ཡེ་ཤེས་སོ་མར་མ་
ཡེངས་མི་དམིགས་དེ་ཁོ་ན་ལ། བཞིན་དེ་ལས་མ་གཡོས་མ་བཅོས་པའི་ཡེ་ཤེས་སོ་མར་
བསྒོམ་པས་བདག་གིས་བདག་ཉིད་མཐོང་བས་དེ་བཞིན་ཉིད། དེ་ལ་མ་གཡོས་པས་
ཏིང་ངེ་། ངང་ལ་གནས་པས་འཛིན་དེ་དེ་བཞིན་ཉིད་ཀྱི་ཏིང་ངེ་འཛིན་ཞེས་བྱའོ། །དེ་
ལས་ཀུན་ཏུ་སྣང་གི་ཏིང་འཛིན་ཞེས་བྱ་བ། ཐུགས་རྗེ་ཞི་བའི་ངང་ཚུལ་དེ་ཡིས། ཕྱི་
སྣོད་ཀྱིས་བསྡུས་པའི་འཇིག་རྟེན་དང་ནང་བཅུད་ཀྱིས་བསྡུས་པའི་སེམས་ཅན་རྣམས།
ཐུགས་རྗེའི་ཞིང་དུ་མ་གྱུར་བ་མེད་པས་ཀུན་ཏུ་ཞེས་བྱ་ལ། ཀུན་དེ་ལས་གཤེན་ལྷའི་
336

ཐིག་ལེ་དབྱིངས་ཀྱི་ཏི་ཀ།
སེམས་སྡེ།
སྙིང་པོ་ཡི་གེ་ཨ་དཀར་པོ་སྤྲོས་ཏེ་སྣོད་བཅུད་དག་པར་བྱས་པས་ཡེ་ཤེས་ཀྱི་འོད་དུ་
སྣང་སྟེ། སྣང་ཙམ་ཉིད་ན་སྣང་བ་མེད་པ་ཡུལ་ལ་ཐབས་ཀྱི་འཁོར་ལོ་བསྒྱུར་བས་
སྣང་ཞེས་བྱའོ། ། དེ་ལ་དངོས་པོས་དངོས་མེད་མཚོན་པའི་ཕྱིར་སྐྱེད་པ་རྒྱུའི་ཏིང་ངེ་
འཛིན་ཞེས་བྱ་བ་འབྱུང་སྟེ། དབྱིངས་ཀློང་ཤེས་རབ་བོན་ཉིད་ཀྱི་དབྱིངས་ཡེ་ཤེས་
མཁའ་འམ་ཐབས་ཤེས་པའི་རྒྱུ་རུ་འདུག་ལ། མཁའ་ཐབས་ཡེ་ཤེས་སྐྱེད་པའི་རྐྱེན་དུ་
འདུག་ལ། གསལ་བའི་འོད་ལ་སྣང་བའི་ཡིག་འབྲུ་སྣོད་བཅུད་ཀྱི་རྒྱུ་རུ་འདུག་པས།
གཞལ་ཡས་གདན་དང་ལྷའི་རྒྱུ་རུ་གསུངས་པས་རྒྱུའི་ཏིང་ངེ་འཛིན་ཏེ། དེ་ལས་
འདུས་བྱས་སུ་མ་གཡོས་མ་བཅོས་པ་ཙམ་མོ། །དེ་ཚིག་གིས་སྐུལ་བཏབ་པས་གསལ་
བའི་ཡེ་ཤེས་ཞེས་བྱའོ། །བདག་དང་བུམ་པ་དཀྱིལ་འཁོར་གནས་སྐབས་བསྒྱུར་ཅེས་
པ། ནང་ལྟར་བདག་ལ་བསྐྱེད་པ་སྟེ། བདག་གི་གཟུགས་ཀྱི་ཕུང་པོ་འབྱུང་བ་ཤ་ཁྲག་
དྲོད་དབུགས་ཀྱི་རང་བཞིན་ནི་རིན་པོ་ཆེ་འོད་ཀྱི་གཞལ་ཡང་ཁང་གྲུ་བཞི་དང་འཁོར་
ཡུག་དང་བཅས་པ་དྲ་བ་དང་ཡ་གད་དུ་ལྡན་པ། རིན་པོ་ཆེ་འཕྲུལ་འཕྱང་དར་ལྡི་རུ་
བཅས་པ་དབྱིངས་ཡེ་ཤེས་ཀྱི་ཅོག་ཆེན་རྒྱས་པ་རུ་སྒོམ་ཞིང་བསྐྱེད་པའོ། །ཡང་ན་རྩ་
གནས་བཞི་བཅུ་རྩ་ལྔ་ལ་ལྷ་བཞི་བཅུ་རྩ་ལྔའི་དམིགས་བཅའ་སྟེ་དོན་སྙིང་རྣམ་ལྔའི་
གསང་རྩི་ལ་རིགས་ཀྱི་ལྷ་ཡབ་ཡུམ་བཅུ་གཉིས་གནས། རྣམ་ཤེས་རྟེན་དང་བཅས་པ་
ནི་ཡེ་ཤེས་༼གཤེན་༽བརྒྱད་དུ་གནས། ཡུལ་བཅུ་གཉིས་ནི་མཆོད་པའི་ལྷ་མོ་བཅུ་
གཉིས་ཏེ་ལོངས་སྤྱོད་ཀྱི་རྟེན་དུ་གནས་ཏེ་གཟུགས་ཀྱི་དབང་པོ་ལའོ། །སྐུ་གསུང་
ཐུགས་ཀྱི་ལྷ་གསུམ་ནི་ལུས་ངག་ཡིད་གསུམ་བྱ་བ་བྱེད་པ་དངོས་སོ། །ཐབས་ཀྱི་གཤེན་
དྲུག་ནི་མཐུན་པའི་གནས་དྲུག་གོ །དུས་བཞི་རྒྱལ་མོ་བཞི་ནི་ལུས་ཀྱི་བཅུད་བཞིའོ། །
དེ་བཞིན་དུ་བུམ་པ་ལ་དམིགས་པ་གཏད་པའི་དུས་ན་ཡང་དེ་བཞིན་དུ་ལྷ་གཞལ་
ཡས་ཁང་དུ་གསལ་བའོ། །དེ་བཞིན་དུ་དཀྱིལ་འཁོར་རྡུལ་ཚོན་དུ་བྲིས་པའི་དུས་ན་
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཡང་ལྷ་གཞལ་ཡས་སུ་གསལ་བའོ། །དེ་ཡང་གང་ཟག་བློ་རབ་ནི་རང་ལུས་དང་
དབྱིངས་ལ་འཕྲོ་འདུ་བྱེད། བློ་འབྲིང་བུམ་པ་དང་མཁའ་ལ་འཕྲོ་འདུ་བྱེད། བློ་དམན་
རྡུལ་ཚོན་ཁོ་ན་ལ་གསལ་བ་ཙམ་དུ་གནས་པའོ། །དེ་ལྟ་བུ་ཡོངས་སུ་རྫོགས་པའི་
གསས་མཁར་ཐིག་ལེ་དབྱིངས་ཀྱི་དཀྱིལ་འཁོར་དུ་གདན་རྣམ་པ་ལྔ་སྟེ། གང་ཞེ་ན།
འབྱུང་བ་རང་འཐད་ཕྱོགས་ཀྱི་གདན་དང་། སྐྱོན་རྣམས་དག་པའི་རྟགས་སུ་པད་
མའི་གདན་དང་། དགྱེས་པའི་ལོངས་སྤྱོད་ཕུན་གསུམ་འཚོགས་པའི་རྟགས་སུ་རིན་པོ་
ཆེ་གཅལ་གྱི་གདན། དུག་ལྔ་གནས་སུ་དག་པའི་རྟགས་སུ་སེམས་ཅན་ཆེན་པོ་ལྔའི་
གདན་ཐུགས་རྗེ་བདལ་ཁྱབ་ཐབས་ཤེས་རབ་ཀྱི་རྟགས་སུ་ཉི་ཟླ་དཀར་དམར་གྱི་
གདན་ལ། ས་བོན་འབྲུ་ལས་བསྐྱེད་པའི་ལྷ་སྐུ། ཞི་བ་ལྷའི་ཕྱག་རྒྱ་རང་བཞིན་ཆ་
ལུགས་ཆུ་བབས་སུ་བཞུགས་པ་མདོག་སྣུམ་ཞིང་ལུས་མཉེན་པ། གཞོན་པའི་ཚུལ་
ཅན་རྒྱན་དང་ཆ་ལུགས་རིན་པོ་ཆེས་བརྒྱན་པ་དེ་ལྟ་བུར་དམིགས་ཤིང་བསྐྱེད་པའོ། །
སྤྱན་དྲངས་སྤྱན་དབྱེ་དག་པར་ཁྲུས་གསོལ་ནས་ཞེས་པ། བདེ་བར་གཤེགས་པ་ཡེ་
ཤེས་ཀྱི་ལྷ་ལ་གཤེགས་པ་དང་བཞུགས་པ་ཞེས་བྱ་བ་མེད་ཀྱང་། སེམས་ཅན་གྱི་ལས་
འགྲོ་འོང་དང་མཐུན་པར་སྤྱན་དྲང་བ་ཡང༌། ཡེ་ཤེས་ཀྱི་སྤྱན་རྣམ་པར་དག་པས་
འགྲོ་བ་སེམས་ཅན་ལ་གཟིགས་ཏེ། ཁམས་གསུམ་ས་དགུ་ཡང་བོན་ཉིད་ཀྱི་དབྱིངས་
སུ་གཟིགས་ནས་སྤྲུལ་པ་དང་ཡང་སྤྲུལ་དུ་བཅས་ནས། སྤྱན་དྲང་པའོ། །སེམས་ཅན་
ལ་མ་རིག་མ་མཐོང་པས་ཆུ་བུར་གྱི་མིག་དང་བཅས་པ་ཡེ་ཤེས་རིག་པའི་སྤྱན་བསྟན་
པའི་ཕྱིར། སྤྱན་ཕྱེ་བས་ཐུགས་རྗེ་ཆེན་པོ་ཡེ་ཤེས་ཀྱི་སྤྱན་གྱིས་གཟིགས་པར་དབྱེ་བ་
དང༌། 
སེམས་ཅན་བག་ཆགས་ཀྱི་སྒྲིབ་པ་ཐུགས་རྗེས་སྦྱང་པའི་ཕྱིར་ཁྲུས་གསོལ་ཏེ།
ཡེ་དག་པར་རྟོགས་པ་སེམས་ཀྱི་ཁྲུས། དགོངས་པ་གསལ་བ་ལྷའི་ཁྲུས། སྲི་ཞུ་མཉེས་
པ་རྫས་ཀྱི་ཁྲུས་གསོལ་བར་བྱའོ། །དང་བས་ཕྱག་འཚལ་ཅེས་པ། ལྷ་བཞི་བཅུ་རྩ་ལྔ་
338

སེམས་སྡེ། ཐིག་ལེ་དབྱིངས་ཀྱི་ཏི་ཀ།
ཆུ་ཟླའམ་གཞའ་ཚོན་གྱི་ཚུལ་ལམ་ལོངས་སྤྱོད་རྫོགས་པ་ནམ་མཁའ་ལ་ཉི་མ་དང་ཟླ་
བ་གཟའ་སྐར་དང་གཞའ་ཚོན་ལྟར་གནས་པ་ལ་བདག་གིས་བདག་ལ་རྟོགས་པའི་
ཕྱག་འཚལ། ཐུགས་རྗེ་སྤྲུལ་པའི་ལྷ་ལ་ཐུགས་རྗེ་སྐྱབས་འོག་ཆུད་པར་ཕྱག་འཚལ།
བདག་མེད་གཤེན་ལྷ་འོད་དཀར་ལ་དོན་དམ་གཅིག་པའི་ཕྱག་འཚལ་ལོ། །སྡིག་པ་
བཤགས་པར་བགྱི་ཞེས་པ། དེ་ལྟར་ཡིན་པར་མ་ཤེས་ཏེ། སེམས་ཀྱི་ཡི་དམ་ལས་
འདས་པའི་སླར་རྟོགས་པའི་ངང་དུ་ཕྱག་དང་བཤགས་པ་དང་། དོན་ལས་མི་འདའ་
བར་དམ་བཅས་ཏེ་ཐུགས་ཉིད་ངང་ལ་གནས་པར་ཕྱག་བཙལ་བ་དང༌། དོན་དམ་
པར་ཉམས་པ་རྒྱུ་སེམས་ལ་མེད། བཤགས་པའི་ཡུལ་སེམས་ལ་མེད་དེ་བརྗོད་མེད་ཡི་
དམ་དུ་བཤགས་པའོ། །མར་མེས་སྒོ་གསལ་མཆོད་པའི་སྤྱོད་ཡུལ་དབུལ་ཅེས་པ།
སེམས་ཅན་དྲང་བའི་དོན་དུ་མཆོད་པའི་ཡོ་བྱད་ཐུགས་རྗེ་སྤྲུལ་པའི་ལྷ་ལ་འབུལ།
རོལ་པ་བདེ་བའི་མཆོད་པ་རྟོགས་པ་སེམས་ཀྱི་ལྷ་ལ་འབུལ། ལུས་ངག་ཡིད་གསུམ་
མཆོད་པ་སྐུ་གསུང་ཐུགས་ཀྱི་ངང་དུ་འབུལ་བའོ། །དོན་དམ་པར་བོན་ཉིད་བདལ་པ་
ཆེན་པོའི་དབྱིངས་སུ་སེམས་ཉིད་འདོད་སྤྱོད་རང་ལ་རྫོགས་པ་ལ་ལྷ་དང་མཆོད་པའི་
རང་བཞིན་གང་ཡང་མེད་དོ། ། སྐུ་གསུང་ཐུགས་དང་ཡོན་ཏན་ལས་ཀྱི་འཛབ་ཅེས་པ།
རྟེན་གསུམ་གང་དང་གང་ལ་དམིགས་པ་ལས་སོགས་སྐབས་དང་སྦྱར་ཏེ་ལྷ་གནས་
སུ་གསལ་བ་དང་། དགྱེ་/དབྱེ་༽བ་དང་བསྡུ་བ་དང་། སྤྲོ་བ་དང་བསྟིམ་པ་སྟེ། སྐུ་
གསལ་ལ་མི་རྟོག་པའི་འཛབ་ཏུ་འབུལ་བ་དང༌། གསུང་བསྒྲགས་ལ་རང་བཞིན་མེད་
པའི་འཛབ་ཏུ་དབུལ་བ་དང༌། ཐུགས་གསལ་ལ་མི་གཡོ་བའི་འཛབ་ཏུ་འབུལ་བ་
དང་། ཡོན་ཏན་ལེགས་པ་ཀུན་ནས་འབྱུང་བ་ལྷུན་གྱིས་གྲུབ་པའི་འཛབ་དང༌།
འཕྲིན་ལས་ཐོགས་པ་མེད་པ་བྱ་བརྩལ་དང་བྲལ་བའི་འཛབ་ཏུ་འབུལ་བའོ། །དོན་
དམ་པར་སྨྲ་བ་དང་བསམ་པ་བརྗོད་པ་བརྡ་དང་ཐ་སྙད་ལ་མི་གནས་ན་ཀུན་ཏུ་
339

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཟང་པོའི་ཐུགས་ཉིད་བརྗོད་པ་ལས་འདས་པའི་འཛབ་ཅེས་བྱ་སྟེ། མ་བཟླས་པ་
ཡང་བཟླས་པའི་མཆོག་ཅེས་བྱའོ། །དཀྱིལ་འཁོར་གཉིས་ཀྱི་དབྱེ་བསྡུ་འཕྲོ་འདུས་
འབུལ་ཞེས་པ། དམ་ཚིག་སེམས་དཔའི་དཀྱིལ་འཁོར་རང་སར་གསལ་བ་དང་། ཡེ་
ཤེས་སེམས་དཔའི་དཀྱིལ་འཁོར་མཁའ་ལ་ཕྱེ་ལ། ལུ་གུ་རྒྱུད་དམ་གློག་གི་སྒྲོན་མའི་
འཕྲོ་འདུས་འབུལ་ལོ། །མཚན་དང་དཔེ་བྱད་སྐུ་བསྟོད་གཟི་བྱིན་བསྐྱེད་ཅེས་པ།
མཚན་ནི་སྐུ་མཚན་གྱི་མེ་ཏོག་ཡིན། དཔེ་བྱད་ནི་མཚོན་པའི་འབྲུ་བཀོད་པ་ཞེས་བྱ་སྟེ།
ལུས་རྡོས་པ་ཅན་ཤ་རུས་ཀྱི་རང་བཞིན་ལས་འདས་པའི་སྐུ་རུ་གནས་པ་ལ་གནས་པ་
ཇི་ལྟ་བ་དང་ཇི་བཞིན་མར་བརྗོད་ཅིང་བསྟོད་པས། ལོངས་སྤྱོད་རྫོགས་པའི་སྐུ་དང་
ཡེ་ཤེས་ཇི་ལྟར་གནས་པ་དང་། བདག་གི་ལུས་དང་བག་ཆགས་ཇི་ལྟ་བར་གནས་པ་
ནི། དོན་དམ་པར་གཉིས་སུ་མེད་ཅིང་ཐིག་ལེ་གཅིག་པའི་དོན་དུ་བསྟོད་པའོ། ། ཞི་
བའི་ལྷ་བསྡུས་ཁྲོ་བོར་ངོ་སྤྲད་བསྒྱུར་ཅེས་པ། དེ་ལྟར་ཞི་བའི་ལས་མཐར་ཕྱིན་ནས་
བདག་གི་ལུས་ལ་བཀོད་དོ། །ཁྲོ་བོ་ཡི་དཀྱིལ་འཁོར་ཞལ་ཕྱེ་ནས་ཞི་བས་མ་ཐུལ་བའི་
ལོག་སྲེད་ཅན་ཚར་བཅད་པའི་ཕྱིར། ཐུགས་ཞི་བའི་ངང་ལས་འབར་བ་ཁྲོ་བོར་ཞལ་
བསྒྱུར་ཏེ། བཅས་པ་དང་བཅོས་པ་དང་རྔམ་པ་དང་གཏུམ་པ་དང་ཁྲོ་བ་དང་
བཞད་པ་རུ་སྤྲུལ་ཅིང་བསྒྱུར་ལ། གང་ལ་གང་སྤྲུལ་ཞེས་ངོ་སྤྲད་པ་ནི། རིགས་ཀྱི་ལྷ་
ལྔ་རྣམ་པར་སྤྲུལ་པ་ལས་མཁའ་འགྱིང་བརྗིད་པའི་ཁྲོ་བོ་ལྔ་རུ་བྱུང་སྟེ། ལྷ་ཀུན་སྣང་
ཁྱབ་པ་ལས་ཁྲོ་བོ་གཙོ་མཆོག་མཁའ་འགྱིང་ཁ་རུ་སྤྲུལ། ལྷ་གསལ་བ་རང་འབྱུང་ལས་
ཁྲོ་གསས་མཁའ་འགྱིང་དུ་སྤྲུལ། ལྷ་གར་གསས་གར་ཕྱུག་ལས་རྔམ་གསས་མཁའ་
འགྱིང་དུ་སྤྲུལ། ལྷ་བྱེ་བྲག་དངོས་མེད་ལས་དབལ་གསས་མཁའ་འགྱིང་དུ་སྤྲུལ། ལྷ་
དགའ་བ་དོན་འགྲུབ་ལས་གཏུམ་གསས་མཁའ་འགྱིང་དུ་སྤྲུལ་ལོ། ། ལྷ་ཁྲི་བཞི་གནམ་
ཏིང་ལས་གནམ་གྱི་ལྷ་རྒོད་ཐོག་པ་སྤྲུལ་ལོ། །ཡང་དབྱིངས་ཀྱི་ལྷ་མོ་དྲུག་ལས་ཡུམ་
340

སེམས་སྡེ། ཐིག་ལེ་དབྱིངས་ཀྱི་ཏི་ཀ།
ཆེན་མོ་དྲུག་ཏུ་སྤྲུལ་ཏེ། ནམ་མཁའི་ལྷ་མོ་ལས་ཡུམ་མཁའ་ལ་གཏུམ་མོར་སྤྲུལ་ལོ། །
མེའི་ལྷ་མོ་ལས་ཡུམ་ཚང་སྟངས་དབལ་མོར་སྤྲུལ། སའི་ལྷ་མོ་ལས་ཡུམ་ནེ་སླས་སྲ་
བརྟན་དུ་སྤྲུལ། ཡུམ་ཆུའི་ལྷ་མོ་ལས་ཡུམ་ཏིང་ནམ་རྒྱལ་མོར་སྤྲུལ། རླུང་གི་ལྷ་མོ་
ལས་ལན་བརྒྱད་རྔམ་མོར་སྤྲུལ། ཡུམ་ཐུགས་རྗེ་བྱམས་མ་ལས་མ་སྲིད་པའི་རྒྱལ་མོར་
སྤྲུལ་ཏེ་བྱུང་ངོ༌། ། སྐུ་གསུང་ཐུགས་ཀྱི་ལྷ་གསུམ་ནི་ལྷ་རྣམས་ཀྱི་སྐུ་གསུང་ཐུགས་སུ་
འདུས་སོ། །དེ་ལས་ཁྱད་པར་དུ་སྤྲུལ་དུ་མ་མཆིས་སོ། །དམ་པའི་ལྷ་བརྒྱད་ལས་རིག་
པའི་ཁྲོ་བོ་བརྒྱད་དུ་སྤྲུལ་ཏེ། ལྷ་བ་རབ་གླིང་བཞི་ལས་ཐང་གསས་སྒྲོན་མ་བྱུང་ངོ༌། །
ལྡེ་བོ་གསུང་ཆེན་ལས་སྙན་ལྷ་ཧོ་སངས་སུ་སྤྲུལ་ལོ། ། ཁྲི་མང་རྒྱལ་བ་ལས་ཤངས་ལྷ་
རུམ་པོར་སྤྲུལ་ལོ། །བ་རབ་གླིང་བརྩོལ་ལས་འགུལ་ལྷ་བྱང་ཡུག་ཏུ་སྤྲུལ། ཐང་མ་མེ་
སྒྲོན་ལས་ཚིག་ལྷ་གྱུར་བུར་སྤྲུལ། ཁ་སྟེ་མུ་ཡ་ལས་གནམ་དྲག་ངར་ཆེན་དུ་སྤྲུལ་ལོ། །
ལྷ་གཙུག་གཤེན་རྒྱལ་བ་ལས་མ་ཕང་ལྷ་ཆེན་དུ་སྤྲུལ་ལོ། །སྣང་བའི་མདོག་ཅན་ལས་
དཀར་པོ་གནས་འཛིན་དུ་སྤྲུལ་ལོ། །ཡང་ལྷ་མོ་ཡེ་སངས་མ་བརྒྱད་ལས། རྒྱུད་སྐུལ་
གྱི་ཁྲོ་མོ་བརྒྱད་དུ་སྤྲུལ་ཏེ། རིག་པའི་ལྷ་མོ་ལས་ཁྲོ་མོ་ལི་ཤག་མར་སྤྲུལ་ལོ། །ལྷ་མོ་སྒྲ་
སྙན་མ་ལས་ཁྲོ་མོ་ཁ་ཤག་མ་རུ་སྤྲུལ་ལོ། །སྤོས་ཀྱི་ལྷ་མོ་ལས་ཁྲོ་མོ་ཁྱུམ་ཤག་མ་སྤྲུལ་
ལོ། །ལྷ་མོ་བདུད་རྩི་མ་ལས་ཁྲོ་མོ་རེ་ཤག་མ་རུ་སྤྲུལ་ལོ། །ཁྲུས་ཀྱི་ལྷ་མོ་ལས་ཁྲོ་མོ་
ཚུལ་ཤག་མ་རུ་སྤྲུལ་ལོ། །མེ་ཏོག་གི་ལྷ་མོ་བཞི་ནི་ཁྲོ་མོ་རྒྱ་ཤག་མ་རུ་སྤྲུལ་ཅིང་འདུས་
སོ། །རྟེར་༼གཏེར་༽འཛིན་ལྷ་མོ་ནི་ཁྲོ་མོ་ཤེ་ཤག་མ་རུ་སྤྲུལ་ལོ། །ལྷ་མོ་ཐུགས་རྗེ་ལྕགས་
ཀྱུ་མ་ནི་བདུད་རྩི་མར་གཅིག་སྟེ་རེ་ཤག་མ་ཉིད་དོ། །ཐབས་ཀྱི་གཤེན་དྲུག་ནི་གསང་
བ་འདུས་པ་ལ་བསྡུས་ཏེ། དབལ་གསས་རྔམ་པ་ཉིད་དོ། །དོན་སྐུ་གསུང་ཐུགས་ཀྱི་ལྷ་
གསུམ་དང་དབལ་གསས་རྔམ་པ་ལས་ཕྱི་ནང་གི་སྤྲུལ་པ་རྒྱལ་པོ་རྣམས་སུ་སྤྲུལ་ལོ། །
དུས་བཞི་རྒྱལ་མོ་བཞི་ལས་སྒོ་བ་ཁྲོ་མོ་བཞི་རུ་སྤྲུལ་ལོ། །སྤར་མ་ལས་མཁན་རྣམས་
341

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནི་མ་སྲིད་པའི་རྒྱལ་མོ་དངོས་སོ། །དགུ་དང་བཅོ་བརྒྱད་གཞུང་སྐབས་རྫོགས་བྱ་དང་
ཞེས་པ། བསྙེན་པའི་གཞི་མ་སྒོ་དགུ། སྒྲུབ་པའི་ཡན་ལག་བཅོ་བརྒྱད། གཞུང་རྒྱས་
འབྲིང་བསྡུས་པ་གཡུང་དྲུང་སྐབས་ཀྱི་འཕྲིན་ལས། ཐིག་ལེ་བསྒྲུབ་པ་ཞི་ཁྲོ་མཆོང་
དང་བཅས་པས་སེམས་ཅན་དྲང་བའི་ཐབས་ཁྱད་པར་ཅན་དུ་བསྒྲུབ་བོ། །རྒྱུན་གྱི་
ལས་ནི་ནར་མར་བྱ་བ་ཁོ་ནའོ། །ཞི་ཁྲོ་ལས་རྣམས་གཡུང་དྲུང་ཡོངས་སུ་རྫོགས་ཞེས་
པ། ལས་ཀྱི་རིམ་པ་གང་ལ་ཞུགས་ཀྱང་། ཀུན་ཏུ་བཟང་པོའི་ཐུགས་ཉིད་གཡུང་དྲུང་
མི་ནུབ་པ། རྫོགས་པ་ཆེན་པོ་བདེ་བའི་ངང་དུ། འདི་ཞེས་དམིགས་སུ་མེད་པའི་ངང་
དུ་ཅོག་གིས་བཞག་པའོ། །དེའི་ངོས་བསྟན་ལས་ཀྱི་བྱེ་བྲག་ཀྱང་ཞེས་པ། མན་ཆད་
རྒྱས་པ་དོན་ཏེ་དོན་གྱི་ཁོག་འགྲེལ་གོང་དུ་བཤད་པ་ལས་མ་འདས་པ་སྟེ། ཁྱད་པར་
ཚིག་གི་བྱེ་བྲག་ཀྱང༌། ཏིང་ངེ་འཛིན་གྱི་དམིགས་གཟུང༌། ཕྱག་རྒྱ་ཡིས་སྐུ་བསྟན།
སྙིང་པོས་གསལ་གདབ། སྔགས་ཀྱིས་མཆོད་པ་བསྟིམ། འཛབ་ཀྱིས་འཕྲོ་འདུ་བྱ་ཚིག་
གིས་དོན་སྤྱད། དེ་ལྟར་ཞི་བའི་བདེན་པ་བསྟན། ཁྲོ་བོས་དབང་བསྡུ་དྲག་པོས་ཚར་
བཅད། མཆོང་གིས་ཐིག་ལེ་བྱེ་བྲག་ཏུ་བསྒྲུབ་སྟེ། འདི་མན་ཆད་ཀྱི་བྱེ་བྲག་སྐྱེས་བུ་
པད་མའི་བློ་དང་ལྡན་པས་སྤྱད་ཅིང་བཤད་པར་འོས་སོ། །གསས་མཁར་གཡུང་དྲུང་
ཡོངས་སུ་རྫོགས་པ། ཐིག་ལེ་དབྱིངས་ཀྱི་དོན་འཆད་རྩ་བ་དེ་ལས་བཀྲལ་བ། རྒྱལ་
རིགས་ཀྱི་གཤེན་པོ་མི་ལུས་བསམ་ལེགས་ཀྱིས་བཀྲལ་བ་རྫོགས་སོ།། །།
༼ཉམསམའམཆཔ ། པཎྜཔཧཱལང༣ལམཱཡཔས །ཆ་ཚཔལྕལཟོས། །།
ཤོག་སེར་ཇི་བཞིན་བྲིས་སོ། །ཡང་སྟོན་གྱི་དཔེ་ལ་ཡ་ངར་ཇོ་སྲས་ཕྱག་ནས་ཁམས་སྒོམ་དྲང་སྲོང་བདག་གིས་ཞུས།
འགྲོ་བའི་དོན་དུ་རྒྱས་ཤིང་འཕེལ་བར་ཤོག །བཀྲ་ཤིས་དོན་དང་ལྡན་པར་སྨོན་ལམ་འདེབས། ཕྱི་རབས་ལས་འཕྲོ་
ཅན་ལ་སྨན་པར་ཤོག །རྒྱ་རྒྱ་རྒྱ། ཨི་ཐི། དྲིན་ཅན་བླ་མ་ཁམ་སྒོམ། ཁམ་སྟོན་ཡེ་ཤེས་མཚན་ཅན། ཤེས་རབ་མཚན་
ཅན། ཁྱུང་སྒོམ་གཞོན་ནུའི་མིང་ཅན་བདག་ལའོ། །འགྲོ་བ་ཡོངས་ཀྱི་དོན་བྱེད་ཤོག །༽
342

སེམས་སྡེ། ཐིག་ལེ་དབྱིངས་ཀྱི་ཏི་ཀ།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། གོང་གསལ་མ་དཔེ་ནི་དབལ་ཁྱུང་
དགོན་པའི་བཀའ་འགྱུར་འཕྲུལ་དཔར་ཅན་གཙོ་བཞག་ཐོག། རྒྱལ་བ་སྨན་རི་བའི་
ཡོངས་འཛིན་ཆེན་མོ་བསྟན་འཛིན་རྣམ་དག་རིན་པོ་ཆེའི་ཕྱག་དཔེ་འཕྲུལ་དཔར་
ཅན་དང་འདྲ་བསྡུར་བྱས་ཏེ། བྲིས་པའི་ཆད་ལྷག་དང་མངོན་གསལ་ཅན་གྱི་སྐྱོན་ཆ་
ཐོན་རིགས་ལ་ཁ་བསྐངས་བྱས་པ་ལས་རྩ་བའི་མ་དཔེའི་གཞུང་འགྲོས་ལ། བསྡུར་
དཔེས་བཅོས་བསྒྱུར་མ་བྱས་པ་སོར་བཞག་བྱས་ཡོད། ཁྱད་པར་དུ་སྡོང་པོ་དགུ་
འདུས་དང་། གཡུང་དྲུང་ཡེ་ཁེབས་དང༌། དགོངས་འདུས་ཨ་དཀར་འོད་ཀྱི་སྒོམ་
བསྒྲུབ་བཅས་དཔེ་དཀོན་ཡིན་སྟབས་པོད་འདི་དང་ལྷན་དུ་སྦམ་སྟེ། གསུང་རབ་སྒོ་
མཛོད་རིན་པོ་ཆེའི་གླེགས་བམ༽གྱི་དེབ་གྲངས་ ༡༣༦ པར་ཞུས་བསྒྲིགས་བྱས་ཡོད་
ཀྱང་ད་དུང་མ་རྟོགས་དབང་གིས་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་
སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བསྐྲུན་དང་། དཔེ་གཞི་ལེགས་བསྒྲིགས་བྱས་པའི་འགྲེམས་སྤེལ་ཡོངས་ཁྱབ་བྱེད་སྲོལ་
དར་ཟིན་ནའང་། གཡུང་དྲུང་བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་
ཁོར་ཡུག་དེ་ཙམ་བྱུང་མེད་པས། འདིར་ཕྱོགས་ལ་ཉམས་མྱོང་དང་ལག་ལེན་སོགས་
ལ་མིག་ལྟོས་ལེན་གཞི་དཀོན་པས་གོམ་ཁ་གསར་དུ་ཡིན་པ་དང་། སྒོས་སུ་ངེད་ཞུས་
བསྒྲིགས་པ་ཚོ་ཡང་མཁྱེན་དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་
ཉུང་ལ་འགལ་རྐྱེན་མང་བའི་གསེབ་ཏུ་དལ་བརླིང་འགྲིག་པོ་རང་མ་བྱུང་ན། ཕྱོགས་
གང་སའི་ཁོར་ཡུག་དང་གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་
ཐབས་མེད་པས། དེ་ལུགས་ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་
ཐད་ཡོ་བསྲང་ཡོང་ངེས་གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་སླད་དུ་གཡུང་
དྲུང་བོན་གྱི་ལུང་གི་བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབས་
བསྡོགས་ཙམ་དུ་འགྱུར་སྙམ་ཆེ་བ་བཅས། ༧ འབྱུང་ལྡན་ ༣༠༡ རབ་བྱུང་ ༡༧ ཤིང་
ལུག་ལོའི་ ཟླ་ ༣ ཚེས་ ༣ ཉིན། སྤྱི་ལོ་ ༢༠༡༥ ༤ ༢༡ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
344

རྒྱུད་གབ་པ་དགུ་སྐོར་གྱི་ལེའུ་དང་པོ་
བཞུགས་པའི་དབུ་ཕྱོགས་
ལགས་སོ། །
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་།
345

སྤྱིའི་དེབ་གྲངས། 136 སྤྱིའི་པོད་གྲངས། 177
1 <<གབ་འགྲེལ་རྒྱ་ཆེར་བཤད་པ(མཁས་བཞིའི་ཅན)>>
2 བཀའ་བརྟེན།
3 སེམས་སྡེ།
4 གཏེར་མ། །
5 
གཏེར་སྟོན་གཤེན་ཆེན་ཀླུ་དགའ།
6 གཏེར་གནས་འབྲིང་མཚམས་མཐའ་དཀར།

རྒྱུད་གབ་པ་དགུ་སྐོར་གྱི་ལེའུ་དང་པོ་
བཞུགས་པའི་དབུ་ཕྱོགས་
ལགས་སོ། །
༄༅། །སྟོན་པ་ཐུགས་རྗེ་ཆེ་ལ་ཐབས་ལ་མཁས་པ་ཐམས་ཅད་མཁྱེན་པའི་ཡེ་ཤེས་
དང་ལྡན་པ་དེས། ཐུགས་རྗེ་ཆེན་པོས་བྱིན་གྱིས་བརླབས་ཀྱིས་བཤད་ནས། རིག་པ་
ཐབས་ཀྱིས་བརྒྱུད་པའི་མདོ། བྱང་ཆུབ་སེམས་ཀྱི་ཐེག་པ། སྟོན་པའི་ཐུགས་ཀྱི་ཉིང་ཁུ།
བོན་གྱི་སྒོ་མོ་བརྒྱད་ཁྲི་བཞི་སྟོང་གི་ཡང་བཅུད། ཐེག་པ་དགུ་ཡི་སྤྱི་ཕུད། གསས་
མཁར་སུམ་བརྒྱ་དྲུག་ཅུའི་ཡང་སྙིང་། མན་ངག་ཐམས་ཅད་ཀྱི་རྩ་བ། འཕྲུལ་ངག་
བདེན་པའི་བོན་ཐམས་ཅད་ཀྱི་སྤྱི་འགྲེལ། ལུང་ཐམས་ཅད་ཀྱི་རྒྱལ་མཚན། ཡེ་གཤེན་
གཙུག་ཕུད་ཀྱི་དངོས་གྲུབ། གཤེན་རབ་ཐམས་ཅད་ཀྱི་འདྲེན་སྟོན། བྱང་ཆུབ་སེམས་
ཀྱི་གབ་པ་དགུ་སྐོར་འདི་ནི། སྟོན་པས་ཐུགས་ཀྱི་དཀྱིལ་ནས། མན་ངག་དོན་གྱི་
བཅུད་ཕྱུང་པ་ཡིན་ཏེ། འདི་ནི་རྟོགས་པར་དཀའ་ཞིང་རིག་པར་རྐོན་པས། ཕལ་
དང་ཕལ་གྱི་ཐུན་མོང་མ་ཡིན་ནོ། །ནམ་མཁའི་དབྱིངས་དང་རྒྱ་མཚོའི་ཚུལ་བཞིན་དུ།
གཏིང་དཔག་བརྟགས་དཀའ་ཤིན་དུ་ཚོད་མི་ཟིན། དཔག་གིས་མི་དཔོག་དོན་དམ་
རྟོགས་པར་དཀའ། སྐལ་ལྡན་སྣོད་བཟང་སྦྱངས་པའི་འཕྲོ་ཅན་གྱིས། འདི་ཐོས་འདི་
ཡི་དོན་བཞིན་བྱས་འགྱུར་ན། རྒྱ་མཚོའི་གཏིང་དུ་གསེར་གྱི་རྡོ་བོར་བཞིན། བོན་ཉིད་
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དབྱིངས་སུ་སེམས་ཉིད་གཡོ་བ་མེད། བྱང་ཆུབ་སེམས་ཀྱི་སྒྲུབ་པའི་ཐབས་དང་ལྡན་
ནས་ནི། ཐིག་ལེ་དབྱིངས་སུ་རང་བཞིན་མངོན་སངས་རྒྱས་ཞེས་སྟོན་ཏེ། དཀྱུས་ཚིག་
དང་པོའོ། །ད་བྱང་ཆུབ་སེམས་ཀྱི་མན་ངག་ཟབ་མོའི་ལུང་འདི་ལ། མཚན་གྱི་
གདགས་ལུགས་གཉིས་ཏེ། གང་ཞེ་ན། དཔེའི་མཚན་དུ་གསོལ་བ་དང་། དོན་ལ་
མཚན་དུ་བཏགས་པའོ། །དེ་ལ་དཔེ་ལ་མཚན་དུ་གསོལ་བ་ནི། གཡུང་དྲུང་སེམས་ཀྱི་
མྱུ་གུ་བྱ་སྟེ། བོན་ཉིད་མི་འགྱུར་བའི་དབྱིངས་ནས། སེམས་ཉིད་རིན་པོ་ཆེ་མྱུ་གུ་ལྟར་
སྟོན་པ་ལ་བྱའོ། །དོན་ལ་མཚན་དུ་བཏགས་པ་ནི། བྱང་ཆུབ་སེམས་གབ་པ་དགུ་
སྐོར། ཞེས་བྱ་སྟེ། དེ་ཅིའི་ཕྱིར་ཞེ་ན། དོན་དམ་པར་སེམས་ཀྱི་རང་བཞིན་ཡེ་ནས་མ་
སྐྱེས་པས་ནི་བྱང་། མི་འཆི་བས་ནི་ཆུབ། གཉིས་སུ་མེད་པའི་དོན་ལ་སེམས་པས་
སེམས་སོ། །རྟོགས་པར་དཀའ་ཞིང་རིག་པར་དཀོན་པས་གབ་པ། འགོ་མཇུག་ཏུ་
དོན་དགུ་དགུས་བསྐོར་ནས། བྱང་ཆུབ་སེམས་སྟོན་པས་ནི་དགུ་སྐོར་རོ། །དེ་ནི་
མཚན་གྱི་གདགས་ལུགས་སོ། །ད་བྱང་ཆུབ་ཀྱི་སེམས་གབ་པ་དགུ་བསྐོར་འདི་ལ་
བཤད་ལུགས་རྣམ་པ་གཉིས་ཏེ། གང་ཞེ་ན། ཐུགས་རྗེ་ཆེན་པོའི་བྱིན་གྱིས་བརླབས་
ཀྱིས་བཤད་པ་དང་གཅིག །ཚིག་གི་དོ་བསྡེག་གིས་བཤད་པ་དང་གཉིས་སོ། །དེ་
ལས་ཐུགས་རྗེའི་བྱིན་གྱིས་བརླབས་ཀྱིས་བཤད་པ་ནི། མི་མངོན་པའི་དབྱིངས་ནས་
ཐུགས་རྗེའི་འོད་ཕྱུང་ནས། རིག་པ་ཐབས་ཀྱིས་བརྒྱུད་དེ། གཅིག་གིས་གཅིག་ལ་
བཤད་པའོ། །ཚིག་གི་དོ་བསྡེག་གིས་བཤད་པ་ལ་ཡང་། བཤད་ལུགས་རྣམ་པ་ལྔ་སྟེ།
གང་ཞེ་ན། ཁྱུང་ཆེན་ནམ་མཁའ་ལ་ལྡིང་བ་ལྟར་བཤད་པ་དང་གཅིག །སེང་གེའི་
མཆོངས་སྟབས་ཀྱིས་བཤད་པ་དང་གཉིས། ངང་མོའི་འགྲོས་ཀྱིས་བཤད་པ་དང་
གསུམ། ཁུ་བྱུག་གསུང་གིས་བཤད་པ་དང་བཞི། རུས་སྦལ་བསྐུམ་ཐབས་ཀྱིས་བཤད་
པ་དང་ལྔའོ། །ཡང་ན་ཚིག་ཏུ་ཡང་ཆེ་ལ་དོན་དུ་རག་པས། ཚིག་གི་སྡེབ་སྦྱོར་ལེགས་
348

སེམས་སྡེ། གབ་པ་དགུ་སྐོར། ༼ཝ༽ །
པ། འགོ་མཇུག་ཏུ་ཚིག་གི་ལྷད་མེད་པ། དཔེ་འགྲེལ་ཆེད་དང་གསུམ་དུ་མཐུན་པར་
བཤད་པའོ། །དེ་ལ་ཡང་བཤད་ན། ཁྱུང་ཆེན་ནམ་མཁའ་ལ་ལྡིང་བ་ལྟ་བུས་བཤད་
པ་བྱ་བ་ནི། བྱང་ཆུབ་ཀྱི་སེམས་ཡེ་ནས་ལྟ་བ་སྤྱི་རྒྱ་རླབས་ཀྱིས་ཆོད་ནས། གང་ལ་
ཡང་ཉམ་མི་ང་བར་བཤད་པ་བ་ལ་བྱའོ། །སེང་གེའི་མཆོངས་སྟབས་ཀྱིས་བཤད་པ་
བྱ་བ་ནི། བྱང་ཆུབ་ཀྱི་སེམས་སྟོབས་ཆེན་ཤུགས་དང་ཡེ་ནས་ལྡན་པ་ཡིས། གང་དུ་
བྱུང་བའི་ཚིག་དང་འོག་ཏུ་འབྱུང་བའི་དོན་ལ། འཐེན་ཐོགས་མེད་པར་བཤད་པ་ལ་
བྱའོ། །ངང་མོའི་འགྲོས་ཀྱིས་བཤད་པ་བྱ་བ་ནི། འདི་དོན་གྱིས་ས་བཅད། རྒྱུད་ཀྱིས་
ལམ་དྲངས། ལུང་གིས་ལ་བཅད། མན་ངག་གིས་ཐིག་གདབ། བདེན་པའི་དོན་ཚིག་
དང་དོན་དུ་འགྲེལ་ཞིང་དཀྱུས་ལས་འབྱུང་བ་བཞིན་ཞིབ་ཏུ་བཤད་པའོ། ། ཁུ་བྱུག་
གསུང་གིས་བཤད་པ་བྱ་བ་ནི། བྱང་ཆུབ་ཀྱི་སེམས་ལས། བདེན་པ་བོན་གྱི་གསུང་
ཕྱུང་ནས། ལྷང་ལྷང་སྙན་དུ་བསྒྲགས་པས། སེམས་ཀྱིས་སེམས་སྤྲོ་བ་སྐྱེ་བའི་དོན་གྱི་
ཁྱད་པར་བཤད་པའོ། །རུས་སྦལ་གྱི་བསྐུམ་ཐབས་ཀྱིས་བཤད་པ་བྱ་བ་ནི། ཀུན་གཞི་
མ་གཡོས་པའི་ཀློང་རྒྱ་མཚོ་དང་འདྲ་བ་ན། བྱང་ཆུབ་ཀྱི་སེམས་རུས་སྦལ་བསྐུམ་པ་
འམ། གསེར་རྡོ་བོར་བ་ལྟར་གནས་པ་དེ། རྟོགས་པར་དཀའ་ཞིང་རིག་པར་དཀོན་
པས་ཐུན་མོང་མ་ཡིན་པའི་ཕྱིར། བྱང་ཆུབ་སེམས་ཀྱི་བཙལ་ཐབས་སུ་བཤད་པའོ། །
དེ་ནི་བཤད་ལུགས་སོ། །སྟོན་པ་ཐུགས་རྗེ་ཆེན་པོས་བྱིན་གྱིས་བརླབས་ཀྱིས་བཤད་པ་
ནི། སེམས་གབ་པ་དགུ་བསྐོར་འདི་ལ། འགོ་མཇུག་ཏུ་མ་འདྲེས་པའི་ཡན་ལག་ཆེན་
པོ་སུམ་ཅུ་རྩ་བདུན་གྱིས་སྟོན་ཏེ། དེ་གང་ཞེ་ན། དོན་དང་པོ་ཕྱག་བཙལ་བའི་སྐབས་
ནི། སྐད་རིགས་མི་མཐུན་པའི་མི་ལ། ལོ་ཙ་བས་སྐད་བསྒྱུར་བ་ལྟར་བཤད། ཡན་
ལག་གཉིས་པ། བྱང་ཆུབ་ཀྱི་སེམས། ལྕགས་ཀྱི་ཐ་རམས་སྔོན་པོས་ལུང་གིས། རྒྱུས་
མེད་ལམ་པས་ཁྲིད་ནས་གནས་སུ་ཕྱིན་པ་ལྟར་བཤད། ཡན་ལག་གསུམ་པ།
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཅིངས་གྲོལ་གྱི་སྐབས་ཀྱིས། རྟ་ཁ་ཚན་ཅན་ལ་སྐྱེས་བུ་ཡང་རྩལ་ཅན་གྱིས་ཞོན་ནས་
ཐུལ་བ་ལྟར་བཤད། ཡན་ལག་བཞི་པ། བྱང་ཆུབ་ཀྱི་སེམས་འཕྲུལ་གྱི་ལྡེ་མིག་ཡང་
འབྱེད་ཀྱི་ལུང་གིས། མིག་མཁན་གྱིས་ལིང་ཏོག་བསལ་བ་ལྟར་བཤད། ཡན་ལག་ལྔ་
པ། གོལ་སྒྲིབ་སུམ་ཅུ་རྩ་གཉིས་ཀྱི་སྐབས་ཀྱིས་བཙོན་དོང་ནས་ཐར་པ་ལྟར་བཤད།
ཡན་ལག་དྲུག་པ། བྱང་ཆུབ་སེམས་བདུད་རྩི་ཟིལ་ཐིག་གི་ལུང་གིས། མི་རོ་སྐམ་པོ་
ལ་གཡུ་འབྲང་གི་བདུད་རྩི་བྱུག་ནས་སོས་པ་ལྟར་བཤད། ཡན་ལག་བདུན་པ།
གཟིགས་ཚད་ཆེན་པོ་དྲུག་གི་སྐབས་ཀྱིས། མུན་ནག་ལ་མེ་སྒྲོན་བཏེགས་པ་ལྟར་
བཤད། ཡན་ལག་བརྒྱད་པ། བྱང་ཆུབ་ཀྱི་སེམས་རིག་པ་གསེར་གྱི་ཉ་མོ་བག་ལ་ཉལ་
བའི་ལུང་གིས། འདར་བུ་ཅན་གཉིད་ལོག་པ་ལྟར་བཤད། ཡན་ལག་དགུ་པ། དེམས་
ཆེན་པོ་བརྔོ་བརྒྱད་ཀྱིས་སྐབས་ཀྱིས་སྐྱུ་རུ་ར་ལག་མཐིལ་དུ་བཞག་པ་ལྟར་བཤད།
ཡན་ལག་བཅུ་པ། བྱང་ཆུབ་ཀྱི་སེམས་བདེ་བ་ཆེན་པོའི་ལུང་གིས། ཁྱུང་ཆེན་ནམ་
འཕང་ལ་ལྡིང་བ་ལྟར་བཤད། ཡན་ལག་བཅུ་གཅིག་པ། གཟེར་བུ་ཉི་ཤུ་རྩ་གཅིག་གི་
སྐབས་ཀྱིས། གར་སྤྱིན་ལ་སྦྲང་བུ་ཆགས་པ་ལྟར་བཤད། ཡན་ལག་བཅུ་གཉིས་པ།
བྱང་ཆུབ་ཀྱི་སེམས་མཉམ་པ་ཉིད་ཀྱི་ལུང་གིས། རྒྱ་མཚོ་རླུང་གིས་མ་བསྐྱོད་པ་ལྟར་
བཤད། ཡན་ལག་བཅུ་གསུམ་པ། ཐ་སྙད་མེད་པའི་སྐབས་ཀྱིས། ནམ་མཁའ་དག་
པའི་ངོགས་ལྟར་བཤད། ཡན་ལག་བཅུ་བཞི་པ། བྱང་ཆུབ་ཀྱི་སེམས་རིག་པ་དམར་
ཐག་གི་ལུང་གིས། ཉི་མ་དང་ཟེར་ལྟར་བཤད། ཡན་ལག་བཅོ་ལྔ་པ། རྩོལ་བ་དང་
བྲལ་བའི་སྐབས་ཀྱིས། རྒྱ་མཚོའི་གཏིང་དུ་གསེར་གྱི་རྡོ་བ་བོར་བ་ལྟར་བཤད། ཡན་
ལག་བཅུ་དྲུག་པ། བྱང་ཆུབ་ཀྱི་སེམས་མི་ནུབ་པའི་རྒྱལ་མཚན་གྱི་ལུང་གིས། ནམ་
མཁའ་ཡངས་པའི་གཏོས་ལྟར་བཤད། ཡན་ལག་བཅུ་བདུན་པ། མ་བཅོས་པའི་
སྐབས་ཀྱིས། མི་འགྱུར་བའི་གཡུང་དྲུང་ལྟར་བཤད། ཡན་ལག་བཅོ་བརྒྱད་པ། བྱང་
350

སེམས་སྡེ། གབ་པ་དགུ་སྐོར། ༼ལ༽
ཆུབ་ཀྱི་སེམས་ཡེ་ཤེས་ཐིག་ལེའི་ལུང་གིས། མར་མེ་རླུང་གིས་མ་བསྐྱོད་པ་ལྟར་
བཤད། དེ་ཡན་ཆད་ནི་སྤྱི་ཁོག་གི་ཡན་ལག་ཆེན་པོ་བཅོ་བརྒྱད་དོ། །འགོ་མཇུག་ཏུ་
ཁྱབ་པའི་ཡན་ལག་བཅུ་ལ། བསྡུ་བ་གསུམ་གྱིས་མགོ་མཇུག་ཏུ་ཁྱབ་པའི་ཡན་ལག་
དང་གཅིག །བཞག་པ་གཅིག་གིས་འགོ་མཇུག་ཏུ་ཁྱབ་པའི་ཡན་ལག་དང་གཉིས།
མི་ནོར་བའི་ཐིག་ཆེན་གྱིས་འགོ་མཇུག་ཏུ་ཁྱབ་པའི་ཡན་ལག་དང་གསུམ། དེ་བཞིན་
ཉིད་རྣམ་པ་བཞི་ཡིས་འགོ་མཇུག་ཏུ་ཁྱབ་པའི་ཡན་ལག་དང་བཞི། བྱང་ཆུབ་སེམས་
མི་འགྱུར་བའི་གཡུང་དྲུང་གིས་འགོ་མཇུག་ཏུ་ཁྱབ་པའི་ཡན་ལག་དང་ལྔ། གཤེན་
རབ་དང་སེམས་ཅན། རྟོགས་དང་མ་རྟོགས་ཀྱི་ཁྱད་པར་གྱིས་འགོ་མཇུག་ཏུ་ཁྱབ་
པའི་ཡན་ལག་དང་དྲུག །མཐའ་རྣམ་པ་དགུ་ལས་འདས་པས་མགོ་མཇུག་ཏུ་ཁྱབ་
པའི་ཡན་ལག་དང་བདུན། ཐེག་པ་འོག་མ་བ་ལས་གོང་མ་ལྟ་བའི་ཁྱད་པར་གྱིས།
དཔག་པའི་ཐབས་ཀྱིས་འགོ་མཇུག་ཏུ་ཁྱབ་པའི་ཡན་ལག་དང་བརྒྱད། མ་རིག་པའི་
སྐྱོན་བསལ་ནས། ཡེ་ཤེས་ཀྱིས་ཚོགས་བསྐྱེད་དེ། མི་འགག་པར་བྱ་བའི་དོན་གྱིས་འགོ་
མཇུག་ཏུ་ཁྱབ་པའི་ཡན་ལག་དང་དགུ། དེ་ལྟར་ཡིན་ནོ་བའི་རྟོག་པ་ལས་ཀྱང་འདས་
ཞིང༌། མི་དམིགས་པ་ལ་མཉམ་པར་བཞག་པས། འགོ་མཇུག་ཏུ་ཁྱབ་པའི་ཡན་ལག་
དང་བཅུའོ། །ཟུར་བརྡེག་གི་ཡན་ལག་ལྔ་ནི། ལྟ་བ་ཆེན་པོས་ཐག་བཅད་པའི་ཟུར་
རྡེག་གི་ཡན་ལག་དང་གཅིག །ལྟ་བ་ཆེན་པོས་ཚད་བོར་བའི་ཟུར་རྡེག་གི་ཡན་ལག་
དང་གཉིས། ལྟ་བ་ཆེན་པོས་ལྟངས་ཕུལ་བའི་ཟུར་རྡེག་གི་ཡན་ལག་དང་གསུམ། ལྟ་
བ་ཆེན་པོས་འཕྱོང་བཅད་པའི་ཟུར་རྡེག་གི་ཡན་ལག་དང་བཞི། ལྟ་བ་ཆེན་པོས་ལ་
བཅད་པའི་ཟུར་རྡེག་གི་ཡན་ལག་དང་ལྔའོ། །མདེའུ་ཐུང་གི་ཡན་ལག་བཞི་ནི།
དཀྱུས་ལས་གུད་དུ་བཀོལ་བ་མདེའུ་ཐུང་གི་ཡན་ལག་དང་གཅིག །དགོངས་ཉམས་
རིག་པ་ལས་བྱུང་བའི་དོན་ཐུགས་ལས་འབྱིན་པའི་མདེའུ་ཐུང་གི་ཡན་ལག་དང་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཉིས། མཁས་པ་ཆེན་པོ་གཞན་དག་གི་ཞལ་ནས། དེ་སྐད་གསུངས་ཅེས་པས་
མདེའུ་ཐུང་གི་ཡན་ལག་དང་གསུམ། རྒྱས་འབྲིང་དང་གཏང་བཞག་གི་ཚད་བཟུང་
བའི་མདེའུ་ཐུང་གི་ཡན་ལག་དང་བཞིའོ། །ཡན་ལག་སུམ་ཅུ་རྩ་བདུན་བཤད་པའི་
དཔེ་དང་རྩ་བ་བསྟན་པའོ། །སྟོན་པ་ཐུགས་རྗེ་ཆེ་ལ་ཐབས་མཁས་པ་དེས། རྩ་བའི་
དོན་ཙམ་གསུངས་ནས། གཅིག་ལ་གཉིས་ཙམ་བསྟན་པ། དོན་དང་པོ་སྟོན་པ་ཉིད་
སྐུ་ཆེ་བའི་ཡོན་ཏན་དུ་མ་དང་ལྡན་པར་བསྟན་པ་དང༌། སེམས་ཅན་གྱི་འདྲེན་སྟོན་
མཛད་པས། སེམས་ཅན་ཐམས་ཅད་སྟོན་པའི་སྐྱབས་འོག་ཏུ་འདུད་པར་བྱེད་པ་
བསྟན་པ་དང་། བཀའ་སྩལ་པའི་སྩལ་ལུགས་བསྟན་པ་དང་། དེ་ནས་རིག་པའི་
བརྒྱུད་ཁུངས་བསྟན་པ་དང༌། དེ་ནས་བསྟན་པ་བཞག་པའི་གནས་བསྟན་པ་དང་།
དེ་ནས་ཐུགས་རྗེས་ཟིན་པར་བྱ་བའི་ཐབས་བསྟན་པ་དང༌། བྱང་ཆུབ་སེམས་ཀྱི་
བཙའ་ཐབས་བསྟན་པ་དང༌། གསང་བའི་ནན་ཏན་བསྟན་པ་དང་། དོན་དམ་པའི་
བྱང་ཆུབ་ཀྱི་སེམས་བསྟན་པ་དང༌། མཚན་དང་ཡན་ལག་བསྟན་པ་དང་། ཡོངས་
སུ་ཆུབ་པའི་སེམས་ལ་འདུད་པར་བསྟན་པ་དང་། གཉིས་པ་ལྕགས་ཀྱི་ཐ་རམས་སྔོན་
པོའི་ནང་ནས། བྱང་ཆུབ་ཀྱི་སེམས་རྟོགས་དང་མ་རྟོགས་ཀྱི་ཁྱད་པར་གྱིས། ཉོན་
མོངས་པ་ལྔས། བྱང་ཆུབ་ཀྱི་སེམས་ལ་འགྲིབ་མི་འགྲིབ་བསྟན་པ་དང་། སེམས་མ་
རྟོགས་པའི་ངང་དབང་གིས། ཉོན་མོངས་པ་དྲུག་ཅུ་རྩ་གཉིས་ཀྱིས། དམ་དུ་བཅིང་
པ་བསྟན་པ་དང་། མ་རྟོགས་པ་རྣམས་སེམས་རིག་པའི་ཆ་དྲུག་ཅུ་རྩ་གཉིས་ཀྱི་
དོན་དང་འགྱངས་ནས་མི་འཕྲད་པ་བསྟན་པ་དང་། གསུམ་པ་བཅིངས་ཚད་ཉི་ཤུ་རྩ་
གཉིས་ཀྱི་སྐབས་ཀྱིས། འཁྲུལ་པར་ལྟ་བ་དང་། སོ་སོའི་གནས་ལ་འདུག་པའི་སྤྱོད་
ཡུལ་བོར་ནས། བདེན་པའི་དོན་ལ་འདུས་པར་བསྟན་པ་དང་། བཞི་པ་བྱང་ཆུབ་ཀྱི་
སེམས་འཕྲུལ་གྱི་ལྡེ་མིག་གི་ལུང་གིས། ཉོན་མོངས་པ་དྲུག་ཅུ་རྩ་གཉིས། ལྕགས་ཀྱི་ཐ་
352

སེམས་སྡེ། ། གབ་པ་དགུ་སྐོར། །
རམས་དང་འདྲ་སྟེ་དམ་པ་ལ། ཡེ་ཤེས་ཀྱིས་བུངས་དང་། རིག་པའི་རྣམ་གྲངས་དྲུག་
ཅུ་རྩ་གཉིས། འཕྲུལ་གྱི་ལྡེ་མིག་དང་འདྲ་བས་ཕྱེ་བར་བསྟན་པ་དང་། ལྔ་པ་གོལ་
སྒྲིབ་སུམ་ཅུ་རྩ་གཉིས་ཀྱི་སྐབས་ཀྱིས་གོལ་སྒྲིབ་ཀྱི་སྐྱོན་བསལ་བར་བསྟན་པ་དང༌།
དྲུག་པ་བདུད་རྩི་ཟིལ་ཐིགས་ཀྱིས། ཉོན་མོངས་པ་དྲུག་ཅུ་རྩ་གཉིས་བདུད་དང་འདྲ་
བ་ལ། བྱང་ཆུབ་ཀྱི་སེམས་དང་ཡེ་ཤེས་ཀྱི་སྟོབས་དྲུག་ཅུ་རྩ་གཉིས། རྩི་དང་འདྲ་བ་
བཏང་ནས་བོན་ཉིད་ཀྱི་དབྱིངས་སུ། སེམས་ཉིད་ཐིམ་པར་བསྟན་པ་དང་། བདུན་
པ་གཟིགས་ཚད་ཆེན་པོ་དྲུག་གི་སྐབས་ཀྱིས། བྱང་ཆུབ་ཀྱི་སེམས་མངོན་པར་ཤེས་
པའི་ཆ་དང་ལྡན་ཏེ། རྣམ་པ་ཐམས་ཅད་ཅིར་ཡང་མཁྱེན་པར་བཤད་པ་དང་།
བརྒྱད་པ་རིག་པ་གསེར་གྱི་ཉ་མོ་བག་ལ་ཉལ་བའི་ལུང་གིས། ཚིག་གི་ཡན་ལག་སུམ་
ཅུ་རྩ་གཅིག་གིས། དབྱིངས་དང་ཡེ་ཤེས་གཉིས་སུ་མེད་པར་གསལ་བར་བྱས་ནས།
བྱང་ཆུབ་སེམས་ལ་ཉམ་ང་མེད་པར་བཤད་པ་དང་། དགུ་པ་དེམས་ཆེན་པོ་བཅོ་
བརྒྱད་ཀྱི་སྐབས་ཀྱིས། མན་ངག་གི་མདོ་བཟུང་ནས། གང་ནས་ཞུགས་ཀྱང་བྱང་ཆུབ་
སེམས་ཀྱི་མདོ་རྙེད་པར་བཤད་པ་དང་། བཅུ་པ་བྱང་ཆུབ་སེམས་བདེ་བ་ཆེན་པོའི་
ལུང་གིས་བོན་ཉིད་དབྱིངས་ལ་ཅི་དགར་ལོངས་སྤྱོད་ཅིང་། བྱང་ཆུབ་སེམས་ཀྱི་ལམ་
སུམ་ཅུ་རྩ་བདུན་ནས། མི་འཇུག་པའི་འཇུག་པ་ཆེན་པོའི་བགྲོད་པ་མེད་པར་ཡེ་ནས་
གནས་སུ་ཕྱིན་པར་བཤད་པ་དང༌། བཅུ་གཅིག་པ་གཟེར་བུ་ཉི་ཤུ་རྩ་གཅིག་གི་
སྐབས་ཀྱིས། བྱང་ཆུབ་ཀྱི་སེམས་དབྱིངས་དང་ཡེ་ཤེས་གཉིས་སུ་མེད་པའི་དོན་རྟོགས་
ནས། མི་འགྱུར་བའི་གཡུང་དྲུང་སྐུ་ལ་འཆང་བར་བཤད་པ་དང༌། བཅུ་གཉིས་པ་
བྱང་ཆུབ་སེམས་མཉམ་པ་ཉིད་ཀྱི་ལུང་གིས། སེམས་སྒྱུ་མའི་རྟོག་སྤྱོད་ལས་འདས་
ཤིང་། འདི་ལྟར་སྣང་བ་ཐམས་ཅད་བྱང་ཆུབ་སེམས་ཀྱི་ངང་ལ་མི་མཉམ་པ་གང་
ཡང་མེད་པར་བཤད་པ་དང་། བཅུ་གསུམ་པ་ཐ་སྙད་མེད་པའི་སྐབས་ཀྱིས། སེམས་
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཡོད་མེད་གཉིས་ཀྱི་མཐའ་ལས་འདས་ནས། མཚོན་ཅིང་བརྗོད་དུ་མེད་པར་བཤད་
པ་དང༌། བཅུ་བཞི་པ་བྱང་ཆུབ་སེམས་རིག་པ་དམར་ཐག་གི་ལུང་གིས། ཉོན་མོངས་
པའི་བག་ཆགས་བཞི་བཅུ་རྩ་གཉིས་ཐག་བཅད་ནས། སེམས་བདེ་བ་ཆེན་པོ་མ་
བཅོས་པའི་དོན། བཞི་བཅུ་རྩ་གཉིས་དམར་བར་སལ་གྱིས་རྟོགས་པ་ལ། རྟོགས་སོ་
སྙམས་པའི་རྟོག་འཛིན་མེད་པར་བཤད་པ་དང་། བཅོ་ལྔ་པ་ལ་རྩོལ་བ་དང་བྲལ་
བའི་སྐབས་ཀྱིས། སེམས་ནམ་མཁའ་དག་པ་ལྟར་གཡོ་ཞིང་རྩོལ་བ་མེད་པས།
གསལ་བའི་ཡེ་ཤེས་མ་འགག་པར། ཉིད་ལ་ཉིད་འཆར་བར་བསྟན་པ་དང་། བཅུ་
དྲུག་པ་བྱང་ཆུབ་ཀྱི་སེམས་མི་ནུབ་པའི་རྒྱལ་མཚན་གྱི་ལུང་གིས། ཡེ་ནས་བདལ་པ་
ཆེན་པོའི་དོན་རྟོགས་ནས། དཔེ་དོན་རྟགས་དང་གསུམ་དུ་འབྲེལ་པའི་ཚིག་གི་ཡན་
ལག་བཞི་བཅུ་རྩ་གཉིས་ཀྱིས། འགོ་མཇུག་ཏུ་ལྷད་མེད་པའི་དོན་བྱུང་ནས། བྱང་
ཆུབ་སེམས་ལ་ནུབ་པ་མེད་པར་བཤད་པ་དང༌། བཅུ་བདུན་པ་མ་བཅོས་པའི་
སྐབས་ཀྱིས། སེམས་ལ་གཉེན་པོས་བཅོས་སུ་མེད། ལམ་གྱིས་བགྲོད་དུ་མེད། མཚོན་
པ་མྱ་ངན་ལས་ཡེ་ནས་འདས་པར་བཤད་པ་དང་། བནྡོ་བརྒྱད་པ། བྱང་ཆུབ་སེམས་
ཡེ་ཤེས་ཐིག་ལེའི་ལུང་གིས། མ་བཅོས་པའི་ཐིག་ལེ་བཞི་བཅུ་རྩ་ལྔའི་སྐྱེ་བ་མེད་པའི་
དབྱིངས་སུ། གསལ་བ་ཡེ་ཤེས་ཀྱི་ཐིག་བཏབས་ནས། ཡེ་ནས་སངས་རྒྱས་པའི་དོན།
ཚིག་ཙམ་མ་ཡིན་པར་སལ་གྱིས་རྟོགས་ནས། བྱང་ཆུབ་ཆེན་པོ་ལག་འཆང་དུ་འཕྲད་
དེ། འབྲས་བུ་ལ་རྟེན་མི་འཆའ་བར་བཤད་པའོ། །རྩ་བའི་དོན་སྟོན་པས་གསུངས་
པའོ། །བྱང་ཆུབ་སེམས་གབ་པ་དགུ་སྐོར་གྱི་ས་གཅོད་རྫོགས་སོ། །བཀྲ་ཤིས་སོ། །ཞལ་
དྲོ། །
354

སེམས་ལུང་གབ་པ་དགུ་སྐོར་གྱི་འགྲེལ་པ་
རྒྱ་ཆེར་བཤད་པ་ཞེས་བྱ་བ་
བཞུགས་སོ། །
༄༅། །སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཅེས་པས། འདི་ནས་མར་ནི་
དོན་དང་པོ་ཕྱག་འཚལ་བ་སྟོན་ཏེ། སྟོན་པ་དེ་ཡི་ཡོན་ཏན་དུ་དང་ལྡན་ནས་ཕྱག་གི་
གནས་སུ་གྱུར་པ་བསྟན་པ་དང་གཅིག །ཕྱག་བཙལ་བའི་གཏན་ཚིགས་བསྟན་པ་
དང་གཉིས། ཕྱག་བཙལ་བ་ལ་ཡོན་ཏན་ཅི་ཡོད་པ་དང་གསུམ་མོ། །དེ་ལས་ཡོན་
ཏན་དུ་དང་ལྡན་ནས་ཕྱག་གི་གནས་སུ་གྱུར་པ་ནི། གཤེན་རབ་ཐམས་ཅད་ཀྱི་རྩ་བ་
ཡིན་པའི་ཕྱིར་ན་ཡང་ཕྱག་བཙལ་ལོ། །སེམས་ཅན་ཐམས་ཅད་ཀྱི་སྤྱི་དང་སེམས་ཡིན་
པའི་ཕྱིར་ཡང་ཕྱག་བཙལ་ལོ། །ཡང་ན་ཆེ་བ་ལས་རྣམ་པ་དགུ་དང་ལྡན་པའི་ཕྱིར་
ཡང་ཕྱག་བཙལ་ལོ། །ཡང་ན་མི་འགྱུར་བ་རྣམ་པ་དགུ་དང་ལྡན་པའི་ཕྱིར་ཡང་ཕྱག་
བཙལ་ལོ། །ཡང་ན་ཕུན་སུམ་ཚོགས་པ་དགུ་དང་ལྡན་པའི་ཕྱིར་ཡང་ཕྱག་བཙལ་ལོ། །
ཡང་ན་ཐུན་མོང་མ་ཡིན་པ་དགུ་དང་ལྡན་པའི་ཕྱིར་ཡང་ཕྱག་བཙལ་ལོ། །ཡང་ན་
ལུང་གི་ཡི་གེ་དགུ་ཐུགས་རྗེའི་བྱིན་རླབས་ཀྱིས་སྟོན་པའི་ཕྱིར་ཡང་ཕྱག་བཙལ་ལོ། །དེ་
ཡང་བཤད་ན། གདགས་སུ་ཡོད་པ་དང༌། གདགས་སུ་མེད་པ་དང་གཉིས་ཏེ། །
གདགས་སུ་ཡོད་པའི་གཤེན་ལྷ་འོད་དཀར་ནི། མི་མངོན་པའི་དབྱིངས་ནས་ཐུགས་
355

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྗེའི་མངའ་བདག ། ཡེ་ཤེས་ཀྱི་སྤྱན་ཅན། སྟོན་པ་ཐམས་ཅད་ཀྱི་འབྱུང་བའི་གནས།
འོད་སེམས་ཅན་ཡོངས་ལ་དྲོ་བ་དེའོ། །གདགས་སུ་མེད་པའི་སྟོན་པ་ཀུན་ཏུ་བཟང་
པོ་ནི། རང་ཤེས་རིག་གི་རྒྱལ་པོ། ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ།
མཚོན་པ་དང་མྱ་ངན་ལས་འདས་པ། སྐད་ཅིག་ཀྱང་མངོན་དུ་མ་བྱུང་བ། རྡུལ་ཕྲ་
རབ་བས་ཀྱང་བརྟག་དཀའ་བ། ཡོན་ཏན་གྱི་ཚོགས་ཐམས་ཅད་འབྱུང་བའི་གནས་སུ་
གྱུར་པ་དེའོ། ། དེ་ཡང་དོན་དམ་པར་སལ་གྱིས་རྟོགས་ན། གདགས་པ་དང་མི་
གདགས་པ་གཉིས་སུ་མེད་དེ། མཚོན་པ་མྱ་ངན་ལས་འདས་པའི། བྱང་ཆུབ་ཀྱི་
སེམས་ཐིག་ལེ་ཉག་གཅིག་ལས་མེད་དོ། །གཤེན་རབ་ཐམས་ཅད་ཀྱི་རྩ་བ་བྱ་བ་ནི།
དུས་གསུམ་གྱི་གཤེན་རབ་ཐམས་ཅད་ཀྱང༌། བྱུང་ཡང་དེའི་ངང་ལས་བྱུང་ལ།
སངས་ཀྱང་དེའི་ངང་ལས་རྒྱས་པས་སོ། །སེམས་ཅན་ཐམས་ཅད་ཀྱི་སྤྱི་སེམས་ཅེས་བྱ་
བ་ནི། བོན་ཉིད་བྱ་བ་བྱེད་པ་མོ་ཀུན་དུ་བཟང་མོ་དང་། སེམས་ཉིད་བྱ་བ་བྱེད་པ་པོ་
ཀུན་དུ་བཟང་པོ་གཉིས་ཀྱིས་ཐུགས་རྗེའི་བྱིན་གྱིས་བརླབས་ལས་ཁམས་གསུམ་གྱི་
སེམས་ཅན་ཐམས་ཅད། རང་བཞིན་གྱིས་བྱུང་བས། སེམས་ཅན་ཐམས་ཅད་ཀྱི་སྤྱི་
སེམས་ཅེས་བྱའོ། ། ཆེ་བ་རྣམ་པ་དགུ་ནི་འབྱུང་བའི་རྒྱུ་ཆེ་བའི་ཡོན་ཏན་དང་ལྡན་པ་
དང༌། གནས་པའི་དུས་ཆེ་བའི་ཡོན་ཏན་དང་ལྡན་པ་དང༌། ཁྱབ་པའི་མཐའ་རོ་ཆེ་
བའི་ཡོན་ཏན་དང་ལྡན་པ་དང༌། སྣང་བའི་འོད་ཆེ་བའི་ཡོན་ཏན་དང་ལྡན་པ་དང༌།
གསལ་བའི་ཡེ་ཤེས་ཆེ་བའི་ཡོན་ཏན་དང་ལྡན་པ་དང་། དཔག་ཏུ་མེད་པའི་ཐུགས་
རྗེ་ཆེ་བའི་ཡོན་ཏན་དང་ལྡན་པ་དང་། ཀུན་ལ་ཕན་པའི་སྣོད་ཆེ་བའི་ཡོན་ཏན་དང་
ལྡན་པ་དང་། གསལ་བ་ཀུན་ལ་སྙོམས་པའི་ཐིག་ལེ་ཆེ་བའི་ཡོན་ཏན་དང་ལྡན་པ་
དང༌། བླ་ན་མེད་པ་ཡང་དག་པར་རྫོགས་པའི་འབྲས་བུ་ཆེ་བའི་ཡོན་ཏན་དང་ལྡན་
པས་ཀྱང་། ཕྱག་གི་གནས་སུ་གྱུར་བའོ། །ཀུན་ལ་སྙོམས་པའི་ཐིག་རྣམ་པ་གཅིག་ཏུ་
356

སེམས་སྡེ། གབ་འགྲེལ་རྒྱ་ཆེར་བཤད་པ།
མི་འགྱུར་བ་རྣམ་པ་དགུ་དང་ལྡན་ཏེ། སྣང་བ་ཁྱབ་པ་ཆེན་པོའི་སྐུ་མི་འགྱུར། རང་
བཞིན་མེད་པའི་གསུང་མི་འགྱུར། མཉམ་ཉིད་འཁྲུལ་པ་མེད་པའི་ཐུགས་མི་འགྱུར།
ལེགས་པ་ཀུན་ནས་འབྱུང་བའི་ཡོན་ཏན་མི་འགྱུར། སྙོམས་པ་ལྷུན་གྱིས་གྲུབ་པའི་
འཕྲིན་ལས་མི་འགྱུར། གསལ་བ་ཡེ་ཤེས་ཀྱི་ཐིག་མི་འགྱུར། བདེ་བ་ཆེན་པོའི་ངང་མི་
འགྱུར། རྨད་དུ་བྱུང་བའི་གཙུག་མི་འགྱུར། བཅོས་སུ་མེད་པའི་དོན་མི་འགྱུར་བའི་
ཕྱིར་ན་ཡང་། ཕྱག་གི་གནས་སུ་གྱུར་པའོ། །རྣམ་པ་གཅིག་ཏུ། ཕུན་སུམ་ཚོགས་པ་
དགུ་དང་ལྡན་ཏེ། སྟོན་པ་ཕུན་སུམ་ཚོགས་པ་དང་། བཀའ་ཕུན་སུམ་ཚོགས་པ་
དང་། འཁོར་ཕུན་སུམ་ཚོགས་པ་དང་། གནས་ཕུན་སུམ་ཚོགས་པ་དང་། དུས་ཕུན་
སུམ་ཚོགས་པ་དང་། རྒྱུ་ཕུན་སུམ་ཚོགས་པ་དང་། འབྲས་བུ་ཕུན་སུམ་ཚོགས་པ་
དང༌། ཡོན་ཏན་ཕུན་སུམ་ཚོགས་པ་དང་། དོན་ཕུན་སུམ་ཚོགས་པ་དང་ལྡན་པས་
ཀྱང་། ཕྱག་གི་གནས་སུ་གྱུར་པའོ། །རྣམ་པ་གཅིག་ཏུ་ཐུན་མོང་མ་ཡིན་པ་དགུ་དང་
ལྡན་ཏེ། རྩེ་རྒྱལ་ཐུན་མོང་མ་ཡིན་པ་དང་། བྱིན་རླབས་ཐུན་མོང་མ་ཡིན་པ་དང་།
གདངས་སྐད་ཐུན་མོང་མ་ཡིན་པ་དང་། གཟི་བྱིན་ཐུན་མོང་མ་ཡིན་པ་དང༌།
གསུང་དབྱངས་ཐུན་མོང་མ་ཡིན་པ་དང་། གཏིང་དཔག་ཐུན་མོང་མ་ཡིན་པ་དང་།
འོད་གསལ་ཐུན་མོང་མ་ཡིན་པ་དང༌། སྟོབས་ཐུན་མོང་མ་ཡིན་པ་དང་། དགོས་
དོན་ཐུན་མོང་མ་ཡིན་པ་དང་ལྡན་པས་ཀྱང་ཕྱག་གི་གནས་སུ་གྱུར་པའོ། །ལུང་གི་ཡི་
གེ་དགུ་དང་ལྡན་པ་ནི། གཡུང་དྲུང་སེམས་ཀྱི་དགུ་སྐོར་འགོ་མཇུག་ཏུ་དོན་དགུ་དགུ་
ཡིས་སྟོན་པ་འདིའོ། །འདི་ནས་མར་ནི་ཕྱག་བཙལ་བའི་གཏན་ཚིགས་སྟོན་ཏེ། ཕྱག་
བཙལ་བའི་གཏན་ཚིགས་ལ་བཞི་སྟེ། གང་ཞེ་ན། ལོངས་སྤྱོད་རྒྱན་གྱི་ཕྱག་དང་
གཅིག །མོས་པ་ཏིང་འཛིན་གྱི་ཕྱག་དང་གཉིས། འདྲེས་པ་ཆེན་པོ་ནན་ཏན་གྱི་ཕྱག་
དང་གསུམ། སྐྱེ་འགག་མེད་པ་ཡེ་ཤེས་ཀྱི་ཕྱག་དང་བཞིའོ། །ཕྱག་བཙལ་བའི་ཡོན་
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཏན་ནི། ལོངས་སྤྱོད་རྒྱན་གྱི་ཕྱག་བཙལ་བའི་ཡོན་ཏན་གྱིས། བོན་གཉན་པ་དང་
སྟོན་པ་བརྗིད་པའི་ཡོན་ཏན་ཡོད་དོ། །མོས་པ་ཏིང་ངེ་འཛིན་གྱི་ཕྱག་བཙལ་བའི་ཡོན་
ཏན་ནི། དགེ་བ་འཕེལ་བ་དང་། འཁོར་གྱི་སྒྲིབ་པ་འབྱོངས་བའི་ཡོན་ཏན་ཡོད་དོ། །
འདྲེས་པ་ཆེན་པོ་ནན་ཏན་གྱི་ཕྱག་བཙལ་བའི་ཡོན་ཏན་ནི། ཐུགས་རྗེས་ཟིན་པ་དང་
འཁོར་དང་སྟོན་པ་དབྱེ་བའི་མི་ཕྱེད་པའི་ཡོན་ཏན་ཡོད་དོ། ། སྐྱེ་འགག་མེད་པའི་ཡེ་
ཤེས་ཀྱི་ཕྱག་བཙལ་བའི་ཡོན་ཏན་ནི། ཐམས་ཅད་གཉིས་སུ་མེད་པའི་ངང་ལ་མཉམ་
སྟེ་ཐིག་ལེ་ཉག་གཅིག་ཏུ་རྟོགས་པའི་ཡོན་ཏན་ཡོད་དོ། །དེ་ཡང་འབྲུ་ལ་བཅར་ཏེ་
བཤད་ན། འབྱུང་བའི་རྒྱུ་ཆེ་བ་བྱ་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་
དཀར་གྱི་ཐུགས་རྗེ་བྱིན་གྱིས་བརླབས་ལས། འདི་ལྟར་སྣང་བ་ཐམས་ཅད་མ་བྱུང་བ་
མེད་པས་ནི། འབྱུང་བའི་རྒྱུ་ཡང་དེ་ཡིན་དེ་ལ་ཡེ་ཤེས་ཆེན་པོ་ཁྱབ་བདལ་དུ་གནས་
པ་ནི། འབྱུང་བའི་རྒྱུ་ཆེ་ཞེས་བྱའོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་
པོ་ལས་མི་འབྱུང་བ་མེད་པ་ལ། ཡེ་ཤེས་ཆེན་པོ་ཁམས་གསུམ་ཁྱབ་བདལ་དུ་གནས་
པས་ཀྱང་། འབྱུང་བའི་རྒྱུ་ཆེ་བའོ། །གནས་པའི་དུས་ཆེ་བ་ནི། སྟོན་པ་ཀུན་ཏུ་བཟང་
པོ་གཤེན་ལྷ་འོད་དཀར་དེ། ཐོག་མ་དང་ཐ་མའི་མཐའ་ལས་ཡེ་ནས་འདས་ཏེ།
གནས་ལ་དུས་དང་རྟག་པ་མེད་པར་ཡེ་ཤེས་ཆེན་པོར་ཁམས་ཁྱབ་བདལ་དུ་གནས་
པ་ནི། གནས་པའི་དུས་ཆེ་བའོ། །ཡང་ན་ཀུན་གཞི་བྱང་ཆུབ་སེམས་བདེ་བ་ཆེན་པོ་
དེ། ཐོག་མ་དང་ཐ་མའི་མཐའ་ལས་ཡེ་ནས་འདས་ཏེ་གནས་ལ། དེ་དུས་དང་རྟག་
པ་མེད་པར་ཁམས་གསུམ་ཁྱབ་བདལ་དུ་གནས་པས་ནི། གནས་པའི་དུས་ཆེ་བའོ། །
ཁྱབ་པའི་མཐའ་རོ་ཆེ་བ་ནི། སྟོན་པ་ཀུན་ཏུ་བཟང་པོ་ཞེས་བྱ་བ་དེས། འདི་ལྟར་
སྣང་བ་ཐམས་ཅད་ལ། མ་ཁྱབ་པ་མེད་པས་ནི་ཁྱབ་ལ། མཐའ་ཡང་དེའི་ངང་ལ་
གཉིས་སུ་མེད་པའི་རོ་གཅིག་པ་དེ། ཡེ་ཤེས་ཆེན་པོ་ཁྱབ་བདལ་དུ་གནས་པས། ཁྱབ་
358

སེམས་སྡེ། གབ་འགྲེལ་རྒྱ་ཆེར་བཤད་པ། །
པའི་མཐའ་རོ་ཆེ་བའོ། །ཡང་ན་ཀུན་གཞི་བྱང་ཆུབ་སེམས་བདེ་བ་ཆེན་པོ་འདི། འདི་
ལྟར་སྣང་བ་ཐམས་ཅད་ལ་མ་ཁྱབ་པ་མེད་པས་ནི་ཁྱབ་ལ། མཐར་ཡང་གཉིས་སུ་
མེད་པའི་རོ་གཅིག་པའི་བྱང་ཆུབ་ཀྱི་སེམས་བདེ་བ་ཆེན་པོ་དེ། ཡེ་ཤེས་ཆེན་པོ་ཁྱབ་
བདལ་དུ་གནས་པས་ནི། ཁྱབ་པའི་མཐའ་རོ་ཆེ་བའོ། །སྣང་བའི་འོད་ཆེ་བ་ནི། སྟོན་
པ་གཤེན་ལྷ་དཀར་ཞེས་བྱ་བ། ནམ་མཁའི་ངོགས་ལྟར་སྣང་བ་ཁྱབ་པ་ཆེན་པོའི་འོད་
ཀུན་ལ་གསལ་ཞིང་སྙོམས་པས་སོ། །ཡང་ན་ཀུན་གཞི་བྱང་ཆུབ་སེམས་བདེ་བ་ཆེན་
པོ་ནི། ནམ་མཁའི་ངོགས་བཞིན་སྣང་བ་ཆེན་པོའི་འོད་ཀུན་ལ་གསལ་བའི་སྙོམས་
པས། སྣང་བའི་འོད་ཆེ་བའི་གསལ་བའི་ཡེ་ཤེས་ཆེ་བ་ནི། སྟོན་པ་ཀུན་ཏུ་བཟང་པོ་
ཞེས་བྱ་བ་ཅི་ལ་ཡང་རྨོངས་པ་མེད་པར། སལ་གྱིས་རྟོགས་ན་གསལ་བ་ཆེན་པོའི་ཡེ་
ཤེས་ཁམས་གསུམ་ཁྱབ་བདལ་དུ་ས་ལེ་མཁྱེན་པས་གསལ་བའི་ཡེ་ཤེས་ཆེ་བའོ། ། ཡང་
ན་ཀུན་གཞི་བྱང་ཆུབ་སེམས་ཇི་ལ་ཡང་རྨོངས་པ་མེད་པར་སལ་གྱིས་རྟོགས་ན།
གསལ་བ་ཆེན་པོའི་ཡེ་ཤེས་ཁམས་གསུམ་སལེ་མཁྱེན་པས་ནི་གསལ་བའི་ཡེ་ཤེས་ཆེ་
བའོ། །དཔག་ཏུ་མེད་པའི་ཐུགས་རྗེ་ཆེ་བ་ནི། སྟོན་པ་ཀུན་ཏུ་བཟང་པོའི་ཐུགས་རྗེ་ནི།
འདི་ཙམ་ཞིག་ཡོད་ཅེས་བྱ་བར་དཔག་ཏུ་མེད་དེ། ནམ་མཁའ་ལྟར་ཐུགས་རྗེ་ཆེན་པོ་
ཁྱབ་བདལ་དུ་གནས་པས་སོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་
ཐམས་ཅད་ཐུགས་རྗེའི་མངའ་བདག་ཡིན་ལ། དེའི་ཐུགས་རྗེ་འདི་ཙམ་ཞིག་ཡོད་
ཅེས་བྱ་བར་དཔག་ཏུ་མེད་དེ། ནམ་མཁའ་ལྟར་ཐུགས་རྗེ་ཆེན་པོ་ཁྱབ་བདལ་དུ་
གནས་སོ། །ཀུན་ལ་ཡངས་པའི་སྣོད་ཆེ་བའི་དཔེ་ནི་ནམ་མཁའི་སྣོད་དུ་མ་ཤོང་ཞིང་
མ་འདུས་པ་མེད་པ་དང་འདྲ་བར་ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་
དཀར་གྱི་ངང་ཉིད་བདེ་བ་ཆེན་པོའི་སྣོད་དུ་ཡང་། མ་ཤོང་ཞིང་མ་འདུས་པ་མེད་
པས་ནི། ཀུན་ལ་ཡངས་པའི་སྣོད་ཆེ་ལ། ཡང་ན་ཀུན་གཞི་བྱང་ཆུབ་ཀྱི་སེམས་བདེ་
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བ་ཆེན་པོ་ནི། ནམ་མཁའ་ལྟར་ཡངས་ཤིང་རྒྱ་ཆེ་ཏེ། མི་ཤོང་ཞིང་མ་འདུས་པ་མེད་
དེ། ཀུན་ལ་ཡངས་པའི་སྣོད་ཆེ་བའོ། །གསལ་བ་ཀུན་ལ་སྙོམས་པའི་ཐིག་ལེ་ཆེ་བྱ་བ་
ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཞེས་བྱ་བ། ཁམས་གསུམ་ཐམས་
ཅད་དུས་གཅིག་ཏུ་ས་ལེ་མཁྱེན་པའི་དོན་དེ་མ་ནོར་བ་ནི་ཐིག་ཡིན་ལ། དེ་སེམས་
ཅན་ཐམས་ཅད་ལ་སྙོམས་ཤིང་བདལ་པ་ཆེན་པོར་གསལ་བ་ནི་ལེ་ཡིན་ནོ། །ཡང་ན་
ཀུན་གཞི་བྱང་ཆུབ་སེམས་བདེ་བ་ཆེན་པོ་དེ་སལ་གྱིས་རྟོགས་པའི་དུས་ན། ཁམས་
གསུམ་ཐམས་ཅད་དུས་གཅིག་ཏུ་སལེ་མཁྱེན་པའི་དོན་མ་ནོར་བ་ནི། ཐིག་ཡིན་ལ།
དེ་ཡེ་ཤེས་ཆེན་པོ་ཁྱབ་བདལ་དུ་ཀུན་ལ་སྙོམས་པས་ནི་ལེ་ཡིན། ཐིག་ལེ་རྟོགས་པ་
ཆེན་པོའི་གདེང་དུ་གྱུར་པས། གསལ་བ་ཀུན་ལ་སྙོམས་པའི་ཐིག་ལེ་ཆེ་བའོ། །བླ་ན་
མེད་པ་ཡང་དག་པའི་འབྲས་བུ་ཆེ་བ་ནི། སྟོན་པ་གཤེན་ལྷ་འོད་དཀར་ཞེས་བྱ་བའི་
གོང་ངམ་བླ་ན་གང་ཡང་མེད་ལ། ཡང་དག་པའི་འབྲས་བུ་དེ་དཔག་གིས་མི་དཔོག་
པར་ཆེ་བའི་ཡོན་ཏན་དང་ལྡན་པས་སོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་
བ་ཆེན་པོའི་གོང་ངམ་བླ་ན་གང་ཡང་མེད་པས། བླ་ན་མེད་པ་ཞེས་བྱ་ལ། དེ་ལ་ཡང་
དག་པའི་འབྲས་བུ་ལྷུན་གྱིས་རྫོགས་པ་དེ་ནི། དཔག་གིས་མི་དཔོག་པར་ཆེ་བའི་ཡོན་
ཏན་དང་ལྡན་པས་ནི། སྟོན་པ་ཀུན་ཏུ་བཟང་པོ་བླ་ན་མེད་པ་ཡང་དག་པའི་འབྲས་
བུ་ཆེ་བའོ། ། མི་འགྱུར་བ་དེ་ཡང་བཤད་ན། སྣང་བ་ཁྱབ་པ་ཆེན་པོས་སྐུ་མི་འགྱུར་བ་
ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཞེས་བྱ་བའི་སྐུ་ནི། དཔེར་ན་ནམ་
མཁའ་དང་འདྲ་སྟེ། དཔག་གིས་མི་དཔོགས་པར་ཆེ་བའི་ཡོན་ཏན་དང་ལྡན་པས་ནི།
སྣང་སྲིད་ཐམས་ཅད་ལ་མ་ཁྱབ་ཅིང་མི་གསལ་བ་མེད་པ་ནི། དུས་གསུམ་དུ་ནམ་
མཁའ་ལྟར་འགྱུར་བ་མེད་པའོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་
དེས། སྣང་སྲིད་ཐམས་ཅད་ལ་མ་ཁྱབ་ཅིང་མི་གསལ་བ་མེད་དེ། དུས་གསུམ་དུ་ནམ་
360

སེམས་སྡེ། གབ་འགྲེལ་རྒྱ་ཆེར་བཤད་པ།
མཁའ་ལྟར་འགྱུར་བ་མེད་པས་ནི། སྣང་བ་ཁྱབ་པ་ཆེན་པོའི་སྐུ་མི་འགྱུར་བའོ། །རང་
བཞིན་མེད་པའི་གསུང་མི་འགྱུར་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་དཀར་
ཞེས་བྱ་བ་དེས་ཀྱང་ཚིག་དང་ཡི་གེར་གསུངས་པས་སོ། །ཡང་ན་ཀུན་གཞི་རྡུལ་ཕྲ་
རབ་ཙམ་ཡང་མི་མངའ་སྟེ། རང་བཞིན་མེད་པའི་གསུང་གིས་ཡོངས་སུ་ཁྱབ་པ་དེ།།
དུས་གསུམ་དུ་འགྱུར་བ་མེད་པས་སོ། །ཡང་ན་ཀུན་གཞི་བྱང་ཆུབ་སེམས་ཀྱི་གསུང་
རང་བཞིན་མེད་པ་དེས་ཀྱང༌། ཡོངས་སུ་མ་ཁྱབ་པ་མེད་ལ། དེ་དུས་གསུམ་དུ་མི་
འགྱུར་བས་ནི། རང་བཞིན་མེད་པའི་གསུང་མི་འགྱུར་བའོ། །མཉམ་ཉིད་འཁྲུལ་པ་
མེད་པའི་ཐུགས་མི་འགྱུར་བྱ་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་གྱི་
ཐུགས་མཉམ་པ་ཉིད་བདེ་བ་ཆེན་པོ་ནི། ཕྱིན་ཅི་ལོག་གམ་དོན་མ་ཡིན་པ་ལ། ཡེ་
ནས་འཁྲུལ་པ་མི་མངའ་སྟེ། དེ་དུས་གསུམ་དུ་འགྱུར་བ་མེད་པས་སོ། །ཡང་ན་ཀུན་
གཞི་བྱང་ཆུབ་ཀྱི་སེམས་བདེ་བ་ཆེན་པོ་དེས། མཉམ་པ་ཉིད་གཉིས་སུ་མེད་པའི་
ཐུགས་དེས། གསལ་བར་རྟོགས་པའི་དུས་ན། ཕྱིན་ཅི་ལོག་གམ་དོན་མ་ཡིན་པ་ལ།
འཁྲུལ་པ་མི་མངའ་བ་དེ་དུས་གསུམ་དུ་འགྱུར་བ་མེད་པས། མཉམ་པ་ཉིད་འཁྲུལ་
བ་མེད་པའི་ཐུགས་མི་འགྱུར་བའོ། །ལེགས་པ་ཀུན་ནས་འབྱུང་བའི་ཡོན་ཏན་མི་
འགྱུར་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཞེས་བྱ་བ། ཉེས་སྐྱོན་
རྡུལ་གྱིས་ཀྱང་མ་གོས་པ་ལ། ཡོན་ཏན་གྱི་ཚོགས་ཐམས་ཅད་མ་འགག་པར་འབྱུང་བ་
སྟེ། དུས་གསུམ་དུ་འགྱུར་བ་མེད་པས་སོ། །ཡང་ན་ཀུན་གཞི་བྱང་ཆུབ་ཀྱི་སེམས་
བདེ་བ་ཆེན་པོ་ནི། ཉེས་སྐྱོན་རྡུལ་གྱིས་ཀྱང་མ་གོས་པ་དེ་ལ། ཡོན་ཏན་གྱི་ཚོགས་
བསམ་གྱིས་མི་ཁྱབ་པ་དེ་དུས་གསུམ་དུ་མི་འགྱུར་བས་ནི། ལེགས་པ་ཀུན་ནས་འབྱུང་
བའི་ཡོན་ཏན་མི་འགྱུར་བའོ། །སྙོམས་པ་ལྷུན་གྱིས་གྲུབ་པའི་འཕྲིན་ལས་མི་འགྱུར་བ་
ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཞེས་བྱ་བ་ནི། ཐུགས་ཀྱི་ཕྲིན་ལས་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྟོང་གསུམ་ཐམས་ཅད་སྙོམས་པ་དེ། བརྩལ་བ་མེད་པར་ལྷུན་གྱིས་གྲུབ་ནས། དུས་
གསུམ་དུ་འགྱུར་བ་མེད་པས་སོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་
པོ་དེ། ཐུགས་ཀྱི་ཕྲིན་ལས་ཁམས་གསུམ་ཐམས་ཅད་ལ་སྙོམས་པ་དེ། བརྩལ་བ་མེད་
པ་ལྷུན་གྱིས་གནས་པས་ནི། སྙོམས་པ་ལྷུན་གྱིས་གྲུབ་པའི་འཕྲིན་ལས་མི་འགྱུར་བའོ། །
གསལ་བ་ཡེ་ཤེས་ཀྱི་ཐིག་མི་འགྱུར་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་
དཀར་གྱི་ཐུགས་ལ་གསལ་བའི་ཡེ་ཤེས་ཀྱིས། ཡང་དག་པའི་དོན་ཐིག་བཏབ་པ་
བཞིན། མ་ནོར་བར་སལེ་མཁྱེན་པ་དེ། དུས་གསུམ་དུ་འགྱུར་བ་མེད་པས་སོ། །ཡང་
ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་དེས། གསལ་བའི་ཡེ་ཤེས་ཀྱི་ཡང་
དག་པའི་དོན་ཐིག་བཏབ་པ་བཞིན། མི་ནོར་བར་སལེ་མཁྱེན་པ་དེ། དུས་གསུམ་དུ་
མི་འགྱུར་བས། གསལ་བ་ཡེ་ཤེས་ཀྱི་ཐིག་མི་འགྱུར་བའོ། །བདེ་བ་ཆེན་པོའི་ངང་མི་
འགྱུར་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཞེས་བྱ་བ་ངང་ཉིད་ནམ་
མཁའི་རང་བཞིན་དུ། མི་བདེ་བའི་དགྲ་ཡེ་ནས་མི་མངའ་སྟེ། དུས་གསུམ་དུ་འགྱུར་
བ་མེད་པས་སོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་མི་བདེ་བའི་
དགྲ་དང་བྲལ་བའི་ངང་ཉིད་ནི། དུས་གསུམ་དུ་འགྱུར་བ་མེད་པས། བདེ་བ་ཆེན་
པོའི་ངང་མི་འགྱུར་བའོ། །རྨད་དུ་བྱུང་བའི་གཙུག་མི་འགྱུར་བ་ནི། སྟོན་པ་ཀུན་ཏུ་
བཟང་པོ་གཤེན་ལྷ་འོད་དཀར་ཞེས་བྱ་བ། སྐུ་ཆེ་བའི་ཡོན་ཏན་བསམ་གྱིས་མི་ཁྱབ་པ་
རྒྱན་གྱིས་བརྒྱན་པ། གཞན་ལས་དཔག་པའི་རྨད་དུ་བྱུང་སྟེ། ཞལ་ཕྱོགས་བཅུ་ཡོངས་
སུ་གཟིགས་པའི་དབུས་ཀྱི་གཙུག་མི་འགྱུར་བའོ། །ཡང་ན་ཀུན་གཞི་བྱང་ཆུབ་ཀྱི་
སེམས་བདེ་བ་ཆེན་པོ་དེ། སྐུ་ཆེ་བའི་ཡོན་ཏན་བསམ་གྱིས་མི་ཁྱབ་པའི་རྒྱན་གྱིས་
བརྒྱན་པ། གཞན་ལས་དཔག་པ་རྨད་དུ་བྱུང་སྟེ། ཞལ་ཕྱོགས་བཅུ་ཡོངས་སུ་
གཟིགས་པའི། དབུས་ཀྱི་གཙུག་མི་འགྱུར་བ་ནི། རྨད་དུ་བྱུང་བའི་གཙུག་མི་འགྱུར་
362

སེམས་སྡེ། གབ་འགྲེལ་རྒྱ་ཆེར་བཤད་པ།
བའོ། །བཅོས་སུ་མེད་པའི་དོན་མི་འགྱུར་བ་ནི། སྟོན་པ་ཀུན་ཏུ་བཟང་པོ་གཤེན་ལྷ་
འོད་དཀར་ཞེས་བྱ་བ། ཡོད་མེད་རྟག་ཆད་ཀྱི་མཐའ་ལས་ཡེ་ནས་འདས་པའི་དོན་དེ།
བཅོས་ཤིང་བསླད་དུ་མེད་དེ། དེ་ལ་དུས་གསུམ་དུ་འགྱུར་བ་མེད་པས་སོ། །ཡང་ན་
ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་ནི། ཡོད་མེད་རྟག་ཆད་ཀྱི་མཐའ་ལས་
ཡེ་ནས་འདས་པ་དེ། བཅོས་ཤིང་བསླད་དུ་མེད་ལ། དེ་དུས་གསུམ་དུ་འགྱུར་བ་མེད་
པས་ནི། བཅོས་སུ་མེད་པའི་དོན་མི་འགྱུར་བའོ། །སྟོན་པ་ཕུན་སུམ་ཚོགས་པ་ནི།
སྟོན་པ་ཀུན་ཏུ་བཟང་པོ་གཤེན་ལྷ་འོད་དཀར་ཞེས་བྱ་བ། སྟོན་པ་དེའི་ཐུགས་རྗེ་
གསལ་བའི་ཡེ་ཤེས་ལས་མི་འབྱུང་བ་དང་མ་ཚོགས་པ་མེད་དེ། འཁོར་བ་ཐམས་ཅད་
ཀུན་ཏུ་བཟང་པོའི་ངང་ལ་མ་མཉམ་པར་མེད་པར་སྟོན་པས་སོ། །ཡང་ན་རང་ཤེས་
རིག་གི་རྒྱལ་པོ། ཡིད་བྱ་བ་བྱེད་པ་པོ་ཀུན་ཏུ་བཟང་པོ་དེ་ལས་མི་འབྱུང་བ་དང་། མ་
ཚོགས་པ་མེད་དེ། རྣམ་པར་ཤེས་པའི་ཚོགས་བརྒྱད་དམ། ཡུལ་དང་ཤེས་པས་
བསྡུས་པ་ཐམས་ཅད། རང་ཤེས་རིག་གི་རྒྱལ་པོ་ཀུན་གཞི་བྱང་ཆུབ་ཀྱི་སེམས་ཀྱི་ངང་
ལ་སངས་རྒྱས་པར་སྟོན་པས། སྟོན་པ་ཕུན་སུམ་ཚོགས་པའོ། །བཀའ་ཕུན་སུམ་
ཚོགས་པ་ནི། སྟོན་པ་ཐུགས་རྗེ་ཆེ་ལ་ཐབས་མཁས་པའི་ཐུགས་རྗེ་བྱིན་གྱིས་བརླབས་
ལས། བཀའ་བདེན་པ་ཡང་དག་པ་བྱུང་བ། ལུང་གི་ཡི་གེ་གབ་པ་དགུ་སྐོར་འདི་
ཡིན་ཏེ། ཕྱི་ནང་གི་ཐེག་རྒྱུད་དམ། བོན་གྱི་སྒོ་མོ་བརྒྱད་ཁྲི་བཞི་སྟོང་བཀའ་རབ་
འབྱམས་ཇི་སྙེད་ཅིག་མངའ་ན་ཡང་། དོན་ཐམས་ཅད་འདི་ཡི་ངང་དུ་མ་འདུས་ཤིང་
མ་ཁྱབ་པ་མེད་པས་སོ། །ཡང་ན་རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ལས།
བདེན་པའི་བཀའ་ཡང་དག་པར་བྱུང་སྟེ། གསུང་གིས་རིག་པ་ལ་བཤད། རིག་པས་
ཡེ་ཤེས་ལ་བཤད། ཡེ་ཤེས་ཀྱིས་རྟོགས་པ་ལ་བཤད། ཉིད་ཀྱིས་ཉིད་བཤད་པའི་
བཀའ་ཡང་དག་པ་འདི་ལ། བསྟན་པ་ཐམས་ཅད་ཀྱི་དོན་འདུས་ཤིང་ཚོགས་པས་ནི།
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཀའ་ཕུན་སུམ་ཚོགས་པའོ། །འཁོར་ཕུན་སུམ་ཚོགས་པ་ནི། སྟོན་པ་ཀུན་ཏུ་བཟང་
པོ་གཤེན་ལྷ་འོད་དཀར་ལ། འཁོར་རིགས་ཀྱི་ལྷ་དང་ལྷ་མོ་འམ། དུས་གསུམ་གྱི་
གཤེན་རབ་ཐམས་ཅད་ཀྱང་། མ་འདུས་ཤིང་མ་ཚོགས་པ་མེད་པས་སོ། །ཡང་ན་
ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་ལ། ཡེ་ཤེས་ལྔའམ། རྣམ་པར་ཤེས་པའི་
ཚོགས་བརྒྱད་དམ། ཡུལ་དང་ཤེས་པས་བསྡུས་པ་ཐམས་ཅད། མ་འདུས་ཤིང་མ་
ཚོགས་མེད་པས། འཁོར་ཕུན་སུམ་ཚོགས་པའོ། །གནས་ཕུན་སུམ་ཚོགས་པ་ནི། བོན་
ཉིད་དབྱིངས་མི་འགྱུར་བ་ཡེ་ཤེས་ལྷ་ཡི་ཕོ་བྲང་། ས་འོད་དཀར་ལ་ལྗོན་སྟེང་དེ་ན།
བདེ་སྐྱིད་ཐམས་ཅད་ཕུན་སུམ་ཚོགས་པས་སོ། །ཡང་ན་ཀུན་གཞི་མ་གཡོས་པའི་ཀློང་
དེ། ཐམས་ཅད་ཀྱི་འདུ་བའི་གནས་ཀྱང་ཡིན་ལ། དེ་ན་བདེ་སྐྱིད་ཕུན་སུམ་ཚོགས་པ་
ནི། གནས་ཕུན་སུམ་ཚོགས་པའོ། །དུས་ཕུན་སུམ་ཚོགས་པ་ནི། བོན་ཉིད་གྱི་
དབྱིངས་རྣམ་པར་དག་པ་དེ། ཐོག་མ་དང་ཐ་མའི་མཐའ་ལས་ཡེ་ནས་འདས་ཏེ།
དུས་གསུམ་དུ་སངས་རྒྱས་པའོ། །ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་
པོ་དེ། ཐོག་མ་དང་ཐ་མའི་མཐའ་ལས་ཡེ་ནས་འདས་ཏེ། སྔ་བ་དང་འདི་དང་ཕྱི་མ་
མེད་པར་སངས་རྒྱས་པས། དུས་ཕུན་སུམ་ཚོགས་པའོ། །རྒྱུ་ཕུན་སུམ་ཚོགས་པ་ནི།
མི་འགྱུར་གཤེན་ལྷའི་གནས་དེ་ན། ཡིད་བཞིན་གྱི་དཀོར་ནོར་འདོད་པའི་ཡོན་ཏན་
དང་ལྡན་ཏེ། ལོངས་སྤྱོད་ཕུན་སུམ་ཚོགས་པའོ། །ཡང་ན་རང་ཤེས་རིག་གི་རྒྱལ་པོ།
ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ། རྒྱུ་ལས་མ་བསྐྱེད་པས་རྐྱེན་གྱིས་མི་
འཇིག་སྟེ། འདོད་པའི་ཡོན་ཏན་ཐམས་ཅད། རང་བཞིན་དུ་ཚོགས་པས་ནི། རྒྱུ་ཕུན་
སུམ་ཚོགས་པའོ། །འབྲས་བུ་ཕུན་སུམ་ཚོགས་པ་ནི། སྟོན་པ་ཀུན་ཏུ་བཟང་པོ་གཤེན་
ལྷ་འོད་དཀར་ལས། སྐུ་གསུང་ཐུགས་ཆེ་བའི་རང་བཞིན་ལྷུན་གྱིས་རྫོགས་སྡོ། །ཡང་
ན་རང་ཤེས་རིག་གི་རྒྱལ་པོ། ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ། འབྲས་བུ་
364

གབ་འགྲེལ་རྒྱ་ཆེར་བཤད་པ།
སེམས་སྡེ།
སྐུ་གསུང་ཐུགས་ལ་ཡེ་ནས་བརྟེན་དུ་མེད་པར་ལྷུན་གྱིས་རྫོགས་པས་ནི། འབྲས་བུ་
ཕུན་སུམ་ཚོགས་པའོ། །ཡོན་ཏན་ཕུན་སུམ་ཚོགས་པ་ནི། སྟོན་པ་ཀུན་ཏུ་བཟང་པོ་
དེ་ལ། ལེགས་པའི་ཡོན་ཏན་དང་། འདོད་པའི་ཡོན་ཏན་དང་། འབྱུང་བའི་ཡོན་
ཏན་ཐམས་ཅད་ཚོགས་པས་སོ། །ཡང་ན་རང་ཤེས་རིག་གི་རྒྱལ་པོ་བྱང་ཆུབ་ཀྱི་
སེམས་ལ། ཡོན་ཏན་ཐམས་ཅད་ཕུན་སུམ་ཚོགས་པ་སྟེ། བྱང་ཆུབ་ཀྱི་སེམས་ལ་
ལེགས་པ་ཐམས་ཅད་བྱུང་བས། འདོད་པའི་ཡོན་ཏན་ཐམས་ཅད་འབྱུང་བ་དང༌།
འབྱུང་བའི་ཡོན་ཏན་ཐམས་ཅད་འདུས་ཤིང་ཚོགས་པས་ནི། ཡོན་ཏན་ཕུན་སུམ་
ཚོགས་པའོ། །དོན་ཕུན་སུམ་ཚོགས་པ་ནི། བོན་ཉིད་བདེ་བ་ཆེན་པོ་དེ། སྟོན་པ་ཀུན་
ཏུ་བཟང་པོ་དང་། མཉམ་པ་ཉིད་གཉིས་སུ་མེད་པའི་དོན་ལ་མ་བཅོས་པ་ཡེ་ནས་
རྫོགས་པས་སོ། །ཡེ་ནས་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་སྟེ། ཅིར་ཡང་
མ་གཡོས་པ་གཡོ་བ་མེད་པ་དེ་ནི་བོན་གྱི་དབྱིངས་ཡིན་ལ། མ་གཡོས་པ་ལ་གསལ་བ་
དེ་ནི། བོན་གྱི་ཡེ་ཤེས་ཡིན་ཏེ། དེ་དང་དེ་གཉིས་སུ་མེད་པར་རྟོགས་པ་ནི། དོན་
དམ་པ་ཡིན་ཏེ། དོན་ཕུན་སུམ་ཚོགས་པའོ། །རྩེ་རྒྱལ་ཐུན་མོང་མ་ཡིན་པ་ནི། དཔེར་
ན་རི་རྒྱལ་ལྷུན་པོའི་རྩེ་མོ་ལ། རི་བྲན་གཞན་གྱིས་མི་སླེབས་པ་དང་འདྲ་སྟེ། སྟོན་པ་
ཀུན་ཏུ་བཟང་པོའི་བླ་ན་གང་ཡང་མེད་པའོ། །ཡང་ཀུན་གཞི་བྱང་ཆུབ་ཀྱི་སེམས་
བདེ་བ་ཆེན་པོ་འདི། རྟོགས་པའི་དུས་ན་སྣང་སྲིད་ཐམས་ཅད་ཀྱི་བླ་རུ་ཕྱིན་ཏེ། གོང་
ན་གང་ཡང་མེད་པའོ། །བྱིན་བརླབས་ཐུན་མོང་མ་ཡིན་པ་ནི། དཔེར་ན་ཁྱུང་ཆེན་
ནམ་མཁའ་ལ་ལྡིང་སྟེ་སོང་བ་ནི། ཉམ་ང་བ་དང་རྟེན་ཐོགས་མེད་པར། གཤོག་
རླབས་ཐབས་ཅིག་གིས་གླིང་བཞི་འཁོར་ཏེ་འོང་ལ། དེ་ཡང་འདབ་ཆགས་གཞན་གྱི་
ཐུན་མོང་མ་བྱུང་བ་དང་འདྲ་སྟེ། སྟོན་པ་ཀུན་ཏུ་བཟང་པོའི་ཐུགས་རྗེ་བྱིན་རླབས་
ཀྱིས་ཀྱང༌། ཐང་དང་ཡུད་ཙམ་གྱིས། ཁམས་གསུམ་གྱི་སེམས་ཅན་ཐམས་ཅད་
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐུགས་རྗེའི་ཞིང་དུ་གྱུར་ཏེ། དེ་ཡང་སེམས་ཅན་གཞན་གྱི་ཐུན་མོང་མ་བྱུང་བའོ། །
ཡང་ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་འདི་ཡང་། ཐུགས་རྗེ་བྱིན་གྱིས་
རླབས་དང་ཆས་ཏེ། དེ་རྟོགས་པར་དཀའ་ཞིང་གྲུབ་པར་དཀའ་བས་ཐུན་མོང་མ་
ཡིན་པའོ། གདངས་སྐད་ཐུན་མོང་མ་ཡིན་པ་ནི། དཔེར་ན་སེང་གེས་སྐད་ཆེན་ཕྱུང་
བའི་དུས་ན། སེམས་ཅན་ཐམས་ཅད་གནས་ནས་བརྒྱལ་བའི་གདངས་སྐད་ཡོད་པ་
དེ། སེམས་ཅན་གཞན་གྱི་ཐུན་མོང་མ་བྱུང་བ་དང་འདྲ་སྟེ། སྟོན་པ་ཀུན་ཏུ་བཟང་པོ་
གཤེན་ལྷ་འོད་དཀར་གྱི། ཐུགས་རྗེ་ཆེན་པོ་རང་བཞིན་མེད་པའི་གདངས་སྐད་ཀྱིས།
སེམས་ཅན་ཐམས་ཅད་ལ་ཁྱབ་སྟེ། སེམས་ཅན་ཀུན་ལ་ཁྱབ་པའི་གསུང་དེ་མེད་པས་
ཐུན་མོང་མ་ཡིན་པའོ། །ཡང་ན་ཀུན་གཞི་བྱང་ཆུབ་ཀྱི་སེམས་ཀྱི་ཡང་དག་པའི་
གདངས་སྐད་ཕྱུང་ན། ཉོན་མོངས་པ་ཐམས་ཅད་གནས་ནས་བརྒྱལ་བ་དེ། རྟོགས་
པར་དཀའ་ཞིང་རིག་པར་དཀོན་པས། གདངས་སྐད་ཐུན་མོང་མ་ཡིན་པའོ། །གཟི་
བྱིན་ཐུན་མོང་མ་ཡིན་པ་ནི། སྟོན་པ་ཀུན་དུ་བཟང་པོ་ནི། སྐུ་ཆེ་བའི་ཡོན་ཏན་
ཐམས་ཅད་ཀྱི་རྒྱན་གྱིས་བརྒྱན་པས། ཐམས་ཅད་ཟིལ་གྱིས་གནོན་པའི་གཟི་བྱིན་
མངའ་བ་དེ། ཀུན་གྱིས་ཐུན་མོང་མ་བྱུང་བས་སོ། །ཡང་ན་ཀུན་གཞི་བྱང་ཆུབ་ཀྱི་
སེམས་བདེ་བ་ཆེན་པོ་ནི། ཡེ་ཤེས་བཞི་ཡི་རྒྱན་གྱིས་བརྒྱན། རྣམ་ཤེས་བརྒྱད་ཀྱི་
འཁོར་གྱིས་བསྐོར། གསལ་བ་ཡེ་ཤེས་ཀྱི་འོད་དང་ལྡན་པས། ཉོན་མོངས་པ་ཐམས་
ཅད་ཟིལ་གྱིས་གནོན་པ་དེ། རྟོགས་པ་དཀའ་ཞིང་རིག་པ་དཀོན་པས། གཟི་བྱིན་ཐུན་
མོང་མ་ཡིན་པའོ། །གསུང་དབྱངས་ཐུན་མོང་མ་ཡིན་པ་ནི། དཔེར་ན་བྱ་རྒྱལ་ཁུ་བྱུག་
གི་གསུང་ཐོས་ན། སེམས་ཅན་ཐམས་ཅད་སྤྲོ་བ་སྐྱེ་སྟེ། དེ་ཡང་སེམས་ཅན་ཀུན་གྱི་
ཐུན་མོང་མ་ཡིན་པ་དང་འདྲ་སྟེ། སྟོན་པ་ཀུན་དུ་བཟང་པོ་ཐུགས་རྗེའི་བྱིན་གྱི་
བརླབས་ལས། ཡང་དག་པའི་བདེན་པ་སྟོན་པའི་གསུང་བྱུང་ནས། རང་བཞིན་མེད་
366

སེམས་སྡེ། གབ་འགྲེལ་རྒྱ་ཆེར་བཤད་པ།
པའི་གསུང་རིག་པ་ཐབས་ཀྱིས་བརྒྱུད་པས། སེམས་ཅན་ཐམས་ཅད་སྤྲོ་བ་སྐྱེ་བར་
གསུངས་པས་སོ། །ཡང་ན་ཀུན་གཞི་བྱང་ཆུབ་ཀྱི་སེམས་ལས། ཡང་དག་པའི་བདེན་
པ་སྟོན་པའི་གསུང་བྱུང་ནས། ཡིད་དང་ཉོན་མོངས་པ་ཐམས་ཅད། བདེན་པའི་དོན་
ལ་སྤྲོ་བ་སྐྱེ་བའོ། །གསུང་དབྱངས་ཐུན་མོང་མ་ཡིན་པའོ། །གཏིང་དཔག་ཐུན་མོང་མ་
ཡིན་པ་ནི། དཔེར་ན་རྒྱ་མཚོ་ཆེན་པོའི་གཏིང་དཔག་ནི། གང་གིས་ཀྱང་མི་ཆོད་པ་
དང་འདྲ་བར་ན། སྟོན་པ་ཀུན་དུ་བཟང་པོའི་ཐུགས་མ་གཡོས་པའི་གཏིང་དཔག་ནི།
གང་གིས་ཀྱང་མི་ཆོད་དོ། །ཡང་ན་ཀུན་གཞི་བྱང་ཆུབ་སེམས་ཀྱི་གཏིང་དཔག་ནི།
རྟོགས་པ་དཀའ་ཞིང་རིག་པ་དཀོན་པས། གཏིང་དཔག་ཐུན་མོང་མ་ཡིན་པའོ། །འོད་
གསལ་ཐུན་མོང་མ་ཡིན་པ་ནི། དཔེར་ན་ཉི་མའི་འོད་ཀྱིས་བྱམས་སྡང་མེད་པར་ཀུན་
ལ་ཁྱབ་པ་དང་འདྲ་སྟེ། སྟོན་པ་ཀུན་དུ་བཟང་པོའི་ཐུགས་ཀྱི་འོད་ཟེར་ནི། ཁམས་
གསུམ་གྱི་སེམས་ཅན་ཐམས་ཅད་ལ། བྱམས་སྡང་མེད་པར་ཀུན་ལ་ཁྱབ་པའོ། །ཡང་
ན་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོའི་ཐུགས་ཉོན་མོངས་པ་མེད་པ་དེས།
ཡིད་དང་ཉོན་མོངས་པ་དང་། རྣམ་པར་ཤེས་པ་ཐམས་ཅད་ལ། ཡེ་ཤེས་ཆེན་པོ་
ཁྱབ་བདལ་དུ། བྱམས་སྡང་མེད་པར་གནས་པ་དེ། རྟོགས་པར་དཀའ་ཞིང་རིག་པ་
དཀོན་པས། འོད་གསལ་ཐུན་མོང་མ་ཡིན་པའོ། །སྟོབས་ཐུན་མོང་མ་ཡིན་པ་ནི།
དཔེར་ན་གླང་པོ་ཆེ་རབ་བརྟན་གྱིས་སུམ་ཅུ་རྩ་གསུམ་གྱི་ལྷ་ཐམས་ཅད་དུས་གཅིག་
ཏུ་བཏེགས་ནས་འདུག་པ་དེ། གཞན་གྱི་ཐུན་མོང་མ་བྱུང་བ་དང་འདྲ་སྟེ། སྟོན་པ་
ཀུན་དུ་བཟང་པོ་ཐུགས་རྗེའི་བྱིན་གྱི་བརླབས་ཀྱིས། སྣང་སྲིད་ཐམས་ཅད་བཏེག་ནས་
འདུག་པ་དེ། ཀུན་གྱི་ཐུན་མོང་མ་ཡིན་ནོ། །ཡང་ན་བྱང་ཆུབ་ཀྱི་སེམས་ཀྱི་སྟོབས་
ཀྱིས། དུས་གསུམ་གྱི་གཤེན་རབ་དང་། ཁམས་གསུམ་གྱི་སེམས་ཅན་ཐམས་ཅད། མི་
འདེགས་པ་མེད་པ་དེ། རྟོགས་པ་དཀའ་ཞིང་རིག་པ་དཀོན་པས། སྟོབས་ཐུན་མོང་
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མ་ཡིན་པའོ། །དགོངས་དོན་ཐུན་མོང་མ་ཡིན་པ་ནི། དཔེར་ན་ཡིད་བཞིན་གྱི་ནོར་བུ་
རིན་པོ་ཆེ་དེ་ཡིས་སེམས་ཅན་ཐམས་ཅད་ཀྱི་དགོས་དོན་རེ་བ་ཡིད་བཞིན་དུ་སྐོང་བ་
དེ། དེ་ཡང་སེམས་ཅན་ཀུན་གྱི་ཐུན་མོང་མ་བྱུང་བ་དང་འདྲ་བ་ན། སྟོན་པ་ཀུན་དུ་
བཟང་པོས་ཐུགས་རྗེས་བྱིན་གྱི་རླབས་ལས། འདོད་པའི་ཡོན་ཏན་ཐམས་ཅད་ཡིད་
བཞིན་དུ་འབྱུང་སྟེ། དེ་ཡང་ཀུན་གྱི་ཐུན་མོང་མ་བྱུང་པས་སོ། །ཡང་ན་ཀུན་གཞི་
བྱང་ཆུབ་ཀྱི་སེམས་བདེ་བ་ཆེན་པོ་ཡིས་སེམས་ཅན་ཐམས་ཅད་ཀྱི་དོན་མཐར་ཕྱིན་
ཅིང་། དགོས་དོན་ཡིད་བཞིན་དུ་སྐོང་སྟེ། རྟོགས་པར་དཀའ་ཞིང་རིག་པར་དཀོན་
པ་ལ་བྱའོ། །ལུང་གི་ཡི་གེ་དགུ་ཐུགས་རྗེ་བྱིན་གྱི་རླབས་ཀྱིས་སྟོན་པ་ནི། སྟོན་པ་ཀུན་
དུ་བཟང་པོ་གཤེན་ལྷ་འོད་དཀར་ཐུགས་རྗེ་བྱིན་གྱི་རླབས་ཀྱིས། བྱང་ཆུབ་སེམས་ཀྱི་
ལུང་བརྒྱད་ཐིག་ལེ་ཆེན་པོ་རྨད་དུ་བྱུང་བ་དང་དགུ་འབྱུང་བས་གནས་སོ། །ཡང་ན་
ཐེག་པ་ཆེན་པོ་འོག་མ་བརྒྱད། ཁྱད་པར་ཆེན་པོ་བླ་ན་མེད་པའི་ཐེག་པ་དང་དགུ་ཡི་
ལུང་འབྱུང་བའི་གནས་ཡིན་པས་སྤྲོ། །ཡང་ན་སྐབས་ཆེན་པོ་དགུ་འབྱུང་བའི་གནས་
སུ་གྱུར་པས། ལུང་གི་ཡི་གེ་དགུ་སྟོན་པས། ཕྱག་གི་གནས་སུ་གྱུར་པའོ། །སྟོན་པ་
ཐུགས་རྗེ་ཆེ་མངའ་བ་ཅེས་པ། སྟོན་པ་ཀུན་དུ་བཟང་པོ་གཤེན་ལྷ་འོད་དཀར་ཞེས་བྱ་
བ་དེ། ཐུགས་རྗེ་ཆེན་པོ་བཞི་དང་ལྡན་ཏེ། དེ་གང་ཞེ་ན། ཐུགས་རྗེ་ཆེན་པོ་དཔག་
ཏུ་མེད་པ་དང་། ཐུགས་རྗེ་ཆེན་པོ་ཀུན་ལ་སྙོམས་པ་དང་། ཐུགས་རྗེ་ཆེན་པོ་ཟད་པ་
མེད་པ་དང་། ཐུགས་རྗེ་ཆེན་པོ་རྒྱུན་མི་འཆད་པ་དང་། བཞི་དང་ལྡན་པ་དེ་ཡེ་ནས་
མ་བཅོས་པར་མངའ་བའི། སྟོན་པ་ཐུགས་རྗེ་ཆེ་མངའ་བ་ཞེས་བྱའོ། །ཐམས་ཅད་
མཁྱེན་པས་དེ་བཞིན་གསུངས་ཞེས་པས། སྟོན་པ་ཀུན་དུ་བཟང་པོ་གཤེན་ལྷ་འོད་
དཀར་ནི། རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་པ་ཡིན་ཏེ། སྣང་ཞིང་
སྲིད་པས་བསྡུས་པ་ཐམས་ཅད། དུས་གཅིག་ཏུ་བཀྲ་ས་ལེ་མཁྱེན་ལ། དེ་ཡང་མཁྱེན་
368

སེམས་སྡེ། གབ་འགྲེལ་རྒྱ་ཆེར་བཤད་པ།
ནོ་བའི་རྟོག་པ་ལས་ཀྱང་འདས་ཏེ། མཁྱེན་ལ་རྟོག་པ་རྡུལ་ཀྱང་མི་མངའ་བས་ནི།
ཐམས་ཅད་མཁྱེན་པའི་ཡང་མཁྱེན་པ་ཆེན་པོ་ཞེས་བྱའོ། །དེ་ནི་ཡེ་ནས་མ་གཡོས་པ་
ཡིན་ལ། བཞིན་ནི་མ་བཅོས་པ་ལ་མ་གཡོས་པའོ། །གསུངས་པ་ནི། ཚིག་དང་ཡི་གེ་
རྡུལ་ཕྲ་རབ་ཙམ་ཡང་མ་གསུངས་ཏེ། ཐུགས་རྗེ་བྱིན་གྱི་རླབས་ཀྱིས་བཤད་པ་ལ་
བྱའོ། །དེ་ལས་རིག་པ་ཐབས་ཀྱིས་བརྒྱུད་པ་ཞེས་པ། འདི་ནས་གཤེན་རབ་ཀྱི་བརྒྱུད་
ཁུངས་སྟོན་ཏེ། དང་པོ་སྟོན་པ་ཀུན་དུ་བཟང་པོ་གཤེན་ལྷ་འོད་དཀར་གྱི། ཐུགས་
གསང་བའི་དཀྱིལ་འཁོར་ནས། མན་ངག་དོན་གྱི་བདེན་པ་ཕྱུང་ནས། མི་མངོན་པའི་
དབྱིངས་ནས། གཤེན་ཚད་མེད་འོད་ལྡན་ལ། ཐུགས་རྗེ་ཆེན་པོས་བྱིན་གྱི་རླབས་ཀྱིས་
བཤད་དེ། རིག་པ་ཐབས་ཀྱིས་བརྒྱུད། དེ་ནས་འཕྲུལ་གཤེན་སྣང་ལྡན་ལ། ནམ་
མཁའི་དབྱིངས་ནས་རྒྱ་མཚོའི་གླིང་ལ་བཤད་དེ་རིག་པ་ཐབས་ཀྱིས་བརྒྱུད། དེ་ནས་
གཤེན་འཆི་མེད་གཙུག་ཕུད་ལ། གཡུང་དྲུང་ལྗོན་ཤིང་གི་ཁ་ནས་རི་རབ་ཀྱི་རྩེ་ལ་
བཤད་དེ། རིག་པ་ཐབས་ཀྱིས་བརྒྱུད། དེ་ནས་གཤེན་གསང་བ་འདུས་པ་དང་ཡུམ་
བཟང་ཟ་རིང་བཙུན་གཉིས་ལ། གཡུ་ལུང་ཤེལ་གྱི་བྲག་ཕུག་ཏུ་དར་དཀར་གྱི་གུར་
འོག་ནས་བཤད་དེ། རིག་པ་ཐབས་ཀྱིས་བརྒྱུད། དེ་ལ་ཡང་སྒྲོགས་ལུགས་གཉིས་སུ་
གྱེས་ཏེ། ཡུམ་བཟང་ཟ་རིང་བཙུན་གྱིས་མན་ངག་ཉུང་ལ་འདུས་པ། དར་དཀར་
གཙུབ་ཤིང་དྲིལ་བ་ལ། གཡུ་ཡི་ཡི་གེ་བྲིས་ནས། ཀླུ་ཡི་ཡུལ་དུ་བསྣམས་སོ། །གཤེན་
གསང་བ་འདུས་པས་ནི། མན་ངག་མང་ལ་འབྲེལ་བ། རིན་པོ་ཆེ་ཡི་བྱང་བུ་ལ་བྲིས་
ཏེ། ལྷ་ཡི་ཡུལ་དུ་བསྣམས་སོ། །དེས་ལྷ་ཡི་གཤེན་པོ་ཡོངས་སུ་དག་པ་ལ་བཤད་དེ།
རིག་པ་ཐབས་ཀྱིས་བརྒྱུད། དེས་ཀླུ་ལས་གྲུབ་པའི་གཤེན་པོ། ཡེ་ཤེས་སྙིང་པོ་ལ་
བཤད་དེ། རིག་པ་ཐབས་ཀྱིས་བརྒྱུད། དེས་རྒྱལ་རིགས་ཀྱི་གཤེན་པོ་མི་ལུས་བསམ་
ལེགས་ལ་བཤད་དེ། རིག་པ་ཐབས་ཀྱིས་བརྒྱུད། དེ་ནས་གདུང་རྒྱུད་བཅུ་གསུམ་དུ།
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཡུ་ཡི་ཉག་ཐག་ལ་རིན་པོ་ཆེའི་ཕྲེང་བ་བརྒྱུད་པ་བཞིན། གཅིག་གིས་གཅིག་ལ་
བཤད་དེ། རིག་པ་ཐབས་ཀྱིས་བརྒྱུད། མ་ཐ་ནི། སེ་དམུ་ཚ་ཤ་རི་དབུ་ཆེན་དང༌།
ཞང་ཞུང་སྟོང་རྒྱུང་མཐུ་ཆེན་དང། ལྡེ་གྱིམ་ཚ་རྨ་ཆུང་དང་། མེ་ཉག་ལྕེ་ཚ་མཁར་བུ་
དང་། བཞི་ཡིས་བོན་གྱི་འདུ་གནས་སུམ་ཅུ་རྩ་བདུན་བཤམས་ནས། བོན་ཐམས་
ཅད་གཏན་ལ་ཕབས་ཤིང་རབ་ཏུ་གཉན་པ་ལ། རྒྱལ་གྲི་གུམ་བཙན་པོའི་རིང་ལ་
འབུམ་སྡེ་ཆེན་པོ་བཞི་དང་། སེམས་ཕྱོགས་ཐམས་ཅད་ནམ་མཁའི་འཁོར་ལོས་དབང་
བསྒྱུར་ནས་ནུབ་སྟེ། བར་དུ་མ་གྲགས་པ་ཅིག་ལགས། དེ་ནས་གཤེན་བོན་སྒོམ་ཆེན་
ལ། སྦྲུལ་གྱི་ལོ་དགུན་ཟླ་འབྲིང་པོའི་ཚེས་ཉི་ཤུ་རྩ་བཞིའི་གདུག་ལ་དངོས་གྲུབ་ཏུ་
བབ་སྟེ། མན་ངག་ཟབ་མོ་འདི་རྟོགས་པར་དཀའ་ཞིང་རིགས་པར་དཀོན་པས། ཐུན་
མོངས་མ་ཡིན་པའི་ཕྱིར། ལོ་བརྒྱད་ཐུགས་དཀྱིལ་དུ་བཞགས་ཏེ་གབ་པ་ལགས་སོ། །
དེ་ནས་ཞུ་གཡས་ཇོ་བོ་ལེགས་པོ་ལ་བཤད་དེ་རིག་པ་ཐབས་ཀྱིས་བརྒྱུད། སྐལ་ལྡན་
སྣོད་བཟང་ཞེས་པ། འདིས་བསྟན་པ་འདི་ཡི་སྣོད་བརྟག་སྟེ། སྔོན་གྱི་ལས་འཕྲོ་དེ་
སྐལ་པར་མ་ལྡན་པའི་མི། ཚིག་ལ་ཡེངས་པའམ། ཐེག་པ་འོག་མ་ལ་བག་ཆགས་
བརྟས་པ། བློ་ཡི་སྒྲིབ་པ་འཐུག་པོས་ནོན་པ་རྣམས་ལ་བཤད་ཀྱང༌། དཔེར་ན་རྒན་
མོ་ལོང་མ་ལ་མ་མཐོང་བའི་རྫས་བསྟན་པ་འམ། དམུ་ལོང་ལ་མདོག་བསྟན་པ་ལྟར་
འགྱུར་ཏེ། དེ་ལ་རྟོགས་ཤིང་གོ་བའི་རྒྱུ་མེད་པས་སྣོད་མ་ཡིན་ནོ། །དེ་ལ་ནི་དོན་ཆུང་
ལ་ཚིག་ཏུ་སྙན་པ་བཤད་པར་བྱའོ། །རིགས་ངན་དང་གསོག་ཅན་དང་། མན་ངག་
མི་ཐུབ་པ་ལ་བཤད་ན། དཔེར་ན་སེང་གེ་དཀར་མོའི་འོ་ཞོ་ཁམ་སྣོད་ཀྱིས་མི་ཐུབ་པ་
དང་འདྲ་སྟེ། བཀའ་ཡི་སྣོད་མེད་པ་ལ་བསྟན་ན། སྣོད་ངན་པ་གས་ནས་ཞོ་ཞིམ་པོ་
འབོ་སྟེ། གསེར་ལུད་ཁུང་ན་འཁྱམ་པས་བསྟན་ཅིང་བཤད་པར་མི་བྱའོ། །འདི་
བསྟན་ཅིང་བཤད་པའི་གནས་ནི། སྔོན་ཚེ་གོང་མ་ནས་སྦྱོང་བ་ལས་འཕྲོ་དང་སྐལ་པ་
370

སེམས་སྡེ། གབ་འགྲེལ་རྒྱ་ཆེར་བཤད་པ།
ལྡན་པ། གཡུང་དྲུང་བོན་གྱི་རྒྱལ་མཚན་བློ་ལ་ཡེ་ཤེས་ཀྱི་མེ་འབར་བ། གཤེན་རབ་བླ་
མའི་གདུང་འཚོབ་པ། འགའ་ཙམ་ལ་བསྟན་ཅིང་བཤད་པར་བྱའོ། །སེམས་ཀྱི་དཀྱིལ་
དུ་ཞེས་པ། ལོ་གསུམ་ཕྱིའི་ཡུལ་བརྟག ། ལོ་གསུམ་ནང་གི་བཅུད་བརྟག །གཡུང་དྲུང་
བོན་གྱི་རྒྱལ་མཚན་བསྟན་པ་གཞག་པའི་གནས་འགའ་བྱུང་བ་དེ་ལ་ནི། ཐུགས་ཀྱི་
དཀྱིལ་ནས་ཕྱུང་བའི་མན་ངག །སེམས་ཀྱི་དཀྱིལ་དུ་ཕོག་པར་བྱ་སྟེ། གཏན་ལ་ཕབ་
པ་ལ་བཤད་དོ། །རུས་སྦལ་རྒྱ་མཚོ་ཅེས་པ། དཔེར་ན་རུས་སྦལ་ཅེས་བྱ་བའི་སེམས་
ཅན་ཅིག །རྒྱ་མཚོའི་གཏིང་ནས་བསྐུམས་ནས་འདུག་པ་དེ། སུས་ཀྱང་མི་མཐོང་བ་
དང་འདྲ་སྟེ། མན་ངག་འདི་ཡང་ཀུན་གཞི་མ་གཡོས་པའི་ཀློང་རྒྱ་མཚོ་དང་འདྲ་བའི་
དབྱིངས་སུ་རིག་པའི་ཡེ་ཤེས་རུས་སྦལ་བསྐུམས་པ་བཞིན་ཞོག་ཅིག །སེམས་ཅན་ཕྱིན་
ཅི་ལོག །ཅི་སྙེད་ས་ཡི་རྡུལ་སྙེད་པའི་དེ་སྙེད་སེམས་ཅན་གྲངས་མང་སྟེ། སེམས་ཅན་
བརྒྱད་ཁྲི་བཞི་སྟོང་བྱེ་བ་ས་ཡ་རྡུལ་ཙམ་ཅིག་འཚོགས་ཀྱང་མི་མཐོང་ཞིང་རྟོགས་པ་
འགའ་ཡང་མི་འོང་པས་སོ། །ཡང་ན་གསང་བའི་ནན་ཏན་དགུ་རུ་བཤད་དེ། དེ་གང་
ཞེ་ན། འཇིག་རྟེན་དུ་གསང་བ་དྲུག་དང་། དོན་དམ་པར་གསང་བ་གསུམ་མོ། །དེ་
ཡང་འཇིག་རྟེན་དུ་གསང་བ་དྲུག་ནི། བདུད་སྡིག་ཅན་བསྟན་པའི་དགྲ་ཡིན་པས།
བསྟན་པར་མི་བྱ་སྟེ་གསང་། སྲིན་མོ་རག་ཤ་མ་བསླུ་བ་མོ་ཡིན་པས་བསྟན་པར་མི་
བྱ་སྟེ་གསང་། ངན་སྦྱིན་དང་གཅམ་བུ་སྣོད་ངན་པས་བསྟན་པར་མི་བྱ་སྟེ་གསང་།
གཏི་མུག་གི་བློ་ལ་རང་གསང་ཐབས་ཀྱི་ཆོད་ཀྱང་ཤིན་དུ་ཡང་གསང་སྟེ་ཉེ་བར་ཡང་
མི་བྱ། སྙིང་རྗེ་མེད་པའི་བྱང་ཆུབ་སེམས་དཔའ་བཞི་ལ་གསང་སྟེ་ཉེ་བར་མི་བྱ། རྒྱལ་
པོ་གླེན་པ་ལ་གསང་སྟེ་ཉེ་བར་མི་བྱ། དོན་དམ་པའི་གསང་བ་གསུམ་ནི། སྒོམ་ཚིག་
ཁ་རུ་དབྱུང་དུ་མི་བཏུབ་སྟེ། དིག་པའི་ཚུལ་དུ་གསང་། ཉམས་ཀྱི་མན་ངག་དངོས་
གྲུབ་ཀྱི་མཆོག་ཡིན་པས། བག་ཆགས་མཐུ་རྟས་སུ་གསང༌། ཀུན་གཞི་མ་གཡོས་པའི་
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དབྱིངས་སུ། རིག་པའི་ཡེ་ཤེས་བཅོས་སུ་མེད་པར་བཞག་པ་དང་། བརྗོད་དུ་མེད་དེ་
ཉིད་ལ་ཉིད་ཀྱང་གསང་བའོ། །
༧ བདེན་པའི་ཐིག་ལེ་ཅེས་པ། ཀུན་དུ་བཟང་པོའམ། རང་ཤེས་རིག་གི་རྒྱལ་པོ་
ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་གསལ་ལ་མ་ཡེངས་པའི་ཐིག་ལེ་ཉག་
གཅིག་ཏུ་རྟོགས་པ་དེ་ནི། བདེན་པའི་ཡང་བདེན་པ་ཆེན་པོ་ཡིན་པས། དེ་ནམ་
མཁའ་ལྟར་ཡེ་ནས་ཐིག་ལེ་ཉག་གཅིག་ལས་མེད་དོ། །མཚན་གྱི་རྣམ་གྲངས་དགུ་
ནི། ཀུན་གཞི་བྱང་ཆུབ་ཀྱི་སེམས། ལྕགས་ཀྱི་ཐ་རམས་སྔོན་པོ་དང་གཅིག །ཀུན་
གཞི་བྱང་ཆུབ་ཀྱི་སེམས་འཕྲུལ་གྱི་ལྡེ་མིག་ཡང་འབྱེད་དང་གཉིས། ཀུན་གཞི་བྱང་
ཆུབ་ཀྱི་སེམས་བདུད་རྩི་ཟིལ་ཐིགས་དང་གསུམ། ཀུན་གཞི་བྱང་ཆུབ་ཀྱི་སེམས་རིག་
པ་གསེར་གྱི་ཉ་མོ་བག་ལ་ཉལ་བ་དང་བཞི། ཀུན་གཞི་བྱང་ཆུབ་ཀྱི་སེམས་བདེ་བ་
ཆེན་པོ་དང་ལྔ། ཀུན་གཞི་བྱང་ཆུབ་ཀྱི་སེམས་མཉམ་པ་ཉིད་དང་དྲུག །ཀུན་གཞི་
བྱང་ཆུབ་ཀྱི་སེམས་རིག་པ་དམར་ཐག་དང་བདུན། ཀུན་གཞི་བྱང་ཆུབ་ཀྱི་སེམས་མི་
ནུབ་པའི་རྒྱལ་མཚན་དང་བརྒྱད། ཀུན་གཞི་བྱང་ཆུབ་ཀྱི་སེམས་ཡེ་ཤེས་ཐིག་ལེ་དང་
དགུའོ། །ཡང་ན་སྐབས་དགུ་སྟེ། དོན་དང་པོ་ཕྱག་བཙལ་བའི་སྐབས་དང་གཅིག །
དེ་ནས་བཅིངས་ཚད་ཀྱི་སྐབས་དང་གཉིས། དེ་ནས་གོལ་སའི་སྐབས་དང་གསུམ།
དེ་ནས་གཟིགས་ཚད་ཀྱི་སྐབས་དང་བཞི། དེ་ནས་དེམས་ཀྱི་སྐབས་དང་ལྔ། དེ་ནས་
གཟེར་བུའི་སྐབས་དང་དྲུག ། དེ་ནས་ཐ་སྙད་མེད་པའི་བྱང་ཆུབ་ཀྱི་སེམས་ཀྱི་སྐབས་
དང་བདུན། དེ་ནས་རྩོལ་བ་དང་བྲལ་བའི་སྐབས་དང་བརྒྱད། དེ་ནས་མ་བཅོས་
པའི་སྐབས་དང་དགུའོ། །རྟོགས་ཚད་དགུ་ནི་ཐེག་པ་དགུ་དང་སྦྱོར། བསྐོར་ནས་དེ་
བཞིན་ཞེས་པ། འདིས་འགོ་མཇུག་གི་དོན་དེ་དག་ཐམས་ཅད་བསྐོར་ནས་རང་ཤེས་
རིག་གི་རྒྱལ་པོ། ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་མཚོན་པ་མྱ་ངན་ལས་
372

གབ་འགྲེལ་རྒྱ་ཆེར་བཤད་པ།
སེམས་སྡེ། །
འདས་པ། ཐིག་ལེ་ཆེན་པོ་ཉག་གཅིག་ལ་འདུས་པའོ། །
༧ བོན་ཉིད་བདེ་ཆེན་ཞེས་པ། དཔེར་ན་ནམ་མཁའི་སྣོད་དུ་མི་ཤོང་ཞིང་མ་
འདུས་པ་མེད་པ་དང་འདྲ་སྟེ། བོན་ཉིད་ནམ་མཁའ་དང་འདྲ་བར་ཡངས་ཤིང་རྒྱ་ཆེ་
བ་དེའི་སྣོད་དུ་མི་ཤོང་ཞིང་མ་འདུས་པ་མེད་པས་སོ། །ཡང་ན་ཀུན་གཞི་མ་གཡོས་
པའི་ཀློང་དག་པ་དེ་ན། མི་བདེ་བའི་དགྲ་གང་ཡང་མེད་ལ་ཐམས་ཅད་ཀྱི་སྣོད་དུ་
ཡངས་པས་སོ། །ཐམས་ཅད་མཁྱེན་པའི་ཞེས་པ། ཀུན་གཞི་མ་གཡོས་པའི་ཀློང་དག་
པ་དེ་ནས། རང་ཤེས་རིག་གི་རྒྱལ་པོ་བྱང་ཆུབ་ཀྱི་སེམས་ཀྱིས་སེམས་ཉིད་གསལ་བར་
རྟོགས་པའི་དུས་ན། འདི་ལྟར་གྱི་སྣང་བ་ཐམས་ཅད་ནམ་མཁའི་རང་བཞིན་དུ་སལེ་
མཁྱེན་པས་སོ། །རྣམ་རྟོག་མི་མངའ་ཞེས་པ། གོང་མ་ལྟར་ཐམས་ཅད་མཁྱེན་པ་དེ་
ལ། མཁྱེན་ནོ་བའི་རྟོག་པ་ལས་ཀྱང་འདས་ཏེ། མཁྱེན་ལ་རྟོག་པ་རྡུལ་ཀྱང་མེད་པའི་
ངང་ལས་མ་གཡོས་པ་དེ། ས་ལེ་མ་ཡེངས་པ་ལ་བྱའོ། ། དེ་རྟོགས་མི་རྟོགས་ཞེས་པ།
འདིས་རྟོགས་ཚད་དང་མཐོང་ཙམ་སྟོན་པ་སྟེ། ལྷ་གཤེན་པས་བརྟགས་པས་འདི་
ལྟར་སྣང་བ་ཐམས་ཅད་ཐོག་མར་ཡང་བྱ་བ་པོ་དང་བྱེད་པ་པོ་ཡོད་ལ། ཐ་མར་ཡང་
བཅོས་ཤིང་བཟློག་ཏུ་ཡོད་པར་རྟོགས་ལ། སེམས་ཀྱང་གོང་མ་ལྟར་རྟོགས་པའོ། །
སྣང་གཤེན་པས་ནི་འདི་ལྟར་སྣང་བ་ཐམས་ཅད་ལྷ་འདྲེ་དང་ཡས་སྟགས་སུ་རྟོགས་ལ།
སེམས་ལ་ཡང་སྐྱེ་ཤི་ཡོད་པར་རྟོགས་སོ། །འཕྲུལ་གཤེན་པས་ནི། འདི་ལྟར་སྣང་བ་
ཐམས་ཅད་དགྲ་དང་གཉེན་པོར་རྟོགས་ལ། སེམས་ཆད་པར་ལྟ་བའོ། །སྲིད་གཤེན་
པས་ནི་འདི་ལྟར་སྣང་བ་ཐམས་ཅད། སྲིད་པ་སྲིད་ཅིང་བསྐལ་པས་འཇིག་པར་
རྟོགས་ལ། སེམས་ནི་དུམ་བུ་གསུམ་དུ་འཆད་པར་རྟོགས་སོ། །དགེ་བསྙེན་པས་ནི།
འདི་ལྟར་སྣང་བ་ཐམས་ཅད། མི་རྟག་སྒྱུ་མའི་རང་བཞིན་དུ་རྟོགས་ལ། སེམས་ནི་
ཐོག་མ་དང་ཐ་མ་གཉིས་སུ་རྟོགས་སོ། །དྲང་སྲོང་པས་ནི་འདི་ལྟར་སྣང་བ་ཐམས་
373

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅད། ཆགས་ཀྱང་རྡུལ་ཕྲ་རབ་ལས་ཆགས་ལ། འཇིག་ཀྱང་རྡུལ་ཕྲ་རབ་ཀྱིས་འཇིག་
པར་རྟོགས། སེམས་ནི་སྟོང་ཞིང་བྱ་བཙལ་དུ་ཡོད་པར་རྟོགས་པའོ། །ཨ་དཀར་བས་
ནི་འདི་ལྟར་སྣང་བ་ཐམས་ཅད། ལྷ་དང་ལྷ་མོར་རྟོགས། སེམས་ནི་ཡབ་ཡུམ་གཉིས་
སུ་མེད་པའི་དོན་ལས། ལྷག་པའི་བྱང་ཆུབ་ཀྱི་སེམས་བསྐྱེད་ནས། ལྷ་དང་ལྷ་མོར་
གྲུབ་པར་འདོད། ཡེ་གཤེན་པས་འདི་ལྟར་སྣང་བ་ཐམས་ཅད། བདག་ཉིད་ཏིང་ངེ་
འཛིན་གྱི་དཀྱིལ་འཁོར་དུ་རྟོགས། སེམས་ནི་དུས་གསུམ་དུ་འགྱུར་བ་མེད་པ་ལས།
གསལ་བའི་ཡེ་ཤེས་རང་ལ་རང་འཆར་བར་རྟོགས་པའོ། །ཁྱད་པར་བླ་མེད་པས་འདི་
ལྟར་སྣང་བ་ཐམས་ཅད་ཡེ་ནས་བྱ་བཙལ་དང་བྲལ་བའི་བྱང་ཆུབ་ཀྱི་སེམས་བདེ་བ་
ཆེན་པོ་ཐིག་ལེ་ཉག་གཅིག་ཏུ་ཡེ་ནས་སངས་རྒྱས་པར་རྟོགས་སོ། །འགྲོ་བ་རིས་དྲུག་
གི་མཐོང་ཚད་ནི། དམྱལ་བས་བལྟས་པས་མེ་མ་མུར་གྱི་འོབས་སམ། ཤལ་མ་རི་ཡི་
སྡོང་པོ་ལྟར་རྟོགས། ཡི་དྭགས་གྱིས་བལྟས་པས། རྣག་ཁྲག་གི་མཚོ་ལྟར་རྟོགས། བྱོལ་
སོང་གིས་བལྟས་པས། རྩྭ་ཆུ་ལྟར་རྟོགས། མི་ཡིས་བལྟས་པས། འདོད་པའི་ཡོན་ཏན་
དུ་རྟོགས། ལྷ་མ་ཡིན་གྱིས་བལྟས་པས། ཡ་ལད་དང་གོ་མཚོན་དུ་རྟོགས་སོ། ། ལྷ་
ཡིས་བལྟས་པས། ལོངས་སྤྱོད་དང་རོལ་མོ་རྟོགས་སོ། །དུས་གསུམ་གྱི་གཤེན་རབ་བླ་
ན་མེད་པའི་འབྲས་བུ་ཐོབ་པ་རྣམས་ཀྱིས་རྟོགས་པས་ནི། བྱང་ཆུབ་ཀྱི་སེམས་སྤྲོས་
པའི་མཚན་མ་དང་བྲལ་བ་ཐིག་ལེ་ཉག་གཅིག་ཏུ་རྟོགས་སོ། །དེ་ཕྱིར་རྟོགས་དང་མ་
རྟོགས་ཀྱི་ཁྱད་པར་ཆེའོ། ། དེ་ལ་མ་རྟོགས་འགྲིབ་ཅེས་པ། མ་རྟོགས་ན་ལན་ཅིག་
འགྲིབ་སྟེ། ཉོན་མོངས་པ་ལྔ་པོ་འདི་རྒྱུ་ཅི་ལས་སྐྱེས་ནས། འབྲས་བུ་གང་ལ་བསྒྲིབ་པ་
སྟོན་ཏེ། དེ་ཡང་རྒྱུ་ནི་ཞེ་སྡང་རྣམ་པར་ཤེས་པའི་རྒྱུ་ལས་བྱུང་སྟེ། ནམ་མཁའི་སྙིང་
པོ། གཏི་མུག་ཤ་ཡི་རྒྱུ་ལས་བྱུང་སྟེ། ས་ཡི་སྙིང་པོ། ང་རྒྱལ་དབུགས་ཀྱི་རྒྱུ་ལས་བྱུང་
སྟེ། རླུང་གི་སྙིང་པོ། འཕྲག་དོག་དྲོད་ལས་བྱུང་སྟེ། མེ་ཡི་སྙིང་པོ། འདོད་ཆགས་
374

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
ཁྲག་ལས་བྱུང་སྟེ། ཆུ་ཡི་སྙིང་པོ། འབྲས་བུ་གང་ལ་འགྲིབ་པ་ནི། གསལ་བ་ཡེ་ཤེས་
ཀྱི་འབྲས་བུ་ལ་འགྲིབ་པར་ངེས་པའོ། །མ་རྟོགས་པ་ཅེས་པས། ལན་གཅིག་འགྲིབ་
པར་ཀྱང་བཤད། རྒྱུ་ཞེ་སྡང་ལ་ཤས་ཆེ། རྐྱེན་གསད་གཅོད་དང་སྲོག་ལ་འབགས་
ནས། འབྲས་བུ་དམྱལ་བར་སྐྱེས་ཏེ། དམྱལ་བའི་གནས་ན་ཚ་གྲང་གི་སྡུག་བསྔལ་
གྱིས་གཡེངས་ནས། ཀུན་གཞི་བྱང་ཆུབ་ཀྱི་སེམས་ལ་འགྲིབ་པར་ངེས། རྒྱུ་གཏི་མུག་
ལ་ཤས་ཆེ། རྐྱེན་བརྡུང་བརྩོག་དང་བསྐོལ་སྤྱད་བྱས་ན། འབྲས་བུ་བྱོལ་སོང་དུ་སྐྱེ་སྟེ།
ཀུན་གཞི་བྱང་ཆུབ་ཀྱི་སེམས་ལ་འགྲིབ་པར་ངེས། རྒྱུ་འདོད་ཆགས་ལ་ཤས་ཆེ། རྐྱེན་
སེར་སྣ་དང་འཇུང་གེགས་བྱས་ནས། འབྲས་བུ་ཡི་དྭགས་སུ་སྐྱེ་སྟེ། ཀུན་གཞི་བྱང་
ཆུབ་སེམས་ལ་འགྲིབ་པར་ངེས། རྒྱུ་ང་རྒྱལ་ལ་ཤས་ཆེ། རྐྱེན་ཁྲོ་གཏུམ་དང་ར་ཆོད་
བྱས་ནས། འབྲས་བུ་ལྷ་ཚེ་རིང་པོར་སྐྱེ་སྟེ། ཀུན་གཞི་བྱང་ཆུབ་ཀྱི་སེམས་ལ་འགྲིབ་
པར་ངེས། རྒྱུ་འཕྲག་དོག་ལ་ཤས་ཆེ། རྐྱེན་རུ་ང་དང་འཐབ་རྩོད་བྱས་ནས། འབྲས་
བུ་ལྷ་མ་ཡིན་དུ་སྐྱེ་སྟེ། ཀུན་གཞི་བྱང་ཆུབ་ཀྱི་སེམས་ལ་འགྲིབ་པར་ངེས། དེ་ཡང་
དོན་དམ་པར་རྟོགས་དང་མ་རྟོགས་ཀྱི་ཁྱད་པར་ལས་བྱུང་བའོ། །རྟོགས་ན་དེ་ནི་
ཅེས་པ། ཀུན་གཞི་བྱང་ཆུབ་ཀྱི་སེམས་རྟོགས་པའི་དུས་ན། མི་འགྲིབ་པར་སྟོན་ཏེ།
དཔེར་ན་རྒྱལ་པོའི་དཀོར་ཁང་ན། དཀོར་སྣ་ཚོགས་པ་ཡོད་པ་དེ་ཡང་། སྒོ་ལྕགས་ཀྱི་
ཐ་རམས་ཀྱིས་བཅད་ན། དཀོར་ཡལ་བར་མི་འགྲོ་བ་དང་འདྲ་སྟེ། ཉོན་མོངས་པ་ལྔ་
པོ་དེ་ཡང་། ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་ལ་དགོས་པས་འོང་བ་ལས།
མི་དགོས་ན་མི་འོང་པ་ལ་བྱའོ། །དང་པོར་ལྕགས་བཙལ་ཅེས་པ། སྒོ་ལྕགས་དེ་མེད་
ན་དང་པོར་རྒྱུ་ཡི་ལྕགས་བཙལ་དགོས་པ་དང་འདྲ་བ་ན། ཀུན་གཞི་བྱང་ཆུབ་ཀྱི་
སེམས་འདི་མ་རྟོགས་པ་ལས་རྟོགས་པར་འདོད་ན། དང་པོ་ཀ་ན་དཔོན་གསས་
མཁས་པ་ལ་དད་པ་བསྐྱེད་ལ་ཉོན་ཅིག །དེ་ནས་གྱོང་འདུལ་ཅེས་པ། དཔེར་ན་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལྕགས་རྡོ་ལས་གྱོང་པ་མེད་པ་ཡང་། མགར་བ་མཁས་པས་འདུལ་ན་གང་ལྟར་བྱ་
བར་བཏུབ་པ་དང་འདྲ་སྟེ། མ་རྟོགས་པའི་བློ་ལྕགས་རྡོ་དང་འདྲ་སྟེ། གྱོང་པ་དེ་ཡང་
གཤེན་རབ་རྟོགས་པ་ཅན་གྱིས་བཤད་ཅིང་བཀྲོལ་ན། རྟོགས་པ་ཅན་དུ་འོང་བ་ལ་
བྱའོ། །ཐར་ནི་དཔེར་ན་སྒོ་ལྕགས་དེ་ཡང་མཁན་པོ་མཁས་པས་ཐར་གྱིས་ཕྱིན་པར་
བྱས་ན། མི་འཛོལ་མི་འཆག་གཞུག་པར་དང་འདྲ་སྟེ། གཤེན་རབ་མཁས་པས་བཀའ་
ཞིབ་ལ་ནན་ཏན་ཆེ་བར་བཤད་ན། མན་ངག་རྟོགས་ཏེ་འོང་བ་ལ་བྱའོ། །དེ་ནས་སྒོ་
ལྕགས་གཞུག་པར་བྱ། ཅེས་པ། རྟོགས་ཤིང་གོམས་སམ། ལྡེ་མིག་ཡོད་ན་སྒོ་ལྕགས་
དེ་ཡང་དབྱེ་བའམ། གཞུག་གམ་གང་བྱ་ཡང་གལ་མེད་པ་དང་འདྲ་སྟེ། སེམས་ལ་
རིག་པ་ཤར་ན། དུག་ལྔ་ཡེ་ཤེས་སུ་གནས་འགྱུར་ཏེ། བྱང་ཆུབ་ཀྱི་སེམས་སུ་རོ་གཅིག་
པ་ལ་བྱའོ། །ཀུན་བཟང་གསང་མཛོད་ཅེས་པ། སྟོན་པ་ཀུན་དུ་བཟང་པོ་གཤེན་ལྷ་
འོད་དཀར་ལ་རིགས་ཀྱི་ཀུན་དུ་བཟང་པོ་ལྔ་ཡིས་བསྐོར་བ་ཡི། གསང་མཛོད་ལྔ་ཡི་
སྒོ་ལྕགས་ཀྱང་ཡིན་ཏེ། ཞེ་སྡང་མཁའ་འགྱིང་དཀར་པོའི་ཐུགས། བྱམས་པ་ཆེན་པོ་
ཕྱལ་བར་མི་འགྲོ་བའི་གསང་མཛོད་ཀྱི་སྒོ་ལྕགས། གཏི་མུག་གསས་རྗེ་རྨང་པོ་ཡི།
ཐུགས་ཡེ་ཤེས་ཆེན་པོ་ཕྱལ་བར་མ་འགྲོ་བའི། གསང་མཛོད་ཀྱི་སྒོ་ལྕགས། ང་རྒྱལ་
གར་གསས་བཙན་པོ་ཡི། ཐུགས་ཞི་བ་ཆེན་པོ་ཕྱལ་བར་མི་འགྲོ་བའི་གསང་མཛོད་ཀྱི་
སྒོ་ལྕགས། འདོད་ཆགས་གནམ་གསས་དབྱིངས་རུམ་གྱི་ཐུགས། སྦྱིན་པ་ཆེན་པོ་ཕྱལ་
བར་མི་འགྲོ་བའི་གསང་མཛོད་ཀྱི་སྒོ་ལྕགས། ཕྲག་དོག་རྒོད་གསས་མཁའ་འདྲའི་
ཐུགས། ཡངས་པ་ཆེན་པོ་ཕྱལ་བར་མི་འགྲོ་བའི་གསང་མཛོད་ཀྱི་སྒོ་ལྕགས། བྱང་
ཆུབ་སེམས་གསལ་མེ་ལོང་ཞེས་པ། ཉོན་མོངས་པ་ལྔ་པོ་འདི། རྟོགས་ན་བྱང་ཆུབ་ཀྱི་
སེམས་བདེ་བ་ཆེན་པོའི་ཡེ་ཤེས། གསལ་བའི་མེ་ལོང་ལྔ་ཡང་ཡིན་ཏེ། ཞེ་སྡང་བྱམས་
པ་ཆེན་པོའི་བྱང་ཆུབ་སེམས། གསལ་བར་བྱ་བའི་གསལ་བའི་མེ་ལོང་གཏི་མུག་ཡེ་
376

གབ་འགྲེལ་རྒྱ་ཆེར་བཤད་པ།
སེམས་སྡེ།
ཤེས་ཆེན་པོའི་བྱང་ཆུབ་སེམས། གསལ་བར་བྱ་བའི་གསལ་བའི་མེ་ལོང་། ང་རྒྱལ་ཞི་
བ་ཆེན་པོའི་བྱང་ཆུབ་སེམས་གསལ་བར་བྱ་བའི་གསལ་བའི་མེ་ལོང་། འདོད་ཆགས་
སྦྱིན་པ་ཆེན་པོའི་བྱང་ཆུབ་སེམས། གསལ་བར་བྱ་བའི་གསལ་བའི་མེ་ལོང་། འཕྲག་
དོག་ཡངས་པ་ཆེན་པོ་བྱང་ཆུབ་སེམས། གསལ་བར་བྱ་བའི་གསལ་བའི་མེ་ལོང་། སྐུ་
དང་འཕྲིན་ལས་ཞེས་པ། སྐུ་གསུང་ཐུགས་ཡོན་ཏན་ཕྲིན་ལས་ལྔར་ཀྱང་སྟོན་ཏེ། ཞེ་
སྡང་མི་འགྱུར་བར་རྟོགས་པ་མཉམ་ཉིད་འཁྲུལ་པ་མེད་པའི་ཐུགས། གཏི་མུག་
མཉམ་པ་ཉིད་དུ་རྟོགས་པ། གཡུང་དྲུང་བོན་གྱི་སྐུ། ང་རྒྱལ་ཅི་ཡང་མ་ཡིན་པར་
རྟོགས་པ། རང་བཞིན་མེད་པའི་གསུང་། འདོད་ཆགས་བཏང་འབྲལ་མེད་པར་
རྟོགས་པ། ལེགས་པ་ཀུན་ནས་འབྱུང་བའི་ཡོན་ཏན། ཕྲག་དོག་གཞན་ལས་དག་ཅིང་
དཔགས་པར་རྟོགས་པས། སྙོམས་པ་ལྷུན་གྱིས་གྲུབ་པའི་ཕྲིན་ལས་སོ། །བྱང་ཆུབ་
སེམས་ལྔ་དེ་བཞིན་ཅེས་པ། བྱང་ཆུབ་ཀྱི་སེམས་ལྔར་ཀྱང་སྟོན་ཏེ། བྱང་ནི་བཅིང་
གྲོལ་མེད་པས་བྱང་ལ། ཆུབ་ནི་འཆི་འཕོ་མེད་པས་ཆུབ། སེམས་ནི་གཉིས་སུ་མེད་
པའི་དོན་ལ་སེམས་དཔས་སེམས་སོ། །ཡང་ན་བྱང་ནི་སྐྱེ་བ་མེད་པས་བྱང་ལ། ཆུབ་
ནི་འགག་པ་མེད་པས་ཆུབ། སེམས་ནི་སྐྱེ་འགག་གཉིས་སུ་མེད་པའི་དོན་ལ་སེམས་
དཔས་སེམས་སོ། ། ལྔ་ནི་ཞེ་སྡང་འགྱུར་བ་མེད་པའི་བྱང་ཆུབ་སེམས། གཏི་མུག་
མཉམ་པ་ཉིད་ཀྱི་བྱང་ཆུབ་སེམས། འདོད་ཆགས་བཏང་འབྲལ་མེད་པའི་བྱང་ཆུབ་
སེམས། ང་རྒྱལ་བདག་ཉིད་ཆེན་པོའི་བྱང་ཆུབ་སེམས། ཕྲག་དོག་གཞན་ལས་དཔག་
པའི་བྱང་ཆུབ་སེམས། ཡེ་ཤེས་ལྔ་ཡང་ཅེས་པ། ཡེ་ནི་བྱང་ཆུབ་ཀྱི་སེམས་ཡེ་ཐོག་མ་
ནས་ཡོད་པ་ཡིན་ལ། ཤེས་ནི་སུས་ཀྱང་མ་བསླབ་པར། རང་བཞིན་གྱིས་གསལ་བ་
ཡིན། ལྔ་ནི་ཞེ་སྡང་སྟོང་པ་ཉིད་ཀྱི་ཡེ་ཤེས། ང་རྒྱལ་མེ་ལོང་ལྟ་བུའི་ཡེ་ཤེས། གཏི་
མུག་མཉམ་པ་ཉིད་ཀྱི་ཡེ་ཤེས། ཕྲག་དོག་སོ་སོར་རྟོགས་པའི་ཡེ་ཤེས། འདོད་ཆགས་
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱ་བ་ནན་ཏན་གྱི་ཡེ་ཤེས་སོ། །ཀུན་བཟང་བདེ་ཆེན་ཅེས་པ། ཀུན་དུ་བཟང་པོ་བྱ་བ་
འདི་ལྟར་སྣང་བ་ཐམས་ཅད་ལ། བུ་གཅིག་པ་ལ་བྱམས་པ་ལྷར་མ་ལྟར་དགོངས་པའི་
བྱང་ཆུབ་ཀྱི་སེམས་བདེ་བ་ཆེན་པོ་དེ་ལ་བྱའོ། ། ལྔ་ལ་ཆིབ་པ་ནི། ཞེ་སྡང་ལྟ་བུ་ཀུན་
དུ་བཟང་པོ་ལ་ཆིབ། འདོད་ཆགས་སྤྱོད་ལ་ཀུན་དུ་བཟང་པོ་ལ་ཆིབ། ཕྲག་དོག་ཕྲིན་
ལས་ཀུན་དུ་བཟང་པོ་ལ་ཆིབ། ང་རྒྱལ་དམ་ཚིག་ཀུན་དུ་བཟང་པོ་ལ་ཆིབ། གཏི་
མུག་སེམས་ཉིད་ཀུན་དུ་བཟང་པོ་ལ་ཆིབ། ཞེ་སྡང་སྤངས་ནས་བྱམས་པ་ཅེས་པ།
ཡང་ཉོན་མོངས་པ་ལྔ་པོ་འདི་སྤངས་པའི་ཕ་རོལ་ནས། ལྷག་པའི་བྱང་ཆུབ་ཀྱི་སེམས་
ལྔ། གུད་ནས་འོང་བ་མེད་པའི་ཕྱིར། སྤངས་དུ་མེད་པར་སྟོན་ཏེ། ལུང་ལས་ཀྱང་
ཡང་ཞེ་སྡང་སྤངས་པའི་ཕ་རོལ་ནས། ལྷག་པའི་བྱམས་པ་ཞེས་བྱ་བ་གཅིག་གུད་ན་
མེད་དེ། ཞེ་སྡང་ཙམ་ན་སྡང་བ་མེད་པའི་མཐར་ཕྱིན་པའོ། །སུན་ཏང་ན་ཀུན་སྣང་
ཁྱབ་པའི་སྐུ་མཚན་གྱི་མེ་ཏོག་ལ། དཔེ་བྱད་བཟང་པོའི་འབྲུ་ཆགས་པ་ལྟར་འབྱུང་
བའོ། །འོན་ཏང་ན་ཞེ་སྡང་གཡུང་དྲུང་ཀློང་དུ་ཞི་ཞེས་ཀྱང་མིང་དེ་ལ་གདགས་ཏེ།
ཞེ་སྡང་དང་བྱམས་པ་གཉིས་སུ་མེད་དོ། །དོན་དམ་པར་གཉིས་སུ་མེད་པའི་དོན་དེ་
སལ་གྱིས་རྟོགས་ན། འགྱུར་བ་མེད་པའི་བྱང་ཆུབ་སེམས་ཞེས་ཀྱང་མིང་དེ་གདགས།
གཏི་མུག་སྤངས་ནས་ཡེ་ཤེས། ཅེས་པ། ལུང་ལས་ཀྱང་། ཡང་གཏི་མུག་སྤངས་པའི་
ཕ་རོལ་ན། ལྷག་པའི་ཡེ་ཤེས་ཞེས་བྱ་བ་གཅིག་གུད་ན་མེད་དེ། གཏི་མུག་ཙམ་ན་
མུག་པ་མེད་པའི་མཐར་ཕྱིན་པའོ། །འོན་ཏང་ན་གསལ་བ་རང་བྱུང་གི་སྐུ་མཚན་གྱི་
མེ་ཏོག་ལ། དཔེ་བྱད་བཟང་པོའི་འབྲུ་ཆགས་པར་འབྱུང་བའོ། །འོན་ཏང་ན་གཏི་
མུག་གཡུང་དྲུང་ཀློང་དུ་ཞི་ཞེས་ཀྱང་དེ་ལ་གདགས་ཏེ། གཏི་མུག་དང་ཡེ་ཤེས་གཉིས་
སུ་མེད་དེ། དོན་དམ་པར་གཉིས་སུ་མེད་པའི་དོན་དེ་སལ་གྱིས་རྟོགས་ན། མཉམ་པ་
ཉིད་ཀྱི་བྱང་ཆུབ་སེམས་ཞེས་ཀྱང་དེ་ལ་གདགས་སོ། །ང་རྒྱལ་སྤངས་ནས་ཞི་བ། ཅེས་
378

སེམས་སྡེ། གབ་འགྲེལ་རྒྱ་ཆེར་བཤད་པ།
པ། ལུང་ལས་ཀྱང་། ཡང་ང་རྒྱལ་སྤངས་པའི་ཕ་རོལ་ན། ལྷག་པའི་ཞི་བ་ཞེས་བྱ་བ་
ཞིག་གུད་ན་མེད་དེ། ང་རྒྱལ་ཙམ་ན་རྒྱལ་བ་མེད་པའི་མཐར་ཕྱིན་པའོ། །འོན་ཏང་
ན་དགེ་ལྷ་གར་ཕྱུག་གི་སྐུ་ལས་མཚན་གྱི་མེ་ཏོག་ལ། དཔེའ་བྱད་བཟང་པོ་འབྲུ་ལ་
ཆགས་པར་འབྱུང་བའོ། །འོན་ཏང་ན་ང་རྒྱལ་གཡུང་དྲུང་ཀློང་དུ་ཞི་ཞེས་ཀྱང་མིང་དེ་
ལ་གདགས་ཏེ། ང་རྒྱལ་དང་ཞི་བ་གཉིས་སུ་མེད་དོ། །དོན་དམ་པར་གཉིས་སུ་མེད་
པའི་དོན་དེ་སལ་གྱིས་རྟོགས་ནས། བདག་ཉིད་ཆེན་པོའི་ཕ་རོལ་བྱང་ཆུབ་ཀྱི་སེམས་
ཞེས་ཀྱང་མིང་དེ་ལས་གདགས་སོ། །འདོད་ཆགས་སྤངས་ནས་ཅེས་པ། ལུང་ལས་
ཀྱང་ཡང་འདོད་ཆགས་སྤངས་པའི་ཕ་རོལ་ན། ལྷག་པའི་སྦྱིན་པ་གཅིག་གུད་ན་མེད་
དེ། འདོད་ཆགས་ཙམ་ན་ཆགས་པ་མེད་པའི་མཐར་ཕྱིན་པའོ། །འོང་ཏང་ན་དགའ་
བ་དོན་གྲུབ་གྱིས་སྐུ་མཚན་གྱི་མེ་ཏོག་ལ། དཔེ་བྱད་བཟང་པོ་འབྲུ་ལ་ཆགས་པར་
འབྱུང་བའོ། ། 
པསའོན་ཏང་ན་འདོད་ཆགས་གཡུང་དྲུང་ཀློང་དུ་ཞི་ཞེས་ཀྱང་མིང་དེ་ལས་
གདགས་ཏེ། འདོད་ཆགས་དང་སྦྱིན་པ་གཉིས་སུ་མེད་དོ། །དོན་དམ་པར་གཉིས་སུ་
མེད་པའི་དོན་དེ་ལ་སལ་གྱིས་རྟོགས་ནས། བཏང་འབྲལ་མེད་པའི་བྱང་ཆུབ་སེམས་
ཅེས་པས་ཀྱང་མིང་དེ་ལ་གདགས་སོ། །ཕྲག་དོག་སྤངས་ནས་ཅེས་པས། ལུང་ལས་
ཀྱང་ཡང་ཕྲག་དོག་སྤངས་བའི་ཕ་རོལ་ན། ལྷག་པའི་ཡངས་པ་ཞེས་བྱ་བ་ཅིག་གུད་
ན་མེད་དེ། ཕྲག་དོག་ཙམ་ན་དོག་པ་མེད་པའི་མཐར་ཕྱིན་པའོ། །འོན་ཏང་ན་བྱེ་
བྲག་དངོས་མེད་སྐུ། མཚན་གྱི་མེ་ཏོག་ལས་དཔེ་བྱད་བཟང་པོ་ལ་འབྲུ་ཆགས་པར་
འབྱུང་བའོ། །འོན་ཏང་ན་ཕྲག་དོག་གཡུང་དྲུང་ཀློང་དུ་ཞི་ཞེས་ཀྱང་མིང་དེ་ལ་
གདགས་ཏེ། དོན་དམ་པར་ཕྲག་དོག་དང་ཡངས་པ་གཉིས་སུ་མེད་དེ་གཉིས་སུ་མེད་
པའི་དོན་དེ་སལ་གྱིས་རྟོགས་ན། གཞན་ལས་དཔག་པའི་བྱང་ཆུབ་སེམས་ཞེས་ཀྱང་
མིང་དེ་ལས་གདགས་སོ། ། དེ་འབྱེད་ལྡེ་མིག་སྟོར་བ་ནི་ཞེས་པས། དཔེར་ན་དཀོར་
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཁང་གི་སྒོ་ལྕགས་དེ་ཡང་། ལྡེ་མིག་མ་སྟོར་ན་ཅི་ལྟར་ཀྱང་བྱ་རུ་གཏུབ་སྟེ། ལྡེ་མིག་
སྟོར་ན། དབྱེར་ཀྱང་མི་གཏུབ་གཞུག་ཏུ་ཡང་མི་གཏུབ་པ་དང་འདྲ་བར་ན། འདི་
ལྟར་གྱི་སྣང་བའི་སེམས་ཅན་ཐམས་ཅད་ལ་ཡང་། རིག་པའི་ཡེ་ཤེས་བག་ཆགས་ཀྱིས་
མ་སྒྲིབས་ན། ཇི་ལྟར་ཀྱང་གསལ་ཞིང་འཁོར་ལོ་དང་རང་གིས་རང་སལ་བསྒྱུར་ནས།
རིག་པའི་ཡེ་ཤེས་ལ་འཁྲུལ་པའི་བག་ཆགས་ཀྱིས་བསྒྲིབས་ན། ཐབས་མེད་པས་ཤེས་
རབ་དང་བྲལ་ཅེས་བྱའོ། །དེའི་ཕྱིར་ན་སེམས་ཅན་བློ་ཡིས་སྒྲིབ་པ་སྟུག་པོས་ནོན་པ་
རྣམས་ནི། རིག་པའི་ཡེ་ཤེས་འཕྲུལ་གྱི་ལྡེ་མིག་དང་འདྲ་བ་དེ་སྟོར་བ་ཡིན་ཏེ། དེ་ལ་
བླ་ན་མེད་པའི་འབྲས་བུ་བསྒྲུབ་པའི་ཐབས་མེད་དོ། །ཉོན་མོངས་ཐ་རམས་ཞེས་པ།
ཉོན་མོངས་པ་ཅན་གྱི་ལས་ནི། བདག་དང་གཞན་དུ་འཛིན་ཅིང་། ཐུགས་རྗེ་ཆེན་
པོའི་བྱང་ཆུབ་སེམས་བདེ་བ་ཆེན་པོ་ལ་འགྲིབ་པ་ཡིན་ཏེ། ཉོན་མོངས་པས་དམ་དུ་
བཅིང་པ་ལ་བྱའོ། །དེ་འབྱེད་འཕྲུལ་གྱི་ལྡེ་མིག་ཅེས་པ། རྒྱུ་ཡི་བོན་བཞི་མན་ཆད་ཀྱི་
ཐེག་པ་འོག་མ་བ་རྣམས་ནི་མ་རྟོགས་པའི་བློ་དང་ལྡན་ཏེ། དེ་ལ་ཐུགས་རྗེ་ཡེ་ནས་
མེད་དེ། སྙིང་རྗེ་ཡོ་ཕྱོགས་པ་ཡིན་ཏེ། ཁྲ་དང་སྤྱང་ཁུ་དང་དབྱེར་མེད་དོ། ། ཁྲ་དང་
སྤྱང་ཁུས་ནི་གཞན་གྱིས་བུ་བསད་ལ་རང་གི་བུ་གསོ་བའི་སྙིང་རྗེ་ཡོད་དེ། དེ་དང་
འདྲ་བར་ལ་ལ་བསད་ནས་ལ་ལ་གསོ་བ་ནི། འཁྲུལ་པ་སྟེ། ཁྱད་པར་ཆེན་པོའམ།
ཡང་དག་པའི་དོན་ལ་འགྲིབས་པ་ཡིན་ཏེ། ཐུགས་རྗེ་ཆེན་པོའི་བྱང་ཆུབ་སེམས་དང་
འགྱངས་ནས་མི་འཕྲད་པའོ། །ཞེ་སྡང་ཐ་རམས་སྔོན་པོ་ཞེས་པ་ཞེ་སྡང་གི་ལས་ནི་
གསད་གཅད་ལ་དགའ་ཞིང་། བྱམས་པ་ཆེན་པོའི་བྱང་ཆུབ་ཀྱི་སེམས་ལ་འགྲིབས་པ་
སྟེ། ཞེ་སྡང་གིས་དམ་དུ་བཅིང་པ་ཡིན་ནོ། །དེ་འབྱེད་འཕྲུལ་གྱི་བྱ་བ་ནི། སེམས་ཅན་
འཁྲུལ་བའི་བློ་ཅན་རྣམས་ནི། མ་རྟོགས་ཏེ། བྱམས་པ་ཆེན་པོའི་བྱང་ཆུབ་སེམས་
དང་འགྱངས་ནས་སྟོར་ཏེ་མི་འཕྲད་པའོ། །གཏི་མུག་ཐ་རམས་ཞེས་པ། གཏི་མུག་
380

སེམས་སྡེ། གབ་འགྲེལ་རྒྱ་ཆེར་བཤད་པ།
ལས་ནི་རྨོངས་ཤིང་འཐིབས་པ་ཡིན་པས། ཡེ་ཤེས་ཆེན་པོའི་བྱང་ཆུབ་སེམས་ལས་
འགྲིབས་པ་ཡིན་ཏེ། གཏི་མུག་གིས་སེམས་ཅན་མ་རྟོགས་པ་ཐམས་ཅད་དམ་དུ་
བཅིངས་པ་ལ་བྱའོ། ། དེ་འབྱེད་འཕྲུལ་གྱི་ལྡེ་མིག་ཅེས་པས། སེམས་ཅན་མ་རྟོགས་པ་
འཁྲུལ་པའི་བློ་ལ་དང་ལྡན་པ་རྣམས་ནི། ཡེ་ཤེས་ཆེན་པོའི་བྱང་ཆུབ་སེམས་ལ་དང་
འགྱངས་ནས་སྟོར་ཏེ་མི་འཕྲད་པའོ། །ང་རྒྱལ་ཐ་རམས་ཞེས་པ། ང་རྒྱལ་གྱི་ལས་ནི།
བདེན་པའི་དོན་ཁྱད་དུ་གསོད་ཅིང་ཞི་བ་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་
ཏེ། ང་རྒྱལ་གྱིས་སེམས་ཅན་མ་རྟོགས་པ་ཐམས་ཅད་དམ་དུ་བཅིངས་པ་ལ་བྱའོ། །དེ་
འབྱེད་འཕྲུལ་གྱི་ཞེས་པས། སེམས་ཅན་མ་རྟོགས་པ་འཁྲུལ་པའི་བློ་དང་ལྡན་པ་
རྣམས་ནི། ཞི་བ་ཆེན་པོའི་བྱང་ཆུབ་སེམས་དང་འགྱངས་ཏེ། སྟོར་ནས་མི་འཕྲད་པ་
ལ་བྱའོ། །འདོད་ཆགས་ཐ་རམས་ཞེས་པ། འདོད་ཆགས་ཀྱི་ལས་ནི། སེར་སྣ་ཆེ་ཞིང་
སྦྱིན་པ་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། སེམས་ཅན་མ་རྟོགས་པ་
ཐམས་ཅད་འདོད་ཆགས་ཀྱིས་དམ་དུ་བཅིངས་པ་ལ་བྱའོ། ། དེ་འབྱེད་འཕྲུལ་གྱི་ཞེས་
པ། སེམས་ཅན་མ་རྟོགས་པ་འཁྲུལ་པའི་བློ་དང་ལྡན་པ་རྣམས་ནི། སྦྱིན་པ་ཆེན་པོའི་
བྱང་ཆུབ་ཀྱི་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །ཕྲག་དོག་ཐ་
རམས་ཞེས་པས། ཕྲག་དོག་གི་ལས་ནི། འཁྲུལ་པས་སོ་སོར་རྟོགས་ཤིང་ཡངས་པ་
ཆེན་པོའི་བྱང་ཆུབ་ཀྱི་སེམས་ལ་འགྲིབ་པ་ཡིན་ཏེ། སེམས་ཅན་མ་རྟོགས་པ་ཐམས་
ཅད་ཕྲག་དོག་གིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཞེས་པ། སེམས་
ཅན་མ་རྟོགས་པ་འཁྲུལ་པའི་བློ་དང་ལྡན་པ་རྣམས་ནི་ཡངས་པ་ཆེན་པོའི་བྱང་ཆུབ་
སེམས་དང་། འགྱངས་ནས་སྟོར་ཏེ་མི་འཕྲད་པ་ལ་བྱའོ། །འཁྲུལ་པའི་ཐ་རམས་ཞེས་
པ། འཁྲུལ་པའི་ལས་ནི། ཕྱིན་ཅི་ལོག་ཏུ་ལྟ་ཞིང་། ཤེས་རབ་ཆེན་པོའི་བྱང་ཆུབ་
སེམས་ལ་འགྲིབ་པ་ཡིན་ཏེ། སེམས་ཅན་མ་རྟོགས་པ་ཐམས་ཅད། འཁྲུལ་པའི་དམ་
381

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཞེས་པས། སེམས་ཅན་མ་རྟོགས་པ་
འཁྲུལ་པའི་བློ་དང་ལྡན་པ་རྣམས་ནི། ཤེས་རབ་ཆེན་པོའི་བྱང་ཆུབ་སེམས་དང་
འགྱངས་ནས། སྟོར་ཏེ་མི་འཕྲད་པ་ལ་བྱའོ། །བཏང་སྙོམས་ཐ་རམས་ཞེས་པ། བཏང་
སྙོམས་ཀྱི་ལས་ནི། བརྩོན་འགྲུས་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ།
སེམས་ཅན་མ་རྟོགས་པ་བཏང་སྙོམས་འཁྲུལ་པའི་བློ་དང་ལྡན་པ་རྣམས་ནི། བཏང་
སྙོམས་ཀྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཞེས་པ། སེམས་ཅན་མ་
རྟོགས་པ་བཏང་སྙོམས་འཁྲུལ་པའི་བློ་དང་ལྡན་པ་རྣམས་ནི། བརྩོན་འགྲུས་ཆེན་པོའི་
བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །སྡུག་བསྔལ་ཐ་
རམས་སྔོན་པོ་ཞེས་པ། སྡུག་བསྔལ་གྱི་ལས་ནི། བདེ་བ་ཆེན་པོའི་བྱང་ཆུབ་སེམས་ལ་
འགྲིབ་པ་ཡིན་ཏེ། སེམས་ཅན་མ་རྟོགས་པ་རྣམས་ནི། སྡུག་བསྔལ་གྱིས་དམ་དུ་
བཅིངས་པ་ལ་བྱའོ། །དེ་འབྱེད་འཕྲུལ་གྱི་ཞེས་པས། སེམས་ཅན་མ་རྟོགས་པ་སྡུག་
བསྔལ་འཁྲུལ་པའི་བློ་དང་ལྡན་པ་རྣམས་ནི། བདེ་བ་ཆེན་པོའི་བྱང་ཆུབ་སེམས་དང་
འགྱངས་ཤིང་སྟོར་ཏེ་མི་འཕྲད་པ་ལ་བྱའོ། །རྟོག་འཛིན་ཐ་རམས་ཅེས་པས། རྟོག་
འཛིན་ལས་ནི། ལྟ་བ་ཆེན་པོའི་བྱང་ཆུབ་ཀྱི་སེམས་ལ་འགྲིབ་པ་ཡིན་ཏེ། སེམས་ཅན་
མ་རྟོགས་པ་རྣམས་ནི། རྟོག་འཛིན་གྱིས་དམ་དུ་བཅིངས་པ་ལ་བྱའོ། །དེ་འབྱེད་
འཕྲུལ་གྱི་ཅེས་པ། སེམས་ཅན་མ་རྟོགས་པ་རྟོག་འཛིན་འཁྲུལ་པའི་བློ་དང་ལྡན་པ་
རྣམས་ནི། ལྟ་བ་ཆེན་པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་
བྱའོ། །ཤུགས་མེད་ཐ་རམས་ཅེས་པས། ཤུགས་མེད་ཀྱི་ལས་ནི། སྟོབས་ཆེན་ཤུགས་
ཀྱིས་འབྱུང་བའི་བྱང་ཆུབ་སེམས་ལ་འགྲིབས་པ་ཡིན་ཏེ། སེམས་ཅན་མ་རྟོགས་པ་
རྣམས་ནི། ཤུགས་མེད་དང་མ་ནུས་པས་དམ་དུ་བཅིངས་པ་ལ་བྱའོ། །དེ་འབྱེད་
འཕྲུལ་གྱི་ཅེས་པས། སེམས་ཅན་མ་རྟོགས་པ་ཤུགས་མེད་འཁྲུལ་པའི་བློ་དང་ལྡན་པ་
382

སེམས་སྡེ། གབ་འགྲེལ་རྒྱ་ཆེར་བཤད་པ།
རྣམས་ནི། སྟོབས་ཆེན་ཤུགས་ཀྱིས་འབྱུང་བའི་བྱང་ཆུབ་སེམས་དང་འགྱངས་ནས་
སྟོར་ཏེ་མི་འཕྲད་པ་ལ་བྱའོ། །ཕྲིན་ལས་ཐ་རམས་ཅེས་པ། འཕྲིན་ལས་སྒྱུ་མ་ལ་རྩོལ་
བའི་ལས་ནི། བརྩལ་བ་མེད་པར་ལྷུན་གྱིས་གྲུབ་པའི་བྱང་ཆུབ་སེམས་ལ་འགྲིབ་པ་
ཡིན་ཏེ། སེམས་ཅན་མ་རྟོགས་པ་རྣམས་ནི་སྒྱུ་མ་རྩོལ་བའི་ལས་ཀྱིས་དམ་དུ་བཅིངས་
པ་ལ་བྱའོ། །དེ་འབྱེད་འཕྲུལ་གྱི་ཅེས་པས། སེམས་ཅན་མ་རྟོགས་པ་རྩོལ་བའི་ལས་
འཁྲུལ་པའི་བློ་དང་ལྡན་པ་རྣམས་ནི། རྩལ་བ་མེད་པར་ལྷུན་གྱིས་གྲུབ་པའི་བྱང་ཆུབ་
སེམས་དང་འགྱངས་ནས། སྟོར་ཏེ་མ་འཕྲད་པ་ལ་བྱའོ། །སྤྱོད་པའི་ཐ་རམས་ཅེས་པ།
སྒྱུ་མ་ལ་སྤྱོད་པའི་ལས་ནི། རྣམ་པར་དག་པའི་བྱང་ཆུབ་སེམས་ལ་འགྲིབ་པ་ཡིན་ཏེ།
སེམས་ཅན་མ་རྟོགས་པ་རྣམས་ནི། སྒྱུ་མ་རྩོལ་བའི་སྤྱོད་པ་དང་མི་འབྲལ་བར་དམ་
དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་རྩོལ་
བའི་སྤྱོད་པ་དང་ལྡན་པ་རྣམས་ནི། རྣམ་པར་དག་པའི་བྱང་ཆུབ་སེམས་དང་
འགྱངས་ཏེ་སྟོར་ནས་མི་འཕྲད་པ་ལ་བྱའོ། །དམ་ཚིག་ཐ་རམས་ཅེས་པ། དམ་ཚིག་
བླང་དོར་གྱི་ལས་ནི། ཡེ་སྲུངས་ཆེན་པོའི་བྱང་ཆུབ་སེམས་ལས་འགྲིབ་པ་ཡིན་ཏེ།
སེམས་ཅན་མ་རྟོགས་པ་རྣམས་དམ་ཚིག་བླང་དོར་གྱིས་དམ་དུ་བཅིངས་པ་ལ་བྱའོ། །
དེ་འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་བླང་དོར་འཁྲུལ་པའི་བློ་དང་
ལྡན་པ་རྣམས་ནི། ཡེ་བསྲུང་ཆེན་པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་
འཕྲད་པ་ལ་བྱའོ། །དགྲ་ཚོགས་ཐ་རམས་ཅེས་པས། དགྲ་ཚོགས་ཀྱིས་ལས་ནི།
བཟོད་པ་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། སེམས་ཅན་མ་རྟོགས་པ་
རྣམས་ནི། དགྲ་ཚོགས་འཁྲུལ་པའི་བློ་ཡིས་དམ་དུ་བཅིངས་པ་ལ་བྱའོ། །དེ་འབྱེད་
འཕྲུལ་གྱི་ཅེས་པས། སེམས་ཅན་མ་རྟོགས་པ་དགྲ་ཚོགས་འཁྲུལ་པའི་བློ་དང་ལྡན་པ་
རྣམས་ནི། བཟོད་པ་ཆེན་པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་ལ་བྱའོ། །མཚོན་པའི་ཐ་རམས་ཅེས་པས། མཚོན་པའི་ལས་ནི། དམིགས་པ་མེད་
པའི་བྱང་ཆུབ་སེམས་ལ་འགྲིབ་སྟེ། སེམས་ཅན་མ་རྟོགས་པ་རྣམས་ནི། མཚོན་པ་
འཁྲུལ་པའི་བློ་ཡིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། སེམས་
ཅན་མ་རྟོགས་པ། མཚོན་པ་འཁྲུལ་པའི་བློ་དང་ལྡན་པ་རྣམས་ནི། དམིགས་པ་མེད་
པའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །ཀུན་བརྟག་ཐ་
རམས་ཅེས་པ། ཀུན་བརྟགས་ཀྱི་ལས་ནི། ཐིག་ལེ་ཆེན་པོའི་བྱང་ཆུབ་སེམས་ལ་
འགྲིབ་པ་ཡིན་ཏེ། སེམས་ཅན་མ་རྟོགས་པ་རྣམས་ནི། ཀུན་བརྟགས་ཀྱིས་དམ་དུ་
བཅིངས་པ་ལ་བྱའོ། །དེ་འབྱེད་འཕྲུལ་གྱི་ལྡེ་མིག་ཅེས་པས། སེམས་ཅན་མ་རྟོགས་པ་
ཀུན་བརྟགས་འཁྲུལ་པའི་བློ་དང་ལྡན་པ་རྣམས་ནི། ཐིག་ལེ་ཆེན་པོའི་བྱང་ཆུབ་
སེམས་ལ་འགྱངས་ནས་སྟོར་ཏེ་མི་འཕྲད་པ་ལ་བྱའོ། །འཁོར་བའི་ཐ་རམས་ཅེས་པ།
འཁོར་བའི་ལས་ནི་ཆགས་པ་མེད་པའི་བྱང་ཆུབ་སེམས་ལ་འགྲིབ་པ་ཡིན་ཏེ། སེམས་
ཅན་མ་རྟོགས་པ་རྣམས་ནི། འཁོར་བ་ཡིས་དམ་དུ་བཅིངས་པ་ལ་བྱའོ། ། དེ་འབྱེད་
འཕྲུལ་གྱི་ཅེས་པས། སེམས་ཅན་མ་རྟོགས་པ་འཁོར་བ་འཁྲུལ་པའི་བློ་དང་ལྡན་པ་
རྣམས་ནི། ཆགས་པ་མེད་པའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་
པ་ལ་བྱའོ། །རྨོངས་པའི་ཐ་རམས་ཅེས་པ། རྨོངས་ཤིང་འཐིབ་པའི་ལས་ནི། གསལ་
བ་ཡེ་ཤེས་ཀྱི་བྱང་ཆུབ་སེམས་ལ་འགྲིབ་པ་ཡིན་ཏེ། སེམས་ཅན་མ་རྟོགས་པ་རྣམས་
ནི། རྨོངས་ཤིང་འཐིབས་པས་དམ་དུ་བཅིངས་པ་ལ་བྱའོ། །དེ་འབྱེད་ལྡེ་མིག་ཅེས་
པས། སེམས་ཅན་མ་རྟོགས་པ་རྨོངས་པའི་འཁྲུལ་པ་དང་ལྡན་པ་རྣམས་ནི། གསལ་
བ་ཡེ་ཤེས་ཀྱི་བྱང་ཆུབ་སེམས་དང་འགྱངས་ནས་སྟོར་ཏེ་མ་འཕྲད་པ་ལ་བྱའོ། །གཡོ་
རྩོལ་ཐ་རམས་ཅེས་པས། གཡོ་རྩོལ་གྱི་ལས་ནི། དགོངས་པ་ཟབ་མོའི་བྱང་ཆུབ་
སེམས་ལ་འགྲིབས་པ་ཡིན་ཏེ། སེམས་ཅན་མ་རྟོགས་པ་རྣམས་ལ་གཡོ་རྩོལ་གྱིས་དམ་
384

སེམས་སྡེ། གབ་འགྲེལ་རྒྱ་ཆེར་བཤད་པ།
དུ་བཅིངས་པ་ལ་བྱའོ། ། དེ་འབྱེད་ལྡེ་མིག་ཅེས་པས། སེམས་ཅན་མ་རྟོགས་པ་གཡོ་
རྩོལ་འཁྲུལ་པའི་བློ་དང་ལྡན་པ་རྣམས་ལ་ནི། དགོངས་པ་ཟབ་མོའི་བྱང་ཆུབ་སེམས་
དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །འགྱུར་ལྡོག་ཐ་རམས་ཅེས་པ།
འགྱུར་ལྡོག་ལས་ནི། བསམ་གཏན་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ།
སེམས་ཅན་མ་རྟོགས་པ་རྣམས་ནི། འགྱུར་ལྡོག་གིས་དམ་དུ་བཅིངས་པ་ལ་བྱའོ། །དེ་
འབྱེད་ཅེས་པས་སེམས་ཅན་མ་རྟོགས་པ་ལ་འགྱུར་ལྡོག་འཁྲུལ་པའི་བློ་དང་ལྡན་པ་
རྣམས་ནི། བསམ་གཏན་ཆེན་པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་
འཕྲད་པ་ལ་བྱའོ། །སྒྲིབ་པའི་ཐ་རམས་ཅེས་པ། སྒྲིབ་པའི་ལས་ནི། རིག་པ་ཆེན་པོའི་
བྱང་ཆུབ་སེམས་ལ་འགྲིབ་པ་ཡིན་ཏེ། སེམས་ཅན་མ་རྟོགས་པ་རྣམས་ནི་སྒྲིབ་པས་
དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པས། སེམས་ཅན་མ་རྟོགས་པ་
རྣམས་སྒྲིབ་པ་འཁྲུལ་པའི་བློ་དང་ལྡན་པ་རྣམས་ནི། རིག་པ་ཆེན་པོའི་བྱང་ཆུབ་
སེམས་དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །ཉེས་སྐྱོན་ཐ་རམས་ཅེས་པ།
ཉེས་སྐྱོན་གྱི་ལས་ནི། ཡོན་ཏན་ཆེན་པོའི་བྱང་ཆུབ་ཀྱི་སེམས་ལ་འགྲིབ་པ་ཡིན་ཏེ།
སེམས་ཅན་མ་རྟོགས་པ་རྣམས་ཉེས་སྐྱོན་གྱིས་དམ་དུ་བཅིངས་པ་ལ་བྱའོ། ། དེ་འབྱེད་
འཕྲུལ་གྱི་ཅེས་པས། སེམས་ཅན་མ་རྟོགས་པ་ཉེས་པའི་སྐྱོན་འཁྲུལ་པའི་བློ་དང་ལྡན་
པ་རྣམས་ནི། ཡོན་ཏན་ཆེན་པོའི་བྱང་ཆུབ་སེམས་དང་འགྱངས་ནས། སྟོར་ཏེ་མི་
འཕྲད་པ་ལ་བྱའོ། །མུན་ནག་ཐ་རམས་ཅེས་པས། མུན་ནག་གི་ལས་ནི། འོད་ཟེར་
ཆེན་པོའི་བྱང་ཆུབ་སེམས་ལ་འགྲིབས་པ་ཡིན་ཏེ། སེམས་ཅན་མ་རྟོགས་པ་རྣམས་ནི།
མུན་ནག་གིས་དམ་དུ་བཅིངས་པ་ལ་བྱའོ། ། དེ་འབྱེད་འཕྲུལ་གྱི་ཅེས་པ། སེམས་ཅན་
མ་རྟོགས་པ། མུན་ནག་འཁྲུལ་པའི་བློ་དང་ལྡན་པ་རྣམས་ནི། གསལ་བ་ཆེན་པོའི་
བྱང་ཆུབ་ཀྱི་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །འཁྲིགས་ཆགས་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐ་རམས་ཅེས་པ། འཁྲིག་ཆགས་ཀྱི་ལས་ནི་ཐབས་ཆེན་དབྱིངས་ལ་རོལ་པའི་བྱང་
ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་ནི། འཁྲིགས་ཆགས་ཀྱིས་དམ་
དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་
འཁྲིགས་ཆགས་འཁྲུལ་པའི་བློ་དང་ལྡན་པ་རྣམས་ནི། ཐབས་ཆེན་དབྱིངས་ལ་རོལ་
པའི་བྱང་ཆུབ་སེམས་དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །ལོག་པའི་ཐ་
རམས་ཅེས་པ། ལོག་པའི་ལས་ནི། བདེན་པ་ཆེན་པོའི་བྱང་ཆུབ་སེམས་ལ་འགྲིབ་པ་
ཡིན་ཏེ། སེམས་ཅན་མ་རྟོགས་པ་རྣམས་ལོག་པར་ལྟ་བས་དམ་དུ་བཅིངས་པ་ལ་
བྱའོ། ། དེ་འབྱེད་འཕྲུལ་གྱི་ཅེས་པས། སེམས་ཅན་མ་རྟོགས་པ་ལོག་པར་འཁྲུལ་པའི་
བློ་དང་ལྡན་པ་རྣམས་ནི། བདེན་པ་ཆེན་པོའི་བྱང་ཆུབ་སེམས་དང་འགྱངས་ནས་
སྟོར་ཏེ་མི་འཕྲད་པ་ལ་བྱའོ། །ཤེས་བྱའི་ཐ་རམས་ཅེས་པ། ཤེས་བྱའི་ལས་ནི། ངང་
ཉིད་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་ཤེས་བྱ་ཡིས་
དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པས། སེམས་ཅན་མ་རྟོགས་པ་
རྣམས། ཤེས་བྱ་འཁྲུལ་པའི་བློ་དང་ལྡན་པ་རྣམས་ནི། ངང་ཉིད་བདེ་བ་ཆེན་པོའི་
བྱང་ཆུབ་སེམས་ཀྱི་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །གཞན་
དབང་ཐ་རམས་ཅེས་པས། གཞན་དབང་གི་ལས་ནི། བདག་ཉིད་ཆེན་པོའི་བྱང་ཆུབ་
སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་གཞན་དབང་འཁྲུལ་པའི་བློ་ཡིས་
དམ་དུ་བཅིངས་པ་ལ་བྱའོ། །དེ་འབྱེད་ཅེས་པས། སེམས་ཅན་མ་རྟོགས་པ་གཞན་
དབང་འཁྲུལ་པའི་བློ་དང་ལྡན་པ་རྣམས་ནི། བདག་ཉིད་ཆེན་པོའི་བྱང་ཆུབ་སེམས་
དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །བཅིངས་ཚད་ཐ་རམས་ཅེས་པ།
བཅིངས་ཚད་ཀྱི་ལས་ནི་བྱང་ཆུབ་ཆེན་པོའི་སེམས་ལ་འགྲིབས་པ་ཡིན་ཏེ། མ་རྟོགས་
པ་རྣམས་བཅིངས་ཚད་ཀྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་
386

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
པས། མ་རྟོགས་པ་འཁྲུལ་པའི་བློ་དང་ལྡན་པ་རྣམས་ནི། བྱང་ཆུབ་ཆེན་པོའི་སེམས་
དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །འཆི་འཕོས་ཐ་རམས་ཅེས་པས།
འཆི་འཕོས་ལས་ནི། གཡུང་དྲུང་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་
རྟོགས་པ་རྣམས་འཆི་འཕོས་དམ་དུ་བཅིངས་པ་ལ་བྱའོ། །དེ་འབྱེད་ཅེས་པས།
སེམས་ཅན་མ་རྟོགས་པ་རྣམས་འཆི་འཕོ་འཁྲུལ་པའི་བློ་དང་ལྡན་པ་རྣམས། གཡུང་
དྲུང་ཆེན་པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །
འཛིན་ཆགས་ཐ་རམས་ཅེས་པས། འཛིན་ཆགས་ཀྱི་ལས་ནི། ཚད་མེད་པའི་བྱང་ཆུབ་
སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་འཛིན་ཆགས་ཀྱིས་དམ་དུ་བཅིངས་
པ་ལ་བྱའོ། །དེ་འབྱེད་ཅེས་པ། མ་རྟོགས་པ་རྣམས་ནི། འཛིན་ཆགས་འཁྲུལ་པའི་བློ་
དང་ལྡན་པ་རྣམས། ཚད་མེད་པའི་བྱང་ཆུབ་ཀྱི་སེམས་དང་འགྱངས་ནས། སྟོར་ཏེ་
མི་འཕྲད་པ་ལ་བྱའོ། །སྟོར་བྲལ་ཐ་རམས་ཅེས་པས། སྟོར་བྲལ་གྱི་ལས་ནི། ཏིང་ངེ་
འཛིན་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་སྟོར་བྲལ་
གྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། མ་རྟོགས་པ་སྟོར་བྲལ་
འཁྲུལ་པའི་བློ་དང་ལྡན་པ་རྣམས་ནི། ཏིང་ངེ་འཛིན་ཆེན་པོའི་བྱང་ཆུབ་སེམས་དང་
འགྱངས་ནས། སྟོར་ཏེ་མི་འཕྲད་པ་ལ་བྱའོ། །སྤོངས་པའི་ཐ་རམས་ཅེས་པ། སྤངས་
པའི་ལས་ནི། གྲུབ་པ་ཆེན་པོའི་བྱང་ཆུབ་སེམས་ལས་འགྲིབ་པ་ཡིན་ཏེ། མ་རྟོགས་པ་
རྣམས་ནི་སྤོང་བས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། སེམས་
ཅན་མ་རྟོགས་པ་རྣམས་སྤོངས་པ་འཁྲུལ་པའི་བློ་དང་ལྡན་པ་རྣམས་ནི། གྲུབ་པ་ཆེན་
པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །མངོན་མཐོང་ཐ་
རམས་ཅེས་པ། མངོན་མཐོང་གི་ལས་ནི། ཁྱབ་པ་ཆེན་པོའི་བྱང་ཆུབ་སེམས་ལ་འགྲིབ་
པ་ཡིན་ཏེ། མ་རྟོགས་པ་རྣམས་མངོན་མཐོང་གིས་དམ་དུ་བཅིངས་པ་ལ་བྱའོ། །དེ་
387

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་མངོན་མཐོང་འཁྲུལ་པའི་བློ་དང་
ལྡན་པ་རྣམས་ནི། ཁྱབ་པ་ཆེན་པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་
འཕྲད་པ་ལ་བྱའོ། །ཐབས་མེད་ཐ་རམས་ཅེས་པ། ཐབས་མེད་ཀྱི་ལས་ནི། རྫུ་འཕྲུལ་
ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་ནི་ཐབས་མེད་
ཀྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་
པ་ཐབས་མེད་འཁྲུལ་པའི་བློ་དང་ལྡན་པ་རྣམས་ནི། རྫུ་འཕྲུལ་ཆེན་པོའི་བྱང་ཆུབ་
སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །གོལ་སའི་ཐ་རམས་ཅེས་པས།
གོལ་སའི་ལས་ནི། མན་ངག་ཆེན་པོའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་
རྟོགས་པ་རྣམས་གོལ་ས་ཡིས་དམ་དུ་བཅིངས་པ་ལ་བྱའོ། ། དེ་འབྱེད་འཕྲུལ་གྱི་ཅེས་པ།
སེམས་ཅན་མ་རྟོགས་པ་གོལ་ས་འཁྲུལ་པའི་བློ་དང་ལྡན་པ་རྣམས་ནི། མན་ངག་ཆེན་
པོའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །ངེས་མེད་ཐ་
རམས་ཅེས་པ། ངེས་མེད་ཀྱི་ལས་ནི། གདེངས་ཆེན་ཀློང་གི་སེམས་ལ་འགྲིབ་པ་ཡིན་
ཏེ། མ་རྟོགས་པ་རྣམས་ངེས་པ་མེད་པའི་དམ་དུ་བཅིངས་པ་ལ་བྱའོ། །དེ་འབྱེད་ཅེས་
པས། སེམས་ཅན་མ་རྟོགས་པ་ངེས་པས་འཁྲུལ་བའི་བློ་དང་ལྡན་པ་རྣམས་ནི།
གདེངས་ཆེན་ཀློང་དུ་གྱུར་པའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་
པ་ལ་བྱའོ། ། བྱ་བརྩལ་ཐ་རམས་ཅེས་པ། བྱ་བརྩལ་གྱི་ལས་ནི། རྩོལ་བ་མེད་པའི་
བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་ནི་བྱ་རྩལ་གྱིས་དོན་དམ་
དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་བྱ་རྩལ་
འཁྲུལ་པའི་བློ་དང་ལྡན་པ་རྣམས་ནི། བརྩལ་དུ་མེད་པའི་བྱང་ཆུབ་སེམས་དང་
འགྱངས་ནས་སྟོར་ཏེ་མི་འཕྲད་པ་ལ་བྱའོ། །བག་ཆགས་ཐ་རམས་ཅེས་པ། བག་
ཆགས་ཀྱི་ལས་ནི། རང་སྣང་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་
388

སེམས་སྡེ། གབ་འགྲེལ་རྒྱ་ཆེར་བཤད་པ།
རྣམས་བག་ཆགས་ཀྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ་དང་།
མ་རྟོགས་པ་བག་ཆགས་འཁྲུལ་པའི་བློ་དང་ལྡན་པ་རྣམས་ནི། སྣང་བ་རང་ལ་ཤར་
བའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །རེ་སྨོན་ཐ་
རམས་ཅེས་པ། རེ་སྨོན་གྱི་ལས་ནི། ཡེ་ཉིད་ཆེན་པོའི་བྱང་ཆུབ་སེམས་ལ་འགྲིབ་པ་
ཡིན་ཏེ། མ་རྟོགས་པ་རྣམས་རེ་སྨོན་གྱིས་དམ་དུ་བཅིངས་པ་ལ་བྱའོ། །དེ་འབྱེད་ཅེས་
པས། མ་རྟོགས་པ་རེ་སྨོན་འཁྲུལ་པའི་བློ་དང་ལྡན་པ་རྣམས་ནི། ཡེ་ཉིད་བྱང་ཆུབ་
སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །མངོན་ཤེས་ཐ་རམས་ཅེས་པ།
མངོན་ཤེས་ཀྱི་ལས་ནི་ཆེ་བའི་ཡེ་ཤེས་ཀྱི་བྱང་ཆུབ་སེམས་ལ་འགྲིབ་པ་ཡིན་ཏེ། མ་
རྟོགས་པ་རྣམས་མངོན་ཤེས་ཀྱི་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་
པ། མ་རྟོགས་པ་མངོན་ཤེས་འཁྲུལ་པའི་བློ་དང་ལྡན་པ་རྣམས་ནི། ཆེ་བའི་ཡེ་ཤེས་ཀྱི་
བྱང་ཆུབ་སེམས་ལ་འགྱངས་ཏེ་སྟོར་ནས་མི་འཕྲད་པ་ལ་བྱའོ། ། སྟོང་ཟད་ཐ་རམས་
ཅེས་པ། སྟོང་ཟད་ཀྱི་ལས་ནི། ཤེས་རིག་གི་བྱང་ཆུབ་སེམས་ལ་འགྲིབ་པ་ཡིན་ཏེ། མ་
རྟོགས་པ་རྣམས་སྟོང་ཟད་ཀྱིས་དམ་དུ་བཅིངས་པ་ལ་བྱའོ། །དེ་འབྱེད་ཅེས་པས།
སེམས་ཅན་མ་རྟོགས་པ་སྟོང་ཟད་འཁྲུལ་པའི་བློ་དང་ལྡན་པ་རྣམས་ནི། ཤེས་རིག་གི་
བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །སྒྲོ་སྐུར་ཐ་རམས་
ཅེས་པ། སྒྲོ་སྐུར་གྱི་ལས་ནི། ཡང་དག་པའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་
རྟོགས་པ་རྣམས་སྒྲོ་སྐུར་གྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པ།
སེམས་ཅན་མ་རྟོགས་པ་སྒྲོ་བསྐུར་འཁྲུལ་པའི་བློ་དང་ལྡན་པ་རྣམས་ནི། ཡང་དག་
པའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །སྤོངས་ལེན་
ཅེས་པས། སྤོངས་ལེན་གྱི་ལས་ནི། ཆུབ་པ་ཆེན་པོའི་བྱང་ཆུབ་སེམས་ལ་འགྲིབ་པ་
ཡིན་ཏེ། མ་རྟོགས་པ་རྣམས་སྤོངས་ལེན་གྱིས་དམ་དུ་བཅིངས་པ་ལ་བྱའོ། །དེ་འབྱེད་
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅེས་པས། མ་རྟོགས་པ་སྤོང་ལེན་འཁྲུལ་པའི་བློ་དང་ལྡན་པ་རྣམས་ནི། ཆུབ་པ་ཆེན་
པོའི་བྱང་ཆུབ་ཀྱི་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །སོ་སོའི་ཐ་
རམས་ཅེས་པ། སོ་སོའི་ལས་ནི། གཉིས་སུ་མེད་པའི་དོན་བྱང་ཆུབ་སེམས་ལ་འགྲིབ་
པ་ཡིན་ཏེ། མ་རྟོགས་པ་རྣམས་སོ་སོའི་ལྟ་བས་དམ་དུ་བཅིངས་པ་ལ་བྱའོ། །དེ་
འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་སོ་སོའི་འཁྲུལ་པའི་བློ་དང་ལྡན་པ་
རྣམས་ནི། གཉིས་སུ་མེད་པའི་དོན་བྱང་ཆུབ་སེམས་དང་འགྱངས་ནས་སྟོར་ཏེ་མི་
འཕྲད་པ་ལ་བྱའོ། །གཟུགས་བརྙན་ཐ་རམས་ཅེས་པ། གཟུགས་བརྙན་གྱི་ལས་ནི།
སྐུ་ཉིད་བྱང་ཆུབ་ཀྱི་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་གཟུགས་བརྙན་
གྱིས་དམ་དུ་བཅིངས་པ་ལ་བྱའོ། །དེ་འབྱེད་ཅེས་པས། སེམས་ཅན་མ་རྟོགས་པ་
གཟུགས་བརྙན་འཁྲུལ་པའི་བློ་དང་ལྡན་པ་རྣམས་ནི། སྐུ་ཉིད་བྱང་ཆུབ་ཀྱི་སེམས་
དང་འགྱངས་ནས། སྟོར་ཏེ་མི་འཕྲད་པ་ལས་བྱའོ། །སྲེད་ལེན་ཐ་རམས་ཅེས་པ།
སྲེད་ལེན་གྱི་ལས་ནི་སྐྱེ་བ་མེད་པ་བྱང་ཆུབ་ཀྱི་སེམས་ལ་འགྲིབ་པ་ཡིན་ཏེ། མ་རྟོགས་
པ་རྣམས་སྲེད་ལེན་གྱིས་དམ་དུ་བཅིངས་པ་ལ་བྱའོ། །དེ་འབྱེད་འཕྲུལ་གྱི་ཅེས་པས།
སེམས་ཅན་མ་རྟོགས་སྲེད་ལེན་འཁྲུལ་པའི་བློ་དང་ལྡན་པ་རྣམས་ནི། སྐྱེ་བ་མེད་པ་
བྱང་ཆུབ་ཀྱི་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །སྤྱོད་པའི་ཐ་
རམས་ཅེས་པ། སྤྱོད་པའི་ལས་ནི། དཔེའ་ལས་འདས་པའི་བྱང་ཆུབ་ཀྱི་སེམས་ལ་
འགྲིབ་པ་སྟེ། མ་རྟོགས་པ་རྣམས་ལ་འཁྲུལ་པའི་སྤྱོད་པས་དམ་དུ་བཅིངས་པ་ལ་
བྱའོ། །དེ་འབྱེད་འཕྲུལ་གྱི་ཅེས་པ། སེམས་ཅན་མ་རྟོགས་པ་སྤྱོད་པ་འཁྲུལ་པའི་བློ་
དང་ལྡན་པ་རྣམས་ནི། དཔེ་ལས་འདས་པའི་བྱང་ཆུབ་སེམས་དང་འགྱངས་ནས་
སྟོར་ཏེ་མི་འཕྲད་པ་ལ་བྱའོ། །འདུ་བྱེད་ཐ་རམས་ཅེས་པ། འདུ་བྱེད་ཀྱི་ལས་ནི།
མཉམ་པ་ཉིད་མ་གཡོས་པའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་
390

སེམས་སྡེ། ། གབ་འགྲེལ་རྒྱ་ཆེར་བཤད་པ།
རྣམས་འདུ་བྱེད་ཀྱིས་དམ་དུ་བཅིངས་པ་ལ་བྱའོ། ། དེ་འབྱེད་ཅེས་པ། སེམས་ཅན་མ་
རྟོགས་པ་འདུ་བྱེད་འཁྲུལ་པའི་བློ་དང་ལྡན་པ་རྣམས་ནི། མཉམ་པ་ཉིད་ཀྱི་བྱང་ཆུབ་
སེམས་དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །མཚན་མའི་ཐ་རམས་ཅེས་
པ། མཚན་མའི་ལས་ནི། དཔག་ཏུ་མེད་པའི་བྱང་ཆུབ་སེམས་ལ་འགྲིབ་པ་ཡིན་ཏེ།
མ་རྟོགས་པ་རྣམས། མཚན་མ་ལ་ཞེན་པས་དམ་དུ་བཅིངས་པ་ལ་བྱའོ། །དེ་འབྱེད་
ཅེས་པས། སེམས་ཅན་མ་རྟོགས་པ་རྣམས་མཚན་མ་འཁྲུལ་པའི་བློ་དང་ལྡན་པ་
རྣམས་ནི། དཔག་ཏུ་མེད་པའི་བྱང་ཆུབ་སེམས་དང་འགྱངས་ནས། སྟོར་ཏེ་མི་འཕྲད་
པ་ལ་བྱའོ། །དངོས་པོ་ཐ་རམས་ཅེས་པ། དངོས་པོའི་ལས་ནི་ཕྱལ་བ་ཆེན་པོའི་བྱང་
ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་དངོས་པོ་འཁྲུལ་པས་དམ་དུ་
བཅིངས་པ་ལ་བྱའོ། །དེ་འབྱེད་ཅེས་པ། སེམས་ཅན་མ་རྟོགས་པ་དངོས་པོ་འཁྲུལ་
པའི་བློ་དང་ལྡན་པ་རྣམས་ནི། ཕྱལ་བ་ཆེན་པོའི་བྱང་ཆུབ་སེམས་དང་འགྱངས་ནས།
སྟོར་ཏེ་མི་འཕྲད་པ་ལ་བྱའོ། །ཀུན་འབྱུང་ཐ་རམས་ཅེས་པ། ཀུན་འབྱུང་གི་ལས་ནི།
ཐིག་ལེ་ཆེན་པོ་ཉག་གཅིག་མའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་
རྣམས་ཀུན་འབྱུང་གིས་དམ་དུ་བཅིངས་པ་ལ་བྱའོ། །དེ་འབྱེད་ཅེས་པ། མ་རྟོགས་པ་
ཀུན་འབྱུང་འཁྲུལ་པའི་བློ་དང་ལྡན་པ་རྣམས་ནི། ཐིག་ལེ་ཆེན་པོ་ཉག་གཅིག་མའི་
བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །འབད་རྩོལ་ཐ་
རམས་ཅེས་པ། འབད་རྩོལ་གྱི་ལས་ནི། ལྷུན་གྱིས་རྫོགས་པའི་བྱང་ཆུབ་སེམས་ལ་
འགྲིབ་པ་ཡིན་ཏེ། མ་རྟོགས་པ་རྣམས་འཁྲུལ་པའི་འབད་རྩོལ་གྱིས་དམ་དུ་བཅིངས་
པ་ལ་བྱའོ། །དེ་འབྱེད་ཅེས་པ་མ་རྟོགས་པ་འབད་རྩོལ་ལ་འཁྲུལ་པའི་བློ་དང་ལྡན་པ་
རྣམས་ནི། ལྷུན་གྱིས་རྫོགས་པའི་བྱང་ཆུབ་སེམས་དང་འགྱངས་ནས་སྟོར་ཏེ་མི་ཕྲད་
པ་ལ་བྱའོ། །ཅི་བཞིན་ཐ་རམས་ཅེས་པ། ཅི་བཞིན་གྱི་ལས་ནི། དེ་བཞིན་ཉིད་བྱང་
391

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་ཅི་བཞིན་འཁྲུལ་པས་དམ་དུ་
བཅིངས་པ་ལ་བྱའོ། །དེ་འབྱེད་ཅེས་པས། མ་རྟོགས་པ་ཅི་བཞིན་འཁྲུལ་པའི་བློ་དང་
ལྡན་པ་རྣམས་ནི། དེ་བཞིན་ཉིད་བྱང་ཆུབ་སེམས་དང་འགྱངས་ནས། སྟོར་ཏེ་མི་
འཕྲད་པ་ལ་བྱའོ། །འབྱུང་འཇུག་ཐ་རམས་ཅེས་པས། འབྱུང་འཇུག་གི་ལས་ནི། ཡེ་
ནས་གནས་པའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་འབྱུང་
འཇུག་གིས་དམ་དུ་བཅིངས་པ་ལ་བྱའོ། །དེ་འབྱེད་ཅེས་པ། སེམས་ཅན་མ་རྟོགས་
འབྱུང་འཇུག་འཁྲུལ་པའི་བློ་དང་ལྡན་པ་རྣམས་ནི། ཡེ་ནས་གནས་པའི་བྱང་ཆུབ་
སེམས་དང་འགྱངས་ནས་སྟོར་ཏེ་མི་འཕྲད་པ་ལ་བྱའོ། །དུས་ཀྱི་ཐ་རམས་ཅེས་པ།
དུས་སུ་འཛིན་པའི་ལས་ནི། ཐོག་མ་དང་ཐ་མའི་མཐའ་ལས་འདས་ཏེ་ཡེ་ནས་ཡོད་
པའི་བྱང་ཆུབ་སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་དུས་སུ་འཛིན་པས་
དམ་དུ་བཅིངས་པ་ལ་བྱའོ། །དེ་འབྱེད་ཅེས་པས། མ་རྟོགས་པ་དུས་སུ་འཛིན་པ་
འཁྲུལ་པའི་བློ་དང་ལྡན་པ་རྣམས་ནི། ཐོག་མ་དང་ཐ་མའི་མཐའ་ལས་འདས་པའི་
བྱང་ཆུབ་སེམས་དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །མངོན་སྤྲུལ་ཐ་
རམས་ཅེས་པས། མངོན་སྤྲུལ་གྱི་ལས་ནི། མ་བཅོས་པའི་བྱང་ཆུབ་སེམས་ལ་འགྲིབ་
པ་ཡིན་ཏེ། མ་རྟོགས་པ་རྣམས་ནི་མངོན་སྤྲུལ་གྱིས་དམ་དུ་བཅིངས་པ་ལ་བྱའོ། །དེ་
འབྱེད་ཅེས་པས། སེམས་ཅན་མ་རྟོགས་པ་མངོན་སྤྲུལ་འཁྲུལ་པའི་བློ་དང་ལྡན་པ་
རྣམས་ནི། མ་བཅོས་པའི་བྱང་ཆུབ་སེམས་དང་འགྱངས་ནས་སྟོར་ཏེ་མི་འཕྲད་པ་ལ་
བྱའོ། །རྣམ་རྟོག་ཐ་རམས་ཅེས་པ། རྣམ་རྟོག་གི་ལས་ནི། མི་དམིགས་པའི་བྱང་ཆུབ་
སེམས་ལ་འགྲིབ་པ་ཡིན་ཏེ། མ་རྟོགས་པ་རྣམས་རྣམ་པར་རྟོག་པས་དམ་དུ་བཅིངས་
པ་ལ་བྱའོ། ། དེ་འབྱེད་ཅེས་པ། མ་རྟོགས་པ་འཁྲུལ་པའི་བློ་དང་ལྡན་པ་རྣམས་ནི། ཅི་
ཡང་མ་ཡིན་པའི་བྱང་ཆུབ་སེམས་དང་འགྱངས་ནས། སྟོར་ཏེ་མི་འཕྲད་པ་ལ་བྱའོ། །
392

སེམས་སྡེ། གབ་འགྲེལ་རྒྱ་ཆེར་བཤད་པ།
༧ དེ་བཙལ་བ་ལ་ནི་དེ་དབྱེའོ་ཞེས་པ། འདི་ནས་མར་ནི་ཀུན་གཞི་བྱང་ཆུབ་ཀྱི་
སེམས་འཕྲུལ་གྱི་ལྡེ་མིག་ཡང་འབྱེད་སྟོན་ཏེ། ཐོག་མ་ཐུགས་རྗེས་ཆེན་པོའི་བྱང་ཆུབ་
སེམས་ནས། ཐ་མ་མི་དམིགས་པའི་བྱང་ཆུབ་སེམས་ཡན་ཆད་ཀྱི་དོན། རང་ཤེས་
རིག་གི་རྒྱལ་པོ་ཀུན་གཞི་བྱང་ཆུབ་སེམས་ཀྱིས་རྟོགས་པར་བྱའོ། །ཉོན་མོངས་པ་ནས།
རྣམ་པར་རྟོགས་པ་ཡན་ཆད། སེམས་ཉིད་ཐུགས་རྗེ་ཆེན་པོའི་བྱིན་གྱིས་བརླབས་ལ་
གསལ་ཏེ། ཐམས་ཅད་སེམས་ཉིད་དུ་ཤེས་པར་བྱའོ། །ཐུགས་རྗེ་འཕྲུལ་གྱི་ཅེས་པ།
ཀུན་གཞི་བྱང་ཆུབ་ཀྱི་སེམས་ལས་ཐུགས་རྗེ་ཆེན་པོ་བྱུང་པའི་དུས་ན། ཉོན་མོངས་
པའི་ལས་ཐུགས་རྗེ་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་
ཉོན་མོངས་པ་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོས། ཐུགས་རྗེ་
དང་ཉོན་མོངས་པ་གཉིས་སུ་མེད་པར་རྟོགས་ན། ཐུགས་རྗེའི་ཡང་ཐུགས་རྗེ་ཆེན་པོའི་
བྱང་ཆུབ་སེམས་ཅེས་པ་དེ་ལ་གདགས་ཏེ། ཐུགས་རྗེ་ཆེན་པོའི་ཀློང་དུ་གྱུར་པའོ། །
བྱམས་པ་འཕྲུལ་ཅེས་པས། ཀུན་གཞི་བྱང་ཆུབ་ཀྱི་སེམས་ལ་བྱམས་པ་ཆེན་པོ་བྱུང་
བའི་དུས་ན། ཞེ་སྡང་གི་ལས་བྱམས་པ་ཆེན་པོའི་བྱང་ཆུབ་སེམས་ལ་འགྲིབ་པ་གསལ་
ནས་སེམས་ཉིད་ཞེ་སྡང་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོ་
ཡིས། ཞེ་སྡང་དང་བྱམས་པ་གཉིས་མེད་པར་སལ་གྱིས་རྟོགས་པའི་དུས་ན། བྱམས་
པའི་ཡང་བྱམས་པ་ཆེན་པོའི་བྱང་ཆུབ་སེམས་ཅེས་པས་མིང་གདགས་ཏེ། བྱམས་པ་
ཆེན་པོའི་ཀློང་དུ་གྱུར་པའོ། ། ཡེ་ཤེས་འཕྲུལ་གྱི་ངེས་པས། ཀུན་གཞི་བྱང་ཆུབ་ཀྱི་
སེམས་ལས་ཡེ་ཤེས་ཆེན་པོ་བྱུང་བའི་དུས་ན། གཏི་མུག་གི་ལས་ཡེ་ཤེས་ཆེན་པོའི་བྱང་
ཆུབ་སེམས་ལ་འགྲིབ་པ་བསལ་ནས། སེམས་ཉིད་གཏི་མུག་མེད་པའི་ཡེ་ཤེས་སུ་ཤར་
ནས། རང་ཤེས་རིག་གི་རྒྱལ་པོ་ཡིས། གཏི་མུག་དང་ཡེ་ཤེས་གཉིས་སུ་མེད་པར་སལ་
གྱིས་རྟོགས་པའི་དུས་ན། ཡེ་ཤེས་ཀྱི་ཡང་ཡེ་ཤེས་ཆེན་པོའི་བྱང་ཆུབ་སེམས་ཅེས་མིང་
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གདགས་ཏེ། ཡེ་ཤེས་ཆེན་པོའི་ཀློང་དུ་གྱུར་པའོ། ། ཞི་བ་འཕྲུལ་གྱི་ཅེས་པས། ཀུན་
གཞི་བྱང་ཆུབ་སེམས་ལས། ཞི་བ་ཆེན་པོ་བྱུང་བའི་དུས་ན། ང་རྒྱལ་གྱི་ལས་ཞི་བ་
ཆེན་པོའི་བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་ང་རྒྱལ་མེད་པའི་
ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོ་ཡིས། ང་རྒྱལ་དང་ཞི་བ་གཉིས་སུ་
མེད་པར་སལ་གྱིས་རྟོགས་པའི་དུས་ན། ཞི་བའི་ཡང་ཞི་བ་ཆེན་པོའི་བྱང་ཆུབ་ཀྱི་
སེམས་ཅེས་མིང་དེ་ལ་གདགས་ཏེ། ཞི་བ་ཆེན་པོའི་ཀློང་དུ་གྱུར་པའོ། ། སྦྱིན་པ་འཕྲུལ་
གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལ་སྦྱིན་པ་ཆེན་པོ་བྱུང་བའི་དུས་ན།
འདོད་ཆགས་ཀྱི་ལས་སྦྱིན་པ་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས། །
སེམས་ཉིད་འདོད་ཆགས་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོ་
ཡིས། འདོད་ཆགས་དང་སྦྱིན་པ་གཉིས་སུ་མེད་པའི་དོན་དེ་སལ་གྱིས་རྟོགས་པའི་
དུས་ན། སྦྱིན་པའི་ཡང་སྦྱིན་པ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས།
སྦྱིན་པ་ཆེན་པོའི་ཀློང་དུ་གྱུར་པའོ། །ཡངས་པ་འཕྲུལ་གྱི་ཅེས་པས། ཀུན་གཞི་བྱང་
ཆུབ་ཀྱི་སེམས་ལས། ཡངས་པ་ཆེན་པོ་བྱུང་བའི་དུས་ན། ཕྲག་དོག་གི་ལས་ཡངས་པ་
ཆེན་པོའི་བྱང་ཆུབ་ཀྱི་སེམས་ལ་འགྲིབས་པ་བསལ་ནས། སེམས་ཉིད་ཕྲག་དོག་མེད་
པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོས། ཕྲག་དོག་དང་ཡངས་པ་
གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན། ཡངས་པའི་ཡང་ཡངས་པ་
ཆེན་པོའི་བྱང་ཆུབ་སེམས་སུ་མིང་དེ་ལ་གདགས་ཏེ་ཡངས་པ་ཆེན་པོའི་ཀློང་དུ་གྱུར་
པའོ། །ཤེས་རབ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་འཁྲུལ་པ་མི་
མངའ་ཞིང་། ཤེས་རབ་ཆེན་པོ་འབྱུང་བའི་དུས་ན། འཁྲུལ་པའི་ཤེས་རབ་ཆེན་པོའི་
བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་འཁྲུལ་པ་མེད་པའི་ཡེ་ཤེས་
སུ་ཤར་ཏེ། རང་ཤེས་རིག་གི་རྒྱལ་པོ་ཡིས་འཁྲུལ་པ་དང་ཤེས་རབ་གཉིས་སུ་མེད་པ་
394

སེམས་སྡེ། གབ་འགྲེལ་རྒྱ་ཆེར་བཤད་པ།
 ༼ཞ༽
སལ་གྱིས་རྟོགས་པའི་དུས་ན། ཤེས་རབ་ཀྱི་ཡང་ཤེས་རབ་ཆེན་པོའི་མིང་དེ་ལ་
གདགས་ཏེ། ཤེས་རབ་ཆེན་པོའི་ཀློང་དུ་གྱུར་པའོ། །བརྩོན་འགྲུས་འཕྲུལ་གྱིས་ཅེས་
པས། ཀུན་གཞི་བྱང་ཆུབ་ཀྱི་སེམས་དེ་ལས། བཏང་སྙོམས་མེད་པའི་བརྩོན་འགྲུས་
བྱུང་བའི་དུས་ན། བཏང་སྙོམས་ཀྱི་ལས་ནི། བརྩོན་འགྲུས་ཆེན་པོའི་བྱང་ཆུབ་སེམས་
ལ་འགྲིབ་པ་བསལ་ནས། སེམས་ཉིད་བཏང་སྙོམས་མེད་པའི་ཡེ་ཤེས་སུ་ཤར་ནས།
རང་ཤེས་རིག་གི་རྒྱལ་པོ་ཡིས། བརྩོན་འགྲུས་དང་བཏང་སྙོམས་གཉིས་སུ་མེད་པའི་
དོན་དེ་སལ་གྱིས་རྟོགས་པའི་དུས་ན། བཙོན་འགྲུས་ཀྱི་ཡང་བརྩོན་འགྲུས་ཆེན་པོའི་
བྱང་ཆུབ་སེམས་སུ་མིང་དེ་ལ་གདགས། བརྩོན་འགྲུས་ཆེན་པོའི་ཀློང་དུ་གྱུར་པའོ། །
བདེ་བ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། བདེ་བ་ཆེན་པོ་བྱུང་
བའི་དུས་ན། སྡུག་བསྔལ་གྱི་ལས་བདེ་བ་ཆེན་པོའི་བྱང་ཆུབ་སེམས་ལ་འགྲིབ་པ་
བསལ་ནས། སེམས་ཉིད་སྡུག་བསྔལ་མེད་པའི་ཡེ་ཤེས་སུ་ཤར་ནས། རང་ཤེས་རིག་
གི་རྒྱལ་པོ་ཡིས། སྡུག་བསྔལ་དང་བདེ་བ་གཉིས་སུ་མེད་པ་སལ་གྱིས་རྟོགས་པའི་དུས་
ན། བདེ་བའི་ཡང་བདེ་བ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས། བདེ་བ་
ཆེན་པོའི་ཀློང་དུ་གྱུར་པའོ། །ལྟ་བ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་
ལས། ལྟ་བ་ཆེན་པོ་བྱུང་བའི་དུས་ན། རྟོག་འཛིན་གྱི་ལས་ལྟ་བ་ཆེན་པོའི་བྱང་ཆུབ་
སེམས་ལ་འགྲིབ་པ་བསལ་ནས། སེམས་ཉིད་རྟོག་འཛིན་མེད་པའི་ཡེ་ཤེས་སུ་ཤར་
ནས། རང་ཤེས་རིག་གི་རྒྱལ་པོས། རྟོག་འཛིན་དང་ལྟ་བ་གཉིས་སུ་མེད་པའི་དོན་དེ་
སལ་གྱིས་རྟོགས་པའི་དུས་ན། ལྟ་བའི་ཡང་ལྟ་བ་ཆེན་པོའི་བྱང་ཆུབ་སེམས་སུ་མིང་དེ་
ལ་གདགས་ཏེ། ལྟ་བ་ཆེན་པོའི་ཀློང་དུ་གྱུར་པའོ། །སྟོབས་ཆེན་འཕྲུལ་གྱི་ཅེས་པས།
ཀུན་གཞི་བྱང་ཆུབ་སེམས་ལས། སྟོབས་ཆེན་ཤུགས་ཀྱིས་འབྱུང་བའི་དུས་ན། ཤུགས་
མེད་ཀྱི་ལས། སྟོབས་ཆེན་ཤུགས་ཀྱིས་འབྱུང་བའི་བྱང་ཆུབ་སེམས་ལ་འགྲིབ་པ་བསལ་རMར་
395

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནས། སེམས་ཉིད་ཤུགས་མེད་མ་ཡིན་པའི་ཡེ་ཤེས་སུ་ཤར་ནས། རང་ཤེས་རིག་གི་
རྒྱལ་པོས། སྟོབས་ཆེན་དང་ཤུགས་མེད་གཉིས་སུ་མེད་པའི་དོན་རྟོགས་པའི་དུས་ན།
སྟོབས་ཆེན་གྱི་ཡང་སྟོབས་ཆེན་ཤུགས་ཀྱིས་འབྱུང་བའི་བྱང་ཆུབ་སེམས་སུ་མིང་དེ་ལ་
གདགས་ཏེ། སྟོབས་ཆེན་ཤུགས་ཀྱིས་འབྱུང་བའི་ཀློང་དུ་གྱུར་པའོ། །ལྷུན་གྲུབ་འཕྲུལ་
གྱི་ཅེས་པ། ཀུན་གཞི་བྱང་ཆུབ་སེམས་ལས་བརྩལ་བ་མེད་པ་ལྷུན་གྱིས་གྲུབ་པའི་དུས་
ན། ཕྲིན་ལས་སྒྱུ་མ་ལས་རྩོལ་བའི་ལས། ལྷུན་གྱིས་གྲུབ་པའི་བྱང་ཆུབ་སེམས་ལ་
འགྲིབ་པ་བསལ་ནས། སེམས་ཉིད་སྒྱུ་མ་ལ་རྩོལ་བ་མེད་པའི་ཡེ་ཤེས་སུ་ཤར་ཏེ།
རང་ཤེས་རིག་གི་རྒྱལ་པོས། ཕྲིན་ལས་སྒྱུ་མ་ལས་རྩོལ་བ་དང་། ལྷུན་གྱིས་གྲུབ་པ་
གཉིས་སུ་མེད་པའི་དོན་སལ་གྱིས་རྟོགས་པའི་དུས་ན། ལྷུན་གྱིས་གྲུབ་པའི་ཡང་གྲུབ་
པ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས་ཏེ། ལྷུན་གྱིས་གྲུབ་པའི་ཀློང་དུ་
གྱུར་པའོ། །རྣམ་དག་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། རྣམ་
པར་དག་པ་བྱུང་བའི་དུས་ན། འཁྲུལ་པ་ལ་སྤྱོད་པའི་ལས། རྣམ་པར་དག་པའི་བྱང་
ཆུབ་སེམས་ལ་འགྲིབས་པ་བསལ་ནས། སེམས་ཉིད་དཔྱད་དུ་མེད་པའི་ཡེ་ཤེས་སུ་
ཤར་ནས། རང་ཤེས་རིག་གི་རྒྱལ་པོ་ཡིས། འཁྲུལ་པ་ལས་སྤྱོད་པ་དང་། རྣམ་པར་
དག་པའི་དོན་དེ་གཉིས་སུ་མེད་པར་སལ་གྱིས་རྟོགས་པའི་དུས་ན། རྣམ་པར་དག་
པའི་ཡང་དག་པ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས་ཏེ། རྣམ་པར་དག་
པའི་ཀློང་དུ་གྱུར་པའོ། །ཡེ་བསྲུང་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་
ཀྱིས། ཡེ་བསྲུང་ཆེན་པོར་གསལ་བར་རྟོགས་པའི་དུས་ན། དམ་ཚིག་བླང་དོར་གྱི་
ལས། ཡེ་བསྲུང་ཆེན་པོའི་བྱང་ཆུབ་ཀྱི་སེམས་ལ་འགྲིབ་པ་བསལ་ནསབས
 ། སེམས་ཉིད་
བླང་དོར་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོས་དམ་ཚིག་བླང་
དོར་དང་ཡེ་བསྲུངས་ཆེན་པོ་གཉིས་སུ་མེད་པར་སལ་གྱིས་རྟོགས་པའི་དུས་ན། ཡེ་
396

སེམས་སྡེ། གབ་འགྲེལ་རྒྱ་ཆེར་བཤད་པ།
སྲུང་གི་ཡང་ཡེ་བསྲུང་ཆེན་པོའི་བྱང་ཆུབ་སེམས་སུ་མིང་དེ་ལ་གདགས་ཏེ། བསྲུང་དུ་
མེད་པའི་ཀློང་དུ་གྱུར་པའོ། །བཟོད་པ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་
སེམས་ལ་བཟོད་པ་ཆེན་པོ་བྱུང་བའི་དུས་ན། དགྲ་ཚོགས་ཀྱི་ལས་བཟོད་པ་ཆེན་པོའི་
བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་དགྲ་ཚོགས་མེད་པའི་ཡེ་
ཤེས་སུ་ཤར་ནས། རང་ཤེས་རིག་གི་རྒྱལ་པོ་ཡིས། དགྲ་ཚོགས་དང་བཟོད་པ་གཉིས་
སུ་མེད་པའི་དོན་དེ་སལ་གྱིས་རྟོགས་པའི་དུས་ན། བཟོད་པའི་ཡང་བཟོད་པ་ཆེན་པོའི་
བྱང་ཆུབ་སེམས་སུ་མིང་དེ་ལ་གདགས་ཏེ། བཟོད་པ་ཆེན་པོའི་ཀློང་དུ་གྱུར་པའོ། །
དམིགས་མེད་འཕྲུལ་གྱི་ཅེས་པ། ཀུན་གཞི་བྱང་ཆུབ་སེམས་ལས་མི་དམིགས་པའི་
དོན་བྱུང་བའི་དུས་ན། མཚོན་པའི་ལས་དམིགས་པ་མེད་པའི་བྱང་ཆུབ་སེམས་ལ་
འགྲིབས་པ་བསལ་ནས། སེམས་ཉིད་མཚོན་དུ་མེད་པའི་ཡེ་ཤེས་སུ་ཤར་ནས། རང་
ཤེས་རིག་གི་རྒྱལ་པོ་ཡིས། མཚོན་པ་དང་དམིགས་སུ་མེད་པའི་དོན་དེ། གཉིས་སུ་
མེད་པར་སལ་གྱིས་རྟོགས་པའི་དུས་ན། མི་དམིགས་པའི་ཡང་མི་དམིགས་པ་ཆེན་པོའི་
བྱང་ཆུབ་སེམས་སུ་མིང་དེ་ལ་གདགས། དམིགས་པ་མེད་པའི་ཀློང་དུ་གྱུར་པའོ། །
ཐིག་ལེ་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལས། ཐིག་ལེ་ཤར་བའི་དུས་
ན། ཀུན་བརྟགས་ཀྱི་ལས་ཐིག་ལེ་ཆེན་པོའི་བྱང་ཆུབ་སེམས་ལ་འགྲིབས་པ་བསལ་
ནས། སེམས་ཉིད་ཀུན་བརྟགས་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་
རྒྱལ་པོས། ཀུན་བརྟགས་དང་ཐིག་ལེ་གཉིས་སུ་མེད་པའི་དོན་དེ་སལ་གྱིས་རྟོགས་
པའི་དུས་ན། ཐིག་ལེའི་ཡང་ཐིག་ལེ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས།
ཐིག་ལེ་ཆེན་པོའི་ཀློང་དུ་གྱུར་པའོ། ། མ་ཆགས་འཕྲུལ་གྱི་ཅེས་པས། ཀུན་གཞི་བྱང་
ཆུབ་སེམས་ལས། ཆགས་པ་མེད་པའི་དོན་བྱུང་བའི་དུས་ན། འཁོར་བའི་ལས་ཆགས་
པ་མེད་པའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་འཁོར་བ་མེད་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོས། འཁོར་བ་དང་ཆགས་པ་མེད་
པའི་དོན་གཉིས་སུ་མེད་པར་སལ་གྱིས་རྟོགས་པའི་དུས་ན། ཆགས་པ་མེད་པའི་ཡང་
ཆགས་པ་མེད་པའི་བྱང་ཆུབ་སེམས་ཅེས་ཀྱང་མིང་དེ་ལ་གདགས། ཆགས་པ་མེད་
པའི་ཀློང་དུ་གྱུར་པའོ། །གསལ་བ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་
ལས། གསལ་བ་ཆེན་པོ་བྱུང་བའི་དུས་ན། རྨོངས་པ་ལས་བསལ་བ་ཆེན་པོའི་བྱང་
ཆུབ་སེམས་ལ་འགྲིབ་པ་བསལ་ནས། སེམས་ཉིད་རྨོངས་པ་མེད་པའི་ཡེ་ཤེས་ཤར་
ནས། རང་ཤེས་རིག་གི་རྒྱལ་པོས། རྨོངས་པ་དང་གསལ་བ་གཉིས་སུ་མེད་པའི་དོན་
དེ་སལ་གྱིས་རྟོགས་པའི་དུས་ན། གསལ་བའི་ཡང་གསལ་བ་ཆེན་པོའི་བྱང་ཆུབ་
སེམས་སུ་མིང་དེ་ལ་གདགས། གསལ་བ་ཆེན་པོའི་ཀློང་དུ་གྱུར་པའོ། །དགོངས་པ་
འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། དགོངས་པ་ཟབ་མོ་བྱུང་
བའི་དུས་ན། གཡོ་རྩོལ་གྱི་ལས་དགོངས་པ་ཟབ་མོའི་བྱང་ཆུབ་ཀྱི་སེམས་ལ་འགྲིབ་པ་
བསལ་ནས། སེམས་ཉིད་གཡོ་རྩོལ་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་
རྒྱལ་པོས། གཡོ་རྩོལ་དང་དགོངས་པ་གཉིས་སུ་མེད་པའི་དོན་དེ་སལ་གྱིས་རྟོགས་
པའི་དུས་ན། དགོངས་པའི་ཡང་དགོངས་པ་ཆེན་པོའི་བྱང་ཆུབ་སེམས་ཅེས་མིང་དེ་
ལ་གདགས། དགོངས་པ་ཆེན་པོའི་ཀློང་དུ་གྱུར་པའོ། །བསམ་གཏན་འཕྲུལ་གྱི་ཅེས་
པས། ཀུན་གཞི་བྱང་ཆུབ་ཀྱི་སེམས་ལས། བསམ་གཏན་ཆེན་པོ་བྱུང་བའི་དུས་ན།
འགྱུར་ལྡོག་གི་ལས་བསམ་གཏན་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས།
སེམས་ཉིད་འགྱུར་ལྡོག་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོ་ཡིས།
འགྱུར་ལྡོག་དང་བསམ་གཏན་གཉིས་སུ་མེད་པར་སལ་གྱིས་རྟོགས་པའི་དུས་ན།
བསམ་གཏན་གྱི་ཡང་བསམ་གཏན་ཆེན་པོའི་བྱང་ཆུབ་སེམས་སུ་མིང་དེ་ལ་གདགས།
བསམ་གཏན་ཆེན་པོའི་ཀློང་དུ་གྱུར་པའོ། །རིག་པ་འཕྲུལ་གྱི་ཅེས་པས། ཀུན་གཞི་
398

སེམས་སྡེ། གབ་འགྲེལ་རྒྱ་ཆེར་བཤད་པ།
བྱང་ཆུབ་སེམས་ཀྱི་སེམས་ལས། རིག་པ་ཆེན་པོ་བྱུང་བའི་དུས་ན། སྒྲིབ་པའི་ལས་
རིག་པ་ཆེན་པོའི་བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་སྒྲིབ་པ་
མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོས། སྒྲིབས་པ་དང་རིག་པ་
གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན། རིག་པའི་ཡང་རིག་པ་ཆེན་
པོའི་བྱང་ཆུབ་སེམས་སུ་མིང་དེ་ལ་གདགས། རིག་པ་ཆེན་པོའི་ཀློང་དུ་གྱུར་པའོ། །
ཡོན་ཏན་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཡོན་ཏན་ཆེན་པོ་
བྱུང་བའི་དུས་ན། ཉེས་སྐྱོན་གྱི་ལས་ཡོན་ཏན་ཆེན་པོ་བྱང་ཆུབ་སེམས་ལ་འགྲིབ་པ་
བསལ་ནས། སེམས་ཉིད་ཉེས་སྐྱོན་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་
སྐྱོན་དང་ཡོན་ཏན་གཉིས་སུ་མེད་པར་སལ་གྱིས་རྟོགས་པའི་དུས་ན།
རྒྱལ་པོས། 
ཡོན་ཏན་གྱི་ཡང་ཡོན་ཏན་ཆེན་པོའི་བྱང་ཆུབ་སེམས་ཀྱི་མིང་དེ་ལ་གདགས། ཡོན་
ཏན་ཆེན་པོའི་ཀློང་དུ་གྱུར་པའོ། །འོད་གསལ་འཕྲུལ་གྱི་ཅེས་པས། ཀུན་གཞི་བྱང་
ཆུབ་ཀྱི་སེམས་ལས། འོད་གསལ་ཆེན་པོ་བྱུང་བའི་དུས་ན། མུན་ནག་གི་ལས། འོད་
གསལ་ཆེན་པོའི་བྱང་ཆུབ་ཀྱི་སེམས་ལ་འགྲིབ་པ་བསལ་ནས། སེམས་ཉིད་མུན་པ་
མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོས། མུན་ནག་དང་འོད་
གསལ་གཉིས་སུ་མེད་པར་སལ་གྱིས་རྟོགས་པའི་དུས་ན། འོད་གསལ་གྱི་ཡང་འོད་
གསལ་ཆེན་པོའི་བྱང་ཆུབ་སེམས་ཅེས་མིང་དེ་ལ་གདགས། འོད་གསལ་ཆེན་པོའི་ཀློང་
དུ་གྱུར་པའོ། །ཐབས་ཆེན་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལ།
ཐབས་ཆེན་ཤུགས་ཀྱིས་འབྱུང་བའི་དུས་ན། འཁྲིག་ཆགས་ཀྱི་ལས་ཐབས་ཆེན་
དབྱིངས་ལས་རོལ་པའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་
འཁྲིགས་ཆགས་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོས། ཐབས་
ཆེན་དང་འཁྲིག་ཆགས་གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན།
399

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐབས་ཆེན་དབྱིངས་ལས་རོལ་པའི་ཡང་རོལ་པ་ཆེན་པོའི་བྱང་ཆུབ་སེམས་ཀྱི་མིང་དེ་
ལ་གདགས། ཐབས་ཆེན་རོལ་པ་ཆེན་པོའི་ཀློང་དུ་གྱུར་པའོ། །བདེན་པ་འཕྲུལ་གྱི་
ཅེས་པས། ཀུན་གཞི་བྱང་ཆུབ་ཀྱི་སེམས་ལ། བདེན་པ་ཆེན་པོ་བྱུང་བའི་དུས་ན།
ལོག་པའི་ལས་བདེན་པ་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས། སེམས་
ཉིད་ལོག་པ་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོས། ལོག་པ་དང་
བདེན་པ་གཉིས་སུ་མེད་པར་སལ་གྱིས་རྟོགས་པའི་དུས་ན། བདེན་པའི་ཡང་བདེན་
པ་ཆེན་པོའི་བྱང་ཆུབ་སེམས་ཀྱི་མིང་དེ་ལ་གདགས། བདེན་པ་ཆེན་པོའི་ཀློང་དུ་གྱུར་
པའོ། །ངང་ཉིད་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལ་ངང་ཉིད་མ་
བཅོས་པ་བྱུང་བའི་དུས་ན། ཤེས་བྱའི་ལས་ངང་ཉིད་མ་བཅོས་པའི། བྱང་ཆུབ་སེམས་
ལ་འགྲིབ་པ་བསལ་ནས། སེམས་ཉིད་ཤེས་བྱ་མེད་པའི་ཡེ་ཤེས་སུ་ཤར་ཏེ། རང་ཤེས་
རིག་གི་རྒྱལ་པོས་ཤེས་བྱ་དང་ངང་ཉིད་གཉིས་སུ་མེད་པར་སལ་གྱིས་རྟོགས་པའི་དུས་
ན། ངང་ཉིད་ཀྱི་ཡང་ངང་ཉིད་བྱང་ཆུབ་སེམས་ཅེས་པ་མིང་དེ་ལ་གདགས། ངང་
ཉིད་བདེ་བ་ཆེན་པོར་གྱུར་པའོ། །བདག་ཉིད་འཕྲུལ་གྱི་ཅེས་པས། ཀུན་གཞི་བྱང་
ཆུབ་ཀྱི་སེམས་ལས། བདག་ཉིད་ཆེན་པོའི་དོན་བྱུང་བའི་དུས་ན། གཞན་དབང་གི་
ལས་བདག་ཉིད་བདེ་བ་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས། སེམས་
ཉིད་གཞན་དབང་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོ་ཡིས།
བདག་ཉིད་དང་གཞན་དབང་གཉིས་སུ་མེད་པར་དོན་དེ་སལ་གྱིས་རྟོགས་པའི་དུས་
ན། བདག་ཉིད་ཀྱི་ཡང་བདག་ཉིད་ཆེན་པོའི་བྱང་ཆུབ་སེམས་ཀྱི་མིང་དེ་ལ་གདགས།
བདག་ཉིད་ཆེན་པོའི་ཀློང་དུ་གྱུར་པའོ། །བྱང་ཆུབ་འཕྲུལ་གྱི་ཅེས་པས། ཀུན་གཞི་
བྱང་ཆུབ་ཀྱི་སེམས་ལས། བྱང་ཆུབ་ཀྱི་ཡང་བྱང་ཆུབ་ཆེན་པོ་བྱུང་བའི་དུས་ན།
བཅིངས་ཚད་ཀྱི་ལས་བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་
400

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
བཅིངས་ཚད་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། བཅིངས་
ཚད་དང་བྱང་ཆུབ་ཀྱི་སེམས་གཉིས་སུ་མེད་པར་སལ་གྱིས་རྟོགས་པའི་དུས་ན། བྱང་
ཆུབ་ཀྱི་ཡང་བྱང་ཆུབ་ཆེན་པོར་མིང་དེ་ལ་གདགས། བྱང་ཆུབ་ཆེན་པོའི་ཀློང་དུ་གྱུར་
པའོ། །གཡུང་དྲུང་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། མི་འགྱུར་
བའི་གཡུང་དྲུང་བྱུང་བའི་དུས་ན། འཆི་འཕོའི་ལས་ནི། གཡུང་དྲུང་གི་བྱང་ཆུབ་
སེམས་ལ་འགྲིབ་པ་བསལ་ནས། སེམས་ཉིད་འཆི་འཕོ་མེད་པའི་ཡེ་ཤེས་སུ་ཤར་ཏེ།
རང་ཤེས་རིག་གི་རྒྱལ་པོ་ཡིས། འཆི་འཕོ་དང་གཡུང་དྲུང་གི་དོན་གཉིས་སུ་མེད་པར་
སལ་གྱིས་རྟོགས་པའི་དུས་ན། གཡུང་དྲུང་གི་ཡང་གཡུང་དྲུང་གི་བྱང་ཆུབ་སེམས་ཀྱི་
མིང་དེ་ལ་གདགས། གཡུང་དྲུང་ཆེན་པོའི་ཀློང་དུ་གྱུར་པའོ། །ཚད་མེད་འཕྲུལ་གྱི་
ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཚད་མེད་པའི་དོན་བྱུང་བའི་དུས་
འཛིན་ཆགས་ཀྱི་ལས། ཚད་མེད་པའི་བྱང་ཆུབ་སེམས་ལ་འགྲིབ་པ་བསལ་ནས།
སེམས་ཉིད་འཛིན་ཆགས་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས།
འཛིན་ཆགས་དང་ཚད་མེད་པར་གཉིས་སུ་མེད་པར་སལ་གྱིས་རྟོགས་པའི་དུས་ན།
ཚད་མེད་པའི་ཡང་ཚད་མེད་པའི་བྱང་ཆུབ་སེམས་ཀྱི་མིང་དེ་ལ་གདགས། ཚད་མེད་
པའི་ཀློང་དུ་གྱུར་པའོ། །ཏིང་འཛིན་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་
སེམས་ལས། ཏིང་འཛིན་གསལ་བར་བྱུང་བའི་དུས་ན། སྟོར་བྲལ་གྱི་ལས་ཏིང་ངེ་
འཛིན་གྱི་བྱང་ཆུབ་སེམས་ལ་འགྲིབས་པ་བསལ་ནསངག
 ། སེམས་ཉིད་སྟོར་བྲལ་མེད་
པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། སྟོར་བྲལ་དང་ཏིང་ངེ་འཛིན་
གཉིས་སུ་མེད་པར་སལ་གྱིས་རྟོགས་པའི་དུས་ན། ཏིང་ངེ་འཛིན་གྱི་ཡང་ཏིང་འཛིན་
ཆེན་པོའི་བྱང་ཆུབ་སེམས་ཀྱི་མིང་དེ་ལ་གདགས། ཏིང་ངེ་འཛིན་ཆེན་པོའི་ཀློང་དུ་
གྱུར་པའོ། །གྲུབ་པ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཡེ་གྲུབ་
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆེན་པོ་བྱུང་བའི་དུས་ན། སྤོངས་པའི་ལས། གྲུབ་པ་ཆེན་པོའི་བྱང་ཆུབ་སེམས་ལ་
འགྲིབ་པ་བསལ་ནས། སེམས་ཉིད་སྤོང་བ་མེད་པའི་ཡེ་ཤེས་སུ་ཤར་ཏེ། རང་ཤེས་
རིག་གི་རྒྱལ་པོ་ཡིས། སྤོང་བ་དང་གྲུབ་པ་གཉིས་སུ་མེད་པའི་དོན་སལ་གྱིས་རྟོགས་
པའི་དུས་ན། གྲུབ་པའི་ཡང་གྲུབ་པ་ཆེན་པོའི་བྱང་ཆུབ་སེམས་ཀྱི་མིང་དེ་ལ་གདགས།
གྲུབ་པ་ཆེན་པོའི་ཀློང་དུ་གྱུར་པའོ། །ཁྱབ་པ་འཕྲུལ་གྱི་ཅེས་པས། ཀུན་གཞི་བྱང་ཆུབ་
ཀྱི་སེམས་ལས། ཁྱབ་པ་ཆེན་པོའི་དོན་བྱུང་བའི་དུས་ན། མངོན་མཐོང་གི་ལས། ཁྱབ་
པ་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་མངོན་མཐོང་
མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། མངོན་མཐོང་དང་ཁྱབ་
པ་གཉིས་སུ་མེད་པར་སལ་གྱིས་རྟོགས་པའི་དུས་ན། ཁྱབ་པའི་ཡང་ཁྱབ་པ་ཆེན་པོའི་
བྱང་ཆུབ་སེམས་སུ་མིང་དེ་ལ་གདགས། ཁྱབ་པ་ཆེན་པོའི་ཀློང་དུ་གྱུར་པའོ། །རྫུ་
འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། རྫུ་འཕྲུལ་ཆེན་པོ་བྱུང་བའི་
དུས་ན་ཐབས་མེད་ཀྱི་ལས། རྫུ་འཕྲུལ་ཆེན་པོའི་བྱང་ཆུབ་སེམས་ལ་འགྲིབ་པ་བསལ་
ནས། སེམས་ཉིད་ཐབས་དང་ལྡན་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་
ཡིས། ཐབས་མེད་དང་རྫུ་འཕྲུལ་གཉིས་སུ་མེད་པར་སལ་གྱིས་རྟོགས་པའི་དུས་ན།
རྫུ་འཕྲུལ་གྱི་ཡང་རྫུ་འཕྲུལ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས། རྫུ་
འཕྲུལ་ཆེན་པོའི་ཀློང་དུ་གྱུར་པའོ། །མན་ངག་འཕྲུལ་གྱི་ཅེས་པས། ཀུན་གཞི་བྱང་
ཆུབ་ཀྱི་སེམས་ལས། མན་ངག་ཡང་དག་པ་བྱུང་བའི་དུས་ན། གོལ་སའི་ལས། མན་
ངག་ཆེན་པོའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་གོལ་ས་མེད་
པའི་མན་ངག་དུ་ཤར་ཏེ། རང་ཤེས་རིག་གི་རྒྱལ་པོ་ཡིས། གོལ་ས་དང་མན་ངག་
གཉིས་སུ་མེད་པར་སལ་གྱིས་རྟོགས་པའི་དུས་ན། མན་ངག་གི་ཡང་མན་ངག་ཆེན་
པོའི་བྱང་ཆུབ་སེམས་སུ་མིང་དེ་ལ་གདགས། མན་ངག་གི་ཀློང་དུ་གྱུར་པའོ། །གདེང་
402

སེམས་སྡེ། གབ་འགྲེལ་རྒྱ་ཆེར་བཤད་པ།
ཆེན་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལས། གདེང་ཆེན་ཀློང་དུ་གྱུར་
པའི་དུས་ན། ངེས་མེད་ཀྱི་ལས། གདེང་ཆེན་ཀློང་དུ་གྱུར་པའི་བྱང་ཆུབ་སེམས་ལ་
འགྲིབ་པ་བསལ་ནས། སེམས་ཉིད་ངེས་པ་མེད་པའི་ཡེ་ཤེས་སུ་ཤར་ནས། རང་ཤེས་
རིག་གི་རྒྱལ་པོ་ཡིས། ངེས་མེད་དང་གདེང་ཆེན་གཉིས་སུ་མེད་པར་སལ་གྱིས་རྟོགས་
པའི་དུས་ན། གདེང་ཆེན་གྱི་ཀློང་དུ་གྱུར་པའི་བྱང་ཆུབ་སེམས་སུ་མིང་དེ་ལ་གདགས།
གདེངས་ཆེན་ཀློང་དུ་གྱུར་པའོ། །རྩོལ་མེད་འཕྲུལ་གྱི་ཅེས་པ། ཀུན་གཞི་བྱང་ཆུབ་
སེམས་ལས། བརྩལ་དུ་མེད་པའི་དོན་བྱུང་བའི་དུས་ན། བྱ་བརྩལ་གྱི་ལས། བརྩལ་
དུ་མེད་པའི་བྱང་ཆུབ་ཀྱི་སེམས་ལ་འགྲིབ་པ་བསལ་ནས། སེམས་ཉིད་བྱ་བརྩལ་མེད་
པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོས། རྩོལ་མེད་དང་བྱ་བརྩལ་གཉིས་
སུ་མེད་པའི་དོན་སལ་གྱིས་རྟོགས་པའི་དུས་ན་བརྩལ་དུ་མེད་པའི་བྱང་ཆུབ་སེམས་སུ་
མིང་དེ་ལ་གདགས་ཏེ། བརྩལ་དུ་མེད་པའི་ཀློང་དུ་གྱུར་པའོ། །རང་སྣང་འཕྲུལ་གྱི་
ཅེས་པ། ཀུན་གཞི་བྱང་ཆུབ་ཀྱི་སེམས་ལས། སྣང་བ་རང་ལ་རང་ཤར་བའི་དུས་ན།
བག་ཆགས་ཀྱི་ལས། སྣང་བ་རང་ལས་རང་ཤར་བའི་བྱང་ཆུབ་སེམས་ལ་འགྲིབས་པ་
བསལ་ནས། སེམས་ཉིད་བག་ཆགས་མེད་པའི་ཡེ་ཤེས་སུ་ཤར་ནས། རང་ཤེས་རིག་
གི་རྒྱལ་པོ་ཡིས། བག་ཆགས་དང་སྣང་བ་རང་ལ་ཤར་བ་དེ། གཉིས་སུ་མེད་པའི་
དོན་སལ་གྱིས་རྟོགས་པའི་དུས་ན། སྣང་བ་རང་ལ་ཤར་བའི་ཡེ་ཤེས་ཆེན་པོའི་བྱང་
ཆུབ་སེམས་སུ་མིང་དེ་ལ་གདགས། རང་སྣང་ཆེན་པོའི་ཀློང་དུ་གྱུར་པའོ། ། ཡེ་ཉིད་
འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལས། ཡེ་ཉིད་ཆེན་པོ་བྱུང་བའི་དུས་
ན། རེ་སྨོན་གྱི་ལས། ཡེ་ཉིད་ཆེན་པོའི་བྱང་ཆུབ་སེམས་ལ་འགྲིབས་པ་བསལ་ནས།
སེམས་ཉིད་རེ་སྨོན་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོས། ཡེ་
ཉིད་དང་རེ་སྨོན་གཉིས་སུ་མེད་པར་སལ་གྱིས་རྟོགས་པའི་དུས་ན། ཡེ་ཉིད་ཀྱི་ཡེ་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཉིད་ཆེན་པོའི་བྱང་ཆུབ་སེམས་སུ་མིང་དེ་ལ་གདགས། ཡེ་ཉིད་ཆེན་པོའི་ཀློང་དུ་གྱུར་
པའོ། །ཆེ་བ་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཆེ་བའི་ཡེ་ཤེས་
བྱུང་བའི་དུས་ན། མངོན་ཤེས་ཀྱི་ལས། ཆེ་བའི་ཡེ་ཤེས་ཀྱི་བྱང་ཆུབ་སེམས་ལ་
འགྲིབས་པ་བསལ་ནས། སེམས་ཉིད་མངོན་ཤེས་མེད་པའི་ཡེ་ཤེས་སུ་ཤར་ནས། རང་
ཤེས་རིག་གི་རྒྱལ་པོ་ཡིས། མངོན་ཤེས་དང་ཆེ་བ་གཉིས་སུ་མེད་པའི་དོན་དེ་སལ་གྱིས་
རྟོགས་པའི་དུས་ན། ཆེ་བ་ཡེ་ཤེས་ཀྱི་བྱང་ཆུབ་སེམས་ཅེས་པ་མིང་དེ་ལ་གདགས། ཆེ་
བ་ཡེ་ཤེས་ཀྱི་ཀློང་དུ་གྱུར་པའོ། །ཤེས་རིག་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་
སེམས་ལས། ཤེས་རིག་བྱུང་བའི་དུས་ན། སྟོང་ཟད་ཀྱི་ལས། ཤེས་རིག་རྒྱལ་པོའི་བྱང་
ཆུབ་སེམས་ལ་འགྲིབ་པ་བསལ་ནས་སེམས་ཉིད་སྟོང་ཟད་མེད་པའི་ཡེ་ཤེས་སུ་ཤར་
ནས། རང་ཤེས་རིག་གི་རྒྱལ་པོ་ཡིས། སྟོང་ཟད་དང་ཤེས་རིག་རྒྱལ་པོ་གཉིས་སུ་མེད་
པར་སལ་གྱིས་རྟོགས་པའི་དུས་ན། རང་ཤེས་རིག་གི་རྒྱལ་པོའི་བྱང་ཆུབ་སེམས་སུ་
མིང་དེ་ལ་གདགས། ཤེས་རིག་ཆེན་པོའི་ཀློང་དུ་གྱུར་པའོ། །ཡང་དག་འཕྲུལ་གྱི་ཅེས་
པས། ཀུན་གཞི་བྱང་ཆུབ་ཀྱི་སེམས་ལས། ཡང་དག་པའི་དོན་བྱུང་བའི་དུས་ན། སྒྲོ་
སྐུར་གྱི་ལས་ཡང་དག་པའི་བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་
སྒྲོ་སྐུར་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། སྒྲོ་སྐུར་དང་
ཤེས་རིག་གཉིས་སུ་མེད་པར་སལ་གྱིས་རྟོགས་པའི་དུས་ན། ཡང་དག་པའི་ཡང་ཡང་
དག་པའི་བྱང་ཆུབ་ཀྱི་སེམས་ཀྱི་མིང་དེ་ལ་གདགས། ཡང་དག་པའི་ཀློང་དུ་གྱུར་
པའོ། །ཆིབས་པ་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལས། རྩེ་རུ་ཆིབས་
པའི་དོན་བྱུང་བའི་དུས་ན། སྤང་ལེན་གྱི་ལས་ཆིབས་པ་ཆེན་པོའི་བྱང་ཆུབ་སེམས་ལ་
འགྲིབ་པ་བསལ་ནས། སེམས་ཉིད་སྤང་ལེན་མེད་པའི་ཡེ་ཤེས་སུ་ཤར་ནས། རང་
ཤེས་རིག་གི་རྒྱལ་པོས། སྤང་ལེན་དང་ཆུབ་པ་གཉིས་སུ་མེད་པར་སལ་གྱིས་རྟོགས་
404

སེམས་སྡེ། གབ་འགྲེལ་རྒྱ་ཆེར་བཤད་པ།
པའི་དུས་ན། ཆིབས་པའི་ཡང་ཆིབ་པ་ཆེན་པོའི་བྱང་ཆུབ་སེམས་སུ་མིང་དེ་ལ་
གདགས། ཆིབས་པ་ཆེན་པོའི་ཀློང་དུ་གྱུར་པའོ། །གཉིས་མེད་འཕྲུལ་གྱི་ཅེས་པ། ཀུན་
གཞི་བྱང་ཆུབ་ཀྱི་སེམས་ལས། གཉིས་སུ་མེད་པའི་དོན་བྱུང་བའི་དུས་ན་སོ་སོར་ལྟ་
བའི་ལས། གཉིས་སུ་མེད་པའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་
སོ་སོ་མ་ཡིན་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། སོ་སོ་དང་ཡང་
དག་པ་གཉིས་སུ་མེད་པར་སལ་གྱིས་རྟོགས་པའི་དུས་ན། གཉིས་སུ་མེད་པའི་ཡང་
གཉིས་སུ་མེད་པའི་བྱང་ཆུབ་སེམས་སུ་མིང་དེ་ལ་གདགས། གཉིས་སུ་མེད་པའི་ཀློང་
དུ་གྱུར་པའོ། །སྐུ་ཉིད་འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། མི་
འགྱུར་བའི་སྐུ་བྱུང་བའི་དུས་ན། གཟུགས་བརྙན་གྱི་ལས། སྐུ་ཉིད་མི་འགྱུར་བ་ལ་
འགྲིབ་པ་བསལ་ནས། སེམས་ཉིད་གཟུགས་བརྙན་མེད་པའི་ཡེ་ཤེས་སུ་ཤར་ཏེ། རང་
ཤེས་རིག་གི་རྒྱལ་པོས། གཟུགས་བརྙན་དང་སྐུ་ཉིད་མི་འགྱུར་བའི་དོན་དེ་སལ་གྱིས་
རྟོགས་པའི་དུས་ན་སྐུ་ཉིད་མི་འགྱུར་བ་ཡང་མི་འགྱུར་བ་ཆེན་པོའི་བྱང་ཆུབ་སེམས་
སུ་མིང་དེ་ལ་གདགས། སྐུ་ཉིད་མི་འགྱུར་བའི་ཀློང་དུ་གྱུར་པའོ། ། སྐྱེ་མེད་འཕྲུལ་གྱི་
ཅེས་པ། ཀུན་གཞི་བྱང་ཆུབ་ཀྱི་སེམས་ལས། སྐྱེ་བ་མེད་པའི་དོན་བྱུང་བའི་དུས་ན།
སྲེད་ལེན་གྱི་ལས་སྐྱེ་བ་མེད་པ་ཡི། བྱང་ཆུབ་སེམས་ལ་འགྲིབ་པ་བསལ་ནས། སེམས་
ཉིད་སྲེད་ལེན་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། སྲེད་ལེན་
དང་སྐྱེ་བ་མེད་པའི་དོན་དེ་སལ་གྱིས་རྟོགས་པའི་དུས་ན། སྐྱེ་བ་མེད་པའི་ཡང་སྐྱེ་བ་
མེད་པའི་བྱང་ཆུབ་སེམས་སུ་མིང་དེ་ལ་གདགས། སྐྱེ་བ་མེད་པའི་ཀློང་དུ་གྱུར་པའོ། །
དཔེ་མེད་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལ་དཔེ་ཡིས་མཚོན་དུ་མེད་
པའི་དོན་བྱུང་བའི་དུས་ན་དཔྱོད་པའི་ལས། དཔེ་མེད་པའི་བྱང་ཆུབ་སེམས་ལ་
འགྲིབ་པ་བསལ་ནས། སེམས་ཉིད་དཔྱོད་པ་མེད་པའི་ཡེ་ཤེས་སུ་ཤར་ནས། རང་
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཤེས་རིག་གི་རྒྱལ་པོ་ཡིས། དཔྱོད་དང་དཔེ་ལས་འདས་པའི་མཚོན་དུ་མེད་པ་དེ་
གཉིས་སུ་མེད་པར་སལ་གྱིས་རྟོགས་པའི་དུས་ན། དཔེ་ལས་འདས་པའི་ཡང་འདས་
པ་ཆེན་པོའི་བྱང་ཆུབ་སེམས་སུ་མིང་དེ་ལ་གདགས། དཔེ་ལས་འདས་པའི་ཀློང་དུ་
གྱུར་པའོ། །བཙལ་མེད་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལས།
བཙལ་མེད་འཕྲུལ་གྱི་དོན་བྱུང་བའི་དུས་ན། འདུ་བྱེད་ཀྱི་ལས་བཙལ་མེད་འཕྲུལ་གྱི་
དོན་ལ་འགྲིབ་པ་བསལ་ནས་སེམས་ཉིད་བཙལ་མེད་འཕྲུལ་གྱི་ཡེ་ཤེས་སུ་ཤར་ནས།
རང་ཤེས་རིག་གི་རྒྱལ་པོས་འདུ་བྱེད་དང་བཙལ་དུ་མེད་པ་གཉིས་སུ་མེད་པའི་དོན་
དེ་སལ་གྱིས་རྟོགས་པའི་དུས་ན། བཙལ་མེད་འཕྲུལ་གྱི་ཡང་བཙལ་མེད་ཆེན་པོའི་
བྱང་ཆུབ་སེམས་སུ་མིང་དེ་ལ་གདགས། བཙལ་མེད་ཆེན་པོའི་ཀློང་དུ་གྱུར་པའོ། །
མེད་པ་འཕྲུལ་གྱི་ཅེས་པས། བྱང་ཆུབ་ཀྱི་སེམས་ལས་མཚན་མ་མེད་པའི་དོན་བྱུང་
བའི་དུས་ན། མཚན་མའི་ལས་ནི། མཚན་མ་མེད་པའི་བྱང་ཆུབ་སེམས་ལ་འགྲིབ་པ་
བསལ་ནས། སེམས་ཉིད་མཚན་མ་མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་
རྒྱལ་པོ་མཚན་མ་མེད་པ་དང་མཚན་མ་མེད་པའི་དོན་སལ་གྱིས་རྟོགས་པའི་དུས་ན།
མཚན་མ་མེད་པའི་ཡང་མཚན་མ་མེད་པའི་བྱང་ཆུབ་སེམས་ཀྱི་མིང་དེ་ལ་གདགས།
མཚན་མ་མེད་པའི་ཀློང་དུ་གྱུར་པའོ། །ཕྱལ་བ་འཕྲུལ་གྱི་ཅེས་པ། ཀུན་གཞི་བྱང་ཆུབ་
ཀྱི་སེམས་ལས། ཕྱལ་བ་ཆེན་པོའི་དོན་བྱུང་བའི་དུས་ན། དངོས་པོའི་ལས། ཕྱལ་བ་
ཆེན་པོའི་བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་དངོས་པོ་མེད་པའི་
ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། དངོས་པོ་དང་ཕྱལ་བ་གཉིས་སུ་
མེད་པར་སལ་གྱིས་རྟོགས་པའི་དུས་ན། ཕྱལ་བའི་ཡང་ཕྱལ་བ་ཆེན་པོའི་བྱང་ཆུབ་
སེམས་སུ་མིང་དེ་ལ་གདགས། ཕྱལ་བ་ཆེན་པོའི་ཀློང་དུ་གྱུར་པའོ། །གཅིག་པུར་
འཕྲུལ་གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཐིག་ལེ་ཆེན་པོ་ཉག་གཅིག་
406

སེམས་སྡེ། གབ་འགྲེལ་རྒྱ་ཆེར་བཤད་པ།
གི་དོན་བྱུང་བའི་དུས་ན། ཀུན་འབྱུང་གི་ལས་ནི་ཐིག་ལེ་ཉག་གཅིག་མ་ལ་འགྲིབ་པ་
བསལ་ནས། སེམས་ཉིད་ཀུན་འབྱུང་མེད་པའི་ཡེ་ཤེས་སུ་ཤར་ནས། རང་ཤེས་རིག་
གི་རྒྱལ་པོ་ཡིས། ཀུན་འབྱུང་དང་ཐིག་ལེ་ཉག་གཅིག་གཉིས་སུ་མེད་པར་སལ་གྱིས་
རྟོགས་པའི་དུས་ན། གཅིག་པུ་ཡང་གཅིག་པུའི་བྱང་ཆུབ་སེམས་སུ་མིང་དེ་ལ་
གདགས། གཅིག་པུ་ཆེན་པོའི་ཀློང་དུ་གྱུར་པའོ། ། ལྷུན་རྫོགས་འཕྲུལ་གྱི་ཅེས་པ། བྱང་
ཆུབ་ཀྱི་སེམས་ལས། ལྷུན་གྱི་རྫོགས་པ་བྱུང་བའི་དུས་ན། འབད་རྩོལ་གྱི་ལས། ལྷུན་
གྱི་རྫོགས་པའི་བྱང་ཆུབ་སེམས་ལ་འགྲིབས་པ་བསལ་ནས། སེམས་ཉིད་འབད་རྩོལ་
མེད་པའི་ཡེ་ཤེས་སུ་ཤར་ཏེ། རང་ཤེས་རིག་གི་རྒྱལ་པོ་ཡིས། འབད་རྩོལ་དང་ལྷུན་
གྱིས་རྫོགས་པ་གཉིས་སུ་མེད་པར་སལ་གྱིས་རྟོགས་པའི་དུས་ན། ལྷུན་གྱིས་རྫོགས་
པའི་ཡང་རྫོགས་པ་ཆེན་པོའི་བྱང་ཆུབ་ཀྱི་སེམས་སུ་མིང་དེ་ལ་གདགས། ལྷུན་གྱིས་
རྫོགས་པའི་ཀློང་དུ་གྱུར་པའོ། །དེ་བཞིན་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་
སེམས་ལས། དེ་བཞིན་ཉིད་ཀྱི་དོན་བྱུང་བའི་དུས་ན། ཅི་བཞིན་གྱི་ལས། དེ་བཞིན་
ཉིད་ནི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་ཅི་བཞིན་མེད་པའི་ཡེ་
ཤེས་སུ་ཤར་ནས། རང་ཤེས་རིག་གི་རྒྱལ་པོ་ཡིས། ཅི་བཞིན་དང་དེ་བཞིན་གཉིས་སུ་
མེད་པར་སལ་གྱིས་རྟོགས་པའི་དུས་ན། དེ་བཞིན་གྱིས་ཡང་དེ་བཞིན་གྱིས་བྱང་ཆུབ་
སེམས་སུ་མིང་དེ་ལ་གདགས། དེ་བཞིན་ཉིད་ཀྱི་ཀློང་དུ་གྱུར་པའོ། ། ཡེ་གནས་འཕྲུལ་
གྱི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཡེ་ནས་གནས་པའི་དོན་དེ་བྱུང་
བའི་དུས་ན། འབྱུང་འཇུག་གི་ལས། ཡེ་ནས་གནས་པའི་བྱང་ཆུབ་སེམས་ལ་འགྲིབ་
པ་བསལ་ནས། སེམས་ཉིད་འབྱུང་འཇུག་མེད་པའི་ཡེ་ཤེས་སུ་ཤར་ཏེ། རང་ཤེས་
རིག་གི་རྒྱལ་པོ་ཡིས། འབྱུང་འཇུག་དང་ཡེ་ནས་གནས་པ་གཉིས་སུ་མེད་པར་སལ་
གྱིས་རྟོགས་པའི་དུས་ན། ཡེ་ནས་གནས་པའི་ཡང་ཡེ་ནས་གནས་པའི་བྱང་ཆུབ་
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་སུ་མིང་དེ་ལ་གདགས། ཡེ་ནས་གནས་པ་ཆེན་པོའི་ཀློང་དུ་གྱུར་པའོ། ། ཡེ་
ཡོད་འཕྲུལ་གྱི་ཅེས་པ། ཀུན་གཞི་བྱང་ཆུབ་ཀྱི་སེམས་ལས། ཡེ་ནས་ཡོད་པའི་དོན་
གསལ་བར་བྱུང་བའི་དུས་ན་དུས་སུ་འཛིན་པའི་ལས། ཡེ་ནས་ཡོད་པའི་བྱང་ཆུབ་
སེམས་ལ་འགྲིབ་པ་བསལ་ནས། སེམས་ཉིད་ཐོག་མ་དང་ཐ་མ་མེད་པའི་ཡེ་ཤེས་སུ་
ཤར་ཏེ། རང་ཤེས་རིག་གི་རྒྱལ་པོའི་དུས་སུ་འཛིན་པ་དང་ཡེ་ནས་ཡོད་པ་གཉིས་སུ་
མེད་པར་སལ་གྱིས་རྟོགས་པའི་དུས་ན། ཡེ་ཡོད་ཀྱི་ཡང་ཡེ་ཡོད་བྱང་ཆུབ་སེམས་ཅེས་
མིང་དེ་ལ་གདགས། ཡེ་ཡོད་ཆེན་པོའི་ཀློང་དུ་གྱུར་པའོ། །མ་བཅོས་འཕྲུལ་གྱི་ཅེས་པ།
བྱང་ཆུབ་ཀྱི་སེམས་ལས་བཅོས་སུ་མེད་པའི་དོན་བྱུང་བའི་དུས་ན། མངོན་སྤྲུལ་གྱི་
ལས། བཅོས་སུ་མེད་པའི་བྱང་ཆུབ་སེམས་ལ་འགྲིབ་པ་བསལ་ནས། སེམས་ཉིད་
མངོན་སྤྲུལ་མེད་པའི་ཡེ་ཤེས་སུ་ཤར་ནས། རང་ཤེས་རིག་གི་རྒྱལ་པོ་ཡིས། མངོན་
སྤྲུལ་དང་མ་བཅོས་པ་གཉིས་སུ་མེད་པར་སལ་གྱིས་རྟོགས་པའི་དུས་ན། མ་བཅོས་
པའི་ཡང་མ་བཅོས་པའི་བྱང་ཆུབ་སེམས་སུ་མིང་དེ་ལ་གདགས། བཅོས་སུ་མེད་པའི་
ཀློང་དུ་གྱུར་པའོ། །མ་ཡིན་འཕྲུལ་གྱི་ཅེས་པས། ཀུན་གཞི་བྱང་ཆུབ་སེམས་ལས། ཅི་
ཡང་མ་ཡིན་པའི་དོན་བྱུང་བའི་དུས་ན། རྣམ་པར་རྟོག་པའི་ལས། ཅི་ཡང་མ་ཡིན་
པ་ལ་འགྲིབ་པ་བསལ་ནས། སེམས་ཉིད་རྣམ་པར་རྟོག་པ་རྡུལ་ཀྱང་མེད་པའི་ཡེ་ཤེས་
སུ་ཤར་ཏེ། རང་ཤེས་རིག་གི་རྒྱལ་པོས། རྣམ་པར་རྟོག་པ་དང་ཅི་ཡང་མ་ཡིན་པ་
གཉིས་སུ་མེད་པར་སལ་གྱིས་རྟོགས་པའི་དུས་ན། ཅི་ཡང་མ་ཡིན་པའི་ཡང་ཅི་ཡང་
མ་ཡིན་པའི་བྱང་ཆུབ་སེམས་སུ་མིང་དེ་ལ་གདགས། ཅི་ཡང་མ་ཡིན་པའི་ཀློང་དུ་
གྱུར་པའོ། །དེ་ལྟ་བུའི་དོན་དེ་གསལ་བར་རྟོགས་པའི་དུས་ན། ཀུན་གཞི་ཅི་ཡང་མ་
ཡིན་པ་ལ། ནམ་མཁའ་དང་འདྲ་བའི་ཀློང་ནས། ཡེ་ཤེས་ཅིར་ཡང་མ་གཡོས་པ།
ནམ་མཁའ་དང་འདྲ་བ་ཤར་ནས། དགོངས་པ་ཅི་ཡང་མ་ཡིན་པ་ནམ་མཁའ་དང་
408

སེམས་སྡེ། གབ་འགྲེལ་རྒྱ་ཆེར་བཤད་པ།
འདྲ་བ་ཡིས། འབྲས་བུ་ཅིར་ཡང་མ་ཡིན་པ་ནམ་མཁའ་དང་འདྲ་བ་ཐོབ་ཅེས་བྱའོ། །
༧ ཉོན་མོངས་བློ་ནི་བདུད་འདྲ་ཅེས་པ། འདི་ནས་མར་ནི་བྱང་ཆུབ་ཀྱི་སེམས་
བདུད་རྩི་ཟིལ་ཐིགས་སྟོན་ཏེ། ཉོན་མོངས་པ་བརྒྱད་ཁྲི་བཞི་སྟོང་ནི་བདུད་དང་འདྲ་
ལ། དེ་ལས་བདུད་བསམ་གྱིས་མི་ཁྱབ་པ་ལས། བདུད་རྣམ་པ་གསུམ་དུ་འདུས་པ་
ལ། དེ་ཡང་དོན་དམ་པར་བདུད་གཅིག་ཏུ་འདུས་ཏེ། དེ་ལ་བདུད་གསུམ་ནི། སྒྱུ་མ་
མངོན་དུ་བྱུང་བས་གསོད་པར་བྱེད་པའི་བདུད་དང་གཅིག །རང་བཞིན་རྒྱུ་ལས་བྱུང་
བའི་བདུད་ཀྱིས་འཁོར་བ་བརྒྱུད་པ་དང་གཉིས། མ་རིག་འཁྲུལ་པའི་བདུད་ཀྱིས་ཡང་
ལས་ཡང་དུ་གསོད་པ་དང་གསུམ། དེ་ཡང་དོན་དུ་མ་རིག་འཁྲུལ་པའི་བདུད་ལ་
འདུས་པའོ། །དེ་ལ་བཤད་ན། སྒྱུ་མ་མངོན་དུ་བྱུང་བས་གསོད་པའི་བདུད་ཀྱིས། སོ་
སོ་གུད་གུད་དུ་བསྐོས་ཏེ། གང་ལ་གདོན་ཅིང་གསོད་པར་བྱེད་པ་ཐམས་ཅད་དོ། །
རང་བཞིན་རྒྱུ་ལས་བྱུང་བའི་བདུད་ནི། ཕུང་པོའི་བདུད་དང་འཆི་བདག་གི་བདུད་
དང༌། ཉོན་མོངས་པའི་བདུད་དང་ལྷ་ཡི་བུའི་བདུད་དང་བཞིའོ། ། མ་རིག་འཁྲུལ་
པའི་བདུད་ནི་ཀུན་གཞི་བྱང་ཆུབ་སེམས་ལས། མ་རིག་ཅིང་འཁྲུལ་པས་དཔེར་ན་
རྒན་མོ་ལོང་མ་ཁྲིད་པའི་མི་དང་བྲལ་ནས་འཐོམ་པ་བཞིན་དུ་ཁམས་གསུམ་འཁོར་
བའི་གནས་སུ་འཁྱམས་ནས་ཡང་ཤི་ཡང་སོས་བྱེད་པ་ལ་བྱའོ། ། རྒྱུ་མ་རིག་པ་ལས་ཅི་
བྱུང་བ་ནི། སྒྱུ་མ་མངོན་དུ་བྱུང་བའི་བདུད་དང་འདྲ་སྟེ། མ་རིག་པ་ལས་བྱུང་བའི་
ཉོན་མོངས་པ་ཐམས་ཅད་ནི་བདུད་ཡིན་ནོ། །ཐུགས་རྗེ་སེམས་ནི་ཅེས་པས། རྩི་རྣམ་
པ་གསུམ་ཏེ། འདུས་བྱས་ལས་གྲུབ་པའི་རྩི་དང་གཅིག །སྤྱི་མཐུན་ལས་བྱུང་བའི་རྩི་
དང་གཉིས། ཡང་དག་དོན་གྱི་རྩི་དང་གསུམ་མོ། །འདུས་བྱས་གྲུབ་པའི་རྩི་ནི། སྒྱུ་མ་
མངོན་དུ་བྱུང་བའི་བདུད་ལ་བཏང་། སྤྱི་མཐུན་ལས་ཀྱི་རྩི་ནི། རང་བཞིན་རྒྱུ་ལས་
བྱུང་བའི་བདུད་ལ་བཏང་། ཡང་དག་དོན་གྱི་རྩི་ནི། མ་རིག་འཁྲུལ་པའི་བདུད་ལ་
409

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཏང་ངོ༌། ཡང་ན་ཀུན་གཞི་བྱང་ཆུབ་ཀྱི་སེམས་ལས། ཐུགས་རྗེ་ཆེན་པོ་རྩི་དང་འདྲ་
བ་བྱུང་ནས། ཉོན་མོངས་པ་བདུད་དང་འདྲ་བ་ལ་བཏང་བ་ལ་བྱའོ། །བདུད་རྩི་ཞེས་
ཀྱང་དེ་ལ་བྱ་ཅེས་པས། བདུད་ཀྱིས་གསོད་པར་བྱེད་པ་ལ། རྩི་ཡིས་གསོ་བར་བྱེད་པ་
གཏང་བ་ལ་བྱའོ། །བོན་ཉིད་ནམ་མཁའ་ཅེས་པ། བོན་ཉིད་ནམ་མཁའ་དང་འདྲ་
བའི་དབྱིངས་སུ། སེམས་ཉིད་ནམ་མཁའ་དང་འདྲ་བའི་ཐུགས་རྗེའི་འོད་བྱུང་ནས།
རྒྱུ་དང་འབྲས་བུ་གཉིས་སུ་མེད་པར་རྟོགས་པ་ལ་བྱའོ། །མཁའ་ཀློང་ཡེ་ནས་ཅེས་
པས། ཀུན་གཞི་མ་གཡོས་པ་ཡེ་ནས་ཡངས་པའི་སྣོད་དེ་རུ། རིག་པའི་ཡེ་ཤེས་བྱེ་མ་
ལ་ཟིལ་པ་འཐིགས་པ་བཞིན་དུ་འཐིགས་པ་ལ་བྱའོ། །ཟིལ་ཐིགས་ཅེས་པས། བོན་
ཉིད་མ་གཡོས་པའི་དབྱིངས་སུ། སེམས་ཉིད་འཐིག་པས། ཀུན་གཞི་ཉོན་མོངས་པ་
མེད་པ་ནམ་མཁའ་དང་འདྲ་བའི་ཀློང་ནས། ཡེ་ཤེས་ཉོན་མོངས་པ་མེད་པ་ནམ་
མཁའ་དང་འདྲ་བ་ཤར་ཏེ། དགོངས་པ་ཉོན་མོངས་པ་མེད་པ་ནམ་མཁའ་དང་འདྲ་
བས། འབྲས་བུ་ཉོན་མོངས་པ་མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །ཞེ་
སྡང་བློ་ཅེས་པས། མ་རྟོགས་པ་ཞེ་སྡང་ལ་ཤས་ཆེ་བ་རྣམས་ནི་བདུད་དང་འདྲ་སྟེ།
འཁོར་བའི་གནས་ནས་གནས་སུ་ཡང་ལས་ཡང་དུ་ཞེ་སྡང་གིས་གསོད་པར་བྱེད་པ་
ལ་བྱའོ། །གསོད་པར་བྱེད་པ་ནི་བདུད་དང་འདྲ་བའོ། །བྱམས་པའི་སེམས་ཅེས་པ།
ཀུན་གཞི་བྱང་ཆུབ་ཀྱི་སེམས་ལས། ཐམས་ཅད་བུ་གཅིག་མ་ལྟར་བྱམས་པ་ཆེན་པོ་
བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ། བྱམས་པ་ཆེན་པོས་ཞེ་སྡང་
བརླགས་པར་བྱས་པ་ལ་བྱའོ། །བདུད་རྩི་ཅེས་པ། བྱང་ཆུབ་སེམས་བྱམས་པ་ཆེན་
པོའི་དབྱིངས་སུ། ཉོན་མོངས་པའི་ཞེ་སྡང་ཞི་ནས་མི་སྣང་པ་ལ་བྱའོ། །བྱམས་སྡང་
གཉིས་མེད་ཅེས་པས། དོན་དམ་པར་བྱང་ཆུབ་སེམས་རྟོགས་པའི་དུས་ན། བྱམས་པ་
དང་ཞེ་སྡང་གཉིས་ཀྱང་། མཉམ་པ་ཉིད་གཉིས་སུ་མེད་པའི་དོན་ལ་རོ་གཅིག་པ་ལ་
410

སེམས་སྡེ། གབ་འགྲེལ་རྒྱ་ཆེར་བཤད་པ།
བྱའོ། །བྱང་ཆུབ་སེམས་ཅེས་པ། ཞེ་སྡང་དང་བྱམས་པ་གཉིས་སུ་མེད་པའི་དོན་དེ།
རང་ཤེས་རིག་གི་རྒྱལ་པོས་རྟོགས་པའི་དུས་ན། བོན་ཉིད་ཀྱི་དབྱིངས་སུ་སེམས་ཉིད་
ཟིལ་པར་འཐིག་པ་བཞིན་དུ་འཐིགས་པ་ལ་བྱའོ། །ཟིལ་ཐིགས་ཅེས་པ། བོན་ཉིད་ལ་
སེམས་ཉིད་ཐིམས་པའི་དུས་ན། ཀུན་གཞི་ཞེ་སྡང་མེད་པ་ནམ་མཁའ་དང་འདྲ་བའི་
ཀློང་དུ། ཡེ་ཤེས་ཞེ་སྡང་མེད་པ་ནམ་མཁའ་དང་འདྲ་བ་ཤར་ནས། དགོངས་པ་ཞེ་
སྡང་མེད་པ་ནམ་མཁའ་དང་འདྲ་བས། འབྲས་བུ་ཞེ་སྡང་མེད་པ་ནམ་མཁའ་དང་
འདྲ་བ་ཐོབ་ཅེས་དེ་ལ་བྱའོ། །གཏི་མུག་བློ་ནི་ཅེས་པ། མ་རྟོགས་པ་གཏི་མུག་ལ་ཤས་
ཆེ་བ་རྣམས་ནི་བདུད་དང་འདྲ་སྟེ། འཁོར་བའི་གནས་སུ་ཡང་ལས་ཡང་དུ་གཏི་མུག་
སེམས་གསལ་བའི་ཡེ་ཤེས་བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ། ཡེ་
ཤེས་ཆེན་པོས་གཏི་མུག་བརླགས་པར་བྱས་པ་ལ་བྱའོ། །བདུད་རྩི་ཅེས་པ། བྱང་ཆུབ་
སེམས་ཡེ་ཤེས་ཆེན་པོའི་དབྱིངས་སུ། ཉོན་མོངས་པ་གཏི་མུག་མི་སྣང་བ་ལ་བྱའོ། །
མུན་སྣང་གཉིས་མེད་ཅེས་པ། དོན་དམ་པར་ཡེ་ཤེས་ཆེན་པོ་རྟོགས་པའི་དུས་ན། ཡེ་
ཤེས་ཆེན་པོ་དང་གཏི་མུག་གཉིས་ཀྱང༌། མཉམ་པ་ཉིད་གཉིས་སུ་མེད་པའི་དོན་ལ་
རོ་གཅིག་པ་ལ་བྱའོ། །བྱང་ཆུབ་སེམས་ཀྱི་ཅེས་པ། གཏི་མུག་དང་ཡེ་ཤེས་གཉིས་སུ་
མེད་པའི་དོན་དེ། རང་ཤེས་རིག་གི་རྒྱལ་པོས་རྟོགས་པའི་དུས་ན། བོན་ཉིད་དབྱིངས་
སུ་སེམས་ཉིད་ཐིམ་པ་ལ་བྱའོ། །ཟིལ་ཐིགས་ཅེས་བྱ་བ། ཀུན་གཞི་མ་རྨོངས་པ་གཏི་
མུག་མེད་པ་ནམ་མཁའ་དང་འདྲ་བའི་དབྱིངས་ན། ཡེ་ཤེས་མ་རྨོངས་པ་ནམ་མཁའ་
དང་འདྲ་བ་ཤར་ནས། དགོངས་པ་མ་རྨོངས་པ་གཉིས་སུ་མེད་པ་ནམ་མཁའ་དང་
འདྲ་བ་ཡིས། འབྲས་བུ་མ་རྨོངས་པ་ནམ་མཁའ་དང་འདྲ་བ་ཐོབ་ཅེས་བྱའོ། །ང་རྒྱལ་
བློ་ནི་ཅེས་པ། མ་རྟོགས་པ་ང་རྒྱལ་ལ། ཤས་ཆེ་བ་རྣམས་ནི་བདུད་དང་འདྲ་སྟེ།
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཁོར་བའི་གནས་སུ་ང་རྒྱལ་གྱིས་ཡང་ལས་ཡང་དུ་གསོད་པར་བྱེད་པ་ལ་བྱའོ། ། ཞི་
བའི་སེམས་ནི་ཅེས་པས། ཀུན་གཞི་བྱང་ཆུབ་ཀྱི་སེམས་ལས། ཞི་བ་ཆེན་པོ་བྱུང་བའི་
དུས་ན། བདུད་ལ་རྩི་བཏང་བ་དང་འདྲ་སྟེ། ཞི་བས་ང་རྒྱལ་བརླག་པར་བྱས་པའོ། །
བདུད་རྩི་ཅེས་པ། བྱང་ཆུབ་སེམས་ཞི་བ་ཆེན་པོའི་དབྱིངས་སུ། ཉོན་མོངས་པའི་ང་
རྒྱལ་མི་སྣང་བར་གྱུར་པ་ལ་བྱའོ། ། ཞི་གནས་ལྷག་མཐོང་ཅེས་པ། དོན་དམ་པར་ཞི་
བ་ཆེན་པོའི་བྱང་ཆུབ་སེམས་རྟོགས་པའི་དུས་ན། ང་རྒྱལ་དང་ཞི་བ་གཉིས་ཀྱང་།
མཉམ་པ་ཉིད་གཉིས་སུ་མེད་དེ་རོ་གཅིག་པ་ལ་བྱའོ། །བྱང་ཆུབ་སེམས་ཀྱི་ཅེས་པ།
ཞི་བ་དང་ང་རྒྱལ་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་རྟོགས་པའི་
དུས་ན། བོན་ཉིད་དབྱིངས་སུ་སེམས་ཉིད་ཐིམ་པ་ལ་བྱའོ། །ཟིལ་ཐིགས་ཅེས་པ།
བོན་ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་ང་རྒྱལ་མེད་པ་ནམ་མཁའ་དང་
འདྲ་བའི་དབྱིངས་ནས། ཡེ་ཤེས་ང་རྒྱལ་མེད་པ་ནམ་མཁའ་དང་འདྲ་བ་ཤར་ཏེ།
དགོངས་པ་ང་རྒྱལ་མེད་པ་ནམ་མཁའ་དང་འདྲ་བས། འབྲས་བུ་ང་རྒྱལ་མེད་པ་
ནམ་མཁའ་དང་འདྲ་བ་ཐོབ་ཅེས་དེ་ལ་བྱའོ། །འདོད་ཆགས་བློ་ནི་ཅེས་པས། མ་
རྟོགས་པ་འདོད་ཆགས་ལ་ཤས་ཆེ་བ་རྣམས་ནི་བདུད་དང་འདྲ་སྟེ། འཁོར་བའི་
གནས་ནས་འདོད་ཆགས་ཀྱིས་ཡང་ལས་ཡང་དུ་གསོད་པར་བྱེད་པ་ལ་བྱའོ། །སྦྱིན་
པའི་སེམས་ནི་ཅེས་པ། ཀུན་གཞི་བྱང་ཆུབ་ཀྱི་སེམས་ལས་མ་གོད་སྦྱིན་པ་ཡོངས་སུ་
གཏོང་བའི་དུས་ན། བདུད་ལ་རྩི་གཏོང་བ་དང་འདྲ་སྟེ། སྦྱིན་པ་ཆེན་པོས་འདོད་
ཆགས་བརླག་པར་བྱས་པ་ལ་བྱའོ། །བདུད་རྩི་ཞེས་བྱ་བ་ཅེས་པ། བྱང་ཆུབ་སེམས་
སྦྱིན་པ་ཆེན་པོའི་དབྱིངས་སུ། ཉོན་མོངས་པའི་འདོད་ཆགས་མི་སྣང་བར་གྱུར་པ་ལ་
བྱའོ། །སྦྱིན་ཆགས་གཉིས་མེད་ཅེས་པས། སྦྱིན་པ་ཆེན་པོ་བྱང་ཆུབ་ཀྱི་སེམས་རྟོགས་
པའི་དུས་ན། འདོད་ཆགས་དང་སྦྱིན་པ་གཉིས་ཀྱང་མཉམ་ཉིད་གཉིས་སུ་མེད་པའི་
412

སེམས་སྡེ། གབ་འགྲེལ་རྒྱ་ཆེར་བཤད་པ།
དོན་ལ་རོ་གཅིག་པ་ལ་བྱའོ། །བྱང་ཆུབ་སེམས་ཀྱི་ཅེས་པ། འདོད་ཆགས་དང་སྦྱིན་པ་
གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་རྟོགས་པའི་དུས་ན། བོན་
ཉིད་འདོད་ཆགས་མེད་པའི་དབྱིངས་སུ། སེམས་ཉིད་འདོད་ཆགས་མེད་པ་བྱེ་མ་ལ་
ཟིལ་པ་འཐིགས་པ་བཞིན་དུ་ཐིགས་པ་ལ་བྱའོ། །ཟིལ་འཐིགས་ཅེས་པ། བོན་ཉིད་ལ་
སེམས་ཉིད་ཐིམ་པའི་དུས་ན། ཀུན་གཞི་དང་འདོད་ཆགས་མེད་པ་ནམ་མཁའ་དང་
འདྲ་བའི་དབྱིངས་ནས། ཡེ་ཤེས་འདོད་ཆགས་མེད་པ་ནམ་མཁའ་དང་འདྲ་བ་ཤར་
ཏེ། དགོངས་པ་འདོད་ཆགས་མེད་པ་ནམ་མཁའ་དང་འདྲ་བ་ཡིས། འབྲས་བུ་འདོད་
ཆགས་མེད་པ་ནམ་མཁའ་དང་འདྲ་བ་ཐོབ་ཅེས་པ་དེ་ལ་བྱའོ། ། ཕྲག་དོག་བློ་ནི་ཅེས་
པ། མ་རྟོགས་པ་ཕྲག་དོག་ལ་ཤས་ཆེ་བ་རྣམས་ནི། བདུད་དང་འདྲ་སྟེ། འཁོར་བའི་
གནས་སུ་ཕྲག་དོག་གིས་ཡང་ལས་ཡང་དུ་གསོད་པ་ལ་བྱའོ། །ཡངས་པ་སེམས་ནི་
ཅེས་པས། ཀུན་གཞི་བྱང་ཆུབ་སེམས་ལ། ཡངས་པ་ཆེན་པོ་བྱུང་བའི་དུས་ན།
བདུད་ལ་རྩི་བཏང་བ་དང་འདྲ་སྟེ། ཡངས་པ་ཆེན་པོས་ཕྲག་དོག་བརླག་པར་བྱས་པ་
ལ་བྱའོ། །བདུད་རྩི་ཅེས་བྱ་བ་ནི། བྱང་ཆུབ་སེམས་ཡངས་པ་ཆེན་པོའི་དབྱིངས་སུ་
ཉོན་མོངས་པ་ཕྲག་དོག་མི་སྣང་བར་གྱུར་པ་ལ་བྱའོ། །ཡངས་དོག་གཉིས་མེད་ཅེས་
པ། དོན་དམ་པར་བྱང་ཆུབ་སེམས་ཡངས་པ་ཆེན་པོའི་རྟོགས་པའི་དུས་ན། ཕྲག་
དོག་དང་ཡངས་པ་གཉིས་ཀྱང་། མཉམ་པ་ཉིད་གཉིས་སུ་མེད་པའི་དོན་ལ། རོ་
གཅིག་པ་ལ་བྱའོ། །བྱང་ཆུབ་སེམས་ཀྱི་ཅེས་པ། འཕྲག་དོག་དང་ཡངས་པ་གཉིས་སུ་
མེད་པའི་དོན་དེ། རང་ཤེས་རིག་གི་རྒྱལ་པོས་རྟོགས་པའི་དུས་ན། བོན་ཉིད་དོག་པ་
མེད་པའི་དབྱིངས་སུ་སེམས་ཉིད་དོག་པ་མེད་པ་ལ་ཐིམ་པ་ལ་བྱའོ། །ཟིལ་ཐིགས་ཅེས་
པ། བོན་ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་དོག་པ་མེད་པ་ནམ་མཁའ་
དང་འདྲ་བའི་དབྱིངས་ནས་ཡེ་ཤེས་དོག་པ་མེད་པ་ནམ་མཁའ་དང་འདྲ་བ་ཤར་ཏེ།
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དགོངས་པ་དོག་པ་མེད་པ་ནམ་མཁའ་དང་འདྲ་བས། འབྲས་བུ་དོག་པ་མེད་པ་
ནམ་མཁའ་དང་འདྲ་བ་ཐོབ་ཅེས་བྱའོ། འཁྲུལ་པའི་བློ་ནི་ཅེས་པས། མ་རྟོགས་པ་
འཁྲུལ་པའི་བློ་ལས་ཤས་ཆེ་བ་རྣམས་ནི། བདུད་དང་འདྲ་སྟེ། འཁོར་བའི་གནས་སུ་
འཁྲུལ་པས་ཡང་ནས་ཡང་དུ་གསོད་པ་ལ་བྱའོ། །ཤེས་རབ་སེམས་ནི་ཅེས་པ། ཀུན་
གཞི་བྱང་ཆུབ་ཀྱི་སེམས་ལས། ཤེས་རབ་ཆེན་པོ་ནམ་མཁའ་དང་འདྲ་བ་བྱུང་བའི་
དུས་ན། བདུད་ལ་རྩི་བཏང་བ་དང་འདྲ་སྟེ། ཤེས་རབ་ཆེན་པོས་འཁྲུལ་པ་བརླག་
པར་བྱས་པ་ལ་བྱའོ། །བདུད་རྩི་ཅེས་པ་དང་། བྱང་ཆུབ་སེམས་ཤེས་རབ་ཆེན་པོའི་
དབྱིངས་སུ། ཉོན་མོངས་པའི་འཁྲུལ་བ་མི་སྣང་བ་ལ་བྱའོ། །འཁྲུལ་ཤེས་གཉིས་མེད་
ཅེས་པས། དོན་དམ་པར་ཤེས་རབ་ཆེན་པོའི་བྱང་ཆུབ་སེམས་རྟོགས་པའི་དུས་ན།
འཁྲུལ་པ་དང་ཤེས་རབ་གཉིས་ཀྱང་། མཉམ་པ་ཉིད་གཉིས་སུ་མེད་པའི་དོན་ལ་རོ་
གཅིག་པ་ལ་བྱའོ། །བྱང་ཆུབ་སེམས་ཅེས་པ། འཁྲུལ་པ་དང་ཤེས་རབ་དེ་གཉིས་སུ་
མེད་པའི་དོན་དེ། རང་ཤེས་རིག་གི་རྒྱལ་པོས་གཉིས་སུ་མེད་པར་སལ་གྱིས་རྟོགས་
པའི་དུས་ན། བོན་ཉིད་འཁྲུལ་པ་མེད་པའི་དབྱིངས་སུ་སེམས་ཉིད་འཁྲུལ་པ་མེད་
པར་ཐིམ་པ་ལ་བྱའོ། །ཟིལ་ཐིགས་ཅེས་པས། བོན་ཉིད་འཁྲུལ་པ་མེད་པ་ལ། སེམས་
ཉིད་འཁྲུལ་པ་མེད་པ་ཐིམ་པའི་དུས་ན། ཀུན་གཞི་འཁྲུལ་པ་མེད་པ་ནམ་མཁའ་དང་
འདྲ་བའི་དབྱིངས་ནས། ཡེ་ཤེས་འཁྲུལ་པ་མེད་པ་ནམ་མཁའ་དང་འདྲ་བར་ཤར་ཏེ།
དགོངས་པ་འཁྲུལ་པ་མེད་པ་ནམ་མཁའ་དང་འདྲ་བས། འབྲས་བུ་འཁྲུལ་པ་མེད་
པར་ནམ་མཁའ་འདྲ་བ་ཐོབ་ཅེས་བྱའོ། །བཏང་སྙོམས་བློ་ནི་ཅེས་པ། མ་རྟོགས་པ་
བཏང་སྙོམས་ལ་ཤས་ཆེ་བ་རྣམས་ནི། བདུད་དང་འདྲ་སྟེ་ཁམས་གསུམ་འཁོར་བའི་
གནས་སུ་ལེ་ལོ་དང་བཏང་སྙོམས་ཀྱི་ཡང་ནས་ཡང་དུ་གསོད་པ་ལ་བྱའོ། །བརྩོན་
འགྲུས་སེམས་ནི་ཅེས་པ། ཀུན་གཞི་བྱང་ཆུབ་སེམས་ལས་ཏེན་ཐོག་མེད་པའི་བརྩོན་
414

སེམས་སྡེ། གབ་འགྲེལ་རྒྱ་ཆེར་བཤད་པ།
འགྲུས་ཆེན་པོ་བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ། བརྩོན་འགྲུས་
ཆེན་པོའི་བཏང་སྙོམས་བརླགས་པར་བྱས་པའོ། །བདུད་རྩི་ཅེས་པས། བྱང་ཆུབ་
སེམས་བརྩོན་འགྲུས་ཆེན་པོའི་དབྱིངས་སུ། ཉོན་མོངས་པའི་བཏང་སྙོམས་མི་སྣང་བ་
ལ་བྱའོ། །བརྩོན་དལ་གཉིས་མེད་ཅེས་པ། དོན་དམ་པར་བརྩོན་འགྲུས་ཆེན་པོ་བྱང་
ཆུབ་སེམས་རྟོགས་པའི་དུས་ན། བཏང་སྙོམས་དང་བརྩོན་འགྲུས་གཉིས་ཀྱང་།
མཉམ་པ་ཉིད་གཉིས་སུ་མེད་པའི་རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ།
བརྩོན་འགྲུས་དང་བཏང་སྙོམས་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་
པོས་རྟོགས་པའི་དུས་ནས། བོན་ཉིད་བཏང་སྙོམས་མེད་པའི་དབྱིངས་སུ། སེམས་
ཉིད་བཏང་སྙོམས་མེད་པ་ཐིམ་པ་ལ་བྱའོ། །ཟིལ་ཐིགས་བྱ་བ་ཅེས་པ། བོན་ཉིད་
བཏང་སྙོམས་མེད་པ་ལ། སེམས་ཉིད་བཏང་སྙོམས་མེད་པ་ཐིམ་པའི་དུས་ན། ཀུན་
གཞི་བཏང་སྙོམས་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་བཏང་
སྙོམས་མེད་པ་ནམ་མཁའ་དང་འདྲ་བ་ཤར་ཏེ། དགོངས་པ་བཏང་སྙོམས་མེད་པ་
ནམ་མཁའ་དང་འདྲ་བས། འབྲས་བུ་བཏང་སྙོམས་མེད་པ་ནམ་མཁའ་དང་འདྲ་བ་
ཐོབ་ཅེས་བྱའོ། །སྡུག་བསྔལ་བློ་ནི་ཅེས་པས། མ་རྟོགས་པ་སྡུག་བསྔལ་དང་ལྡན་པ་
རྣམས་ནི། བདུད་དང་འདྲ་སྟེ། འཁོར་བའི་གནས་སུ་སྡུག་བསྔལ་གྱིས་ཡང་ལས་
ཡང་དུ་གསོད་པ་ལ་བྱའོ། །བདེ་བ་སེམས་ནི་ཅེས་པ། ཀུན་གཞི་བྱང་ཆུབ་ཀྱི་སེམས་
ལས། བདེ་བ་ཆེན་པོ་བྱུང་པའི་དུས་ན། བདུད་ལ་རྩི་བཏང་བ་དང་འདྲ་སྟེ། བདེ་བ་
ཆེན་པོས་སྡུག་བསྔལ་བརླག་པར་བྱས་པ་ལ་བྱའོ། །བདུད་རྩི་ཞེས་བྱ་བ། བྱང་ཆུབ་
སེམས་བདེ་བ་ཆེན་པོའི་དབྱིངས་སུ། ཉོན་མོངས་པའི་སྡུག་བསྔལ་མི་སྣང་བར་གྱུར་
པ་ལ་བྱའོ། །བདེ་སྡུག་གཉིས་མེད་ཅེས་པ། དོན་དམ་པར་བདེ་བ་ཆེན་པོ་བྱང་ཆུབ་
སེམས་རྟོགས་པའི་དུས་ན། བདེ་བ་དང་སྡུག་བསྔལ་གཉིས་ཀྱང་མཉམ་པ་ཉིད་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཉིས་སུ་མེད་པར་རོ་གཅིག་པ་ལ་བྱའོ། །བྱང་ཆུབ་སེམས་ཀྱི་ཅེས་པས། བདེ་བ་དང་
སྡུག་བསྔལ་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་རྟོགས་པའི་དུས་
ན། བོན་ཉིད་སྡུག་བསྔལ་མེད་པའི་དབྱིངས་སུ། སེམས་ཉིད་སྡུག་བསྔལ་མེད་པ་
ཐིམ་པ་ལ་བྱའོ། །ཟིལ་ཐིགས་ཅེས་བྱ་བ། བོན་ཉིད་སྡུག་བསྔལ་མེད་པ་ལ། སེམས་
ཉིད་སྡུག་བསྔལ་མེད་པ་ཐིམ་པའི་དུས་ན། ཀུན་གཞི་སྡུག་བསྔལ་མེད་པ་ནམ་མཁའ་
དང་འདྲ་བའི་དབྱིངས་ནས། ཡེ་ཤེས་སྡུག་བསྔལ་མེད་པ་ནམ་མཁའ་དང་འདྲ་བ་
ཤར་ཏེ། དགོངས་པ་སྡུག་བསྔལ་མེད་པ་ནམ་མཁའ་དང་འདྲ་བས། འབྲས་བུ་སྡུག་
བསྔལ་མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །རྟོག་འཛིན་བློ་ནི་ཅེས་པས།
མ་རྟོགས་པ་འཛིན་ཅིང་རྟོག་པ་རྣམས་ནི། བདུད་དང་འདྲ་ཏེ། འཁོར་བའི་གནས་
སུ་རྟོག་འཛིན་གྱིས་ཡང་ལས་ཡང་དུ་གསོད་པ་ལ་བྱའོ། ། ལྟ་བའི་སེམས་ནི་ཅེས་པ།
ཀུན་གཞི་བྱང་ཆུབ་ཀྱི་སེམས་ལས། སྤྱི་རྒྱ་རླབས་ཀྱིས་གཅོད་པའི་ལྟ་བ་ནམ་མཁའ་
དང་འདྲ་བ་གྱུར་པའི་དུས་ན། བདུད་ལ་རྩི་བཏང་བ་དང་འདྲ་སྟེ། ལྟ་བ་ཆེན་པོས་
རྟོག་འཛིན་བརླགས་པར་བྱེད་པ་ལ་བྱའོ། །བདུད་རྩི་ཅེས་པ། བྱང་ཆུབ་ཀྱི་སེམས་ལྟ་
བ་ཆེན་པོའི་དབྱིངས་སུ། ཉོན་མོངས་པའི་རྟོག་འཛིན་མི་སྣང་བར་གྱུར་པ་ལ་བྱའོ། །
ལྟ་རྟོག་གཉིས་མེད་ཅེས་པས། དོན་དམ་པར་ལྟ་བ་ཆེན་པོ་བྱང་ཆུབ་ཀྱི་སེམས་རྟོགས་
པའི་དུས་ན། ལྟ་བ་དང་རྟོག་འཛིན་གཉིས་ཀྱང་། མཉམ་པ་ཉིད་གཉིས་སུ་མེད་པར་
རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ། ལྟ་བ་དང་རྟོག་འཛིན་གཉིས་སུ་མེད་
པའི་དོན་དེ། རང་ཤེས་རིག་གི་རྒྱལ་པོས་གཉིས་སུ་མེད་པའི་དོན་དེ་སལ་གྱིས་རྟོགས་
པའི་དུས་ན། བོན་ཉིད་རྟོག་འཛིན་མེད་པའི་དབྱིངས་སུ། སེམས་ཉིད་རྟོག་འཛིན་
མེད་པ་ཐིམ་པ་ལ་བྱའོ། །ཟིལ་ཐིགས་ཅེས་པ། བོན་ཉིད་རྟོག་འཛིན་མེད་པ་ལ།
སེམས་ཉིད་རྟོག་འཛིན་མེད་པ་ཐིམ་པའི་དུས་ན། ཀུན་གཞི་རྟོག་འཛིན་མེད་པ་ནམ་
416

སེམས་སྡེ། གབ་འགྲེལ་རྒྱ་ཆེར་བཤད་པ།
མཁའ་དང་འདྲ་བའི་དབྱིངས་ནས། ཡེ་ཤེས་རྟོག་འཛིན་མེད་པ་ནམ་མཁའ་དང་འདྲ་
བ་ཤར་ཏེ། དགོངས་པ་རྟོག་འཛིན་མེད་པ་ནམ་མཁའ་དང་འདྲ་བས། འབྲས་བུ་
རྟོག་འཛིན་མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །ཤུགས་མེད་བློ་ནི་ཅེས་
པས། མ་རྟོགས་པ་སེམས་ཉིད་རྩལ་ཤུགས་དང་མི་ལྡན་པ་རྣམས་ནི། བདུད་དང་
འདྲ་སྟེ། འཁོར་བའི་གནས་སུ་མ་ནུས་པ་དང་མ་གྲུབ་པས། ཡང་ལས་ཡང་དུ་གསོད་
པར་བྱེད་པ་ལ་བྱའོ། །སྟོབས་ཆེན་སེམས་ནི་ཅེས་པ། ཀུན་གཞི་བྱང་ཆུབ་ཀྱི་སེམས་
ལས། སྟོབས་ཆེན་ཤུགས་ཀྱིས་འབྱུང་བའི་དུས་ན། བདུད་ལ་རྩི་བཏང་བ་དང་འདྲ་
སྟེ། སྟོབས་ཆེན་ཤུགས་ཀྱིས་འབྱུང་བ་ཡིས། མ་ནུས་པ་དང་མ་གྲུབ་པ་བརླགས་པར་
བྱས་པ་ལ་བྱའོ། །བདུད་རྩི་ཞེས་བྱ་བ་ནི། བྱང་ཆུབ་སེམས་སྟོབས་ཆེན་ཤུགས་ཀྱིས་
འབྱུང་པའི་དབྱིངས་སུ། ཉོན་མོངས་པ་ཤུགས་མེད་མི་སྣང་བར་གྱུར་པ་ལ་བྱའོ། །
སྟོབས་ཤུགས་གཉིས་མེད་ཅེས་པ། དོན་དམ་པར་སྟོབས་ཆེན་ཤུགས་ཀྱིས་འབྱུང་པའི་
བྱང་ཆུབ་སེམས་རྟོགས་པའི་དུས་ན། ཤུགས་མེད་དང་སྟོབས་ཤུགས་གཉིས་ཀྱང་།
མཉམ་ཉིད་གཉིས་སུ་མེད་པར་རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ།
སྟོབས་ཆེན་དང་ཤུགས་མེད་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་
སལ་གྱིས་རྟོགས་པའི་དུས་ན། བོན་ཉིད་མ་གྲུབ་པ་མེད་པའི་དབྱིངས་སུ། སེམས་
ཉིད་མ་གྲུབ་པ་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་པས། བོན་ཉིད་མ་གྲུབ་པ་
མེད་པའི་དབྱིངས་སུ། སེམས་ཉིད་མ་གྲུབ་པ་མེད་པ་ཐིམ་པའི་དུས་ན། ཀུན་གཞི་མ་
གྲུབ་པ་མེད་པ་ནམ་མཁའ་དང་འདྲ་བའི་དབྱིངས་ནས་ཡེ་ཤེས་མ་གྲུབ་པ་མེད་པ་
ནམ་མཁའ་དང་འདྲ་བ་ཤར་ཏེ། དགོངས་པ་མ་གྲུབ་པ་མེད་པ་ནམ་མཁའ་འདྲ་བས།
འབྲས་བུ་མ་གྲུབ་པ་མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །འཕྲིན་ལས་བློ་
ནི་ཞེས་པས། མ་རྟོགས་པས་སྒྱུ་མའི་འཕྲིན་ལས་དང་ལྡན་པ་རྣམས་ནི། བདུད་དང་
417

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འདྲ་སྟེ། འཁོར་བའི་གནས་སུ་སྒྱུ་མ་ལས་རྩོལ་བའི་འཕྲིན་ལས་ཀྱིས་ཡང་ནས་ཡང་དུ་
གསོད་པར་བྱེད་པ་ལ་བྱའོ། །ལྷུན་གྲུབ་སེམས་ནི་ཅེས་པ། ཀུན་གཞི་བྱང་ཆུབ་སེམས་
ལས། རྩོལ་བ་མེད་པ་ལྷུན་གྱིས་གྲུབ་པ་བྱུང་བའི་དུས་ན། བདུད་ལ་རྩི་བཏང་བ་
དང་འདྲ་སྟེ། རྩོལ་བ་མེད་པར་ལྷུན་གྱིས་གྲུབ་པ་ཡིས། སྒྱུ་མ་རྩོལ་བའི་སེམས་བརླག་
པར་བྱས་པ་ལ་བྱའོ། །བདུད་རྩི་ཞེས་བྱ་བ་བྱང་ཆུབ་སེམས་རྩོལ་བ་མེད་པར་ལྷུན་
གྱིས་གྲུབ་པའི་དབྱིངས་སུ། ཉོན་མོངས་པའི་སྒྱུ་མ་མི་སྣང་བར་གྱུར་པ་ལ་བྱའོ། །ལས་
གྲུབ་གཉིས་མེད་ཅེས་པས། དོན་དམ་པར་བྱང་ཆུབ་སེམས་ལྷུན་གྱིས་གྲུབ་པར་
རྟོགས་པའི་དུས་ན། རྩོལ་བའི་ཕྲིན་ལས་དང་། བརྩལ་བ་མེད་པར་ལྷུན་གྱིས་གྲུབ་པ་
གཉིས་ཀྱང་། མཉམ་པ་ཉིད་གཉིས་སུ་མེད་པར་རོ་གཅིག་པ་ལ་བྱའོ། །བྱང་ཆུབ་ཀྱི་
སེམས་ཅེས་པས། བརྩལ་བ་མེད་པར་ལྷུན་གྱིས་གྲུབ་པ་དང་། སྒྱུ་མ་ལ་རྩོལ་བའི་
འཕྲིན་ལས་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་སལ་གྱིས་རྟོགས་
པའི་དུས་ན། བོན་ཉིད་རྩོལ་ཅིང་ཟད་པ་མེད་པའི་དབྱིངས་སུ། སེམས་ཉིད་ཟད་ཅིང་
རྩོལ་བ་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་བྱ་བ། བོན་ཉིད་ལས་ལུས་པ་མེད་
པ་ལ། སེམས་ཉིད་ལུས་པ་མེད་པ་ཐིམ་པའི་དུས་ན། ཀུན་གཞི་ལུས་པ་མེད་པ་ནམ་
མཁའ་འདྲ་བའི་དབྱིངས་ནས། ཡེ་ཤེས་མ་ལུས་ནམ་མཁའ་འདྲ་བ་ཤར་ཏེ། དགོངས་
པ་མ་ལུས་པ་ནམ་མཁའ་དང་འདྲ་བས། འབྲས་བུ་མ་ལུས་པ་ནམ་མཁའ་དང་འདྲ་
བ་ཐོབ་ཅེས་བྱའོ། །སྤྱོད་པའི་བློ་ནི་ཅེས་པ། མ་རྟོགས་པ་སྤྱོད་པའི་བློ་དང་འཁྲུལ་པ་
ལ་ཤས་ཆེ་བ་རྣམས་ནི། བདུད་དང་འདྲ་སྟེ། འཁོར་བའི་གནས་སུ་སྤྱོད་པ་འཁྲུལ་
པའི་བློ་ཡིས་ཡང་ལས་ཡང་དུ་གསོད་པར་བྱེད་པ་ལ་བྱའོ། །རྣམ་དག་སེམས་ནི་ཅེས་
པ། ཀུན་གཞི་བྱང་ཆུབ་སེམས་ལས། རྣམ་པར་དག་པའི་སྤྱོད་པ་བྱུང་བའི་དུས་ན།
བདུད་ལ་རྩི་བཏང་བ་དང་འདྲ་སྟེ། རྣམ་པར་དག་པ་ཆེན་པོ་ཡིས། འཁྲུལ་པའི་ལས་
418

སེམས་སྡེ། གབ་འགྲེལ་རྒྱ་ཆེར་བཤད་པ།
དང་། སྤྱོད་པ་བརླག་པར་བྱས་པ་ལ་བྱའོ། །བདུད་རྩི་ཅེས་བྱ་བ། བྱང་ཆུབ་སེམས་
རྣམ་པར་དག་པའི་དབྱིངས་སུ། ཉོན་མོངས་པ་འཁྲུལ་པའི་སྤྱོད་པ་མི་སྣང་བར་གྱུར་
པ་ལ་བྱའོ། །སྤྱོད་དག་གཉིས་མེད་ཅེས་པ། དོན་དམ་པར་རྣམ་པར་དག་པའི་བྱང་
ཆུབ་སེམས་རྟོགས་པའི་དུས་ན། འཁྲུལ་པ་ལ་སྤྱོད་པ་དང་། རྣམ་པར་དག་པ་གཉིས་
ཀྱང༌། གཉིས་སུ་མེད་པར་རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ། རྣམ་པར་
དག་པ་དང་། འཁྲུལ་པའི་སྤྱོད་པ་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་
པོས་སལ་གྱིས་རྟོགས་པའི་དུས་ན། བོན་ཉིད་སྤྱད་དུ་མེད་པའི་དབྱིངས་སུ། སེམས་
ཉིད་སྤྱད་དུ་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་བྱ་བ། བོན་ཉིད་སྤྱད་དུ་མེད་
པ་ལ། སེམས་ཉིད་སྤྱད་དུ་མེད་པ་ཐིམ་པའི་དུས་ན། ཀུན་གཞི་སྤྱད་དུ་མེད་པ་ནམ་
མཁའ་དང་འདྲ་བའི་དབྱིངས་ནས། ཡེ་ཤེས་དཔྱད་དུ་མེད་པ་ནམ་མཁའ་དང་འདྲ་
བ་ཤར་ཏེ། དགོངས་པ་སྤྱད་དུ་མེད་པ་ནམ་མཁའ་དང་འདྲ་བས། འབྲས་བུ་སྤྱད་དུ་
མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །དམ་ཚིག་བློ་ནི་ཅེས་པས། མ་རྟོགས་
པ་དམ་ཚིག་བླང་དོར་ལ་ཞེན་པ་རྣམས་ནི། བདུད་དང་འདྲ་སྟེ། ཁམས་གསུམ་
འཁོར་བའི་གནས་སུ། དམ་ཚིག་བླང་དོར་གྱིས་ཡང་ལས་ཡང་དུ་གསོད་པར་བྱེད་པ་
ལ་བྱའོ། ། ཡེ་བསྲུངས་སེམས་ནི་ཞེས་པ། ཀུན་གཞི་བྱང་ཆུབ་སེམས་ལས། ཡེ་
བསྲུངས་ཆེན་པོའི་དོན་བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ། དམ་
ཚིག་བླང་དོར་ཐམས་ཅད་ཡེ་བསྲུངས་ཆེན་པོའི་དོན་གྱིས་བརླག་པར་བྱས་པའོ། །
བདུད་རྩི་ཞེས་བྱ་བ་ནི་བྱང་ཆུབ་སེམས་ཡེ་བསྲུངས་ཆེན་པོའི་དབྱིངས་སུ། ཉོན་
མོངས་པའི་བློ་བླང་དོར་ཐམས་ཅད་མི་སྣང་བར་གྱུར་པ་ལ་བྱའོ། ། ཡེ་དམ་གཉིས་
མེད་ཅེས་པས། དོན་དམ་པར་ཡེ་བསྲུངས་ཆེན་པོའི་བྱང་ཆུབ་སེམས་རྟོགས་པའི་དུས་
ན། ཡེ་བསྲུངས་ཆེན་པོ་དང་དམ་ཚིག་བླང་དོར་གཉིས་ཀྱང་གཉིས་སུ་མེད་དེ་རོ་
419

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཅིག་པ་ལ་བྱའོ། །བྱང་ཆུབ་སེམས་ཀྱི་ཅེས་པ། བསྲུང་བ་དང་མི་སྲུང་བ་གཉིས་སུ་
མེད་པའི་དོན་དེ། རང་ཤེས་རིག་གི་རྒྱལ་པོས་སལ་གྱིས་རྟོགས་པའི་དུས་ན། བོན་
ཉིད་བསྲུངས་དུ་མེད་པའི་དབྱིངས་སུ། སེམས་ཉིད་སྲུང་དུ་མེད་པར་ཐིམ་པ་ལ་བྱའོ།
ཟིལ་ཐིགས་ཅེས་བྱ་བ། བོན་ཉིད་སྲུང་དུ་མེད་པ་ལ། སེམས་ཉིད་སྲུང་དུ་མེད་པ་ཐིམ་
པའི་དུས་ན། ཀུན་གཞི་བསྲུང་དུ་མེད་པ་ནམ་མཁའ་དང་འདྲ་བའི་དབྱིངས་ནས།
ཡེ་ཤེས་བསྲུང་དུ་མེད་པ་ནམ་མཁའ་དང་འདྲ་བ་ཤར་ནས། དགོངས་པ་བསྲུངས་དུ་
མེད་པ་ནམ་མཁའ་དང་འདྲ་བས། འབྲས་བུ་བསྲུངས་དུ་མེད་པ་ནམ་མཁའ་དང་
འདྲ་བ་ཐོབ་ཅེས་བྱའོ། །དགྲ་ཚོགས་བློ་ནི་ཅེས་པས། མ་རྟོགས་པ་དགྲ་ཚོགས་བློ་
དང་ལྡན་པ་རྣམས་ནི། བདུད་དང་འདྲ་སྟེ། འཁོར་བའི་གནས་སུ། དགྲ་ཚོགས་
ཀྱིས་ཡང་ལས་ཡང་དུ་གསོད་པར་བྱེད་པ་ལ་བྱའོ། །བཟོད་པའི་སེམས་ནི་ཅེས་པ།
བྱང་ཆུབ་ཀྱི་སེམས་ལས་བཟོད་པ་ཆེན་པོ་བྱུང་བའི་དུས་ན། བདུད་ལས་རྩི་བཏང་
བ་དང་འདྲ་སྟེ། བཟོད་པ་ཆེན་པོས་དགྲ་ཚོགས་བརླག་པར་བྱས་པ་ལ་བྱའོ། །
བདུད་རྩི་ཅེས་བྱ་བ། བྱང་ཆུབ་སེམས་བཟོད་པ་ཆེན་པོའི་དབྱིངས་སུ། ཉོན་མོངས་
པའི་དགྲ་ཚོགས་མི་སྣང་བ་ལ་བྱའོ། །དགྲ་བཟོད་གཉིས་མེད་ཅེས་པ། དོན་དམ་
པར་བཟོད་པ་ཆེན་པོ་བྱང་ཆུབ་ཀྱི་སེམས་རྟོགས་པའི་དུས་ན། བཟོད་པ་དང་དགྲ་
ཚོགས་གཉིས་ཀྱང་མཉམ་པ་ཉིད་གཉིས་སུ་མེད་པའི་དོན་ལ་རོ་གཅིག་པའོ། །བྱང་
ཆུབ་སེམས་ཅེས་པ། དགྲ་ཚོགས་དང་བཟོད་པ་གཉིས་སུ་མེད་པའི་དབྱིངས་དོན་དེ།
རང་ཤེས་རིག་གི་རྒྱལ་པོས་སལ་གྱིས་རྟོགས་པའི་དུས་ན། བོན་ཉིད་དགྲ་ཚོགས་མེད་
པའི་དབྱིངས་སུ། སེམས་ཉིད་དགྲ་ཚོགས་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་
པ། བོན་ཉིད་དགྲ་ཚོགས་མེད་པ་ལ། སེམས་ཉིད་དགྲ་ཚོགས་མེད་པ་ཐིམ་པའི་དུས་
ན། ཀུན་གཞི་དག་ཚོགས་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་
420

སེམས་སྡེ། གབ་འགྲེལ་རྒྱ་ཆེར་བཤད་པ།
དགྲ་ཚོགས་མེད་པ་ནམ་མཁའ་དང་འདྲ་བ་ཤར་ཏེ། དགོངས་པ་དགྲ་ཚོགས་མེད་པ་
ནམ་མཁའ་འདྲ་བས། འབྲས་བུ་དགྲ་ཚོགས་མེད་པ་ནམ་མཁའ་དང་འདྲ་བ་ཐོབ་
ཅེས་བྱའོ། །མཚོན་པའི་བློ་ནི་ཅེས་པ། མ་རྟོགས་པ་མཚོན་པ་དང་། ལྡན་པ་རྣམས་ནི་
བདུད་དང་འདྲ་སྟེ། ཁམས་གསུམ་འཁོར་བའི་གནས་སུ། མཚོན་པས་ཡང་ལས་ཡང་
དུ་གསོད་པར་བྱེད་པ་ལ་བྱའོ། །དམིགས་མེད་སེམས་ནི་ཅེས་པ། ཀུན་གཞི་བྱང་ཆུབ་
སེམས་ནི་དམིགས་པ་མེད་པའི་ཀློང་དུ་གྱུར་པའི་དུས་ན། བདུད་ལས་རྩི་བཏང་བ་
དང་འདྲ་སྟེ། མཚོན་པ་ཐམས་ཅད་མི་དམིགས་པས་བརླགས་པར་བྱས་པ་ལ་བྱའོ། །
བདུད་རྩི་ཞེས་བྱ་བ། བྱང་ཆུབ་སེམས་མི་དམིགས་པའི་དབྱིངས་སུ། མཚོན་པ་ཐམས་
ཅད་མི་སྣང་བར་གྱུར་པའོ། །དམིགས་མཚོན་གཉིས་མེད་ཅེས་པ། དོན་དམ་པར་མི་
དམིགས་པའི་བྱང་ཆུབ་སེམས་གསལ་བར་རྟོགས་པའི་དུས་ན། མཚོན་པ་དང་མི་
དམིགས་པ་ཡང་གཉིས་སུ་མེད་དེ་རོ་གཅིག་པའོ། །བྱང་ཆུབ་སེམས་ཅེས་པ། མཚོན་
པ་དང་དམིགས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་སལ་གྱིས་རྟོགས་
པའི་དུས་ན། བོན་ཉིད་མཚོན་དུ་མེད་པའི་དབྱིངས་སུ། སེམས་ཉིད་མཚོན་དུ་མེད་
པ་ཐིམ་པའོ། །ཟིལ་ཐིགས་ཅེས་པ། བོན་ཉིད་དམིགས་སུ་མེད་པ་ལ། སེམས་ཉིད་
མཚོན་པ་མེད་པ་ཐིམ་པའི་དུས་ན། ཀུན་གཞི་མཚོན་པ་མེད་པ་ནམ་མཁའ་དང་འདྲ་
བའི་དབྱིངས་ནས། ཡེ་ཤེས་མཚོན་པ་མེད་པ་ནམ་མཁའ་དང་འདྲ་བ་ཤར་ཏེ།
དགོངས་པ་མཚོན་དུ་མེད་པ་ནམ་མཁའ་དང་འདྲ་བས། འབྲས་བུ་མཚོན་དུ་མེད་པ་
ནམ་མཁའ་དང་འདྲ་བ་ཐོབ་ཅེས་བྱའོ། །ཀུན་བརྟགས་བློ་ནི་ཞེས་པ། མ་རྟོགས་པ་
ཀུན་བརྟགས་ལ་ཤས་ཆེ་བ་རྣམས་ནི། བདུད་དང་འདྲ་སྟེ། འཁོར་བའི་གནས་སུ་
ཀུན་ལ་བརྟགས་པས་ཡང་ལས་ཡང་དུ་གསོད་པར་བྱེད་པའོ། །ཐིག་ལེའི་སེམས་ནི་
ཅེས་པ། ཀུན་གཞི་བྱང་ཆུབ་ཀྱི་སེམས་ཐིག་ལེ་ཆེན་པོར་གསལ་བའི་དུས་ན། བདུད་
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དང་རྩི་ཡི་ཚུལ་དུ། ཐིག་ལེ་ཆེན་པོས་ཀུན་བརྟགས་བརླགས་པར་བྱས་པ་ལ་བྱའོ། །
བདུད་རྩི་ཅེས་བྱ་བ། བྱང་ཆུབ་སེམས་ཐིག་ལེ་ཆེན་པོ་བྱུང་བའི་དབྱིངས་སུ། ཉོན་
མོངས་པ་ཀུན་མི་སྣང་བར་གྱུར་པ་ལ་བྱའོ། །ཀུན་བརྟགས་ཐིག་ལེ་ཅེས་པ། དོན་
དམ་པར་ཐིག་ལེ་ཆེན་པོ་བྱང་ཆུབ་སེམས་རྟོགས་པའི་དུས་ན། ཀུན་བརྟགས་དང་
ཐིག་ལེ་གཉིས་ཀྱང་། མཉམ་པ་ཉིད་གཉིས་སུ་མེད་པར་རོ་གཅིག་པའོ། །བྱང་ཆུབ་
སེམས་ཅེས་པ། ཐིག་ལེ་དང་ཀུན་བརྟགས་གཉིས་སུ་མེད་པའི་དོན་དེ་སལ་གྱིས་
རྟོགས་པའི་དུས་ན། བོན་ཉིད་ཀུན་བརྟགས་མེད་པའི་དབྱིངས་སུ། སེམས་ཉིད་ཀུན་
བརྟགས་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་ཀྱང་དེ་ལ་བྱ་ཞེས་པ། བོན་ཉིད་
ཀུན་ལ་མི་རྟོག་པ་ལ། སེམས་ཉིད་ཀུན་ལ་མ་རྟོག་པ་ཐིམ་པའི་དུས་ན། ཀུན་གཞི་
བརྟག་ཏུ་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་བརྟགས་ཏུ་མེད་
པ་ནམ་མཁའ་དང་འདྲ་བ་ཤར་ཏེ། དགོངས་པ་བརྟག་ཏུ་མེད་པ་ནམ་མཁའ་དང་
འདྲ་བས། འབྲས་བུ་བརྟག་ཏུ་མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །
འཁོར་བའི་བློ་ནི་ཅེས་པ། མ་རྟོགས་པ་འཁོར་བ་ལ་གནས་པ་རྣམས་ནི་བདུད་དང་
འདྲ་སྟེ། ཁམས་གསུམ་འཁོར་བའི་གནས་སུ། འཁོར་བ་ཡིས་ཡང་ལས་ཡང་དུ་གསོད་
པ་ལ་བྱའོ། །མ་ཆགས་སེམས་ནི་ཅེས་པ། ཀུན་གཞི་བྱང་ཆུབ་སེམས་ལ་ཆགས་པ་
མེད་པའི་དོན་བྱུང་བའི་དུས་ན། བདུད་དང་རྩི་ཡི་ཚུལ་དུ། ཆགས་པ་མེད་པས་
འཁོར་བ་ཐམས་ཅད་བརླག་པར་བྱས་པ་ལ་བྱའོ། །བདུད་རྩི་ཞེས་ཀྱང་བྱ་བ། ཀུན་
གཞི་བྱང་ཆུབ་སེམས་ཆགས་པ་མེད་པའི་དབྱིངས་སུ། ཉོན་མོངས་པའི་འཁོར་བ་མི་
སྣང་བར་གྱུར་པའོ། །མ་འཁོར་གཉིས་མེད་ཅེས་པ། དོན་དམ་པར་ཆགས་པ་མེད་
པའི་བྱང་ཆུབ་སེམས་རྟོགས་པའི་དུས་ན། འཁོར་བ་དང་ཆགས་པ་མེད་པ་གཉིས་
ཀྱང་། མཉམ་པ་ཉིད་གཉིས་སུ་མེད་དེ་རོ་གཅིག་པའོ། །བྱང་ཆུབ་སེམས་ཀྱི་ཅེས་པ།
422

སེམས་སྡེ། གབ་འགྲེལ་རྒྱ་ཆེར་བཤད་པ།
འཁོར་བ་དང་ཆགས་པ་གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན།
བོན་ཉིད་འཁོར་བ་མེད་པའི་དབྱིངས་སུ། སེམས་ཉིད་འཁོར་བ་མེད་པ་ཐིམ་པ་ལ་
བྱའོ། །ཟིལ་ཐིགས་ཅེས་བྱ་བ། བོན་ཉིད་འཁོར་བ་མེད་པ་ལ། སེམས་ཉིད་འཁོར་བ་
མེད་པ་ཐིམ་པའི་དུས་ན། ཀུན་གཞི་འཁོར་བ་མེད་པ་ནམ་མཁའ་དང་འདྲ་བའི་
དབྱིངས་ནས། ཡེ་ཤེས་འཁོར་བ་མེད་པ་ནམ་མཁའ་དང་འདྲ་བ་ཤར་ཏེ། དགོངས་
པ་འཁོར་བ་མེད་པ་ནམ་མཁའ་དང་འདྲ་བས། འབྲས་བུ་འཁོར་བ་མེད་པ་ནམ་
མཁའ་དང་འདྲ་བ་ཐོབ་ཅེས་བྱའོ། །རྨོངས་པའི་བློ་ནི་ཅེས་པ། མ་རྟོགས་པ་རྨོངས་
པའི་བློ་དང་ལྡན་པ་རྣམས་ནི་བདུད་དང་འདྲ་སྟེ། འཁོར་བའི་གནས་སུ་ཡང་ལས་
ཡང་དུ་གསོད་པར་བྱེད་པ་ལ་བྱའོ། །གསལ་བའི་སེམས་ཅེས་པ། ཀུན་གཞི་བྱང་ཆུབ་
སེམས་ལས། གསལ་བའི་ཡེ་ཤེས་ཤར་བའི་དུས་ན། བདུད་ལ་རྩི་བཏང་བ་དང་འདྲ་
སྟེ། གསལ་བའི་ཡེ་ཤེས་ཀྱིས་རྨོངས་པ་ཐམས་ཅད་བརླགས་པར་བྱས་པ་ལ་བྱའོ། །
བདུད་རྩི་ཞེས་བྱ་བ། བྱང་ཆུབ་སེམས་གསལ་བའི་ཡེ་ཤེས་ཀྱི་དབྱིངས་སུ། ཉོན་
མོངས་པ་ཐམས་ཅད་མི་སྣང་བར་འགྱུར་པའོ། །གསལ་རྨོངས་གཉིས་མེད་ཅེས་པ་
དོན་དམ་པར་གསལ་རྨུགས་གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན།
བོན་ཉིད་རྨོངས་པ་མེད་པའི་དབྱིངས་སུ་སེམས་ཉིད་རྨོངས་པ་མེད་པ་ཐིམ་པ་ལ་བྱའོ།
ཟིལ་ཐིགས་ཅེས་བྱ་བ། བོན་ཉིད་མ་རྨོངས་པ་ལས། སེམས་ཉིད་རྨོངས་པ་མེད་པ་
ཐིམ་པའི་དུས་ན། ཀུན་གཞི་རྨོངས་པ་མེད་པ་ནམ་མཁའ་དང་འདྲ་བའི་དབྱིངས་
ནས། ཡེ་ཤེས་རྨོངས་པ་མེད་པ་ནམ་མཁའ་དང་འདྲ་བ་ཤར་ཏེ། དགོངས་པ་འབྲས་
བུ་གོང་མ་ལྟར་རོ། །གཡོ་རྩོལ་བློ་ནི་ཅེས་པ། མ་རྟོགས་པ་གཡོ་རྩོལ་ལ་ཤས་ཆེ་བ་
རྣམས་ནི། བདུད་དང་འདྲ་སྟེ། འཁོར་བའི་གནས་སུ་གསོད་པར་བྱེད་པ་ལ་བྱའོ། །
དགོངས་པ་སེམས་ནི་ཅེས་པ། ཀུན་གཞི་བྱང་ཆུབ་སེམས་ལས། དགོངས་པ་ཟབ་མོ་
423

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ། དགོངས་པ་ཟབ་མོ་ཡིས།
གཡོ་རྩོལ་ཐམས་ཅད་བརླགས་པར་བྱེད་པ་ལ་བྱའོ། །བདུད་རྩི་ཞེས་ཀྱང་དེ་ལ་བྱ་བ།
བྱང་ཆུབ་སེམས་དགོངས་པ་ཟབ་མོའི་ཀློང་དུ་གྱུར་པའི་དུས་ན། ཉོན་མོངས་པའི་
གཡོ་རྩོལ་ཐམས་ཅད་དགོངས་པ་ཟབ་མོའི་ཀློང་དུ་ཞི་བ་ལ་བྱའོ། །གཡོ་དགོངས་
གཉིས་མེད་ཅེས་པ། དོན་དམ་པར་དགོངས་པ་ཟབ་མོ་བྱང་ཆུབ་སེམས་རྟོགས་པའི་
དུས་ན། དགོངས་པ་ཟབ་མོ་དང་གཡོ་རྩོལ་གཉིས་སུ་མེད་དེ་རོ་གཅིག་པ་ལ་བྱའོ། །
བྱང་ཆུབ་སེམས་ཅེས་པ། དགོངས་པ་དང་གཡོ་རྩོལ་གཉིས་སུ་མེད་པའི་དོན་དེ་སལ་
གྱིས་རྟོགས་ན། བོན་ཉིད་གཡོ་རྩོལ་མེད་པའི་དབྱིངས་སུ། སེམས་ཉིད་གཡོ་རྩོལ་མེད་
པ་ཐིམ་པའོ། །ཟིལ་ཐིགས་ཅེས་བྱ་བ། བོན་ཉིད་གཡོ་རྩོལ་མེད་པ་ལ། སེམས་ཉིད་
གཡོ་རྩོལ་མེད་པ་ཐིམ་པའི་དུས་ན། ཀུན་གཞི་གཡོ་རྩོལ་མེད་པ་ནམ་མཁའ་དང་འདྲ་
བའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །འགྱུར་ལྡོག་བློ་ནི་
ཅེས་པ། མ་རྟོགས་པ་འགྱུར་ལྡོག་ལ་ཤས་ཆེ་བ་རྣམས་ནི་བདུད་དང་འདྲ་སྟེ། འགྱུར་
ལྡོག་གིས་གསོད་པར་བྱེད་པའོ། །བསམ་གཏན་སེམས་ནི་ཅེས་པ། ཀུན་གཞི་བྱང་ཆུབ་
སེམས་ལས། བསམ་གཏན་ཆེན་པོ་བྱུང་བའི་དུས་ན། བདུད་ལ་རྩི་བཏང་བ་དང་འདྲ་
སྟེ། འགྱུར་ལྡོག་ཐམས་ཅད་བསམ་གཏན་གྱིས་བརླག་པར་བྱས་པ་ལ་བྱའོ། །བདུད་རྩི་
ཞེས་པ། བྱང་ཆུབ་སེམས་བསམ་གཏན་ཆེན་པོའི་དབྱིངས་སུ། ཉོན་མོངས་པའི་
འགྱུར་ལྡོག་ཐམས་ཅད་མི་སྣང་བར་གྱུར་པའོ། །གཏན་འགྱུར་གཉིས་མེད་ཅེས་པ།
དོན་དམ་པ་བསམ་གཏན་ཆེན་པོས་བྱང་ཆུབ་སེམས་རྟོགས་པའི་དུས་ན། འགྱུར་
ལྡོག་དང་བསམ་གཏན་གཉིས་ཀྱང་། མཉམ་པ་ཉིད་གཉིས་སུ་མེད་པར་རོ་གཅིག་
པའོ། །བྱང་ཆུབ་སེམས་ཅེས་པ། བསམ་གཏན་དང་འགྱུར་ལྡོག་གཉིས་སུ་མེད་པའི་
དོན་དེ་སལ་གྱིས་རྟོགས་པའི་དུས་ན། བོན་ཉིད་འགྱུར་ལྡོག་མེད་པའི་དབྱིངས་སུ་
424

སེམས་སྡེ། གབ་འགྲེལ་རྒྱ་ཆེར་བཤད་པ།
སེམས་ཉིད་འགྱུར་ལྡོག་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་པ། བོན་ཉིད་
འགྱུར་བ་མེད་པ་ལ། སེམས་ཉིད་འགྱུར་བ་མེད་པ་ཐིམ་སྟེ། ཀུན་གཞི་འགྱུར་བ་མེད་
པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་དང་འབྲས་བུ་དགོངས་པ་ཐོབ་
པའོ། །སྒྲིབ་པའི་བློ་ཅེས་པ། མ་རྟོགས་པའི་བློ་སྒྲིབ་པ་ལས་ཤས་ཆེ་བ་རྣམས། བདུད་
དང་འདྲ་སྟེ། འཁོར་བའི་གནས་སུ་སྒྲིབ་པས་གསོད་པར་བྱེད་པའོ། །རིག་པས་སེམས་
ནི་ཞེས་པ། ཀུན་གཞི་བྱང་ཆུབ་སེམས་ལས། རིག་པ་ཆེན་པོ་ཤར་བའི་དུས་ན།
བདུད་ལ་རྩི་བཏང་བ་དང་འདྲ་སྟེ། རིག་པ་ཆེན་པོས་སྒྲིབ་པ་ཐམས་ཅད་བརླག་པར་
བྱེད་པ་ལ་བྱའོ། །བདུད་རྩི་ཞེས་བྱ་བ་ཞེས་པ། ཀུན་གཞི་བྱང་ཆུབ་སེམས་རིག་པའི་
དབྱིངས་སུ་ཉོན་མོངས་པའི་སྒྲིབ་པ་ཐམས་ཅད་མི་སྣང་བར་གྱུར་པའོ། །རིག་སྒྲིབ་
གཉིས་མེད་ཅེས་པ། དོན་དམ་པར་རིག་པ་ཆེན་པོའི་བྱང་ཆུབ་ཀྱི་སེམས་རྟོགས་པའི་
དུས་ན། སྒྲིབ་པ་དང་རིག་པ་གཉིས་ཀྱང་། མཉམ་པ་ཉིད་གཉིས་སུ་མེད་པའི་དོན་
ལ་རོ་གཅིག་པའོ། །བྱང་ཆུབ་སེམས་ཅེས་པ། རིག་པ་དང་སྒྲིབ་པ་གཉིས་སུ་མེད་པའི་
དོན་དེ་སལ་གྱིས་རྟོགས་པའི་དུས་ན། བོན་ཉིད་སྒྲིབ་ཏུ་མེད་པ་ནམ་མཁའ་དང་འདྲ་
བའི་དབྱིངས་སུ། སེམས་ཉིད་སྒྲིབ་པ་མེད་པ་ནམ་མཁའ་དང་འདྲ་བ་ཐིམ་པ་ལ་བྱའོ།
ཟིལ་ཐིགས་ཅེས་པ། བོན་ཉིད་མ་སྒྲིབ་པ་ལ། སེམས་ཉིད་མ་སྒྲིབ་པ་ཐིམ་པའི་དུས་ན།
ཀུན་གཞི་མ་སྒྲིབ་པ་ནམ་མཁའ་འདྲ་བའི་དབྱིངས་ནས། ཡེ་ཤེས་མ་སྒྲིབ་པ་ནམ་
མཁའ་འདྲ་བ་ཤར་ཏེ། དགོངས་པ་མ་སྒྲིབ་པ་ནམ མཁའ་དང་འདྲ་བས་སེམས་ཉིད་
མ་སྒྲིབ་པ་ལ་ཐིམ་པའི་དུས་ན། འབྲས་བུ་མ་སྒྲིབ་པ་ནམ་མཁའ་དང་འདྲ་བ་ཐོབ་
པའོ། །ཉེས་སྐྱོན་བློ་ནི་ཅེས་པ། མ་རྟོགས་པ་འཁྲུལ་པ་ཉེས་སྐྱོན་ལ་ཤས་ཆེ་བ་རྣམས་
ནི་བདུད་དང་འདྲ་སྟེ། འཁོར་བའི་གནས་སུ་ཉེས་སྐྱོན་གྱིས་གསོད་པར་བྱེད་པའོ། །
ཡོན་ཏན་སེམས་ནི་ཅེས་པ། ཀུན་གཞི་བྱང་ཆུབ་སེམས་ལས། ཡོན་ཏན་ཆེན་པོ་བྱུང་
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བའི་དུས་ན། བདུད་ལ་རྩི་བཏང་བ་དང་འདྲ་སྟེ། ཡོན་ཏན་ཆེན་པོས་སྐྱོན་རྣམས་
བརླག་པར་བྱེད་པའོ། །བདུད་རྩི་ཅེས་པ། བྱང་ཆུབ་སེམས་ཡོན་ཏན་ཆེན་པོའི་
དབྱིངས་སུ། ཉོན་མོངས་པའི་སྐྱོན་རྣམས་མི་སྣང་བར་གྱུར་པའོ། །སྐྱོན་ཡོན་གཉིས་
མེད་ཅེས་པ། དོན་དམ་པར་ཡོན་ཏན་ཆེན་པོ་བྱང་ཆུབ་སེམས་རྟོགས་པའི་དུས་ན།
སྐྱོན་དང་ཡོན་ཏན་གཉིས་ཀྱང་། མཉམ་པ་ཉིད་གཉིས་སུ་མེད་པའི་དོན་རོ་གཅིག་པ་
ལ་བྱའོ། །བྱང་ཆུབ་སེམས་ཅེས་པ། སྐྱོན་ཡོན་གཉིས་སུ་མེད་པའི་དོན་མེད་དེ། སལ་
གྱིས་རྟོགས་པའི་དུས་ན། བོན་ཉིད་ཉེས་སྐྱོན་གྱིས་མ་གོས་པའི་དབྱིངས་སུ། སེམས་
ཉིད་སྐྱོན་གྱིས་མ་གོས་པ་ཐིམ་པ་ལ་བྱའོ། །ཟིལ་ཐིགས་ཅེས་བྱ་བ་ཅེས་པ། བོན་ཉིད་
སྐྱོན་གྱིས་མ་གོས་པ་ལ། སེམས་ཉིད་སྐྱོན་གྱིས་མ་གོས་པ་ཐིམ་པའི་དུས་ན། ཀུན་གཞི་
སྐྱོན་གྱིས་མ་གོས་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་སྐྱོན་གྱིས་མ་
གོས་པ་ནམ་ཀ་དང་འདྲ་བ་ཤར་ཏེ། དགོངས་པ་དང་འབྲས་བུ་ཐོབ་པའོ། །མུན་ནག་
བློ་ནི་ཞེས་པ། མ་རིག་པའི་བློ་མུན་ནག་དང་འདྲ་བ་རྣམས་ནི། བདུད་དང་འདྲ་སྟེ། །
འཁོར་བའི་གནས་སུ་ཡང་ལས་ཡང་དུ་གསོད་པའོ། །འོད་གསལ་སེམས་ཅེས་པ།
ཀུན་གཞི་བྱང་ཆུབ་སེམས་ལས། གསལ་བ་ཡེ་ཤེས་ཀྱི་འོད་བྱུང་བའི་དུས་སུ། བདུད་
ལ་རྩི་བཏང་བ་དང་འདྲ་སྟེ། མ་རིག་མུན་པ་དང་འདྲ་བ་གསལ་བ་ཡེ་ཤེས་ཀྱིས་
བརླག་པར་བྱེད་པ་ལ་བྱའོ། །བདུད་རྩི་ཞེས་བྱ་བ། བྱང་ཆུབ་སེམས་ཡེ་ཤེས་ཆེན་པོའི་
དབྱིངས་སུ། ཉོན་མོངས་པ་མ་རིག་པ་མུན་པ་དང་འདྲ་བ་གསལ་བ་ལ་བྱའོ། །འོད་
མུན་གཉིས་མེད་ཅེས་པ། དོན་དམ་པར་གསལ་བ་ཡེ་ཤེས་ཀྱི་བྱང་ཆུབ་སེམས་གསལ་
བར་རྟོགས་པའི་དུས་ན། མུན་པ་དང་འོད་གསལ་གཉིས་ཀྱང་། མཉམ་པ་ཉིད་
གཉིས་སུ་མེད་པའི་དོན་ལ་རོ་གཅིག་པའོ། །བྱང་ཆུབ་སེམས་ཅེས་པ། མུན་སྣང་
གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་སལ་གྱིས་རྟོགས་པའི་དུས་ན།
426

སེམས་སྡེ། ། གབ་འགྲེལ་རྒྱ་ཆེར་བཤད་པ།
བོན་ཉིད་མུན་པ་མེད་པའི་དབྱིངས་སུ་སེམས་ཉིད་མུན་པ་མེད་པར་ཐིམ་པའོ། །ཟིལ་
ཐིགས་ཅེས་པ། བོན་ཉིད་མུན་པ་མེད་པ་ལ་སེམས་ཉིད་མུན་པ་མེད་པ་ཐིམ་པའི་
དུས་ན། ཀུན་གཞི་མུན་པ་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་
དང་དགོངས་པ་འབྲས་བུ་ཐོབ་པའོ། །འཁྲིག་ཆགས་བློ་ནི་ཅེས་པ། མ་རྟོགས་པ་
འཁྲིག་ཆགས་བློ་དང་ལྡན་པ་རྣམས་ནི། བདུད་དང་འདྲ་སྟེ། འཁོར་བའི་གནས་སུ་
འཁྲིག་ཆགས་ཀྱིས་ཡང་ལས་ཡང་དུ་གསོད་པར་བྱེད་པའོ། །ཐབས་ཆེན་སེམས་ནི་
ཞེས་པ། ཀུན་གཞི་བྱང་ཆུབ་སེམས་ལས། ཐབས་ཆེན་དབྱིངས་ལ་རོལ་པའི་དོན་བྱུང་
བའི་དུས་ན། བདུད་ལ་རྩི་བཏང་བ་དང་འདྲ་སྟེ། ཐབས་ཆེན་དབྱིངས་ལ་རོལ་པས་
འཁྲིག་ཆགས་ཐམས་ཅད་བརླག་པར་བྱེད་པའོ། །བདུད་རྩི་ཞེས་པ། བྱང་ཆུབ་སེམས་
ཐབས་ཆེན་དབྱིངས་ལ་རོལ་པའི་དབྱིངས་སུ། ཉོན་མོངས་པའི་འཁྲིག་ཆགས་ཐམས་
ཅད་མི་སྣང་བར་གྱུར་པའོ། །ཐབས་འཁྲིག་གཉིས་མེད་ཅེས་པ། དོན་དམ་པར་
ཐབས་ཆེན་དབྱིངས་ལ་རོལ་པ་སལ་གྱིས་རྟོགས་པའི་དུས་ན། ཐབས་ཆེན་དང་འཁྲིག་
ཆགས་གཉིས་ཀྱང་། མཉམ་པ་ཉིད་གཉིས་སུ་མེད་པའི་དོན་ལ་རོ་གཅིག་པའོ། བྱང་
ཆུབ་སེམས་ཅེས་པ། ཐབས་ཆེན་འཁྲིག་ཆགས་གཉིས་སུ་མེད་པའི་དོན་དེ། སལ་གྱིས་
རྟོགས་པའི་དུས་ན། བོན་ཉིད་འཁྲིག་ཆགས་མེད་པའི་དབྱིངས་སུ། སེམས་ཉིད་
འཁྲིག་ཆགས་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་པ། བོན་ཉིད་འཁྲིག་ཆགས་
མེད་པ་ལ་སེམས་ཉིད་འཁྲིག་ཆགས་མེད་པ་ཐིམ་པའི་དུས་ན། ཀུན་གཞི་འཁྲིག་
ཆགས་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་འཁྲིག་ཆགས་མེད་
པ་ནམ་མཁའ་དང་འདྲ་བ་ཤར་ཏེ། དགོངས་པ་འབྲས་བུ་ཐོབ་པའོ། །ལོག་པའི་བློ་
ཞེས་པ། མ་རྟོགས་པ་ལོག་པར་ཁ་བལྟས་པ་རྣམས་ནི། བདུད་དང་འདྲ་སྟེ། ཁམས་
གསུམ་འཁོར་བའི་གནས་སུ་ལོག་པས་གསོད་པར་བྱེད་པའོ། །བདེན་པའི་སེམས་ནི་
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྩི་ཞེས་པ། ཀུན་གཞི་བྱང་ཆུབ་སེམས་ལས། བདེན་པ་བྱུང་བའི་དུས་ན། བདུད་ལ་
རྩི་བཏང་བ་དང་འདྲ་སྟེ། བདེན་པ་ཆེན་པོས་ལོག་པར་ལྟ་བ་བརླག་པར་བྱེད་པ་ལ་
བྱའོ། །བདུད་རྩི་ཞེས་ཀྱང་བྱ་བ། བྱང་ཆུབ་སེམས་བདེན་པ་ཆེན་པོའི་དབྱིངས་སུ།
ཉོན་མོངས་པ་ལོག་པར་ལྟ་བ་མི་སྣང་བར་གྱུར་པའོ། །བདེན་ལོག་གཉིས་མེད་ཅེས་
པ། བདེན་པ་ཆེན་པོའི་བྱང་ཆུབ་སེམས་ཀྱིས། སེམས་རྟོགས་པའི་དུས་ན། ལོག་པ་
དང་བདེན་པ་གཉིས་མེད་དེ་རོ་གཅིག་པའོ། །བྱང་ཆུབ་སེམས་ཅེས་པ། དོན་དེ་རང་
གི་སལ་གྱིས་རྟོགས་པའི་དུས་ན། བོན་ཉིད་ལོག་པར་ལྟ་བ་མེད་པའི་དབྱིངས་སུ་
སེམས་ཉིད་ལོག་པར་ལྟ་བ་མེད་པ་ཐིམ་པའོ། །ཟིལ་ཐིགས་ཅེས་པ། བོན་ཉིད་ལ་
སེམས་ཉིད་ཐིམ་པའི་དུས་ན། ཀུན་གཞི་ལོག་པར་ལྟ་བ་མེད་པ་ནམ་མཁའ་དང་འདྲ་
བའི་དབྱིངས་ནས། ཡེ་ཤེས་དང་དགོངས་པ་དང་འབྲས་བུ་ཐོབ་པའོ། །ཤེས་བྱའི་བློ་
ནི་ཞེས་པ། མ་རྟོགས་པ་ཤེས་བྱའི་སྒྲིབ་པ་དང་ལྡན་པ་རྣམས་ནི། བདུད་དང་འདྲ་སྟེ།
འཁོར་བའི་གནས་སུ་ཤེས་བྱའི་བདུད་ཀྱིས་ཡང་ལས་ཡང་དུ་གསོད་པ་བྱེད་པ་ལ་བྱའོ།
ངང་ཉིད་སེམས་ནི་ཞེས་པ། ཀུན་གཞི་བྱང་ཆུབ་སེམས་ལས། ངང་ཉིད་ནམ་མཁའི་
ངོགས་འདྲ་བ་བྱུང་བའི་དུས་ན། ཤེས་བྱ་ཐམས་ཅད་ངང་ཉིད་ནམ་མཁའི་ངོགས་
འདྲ་བས། བརླག་ཅིང་མི་སྣང་བར་གྱུར་པ་ལ་བྱའོ། །བདུད་རྩི་ཞེས་བྱ་བ་བྱང་ཆུབ་
སེམས་ངང་ཉིད་ནམ་མཁའི་ངོགས་འདྲ་བའི་དབྱིངས་སུ། ཉོན་མོངས་པའི་ཤེས་བྱ་
ཐམས་ཅད་མི་སྣང་བ་ལ་བྱའོ། །ངང་ཤེས་གཉིས་མེད་ཅེས་པ། དོན་དམ་པར་ངང་
ཉིད་ནམ་མཁའ་དང་འདྲ་བའི་སེམས་རྟོགས་པའི་དུས་ན། ཤེས་བྱ་དང་ངང་ཉིད་
གཉིས་ཀྱང་གཉིས་སུ་མེད་པར་རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ། ནམ་
མཁའི་ངོགས་དང་འདྲ་བའི་བྱང་ཆུབ་སེམས་རྟོགས་པའི་དུས་ན། བོན་ཉིད་ཤེས་བྱ་
མེད་པ་ནམ་མཁའ་དང་འདྲ་བའི་དབྱིངས་སུ། སེམས་ཉིད་ཤེས་བྱ་མེད་པ་ནམ་
428

སེམས་སྡེ། གབ་འགྲེལ་རྒྱ་ཆེར་བཤད་པ།
མཁའ་དང་འདྲ་བ་ཐིམ་པའོ། །ཟིལ་ཐིགས་ཅེས་པ། བོན་ཉིད་ལ་སེམས་ཉིད་ཐིམ་
པའི་དུས་ན། ཀུན་གཞི་འགྲིབ་པ་མེད་པ་ནམ་མཁའ་དང་འདྲ་བའི་དབྱིངས་ནས།
ཡེ་ཤེས་དང་དགོངས་པ་འབྲས་བུ་ཐོབ་པའོ། །གཞན་དབང་བློ་ནི་ཅེས་པ། མ་རྟོགས་
པ་གཞན་དབང་དང་ལྡན་པ་རྣམས་ནི། བདུད་དང་འདྲ་སྟེ། འཁོར་བའི་གནས་ནས་
གནས་སུ་གཞན་དབང་གིས་གསོད་པར་བྱེད་པའོ། །བདག་ཉིད་སེམས་ནི་ཅེས་པ།
བྱང་ཆུབ་སེམས་ལས་བདག་ཉིད་ཆེན་པོ་ཉག་གཅིག་མའི་དོན་བྱུང་བའི་དུས་ན།
བདུད་ལ་རྩི་བཏང་བ་དང་འདྲ་སྟེ། བདག་ཉིད་ཆེན་པོས་གཞན་དབང་རླག་པར་
བྱས་པའོ། །བདུད་རྩི་ཅེས་པ། བྱང་ཆུབ་ཀྱི་སེམས་བདག་ཉིད་ཆེན་པོའི་དབྱིངས་སུ།
གཞན་དབང་མི་སྣང་བར་གྱུར་པ་ལ་བྱའོ། །བདག་གཞན་གཉིས་མེད་ཅེས་པ། དོན་
དམ་པར་བདག་ཉིད་ཆེན་པོ་ཉག་གཅིག་མའི་དོན་སལེ་རྟོགས་པའི་དུས་ན། གཞན་
དབང་དང་བདག་ཉིད་གཉིས་ཀྱང་གཉིས་སུ་མེད་པ་རོ་གཅིག་པའོ། །བྱང་ཆུབ་
སེམས་ཀྱི་ཅེས་པ། བདག་ཉིད་དང་གཞན་དབང་གཉིས་སུ་མེད་པར་རྟོགས་པའི་
དུས་ན། བོན་ཉིད་གཞན་དབང་མེད་པ་ནམ་མཁའ་དང་འདྲ་བའི་དབྱིངས་སུ།
སེམས་ཉིད་གཞན་དབང་མེད་པ་ནམ་མཁའ་འདྲ་བ་ཐིམ་པའོ། །ཟིལ་ཐིགས་ཅེས་པ།
བོན་ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་གཞན་དབང་མེད་པ་ནམ་
མཁའ་འདྲ་བའི་དབྱིངས་ནས། ཡེ་ཤེས་གཞན་དབང་མེད་པ་ནམ་མཁའ་འདྲ་བར་
ཤར་ཏེ། དགོངས་པ་གཞན་དབང་མེད་པ་ནམ་མཁའ་འདྲ་བ་ཡིས། འབྲས་བུ་
གཞན་དབང་མེད་པ་ནམ་མཁའ་འདྲ་བ་ཐོབ་ཅེས་བྱའོ། །བཅིངས་ཚད་བློ་ཞེས་པ།
མ་རྟོགས་པ་བཅིངས་ཚད་འཁྲུལ་པའི་བློ་དང་ལྡན་པ་རྣམས་ནི། བདུད་དང་འདྲ་སྟེ།
འཁོར་བའི་གནས་ནས། གནས་སུ་བཅིངས་ཚད་ཀྱིས་གསོད་པར་བྱེད་པ་ལ་བྱའོ། །
བྱང་ཆུབ་སེམས་ནི་ཞེས་པ། ཀུན་གཞི་བྱང་ཆུབ་སེམས་ལས། ཆིབ་པ་ཆེན་པོ་ནམ་
429

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཁའ་དང་འདྲ་བ་འབྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ། བྱང་
ཆུབ་ཆེན་པོ་ཡིས་བཅིངས་ཚད་བརླག་པར་བྱས་པ་ལ་བྱའོ། །བདུད་རྩི་ཞེས་བྱ་ཅེས་པ།
བྱང་ཆུབ་སེམས་ཆིབ་པ་ཆེན་པོའི་དབྱིངས་སུ། བཅིངས་ཚད་ཐམས་ཅད་མི་སྣང་བར་
གྱུར་པ་ལ་བྱའོ། །བྱང་བཅིངས་གཉིས་མེད་ཅེས་པ། དོན་དམ་པར་བྱང་ཆུབ་ཆེན་
པོའི་དོན་རྟོགས་པའི་དུས་ན། བཅིངས་ཚད་དང་བྱང་ཆུབ་གཉིས་ཀྱང་གཉིས་སུ་མེད་
པའི་དོན་ལ་རོ་གཅིག་པའོ། །བྱང་ཆུབ་སེམས་ཀྱི་ཅེས་པ། བྱང་ཆུབ་དང་བཅིངས་
ཚད་གཉིས་སུ་མེད་པའི་དོན་དེ། རང་ཤེས་རིག་གི་རྒྱལ་པོས་སལ་གྱིས་རྟོགས་པའི་
དུས་ན། བོན་ཉིད་བཅིངས་ཚད་མེད་པ་ནམ་མཁའ་འདྲ་བའི་དབྱིངས་སུ། སེམས་
ཉིད་བཅིངས་ཚད་མེད་པ་ནམ་མཁའ་འདྲ་བ་ཐིམ་པ་ལ་བྱའོ། །ཟིལ་ཐིགས་ཅེས་པ།
བོན་ཉིད་བཅིངས་ཚད་མེད་པ་ལ། སེམས་ཉིད་བཅིངས་ཚད་མེད་པ་ཐིམ་པའི་དུས་
ན། ཀུན་གཞི་བཅིངས་ཚད་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་
བཅིངས་ཚད་མེད་པ་ནམ་མཁའ་འདྲ་བ་ཤར་ཏེ། དགོངས་པ་བཅིངས་ཚད་མེད་པ་
ནམ་མཁའ་འདྲ་བས། འབྲས་བུ་བཅིངས་ཚད་མེད་པ་ནམ་མཁའ་འདྲ་བ་ཐོབ་ཅེས་
བྱའོ། །འཆི་འཕོ་བློ་ནི་ཞེས་པ། མ་རྟོགས་པ་འཆི་འཕོ་དང་ལྡན་པ་རྣམས་ནི། བདུད་
དང་འདྲ་སྟེ། འཁོར་བའི་གནས་སུ་ཡང་ནས་ཡང་དུ་གསོད་པར་བྱེད་པ་ལ་བྱའོ། །
གཡུང་དྲུང་སེམས་ཅེས་པ། བྱང་ཆུབ་སེམས་མི་འགྱུར་བ། གཡུང་དྲུང་རྟོགས་པའི་
དུས་ན། བདུད་ལ་རྩི་བཏང་བ་དང་འདྲ་སྟེ། མི་འགྱུར་གཡུང་དྲུང་ཆེན་པོ་ཡིས།
འཆི་འཕོ་ཐམས་ཅད་བརླག་པར་བྱས་པ་ལ་བྱའོ། །བདུད་རྩི་ཞེས་པ། སེམས་ཉིད་
གཡུང་དྲུང་དབྱིངས་སུ། ཉོན་མོངས་པ་འཆི་འཕོ་ཐམས་ཅད་མི་སྣང་སྟེ། སངས་རྒྱས་
པའོ། །གཡུང་བཅིངས་གཉིས་མེད་ཅེས་པ། དོན་དམ་པར་གཡུང་དྲུང་སེམས་རྟོགས་
པའི་དུས་ན། འཆི་འཕོ་དང་གཡུང་དྲུང་གཉིས་ཀྱང་། མཉམ་པ་ཉིད་གཉིས་སུ་མེད་
430

སེམས་སྡེ། གབ་འགྲེལ་རྒྱ་ཆེར་བཤད་པ།
དེ་རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ། གཉིས་སུ་མེད་པའི་དོན་དེ། རང་
ཤེས་རིག་གི་རྒྱལ་པོས་རྟོགས་པའི་དུས་ན། བོན་ཉིད་འཆི་འཕོ་མེད་པའི་དབྱིངས་སུ།
སེམས་ཉིད་འཆི་འཕོ་མེད་པ་ཐིམ་པའོ། །ཟིལ་ཐིགས་ཅེས་པ། བོན་ཉིད་ལ་སེམས་
ཉིད་ཐིམ་པའི་དུས་ན། ཀུན་གཞི་འཆི་འཕོ་མེད་པ་ནམ་མཁའ་དང་འདྲ་བའི་
དབྱིངས་ནས། ཡེ་ཤེས་འཆི་འཕོ་མེད་པ་ནམ་མཁའ་དང་འདྲ་བ་ཤར་ཏེ། དགོངས་
པ་འཆི་འཕོ་མེད་པ་ནམ་མཁའ་དང་འདྲ་བ་ཡིས། འབྲས་བུ་འཆི་འཕོ་མེད་པ་ནམ་
མཁའ་དང་འདྲ་བ་ཐོབ་ཅེས་བྱའོ། །འཛིན་ཆགས་བློ་ནི་ཞེས་པ། མ་རྟོགས་པ་འཛིན་
ཆགས་ལ་གནས་པ་རྣམས་ནི། བདུད་དང་འདྲ་སྟེ། འཁོར་བའི་གནས་སུ་འཛིན་
ཆགས་ཀྱིས་གསོད་པར་བྱེད་པ་ལ་བྱའོ། །ཚད་མེད་སེམས་ནི་ཞེས་པ། བྱང་ཆུབ་
སེམས་ལས། ཚད་མེད་པའི་དོན་བྱུང་བའི་དུས་ན། བདུད་ལ་རྩི་བཏང་བ་དང་འདྲ་
སྟེ། ཚད་མེད་པའི་སེམས་ཀྱིས། འཛིན་ཆགས་ཐམས་ཅད་བརླག་པར་བྱས་པ་ལ་བྱའོ།
བདུད་རྩི་ཞེས་པ། སེམས་ཉིད་ཚད་མེད་པའི་དབྱིངས་སུ། འཛིན་ཆགས་ཐམས་ཅད་
མི་སྣང་བར་གྱུར་པ་ལ་བྱའོ། །མེད་འཛིན་གཉིས་མེད་ཅེས་པ། དོན་དམ་པར་ཚད་
མེད་པའི་བྱང་ཆུབ་སེམས་རྟོགས་པའི་དུས་ན། འཛིན་ཆགས་དང་ཚད་མེད་པ་
གཉིས་ཀྱང་། གཉིས་སུ་མེད་དེ་རོ་གཅིག་པ་ལ་བྱའོ། །བྱང་ཆུབ་སེམས་ཅེས་པ།
གཉིས་སུ་མེད་པར་རྟོགས་པའི་དུས་ན། བོན་ཉིད་འཛིན་ཆགས་མེད་པ་ནམ་མཁའ་
དང་འདྲ་བའི་དབྱིངས་སུ། སེམས་ཉིད་འཛིན་ཆགས་མེད་པ་ནམ་མཁའ་དང་འདྲ་
བ་ཐིམ་པའོ། །ཟིལ་ཐིགས་ཅེས་པ། བོན་ཉིད་ལ་སེམས་ཉིད་ཐིམ་པའི་དུས་ན། ཀུན་
གཞི་འཛིན་ཆགས་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་དགོངས་
པ་འབྲས་བུ་ཐོབ་པའོ། །སྟོར་བྲལ་བློ་ནི་ཞེས་པ། མ་རྟོགས་པ་སྟོར་བྲལ་དང་ལྡན་པ་
རྣམས་ནི། བདུད་དང་འདྲ་སྟེ། འཁོར་བའི་གནས་སུ་སྟོར་བྲལ་གཉིས་ཀྱིས་གསོད་
431

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པར་བྱེད་པ་ལ་བྱའོ། །ཏིང་འཛིན་སེམས་ནི་ཞེས་པ། ཀུན་གཞི་བྱང་ཆུབ་སེམས་ལས་
ཏིང་ངེ་འཛིན་ཟབ་མོའི་དོན་བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ།
ཏིང་ངེ་འཛིན་ཟབ་མོས་སྟོར་བྲལ་ཐམས་ཅད་མི་སྣང་བར་བརླག་པར་བྱས་པ་ལ་བྱའོ།
བདུད་རྩི་ཞེས་པ། བྱང་ཆུབ་སེམས་ཏིང་ངེ་འཛིན་ཟབ་མོ་བྱུང་བའི་ཀློང་དུ། ཉོན་
མོངས་པའི་སྟོར་བྲལ་ཐམས་ཅད་སངས་རྒྱས་ཏེ། མི་སྣང་བ་ལ་བྱའོ། །འཛིན་བྲལ་
གཉིས་མེད་ཅེས་པ། དོན་དམ་པར་ཏིང་ངེ་འཛིན་ཟབ་མོ་བྱང་ཆུབ་སེམས་རྟོགས་
པའི་དུས་ན། ཏིང་ངེ་འཛིན་དང་སྟོར་བྲལ་གཉིས་ཀྱང་རོ་གཅིག་པའོ། །བྱང་ཆུབ་
སེམས་ཅེས་པ། གཉིས་སུ་མེད་པའི་དོན་དེ། སལ་གྱིས་རྟོགས་པའི་དུས་ན། བོན་ཉིད་
སྟོར་བྲལ་མེད་པ་ལ། སེམས་ཉིད་སྟོར་བྲལ་མེད་པ་ཐིམ་པའོ། །ཟིལ་ཐིགས་ཅེས་པ།
བོན་ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་སྟོར་བྲལ་མེད་པ་ནམ་མཁའ་
དང་འདྲ་བའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །སྤོངས་
པའི་བློ་ནི་ཞེས་པ། ཉོན་མོངས་པ་མ་རྟོགས་པ་སྤངས་པ་ལ་ཤས་ཆེ་བ་རྣམས་ནི།
བདུད་དང་འདྲ་སྟེ། འཁོར་བའི་གནས་སུ། ཉོན་མོངས་པ་སྤངས་པས་གསོད་པར་
བྱེད་པའོ། །གྲུབ་པའི་སེམས་ནི་ཅེས་པ། བྱང་ཆུབ་སེམས་ལས་གྲུབ་པ་ཆེན་པོ་བྱུང་
བའི་དུས་ན། བདུད་ལ་རྩི་བཏང་བ་དང་འདྲ་སྟེ། གྲུབ་པ་ཆེན་པོས། སྤངས་པ་
ཐམས་ཅད་བརླག་པར་བྱེད་པ་ལ་བྱའོ། །བདུད་རྩི་ཞེས་པ། སེམས་ཉིད་གྲུབ་པ་ཆེན་
པོའི་དབྱིངས་སུ། ཉོན་མོངས་པ་ཐམས་ཅད་མི་སྣང་བར་གྱུར་པ་ལ་བྱའོ། །གྲུབ་
སྤངས་གཉིས་མེད་ཅེས་པ། གྲུབ་པ་ཆེན་པོ་བྱང་ཆུབ་སེམས་རྟོགས་པའི་དུས་ན།
གྲུབ་སྤངས་གཉིས་མེད་དེ་རོ་གཅིག་པའོ། །བྱང་ཆུབ་སེམས་ཟིལ་པར་ཅེས་པ།
གཉིས་སུ་མེད་པའི་དོན་དེ་རྟོགས་པའི་དུས་ན། བོན་ཉིད་སྤངས་པ་མེད་པའི་
དབྱིངས་སུ། སེམས་ཉིད་སྤངས་པ་མེད་པ་ཐིམ་པ་ལ་བྱའོ། །ཟིལ་ཐིགས་ཅེས་པ།
432

སེམས་སྡེ། གབ་འགྲེལ་རྒྱ་ཆེར་བཤད་པ།
བོན་ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་སྤངས་པ་མེད་པ་ནམ་མཁའ་
དང་འདྲ་བའི་དབྱིངས་ནས། ཡེ་ཤེས་དགོངས་པ་འབྲས་བུ་ཐོབ་པའོ། །མངོན་མཐོང་
བློ་ནི་ཅེས་པ། མ་རྟོགས་པ་མངོན་མཐོང་ལ་ཞེན་པ་རྣམས། བདུད་དང་འདྲ་སྟེ།
འཁོར་བའི་གནས་སུ་མངོན་མཐོང་གིས་གསོད་པར་བྱེད་པའོ། །ཁྱབ་པའི་སེམས་ནི་
ཅེས་པ། བྱང་ཆུབ་སེམས་ལས་ཁྱབ་པ་ཆེན་པོའི་དོན་བྱུང་བའི་དུས་ན། བདུད་ལ་རྩི་
བཏང་བ་དང་འདྲ་སྟེ། ཁྱབ་པ་ཆེན་པོས་མངོན་མཐོང་བརླག་པར་བྱེད་པ་ལ་བྱའོ། །
བདུད་རྩི་ཞེས་པ། བྱང་ཆུབ་སེམས་ལས་ཁྱབ་པ་ཆེན་པོའི་དབྱིངས་སུ། མངོན་མཐོང་
མི་སྣང་པར་གྱུར་པའོ། །ཁྱབ་མཐོང་གཉིས་མེད་ཅེས་པ། ཁྱབ་པ་ཆེན་པོའི་བྱང་ཆུབ་
སེམས་རྟོགས་པའི་དུས་ན། ཁྱབ་པ་དང་མངོན་མཐོང་གཉིས་མེད་རོ་གཅིག་པའོ། །
བྱང་ཆུབ་སེམས་ཅེས་པ། གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན།
བོན་ཉིད་མངོན་མཐོང་མེད་པའི་དབྱིངས་སུ། སེམས་ཉིད་མངོན་མཐོང་མེད་པར་
ཐིམ་པའོ། །ཟིལ་ཐིགས་ཅེས་པ། བོན་ཉིད་ལ་སེམས་ཉིད་ཐིམ་པའི་དུས་ན། ཀུན་
གཞི་མངོན་མཐོང་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་དང་
འབྲས་བུ་ཐོབ་པའོ། །ཐབས་མེད་བློ་ནི་ཅེས་པ། མ་རྟོགས་པ་ཐབས་དང་བྲལ་བ་
རྣམས་ནི། བདུད་དང་འདྲ་སྟེ། འཁོར་བར་གསོད་པའོ། །རྫུ་འཕྲུལ་སེམས་ནི་ཞེས་
པ། སེམས་ལས་རྫུ་འཕྲུལ་ཆེན་པོ་བྱུང་བའི་དུས་ན། བདུད་ལ་རྩི་བཏང་བ་དང་འདྲ་
སྟེ། རྫུ་འཕྲུལ་ཆེན་པོས་ཐབས་མེད་བརླག་པར་བྱེད་པའོ། །བདུད་རྩི་ཞེས་པ། སེམས་
ཉིད་རྫུ་འཕྲུལ་ཆེན་པོའི་དབྱིངས་སུ། ཐབས་མེད་མི་སྣང་བར་གྱུར་པའོ། །འཕྲུལ་
ཐབས་གཉིས་མེད་ཅེས་པ། རྫུ་འཕྲུལ་ཆེན་པོའི་བྱང་ཆུབ་སེམས་རྟོགས་པའི་དུས་ན།
ཐབས་མེད་དང་རྫུ་འཕྲུལ་གཉིས་རོ་གཅིག་པའོ། །བྱང་ཆུབ་སེམས་ཅེས་པ། གཉིས་
སུ་མེད་པའི་དོན་དེ་སལ་གྱིས་རྟོགས་པའི་དུས་ན། བོན་ཉིད་ཐབས་དང་ལྡན་པའི་
433

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དབྱིངས་སུ། སེམས་ཉིད་ཐབས་དང་ལྡན་པ་ཐིམ་པའོ། །ཟིལ་ཐིགས་ཅེས་པ། བོན་
ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་ཐབས་དང་ལྡན་པ་ནམ་མཁའ་དང་
འདྲ་བའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །གོལ་སའི་བློ་
ནི་ཞེས་པ། མ་རྟོགས་པ་གོལ་ས་ལ་གནས་པ་ནི་བདུད་དང་འདྲ་སྟེ། འཁོར་བའི་
གནས་སུ་གོལ་བས་གསོད་པའོ། །མན་ངག་སེམས་ནི་ཅེས་པ། བྱང་ཆུབ་སེམས་ལས།
མན་ངག་ཐོག་ཏུ་ཕེབས་པ་བྱུང་བའི་དུས་ན། བདུད་ལ་རྩི་བཏང་བ་དང་འདྲ་སྟེ།
མན་ངག་ཆེན་པོས་གོལ་ས་བརླག་པར་བྱས་པའོ། །བདུད་རྩི་ཞེས་པ། སེམས་ཉིད་
དབྱིངས་ནས་མན་ངག་ཆེན་པོ་བྱུང་བའི་དུས་ན། གོལ་ས་ཐམས་ཅད་མི་སྣང་བར་
གྱུར་པའོ། །མན་ངག་གོལ་ས་ཅེས་པ། མན་ངག་ཆེན་པོ་བྱང་ཆུབ་སེམས་རྟོགས་པའི་
དུས་ན། གོལ་ས་དང་། མན་ངག་གཉིས་སུ་མེད་དེ་རོ་གཅིག་པ་ལ་བྱའོ། །བྱང་ཆུབ་
སེམས་ཀྱི་ཅེས་པ། གཉིས་སུ་མེད་པའི་དོན་དེ་རྟོགས་པའི་དུས་ན། བོན་ཉིད་གོལ་ས་
མེད་པའི་དབྱིངས་སུ། སེམས་ཉིད་གོལ་ས་མེད་པ་ཐིམ་པའོ། །ཟིལ་ཐིགས་ཅེས་པ།
བོན་ཉིད་ལ་སེམས་ཉིད་ཐིམ་པའི་དུས་ན། ཀུན་གཞི་གོལ་ས་མེད་པ་ནམ་མཁའ་དང་
འདྲ་བའི་དབྱིངས་ནས། ཡེ་ཤེས་གོལ་ས་མེད་པ་ནམ་མཁའ་དང་འདྲ་བ་ཤར་ཏེ།
དགོངས་པ་དང་འབྲས་བུ་ཐོབ་པའོ། །ངེས་མེད་བློ་ནི་ཅེས་པ། མ་རྟོགས་པ་ངེས་པ་
མེད་པ་ལ་གནས་པ་རྣམས་ནི། བདུད་དང་འདྲ་སྟེ། གོང་མ་ལྟར་གསོད་པའོ། །
གདེང་ཆེན་སེམས་ནི་ཞེས་པ། ཀུན་གཞི་བྱང་ཆུབ་སེམས་ལས་མན་ངག་གདེང་དང་
ཆས་པ་བྱུང་བའི་དུས་ན། བདུད་ལ་རྩི་བཏང་བ་བཞིན་དུ། ངེས་མེད་ཐམས་ཅད་
མན་ངག་གདེང་དང་ཆས་པས་བརླག་པར་བྱས་པ་ལ་བྱའོ། །བདུད་རྩི་ཞེས་པ། བྱང་
ཆུབ་སེམས་མན་ངག་གདེང་དང་ཆས་པའི་དབྱིངས་སུ། ངེས་པ་མེད་པའི་བློ་ཐམས་
ཅད་མི་སྣང་བར་གྱུར་པའོ། །གདེང་ཆེན་ཞེས་པ། གདེང་དུ་གྱུར་པའི་སེམས་རྟོགས་
434

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
པའི་དུས་ན། ངེས་མེད་དང་གདེང་ཆེན་རོ་གཅིག་པའོ། །བྱང་ཆུབ་སེམས་ཅེས་པ།
གཉིས་སུ་མེད་པའི་དོན་དེ་རྟོགས་པའི་དུས་ན། བོན་ཉིད་ལ་སེམས་ཉིད་ཐིམ་པའོ། །
ཟིལ་ཐིགས་ཅེས་པ། དོན་དེ་རྟོགས་པའི་དུས་ན། ཀུན་གཞི་ངེས་མེད་བྲལ་ནམ་
མཁའ་དང་འདྲ་བའི་དབྱིངས་ནས། ཡེ་ཤེས་དགོངས་པ་འབྲས་བུ་གོང་མ་ལྟར་ཐོབ་
པའོ། །བྱ་བརྩལ་བློ་ནི་ཞེས་པ། མ་རྟོགས་པ་བྱ་བཙལ་དང་ལྡན་པ་རྣམས་ནི། བདུད་
དང་འདྲ་སྟེ་གསོད་པའོ། །རྩོལ་མེད་སེམས་ནི་ཞེས་པ། བྱང་ཆུབ་སེམས་ལས་བརྩལ་
དུ་མེད་པའི་དོན་བྱུང་ན། བདུད་ལ་རྩི་བཏང་བ་དང་འདྲ་སྟེ། བརྩལ་དུ་མེད་པས་བྱ་
བརྩལ་བརླག་པར་བྱས་པའོ། །བདུད་རྩི་ཞེས་པ། སེམས་བརྩེལ་དུ་མེད་པའི་དབྱིངས་
སུ། བྱ་བརྩལ་ཐམས་ཅད་མི་སྣང་སྟེ་སངས་རྒྱས་པའོ། །བརྩོལ་མེད་ཅེས་པ། སེམས་
བརྩལ་དུ་མེད་པ་རྟོགས་པའི་དུས་ན། བརྩལ་བ་དང་མི་བརྩལ་བ་གཉིས་མེད་རོ་
གཅིག་པའོ། །བྱང་ཆུབ་སེམས་ཅེས་པ། གཉིས་སུ་མེད་པའི་དོན་དེ་རྟོགས་ན། བོན་
ཉིད་བརྩལ་དུ་མེད་པ་ལ་སེམས་ཉིད་ཐིམ་པའོ། །ཟིལ་ཐིགས་ཅེས་པ། དེ་རྟོགས་ན་
ཀུན་གཞི་བརྩལ་དུ་མེད་པའི་དབྱིངས་ནས། ཡེ་ཤེས་དགོངས་པ་དང་འབྲས་བུ་ཐོབ་
པའོ། །བག་ཆགས་བློ་ནི་ཞེས་པ། མ་རྟོགས་པ་བག་ཆགས་ལ་ཆགས་པ་རྣམས་ནི།
བདུད་དང་འདྲ་སྟེ། གསོད་པའོ། །རང་སྣང་ཞེས་པ། སེམས་སྣང་བ་རང་ལ་ཤར་བ་
རྣམས་ནི། བདུད་ལ་རྩི་བཏང་བ་དང་འདྲ་སྟེ། བག་ཆགས་ཐམས་ཅད་སྣང་བ་རང་
ལ་ཤར་བས། བརླག་པར་བྱེད་པའོ། །བདུད་རྩི་ཞེས་པ། སྣང་བ་རང་ལ་ཤར་བའི་
སེམས་ཀྱི་དབྱིངས་སུ། བག་ཆགས་མི་སྣང་བར་གྱུར་པའོ། །གཉིས་མེད་ཅེས་པ། དོན་
དུ་སྣང་བ་རང་ལ་ཤར་བའི་སེམས་དེ་རྟོགས་ན་རོ་གཅིག་པའོ། །བྱང་ཆུབ་སེམས་ཅེས་
པ་དོན་དེ་རྟོགས་ན་བོན་ཉིད་བག་ཆགས་མེད་པ་ལ་ཐིམ་པའོ། །ཟིལ་ཐིགས་ཅེས་པ།
ཐིམ་པ་དེ་རྟོགས་ན། ཀུན་གཞི་བག་ཆགས་མེད་པའི་དབྱིངས་ནས་འབྲས་བུ་ཐོབ་
435

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའོ། །རེ་སྨོན་བློ་ནི་ཞེས་པ། མ་རྟོགས་པ་རེ་སྨོན་ལ་གནས་པ་རྣམས་ནི། བདུད་
དང་འདྲ་སྟེ། གསོད་པའོ། །ཡེ་ཉིད་སེམས་ནི་ཞེས་པ། བྱང་ཆུབ་སེམས་ལས་ཡེ་ནས་
ཡེ་ཉིད་རྟོགས་པའི་དུས་ན། བདུད་ལ་རྩི་བཏང་བ་དང་འདྲ་སྟེ། ཡེ་ནས་དེ་བཞིན་
ཉིད་ཀྱིས། རེ་སྨོན་བརླག་པར་བྱས་པའོ། །བདུད་རྩི་ཞེས་པ། སེམས་ཡེ་ནས་དེ་
བཞིན་ཉིད་ཀྱི་དབྱིངས་སུ། རེ་སྨོན་མི་སྣང་བར་སངས་རྒྱས་པའོ། །གཉིས་མེད་ཅེས་
པ། དོན་དུ་ཡེ་ཉིད་བྱང་ཆུབ་སེམས་རྟོགས་ན་རོ་གཅིག་པའོ། །བྱང་ཆུབ་སེམས་ཅེས་
པ། གཉིས་སུ་མེད་པའི་དོན་དེ་རྟོགས་པའི་དུས་ན། བོན་ཉིད་རེ་སྨོན་མེད་པ་ལ་
སེམས་ཉིད་རེ་སྨོན་མེད་པ་ཐིམ་པའོ། །ཟིལ་ཐིགས་ཅེས་པ། བོན་ཉིད་ལ་སེམས་ཉིད་
ཐིམ་པར་རྟོགས་ན། ཀུན་གཞི་རེ་སྨོན་མེད་པའི་དབྱིངས་ནས། འབྲས་བུ་ཐོབ་པའོ།
མངོན་ཤེས་བློ་ནི་ཞེས་པ། མ་རྟོགས་པ་འཁྲུལ་པ་མངོན་པ་ལ་ཞེན་པ་རྣམས་ནི།
བདུད་དང་འདྲ་སྟེ་གསོད་པའོ། །ཆེ་བ་སེམས་ནི་ཞེས་པ། སེམས་ལས་བདལ་པ་ཆེན་
པོའི་དོན་བྱུང་བའི་དུས་ན། འཁྲུལ་པའི་མངོན་ཤེས་ཐམས་ཅད་བདལ་པ་ཆེན་པོས་
བརླག་པར་བྱས་པ་ལ་བྱའོ། །བདུད་རྩི་ཞེས་པ། སེམས་བདལ་པ་ཆེན་པོའི་དབྱིངས་
སུ། འཁྲུལ་པའི་མངོན་པ་ལ་ཞེན་པ་མི་སྣང་སྟེ་སངས་རྒྱས་པའོ། །གཉིས་མེད་ཅེས་པ།
བདལ་པ་ཆེན་པོའི་སེམས་རྟོགས་པའི་དུས་ན་རོ་གཅིག་པའོ། །བྱང་ཆུབ་སེམས་ཅེས་
པ། གཉིས་སུ་མེད་པའི་དོན་དེ་རྟོགས་ན། བོན་ཉིད་ལ་སེམས་ཉིད་ཐིམ་པའོ། །ཟིལ་
ཐིགས་ཅེས་པ། ཐིམ་པའི་དོན་དེ་རྟོགས་ན། ཀུན་གཞི་མངོན་དུ་མ་བྱུང་བའི་དབྱིངས་
ནས་འབྲས་བུ་ཐོབ་པའོ། །སྟོང་ཟད་བློ་ནི་ཞེས་པ། མ་རྟོགས་པ་སྟོང་ཟད་ལ་ཤས་ཆེ་
བ་རྣམས་ནི། བདུད་དང་འདྲ་སྟེ་གསོད་པའོ། །ཤེས་རིག་སེམས་ནི་ཞེས་པ། བྱང་
ཆུབ་སེམས་ལས་ཤེས་རིག་བྱུང་བའི་དུས་ན། རྩི་བཏང་བ་དང་འདྲ་སྟེ། ཤེས་རིག་
436

སེམས་སྡེ། གབ་འགྲེལ་རྒྱ་ཆེར་བཤད་པ།
པ། ཤེས་རིག་གསལ་བའི་དབྱིངས་སུ། སྟོང་པར་ཟད་པ་མི་སྣང་སྟེ་སངས་རྒྱས་པའོ།
མཉམ་པ་ཅེས་པ། ཤེས་རིག་གསལ་བའི་སེམས་གསལ་བར་རྟོགས་པའི་དུས་ན།
གཉིས་སུ་མེད་པའི་རོ་གཅིག་པའོ། །བྱང་ཆུབ་སེམས་ཅེས་པ། དོན་དེ་རྟོགས་ན་བོན་
ཉིད་ལ་སེམས་ཉིད་ཐིམ་པའོ། །ཟིལ་ཐིགས་ཅེས་པ། ཐིམ་པའི་དོན་དེ་རྟོགས་ན།
ཀུན་གཞི་ཡོངས་སུ་རྒྱ་མ་ཆད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་
དང་དགོངས་པ་འབྲས་བུ་ཐོབ་པའོ། །སྒྲོ་སྐུར་བློ་ནི་ཅེས་པ། མ་རྟོགས་པ་སྒྲོ་སྐུར་ལ་
གནས་པ་རྣམས་ནི་བདུད་དང་འདྲ་སྟེ་གསོད་པའོ། །ཡང་དག་སེམས་ནི་ཞེས་པ། སྒྲོ་
སྐུར་ཐམས་ཅད་ཡང་དག་པས་བརླག་པར་བྱས་པའོ། །བདུད་རྩི་ཞེས་པ། ཡང་དག་
པ་སེམས་ཀྱི་དབྱིངས་སུ། སྒྲོ་སྐུར་ཐམས་ཅད་མི་སྣང་སྟེ། སངས་རྒྱས་པའོ། །གཉིས་
མེད་སེམས་ཅེས་པ། དོན་དམ་པར་ཡང་དག་པའི་སེམས་རྟོགས་ན། སྒྲོ་སྐུར་དང་རོ་
གཅིག་པའོ། །བྱང་ཆུབ་སེམས་ཅེས་པ། གཉིས་སུ་མེད་པའི་དོན་དེ་རྟོགས་ན། བོན་
ཉིད་སྒྲོ་སྐུར་མེད་པ་ལ། སེམས་ཉིད་སྒྲོ་སྐུར་མེད་པ་ཐིམ་པའོ། །ཟིལ་ཐིགས་ཅེས་པ།
ཐིམ་པའི་དོན་དེ་རྟོགས་ན། ཀུན་གཞི་སྒྲོ་སྐུར་མེད་པ་ནམ་མཁའ་དང་འདྲ་བའི་
དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །སྤང་ལེན་བློ་ནི་ཞེས་པ།
མ་རྟོགས་པ་སྤང་ལེན་ལ་ཞེན་པ་རྣམས་ནི། བདུད་དང་འདྲ་སྟེ། སྤང་ལེན་གྱིས་
གསོད་པར་བྱེད་པའོ། །ཆུབ་པའི་སེམས་ནི་ཞེས་པ། བྱང་ཆུབ་སེམས་བླ་ན་མེད་པར་
ཆུབ་པའི་དུས་ན། བདུད་ལ་རྩི་བཏང་བ་དང་འདྲ་སྟེ། ཆུབ་པ་ཆེན་པོ་ཡིས་སྤང་
ལེན་བརླག་པར་བྱས་པའོ། །བདུད་རྩི་ཞེས་པ། བྱང་ཆུབ་སེམས་ཆུབ་པ་ཆེན་པོའི་
དབྱིངས་སུ། སྤང་ལེན་ཐམས་ཅད་མི་སྣང་བར་གྱུར་ཏེ་སངས་རྒྱས་པའོ། །མཉམ་པ་
ཅེས་པ། ཆུབ་པ་ཆེན་པོའི་དོན་དེ་རྟོགས་པའི་དུས་ན། གཉིས་སུ་མེད་པར་རོ་གཅིག་
པའོ། །བྱང་ཆུབ་ཅེས་པ། གཉིས་སུ་མེད་པའི་དོན་དེ་རང་ཤེས་རིག་གི་རྒྱལ་པོས་
437

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟོགས་པའི་དུས་ན། བོན་ཉིད་སྤང་ལེན་མེད་པ་ལ། སེམས་ཉིད་སྤང་ལེན་མེད་པ་
ཐིམ་པ་ལ་བྱའོ། །ཟིལ་ཐིགས་ཅེས་པ། བོན་ཉིད་ལ་སེམས་ཉིད་ཐིམ་པའི་དུས་ན།
ཀུན་གཞི་སྤང་ལེན་མེད་པའི་དབྱིངས་ནས། ཡེ་ཤེས་སྤང་ལེན་མེད་པར་ཤར་ཏེ།
དགོངས་པ་འབྲས་བུ་ཐོབ་པའོ། །སོ་སོའི་བློ་ནི་བདུད་ཅེས་པ། མ་རྟོགས་པ་བདག་
དང་གཞན་དུ་འཛིན་པ་རྣམས་ནི། བདུད་དང་འདྲ་སྟེ་གསོད་པའོ། །གཉིས་མེད་
སེམས་ཅེས་པ། བྱང་ཆུབ་སེམས་ལས་མཉམ་པ་ཉིད་གཉིས་སུ་མེད་པའི་དོན་བྱུང་
བའི་དུས་ན། སོ་སོའི་བདུད་ལ་མཉམ་པའི་རྩི་བཏང་བ་དང་འདྲ་སྟེ། མཉམ་པ་ཆེན་
པོས་སོ་སོ་བརླག་པར་བྱེད་པའོ། །བདུད་རྩི་ཞེས་པ། མཉམ་པ་ཉིད་བྱང་ཆུབ་སེམས་
ཀྱི་དབྱིངས་སུ་ཉོན་མོངས་པ་སོ་སོ་མི་སྣང་སྟེ་སངས་རྒྱས་པའོ། །གཉིས་མེད་སོ་སོ་
མཉམ་པ་ཅེས་པ། གཉིས་མེད་བྱང་ཆུབ་སེམས་རྟོགས་པའི་དུས་ན། སོ་སོ་འཛིན་པ་
མེད་ཅིང་རོ་གཅིག་པའོ། །བྱང་ཆུབ་སེམས་ཅེས་པ། དོན་དེ་རྟོགས་པའི་དུས་ན།
བོན་ཉིད་སོ་སོ་གདགས་སུ་མེད་པའི་དབྱིངས་སུ། སེམས་ཉིད་གདགས་སུ་མེད་པ་
ཐིམ་པའོ། །ཟིལ་ཐིགས་ཅེས་པ། བོན་ཉིད་གདགས་སུ་མེད་པ་ལ། སེམས་ཉིད་ཐིམ་
པའི་དུས་ན། ཀུན་གཞི་གདགས་སུ་མེད་པ་ནམ་མཁའ་དང་འདྲ་བའི་དབྱིངས་ནས།
ཡེ་ཤེས་དང་དགོངས་པ་འབྲས་བུ་ཐོབ་པའོ། །གཟུགས་བརྙན་བློ་ནི་ཞེས་པ། མ་
རྟོགས་པ་གཟུགས་བརྙན་ལ་ཞེན་པ་རྣམས་ནི། བདུད་དང་འདྲ་སྟེ། འཁོར་བའི་
གནས་སུ་གསོད་པ་ལ་བྱའོ། ། སྐུ་ཉིད་སེམས་ནི་ཞེས་པ། བྱང་ཆུབ་སེམས་ལ་སྐུ་རུ་མ་
འགྱུར་བ་མེད་པར་རྟོགས་པའི་དུས་ན། གཟུགས་བརྙན་བདུད་ལ་སྐུ་ཉིད་རྩི་བཏང་
བ་དང་འདྲ་སྟེ། གཟུགས་བརྙན་བརླག་པར་བྱས་པ་ལ་བྱའོ། །བདུད་རྩི་ཞེས་པ།
བྱང་ཆུབ་སེམས་འགྱུར་བ་མེད་པའི་དབྱིངས་སུ། གཟུགས་བརྙན་ཐམས་ཅད་མི་སྣང་
བར་གྱུར་ཏེ་སངས་རྒྱས་པ་ལ་བྱའོ། །སྐུ་གཟུགས་གཉིས་མེད་ཅེས་པ། སྐུ་ཉིད་བྱང་
438

སེམས་སྡེ། གབ་འགྲེལ་རྒྱ་ཆེར་བཤད་པ།
ཆུབ་སེམས་རྟོགས་པའི་དུས་ན། གཟུགས་བརྙན་ཐམས་ཅད་ཀྱང་སྐུ་རུ་གསལ་ཏེ།
གཉིས་སུ་མེད་པའི་སྐུ་རུ་རོ་གཅིག་པའོ། །བྱང་ཆུབ་སེམས་ཅེས་པ། གཉིས་སུ་མེད་
པའི་དོན་དེ་སལ་གྱིས་རྟོགས་པའི་དུས་ན། བོན་ཉིད་གཟུགས་བརྙན་མེད་པའི་སྐུར་
དབྱིངས་སུ་ཐིམ་པའོ། །ཟིལ་ཐིགས་ཅེས་པ། ཐིམ་པའི་དོན་དེ་རྟོགས་པའི་དུས་ན།
ཀུན་གཞི་གཟུགས་བརྙན་མེད་པའི་དབྱིངས་ནས། ཡེ་ཤེས་དང་དགོངས་པ་འབྲས་བུ་
ཐོབ་པའོ། །སྲེད་ལེན་བློ་ནི་ཅེས་པ། མ་རྟོགས་པ་སྲེད་ལེན་ལ་གནས་པ་རྣམས་ནི།
བདུད་དང་འདྲ་སྟེ། འཁོར་བའི་གནས་སུ་སྲེད་ལེན་གྱིས་གསོད་པར་བྱེད་པའོ། ། སྐྱེ་
མེད་སེམས་ནི་ཅེས་པ། བྱང་ཆུབ་སེམས་སྐྱེ་བ་མེད་པའི་དོན་དེ་རྟོགས་པའི་དུས་ན།
སྲེད་ལེན་བདུད་ལ་སྐྱེ་བ་མེད་པའི་རྩི་བཏང་བ་དང་འདྲ་སྟེ། སྐྱེ་མེད་བྱང་ཆུབ་
སེམས་ཀྱིས་སྲེད་ལེན་བརླག་པར་བྱས་པ་ལ་བྱའོ། །བདུད་རྩི་ཞེས་པ། བྱང་ཆུབ་
སེམས་སྐྱེ་བ་མེད་པའི་དབྱིངས་སུ། ཉོན་མོངས་པའི་སྲེད་ལེན་ཐམས་ཅད་མི་སྣང་
བར་གྱུར་ཏེ་སངས་རྒྱས་པའོ། །གཉིས་མེད་ཅེས་པ། སྐྱེ་བ་མེད་པའི་སེམས་རྟོགས་
པའི་དུས་ན། སྲེད་ལེན་དང་སྐྱེ་བ་མེད་པ་གཉིས་སུ་མེད་པར་རོ་གཅིག་པའོ། །བྱང་
ཆུབ་སེམས་ཅེས་པ། གོང་མའི་དོན་དེ་རྟོགས་པའི་དུས་ན། བོན་ཉིད་སྐྱེ་འགག་མེད་
པ་ལ། སེམས་ཉིད་སྐྱེ་འགག་མེད་པ་ཐིམ་པའོ། །ཟིལ་ཐིགས་ཅེས་པ། ཐིམ་པའི་དོན་
དེ་རྟོགས་ན། ཀུན་གཞི་འགགས་པ་མེད་པ་ནམ་མཁའ་དང་འདྲ་བའི་དབྱིངས་ཡེ་
ཤེས་འགག་པ་མེད་པ་ནམ་མཁའ་དང་འདྲ་བ་བྱུང་ནས། དགོངས་པ་སྐྱེ་འགག་མེད་
པ་ནམ་མཁའ་དང་འདྲ་བ་ཤར་ཏེ། འབྲས་བུ་སྐྱེ་འགག་མེད་པ་ནམ་མཁའ་དང་འདྲ་
བ་ཐོབ་ཅེས་བྱའོ། །དཔྱོད་པའི་བློ་ནི་ཞེས་པ། མ་རྟོགས་པ་དཔྱོད་པ་ལ་གནས་པ་
རྣམས་ནི། བདུད་དང་འདྲ་སྟེ་འཁོར་བའི་གནས་སུ། དཔྱོད་པས་ཡང་ལས་ཡང་དུ་
གསོད་པ་ལ་བྱའོ། །དཔེ་མེད་སེམས་ནི་ཅེས་པ། བྱང་ཆུབ་སེམས་ལས་དཔེ་ལས་
439

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འདས་པའི་དོན། བྱུང་བའི་དུས་ན། དཔྱོད་པ་བདུད་དང་འདྲ་བ་ལ། དཔེ་ལས་
འདས་པའི་དོན་བྱུང་བའི་དུས་ན། དཔྱོད་པ་བདུད་དང་འདྲ་བ་ལ། དཔེ་ལས་
འདས་པ་རྩི་དང་འདྲ་བ་བཏང་སྟེ། དཔེ་ལས་འདས་པའི་བྱང་ཆུབ་སེམས་ཀྱིས།
དཔྱོད་པ་ཐམས་ཅད་བརླག་པར་བྱས་པ་ལ་བྱའོ། །བདུད་རྩི་ཞེས་པ། དཔེ་མེད་བྱང་
ཆུབ་སེམས་ཀྱི་དབྱིངས་སུ། ཉོན་མོངས་པ་ཐམས་ཅད་མི་སྣང་སྟེ་སངས་རྒྱས་པའོ། །
གཉིས་མེད་ཅེས་པ། དཔེ་མེད་བྱང་ཆུབ་སེམས་རྟོགས་པའི་དུས་ན། དཔྱོད་པ་དང་
མི་དཔྱོད་པ་གཉིས་མེད་དེ་རོ་གཅིག་པའོ། །བྱང་ཆུབ་སེམས་ཅེས་པ། གཉིས་སུ་མེད་
པའི་དོན་དེ་རང་ཤེས་རིག་གི་རྒྱལ་པོས་རྟོགས་པའི་དུས་ན། བོན་ཉིད་དཔྱོད་པ་ལས་
འདས་པའི་དབྱིངས་སུ། སེམས་ཉིད་དཔྱོད་པ་ལས་འདས་པ་ཐིམ་པ་ལ་བྱའོ། །ཟིལ་
ཐིགས་ཅེས་པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་དཔྱོད་པ་ལས་འདས་
པའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །འདུ་བྱེད་བློ་ནི་
ཅེས་པ། མ་རྟོགས་པ་འདུ་བྱེད་ཀྱིས་བཅིངས་པ་རྣམས་ནི། བདུད་དང་འདྲ་སྟེ།
འཁོར་བའི་གནས་སུ་འདུ་བྱེད་ཀྱིས་གསོད་པའོ། །འདས་པའི་སེམས་ནི་ཞེས་པ། ཀུན་
གཞི་བྱང་ཆུབ་སེམས་ལས་འདས་པ་ཆེན་པོར་གྱུར་པའི་དུས་ན། འདུ་བྱེད་བདུད་
དང་འདྲ་བ་ལ། འདས་པའི་སེམས་ནི། རྩི་བཏང་བ་དང་འདྲ་སྟེ། འདས་པ་ཆེན་
པོས་འདུ་བྱེད་བརླག་པར་བྱས་པའོ། །བདུད་རྩི་ཞེས་པ། འདས་པ་ཆེན་པོའི་བྱང་
ཆུབ་སེམས་ཀྱི་དབྱིངས་སུ། ཉོན་མོངས་པའི་འདུ་བྱེད་ཐམས་ཅད་མི་སྣང་བར་གྱུར་
ཏེ་སངས་རྒྱས་པའོ། །གཉིས་མེད་ཅེས་པ། འདས་པ་ཆེན་པོའི་བྱང་ཆུབ་སེམས་རྟོགས་
པའི་དུས་ན། བོན་ཉིད་འདུ་བྱེད་མེད་པ་ལ་སེམས་ཉིད་ཐིམ་པའོ། །ཟིལ་ཐིགས་ཅེས་
པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་འདུ་བྱེད་མེད་པ་ནམ་མཁའ་
དང་འདྲ་བའི་དབྱིངས་ནས། གདགས་སུ་མེད་པ་ནམ་མཁའ་དང་འདྲ་བའི་དབྱིངས་
440

སེམས་སྡེ། གབ་འགྲེལ་རྒྱ་ཆེར་བཤད་པ།
ནས། ཡེ་ཤེས་དགོངས་པ་འབྲས་བུ་ཐོབ་པའོ། །མཚན་མའི་བློ་ནི་ཞེས་པ། མ་རྟོགས་
པ་ལ་གནས་པ་རྣམས་ནི། བདུད་དང་འདྲ་སྟེ། མཚན་མའི་རྗེས་སུ་ཞུགས་ནས།
འཁོར་བའི་གནས་སུ་མཚན་མས་གསོད་པའོ། །མེད་པའི་སེམས་ནི་ཞེས་པ། བྱང་
ཆུབ་སེམས་ལས་མཚན་མ་རྡུལ་ཀྱང་མེད་པའི་དོན་བྱུང་བའི་དུས་ན། མཚན་མའི་བློ་
ནི་བདུད་དང་འདྲ་བ་ལ། མཚན་མ་མེད་པའི་སེམས་རྩི་དང་འདྲ་བ་བཏང་སྟེ།
མཚན་མ་རྡུལ་ཀྱང་མེད་པའི་བྱང་ཆུབ་སེམས་ཀྱིས། མཚན་མ་ཐམས་ཅད་བརླག་
པར་བྱས་པ་ལ་བྱའོ། །བདུད་རྩི་ཞེས་པ། བྱང་ཆུབ་སེམས་མཚན་མ་མེད་པའི་
དབྱིངས་སུ། ཉོན་མོངས་པའི་མཚན་མ་ཐམས་ཅད་མི་སྣང་བར་གྱུར་ཏེ་སངས་རྒྱས་
པའོ། །གཉིས་མེད་མཉམ་པ་ཅེས་པ། མཚན་མ་མེད་པ་བྱང་ཆུབ་སེམས་གསལ་བར་
རྟོགས་ན། མཚན་མ་དང་མཚན་མ་མེད་པ་གཉིས་མེད་རོ་གཅིག་པའོ། །བྱང་ཆུབ་
སེམས་ཅེས་པ། གཉིས་སུ་མེད་པའི་དོན་དེ་རྟོགས་པའི་དུས་ན། བོན་ཉིད་མཚན་མ་
མེད་པ་ལ། སེམས་ཉིད་མཚན་མ་མེད་པ་ཐིམ་པ་ལ་བྱའོ། །ཟིལ་ཐིག་ཅེས་པ། བོན་
ཉིད་མཚན་མ་མེད་པའི་དབྱིངས་སུ། སེམས་ཉིད་མཚན་མ་མེད་པ་ཐིམ་པའི་དུས་ན།
ཀུན་གཞི་མཚན་མ་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་མཚན་
མ་མེད་པ་ནམ་མཁའ་དང་འདྲ་བ་ཤར་ཏེ། དགོངས་པ་དང་འབྲས་བུ་ཐོབ་པའོ། །
དངོས་པོའི་བློ་ནི་ཞེས་པ། མ་རྟོགས་པ་དངོས་པོ་ལ། ཞེན་པ་རྣམས་ནི། བདུད་དང་
འདྲ་སྟེ། དངོས་པོར་བརྟགས་པས་གསོད་པར་བྱེད་པའོ། །ཕྱལ་བའི་སེམས་ནི་ཞེས་པ།
བྱང་ཆུབ་སེམས་ལས། ཁྱབ་བདལ་ཆེན་པོ་བྱུང་བའི་དུས་ན། དངོས་པོ་བདུད་དང་
འདྲ་ལ་ཕྱལ་བ་རྩི་དང་འདྲ་བ་བཏང་བས། ཕྱལ་བ་ཆེན་པོས་དངོས་པོ་བརླག་པར་
བྱས་པ་ལ་བྱའོ། །བདུད་རྩི་ཞེས་པ། བྱང་ཆུབ་སེམས་ཕྱལ་བ་ཆེན་པོའི་དབྱིངས་སུ།
དངོས་པོ་ཐམས་ཅད་མི་སྣང་བར་འགྱུར་ཏེ། སངས་རྒྱས་པའོ། །གཉིས་མེད་ཅེས་པ།
441

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཕྱལ་བ་ཆེན་པོ་བྱང་ཆུབ་སེམས་རྟོགས་པའི་དུས་ན། གཉིས་སུ་མེད་པའི་རོ་གཅིག་
པའོ། །བྱང་ཆུབ་ཀྱི་སེམས་ཅེས་པ། གཉིས་སུ་མེད་པའི་དོན་དེ་སལ་གྱིས་རྟོགས་པའི་
དུས་ན། བོན་ཉིད་དངོས་པོ་མེད་པ་ལ། སེམས་ཉིད་དངོས་པོ་མེད་པ་ཐིམ་པའོ། །
ཟིལ་ཐིགས་ཅེས་པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་དངོས་པོ་མེད་
པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་
པའོ། །ཀུན་འབྱུང་བློ་ནི་ཞེས་པ། མ་རྟོགས་པ་ཀུན་འབྱུང་ལ་གནས་པ་རྣམས་ནི།
བདུད་དང་འདྲ་སྟེ། ཀུན་འབྱུང་གིས་གསོད་པའོ། །གཅིག་པུའི་སེམས་ནི་ཞེས་པ།
བྱང་ཆུབ་ལས་ཐིག་ལེ་ཉག་གཅིག་མའི་དོན་བྱུང་བའི་ན། ཀུན་འབྱུང་བློ་ནི་བདུད་
དང་འདྲ་བ་ལ། གཅིག་པུ་སེམས་རྩི་དང་འདྲ་བ་བཏང་བས། བྱང་ཆུབ་སེམས་ཐིག་
ལེ་ཉག་གཅིག་མས། ཀུན་འབྱུང་བརླག་པར་བྱས་པའོ། །བདུད་རྩི་ཅེས་པ། བྱང་ཆུབ་
སེམས་ཐིག་ལེ་ཆེན་པོའི་དབྱིངས་སུ། ཀུན་འབྱུང་མི་སྣང་བར་གྱུར་ཏེ་སངས་རྒྱས་པའོ།
གཉིས་མེད་མཉམ་པ་ཅེས་པ། བྱང་ཆུབ་སེམས་ཐིག་ལེ་ཆེན་པོར་རྟོགས་པའི་དུས་ན།
ཀུན་འབྱུང་དང་གཅིག་པུ་གཉིས་སུ་མེད་དེ་རོ་གཅིག་པའོ། །བྱང་ཆུབ་སེམས་ཅེས་པ།
གཉིས་སུ་མེད་པའི་དོན་དེ་སལ་གྱིས་རྟོགས་པའི་དུས་ན། བོན་ཉིད་ཐིག་ལེ་ཆེན་པོའི་
ངང་དུ་སེམས་ཉིད་ཐིམ་པའོ། །ཟིལ་ཐིགས་ཅེས་པ། དེ་བཞིན་རྟོགས་པའི་དུས་ན།
ཀུན་གཞི་ཀུན་འབྱུང་མེད་པ་ནམ་མཁའ་དང་འདྲ་བའི་དབྱིངས་ནས། ཡེ་ཤེས་དང་
དགོངས་པ་འབྲས་བུ་ཐོབ་པའོ། །འབད་རྩོལ་བློ་ནི་ཞེས་པ། མ་རྟོགས་པ་འབད་རྩོལ་
དང་མ་བྲལ་བ་རྣམས་ནི། བདུད་དང་འདྲ་སྟེ། འབད་རྩོལ་གྱིས་གསོད་པར་བྱེད་
པའོ། །ལྷུན་རྫོགས་སེམས་ནི་ཅེས་པ། བྱང་ཆུབ་ཀྱི་སེམས་ལས། བདེན་པ་ཆེན་པོ་
ལྷུན་གྱིས་རྫོགས་པའི་དོན་བྱུང་བའི་དུས་ན། འབད་རྩོལ་བློ་བདུད་དང་འདྲ་བ་ལ་
ལྷུན་རྫོགས་སེམས་རྩི་དང་འདྲ་བ་བཏང་ནས། ལྷུན་གྱིས་རྫོགས་པའི་བྱང་ཆུབ་སེམས་
442

སེམས་སྡེ། གབ་འགྲེལ་རྒྱ་ཆེར་བཤད་པ།
ཀྱིས། འབད་རྩོལ་བརླག་པར་བྱས་པའོ། །བདུད་རྩི་ཞེས་པ། བྱང་ཆུབ་སེམས་ལྷུན་
གྱིས་རྫོགས་པའི་དབྱིངས་སུ། འབད་རྩོལ་ཐམས་ཅད་མི་སྣང་བར་གྱུར་ཏེ་སངས་རྒྱས་
པའོ། །གཉིས་མེད་མཉམ་པ་ཅེས་པ། ལྷུན་རྫོགས་ཆེན་པོ་བྱང་ཆུབ་སེམས་རྟོགས་
པའི་དུས་ན། གཉིས་སུ་མེད་པའི་རོ་གཅིག་པའོ། །བྱང་ཆུབ་སེམས་ཅེས་པ་གཉིས་སུ་
མེད་པའི་དོན་དེ་སལ་གྱིས་རྟོགས་པའི་དུས་ན། བོན་ཉིད་འབད་རྩོལ་མེད་པ་ལ།
སེམས་ཉིད་ཐིམ་པ་ལ་བྱའོ། །ཟིལ་ཐིགས་ཅེས་པ། ཐིམ་པའི་དོན་དེ་རྟོགས་ན། ཀུན་
གཞི་འབད་རྩོལ་མེད་པའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ།
ཇི་བཞིན་བློ་ནི་ཞེས་པ། སེམས་ཅན་མ་རྟོགས་པ་ཇི་བཞིན་འཁྲུལ་པ་ལ་སྤྱོད་པ་
རྣམས་ནི། བདུད་དང་འདྲ་སྟེ་ཇི་བཞིན་གྱིས་གསོད་པར་བྱེད་པའོ། །དེ་བཞིན་སེམས་
ནི་ཞེས་པ། བྱང་ཆུབ་སེམས་མ་བཅོས་པར་དེ་བཞིན་ཉིད་དུ་རྟོགས་པའི་དུས་ན། ཅི་
བཞིན་བློ་བདུད་དང་འདྲ་བ་ལ། དེ་བཞིན་སེམས་རྩི་དང་འདྲ་བ་བཏང་བས། དེ་
བཞིན་ཉིད་ཀྱི་བྱང་ཆུབ་སེམས་ཀྱིས། ཇི་བཞིན་གྱི་བློ་བརླག་པར་བྱེད་པ་ལ་བྱའོ། །
བདུད་རྩི་ཞེས་པ། བྱང་ཆུབ་སེམས་དེ་བཞིན་ཉིད་ཀྱི་དབྱིངས་སུ་འཁྲུལ་པའི་བློ་དེ་ཅི་
བཞིན་སངས་རྒྱས་པའོ། ། དེ་བཞིན་ཅི་བཞིན་མཉམ་ཅེས་པ། དེ་བཞིན་ཉིད་ཀྱི་བྱང་
ཆུབ་སེམས་རྟོགས་པའི་དུས་ན། གཉིས་སུ་མེད་པར་རོ་གཅིག་པའོ། །བྱང་ཆུབ་
སེམས་ཅེས་པ། གཉིས་སུ་མེད་པའི་དོན་དེ་རྟོགས་པའི་དུས་ན། བོན་ཉིད་ཅི་ལ་ཡང་
མི་ཆགས་པའི་དབྱིངས་སུ། སེམས་ཉིད་ཅི་ལ་ཡང་མ་ཆགས་པ་ཐིམ་པའོ། །ཟིལ་
ཐིགས་ཅེས་པ། ཐིམ་པའི་དོན་དེ་སལ་གྱིས་རྟོགས་པའི་དུས་ན། ཀུན་གཞི་ཆགས་པ་
མེད་པའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །འབྱུང་འཇུག་
བློ་ནི་ཞེས་པ། མ་རྟོགས་པ་འབྱུང་འཇུག་ལ་གནས་པ་རྣམས་ནི། བདུད་དང་འདྲ་སྟེ་
འཁོར་བའི་གནས་སུ་འབྱུང་འཇུག་གིས་གསོད་པར་བྱེད་པའོ། ། ཡེ་ནས་སེམས་ནི་ཞེས་
443

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ། བྱང་ཆུབ་སེམས་ལས། ཡེ་ནས་གནས་པའི་དོན་བྱུང་བའི་དུས་ན། འབྱུང་འཇུག་
བློ་བདུད་དང་འདྲ་བ་ལ། ཡེ་ནས་གནས་པའི་སེམས་རྩི་དང་འདྲ་བ་བཏང་བས། ཡེ་
ནས་གནས་པའི་བྱང་ཆུབ་སེམས་ཀྱིས། འབྱུང་འཇུག་ཐམས་ཅད་བརླག་པར་བྱས་
པའོ། །བདུད་རྩི་ཞེས་པ། བྱང་ཆུབ་སེམས་ཡེ་ནས་གནས་པའི་དབྱིངས་སུ། འབྱུང་
འཇུག་ཐམས་ཅད་མི་སྣང་སྟེ་སངས་རྒྱས་པའོ། །གཉིས་མེད་ཅེས་པ། བྱང་ཆུབ་ཀྱི་
སེམས་ཡེ་ནས་གནས་པའི་དོན་དེ་རྟོགས་ན། གཉིས་སུ་མེད་དེ་རོ་གཅིག་པའོ། །བྱང་
ཆུབ་སེམས་ཅེས་པ། གཉིས་སུ་མེད་པའི་དོན་དེ་རྟོགས་ན། བོན་ཉིད་འབྱུང་འཇུག་
མེད་པའི་དབྱིངས་སུ། སེམས་ཉིད་འབྱུང་འཇུག་མེད་པ་ཐིམ་པའོ། །ཟིལ་ཐིགས་ཅེས་
པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་འབྱུང་འཇུག་མེད་པ་ནམ་མཁའ་
དང་འདྲ་བའི་དབྱིངས་ནས། ཡེ་ཤེས་དང་དགོངས་པ་འབྲས་བུ་ཐོབ་པའོ། །མངོན་
སྤྲུལ་བློ་ནི་ཞེས་པ། མ་རྟོགས་པ་མངོན་སྤྲུལ་ལ་གནས་པ་རྣམས་ནི། བདུད་དང་འདྲ་
སྟེ་འཁོར་བའི་གནས་སུ་མངོན་སྤྲུལ་གྱིས་གསོད་པའོ། །མ་བཅོས་སེམས་ནི་ཞེས་པ།
བྱང་ཆུབ་སེམས་ལས་བཅོས་སུ་མེད་པའི་དོན་བྱུང་བའི་དུས་ན། མངོན་སྤྲུལ་བློ་
བདུད་དང་འདྲ་བ་ལ། མ་བཅོས་སེམས་རྩི་དང་འདྲ་བ་བཏང་སྟེ། མ་བཅོས་པ་བྱང་
ཆུབ་སེམས་ཀྱིས། མངོན་སྤྲུལ་བརླག་པར་བྱས་པའོ། །བདུད་རྩི་ཞེས་པ། བྱང་ཆུབ་
སེམས་བཅོས་སུ་མེད་པའི་དབྱིངས་ནས། མངོན་སྤྲུལ་མི་སྣང་བར་གྱུར་ཏེ་སངས་
རྒྱས་པའོ། །མ་བཅོས་མངོན་སྤྲུལ་མཉམ་ཞེས་པ། བཅོས་སུ་མེད་པའི་དོན་དེ་རྟོགས་
པའི་དུས་ན། གཉིས་སུ་མེད་པའི་རོ་གཅིག་པ་འདི་ཐམས་ཅད་ལ་ཡོད་པའོ། །བྱང་
ཆུབ་སེམས་ཀྱི་ཅེས་པ། རོ་གཅིག་པའི་དོན་དེ་རྟོགས་པའི་དུས་ན། བོན་ཉིད་མངོན་
སྤྲུལ་མེད་པའི་དབྱིངས་སུ་སེམས་ཉིད་མངོན་སྤྲུལ་མེད་པ་ཐིམ་པའོ། །ཟིལ་ཐིགས་
ཅེས་པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་མ་བཅོས་པ་མངོན་སྤྲུལ་
444

སེམས་སྡེ། གབ་འགྲེལ་རྒྱ་ཆེར་བཤད་པ།
མེད་པར་ནམ་མཁའ་དང་འདྲ་བའི་དབྱིངས་ནས། ཡེ་ཤེས་མ་བཅོས་པ་ནམ་མཁའ་
དང་འདྲ་བ་ཤར་ཏེ། དགོངས་པས་འབྲས་བུ་ཐོབ་པའོ། །དུས་ཀྱི་བློ་ནི་ཞེས་པ། མ་
རྟོགས་པ་དུས་གསུམ་དུ་འཛིན་པ་རྣམས་ནི། བདུད་དང་འདྲ་སྟེ་དུས་གསུམ་དུ་
འཁོར་བའི་གནས་དུས་སུ་འཛིན་པས་གསོད་པར་བྱེད་པའོ། ། ཡེ་ཡོད་སེམས་ནི་ཞེས་
པ། བྱང་ཆུབ་སེམས་ཐོག་མ་དང་ཐ་མའི་མཐའ་ལས་འདས་པའི་དུས་ན། དུས་
གསུམ་འཛིན་པའི་བློ་བདུད་དང་འདྲ་བ་ལ། ཐོག་མ་དང་ཐ་མའི་མཐའ་ལས་འདས་
པའི་སེམས་རྩི་དང་འདྲ་བ་བཏང་བས། ཐོག་མ་དང་ཐ་མའི་མཐའ་ལས་འདས་པའི་
སེམས་ཀྱིས། དུས་གསུམ་དུ་འཛིན་པའི་བློ་བརླག་པར་བྱས་པའོ། །བདུད་རྩི་ཞེས་པ།
བྱང་ཆུབ་སེམས་ཐོག་མ་དང་ཐ་མའི་མཐའ་ལས་འདས་པའི་དབྱིངས་སུ། དུས་
གསུམ་འཛིན་པ་ཐམས་ཅད་མི་སྣང་སྟེ་སངས་རྒྱས་པའོ། །གཉིས་མེད་ཅེས་པ། ཡེ་
ནས་ཡོད་པའི་བྱང་ཆུབ་སེམས་རྟོགས་པའི་དུས་ན། ཡེ་ནས་ཡོད་པ་དང་དུས་སུ་
འཛིན་པ་གཉིས་རོ་གཅིག་པའོ། །བྱང་ཆུབ་སེམས་ཅེས་པ། གཉིས་སུ་མེད་པའི་དོན་
དེ་རང་ཤེས་རིག་གི་རྒྱལ་པོས་སལ་གྱིས་རྟོགས་པའི་དུས་ན། བོན་ཉིད་ཐོག་མ་དང་ཐ་
མ་མེད་པའི་དབྱིངས་སུ། སེམས་ཉིད་ཐོག་མ་དང་ཐ་མ་མེད་པ་ཐིམ་པ་ལ་བྱའོ། །
ཟིལ་ཐིགས་ཅེས་པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་ཐོག་མ་དང་ཐ་
མ་མེད་པའི་དབྱིངས་སུ། ཡེ་ཤེས་ཐོག་མ་དང་ཐ་མ་མེད་པ་ནམ་མཁའ་དང་འདྲ་བ་
ཤར་ཏེ། དགོངས་པ་ཐོག་མ་དང་ཐ་མ་མེད་པ་ནམ་མཁའ་དང་འདྲ་བས། འབྲས་བུ་
ཐོག་མ་དང་ཐ་མ་མེད་པ་ནམ་མཁའ་དང་འདྲ་བ་ཐོབ་ཅེས་བྱའོ། །རྣམ་རྟོག་བློ་ནི་
ཞེས་པ། མ་རྟོགས་པ་རྣམ་པར་རྟོག་པ་ཐམས་ཅད་བདུད་དང་འདྲ་སྟེ། ཁམས་
གསུམ་འཁོར་བའི་གནས་ནས། རྣམ་པར་རྟོག་བློ་ཡང་ནས་ཡང་དུ་གསོད་པར་བྱེད་
པའོ། །མ་ཡིན་སེམས་ནི་ཞེས་པ། ཀུན་གཞི་བྱང་ཆུབ་སེམས་ལས། ཅི་ཡང་མ་ཡིན་པ།
445

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅི་ཡང་མི་དམིགས་པའི་དོན་བྱུང་བའི་དུས་ན། རྣམ་པར་རྟོག་པའི་བློ་བདུད་དང་
འདྲ་བ་ལ་ཅི་ཡང་མ་ཡིན་པའི་སེམས་རྩི་དང་འདྲ་བ་བཏང་བས། ཅི་ཡང་མ་ཡིན་པ་
བྱང་ཆུབ་སེམས་ཀྱིས་རྣམ་པར་རྟོག་པའི་བློ་བརླག་པར་བྱས་པའོ། །བདུད་རྩི་ཞེས་པ།
བྱང་ཆུབ་སེམས་ཅི་ཡང་མ་ཡིན་པའི་དབྱིངས་སུ། རྣམ་པར་རྟོག་པ་མིང་ཡང་མི་སྲིད་
པ་གྱུར་ཏེ་སངས་རྒྱས་པའོ། །གཉིས་མེད་ཅེས་པ་བྱང་ཆུབ་སེམས་ཇི་ཡང་མ་ཡིན་
པའི་དོན་རྟོགས་པའི་དུས་ན། ཅིར་ཡང་མི་དམིགས་པ་དང་རྣམ་རྟོག་གི་བློ་གཉིས་
མཉམ་པ་ཉིད་གཉིས་སུ་མེད་དེ་རོ་གཅིག་པའོ། །བྱང་ཆུབ་སེམས་ཅེས་པ། གཉིས་སུ་
མེད་པའི་དོན་དེ་རྟོགས་པའི་དུས་ན། བོན་ཉིད་རྣམ་པར་མི་རྟོག་པ་ལ། སེམས་ཉིད་
རྣམ་པར་མི་རྟོག་པ་བྱེ་མ་ལ་ཟིལ་པ་ཐིགས་པ་བཞིན་ཐིམ་པ་ལ་བྱའོ། །ཟིལ་ཐིགས་
ཅེས་པ། ཐིམ་པའི་དོན་དེ་རྟོགས་པའི་དུས་ན། ཀུན་གཞི་རྣམ་པར་མི་རྟོག་པ་ནམ་
མཁའ་དང་འདྲ་བའི་དབྱིངས་ནས། ཡེ་ཤེས་རྣམ་པར་མི་རྟོག་པ་ནམ་མཁའ་དང་
འདྲ་བ་ཤར་ཏེ། དགོངས་པ་རྣམ་པར་མི་རྟོག་པ་ནམ་མཁའ་དང་འདྲ་བ་ཡིས།
འབྲས་བུ་རྣམ་པར་མི་རྟོག་པ་ནམ་མཁའ་དང་འདྲ་བ་ཐོབ་ཅེས་བྱའོ། །བདུད་རྩི་ཟིལ་
ཐིགས་རྫོགས་སོ། །
༧ འདི་ནས་མར་ནི་བྱང་ཆུབ་སེམས་རིག་པ་གསེར་གྱི་ཉ་མོ་བག་ལ་ཉལ་བ་སྟོན་
ཏེ། ལྟ་བ་རྒྱ་མཚོ་ཞེས་པ། བྱང་ཆུབ་སེམས་ལ་ལྟ་བ་ཆེན་པོ་རྒྱ་མཚོ་རླུང་གིས་མ་
བསྐྱོད་པ་དང་འདྲ་བ་བྱུང་བའི་དུས་ན། འདི་ལྟར་སྣང་བ་ཐམས་ཅད། ལྟ་བ་ཆེན་
པོའི་ཀློང་དུ་མི་ཤོང་པ་མེད་པས་ཡངས་ཞེས་བྱའོ། །ཡང་ན་ཀུན་གཞི་མ་གཡོས་པའི་
ཀློང་རྟོགས་ན། དུས་གསུམ་གཤེན་རབ་དང་། ཁམས་གསུམ་སེམས་ཅན་ཐམས་ཅད་
མ་ཤོང་པ་དང་མ་འདུས་པ་མེད་པ་ལ་བྱའོ། །མན་ངག་རྒྱ་མཚོ་ཅེས་པ། བོན་ཉིད་རྒྱ་
མཚོ་དང་འདྲ་བའི་ཀློང་ནས། སེམས་ཉིད་རྟོགས་པ་ཆེན་པོ་ཀློང་དུ་གྱུར་པའི་དུས་ན།
446

སེམས་སྡེ། གབ་འགྲེལ་རྒྱ་ཆེར་བཤད་པ།
མ་ཡི་ངག་བུ་ལ་ཐོན་པ་བཞིན། ཡིད་དང་ཉོན་མོངས་པ་ཐམས་ཅད་བཀྲིད་དྲངས་
བྱས་ནས། སེམས་ཉིད་རྟོགས་པ་ཆེན་པོའི་ཀློང་དུ་གྱུར་པ་ལ་བྱའོ། །ཡང་ན་ཀུན་གཞི་
མ་གཡོས་པའི་དོན་རྟོགས་པའི་དུས་ན། བྱང་ཆུབ་སེམས་རྟོགས་པ་ཆེན་པོ་ཉིད་ལས་
མི་འབྱུང་བ་མེད་པས་ཀྱང་། འབྱུང་བའི་རྒྱུ་ཆེ་བའོ། །ཆེ་བ་རྣམས་དང་སྦྱར་ཏེ་
བཤད། སྣང་སྲིད་རྒྱ་མཚོ་ཞེས་པ། དཔེར་ན་སྣང་ཞིང་སྲིད་པས་བསྡུས་པའི་སྐྱེ་འགྲོ་
ཐམས་ཅད་ནི། རྒྱ་མཚོ་ཆེན་པོའི་ཀློང་ལ་མི་གནས་ཤིང་མི་ཤོང་པ་མེད་པ་དང་འདྲ་
བ་ན། ཀུན་གཞི་མ་གཡོས་པ་རྒྱ་མཚོ་དང་འདྲ་བའི་ཀློང་དང་དབྱིངས་སུ་དུས་གསུམ་
གཤེན་རབ་དང་ཁམས་གསུམ་སེམས་ཅན་ཐམས་ཅད་མི་གནས་ཤིང་མི་ཤོང་བ་མེད་
པའོ། །མཁའ་ཀློང་ཡངས་པའི་ཅེས་པ། འོད་གསལ་རིན་པོ་ཆེའི་མཁའ་དང་། རྒྱུ་
འབྱུང་བ་ལྔ་ཡི་ཀློང་ཡངས་པ་ཆེན་པའི་སྣོད་དེ་རུ། རིན་པོ་ཆེ་སྣ་ཚོགས་ཀྱི་རྒྱ་མཚོར་
འཁྱིལ་པ་ལ་བྱའོ། །ཡང་ན་ཀུན་གཞི་མ་གཡོས་པ་རྒྱ་མཚོ་དང་འདྲ་བའི་ཀློང་དུ།
རང་རིག་པའི་ཡེ་ཤེས་ཡིད་བཞིན་གྱི་ནོར་བུ་རིན་པོ་ཆེ་འདྲ་བ་དེ། གར་ཡང་མ་སོང་
བ་ཀློང་དུ་འཁྱིལ་པ་ལ་བྱའོ། །རིན་ཆེན་གསེར་གྱི་ཉ་མོ་འགྱུར་ཞིང་འཕྱོ་བྱ་བ། འདིས་
རྒྱ་མཚོ་གསུམ་ན་ཉ་གསུམ་འཕྱོ་བ་སྟོན་ཏེ། དེ་ལ་རྒྱ་མཚོ་གསུམ་ནི། སྣང་སྲིད་རྒྱ་མཚོ་
དང་གཅིག །བོན་ཉིད་རྒྱ་མཚོ་དང་གཉིས། ཀུན་གཞི་རྒྱ་མཚོ་དང་གསུམ་མོ། །ཉ་
གསུམ་ནི། འགུལ་བ་སེམས་ཅན་ཉ་དང་གཅིག །བཀྲ་ཤིས་དོན་གྱི་ཉ་དང་གཉིས།
ཡང་དག་དོན་གྱི་ཉ་དང་གསུམ་མོ། །དེ་ལས་འགུལ་བ་སེམས་ཅན་ཉ་ནི། སྣང་སྲིད་
རྒྱ་མཚོ་ན་འཕྱོའོ། །བཀྲ་ཤིས་དོན་གྱི་ཉ་ནི། བོན་ཉིད་རྒྱ་མཚོ་ན་འཕྱོའོ། །ཡང་དག་
དོན་གྱི་ཉ་ནི། ཀུན་གཞི་རྒྱ་མཚོ་ན་འཕྱོའོ། །དེ་ལ་གསེར་ལྟར་སྣང་བ་ནི། མི་འགྱུར་བ་
དགུ་དང་སྦྱར་རོ། །ཉམ་ང་བ་མེད་ཅེས་པ། སྣང་སྲིད་རྒྱ་མཚོ་ན། འགུལ་བའི་སེམས་
ཅན་གྱི་ཉ་རྩེ་སྟེ། ཤི་ཡིས་དོགས་པའི་ཉམ་ང་བ་མེད་ལ། གཏིང་དུ་ལྷུང་གྱིས་དོགས་
447

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའམ། ཁ་རུ་འཐོན་དུ་དོགས་པ་མེད་པས། བདེ་སྐྱིད་ཉམས་སུ་རྩེ་བ་ལ་བྱའོ། །བོན་
ཉིད་རྒྱ་མཚོ་ན། བཀྲ་ཤིས་དོན་གྱི་ཉ་རྩེ་སྟེ། རྩལ་གསུམ་དཔག་ཏུ་མེད་པར་འཕྱོ་
བའོ། ། དེ་ལ་ནུབ་པའི་ཉམ་ང་བ་ཡང་མེད་ལ། དེ་ལ་རྟག་པའི་རེ་བ་ཡང་མེད་ལ།
དེ་ལ་ཆད་པའི་དོགས་པ་ཡང་མེད་པར། རང་བཞིན་ཡེ་ལ་བདེ་བ་ཆེན་པོར་གནས་
པས་སོ། །ཀུན་གཞི་རྒྱ་མཚོ་ན། རིག་པའི་ཉ་རྩེ་སྟེ། ཅི་ལ་ཡང་ཉམ་ང་བ་མེད་ཅིང་ཅི་
ལ་ཡང་འཇིགས་པ་མེད་པའོ། །རྩལ་ནི་ཡེ་ཤེས་ཆེན་པོའི་རྩལ་སྦྱོང་བའོ། །སྣང་བའི་
རེ་བ་ཡང་མེད་ལ། མི་སྣང་བའི་དོགས་པ་ཡང་མེད་པར། བདེ་བ་ཆེན་པོའི་རོ་
ཉམས་སུ་མྱོང་བར་གནས་པའོ། །དོན་དུ་བོན་ཉིད་རྒྱ་མཚོ་དང་འདྲ་བའི་དབྱིངས་ན།
ཀུན་གཞི་བྱང་ཆུབ་སེམས། སྨོན་པའམ་རེ་དོགས་མེད་པར་བདེ་བར་རོལ་པའོ། །
གསེར་གྱི་ཉ་མོ་རྒྱ་མཚོ་ཞེས་པ། གསེར་ནི་མེར་བསྲེགས་ཀྱང་གསེར་དུ་སྣང་ལ། ཆུ་ལ་
བཅུག་ཀྱང་གསེར་དུ་སྣང་ལ། ས་ལ་སྦས་ཀྱང་གསེར་དུ་སྣང་བ་དང་འདྲ་སྟེ། བྱང་
ཆུབ་སེམས་རྟོགས་པའི་དུས་ན། བོན་ཉིད་བདེ་བ་ཆེན་པོ་ཡེ་ནས་སངས་རྒྱས་པ་ཡིན་
ན། མ་རྟོགས་ན་གཡོ་བ་ཡོད་པ་ཡིན་པ་ལ་བྱའོ། །ཀུན་གཞི་བྱང་ཆུབ་སེམས་ལ་མ་
རྟོགས་ཤིང་། རང་དབང་ཆེན་པོ་མངོན་དུ་མ་གྱུར་ན། དཔེར་ན་འགུལ་བ་སེམས་
ཅན་གྱི་ཉ་དེས་ཀྱང་། སྣང་སྲིད་རྒྱ་མཚོ་ན་འགུལ་ཞིང་གཡོ་བར་བྱེད་དེ། དེ་ཡང་
གཞན་དབང་འཁྲུལ་པ་དང་ལྡན་པའི་སེམས་ཉིད་མ་རྟོགས་པའི་སྐྱོན་ལས་བྱུང་བའོ། །
དཔེ་དེ་དང་འདྲ་བར་ན། སེམས་ཉིད་བདེ་བ་ཆེན་པོ་མངོན་དུ་མ་གྱུར་ན། གཞན་
དབང་འཁྲུལ་པའི་བློ་བྱུང་བའི་དུས་ན། ཉོན་མོངས་པ་ཅན་གྱི་ཡིད་ཀྱིས། ཀུན་གཞི་
རྒྱ་མཚོ་གཡོ་ཞིང་འཁྲུགས་པར་བྱེད་དེ། སེམས་ཅན་ཐམས་ཅད་གཅིག་གིས་གཅིག་མི་
བདེ་བར་བྱེད་པའོ། །ལྟ་བ་རྒྱ་མཚོ་ཞེས་པ། སེམས་ཉིད་ལས་ལྟ་བ་ཆེན་པོ། རྒྱ་མཚོ་
དང་འདྲ་བ་བྱུང་བའི་དུས་ན། ཀུན་གཞི་མ་བཅོས་པ། རྒྱ་མཚོ་རླུང་གིས་མ་བསྐྱོད་པ་
448

སེམས་སྡེ། གབ་འགྲེལ་རྒྱ་ཆེར་བཤད་པ།
ལྟར་རྟོགས་པ་ལ་བྱའོ། །རྟོགས་པ་རིག་པ་ཅེས་པ། གོང་མ་ཀུན་གཞི་རྒྱ་མཚོ་རླུང་
གིས་མ་བསྐྱོད་པ་ལྟར་གནས་པའི་དབྱིངས་སུ། རྟོགས་པ་ཆེན་པོའི་རིག་པ་གསལ་
བའི་ཡེ་ཤེས་རང་ལ་རང་འཆར་བ་ལ་བྱའོ། །ལྟ་རྟོགས་གཉིས་མེད་ཅེས་པ། དཔེར་ན་
འགུལ་བ་སེམས་ཅན་ཉ་དེ་ཡང་། རྒྱ་མཚོ་ཆེན་པོའི་བག་ལ་ཉལ་བའི་དུས་ན། གཡོ་
བ་མེད་པའི་རྒྱ་མཚོ་དང་གཉིས་སུ་མེད་པ་དང་འདྲ་སྟེ། ལྟ་བ་མ་གཡོས་པ་བོན་གྱི་
དབྱིངས་དང་། རྟོགས་པ་ཆེན་པོ་བོན་གྱི་ཡེ་ཤེས་གཉིས་ཀྱང་། མཉམ་པ་ཉིད་གཉིས་
སུ་མེད་པར་རྟོགས་པའི་དུས་ན། ངང་གིས་མ་བཅོས་པ་ལ། ཡོང་གིས་འོད་གསལ་
ཞེས་བྱའོ། །སྟོང་པ་རྒྱ་མཚོ་ཅེས་པ། སྟོང་པ་ལྟར་རྟོགས་པ་ནི། བོན་ཉིད་ཀྱི་དབྱིངས་
ཡིན་ལ། སྣང་བ་ལྟར་རྟོགས་པ་ནི། བོན་གྱི་ཡེ་ཤེས་ཡིན་ཏེ། བོན་ཉིད་དབྱིངས་སྟོང་
ཞིང་བདག་མེད་པ་དེར། སྣང་བ་རང་ལ་གསལ་བའི་ཡེ་ཤེས་གསལ་ལ་མ་ཡེངས་
པར་རྟོགས་པའི་དུས་ན། བདེ་བ་ཆེན་པོའི་རོ་ཉམས་སུ་མྱོང་ཞེས་བྱའོ། །སྣང་སྟོང་
གཉིས་མེད་ཅེས་པ། སྟོང་པ་བོན་གྱི་དབྱིངས་དང་། སྣང་བ་བོན་གྱི་ཡེ་ཤེས་གཉིས་
གཉིས་སུ་མེད་པར་སལ་གྱིས་རྟོགས་ན། སྣང་སྟོང་གཉིས་མེད་བོན་གྱི་སྐུ་ཞེས་བྱའོ། །
སྣང་སྟོང་གཉིས་ཀྱི་མཐའ་ལས་འདས་པའི་བྱང་ཆུབ་སེམས་ཅེས་བྱའོ། །ཆད་པ་རྒྱ་
མཚོ་ཞེས་པ། ཆད་པ་ལྟར་གནས་པ་ནི། བོན་གྱི་དབྱིངས་ཡིན། རྟག་པ་ལྟར་སྣང་བ་
བོན་གྱི་ཡེ་ཤེས་ཡིན་ཏེ། ཆད་པ་ལྟར་སྣང་བ་བོན་ཉིད་མཚན་མ་ཡོངས་དང་བྲལ་
བའི་དབྱིངས་སུ། རྟག་པ་ལྟར་སྣང་བ་སེམས་ཉིད་འགྱུར་བ་མེད་པ། གཡུང་དྲུང་སྐུ་
བདེ་བ་ཆེན་པོར་གནས་པ་ལ་བྱའོ། །རྟག་ཆད་གཉིས་མེད་ཅེས་པ། ཆད་པ་མཚན་
མ་དང་བྲལ་བའི་བོན་གྱི་དབྱིངས་དང༌། རྟག་པ་བོན་གྱི་གཡུང་དྲུང་གི་ཡེ་ཤེས་
གཉིས་སུ་མེད་པར་སལ་གྱིས་རྟོགས་པའི་དུས་ན། བོན་ཉིད་ཀྱི་སྐུ་བདེ་བ་ཆེན་པོ་ཞེས་
དེ་ལ་བྱ་སྟེ། རྟག་ཆད་གཉིས་ཀྱི་མཐའ་ལས་འདས་པའི་བྱང་ཆུབ་སེམས་ཞེས་ཀྱང་དེ་
449

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལ་བྱའོ། །མེད་པ་རྒྱ་མཚོ་ཞེས་པ། རང་བཞིན་མེད་པ་ནི་བོན་གྱི་དབྱིངས་ཡིན་ལ།
གསལ་བ་ཆེན་པོར་ཡོད་པ་བོན་གྱི་ཡེ་ཤེས་ཡིན་ཏེ། རང་བཞིན་མེད་པའི་དབྱིངས་སུ་
གསལ་བ་ཆེན་པོའི་ཡེ་ཤེས། རྫོགས་པ་ཆེན་པོ་ལྷུན་གྱིས་བདེ་བ་ལ་བྱའོ། །ཡོད་མེད་
གཉིས་མེད་མཉམ་ཞེས་པ། མེད་པར་རྟོགས་པ་བོན་གྱི་དབྱིངས་དང་། ཡོད་པར་
རྟོགས་པ་བོན་གྱི་ཡེ་ཤེས་གཉིས། མཉམ་ཉིད་གཉིས་སུ་མེད་པར་རྟོགས་པས་ནི།
བོན་གྱི་སྐུ་བདེ་བ་ཆེན་པོ་ཞེས་ཀྱང་དེ་ལ་བྱ་སྟེ། ཡོད་མེད་གཉིས་ཀྱི་མཐའ་ལས་
འདས་པའི་བྱང་ཆུབ་སེམས་ཞེས་ཀྱང་དེ་ལ་བྱའོ། །འགག་པ་རྒྱ་མཚོ་ཞེས་པ། འགག་
པ་ལྟར་གནས་པ་བོན་གྱི་དབྱིངས་ཡིན། སྐྱེ་བ་ལྟར་རྟོགས་པ་བོན་གྱི་ཡེ་ཤེས་ཡིན།
དུག་གསུམ་ཡེ་ནས་འགག་པའི་བོན་གྱི་དབྱིངས་སུ། གསལ་རིག་སྐྱེ་བ་བོན་གྱི་ཡེ་ཤེས་
ཏེ། མ་བཅོས་ཡེ་ནས་ཐབས་ཀྱི་བདེ་ཞེས་བྱའོ། ། སྐྱེ་འགག་གཉིས་མེད་ཅེས་པ། དུག་
གསུམ་ཡེ་ནས་འགག་པ་བོན་གྱི་དབྱིངས་དང༌། གསལ་རིག་སྐྱེ་བ་བོན་གྱི་ཡེ་ཤེས་
གཉིས་སུ་མེད་པར་རྟོགས་པས། མི་སྐྱེ་མི་འགག་ནམ་མཁའི་རང་བཞིན་དུ། སྐྱེ་
འགག་མེད་པ་བོན་གྱི་སྐུ་ཞེས་བྱ། སྐྱེ་འགག་གཉིས་ཀྱི་མཐའ་ལས་འདས་པའི་བྱང་
ཆུབ་སེམས་ཅེས་བྱའོ། །སྤངས་པ་རྒྱ་མཚོ་ཞེས་པ། ཉོན་མོངས་ཡེ་ནས་སྤངས་པ་ནི།
བོན་གྱི་དབྱིངས་ཡིན་ལ། བླ་ན་མེད་པ་ཡང་དག་པའི་འབྲས་བུ་རྫོགས་པ། བོན་གྱི་ཡེ་
ཤེས་ཡིན། ཡེ་ནས་སྤངས་པ་བོན་གྱི་དབྱིངས་སུ། རྫོགས་པ་ཆེན་པོའི་འབྲས་བུ་
བླངས་པ་བོན་གྱི་ཡེ་ཤེས་ཏེ། བདེ་བ་ཆེན་པོ་ལྷུན་གྱིས་རྫོགས་པའོ། །སྤོང་ལེན་གཉིས་
མེད་མཉམ་པ་བག་ལ་ཉལ་བ་ཅེས་པ། སྤངས་པའི་དབྱིངས་དང་ལེན་པའི་ཡེ་ཤེས་
གཉིས་སུ་མེད་པ་ནི། བོན་གྱི་སྐུ་བདེ་བ་ཆེན་པོ་ཞེས་བྱའོ། །སྤོང་ལེན་གཉིས་ཀྱི་མཐའ་
ལས་འདས་པའི་བྱང་ཆུབ་སེམས་བདེ་བ་ཆེན་པོ་ཞེས་དེ་ལ་བྱ། དངོས་མེད་རྒྱ་མཚོ་
བོན་ཉིད་ཀློང་དཀྱིལ་ཞེས་པ། དངོས་པོ་རྡུལ་ཀྱང་མེད་པར་རྟོགས་པ་ནི། བོན་གྱི་
460

སེམས་སྡེ། གབ་འགྲེལ་རྒྱ་ཆེར་བཤད་པ།
དབྱིངས་ཡིན་ལ། སྣང་བ་རང་ལ་ཤར་བའི་སེམས་གསལ་བར་རྟོགས་པ་ནི། བོན་གྱི་
ཡེ་ཤེས་ཡིན། དངོས་པོ་མེད་པའི་དབྱིངས་སུ། སྣང་ཞིང་གསལ་བའི་ཡེ་ཤེས་བདེ་
སྐྱིད་ཆེན་པོ་ལྷུན་ལ་བཞུགས་པ་ལ་བྱའོ། །དངོས་མེད་སྣང་གསལ་ཅེས་པ། དངོས་པོ་
མེད་པ་བོན་གྱི་དབྱིངས་དང་། སྣང་བ་རང་ལ་རང་ཤར་བའི་ཡེ་ཤེས་གཉིས་སུ་མེད་
པ་ནི། བོན་གྱི་སྐུ་བདེ་བ་ཆེན་པོ་ཞེས་བྱའོ། །དེ་ཕྱིར་དངོས་མེད་སྣང་གསལ་གཉིས་ཀྱི་
མཐའ་ལས་འདས་པའི་བྱང་ཆུབ་སེམས་ཅེས་དེ་ལ་བྱ། མ་གཡོས་རྒྱ་མཚོ་ཞེས་པ།
བྱང་ཆུབ་སེམས་ཡེ་ནས་མ་གཡོས་པ་ནི། བོན་ཉིད་ཀྱི་དབྱིངས་ཡིན་ལ། མ་གཡོས་
པའི་དོན་དེ། གསལ་བ་ལས་མ་བཅོས་པ་ནི། བོན་གྱི་ཡེ་ཤེས་ཡིན། མ་གཡོས་པའི་
དབྱིངས་ན། མ་བཅོས་པའི་ཡེ་ཤེས་སྐྱིད་པ་ཆེན་པོ། གཡུང་དྲུང་གི་ལྷུན་ལ་གནས་
པའོ། ། མ་གཡོས་མ་བཅོས་ཅེས་པ། མ་གཡོས་པའི་དབྱིངས་དང་། མ་བཅོས་པའི་ཡེ་
ཤེས་གཉིས་སུ་མེད་པ་ནི། བོན་གྱི་སྐུ་བདེ་བ་ཆེན་པོ། དེ་ཕྱིར་ན་གཡོ་ཞིང་རྩོལ་བ་
མེད་པའི་བྱང་ཆུབ་སེམས་ཅེས་བྱའོ། །བོན་ཉིད་དབྱིངས་ནས་རིག་པའི་བཅུད་ཕྱུང་
བ་ཞེས་པ། ཀུན་གཞི་མ་གཡོས་པའི་དབྱིངས་ནས། གསལ་བའི་ཡེ་ཤེས་ཉིད་ལས་
ཉིད་ཤར་ཏེ། ཉོན་མོངས་པའི་ལས་ལ་ཕྱིར་མི་ལྡོག་པར། མཉམ་པ་ཉིད་གཉིས་སུ་
མེད་པའི་དོན་དེ་ལས་མི་གཡོ་བ་ལ་བྱའོ། ། ཉི་མའི་ཟེར་དང་ཆུ་ཟླའི་ཚུལ་ཞེས་པ།
དཔེར་ན་ཉི་མ་གཅིག་ལས་འོད་ཟེར་ཕྱོགས་བཅུར་འཕྲོ་བའམ། ཟླ་བ་གཅིག་གིས་ཆུ་
ཐམས་ཅད་ལ་ཁྱབ་པ་དང་འདྲ་བར་ན། དབྱེ་ཡིས་མི་ཕྱེད་པའི་ཀུན་གཞི་ཆེན་པོ་ཐིག་
ལེ་ཉག་གཅིག་གིས། སྐྱེ་འགྲོ་དང་དུས་གསུམ་གཤེན་རབ་དང༌། ཁམས་གསུམ་
སེམས་ཅན་ལ་ཤེས་པའི་རྒྱུད་དེས་མ་ཁྱབ་པ་མེད་པའོ། །དོན་དམ་པར་དེ་དག་
ཐམས་ཅད་ཀྱང༌། ཀུན་གཞི་བྱང་ཆུབ་སེམས་བདེ་བ་ཆེན་པོའི་ངང་ལ། མཉམ་པ་
ཉིད་གཉིས་སུ་མེད་པར་འདུས་པའོ། ། རྒྱ་མཚོའི་འོད་ཅེས་པ། རྒྱ་མཚོ་ཆེན་པོའི་འོད་
451

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནམ་མཁའ་ལ་ཡར་འཐོན་ཡང་། ནམ་མཁའི་ངོགས་ལྟར་སྣང་བ་མེད་པར་གསལ་ལ།
ནམ་མཁའི་ངོགས་ཀྱང་། རྒྱ་མཚོའི་འོད་ལྟར་སྣང་བ་མེད་པར་གནས་པ་ལ་བྱའོ། །
ཡང་ན་ཀུན་གཞི་གསལ་བ་ཡང་ཡེ་ཤེས་ལྟར་གསལ་ལ། ཡེ་ཤེས་མ་གཡོས་པ་ཡང་
ཀུན་གཞི་ལྟར་གནས་ཏེ། དེ་ནི་ཀུན་གཞི་མ་གཡོས་པ་ཡིན་ལ། བཞིན་ནི་མ་བཅོས་པ་
ཡིན་ཏེ། བཅོས་སུ་མེད་པ་དེ་ནི། བཅོས་པ་མེད་པ་དེ་བཞིན་ཉིད་ཀྱི་བྱང་ཆུབ་སེམས་
ཞེས་དེ་ལ་བྱའོ། །གཉིས་འབྱེད་སྒྱུ་མས་ཅེས་པ། འདིས་ཐེག་པ་འོག་མའི་སྐྱོན་སྟོན་ཏེ།
ཕྱ་གཤེན་པ་སེམས་ལ་ལེགས་ཉེས་གཉིས་སུ་ལྟ་ཞིང་འབྱེད་པས་ཀྱང་། དེ་བཞིན་ཉིད་
ཀྱི་འབྲས་བུ་ཐོབ་པར་མི་འགྱུར་ལ། སྣང་གཤེན་པ་སེམས་ལ་སྐྱེ་ཤི་གཉིས་སུ་ལྟ་ཞིང་
བྱེད་པས་ཀྱང་། དེ་བཞིན་ཉིད་ཀྱི་འབྲས་བུ་ཐོབ་པར་མི་འགྱུར་ལ། འཕྲུལ་གཤེན་
པས་སེམས་ལ་རྟག་ཆད་གཉིས་སུ་མཐོང་བས་ཀྱང་། དེ་བཞིན་ཉིད་ཀྱི་འབྲས་བུ་ཐོབ་
པ་མི་འགྱུར་ལ། སྲིད་གཤེན་པས་སེམས་ཐོག་མ་དང་ཐ་མ་གཉིས་སུ་ལྟ་ཞིང་འབྱེད་
པས་ཀྱང་། དེ་བཞིན་ཉིད་ཀྱི་འབྲས་བུ་ཐོབ་པར་མི་འགྱུར་ལ། དགེ་བསྙེན་པས་
སེམས་ལ་རྒྱུ་འབྲས་གཉིས་སུ་ལྟ་ཞིང་བྱེད་པས་ཀྱང་། དེ་བཞིན་ཉིད་ཀྱི་འབྲས་བུ་ཐོབ་
པར་མི་འགྱུར་ལ། དྲང་སྲོང་པས་སེམས་ལ་བཅིངས་གྲོལ་གཉིས་སུ་ལྟ་ཞིང་བྱེད་པས་
ཀྱང་། དེ་བཞིན་ཉིད་ཀྱི་འབྲས་བུ་ཐོབ་པར་མི་འགྱུར་ལ། ཨ་དཀར་བས་སེམས་ལ་
དབྱིངས་དང་ཡེ་ཤེས་གཉིས་སུ་མེད་པར་རྟོགས་པས་ཀྱང་། དེ་བཞིན་ཉིད་ཀྱི་འབྲས་
བུ་ཐོབ་པར་མི་འགྱུར་ལ། ཡེ་གཤེན་པས་ཤེས་བྱ་རྟོག་སོ་སྙོམས་པ་མ་བྱུང་བས།
འབྲས་བུ་དེ་ལ་ཉེ་ན་ཡང་། རྟོགས་སོ་སྙམས་པའི་རྟོག་འཛིན་གྱིས། དེ་བཞིན་ཉིད་ཀྱི་
འབྲས་བུ་མ་བཅོས་པ་དེ་ལ་འགྲིབ་སྲིད་པའོ། །དེ་བས་ན་ཐེག་པ་འོག་མའི་བོན། སྒྱུ་
མའི་བསླུ་བྲིད་དེ་ལ་ཆགས་པར་མི་བྱ་ཞིང་། ཁྱབ་པ་ཆེན་པོ་བླ་ན་མེད་པའི་བྱ་བརྩལ་
དང་བྲལ་བའི་འབྲས་བུ། ཡོད་མེད་གཉིས་ཀྱི་མཐའ་ལས་འདས་པ། བརྗོད་དུ་རྡུལ་
452

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
ཡང་མེད་པའི་དོན་འདི་ལ་ཡང་། སྐྱེ་འགག་མེད་པའི་དབྱིངས་སུ། གསལ་བ་ཡེ་ཤེས་
ཀྱི་ཐིག་ཐོབ་ཅིག །དེ་བཞིན་ཉིད་ཀྱི་འབྲས་བུ་ཐོབ་པར་འགྱུར་རོ། །རང་འབྱུང་ཡེ་
ཤེས་ཅེས་པ། འདི་ཡིས་ཡེ་ཉིད་བྱང་ཆུབ་སེམས་སྟོན་ཏེ། སེམས་ཡེ་ཤེས་ཆེན་པོའི་
རང་འབྱུང་དུ་གསལ་བ་སྟེ། བྱ་བ་པོ་དང་བྱེད་པ་པོ་མེད་པ་དེ། ཉིད་ལ་ཉིད་གསལ་
བའོ། །ཡང་ན་ཡེ་ནས་ཐོག་མ་ནས་ཡོད་པ་ཡིན་ལ། ཤེས་ནི་སུས་ཀྱང་མ་བསྟན་པར་
ཐོག་མ་ནས་གསལ་བ་ཡིན་ནོ། །ཡང་ན་ཡེ་ནི་བོན་ཉིད་ཡེ་ནས་ཡོད་པ་ཡིན་ལ། ཤེས་
ནི་སེམས་ཉིད་ཡེ་ནས་གསལ་བ་ཡིན། དེ་ལྟ་བུའི་དོན་དེ། རང་ཤེས་རིག་གི་རྒྱལ་པོ་
བྱང་ཆུབ་སེམས་ཀྱིས། ཡེ་ཤེས་ཆེན་པོ་ཁྱབ་བདལ་དུ་གནས་པ་དེ་ལ་གསལ་བ་ཡེ་
ཤེས་ཀྱི་ཐིག་བཏབ་ནས། ཡེ་ཤེས་ཆེན་པོའི་དོན་མ་ནོར་བར་གསལ་བ་དེ་ནི་ཐིག་ཡིན་
ལ། གསལ་བའི་དོན་དེ་མ་བཅོས་པ་ལས། བདལ་པ་ཆེན་པོར་གནས་པ་ནི་ལེ་ཡིན་
ལ། དེ་གཅིག་དང་གཉིས་སུ་བགྲང་དུ་མེད་པས། ཐིག་ལེ་ཉག་གཅིག་མ་ཞེས་བྱའོ། །
ནམ་མཁའི་དབྱིངས་སུ་ཅེས་པ། བོན་ཉིད་ནམ་མཁའ་དང་འདྲ་བའི་དབྱིངས་སུ།
རང་བཞིན་གྱིས་སངས་རྒྱས་ཏེ། རང་གི་བྱང་ཆུབ་སེམས་ཀྱི་རང་བཞིན་ནི། སེམས་
རང་གི་རང་བཞིན་ནོ། །སངས་ནི་སྒྲིབ་པ་ཐམས་ཅད་སྤངས་པ་ཡིན་ལ། རྒྱས་ནི་ཡེ་
ནས་ཡེ་ཤེས་ཆེན་པོ་རྒྱས་པའོ། །འོན་ཏང་རང་བཞིན་ཡེ་སངས་རྒྱས་པ་ཡི། བྱང་ཆུབ་
སེམས་ཞེས་དེ་ལ་བྱའོ། །
༧ ཀུན་བཟང་ཡངས་པ་ཅེས་པ། ཀུན་ནི་འདི་ལྟར་སྣང་བ་ཐམས་ཅད་ཡིན།
བཟང་ནི་འདི་ལྟར་སྣང་བ་ཐམས་ཅད་ཆེ་བའི་ཡོན་ཏན་དང་ལྡན་པ་ཡིན། ཡངས་པ་
ནི་སྐྱེ་འགྲོ་ཐམས་ཅད་ཀྱི་སྣོད་ཡངས་པ་ཡིན། བདེ་བ་ཆེན་པོ་འདི་ལྟར་སྣང་བ་ཐམས་
ཅད། ཡེ་ནས་སངས་རྒྱས་ཏེ། མི་བདེ་བ་མེད་པ་ཡིན། ཆེ་བ་ནི་ཁམས་གསུམ་དུ་
ད་ལཁྱབ་བདལ་དུ་བྱུང་བ་ཡིན། དེ་དག་ཐམས་ཅད་བོན་གྱི་དབྱིངས་སུ་མ་འདུས་པ་མེད་
453

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་ཡིན། གཟུགས་མེད་ཁྱབ་གདལ་ཡེ་ཤེས་ཅེས་པ། བྱང་ཆུབ་སེམས་ལ་གཟུགས་
མེད་དེ། རང་བཞིན་ནམ་མཁའ་དང་གཅིག་པའོ། ། དེ་ཁྱབ་བདལ་ཆེན་པོར་གནས་
པས། དཔག་གིས་མི་དཔོག་སྟེ། བདེ་ཆེན་བོན་གྱི་དབྱིངས་ན་བཞུགས་པའོ། །གལ་
ཏེ་བྱང་ཆུབ་སེམས་ལ་གཟུགས་ཡོད་ཅེས་པ། སེམས་ལ་གཟུགས་འཛིན་མེད་པས་
ཀྱང་། ནམ་མཁས་གར་ཁྱབ་པ་ཙམ་ཅིག །སེམས་ཀྱིས་ཁྱབ་པར་འདུས་ན། སེམས་
ལ་གཟུགས་ཡོད་པ་ཅིག་ཡིན་ན། ནམ་མཁའི་ངང་དུའང་དོགས་པར་འོང་སྟེ། དཔེར་
ན་རིན་པོ་ཆེའི་བུམ་པའི་ནང་དུ། རིན་པོ་ཆེའི་བུམ་པ་ཅིག་མི་ཤོང་བ་དང་འདྲ་སྟེ།
ཀུན་གཞི་བྱང་ཆུབ་ཀྱི་སེམས་ཀྱང་ནམ་མཁའ་དང་དབྱེར་མེད་པར་སྟོན་པའོ། །
དངོས་མེད་ཡུལ་ན་གཟུགས་མེད་སྐུ་གནས་པ་ཅེས་པ། བོན་ཉིད་ཀྱི་དབྱིངས་དངོས་
པོ་མཚན་མ་རྡུལ་ཀྱང་མེད་པའི་དབྱིངས། རྣམ་པར་དག་པའི་ཡུལ་དེ་ན། བྱང་ཆུབ་
སེམས་གཟུགས་འཛིན་མེད་པ་གཡུང་དྲུང་སྐུ་དེ། འབྱུང་འཇུག་མེད་པར་ཡེ་ནས་
གནས་པའོ། །དོགས་པ་མེད་པར་རང་བཞིན་ཅེས་པ། བོན་ཉིད་སྣོད་དུ་ཡང་སེམས་
ཉིད་ཡངས་ལ། སེམས་ཉིད་སྣོད་དུ་ཡང་བོན་ཉིད་ཡངས་ལ། རང་གི་རང་བཞིན་
གྱིས། དོགས་པ་མེད་པར་ཡེ་ནས་བདེ་བའོ། །རྩེ་མོ་བྱུང་རྒྱལ་ཡེ་སྲིད་ཅེས་པ། བྱང་
ཆུབ་སེམས་ཀྱི་རྩེ་མོ་ནི། ཡེ་ནས་གང་གིས་ཀྱང་གོང་མ་བཅད་པར་རྩེ་མོ་བྱུང་རྒྱལ་དུ་
གནས་པ་ཡིན་ཏེ། སྲིད་པས་མ་སྲིད་པ། ཡེ་སྲིད་ཆེན་པོའི་མཁའ་ཡངས་པ་ཆེན་པོ་
དེ་ན་བདེ་བའོ། ། རྩ་བ་ཀློང་ཡངས་ཟད་པ་མེད་པ་བདེ་ཞེས་པ། བོན་ཉིད་དབྱིངས་
ཟད་པ་མེད་པའི་ཀློང་ན། སེམས་ཉིད་རྒྱུ་གང་ལས་ཀྱང་མ་བསྐྱེད་པས། རྐྱེན་གང་
གིས་ཀྱང་མི་འཇིག་སྟེ། མ་འགག་པའི་མཆོག་དུ་གྱུར་པ་དེ། མཉམ་པ་ཉིད་གཉིས་སུ་
མེད་པར་བདེ་བའོ། །ཁྱུང་ཆེན་གཤོག་རྫོགས་ཞེས་པ། དཔེར་ན་འདབ་ཆགས་ཀྱི་
རྒྱལ་པོ་བྱ་ཁྱུང་དེ། གཤོག་དྲུག་ལུས་ལ་རྫོགས་ནས། སྣང་སྲིད་ནམ་མཁའ་ལ་ལྡིང་པ་
454

སེམས་སྡེ། གབ་འགྲེལ་རྒྱ་ཆེར་བཤད་པ།
དང་འདྲ་བར་ན། རང་ཤེས་རིག་གི་རྒྱལ་པོ་ཁྱུང་དང་འདྲ་བ་དེས། བོན་ཉིད་ནམ་
མཁའ་དང་འདྲ་བ་ལ་ལྡིང་པ་ལ་བྱའོ། །ངམ་གྲོག་ཤ་ཤོ་ཅེས་པ། དཔེར་ན་འདབ་
ཆགས་རྒྱལ་པོ་ཁྱུང་དེ། སྣང་སྲིད་ནམ་མཁའ་ལ་ལྡིང་པའི་ཚེ་ན། ཅི་ལ་ཡང་ཐོགས་
པ་དང་ཉམ་ང་བ་མེད་པར། གང་ལྟར་ཡང་ལྡིང་དུ་བཏུབ་པ་དང་འདྲ་བར་ན།
རང་ཤེས་རིག་གི་རྒྱལ་པོ་ཁྱུང་དང་འདྲ་བ་དེ། བོན་ཉིད་ནམ་མཁའ་དང་འདྲ་བ་ལ་
ལྡིང་པའི་ཚེ་ན། ཉོན་མོངས་པ་དང་། སྡུག་བསྔལ་གང་ལ་ཡང་ཉམ་ང་བ་དང༌།
ཏེན་ཏོག་མེད་པར་བོན་ཉིད་ཀྱི་དོན་རྟོགས་པའོ། །གང་ལྟར་གཟས་ཀྱང་ཅེས་པ།
ཁྱུང་ཆེན་དེ་ཡང་གཤོག་དྲུག་ལུས་ལ་རྫོགས་པས། སྟེང་འོག་ཕྱོགས་མཚམས་གང་
ལྟར་ལྡིང་ཀྱང་། གཤོག་རླབས་ཐབས་ཅིག་གིས། སྲིད་གསུམ་གྱིས་ས་ཆོད་དེ་འོང་བ་
དང་འདྲ་སྟེ། རང་ཤེས་རིག་གི་རྒྱལ་པོ་ཁྱུང་དང་འདྲ་བ་དེས། ཡེ་ཤེས་ཆེན་པོའི་
སྟོབས་དང་ལྡན་པས། དགོངས་པ་ཐབས་ཅིག་གིས། ས་བཅུ་ཐམས་ཅད་ཆོད་ཅིང་
ནོན་པ་ལ་བྱའོ། །སེང་ཆེན་རྩལ་རྫོགས་ཅེས་པ། དཔེར་ན་སེང་ཆེན་རྩལ་རྫོགས་ཀྱི་བུ་
ནི། མའི་ལྷུམས་ནས་རྩལ་རྫོགས་ནས། སྲིད་པའི་རི་བོ་ལ་མཆོངས་པ་དང་འདྲ་བར་
ན། རང་རིག་པའི་ཡེ་ཤེས་ནི། སེང་གེ་རྩལ་ཆེན་བུ་དང་འདྲ་སྟེ། བོན་ཉིད་དབྱིངས་
ནས། ཡེ་ཤེས་ཆེན་པོའི་རང་ཆས་དང་ཆས་ནས། བོན་ཉིད་རི་བོ་ལ་ཐོགས་པ་མེད་
པར་མཆོངས་པའོ། ། ཆུ་ཀླུངས་གངས་དང་ཅེས་པ། དཔེར་ན་སེང་གེ་རྩལ་ཆེན་གྱི་བུ་
དེ་སྲིད་པའི་རི་རབ་ལ་མཆོངས་པའི་དུས་ན། ཆུ་འམ་ཀླུངས་སམ་གངས་སམ་རི་བྲན་
ལས་སོགས་པ་ལ་ཉམ་ང་བ་དང་ཏེན་ཐོགས་མེད་པར་མཆོངས་ཏེ་འགྲོ་བ་དང་འདྲ་
སྟེ། རང་རིག་པའི་ཡེ་ཤེས་སེང་ཆེན་རྩལ་རྫོགས་བུ་དང་འདྲ་བ་དེ་ཡང་། ཤེས་བྱ་
དང་ཉོན་མོངས་པ་གང་ལ་ཡང་ཉམ་མི་ང་བར་ས་བཅུ་ཟིལ་གྱིས་གནོན་པ་ལ་བྱའོ། །
རིན་ཆེན་ཙན་དན་ཅེས་པ། དཔེར་ན་རིན་པོ་ཆེ་དག་པའི་ཕུར་པ་ཅིག ། མེ་ཏོག་
455

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཛེས་པའི་འདམ་ལ་བཏབ་ནས། རིན་པོ་ཆེ་གསེར་གྱི་ཉག་ཐག་ལ་བཏགས་ཏེ་
བསྐོར་བའི་དུས་ན། གང་ལྟར་ཀྱང་བསྐོར་དུ་བཏུབ་པ་དང་འདྲ་བར་ན། བོན་ཉིད་
བདེ་བ་ཆེན་པོའི་དོན་ཀུན་གཞི་བྱང་ཆུབ་སེམས་ཀྱིས་རྟོགས་པའི་དུས་ན། གང་ནས་
ཞུགས་ཀྱང་དོན་དམ་པ་རྟོགས་ཏེ་འོང་བ་ལ་བྱའོ། །རང་དབང་ཡེ་ཤེས་ཅེས་པ། འདི་
ལྟར་སྣང་བ་ཐམས་ཅད་སྟོང་ཞིང་བདག་མེད་པར་དགོངས་ཀྱང་། སྟོང་པ་ཉིད་ཀྱི་ཡེ་
ཤེས་མངོན་དུ་གྱུར་ཏེ། དངོས་པོ་དང་མཚན་མ་གཞན་གྱི་དབང་དུ་མི་འགྱུར་ཞིང་།
མཐའ་ལས་འདས་པའི་རང་དབང་ཆེན་པོ་ཐོབ་པའོ། །དེ་དག་ཐམས་ཅད་སྣང་བར་
དགོངས་ཀྱང་། མེ་ལོང་ལྟ་བུའི་ཡེ་ཤེས་མངོན་དུ་གྱུར་ཏེ། གཏི་མུག་དང་རྨོངས་པ་
ཐམས་ཅད་ཀྱི་དབང་དུ་མི་འགྱུར་ཞིང་། གསལ་བ་ཡེ་ཤེས་ཀྱི་རང་དབང་ཐོབ་པའོ། །
འདི་ལྟར་སྣང་བ་ཐམས་ཅད་སོ་སོར་རྟོགས་ཀྱང་། །སོ་སོར་རྟོགས་པའི་ཡེ་ཤེས་མངོན་
དུ་གྱུར་ཏེ། སྟོང་པ་ཟད་པའི་དབང་དུ་མི་འགྱུར་ཞིང་། རྣམ་པ་ཐམས་ཅད་ཅིར་ཡང་
མཁྱེན་པའི་རང་དབང་ཐོབ་པའོ། །འདི་ལྟར་སྣང་བ་ཐམས་ཅད་མཉམ་པར་རྟོགས་
ཤིང་དགོངས་ཀྱང་། མཉམ་པ་ཉིད་ཀྱི་ཡེ་ཤེས་མངོན་དུ་གྱུར་ཏེ། བདག་དང་གཞན་
དུ་འཛིན་པའི་དབང་དུ་མི་འགྱུར་ཞིང་། མཉམ་ཉིད་འཁྲུལ་པ་མེད་པའི་རང་དབང་
ཐོབ་པའོ། །འདི་ལྟར་སྣང་བ་ཐམས་ཅད་རྩོལ་མེད་དགོངས་ཀྱང་། བརྩལ་བ་མེད་
པར་ལྷུན་གྱིས་གྲུབ་པའི་ཡེ་ཤེས་མངོན་དུ་གྱུར་ཏེ། རྩོལ་སེམས་བྱིས་པའི་སྟོབས་སུ་མི་
འགྱུར་ཏེ། ལྷུན་གྲུབ་རང་དབང་ཐོབ་པའོ། །དེ་ལྟ་བུའི་དོན་དེ་སལ་གྱིས་རྟོགས་པའི་
དུས་ན། བདག་གི་དོན་ནི་ལྷུན་གྱིས་གྲུབ། གཞན་གྱི་དོན་ནི་མཐར་ཕྱིན་པས། བྱ་བ་
ལ་ནན་ཏན་གྱི་ཡེ་ཤེས་མངོན་དུ་གྱུར་པའོ། །རང་དབང་ཆེན་པོ་ཐོབ་པའོ། །དེ་ལྟ་
བུའི་དོན་དེ་རྟོགས་པའི་དུས་ན། རང་རིག་མངོན་དུ་གྱུར་པའི་བྱང་ཆུབ་སེམས་ཞེས་
མིང་དེ་ལ་གདགས་སོ། །གང་ལྟར་དགོངས་ཀྱང་ཅེས་པ། དེ་ལྟར་རང་དབང་ཆེན་པོ་
456

སེམས་སྡེ། གབ་འགྲེལ་རྒྱ་ཆེར་བཤད་པ།
ཐོབ་པའི་དུས་ན། དོན་དམ་པ་ཡང་དེ་ཡིན་ཏེ། རྟོགས་པ་ཆེན་པོའི་ཀློང་དུ་གྱུར་
པའོ། །ཡེ་ཡོད་བོན་ལ་ཅེས་པ། དཔེར་ན་ནམ་མཁའ་ཐོག་མ་གང་ནས་ཀྱང་མ་འོངས།
ཐ་མ་གར་ཀྱང་མི་འགྲོ་སྟེ། ཡེ་ནས་དེ་བཞིན་ཡོད་པ་དང་འདྲ་བར་ན། བོན་ཉིད་
དབྱིངས་མཚན་མ་ཐམས་ཅད་དང་བྲལ་བ་དེ་ཡང་། ཐོག་མ་གང་ནས་ཀྱང་མི་འོང་།
ཐ་མ་གང་ཡང་མི་འགྲོ་སྟེ། ཡེ་ནས་དེ་བཞིན་ཡོད་པའོ། ། དེ་ལྟ་བུ་ཡེ་ནས་ཡོད་པའི་
དབྱིངས་ནས། བྱང་ཆུབ་སེམས་ཐོག་མ་མ་སྐྱེས་པས། ཐ་མ་མི་འགག་པ། ཁྱབ་ཅིང་
བདལ་པའི་ཡེ་ཤེས་སུ། གསལ་ཞིང་གནས་པའོ། །དུས་མཐའ་མེད་པར་གཡུང་དྲུང་
ཅེས་པ། ཀུན་གཞི་བྱང་ཆུབ་སེམས་ནི། ཐོག་མ་དང་ཐ་མའི་མཐའ་ལས་འདས་ཤིང་།
དུས་གསུམ་དུ་མི་འགྱུར་བ། སྐྱིད་པ་ཆེན་པོ་གཡུང་དྲུང་ལྷུན་ལ་གནས་པའོ། །སྐྱེ་མེད་
བོན་ལ་ཅེས་པ། བོན་ཉིད་བདེ་བ་ཆེན་པོ་ནི། ཐོག་མར་ཡང་སྐྱེས་མ་མྱོང་། ད་ལྟ་
ཡང་སྐྱེ་བ་མ་ཡིན། ཐ་མ་ཡང་སྐྱེ་མི་སྲིད་པ་དེ། སེམས་ཉིད་བདེ་བ་ཆེན་པོ་དེ། དུས་
གསུམ་དུ་གསལ་བ་ཡེ་ཤེས་ཀྱི་ཚོགས་མ་འགག་སྟེ། མཉམ་པ་ཉིད་གཉིས་སུ་མེད་
པར་གནས་པ་ལ་བྱའོ། །གསལ་ལ་རང་བཞིན་ཞེས་པ། དཔེར་ན་མེ་ལོང་དང་ཆུ་
ཟླའི་རང་བཞིན་དུ་གནས་ཏེ། སེམས་ཉིད་མ་བསྒྲིབས་པའི་རང་བཞིན་དུ་གནས་པ་
ནི། སེམས་ཉིད་མ་སྒྲིབ་པའི་ཡེ་ཤེས་རང་ལ་འཆར་ཏེ་གསལ་བའོ། །སྤོང་མེད་ལམ་ནི་
ཞེས་པ། ཀུན་གཞི་བྱང་ཆུབ་སེམས་རིག་པ་ཇི་སྐྱེས་མཚན་མ་ཇི་བྱུང་ཡང་། འགག་
ཅིང་དོགས་པ་མེད་པ་ཡེ་ནས་གསལ་བ་ལྷུན་གྱིས་གྲུབ་པའི་སེམས་སུ་དོན་རྟོགས་པས།
སྤོང་དང་མི་སྤོང་གཉིས་མེད་པ་ལ་བྱའོ། །དམིགས་མེད་ལམ་ནི་ཞེས་པ། བྱང་ཆུབ་
སེམས་མི་དམིགས་པའི་ཏིང་ངེ་འཛིན་ལ་གནས་པའི་ཚེ་ན། དམིགས་པའི་ཡུལ་
ཐམས་ཅད་ལས་འདས་པས། འཁོར་ཞིང་ཆགས་པའི་མིང་ཡང་མེད་པས། འཁོར་
བའི་མཐའ་ལས་འདས་པའི་བྱང་ཆུབ་སེམས་ཞེས་དེ་ལ་བྱའོ། །ཡང་ན་དཔེ་མི་
457

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དམིགས་པ་ལ་དམིགས་སུ་མེད་པ་ནམ་མཁའ་དང་འདྲ་བས་མཚོན་ནས། དོན་མི་
དམིགས་པ་ལ་དམིགས་པ་མེད་པ་ནམ་མཁའ་དང་འདྲ་བའི་བོན་ཉིད་ལ། རྟགས་མི་
དམིགས་པ་ལ་དམིགས་པ་མེད་པ། སེམས་ཉིད་ནམ་མཁའ་དང་འདྲ་བ་བྱུང་བའི་
དུས་ན། སེམས་ཀྱི་རང་བཞིན་དང་པོ་འཁོར་བ་ལུགས་ནས་མ་བྱུང་། ཐ་མ་འཁོར་
བའི་ཐ་སྙད་མེད་དེ། འཁོར་བ་ཐམས་ཅད་ཀྱི་མཐའ་ལས་ཡེ་ནས་འདས་པས། འཁོར་
བ་དང་མི་འཁོར་བ་གཉིས་མེད་པའི་བདེ་བ་ཆེན་པོ་བྱང་ཆུབ་སེམས་ཅེས་དེ་ལ་བྱའོ། །
རིག་པའི་ལམ་ནི་ཞེས་པ། བྱང་ཆུབ་སེམས་ལས་རིག་པ་མངོན་དུ་ཤར་བའི་དུས་ན།
བོན་ཉིད་རྒྱ་མཚོ་དང་འདྲ་བའི་དབྱིངས་ན། རིག་པའི་ཡེ་ཤེས་ཉིད་ལ་ཉིད་འཆར་ཏེ།
བོན་ཉིད་ཡེ་ནས་མི་གཡོ་བའི་དབྱིངས་ན། སེམས་ཉིད་ཡེ་ནས་མ་བཅོས་པར་གནས་
པ་དེ། ཐོག་མ་ཡང་བགྲོད་ཅིང་འོང་བ་མེད་ལ། ཐ་མ་ཡང་བགྲོད་ཅིང་འགྲོ་བ་མེད་
དེ། བདེ་བ་ཆེན་པོར་ཡེ་ནས་གནས་པའོ། །དཔེ་དོན་རྟགས་འགྲེ། ཡེ་ཤེས་ལམ་ནི་
ཞེས་པ། ཀུན་གཞི་བྱང་ཆུབ་ཀྱི་སེམས་ཡེ་ནས་ཡོད་པ་དེ། ཉིད་ལ་ཉིད་ཡེ་ནས་
གསལ་བ་དེ་ལ་ཐོག་མར་ཀྱང་གོལ་ས་མེད་ལ། ཐ་མར་ཀྱང་དེ་ལས་མི་གོལ་ཏེ། ཡེ་
ནས་ཡོད་པ་ལ་ཡེ་ནས་གསལ་བའི་ཡེ་ཤེས་གནས་པའོ། །ཡང་ན་དཔེ་ཉིད་ལ་ཉིད་མི་
གོལ་བ་ནམ་མཁའ་དང་འདྲ་བས་མཚོན་ནས། དོན་ཉིད་ལ་ཉིད་མི་གོལ་བ་བོན་ཉིད་
ནམ་མཁའ་འདྲ་བ་ལ། རྟགས་ཉིད་ལ་ཉིད་མི་གོལ་བ་སེམས་ཉིད་ནམ་མཁའ་དང་
འདྲ་བ་ཡེ་ནས་བདེ་བ་ཆེན་པོར་གནས་པའོ། །འོན་ཏང་ན་གོལ་དང་མ་གོལ་གཉིས་
མཐའ་ལས་འདས་པའི་བྱང་ཆུབ་སེམས་ཅེས་བྱའོ། །ཤེས་རབ་ལམ་ནི་ཞེས་པ། བྱང་
ཆུབ་སེམས་འཁྲུལ་བ་མི་མངའ་བའི་གདེང་དང་ཆས་པ་ལས། ཤེས་པ་ཐམས་ཅད་མ་
འགག་པར་ཡེ་ནས་གསལ་བ་དེ། མཚན་མའི་སྐྱོན་ལས་ཡེ་ནས་མི་འཁྲུལ་བ་དེ། བདེ་
བ་ཆེན་པོའི་མཆོག་ཡིན་པས་སོ། །ཡང་ན་དཔེ་འཁྲུལ་པ་མེད་པ་ནམ་མཁའ་དང་
458

སེམས་སྡེ། གབ་འགྲེལ་རྒྱ་ཆེར་བཤད་པ།
འདྲ་བས་མཚོན་ནས། དོན་འཁྲུལ་པ་མེད་པ་བོན་ཉིད་ནམ་མཁའ་འདྲ་བ་ལ།
རྟགས་འཁྲུལ་པ་མེད་པ་སེམས་ཉིད་ནམ་མཁའ་འདྲ་བ་ཡེ་ནས་གསལ་བར་ཤར་བ་
སྟེ། ཤེས་རབ་ཆེན་པོ་ཡིན་ཏེ། འཁྲུལ་མེད་ཤེས་རབ་ཆེན་པོའི་བྱང་ཆུབ་སེམས་ཞེས་
བྱའོ། །སྟོབས་ཀྱི་ལམ་ནི་ཞེས་པ། བྱང་ཆུབ་ཀྱི་སེམས་ཡེ་ཤེས་ཆེན་པོའི་རྩལ་ཤུགས་
ཀྱིས། སྣང་སྲིད་འཁོར་བས་བསྡུས་པ་ཐམས་ཅད། སེམས་ཀྱི་ངང་དུ་མ་འདུས་པ་
མེད་པས། བྱང་ཆུབ་སེམས་ཀྱི་སྟོབས་ཡིན་ལ། དེ་ཡེ་ནས་ནམ་མཁའ་ལྟར་ཁྱབ་
བདལ་དུ་འདུག་པ་དེ་ལ། ཕྱོགས་ཟུར་མེད་པས་ནི། ཕྱོགས་མཚམས་མེད་པ་ཡིན་ལ།
ཡང་ན་དཔེ་ཕྱོགས་མཚམས་མེད་པ་ནམ་མཁའ་དང་འདྲ་བས་མཚོན་ནས། དོན་
ཕྱོགས་མཚམས་མེད་པ་བོན་ཉིད་ནམ་མཁའ་དང་འདྲ་བ་ལ། རྟགས་ཕྱོགས་མཚམས་
མེད་པ་སེམས་ཉིད་ནམ་མཁའ་དང་འདྲ་བ་ཤར་བས་ཏེ། མ་གྲུབ་པ་ཡེ་ནས་མེད་
པས། སྟོབས་ཆེན་བདེ་བ་ཆེན་པོའི་བྱང་ཆུབ་སེམས་ཅེས་བྱའོ། །ཐིག་ལེའི་ལམ་ནི་
ཞེས་པ། ཀུན་གཞི་བྱང་ཆུབ་ཀྱི་སེམས་མ་ནོར་མ་བཅོས་པ་ལས། བདལ་པ་ཆེན་པོར་
གྱུར་པ་དེ་ནི། ཐོག་མར་ཡང་གཡོ་ཞིང་འགག་པ་མི་མངའ་ལ། ཐ་མར་ཡང་གཡོ་
ཞིང་འགག་པར་མི་འགྱུར་ཏེ། ཐིག་ལེའི་ཐིག་ལེ་ཆེན་པོ་ཡིན་ཏེ། དེ་ལྟ་བུའི་ཡོ་གལ་
མེད་པ་སྟེ། ཉིད་ལ་ཉིད་གསལ་བའོ། །ཡང་ན་དཔེ་ཡོ་གལ་མེད་པ་ནམ་མཁས་
མཚོན་ནས། དོན་ཡོ་གལ་མེད་པ་བོན་ཉིད་ནམ་མཁའ་འདྲ་བ་ལ། རྟགས་ཡོ་གལ་
མེད་པ་སེམས་ཉིད་ནམ་མཁའ་དང་འདྲ་བ་ཤར་ཏེ། ཡོ་གལ་མེད་པའི་ཐིག་ལེ། བདེ་
བ་ཆེན་པོའི་བྱང་ཆུབ་ཀྱི་སེམས་ཅེས་བྱའོ། །གཤེན་རབ་ལམ་ནི་ཞེས་པ། དུས་གསུམ་
གཤེན་རབ་ཐམས་ཅད་ཀྱི་རྩ་བ་ནི་བྱང་ཆུབ་ཀྱི་སེམས་ཡིན་ཏེ། བྱང་ཆུབ་ཀྱི་སེམས་མ་
ཡིན་པའི་གཤེན་རབ་ཅིག །གུད་ནས་འོང་མི་སྲིད་དོ། །བྱང་ཆུབ་སེམས་ནི་ཐོག་མར་
ཀྱང་མ་སྐྱེས། ཐ་མར་ཡང་མི་འགག་པའི་དོན་དེ། གཤེན་གང་དུ་སངས་རྒྱས་པ་
459

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྣམས་ཀྱིས་གསལ་བར་རྟོགས་ཏེ། བདེ་བ་ཆེན་པོའོ། །བདེ་བ་ཆེན་པོའི་རོ་དེ་ཉམས་
སུ་བཏང་སྟེ། སྐྱེ་འགག་མེད་པར་བཞུགས་སོ། །ཡང་ན་རང་ཤེས་རིག་རྒྱལ་པོས། སྐྱེ་
འགག་མེད་པའི་དོན་དེ་རྟོགས་ན། བདེ་བ་ཆེན་པོའི་ལམ་ཡང་དག་པ་དེ་ཡིན་ནོ། །
ཡང་ན་དཔེ་སྐྱེ་འགག་མེད་པ་ནམ་མཁས་མཚོན་ནས། དོན་སྐྱེ་འགག་མེད་པ་བོན་
ཉིད་ནམ་མཁའ་དང་འདྲ་བ་ལས། རྟགས་སྐྱེ་འགག་མེད་པ་སེམས་ཉིད་ནམ་མཁའ་
དང་འདྲ་བ་ཤར་ཏེ། སྐྱེ་འགག་མེད་པ་བདེ་བ་ཆེན་པོའི་བྱང་ཆུབ་སེམས་ཅེས་བྱའོ། །
ཐར་པའི་ལམ་ནི་ཞེས་པ། བྱང་ཆུབ་ཀྱི་སེམས་ནི་འཁོར་བ་ཐམས་ཅད་ཀྱི་མཐའ་ལས་
འདས་ཤིང་ཡེ་ནས་ཐར་པ་དེ། གསལ་བ་ཡེ་ཤེས་ཀྱི་འོད་ཡེ་ནས་མ་འགག་པའོ། །
ཡང་ན་དཔེ་འགག་པ་མེད་པ་ནམ་མཁའ་འདྲ་བས་མཚོན་ནས། དོན་འགག་པ་མེད་
པ་བོན་ཉིད་ནམ་མཁའ་འདྲ་བ་ལ། རྟགས་འགག་པ་མེད་པ་སེམས་ཉིད་ནམ་
མཁའ་འདྲ་བ་ཤར་ཏེ། འགག་པ་མེད་པར་ཡེ་ནས་བདེ་བའི་བྱང་ཆུབ་སེམས་ཞེས་
དེ་ལ་བྱའོ། །དགོངས་པའི་ལམ་ནི་ཞེས་པ། ཀུན་གཞི་བྱང་ཆུབ་སེམས་མ་བཅོས་པའི་
དོན་ཉིད་ལ་ཉིད་དགོངས་པ་དེ་ལས་མ་གཏོགས་པ། ཡུལ་དང་མཚན་མ་དེ་ལ་ཡེ་
ནས་གཟའ་གཏད་མི་མངའ་བས། ཉིད་ལ་ཉིད་བདེ་བའི་རོ་ཉམས་སུ་མྱོང་ཞིང་ཐར་
ཅེས་བྱ་སྟེ། དགོངས་པ་ཐམས་ཅད་ཀྱི་ལམ་དེར་བདེ་བའོ། །ཡང་ན་ནམ་མཁའི་རང་
བཞིན་ནི། འདི་ཞེས་གཟའ་གཏད་བཅའ་བྱ་བར་མེད་པ་དང་འདྲ་བར་ན། དཔེ་
གཟའ་གཏད་མེད་པ་དེའི་མཚོན་ནས། དོན་གཟའ་གཏད་མེད་པ་བོན་ཉིད་བདེ་བ་
ཆེན་པོ་ལས། རྟགས་གཟའ་གཏད་མེད་པ་སེམས་ཉིད་ནམ་མཁའ་དང་འདྲ་བ་ཤར་
ཏེ། གཟའ་གཏད་མེད་པར་བདེ་བའི་བྱང་ཆུབ་སེམས་ཞེས་དེ་ལ་བྱའོ། །ཏིང་འཛིན་
ལམ་ནི་ཞེས་པ། བྱང་ཆུབ་སེམས་མ་བཅོས་མ་གཡོས་པ་དེ། གསལ་ལ་མ་ཡེངས་པ་
བྱང་ཆུབ་སེམས་ཀྱི་ཏིང་ངེ་འཛིན་ཡིན་ཏེ། དེ་ལྟ་བུའི་དོན་དེ་རང་རིག་པའི་ཡེ་ཤེས་
460

སེམས་སྡེ། གབ་འགྲེལ་རྒྱ་ཆེར་བཤད་པ། །
ཀྱིས། དུས་གསུམ་དུ་འགྱུར་བ་མེད་པར་ས་ལེར་རྟོགས་ན། ཏིང་ངེ་འཛིན་གྱི་ལམ་
བདེ་བ་ཆེན་པོ་དེ་ཡིན་ནོ། །ཡང་དཔེ་འགྱུར་བ་མེད་པ་ལས། གསལ་བ་ནམ་མཁའ་
མཚོན་ཏེ། དོན་འགྱུར་བ་མེད་པ་ལས་གསལ་བ། བོན་ཉིད་ནམ་མཁའ་དང་འདྲ་བ་
ལས། རྟགས་འགྱུར་བ་མེད་པ་ནམ་མཁའ་དང་འདྲ་བ་ཤར་བས། འགྱུར་བ་མེད་
པར་བདེ་བའི་བྱང་ཆུབ་སེམས་ཞེས་དེ་ལ་བྱའོ། །བཟོད་པའི་ལམ་ནི་བགྲོད་དུ་མེད་པ་
བདེ་ཞེས་པ། བྱང་ཆུབ་སེམས་དུས་གསུམ་དུ་འདུས་མ་བྱས། གཉེན་པོ་གང་གིས་
ཀྱང་མི་ཚུགས་པས། མི་བདེ་བ་ཅི་ཡང་མི་འབྱུང་བར་ཐར་ཏེ། བདེ་བ་ཆེན་པོ་གཡོ་
འཁྲུགས་མེད་པའོ། །ཡང་ན་དཔེ་བྱུང་ཚོར་མེད་པ་ནམ་མཁས་མཚོན་ནས། དོན་
བྱུང་ཚོར་མེད་པ་ནམ་མཁའ་འདྲ་བ་བྱུང་ནས། རྟགས་བྱུང་ཚོར་མེད་པ་སེམས་ཉིད་
ནམ་མཁའ་འདྲ་བ་ཤར་ཏེ། བྱུང་ཚོར་མེད་པར་བདེ་བའི་བྱང་ཆུབ་སེམས་ཞེས་བྱའོ། །
སེམས་ཅན་ལམ་ནི་ཞེས་པ། སྐྱེ་འགྲོ་སྲོག་གིས་བསྡུས་པ་ཐམས་ཅད། བྱང་ཆུབ་
སེམས་དང་མི་ལྡན་པ་གང་ཡང་མེད་དེ། སངས་རྒྱས་པའི་འབྲས་བུ་ཡང་། བྱང་ཆུབ་
སེམས་མ་རྟོགས་པའི་དབང་གིས། སེམས་ཅན་དུ་གྱུར་ནས། འཁོར་བ་ཡིན་ཏེ།
སངས་རྒྱས་པ་བྱ་བ་ཡང་། སེམས་ཅན་ཤེས་པའི་རྒྱུད་དག་ནས། བྱང་ཆུབ་སེམས་
རང་གིས་རང་རྟོགས་པའི་དུས་ན། སེམས་ལས་མ་བྱུང་པའི་སངས་རྒྱས་ཅིག་ཡོད་
ཅིང་གུད་ནས་འོང་བ་མེད་དེ། སྔར་འདས་པའི་སངས་རྒྱས་རྣམས་ཀྱང་། བྱང་ཆུབ་
སེམས་རྟོགས་པ་ཆེན་པོའི་ཀློང་དུ་གྱུར་པ་དེས། འབྲས་བུ་ཐོབ་སྟེ་སངས་རྒྱས་པ་ཡིན་
པས། སེམས་ཅན་རྣམས་ཀྱིས་ཀྱང་། རང་གི་བྱང་ཆུབ་སེམས་རྟོགས་ནས། སངས་
རྒྱས་ཀྱང་དེ་ཡིན་ལ། ལམ་ཡང་དེ་རུ་བདེ་བ་ཡིན་པས། སེམས་རྟོགས་པ་རུ་བྱའོ། །
སེམས་མ་ཡིན་པའི་སངས་རྒྱས་བྱ་བ་ཅིག་གུད་ནས་ཡོད་ན། དེ་མངོན་སུམ་དུ་འོང་
དུ་རེ་སྟེ། ཤ་ཡི་མིག་གིས་མཐོང་དུ་རེ་བ་ནི། སངས་རྒྱས་པའི་འབྲས་བུ་ལ་འགྲིབ་པ་
461

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆེན་པོ་ཡིན་ཏེ། སྟོང་གསུམ་བསྐོར་ཀྱང་མཐོང་བར་མི་འགྱུར་རོ། །ཡང་ན་དཔེ་ཡེ་
ནས་སངས་རྒྱས་པ་ནམ་མཁས་མཚོན་ནས། དོན་ཡེ་ནས་སངས་རྒྱས་པ་བོན་ཉིད་
ནམ་མཁའ་དང་འདྲ་བ་ལ། རྟགས་ཡེ་ནས་སངས་རྒྱས་པ་སེམས་ཉིད་ནམ་མཁའ་
འདྲ་བ་ཤར་ནས། བདེ་བ་ཆེན་པོ་ཡེ་སངས་རྒྱས་པའི་བྱང་ཆུབ་སེམས་ཞེས་དེ་ལ་
བྱའོ། །སྣང་སྲིད་ལམ་ནི་ཞེས་པ། སྣང་ཞིང་སྲིད་པས་བསྡུས་པ་ཐམས་ཅད། ནམ་
མཁའི་རང་བཞིན་དུ་རྟོགས་ན། ནམ་མཁའི་ནམ་མཁའ་ཡང་དག་པ་དེ་ཡིན་ནོ། །
བོན་གྱི་སྒོ་མོ་བརྒྱད་ཁྲི་བཞི་སྟོང་ནམ་མཁའ་ལྟར་རྟོགས་ན། བོན་ཉིད་དེ་ཡིན། ཕུང་
པོ་ཁམས་དང་སྐྱེ་མཆེད་ཐམས་ཅད་ནམ་མཁའ་ལྟར་རྟོགས་ན། སེམས་ཉིད་དེ་ཡིན་
ལ། དེ་ལྟར་ཤེས་པར་བྱའོ། །གོང་མའི་དོན་དེ་གསུམ། སོ་སོ་མ་ཡིན་ཐ་དད་པ་ཡང་
མ་ཡིན་ཏེ། མཉམ་པ་ཉིད་གཉིས་སུ་མེད་པར་སལ་གྱིས་རྟོགས་པ་ནི། བོན་ཉིད་སྐུ་
བདེ་བ་ཆེན་པོ་དེ་ལ་བྱའོ། །གཡུང་དྲུང་མི་འགྱུར་བའི་སྐུ་ཞེས་ཀྱང་དེ་ལ་བྱའོ། །ཡེ་
སྲིད་མཐའ་ལས་འདས་པའི་སྐུ་ཞེས་ཀྱང་དེ་ལ་བྱའོ། །མཉམ་པ་ཉིད་ལྷུན་ལ་གནས་
པའི་བྱང་ཆུབ་སེམས་ཀྱི་སྐུ་ཡང་དེ་ལ་བྱའོ། །འཁོར་བའི་ལམ་ནི་ཞེས་པ། འཁོར་བ་
ཐམས་ཅད་ནི། བྱང་ཆུབ་སེམས་ཀྱི་དོན་མ་རིག་པས། གཅིག་ནས་གཅིག་ཏུ་རྟེན་
ཅིང་འབྲེལ་ཞིང་འཁོར་བ་འབྱུང་སྟེ། དེ་མི་འཁོར་བར་ཇི་ལྟར་བྱ་ཞེ་ན། གོང་དུ་སྨོས་
པའི་བོན་ཉིད་བདེ་བ་ཆེན་པོ་ཡེ་ནས་འཁོར་བའི་མཐའ་ལས་འདས་པ་དེ། རང་ཤེས་
རིག་གིས་མ་རིག་པའི་སྐྱོན་ཐམས་ཅད་དང་བྲལ་ནས། འཁོར་བའི་མཐའ་ལས་འདས་
པ་ཡིན་ཏེ། འཁོར་བ་མེད་པའི་ལམ་ཞེས་དེ་ལ་བྱའོ། །ཡང་ན་དཔེ་འཁོར་བ་མེད་པ་
ནམ་མཁའ་དང་འདྲ་བས་མཚོན་ནས། དོན་འཁོར་བ་མེད་པ་བོན་ཉིད་ནམ་མཁའ་
འདྲ་བ་བྱུང་ནས། རྟགས་འཁོར་བ་མེད་པ་སེམས་ཉིད་ནམ་མཁའ་འདྲ་བ་ཤར་ཏེ།
འཁོར་བ་མེད་པའི་བྱང་ཆུབ་སེམས་བདེ་བ་ཆེན་པོ་ཞེས་དེ་ལ་བྱའོ། །དུག་གསུམ་ལམ་
462

སེམས་སྡེ། གབ་འགྲེལ་རྒྱ་ཆེར་བཤད་པ།
ནི་ཞེས་པ། ལུས་ཀྱི་དུག་མཚན་མ་རྩེ་གཅིག་ཏུ་ལྟ་བས། ཐེར་ཟུག་པ་བཏགས་པ་ཅན་
དུ་གྱུར་བ་དང་། ངག་གི་དུག་སོ་སོ་གུད་གུད་དུ་འདོགས་པས། བདག་དང་གཞན་
དུ་འཛིན་པ་དང་། སེམས་ཀྱི་དུག་སྟོང་པ་འབྱམས་ཡས་སུ་ལྟ་བས། ཆད་པའི་སྐྱོན་དུ་
གྱུར་པ་ཡིན་ཏེ། དེ་བདུད་དང་འདྲ་སྟེ། སེམས་ལ་འགྲིབ་པ་ཆེན་པོའོ། །འོ་ན་བདུད་
དེ་ལ་རྩི་ཇི་ལྟར་གཏང་ཞེ་ན། བྱང་ཆུབ་སེམས་མཚན་མ་རྡུལ་ཀྱང་མེད་ཅིང་། སྤྲོས་
པའི་མཚན་མ་ཐམས་ཅད་དང་བྲལ་བས། འདི་ཡིས་བྱ་བར་རྟེན་མི་འཆའ་བར་སལ་
གྱིས་རྟོགས་ན། མཚན་མ་རྩེ་གཅིག་པར་རྟོགས་པའི། དུག་ཐམས་ཅད་བདུད་རྩིར་
གཏིགས་ཞེས་བྱའོ། །བྱང་ཆུབ་སེམས་གཡུང་དྲུང་བདེ་བ་ཆེན་པོ། དུས་གསུམ་དུ་
འགྱུར་བ་མེད་པ་ཐིག་ལེ་ཆེན་པོ་ཉག་གཅིག་ཏུ་རྟོགས་པས། ཆད་པར་ལྟ་བའི་སྟོང་
པ་ཟད་པ་དང༌། མཐར་ལྟུང་བའི་དུག་ཐམས་ཅད། བདུད་རྩིར་གཏིགས་ཞེས་བྱའོ། །
ཡང་ན་དཔེ་སྐྱོན་དང་བྲལ་བ་ནམ་མཁས་མཚོན་ནས། དོན་སྐྱོན་དང་བྲལ་བ་བོན་
ཉིད་ནམ་མཁའ་དང་འདྲ་བ་ལས། རྟགས་སྐྱོན་དང་བྲལ་བ་སེམས་ཉིད་ནམ་མཁའ་
འདྲ་བ་ཤར་ཏེ། སྐྱོན་མེད་བདེ་བ་ཆེན་པོ་བྱང་ཆུབ་སེམས་ཅེས་དེ་ལ་བྱའོ། །སྡུག་
བསྔལ་ལམ་ནི་ཞེས་པ། སྡུག་བསྔལ་ཐམས་ཅད་ཀྱང་། ཀུན་གཞི་བྱང་ཆུབ་སེམས་མ་
རྟོགས་པ་ལས་བྱུང་སྟེ། སེམས་ཅན་ཐམས་ཅད་སྡུག་བསྔལ་བརྒྱད་དང་བཅུ་དྲུག་
གིས་འཁོར་བ་ཁ་བརྒྱུད་ཅིང་འདུག་པའོ། །འོ་ན་བདེ་བའི་དོན་དེ་ཇི་ལྟར་སྟོན་ཞེ་ན།
བདེ་བའི་དོན་ཐམས་ཅད་ཀྱང༌། རང་གི་ཀུན་གཞི་བྱང་ཆུབ་སེམས་དུས་གསུམ་དུ་
འདུས་མ་བྱས་པ། སྤྲོས་པའི་མཚན་མ་ཐམས་ཅད་དང་བྲལ་བ། མི་བདེ་བའི་སྡུག་
བསྔལ་ལས་ཡེ་ནས་འདས་པ་དེ་ནི། གསལ་བར་རྟོགས་པར་བྱས་ལ། གསལ་ལོ་བའི་
རྟོག་པ་ལས་ཀྱང་འདས་ཏེ། གསལ་ལ་རྟོག་པ་རྡུལ་ཀྱང་མེད་པ་དེ་ཀ་ན་བདེ་བ་ཡིན་
ཏེ། དེ་ལྟར་རྟོགས་ན་མི་བདེ་བ་ཡེ་ནས་མེད་པའོ། །ཡང་ན་དཔེ་མི་བདེ་བ་མེད་པ་
463

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནམ་མཁས་མཚོན་ནས། དོན་མི་བདེ་བ་མེད་པ་བོན་ཉིད་ནམ་མཁའ་དང་འདྲ་བ་
ལས། རྟགས་མི་བདེ་བ་མེད་པ་སེམས་ཉིད་ནམ་མཁའ་དང་འདྲ་བ་ཤར་ཏེ། སྡུག་
བསྔལ་མེད་པས་བདེ་བ་ཆེན་པོ་བྱང་ཆུབ་སེམས་ཅེས་དེ་ལ་བྱ། ཐུགས་རྗེའི་ལམ་ནི་
ཞེས་པ། བྱང་ཆུབ་ཀྱི་སེམས་ཐུགས་རྗེའི་མངའ་བདག་ཏུ་གྱུར་པས། དེ་ནི་སེམས་
ཅན་ཐམས་ཅད་ཐུགས་རྗེ་མཉམ་སྙོམས་སུ་བཞུགས་པའོ། །དེ་ལ་ཐུགས་རྗེ་འདི་ཙམ་
ཞིག་ཡོད་ཅེས་དཔག་ཏུ་མེད་པ་ཡིན་ཏེ། སེམས་མ་རྟོགས་པ་རྣམས་ཀྱིས། ཐུགས་རྗེ་
ཡོ་ཕྱོགས་བྱས་པས། དེ་ནི་ཐུགས་རྗེ་ཆེན་པོ་བྱང་ཆུབ་སེམས་ལ་འགྲིབ་པ་ཡིན་པས།
སྙིང་རྗེ་མཉམ་སྙོམས་སུ་བྱའོ། །སྙིང་རྗེ་མཉམ་སྙོམས་ལས་མི་དམིགས་པའི་ཐབས་
ཀྱིས་ཟིན་ན། སེམས་ཉིད་ཐུགས་རྗེ་ཆེན་པོ་ལ་འདུས་པའོ། །ཡང་ན་དཔེ་དཔག་ཏུ་
མེད་པ་ནམ་མཁས་མཚོན་ནས། དོན་དཔག་ཏུ་མེད་པ་བོན་ཉིད་ནམ་མཁའ་འདྲ་བ་
ལས། རྟགས་དཔག་ཏུ་མེད་པ་སེམས་ཉིད་ནམ་མཁའ་དང་འདྲ་བ་ཤར་བས།
ཐུགས་རྗེ་ཆེན་པོ་དཔག་ཏུ་མེད་པའི་བྱང་ཆུབ་སེམས་ཞེས་དེ་ལ་བྱའོ། །སྦྱིན་པའི་ལམ་
ནི་ཞེས་པ། བྱང་ཆུབ་སེམས་རྟོགས་པའི་དུས་ན། ཡིད་བཞིན་གྱི་ནོར་བུ་རིན་པོ་ཆེ་
ལྟར་གྱུར་ཏེ། སེམས་ཅན་ཐམས་ཅད་དགོས་འདོད་ཡིད་བཞིན་དུ་སྐོང་བར་བྱེད་པ་
སྟེ། འདི་ཞེས་བྱ་བར་དམིགས་པ་རྡུལ་ཙམ་ཡང་མེད་དེ། སེམས་ཉིད་མ་གོད་པའི་
སྦྱིན་པ་ཆེན་པོ་ཡིས་མ་ཁྱབ་པ་མེད་པ་ལས། དམིགས་པའི་ཆ་ཤས་འཕྲ་རབ་ཀྱི་རྡུལ་
ལས། སུམ་བརྒྱ་དྲུག་ཅུ་རྩ་བཞིར་བགོས་པ་ཆ་གཅིག་ཀྱང་མེད་པས། བདེ་བ་ཆེན་
པོའི་ཀློང་དུ་གྱུར་པའོ། །ཡང་ན་ནམ་མཁའི་རང་བཞིན་མཚན་མར་དམིགས་པའི་
ཡུལ་ལས་འདས་པ་བཞིན། བོན་ཐམས་ཅད་བོན་ཉིད་དུ་རྟོགས་པས། མཚན་མར་
འཛིན་པའི་ཡུལ་ལས་འདས་པའོ། །སེམས་ཅན་ཐམས་ཅད་སེམས་ཉིད་དུ་རྟོགས་པས།
མཚན་མར་དམིགས་པའི་ཡུལ་ལས་འདས་པའོ། །འོན་ཏང་ན་དམིགས་པ་མེད་པས།
464

སེམས་སྡེ། གབ་འགྲེལ་རྒྱ་ཆེར་བཤད་པ།
སེམས་ཉིད་བདེ་བ་ཆེན་པོ་བྱང་ཆུབ་སེམས་ཞེས་དེ་ལ་བྱའོ། །མན་ངག་ལམ་ནི་ཞེས་
པ། མན་ནི་བོན་ཉིད་མ་གཡོས་པ་ཡིན་ལ། ངག་ནི་སེམས་ཉིད་མ་བཅོས་པ་ཡིན།
ཡང་ནི་ཀུན་གཞི་བྱང་ཆུབ་སེམས་ཀྱི་བདེ་བ་ཡང་དག་པའི་གདམས་ངག །ཡིད་དང་
རྣམ་པར་ཤེས་པ་ལ་སྟོན་པ་ཡིན། གདམས་ངག་དེ་ལ་མཉན་ན། བླ་ན་མེད་པ་ཡང་
དག་པའི་འབྲས་བུ་གདོན་མི་ཟ་བ་གདེང་བ་དེ་ས་ལེ་གསལ་བ་ལས། ལྷན་ནེ་མི་གཡོ་
བ་དེ་ནི། མན་ངག་གི་ཡང་མན་ངག་ཆེན་པོའོ། །ཡང་ན་དཔེ་གདོན་མི་ཟ་བ་གདེང་
པ་ནམ་མཁའ་འདྲ་བས་མཚོན་ནས། དོན་གདོན་མི་ཟ་བ་བོན་ཉིད་ནམ་མཁའ་དང་
འདྲ་བ་ལས། རྟགས་གདོན་མི་ཟ་བ་སེམས་ཉིད་ནམ་མཁའ་དང་འདྲ་བ་ཤར་བའི་
དུས་ན། མན་ངག་གདེང་དང་ཆས་པས། བྱང་ཆུབ་སེམས་བདེ་བ་ཆེན་པོ་ཞེས་བྱའོ། །
དམ་ཚིག་ལམ་ཞེས་པ། ཀུན་གཞི་བྱང་ཆུབ་སེམས་ལས། བསྲུང་དུ་མེད་པའི་སྤྱི་དམ་
དང་། བདེན་པའི་དོན་ལ་བླང་དོར་མེད་པའི་དོན་བྱུང་ནས། ཡིད་དང་རྣམ་པར་
ཤེས་པ་ལ་གདམས་ངག་ནན་ཏན་ཆེ་བར་སྟོན་པའི་དོན་དེ་བཞིན་དུ་མ་བྱས་ན།
ཁམས་གསུམ་འཁོར་བའི་གནས་སུ་འཁྱམས་ཤིང་རང་གིས་རང་ལ་སྲེག་པ་ཡང་།
དོན་དུ་སེམས་ཉིད་མ་རྟོགས་པར་གྱུར་པ་ཡིན་པས་ན། བྱང་ཆུབ་སེམས་བླང་དོར་
མེད་པའི་དོན་འདི་རང་གིས་ཤེས་པར་བྱའོ། །བླང་དོར་མེད་པའི་དོན་དེ་ཚིག་ཙམ་མ་
ཡིན་པར་རྟོགས་པའི་དུས་ན། དམ་ཚིག་ཐམས་ཅད་བསྲུང་དུ་མེད་པར་བྱང་ཆུབ་
སེམས་བདེ་བ་ཆེན་པོར་གྱུར་པའོ། །ཡང་ན་ནམ་མཁའ་ལ་མི་མཐུན་པའི་དགྲ་མེད་
པས། བསྲུང་ཞིང་བརྟག་ཏུ་མེད་པ་དང་འདྲ་བར་ན། སེམས་ཉིད་ནམ་མཁའ་ལྟར་
རྟོགས་ན། མི་མཐུན་པའི་དགྲ་མེད་པས་སྲུང་ཞིང་བརྟག་ཏུ་མེད་དེ། བདེ་བ་ཆེན་པོ་
བསྲུང་དུ་མེད་པའི་བྱང་ཆུབ་སེམས་ཞེས་དེ་ལ་བྱའོ། །སྨོན་ལམ་ལམ་ཞེས་པ། ཀུན་
གཞི་བྱང་ཆུབ་སེམས་ཡེ་ནས་རེ་དོགས་མེད་པའི་གདེང་དུ་གྱུར་པ་དེ། སལ་གྱིས་
465

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟོགས་པའི་དུས་ན། རེ་སྨོན་ཐམས་ཅད་དང་ཡེ་ནས་བྲལ་བ་ཡིན་ཏེ། ཐེག་པ་འོག་མ་
རྣམས་ནི། དེ་ལྟ་བུའི་དོན་ལ་མི་རྟོགས་པར། ཡུལ་ལོགས་ནས་ཡོད་པ་ཅིག་ཏུ།
འབྲས་བུ་ལོགས་ན་ཡོད་པ་ཅིག་འགྲོ་བར་འདོད་པས། དེ་རེ་དོགས་མེད་པའི་འབྲས་
བུ་ལ་འགྲིབ་པར་འགྱུར་རོ། །དེ་བས་ན་ཁྱབ་པ་ཆེན་པོའི་དོན་རེ་སྨོན་ཐམས་ཅད་
དང་བྲལ་བའི་དོན་དེ་རྟོགས་ན། སྣང་བའི་རེ་སྨོན་ཀྱང་མི་འཆའ་འོ། །སྟོང་པའི་
དོགས་པ་ཡང་མི་འཆའ་སྟེ། སྣང་སྟོང་གཉིས་ཀྱི་མཐའ་ལས་ཡེ་ནས་འདས་པར་
གནས་པའོ། །ཡང་ན་ནམ་མཁའི་རང་བཞིན་རེ་སྨོན་ཐམས་ཅད་དང་བྲལ་བ་དང་
འདྲ་སྟེ། སེམས་ཉིད་རེ་སྨོན་དང་ཡེ་ནས་བྲལ་ཏེ། བདེ་བ་ཆེན་པོ་རེ་དོགས་མེད་པའི་
བྱང་ཆུབ་སེམས་ཞེས་དེ་ལ་བྱའོ། །བྱམས་པའི་ལམ་ནི་ཞེས་པ། བྱང་ཆུབ་སེམས་ཡེ་
ནས་བྱམས་པ་ཆེན་པོའི་རང་བཞིན་ཡིན་ཏེ། འདི་ལྟར་སྣང་བ་ཐམས་ཅད་བྱང་ཆུབ་
སེམས་བདེ་བ་ཆེན་པོ་ཐིག་ལེ་ཉག་གཅིག་ལ་འདུས་ཏེ། ཇི་ལྟར་སྣང་བ་ཐམས་ཅད།
སེམས་ཐིག་ལེ་ཉག་གཅིག་ཏུ་རྟོགས་པའི་དུས་ན། བདག་ཉིད་ཆེན་པོ་ལས། གཞན་
ཞེས་བྱ་བ་གང་ཡང་མེད་པས། བྱམས་པའི་བྱམས་པ་ཆེན་པོ་བྱ་སྟེ། དཔེར་ན་ནམ་
མཁའི་རང་བཞིན་ལ། འདི་ལྟར་སྣང་བ་ཐམས་ཅད་ཡེ་ནས་མ་ཁྱབ་ཅིང་མི་གནས་པ་
མེད་ལ། བདག་དང་གཞན་དུ་འཛིན་པ་ཡང་མེད་པ་དང་འདྲ་བར་ན། བྱང་ཆུབ་
སེམས་བདེ་བ་ཆེན་པོ་ལ། ནམ་མཁའ་ལྟར་ཡངས་ཤིང་རྒྱ་ཆེ་སྟེ། བདག་དང་གཞན་
དུ་འཛིན་པ་ཡེ་ནས་མེད་པས། བདེ་བ་ཆེན་པོ་ཉིད་ཀྱི་བྱང་ཆུབ་སེམས་ཞེས་བྱའོ། །ཞི་
བའི་ལམ་ནི་ཞེས་པ། ཀུན་གཞི་ཅིར་ཡང་མ་གཡོས་པ་ལས། སེམས་ཉིད་ཞི་བ་ཆེན་
པོས་ངང་མ་བཅོས་པ་དེ། གསལ་བའི་ཡེ་ཤེས་ཉིད་ལ་ཉིད་འཆར་ཏེ། རྨོངས་པ་ཡེ་
ནས་མི་མངའ་བ་ལ་བྱའོ། །ཡང་ན་དཔེ་མ་རྨོངས་པ་རྨོངས་པ་མེད་པ་ནམ་མཁའ་
དང་འདྲ་བ་མཚོན་ནས། དོན་མ་རྨོངས་པ་རྨོངས་པ་མེད་པ། བོན་ཉིད་ནམ་མཁའ་
466

སེམས་སྡེ། གབ་འགྲེལ་རྒྱ་ཆེར་བཤད་པ།
དང་འདྲ་བ་ལས། རྟགས་མ་རྨོངས་པ་རྨོངས་པ་མེད་པ། སེམས་ཉིད་ནམ་མཁའ་
དང་འདྲ་བ་ཤར་ནས། གསལ་ལ་མ་རྨོངས་པའི་བྱང་ཆུབ་སེམས་ཞེས་བྱའོ། །གསལ་
བའི་ལམ་ནི་ཞེས་པ། བྱང་ཆུབ་སེམས་གསལ་ལ་རང་བཞིན་མེད་པའི་དོན་དེ།
གསལ་བའི་ཡང་གསལ་བ་ཆེན་པོར་ཉིད་ལ་ཉིད་གསལ་ཏེ། དེ་ལ་གཡོ་ཞིང་འཁྲུགས་
པ་མེད་པས། བདེ་བའི་ཡང་བདེ་བ་ཆེན་པོ་མི་གཡོ་བ་ནམ་མཁས་མཚོན་ནས། དོན་
མི་གཡོ་བ་བོན་ཉིད་ནམ་མཁའ་དང་འདྲ་བ་ལས། རྟགས་མི་གཡོ་བ་སེམས་ཉིད་
ནམ་མཁའ་དང་འདྲ་བ་ཤར་ནས། གསལ་ལ་མ་གཡོས་བདེ་བའི་བྱང་ཆུབ་སེམས་
ཞེས་བྱའོ། །ཡངས་པའི་ལམ་ནི་ཞེས་པ། ཀུན་གཞི་བྱང་ཆུབ་སེམས་ཀྱི་སྣོད་དུ་མི་ཤོང་
བ་དང་མ་འདུས་པ་མེད་པས་ནི། ཡངས་པའི་ཡངས་པ་ཆེན་པོ་ཡིན་ལ། དེ་ཁམས་
གསུམ་ཁྱབ་བདལ་ཆེན་པོར་གནས་པས། བདེ་བ་ཆེན་པོའོ། །ཡང་ན་དཔེ་བདལ་པ་
ཆེན་པོ་ནམ་མཁས་མཚོན་ནས། དོན་བདལ་པ་ཆེན་པོ་བོན་ཉིད་ནམ་མཁའ་དང་
འདྲ་བས། རྟགས་བདལ་པ་ཆེན་པོ་སེམས་ཉིད་ནམ་མཁའ་དང་འདྲ་བ་ཤར་ནས།
ཁྱབ་ཅིང་བདལ་པའི་བྱང་ཆུབ་སེམས་བདལ་པ་ཆེན་པོ་ཞེས་དེ་ལ་བྱའོ། ། སྐུ་ཡི་ལམ་
ཞེས་པ། བྱང་ཆུབ་སེམས་མ་གཡོས་པ་ནི། དབྱིངས་ཡིན་ལ། གསལ་བ་ནི་ཡེ་ཤེས་
ཡིན། དེ་དང་དེ་གཉིས་སུ་མེད་པ་ནི། གཡུང་དྲུང་མི་འགྱུར་བའི་སྐུ་ཞེས་བྱ་སྟེ། དེ་ནི་
སྐྱེ་བ་མེད་པར་གདོད་ནས་དག་པས་བྱང་། འཆི་འཕོ་མེད་པར་དབྱིངས་སུ་རྫོགས་
པས་ཆུབ། དེ་དུས་གསུམ་དུ་སྐྱིད་པ་ཆེན་པོ་གཡུང་དྲུང་ལྷུན་ལ་གནས་པས་བདེ་བ་
ཞེས་བྱའོ། །ཡང་ན་ནམ་མཁའ་དུས་གསུམ་དུ་འགྱུར་བ་མེད་པས་ནི་སྐུ། དེ་ལ་
གཞན་དུ་འགྲོ་རུ་མེད་པས་ལམ། དེ་ལ་བཅིང་གྲོལ་མེད་པ་ནི་བྱང་། དེ་ལ་སྣང་སྲིད་
ཐམས་ཅད་ཁྱབ་བདལ་དུ་རྫོགས་པས་ཆུབ། དེ་ལ་མི་བདེ་བའི་དགྲ་མེད་པས་བདེ་
བ་ཆེན་པོའོ། །དཔེ་དེ་དང་འདྲ་བར་ན། བོན་ཉིད་དང་སེམས་ཉིད་ཀྱང་དེ་དང་འདྲ་
467

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བར་རྫོགས་སོ། །འོན་ཏང་ན་གཡུང་དྲུང་མི་འགྱུར་བ་བདེ་བ་ཆེན་པོ་བྱང་ཆུབ་སེམས་
ཞེས་དེ་ལ་བྱའོ། །གསུང་གི་ལམ་ནི་ཞེས་པ། བྱང་ཆུབ་སེམས་ལས་དངོས་པོའམ་
མཚན་མའམ་རང་བཞིན་རྡུལ་ཀྱང་མེད་པ་ནི། སེམས་ཀྱི་གསུང་ཡིན་ལ། སེམས་
ཉིད་བདེ་བ་ཆེན་པོའི་གསུང་ལ་ནི། ཚིག་དང་ཡི་གེའི་མཚན་མ་མེད། མི་བདེ་བ་
ཡང་མེད་དེ། རང་བཞིན་མེད་པའི་བདེ་བ་ཆེན་པོའོ། །ཡང་ན་འདི་ལྟར་སྣང་བ་
ཐམས་ཅད་ནམ་མཁའི་རང་བཞིན་དུ་རྟོགས་ན། གསུང་གི་འབྲས་བུ་དེ་ཡིན་ཏེ།
སེམས་ཉིད་ཀྱི་གསུང་ཡང་དེ་ཡིན་པས། བདེ་བ་ཆེན་པོ་རང་བཞིན་མེད་པའི་བྱང་
ཆུབ་སེམས། ཞེས་དེ་ལ་བྱའོ། །ཐུགས་ཀྱི་ལམ་ནི་ཞེས་པ། འདི་ལྟར་སྣང་བ་ཐམས་
ཅད། ཡེ་ནས་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོའི་ངང་ལ། མཉམ་པ་ཉིད་
གཉིས་སུ་མེད་པར་སལ་གྱིས་རྟོགས་པའི་དུས་ན། ཐུགས་ཀྱི་ཡང་ཐུགས་ཉིད་ཡིན།
མི་བདེ་བ་ཡང་ཡེ་ནས་མེད་པའོ། །ཡང་ན་ཕུང་པོ་དང་ཁམས་དང་སྐྱེ་མཆེད་དང་།
ཚིག་ཙམ་མ་ཡིན་པར། ནམ་མཁའ་ལྟར་སལ་གྱིས་རྟོགས་ན། ཐུགས་ཉིད་དེ་ཡིན་
པས། དེ་ལྟར་རྟོགས་པར་བྱའོ། འོན་ཏང་ན་མཉམ་ཉིད་བདེ་བ་ཆེན་པོའི་བྱང་ཆུབ་
སེམས་ཞེས་བྱའོ། །ཡོན་ཏན་ལམ་ནི་ཞེས་པ། ཀུན་གཞི་བྱང་ཆུབ་སེམས་ལས། ཡོན་
ཏན་གྱི་ཚོགས་མ་འགག་པར་བྱུང་བ་སྟེ། ཡེ་ནས་སྣང་སྲིད་ཐམས་ཅད་ལ་མ་ཁྱབ་པ་
མེད་པར་ཀུན་ལ་སྙོམས་ཏེ། སྐྱོན་ཡེ་ནས་མི་མངའ་བས། བདེ་བ་ཆེན་པོ་ཞེས་བྱའོ། །
ཡང་ན་དཔེ་ཀུན་ལ་སྙོམས་པ་ནམ་མཁས་མཚོན་ནས། དོན་ཀུན་ལ་སྙོམས་པ་བོན་
ཉིད་ནམ་མཁའ་དང་འདྲ་བ་ལས། རྟགས་ཀུན་ལ་སྙོམས་པ་སེམས་ཉིད་ནམ་མཁའ་
དང་འདྲ་བ་ཤར་ནས། ཀུན་སྙོམས་བདེ་བ་ཆེན་པོའི་བྱང་ཆུབ་སེམས་ཞེས་བྱའོ། །
ཕྲིན་ལས་ལམ་ནི་ཞེས་པ། བྱང་ཆུབ་སེམས་རྩོལ་སེམས་ཐམས་ཅད་དང་ཡེ་ནས་བྲལ་
ནས། ཕྲིན་ལས་ཐམས་ཅད་བརྩོལ་བ་མེད་པར་ཡེ་ནས་ལྷུན་གྱིས་གྲུབ་སྟེ། རྩོལ་བའི་
468

སེམས་སྡེ། གབ་འགྲེལ་རྒྱ་ཆེར་བཤད་པ། །
མི་བདེ་བ་ཐམས་ཅད་ལས་འདས་པས། བདེ་བ་ཆེན་པོའོ། །ཡང་ན་དཔེ་རྩོལ་བ་
མེད་པ་ནམ་མཁས་མཚོན་ནས། དོན་རྩོལ་བ་དང་བྲལ་བ་བོན་ཉིད་ནམ་མཁའ་དང་
འདྲ་བ་ལས། རྟགས་རྩོལ་བ་མེད་པ་སེམས་ཉིད་ནམ་མཁའ་དང་འདྲ་བ་ཤར་ཏེ།
རྩོལ་མེད་བདེ་བ་ཆེན་པོ་བྱང་ཆུབ་སེམས་ཞེས་བྱའོ། །ཐབས་ཀྱི་ལམ་ནི་ཞེས་པ། ཀུན་
གཞི་མ་གཡོས་པའི་དབྱིངས་སུ། ཐབས་ཀྱི་རྒྱལ་པོ་རིག་པའི་ཡེ་ཤེས་ཀྱིས་དགའ་
བདེར་རོལ་པས། མཉམ་པ་ཉིད་ཀྱི་དོན་གཉིས་སུ་མེད་པར་སལ་གྱིས་རྟོགས་པའོ། །
ཡང་ན་རིག་པའི་ཡེ་ཤེས་ཀྱིས་རྟོགས་པས། ནམ་མཁའ་ལ་གཅིག་དང་གཉིས་སུ་
བགྲང་དུ་མེད་པ་དང་འདྲ་སྟེ། བོན་ཉིད་ལ་ཡང་དེ་བཞིན་ནོ། །སེམས་ཉིད་ལ་ཡང་
དེ་བཞིན་ནོ། །འོན་ཏང་ན་ཐབས་ཆེན་དབྱིངས་ལ་རོལ་པའི་བྱང་ཆུབ་སེམས་ཞེས་
བྱའོ། ། ལྟ་བའི་ལམ་ནི་ཞེས་པ། གང་གིས་ལྟ་ཞེ་ན། ཐབས་ཀྱི་རྒྱལ་པོ་རིག་པའི་ཡེ་
ཤེས་ཀྱིས་ལྟ། གང་ལ་ལྟ་ཞེ་ན། གཡུང་དྲུང་མི་འགྱུར་བའི་སྐུ་ལ་ལྟ་བའོ། ། ཅི་ལྟར་ལྟ་
ན། ཡེ་རྟོགས་ཆེན་པོ་མཚན་དུ་མེད་པར་ལྟ། ཡང་ན་ཀུན་གཞི་ནམ་མཁའ་ལྟར་
གནས་པ་དེ། ཡེ་ནས་ཆེན་པོས་ཡེ་ནས་གསལ་བར་རྟོགས་པ་ལ་བྱའོ། །དོན་གྱི་ལམ་
ནི་ཞེས་པ། ཀུན་གཞི་བྱང་ཆུབ་སེམས་མ་བཅོས་པའི་དོན་དེ། ཡེ་ནས་བརྗོད་དུ་མེད་
པར་སངས་རྒྱས་པ་དེ་ནི་དོན་དམ་པའོ། །ཡང་ན་དཔེ་དོན་རྟགས་དང་གསུམ།
གཉིས་སུ་མེད་པའི་དོན་དེ་སལ་གྱིས་རྟོགས་ན། དོན་གྱི་ཡང་དོན་དམ་པ་ཡིན་པས།
བརྗོད་དུ་མེད་པའི་བྱང་ཆུབ་སེམས་ཞེས་བྱའོ། །བདེན་པའི་ལམ་ནི་ཞེས་པ། བྱང་
ཆུབ་སེམས་ཐོག་ཏུ་ཕེབས་པའི་བདེན་པ་ཡང་དག་པ་ནི། མ་བཅོས་བརྗོད་དུ་མེད་
པ་ཡིན་ལ། བཞིན་ནི་དེ་ལས་མ་གཡོས་པ་ཡིན། ཉིད་ནི་ཐིག་ལེ་ཆེན་པོ་ཉག་གཅིག་
ཏུ་གསལ་བ་ཉིད་ཡིན་ཏེ། མ་བཅོས་པ་དེ་བཞིན་ཉིད་ཀྱི་བྱང་ཆུབ་སེམས་ཅེས་དེ་ལ་
བྱའོ། །སེམས་ཉིད་ལམ་ནི་ཞེས་པ། གོང་མ་ལྟར་མ་བཅོས་པ་བྱང་ཆུབ་སེམས་དེ།
469

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གསལ་བ་ལས་གསལ་ལོ་བའི་བརྟག་ཏུ་མེད་པའི་དོན་དེ་ནི། མ་བཅོས་པའི་ཡང་མ་
བཅོས་པ་ཆེན་པོ་དེ་ཡིན་པས། དོན་བརྗོད་དུ་མེད་པ་ལ་བསྡུ། བདེ་བ་དེ་བཞིན་
ཉིད་ཀྱི་ལམ་ལ་བཞག །སེམས་ནི་ཅིར་ཡང་མ་བཅོས་པའོ། ། །
༧ མཉམ་ཉིད་མ་བཅོས་ཡེ་ཤེས་ལྷུན་ལ་གནས། ཅེས་པ་སེམས་གབ་པ་དགུ་སྐོར་
གྱི་ནང་ནས། བྱང་ཆུབ་སེམས་མཉམ་པ་ཉིད་སྟོན་ཏེ། ཀུན་གཞི་མ་གཡོས་པའི་
དབྱིངས་དང་། གསལ་བ་ཡེ་ཤེས་གཉིས། གཉིས་སུ་མེད་པར་རྟོགས་པ་ནི་མཉམ་པ་
ཉིད་ཅེས་བྱའོ། །གཉིས་སུ་མེད་པའི་དོན་ལ་བཅོས་སུ་རྡུལ་ཀྱང་མེད་པས་མ་བཅོས་
ཞེས་བྱའོ། །དེ་ཡེ་ཤེས་ཆེན་པོ་ལྷུན་ལ་གནས་པས། བླ་ན་མེད་པ་ཡང་དག་པར་
གནས་པས་སོ། །འདི་ནས་མར་བྱང་ཆུབ་ཀྱི་སེམས་མཉམ་པ་ཉིད་སྟོན་ཏེ། མཉམ་
ཉིད་མ་བཅོས་ཅེས་པ། ཀུན་གཞི་བྱང་ཆུབ་ཀྱི་སེམས། མཉམ་པ་ཉིད་གཉིས་སུ་མེད་
པ་ལ། མ་བཅོས་པའི་ཡེ་ཤེས་ཉིད་ལ་ཉིད་གསལ་བ་དེ། ཡེ་ནས་བདེ་བ་ཆེན་པོའི་
ལྷུན་ལ་རྫོགས་པ་ལ་བྱའོ། །མ་འདྲེས་རྟོགས་པ་ཅེས་པ། ཐེག་པ་འོག་མ་པ་འམ། ལྟ་
བ་དམའ་བ་རྣམས་ནི། དོན་བོར་ནས་ཚིག་ལ་རྟོག་ཏེ། དེ་ནི་དཔེར་ན་རྒྱ་སླང་བྱེ་
ལིང་གི་ནང་དུ། ཤེལ་གྱི་མོ་རྡེའུ་བླུགས་ནས་དཀྲོལ་བ་ལྟར། སོ་སོ་ན་འདྲིལ་ཞིང་འདྲེ་
རུ་མི་འདོད་དེ། དེ་ནི་ཚིག་གི་ལོ་མས་དོན་གྱི་གསེར་ཤོར་ཞེས་བྱ་སྟེ། ཚིག་མང་པོ་སོ་
སོར་བྱུང་བས། བློ་མང་པོ་སོ་སོར་བྱུང་སྟེ། དོན་གཏད་དུ་མི་འདོད་དོ། །དེ་ནི་མཉམ་
པ་ཉིད་ཀྱི་བྱང་ཆུབ་སེམས་ལ་འགྲིབ་པ་ཆེན་པོའོ། །དེ་བས་ན་དོན་ཟབ་མོ་འདི་ཡི་
ནང་ནས། ཚིག་གང་ནས་དྲང་ཀྱང༌། དོན་བྱང་ཆུབ་ཀྱི་སེམས་སུ་འདུས་པའི་མན་
ངག་འདི་ལ་རྟོགས་པར་བྱའོ། །གཞའ་ཚོན་སྒྱུ་མ་ཞེས་པ། དཔེར་ནམ་མཁའ་ལ་
གཞའ་ཚོན་བྱུང་བ་དང་འདྲ་སྟེ། དེ་ལ་ཕྱོགས་བཅུ་གང་ནས་བདས་ཀྱང་། གཟུང་
ཞིང་ཉམས་སུ་ལོན་པ་མེད་པ་དང་འདྲ་བར་ན། དོན་བོར་ནས་ཚིག་གི་རྗེས་སུ་
470

སེམས་སྡེ། ། གབ་འགྲེལ་རྒྱ་ཆེར་བཤད་པ། །
འཇུག་པ་ནི། གཞའ་ཚོན་འཛིན་དུ་འགྲོ་བ་དང་འདྲ་སྟེ། ངལ་བ་ཚི་ཆད་ཀྱིས་ཀྱང་བྱ།
གཅམ་བུ་ལག་སྟོང་ཀྱིས་ཀྱང་བྱ་སྟེ། བྱང་ཆུབ་སེམས་ཀྱི་དོན། བསྐལ་པ་གཅིག་ཏུ་
བཙལ་ཀྱང་མི་འཕྲད་དོ། །དེ་བས་ན་མན་ངག་ཟབ་མོ་འདིའི་འགོ་མཇུག་ཏུ། བྱང་
ཆུབ་སེམས་ཀྱི་དོན་གྱིས་མ་ཁྱབ་པ་མེད་པས། ཚིག་གཅིག་གི་དོན་གང་ནས་རྟོགས་
ཀྱང་། འབྲས་བུ་ཡུ་བ་ནས་ཟིན་པས། དོན་ལ་རྟོགས་པར་བྱའོ། ། སྒྱུ་མས་སྒྱུ་མ་བསླུ་
ཞེས་པ། དཔེར་ན་སྒྱུ་མ་མཁན་གྱིས། རྩི་ཤིང་ལས་མི་རུ་བཏང་བས་གྲུབ་པའམ། མི་
ལས་བྱོལ་སོང་དུ་གཏང་བ་གྲུབ་པ་དེ་ཡང་། སྒྱུ་མའི་བསླུ་བྲིད་ཡིན་ཏེ། སྒྱུ་མའི་བསླུ་
བྲིད་དེ་དང་འདྲ་བས་བསླུས་ནས། གཞན་གྱིས་བཀོལ་བ་དང་རང་ལུས་ལ་རང་
དབང་མེད་པ་དང་། གཞན་གྱིས་དབང་བྱེད་པ་དང་འདྲ་སྟེ། དོན་དམ་པའི་བྱང་
ཆུབ་ཀྱི་སེམས། གཞན་གྱིས་དབང་བྱ་རུ་ཡེ་ནས་མེད་དེ། ཕུང་པོ་སྒྱུ་མ་འདི་ལ་བསླུ་
རུ་ཡོད་དེ། སྒྱུ་མའི་གཟུགས་ཀུན་ལ་ཆགས་པས་བསླུ་བ་དང༌། དྲི་དང་རོ་ལས་
སྩོགས་ཏེ། གཟུང་བ་ཡུལ་ལ་ཆགས་པས་བསླུས་ནས། ཁམས་གསུམ་དུ་འཁོར་ཞིང་།
རྒྱུ་དྲུག་ཏུ་ལྟུང་བ་ཡིན་ནོ། ། དེ་བས་ན་བདེ་བ་ཆེན་པོའི་དོན་འདི་རྟོགས་ན། སྒྱུ་མས་
བསླུ་རུ་ཡང་མེད་ལ། སྒྱུ་མ་ཉིད་སེམས་སུ་རྟོགས་ན། མཚན་མའི་བསླུ་བ་ཡེ་ནས་
མེད་དོ། །བྱང་ཆུབ་སེམས་ལ་བདག་དང་གཞན་དུ་འཛིན་པ་མེད་པས། གཞན་
དབང་ཡེ་ནས་མེད་དོ། །འོན་ཏང་ན་བདག་ཉིད་ཆེན་པོའི་བྱང་ཆུབ་སེམས་ཀྱིས་དེ་
ལ་བྱའོ། །ཀུན་བཟང་ངང་ལ་ཡེ་མེད་ཀུན་མཉམ་ཞེས་པ། ཀུན་ནི་འདི་ལྟར་སྣང་བ་
ཐམས་ཅད་ཀུན་ཀྱང་བྱང་ཆུབ་སེམས་ཀྱི་ངང་དུ་འདུས་པ་ཡིན་ལ། བཟང་བ་ནི་ཆེ་
བའི་ཡོན་ཏན་ནམ་མཁའ་དང་མཉམ་སྟེ། ཡེ་ཤེས་ཆེན་པོའི་རྒྱན་གྱིས་བརྒྱན་པ་ཡིན་
ནོ། ། ཡེ་མེད་དངོས་པོ་མཉམ་ཉིད་མ་བཅོས་པ་མཚན་མ་རྡུལ་ཀྱང་མེད་པའི་ངང་དེ་
ལས། མི་མཉམ་པ་ཀུན་ཀྱང་མཉམ་པར་གྱུར་པའོ། །དེ་ནི་ཀུན་བཟང་མཉམ་པ་ཉིད་
471

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཁྲུལ་པའི་བློ་ཡིས་ཅེས་པ། ཐེག་པ་འོག་མ་བ་རྣམས་ནི། བྱང་ཆུབ་ཀྱི་སེམས་མཉམ་
པ་ཉིད་ཀྱི་དོན་བོར་ནས། སྒྱུ་མའི་ཕུང་པོ་དང་། གཉེན་དང་ནོར་དང་འདུ་འཛི་དང་
དུ་བླངས་པ་ལ་བྱ་སྟེ། དེ་ནི་བྱང་ཆུབ་ཀྱི་སེམས་ལ་འགྲིབ་པ་ཆེན་པོའོ། ། དེ་བས་ན་
ཁྱབ་བདལ་ཆེན་པོའི་དོན། བྱང་ཆུབ་ཀྱི་སེམས་གཡུང་དྲུང་མི་འགྱུར་བའི་དོན་འདི་
དང་དུ་བླང་ན། འཁྲུལ་པའི་བློ་དང་སྒྱུ་མ་ཐམས་ཅད་ཀྱི་མཐའ་ལས་ཡེ་ནས་འདས་
ཏེ། བདེ་བ་ཆེན་པོའི་དོན་ལ་ལྷུན་གྱིས་རྫོགས་པའོ། །གཟུགས་འཛིན་སྒྱུ་མ་དེ་ནི་ཞེས་
པ། དཔེར་ན་ཟོ་ཆུའི་རྒྱུད་མ་ཞེས་བྱ་བ་དེ། འཁྲུལ་འཁོར་གཉིས་ཀྱི་དམིགས་ནས་ཆུ་
བྱུང་ནས། རིན་པོ་ཆེ་ཟ་མ་ཏོག་གི་སྦུབས་སུ། ཆུ་བརྒྱུད་ནས་ས་མཐོན་པོ་གཅིག་ནས་
གཅིག་ཏུ་བརྒྱུད་ནས་གཏོང་བ་དང་འདྲ་སྟེ། བྱང་ཆུབ་སེམས་མ་རྟོགས་པའི་སྐྱོན་
གྱིས། རྒྱུ་ངན་པ་ལས་བྱས་པའི་ཕུང་པོ། གཅིག་ནས་གཅིག་ཏུ་སྤྱོད་པ་ནི། གཅིག་
སྣང་མ་ཐག་ཏུ། གཅིག་ཕྲད་ཀྱང་ཞེན་ཏེ། འཁོར་བའི་ཁ་བརྒྱུད་པའོ། །དེ་བས་ན་
བྱང་ཆུབ་ཀྱི་སེམས་སྐྱེ་འགག་མེད་པའི་དོན་རྟོགས་ན། དུས་གསུམ་དུ་འགྱུར་བ་མེད་
དེ། མཉམ་པ་ཉིད་ཀྱི་དོན་ལ་གནས་པའོ། །བག་ཆགས་དེ་ལ་ཅེས་པ། གོང་མ་ལྟར་
གཟུགས་འཛིན་སྒྱུ་མ་དེ་ལ། དཔྱོད་ཅིང་རྟོག་པའི་དབང་གིས་སྡུག་བསྔལ་དང་ཉོན་
མོངས་པ་ལས་སོགས་པ། རང་གི་རང་བཞིན་ལ་ཞེན་པའོ། །དེ་བས་ན་བྱང་ཆུབ་ཀྱི་
སེམས་མཉམ་པ་ཉིད་ལ་བརྟགས་ན། ཀུན་འབྱུང་ཐམས་ཅད་ཐིག་ལེ་ཉག་གཅིག་དུ་
རྟོགས་པའི། མཉམ་པ་འོང་བས། སེམས་མཉམ་པ་ཉིད་ཀྱི་དོན་ལ་ཐམས་ཅད་
རྫོགས་པར་བྱའོ། །ཀུན་འབྱུང་རང་ལ་ཤར་བ་ཅེས་པ། སེམས་མཉམ་པ་ཉིད་མ་
རྟོགས་པའི་དབང་གིས། ཉོན་མོངས་པ་ཅན་གྱི་ཡིད་ཀྱིས། ཡེ་ནས་མཉམ་པ་ལས་མི་
མཉམ་པར་ཆ་ཕྱེ་ནས། བདག་དང་གཞན་དུ་བཟུང༌། བདག་དང་གཞན་དུ་འཛིན་
པ་དེ་ནི། མཉམ་པ་ཉིད་ཀྱི་མི་མཐུན་པ་ཆེན་པོའོ། །དེ་བས་ན་བྱང་ཆུབ་སེམས་
472

སེམས་སྡེ། གབ་འགྲེལ་རྒྱ་ཆེར་བཤད་པ། །
མཉམ་པ་ཆེན་པོར་སལ་གྱིས་རྟོགས་པའི་དུས་ན། ཅི་ལྟར་སྣང་བ་ཐམས་ཅད་སེམས་
སུ་སྣང་བ་ལས། གཞན་དུ་འཛིན་པ་ཐམས་ཅད་ལས་ཡེ་ནས་འདས་ཏེ། མཉམ་པ་
ཉིད་ཀྱི་དོན་རྟོགས་པར་བྱའོ། །འཁྲུལ་པ་དེ་ཡིས་ཅེས་པ། སེམས་མཉམ་པར་བཞག་
པའི་དུས་ན། མི་མཉམ་པའི་རྟོག་པ་བྱུང་བ་ཐམས་ཅད་ནི་སེམས་མ་ཡིན། འཁྲུལ་
པའི་རྗེས་སུ་འཁྲུལ་པ་ཞུགས་པ་ཡིན། མཉམ་པ་ཉིད་ཀྱི་དོན་ལ་འགྲིབ་པ་ཆེན་པོའོ། །
ཤེས་རབ་གསལ་བ་ཅེས་པ། བྱང་ཆུབ་སེམས་བདག་ཞལ་བདག་གིས་མཐོང་བའི་
དུས་ན། མི་དམིགས་པ་ལས་མཉམ་པའི་ཤེས་རབ་བྱུང་ནས། འཁྲུལ་པ་དང་མ་
འཁྲུལ་བ་གཉིས་ཀྱི་མཐའ་ལས་འདས་པར་བྱེད་པས། ཤེས་རབ་གསལ་བའི་བྱང་ཆུབ་
སེམས་ཅེས་བྱའོ། །བདག་དང་གཞན་དུ་མི་གཟུང་ཅེས་པ། འདི་ལྟར་སྣང་བ་ཐམས་
ཅད། ཀུན་གཞི་བྱང་ཆུབ་སེམས་སུ་རྟོགས་པའི་དུས་ན། བདག་ཉིད་ཆེན་པོའི་བྱང་
ཆུབ་སེམས་ལས་མ་གཏོགས་པས། སོ་སོར་འཛིན་པའི་མཚན་མ་ཐམས་ཅད་ལས་
འདས་ཏེ། ཀུན་འབྱུང་མེད་པའི་བྱང་ཆུབ་སེམས་ཞེས་བྱའོ། །བག་ཆགས་དོན་ལ་ཞེན་
པས་ཟོ་ཆུའི་ཅེས་པ། བྱང་ཆུབ་སེམས་ལ་བདེ་བ་ཆེན་པོའི་དོན་ཡང་དག་པ་མ་བཅོས་
པའི་ཡེ་ཤེས་རང་ལ་སྣང་བ་ལ། མི་དམིགས་པའི་ཚུལ་གྱིས། སེམས་ལ་སེམས་ཉིད་
ཞེན་པས། མ་རྟོགས་པའི་ཟོ་ཆུའི་རྒྱུད་མ་དང་འདྲ་བ་བཅད་ནས། སྐྱེ་བ་མེད་པའི་
དོན་ལ་ཡིད་ཆེས། འཆི་བ་མེད་པའི་དོན་དེ་རྩད་ཆོད་དོ། ། སྐྱེ་བའི་སྒོ་བཀག་སྟེ། སྐྱེ་
འགག་མེད་པའི་གཡུང་དྲུང་ཐོབ་པའི་བྱང་ཆུབ་སེམས་ཞེས་དེ་ལ་བྱ། ཟོ་ཆུའི་རྒྱུད་
བཅད་སྒྱུ་མ་བརྒྱད་ཅེས་པ། བྱང་ཆུབ་སེམས་སྐྱེ་བ་མེད་པ་དེ་རྟོགས་ན། འདི་ལྟར་
སྣང་བ་ཐམས་ཅད་གསལ་ལ་རང་བཞིན་མེད་པ་གཅིག་ཏུ་རྟོགས་པས། དེ་ལ་འགྲིབ་
པར་བྱ་བའི་ཡུལ་དང་འཛིན་པར་བྱེད་པའི་སེམས་ལས་སོགས་པ་ཀུན། སྒྱུ་མ་བརྒྱད་
དུ་རྟོགས་ཏེ། སྒྱུ་མའི་རང་བཞིན་ནམ། རྨི་ལམ་ལས་སོགས་པ་རྣམས་ནི། ཇི་བཞིན་
473

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དུ་མི་དམིགས་པར་སལེ་རྟོགས་པས། དངོས་པོ་དང་མཚན་མ་རྡུལ་ཀྱང་མེད་པའི་
བྱང་ཆུབ་སེམས་སུ་ཤར་བའོ། ། སྒྱུ་མས་བསླུ་རུ་མེད་ཅེས་པ། སྒྱུ་མ་ཐམས་ཅད་ལ་
དངོས་པོ་མེད་པར་རྟོགས་པ་དང༌། རྨི་ལམ་ཕྱིན་ཅི་ལོག་ཏུ་རྟོགས་པ་དང་། གཞའ་
ཚོན་དང་ཆུ་ཟླ་ལས་སོགས་པ་རྣམས། ལྟ་རུ་ཡོད་ཀྱང་བཟུང་དུ་མེད་པར་རྟོགས་
པས། དེ་ལ་དངོས་པོ་དང་མཚན་མ་རྡུལ་ཀྱང་མེད་པས། ཕྱིན་ཅི་ལོག་གི་མཚན་མ་
ལ་ཡིད་མི་རྒྱུ་བས་བསླུ་རུ་མེད་པའོ། །དོན་དེ་ལྟ་བུ་རྟོགས་པའི་དུས་ན། ཀུན་གཞི་
བྱང་ཆུབ་སེམས་ཐུགས་རྗེ་ཆེན་པོ་སྤྱི་ཁྱབ་ཏུ་གྱུར་པས། མི་མཉམ་པ་ཐམས་ཅད་ཀྱང་
མཉམ་པར་རྟོགས་ཏེ། མི་མཉམ་པའི་སྒྱུ་མའི་བསླུ་བྲིད་དང་། ཡེ་ནས་ཡོད་པའི་བྱང་
ཆུབ་སེམས་ལ་མི་མཉམ་པ་ལ་མཉམ་པ་སྟེ། བྱང་ཆུབ་སེམས་ཀྱིས་མཉམ་པ་ཉིད་དུ་
རྟོགས་ན། སེམས་ཉིད་ལས་མ་རྟོགས་པའི། སྒྱུ་མ་ཅིག་གུད་ནས་མི་འོང་སྟེ། སྒྱུ་མ་
ཐམས་ཅད་ཀྱང་སེམས་ཉིད་དུ་ཤེས་པས། ཀུན་བཟང་ངང་ལ་མཉམ་ཞེས་བྱའོ། །ཡེ་
ཤེས་རང་དབང་ཐོབ་པས་ཅེས་པ། ཡེ་ནས་ཡོད་པའི་བྱང་ཆུབ་སེམས་དེ། ཉིད་ལ་
ཉིད་གསལ་བས། གཞན་གྱིས་བརྟགས་ཤིང་བཀྲི་རུ་མེད་དེ། བྱང་ཆུབ་སེམས་ཉིད་
ལ་ཉིད་གསལ་བ་ལས་མ་གཏོགས་པ། གཞན་དུ་མཐོང་བ་ཡེ་ནས་མི་སྲིད་དེ། རང་
དབང་ཐོབ་པའི་བྱང་ཆུབ་སེམས་ཅེས་བྱའོ། །སྐྱོན་རྣམས་སྒྱུ་མར་ཤེས་པས་ཅེས་པ།
སྐྱོན་ཐམས་ཅད་ནི་གོང་དུ་སྨོས་པའི་སྒྱུ་མ་དང་འདྲ་སྟེ། དངོས་པོ་དང་མཚན་མ་
རྡུལ་ཀྱང་མེད་པས། དགྲ་ལ་ཡང་དངོས་པོ་མེད་ལ། སེམས་གཡུང་དྲུང་མི་འགྱུར་
བར་རྟོགས་ན། དགྲ་བོས་གཞོམ་ཞིང་གསད་དུ་མེད་པས། སྐྱོན་དང་དགྲ་རྣམས་
ཀྱང་བྱང་ཆུབ་སེམས་སུ་གསལ་ཏེ། སྡང་དང་མི་སྡང་བ་ཐམས་ཅད་ཀྱི་མཐའ་ལས་
འདས་པའོ། །འོན་ཏང་ན་དགྲ་རྣམས་ཡེ་ནས་མེད་པས། གཡུང་དྲུང་ཚེའི་རྒྱལ་པོ་
ཡང་མིང་དེ་ལ་གདགས། ཡོན་ཏན་སྒྱུ་མ་ཞེས་པ། མཚན་མ་ལ་གནས་པའི་ཡོན་
474

སེམས་སྡེ། གབ་འགྲེལ་རྒྱ་ཆེར་བཤད་པ།
ཏན་འདི་དག་ཀྱང་། སྒྱུ་མའི་རང་བཞིན་དངོས་པོ་མེད་པ་ཡིན་ཏེ། དཔེར་ན་སྒྱུ་མ་
མཁན་གྱིས་ཤའི་མིག་གིས་བལྟས་པའི་སྤྲུལ་པ་ཡིས་ཀྱང་། ཐང་དང་ཡུད་ཙམ་ལས་མི་
སྣང་སྟེ། དཔེ་དེ་དང་འདྲ་བར་ན། མཚན་མ་ལ་གནས་པའི་ཡོན་ཏན་འདི་དག་ཀྱང་།
སྒྱུ་མའི་རང་བཞིན་དུ་སྣང་སྟེ། ནམ་མཁའ་ལ་གཞའ་ཚོན་བྲིས་པའམ། ས་གཞི་ལ་
སྒྲིག་སྒྱུ་རྒྱུ་བ་ལྟར། ད་ལྟ་ཡོད་ཀྱང་ད་ལྟ་མེད་དེ་འགྲོ་བ་དང་འདྲ་བའི། དོན་དམ་
པའི་ཡོན་ཏན་མ་ཡིན། དེ་བཞིན་དུ་མཚན་མ་ལ་གནས་པའི་གཉེན་ཐམས་ཅད་ཀྱང་།
སྒྱུ་མའི་བསླུ་བྲིད་དུ་ཤེས་པས། དེ་ལ་ཆགས་ཤིང་ཞེན་པར་མི་འགྱུར་ཏེ། དེ་བས་ན་
ཀུན་གཞི་བྱང་ཆུབ་སེམས། མཉམ་ཉིད་གཉིས་སུ་མེད་པར་རྟོགས་ན། དུས་གསུམ་
དུ་མི་ནུབ་པའི་ཡོན་ཏན་གྱི་ཚོགས་ཉིད་ལས་ཉིད་འབྱུང་བས། བྱང་ཆུབ་སེམས་ཀྱི་
བདེ་བ་ཆེན་པོའི་ངང་ལ། དོན་དམ་པའི་ཡོན་ཏན་དང་མཉམ་པའི་གཉེན་དུ་མ་གྱུར་
པ་མེད་དོ། །འོན་ཏང་ན་ཡོན་ཏན་ཡེ་ནས་གྲུབ་པའི་བྱང་ཆུབ་སེམས་ཅེས་བྱའོ། །རིན་
ཆེན་སྒྱུ་མར་ཤེས་པས་ནོར་ལ་ཅེས་པ། རྒྱ་མཚོའི་གླིང་ལས་ཡིད་བཞིན་གྱི་ནོར་བུ་རིན་
པོ་ཆེ་ལས་སོགས་པ། རིན་པོ་ཆེ་དཀོར་ནོར་སྣ་ཚོགས་འབྱུང་བ་དེ་ཡང་། དོན་དམ་
པར་སྒྱུ་མའི་བསླུ་བྲིད་ཡིན་ཏེ། སྐད་ཅིག་མས་གཞིག་ན། སྒྱུ་མའི་རང་བཞིན་དུ་སྣང་
བས། དེ་ལ་ཆགས་ཤིང་ཞེན་པར་མི་བྱེད་དོ། །དེ་བས་བྱང་ཆུབ་སེམས་རྟོགས་པའི་
དུས་ན། དུས་གསུམ་དུ་མི་ནུབ་པའི། ནོར་བུ་རིན་པོ་ཆེ་ཉིད་ལ་ཉིད་འབྱུང་སྟེ།
གསཆགས་པ་མེད་པར་ལྷུན་གྱིས་རྫོགས་པའི་བྱང་ཆུབ་སེམས་སོ། །ཕུང་པོ་སྒྱུ་མར་ཤེས་
པ་ཅེས་པ། གཟུགས་འཛིན་ཕུང་པོ་རྒྱུ་ངན་པ་ལས་སྐྱེས་པ་འདི་ཡང་། སྒྱུ་མའི་རང་
བཞིན་ནམ་ཆུ་ཟླའི་ཚུལ་དུ་སྐད་ཅིག་མ་ཡུད་ཙམ་ལས་རྟག་པ་པོ་ཡང་མེད་དོ། ། དེ་
བས་ན་སེམས་གཡུང་དྲུང་མི་འགྱུར་བར་རྟོགས་པའི་དུས་ན། འབྱུང་བའི་རྒྱུ་ཐམས་
ཅད་ཀྱང་བྱང་ཆུབ་སེམས་ལ་ཚང་སྟེ། སེམས་སྣང་ལ་རང་བཞིན་མེད་པས། ནམ་
475

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཁའི་རང་བཞིན་ཡང་སེམས་ལ་འདུས་སོ། །བྱང་ཆུབ་སེམས་ལ་ཡང་ཞིང་གཡོ་བས།
རླུང་གིས་རང་བཞིན་ཀྱང་སེམས་ལ་འདུས་སོ། །བྱང་ཆུབ་སེམས་གསལ་ལ་མ་འགག་
པས། མེ་ཡི་རང་བཞིན་ཀྱང་སེམས་ལ་འདུས་སོ། །བྱང་ཆུབ་སེམས་ཐུགས་རྗེ་རླན་
དང་འདྲ་བས། ཆུའི་རང་བཞིན་ཀྱང་སེམས་ལ་འདུས་སོ། །བྱང་ཆུབ་སེམས་སྲ་
བརྟན་མི་འགྱུར་བས། སའི་རང་བཞིན་ཀྱང་སེམས་ལ་འདུས་སོ། །དེ་ཕྱིར་ན་རྒྱུ་གང་
ལ་ཡང་རག་མ་ལུས་པའི་བྱང་ཆུབ་སེམས་མཉམ་པ་ཉིད་བདེ་བ་ཆེན་པོ་ཞེས་བྱའོ། །
ཐམས་ཅད་སྒྱུ་མར་ཤེས་པ་ཅེས་པ། འདི་ལྟར་སྣང་བ་ཐམས་ཅད་ཀྱི་འབྲས་བུ་ནི། སྐུ་
གསུང་ཐུགས་ལ་འདུས་ཏེ། དངོས་པོ་དང་མཚན་མ་ལ་གནས་པའི་སྐུ་གསུང་ཐུགས་
འདི་དག་ནི། སྒྱུ་མའི་རང་བཞིན་ཏེ། གཟུགས་སུ་སྣང་བ་ཐམས་ཅད་ཀྱང་མེ་ལོང་
དང་གཞའ་ཚོན་དང་ཆུ་ཟླ་ལྟར། རྟག་པ་པོ་མེད་ཅིང་སྒྱུ་མར་ཡིད་ཆེས། སྒྲ་རུ་
གྲགས་པ་ཐམས་ཅད་ཀྱང་བྲག་ཆ་དང་ཆུ་སྒྲ་དང་སྒྲ་སྙན་རྣམས་སུ་ཡིད་ཆེས། དེ་ལ་
གཅོད་ཅིང་རྒྱུ་བའི་ཡིད་ནི། མཚན་མ་དང་དངོས་པོ་ལ་བརྟེན་པར་ཡིད་ཆེས། དེ་
བས་ན་ཀུན་གཞི་བྱང་ཆུབ་སེམས་བདེ་བ་ཆེན་པོ་རྟོགས་པའི་དུས་ན། དུས་གསུམ་དུ་
འགྱུར་བ་མེད་པ་ནི། སྐུ་ཡི་རང་བཞིན་ཡིན། དེ་ལ་རང་བཞིན་མེད་པ་ནི་གསུང་
ཡིན། དེ་དག་གཉིས་སུ་མེད་པར་རྟོགས་པ་ནི་ཐུགས་ཡིན། དེའི་ཕྱིར་ན་མཚན་མ་
དང་འབྲས་བུ་ལ་རྟེན་བཅའ་རུ་མེད་པས། འབྲས་བུ་ལྷུན་གྱིས་རྫོགས་པའི་བྱང་ཆུབ་
སེམས་ཞེས་བྱའོ། ། སྒྱུ་མའི་བསླུ་བྲིད་དེ་ལ་ཅེས་པ། གོང་དུ་སྨོས་པའི་སྒྱུ་མ་རྣམས།
བྱང་ཆུབ་སེམས་མ་ཡིན་ཏེ། ཉོན་མོངས་པའི་ཡིད་ལས་འཁྲུལ་པའི་བློ་རུ་བྱུང་བས།
འཁྲུལ་པའི་རྗེས་སུ་འཁྲུལ་པ་ཞུགས། རྟོག་དཔྱོད་ཀྱི་རྗེས་སུ་རྟོག་དཔྱོད་ཞུགས། སྒྱུ་
མས་སྒྱུ་མ་བསླུས་ཤིང་བྲིད་དེ། འཁོར་བའི་ཁ་བརྒྱུད་པ་ཡིན་པར་ཡིད་ཆེས་པས།
བྱང་ཆུབ་སེམས་བདེ་བ་ཆེན་པོ་ནི་དེ་ལ་ཆགས་ཤིང་ཞེན་པར་མི་འགྱུར་ཏེ། ཆགས་ན་
476

སེམས་སྡེ། གབ་འགྲེལ་རྒྱ་ཆེར་བཤད་པ།
ལྷ་ལ་ཆགས་ཀྱང་འཁོར་བའི་རྒྱུ་ཡིན་པས། ཆགས་པ་མེད་པའི་བྱང་ཆུབ་སེམས་སུ་
རྟོགས་པར་བྱ་སྟེ། དེ་ཡང་འཁོར་བའི་ཕྱིར་ཟློག་ཅིང་། བྱང་ཆུབ་སེམས་མྱ་ངན་ལས་
འདས་བཟླས་པའི་ཕྱིར་མི་ཆགས་ཏེ། དོན་དམ་པར་བྱང་ཆུབ་སེམས་རྟོགས་པའི་དུས་
ན། སྒྱུ་མའི་རང་བཞིན་ཐམས་ཅད་ཀྱང་། བྱང་ཆུབ་སེམས་མི་འགྱུར་བའི་གཡུང་
དྲུང་། བདེ་བ་ཆེན་པོ་མཉམ་པ་ཉིད་དུ་རྟོགས་པས། སྒྱུ་མ་ཞེས་བྱ་བར་གདགས་སུ་
ཡང་མེད་དོ། །བོན་ཐམས་ཅད་མཉམ་པ་ཉིད་དུ་རྟོགས་པའི་བྱང་ཆུབ་སེམས་ཅེས་
བྱའོ། །ལྟ་བ་ནམ་མཁའ་ཡེ་ཤེས་དབྱིངས་ན་ཞེས་པ། བྱང་ཆུབ་སེམས་ལྟ་བ་ཆེན་པོ་
ནམ་མཁའ་དང་དབྱེར་མེད་པ་བྱུང་བའི་དུས་ན། བོན་ཉིད་དབྱིངས་ནམ་མཁའ་ལྟར་
ཡངས་ཤིང་རྒྱ་ཆེ་བ་ལ། གསལ་བའི་ཡེ་ཤེས་ནམ་མཁའ་ལྟར་གསལ་བ་ཆེན་པོར་ཤར་
ནས། གཉིས་མེད་མཉམ་པའི་དོན་ལ་རང་བཞིན་གསལ་བའི་འཕྲོ་སྟེ། གསལ་བའི་
དབྱིངས་ནས་འཕྱོ་བའི་བྱང་ཆུབ་སེམས་ཞེས་བྱའོ། །མན་ངག་ནམ་མཁའ་ཡེ་ཤེས་
གདེང་དང་ཞེས་པ། བོན་ཉིད་དབྱིངས་ནས་གསལ་བའི་འོད་ལྷང་གིས་ཤར་ཏེ།
བདེན་པའི་དོན་ངེས་པར་རྟོགས་པའི་གདེང་དང་ཆས་པས། ཡོད་མེད་གཉིས་ཀྱི་
མཐའ་ལ་མི་གནས་ཤིང་། མཉམ་པ་ཉིད་གཉིས་སུ་མེད་པའི་དོན་ལ་ཆུབ་པའོ། །
སེམས་ཉིད་དབྱིངས་ལ་གཏུག་པས་ཅེས་པ། བོན་ཉིད་དབྱིངས་ནམ་མཁའ་ལྟར་
གསལ་བ་ལས། སེམས་ཉིད་ནམ་མཁའ་དང་འདྲ་སྟེ། གསལ་ལ་ཡོངས་སུ་ཁྱབ་པ་
གཉིས་སུ་མེད་པའི་དོན་གྱིས། མ་གཡོས་མ་བཅོས་པར་བཞག་པས། ལྡོག་དང་མི་
ལྡོག་གཉིས་ཀྱི་མཐའ་ལས་འདས་པས། བྱང་ཆུབ་སེམས་བདེ་བ་ཆེན་པོ་ཉིད་ལ་
རྫོགས་ཤིང་སྨིན་པའོ། །སྣང་བ་རང་ལ་ཤར་བ་ཅེས་པ། ཀུན་གཞི་བྱང་ཆུབ་སེམས་
ལས། རང་རིག་པའི་ཡེ་ཤེས་ཉིད་ལ་ཉིད་ཤར་བའི་དུས་ན། དུས་དང་རྟག་ལ་མེད་
ར ，པར་གསལ་བའི་ཡེ་ཤེས་འོད་དུ་གནས་པས། ནུབ་པའི་དུས་མཐའ་མེད་པའི་བྱང་
477

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆུབ་སེམས་ཞེས་བྱའོ། །དགོས་དགུ་རང་ལ་ཚང་བས་ཅེས་པ། བྱང་ཆུབ་སེམས་བདེ་
བ་ཆེན་པོ་ལས། ཡོན་ཏན་གྱི་ཚོགས་མ་འགག་པར་རང་བཞིན་དུ་བྱུང་བས་ནི།
གཞན་དུ་བཙལ་བའི་རྒྱུ་ཡང་ནི། རྡུལ་ཕྲ་རབ་ཙམ་ཡང་མེད་དེ། བཙལ་དང་མི་
བཙལ་བ་གཉིས་མེད་པའི་བྱང་ཆུབ་སེམས་ཞེས་བྱའོ། །རྩལ་གསུམ་རང་ལ་རྫོགས་
ཞེས་པ། བྱང་ཆུབ་སེམས་ལ་དགོངས་པ་ཟབ་མོའི་རྩལ་དང༌། ཏིང་ངེ་འཛིན་མི་
འགྱུར་བའི་རྩལ་དང་། ཡེ་ཤེས་རྣོན་པའི་རྩལ་དང་གསུམ་ལྷུན་གྱིས་རྫོགས་པས།
བྱང་ཆུབ་སེམས་སྟོབས་ཀྱིས་རྒྱལ་པོར་གྱུར་ཏེ། ཐམས་ཅད་སེམས་ཀྱིས་ངང་དུ་འདུས་
པར་འགྲུབ་པས། མ་གྲུབ་པ་ཡེ་ནས་མི་མངའ་སྟེ། སྟོབས་ཆེན་རང་བཞིན་ཤུགས་ཀྱི་
འབྱུང་བའི་བྱང་ཆུབ་སེམས་ཞེས་བྱའོ། །འཁྲུལ་པའི་བློ་བྱུང་ཚོར་མེད་ཅེས་པ། བྱང་
ཆུབ་སེམས་འཁྲུལ་པའི་ཕྱིན་ཅི་ལོག་དང་མ་འཁྲུལ་པའི་གདེང་དུ་གྱུར་པས། སྡུག་
བསྔལ་གྱིས་བྱུང་ཚོར་མེད་དོ། །གནོད་ཅིང་འཇིགས་པར་བྱེད་པ་ཐམས་ཅད་དང་
བྲལ་ཏེ། དགྲ་རྣམས་ཡེ་ནས་མེད་ཅེས་བྱའོ། །བཟོད་ཐོབ་རྒྱལ་པོ་ཅེས་པ། སྲ་བརྟན་
མི་འགྱུར་གཡུང་དྲུང་ཚེ་ཡི་རྒྱལ་པོར་གནས་པས། མི་བཟོད་པའི་སྡུག་བསྔལ་ཐམས་
ཅད་ལས་ཐར་ཏེ། བདེ་བ་ཆེན་པོ་གཞན་ལས་དཔག་པའོ། །མཉམ་པ་ཉིད་ཀྱི་བྱང་
ཆུབ་སེམས་ཞེས་བྱའོ། །འོད་ཟེར་རིག་པ་ཅེས་པ། བྱང་ཆུབ་སེམས་ཡེ་ཤེས་ཀྱི་འོད་དུ་
གྱུར་པས། གཞན་ལས་དཔག་པའི་གཟི་བརྗིད་བྱུང་སྟེ། སྣང་སྲིད་ཐམས་ཅད་ཟིལ་
གྱིས་གནོན་པའི་རིག་པའི་རྒྱལ་པོ་དེས། བླ་ན་མེད་པ་ཡང་དག་པར་རྫོགས་པའི་ས་
རང་བཞིན་གྱིས་གནོན་པ་ལ་བྱའོ། །གནོད་ཅིང་འཇིགས་པ་ཡོངས་དང་ཅེས་པས།
བྱང་ཆུབ་སེམས་ཡང་དག་པའི་ས་ནོན་པ་དེ་ཡང་། ལྷ་ཡིས་མཆེས་སུ་མེད་པ་ལ།
འདྲེ་ཡིས་བཟའ་རུ་ཡང་མེད་པ་སྟེ། འཇིགས་པ་ཡོ་དང་བྲལ་བའི་བྱང་ཆུབ་སེམས་
ཅེས་བྱའོ། ། མི་མཉམ་མཉམ་པས་མཉམ་པ་ཆེན་པོའི་ཅེས་པ། བྱང་ཆུབ་སེམས་ལ་
478

སེམས་སྡེ། གབ་འགྲེལ་རྒྱ་ཆེར་བཤད་པ།
མཉམ་པ་ཉིད་ཀྱི་དོན་མ་རྟོགས་པའི་དུས་ན། མི་མཉམ་པའི་རིག་པ་ཡོད་དེ།
གཟུགས་འཛིན་སྒྱུ་མ་དང་། བྱང་ཆུབ་སེམས་མི་མཉམ། གཤེན་རབ་དང་སེམས་
ཅན་མི་མཉམ། དེ་ལས་སོགས་ཏེ་མི་མཉམ་པ་གྲངས་ཀྱི་མང་ན་ཡང༌། དོན་དམ་
པར་མཉམ་པར་ཆེན་པོ་བྱང་ཆུབ་སེམས་རྟོགས་པའི་དུས་ན། སྣང་ཞིང་སྲིད་པས་
བསྡུས་པས་ཐམས་ཅད་བྱང་ཆུབ་སེམས་མཉམ་པ་ཉིད་ཀྱི་ངང་ལ། ཡེ་ནས་སངས་
རྒྱས་པར་རྟོགས་པས། མཉམ་པ་ཉིད་ཆེན་པོའི་མཆོག་ཏུ་གྱུར་པའི་བྱང་ཆུབ་སེམས་
ཞེས་བྱའོ། །ཡོད་མེད་རྟག་ཆད་གཉིས་ཀྱི་མཐའ་ལས་འདས་ཅེས་པས། དཔེར་ན་
ནམ་མཁའི་རང་བཞིན་ནི། ཡོད་ཅེས་བྱར་ཀྱང་དངོས་པོ་དང་མཚན་མ་ཐམས་ཅད་
ལས་ཡེ་ནས་འདས་ལ། མེད་ཅེས་བྱར་ཀྱང་ཁམས་གསུམ་ཁྱབ་བདལ་དུ་གནས་ཤིང་།
ཐམས་ཅད་ནམ་མཁའི་ངང་ལས་བྱུང་སྟེ། ཡོད་མེད་གཉིས་ཀྱི་མཐའ་ལས་འདས་པ་
དང་འདྲ་བར་ན། བྱང་ཆུབ་སེམས་བདེ་བ་ཆེན་པོ་ལ་ཡང་། ཡོད་ཅེས་བྱར་ཀྱང་
སྐད་ཅིག་ཙམ་ཡང་དངོས་སུ་མ་བྱུང་ལ། མེད་ཅེས་བྱར་ནི་གསལ་བ་ཡེ་ཤེས་ཀྱི་འོད་
དུ་གསལ་ཞིང་། མཉམ་པ་ཉིད་ཀྱི་དོན་ལས་མི་འདའ་བས། བྱང་ཆུབ་སེམས་བདེ་བ་
ཆེན་པོའི་ངང་ལས། ཐམས་ཅད་མཉམ་པ་ཉིད་ཀྱི་དོན་དུ་འདུས་སོ། །ཐོག་དང་ཐ་མ་
མེད་ཅེས་པ། བྱང་ཆུབ་སེམས་ཐོག་མ་གང་ནས་ཀྱང་མ་འོང་། ད་ལྟ་གར་ཡང་མི་
འགྲོ་མི་རྩོལ། ཐ་མ་གང་དུ་ཡང་མི་འགྲོ་བས། དུས་སུ་འཛིན་པ་ཐམས་ཅད་ལས་
འདས་ཏེ། དུས་མཐའ་ངང་ལ་མཉམ་པའི་བྱང་ཆུབ་སེམས་ཅེས་བྱའོ། །མཐའ་དབུས་
མེད་པས་ཕྱོགས་མཚམས་ཅེས་པ། དཔེར་ན་ནམ་མཁའ་ལ་འདི་ནམ་མཁའི་མཐའ་
ཡིན་ཞེས་བྱ་བའམ། འདི་ནམ་མཁའི་དབུས་ཡིན་ཞེས་བྱ་བར་དཔག་ཏུ་མེད་པ་དང་
འདྲ་བར་ན། བྱང་ཆུབ་སེམས་བདེ་བ་ཆེན་པོ་ཡང་། སེམས་ཀྱི་མཐའ་འདི་ཡིན་ཞེས་
བྱ་བའམ། སེམས་ཀྱི་དབུས་འདི་ཡིན་ཞེས་བྱ་བར། དམིགས་སུ་ཡེ་ནས་མེད་དེ། དེའི་
479

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཕྱིར་ན་སེམས་ལ་སྟེང་འོག་མེད་པས། མཐོ་བ་དང་དམའ་བ་ཞེས་བྱ་བ་ཡང་ཡེ་ནས་
མེད་དེ། སེམས་ལ་ཕྱོགས་མཚམས་མེད་པས་ཤར་ནུབ་བྱ་བ་ཡང་ཡེ་ནས་མེད་མཐའ་
དབུས་དང་ཕྱོགས་མཚམས་ཐམས་ཅད་ཀྱི་མཐའ་ལས་འདས་པའི་བྱང་ཆུབ་སེམས་
ཞེས་བྱའོ། །ནམ་མཁའི་ངོགས་བཞིན་ཅེས་པ། དཔེར་ནམ་མཁའ་དག་པའི་རང་
བཞིན་ནི། ཉི་མའི་འོད་ཀྱང་མ་བྱུང་རིའི་གྲིབ་མ་ཡང་མ་བྱུང༌། ནམ་ནི་ལངས་ཉི་མ་
ནི་མ་ཤར་བའི་བར་དེ་ཙམ་ན་ནི། ཁ་དོག་ཅིར་ཡང་མི་ཕྱེད་པའི་འོད་ཅིག་འབྱུང་སྟེ།
དཔེ་དེ་དང་འདྲ་བར་ན། བྱང་ཆུབ་སེམས་ལ་ཁ་དོག་འདི་ཡིན་ཞེས་གདགས་སུ་མེད།
ཁ་དོག་ལྔ་ལས་འདས་པའི་བྱང་ཆུབ་སེམས་ཞེས་བྱའོ། །ཐམས་ཅད་འབྱུང་ཞེས་པ།
འབྱུང་བ་ལྔ་དང་སྣང་སྲིད་ཐམས་ཅད་ཀྱང་ནམ་མཁའི་ངང་ལས་མ་བྱུང་བ་མེད་པ་
དང་འདྲ་བར་ན། བྱང་ཆུབ་སེམས་ལས་ལུང་རྒྱུད་མན་ངག་གསུམ་བྱུང་སྟེ། སེམས་
ལས་མ་བརྒྱུད་པའི་བོན་མེད་པས་རྒྱུད་ཀྱི་བོན་ཐམས་ཅད་ཀྱང་སེམས་ཀྱི་ངང་ལ་
མཉམ། སེམས་བདེ་བ་ཆེན་པོ་ནི། ལུང་གི་མངའ་བདག་ཡིན་ཏེ། བྱང་ཆུབ་སེམས་
ལས་མ་བྱུང་བའི་ལུང་ཞིག་གུད་ནས་མི་འོང་བས། ལུང་གི་བོན་ཐམས་ཅད་ཀྱང་
སེམས་ཀྱི་ངང་ལ་མཉམ། ཀུན་གཞི་བྱང་ཆུབ་སེམས་ནམ་མཁའ་དང་འདྲ་བ་དེས།
ཡིད་དང་རྣམ་པར་ཤེས་པ་ལ་བདེན་པའི་མན་ངག་བསྟན་ནས། སེམས་ཀྱི་རང་
བཞིན་དུ་ཤེས་པར་བྱ་བའི་དོན། ཐོག་ཏུ་ཕེབས་པའི་མན་ངག་ལས་མ་རྟོགས་པ།
མན་ངག་ཅེས་བྱ་བ་ཞིག་གུད་ནས་འོང་མི་སྲིད་པས། མན་ངག་གི་བོན་ཐམས་ཅད་
སེམས་ཀྱི་ངང་ལ་མཉམ། དེ་ཡང་དོན་དམ་པར་གསུམ་དུ་དབྱེར་མེད་དེ། བྱང་ཆུབ་
སེམས་བདེ་བ་ཆེན་པོའི་དོན་ལ། མིང་སོ་སོར་གདགས་པར་ཟད་དོ། །ཡང་དག་
མཁའ་ལ་མཉམ་ཞེས་པ། བྱང་ཆུབ་སེམས་བདེ་བ་ཆེན་པོ་གསལ་བའི་ཡེ་ཤེས་མཁའ་
ལ། ཉིད་དོན་ཉིད་ཀྱིས་རྟོགས་པའི་དུས་ན། མཉམ་པ་ཉིད་ཀྱི་དོན་ཐམས་ཅད་
480

སེམས་སྡེ། གབ་འགྲེལ་རྒྱ་ཆེར་བཤད་པ།
བརྩོལ་བ་མེད་པར་ལྷུན་གྱིས་རྫོགས་པའོ། །འཁྲུལ་པའི་རྗེས་སུ་ཞེས་པ། ཀུན་གཞི་
བྱང་ཆུབ་སེམས་མཉམ་པ་ཉིད་གཉིས་སུ་མེད་པར་ལྷུན་གྱིས་རྫོགས་པའི་དུས་ན།
འཁྲུལ་པ་སོ་སོའི་ཕྱིར་དུ་རྗེས་སུ་མི་རྟོག་སྟེ། སོ་སོར་རྟོགས་པའི་མཐའ་ལས་འདས་
པའི་བྱང་ཆུབ་སེམས་ཅེས་བྱའོ། །སེམས་དང་ནམ་མཁའི་སྣོད་ཡངས་པ་ཅེས་པ།
དཔེར་ནམ་མཁའི་སྣོད་དུ་མི་ཤོང་བ་ཅིག་འོང་མི་སྲིད་པ་དང་འདྲ་བར། བྱང་ཆུབ་
སེམས་ཀྱི་སྣོད་དུ་ཡང་། འཁོར་བ་དང་མྱ་ངན་ལས་འདས་པའི་བོན་ཐམས་ཅད་མི་
ཤོང་པར་མེད་དེ། འདི་ལྟར་སྣང་བ་ཐམས་ཅད་བྱུང་ཡང་སེམས་དང་ནམ་མཁའ་
གཉིས་སུ་མེད་པའི་ངང་ལས་བྱུང་། ཐིམ་ཡང་གཉིས་སུ་མེད་པའི་ངང་ལ་ཐིམ་པས།
ཐམས་ཅད་མཉམ་པའི་བྱང་ཆུབ་སེམས་ཞེས་དེ་ལ་བྱའོ། །བདལ་པ་ཆེན་པོར་གྱུར་པ་
ཅེས་པ། བྱང་ཆུབ་སེམས་ནམ་མཁའ་ལྟར་སྣང་སྲིད་ཁྱབ་བདལ་དུ་གནས་པ་དེ།
འདི་ཙམ་ཅིག་ཡོད་དོ་བར་དཔག་ཏུ་མེད་པ་ལ་བྱའོ། །འདས་པ་ཆེན་པོ་ཞེས་པ།
ཀུན་གཞི་བྱང་ཆུབ་སེམས་ཡེ་ནས་མཚན་མར་འཛིན་པའི་མྱ་ངན་ལས་འདས་པ་སྟེ།
སངས་རྒྱས་པ་དེ་ལ་ཚིག་དང་ཡི་གེས་ཡེ་ནས་མཚོན་ཅིང་བརྗོད་དུ་མེད་པའོ། །དོན་
དེ་ལྟར་རྟོགས་པའི་དུས་ན། མཉམ་པས་ཡང་མཉམ་པ་ཆེན་པོ་བྱང་ཆུབ་སེམས་ཞེས་
བྱའོ། 
༧ ཟད་པ་མེད་པ་གཡུང་དྲུང་ཞེས་པ། འདི་ནས་མར་ནི་རིག་པ་དམར་ཐག་གི་
ལུང་སྟོན་ཏེ། དཔེ་ཟད་པ་མེད་པ་ནམ་མཁའ་ཡིན་ཏེ། ནམ་མཁའི་རང་བཞིན་ལ་
བསྐལ་པ་ཆེན་པོ་ཐམས་ཅད་དུས་གཅིག་ཏུ་བྱུང་ཡང་། ནམ་མཁའ་ཟད་པ་མེད་པ་
སྟེ། ནམ་མཁའི་རང་བཞིན་ལ་སྣང་ཞིང་སྲིད་པས་བསྡུས་པའི་སེམས་ཅན་ཐམས་
ཅད་ཀྱང་། དགའ་བདེར་སྤྱད་ཀྱང་ཟད་པའི་དུས་མཐའ་མེད་པས། དཔེ་ཟད་པ་
མེད་པའོ། །དེ་ལ་དུས་གསུམ་དུ་འགྱུར་བ་མེད་པས་ནི་གཡུང་དྲུང་། དེ་ལ་འཆི་འཕོ་
481

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མེད་པས་ནི། འཁོར་བའི་མཐའ་ལས་རྒྱལ་བས་ཚེ་ཡི་རྒྱལ་པོ། དོན་ཟད་པ་མེད་པ་ནི་
བོན་ཉིད། བྱང་ཆུབ་སེམས་ཀྱི་རྟག་ཏུ་བོན་ལ་ལོངས་སྤྱོད་ཆེ་བར་བྱས་ཀྱང་། བོན་
ཉིད་ལ་ཟད་པ་མེད་པས་དོན་ཟད་པ་མེད་པའོ། །བོན་ཉིད་བདེ་བ་ཆེན་པོ་དེ། དུས་
གསུམ་དུ་འགྱུར་བ་མེད་པས་གཡུང་དྲུང༌། འཇིག་པའི་དུས་མཐའ་མེད་པས་ཚེ་ཡི་བྱ།
འཁོར་བའི་བོན་ཐམས་ཅད་ལ་རྒྱལ་བས། བོན་གྱི་སྒོ་མོ་བརྒྱད་ཁྲི་བཞི་སྟོང་གི། དཔེ་
བོན་ཉིད་ཀྱིས་བསྐྱེད་པ་ནི། ཚེའི་རྒྱལ་པོའོ། །རྟགས་ཟད་པ་མེད་པ་ནི་སེམས་ཉིད།
སྣང་ཞིང་སྲིད་པས་བསྡུས་པ་ཐམས་ཅད་ལས། གཟུགས་རེ་རེ་བླངས་ནས། ཅི་སྣང་
བ་སེམས་ཅན་དུ་གྱུར་བས་ཀྱང༌། སེམས་ཉིད་ལ་ཟད་པ་མེད་ལ། ཡང་ན་རྒྱ་མཚོ་
གཅིག་གི་ནང་དུ། ཉི་ཟླ་དང་གཟའ་སྐར་ཐམས་ཅད་དུས་གཅིག་ཏུ་ཤར་ནས་འདུག་
པ་ལ། རྒྱ་མཚོ་སྐམས་ཀྱང་ཉི་ཟླ་དང་གཟའ་སྐར་ལ་ཟད་པ་མེད་པ་དང་འདྲ་བ་ན།
སེམས་ཅན་གྱི་འཁོར་བ་སྟོང་ཀྱང་སེམས་ཉིད་ལ་ཟད་པ་མེད་པའོ། །ཟད་པ་མེད་པའི་
བྱང་ཆུབ་སེམས་དེ། དུས་གསུམ་དུ་འགྱུར་བ་མེད་པས་གཡུང་དྲུང་། དུས་གསུམ་དུ་
འཆི་འཕོ་མེད་པས་ཆེའོ། །སེམས་ཅན་ཐམས་ཅད་འཁོར་བའི་མཐའ་ལས་རྒྱལ་ནས།
སེམས་ཅན་གྱི་དཔེའོ། །སེམས་ཉིད་ཀྱིས་བསྐྱེད་པས་རྒྱལ་པོ། ཐམས་ཅད་ཀུན་རྟོགས་
ཅེས་པ། གོང་མ་ལྟར་ཟད་པ་མེད་པ། གཡུང་དྲུང་ཚེའི་རྒྱལ་པོ་དེ། འདི་ལྟར་སྣང་བ་
ཐམས་ཅད་ཀྱི་དོན་རྟོགས་པར་བྱེད་པ། ཐམས་ཅད་ཀྱི་བདག་པོ་ཡིན་ལ། བོན་ཉིད་
ཀྱི་ལུང་ཐམས་ཅད་ཀྱང་དེ་ལས་བྱུང་ལས། དོན་དེ་ལྟ་བུ་རྟོགས་ན། བདེན་པའི་ཡང་
བདེན་པ་ཆེན་པོའི་བྱང་ཆུབ་སེམས་ཅེས་བྱའོ། །རིག་པའི་དམར་ཐག་ཅེས་པ། རིག་
ན་རང་ཤེས་རིག་གི་རྒྱལ་པོ་བྱང་ཆུབ་སེམས་ཉིད་ཀྱིས་ཉིད་རིག་པ་ཡིན་ལ། དམར་
ནི་བདེ་བ་ཆེན་པོ་བྱང་ཆུབ་སེམས་ཀྱི་དོན་དམར་ལ། ཐག་ནི་འཁོར་བའི་སྐྱོན་ཐམས་
ཅད། དེ་ལྟར་བདེན་པའི་དོན་དེ་སལ་གྱིས་རྟོགས་པའི་དུས་ན། སྐྱེ་འགྲོ་ཐམས་ཅད་
482

སེམས་སྡེ། གབ་འགྲེལ་རྒྱ་ཆེར་བཤད་པ།
ཀྱི་མཐའ་ལས་འདས། གཤེན་རབས་ཐམས་ཅད་ཀྱི་མཆོག་ཏུ་གྱུར་པ་ལ་བྱའོ། །ཉི་
ཟེར་མ་ལ་འདུས་པ་ཅེས་པ། དཔེར་ན་ཉི་མ་རི་རབ་ཀྱི་ཕག་ཏུ་སོང་བའི་དུས་ན།
ཟེར་ཐམས་ཅད་ནི་ཉི་མ་རང་ལ་འདུས་ནས་འགྲོ་བ་དང་། དམར་ཐག་ཀྱང་དེ་ཁོ་
ནར་ཆད་དོ་བྱ་བ་དང་འདྲ་བར་ན། བྱང་ཆུབ་སེམས་བདེ་བ་ཆེན་པོ་དེ། མངོན་པར་
རྫོགས་པར་སངས་རྒྱས་པའི་དུས་ན། རྣམ་པར་ཤེས་པ་བརྒྱད་དམ། ཡུལ་དང་ཤེས་
པས་བསྡུས་པ་ཐམས་ཅད། བྱང་ཆུབ་སེམས་བདེ་བ་ཆེན་པོ་ཉིད་ལ་འདུས་ལ།
དམར་ནི་བྱང་ཆུབ་སེམས་བདེ་བ་ཆེན་པོ་དམར་ལ། ཐག་ནི་ཉོན་མོངས་པ་དང་ཤེས་
བྱ་ཐམས་ཅད་གཅོད་དོ། །ཐམས་ཅད་ཡིད་ཅི་ལ་ཆེས་པའི་དམར་ཐག་ཅེས་པ། ཡིད་
ཆེས་པ་རྣམ་པ་གསུམ་སྟོན་ཏེ། དེ་གང་ཞེ་ན། ལམ་ལ་ཡིད་ཆེས་པ་དང་གཅིག །
གནས་ལ་ཡིད་ཆེས་པ་དང་གཉིས། འབྲས་བུ་ལ་ཡིད་ཆེས་པ་དང་གསུམ་མོ། །དེ་ལ་
ལམ་ལ་ཡིད་ཆེས་པ་བསྟན་པ་ཇི་ལྟར་ཡིན་ཞེ་ན། སེམས་ཅན་གྱི་ལམ་ནི། འཁོར་
བའི་ཁ་བརྒྱུད་ནས། སྐྱེ་འཆི་དང་འདུ་འབྲལ་ལས་མེད། གཤེན་རབ་བླ་ན་མེད་པ་
སངས་རྒྱས་པ་རྣམས་ཀྱི་ལམ་ནི། སྐྱེ་འགག་མེད་པ་ཡིན་པའི་ཕྱིར་ཡིད་ཆེས་ཏེ། དེ་
ཡང་སེམས་ཅན་གྱི་ལམ་ནི་འཁོར་བ་ལ་གནས། འཁོར་བ་ཆུ་རྒྱུན་འདྲ་བ་ལས་ཟད་
པའི་དུས་མཐའ་མེད་པས། སྡུག་བསྔལ་ལས་ཐར་པའི་དུས་མཐའ་མེད་པར་ཡིད་
ཆེས་ལ། གཤེན་རབ་ལམ་སྐྱེ་འགག་མེད་པ་དེ་ནི། བགྲོད་དུ་མེད་པར་ཕྱིན་ཅིང་།
སྡུག་བསྔལ་དང་འཁོར་བའི་མཐའ་ལས་འདས་པར་ཡིད་ཆེས་པས། ལམ་ལ་ཡིད་
ཆེས་པའོ། །གནས་ལ་ཡིད་ཆེས་པ་ནི། སེམས་ཅན་གྱི་གནས་ལ་ནི། མཐོ་དམན་དང་
འགྱུར་ལྡོག་ཡོད་དེ། གཤེན་རབ་བླ་ན་མེད་པའི་འབྲས་བུ་ཐོབ་པ་རྣམས་ནི། གནས་
ལ་མཐོ་དམན་དང་འཕོ་འཆུག་ཡེ་ནས་མེད་དེ། གནས་ཀྱི་ཁྱད་པར་དེ་ལ་ཡིད་ཆེས་
པའོ། །འབྲས་བུ་ལ་ཡིད་ཆེས་པ་ནི། སེམས་ཅན་གྱི་འབྲས་བུ་ནི། རྟག་ཆད་དང་བདེ་
483

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྡུག་ལ་གནས་ལ། གཤེན་རབ་ཀྱི་འབྲས་བུ་ནི། རྟག་ཆད་དང་བདེ་སྡུག་གི་མཐའ་
ལས་འདས་ཏེ། སངས་རྒྱས་པའི་འབྲས་བུ་ཡིན་ཏེ། ཁྱད་པར་དེ་ལ་ཡིད་ཆེས་པས།
འབྲས་བུ་ལ་ཡིད་ཆེས་པའོ། །དམར་ནི་བྱང་ཆུབ་སེམས་ཀྱི་འབྲས་བུ་སངས་རྒྱས་ཐོབ་
པས་དམར་ལ། ཐག་ནི་རྟག་ཆད་དང་བདེ་སྡུག་གི་མཐའ་ལས་འདས་པར་གཅད།
སྤྱོད་པའི་འབྲས་བུ་ནི་རང་ཤེས་རིག་གི་རྒྱལ་པོ་ལ་སྨིན་ནོ། །སྨིན་པའི་དོན་ནི། གསལ་
ལ་རང་བཞིན་མེད་པའི་ཡེ་ཤེས་ཆེན་པོ་ཁྱབ་བདལ་དུ་གནས་པའོ། ། ལྟ་བ་ཐམས་
ཅད་ཀྱི་ཡིད་ནི། རྟོགས་དང་མ་རྟོགས་ཀྱི་ཁྱད་པར་ཅེས་པ་ལ། དེ་ཡང་མ་རྟོགས་ན།
འཁོར་བ་ལ་གནས་པའི་སེམས་ཅན་དུ་འགྱུར་ལ། རྟོགས་ན་བླ་ན་མེད་པར་སངས་
རྒྱས་པས་ཡིད་དེ་ལ་ཆེས་པའོ། །དམར་ནི་རྟོགས་པ་ཆེན་པོའི་བྱང་ཆུབ་སེམས་དམར་
ལ། ཐག་ནི་མ་རྟོགས་པ་ཐམས་ཅད་ལས་འདས་པར་གཅད། ལྟ་བ་མངོན་དུ་གྱུར་པ་
ནི། མ་རྟོགས་པ་ཡེ་ནས་མི་མངའ་སྟེ། རྟོགས་པ་ཆེན་པོ་བྱང་ཆུབ་སེམས་མངོན་དུ་
གྱུར་པའོ། །དམར་ནི་རྟོགས་པ་ཆེན་པོ་མངོན་དུ་གྱུར་པའི་བྱང་ཆུབ་སེམས་དམར་ལ།
ཐག་ནི་རྟོགས་པ་ཆེན་པོ་མངོན་དུ་གྱུར་པ་ལ་སྒྲིབ་པ་མི་མངའ་བ་གཅད། ལྟ་བ་
མངོན་དུ་གྱུར་པ་ཇི་ལྟར་གནས་ཞེ་ན། རྟོགས་དང་མ་རྟོགས་གཉིས་ཀྱི་མཐའ་ལས་
འདས་པའི་བྱང་ཆུབ་སེམས་བདེ་བ་ཆེན་པོར་གནས། དམར་བ་ནི་རྟོགས་དང་མ་
རྟོག་གཉིས་ཀྱི་མཐའ་ལས་འདས་པས་དམར། ཐག་ནི་རྟོགས་དང་མ་རྟོགས་གཉིས་
སུ་བཟུང་ནས། རྟོགས་སོ་སྙམས་པའི་ཤེས་བྱ་གཅད་འོན་ཏང་ན་རྟོགས་པ་ཆེན་པོའི་
སྒོ་ནས་སངས་རྒྱས་པའོ། །རིག་པའི་ཡིད་ཅི་ལ་ཆེས་ཅེས་པ་ནི། བྱང་ཆུབ་སེམས་བདེ་
བ་ཆེན་པོ་རིག་དང་མ་རིག་གཉིས་ཀྱི་ཁྱད་པར་ལ་ཆེས། མ་རིག་པའི་དབང་ནི་རྒན་
མོ་ལོང་བ་དང་འདྲ་སྟེ། ཁམས་གསུམ་འཁོར་ཞིང་གནས་ལ། རང་རིག་པའི་ཡེ་ཤེས་
ནི། ནམ་མཁའ་ལ་ཉི་མ་ཤར་བ་འདྲ་སྟེ། ཡིད་དེ་ལ་ཆེས། དམར་ནི་རང་རིག་པའི་
184

སེམས་སྡེ། གབ་འགྲེལ་རྒྱ་ཆེར་བཤད་པ།
ཡེ་ཤེས་དམར་ལ། ཐག་ནི་མ་རིག་པ་ཐམས་ཅད་ཀྱི་མཐའ་ལས་འདས་པར་གཅད་
དོ། །རིག་པ་མངོན་དུ་གྱུར་པ་ནི། མ་རིག་པ་ཡེ་ནས་མི་མངའ་སྟེ། རིག་པ་ཆེན་པོ་
མངོན་དུ་གྱུར་པའི་བྱང་ཆུབ་སེམས་སོ། །དམར་ནི་རིག་པ་མངོན་དུ་གྱུར་པའི་དམར་
ལ། ཐག་ནི་རིག་པ་ཆེན་པོའི་བྱང་ཆུབ་སེམས་ལ་འགྲིབ་པར་གཅད། རིག་པ་མངོན་
དུ་གྱུར་པ་ཇི་ལྟར་གནས་པ་ནི། རིག་པ་དང་མ་རིག་གཉིས་ཀྱི་མཐའ་ལས་འདས་པའི་
བྱང་ཆུབ་སེམས་བདེ་བ་ཆེན་པོར་གནས། དམར་ནི་རིག་དང་མ་རིག་གཉིས་ཀྱི་
མཐའ་ལས་འདས་པའི་སེམས་དམར་ལ། ཐག་ནི་རིག་གོ་སྙམ་པའི་ཤེས་བྱའི་གཡོ་བ་
གཅད། འོན་ཏང་ན་རིག་པ་ཆེན་པོའི་སྒོ་ནས་སངས་རྒྱས་པའི་འབྲས་བུ་ཐོབ་ཅེས་
བྱའོ། ། ཡེ་ཤེས་ཡིད་ཅི་ལ་ཆེས་པ་ནི། གསལ་བ་དང་རྨོངས་པ་གཉིས་ཀྱི་ཁྱད་པར་ལ་
ཡིད་ཆེས་པའོ། །རྨོངས་པ་གཏི་མུག་གི་རང་བཞིན་ཏེ། དབྱར་གྱི་ཤེའུ་མུན་དང་འདྲ་
བ་ལ། ཡེ་ཤེས་ཇི་ལྟར་གསལ་བ་སྟེ། ཉི་མ་སྤྲིན་གྱིས་མ་བསྒྲིབས་པ་དང་འདྲ་སྟེ།
དེའི་ཁྱད་པར་ལ་ཡིད་ཆེས་པའོ། །དམར་ནི་ཡེ་ཤེས་ཆེན་པོའི་བྱང་ཆུབ་སེམས་དམར་
ལ། ཐག་ནི་གཏི་མུག་མུན་པའི་མཐའ་ལས་འདས་པར་གཅད། ཡེ་ཤེས་མངོན་དུ་
གྱུར་པ་ནི། མི་གསལ་བ་ཡེ་ནས་མི་མངའ་སྟེ། གསལ་བ་ཡེ་ཤེས་སུ་མངོན་དུ་གྱུར་
པའོ། །དམར་ནི་ཡེ་ཤེས་མངོན་དུ་གྱུར་པའི་དམར་ལ། ཐག་ནི་ཡེ་ཤེས་མངོན་དུ་གྱུར་
པ་ལ་འགྲིབ་པ་གཅད། ཡེ་ཤེས་མངོན་དུ་གྱུར་པ་ཇི་ལྟར་གནས་ཞེ་ན། གསལ་དང་
མི་གསལ་བ་གཉིས་ཀྱི་མཐའ་ལས་འདས་པར་གནས། དམར་ནི་གསལ་དང་མི་
གསལ་གཉིས་ཀྱི་མཐའ་ལས་འདས་པའི་སེམས་དམར། ཐག་ནི་གསལ་ལོ་སྙམས་པའི་
ཤེས་བྱ་དང་རྟོག་པ་གཅད། འོན་ཏང་ན་གསལ་བ་ཡེ་ཤེས་སྒོ་ནས་སངས་རྒྱས་པའི་
འབྲས་བུ་ཐོབ་པའོ། །ཤེས་རབ་ཡིད་ཅི་ལ་ཆེས་པའི་དམར་ཐག་ནི། འཁྲུལ་པ་དང་
ཤེས་རབ་གཉིས་ཀྱི་དོན་ལ་ཡིད་ཆེས། དམར་ནི་ཤེས་རབ་ཆེན་པོ་བྱང་ཆུབ་སེམས་
485

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དམར། ཐག་ནི་འཁྲུལ་པ་ཐམས་ཅད་ཀྱི་མཐའ་ལས་འདས་པར་གཅད། ཤེས་རབ་
མངོན་དུ་གྱུར་པ་ནི། འཁྲུལ་པ་ཡེ་ནས་མི་མངའ་སྟེ། ཤེས་རབ་ཆེན་པོའི་སེམས་སུ་
མངོན་དུ་གྱུར་པའོ། །དམར་ནི་ཤེས་རབ་ཆེན་པོ་མངོན་དུ་གྱུར་པའི་དམར་ལ། ཐག་
ནི་ཤེས་རབ་ཆེན་པོ་མངོན་དུ་གྱུར་པ་ལ་འགྲིབ་པ་གཅད། ཤེས་རབ་མངོན་དུ་གྱུར་པ་
ཇི་ལྟརགནས་པ་ནི། འཁྲུལ་པ་དང་ཤེས་རབ་གཉིས་ཀྱི་མཐའ་ལས་འདས་པའི་བྱང་
ཆུབ་སེམས་སུ་གནས། འོན་ཏང་ན་ཤེས་རབ་ཆེན་པོའི་སྒོ་ནས་སངས་རྒྱས་པའི་
འབྲས་བུ་ཐོབ་ཅེས་བྱའོ། །སྟོབས་ཀྱི་ཡིད་ཅི་ལ་ཆེས་པ་ནི། གྲུབ་པ་དང་མ་གྲུབ་པ་
གཉིས་ཀྱི་ཁྱད་པར་ལ་ཡིད་ཆེས། དམར་ནི་སྟོབས་ཆེན་ཤུགས་ཀྱིས་འབྱུང་བའི་སེམས་
དམར། ཐག་ནི་མ་ནུས་པ་དང་གྲུབ་པ་མེད་པའི་མཐའ་ལས་འདས་པར་གཅད།
སྟོབས་མངོན་དུ་གྱུར་པ་ནི། མ་གྲུབ་པ་ཡེ་ནས་མི་མངའ་སྟེ། གྲུབ་པ་ཆེན་པོའི་བྱང་
ཆུབ་སེམས་སུ་མངོན་དུ་གྱུར་པའོ། །དམར་ནི་གྲུབ་པ་ཆེན་པོའི་མངོན་དུ་གྱུར་པའི་
སེམས་དམར། ཐག་ནི་གྲུབ་པ་ཆེན་པོའི་མངོན་དུ་གྱུར་པའི་སེམས་ལ་འགྲིབ་པ་
གཅད། སྟོབས་མངོན་དུ་གྱུར་པ་ཇི་ལྟར་གནས་པ་ནི་གྱུར་པ་དང་། མ་གྲུབ་པ་
གཉིས་སུ་མེད་པའི་བྱང་ཆུབ་སེམས་སུ་གནས་སོ། །དམར་ནི་གྲུབ་པ་དང་མ་གྲུབ་པ་
གཉིས་སུ་མེད་པའི་སེམས་དམར། ཐག་ནི་གྲུབ་བོ་སྙམས་པའི་ཤེས་བྱ་ཐག་གཅད།
འོན་ཏང་ན་གྲུབ་པའི་སྒོ་ནས་སངས་རྒྱས་པའི་འབྲས་བུ་གྲུབ་པའོ། །ཐིག་ལེའི་ཡིད་ཅི་
ལ་ཆེས་པ་ནི། བྱང་ཆུབ་ཀྱི་སེམས་ཐིག་ལེ་ཉག་གཅིག་མ་དང༌། ཀུན་འབྱུང་གི་ཁྱད་
པར་ལ་ཡིད་ཆེས། དམར་ནི་བྱང་ཆུབ་སེམས་ཐིག་ལེ་ཉག་གཅིག་མ་དམར་ལ། ཐག་
ནི་ཀུན་འབྱུང་ཐམས་ཅད་ཀྱི་མཐའ་ལས་འདས་པར་གཅོད། ཐིག་ལེ་མངོན་དུ་གྱུར་
པ་ནི། ཀུན་འབྱུང་ཡེ་ནས་མི་མངའ་སྟེ། ཐིག་ལེ་ཆེན་པོ་ཉག་གཅིག་ཏུ་མངོན་དུ་གྱུར་
པའོ། །དམར་ནི་ཐིག་ལེ་མངོན་དུ་གྱུར་པའི་སེམས་དམར། ཐག་ནི་ཐིག་ལེ་མངོན་དུ་
486

སེམས་སྡེ། གབ་འགྲེལ་རྒྱ་ཆེར་བཤད་པ།
གྱུར་པ་ལ་འགྲིབ་པ་གཅད། ཐིག་ལེ་མངོན་དུ་གྱུར་པ་ཇི་ལྟར་གནས་པའི་ཅེས་པ།
ཀུན་འབྱུང་དང་ཐིག་ལེ་གཉིས་ཀྱི་མཐའ་ལས་འདས་པའི་བྱང་ཆུབ་སེམས་སུ་གནས།
དམར་ནི་མཐའ་ལས་འདས་པའི་ཐིག་ལེ་ཆེན་པོའི་སེམས་དམར། ཐག་ནི་ཐིག་ལེ་
ཆེན་པོ་རང་ལ་ཡོད་དོ་སྙམས་པའི་ཐག་གཅད། འོན་ཏང་ན་ཐིག་ལེ་ཆེན་པོའི་སྒོ་ནས་
སངས་རྒྱས་པའི་འབྲས་བུ་ཐོབ་པའོ། །དགོངས་པའི་ཡིད་ཅི་ལ་ཆེས་པ་ནི། དགོངས་
པ་ཟབ་མོ་དང་གཡོ་རྩོལ་གཉིས་ཀྱི་ཁྱད་པར་ལ་ཡིད་ཆེས་པའོ། །དམར་ནི་དགོངས་
པ་ཟབ་མོའི་སེམས་དམར། ཐག་ནི་གཡོ་ཞིང་རྩོལ་བར་བྱེད་པ་ཐམས་ཅད་གཅད།
དགོངས་པ་མངོན་དུ་གྱུར་པ་ནི། གཡོ་རྩོལ་ཡེ་ནས་མི་མངའ་སྟེ། དགོངས་པ་ཟབ་
མོའི་དོན་མངོན་དུ་གྱུར་པའོ། །དམར་ནི་དགོངས་པ་མངོན་དུ་གྱུར་པའི་སེམས་
དམར། ཐག་ནི་དགོངས་པ་མངོན་དུ་གྱུར་པའི་སེམས་ལ་འགྲིབ་པ་གཅད། དགོངས་
པ་མངོན་དུ་གྱུར་པ་ཇི་ལྟར་གནས་པ་ནི། བསམ་རྟོག་གཉིས་ཀྱི་མཐའ་ལས་འདས་
པའི་བྱང་ཆུབ་སེམས་སུ་གནས། དམར་ནི་བསམ་རྟོག་གཉིས་ཀྱི་མཐའ་ལས་འདས་
པའི་བྱང་ཆུབ་སེམས་དམར། ཐག་ནི་དགོངས་པ་ལྷུན་གྱིས་གྲུབ་བོ་སྙམས་པའི་ཤེས་
བྱ་ཐག་གཅད། འོན་ཏང་ན་དགོངས་པ་ཟབ་མོའི་སྒོ་ནས་འབྲས་བུ་ཐོབ་ཅེས་བྱའོ། །
ཏིང་ངེ་འཛིན་གྱི་ཡིད་ཅི་ལ་ཆེས་པ་ནི། ཏིང་ངེ་འཛིན་གསལ་བའི་སེམས་དང༌།
འགྱུར་ལྡོག་འཁྲུལ་པའི་ཁྱད་པར་ལ་ཡིད་ཆེས། དམར་ནི་ཏིང་ངེ་འཛིན་གསལ་བའི་
བྱང་ཆུབ་སེམས་དམར། ཐག་ནི་འགྱུར་ལྡོག་བྱེད་པའི་བློ་ལས་འདས་པར་གཅད།
ཏིང་ངེ་འཛིན་མངོན་དུ་གྱུར་པ་ནི། འགྱུར་ལྡོག་ཡེ་ནས་མི་མངའ་སྟེ། ཏིང་ངེ་འཛིན་
ཟབ་མོ་མངོན་དུ་གྱུར་པའོ། །དམར་ནི་ཏིང་ངེ་འཛིན་ཟབ་མོ་གསལ་བའི་བྱང་ཆུབ་
སེམས་དམར། ཐག་ནི་ཏིང་ངེ་འཛིན་ཟབ་མོ་མངོན་དུ་གྱུར་པའི་བྱང་ཆུབ་སེམས་ལ་
འགྲིབ་པ་གཅད། ཏིང་ངེ་འཛིན་མངོན་དུ་གྱུར་པ་ཇི་ལྟར་གནས་པ་ནི། འགྱུར་བ་
487

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དང་མི་འགྱུར་བ་གཉིས་ཀྱི་མཐའ་ལས་འདས་པའི་སེམས་སུ་གནས། དམར་ནི་འགྱུར་
བ་དང་མི་འགྱུར་བའི་མཐའ་ལས་འདས་པའི་སེམས་དམར། ཐག་ནི་མི་འགྱུར་བ་ལ་
གསལ་ལོ་སྙམས་པའི་ཤེས་བྱ་གཅད། འོན་ཏང་ན་ཏིང་ངེ་འཛིན་གསལ་བའི་སྒོ་ནས་
འབྲས་བུ་ཐོབ་ཅེས་བྱའོ། །ལམ་གྱི་ཡིད་ཅི་ལ་ཆེས་པའི་དམར་ཐག་ནི། འཁོར་བ་དང་
བགྲོད་དུ་མེད་པ་ལ་ཡིད་ཆེས། དམར་ནི་བགྲོད་དུ་མེད་པའི་ལམ་དམར། ཐག་ནི་
འཁོར་བ་རྒྱུ་དྲུག་གི་ཐག་གཅད། ལམ་ནི་རྣམ་པ་ཐམས་ཅད་མངོན་དུ་གྱུར་པ་ནི།
འཁོར་བ་ཡེ་ནས་མི་མངའ་སྟེ། ཐར་པ་ཆེན་པོའི་སེམས་མངོན་དུ་གྱུར་པའོ། །དམར་
ནི་ཐར་པ་ཆེན་པོའི་སེམས་དམར། ཐག་ནི་ཐར་པ་ཆེན་པོའི་སེམས་ལ་འགྲིབ་པ་
གཅད། ལམ་གྱི་རྣམ་པ་ཐམས་ཅད་མངོན་དུ་གྱུར་པ་ཇི་ལྟར་གནས་པ་ནི། ཐར་པ་
དང་འཁོར་བའི་མཐའ་ལས་འདས་པའི་བྱང་ཆུབ་སེམས་སུ་གནས་པའོ། །དམར་ནི་
མཐའ་ལས་འདས་པའི་སེམས་དམར། ཐག་ནི་ཐར་རོ་སྙམས་པའི་ཤེས་བྱ་གཅད།
འོན་ཏང་ན་འཁོར་བ་བགྲོད་དུ་མེད་པའི་སྒོ་ནས་མྱ་ངན་ལས་འདས་པའི་འབྲས་བུ་
ཐོབ་ཅེས་བྱའོ། །རྒྱུ་འབྲས་ཐམས་ཅད་ཡིད་ཅི་ལ་ཆེས་པའི་དམར་ཐག་ནི། རྒྱུ་མི་རྟག་
པ་དང་འབྲས་བུ་གཡུང་དྲུང་གཉིས་ཀྱི་ཁྱད་པར་ལ་ཡིད་ཆེས། དམར་ནི་འབྲས་བུ་
གཡུང་དྲུང་ཆེན་པོའི་སེམས་དམར། ཐག་ནི་རྒྱུ་མི་རྟག་པ་གཟུགས་ཀྱི་ཕུང་པོ་གཅད།
རྒྱུ་འབྲས་མངོན་དུ་གྱུར་པ་ནི། གཟུང་འཛིན་ཐམས་ཅད་དང་བྲལ་བའི་བྱང་ཆུབ་
སེམས་མངོན་དུ་གྱུར་པའོ། །དམར་ནི་གཟུང་འཛིན་དང་བྲལ་བའི་བྱང་ཆུབ་སེམས་
དམར། ཐག་ནི་གཟུང་འཛིན་དང་བྲལ་ལོ་སྙམས་པའི་ཤེས་བྱ་གཅད། རྒྱུ་འབྲས་
མངོན་དུ་གྱུར་པ་ཇི་ལྟར་གནས་པ་ནི། རྒྱུ་འབྲས་གཉིས་སུ་མེད་པའི་བྱང་ཆུབ་ཀྱི་
སེམས་བདེ་བ་ཆེན་པོ། ལྷུན་གྱིས་གྲུབ་པར་གནས་པའོ། །དམར་ནི་རྒྱུ་འབྲས་གཉིས་
སུ་མེད་པའི་སེམས་དམར། ཐག་ནི་དམར་རོ་སྙམས་པའི་ཤེས་བྱ་གཅད། འོན་ཏང་
488

སེམས་སྡེ། གབ་འགྲེལ་རྒྱ་ཆེར་བཤད་པ།
ན་འབྲས་བུ་གཡུང་དྲུང་གི་སྒོ་ནས་འབྲས་བུ་ཐོབ་ཅེས་བྱའོ། །སྣང་སྲིད་ཐམས་ཅད་
ཡིད་ཅི་ལ་ཆེས་པའི་དམར་ཐག་ནི། སྣང་སྲིད་ཐམས་ཅད་མི་རྟག་པ་ལ་ཡིད་ཆེས།
དམར་ནི་ནམ་མཁའ་སྟོང་ཞིང་བདག་མེད་པ་དམར། ཐག་ནི་འབྱུང་བ་དང་སྣང་
སྲིད་མི་རྟག་པ་གཅད། སྣང་སྲིད་མངོན་དུ་གྱུར་པ་ནི། ནམ་མཁའི་རང་བཞིན་ལས་
གཞན་ཅི་ཡང་མི་སྣང་བར་མངོན་དུ་གྱུར་པའོ། །དམར་ནི་སྣང་བ་མེད་པའི་ནམ་
མཁའ་དམར། ཐག་ནི་སྣང་བ་མེད་པ་ལ་སྣང་བ་གཡོ་བ་གཅད། སྣང་སྲིད་མངོན་དུ་
གྱུར་པ་ཇི་ལྟར་གནས་པ་ནི། ཡོད་མེད་གཉིས་ཀྱི་མཐའ་ལས་འདས་ཏེ་གནས།
དམར་ནི་མཐའ་ལས་འདས་པའི་ཀློང་དམར། ཐག་ནི་བསྐལ་པ་དང་སྲིད་པ་ཐམས་
ཅད་གཅད། འོན་ཏང་ན་ནམ་མཁའ་སྣང་ལ་རང་བཞིན་མེད་པ་རྟོགས་པའི་སྒོ་ནས་
འབྲས་བུ་ཐོབ་ཅེས་བྱའོ། །བཟོད་པ་ཐམས་ཅད་ཡིད་ཅི་ལ་ཆེས་པ་ནི། བདེ་སྡུག་
གཉིས་ཀྱི་ཁྱད་པར་ལ་ཆེས། དམར་ནི་བཟོད་པ་ཆེན་པོའི་བྱང་ཆུབ་སེམས་དམར།
ཐག་ནི་སྡུག་བསྔལ་དང་དགྲ་ཚོགས་ཐམས་ཅད་གཅད། བཟོད་པ་མངོན་དུ་གྱུར་པ་
ནི། དགྲ་ཚོགས་ཡེ་ནས་མི་མངའ་སྟེ། བཟོད་ཐོབ་རྒྱལ་པོའི་སེམས་སུ་མངོན་དུ་གྱུར་
པའོ། །དམར་ནི་བཟོད་ཐོབ་མངོན་དུ་གྱུར་པའི་སེམས་དམར། ཐག་ནི་བཟོད་ཐོབ་
མངོན་དུ་གྱུར་པ་ལ་སྒྲིབ་པ་གཅད། བཟོད་པ་མངོན་དུ་གྱུར་པ་ཇི་ལྟར་གནས་པ་ནི།
བྱུང་ཚོར་གཉིས་ཀྱི་མཐའ་ལས་འདས་པའི་བྱང་ཆུབ་སེམས་སུ་གནས། དམར་ནི་བྱུང་
ཚོར་མེད་པའི་སེམས་དམར། ཐག་ནི་བཟོད་པ་ཐོབ བོ་སྙམས་པ་ཐག་གཅད། འོན་
ཏང་ན་བཟོད་པ་ཆེན་པོའི་སྒོ་ནས་འབྲས་བུ་ཐོབ་ཅེས་བྱའོ། །ཐུགས་རྗེ་ཆེན་པོའི་ཡིད་
ཅི་ལ་ཆེས་པ་ནི། ཉོན་མོངས་པ་དང་ཐུགས་རྗེ་གཉིས་ཀྱི་ཁྱད་པར་ལ་ཡིད་ཆེས།
དམར་ནི་ཐུགས་རྗེ་ཆེན་པོ་དང་ལྡན་པའི་བྱང་ཆུབ་སེམས་དམར། ཐག་ནི་ཉོན་
མོངས་པ་བརྒྱད་ཁྲི་བཞི་སྟོང་བཅད། ཐུགས་རྗེ་མངོན་དུ་གྱུར་པ་ནི། ཉོན་མོངས་པ་
489

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཡེ་ནས་མི་མངའ་སྟེ། 
ཐུགས་རྗེ་ཆེན་པོ་དཔག་ཏུ་མེད་པའི་བྱང་ཆུབ་སེམས་སུ་གྱུར་
པའོ། །དམར་ནི་དཔག་ཏུ་མེད་པའི་བྱང་ཆུབ་སེམས་དམར། ཐག་ནི་ཐུགས་རྗེ་ཆེན་
པོ་དང་ལྡན་པའི་སེམས་ལ་འགྲུབ་པ་གཅད། ཐུགས་རྗེ་ཆེན་པོ་མངོན་དུ་གྱུར་པ་ཇི་
ལྟར་གནས་པ་ནི། ཉོན་མོངས་པ་དང་ཐུགས་རྗེ་འཛིན་པ་ཐམས་ཅད་ཀྱི་མཐའ་ལས་
འདས་པར་གནས་པ། དམར་ནི་ཉོན་མོངས་པ་དང་ཐུགས་རྗེ་གཉིས་ཀྱི་མཐའ་ལས་
འདས་པའི་སེམས་དམར། ཐག་ནི་ཐུགས་རྗེ་ཆེན་པོ་དང་ལྡན་ནོ་སྙམས་པའི་ཤེས་བྱ་
གཅད། འོན་ཏང་ན་ཐུགས་རྗེ་ཆེན་པོའི་སྒོ་ནས་སངས་རྒྱས་པའི་འབྲས་བུ་ཐོབ་ཅེས་
བྱའོ། །སྦྱིན་པ་ཐམས་ཅད་ཡིད་ཅི་ལ་ཆེས་པ་ནི། ཉོན་མོངས་པའི་འདོད་ཆགས་དང་།
སྦྱིན་པ་ཆེན་པོའི་སེམས་ཀྱི་ཁྱད་པར་ལ་ཡིད་ཆེས། དམར་ནི་སྦྱིན་པ་ཆེན་པོའི་བྱང་
ཆུབ་སེམས་དམར། ཐག་ནི་ཉོན་མོངས་པའི་འདོད་ཆགས་ཐམས་ཅད་གཅད། སྦྱིན་
པ་མངོན་དུ་གྱུར་པ་ནི། འདོད་ཆགས་ཡེ་ནས་མི་མངའ་བའི་བྱང་ཆུབ་སེམས་མངོན་
དུ་གྱུར་པའོ། །དམར་ནི་འདོད་ཆགས་མི་མངའ་བའི་སེམས་དམར། ཐག་ནི་དེ་ལ་
འགྲིབ་པའི་ཐག་གཅད། སྦྱིན་པ་མངོན་དུ་གྱུར་པ་ཇི་ལྟར་གནས་པ་ནི། འདོད་
ཆགས་དང་སྦྱིན་པ་གཉིས་སུ་འཛིན་པའི་མཐའ་ལས་འདས་ཏེ་གནས། དམར་ནི་
འདོད་ཆགས་དང་སྦྱིན་པའི་མཐའ་ལས་འདས་པའི་སེམས་དམར། ཐག་ནི་འདོད་
ཆགས་དང་སྦྱིན་པ་གཉིས་ཀྱི་མཐའ་ལས་འདས་སོ་སྙམས་པའི་ཐག་གཅད། འོན་ཏང་
ན་སྦྱིན་པ་ཆེན་པོའི་སྒོ་ནས་འབྲས་བུ་ཐོབ་ཞེས་བྱའོ། །མན་ངག་ཐམས་ཅད་ཡིད་ཅི་
ལ་ཆེས་པ་ནི། བྱང་ཆུབ་ཀྱི་སེམས་གཏན་ལ་ཕབ་པ་དང་། མ་ཕབ་པ་གཉིས་ལ་ཡིད་
ཆེས། དམར་ནི་བྱང་ཆུབ་ཀྱི་སེམས་ཐོག་ཏུ་ཕེབ་པས་དམར། ཐག་ནི་མ་ཡིན་པས་
བསླུ་བ་གཅད། མན་ངག་མངོན་དུ་གྱུར་པ་ནི། མ་ཡིན་པས་བསླུ་བ་མེད་པའི་བྱང་
ཆུབ་སེམས་མངོན་དུ་གྱུར་པའོ། །དམར་བ་ནི་མ་ཡིན་པས་བསླུ་བ་མེད་པའི་བྱང་
490

སེམས་སྡེ། གབ་འགྲེལ་རྒྱ་ཆེར་བཤད་པ།
ཆུབ་སེམས་དམར་བའོ། །ཐག་ནི་དེ་ལ་འགྲིབ་པ་གཅད། མན་ངག་མངོན་དུ་གྱུར་པ་
ཇི་ལྟར་གནས་པ་ནི། མན་ངག་དང་མན་ངག་མ་ཡིན་པ་གཉིས་ཀྱི་མཐའ་ལས་འདས་
ཏེ་གནས་པའོ། །དམར་ནི་མཐའ་ལས་འདས་པའི་སེམས་དམར། ཐག་ནི་མན་ངག་
གདེང་གི་ཆོད་དོ་སྙམས་པའི་ཐག་གཅད། འོན་ཏང་ན་མན་ངག་ཐོག་ཏུ་ཕེབས་པའི་
སྒོ་ནས་འབྲས་བུ་ཐོབ་ཅེས་བྱའོ། །དམ་ཚིག་ཐམས་ཅད་ཡིད་ཅི་ལ་ཆེས་པ་ནི། དམ་
ཚིག་བླང་དོར་དང་སྲུང་དུ་མེད་པའི་ཁྱད་པར་ལ་ཡིད་ཆེས། དམར་ནི་ཡེ་སྲུང་ཆེན་
པོའི་བྱང་ཆུབ་སེམས་དམར། ཐག་ནི་དམ་ཚིག་བླང་དོར་ཐམས་ཅད་གཅད། དམ་
ཚིག་མངོན་དུ་གྱུར་པ་ནི། བླང་དོར་མེད་པའི་བྱང་ཆུབ་སེམས་དམར་དུ་གྱུར་པའོ། །
དམར་ནི་བླང་དོར་མེད་པའི་བྱང་ཆུབ་སེམས་དམར། ཐག་ནི་དེ་ལས་འགྲིབ་པ་
གཅད། དམ་ཚིག་མངོན་དུ་གྱུར་པ་ཇི་ལྟར་གནས་པ་ནི། བསྲུང་བ་དང་མི་བསྲུང་བ་
གཉིས་ཀྱི་མཐའ་ལས་འདས་པའི་བྱང་ཆུབ་སེམས་སུ་གནས། དམར་ནི་བསྲུང་དང་
མ་བསྲུང་གཉིས་ཀྱི་མཐའ་ལས་འདས་པའི་སེམས་དམར། ཐག་ནི་སྲུང་དུ་མེད་དོ་
སྙམས་པའི་ཤེས་བྱ་གཅད། འོན་ཏང་ན་ཡེ་སྲུང་ཆེན་པོའི་སྒོ་ནས་འབྲས་བུ་ཐོབ་ཅེས་
བྱའོ། །སྨོན་ལམ་ཐམས་ཅད་ཡིད་ཅི་ལ་ཆེས་པ་ནི། རེ་སྨོན་འཆའ་བ་དང་རེ་དོགས་
མེད་པའི་བྱང་ཆུབ་སེམས་ཀྱི་ཁྱད་པར་ལ་ཡིད་ཆེས། དམར་ནི་རེ་དོགས་མེད་པའི་
བྱང་ཆུབ་སེམས་དམར། ཐག་ནི་དེ་ལ་འགྲིབ་པ་གཅད། སྨོན་ལམ་ཐམས་ཅད་
མངོན་དུ་གྱུར་པ་ནི། རེ་བ་དང་དོགས་པ་མེད་པའི་བྱང་ཆུབ་སེམས་སུ་མངོན་དུ་
གྱུར་པའོ། །དམར་བ་ནི་རེ་སྨོན་དང་བྲལ་བའི་སེམས་དམར། ཐག་ནི་དེ་ལ་འགྲིབ་པ་
གཅད། སྨོན་ལམ་མངོན་དུ་གྱུར་པ་ཇི་ལྟར་གནས་པ་ནི། རེ་དོགས་མེད་པ་དང་རེ་
སྨོན་འཆའ་བ་གཉིས་ཀྱི་མཐའ་ལས་འདས་ཏེ་གནས། དམར་ནི་མཐའ་ལས་འདས་
པའི་སེམས་དམར། ཐག་ནི་རེ་དོགས་མེད་དོ་སྙམས་པའི་ཤེས་བྱ་གཅད། འོན་ཏང་
491

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ན་རེ་དོགས་མེད་པའི་སྒོ་ནས་འབྲས་བུ་ཐོབ་ཅེས་བྱའོ། །བྱམས་པ་ཐམས་ཅད་ཡིད་ཅི་
ལ་ཆེས་པའི་དམར་ཐག་ནི། ཞེ་སྡང་དང་བྱམས་པ་གཉིས་ཀྱི་ཁྱད་པར་ལ་ཡིད་ཆེས།
དམར་ནི་བྱམས་པ་ཆེན་པོའི་བྱང་ཆུབ་སེམས་དམར། ཐག་ནི་ཞེ་སྡང་གི་གདུག་པ་
གཅད། བྱམས་པ་མངོན་དུ་གྱུར་པ་ནི། ཞེ་སྡང་ཡེ་ནས་མི་མངའ་བའི་བྱང་ཆུབ་
སེམས་སུ་གྱུར་པའོ། །དམར་ནི་ཞེ་སྡང་མི་མངའ་བའི་བྱང་ཆུབ་སེམས་དམར། ཐག་
ནི་ཞེ་སྡང་མི་མངའ་བའི་སེམས་ལ་འགྲིབ་པ་གཅད། བྱམས་པ་མངོན་དུ་གྱུར་པ་ཇི་
ལྟར་གནས་པ་ནི། ཞེ་སྡང་བྱམས་པ་གཉིས་ཀྱི་མཐའ་ལས་འདས་ཏེ་གནས། དམར་
ནི་བྱམས་སྡང་གཉིས་ཀྱི་མཐའ་ལས་འདས་པའི་སེམས་དམར། ཐག་ནི་བྱམས་སྡང་
གཉིས་ཀྱི་མཐའ་ལས་འདས་སོ་སྙམས་པ་གཅད། འོན་ཏང་ན་བྱམས་པ་ཆེན་པོའི་སྒོ་
ནས་འབྲས་བུ་ཐོབ་ཅེས་བྱའོ། །ཞི་བ་ཐམས་ཅད་ཡིད་ཅི་ལ་ཆེས་པ་ནི། ཞི་བ་དང་ང་
རྒྱལ་གྱི་ཁྱད་པར་ལ་ཡིད་ཆེས། དམར་ནི་ཞི་བ་ཆེན་པོའི་བྱང་ཆུབ་སེམས་དམར།
ཐག་ནི་ཉོན་མོངས་པའི་ང་རྒྱལ་གཅད། ཞི་བ་མངོན་དུ་གྱུར་པ་ནི། ང་རྒྱལ་ཡེ་ནས་
མི་མངའ་བའི་བྱང་ཆུབ་སེམས་སུ་མངོན་དུ་གྱུར་པའོ། །དམར་ནི་ང་རྒྱལ་མི་མངའ་
བའི་བྱང་ཆུབ་སེམས་དམར། ཐག་ནི་ང་རྒྱལ་མེད་པའི་བྱང་ཆུབ་སེམས་ལ་འགྲིབ་པ་
གཅད། ཞི་བ་མངོན་དུ་གྱུར་པ་ཇི་ལྟར་གནས་པ་ནི། ང་རྒྱལ་དང་ཞི་བ་གཉིས་ཀྱི་
མཐའ་ལས་འདས་པར་གནས། དམར་ནི་ང་རྒྱལ་དང་ཞི་བ་གཉིས་ཀྱི་མཐའ་ལས་
འདས་པའི་སེམས་དམར། ཐག་ནི་མཐའ་ལས་འདས་སོ་སྙམས་པའི་ཤེས་བྱ་གཅད།
འོན་ཏང་ན་ཞི་བ་ཆེན་པོའི་སྒོ་ནས་འབྲས་བུ་ཐོབ་ཅེས་བྱའོ། །གསལ་བ་ཐམས་ཅད་
ཡིད་ཅི་ལ་ཆེས་པ་ནི། གསལ་བ་དང་རྨོངས་པ་གཉིས་ཀྱི་ཁྱད་པར་ལ་ཡིད་ཆེས།
དམར་ནི་གསལ་བ་ཆེན་པོའི་བྱང་ཆུབ་སེམས་དམར། ཐག་ནི་ཉོན་མོངས་པའི་རྨོངས་
པ་གཅད། སགསལ་བ་མངོན་དུ་གྱུར་པ་ནི། རྨོངས་པ་ཡེ་ནས་མི་མངའ་བའི་བྱང་ཆུབ་
492

སེམས་སྡེ། གབ་འགྲེལ་རྒྱ་ཆེར་བཤད་པ།
སེམས་སུ་མངོན་དུ་གྱུར་པའོ། །དམར་ནི་རྨོངས་པ་མི་མངའ་བའི་སེམས་དམར།
ཐག་ནི་རྨོངས་པ་མེད་པའི་སེམས་ལ་འགྲིབ་པ་གཅད། གསལ་བ་མངོན་དུ་གྱུར་པ་ཇི་
ལྟར་གནས་པ་ནི། གསལ་བ་དང་རྨོངས་པ་གཉིས་ཀྱི་མཐའ་ལས་འདས་པར་གནས།
དམར་ནི་གསལ་བ་དང་རྨོངས་པ་གཉིས་ཀྱི་མཐའ་ལས་འདས་པའི་སེམས་དམར།
ཐག་ནི་གསལ་ལོ་སྙམས་པའི་ཤེས་བྱ་གཅད། འོན་ཏང་ན་གསལ་བ་ཆེན་པོའི་སྒོ་ནས་
འབྲས་བུ་ཐོབ་ཅེས་བྱའོ། །ཡངས་པ་ཐམས་ཅད་ཡིད་ཅི་ལ་ཆེས་པ་ནི། ཡངས་པ་དང་
ཕྲག་དོག་གཉིས་ཀྱི་ཁྱད་པར་ལ་ཡིད་ཆེས། དམར་ནི་ཡངས་པ་ཆེན་པོའི་བྱང་ཆུབ་
སེམས་དམར། ཐག་ནི་ཉོན་མོངས་པའི་ཕྲག་དོག་གཅད། ཡངས་པ་མངོན་དུ་གྱུར་
པ་ནི། ཕྲག་དོག་ཡེ་ནས་མི་མངའ་བའི་བྱང་ཆུབ་སེམས་སུ་མངོན་དུ་གྱུར་པའོ། །
དམར་ནི་ཕྲག་དོག་ཡེ་ནས་མི་མངའ་བའི་བྱང་ཆུབ་སེམས་དམར། ཐག་ནི་ཡངས་པ་
ཆེན་པོའི་བྱང་ཆུབ་སེམས་ལ་འགྲིབ་པ་གཅད། ཡངས་པ་མངོན་དུ་གྱུར་པ་ཇི་ལྟར་
གནས་པ་ནི། ཡངས་པ་དང་ཕྲག་དོག་གཉིས་ཀྱི་མཐའ་ལས་འདས་པའི་བྱང་ཆུབ་
སེམས་སུ་གནས། དམར་བ་ནི་ཡངས་པ་དང་ཕྲག་དོག་གཉིས་ཀྱི་མཐའ་ལས་འདས་
པའི་བྱང་ཆུབ་སེམས་དམར། ཐག་ནི་ཡངས་པ་དང་ཕྲག་དོག་གཉིས་ཀྱི་མཐའ་ལས་
འདས་སོ་སྙམ་པ་གཅད། འོན་ཏང་ན་ཡངས་པ་ཆེན་པོའི་སྒོ་ནས་འབྲས་བུ་ཐོབ་ཅེས་
བྱའོ། །ཡོན་ཏན་ཐམས་ཅད་ཡིད་ཅི་ལ་ཆེས་པ་ནི། བྱང་ཆུབ་སེམས་ཀྱི་ཡོན་ཏན་
དང༌། གཟུགས་འཛིན་གྱི་ཁྱད་པར་ལ་ཡིད་ཆེས། དམར་ནི་ཡོན་ཏན་ཆེན་པོའི་བྱང་
ཆུབ་སེམས་དམར། ཐག་ནི་གཟུགས་འཛིན་གྱི་སྐྱོན་གཅད། ཡོན་ཏན་མངོན་དུ་གྱུར་
པ་ནི། གཟུགས་འཛིན་སྐྱོན་དང་བྲལ་ནས། བྱང་ཆུབ་སེམས་སུ་མངོན་དུ་གྱུར་པའོ། །
དམར་ནི་གཟུགས་འཛིན་དང་བྲལ་བའི་བྱང་ཆུབ་སེམས་དམར། ཐག་ནི་གཟུགས་
འཛིན་སྐྱོན་དང་བྲལ་བའི་བྱང་ཆུབ་སེམས་ལ་འགྲིབ་པ་གཅད། ཡོན་ཏན་མངོན་དུ་
493

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྱུར་པ་ཇི་ལྟར་གནས་པ་ནི། སྐྱོན་དང་ཡོན་ཏན་གཉིས་སུ་འཛིན་པའི་མཐའ་ལས་
འདས་པའི་བྱང་ཆུབ་སེམས་སུ་གནས། དམར་ནི་སྐྱོན་དང་ཡོན་ཏན་ལས་འདས་པའི་
སེམས་དམར། ཐག་ནི་སྐྱོན་དང་ཡོན་ཏན་གཉིས་ཀྱི་མཐའ་ལས་འདས་སོ་སྙམས་པའི་
ཤེས་བྱ་གཅད། འོན་ཏང་ན་ཡོན་ཏན་ཆེན་པོའི་སྒོ་ནས་འབྲས་བུ་ཐོབ་ཅེས་བྱའོ། །
ཕྲིན་ལས་ཐམས་ཅད་ཡིད་ཅི་ལ་ཆེས་པ་ནི། ལྷུན་གྱིས་གྲུབ་པ་དང་རྩོལ་བ་གཉིས་ཀྱི་
ཁྱད་པར་ལ་ཡིད་ཆེས། དམར་ནི་ལྷུན་གྱིས་གྲུབ་པའི་བྱང་ཆུབ་སེམས་དམར། ཐག་
ནི་སྒྱུ་མའི་ལས་དང་རྩོལ་བ་གཅད། འཕྲིན་ལས་མངོན་དུ་གྱུར་པ་ནི། རྩོལ་བ་མེད་
པ་ལྷུན་གྱིས་གྲུབ་པའི་བྱང་ཆུབ་སེམས་སུ་གནས། དམར་ནི་རྩོལ་བ་དང་བྲལ་བའི་
བྱང་ཆུབ་སེམས་དམར། ཐག་ནི་སྒྱུ་མའི་ལས་རྩོལ་བ་ཐམས་ཅད་གཅད། ཕྲིན་ལས་
མངོན་དུ་གྱུར་པ་ཇི་ལྟར་གནས་པ་ནི། རྩོལ་བ་དང་མི་རྩོལ་བ་གཉིས་སུ་མེད་པའི་
བྱང་ཆུབ་སེམས་སུ་གནས། དམར་ནི་རྩོལ་བ་དང་མི་རྩོལ་བའི་མཐའ་ལས་འདས་
པའི་སེམས་དམར། ཐག་ནི་རྩོལ་བ་དང་མི་རྩོལ་བ་གཉིས་ཀྱི་མཐའ་ལས་འདས་སོ་
སྙམས་པ་གཅད། འོན་ཏང་ན་ལྷུན་གྱིས་གྲུབ་པའི་སྒོ་ནས་འབྲས་བུ་ཐོབ་ཅེས་བྱའོ། །
སྐུ་ཐམས་ཅད་ཡིད་ཅི་ལ་ཆེས་པ་ནི། གཡུང་དྲུང་སྐུ་མི་འགྱུར་བ་དང་། སྒྱུ་མའི་
གཟུགས་འཆི་འཕོ་བྱེད་པའི་ཁྱད་པར་ལ་ཡིད་ཆེས། དམར་ནི་གཡུང་དྲུང་མི་འགྱུར་
བའི་སྐུ་དམར། ཐག་ནི་གཟུགས་འཛིན་སྒྱུ་མ་འཆི་འཕོ་བྱེད་པ་གཅད། སྐུ་མངོན་དུ་
གྱུར་པ་ནི། དུས་གསུམ་དུ་འགྱུར་བ་མེད་པའི་སྐུ་གཟུགས་འཛིན་དང་བྲལ་བའོ། །
དམར་ནི་དུས་གསུམ་དུ་འགྱུར་བ་མེད་པའི་སྐུ་དམར། ཐག་ནི་འགྱུར་བ་མེད་པའི་སྐུ་
ལ་འགྲིབ་པ་གཅད། སྐུ་མངོན་དུ་གྱུར་པ་ཇི་ལྟར་གནས་པ་ནི། འགྱུར་བ་དང་མི་
འགྱུར་བ་གཉིས་སུ་མེད་པའི་མཐའ་ལས་འདས་པའི་བྱང་ཆུབ་སེམས་སུ་གནས
༢དམར་ནི་མཐའ་ལས་འདས་པའི་བྱང་ཆུབ་སེམས་དམར། ཐག་ནི་འགྱུར་བ་དང་མི་
494

སེམས་སྡེ། གབ་འགྲེལ་རྒྱ་ཆེར་བཤད་པ།
འགྱུར་བ་གཉིས་ཀྱི་མཐའ་ལས་འདས་སོ་སྙམས་པའི་ཤེས་བྱ་ཐག་གཅད། འོན་ཏང་
ན་གཡུང་དྲུང་མི་འགྱུར་བའི་སྒོ་ནས་འབྲས་བུ་ཐོབ་ཅེས་བྱའོ། །གསུང་ཐམས་ཅད་
ཡིད་ཅི་ལ་ཆེས་པའི་དམར་ཐག་ནི། སྒྲ་རུ་གྲགས་པ་དང་རང་བཞིན་མེད་པའི་ཁྱད་
པར་ལ་ཡིད་ཆེས། དམར་ནི་བྱང་ཆུབ་སེམས་ཀྱི་གསུང་རང་བཞིན་མེད་པ་དམར།
ཐག་ནི་ང་རྒྱལ་ལས་འབྱུང་བ་བདག་དང་གཞན་དུ་འཛིན་པ་གཅད། གསུང་མངོན་
དུ་གྱུར་པ་ནི། རང་བཞིན་མེད་པའི་གསུང་དུ་མངོན་དུ་གྱུར་པའོ། །དམར་ནི་རང་
བཞིན་མེད་པའི་བྱང་ཆུབ་སེམས་དམར། ཐག་ནི་དེ་ལས་འགྲིབ་པ་གཅད། གསུང་
མངོན་དུ་གྱུར་པ་ཇི་ལྟར་གནས་པ་ནི། སྒྲ་རུ་གྲགས་པ་དང་། རང་བཞིན་མེད་པའི་
མཐའ་ལས་འདས་ཏེ་གནས། དམར་ནི་མཐའ་ལས་འདས་པའི་བྱང་ཆུབ་སེམས་
དམར། ཐག་ནི་སྒྲ་རུ་གྲགས་པ་དང་། རང་བཞིན་མེད་པ་གཉིས་ཀྱི་མཐའ་ལས་
འདས་སོ་སྙམས་པའི་ཤེས་བྱ་གཅད། འོན་ཏང་ན་གསུང་རང་བཞིན་མེད་པའི་སྒོ་
ནས་འབྲས་བུ་ཐོབ་ཅེས་བྱའོ། །ཐུགས་ཡིད་ཅི་ལ་ཆེས་པ་ནི། མཉམ་ཉིད་འཁྲུལ་པ་
མེད་པའི་ཐུགས་དང༌། ཉོན་མོངས་པ་ལ་ཕྱིར་ལྡོག་པའི་ཁྱད་པར་ལ་ཡིད་ཆེས།
དམར་ནི་མཉམ་ཉིད་འཁྲུལ་པ་མེད་པའི་ཐུགས་དམར། ཐག་ནི་ཉོན་མོངས་པ་ལ་
ཕྱིར་ལྡོག་པ་གཅད། ཐུགས་མངོན་དུ་གྱུར་པ་ནི། ཉོན་མོངས་པ་ལ་ཕྱིར་མི་ལྡོག་པའི་
བྱང་ཆུབ་སེམས་སུ་གནས་པའོ། །དམར་ནི་ཉོན་མོངས་པ་ལས་ཕྱིར་མི་ལྡོག་པའི་
སེམས་དམར། ཐག་ནི་ཉོན་མོངས་པ་ལ་ཕྱིར་མི་ལྡོག་པའི་འགྲིབ་པ་གཅད། ཐུགས་
མངོན་དུ་གྱུར་པ་ཇི་ལྟར་གནས་པ་ནི། ཕྱིར་ལྡོག་པ་དང་མི་ལྡོག་པ་གཉིས་ཀྱི་མཐའ་
ལས་འདས་པའི་ཐུགས་ཉིད་ནམ་མཁའ་དང་འདྲ་བར་གནས། དམར་ནི་ལྡོག་པ་
དང་མི་ལྡོག་པ་གཉིས་ཀྱི་མཐའ་ལས་འདས་པ་དམར། ཐག་ནི་ཐུགས་ཉིད་ནམ་
མཁའ་དང་འདྲ་བ་རྟོགས་སོ། །སྙམས་པ་ཐག་གཅད། འོན་ཏང་མཉམ་ཉིད་འཁྲུལ་
495

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་མེད་པའི་སྒོ་ནས་འབྲས་བུ་ཐོབ་ཅེས་བྱའོ། །ཐབས་དང་རྫུ་འཕྲུལ་ཡིད་ཅི་ལ་ཆེས་
པ་ནི། ཐབས་དང་རྫུ་འཕྲུལ་དང་ལྡན་པའི་བྱང་ཆུབ་སེམས་དང་། ཐབས་མེད་ཤེས་
རབ་དང་བྲལ་བ་གཉིས་ལ་ཡིད་ཆེས། དམར་ནི་བྱང་ཆུབ་སེམས་ཐབས་དང་རྫུ་
འཕྲུལ་དང་ལྡན་པའི་སེམས་དམར། ཐག་ནི་ཐབས་མེད་འཁྲུལ་པའི་བློ་གཅད།
ཐབས་དང་རྫུ་འཕྲུལ་མངོན་དུ་གྱུར་པ་ནི། ཐབས་ཆེན་དབྱིངས་ལ་རོལ་པའི་བྱང་
ཆུབ་སེམས་སུ་མངོན་དུ་གྱུར་པའོ། །དམར་ནི་ཐབས་ཆེན་དབྱིངས་ལ་རོལ་པའི་བྱང་
ཆུབ་སེམས་དམར། ཐག་ནི་དེ་ལ་འགྲིབ་པ་གཅད། ཐབས་དང་རྫུ་འཕྲུལ་མངོན་དུ་
གྱུར་པ་ཇི་ལྟར་གནས་པ་ནི། ཐབས་དང་ཐབས་མེད་གཉིས་སུ་མེད་པའི་མཐའ་ལས་
འདས་པར་གནས། དམར་ནི་མཐའ་ལས་འདས་པའི་བྱང་ཆུབ་སེམས་དམར། ཐག་
ནི་རྟོགས་སོ་སྙམས་པའི་ཤེས་བྱ་གཅད། འོན་ཏང་ན་རྫུ་འཕྲུལ་དང་ལྡན་པའི་སྒོ་ནས་
འབྲས་བུ་ཐོབ་ཅེས་བྱའོ། །བརྩོན་འགྲུས་ཐམས་ཅད་ཡིད་ཅི་ལ་ཆེས་པ་ནི། བརྩོན་
འགྲུས་ཆེན་པོའི་བྱང་ཆུབ་སེམས་དང༌། བཏང་སྙོམས་འཁྲུལ་པའི་བློ་ལ་ཡིད་ཆེས།
དམར་ནི་བླ་ན་མེད་པར་ཕྱིན་པའི་སེམས་དམར། ཐག་ནི་བཏང་སྙོམས་འཁྲུལ་པ་
ཐམས་ཅད་གཅད། བརྩོན་འགྲུས་མངོན་དུ་གྱུར་པ་ནི། བཏང་སྙོམས་ཡེ་ནས་མི་
མངའ་བའི་བྱང་ཆུབ་སེམས་སུ་མངོན་དུ་གྱུར་པའོ། །དམར་ནི་བཏང་སྙོམས་མེད་
པའི་སེམས་དམར། ཐག་ནི་དེ་ལ་འགྲིབ་པ་གཅད། བརྩོན་འགྲུས་མངོན་དུ་གྱུར་པ་
ཇི་ལྟར་གནས་པ་ནི། བཏང་སྙོམས་དང་བརྩོན་འགྲུས་གཉིས་སུ་འཛིན་པའི་མཐའ་
ལས་འདས་ཏེ་གནས། དམར་ནི་བཏང་སྙོམས་དང་བརྩོན་འགྲུས་གཉིས་ཀྱི་མཐའ་
ལས་འདས་པའི་སེམས་དམར། ཐག་ནི་མཐའ་ལས་འདས་སོ་སྙམས་པའི་ཤེས་བྱ་
གཅད། འོན་ཏང་ན་བླ་ན་མེད་པར་ཕྱིན་པའི་སྒོ་ནས་འབྲས་བུ་ཐོབ་ཅེས་བྱའོ། །སྤྱོད་
པ་ཐམས་ཅད་ཡིད་ཅི་ལ་ཆེས་པའི་དམར་ཐག་ནི། རྣམ་པར་དག་པ་དང་མ་དག་པ་
496

སེམས་སྡེ། གབ་འགྲེལ་རྒྱ་ཆེར་བཤད་པ།
གཉིས་ཀྱི་དོན་ལ་ཡིད་ཆེས། དམར་བ་ནི་རྣམ་པར་དག་པའི་བྱང་ཆུབ་སེམས་དམར།
ཐག་ནི་སྒྱུ་མའི་ལས་རྣམ་པར་དག་པ་གཅད། སྤྱོད་པ་མངོན་དུ་གྱུར་པ་ནི། རྣམ་
པར་མ་དག་པ་ཡེ་ནས་མི་མངའ་བའི་སེམས་མངོན་དུ་གྱུར་པའོ། །དམར་ནི་རྣམ་
པར་མ་དག་པ་ཡེ་ནས་མི་མངའ་བའི་བྱང་ཆུབ་སེམས་དམར། ཐག་ནི་དེ་ལ་འགྲིབ་
པ་གཅད། སྤྱོད་པ་མངོན་དུ་གྱུར་པ་ཇི་ལྟར་གནས་པ་ནི། རྣམ་པར་དག་པ་དང་མ་
དག་པ་གཉིས་སུ་འཛིན་པའི་མཐའ་ལས་འདས་པར་གནས། དམར་ནི་དག་དང་མ་
དག་གཉིས་ཀྱི་མཐའ་ལས་འདས་པའི་སེམས་དམར། ཐག་ནི་དེ་ལྟར་རྟོགས་སོ་
སྙམས་པའི་ཐག་གཅད། འོན་ཏང་ན་རྣམ་པར་དག་པའི་སྒོ་ནས་འབྲས་བུ་ཐོབ་ཅེས་
བྱའོ། །བདེན་པ་ཐམས་ཅད་ཡིད་ཅི་ལ་ཆེས་པ་ནི། བདེན་པ་ཆེན་པོའི་བྱང་ཆུབ་
སེམས་དང་ལོག་པར་ལྟ་བའི་ཁྱད་པར་ལ་ཡིད་ཆེས། དམར་ནི་བདེན་པ་ཆེན་པོའི་
བྱང་ཆུབ་སེམས་དམར། ཐག་ནི་ལོག་པར་ལྟ་བ་གཅད། བདེན་པ་མངོན་དུ་གྱུར་པ་
ནི། ལོག་པར་ལྟ་བ་ཡེ་ནས་མི་མངའ་བའི་བྱང་ཆུབ་སེམས་སུ་གྱུར་པའོ། །དམར་ནི་
ལོག་པར་འཁྲུལ་པ་མི་མངའ་བའི་བྱང་ཆུབ་སེམས་དམར། ཐག་ནི་དེ་ལ་འགྲིབ་པ་
གཅད། བདེན་པ་མངོན་དུ་གྱུར་པ་ཇི་ལྟར་གནས་པ་ནི། ལོག་པར་ལྟ་བ་དང་བདེན་
པར་རྟོགས་པ་གཉིས་ཀྱི་མཐའ་ལས་འདས་པའི་སེམས་སུ་གནས། དམར་ནི་བདེན་
པ་དང་ལོག་པར་ལྟ་བ་གཉིས་ཀྱི་མཐའ་ལས་འདས་པའི་བྱང་ཆུབ་སེམས་དམར།
ཐག་ནི་འདས་སོ་སྙམས་པའི་ཤེས་བྱ་གཅད། འོན་ཏང་ན་བདེན་པ་ཆེན་པོའི་སྒོ་ནས་
འབྲས་བུ་ཐོབ་པའོ། །དཔེ་ཐམས་ཅད་ཡིད་ཅི་ལ་ཆེས་པ་ནི། བྱང་ཆུབ་སེམས་ཀྱི་དཔེ་
ནམ་མཁས་མཚོན་པ་དང་། མཚན་མར་འཛིན་པ་ལ་ཡིད་ཆེས། དམར་ནི་ནམ་
མཁས་མཚོན་པའི་བྱང་ཆུབ་སེམས་དམར། ཐག་ནི་མཚན་མར་འཛིན་པ་ཐམས་ཅད་
གཅད། དཔེ་མངོན་དུ་གྱུར་པ་ནི། བྱང་ཆུབ་སེམས་གཞན་གྱིས་མཚོན་དུ་མེད་པ་
497

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མངོན་པར་གྱུར་པའོ། །དམར་ནི་མཚོན་དུ་མེད་པའི་སེམས་དམར། ཐག་ནི་དེ་ལ་
འགྲིབ་པ་གཅད། དཔེ་མངོན་དུ་གྱུར་པ་ཇི་ལྟར་གནས་པ་ནི། མཚོན་པ་དང་མི་
མཚོན་པ་གཉིས་ཀྱི་མཐའ་ལས་འདས་པའོ། །དམར་ནི་དཔེ་ཡིས་མཚོན་དུ་མེད་པའི་
བྱང་ཆུབ་སེམས་དམར། ཐག་ནི་མཚོན་དུ་མེད་དོ་སྙམས་པའི་ཤེས་བྱ་གཅད། འོན་
ཏང་ན་མཚོན་དུ་མེད་པའི་སྒོ་ནས་འབྲས་བུ་ཐོབ་པའོ། །དོན་ཐམས་ཅད་ཡིད་ཅི་ལ་
ཆེས་པ་ནི། བྱང་ཆུབ་སེམས་ཀྱི་དོན་ཐམས་ཅད་བོན་ཉིད་ལ་འདུས་པ་དང༌། མཚན་
མར་བཏགས་པ་གཉིས་ཀྱི་ཁྱད་པར་ལ་ཡིད་ཆེས། དམར་ནི་བོན་ཉིད་ལ་དོན་འདུས་
པའི་བྱང་ཆུབ་སེམས་དམར། ཐག་ནི་ཚིག་དང་མཚན་མ་ལ་དོན་རྟོགས་པ་གཅད།
དོན་མངོན་དུ་གྱུར་པ་ནི། མཚན་མ་མེད་པའི་བོན་ཉིད་བདེ་བ་ཆེན་པོའི་སེམས་སུ་
མངོན་དུ་གྱུར་པའོ། །དམར་ནི་མཚན་མ་མེད་པའི་བོན་ཉིད་དང་མཉམ་པའི་སེམས་
དམར། ཐག་ནི་དེ་ལ་འགྲིབ་པ་གཅད། དོན་མངོན་དུ་གྱུར་པ་ཇི་ལྟར་གནས་པ་ནི།
བོན་ཉིད་དང་མཚན་མར་འཛིན་པ་གཉིས་ཀྱི་མཐའ་ལས་འདས་པར་གནས། དམར་
ནི་བོན་ཉིད་དང་མཚན་མར་འཛིན་པའི་མཐའ་ལས་འདས་པའི་བྱང་ཆུབ་སེམས་
དམར། ཐག་ནི་རྟོགས་སོ་སྙམས་པའི་ཤེས་བྱ་བྱུང་བ་གཅད། འོན་ཏང་ན་བོན་ཉིད་
ལ་དོན་འདུས་པའི་སྒོ་ནས་འབྲས་བུ་ཐོབ་པའོ། །ཀུན་གཞི་བྱང་ཆུབ་སེམས་ཡིད་ཅི་ལ་
ཆེས་པ་ནི། བག་ཆགས་ཡོད་པའི་ཕྱིར་ནི། ཀུན་གཞི་ཡང་ཡོད་པ་ལ་ཡིད་ཆེས།
དམར་ནི་ཀུན་གཞི་བྱང་ཆུབ་སེམས་དམར། ཐག་ནི་བག་ཆགས་ཐམས་ཅད་གཅད།
ཀུན་གཞི་བྱང་ཆུབ་སེམས་སུ་མངོན་དུ་གྱུར་པ་ནི། བག་ཆགས་མི་མངའ་བའི་ཀུན་
གཞི་བྱང་ཆུབ་སེམས་མངོན་དུ་གྱུར་པའོ། །དམར་ནི་བག་ཆགས་མེད་པའི་ཀུན་གཞི་
དམར། ཐག་ནི་བག་ཆགས་མེད་པའི་ཀུན་གཞི་ལ་འགྲིབ་པ་གཅད། ཀུན་གཞི་མངོན་
དུ་གྱུར་པ་ཇི་ལྟར་གནས་པ་ནི། ཀུན་གཞི་དང་བག་ཆགས་གཉིས་སུ་འཛིན་པའི་
498

གབ་འགྲེལ་རྒྱ་ཆེར་བཤད་པ། 
སེམས་སྡེ། ༼ཞ༽
མཐའ་ལས་འདས་པའི་བྱང་ཆུབ་སེམས་སུ་གནས། དམར་ནི་ཀུན་གཞི་དང་བག་
ཆགས་གཉིས་སུ་འཛིན་པའི་མཐའ་ལས་འདས་པའི་བྱང་ཆུབ་སེམས་དམར། ཐག་ནི་
ཀུན་གཞི་རྟོགས་སོ་སྙམས་པ་གཅད། འོན་ཏང་ན་ཀུན་གཞི་བྱང་ཆུབ་སེམས་ཀྱི་སྒོ་
ནས་འབྲས་བུ་ཐོབ་པའོ། །དམར་ཐག་ཉིད་ཡིད་ཅི་ལ་ཆེས་པ་ནི། བྱང་ཆུབ་སེམས་
བདེ་བ་ཆེན་པོའི་དོན་རྟོགས་པ་འདི། དམར་བར་ཡིད་ཆེས་པའོ། །དམར་ནི་འདི་
ལྟར་སྣང་བ་ཐམས་ཅད་བྱང་ཆུབ་སེམས་སུ་རྟོགས་པའི་དོན་དམར། ཐག་ནི་དེ་ལྟར་
མ་ཡིན་པ་མཚན་མ་བྱུང་བ་གཅད། དམར་ཐག་མངོན་དུ་གྱུར་པ་ནི། མཚན་མར་
བྱུང་བ་ཡེ་ནས་མི་མངའ་བའི་སེམས་སུ་མངོན་དུ་གྱུར་པའོ། །དམར་ནི་མཚན་མར་
བྱུང་བ་མེད་པའི་སེམས་དམར། ཐག་ནི་དེ་ལ་འགྲིབ་པ་གཅད། དམར་ཐག་མངོན་
དུ་གྱུར་པ་ཇི་ལྟར་གནས་པ་ནི། བྱང་ཆུབ་ཀྱི་སེམས་སྤྲོས་པའི་མཚན་མ་དང་བྲལ་བ།
ཐིག་ལེ་ཉག་གཅིག་ཏུ་གསལ་བར་གནས་པའོ། །དམར་ནི་བྱང་ཆུབ་སེམས་ཐིག་ལེ་
ཉག་གཅིག་ཏུ་རྟོགས་པའི་དོན་དམར། ཐག་ནི་གསལ་ལོ་སྙམས་པའི་རྟོག་པ་དང་
ཤེས་བྱ་གཅད། དམར་ཐག་ཐམས་ཅད་ཀྱི་ཚད་ཅིས་གཟུང་བ་ནི། མཉམ་པ་ཉིད་
གཉིས་སུ་མེད་པའི་དོན་གྱིས་གཟུང༌། དམར་ཐག་ཐམས་ཅད་ཀྱི་ལ་གང་གིས་གཅད་
པ་ནི། རྟོགས་པ་ཆེན་པོས་ཀྱང་རྟོགས་སོ་སྙམས་པ་མི་དམིགས་པས་གཅད། དམར་
ཐག་ཐམས་ཅད་ཀྱི་དོན་སེམས་ཉིད་མ་བཅོས་པར་འདུས་སོ། །རིག་པ་དམར་ཐག་
རྫོགས་སོ། ། །
༧ མི་ནུབ་རྒྱལ་མཚན་ཞེས་པ། འབྱུང་བ་དང་སྣང་སྲིད་ལ་མི་ནུབ་པ་ནི། ནམ་
མཁའ་སྟེ། ཅིའི་ཕྱིར་ཞེ་ན། སྲིད་པ་ནི་བསྐལ་པས་ནུབ་པར་བྱེད། བསྐལ་པ་ནི་སྲིད་
པས་ནུབ་པར་བྱེད། འབྱུང་བ་བཞི་ནི་གཅིག་གིས་གཅིག་ནུབ་པར་བྱེད་ན། ནམ་
མཁའ་ལ་ནུབ་པའི་དུས་མེད་པས། དཔེ་མི་ནུབ་པའོ། །དོན་མི་ནུབ་པ་ནི་བོན་ཉིད་
499

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དེ། དེ་ཅིའི་ཕྱིར་ཞེ་ན། བོན་གྱི་སྒོ་མོ་བརྒྱད་ཁྲི་བཞི་སྟོང་དང་། མཚན་མར་བཏགས་
པའི་བོན་ཐམས་ཅད་ནི། ཆེད་འགའ་དུས་ཀྱིས་ནུབ་པར་བྱེད་ཆེད་འགའ་ལས་ཀྱིས་
ནུབ་པར་བྱེད་དེ། བོན་ཉིད་ལ་ནུབ་པའི་དུས་མེད་པས། དོན་མི་ནུབ་པའོ། །རྟགས་
མི་ནུབ་པ་ནི་སེམས་ཉིད་དེ། དེ་ཅིའི་ཕྱིར་ཞེ་ན། ཕུང་པོ་དང་ཁམས་དང་སྐྱེ་མཆེད་
རྣམས་ནི། སྐྱེ་འཆི་མི་རྟག་པའི་ནུབ་པར་བྱེད་དེ། ཀུན་གཞི་བྱང་ཆུབ་སེམས་བདེ་བ་
ཆེན་པོ་ལ། ནུབ་པའི་དུས་མེད་པས་རྟགས་མི་ནུབ་པའོ། །རྒྱལ་བ་ནི། ནུབ་པའི་དུས་
མཐའ་མེད་པའི་བྱང་ཆུབ་སེམས་བདེ་བ་ཆེན་པོའོ། །འཁོར་བ་ཐམས་ཅད་ཀྱི་མཐའ་
ལས་རྒྱལ་བས་སོ། །མཚན་ནི་གོང་དུ་སྨོས་པའི་ཚིག་དེ་ཀ་ཉིད། ཀུན་གཞི་བྱང་ཆུབ་
ཀྱི་སེམས་ཀྱི་མཚན་ཡིན་པས། མི་ནུབ་པའི་རྒྱལ་མཚན་ཅེས་པའོ། ། ཡེ་ཤེས་ནི་ཀུན་
གཞི་བྱང་ཆུབ་ཀྱི་སེམས་བདེ་བ་ཆེན་པོ། ཡེ་མ་བྱུང་མ་སྐྱེས་སྐྱེ་བ་མེད་པར་གདོད་
ནས་དག་པ་སྟེ། གཤེན་རབ་སྒམ་སྟེ་ཡང་མ་མཛད། སེམས་ཅན་སྒྲིན་དེ་ཡང་མ་
བཅོས། ཡེ་ནས་དེ་བཞིན་གནས་པའོ། །དེ་ལྟ་བུའི་དོན་དེ། ཀུན་གཞི་བྱང་ཆུབ་
སེམས་ཀྱིས་གསལ་བར་ཡེ་ནས་ཤེས་པས་ཡེ་ཤེས་ཅེས་བྱའོ། །དེ་ལྟ་བུའི་དོན་ཐམས་
ཅད་དཔེ་ནམ་མཁའ་དང་མཉམ་པས། ནམ་མཁའི་དཔེ་ཞེས་བྱའོ། །སྟོན་པའི་ཐུགས་
ལས་རིག་པའི་བཅུད་ཅེས་པ། འབྱུང་བ་དང་སྣང་སྲིད་ཀྱི་སྟོན་པ་ནི་ནམ་མཁའ་སྟེ།
འབྱུང་བ་དང་སྣང་སྲིད་ཐམས་ཅད། སོ་སོ་ན་གསལ་བར་ནམ་མཁས་བསྟན་པས་
སྟོན་པའོ། །ཡང་ན་བོན་ཉིད་ཟད་པ་མེད་པའི་དབྱིངས་ནས། བོན་གྱི་སྒོ་མོ་བརྒྱད་ཁྲི་
བཞི་སྟོང་དང་། སྨྱུང་གི་བྱེ་བྲག་མཐའ་ཡས་པ་མ་འདྲེས་པར་སྟོན་པས་སོ། །ཡང་ན་
ཀུན་གཞི་བྱང་ཆུབ་སེམས་བདེ་བ་ཆེན་པོ་ཡིས་ཕུང་པོ་དང་ཁམས་དང་སྐྱེ་མཆེད་
ལས་སོགས་པ་ལ། ཡང་དག་པའི་དོན་སྟོན་པས་སྟོན་པའོ། །དེ་ལྟར་སྟོན་པའི་དོན་དེ།།
ཀུན་གཞི་བྱང་ཆུབ་སེམས་ཀྱིས་གསལ་བས། ཐུགས་ལས་ཅེས་བྱའོ། ། དེ་ལྟར་ཐུགས་
500

སེམས་སྡེ། གབ་འགྲེལ་རྒྱ་ཆེར་བཤད་པ།
ཉིད་ནམ་མཁའ་དང་འདྲ་བ་དེ་ལས། རིག་པ་ཉི་མ་དང་འདྲ་བ་དེ། བཅུད་དུ་ཤར་
བས་སྟོན་པའི་ཐུགས་ལས་རིག་པའི་བཅུད་དུ་ཤར་བ་ཅེས་བྱའོ། །ཐམས་ཅད་མཁྱེན་
པས་ལུང་ཅེས་པ། འབྱུང་བ་དང་སྣང་སྲིད་ཐམས་ཅད་ནི། ནམ་མཁའི་རང་བཞིན་
དུ་མཁྱེན་ལ། འབྱུང་བ་དང་སྣང་སྲིད་ཐམས་ཅད་ཀྱང་། ནམ་མཁའ་ལས་མ་བྱུང་བ་
མེད་ལ། ལུང་གི་ནམ་མཁའི་རང་བཞིན་ཏེ། སྣང་སྲིད་ཐམས་ཅད་ལས་རྒྱལ་བས་
རྒྱལ་ལ། ནམ་མཁའ་འབྱུང་བ་དང༌། སྣང་སྲིད་ཐམས་ཅད་ཀྱི་དཔེ་བསྐྱེད་པས་དཔེ་
ལ། འབྱུང་བ་དང་སྣང་སྲིད་ཐམས་ཅད་དཔེ་ནམ་མཁས་སྐྱེད་པས། མེ་སྒྲ་དང་ཆུ་སྒྲ་
དང༌། རླུང་སྒྲ་ས་སྒྲ་འབྲུག་སྒྲ་དང་ཐོག་ལ་སོགས་པ། ནམ་མཁའི་གསུང་དུ་བྱུང་
ནས། སྣང་སྲིད་ཐམས་ཅད་གསལ་བར་ཐོས་པས་གསུང་ཅེས་བྱའོ། །ཡང་ན་བོན་གྱི་
སྒོ་མོ་བརྒྱད་ཁྲི་བཞི་སྟོང་དང༌། མཚན་མར་བཏགས་པའི་བོན་ཐམས་ཅད། བོན་
ཉིད་ཀྱི་ངང་ལ་གནས་པར་མཁྱེན་པས་སོ། །བོན་གྱི་སྒོ་མོ་བརྒྱད་ཁྲི་བཞི་སྟོང་དང་།
མཚན་མར་བཏགས་པའི་བོན་ཐམས་ཅད་ཀྱི་ལུང་། བོན་ཉིད་ལས་བྱུང་བས་ལུང་
གིའོ། །བོན་ཉིད་ནི་མཚན་མར་བཏགས་པའི་བོན་ཐམས་ཅད་ལས་རྒྱལ་ལ། བོན་
ཅན་མཚན་མར་བཏགས་པ་ཐམས་ཅད་ཀྱི་དཔེ། བོན་ཉིད་ཀྱིས་བསྐྱེད་པས། བོན་གྱི་
གསུང་དབྱངས་ཆོ་དགུ་ཐ་དད་པར་གྱེས་པ་བོན་ཉིད་ཀྱི་གསུང་དུ་བྱུང་བས་གསུངས་
པའོ། །ཡང་ན་ཕུང་པོ་དང་ཁམས་དང་སྐྱེ་མཆེད་དང་། དེའི་འཁོར་དང་ཡན་ལག་
གིས་བཏགས་པ་ཐམས་ཅད་དང༌། ཀུན་གཞི་བྱང་ཆུབ་སེམས་ཀྱི་ངང་དུ་མཁྱེན་པས།
ཐམས་ཅད་མཁྱེན་པའོ། །ཕུང་པོ་དང་ཁམས་དང་སྐྱེ་མཆེད་དེའི་འཁོར་དང་ཡན་
ལག་ཏུ་བཅས་པ་ཐམས་ཅད་ཀྱི་ལུང་། ཀུན་གཞི་བྱང་ཆུབ་སེམས་ལས་བྱུང་བས་ལུང་
གི། ཀུན་གཞི་བྱང་ཆུབ་སེམས་ནི། ཕུང་པོ་དང་ཁམས་དང་སྐྱེ་མཆེད་དེའི་འཁོར་
དང་ཡན་ལག་ཐམས་ཅད་ལས་རྒྱལ་བས་རྒྱལ་ལ། ཀུན་གཞི་བྱང་ཆུབ་སེམས་ཀྱི་ཕུང་
501

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པོ་དང་ཁམས་དང་སྐྱེ་མཆེད་དང་། འདིའི་འཁོར་དང་ཡན་ལག་ཐམས་ཅད་དཔེ་
བསྐྱེད་པས། སྒྲ་སྐད་བསམ་གྱིས་མི་ཁྱབ་པ། ཀུན་གཞི་བྱང་ཆུབ་སེམས་ཀྱི་གསུང་དུ་
བྱུང་བས་གསུང་པའོ། །མཉམ་ལ་མ་འདྲེས་ཡི་གེ་ཚེག་ཅེས་པ། འབྱུང་བ་དང་སྲིད་པ་
ཐམས་ཅད་ནམ་མཁའི་ངང་ལ་མ་མཉམ་པ་མེད་པས། མཉམ་པ་ཅེས་བྱ་ལ། མ་
འདྲེས་པ་ནི་འབྱུང་བ་དང་སྣང་སྲིད་ཐམས་ཅད་སོ་སོ་ན་གསལ་བའོ། །ཡི་གེ་ནི་ལུང་
ལས་ཀྱང་ནམ་མཁའི་དབྱིངས་ནས་ཐུགས་རྗེའི་ཆར་བབ་པས། རིན་ཆེན་གསེར་གྱི་ས་
གཞི་ཡེ་ནས་དག་པ་ལ། བ་བཁ་དོག་ཅིར་ཡང་གསལ་བའི་ཡི་གེ་བཀྲ་ཞེས་འབྱུང་སྟེ།
འབྱུང་བ་དང་སྣང་སྲིད་ཐམས་ཅད་ཀྱི་རྫུ་འཕྲུལ་ལས། པད་མ་དང་ཧ་ལོ་དང༌། མེ་
ཏོག་དང་། གཞའ་ཚོན་ལས་སོགས་པ། བྲིས་པ་མེད་པར་རང་བཞིན་གྱིས་འོང་བས་
སོ། །ཙེག་དགུ་ནི། མེ་ཆུ་ས་རླུང་བཞི། སྲིད་པ་གསུམ་སྟེ་བདུན། བསྐལ་པ་ཐམས་
ཅད་གཅིག་ཏུ་བསྔོས་པ་དང་བརྒྱད། ནམ་མཁའ་སྤྱི་ཁྱབ་དང་དགུའོ། །ཡང་ན་བོན་
གྱི་སྒོ་མོ་བརྒྱད་བཞི་སྟོང་དང༌། མཚན་མར་བཏགས་པའི་བོན་ཐམས་ཅད། བོན་
ཉིད་ངང་ལ་མ་མཉམ་པ་མེད་པས་མཉམ་པ་ཅེས་བྱའོ། ། མ་འདྲེས་པ་ནི། བོན་གྱི་སྒོ་
མོ་བརྒྱད་ཁྲི་བཞི་སྟོང་ངམ། མཚན་མར་བཏགས་པའི་བོན་ཐམས་ཅད། མ་འདྲེས་
པར་སོ་སོ་ན་གསལ་བའོ། །ཡི་གེ་ནི་ལུང་ལས་ཀྱང་། དབྱིངས་ཉིད་རྣམ་པར་དག་
པའི་ཤོག་ཤོག་ལ། ཡེ་ཤེས་འོད་དུ་གསལ་བའི་སྨྱུག་གུས་བྲིས། མ་བྲིས་སྣང་སྲིད་
ཐམས་ཅད་རང་བཞིན་གསལ་ཅེས་འབྱུང་སྟེ། ཡེ་ཉིད་བཅོས་སུ་མེད་པའི་ཡི་གེ་དེ།
དོན་གྱི་ཡི་གེའོ། །ཙེག་དགུ་ནི་བོན་གྱི་ཀློང་བརྒྱད་བོན་ཉིད་རྣམ་པར་དག་པའི་ཀློང་
མི་འགྱུར་བ་དང་དགུའོ། །ཡང་ན་མཉམ་པ་ནི། ཕུང་པོ་དང་ཁམས་དང་སྐྱེ་མཆེད་
དང་འཁོར་ཡན་ལག་ཐམས་ཅད། ཀུན་གཞི་བྱང་ཆུབ་སེམས་ཀྱི་ངང་དུ་མ་མཉམ་པ་
མེད་པས་མཉམ་ལ་མ་འདྲེས་པ་ནི། ཕུང་པོ་དང་ཁམས་དང་སྐྱེ་མཆེད་དང་། འཁོར་
502

སེམས་སྡེ། གབ་འགྲེལ་རྒྱ་ཆེར་བཤད་པ།
ཡན་ལག་ཐམས་ཅད། རིག་པའི་ཡེ་ཤེས་ཀྱིས་མ་འདྲེས་པར་སོ་སོར་གསལ་བས་མ་
འདྲེས་པའོ། ། ཡི་གེ་ནི་ལུང་ལས་ཀྱང་། རིན་ཆེན་གསེར་གྱི་བྱང་བུ་བདེ་བའི་སྟེང་ཤད་
དུ། སྐྱེས་བུ་ཐབས་དང་ལྡན་པ་ཡིས། ཐིག་དང་ཐིག་ཐག་ཐིག་འཇོར་དང་། འགོ་
ཡིས་མི་ནོར་ལམ་དྲངས་ནས། འཕྲུལ་ཆེན་ཡི་གེ་སུམ་ཅུ་རྒྱན་དུ་བཀྱེ་སྟེ་འཕྲེང་བ་
བཀོད། གུ་གུ་འགྲེང་བུ་སྣ་རུ་ཞབས་ཅུ་ཤད་དང་ཙེག་གིས། ཚིག་གི་གོ་ཕྱེ་ནས་སྒྲུང་
རྣམས་གསལ་བར། བདེན་པའི་སྒོ་མོ་ངེས་པར་ཕྱེ་ནས་ནི། ཀུན་གཞི་བྱང་ཆུབ་
སེམས་ཀྱི་དོན་ལ། འདི་ཡི་འཇུག་པར་བྱའོ། །ཞེས་འབྱུང་སྟེ། ཡི་གེ་ཅོག་དགུ་པ་
འདིའོ། །ཕུང་པོ་ལྔ་ཁམས་དང་དྲུག་སྐྱེ་མཆེད་དང་བདུན། འཁོར་བའི་ཉོན་མོངས་
པ་དང་བརྒྱད། ཀུན་གཞི་བྱང་ཆུབ་ཀྱི་སེམས་བདེ་ཆེན་གྱི་ངང་ལ། མཉམ་པ་ཉིད་
གཉིས་སུ་མེད་པར་སངས་རྒྱས་པ་འདི་ཡིས་བྱའོ། །དེ་ནི་འཁོར་བའི་བཀྲི་དྲང་ངོ༌། །
དོན་དམ་པར་ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོས་མཚོན་པ་མྱ་ངན་ལས་
འདས་པ་ནི། ཚིག་དང་ཡི་གེས་ཀྱང་མཚོན་དུ་རྡུལ་ཀྱང་མེད་དོ། །དཔེ་དོན་རྟགས་
དང་གསུམ་དུ་མཉམ་པ་ཅེས་པ། ཀུན་གཞི་བྱང་ཆུབ་སེམས་བདེ་བ་ཆེན་པོ། མཚན་
པ་མྱ་ངན་ལས་འདས་པའི་དཔེ་ནི། ནམ་མཁའ་ཡིན་ཏེ། དཔེར་ན་ནམ་མཁའི་རང་
བཞིན་ནི། མཚོན་ཅིང་བརྗོད་དུ་མེད་པས། མཚོན་པ་མྱ་ངན་ལས་འདས་ཏེ། ཡེ་
ནས་སངས་རྒྱས་པའོ། །ནམ་མཁའ་ཅི་བཞིན་དུ། བོན་ཉིད་ལ་མཚོན་ཅིང་བརྗོད་དུ་
མེད་པས། མཚོན་པ་མྱ་ངན་ལས་འདས་ཏེ། ཡེ་ནས་སངས་རྒྱས་པའོ། །ནམ་མཁའ་
བོན་ཉིད་ཅི་བཞིན་དུ། ཀུན་གཞི་བྱང་ཆུབ་ཀྱི་སེམས་མཚོན་ཅིང་བརྗོད་དུ་མེད་པས།
མཚོན་པ་མྱ་ངན་ལས་འདས་ཏེ། ཡེ་ནས་སངས་རྒྱས་པའོ། ། དེ་ལྟར་དཔེ་དོན་རྟགས་
དང་གསུམ་དུ་དབྱེ་བ་ཡང་། འཁོར་བའི་བཀྲི་དྲང་ཙམ་དུ་ཟད་དོ། །དོན་དམ་པར་
ནམ་མཁའ་གང་ཡིན་པ་ནི་བྱང་ཆུབ་སེམས་ལ། བྱང་ཆུབ་ཀྱི་སེམས་གང་ཡིན་པ་ནི་
503

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ནམ་མཁའ་ལ། དེ་ཡེ་ནས་མཉམ་པ་ཉིད་གཉིས་སུ་མེད་པ་ནི་བོན་ཉིད་དོ། །དོན་
མཉམ་པ་ཆེན་པོ་དེ། ཡེ་ནས་དབྱེ་ཡིས་མི་ཕྱེད་དབྲལ་གྱིས་མི་ཕྲལ་བས་ནི། ཀུན་ཏུ་
བཟང་པོ་ཐིག་ལེ་ཉག་གཅིག་ཏུ་ཡེ་ནས་སངས་རྒྱས་པའོ། །སྐལ་ལྡན་སེམས་ལ་གཉིས་
མེད་ཅེས་པ། ནམ་མཁའ་ལས་འབྱུང་བ་དང་སྣང་སྲིད་རྫུ་འཕྲུལ་ཇི་སྙེད་ཅིག་ཆེ་བའི་
ཡོན་ཏན་དུ་འབྱུང་བའི་བསྐལ་པ་དང་ལྡན་ལ། བོན་ཉིད་ལས་བོན་གྱི་སྒོ་མོ་བརྒྱད་
ཁྲི་བཞི་སྟོང་། ཆེ་བའི་ཡོན་ཏན་དུ་འབྱུང་བའི་སྐལ་པ་དང་ལྡན་ལ། ཀུན་གཞི་བྱང་
ཆུབ་ཀྱི་སེམས་ལས། སྐུ་དང་ཡེ་ཤེས་ཀྱི་ཚོགས་བསམ་གྱིས་མི་ཁྱབ་པ། ཆེ་བའི་ཡོན་
ཏན་དུ་འབྱུང་བའི་སྐལ་པ་དང་ལྡན་པས་སོ། །དེ་ལྟར་སྐལ་པ་དང་ལྡན་པའི་བྱང་
ཆུབ་སེམས་དེ་ལ། གོང་མ་དཔེ་དོན་རྟགས་དང་གསུམ། གཉིས་སུ་མེད་པའི་དོན་དེ།
ཚིག་ཙམ་མ་ཡིན་པར་སལ་གྱིས་རྟོགས་པས། གཉིས་མེད་དོན་དུ་ཞེས་བྱའོ། །བསྒོམ་
པ་ནི་ཀུན་གཞི་མ་གཡོས་པ་ལ། རིག་པ་མ་བཅོས་པར་བཞག་པ་ལ་བྱའོ། །ཡང་ན་ཚེ་
རབས་ཐོག་མ་ནས་སྦྱང་བ་ལས་འཕྲོ་དང་སྐལ་པར་ལྡན་པ་རྣམས། མན་ངག་འདི་
ཡི་དོན་སྒོམས་ཤིག་ཅེས་བྱའོ། །མི་འགྱུར་ནམ་མཁའ་ཞེས་པ། འབྱུང་བ་དང་སྣང་
སྲིད་ཐམས་ཅད་ཇི་ལྟར་འགྱུར་ན་ཡང་། ནམ་མཁའ་ནི་ཡེ་ནས་མི་འགྱུར་ཏེ། ནམ་
མཁའ་ལ་སྟེང་འོག་མེད་པས། སྟེང་འོག་མི་འགྱུར་བའོ། ནམ་མཁའ་ལ་ཕྱོགས་
མཚམས་མེད་པས། ཕྱོགས་མཚམས་མི་འགྱུར་བའོ། །ནམ་མཁའ་ལ་ཁ་དོག་མེད་
པས། ཁ་དོག་མི་འགྱུར་བའོ། །དོན་གྱི་མི་འགྱུར་བ་ནི། བོན་ཉིད་དེ། བོན་གྱི་སྒོ་མོ་
བརྒྱད་ཁྲི་བཞི་སྟོང་ནི། ཇི་ལྟར་ཡང་འགྱུར་ཏེ། རྒྱུ་འབྱུང་བ་ལྔ་ཡིས་བོན་གྱི་རྒྱུ་བྱས།
ཡིག་འབྲུ་སུམ་ཅུ་ནི་བོན་གྱི་སྤུན་བྱས་ཡིད་བྱ་བ་བྱེད་པ་པོས་ནི་བོན་གྱི་སྐད་བསྒྱུར་
ནས་ཅི་ལྟར་ཡང་འགྱུར་ཏེ། བོན་ཉིད་བདེ་བ་ཆེན་པོ་ལ་འགྱུར་བ་མེད་པས། དོན་མི་
འགྱུར་བའོ། །རྟགས་མི་འགྱུར་བ་ནི་བྱང་ཆུབ་སེམས་ཡིན་ཏེ། ཕུང་པོ་དང་ཁམས་
504

སེམས་སྡེ། གབ་འགྲེལ་རྒྱ་ཆེར་བཤད་པ།
དང་སྐྱེ་མཆེད་རྣམས་ནི། དུག་གསུམ་དུག་ལྔ་ཡིས་ནི་བཞིན་བཏབ། འཁོར་བ་རྒྱུ་
དྲུག་གིས་ནི་ཟད་བཤམས། སྡུག་བསྔལ་བརྒྱད་དང་བཅུ་དྲུག་གིས་ནི་གཡེན་འཕྱོ། སྐྱེ་
རྒས་ན་འཆི་བཞི་ལ་སྔས་འཆས་ནས། ཅི་ལྟར་ཀྱང་འགྱུར་ན། ཀུན་གཞི་བྱང་ཆུབ་ཀྱི་
སེམས་བདེ་བ་ཆེན་པོ་ནི། ཐོག་མ་གང་ནས་ཀྱང་མ་འོང་། ཐ་མ་གང་དུ་ཡང་མི་འགྲོ་
བས། འགྲོ་ཞིང་འདུག་པའི་འགྱུར་བ་ཡང་མེད་ལ། བྱང་ཆུབ་ཀྱི་སེམས་ནི་ཐོག་མ་རྒྱུ་
ལས་མ་བྱས། ཐ་མ་རྐྱེན་གྱིས་མི་འཇིག་པ། ཡེ་ནས་བདེ་བ་ཆེན་པོར་གནས་པས།
སྡུག་བསྔལ་གྱི་འགྱུར་བ་ཡང་མེད་ལ། ཀུན་གཞི་བྱང་ཆུབ་ཀྱི་སེམས་ནི། ཐོག་མ་མ་
སྐྱེས་པས་ཐ་མ་མི་འཆི། སྐྱེ་རྒས་མེད་པས། ཡེ་ནས་ཡོད་མེད་གཉིས་ཀྱི་མཐའ་ལས་
འདས་པས། སྐྱེ་རྒས་ན་འཆིའི་འགྱུར་བ་མེད་དེ། རྟགས་མི་འགྱུར་བའོ། །དེ་ནམ་
མཁའ་དང་མཉམ་པའི་ཡེ་ཤེས་ཁྱབ་བདལ་དུ་གནས་པས། ནམ་མཁའ་ཡེ་ཤེས་ཅེས་
བྱའོ། །གཡུང་དྲུང་དོན་ནི་ནམ་མཁའ་ཅིར་ཡང་མི་གཡོ་བས་ནི། གཡུང་ལ་ནམ་
མཁའ་ཐམས་ཅད་ཀྱི་དྲུང་ན་འདུག་པས་དྲུང་ངོ༌། ཡང་ན་བོན་ཉིད་ཅིར་ཡང་མི་
གཡོ་བས་ནི། གཡུང་ལ་ཐམས་ཅད་ཀྱི་དྲུང་ན་འདུག་པས་ནི་དྲུང་ངོ༌། ཡང་ན་ཀུན་
གཞི་བྱང་ཆུབ་ཀྱི་སེམས། ཅིར་ཡང་མི་གཡོ་བས་ནི་གཡུང་ལ། ཐམས་ཅད་ཀྱི་དྲུང་ན་
འདུག་པས་དྲུང་ངོ༌། །དེ་ལྟ་བུའི་དོན་དེ་རྟོགས་ན། དུས་གསུམ་གྱི་གཤེན་རབ་དང་།
ཁམས་གསུམ་གྱི་སེམས་ཅན་གྱི་དོན་ཡང་དག་པ་དེ་ཡིན་པས་ནི། མི་འགྱུར་བ་གཡུང་
དྲུང་དོན་ཅེས་བྱའོ། །སྐྱེ་མེད་ནམ་མཁའ་ཞེས་པ། འབྱུང་བ་དང་སྣང་སྲིད་ཐམས་
ཅད་ནི། བསྐལ་པ་རེ་རེ་ཞིང་འབྱུང་བ་དང༌། སྣང་སྲིད་རེ་རེ་སྐྱེ་ན། ནམ་མཁའ་ནི་
ཐོག་མ་ཡང་དེ་ལས་ཆེར་མ་སྐྱེས་ཏེ། ད་ལྟ་ཡང་འདི་ལས་ཆེར་མི་སྐྱེ་ལ། ཐ་མ་ཡང་
ཆེར་སྐྱེ་མི་སྲིད་ལ། དེ་ཡེ་ནས་བག་ཆགས་ཀྱི་མ་གོས་པས། གདོད་ནས་དག་པའོ། །
བོན་གྱི་སྒོ་མོ་བརྒྱད་ཁྲི་བཞི་སྟོང་ནི། སྟོན་པ་རེ་རེ་བྱོན་ཞིང་ཆེར་སྐྱེ་ན། བོན་ཉིད་ནི་
505

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དུས་གསུམ་དུ་ཡེ་ཡོད་པ་ལས། ཆེར་མི་སྐྱེ་ལ་དེ་ཡེ་ནས་བག་ཆགས་ཀྱིས་མ་གོས་པས།
གདོད་ནས་དག་པའོ། །ཕུང་པོ་དང་ཁམས་དང་སྐྱེ་མཆེད་ནི། དང་པོ་ཟིལ་ཆབ་དང་
མཚལ་ཆབ་རང་གི་མིག་པོར་གང་ཙམ་ལས། ཐ་མ་གཟུགས་དང་ཡན་ལག་རགས་
པར་སྐྱེ་བ་ཡོད་ན། ཀུན་གཞི་བྱང་ཆུབ་ཀྱི་སེམས་ནི། ཐོག་མ་ཡང་ཡེ་ཡོད་པ་ལས་མ་
སྐྱེས། ད་ལྟ་ཡང་ཡེ་ཡོད་པ་ལས་མི་སྐྱེ། ཐ་མ་ཡང་ཡེ་ཡོད་པ་ལས་སྐྱེ་མི་སྲིད་པས་སྐྱེ་
མེད་དོ། ། སྐྱེ་བ་མེད་པའི་ཀུན་གཞི་བྱང་ཆུབ་ཀྱི་སེམས་དེ། ནམ་མཁའ་ལྟར་ཡོངས་སུ་
ཁྱབ་བདལ་ལ། ཡེ་ཤེས་ཆེན་པོའི་ངང་ལ་ཡེ་ནས་བག་ཆགས་ཀྱིས་མ་གོས་པར་
གནས་པས་སྐྱེ་མེད་ནམ་མཁའ་ཡེ་ཤེས་གདོད་ནས་དག་ཅེས་བྱའོ། །འཆི་མེད་ནམ་
མཁའ་ཞེས་པ། འབྱུང་བ་དང་སྣང་སྲིད་ལ་ནི་ཤི་བ་ཡོད་དེ། སྲིད་པས་བསྲིད་པ་ནི།
བསྐལ་པའི་ཤི་བ་ཡིན་ལ། བསྐལ་པ་ཆེན་པོ་བྱུང་བ་ནི། སྲིད་པའི་ཤི་བ་ཡིན་ལ།
གསེར་གྱི་ཉི་མ་བདུན་བདུན་ཤར་ནས། འཇིག་རྟེན་མེ་དཔུང་འབར་བ་རུ་འགྱུར་བ་
ནི། ཆུའི་ཤི་བ་ཡིན་ལ། དེ་ལ་རྫ་སོར་མེས་བཏང་བ་ལྟར་གྱུར་པ་ནི། རྩི་ཤིང་དང་
ནགས་ཚལ་གྱི་ཤི་བ་ཡིན། དེ་ལས་རླུང་གིས་གཏོར་ཏེ་མི་སྣང་བར་གྱུར་པ་ནི། སའི་
ཤི་བ་ཡིན་ལ། དེ་ལས་ཆུ་ཡི་བསྐལ་པས་རྒྱ་མཚོ་ཆེན་པོར་གྱུར་པ་ནི། མེའི་ཤི་བ་ཡིན་
ལ། དེ་ལས་བསེ་གཞོང་མར་གྱིས་བཀང་པ་ལྟར། ལྟམ་མེ་མི་གཡོ་བར་དུ་འདུག་པ་
ནི། རླུང་གི་ཤི་བ་ཡིན་ལ། ཤི་བའི་རང་བཞིན་ཡིན་ནོ། །ཡང་ན་ཚེ་ལོ་འབུམ་པ་ནས་
བཅུ་པའི་བར་དུ། སྟོན་པ་སྔ་མར་གཤེགས་པའི་བསྟན་པ་ནི་ནུབ་སྟེ། གླེགས་བམ་ལ་
བྲིས་པ་ཐམས་ཅད་ཀྱང་། ནང་མ་གཅིག་ལ་དུང་ཕྱིས་པ་ལྟར་ཙུག་ཏུ་འགྱུར། སྟོན་པ་
ཕྱི་ནས་འབྱོན་པའི་བསྟན་པ་ནི་མ་ཤར་གྱི་བར་དེ་རུ། བོན་གྱི་སྒོ་མོ་བརྒྱད་ཁྲི་བཞི་
སྟོང་གི་རང་བཞིན་ནི། ཕྲ་རབ་ཀྱི་རྡུལ་ལས་སུམ་བརྒྱ་དྲུག་ཅུ་རྩ་བཞིར་བགོས་པའི་
ཆ་ཅིག་ཙམ་ཡང་མི་སྣང་སྟེ། སེམས་ཅན་གྱི་ཤེས་པའི་རྒྱུན་ལ་གནས་པའི་བོན་ནི་བྱ་
506

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
ཕྲུག་ཁུག་སྐད་ཀྱིས་ནོན་པ། བྱ་བང་ཐོད་ཀར་གྱིས་འཕུར་ནུས་པར་བྱེད་པ་ཡན་ཆད་
ནུབ་སྟེ། བོན་ལ་ཡིད་ཙམ་ཡང་མི་རྒྱུ་སྟེ། དེ་ཡང་བོན་གྱི་སྒོ་མོ་བརྒྱད་ཁྲི་བཞི་སྟོང་
དང༌། མཚན་མའི་བོན་ ཐམས་ཅད་ཤི་བའི་རང་བཞིན་ཡིན་ནོ། །བོན་ཉིད་བདེ་བ་
ཆེན་པོ་ནི། དུས་གསུམ་གྱི་གཤེན་རབ་ཀྱིས་ཀྱང་། བོན་ཉིད་འདི་ཡིན་ཞེས་བྱ་བ་
མཚོན་ཅིང་བསྟན་ཏུ་མེད་དེ། ཚིག་དང་ཡི་གེའི་སྤྱོད་ཡུལ་ལས་ཡེ་ནས་འདས་པས།
ཤི་ཞིང་བརླག་པ་མེད་པས། དོན་ཤི་བ་མེད་པའོ། །ཕུང་པོ་དང་ཁམས་དང་སྐྱེ་
མཆེད་དང་འཁོར་ལས་སོགས་པ་རྣམས་ནི། དང་པོ་རྒྱུ་ལས་བསྐྱེད་པས། ཐ་མ་རྐྱེན་
གྱིས་འཇིག་སྟེ། ཤ་ཁྲག་དྲོད་དབུགས་བཞིས་ནི་རྒྱུ་བྱས། དེ་ལས་ནད་བཞི་བརྒྱ་རྩ་
བཞི་ནི། རྐྱེན་དུ་འབྱུང་། ཡེ་འདྲོག་སུམ་བརྒྱ་དྲུག་ཅུས་ནི། གློ་བུར་བྱེད། མ་རིག་
འཁྲུལ་པའི་བདུད་ཀྱིས་ནི་ཁྲམ་ལ་བཏབ། སྡུག་བསྔལ་ཉོན་མོངས་པའི་ནི་བཙོན་
རར་བཅུག །སྐྱེ་ཤི་མི་རྟག་པ་ནི་པང་དུ་བླངས། གཟུགས་ཀྱི་ཕུང་པོ་སྤྲེའུ་འདྲ། ཤི་
བདག་བདུད་ནི་རྒྱུད་འདྲ། སྤྲེའུ་ཡི་སྟེང་དུ་གྱད་བྱུང་བ་ལ་ནི། བཟུར་ལོང་མེད་དེ་
རང་དབང་པར་ནི་སྐྱེ། རང་དབང་མེད་པར་ནི་འཆི་ན། ཀུན་གཞི་བྱང་ཆུབ་ཀྱི་
སེམས་ནི། ཐོག་མ་རྒྱུ་གང་ལས་ཀྱང་མ་སྐྱེས་པས། ཐ་མ་རྐྱེན་གང་གིས་ཀྱང་མི་འཇིག་
སྟེ། ཡེ་ནས་ཤི་ཞིང་བརླག་པ་མེད་པས། རྟགས་ཀྱི་ཤི་བ་མེད་པའོ། །འཆི་བ་མེད་
པའི་དོན་དེ་ཀ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས། ནམ་མཁའ་ཡེ་ཤེས་
ཅེས་བྱའོ། །སྐྱེས་སྣང་བརྩོན་བྱ་བ་ནི། ཀུན་གཞི་བྱང་ཆུབ་སེམས་འཆི་མེད་ནམ་
མཁའ་ལྟར་གནས་པའི་དོན་དེ་སལ་གྱིས་རྟོགས་ན། ཡེ་ཤེས་ཆེན་པོ་སྐྱེས་ནས།
ཐམས་ཅད་ཁྱབ་བདལ་དུ་གསལ་བས་རང་ཤེས་རིག་གི་རྒྱལ་པོ་བྱའོ། །བརྩན་ཞེས་བྱ་
བ་ནི། གོང་མ་རྒྱུ་ལས་སྐྱེས་པ་རྐྱེན་གྱིས་འཆི་བ་རྣམས་ནི། ཀུན་གཞི་བྱང་ཆུབ་ཀྱི་
སེམས་སྐྱེ་འཆི་མེད་པའི་དོན་འདི་སལ་གྱིས་མ་རྟོགས་ཀྱི་བར་དུ། གང་ལྟར་བྲོས་ཀྱང་
507

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐར་ཅིང་བཙན་པར་མི་འགྱུར་ཏེ། གཡུང་དྲུང་བྲག་ཆེན་ལ་འཁྲས་ཀྱང་བརྩོན་པར་
མི་འགྱུར་ལ། རིན་པོ་ཆེའི་སྒྲོམ་བུ་དགུའི་ནང་དུ་སྦས་ནས། ཁ་ལྕགས་ཀྱི་ཐ་རམས་
ཀྱིས་བཅད་ཀྱང་བརྩོན་པར་མི་འགྱུར་ལ། བརྩན་བྱ་བ་ཡང་དག་པ་ནི། ཀུན་གཞི་
བྱང་ཆུབ་སེམས་ཐོག་མ་རྒྱུ་གང་ལས་ཀྱང་མ་བསྐྱེད་པས། ཐ་མ་རྐྱེན་གང་གིས་ཀྱང་
མི་འཆི་བའི་ནམ་མཁའ་དང་། དབྱེར་མེད་པའི་འབྲས་བུ་དེ་ཐོབ་ནས། རྟག་པ་ཆེན་
པོ་གཡུང་དྲུང་མི་འགྱུར་བར་གནས་པས། འཆི་མེད་སྐྱེས་སྣང་བརྩན་ཞེས་བྱའོ། །
སྣང་མེད་ནམ་མཁའ་ཞེས་པ། འབྱུང་བ་དང་སྣང་སྲིད་ཐམས་ཅད་ནི། ཁ་དོག་དང་
དབྱིབས་དང་དངོས་པོ་ཅིར་ཡང་སྣང་སྟེ། ནམ་མཁའི་རང་བཞིན་ནི། ཁ་དོག་དུ་ཡང་
མི་སྣང་དངོས་པོར་ཀྱང་མི་སྣང་། དབྱིབས་ཅིར་ཡང་མི་སྣང་བས་སྣང་མེད་དོ། །ཡང་
ན་བོན་གྱི་སྒོ་མོ་བརྒྱད་ཁྲི་བཞི་སྟོང་དང༌། བོན་ཅན་མཚན་མར་བཏགས་པ་ཐམས་
ཅད་ནི། ཚིག་དང་ཡི་གེ་དང་སྒྲ་ཅིར་ཡང་སྣང་སྟེ། བོན་ཉིད་ནི་ཚིག་དང་ཡི་གེའི་སྒྲ་
ཅིར་ཡང་མི་སྣང་བས་སྣང་མེད་དོ། །ཡང་ན་ཕུང་པོ་དང་ཁམས་དང་སྐྱེ་མཆེད་དང་
འཁོར་ཐམས་ཅད་དངོས་པོ་དང་མཚན་མ་ཅིར་ཡང་སྣང་སྟེ། ཀུན་གཞི་བྱང་ཆུབ་
སེམས་དངོས་པོ་དང་མཚན་མ་ཅིར་ཡང་མི་སྣང་བས་རྟགས་སྣང་བ་མེད་པའོ། ། དེ་
ནམ་མཁའ་རང་བཞིན་དུ་ཡེ་ཤེས་ཆེན་པོ་ཁྱབ་བདལ་དུ་གནས་པས། སྣང་མེད་ནམ་
མཁའ་ཡེ་ཤེས་ཅེས་བྱའོ། །དཔེ་ལས་འདས་པ་ནི། སྣང་བ་མེད་པ་ནམ་མཁའ་ལྟར་
གནས་པའི་ཡེ་ཤེས་ཆེན་པོ་དེ། དཔེ་འདི་འདྲ་བ་ཅིག་ཡོད་ཅེས་དངོས་སུ་འབྱུང་དུ་
མེད་པས། དཔེ་ལས་འདས་ཅེས་བྱའོ། །ཚད་མེད་ནམ་མཁའ་ཞེས་པ། དཔེར་ན་
ནམ་མཁའི་ཚད་འདི་ཙམ་ཞིག་ཡོད་ཅེས་གཟུང་དུ་མེད་པའམ། བོན་ཉིད་ཀྱི་ཚད་
འདི་ཙམ་ཞིག་ཡོད་ཅེས་གཟུང་དུ་མེད་པའམ། ཀུན་གཞི་བྱང་ཆུབ་ཀྱི་སེམས་ཀྱི་ཚད་
འདི་ཙམ་ཅིག་ཡོད་ཅེས་བྱར་མེད་པས་ཚད་མེད་ཅེས་བྱའོ། །དེ་ནམ་མཁའ་ལྟར་
508

སེམས་སྡེ། གབ་འགྲེལ་རྒྱ་ཆེར་བཤད་པ།
ཐམས་ཅད་ཁྱབ་བདལ་དུ་ཡེ་ཤེས་ཆེན་པོ་ལྷུན་གྱིས་རྫོགས་པས། ཚད་མེད་ནམ་
མཁའ་ཡེ་ཤེས་ལྷུན་ལ་རྫོགས་ཅེས་བྱའོ། །ཡང་ན་ཀུན་གཞི་བྱང་ཆུབ་སེམས་བདེ་བ་
ཆེན་པོའི་དོན་སལ་གྱིས་རྟོགས་པའི་དུས་ན། མ་ཡིན་པ་ཚད་མེད་པ་ནམ་མཁའ་ལྟར་
ཡེ་ཤེས་ཆེན་པོ་ལྷུན་ལ་རྫོགས་པ་དང་། ཕྱལ་བ་ཚད་མེད་པ་ནམ་མཁའ་ལྟར་ཡེ་ཤེས་
ཆེན་པོ་ལྷུན་ལ་རྫོགས་པ་དང་བདག་ཉིད་ཚད་མེད་ཡེ་ཤེས་ཆེན་པོ་ལྷུན་ལ་རྫོགས་པ་
དང་། ལྷུན་གྱིས་རྫོགས་པ་ཉིད་ཚད་མེད་ནམ་མཁའ་ལྟར་ཡེ་ཤེས་ཆེན་པོའི་ལྷུན་ལ་
མཉམ་པ་ཉིད་དུ་དོན་རྫོགས་པའོ། །རྫུ་འཕྲུལ་ནམ་མཁའ་ཞེས་པ། འབྱུང་བ་ནམ་
མཁའ་ལྟར་སྣང་སྲིད་ཐམས་ཅད་ཀྱང་རྟོགས་པས། ནམ་མཁའི་རྫུ་འཕྲུལ་ལས་མ་
རྟོགས་པ་མེད་དེ། དེ་ནམ་མཁའི་རང་བཞིན་ལས་རྫུ་འཕྲུལ་ཐམས་ཅད་ཡེ་ཤེས་ཆེན་
པོའི་ངང་ལ་ཇི་ལྟར་ཡང་སྣང་བས། མི་འབྱུང་བ་མེད་དོ། །ཡང་ན་བོན་ཉིད་བདེ་བ་
ཆེན་པོ་ལས། བོན་གྱི་སྒོ་མོ་བརྒྱད་ཁྲི་བཞི་སྟོང་ངམ། བོན་ཅན་མཚན་མར་སྣང་བ་
ཐམས་ཅད་སྤྲུལ་པར་བྱུང་བ་ཡིན་ཏེ། དེ་བོན་ཉིད་རང་བཞིན་ལས། རྫུ་འཕྲུལ་
ཐམས་ཅད་ཡེ་ཤེས་ཆེན་པོའི་ངང་ལ། ཇི་ལྟར་ཀྱང་སྣང་བས་མི་འབྱུང་བ་ཡང་མེད་
དོ། །ཡང་ན་ཀུན་གཞི་བྱང་ཆུབ་ཀྱི་སེམས་ལ། ཕུང་པོ་དང་ཁམས་དང་སྐྱེ་མཆེད་
དང་ཐམས་ཅད་སྤྲུལ་པར་བྱུང་བ་ཡིན་ཏེ། ནམ་མཁའ་དང་འདྲ་བ་དེ་ཀུན་གཞི་བྱང་
ཆུབ་སེམས་ཀྱི་རང་བཞིན་ལས། རྫུ་འཕྲུལ་ཐམས་ཅད་ཡེ་ཤེས་ཆེན་པོའི་ངང་ལ་ཇི་
ལྟར་ཀྱང་སྣང་བས། རྫུ་འཕྲུལ་ནམ་མཁའ་ཡེ་ཤེས་ཅིར་ཡང་སྣང་ཞེས་བྱའོ། །ཐིག་ལེ་
ནམ་མཁའ་ཞེས་པ། དཔེ་ཡི་ཐིག་ལེ་ནམ་མཁའ་སྟེ། ནམ་མཁའི་རང་བཞིན་དུས་
གསུམ་དུ་མི་འཁྲུག་མི་འཆོལ་བའི་དོན་དེ། མ་ནོར་བ་ནི་ཐིག་ཡིན་ལ། ནམ་མཁའི་
རང་བཞིན་ཁྱབ་བདལ་དུ་གནས་པ་ནི་ལེ་ཡིན་ནོ། །ཡང་ན་བོན་ཉིད་བདེ་བ་ཆེན་པོ་
དུས་གསུམ་དུ་མི་འཁྲུག་མི་འཆོལ་བའི་དོན་མ་ནོར་བ་ནི་ཐིག་ཡིན་ལ། བོན་ཉིད་ཀྱི་
509

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རང་བཞིན་ཁྱབ་བདལ་དུ་འདུག་པ་ནི་ལེ་ཡིན་ནོ། །ཀུན་གཞི་བྱང་ཆུབ་སེམས་ནམ་
མཁའ་ལྟར་དུས་གསུམ་དུ་མི་འཁྲུགས་མི་འཆོལ་བའི་དོན་མ་ནོར་བ་ནི་ཐིག་ཡིན་ལ
ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་ནམ་མཁའ་ལྟར་ཁྱབ་བདལ་དུ་གནས་
པ་ནི་ལེ་ཡིན་པས་སོ། །ནམ་མཁའི་དབྱིངས་སུ་དཔེའི་ཐིག་ལེ་རྫོགས། བོན་ཉིད་
དབྱིངས་སུ་དོན་གྱི་ཐིག་ལེ་རྫོགས། ཀུན་གཞི་བྱང་ཆུབ་སེམས་ཀྱི་དབྱིངས་སུ་རྟགས་
ཀྱི་ཐིག་ལེ་རྫོགས་པས། ཐིག་ལེ་ནམ་མཁའ་ཡེ་ཤེས་དབྱིངས་ལ་རྫོགས་ཅེས་བྱའོ། །
བདེན་པ་ནམ་མཁའ་ཞེས་པ། དཔེ་མི་ནོར་བ་བདེན་པའི་ཐིག་བཏབ་པ་ནི་ནམ་
མཁའ་སྟེ། དེ་ཅིའི་ཕྱིར་ཞེ་ན། ཀུན་གཞི་བྱང་ཆུབ་སེམས་ཀྱི་དཔེ་ནི། ལུང་ལ་ལའི་
ནང་ནས་ཡིད་བཞིན་ནོར་བུ་རིན་པོ་ཆེས་མཚོན་ཏེ། དེ་ཚིག་ཏུ་བདེན་ཏེ་དོན་དུ་མི་
བདེན་ནོ། །དེ་ཅིའི་ཕྱིར་ཞེ་ན། སེམས་ཅན་གྱི་དགོས་དོན་ཡིད་བཞིན་དུ་སྐོང་བ་ནི་
ཚིག་ཏུ་བདེན་ན། ཡིད་བཞིན་ནོར་བུ་ལ་དངོས་པོ་དང་མཚན་མ་ཡོད་དེ། ཀུན་གཞི་
བྱང་ཆུབ་སེམས་ལ་དངོས་པོ་དང་མཚན་མ་མེད་པས། དེ་ཡང་བདེན་པ་མ་ཡིན་ནོ། །
དཔེ་གཞན་མ་ཐམས་ཅད་ཀྱང་། དངོས་པོ་དང་མཚན་མ་ཡོད་པས། ཚིག་ཏུ་བདེན་
ཀྱང་དོན་དུ་མི་བདེན་ནོ། །ལུང་གི་རྒྱལ་པོ་འདི་ཡི་ནང་ནས་ནི། དཔེ་ཐམས་ཅད་
ནམ་མཁས་མཚོན་པས། དོན་ཐམས་ཅད་བདེན་པར་ཡེ་ཤེས་ཆེན་པོས་ཐིག་འདེབས་
པས། བདེན་པའི་ཡང་བདེན་པ་ཆེན་པོའོ། །དེ་ལྟར་དཔེ་མི་ནོར་བའི་བདེན་པ་ནམ་
མཁའ་འདྲ་བས་མཚོན་པས། དོན་མི་ནོར་བདེན་པ་བོན་ཉིད་ནམ་མཁའ་འདྲ་བ་
རྟོགས་ནས། རྟགས་མི་ནོར་བའི་བདེན་པའི་སེམས་ཉིད་ནམ་མཁའ་འདྲ་བ་ཡིས།
འབྲས་བུ་མི་ནོར་བའི་བདེན་པ་ནམ་མཁའ་འདྲ་བ་ཐོབ་པའོ། །དགོངས་པ་ནམ་
མཁའ་ཞེས་པ། དཔེར་ན་འབྱུང་བ་དང་སྣང་སྲིད་ཅི་ལྟར་གཡོས་ཀྱང་། ནམ་མཁའ་
ལ་གཡོ་བ་མེད་པ་དང་འདྲ་བར་ན། མཚན་མའི་བོན་ཅི་ལྟར་གཡོས་ཀྱང་། བོན་ཉིད་
510

སེམས་སྡེ། གབ་འགྲེལ་རྒྱ་ཆེར་བཤད་པ།
ལ་གཡོ་བ་མེད་དོ། །ཕུང་པོ་ཅི་ལྟར་གཡོས་ཀྱང་། ཀུན་གཞི་བྱང་ཆུབ་སེམས་ལ་གཡོ་
བ་མེད་དོ། །དེ་ལྟར་གཡོ་བ་མེད་པའི་དོན་དེ་རང་ཤེས་རིག་གི་རྒྱལ་པོས་རྟོགས་པའི་
དུས་ན། དཔེ་མ་གཡོས་པ་ནམ་མཁའ་དང་འདྲ་བས་མཚོན་ནས། དོན་མ་གཡོས་པ་
བོན་ཉིད་ནམ་མཁའ་དང་འདྲ་བ་རྟོགས་ནས། རྟགས་མི་གཡོས་པ་སེམས་ཉིད་ནམ་
མཁའ་འདྲ་བས། དགོངས་པ་མ་གཡོས་པ་ནམ་མཁའ་འདྲ་བའི་དགོངས་པས། ཡེ་
ཤེས་མ་གཡོས་པ་ནམ་མཁའ་འདྲ་བ་ཡིས། འབྲས་བུ་མ་གཡོས་པ་ནམ་མཁའ་འདྲ་བ་
ཐོབ་པའོ། །མན་ངག་ནམ་མཁའ་ཞེས་པ། དཔེར་ན་ནམ་མཁའ་མ་དང་འདྲ་བ་ཡིས། །
འབྱུང་བ་དང་སྣང་སྲིད་བུ་འདྲ་བའི་འཁོར་ལོ་ཐམས་ཅད་ནམ་མཁས་བསྒྱུར་བ་དང་
འདྲ་སྟེ། བོན་ཉིད་མ་དང་འདྲ་བ་ཡིས། བོན་གྱི་སྒོ་མོ་བརྒྱད་ཁྲི་བཞི་སྟོང་དང༌།
མཚན་མའི་བོན་བུ་དང་འདྲ་བའི་འཁོར་ལོ་ཐམས་ཅད་བོན་ཉིད་ཀྱིས་བསྒྱུར་རོ། །
ཀུན་གཞི་བྱང་ཆུབ་ཀྱི་སེམས་བདེ་བ་ཆེན་པོ་མ་དང་འདྲ་བས། ཕུང་པོ་དང་ཁམས་
དང་སྐྱེ་མཆེད་བུ་དང་འདྲ་བའི་དབང་བྱེད་དེ། དེ་ཡང་མས་བུ་ལ་ལོག་པར་མི་སྟོན་
པ་དང་འདྲ་བར་ན། ཀུན་གཞི་བདེ་བ་ཆེན་པོ་ལས། མན་ངག་བདེན་པའི་དོན་བྱུང་
ནས་ཡིད་དང་ཉོན་མོངས་པ་ལ་ཐིག་བཏབ་པ་བཞིན་དུ་སྟོན་པ་འདི་ཡང༌། མན་
ངག་གི་ཡང་མན་ངག །བདེན་པའི་ཡང་བདེན་པ་ཆེན་པོ་ཡིན་ཏེ། དེ་ཡང་ནམ་
མཁའ་སྟོང་པ་ལྟར་ཡེ་ཤེས་ཆེན་པོ་ཁྱབ་བདལ་དུ་སྟོན་པ་དེ་ཡིན་པར་གདེང་བས།
མན་ངག་ནམ་མཁའ་ཡེ་ཤེས་གདེང་དང་ཆས་ཞེས་བྱའོ། ། ལྟ་བ་ནམ་མཁའ་ཞེས་པ།
ལྟ་བ་ཐམས་ཅད་ཀྱི་དོན་ནི། རྣམ་པ་ཅིར་ཡང་མི་རྟོག་པ་ཡིན་ཏེ། རང་ཤེས་རིག་གི་
རྒྱལ་པོ་ལས། ལྟ་རུ་མེད་པའི་ལྟ་བ་ཆེན་པོ་ཡང་དག་པ་གསལ་བར་བྱུང་བའི་དུས་ན།
འབྱུང་བ་དང་སྣང་སྲིད་ཐམས་ཅད་ནམ་མཁའི་རང་བཞིན་དུ་མཐོང་ལ། ནམ་
མཁའི་རང་བཞིན་ནི། རྣམ་པར་རྟོག་པའི་མཚན་མ་ཐམས་ཅད་ལས་འདས་པར་
511

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྟོགས་སོ། །བོན་གྱི་སྒོ་མོ་བརྒྱད་ཁྲི་བཞི་སྟོང་དང་། མཚན་མར་བཏགས་པའི་བོན་
ཐམས་ཅད་ནི། བོན་ཉིད་བདེ་བ་ཆེན་པོའི་རང་བཞིན་དུ་རྟོགས་ལ། བོན་ཉིད་བདེ་
བ་ཆེན་པོ་ནི་རྣམ་པར་རྟོག་པའི་མཚན་མ་ཐམས་ཅད་ལས་འདས་པར་རྟོགས་སོ། །
ཕུང་པོ་དང་ཁམས་དང་སྐྱེ་མཆེད་ཐམས་ཅད་ནི། ཀུན་གཞི་བྱང་ཆུབ་སེམས་ཀྱི་རང་
བཞིན་དུ་རྟོགས་ལ། ཀུན་གཞི་ནི་རྣམ་པར་རྟོག་པའི་མཚན་མ་ཐམས་ཅད་ལས་
འདས་པར་རྟོགས་སོ། །ཕུང་པོ་དང་ཁམས་དང་སྐྱེ་མཆེད་ཐམས་ཅད་ནི། ཀུན་གཞི་
བྱང་ཆུབ་སེམས་ཀྱི་རང་བཞིན་དུ་རྟོགས་ལ། ཀུན་གཞི་ནི་རྣམ་པར་རྟོག་པའི་མཚན་
མ་ཐམས་ཅད་ལས་འདས་པར་རྟོགས་སོ། །དེ་དག་ཐམས་ཅད་ནམ་མཁའི་རང་
བཞིན་ལ། ཡེ་ཤེས་ཆེན་པོ་ཁྱབ་བདལ་དུ་རྣམ་པར་རྟོག་པ་རྡུལ་ཀྱང་མེད་པར་
རྟོགས་པས། ལྟ་བ་ནམ་མཁའ་ཡེ་ཤེས་རྟོགས་པ་ཆེ་ཞེས་བྱའོ། །སྤྱོད་པ་ནམ་མཁའ་
ཞེས་པ། སྤྱོད་པ་ཐམས་ཅད་ཀྱི་དོན་ནི། རྟོགས་པ་དང་མ་རྟོགས་གཉིས་སུ་མེད་པ་ནི།
བག་ཆགས་ཀྱིས་མ་གོས་ཤིང་རྣམ་པར་དག་པ་ཡིན་ཏེ། རང་ཤེས་རིག་གི་རྒྱལ་པོའི་
སྤྱོད་དུ་མེད་པའི་སྤྱོད་པ་ཆེན་པོ་ལ། མི་འཇུག་པའི་འཇུག་པ་ཆེན་པོ་ཡིས་ཇི་ལ་ཡང་
མ་ཆགས། རང་བཞིན་ཐབས་ཀྱིས་སྤྱོད་པའི་དུས་ན། འབྱུང་བ་དང་སྣང་སྲིད་ཐམས་
ཅད་ཀྱང༌། ནམ་མཁའི་རང་བཞིན་དུ། དངོས་པོ་དང་མཚན་མའི་སྤྱོད་ཡུལ་ལས་
འདས་ནས། ཡེ་ནས་རྣམ་པར་དག་སྟེ་སངས་རྒྱས། བོན་གྱི་སྒོ་མོ་བརྒྱད་ཁྲི་བཞི་སྟོང་
འམ། མཚན་མའི་བོན་ཐམས་ཅད་ཀྱང༌། བོན་ཉིད་བདེ་བ་ཆེན་པོའི་རང་བཞིན་དུ།
ཚིག་དང་ཡི་གེའི་སྤྱོད་ཡུལ་ལས་འདས་ནས། ཡེ་ནས་རྣམ་པར་དག་ནས་སངས་རྒྱས་
པའོ། །ཕུང་པོ་ཁམས་དང་སྐྱེ་མཆེད་ཐམས་ཅད་ཀྱང་ཀུན་གཞི་བྱང་ཆུབ་སེམས་བདེ་
བ་ཆེན་པོའི་རང་བཞིན་དུ། འཁྲུལ་པ་དང་མཚན་མའི་སྤྱོད་ཡུལ་ལས་འདས་ཏེ། ཡེ་
ནས་རྣམ་པར་དག་སྟེ་སངས་རྒྱས་པའོ། །དེ་ལྟ་བུ་དེ་རྟོགས་པའི་དུས་ན། སྤྱོད་པའི་
512

སེམས་སྡེ། གབ་འགྲེལ་རྒྱ་ཆེར་བཤད་པ། །
དོན་ཐམས་ཅད་ནམ་མཁའི་རང་བཞིན་དུ། ཡེ་ཤེས་ཆེན་པོའི་ངང་ལ་ཡེ་ནས་རྣམ་
པར་དག་པས། སྤྱོད་དང་མི་སྤྱོད་གཉིས་མེད་དོ། །ཕྲིན་ལས་ནམ་མཁའ་ཞེས་པ།
ཕྲིན་ལས་ཐམས་ཅད་ཀྱི་དོན་ནི། རྩོལ་བ་དང་བྲལ་བ་ཡིན་ཏེ། འབྱུང་བ་སྲིད་པ་
ཐམས་ཅད་གཡོ་ཞིང་རྩོལ་ཀྱང་། ནམ་མཁའ་ལ་གཡོ་ཞིང་རྩོལ་བ་མེད་དེ། ཡེ་ནས་
ལྷུན་གྱིས་གྲུབ་པའོ། །མཚན་མའི་བོན་ཐམས་ཅད་ཇི་ལྟར་གཡོ་ཡང་། བོན་ཉིད་བདེ་
བ་ཆེན་པོ་ལ་གཡོ་ཞིང་རྩོལ་བ་མེད་དེ། ཡེ་ནས་ལྷུན་གྱིས་གྲུབ་པའོ། །ཕུང་པོ་དང་
ཁམས་དང་སྐྱེ་མཆེད་ཐམས་ཅད་ཀྱང་ཅི་ལྟར་གཡོ་ཞིང་རྩོལ་ཀྱང་། ཀུན་གཞི་བྱང་
ཆུབ་ཀྱི་སེམས་ལ་གཡོ་ཞིང་རྩོལ་བ་མེད་དེ། ཡེ་ནས་ལྷུན་གྱིས་གྲུབ་པའོ། །དེ་ལྟ་བུའི་
དོན་དེ་རྟོགས་པའི་དུས་ན། རང་རིག་པའི་ཡེ་ཤེས་སྟོབས་ཀྱི་རྒྱལ་པོར་གྱུར་ཏེ། བྱ་བ་
མེད་པའི་དབྱིངས་ནས། བྱེད་པ་མེད་པའི་ཀུན་གཞི་ལས། ཐོགས་པ་མེད་པའི་ཡེ་
ཤེས་བྱུང་ནས། བརྩལ་བ་མེད་པར་ལྷུན་གྱིས་གྲུབ་ནས། ཕྲིན་ལས་དམ་པ་ནི་དེ་ཡིན་
ཏེ། གྲུབ་པ་དང་མ་གྲུབ་པ་གཉིས་མེད་དོ། །དམ་ཚིག་ནམ་མཁའ་ཞེས་པ། དམ་
ཚིག་ཐམས་ཅད་ཀྱི་དོན་ནི། བདེན་པ་ལས་མི་འདའ། དོན་ལས་མི་འགལ་བ་ཡིན་ལ།
ཡང་ན་དམ་པ་ནི། བདེན་པའི་དོན་དམ་ལ་ཚིག་པ་ནི། བདེན་པའི་དོན་ལས་འགལ་
ཞིང་འདས་ན་ཚིག་སྟེ། དཔེར་ན་ནམ་མཁའ་ལ་འགལ་བ་ཡང་མེད་ལ། ནམ་མཁའ་
ལ་འཚིགས་པ་ཡང་མེད་པ་དང་འདྲ་སྟེ། བོན་ཉིད་བདེ་བ་ཆེན་པོ་ལ། འགལ་བ་
ཡང་མེད་ལ་འཚིག་པ་ཡང་མེད་དོ། །ཀུན་གཞི་བྱང་ཆུབ་ཀྱི་སེམས་ཡེ་ནས་ནམ་
མཁའ་དང་དབྱེར་མེད་པའི་དོན་རྟོགས་པའི་དུས་ན་ནི། བདེ་བ་ཆེན་པོ་སྡོམ་པ་མེད་
པའི་བོན་ཉིད་ལ། ཡེ་ཤེས་ཆེན་པོ་འཚིག་པ་མེད་པའི་སེམས་ཉིད་ཀྱིས། འདས་པ་
མེད་པར་ངང་ལ་བཞག་པས། བདེ་ཆེན་སྲུང་དུ་མེད་པའི་མཆོག་དུ་གྱུར་ཅེས་བྱའོ། །
བསྲུང་བ་དང་མི་བསྲུང་བ་གཉིས་མེད་དོ། །ཏིང་ངེ་འཛིན་ནམ་མཁའ་ཞེས་པ། ཏིང་
513

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ངེ་འཛིན་ཐམས་ཅད་ཀྱི་དོན་ནི། མི་འགྱུར་བ་ལ་གསལ་བ་ཡིན་ཏེ། འབྱུང་བ་དང་
སྣང་སྲིད་ལ་འགྱུར་བ་དང་རྨོངས་པ་ཡོད་ཏེ། ནམ་མཁའ་ལ་འགྱུར་བ་དང་རྨོངས་པ་
མེད་དེ། ནམ་མཁའ་དུས་གསུམ་དུ་མི་འགྱུར་བས་ནི་ཏིང་ངེ་འཛིན་ཅེས་བྱ་ལ། ནམ་
མཁའ་གསལ་བའི་དོན་ལ་འཆོལ་བ་མེད་པས་འཛིན་ཅེས་བྱའོ། །བོན་གྱི་སྒོ་མོ་དང་
མཚན་མར་བཏགས་པའི་བོན་ཐམས་ཅད་ལ། འགྱུར་ཅིང་རྨོངས་པ་ཡོད་དེ། བོན་
ཉིད་བདེ་བ་ཆེན་པོ་ལ་འགྱུར་ཞིང་རྨོངས་པ་མེད་དོ། །བོན་ཉིད་བདེ་བ་ཆེན་པོ་དུས་
གསུམ་དུ་འགྱུར་བ་མེད་པས་ནི། ཏིང་ངེ་ཅེས་བྱའོ། །བོན་ཉིད་གསལ་བའི་དོན་ལ་
འཆོར་བ་མེད་པས་ནི། འཛིན་ཞེས་བྱའོ། །ཕུང་པོ་དང་ཁམས་དང་སྐྱེ་མཆེད་ལ་
འགྱུར་བ་དང་རྨོངས་པ་ཡོད་དེ། ཀུན་གཞི་བྱང་ཆུབ་ཀྱི་སེམས་ལ་འགྱུར་བ་དང་
རྨོངས་པ་མེད་དོ། །ཀུན་གཞི་བྱང་ཆུབ་ཀྱི་སེམས་དུས་གསུམ་དུ་མི་འགྱུར་བས་ནི།
ཏིང་ངེ་ཞེས་བྱ་ལ། ཀུན་གཞི་བྱང་ཆུབ་ཀྱི་སེམས་གསལ་བའི་དོན་ལ་འཆོར་བ་མེད་
པས་ནི། འཛིན་ཞེས་བྱའོ། །དེ་ལྟ་བུའི་དོན་རང་ཤེས་རིག་གི་རྒྱལ་པོ་ཡིས། ནམ་
མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་རྟོགས་པའི་དུས་ན། འགྱུར་བ་མེད་པའི་
བོན་ཉིད་ལ། གསལ་བ་ཆེན་པོའི་ཡེ་ཤེས་ཀྱིས། འཆོར་བ་མེད་པར་བཟུང་བས།
ཏིང་ངེ་འཛིན་རྒྱལ་པོའི་མཆོག་ཏུ་གནས་ཅེས་བྱའོ། །ཟིན་པ་དང་མ་ཟིན་པ་གཉིས་
མེད་དོ། །ཐུགས་རྗེ་ནམ་མཁའ་ཞེས་པ། ཐུགས་རྗེས་ཐམས་ཅད་ཀྱི་དོན་ནི། བྲི་
བསྐོལ་མེད་པ་ཡིན་ཏེ། དཔེར་ན་ནམ་མཁའི་ཐུགས་རྗེའི་མ་ཁྱབ་པ་མེད་པ་དང་འདྲ་
སྟེ། ནམ་ནི་ལང་ཉི་མ་ནི་མ་ཤར་གྱི་བར་དེར། ནམ་མཁའི་ངོགས་ཅེས་བྱ་བ་ཅིག་
འབྱུང་སྟེ། དེ་ནི་ཅིར་ཡང་མ་གཡོས་པར་གསལ་བའོ། །ཤེས་རབ་ཀྱི་སྤྱན་དག་པས་
བལྟས་ན། སྣང་སྲིད་ཐམས་ཅད་ནམ་མཁའི་ངོགས་དེ་བཞིན་དུ། ཡེ་ནས་ས་ལེ་
གཟིགས་སོ། །ཡང་ན་བོན་ཉིད་བདེ་བ་ཆེན་པོ་ཅི་ལྟར་ཡང་མི་གཡོ་བ་ལས། ཅིར་
514

སེམས་སྡེ། གབ་འགྲེལ་རྒྱ་ཆེར་བཤད་པ།
ཡང་གསལ་བ་ནམ་མཁའི་ངོགས་འདྲ་བའི་དབྱིངས་སུ། བོན་གྱི་སྒོ་མོ་བརྒྱད་ཁྲི་བཞི་
སྟོང་མཚན་མ་རྡུལ་ཀྱང་མེད་པར་ཡེ་ནས་སངས་རྒྱས་པར་གཟིགས་སོ། །ཡང་ན་
ཀུན་གཞི་ཅིར་ཡང་མ་གཡོས་པ་ལས། ཡེ་ཤེས་ཅིར་ཡང་གསལ་བ་ནམ་མཁའ་འདྲ་
བའི་དབྱིངས་སུ། ཁམས་གསུམ་གྱི་སེམས་ཅན་ཐམས་ཅད། མཚན་མ་རྡུལ་ཀྱང་མེད་
པར་ཡེ་ནས་སངས་རྒྱས་པར་གནས་སོ། །དེ་ལྟ་བུའི་དོན་དེ་རང་ཤེས་རིག་གི་རྒྱལ་
པོས། སལ་གྱིས་རྟོགས་པའི་དུས་ན། བོན་ཉིད་ཇི་ལྟར་ཡང་མ་གཡོས་པ་ནམ་མཁའི་
ངོགས་འདྲ་བའི་དབྱིངས་སུ། ཀུན་གཞི་ཅིར་ཡང་མ་གཡོས་པ། ནམ་མཁའི་ངོགས་
འདྲ་བ་ལས། ཡེ་ཤེས་ཅིར་ཡང་མ་གཡོས་པ། ནམ་མཁའི་ངོགས་འདྲ་བ་ཤར་ནས།
ཐམས་ཅད་བདལ་པ་ཆེན་པོ་ཐིག་ལེ་ཉག་གཅིག་ཏུ་ས་ལེ་མཁྱེན་པས། ཤེས་པ་ཐམས་
ཅད་ཀྱི་རང་བཞིན་དེ་ཡིན་ཏེ། གསལ་བ་དང་མི་གསལ་བ་གཉིས་མེད་དོ། །ཐབས་
ཆེན་ནམ་མཁའ་ཞེས་པ། ཐབས་ཐམས་ཅད་ཀྱི་དོན་ནི། འཁྲིག་ཆགས་མེད་པ་ཡིན་
ཏེ། འབྱུང་བ་དང་སྣང་སྲིད་ཐམས་ཅད་ནི། འཁྲིག་ཅིང་ཆགས་ཀྱང༌། ནམ་མཁའ་
ལ་འཁྲིག་ཅིང་ཆགས་པ་མེད་དེ། དེ་ཡེ་ནས་དབྱིངས་ལ་རོལ་པའོ། །མཚན་མའི་བོན་
ཐམས་ཅད་འཁྲིག་ཅིང་ཆགས་ཀྱང་། བོན་ཉིད་བདེ་བ་ཆེན་པོ་ལ་འཁྲིག་ཅིང་ཆགས་
པ་མེད་དེ། དེ་ཡེ་ནས་དབྱིངས་ལ་རོལ་པའོ། །ཕུང་པོ་དང་ཁམས་དང་སྐྱེ་མཆེད་ནི།
མ་རིག་རྒན་མོ་ལོང་བ་འདྲ་བ་ལས། འདུ་བྱེད་ས་མཁན་བུ་འདྲ་བ་བྱུང༌། དེ་ལས་
རྣམ་ཤེས་ནི་ཤིང་ཁར་སྤྲེའུ་བྱུང་བ་འདྲ། མིང་དང་གཟུགས་ནི་རྫས་ནོར་འདྲ། སྐྱེ་
མཆེད་དྲུག་ནི་བྱད་དང་འདྲ། རེག་པ་སྨྱུག་དོང་དུ་སྦྲུལ་སོང་བ་འདྲ། ཚོར་བ་གཏར་
ཚན་ལ་ཆུ་འཐིག་པ་འདྲ། སྲེད་པ་སྒོ་ནོར་མི་གབ་འདྲ། ལེན་པ་རྒྱ་བྱ་ཆུ་འཐུང་པ་
འདྲ། སྲིད་པ་ཕོ་མོ་འཁྲིག་ཆགས་འདྲ། སྐྱེ་བ་འཁོར་བ་ལུགས་ནས་བྱུང་། དེ་ལས་
རྒས་ཤིང་ཤི་བ་འབྱུང་བ་དེ་ནི། འཁྲིག་ཅིང་ཆགས་པ་ཡིན་ཀྱང་། ཀུན་གཞི་བྱང་ཆུབ་
615

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་བདེ་བ་ཆེན་པོ་ནི། འཁྲིག་ཅིང་ཆགས་པ་མེད་དེ། ཡེ་ནས་ཐབས་ཆེན་པོའི་
དབྱིངས་ན་རོལ་པའོ། ། དེ་ལྟ་བུའི་དོན་དེ་རྟོགས་པའི་དུས་ན། ཐབས་ཆེན་དབྱིངས་
ལ་རོལ་པའི་བྱང་ཆུབ་སེམས་སུ་གྱུར་ཏེ། འཁྲིག་པ་མེད་པའི་དབྱིངས་ནས། ཆགས་
པ་མེད་པའི་ཀུན་གཞི་ལ། ཐབས་ཆེན་པོའི་ཡེ་ཤེས་བྱུང་ནས། འཁྲིག་ཆགས་མེད་
པར་དབྱིངས་ལ་རོལ་པས། ཐབས་ཀྱི་དོན་ནི་དེ་ཡིན་ཏེ། ཐབས་ཆེན་དབྱིངས་ལ་
རོལ་པ་དང༌། འཁྲིག་ཆགས་གཉིས་མེད་དོ། །ཤེས་རབ་ནམ་མཁའ་ཞེས་པ། ཤེས་
རབ་ཐམས་ཅད་ཀྱི་དོན་ནི། འཁྲུལ་པ་མེད་པ་ཡིན་ཏེ། འབྱུང་བ་དང་སྣང་སྲིད་
ཐམས་ཅད་འཁྲུལ་ཀྱང་། ནམ་མཁའ་ལ་འཁྲུལ་པ་མེད་དེ། ཡེ་ནས་ཤེས་རབ་ཆེན་
པོར་གྱུར་པའོ། །མཚན་མའི་བོན་ཐམས་ཅད་འཁྲུལ་པར་འབྱུང་ཡང༌། བོན་ཉིད་
བདེ་བ་ཆེན་པོ་ལ་འཁྲུལ་པ་མེད་དེ། ཤེས་རབ་ཆེན་པོར་གྱུར་པའོ། །ཕུང་པོ་ཁམས་
དང་སྐྱེ་མཆེད་ཐམས་ཅད་ནི། འཁྲུལ་པའི་རང་བཞིན་ཡིན་ཏེ། དོན་མ་ཡིན་པ་དང་།
ཕྱིན་ཅི་ལོག་དང་དམྱལ་བའི་དེད་དཔོན་དང་། ཚོགས་གཅོག་དང་། གདུག་རྩུབ་
དང་། མཚོན་ཆ་གོ་བེར་དང༌། མི་དགེ་བའི་ལས་མཐའ་དད་པ་ལ་འཁྲུལ་ཏེ། ཀུན་
གཞི་བྱང་ཆུབ་སེམས་བདེ་བ་ཆེན་པོ་ལ་འཁྲུལ་པ་མེད་དེ། ཡེ་ནས་ཤེས་རབ་ཆེན་
ཤེས། འཁྲུལ་པ་མེད་པའི་ཤེས་རབ་ཆེན་པོར་གྱུར་ཏེ། འཁྲུལ་པ་མེད་པའི་དབྱིངས་
ཉིད་ནས། ཤེས་རབ་ཆེན་པོའི་ཀུན་གཞི་ལས་ཐོགས་པ་མེད་པའི་ཡེ་ཤེས་བྱུང་ནས།
འཁྲུལ་པ་མེད་པའི་དབྱིངས། ཤེས་རབ་ཆེན་པོར་གྱུར་པས། ཤེས་རབ་ཀྱི་དོན་ཀྱང་དེ་
ཡིན་ཏེ། ཤེས་རབ་དང་འཁྲུལ་པ་གཉིས་མེད་དོ། །ཡོན་ཏན་ནམ་མཁའ་ཞེས་པས།
ཡོན་ཏན་ཐམས་ཅད་ཀྱི་དོན་ནི། སྐྱོན་གྱིས་མ་གོས་པ་ཡིན་ཏེ། དཔེར་ན་འབྱུང་བ་
དང་སྣང་སྲིད་ཐམས་ཅད་ལ་ཡང་། ཡོན་ཏན་རེ་རེ་དང་མི་ལྡན་པ་ནི་གང་ཡང་མེད་
516

སེམས་སྡེ། གབ་འགྲེལ་རྒྱ་ཆེར་བཤད་པ།
ན། སྐྱོན་རེ་རེ་ཡང་ཀུན་ལ་འབྱུང་བས། ཡང་དག་པའི་ཡོན་ཏན་མ་ཡིན་ཏེ། དེ་ཅིའི་
ཕྱིར་ཞེ་ན། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་ཡང་། གང་གིས་ཐོབ་པའི་
དགོས་དོན་སྐོང་བ་ནི། ཡོན་ཏན་ཡིན་ཏེ། དེ་ཀུན་ལ་མ་ཁྱབ་པའི་སྐྱོན་ཡོད་པས།
ཡང་དག་པའི་ཡོན་ཏན་མ་ཡིན་ནོ། །ཐ་མ་ན་སྐྱེར་ཚེར་ལས་གདུག་པ་མེད་པས་
ཀྱང་། བྱེའུ་ཁྲས་ཉེན་པ་སྐྱབས་ནུས་ཏེ། དེ་ཡང་ཡོན་ཏན་དེ་ཡིན་ཀྱང་། སྐྱོན་ཀུན་
སྐྱོབ་པ་མི་ནུས་པ་དང་། ཚ་བ་དང་གདུག་པ་ཡོད་པས། ཡང་དག་པའི་ཡོན་ཏན་
མ་ཡིན་ནོ། །ཡང་དག་པའི་ཡོན་ཏན་ནི། ནམ་མཁའ་ལ་ཡོད་དོ། །ནམ་མཁའ་ཀུན་
ལ་ཁྱབ་པ་ཡོན་ཏན་ཡིན་ལ། མ་ཁྱབ་པའི་སྐྱོན་མེད་པས་ནི་ཡང་དག་པའི་ཡོན་ཏན་
ནོ། །ཐམས་ཅད་ཀྱི་སྣོད་དུ་ཡངས་པས་ནི། ཡོན་ཏན་ཡིན་ལ། དོག་ཅིང་མི་ཤོང་བའི་
སྐྱོན་མེད་པས་ནི། ཡང་དག་པའི་ཡོན་ཏན་ནོ། །དེ་དང་འདྲ་བར་ཡོན་ཏན་བསམ་
གྱིས་མི་ཁྱབ་པ་ནི་ཡོད་ལ། སྐྱོན་མེད་པས་ནི་ཡང་དག་པའི་ཡོན་ཏན་ནོ། །དེ་ཕྱིར་ནི་
འདི་ལྟར་སྣང་བ་ཐམས་ཅད། ནམ་མཁའི་རང་བཞིན་དུ་རྟོགས་ན། ཡང་དག་པའི་
ཡོན་ཏན་ལས། སྐྱོན་བཙལ་གྱིས་མི་རྙེད་དེ། དཔེར་ན་རྒྱ་མཚོ་ཆེན་པོའི་གླིང་ཀླུ་
འཇོག་པོའི་འཆགས་ས། རིན་པོ་ཆེའི་གླིང་སྟོད་དུ་ཕྱིན་པའི་ཚེ་ན། ས་རྡོ་བཙལ་གྱིས་
མི་རྙེད་པ་དང་འདྲའོ། །ཡང་ན་བོན་གྱི་སྒོ་མོ་བརྒྱད་ཁྲི་བཞི་སྟོང་ངམ། མཚན་མའི་
བོན་ཐམས་ཅད་ལ་ནི། ཡོན་ཏན་རེ་རེ་ཡང་ཀུན་ལ་འབྱུང་ན། སྐྱོན་རེ་ཡང་ཀུན་ལ་
འབྱུང་བས། ཡང་དག་པའི་ཡོན་ཏན་མ་ཡིན་ནོ། །བོན་ཉིད་ཀྱི་སྐུ་བདེ་བ་ཆེན་པོ་ལ།
ཡོན་ཏན་གྱི་རྣམ་གྲངས་བསམ་གྱིས་མི་ཁྱབ་པ་འབྱུང་བ་ལས། སྐྱོན་ཡེ་ནས་མི་མངའ་
བས། ཡང་དག་པའི་ཡོན་ཏན་ནོ། །དེ་ཕྱིར་ན་བོན་གྱི་སྒོ་མོ་བརྒྱད་ཁྲི་བཞི་སྟོང་ངམ།
མཚན་མའི་བོན་ཐམས་ཅད་བོན་ཉིད་དུ་རྟོགས་ན། སྐྱོན་བཙལ་གྱིས་ཀྱང་མི་རྙེད་དེ།
ཀུན་ཏུ་བཟང་པོ་གཤེན་ལྷ་འོད་དཀར་གྱི་བཞུགས་གནས། བཞི་བཅུ་རྩ་གཉིས་ཐེག་
517

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའི་ཡང་གོང་། གསལ་ལ་རང་བཞིན་མེད་པའི་གནས་བྱ་བར་ཕྱིན་པའི་དུས་ན།
ཚིག་དང་ཡི་གེའི་མཚན་མའི་སྐྱོན་ཡེ་ནས་མི་སྲིད་དོ། །ཡང་ན་ཕུང་པོ་དང་ཁམས་
དང་སྐྱེ་མཆེད་ལས། ཡོན་ཏན་རེ་རེ་ཡང་ཀུན་ལས་འབྱུང་སྟེ། སྐྱོན་རེ་ཡང་ཀུན་ལས་
འབྱུང་བས། ཡང་དག་པའི་ཡོན་ཏན་མ་ཡིན་ནོ། །ཀུན་གཞི་བྱང་ཆུབ་ཀྱི་སེམས་ལས།
ཡོན་ཏན་གྱི་དོན་བྱེ་བྲག་བསམ་གྱིས་མི་ཁྱབ་པ་ནི་འབྱུང་ལ། སྐྱོན་ཡེ་ནས་མི་འབྱུང་
བས། ཡང་དག་པའི་ཡོན་ཏན་ནོ། །དེ་ཕྱིར་ཕུང་པོ་ཁམས་དང་སྐྱེ་མཆེད་ཐམས་ཅད།
ཀུན་གཞི་བྱང་ཆུབ་སེམས་སུ་རྟོགས་ན། སྐྱོན་བཙལ་གྱིས་མི་རྙེད་དེ། ཀུན་གཞི་མ་
གཡོ་བ་ཡུམ་གྱི་དབྱིངས་རྣམ་པར་དག་པ། གསལ་ལ་རང་བཞིན་མེད་པ། ཡིད་ཀྱི་
རྣམ་པར་ཤེས་པས་མཐོང་བའི་དུས་ན། བྱུང་ཚོར་དང་རྣམ་པར་རྟོག་པའི་མཚན་
མའི་སྐྱོན་བཙལ་གྱིས་མི་རྙེད་དོ། །དེ་ལྟ་བུའི་དོན་དེ། རང་ཤེས་རིག་གི་རྒྱལ་པོས་
རྟོགས་པའི་དུས་ན། བོན་ཉིད་ཀུན་ལ་སྙོམས་པ་ནམ་མཁའ་འདྲ་བ་ལས། ཀུན་གཞི་
ཀུན་ལ་སྙོམས་པ་ནམ་མཁའ་དང་འདྲ་བ་བྱུང༌། ཀུན་གཞི་ཀུན་ལ་ནམ་མཁའ་དང་
འདྲ་བ་ལས། ཡེ་ཤེས་ཀུན་ལ་སྙོམས་པ་ནམ་མཁའ་འདྲ་བ་ཤར་ནས། ཡོན་ཏན་ཀུན་
ལ་སྙོམས་པ་ནམ་མཁའ་འདྲ་བ་བྱུང་སྟེ། སྐྱོན་རྣམས་ཐམས་ཅད་ཡོན་ཏན་དུ་སངས་
རྒྱས་པས། སྐྱོན་དང་ཡོན་ཏན་གཉིས་མེད་དོ། །ཐར་ལམ་ནམ་མཁའ་ཞེས་པ། ལམ་
ཐམས་ཅད་ཀྱི་དོན་ནི། འཁོར་བ་མེད་པར་ཡིན་ཏེ། དཔེར་ན་ནམ་མཁའི་རང་
བཞིན་ནོ། །ཐོག་མ་གང་ནས་ཀྱང་མ་འོང་། ཐ་མ་གང་དུ་ཡང་མི་འགྲོ་སྟེ། འབྱུང་བ་
དང་སྣང་སྲིད་ཀྱི་འཁོར་བ་ལས་ཡེ་ནས་འདས་ཏེ་ཐར་རོ། །ཡང་ན་བོན་ཉིད་བདེ་བ་
ཆེན་པོ་ནི། ཐོག་མ་གང་ནས་ཀྱང་མ་འོང་བས། ཐ་མ་གང་དུ་ཡང་མི་འགྲོ་སྟེ། འཁོར་
བ་ཐམས་ཅད་ལས་ཡེ་ནས་འདས་ཤིང་ཐར་རོ། །ཡང་ན་ཀུན་གཞི་བྱང་ཆུབ་སེམས་
བདེ་བ་ཆེན་པོ་ནི། ཐོག་མ་གང་ནས་ཀྱང་མ་འོང་། ཐ་མ་གང་དུ་ཡང་མི་འགྲོ་སྟེ།
518

སེམས་སྡེ། གབ་འགྲེལ་རྒྱ་ཆེར་བཤད་པ།
ཕུང་པོ་དང་ཁམས་དང་སྐྱེ་མཆེད་ཐམས་ཅད་ལས། ཡེ་ནས་འདས་ཤིང་ཐར་རོ། །དེ་
ལྟ་བུའི་དོན་རང་ཤེས་རིག་གི་རྒྱལ་པོས་གསལ་བར་རྟོགས་པའི་དུས་ན། བོན་ཉིད་
ནམ་མཁའ་འདྲ་བ་ཡེ་ནས་གདལ་པ་ཆེན་པོའི་གནས་མཆོག་ཏུ། ཡེ་ཤེས་ནམ་མཁའ་
འདྲ་བ་ཡེ་ནས་གསལ་བས། འཁོར་བ་མེད་པའི་ལམ་ལ། འཇུག་པ་མེད་པ་གསལ་
བར་རྟོགས་པས། བགྲོད་པ་མེད་པར་གནས་སུ་བཞུགས་ཞེས་བྱ་སྟེ། ཕྱིན་པ་དང་མ་
ཕྱིན་པ་གཉིས་མེད་དོ། །དཀྱིལ་འཁོར་ནམ་མཁའ་ཞེས་པ། དཔེར་ན་ནམ་མཁའ་
ཅིར་ཡང་མ་གཡོས་པའི་ཐིག་ལེ་ཉག་གཅིག་ཏུ་རྟོགས་པ་ནི། དཀྱིལ་ཡིན་ལ། ནམ་
མཁའ་ཁྱབ་བདལ་དུ་གནས་པ་ཡོངས་སུ་རྒྱ་མ་ཆད་པ་ནི་འཁོར། དེ་ལ་འདི་ཙམ་
ཞིག་ཡོད་ཅེས་གཞལ་དུ་མེད་དེ་དཔག་ཏུ་མེད་གཞལ་དུ་མེད་ཅེས་དེ་ལ་བྱའོ། །
གཞན་ཅིས་ཀྱང་དཔག་ཏུ་མེད་པ་ལ་བྱ། དེ་འབྱུང་བ་དང་སྣང་སྲིད་ཐམས་ཅད་ཀྱི་
སྣོད་དང་གནས་སུ་ཡངས་པས་ཁང་ཞེས་བྱའོ། །ཡང་ན་བོན་ཉིད་བདེ་བ་ཆེན་པོ། ཇི་
ལྟར་ཡང་མ་གཡོས་པ་ཐིག་ལེ་ཉག་གཅིག་ཏུ་རྟོགས་པ་ནི་དཀྱིལ་ཡིན་ལ། བོན་ཉིད་
བདེ་བ་ཆེན་པོ་དེ་ཐམས་ཅད་ཁྱབ་བདལ་དུ་གནས་ཏེ། ཡོངས་སུ་རྒྱ་མ་ཆད་པ་ནི་
འཁོར། དེ་ལ་འདི་ཙམ་ཡོད་པ་གཞན་ཅིས་ཀྱང་རང་བཞིན་གཞལ་ཅིང་དཔག་ཏུ་
མེད་པས་ནི། གཞལ་མེད་ཁང་ཞེས་བྱའོ། །དེ་བོན་གྱི་སྒོ་མོ་བརྒྱད་ཁྲི་བཞི་སྟོང་གི་
སྣོད་དང་གནས་སུ་ཡངས་པས་ཁང་ཞེས་བྱའོ། །ཡང་ན་ཀུན་གཞི་བྱང་ཆུབ་སེམས་
བདེ་བ་ཆེན་པོ། ཇིར་ཡང་མ་གཡོས་པའི་ཐིག་ལེ་ཉག་གཅིག་ཏུ་རྟོགས་པ་ནི། དཀྱིལ་
ཡིན་ལ། ཀུན་གཞི་སྣང་སྲིད་ཐམས་ཅད་ལ་གནས་པ་ལ། རྒྱ་ཡོངས་སུ་མ་ཆད་པ་ནི་
འཁོར། དེ་ལ་འདི་ཙམ་ཞིག་ཡོད་དོ། །བར་གཞལ་ཅིང་ཅིས་ཀྱང་དཔག་ཏུ་མེད་པ་སྟེ།
དེ་དུས་གསུམ་གྱི་གཤེན་རབ་དང་ཁམས་གསུམ་གྱི་སེམས་ཅན་ཐམས་ཅད་ཀྱི།
གནས་དང་སྣོད་དུ་ཡངས་པས་ཁང་ཞེས་བྱའོ། །དེ་ལྟ་བུའི་སྣོད་དེ་རང་ཤེས་རིག་གི་
519

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྒྱལ་པོས་རྟོགས་པའི་དུས་ན། བོན་ཉིད་གཞལ་མེད་ཁང་ནམ་མཁའ་དང་འདྲ་བའི་
དབྱིངས་ནས། སེམས་ཉིད་མ་བཅོས་གསལ་བ་འོད་ཀྱི་འཁོར་ལོ་སྐོར་ཞེས་བྱའོ། །
དཀྱིལ་དང་འཁོར་ལ་གཉིས་མེད་དོ། ། སྐུ་གསུམ་ནམ་མཁའ་ཞེས་པ། དཔེར་ན་ནམ་
མཁའི་རང་བཞིན་ཁྱབ་ཅིང་བདལ་པ་ལ། ཅིར་ཡང་མ་གཡོས་པ་ནི། ནམ་མཁའ་
བོན་གྱི་སྐུ་ཡིན། ནམ་མཁའ་ལ་ཉི་ཟླ་དང་རྒྱུ་སྐར་གྱིས་བརྒྱན་པ་ནི། ནམ་མཁའ་
ལོངས་སྤྱོད་རྫོགས་པའི་སྐུ་ཡིན། ནམ་མཁའ་ལས་འབྲུག་དང་ཐོག་དང་གློག་དང་
སྤྲིན་དང་གཞའ་ཚོན་དང་། དེ་དག་ན་ནམ་མཁའ་སྤྲུལ་པའི་སྐུ་ཡིན། དཔེ་དེ་དང་
འདྲ་བར་ན། བོན་ཉིད་ཅིར་ཡང་མ་གཡོས་ཤིང་། དངོས་པོ་དང་མཚན་མ་ལས་
འདས་ཏེ་དམིགས་སུ་མེད་པ་ནི། བོན་གྱི་སྐུ་ཡིན་ལ། བོན་ཉིད་བདེ་བ་ཆེན་པོ་དེ་ལ།
ཆེ་བའི་ཡོན་ཏན་གྱི་ཚོགས་མ་འགག་པར་བརྒྱན་པ་ནི། བོན་གྱི་ལོངས་སྤྱོད་རྫོགས་
པའི་སྐུ་ཡིན། དེ་ལས་བོན་གྱི་སྒོ་མོ་བརྒྱད་ཁྲི་བཞི་སྟོང་དང་། ཐེག་པ་ཆེན་པོ་དགུའི་
ཁྱད་པར་དང་། ཚིག་དང་ཡི་གེས་མཚོན་པ་བསམ་གྱིས་མི་ཁྱབ་པ་བྱུང་བས། བོན་
གྱི་སྤྲུལ་པའི་སྐུ་ཡིན། ཡང་ན་བྱང་ཆུབ་ཀྱི་སེམས་བདེ་བ་ཆེན་པོ། སྤྲོས་པའི་མཚན་མ་
དང་བྲལ་བ་ཡེ་ནས་མ་བཅོས་པ་ནི། བྱང་ཆུབ་སེམས་ཀྱི་བོན་གྱི་སྐུ་ཡིན། བྱང་ཆུབ་
སེམས་ལ་ཡེ་ཤེས་ཆེན་པོ་བཞི་དང་། ཡེ་ཤེས་ཀྱི་ཚོགས་བསམ་གྱིས་མི་ཁྱབ་པས་
བརྒྱན་པ་ནི། བྱང་ཆུབ་སེམས་ལོངས་སྤྱོད་རྫོགས་པའི་སྐུ་ཡིན། བྱང་ཆུབ་སེམས་ལས་
ཡིད་དང་རྣམ་པར་ཤེས་པ་དང་། ཁམས་དང་སྐྱེ་མཆེད་ལ་སོགས་པ་བྱུང་བས་ནི།
བྱང་ཆུབ་སེམས་ལས་སྤྲུལ་པའི་སྐུ་ཡིན། དོན་དམ་པར་སྐུ་གཅིག་གིས་ཡོངས་ལ་
ཁྱབ་པ་ལས་མེད་དོ། །དེ་ཡང་སྐུ་གཅིག་ནི་གང་ཞེ་ན། དཔེར་ན་ནམ་མཁའ་ལ་ཟླ་
བའི་སྐུ་གཅིག་ཤར་བའི་དུས་ན། སའི་ཆུ་མིག་དང་། ཆུ་ལྡང་ལྡིང་བསམ་གྱིས་མི་
ཁྱབ་པ་ཡོངས་ལ་ཁྱབ་པ་དང་འདྲ་སྟེ། སྐུ་གཅིག་ནི་བོན་གྱི་སྐུ་བདེ་བ་ཆེན་པོ་ཐིག་
520

སེམས་སྡེ། གབ་འགྲེལ་རྒྱ་ཆེར་བཤད་པ།
ལེ་གཉག་གཅིག་ལས་མེད་ལ། ཡོངས་ལ་ཁྱབ་པ་ནི། དུས་གསུམ་གྱི་གཤེན་རབ་
དང་། ཁམས་གསུམ་གྱི་སེམས་ཅན་ཐམས་ཅད་ལ་ཁྱབ་པའོ། །དུས་གསུམ་གྱི་གཤེན་
རབ་དང་། ཁམས་གསུམ་གྱི་སེམས་ཅན་ཐམས་ཅད་ཀྱང་། དོན་དམ་པར་སྐུ་གཅིག་
ལ་འདུས་སོ། །གསུང་དབྱངས་ནམ་མཁའ་ཞེས་པ། གསུང་ཐམས་ཅད་ནི་རང་
བཞིན་མེད་པ་ལ་འདུས་ཏེ། ནམ་མཁའ་ལ་མེ་སྒྲ་ཆུ་སྒྲ་རླུང་སྒྲ་འབྲུག་སྒྲ་ལས་སོགས་
པ་བསམ་གྱིས་མི་ཁྱབ་པ་བྱུང་ཡང་དོན་དུ་དེ་ལ་རང་བཞིན་མེད་ལ། བོན་ཉིད་ནམ་
མཁའ་དང་འདྲ་བ་ལས་བོན་གྱི་སྒོ་མོ་བརྒྱད་ཁྲི་བཞི་སྟོང་དང་། གསུང་རབ་ཀྱི་ཡན་
ལག་བསམ་གྱིས་མི་ཁྱབ་པ་བྱུང་ཡང་། དེ་ཡང་རང་བཞིན་མེད་ལ། སེམས་ཉིད་ལ་
ཚིག་གི་རྣམ་གྲངས་དང་། སྒྲ་ཡི་བྱེ་བྲག་བསམ་གྱིས་མི་ཁྱབ་པ་བྱུང་ཡང་། དོན་དུ་དེ་
ལ་རང་བཞིན་མེད་ན། རང་བཞིན་མེད་པའི་གསུང༌། དེ་རྣམས་ནམ་མཁའ་ལྟར།
ཡེ་ཤེས་ཆེན་པོ་ཁྱབ་བདལ་དུ་གནས་པས། གསུང་དབྱངས་ནམ་མཁའ་ཡེ་ཤེས་རང་
བཞིན་མེད་ཅེས་བྱའོ། །ཐུགས་ཉིད་ནམ་མཁའ་ཞེས་པ། ནམ་མཁའ་ཇི་ལྟར་ཡང་མ་
གཡོས་པ་ལས། གསལ་བའི་འོད་ཁམས་གསུམ་དུ་ཁྱབ་བདལ་དུ་གནས་ཏེ། དུས་
གསུམ་དུ་མི་འཁྲུག་པ་ནི་ནམ་མཁའི་ཐུགས་ཉིད་ཡིན་ཏེ། འབྱུང་བ་དང་སྣང་སྲིད་
འགྱུར་ཞིང་ལྡོག་པས་འཁྲུལ་པ་ཡོད་ཀྱང་། ནམ་མཁའ་དུས་གསུམ་དུ་འགྱུར་བ་མེད་
པ་ལས། གསལ་བའི་འོད་ཁྱབ་བདལ་དུ་གནས་པའོ། །ཡང་ན་བོན་ཉིད་ནམ་མཁའ་
ལྟར་ཡངས་ཤིང་རྒྱ་ཆེ་བ་ལས། ཕྱིན་ཅི་ལོག་ལ་དུས གསུམ་དུ་མི་འཁྲུལ་པ་ནི། བོན་
ཉིད་ཀྱི་ཐུགས་ཀྱི་ཡང་ཐུགས་ཉིད་ཡིན་ལ། མཚན་མར་སྣང་བའི་བོན་ཐམས་ཅད་
ཅིར་འཁྲུལ་པ་དང་ཅིར་འགྱུར་ཡང་། བོན་ཉིད་བདེ་བ་ཆེན་པོ་ལས་འགྱུར་བ་མེད་
པ་སྟེ། ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས་སོ། །ཡང་ན་བྱང་
ཆུབ་ཀྱི་སེམས་གསལ་ལ་མ་འགག་པ་ལས། མ་བཅོས་པ་སྟེ། དུས་གསུམ་དུ་འགྱུར་བ་
521

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མེད་པ་ནི། བྱང་ཆུབ་སེམས་ཀྱི་ཡང་སེམས་ཉིད་ཡིན་ལ། ཕུང་པོ་དང་ཁམས་དང་སྐྱེ་
མཆེད་ལས་སོགས་པ་ཅིར་འགྱུར་ཅིར་འཁྲུལ་ཡང་། བྱང་ཆུབ་ཀྱི་སེམས་ལ་འགྱུར་
ཞིང་འཁྲུལ་པ་མེད་པ་དེ། ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པ་
ནི་འཁྲུལ་ཅིང་འཇིག་པ་མེད་པས་སོ། །ངང་ཉིད་ནམ་མཁའ་ཞེས་པ། ནམ་མཁའ་
ཡངས་ཤིང་རྒྱ་ཆེ་བ་ནི། ནམ་མཁའི་ངང་ཡིན། དེ་མཚན་མའི་ཡུལ་ལས་འདས་ཏེ་
བཅོས་སུ་མེད་པ་ནི། ནམ་མཁའི་ངང་ཉིད་ཡིན། འབྱུང་བ་དང་སྣང་སྲིད་ཐམས་
ཅད་ལ་བཅོས་སུ་ཡོད་ཀྱང་། ནམ་མཁའ་ལ་ཡེ་ནས་བཅོས་སུ་མེད་པའི་དོན་དེ་ནི།
སྣང་སྲིད་ཁྱབ་བདལ་དུ་གནས་པས་སོ། །ཡང་ན་བོན་ཉིད་ནམ་མཁའ་ལྟར། ཡངས་
ཤིང་རྒྱ་ཆེ་བ་ནི། བོན་གྱི་ངང་ཡིན། དེ་དམིགས་པའི་ཡུལ་ལས་འདས་ནས་བཅོས་སུ་
མེད་པ་ནི། བོན་གྱི་ངང་ཉིད་ཡིན། བོན་ཅན་མཚན་མར་སྣང་བ་དང་། བོན་གྱི་སྒོ་
མོ་བརྒྱད་ཁྲི་བཞི་སྟོང་ལ་བཅོས་སུ་ཡོད་ཀྱང་། བོན་ཉིད་བདེ་བ་ཆེན་པོ་ལ་བཅོས་སུ་
མེད་པ་དེ་ཡེ་ཤེས་ཆེན་པོ་ཁྱབ་བདལ་དུ་གནས་པས་སོ། །ཡང་ན་ཀུན་གཞི་བྱང་ཆུབ་
སེམས་ནམ་མཁའ་ལྟར་ཡངས་ཤིང་རྒྱ་ཆེ་སྟེ། ཅིར་ཡང་མ་གཡོས་པ་ནི། བྱང་ཆུབ་
སེམས་ཀྱི་ངང་ཡིན་ལ། གསལ་བ་ཉིད་ཀྱི་ཡེ་ཤེས་ཅིར་ཡང་མ་བཅོས་པ་ནི། བྱང་ཆུབ་
སེམས་ཀྱི་ངང་ཉིད་ཡིན། དེ་ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པ་
ལས། བཅོས་སུ་མེད་པས་ངང་ཉིད་ནམ་མཁའ་ཡེ་ཤེས་བཅོས་སུ་མེད་ཅེས་བྱའོ། །
རང་བཞིན་ནམ་མཁའ་ཞེས་པ། སྣང་སྲིད་ཐམས་ཅད་འདུས་བྱས་ལས་བྱུང་སྟེ། ནམ་
མཁའ་རང་བཞིན་དུས་གསུམ་དུ་འདུས་མ་བྱས་པ་དེ། ཡེ་ནས་ཁྱབ་བདལ་ཆེན་པོར་
གནས་པས་སོ། །ཡང་ན་བོན་གྱི་སྒོ་མོ་བརྒྱད་ཁྲི་བཞི་སྟོང་ངམ། མཚན་མའི་བོན་
ཐམས་ཅད་ནི་འདུས་བྱས་ལས་བྱུང་ན། བོན་ཉིད་བདེ་བ་ཆེན་པོ་དེ་དུས་གསུམ་དུ་
འདུས་མ་བྱས་པ་ཏེ། ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས་སོ། །
522

གབ་འགྲེལ་རྒྱ་ཆེར་བཤད་པ།
སེམས་སྡེ།
ཡང་ན་ཕུང་པོ་དང་ཁམས་དང་སྐྱེ་མཆེད་ཐམས་ཅད་ནི་འདུས་བྱས་ལས་བྱུང་སྟེ།
བྱང་ཆུབ་ཀྱི་སེམས་དུས་གསུམ་དུ་འདུས་མ་བྱས་ཏེ། རང་གི་རང་བཞིན་གྱི་ནམ་
མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས་ནི། རང་བཞིན་ནམ་མཁའ་ཡེ་
ཤེས་འདུས་མ་བྱས་ཞེས་བྱའོ། །བདག་ཉིད་ནམ་མཁའ་ལྟར་ཡེ་ཤེས་ཞེས་པ། ནམ་
མཁའ་ཡོངས་སུ་རྒྱ་མ་ཆད་པ་ནི། ནམ་མཁའི་བདག་ཡིན་ལ། དེ་ལ་གཅིག་དང་
གཉིས་སུ་བགྲང་དུ་མེད་དེ། ཡེ་ནས་ཐིག་ལེ་ཉག་གཅིག་ཏུ་གནས་པ་ནི། ནམ་མཁའི་
བདག་ཉིད་དོ། །འབྱུང་བ་དང་སྣང་སྲིད་ཐམས་ཅད་ལ། གཅིག་དང་གཉིས་སུ་
བགྲང་པ་ཡོད་ཀྱང་། ནམ་མཁའི་རང་བཞིན་ལ་གཅིག་དང་གཉིས་སུ་བགྲང་དུ་མེད་
པ་སྟེ། ཡེ་ནས་ཁྱབ་བདལ་ཆེན་པོར་གནས་པས་སོ། །ཡང་ན་བོན་ཉིད་ཡོངས་སུ་རྒྱ་
ཆད་པ་ནི། བོན་གྱི་བདག་ཡིན་ལ། དེ་ལས་གཅིག་ལས་གཉིས་སུ་བགྲང་དུ་མེད་པ་
ནི་བོན་ཉིད་ཡིན། བོན་གྱི་སྒོ་མོ་བརྒྱད་ཁྲི་བཞི་སྟོང་ངམ། མཚན་མའི་དངོས་པོ་
ཐམས་ཅད་ནི། ཐེག་པ་རིམ་གྱིས་བགྲོད་དུ་ཡོད་ན། བོན་ཉིད་བདེ་བ་ཆེན་པོ་ལ།
གཅིག་དང་གཉིས་སུ་བགྲང་དུ་མེད་པ་ཐིག་ལེ་ཆེན་པོ་ཉག་གཅིག་ཏུ་གནས་པ་དེ།
ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས་སོ། །ཡང་ན་ཀུན་གཞི་
བྱང་ཆུབ་སེམས་ཡོངས་སུ་རྒྱ་མ་ཆད་པ་ནི། བྱང་ཆུབ་སེམས་ཀྱི་བདག་ཡིན། དེ་ལ་
གཅིག་དང་གཉིས་སུ་བགྲང་དུ་མེད་པ་ནི། བྱང་ཆུབ་སེམས་ཀྱི་བདག་ཉིད་ཡིན།
ཕུང་པོ་ཁམས་དང་སྐྱེ་མཆེད་རྣམས། གཅིག་དང་གཉིས་སུ་ཁ་གྲམ་དུ་བགྲང་དུ་ཡོད་
ཀྱང་། བྱང་ཆུབ་ཀྱི་སེམས་བདེ་བ་ཆེན་པོ་ནི། གཅིག་ལས་གཉིས་སུ་བགྲང་དུ་མེད་དེ།
ཐིག་ལེ་ཆེན་པོ་གཅིག་ཏུ་ཡེ་ནས་སངས་རྒྱས་པ་དེ། ནམ་མཁའ་ལྟར་ཡེ་ཤེས་ཆེན་པོ་
ཁྱབ་གདལ་དུ་གནས་པས། བདག་ཉིད་ནམ་མཁའ་ཡེ་ཤེས་ཉག་གཅིག་མ་ཞེས་བྱ་སྟེ།
བགྲང་པ་དང་མི་བགྲང་པ་གཉིས་མེད་དོ། །དངོས་པོ་ནམ་མཁའ་ཞེས་པ། འབྱུང་བ་
523

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཞི་དང་སྣང་སྲིད་ཐམས་ཅད་ལ། དངོས་པོ་ཡོད་ཀྱང་ནམ་མཁའི་རང་བཞིན་ནི་
དངོས་པོ་ཐམས་ཅད་ཀྱི་ཡུལ་ལས་འདས་ཏེ། ཡེ་ཤེས་ཆེན་པོ་ཁྱབ་བདལ་དུ་གནས་
པས། དཔེ་དངོས་པོ་ཡུལ་ལས་འདས་པའོ། །ཡང་ན་བོན་གྱི་སྒོ་མོ་བརྒྱད་ཁྲི་བཞི་སྟོང་
ངམ། མཚན་མའི་བོན་ཐམས་ཅད་དངོས་པོར་གནས་ཏེ། བོན་ཉིད་བདེ་བ་ཆེན་པོ་
ནི། དངོས་པོ་དང་མཚན་མའི་ཡུལ་ལས་ཡེ་ནས་འདས་ཏེ། ནམ་མཁའ་ལྟར་ཡེ་ནས་
ཁྱབ་བདལ་དུ་གནས་པས། དོན་དངོས་པོ་མེད་པའི་ཡུལ་ལས་འདས་པའོ། །ཡང་ན་
ཕུང་པོ་དང་ཁམས་དང་སྐྱེ་མཆེད་ལ་སོགས་པ་ནི། དངོས་པོ་ཅིར་ཡང་སྣང་སྟེ། བྱང་
ཆུབ་ཀྱི་སེམས་བདེ་བ་ཆེན་པོ་ནི། དངོས་པོ་ཐམས་ཅད་ཀྱི་ཡུལ་ལས་ཡེ་ནས་འདས་
པས། དངོས་པོ་ནམ་མཁའ་ཡེ་ཤེས་ཡུལ་ལས་འདས་ཀྱིས་བྱ་སྟེ། དངོས་པོ་གཟུང་བ་
དང་མི་གཟུང་བ་གཉིས་སུ་མེད་དོ། །མཚན་མ་ནམ་མཁའ་ཞེས་པ། སྣང་སྲིད་ཐམས་
ཅད་ལ་མཚན་མ་ཡོད་ཀྱང་། ནམ་མཁའ་ལ་མཚན་མར་བྱུང་ཡང་རྡུལ་ཡང་ཡེ་ནས་
མེད་དེ། མཚན་མ་མེད་པ་དེ་ཡེ་ནས་ཁྱབ་བདལ་དུ་གནས་པས་སོ། །ཡང་ན་བོན་གྱི་
སྒོ་མོ་བརྒྱད་ཁྲི་བཞི་སྟོང་ལ་མཚན་མ་ཡོད་དེ། བོན་ཉིད་བདེ་བ་ཆེན་པོ་ལ་ཡེ་ནས་
མཚན་མ་རྡུལ་ཀྱང་མི་སྲིད་པ་དེ། ནམ་མཁའ་ལྟར་ཡེ་ནས་ཁྱབ་བདལ་དུ་གནས་
པས་སོ། །ཡང་ན་ཕུང་པོ་ཁམས་དང་སྐྱེ་མཆེད་ལ་མཚན་མ་ཡོད་ཀྱང་། བྱང་ཆུབ་ཀྱི་
སེམས་བདེ་བ་ཆེན་པོ་ལ་ཡེ་ནས་མཚན་མ་རྡུལ་ཡང་མི་སྲིད་དེ། དེ་ཡེ་ཤེས་ཆེན་པོ་
ཁྱབ་བདལ་དུ་གནས་པས་ནི། མཚན་མ་ནམ་མཁའ་ཡེ་ཤེས་རྡུལ་མི་སྲིད་ཀྱིས་བྱའོ། །
དེའི་ཕྱིར་ན་བྱང་ཆུབ་སེམས་ལ་མཚན་མ་རྒྱུ་བ་དང་མི་རྒྱུ་བ་གཉིས་མེད་དོ། ། སྨྲ་
བསམ་ནམ་མཁའ་ཞེས་པ། འབྱུང་བ་དང་སྣང་སྲིད་ཐམས་ཅད་ནི། སྨྲ་ཞིང་བརྗོད་
ལས་མ་འདས་ཏེ། ནམ་མཁའི་རང་བཞིན་ནི་བརྗོད་པའི་ཐ་སྙད་ཐམས་ཅད་ལས་ཡེ་
ནས་འདས་ཏེ། དེ་ཡེ་ནས་ཁྱབ་བདལ་ཆེན་པོར་གནས་པས་སོ། །ཡང་ན་བོན་གྱི་སྒོ་
524

སེམས་སྡེ། གབ་འགྲེལ་རྒྱ་ཆེར་བཤད་པ།
མོ་བརྒྱད་ཁྲི་བཞི་སྟོང་ནི། ཚིག་དང་ཡི་གེའི་བརྗོད་དུ་ཡོད་དེ། བོན་ཉིད་བདེ་བ་ཆེན་
པོ་ནི། ཚིག་དང་ཡི་གེའི་སྤྱོད་ཡུལ་འདས་ཏེ། ནམ་མཁའ་ལྟར་ཁྱབ་བདལ་དུ་གནས་
པས་སོ། །ཡང་ན་ཕུང་པོ་ཁམས་དང་སྐྱེ་མཆེད་ལས་སོགས་པ་ནི། སྨྲ་བསམ་བརྗོད་
པ་ཡོད་དེ། བྱང་ཆུབ་ཀྱི་སེམས་བདེ་བ་ཆེན་པོ་ནི། སྨྲ་བསམ་དང་བརྗོད་པའི་ཐ་སྙད་
ལས་ཡེ་ནས་འདས་པ་དེ། ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པ་
ནི། སྨྲ་བསམ་ནམ་མཁའ་ཡེ་ཤེས་བརྗོད་དུ་མེད་ཅེས་བྱ་སྟེ། བྱང་ཆུབ་སེམས་ལ་
བརྗོད་པ་དང་མི་བརྗོད་པ་གཉིས་མེད་དོ། །འདི་ཞེས་ནམ་མཁའ་ཡེ་ཤེས་ཅེས་པ།
འབྱུང་བ་དང་སྣང་སྲིད་ཐམས་ཅད་ལ་འདི་ཞེས་བྱ་བར་གདགས་སུ་ཡོད་དེ། དེ་ཅིའི་
ཕྱིར་ཞེ་ན། སྣང་སྲིད་ཐམས་ཅད་ནི་ཁ་དོག་ཀྱང་སོ་སོར་གདགས་སུ་ཡོད་ལ།
དབྱིབས་ཀྱང་སོ་སོར་གདགས་སུ་ཡོད་ལ། དངོས་པོ་ཡང་འདི་ཞེས་བྱ་བར་སོ་སོར་
གདགས་སུ་ཡོད་ན། ནམ་མཁའི་རང་བཞིན་ལ། ཁ་དོག་འདི་ཞེས་བྱ་བར་གདགས་
སུ་མེད་ལ། དབྱིབས་འདི་ཞེས་བྱ་བར་གདགས་སུ་མེད་ལ། དངོས་པོ་འདི་ཞེས་བྱ་
བར་གདགས་སུ་མེད་དོ། །དེ་ནམ་མཁའ་ལྟར་ཁྱབ་བདལ་ཆེན་པོར་གནས་པས་སོ། །
ཡང་ན་བོན་གྱི་སྒོ་མོ་བརྒྱད་ཁྲི་བཞི་སྟོང་ངམ། མཚན་མའི་བོན་ཐམས་ཅད་ལ། གོང་
མ་ལྟར་འདི་ཞེས་བྱ་བར་གདགས་སུ་ཡོད་དེ། བོན་ཉིད་བདེ་བ་ཆེན་པོ་ལ་འདི་ཞེས་
བྱ་བར་གདགས་སུ་མེད་དེ། ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་
པའོ། །ཡང་ན་ཕུང་པོ་དང་ཁམས་དང་སྐྱེ་མཆེད་ལ་འདི་ཞེས་བྱ་བར་གདགས་སུ་ཡོད་
དེ། ཀུན་གཞི་བྱང་ཆུབ་སེམས་ལ་འདི་ཞེས་བྱ་བར་ཡེ་ནས་གདགས་པ་མེད་དེ། ནམ་
མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས། འདི་ཞེས་ནམ་མཁའ་ཡེ་ཤེས་
གདགས་སུ་མེད་དེ། བྱང་ཆུབ་སེམས་ལ་གདགས་པ་དང་མི་གདགས་པ་གཉིས་མེད་
དོ། །སྟོབས་ཆེན་ནམ་མཁའ་ཡེ་ཤེས་ཅེས་པ། ནམ་མཁའ་ཅིར་ཡང་མ་གཡོས་པའི་
525

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ངང་ལས། རང་བཞིན་ཆེན་པོའི་སྟོབས་ཤུགས་ཀྱིས་འབྱུང་བ་དང་། སྣང་སྲིད་ཐམས་
ཅད་ཤུགས་ཀྱིས་བྱུང་ནས། ནམ་མཁའི་ཀློང་དུ་བསྡུ་ཞིང་ཐིམ་པར་བྱ་བའི་སྟོབས་དང་
ལྡན་པས། དཔེ་སྟོབས་དང་ལྡན་པའོ། །ཡང་ན་བོན་ཉིད་ཅིར་ཡང་མ་གཡོས་པ་ལས།
བོན་གྱི་སྒོ་མོ་བརྒྱད་ཁྲི་བཞི་སྟོང་ཤུགས་ཀྱིས་བྱུང་ནས། བོན་ཉིད་ཀྱི་ཀློང་དུ་བསྡུ་ཞིང་
ཐིམ་པར་བྱ་བའི་སྟོབས་དང་ལྡན་པས། དོན་སྟོབས་དང་ལྡན་པའོ། །ཡང་ན་ཀུན་
གཞི་བྱང་ཆུབ་སེམས་བདེ་བ་ཆེན་པོ་ཅིར་ཡང་མ་གཡོས་པ་ལ། དུས་གསུམ་གྱི་གཤེན་
རབ་དང༌། ཁམས་གསུམ་གྱི་སེམས་ཅན་ཐམས་ཅད་རང་བཞིན་གྱིས་ཤུགས་ཀྱིས་
བྱུང་ནས། གཤེན་རབ་དང་སེམས་ཅན་ཐམས་ཅད། སེམས་ཉིད་ཀྱི་ངང་དུ་འདུས་
ནས། དེ་རང་བཞིན་ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས།
སྟོབས་ཆེན་ནམ་མཁའ་ཡེ་ཤེས་ཤུགས་ཀྱིས་བྱུང་ཞེས་བྱའོ། །དེ་ཕྱིར་ན་བྱང་ཆུབ་
སེམས་ལ་འདུ་བ་དང་མི་འདུ་བ་གཉིས་མེད་དོ། །བདེན་པའི་ནམ་མཁའ་ཡེ་ཤེས་
ཅེས་པ། དཔེ་བདེན་པ་དེ་བཞིན་ཉིད་ནི། ནམ་མཁའ་ཡིན་ཏེ། ནམ་མཁའ་ཡེ་ཤེས་
ཆེན་པོ་ཁྱབ་བདལ་དུ་གནས་པས་ནི་དེ་ཡིན་ལ། དེའི་ངང་ལས་མ་གཡོས་པ་ནི་
བཞིན་ཡིན། མ་བཅོས་པ་ཅིར་ཡང་། མི་དམིགས་པ་ནི་ཉིད་ཡིན། ཡང་ན་བོན་ཉིད་
ནམ་མཁའ་ལྟར་ཡེ་ཤེས་ཆེན་པོ་ཁྱབ་བདལ་དུ་གནས་པས། དེ་ལ་མི་གཡོ་བ་ནི་དེ་
ཡིན། མི་གཡོ་བ་དེ་ཡི་དོན་དེ་ལས་མ་བཅོས་པ་ནི་བཞིན་ཡིན། མ་བཅོས་པ་དེ་ལས་
གཉིས་སུ་མེད་པས་ཉིད་དོ། །ཡང་ན་ཀུན་གཞི་བྱང་ཆུབ་སེམས་ནམ་མཁའ་ལྟར་ཡེ་
ཤེས་ཆེན་པོ་ཁྱབ་བདལ་དུ་གནས་པ་ལས། མི་གཡོ་བ་ནི་དེ་ཡིན། མི་གཡོ་བའི་ངང་
ལས་མ་བཅོས་པ་ནི་བཞིན་ཡིན། མ་བཅོས་པ་ལས་མི་དམིགས་པ་ནི་ཉིད་ཡིན། དེ་
བཞིན་ཉིད་ཀྱིས་དོན་དེ་སལ་གྱིས་རྟོགས་ན། བདེན་པའི་ཡང་བདེན་པ་ཆེན་པོ་ཡིན་
ཏེ། བདེན་པ་ནམ་མཁའ་ཡེ་ཤེས་ཉིད་ཞེས་བྱ་སྟེ། བྱང་ཆུབ་སེམས་ལ་བདེན་པ་དང་
526

སེམས་སྡེ། གབ་འགྲེལ་རྒྱ་ཆེར་བཤད་པ།
མི་བདེན་པར་གཉིས་མེད་དེ། མཐོང་བ་ནམ་མཁའ་ཞེས་པ། ནམ་མཁའི་རང་བཞིན་
ཡང་རང་གིས་རང་གསལ་ལ། བོན་ཉིད་བདེ་བ་ཆེན་པོ་ཡང་རང་གིས་རང་གསལ་
ལ། བྱང་ཆུབ་ཀྱི་སེམས་བདེ་བ་ཆེན་པོ་ཡང་རང་གིས་རང་གསལ་ལ། དོན་དམ་པར་
བྱང་ཆུབ་ཀྱི་སེམས་སལ་གྱིས་རྟོགས་པའི་དུས་ན། སྣང་ཞིང་སྲིད་པས་བསྡུས་པ་
ཐམས་ཅད་བྱང་ཆུབ་སེམས་ཀྱི་རང་བཞིན་དུ་གསལ་ཏེ། ནམ་མཁའ་ལྟར་ཡེ་ཤེས་
ཆེན་པོ་ཡོངས་སུ་རྒྱ་མ་ཆད་པ་དེས། ཉིད་ཞལ་ཉིད་ཀྱིས་མཐོང་བ་ལས། གཞན་དུ་
མཐོང་བ་ཅི་ཡང་མེད་དེ། དེའི་ཕྱིར་ན་མཐོང་བ་ནམ་མཁའ་ཡེ་ཤེས་བདག་ཞལ་ལྟ་
ཞེས་བྱ་སྟེ། བྱང་ཆུབ་སེམས་ལ་མཐོང་བ་མ་མཐོང་བ་གཉིས་མེད་དོ། །དོན་དམ་
ནམ་མཁའ་ཞེས་པ། དོན་དམ་པར་བྱང་ཆུབ་སེམས། ནམ་མཁའ་ལྟར་ཡེ་ཤེས་ཆེན་
པོ་ཁྱབ་བདལ་དུ་རྟོགས་ན། སྤྱིར་ཡང་མི་དམིགས་པའི་ཏིང་ངེ་འཛིན་གྱིས་ལ་གཅད་
དེ། དཔེ་ནམ་མཁའ་ཡང་མི་དམིགས། དོན་བོན་ཉིད་ཀྱང་མི་དམིགས། རྟགས་
སེམས་ཉིད་ཀྱང་མི་དམིགས། དཔེ་དོན་རྟགས་དང་གསུམ་ཚིག་ཙམ་མ་ཡིན་པར་
མཉམ་པར་རྟོགས་པ་ལས། མཉམ་མོ་སྙམས་པ་ཡང་མི་དམིགས་ཏེ། ཅིར་ཡང་མི་
དམིགས་པ་ལ་གཞག ། ཡེ་ཤེས་ནམ་མཁའ་ཞེས་པ། ལུང་ལས་ཀྱང་ཡེ་ཤེས་སྤྱོད་ལས་
འདས་པས། རིག་པས་མཚོན་དུ་མེད། རིག་པས་མཚོན་དུ་མེད་པས། བོན་ཉིད་ནམ་
མཁའ་འདྲ་བོན་ཉིད་ནམ་མཁའ་འདྲ་བའི་དབྱིངས་དཀྱིལ་དུ། ཡེ་ཤེས་ཆེན་པོ་ཡེ་
ནས་དཔྱོད་ལས་འདས་ཞེས་བྱའོ། ། མི་ནུབ་རྒྱལ་མཚན་རྫོགས་སོ། །
༧ ཡེ་ཤེས་ཐིག་ལེ་ཞེས་པ་འདི་ནས་མར་ཡེ་ཤེས་ཐིག་ལེ་ཡི་ལུང་སྟོན་ཏེ། བྱང་ཆུབ་
ཀྱི་སེམས་ཡེ་ནས་ཡོད་པའི་དོན། གསལ་ལ་མ་ནོར་བར་ཡེ་ནས་ཤེས་པ་ནི། ཡེ་ཤེས་
ཀྱི་ཐིག་ཡིན་ལ། དེ་ཡེ་ནས་མ་གཡོས་པའི་ངང་ལས། ཡེ་ཤེས་ཆེན་པོར་གནས་པས་
ནི་ལེ་ཡིན། དེ་ལས་མ་བཅོས་པ་ནི། ཡང་དག་པ་གསལ་བའི་མཆོག་ཡིན་ཏེ། ཐིག་ལེ་
527

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དབྱིངས་ནས་རང་འབྱུང་ཡེ་ཤེས་རྫོགས་པའི་བྱང་ཆུབ་སེམས་ཞེས་བྱའོ། །སྣང་སྲིད་
ཐིག་ཞེས་པ། སྣང་ཞིང་སྲིད་པས་བསྡུས་པ་ཐམས་ཅད། གསལ་བ་ཡེ་ཤེས་ཀྱི་མཁའ་
ལ་ཤར་བས། སྲིད་པ་ཐམས་ཅད་དུས་གཅིག་ཏུ་ས་ལེ་མཁྱེན་པའི་དོན་དེ། སྣང་སྲིད་
ཀྱི་ཐིག་ཡིན། ཡངས་ཤིང་རྒྱ་ཆེ་བ་ཡོངས་སུ་རྒྱ་མ་ཆད་པ་ནི་ལེ་ཡིན། དེའི་དོན་ལས་
མ་བཅོས་པ་ནི། སྣང་སྲིད་དབྱིངས་ནས་གསལ་བ་མཁའ་ལ་ཤར་བའི་བྱང་ཆུབ་
སེམས་ཞེས་བྱའོ། །བོན་ཉིད་ཐིག་ལེ་ཞེས་པ། བོན་ཉིད་བདེ་བ་ཆེན་པོ་ཡོད་པར་སྒྲོས་
མ་བཏགས། མེད་པར་སྐུར་མ་བཏབ། ཡོད་མེད་གཉིས་ཀྱི་མཐའ་ལས་འདས་པའི་
དོན་དེ། རང་ཤེས་རིག་གི་རྒྱལ་པོས། མ་ནོར་བར་ས་ལེ་མཁྱེན་པ་ནི། བོན་ཉིད་ཀྱི་
ཐིག་ཡིན། དེའི་ངང་ལ་དཔག་ཏུ་མེད་པ་ནི་ལེ་ཡིན། དེ་དང་དེ་གཉིས་སུ་མེད་པའི་
ངང་ལ་མ་བཅོས་པ་ནི། བོན་ཉིད་དབྱིངས་ནས་ཐིག་ལེ་རྫོགས་པའི་བྱང་ཆུབ་སེམས་
ཅེས་བྱའོ། ། མི་ནུབ་ཐིག་ལེ་ཞེས་པ། བྱང་ཆུབ་སེམས་དུས་གསུམ་དུ་མི་ནུབ་པའི་དོན་
དེ། མ་ནོར་བར་ས་ལེ་མཁྱེན་པ་ནི་སེམས་ཀྱི་ཐིག་ཡིན། དེ་ལ་དམིགས་སུ་རྡུལ་ཀྱང་
མེད་པ་ནི་ལེ་ཡིན། དེ་དང་དེ་གཉིས་སུ་མེད་པར་མ་བཅོས་པ་ནི། ནུབ་པ་མེད་པའི་
དབྱིངས་ནས། ཡེ་ཤེས་ཐིག་ལེ་གསལ་བར་སྟོན་པའི་བྱང་ཆུབ་སེམས་ཞེས་བྱའོ། ། མི་
འགྱུར་ཐིག་ལེ་ཞེས་པ། བྱང་ཆུབ་ཀྱི་སེམས་དུས་གསུམ་དུ་འགྱུར་བ་མེད་པའི་དོན་དེ།
མ་ནོར་བར་ས་ལེ་མཁྱེན་པ་ནི། འགྱུར་མེད་བྱང་ཆུབ་སེམས་ཀྱི་ཐིག་ཡིན། དེ་ཡེ་ཤེས་
ཆེན་པོ་ཁྱབ་བདལ་དུ་གནས་པ་ནི། འགྱུར་མེད་བྱང་ཆུབ་སེམས་ཀྱི་ལེ་ཡིན། དེ་དང་
དེ་གཉིས་སུ་མེད་པའི་དོན་དེ་ས་ལེ་མ་བཅོས་པ་ནི། གཡུང་དྲུང་དབྱིངས་ནས། ཡེ་
ཤེས་ཐིག་ལེ་སྟོན་པའི་བྱང་ཆུབ་སེམས་ཞེས་བྱའོ། ། སྐྱེ་མེད་ཐིག་ལེ་ཞེས་པ། བྱང་ཆུབ་
ཀྱི་སེམས་སྐྱེ་བ་མེད་པར་གདོད་ནས་དག་པ་དེ། མ་ནོར་བར་ས་ལེ་མཁྱེན་པ་ནི། སྐྱེ་
མེད་བྱང་ཆུབ་ཀྱི་སེམས་ཀྱི་ཐིག་ཡིན། སྐྱེ་བ་མེད་པའི་དོན་དེ་ཡོངས་སུ་རྒྱ་མ་ཆད་པ་
528

སེམས་སྡེ། གབ་འགྲེལ་རྒྱ་ཆེར་བཤད་པ།
ནི་ལེ་ཡིན། དེ་དང་དེ་གཉིས་སུ་མེད་པའི་ངང་ལས་མ་བཅོས་པ་ནི། སྐྱེ་མེད་དབྱིངས་
ནས་ཡེ་ཤེས་ཐིག་ལེ་རྫོགས་པའི་བྱང་ཆུབ་སེམས་ཞེས་བྱའོ། །སྟོན་པའི་ཐིག་ལེ་ཞེས་པ།
བྱང་ཆུབ་ཀྱི་སེམས་ཀྱིས་གསལ་བ་ཡེ་ཤེས་ཀྱི་དོན་སྟོན་པ་དེ། ཉིད་ལ་མ་ནོར་བར་ས་
ལེ་སྟོན་པ་ནི། སེམས་ཉིད་སྟོན་པའི་ཐིག་ཡིན། དེ་ཁམས་གསུམ་ཡོངས་སུ་ཁྱབ་པ་ནི་
ལེ་ཡིན། དེ་དང་དེ་གཉིས་སུ་མེད་པའི་དོན་ལས་མ་བཅོས་པ་ནི། ཡེ་ཤེས་ཐིག་ལེ་
ཀུན་བཟང་འོད་དུ་རྫོགས་པའི་བྱང་ཆུབ་སེམས་ཞེས་བྱའོ། །ལུང་གི་ཐིག་ལེ་ཞེས་པ།
བྱང་ཆུབ་ཀྱི་སེམས་ལས། བོན་གྱི་ལུང་ཐམས་ཅད་བྱུང་བའི་དོན་དེ་མ་ནོར་བར་ས་ལེ་
མཁྱེན་པ་ནི། བྱང་ཆུབ་སེམས་ལུང་གི་ཐིག་ཡིན། དེ་ལ་དཔག་ཏུ་མེད་པས་ལེ་ཡིན།
དེ་དང་དེ་གཉིས་སུ་མེད་པའི་དོན་ལས་མ་བཅོས་པ་ནི། ཀུན་འབྱུང་གསལ་བར་སྟོན་
པའི་བྱང་ཆུབ་ཀྱི་སེམས་ཅེས་བྱའོ། །རྒྱུད་ཀྱི་ཐིག་ལེ་ཞེས་པ། བྱང་ཆུབ་ཀྱི་སེམས་ཀྱིས་
རིག་པ་ལ་བཅོས་པའི་དོན་དེ། མ་ནོར་བར་ནི་སེམས་ཉིད་རིག་པའི་ཐིག་ཡིན། དེ་
དམིགས་སུ་མེད་པར་གསུངས་པས་ནི་ལེ་ཡིན། དམིགས་སུ་མེད་པའི་དོན་ལས་མ་
བཅོས་པ་ནི། ཐབས་ཆེན་རྒྱུད་ལས་རིག་པའི་མཆོག་ཏུ་གྱུར་པའི་བྱང་ཆུབ་སེམས་
ཅེས་བྱའོ། །མན་ངག་ཐིག་ལེ་ཞེས་པ། བྱང་ཆུབ་སེམས་ལས་བདེན་པ་དོན་གྱི་མན་
ངག་བྱུང་བ་དེ་མ་ནོར་བར་ས་ལེ་མཁྱེན་པ་ནི། མན་ངག་གསལ་བ་བྱང་ཆུབ་སེམས་
ཀྱི་ཐིག་ཡིན། དེ་ལ་དམིགས་སུ་མེད་པ་ལེ་ཡིན། དེ་ལ་ཡེ་ནས་བཅོས་སུ་མེད་པ་ནི།
མན་ངག་ངེས་པར་གསལ་བའི་བྱང་ཆུབ་སེམས་ཅེས་བྱའོ། ། ལྟ་བའི་ཐིག་ལེ་ཞེས་པ།
བྱང་ཆུབ་ཀྱི་སེམས་ཉིད་ལ་ཉིད་རྟོགས་པའི་དོན་དེ། མ་ནོར་བར་ས་ལེ་མཁྱེན་པ་ནི།
ལྟ་བ་བྱང་ཆུབ་སེམས་ཀྱི་ཐིག་ཡིན། དེ་ཡེ་ནས་སྤྱི་རྒྱ་བརླབས་ཀྱིས་ཆོད་ནས་དཔག་
ཏུ་མེད་པ་དེ་ལེ་ཡིན། དེ་གཉིས་སུ་མེད་པའི་ངང་ལས་མ་བཅོས་པ་ནི། ཐིག་ལེའི་
དབྱིངས་ནས་རྟོགས་པ་གདེང་དུ་གྱུར་པའི་བྱང་ཆུབ་སེམས་ཅེས་བྱའོ། །སྤྱོད་པའི་ཐིག་
529

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལེ་ཞེས་པ། བྱང་ཆུབ་ཀྱི་སེམས་ཡེ་ནས་ཆགས་པ་མེད་པའི་དོན་དེ་མ་ནོར་བར་ས་ལེ་
མཁྱེན་པ་ནི། སྤྱོད་པ་བྱང་ཆུབ་སེམས་ཀྱི་ཐིག་ཡིན། དེ་དང་དེ་གཉིས་སུ་མེད་པ་ནི་
ལེ་ཡིན། མི་དམིགས་པའི་དོན་ལས་མ་བཅོས་པ་ནི། ཐིག་ལེའི་དབྱིངས་ནས་མ་
ཆགས་རྣམ་པར་དག་པའི་བྱང་ཆུབ་སེམས་ཞེས་བྱའོ། །ཕྲིན་ལས་ཐིག་ལེ་ཞེས་པ།
བྱང་ཆུབ་སེམས་ཀྱི་འཕྲིན་ལས་བཙལ་བ་མེད་པར་ལྷུན་གྱིས་གྲུབ་པའི་དོན་དེ། མ་
ནོར་བར་ས་ལེ་མཁྱེན་པ་ནི། ཕྲིན་ལས་བྱང་ཆུབ་སེམས་ཀྱི་ཐིག་ཡིན། དེ་ལ་ཡེ་ནས་
གཡོ་རྩོལ་མེད་པ་ནི་ལེ་ཡིན། གཡོ་རྩོལ་མེད་པའི་ངང་ལས་མ་བཅོས་པ་ནི། ཐིག་ལེ་
དབྱིངས་ནས་བརྩལ་མེད་ལྷུན་ལ་རྫོགས་པའི་བྱང་ཆུབ་སེམས་ཅེས་བྱའོ། །ལམ་གྱི་
ཐིག་ལེ་ཞེས་པ། བྱང་ཆུབ་ཀྱི་སེམས་ཡེ་ཤེས་ཆེན་པོ་ཡེ་ནས་བགྲོད་དུ་མེད་པའི་དོན་
དེ། མ་ནོར་བ་ནི་ལམ་གྱི་བྱང་ཆུབ་སེམས་ཀྱི་ཐིག་ཡིན། བགྲོད་པ་མེད་པའི་དོན་ལ་
དམིགས་སུ་མེད་པ་ནི་ལེ་ཡིན། དམིགས་སུ་མེད་པའི་དོན་ལས་མ་བཅོས་པ་ནི། ཐིག་
ལེ་དབྱིངས་ནས་ཡེ་ཤེས་བགྲོད་དུ་མེད་པའི་བྱང་ཆུབ་སེམས་ཅེས་བྱའོ། །དགོངས་
པའི་ཐིག་ལེ་ཞེས་པ། བྱང་ཆུབ་སེམས་ཡེ་ཤེས་མི་གཡོ་བ་ལས་གསལ་བའི་དོན་དེ། མ་
ནོར་བར་སལེ་མཁྱེན་པ་ནི། བྱང་ཆུབ་སེམས་དགོངས་པའི་ཐིག་ཡིན། དགོངས་པའི་
དོན་ལ་དམིགས་སུ་མེད་པ་ནི་ལེ་ཡིན། དམིགས་སུ་མེད་པ་ལས་མ་བཅོས་པ་ནི། མ་
གཡོས་དབྱིངས་ནས་ཡེ་ཤེས་ཅིར་ཡང་གསལ་བའི་བྱང་ཆུབ་སེམས་ཅེས་བྱའོ། །ཏིང་
འཛིན་ཐིག་ལེ་ཞེས་པ། བྱང་ཆུབ་ཀྱི་སེམས་ཡེ་ནས་མི་འགྱུར་བ་གསལ་བའི་དོན་དེ་མ་
ནོར་བར་ས་ལེ་མཁྱེན་པ་ནི། བྱང་ཆུབ་སེམས་ཀྱི་ཐིག་ཡིན། དེ་ལ་དཔག་ཏུ་མེད་པ་
ནི་ལེ་ཡིན། དེ་དང་དེ་གཉིས་སུ་མེད་པའི་ངང་ལས་མ་བཅོས་པ་ནི། ཐིག་ལེ་དབྱིངས་
ནས་ཏིང་ངེ་འཛིན་མི་འགྱུར་གསལ་བའི་བྱང་ཆུབ་སེམས་ཅེས་བྱའོ། །ཐུགས་རྗེའི་ཐིག་
ལེ་ཞེས་པ། བྱང་ཆུབ་སེམས་ལ་ཐུགས་རྗེ་ཆེན་པོས་ཀུན་ལ་སྙོམས་པའི་དོན་དེ། མ་
530

སེམས་སྡེ། གབ་འགྲེལ་རྒྱ་ཆེར་བཤད་པ།
ནོར་ས་ལེ་མཁྱེན་པ་ནི། ཐུགས་རྗེའི་བྱང་ཆུབ་སེམས་ཀྱི་ཐིག་ཡིན། དེ་ཀུན་ལ་སྙོམས་
ཤིང་དཔག་ཏུ་མེད་པས་ལེ་ཡིན། དེ་དཔག་ཏུ་མེད་པའི་ངང་ལས་མ་བཅོས་པ་ནི།
ཐིག་ལེ་དབྱིངས་ནས་ཐུགས་རྗེ་དཔག་ཏུ་མེད་པའི་བྱང་ཆུབ་སེམས་ཅེས་བྱའོ། ། རྫུ་
འཕྲུལ་ཐིག་ལེ་ཞེས་པ། བྱང་ཆུབ་སེམས་ཀྱི་རྫུ་འཕྲུལ་ཅིར་ཡང་གསལ་བའི་དོན་དེ།
མ་ནོར་བར་ས་ལེ་མཁྱེན་པ་ནི། རྫུ་འཕྲུལ་བྱང་ཆུབ་སེམས་ཀྱི་ཐིག་ཡིན། དེ་ལ་རང་
བཞིན་མེད་པ་ནི་ལེ་ཡིན། དེ་སྣང་ལ་རང་བཞིན་མེད་པའི་དོན་ལས་མ་བཅོས་པ་ནི།
ཐིག་ལེ་དབྱིངས་ནས་ཡེ་ཤེས་ཅིར་ཡང་གསལ་བའི་བྱང་ཆུབ་ཀྱི་སེམས་ཅེས་བྱའོ། །
འབྱུང་བའི་ཐིག་ལེ་ཞེས་པ། བྱང་ཆུབ་ཀྱི་སེམས་ལས་མ་བྱུང་བ་མེད་པའི་དོན་དེ། ས་
ལེ་མཁྱེན་པ་ནི། འབྱུང་བ་བྱང་ཆུབ་སེམས་ཀྱི་ཐིག་ཡིན། དེ་ཅིར་ཡང་མི་དམིགས་པ་
ལས། ནམ་མཁའི་ངོགས་ལྟར་ཀུན་ལ་སྙོམས་པའི་ལེ་ཡིན། ནམ་མཁའི་ངོགས་ལྟར་
ཀུན་ལ་མ་བཅོས་པར་སྙོམས་པ་ནི། ཐིག་ལེ་དབྱིངས་ནས་ཀུན་འབྱུང་ནམ་མཁར་
གསལ་བའི་བྱང་ཆུབ་སེམས་ཞེས་བྱའོ། །ཤེས་རབ་ཐིག་ལེ་ཞེས་པ། བྱང་ཆུབ་སེམས་
འཁྲུལ་པ་མེད་པར་གནས་པའི་དོན་དེ། མ་ནོར་བར་ས་ལེ་མཁྱེན་པ་ནི། ཤེས་རབ་
བྱང་ཆུབ་སེམས་ཀྱི་ཐིག་ཡིན། དེ་མཚན་མའི་ཡུལ་ལས་འདས་པས་ལེ་ཡིན། དེ་
གཉིས་སུ་མེད་པའི་ངང་ལས་མ་བཅོས་པ་ནི། ཐིག་ལེ་དབྱིངས་ནས་ཤེས་རབ་མཚན་
མ་མེད་པའི་བྱང་ཆུབ་སེམས་ཅེས་བྱའོ། །བདག་ཉིད་ཐིག་ལེ་ཞེས་པ། བྱང་ཆུབ་
སེམས་བདག་ཉིད་ཆེན་པོ་ཉག་གཅིག་ཏུ་གསལ་བའི་དོན་དེ་མ་ནོར་བར་ས་ལེ་མཁྱེན་
པ་ནི། བདག་ཉིད་བྱང་ཆུབ་སེམས་ཀྱི་ཐིག་ཡིན། དེ་ཡེ་ནས་མཚོན་པའི་མྱ་ངན་ལས་
འདས་པའི་ལེ་ཡིན། དེའི་ངང་ལས་ཡེ་ནས་བཅོས་སུ་མེད་པ་ནི། ཐིག་ལེ་དབྱིངས་
ནས་གསལ་བའི་མཆོག་ཏུ་གྱུར་པའི་བྱང་ཆུབ་ཀྱི་སེམས་ཅེས་བྱའོ། །ཚོགས་ཀྱི་ཐིག་ལེ་
ཅེས་པ། བྱང་ཆུབ་ཀྱི་སེམས་ལས། ཡེ་ཤེས་ཀྱི་ཚོགས་བསམ་གྱིས་མི་ཁྱབ་པའི་དོན་
531

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བྱུང་བ་དེ་མ་ནོར་བར་ས་ལེ་མཁྱེན་པ་ནི། ཚོགས་ཆེན་བྱང་ཆུབ་སེམས་ཀྱི་ཐིག་ཡིན།
དེ་ལ་དངོས་པོ་དང་མཚན་མ་མེད་པས་ལེ་ཡིན། མཚན་མ་མེད་པའི་ངང་ལས་མ་
བཅོས་པ་ནི། ཐིག་ལེ་དབྱིངས་ནས་ཡེ་ཤེས་གྲུབ་པར་རྫོགས་པའི་བྱང་ཆུབ་སེམས་
ཅེས་བྱའོ། །གནས་ཀྱི་ཐིག་ལེ་ཞེས་པ། བྱང་ཆུབ་སེམས་ཅིར་ཡང་མི་དམིགས་པ་དེ་
བཞིན་གསལ་བའི་དོན་དེ། མ་ནོར་བར་སལེ་མཁྱེན་པ་ནི་ཐིག་ཡིན། དེ་ཡེ་ནས་
ཁམས་གསུམ་ཁྱབ་བདལ་དུ་གནས་པ་ནི་ལེ་ཡིན། དེ་དམིགས་སུ་མེད་པའི་དོན་ལ་
མ་བཅོས་པ་ནི། ཐིག་ལེ་དབྱིངས་ནས་གསལ་བའི་བྱང་ཆུབ་སེམས་ཅེས་བྱའོ། ། སྒྲུབ་
པའི་ཐིག་ལེ་ཞེས་པ། ཡེ་ཤེས་ཆེན་པོས་བྱང་ཆུབ་སེམས་རྟོགས་པའི་དོན་དེ་མ་ནོར་
བར་ས་ལེ་རྟོགས་པ་ནི། སྒྲུབ་པ་བྱང་ཆུབ་སེམས་ཀྱི་ཐིག་ཡིན། དེ་མཚན་མའི་ཡུལ་
ལས་ཡེ་ནས་འདས་པ་ནི་ལེ་ཡིན། འདས་པ་ཆེན་པོའི་དོན་ལས་གཉིས་སུ་མེད་པར་
མ་བཅོས་པ་ནི། ཐིག་ལེའི་དབྱིངས་ནས་ཡེ་གྲུབ་རྟོགས་པའི་བྱང་ཆུབ་སེམས་ཞེས་
བྱའོ། །གསལ་བའི་ཐིག་ལེ་ཞེས་པ་བྱང་ཆུབ་ཀྱི་སེམས་མཚོན་ཅིང་བརྗོད་དུ་མེད་པའི་
དོན་དེ་མ་ནོར་བར་ས་ལེ་རྟོགས་པ་ནི། གསལ་བ་བྱང་ཆུབ་སེམས་ཀྱི་ཐིག་ཡིན།
མཚོན་པ་ཡོངས་དང་བྲལ་བ་དེ་ལ་དམིགས་སུ་མེད་པ་དེ་ནི་ལེ་ཡིན། དེ་དང་གཉིས་
སུ་མེད་པའི་དོན་ལས་མ་བཅོས་པ་ནི། ཐིག་ལེའི་དབྱིངས་ནས་གསལ་བའི་མཚོན་དུ་
མེད་པའི་བྱང་ཆུབ་སེམས་ཅེས་བྱའོ། །བྱམས་པའི་ཐིག་ལེ་ཞེས་པ། བྱང་ཆུབ་ཀྱི་
སེམས་བྱམས་པ་ཆེན་པོས་ཀུན་ལ་སྙོམས་པའི་དོན་དེ། མ་ནོར་བར་ས་ལེ་མཁྱེན་པ་
ནི། བྱམས་པ་བྱང་ཆུབ་སེམས་ཀྱི་ཐིག་ཡིན། དེ་ཡེ་ཤེས་ཆེན་པོ་ཁྱབ་བདལ་དུ་ཀུན་ལ་
སྙོམས་པ་ནི་ལེ་ཡིན། སྙོམས་པའི་དོན་ལས་མ་བཅོས་པ་ནི། བྱམས་པའི་དབྱིངས་
ནས་ཡེ་ཤེས་མཆོག་ཏུ་གྱུར་པའི་བྱང་ཆུབ་སེམས་ཞེས་བྱའོ། །སྟོབས་ཀྱི་ཐིག་ལེ་ཞེས་པ།
བྱང་ཆུབ་སེམས་འོད་ཟེར་རིག་པའི་དོན་དེ་མ་ནོར་བར་ས་ལེ་མཁྱེན་པ་ནི། སྟོབས་ཀྱི་
532

སེམས་སྡེ། གབ་འགྲེལ་རྒྱ་ཆེར་བཤད་པ།
བྱང་ཆུབ་སེམས་ཀྱི་ཐིག་ཡིན། དེ་གསལ་བ་ཡེ་ཤེས་ཀྱི་འོད་ཕྱོགས་བཅུར་ཁྱབ་པ་ནི་ལེ་
ཡིན། དེ་མཉམ་པ་ཉིད་ལས་མ་བཅོས་པ་ནི། ཐིག་ལེའི་དབྱིངས་ནས་སྟོབས་ཆེན་
རིག་པའི་མཆོག་ཏུ་གྱུར་པའི་བྱང་ཆུབ་སེམས་ཀྱིས་བྱའོ། །བཟོད་པའི་ཐིག་ལེ་ཞེས་པ།
བྱང་ཆུབ་སེམས་ཡེ་ཤེས་ཆེན་པོ་བྱུང་ཚོར་ཡེ་ནས་མེད་པ་དེ། མ་ནོར་བར་ས་ལེ་
མཁྱེན་པ་ནི། བཟོད་པ་བྱང་ཆུབ་སེམས་ཀྱི་ཐིག་ཡིན། དེ་ལ་མཚོན་ཅིང་དཔག་ཏུ་
མེད་པ་ནི་ལེ་ཡིན། དེ་གཉིས་སུ་མེད་པའི་དོན་ལས་མ་བཅོས་པ་ནི། ཐིག་ལེའི་
དབྱིངས་ནས་བཟོད་ཐོབ་རྒྱལ་པོར་གྱུར་པའི་བྱང་ཆུབ་སེམས་ཀྱི་བྱའོ། །སྦྱིན་པའི་ཐིག་
ལེ་ཞེས་པ། བྱང་ཆུབ་སེམས་མ་གོད་པ་ཡོངས་སུ་གཏོང་བ་དེ་མ་ནོར་བར་ས་ལེ་
མཁྱེན་པ་ནི། སྦྱིན་པ་བྱང་ཆུབ་སེམས་ཀྱི་ཐིག་ཡིན། དེ་ཁམས་གསུམ་ཡོངས་ལ་ཁྱབ་
པ་ནི་ལེ་ཡིན། དེ་མཉམ་པ་ཉིད་ཀྱི་དོན་ལས་མ་བཅོས་པ་ནི། ཐིག་ལེའི་དབྱིངས་ནས་
མ་གོད་ཡོངས་ལ་ཁྱབ་པའི་བྱང་ཆུབ་སེམས་ཞེས་བྱའོ། ། སྨོན་ལམ་ཐིག་ལེ་ཞེས་པ།
བྱང་ཆུབ་སེམས་གསལ་བ་ཉིད་ཀྱི་ཡེ་ཤེས་ཀྱིས། རེ་དོགས་མེད་པའི་དོན་དེ་མ་ནོར་
བར་ས་ལེ་མཁྱེན་པ་ནི། སྨོན་ལམ་བྱང་ཆུབ་སེམས་ཀྱི་ཐིག་ཡིན། རེ་སྨོན་ཐམས་ཅད་
དང་བྲལ་ཏེ། ཡེ་ནས་དམིགས་སུ་མེད་པ་ནི་ལེ་ཡིན། གཉིས་སུ་མེད་པའི་དོན་ལས་མ་
བཅོས་པ་ནི། ཐིག་ལེ་དབྱིངས་ནས་རེ་དོགས་མེད་པའི་བྱང་ཆུབ་སེམས་ཞེས་བྱའོ། །
དམ་ཚིག་ཐིག་ལེ་ཞེས་པ། བྱང་ཆུབ་སེམས་གཟུང་འཛིན་མེད་པས། གསང་བའི་
ཚོགས་དང་བྲལ་བའི་དོན་དེ། མ་ནོར་བར་ས་ལེ་མཁྱེན་པ་ནི། དམ་ཚིག་བྱང་ཆུབ་
སེམས་ཀྱི་ཐིག་ཡིན། དེ་ལ་འདི་ཞེས་བྱ་བ་གདགས་སུ་མེད་པ་ནི་ལེ་ཡིན། དེ་ཕྱོགས་
དང་བྲལ་བའི་ངང་ལས་མ་གཡོས་པ་ནི། ཐིག་ལེ་དབྱིངས་ནས་གཟུང་འཛིན་ཡུལ་
ལས་འདས་པའི་བྱང་ཆུབ་སེམས་ཞེས་བྱའོ། །དངོས་གྲུབ་ཐིག་ལེ་ཞེས་པ། བྱང་ཆུབ་
སེམས་ཡེ་ནས་རང་དབང་ཐོབ་པའི་དོན་དེ་མ་ནོར་བར་ས་ལེ་མཁྱེན་པ་ནི། དངོས་
533

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྲུབ་བྱང་ཆུབ་སེམས་ཀྱི་ཐིག་ཡིན། དངོས་གྲུབ་དེ་ལ་དམིགས་སུ་མེད་པ་ནི་ལེ་ཡིན།
དེ་མངོན་དུ་གྱུར་པའི་དོན་ལས་མ་བཅོས་པ་ནི། ཐིག་ལེ་དབྱིངས་ནས་དངོས་གྲུབ་
རང་དབང་ཐོབ་པའི་བྱང་ཆུབ་སེམས་ཞེས་བྱའོ། །རང་བཞིན་ཐིག་ལེ་ཞེས་པ། བྱང་
ཆུབ་སེམས་ཡེ་ཤེས་ཆེན་པོ་རང་གི་རང་བཞིན་དུ་གསལ་བའི་དོན་དེ། མ་ནོར་བར་
ས་ལེ་མཁྱེན་པ་ནི་རང་བཞིན་བྱང་ཆུབ་སེམས་ཀྱི་ཐིག་ཡིན། དེ་དུས་གསུམ་དུ་འདུས་
མ་བྱས་ཏེ། སྤྲོས་པའི་མཚན་མ་དང་བྲལ་བ་ནི་ལེ་ཡིན། དེ་མཉམ་པ་ཉིད་ཀྱི་དོན་
ལས་མ་བཅོས་པ་ནི། ཐིག་ལེ་དབྱིངས་ནས་རང་འབྱུང་ཡེ་སངས་རྒྱས་པའི་བྱང་ཆུབ་
སེམས་ཞེས་བྱའོ། །བདེན་པའི་ཐིག་ལེ་ཞེས་པ། བྱང་ཆུབ་སེམས་ཡེ་ཤེས་ཆེན་པོ་ཉིད་
ལས་མ་ནོར་བ་ནི། བདེན་པ་བྱང་ཆུབ་སེམས་ཀྱི་ཐིག་ཡིན། དེ་ལ་མཚོན་དུ་མེད་པ་
ནི་ལེ་ཡིན། དེ་གཉིས་སུ་མེད་པའི་དོན་ལས་མ་བཅོས་པ་ནི། ཐིག་ལེ་དབྱིངས་ནས་ཡེ་
ཤེས་མི་ནོར་བའི་བྱང་ཆུབ་སེམས་ཅེས་བྱའོ། །རྒྱུན་གྱི་ཐིག་ལེ་ཞེས་པ། བྱང་ཆུབ་
སེམས་ལས་ཡེ་ཤེས་ཆེན་པོ་མི་འགག་པར་གསལ་བའི་དོན་དེ། མ་ནོར་བར་མཁྱེན་པ་
ནི། རྒྱུ་འབྱུང་བྱང་ཆུབ་སེམས་ཀྱི་ཐིག་ཡིན། དེ་ཡེ་ཤེས་ཆེན་པོ་ཁྱབ་བདལ་དུ་གནས་
པ་ནི་ལེ་ཡིན། དེ་གཉིས་སུ་མེད་པའི་དོན་ལས་མ་བཅོས་པ་ནི། ཐིག་ལེ་དབྱིངས་ནས་
ཡེ་ཤེས་མི་འགག་གསལ་བའི་བྱང་ཆུབ་སེམས་ཞེས་བྱའོ། །འབྲས་བུའི་ཐིག་ལེ་ཞེས་པ།
བྱང་ཆུབ་སེམས་དུས་གསུམ་དུ་འགྱུར་བ་མེད་པ་གཡུང་དྲུང་སྐུ་རུ་གནས་པའི་དོན་དེ་
མ་ནོར་བར་སལེ་མཁྱེན་པ་ནི། འབྲས་བུའི་བྱང་ཆུབ་སེམས་ཀྱི་ཐིག་ཡིན། དེ་ཡེ་ཤེས་
ཆེན་པོར་ཁྱབ་བདལ་དུ་གནས་པ་ནི་ལེ་ཡིན། འགྱུར་བ་མེད་པའི་དོན་ལས་མ་བཅོས་
པ་ནི། ཐིག་ལེ་དབྱིངས་ནས་ཡེ་ཤེས་འབྲས་བུ་ཐོབ་པའི་བྱང་ཆུབ་སེམས་ཞེས་བྱའོ། །
གཉིས་མེད་ཐིག་ལེ་ཞེས་པ། བྱང་ཆུབ་སེམས་ཡེ་ནས་གཉིས་སུ་མེད་པ་མཉམ་པའི་
དོན་དེ་མ་ནོར་བ་ནི་གཉིས་མེད་བྱང་ཆུབ་སེམས་ཀྱི་ཐིག་ཡིན། དེ་མཉམ་པ་ཉིད་ཀྱི་
534

སེམས་སྡེ། གབ་འགྲེལ་རྒྱ་ཆེར་བཤད་པ། ༼ཞ༽
དོན་ལས་དམིགས་སུ་མེད་པ་ནི་ལེ་ཡིན། དེ་མཉམ་པ་ཉིད་ཀྱི་དོན་ལས་མ་བཅོས་པ་
ནི། ཐིག་ལེ་དབྱིངས་ནས་མཉམ་ཉིད་ལྷུན་གྱིས་རྫོགས་པའི་བྱང་ཆུབ་སེམས་ཞེས་
བྱའོ། །ཡབ་ཡུམ་ཐིག་ལེ་ཞེས་པ། བྱང་ཆུབ་སེམས་དབྱིངས་དང་ཡེ་ཤེས་གཉིས་སུ་
མེད་པའི་དོན་དེ་མ་ནོར་བར་ས་ལེ་མཁྱེན་པ་ནི། གཉིས་མེད་བྱང་ཆུབ་སེམས་ཀྱི་ཐིག་
ཡིན། དེའི་དོན་ལས་མཚོན་དུ་མེད་པ་ནི་ལེ་ཡིན། དེ་གཉིས་སུ་མེད་པའི་དོན་ལས་མ་
བཅོས་པ་ནི། ཐིག་ལེའི་དབྱིངས་ནས་གཉིས་མེད་ངང་ལས་འབྲེལ་བའི་བྱང་ཆུབ་
སེམས་ཞེས་བྱའོ། །དཔེ་ཡི་ཐིག་ལེ་ཞེས་པ། ནམ་མཁའ་ལ་གཅིག་དང་གཉིས་སུ་
བགྲང་དུ་མེད་དེ། ཡོངས་སུ་རྒྱ་མ་ཆད་པ་ནི། ནམ་མཁའི་ཐིག་ཡིན། དེ་སྟོང་ཞིང་
བདག་མེད་པ་ནི་ནམ་མཁའི་ལེ་ཡིན། སྟོང་ལ་ཡོངས་སུ་རྒྱ་མ་ཆད་པ་ནི། ཐིག་ལེ་
དབྱིངས་ནས་སྟོང་ལ་དཔག་ཏུ་མེད་པའི་བྱང་ཆུབ་སེམས་ཞེས་བྱའོ། །དོན་གྱི་ཐིག་ལེ་
ཞེས་པ། བོན་ཉིད་དམིགས་པའི་ཡུལ་ལས་ཡེ་ནས་འདས་པའི་དོན། དེ་མ་ནོར་བ་ནི་
བོན་གྱི་ཐིག་ཡིན། དེ་ལ་དཔག་ཏུ་མེད་པ་ནི་ལེ་ཡིན། དེའི་དོན་ལས་མ་བཅོས་པ་ནི།
ཐིག་ལེའི་དབྱིངས་ནས་དོ་དམ་བརྟག་ཏུ་མེད་པའི་བྱང་ཆུབ་སེམས་ཞེས་བྱའོ། །
རྟགས་ཀྱི་ཐིག་ལེ་ཞེས་པ། བྱང་ཆུབ་སེམས་མཚོན་པ་མྱ་ངན་ལས་འདས་པའི་དོན་དེ་
མ་ནོར་བར་ས་ལེ་མཁྱེན་པ་ནི། སེམས་ཉིད་ཀྱི་ཐིག་ཡིན། དེ་དམིགས་པའི་ཡུལ་ལས་
ཡེ་ནས་འདས་པ་ཡོངས་སུ་རྒྱ་མ་ཆད་པ་ནི། སེམས་ཀྱི་ལེ་ཡིན། དེ་གཉིས་སུ་མེད་
པའི་ངང་ལས་མ་བཅོས་པ་ནི། ཐིག་ལེ་དབྱིངས་ནས་མཚོན་དུ་མེད་པའི་བྱང་ཆུབ་
སེམས་ཞེས་བྱའོ། །རིག་པའི་ཐིག་ལེ་ཞེས་པ། ཀུན་གཞི་མ་གཡོས་པའི་ཀློང་ནས།
བྱང་ཆུབ་སེམས་གསལ་ལ་རང་བཞིན་མེད་པའི་དོན་དེ་མ་ནོར་བར་ས་ལེ་མཁྱེན་པ་
ནི། བྱང་ཆུབ་སེམས་རིག་པའི་ཐིག་ཡིན། དེ་ལ་གཡོ་བ་མེད་པ་ནི་ལེ་ཡིན། དེ་གཉིས་
སུ་མེད་པའི་ངང་ལས་མ་བཅོས་པ་ནི། ཐིག་ལེའི་དབྱིངས་ནས་གསལ་ལ་བརྟག་ཏུ་
535

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མེད་པའི་བྱང་ཆུབ་སེམས་ཞེས་བྱའོ། ། ཡེ་ཉིད་ཐིག་ལེ་ཞེས་པ། བྱང་ཆུབ་སེམས་དེ་
བཞིན་དུ་ཡེ་ནས་ཡོད་པ་དེ། མ་ནོར་བར་ས་ལེ་མཁྱེན་པ་ནི། ཡེ་ཉིད་བྱང་ཆུབ་
སེམས་ཀྱི་ཐིག་ཡིན། དེ་ཡེ་ནས་བྱ་བརྩལ་དང་བྲལ་ཏེ། ཡོངས་སུ་རྒྱ་མ་ཆད་པ་ནི་ལེ་
ཡིན། དེ་དང་གཉིས་སུ་མེད་པའི་ངང་ལས་མ་བཅོས་པ་ནི། ཐིག་ལེའི་དབྱིངས་ནས་
གསལ་བ་དེ་བཞིན་ཉིད་ཀྱི་བྱང་ཆུབ་སེམས་ཞེས་བྱའོ། །བསམ་གཏན་ཐིག་ལེ་ཞེས་པ།
བྱང་ཆུབ་སེམས་བདེ་བའི་ངང་ལ་གནས་པ་ནི། སེམས་ཀྱི་ཐིག་ཡིན། དེ་ཡེ་ནས་
མཚན་མ་ཐམས་ཅད་ལས་འདས་པ་ནི། སེམས་ཀྱི་ལེ་ཡིན། དེ་ཡེ་ནས་བདེ་བའི་ངང་
ལ་གནས་པ་ནི། ཐིག་ལེའི་དབྱིངས་ནས་བདེ་བའི་ངང་ལ་གནས་པའི་བྱང་ཆུབ་
སེམས་ཀྱི་བྱའོ། །སེམས་ཉིད་ཐིག་ལེ་ཞེས་པ། བྱང་ཆུབ་སེམས་ཅིར་ཡང་མ་བཅོས་པ་
ནི་ཐིག་ཡིན། དེའི་ངང་ལས་མི་དམིགས་པ་ནི་ལེ་ཡིན། དེའི་ངང་ལས་གསལ་ལ་མ་
ཡེངས་པ་ནི་སེམས་ཀྱི་སེམས་ཉིད་དོ། །བྱང་ཆུབ་སེམས་གབ་པ་དགུ་སྐོར་ལས་ལུང་
གི་ཡི་གེ་དགུ་རྫོགས་སྤྲོ། །ཕལ་གྱི་ཐུན་མོང་མ་ཡིན་ནོ། །རྟོགས་པར་དཀའ་ཡིས་
རྟོགས་མིན་པའི། སྣོད་ངན་ཀུན་ལ་གསང་བར་གྱིས། སྒོམ་པར་སླ་ཡིས་ཉམས་སུ་
ལོངས། འགྲོ་བའི་མུན་པ་སེལ་བ་ཡིན། དུག་ལྔ་འཇོམས་པའི་ཐོ་བ་ཡིན། ༧ དེ་ལྟར་
བྱང་ཆུབ་སེམས་གབ་པ་དགུ་སྐོར་འདི། སྟོན་པ་ཀུན་ཏུ་བཟང་པོ་གཤེན་ལྷ་འོད་
དཀར་གྱིས། གཤེན་ཚད་མེད་འོད་ལྡན་ལ་བསྟན། དེས་འཕྲུལ་གཤེན་སྣང་ལྡན་ལ་
བསྟན། དེས་གཤེན་འཆི་མེད་གཙུག་ཕུད་ལ་བསྟན། དེས་གཤེན་གསང་བ་འདུས་པ་
དང༌། ཡུམ་བཟང་ཟ་རིང་བཙུན་གཉིས་ལ་བཤད། དེར་ཡུམ་གྱིས་ཀླུ་ཡི་ཡུལ་དུ་
བསྣམས་སོ། །གཤེན་གསང་བ་འདུས་པས་ལྷ་ཡི་ཡུལ་དུ་བསྣམས་ནས། ལྷའི་གཤེན་
པོ་ཡོངས་སུ་དག་པ་ལ་བཤད། དེས་ཀླུ་ལས་གྲུབ་པའི་གཤེན་པོ་ཡེ་ཤེས་སྙིང་པོ་ལ་
བཤད། དེས་རྒྱལ་རིགས་གཤེན་པོ་མི་ལུས་བསམ་ལེགས་ལ་བཤད། དེ་ནས་གདུང་
536

སེམས་སྡེ། གབ་འགྲེལ་རྒྱ་ཆེར་བཤད་པ།
བརྒྱུད་བཅུ་གསུམ་དུ། གཅིག་ལ་གཅིག་གིས་བཤད་དེ། ཐ་མ་ནི་སེ་དམུ་ཙ་ཤ་རི་
དབུ་ཆེན་དང་། ཞང་ཞུང་སྟོང་རྒྱུང་མཐུ་ཆེན་དང༌། ལྡེ་གྱིམ་ཙ་རྨ་ཆུང་དང་། མེ་
ཉག་ལྕེ་ཚ་མཁར་བུ་ཆུང་དང་བཞིས། བོན་ཐམས་ཅད་དར་ཞིང་རྒྱས་པར་མཛད་
ཅིང་བཞུགས་པ་ལ། རྒྱལ་གྲི་གུམ་བཙན་པོའི་རིང་ལ། བོན་སེམས་ཕྱོགས་ཐམས་ཅད་
ནུབ་པ་ལྟར་གྱུར་ནས། གཏེར་དུ་བཞུགས་པ་ལ། དེ་རྗེས་བསྟན་པ་ཕྱི་དར་དུས་སུ་
གཤེན་བོན་སྒོམ་ཆེན་ལ་དངོས་གྲུབ་ཏུ་བབས་ཏེ། ལོ་བརྒྱད་ཐུགས་ཀྱི་དཀྱིལ་དུ་གབ་
པ་ལགས་སོ། །དེས་ཞུས་གཡས་ཇོ་བོ་ལེགས་པོ་ལ་བཤད་ད་རིགས་པ་ཐབས་ཀྱིས་
བརྒྱུད། དེ་ནས་རིམ་གྱིས་བརྒྱུད་ནས་བླ་མ་གུང་ཐང་བ་ལ་མངའ་བ་བདག་ཤེས་རབ་
བཟང་པོས་དད་པས་བདག་གཞན་གཉིས་ཀའི་དོན་ཞུས་ནས་བྲིས་པ་ལགས་སྤྲོ། །
བདག་སོགས་ནམ་མཁའ་དང་མཉམ་པའི་སེམས་ཅན་ཐམས་ཅད། ཐེག་ཆེན་འདི་ལ་
སྤྱོད་ཅིང་བླ་མེད་སངས་རྒྱས་ཐོབ་པར་ཤོག །བཀྲ་ཤིས། དགེའོ། །
537

སྡོང་པོ་དགུ་འདུས་ལྟ་བའི་རྒྱུད་ཆེན་
ཞེས་བྱ་བ་བཞུགས་སོ། །
༄༅། །ཏྲཾ་ཏཱཾ་གྱེར་ཞི་སྨར་རོ་སྤུངས་སོ་མུ་ཡེ་ཨེ་མ་ཧོ། བསྟན་པ་མི་ནུབ་རྒྱལ་
མཚན་འཛུགས་པའི་བོན། ཡེ་ནས་ཡེ་ཁྱབ་ཡེ་ཁེབས་ཀུན་ཏུ་བཟང་། དཔེ་དོན་རྒྱུ་
འབྲས་སེམས་ལ་རྫོགས་པར་སྟོན། རྫོགས་པ་ཆེན་པོ་ཀུན་གཞི་བྱང་ཆུབ་སེམས། སྡོང་
པོ་དགུ་འདུས་ལྟ་བའི་རྒྱུད་ཆེན་འདི། མཁྱེན་ཤེས་ཚད་མེད་ཐུགས་རྗེ་ཚད་ལྡན་པས།
ཁྱད་པར་ཡང་རྩེ་ཀུན་གྱི་གནས་གཞི་ནི། རྒྱ་ཕྱོགས་མི་ཡོངས་ཕྱོགས་གཅིག་རིས་མི་
འཛིན། ཕྱོགས་མེད་རང་ཤར་མཐའ་བྲལ་སྟོན་མཛད་པ། གཤེན་ལྷ་འོད་དཀར་སྐུ་ལ་
ཕྱག་འཚལ་ལོ། །འདི་སྐད་སྟོན་པས་གསུངས་པའི་དུས་ཅིག་ན། འོག་མིན་འདའ་བ་
མེད་པའི་ཕོ་བྲང་། ས་འོད་དཀར་ལ་ལྗོན་པའི་སྟེང་། དངོས་པོ་མཚན་མ་མེད་པའི་
དབྱིངས། གང་ཡང་དོག་པ་མེད་པའི་ཀློང་། སྒྲིབ་ཅིང་བཀག་པ་མེད་པའི་མཁའ། ཡེ་
ཁེབས་ཆེན་པོའི་དབྱིངས་ཡུལ་ན། སྐྱེ་བ་མེད་པའི་གསས་མཁར་ལ། འགག་པ་མེད་
པའི་ཡ་བ་ཅན། འགྱུར་མེད་གཡུང་དྲུང་གི་འགྲམ་གཞི་བཏིང་། ཚད་མེད་བཞི་
ཡི་ཟུར་བཞི་བཏོད། གསལ་བ་མཁའ་ཡི་ཅོག་རྩེགས་པ། ཟད་མེད་དཀྱིལ་འཁོར་གྱི་
ཡ་གད་འཕྱར་བ། ཡེ་ཤེས་རོལ་པའི་སྒོ་བཞི་བཏོད་པ། ཁྱད་པར་ཡེ་ཤེས་ཀྱི་རུ་དར་
འཕྱར་བ། འདུས་པ་ཡེ་ཁྱབ་ཀྱི་ཤིང་ལོ་རྒྱས་པ། རྟོགས་པ་ཡེ་གནས་ཀྱི་ཏོག་རྩེ་ཅན།
638

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཕྱི་ནང་མེད་པའི་གསས་མཁར་ཡངས། དོག་པ་མེད་པའི་ཕྱིར་ན་ཁྱིམ། མཁྱེན་པ་
ཡེ་ཤེས་ཀྱི་གཞལ་ཡས། འོད་ཀུན་ཏུ་གསལ་བའི་གསས་མཁར་ན། སྟོན་པ་ཀུན་ཏུ་
བཟང་པོ་གཤེན་ལྷ་འོད་དཀར་ནི། ཞལ་ཕྱོགས་བཅུར་ཡོངས་སུ་གཟིགས་པ། འོད་
སེམས་ཅན་ཡོངས་ལ་སྣང་བ། ཐུགས་རྗེ་ཆེན་པོ་བཞིས་ཀུན་ལ་ཡེ་ཁེབས་པ། ཚད་
མེད་བཞིས་ཡོངས་ལ་ཁྱབ་པ། ཕྱི་རབས་ཀྱི་བཀའ་ངེས་པར་གསོལ་བ། མཉམ་པ་
ཉིད་ཡེ་དག་ཏུ་བཞུགས་སོ། །དེ་ལ་ཉིད་བཞིན་ཐུགས་ཀྱི་མི་གཞན་པའི་འཁོར། སྐུ་
གསལ་བ་རང་བྱུང་དང༌། གསུང་བྱེ་བྲག་དངོས་མེད་དང་། ཐུགས་ཀུན་སྣང་ཁྱབ་
པ་དང༌། ཡོན་ཏན་དགེ་ལྷ་གར་ཕྱུག་དང་། ཕྲིན་ལས་དགའ་བ་དོན་གྲུབ་དང༌།
མཚུངས་ཅིག་ཏུ་བཞུགས་སོ། །གཞན་ཡང་ཡེ་གཤེན་བརྒྱད་དང་། ཡེ་སངས་བརྒྱད་
དང་། སྐུ་གསུང་ཐུགས་ཡིད་ཀྱི་ལྷ་བཞི་དང་། གཙང་མ་བཞི་དང༌། འདུལ་གཤེན་
དྲུག་དང་། དུས་བཞི་འབྱུང་བའི་རྒྱལ་མོ་བཞི་དང༌། ཐབས་ཅིག་ཏུ་བཞུགས་སོ། །
དེའི་ཚེ་དེའི་དུས་ན། རང་རིག་པའི་རྒྱལ་པོ་ཀུན་ཏུ་བཟང་པོས། ཐུགས་གསང་བ་
འོད་ཀྱི་སྒྲོམ་བུ་ཞལ་ཕྱེ། མ་བསླད་ཚངས་པའི་གསུང་བསྒྲགས་ནས། རྒྱུད་ཐམས་ཅད་
ཀྱི་རྩ་བ་མ་འགྱུར་བའི་མཁའ། ལུང་ཐམས་ཅད་ཀྱི་འབྱུང་གནས་སུ་འགྱུར་བའི་ཀློང་།
མན་ངག་ཐམས་ཅད་ཟབ་ལ་རྒྱ་མ་ཆད་པའི་དབྱིངས། ལྟ་བ་ཐམས་ཅད་ཀློང་བརྡོལ་
བའི་ཡེ་ཁེབས། སྤྱོད་པ་ཐམས་ཅད་རང་ཤར་བར་ཡེ་ཁྱབ། སྒོམ་པ་ཐམས་ཅད་རང་
གདལ་བས་ཡེ་གནས། སྐུ་ཐམས་ཅད་མ་སྒྲིབ་པར་ཡེ་དག །གསུང་ཐམས་ཅད་རང་
བཞིན་མེད་པའི་ཡེ་གསལ། ཐུགས་ཐམས་ཅད་འགྱུར་བ་མེད་པར་ཡེ་ནས་གནས་
པའི་བཀའ། རིག་པ་ནས་རིག་པར་རྒྱུད་པའི་སེམས་ལུང་། སེམས་ཀྱི་ཐ་རམས་ཆེན་
པོའི་བག་ལས་རང་རིག་པའི་ཡེ་ཤེས་གདལ་བའི་གཞི་མ། སེམས་གསང་བའི་ཡང་
རྩེ་ཆེན་པོ་འདི་ནི། ལས་དང་སྐལ་པའི་འཕེན་ཤུགས་ཞན་པ། བག་ཆགས་དང་སྒྲིབ་
539

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པའི་ཚོགས་ཆེ་བ། མཁའ་ཐབས་ཡེ་ཤེས་ཀྱི་སྐར་ཁུང་འགགས་པ། ལེ་ལོ་བཏང་སྙོམས་
ཀྱི་སྒྲོག་ཏུ་ཞུགས་པ། སྡུག་བསྔལ་དང་བྲེལ་འཕོངས་ཐ་རམས་ཀྱིས་བསྡམས་པ། ལུང་
དུ་མ་བསྟན་པའི་ལས་ལ་དད་ཆགས་པ། ཐེག་པ་འོག་མའི་བོན་ལ་བག་ཆགས་བརྟས་
པ། རྒྱུད་ལུང་མན་ངག་གི་གཞུང་ལ་རྒྱབ་ཀྱིས་ཕྱོགས་པ། ངན་སོང་གསུམ་གྱི་གཡང་
ས་ལ་ཡ་ང་བ་མེད་པ། དེ་ལྟ་བུའི་གང་ཟག་ལ། ཆུ་སྲིན་གྱི་ལྟོ་བར་ནོར་བུ་སོང་བ་
ལྟར། འོག་མའི་ལྟ་བ་ལས་བསྟན་པར་མི་བྱའོ། །གང་ཞིག་ལས་དང་སྐལ་པ་ཡོད་
པ་དང༌། ལྟ་དགོངས་དང་སྣང་གསལ་གྱི་ས་བོན་ཡོད་པ་དང་། དབང་པོ་གསལ་
ཞིང་དད་འདུན་བྱེད་པ་དང་། སྤོབས་པ་དྲག་པོ་བརྩོན་འགྲུས་ཆེ་བ་དང་། འབྱོར་བ་
ལྡན་ཅིང་ཞི་དེས་ཆེ་བ་དང་། དཀར་པོའི་ཕྱོགས་དང་འབྲལ་མི་ཕོད་པ་དང་། ཁྱད་
པར་ཡང་རྩེ་བའི་ས་བོན་ལ་འཇུག་སྟོབས་ཆེ་བ་དང་། བཀའ་རྒྱུད་ལུང་མན་ངག་ལ་
སྦྱངས་ཤིང་སྦྱོང་བ་ངན་སོང་གསུམ་གྱི་གཡང་ས་ལ་སྐྱི་བུང་བ་དང་། དེ་ལྟ་བུའི་སྐྱེས་
བུ་ལ་སྒྲོན་མེས་སྒྲོན་མེ་སྤར་བ་བཞིན། ཡང་ནས་ཡང་དུ་བསྟན་པར་བྱའོ། ། ཨེ་མ་ཧོ།
དེ་ལ་རིག་པ་ཐབས་ཀྱིས་བརྒྱུད་པའི་མདོ། རྩ་བ་འདུས་པའི་མདོ་དགུ་ལ། གྱེས་པའི་
ཡལ་ག་བརྒྱ་བཅུ་གཅིག ། ལོ་འདབ་བདུན་བརྒྱ་ཉི་ཤུ་རྒྱས། གལ་པོ་དགུའི་མེ་ཏོག་ལ།
བློ་བརྡེག་དགུའི་སྦུ་གུ་དོད། ཏི་ཀ་དགུའི་པད་འདབ་རྒྱས། གདམས་དོན་དགུའི་ཁ་
དོག་གསལ། དགུ་འདུས་དོན་གྱི་བཅུད་ཕྱུང་བས། འབྲས་བུ་ཡིད་བཞིན་ནོར་བུ་སྨིན།
དེ་ལས་འོད་བྱུང་སྟོར་བརླག་མེད། ང་ཡིས་ཇི་ལྟར་བཤད་པ་བཞིན། ལྷ་གསས་
གཤེན་རབ་ཇི་བཞིན་དུ། ཡེ་གཤེན་རྣམས་དང་ཕྱི་རབས་ཀྱི། གཤེན་པོ་རྣམས་ཀྱིས་
འདི་བལྟས་ན། ལྟས་པ་མེད་པའི་དབང་པོ་ཡིས། དངོས་པོ་མེད་པའི་མཁའ་གསལ་
མཐོང༌། བྱེད་པ་མེད་པའི་རྣམ་ཤེས་ཀྱིས། དོག་པ་མེད་པའི་ཀློང་ཆེན་ཕྱེད། ང་
བདག་མེད་པའི་སེམས་ཡིད་ཀྱིས། མཚན་མ་མེད་པའི་དབྱིངས་གཟུགས་ཐོབ། སྒྲིབ་
540

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
པ་མེད་པའི་ནམ་མཁའ་ལ། རང་བྱུང་ཐུགས་རྗེའི་ཉི་མ་ཤར། དོག་པ་མེད་པའི་ཀློང་
ཆེན་དུ། ཐམས་ཅད་མ་ལུས་ཡེ་སངས་རྒྱས། རྒྱ་ཆད་མེད་པའི་དབྱིངས་དཀྱིལ་དུ།
ཕྱོགས་ལྷུང་མེད་པའི་ཡེ་ཤེས་ཤར། ཡེ་ཁེབས་ཆེན་པོའི་ཀློང་དཀྱིལ་ན། སྟོང་གསུམ་
མིན་པའི་གཞལ་ཡས་མེད། ཡེ་ཁྱབ་ཆེན་པོའི་ཀློང་དཀྱིལ་ན། ཁམས་གསུམ་མ་ཡིན་
སངས་རྒྱས་མེད། ཡེ་གནས་ཆེན་པོའི་ཀློང་དཀྱིལ་ན། རང་གྲོལ་མིན་པའི་འབྲས་བུ་
མེད། ཡེ་དག་ཆེན་པོའི་ཀློང་དཀྱིལ་ན། ཡེ་བསྲུང་མིན་པའི་དམ་ཚིག་མེད། ཡེ་རིག་
ཆེན་པོའི་ཀློང་དཀྱིལ་ན། ལེགས་རྒྱན་མིན་པའི་ཡོན་ཏན་མེད། ཡེ་གསལ་ཆེན་པོའི་
ཀློང་དཀྱིལ་ན། ལྷུན་གྲུབ་མིན་པའི་ཕྲིན་ལས་མེད། ཅེས་བྱའོ། །གཤེན་ལྷ་དཀར་
པོ་དེ་དགོངས་པར། འཁོར་རྣམས་འདུན་པའི་སེམས་ཀྱིས་ཞུས། ཐུགས་རྗེའི་འབྱུང་
གནས་གཤེན་གྱི་ལྷ། འགྲོ་བའི་མུན་སེལ་སྒྲོན་མེའི་འོད། དྲི་མས་སྒྲིབ་མེད་སྐུ་མདོག་
དཀར། ཚད་མེད་བཞི་ལྡན་འགྲོ་བའི་མགོན། ཉིད་ཀྱིས་ཇི་ལྟར་དགོངས་པ་ཡི། རྩ་བ་
ཡན་ལག་ལོ་འདབ་དང་། མེ་ཏོག་སྦུ་གུ་པད་མའི་མདངས། ཁ་དོག་འབྲས་བུ་ཡོན་
ཏན་སོགས། འགྲོ་བའི་དོན་དུ་རྒྱུད་བསྐུལ་གྱིས། ཇི་ལྟར་དགོངས་པ་སྤྲོ་རུ་གསོལ།
ལྷ་གསས་གཤེན་ལ་རྒྱུད་པར་བསྐུལ། ཡེ་གཤེན་རྣམས་ཀྱིས་བཤད་པར་འོས། གང་
ཟག་རྣམས་ཀྱིས་འབྲེལ་པར་རིགས། ཞེས་བསྐུལ་ལོ། །གཤེན་ལྷ་དཀར་པོའི་ཐུགས་
དགོངས་ལ། འཁོར་རྣམས་རིག་པའི་སེམས་ཡིད་ཀྱིས། ཐུགས་རྗེ་མོས་གུས་དད་པས་
ཉོན། ཁྱུང་ཆེན་ལྡིང་སྟབས་འདྲ་བའི་བོན་ཅིག་མ་བཤད་ན། དགུ་འདུས་དགུ་སྐོར་
བོན་གྱི་ཁོག་མི་ཕུབས། ལྟ་བ་ཡང་རྩེ་སྤྱི་རྒྱ་རླབས་མི་ཆོད། སེང་གེ་མཆོང་སྟབས་
འདྲ་བའི་བོན་ཅིག་མ་བཤད་ན། དགུ་འདུས་དགུ་སྐོར་དོན་གྱི་གོང་མི་ཆོད། གསང་
བ་ཡེ་ཤེས་དོན་གྱི་སྐོར་མི་ཕྱེད། རུས་སྦལ་འགྲོ་སྟབས་འདྲ་བའི་བོན་ཅིག་མ་བཤད་
ན། གཡུང་དྲུང་དགུ་འཕར་ཚིག་གི་དོན་མི་ཆོར/ཆོད་༽། སྡོང་པོ་དགུ་འདུས་དོན་གྱི་
541

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཅུད་མི་ཕྱེད། ངང་མོ་ཆུ་འབྱེད་འདྲ་བའི་བོན་ཅིག་མ་བཤད་ན། གབ་པ་དགུ་སྐོར་
དོན་གྱི་ངོས་མི་ཟིན། སྡོང་པོ་དགུ་འདུས་ཐེ་ཚོམ་གེགས་མི་སེལ། རྩལ་ཆེན་མཆོང་པ་
འདྲ་བའི་བོན་ཅིག་མ་བཤད་ན། སྦས་པ་དགུ་འགྱུར་རྒོལ་བ་ཚར་མི་ཆོད། སྡོང་པོ་
དགུ་འདུས་ཡེ་ཤེས་ངར་མི་ཐོགས། གཡུ་ལོ་ལྗོན་ཤིང་འདྲ་བའི་བོན་ཅིག་མ་བཤད་
ན། གབ་པ་དགུ་སྐོར་རྩ་བར་དོན་མི་འདུས། སྡོང་པོ་དགུ་འདུས་དོན་གྱི་ངོ་མི་འཕྲོད།
ཀུན་གཞིའི་བག་ལ་མཆོག་དམན་སྐྱོན་ཡོན་གབ། ནམ་མཁའི་ངོགས་དང་འདྲ་བའི་
བོན་ཅིག་མ་བཤད་ན། གཡུང་དྲུང་དགུ་འབར་སྐྱོན་ཡོན་ངོས་མི་ཟིན། སྡོང་པོ་དགུ་
འདུས་ངེས་པའི་མཚང་མི་འབྲུས། འགྲོ་དྲུག་རྒྱུ་ལ་མི་རྟག་སྡུག་བསྔལ་གབ། རླུང་
སྤྲིན་ཆར་འཁྲུག་འདྲ་བའི་བོན་ཅིག་མ་བཤད་ན། གཡུང་དྲུང་དགུ་སྐོར་སྡུག་བསྔལ་
ཚད་མི་ཟིན། སྡོང་པོ་དགུ་འདུས་སྡུག་བསྔལ་རྩེད་མི་ཆོད། གཞན་དབང་བག་ལ་
ཐབས་ཀྱི་རོལ་པ་གབ། མཁའ་ལ་ཉི་ཤར་འདྲ་བའི་བོན་ཅིག་མ་བཤད་ན། གཡུང་
དྲུང་དགུ་སྐོར་ཐབས་ཀྱི་ལག་མི་འཁྲེམས། སྡོང་པོ་དགུ་འདུས་རིག་པའི་གོ་མི་སོལ།
བྱ་བའི་འགབ་ལ་བྱེད་བའི་ལམ་སྒོ་གབ། མཁའ་ལ་བྱ་འཕུར་འདྲ་བའི་བོན་ཅིག་མ་
བཤད་ན། གཡུང་དྲུང་དགུ་སྐོར་ལམ་གྱི་སྒོ་མི་ཕྱེད། སྡོང་པོ་དགུ་འདུས་ཀུན་གཞིའི་
ངོ་མི་འཕྲོད། སྡོང་པོ་དགུ་འདུས་སེམས་ཀྱི་གཏིང་མི་རྟོགས། འཁྲུལ་པའི་བག་རླུང་
རང་རིག་ཡེ་ཤེས་གབ། ཉི་མ་སྤྲིན་རྟིབས་འདྲ་བའི་བོན་ཅིག་མ་བཤད་ན། གཡུང་
དྲུང་དགུ་འབར་མཐར་ཕྱིན་དོན་མི་འགྲུབ། སྡོང་པོ་དགུ་འདུས་འབྲས་བུ་སྨིན་མི་
འགྱུར། རེ་དོགས་བག་ལ་ལྷུན་རྫོགས་འབྲས་བུ་གབ། རྒྱལ་བུ་རྒྱལ་སར་བཏོན་འདྲའི་
བོན་ཅིག་མ་བཤད་ན། གཡུང་དྲུང་དགུ་སྐོར་དོན་གྱི་རྩ་མི་ཆིངས། སྡོང་པོ་དགུ་
འདུས་ལྕགས་རྡོ་ཞུན་མི་ཐེབས། རྣམ་རྟོག་བག་ལ་བསམ་གཏན་སྒོམ་པ་གབ། རླུང་
མེད་མར་མེ་འདྲ་བའི་བོན་ཅིག་མ་བཤད་ན། གཡུང་དྲུང་དགུ་སྐོར་བདེ་བའི་རྒྱུན་མི་
542

སེམས་སྡེ། སྡོང་པོ་དགུ་འདུས་ལྟ་བའི་རྒྱུད།
ཟིན། སྡོང་པོ་དགུ་འདུས་ངང་ཉིད་དོན་མི་གསལ། ཐེ་ཚོམ་བག་ལ་རྣམ་རྟོག་སྤྱོད་
པ་གབ། མན་ཤེལ་འདྲིལ་བ་འདྲ་བའི་བོན་ཅིག་མ་བཤད་ན། གཡུང་དྲུང་དགུ་སྐོར་
བརྡུལ་ཤུགས་གེགས་མི་སོལ། སྡོང་པོ་དགུ་འདུས་དྲི་མའི་སྐྱོན་མི་དག །རྟོག་པའི་
བག་ལ་གདིང་ཆེན་ལྟ་བ་གབ། མཁའ་ལ་མདུང་སྐོར་འདྲ་བའི་བོན་ཅིག་མ་བཤད་ན།
གཡུང་དྲུང་དགུ་སྐོར་རྟོགས་པ་གདིང་མི་འགྱུར། སྡོང་པོ་དགུ་འདུས་རྣམ་རྟོག་ལ་མི་
དོར། དེས་ན་འདི་ཡི་དོན་ལ་དད་པར་གྱིས། ཞེས་གསུངས་སོ། །གབ་པ་གསང་རྒྱུད་
གཡུང་དྲུང་དགུ་སྐོར་ལྟ་བ་སྤྱི་གཅོད་སྡོང་པོ་དགུ་འདུས་ཀྱི་རྒྱུད་མདོ་རྩ་དཔེའི་ལེའུ་
སྟེ་དང་པོའོ།། །།
༧ དེ་ནས་ཡང་སྟོན་པས་གསུངས་པ། སོག་པའི་གཞི་དང་རྟེན་པའི་གནས།
རྟོགས་དང་མ་རྟོགས་ཁྱད་པར་གྱིས། སངས་རྒྱས་སེམས་ཅན་ཀུན་གྱི་གཞི། སྣ་ཚོགས་
མཐོང་སྣང་དགུ་རུ་སྟོན། མངོན་གྱུར་རྟོགས་པའི་གཤེན་རབ་ཀྱིས། ལ་ལས་ཡེ་དག་
དྲི་མེད་དུ། མཁའ་གསལ་བྱང་ཆུབ་སེམས་སུ་མཐོང་། ཀུན་བཟང་ངང་ལས་འདི་
ཞེས་མེད། ལ་ལས་ཐམས་ཅད་ལྷུན་རྫོགས་པའི། ཀློང་ཡངས་འུབ་ཆུབ་ཆེན་པོར་
མཐོང་། ཀུན་བཟང་ངང་ལས་འདི་ཞེས་མེད། ལ་ལས་གཉིས་ཀྱི་མཐའ་མེད་པར།
དབྱིངས་ཟབ་བྱང་ཆུབ་ཆེན་པོར་མཐོང་། ཀུན་བཟང་ངང་ལས་འདི་ཞེས་མེད། ལ་
ལས་ཅིར་མཐོང་དེར་བཟུང་བས། ཕྱོགས་མེད་ཡེ་ཁེབས་ཆེན་པོར་མཐོང་། ཀུན་
བཟང་ངང་ལས་འདི་ཞེས་མེད། ལ་ལས་བརྗོད་མེད་གླེང་ཐབས་པའི། ཡེ་ཁྱབ་ཚིག་
ལས་འདས་པར་མཐོང་། ཀུན་བཟང་ངང་ལས་འདི་ཞེས་མེད། ལ་ལས་དུས་གསུམ་
འཛིན་མེད་པའི། ཡེ་གནས་བྱང་ཆུབ་ཆེན་པོར་མཐོང་། ཀུན་བཟང་ངང་ལས་འདི་
ཞེས་མེད། ལ་ལས་གཞི་རྩ་རྩ་མེད་པའི། གར་ཡང་གཡོས་པ་མེད་པར་མཐོང་། ཀུན་
བཟང་ངང་ལས་འདི་ཞེས་མེད། ལ་ལས་མ་བཅོས་མ་བསླད་པའི། ཡེ་དག་བཅས་
543

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བཅོས་མེད་པར་མཐོང༌། ཀུན་བཟང་ངང་ལས་འདི་ཞེས་མེད། ལ་ལས་ཡེ་ནས་རང་
གྲོལ་བས། སྤང་བླང་མེད་པའི་སོ་མར་མཐོང་། ཀུན་བཟང་ངང་ལས་འདི་ཞེས་མེད།
མཁའ་གསལ་ཀུན་གཞི་དྲི་མེད་བྱང་ཆུབ་སེམས། ཡེ་ནས་རྣམ་རྟོག་མེད་པས་བར་
ཆད་ཀ་ནས་དག །སེམས་ལ་ལོག་འདྲེན་མེད་པས་བག་ཆགས་ཀ་ནས་དག །སེམས་
ལ་དྲི་མ་མེད་པས་དྲི་མ་ཀ་ནས་དག །སེམས་ལ་སྐྱེ་ཤི་མེད་པས་འཆི་འཕོ་ཀ་ནས་དག་
སེམས་ལ་དགྲ་བགེགས་མེད་པས་གཉེན་པོ་ཀ་ནས་དག །ཡེ་ཤེས་རང་ལ་གསལ་བས་
གཏི་མུག་ཀ་ནས་དག །ཞི་བ་ཀ་ནས་གནས་པས་ང་རྒྱལ་ཀ་ནས་དག །མ་གོད་
ཡོངས་ལ་བཀྱེ་བས་འདོད་ཆགས་ཀ་ནས་དག །ཡངས་པ་ཆེན་པོར་གྱུར་བས་འཕྲག་
དོག་ཀ་ནས་དག །བྱམས་པ་ཡེ་ནས་རྫོགས་པས་ཞེ་སྡང་ཀ་ནས་དག །ཀློང་ཡངས་
མེད་རྫོགས་ཀུན་གཞི་བྱང་ཆུབ་སེམས། སྒྲིབ་པ་སྤངས་པ་མེད་པས་གསལ་བ་ལྷུན་
གྱིས་གྲུབ། སྐྱེ་ཤི་སྤངས་པ་མེད་པས་སྐྱེ་མེད་ལྷུན་གྱིས་གྲུབ། ལོག་འདྲེན་སྤངས་པ་
མེད་པས་བདག་ཉིད་ལྷུན་གྱིས་གྲུབ། དགྲ་བགེགས་སྤངས་པ་མེད་པས་སྐྱོབ་པ་ལྷུན་
གྱིས་གྲུབ། རྣམ་རྟོག་སྤངས་པ་མེད་པས་རྟོག་མེད་ལྷུན་གྱིས་གྲུབ། ཆགས་སྡང་
སྤངས་པ་མེད་པས་བྱམས་པ་ལྷུན་གྱིས་གྲུབ། གཏི་མུག་སྤངས་པ་མེད་པས་ཡེ་ཤེས་
ལྷུན་གྱིས་གྲུབ། འཕྲག་དོག་སྤངས་པ་མེད་པས་ཡངས་པ་ལྷུན་གྱིས་གྲུབ། སྟོང་པའི་
མཁའ་ཀློང་དབྱིངས་དཀྱིལ་ན། དབྱིངས་མེད་ཀུན་གཞི་བྱང་ཆུབ་སེམས། སྣང་བ་
སེམས་ཀྱི་སྒྲོན་མ་གསལ། སྟོང་པའི་སྣང་བ་སྣང་བའི་སྟོང་། སྣང་སྟོང་གཉིས་མེད་
ཀུན་གཞི་སེམས། མེད་པའི་མཁའ་ཀློང་དབྱིངས་དཀྱིལ་ན། ཡོད་པ་སེམས་ཀྱི་སྒྲོན་མ་
གསལ། མེད་པའི་ཡོད་པ་མེད་པའི་ཟབ། ཡོད་མེད་གཉིས་མེད་ཀུན་གཞི་སེམས།
ཆད་པའི་མཁའ་ཀློང་དབྱིངས་དཀྱིལ་ན། རྟག་པ་སེམས་ཀྱི་སྒྲོན་མ་གསལ། ཆད་པ་
ཉིད་རྟག་རྟག་ཉིད་ཆད། རྟག་ཆད་གཉིས་མེད་ཀུན་གཞི་སེམས། འགག་པའི་མཁའ་
544

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཀློང་དབྱིངས་དཀྱིལ་ན། སྐྱེ་བ་སེམས་ཀྱི་སྒྲོན་མ་གསལ། འགག་པ་ཉིད་སྐྱེ་སྐྱེས་ཉིད་
འགག ། སྐྱེ་འགག་གཉིས་མེད་སྒྲོན་མ་གསལ། སྤོང་བའི་མཁའ་ཀློང་དབྱིངས་དཀྱིལ་
དུ། ལེན་པ་སེམས་ཀྱི་སྒྲོན་མ་གསལ། སྤོང་ཉིད་ལེན་ལ་ལེན་ཉིད་སྤོང་། སྤོང་ལེན་
སེམས་ཀྱི་སྒྲོན་མ་གསལ། ནམ་མཁའི་མཁའ་ཀློང་དབྱིངས་དཀྱིལ་དུ། སྣང་སྲིད་
སེམས་ཀྱི་སྒྲོན་མ་གསལ། ནམ་མཁའ་སྣང་སྲིད་སྣང་སྲིད་མཁའ། མཁའ་སྣང་གཉིས་
མེད་སྒྲོན་མ་གསལ། བོན་ཉིད་མཁའ་ཀློང་དབྱིངས་དཀྱིལ་དུ། མཚན་མ་སེམས་ཀྱི་
སྒྲོན་མ་གསལ། བོན་ཉིད་མཚན་མ་མཚན་ཉིད་བོན། བོན་མཚན་གཉིས་ཀྱི་སྒྲོན་མ་
གསལ། སེམས་ཉིད་མཁའ་ཀློང་དབྱིངས་དཀྱིལ་ན། རྟོག་པ་སེམས་ཀྱི་སྒྲོན་མ་གསལ།
སེམས་ཉིད་རྟོག་པ་རྟོག་ཉིད་སེམས། སེམས་རྟོག་གཉིས་མེད་ཀུན་གཞི་སེམས། ཞེས་
གསུངས་སོ། །ཕྱོགས་མེད་ཡེ་ཁེབས་ཀུན་གཞི་སྐུ་ལ་རྫོགས། འདི་ཞེས་མེད་པ་སྣ་
ཚོགས་སྣང་བའི་གཞི། ཡེ་ནས་མི་ནུབ་མི་འགྱུར་རྒྱལ་མཚན་འཛུགས་པའི་སྐུ། གཡུང་
དྲུང་མི་འཇིག་ཐོག་མཐའ་མེད་པར་གནས། སྐུ་ཡི་རྒྱུད་འབྱུང་སྟོང་གསུམ་ཟིལ་གྱིས་
གནོན། བསྐལ་པ་འབུམ་ཁྲི་དྲི་མེད་དག་པའི་གཟུགས། མི་འགྱུར་མི་ལྡོག་བདུད་མེད་
གཡུང་དྲུང་སྐུ། མ་སྐྱེས་མི་འཆི་སྲ་བརྟན་རྡོ་རྗེ་བྲག །དེ་ལ་འགྱུར་ཞིང་ལྡོག་པའི་
བཟའ་གཏད་མེད། གྲགས་པ་ཐམས་ཅད་བསླད་པ་མེད་པའི་གསུང་། མཚན་མ་
ཀུན་སྟོང་གཞི་རྩ་མེད་པའི་དབྱིངས། བརྗོད་མེད་གླེང་བྲལ་ཚིག་ཆས་འདས་པའི་སྒྲ།
གསུང་གི་སྒྲ་སྒྲོགས་སྟོང་གསུམ་བྱེ་བྲག་འབྱེད། བསྐལ་པར་མི་འགག་དུས་གསུམ་
སྟོན་པར་འགྱུར། དྲན་རིག་ཐམས་ཅད་སྒྲིབ་པ་མེད་པ་ཡི། གདོད་ནས་མ་སྐྱེས་རྒྱལ་
བ་རྒྱ་མཚོའི་ཐུགས། རང་དག་འོད་ཆེན་ཀུན་གཞིའི་ཉི་མ་འཆར། མ་རིག་མུན་པ་
གཞི་མེད་གཏན་ན་འཇོམས། ཕྱི་ནང་མེད་པར་ཡེ་ཤེས་ཆེན་པོ་ཆེ། སྐྱེ་ཤི་མེད་པར་
སེམས་ཀྱི་ཀློང་ན་གསལ། ཉེས་པའི་སྐྱོན་བྱང་ལེགས་པ་ཀུན་གྱི་གཞི། ཅིར་སྣང་ཅིར་
545

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྲིད་ཀུན་གཞི་ཉིད་ལས་འབྱུང༌། ཡོན་ཏན་གནས་དག་སྟོང་གསུམ་ཁ་ལོ་སྒྱུར། ཆེ་
བའི་ཡོན་ཏན་མཁའ་ཀློང་དབྱིངས་སུ་གསལ། རྣམ་པར་གསལ་བྱེད་སྐྱེ་འགྲོ་ཀུན་ལ་
ཁྱབ། མ་རྩལ་ལྷུན་གྲུབ་ཕྲིན་ལས་ཀུན་གྱི་གཞི། ཐུགས་རྗེ་འབྱུང་གནས་འགྲོ་བ་
ཡོངས་ལ་ཁྱབ། དོན་གཉིས་ལྷུན་གྲུབ་བྱེད་པའི་རྩོལ་བ་བྲལ། མཁའ་གཏིང་ཀུན་
སྣང་སྲིད་པ་བག་ལ་འཚོ། མཁའ་ཀློང་དབྱིངས་ཤེས་བག་ལ་འདུས་པའི་དབྱིངས།
སྣང་གསལ་སྒྲོན་མ་མ་རིག་མུན་སེལ་སྒྲོན། ནེ་སླས་སྲ་བརྟན་ས་ཉིད་སོག་པའི་རྟེན།
ལི་མུན་ལན་བརྒྱད་ཡེ་ཤེས་བསྐྱེད་པའི་གཞི། གཉིས་མེད་ཐིག་ལེའི་རང་བཞིན་གཡོས་
པ་མེད། སྡོང་པོ་དགུ་འདུས་ལྟ་བའི་དངོས་གཞི་འདི། སྐྱེ་མེད་རང་ཤར་མཐའ་
གཉིས་གྲོལ་བའི་གནས། བལྟས་པ་མེད་པར་དེ་བཞིན་ཉིད་མཐོང་སེམས། རླབས་
ཆེན་སྤྱོད་པ་ཀུན་གྱི་དངོས་གཞི་འདི། འགག་མེད་རང་ཤར་རྣམ་དག་རང་ལུགས་
གནས། བྱས་པ་མེད་པར་རྣལ་མར་ལམ་ལ་འབྱོར། མ་བཅོས་སྒོམ་པ་ཀུན་གྱི་དངོས་
གཞི་འདི། རང་གནས་བདེ་བར་ཆེན་པོར་རང་གནས་བདེ། བརྗོད་མེད་གླེང་བྲལ་ཡེ་
ནས་ཀུན་གཞི་སེམས། ངོ་བོ་སྟོང་པ་འདི་ཞེས་མེད། རང་བཞིན་སྣང་ལ་དངོས་པོ་
མེད། བྱེ་བྲག་སྣ་ཚོགས་ཕྱོགས་ལྷུང་མེད། དངོས་པོ་རང་བཞིན་བྱེ་བྲག་མེད། བརྗོད་
མེད་གླེང་བྲལ་བྱང་ཆུབ་སེམས། དེ་བཞིན་མཁའ་ལ་ལྷག་པ་མེད། རང་བཞིན་ཀློང་
ལ་དོག་པ་མེད། ཅི་བཞིན་དབྱིངས་ལ་བྲི་བ་མེད། མཁའ་ཀློང་དབྱིངས་ལ་འདི་ཞེས་
སུ། བརྗོད་མེད་གླེང་བྲལ་བྱང་ཆུབ་སེམས། ཡེ་ནས་ཁེབས་པས་མ་ཁེབས་མེད། ཡེ་
ནས་ཁྱབ་པར་མ་འདུས་མེད། ཡེ་ནས་གནས་པར་འགྱུར་བ་མེད། ཡེ་ཁེབས་ཡེ་ཁྱབ་
ཡེ་གནས་པར། བརྗོད་མེད་གླེང་བྲལ་བྱང་ཆུབ་སེམས། ཡེ་ནས་རིག་པ་བསྟན་དུ་
མེད། ཡེ་ནས་དག་པ་སྦྱང་དུ་མེད། ཡེ་ནས་གསལ་བ་སྒྲིབ་པ་མེད། ཡེ་དག་ཡེ་རིག་
ཡེ་གསལ་བར། བརྗོད་མེད་གླེང་བྲལ་བྱང་ཆུབ་སེམས། མ་གཡོས་པ་ལ་ཕྱོགས་ཆ་
546

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
མེད། མ་བཅོས་པ་ལ་རྣམ་འགྱུར་མེད། ལྷུན་གྱིས་གྲུབ་ལ་མ་རྫོགས་མེད། མ་གཡོས་
མ་བཅོས་ལྷུན་གྲུབ་པར། བརྗོད་མེད་གླེང་བྲལ་བྱང་ཆུབ་སེམས། འདས་པ་ཉིད་ལ་
བརྗོད་དུ་མེད། མ་འོངས་འདི་ཞེས་གླེང་དུ་མེད། ད་ལྟར་ཉིད་ལ་མཚོན་དུ་མེད།
འདས་དང་མ་འོངས་ད་ལྟར་དུ། བརྗོད་མེད་གླེང་བྲལ་བྱང་ཆུབ་སེམས། འདུས་པ་
མེད་པས་འབྲལ་བ་མེད། བྲལ་བ་མེད་པས་འདུས་པ་མེད། འདུ་འབྲལ་མེད་པས་
འཇིག་པ་མེད། འདུ་དང་འབྲལ་དང་གཉིས་མེད་པར། བརྗོད་མེད་གླེང་བྲལ་བྱང་
ཆུབ་སེམས། ཡོད་ཅེས་བྱ་བར་སྒྲོ་མ་བཏགས། མེད་ཅེས་བྱ་བར་སྐུར་མ་བཏབ།
ཡོད་མེད་གཉིས་སུ་གྲངས་མ་བགྲངས། ཡོད་དང་མེད་དང་གཉིས་སྣང་དུ། བརྗོད་
མེད་གླེང་བྲལ་བྱང་ཆུབ་སེམས། གཤེན་རབ་སྒམ་པོས་མཛད་པ་མིན། སེམས་ཅན་
སྒྲིན་པོས་བཅོས་པ་མིན། མཛད་བཅོས་གཉིས་སུ་ཕྱེ་བ་མིན། མཛད་དང་བཅོས་
དང་ཕྱེ་བ་རུ། བརྗོད་མེད་གླེང་བྲལ་བྱང་ཆུབ་སེམས། དངོས་པོ་མེད་པའི་ཀུན་གཞི་
ནི། ཡེ་ནས་ཕྲ་བའི་དབྱིངས་སུ་བརྡལ་པ་ཡིས། རགས་པའི་དངོས་པོ་སེམས་ལ་ཡེ་
ནས་མེད། ཕྲ་རགས་གཉིས་མེད་ཀུན་གཞི་བྱང་ཆུབ་སེམས། ཡེ་ནས་སྟོང་པའི་
དབྱིངས་སུ་བརྡལ་པ་ཡིས། སྣང་བའི་དངོས་པོ་སེམས་ལ་ཡེ་ནས་མེད། སྣང་སྟོང་
གཉིས་མེད་ཀུན་གཞི་བྱང་ཆུབ་སེམས། ཡེ་ནས་མེད་པའི་དབྱིངས་སུ་བརྡལ་པ་ཡིས།
ཡོད་པའི་དངོས་པོ་སེམས་ལ་ཡེ་ནས་མེད། ཡོད་མེད་གཉིས་མེད་ཀུན་གཞི་བྱང་ཆུབ་
སེམས། ཡེ་ནས་ཆད་པའི་དབྱིངས་སུ་གདལ་པ་ཡིས། རྟག་པའི་དངོས་པོ་སེམས་ལ་
ཡེ་ནས་མེད། རྟག་ཆད་གཉིས་མེད་ཀུན་གཞི་བྱང་ཆུབ་སེམས། ཡེ་ནས་དོར་བའི་
དབྱིངས་སུ་བདལ་པ་ཡིས། བླང་བའི་དངོས་པོ་སེམས་ལ་ཡེ་ནས་མེད། བླང་དོར་
གཉིས་མེད་ཀུན་གཞི་བྱང་ཆུབ་སེམས། ཡེ་ནས་ཤེས་རབ་ཀློང་དུ་བདལ་པ་ཡིས།
འཁྲུལ་པའི་དངོས་པོ་ཡེ་ནས་སེམས་ལ་མེད། ཤེས་འཁྲུལ་གཉིས་མེད་ཀུན་གཞི་བྱང་
547

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆུབ་སེམས། ཡེ་ནས་མཚན་མེད་དབྱིངས་སུ་བདལ་པ་ཡིས། མཚོན་བྱེད་དངོས་པོ་
སེམས་ལ་ཡེ་ནས་མེད། མཚན་མཚོན་གཉིས་མེད་ཀུན་གཞི་བྱང་ཆུབ་སེམས། ཡེ་
ནས་ལྟོས་མེད་དབྱིངས་སུ་བདལ་པ་ཡིས། འཇོག་པའི་དངོས་པོ་སེམས་ལ་ཡེ་ནས་
མེད། ལྟོས་འཇོག་གཉིས་མེད་ཀུན་གཞི་བྱང་ཆུབ་སེམས། ཡེ་ནས་གཟུང་མེད་
དབྱིངས་སུ་གདལ་པ་ཡིས། འཛིན་པའི་དངོས་པོ་སེམས་ལ་ཡེ་ནས་མེད། གཟུང་
འཛིན་གཉིས་མེད་ཀུན་གཞི་བྱང་ཆུབ་སེམས། ཡོད་མེད་གཉིས་མེད་ཀུན་གཞི་བྱང་
ཆུབ་སེམས། དེ་ལ་འདི་ཞེས་གར་ཡང་གཡོས་པ་མེད། མ་གཡོས་མི་གཡོ་ཀུན་གཞི་
བྱང་ཆུབ་སེམས། སྔོན་མེད་ཕྱིས་མེད་གདོད་ནས་བྱང་ཆུབ་སེམས། དེ་ལ་དུས་དང་
རྟགས་སུ་གཡོས་པ་མེད། སྔོན་མཐའ་གཉིས་མེད་ཀུན་གཞི་བྱང་ཆུབ་སེམས། མཐའ་
དང་དབུས་མེད་བྱང་ཆུབ་སེམས་ཀྱི་དབྱིངས། དེ་ལ་མཐའ་དང་དབུས་སུ་ཡོད་པ་
མེད། མཐའ་དབུས་གཉིས་མེད་ཀུན་གཞི་བྱང་ཆུབ་སེམས། ཕྱོགས་མེད་མཚམས་
མེད་བྱང་ཆུབ་སེམས་ཀྱི་དབྱིངས། དེ་ལ་ཕྱོགས་དང་མཚམས་སུ་གཡོས་པ་མེད།
ཕྱོགས་མཚམས་གཉིས་མེད་ཀུན་གཞི་བྱང་ཆུབ་སེམས། ནམ་མཁའི་ངོགས་འདྲ་བྱང་
ཆུབ་སེམས་ཀྱི་དབྱིངས། དེ་ལ་དོག་པ་དངོས་སུ་གཡོས་པ་མེད། མཁའ་དོག་གཉིས་
མེད་ཀུན་གཞི་བྱང་ཆུབ་སེམས། དོན་དམ་ཀུན་རྟོགས་ཤེས་རབ་བྱང་ཆུབ་སེམས། དེ་
ལ་འཁྲུལ་པའི་ངོ་བོར་གཡོས་པ་མེད། དོན་འཁྲུལ་གཉིས་མེད་ཀུན་གཞི་བྱང་ཆུབ་
སེམས། འབྱུང་གཞི་མ་འགགས་བྱང་ཆུབ་སེམས་ཀྱི་དབྱིངས། བཀའ་ལུང་སྡེ་སྣོད་
ཕྱོགས་གང་གཡོས་པ་མེད། འབྱུང་སྡེ་གཉིས་མེད་ཀུན་གཞི་བྱང་ཆུབ་སེམས། གདལ་
ཁྱབ་ཆེན་པོ་བྱང་ཆུབ་སེམས་ཀྱི་དབྱིངས། དམིགས་པ་འདི་ཞེས་གར་ཡང་གཡོས་པ་
མེད། གདལ་དམིགས་གཉིས་མེད་ཀུན་གཞི་བྱང་ཆུབ་སེམས། ཡེ་ནས་གནས་པ་བྱང་
ཆུབ་སེམས་ཀྱི་དབྱིངས། དེ་ལ་འདི་ཞེས་གང་ཡང་གཡོས་པ་མེད། མ་གཡོས་བདེ་
548

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཆེན་ཀུན་གཞི་བྱང་ཆུབ་སེམས། ཡངས་ཤིང་རྒྱ་ཆེ་ཀུན་གཞི་སེམས་ཀློང་ནས། ཡེ་
ཤེས་རང་གསལ་ཡེ་ཤེས་འོད་དུ་གསལ། ཀློང་ཤེས་སེམས་ལ་གང་གིས་བཅོས་སུ་མེད།
མ་བཅོས་མ་བསླད་ཀུན་གཞི་བྱང་ཆུབ་སེམས། གཡོ་བ་མེད་པ་ཀུན་གཞི་སེམས་ཀློང་
ན། རེ་མེད་དོགས་མེད་ཡེ་ཤེས་འོད་དུ་གསལ། ཀློང་ཤེས་སེམས་ལ་གང་གིས་བཅོས་
སུ་མེད། མ་བཅོས་མ་བསླད་ཀུན་གཞི་བྱང་ཆུབ་སེམས། མཉམ་སྙོམས་ཆེན་པོ་ཀུན་
གཞི་སེམས་ཀློང་ན། མཁྱེན་བརྩེ་བྱམས་པའི་ཡེ་ཤེས་འོད་དུ་གསལ། ཀློང་ཤེས་སེམས་
ལ་གང་གིས་བཅོས་སུ་མེད། མ་བཅོས་མ་བསླད་ཀུན་གཞི་བྱང་ཆུབ་སེམས། འདི་
ཞེས་དཔག་མེད་ཀུན་གཞི་སེམས་ཀློང་ན། རང་བདལ་ཆེན་པོའི་ཡེ་ཤེས་འོད་དུ་
གསལ། ཀློང་ཤེས་སེམས་ལ་གང་གིས་བཅོས་སུ་མེད། མ་བཅོས་མ་བསླད་ཀུན་གཞི་
བྱང་ཆུབ་སེམས། མཐར་ཐུག་མེད་པའི་ཀུན་གཞི་སེམས་ཀློང་ན། སྣང་ཁྱབ་ཆེན་པོའི་
ཡེ་ཤེས་འོད་དུ་གསལ། ཀློང་ཤེས་སེམས་ལ་གང་གིས་བཅོས་སུ་མེད། མ་བཅོས་མ་
བསླད་ཀུན་གཞི་བྱང་ཆུབ་སེམས། རྒྱ་ཆད་མེད་པའི་ཀུན་གཞི་སེམས་ཀློང་ན། འགྱུར་
མེད་རང་གསལ་ཡེ་ཤེས་འོད་དུ་གསལ། ཀློང་ཤེས་སེམས་ལ་གང་གིས་བཅོས་སུ་མེད།
མ་བཅོས་མ་བསླད་ཀུན་གཞི་བྱང་ཆུབ་སེམས། རང་བཞིན་མེད་པའི་ཀུན་གཞི་
སེམས་ཀློང་ན། ལྷུན་རྫོགས་ངང་གནས་ཡེ་ཤེས་འོད་དུ་གསལ། ཀློང་ཤེས་སེམས་ལ་
གང་གིས་བཅོས་སུ་མེད། མ་བཅོས་མ་བསླད་ཀུན་གཞི་བྱང་ཆུབ་སེམས། དངོས་
མཚན་མེད་པ་ཀུན་གཞི་སེམས་ཀློང་ན། འོད་གསལ་རང་གནས་ཡེ་ཤེས་འོད་དུ་
གསལ། ཀློང་ཤེས་སེམས་ལ་གང་གིས་བཅོས་སུ་མེད། མ་བཅོས་མ་བསླད་ཀུན་གཞི་
བྱང་ཆུབ་སེམས། རྒྱ་ཆེན་ཀུན་གཞི་བྱང་ཆུབ་སེམས་ཀློང་ན། ཁྱབ་གདལ་རང་གནས་
ཡེ་ཤེས་འོད་དུ་གསལ། ཀློང་ཤེས་སེམས་ལ་གང་གིས་བཅོས་སུ་མེད། མ་བཅོས་མ་
བསླད་ཀུན་གཞི་བྱང་ཆུབ་སེམས། ཅི་ཡང་མ་ཡིན་བྱང་ཆུབ་སེམས། སྦྱིན་པ་མ་ཡིན་
549

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆགས་པ་མིན། རང་སྣང་ཤེས་པ་ཅི་ཡང་མིན། ཡིན་མིན་མེད་པ་བྱང་ཆུབ་སེམས།
རྣམ་དག་མ་ཡིན་འཆལ་བ་མིན། རང་དག་ཤེས་པ་ཅི་ཡང་མིན། བསྲུང་དག་མེད་
པ་བྱང་ཆུབ་སེམས། དགྲ་ཚོགས་མ་ཡིན་བཟོད་པ་མིན། རང་གྲོལ་སེམས་ལ་ཅི་ཡང་
མིན། འདི་ཞེས་མེད་པ་བྱང་ཆུབ་སེམས། བཏང་སྙོམས་མ་ཡིན་བརྩོན་འགྲུས་མིན།
རྒྱུན་ཆགས་ཤེས་པ་ཅི་ཡང་མིན། བཟའ་གཏད་མེད་པ་བྱང་ཆུབ་སེམས། གཡེང་བ་
མ་ཡིན་བསམ་གཏན་མིན། ངང་གནས་ཤེས་པ་ཅི་ཡང་མིན། ངོས་བཟུང་མེད་པ་
བྱང་ཆུབ་སེམས། ཀུན་བརྟགས་མ་ཡིན་ཐིག་ལེ་མིན། གསལ་ཁྱབ་ཤེས་པ་ཅི་ཡང་
མིན། རྟོག་འཛིན་མེད་པ་བྱང་ཆུབ་སེམས། གཞན་དབང་མ་ཡིན་བདག་ཉིད་མིན།
སྐད་ཅིག་ཤེས་པ་ཅི་ཡང་མིན། དངོས་པོ་མེད་པ་བྱང་ཆུབ་སེམས། སྡུག་བསྔལ་མ་
ཡིན་བདེ་བ་མིན། ཕྱལ་བ་མ་ཡིན་ཅི་ཡང་མིན། གཉིས་འཛིན་མེད་པ་བྱང་ཆུབ་
སེམས། ཞེས་གསུངས་སོ། །གབ་པ་གསང་རྒྱུད་པ་དགུ་ལུང་འཁྱིལ་བ་གཡུང་དྲུང་
དགུ་འབར་གསང་བ་ཡེ་ཁེབ་ཀྱི་རྒྱུད་ལས། སོ་མ་ཀུན་གཞིའི་ལེའུ་སྟེ་གཉིས་པའོ། །། །
༧ གཤེན་ལྷ་དཀར་པོས་ཡང་གསུངས་པ། དེ་ལྟར་མ་རྟོགས་ལོག་པར་རྟོག །རྣམ་
རྟོག་མེད་པར་མ་ཤེས་ལོག་པར་བར་དུ་བཅད། ལོག་འདྲེན་མེད་པར་མ་ཤེས་བག་
ཆགས་སེམས་ལ་ཞེན། སྒྲིབ་མེད་ཡེ་གསལ་མ་ཤེས་དྲི་མས་དོན་ལ་བསྒྲིབ། སྐྱེ་ཤི་མེད་
པར་མ་ཤེས་འཕོ་འགྱུར་ལུས་ཀྱིས་བྱུང་། དགྲ་བགེགས་མེད་པར་མ་ཤེས་དགྲ་དང་
གཉེན་པོར་བཟུང༌། ཡེ་ཤེས་འོད་དུ་མ་ཤེས་གཏི་མུག་མུན་པས་གཏིབས། ཞི་བའི་
ངང་དུ་མ་ཤེས་ང་རྒྱལ་རླུང་ལྟར་འཚུབ། མ་གོད་སྦྱིན་པར་མ་ཤེས་འདོད་ཆགས་
ཆུ་བོ་འབྲུག །སེམས་ཉིད་ཡངས་པར་མ་ཤེས་ཕྲག་དོག་ས་ལྟར་སྐྱེས། གསལ་སྒྲིབ་
སེམས་ལ་རྫོགས་པར་མ་རྟོགས་པར། གསལ་སྒྲིབ་གཉིས་སུ་རྟོག་པས་ལྷུན་རྫོགས་
དོན་ལས་འཁྲུལ། སྐྱེ་ཤི་སེམས་ལ་རྫོགས་པར་མ་རྟོགས་པར། སྐྱེ་ཤི་གཉིས་སུ་རྟོག་
550

སྡོང་པོ་དགུ་འདུས་ལྟ་བའི་རྒྱུད། །
སེམས་སྡེ།
པས་ལྷུན་རྫོགས་དོན་ལས་འཁྲུལ། བདག་གཞན་སེམས་ལ་རྫོགས་པར་མ་རྟོགས་
པར། བདག་གཞན་གཉིས་སུ་རྟོག་པས་ལྷུན་རྫོགས་དོན་ལས་འཁྲུལ། དགྲ་གཉེན་
སེམས་ལ་རྫོགས་པར་མ་རྟོགས་པར། དགྲ་གཉེན་གཉིས་སུ་རྟོག་པས་ལྷུན་རྫོགས་
དོན་ལས་འཁྲུལ། རྟོག་རྟོགས་སེམས་ལ་རྫོགས་པར་མ་རྟོགས་པར། ཡོད་མེད་གཉིས་
སུ་བརྟགས་པས་ལྷུན་རྫོགས་དོན་ལས་འཁྲུལ། བྱམས་སྡང་སེམས་ལ་རྫོགས་པར་
མ་རྟོགས་པར། བྱམས་སྡང་སེམས་སུ་བརྟགས་པས་ལྷུན་རྫོགས་དོན་ལས་འཁྲུལ།
ཡེ་ཤེས་གཏི་མུག་སེམས་ལ་རྫོགས་པར་མ་རྟོགས་པས། གསལ་འཐིབས་གཉིས་སུ་
བརྟགས་པས་ལྷུན་རྫོགས་དོན་ལས་འཁྲུལ། ཞི་བ་ང་རྒྱལ་སེམས་ལ་རྫོགས་པར་མ་
རྟོགས་པས། ང་རྒྱལ་ཞི་བར་བརྟགས་པས་ལྷུན་རྫོགས་དོན་ལས་འཁྲུལ། ཡངས་
དོག་སེམས་ལ་རྫོགས་པར་མ་རྟོགས་པས། ཕྲག་དོག་ཡངས་པ་གཉིས་སུ་བརྟགས་
པས་ལྷུན་རྫོགས་དོན་ལས་གོལ། དབྱིངས་ཟབ་གཉིས་སུ་མེད་པའི་སེམས་ཉིད་ལ།
སྣང་སྟོང་གཉིས་སུ་མེད་པར་མ་རིག་པས། སྣང་སྟོང་གཉིས་སུ་བཅད་པས་གཉིས་
མེད་དོན་ལས་གོལ། ཡོན་ཏན་མཐའ་ཡས་འདས་པའི་སེམས་དཔའ་ལ། ཡོད་མེད་
གཉིས་སུ་མེད་པར་མ་རིག་པར། ཡོད་མེད་གཉིས་སུ་བཅད་པས་གཉིས་མེད་དོན་
ལས་གོལ། རྟག་ཆད་མཐའ་ལས་འདས་པའི་སེམས་དཔའ་ལ། རྟག་ཆད་གཉིས་སུ་
མེད་པར་མ་རིག་པར། རྟག་ཆད་གཉིས་སུ་རིག་པས་གཉིས་མེད་དོན་ལས་གོལ། སྐྱེ་
འགག་གཉིས་མེད་བྱ་བའི་སེམས་དཔའ་ལ། སྐྱེ་འགག་གཉིས་སུ་མེད་པར་མ་རིག་
པས། སྐྱེ་འགག་གཉིས་སུ་བཅད་པས་གཉིས་མེད་དོན་ལས་གོལ། སྤོང་ལེན་གཉིས་
མེད་བྱང་ཆུབ་སེམས་དཔའ་ལ། སྤོང་ལེན་གཉིས་སུ་མེད་པར་མ་རིག་པས། སྤོང་
ལེན་གཉིས་སུ་བཅད་པས་གཉིས་མེད་དོན་ལས་གོལ། མཁའ་སྣང་གཉིས་མེད་བྱང་
ཆུབ་སེམས་དཔའ་ལ། མཁའ་སྣང་གཉིས་སུ་མེད་པར་མ་རིག་པར། མཁའ་སྣང་
551

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཉིས་སུ་བཅད་པས་གཉིས་མེད་དོན་ལས་གོལ། བོན་ཉིད་མཚན་མ་གཉིས་མེད་
སེམས་དཔའ་ལ། བོན་མཚན་གཉིས་སུ་མེད་པར་མ་རིག་པར། གཉིས་སུ་བཅད་
པས་གཉིས་མེད་དོན་ལས་གོལ། སེམས་རྟོག་གཉིས་མེད་བྱང་ཆུབ་སེམས་དཔའ་
ལ། སེམས་ཉིད་རྟོག་པ་གཉིས་མེད་མ་རིག་པར། སེམས་རྟོག་གཉིས་སུ་བཅད་པས་
གཉིས་མེད་དོན་ལས་གོལ། ཕྱོགས་མེད་ཡེ་ཁེབ་ཀུན་གཞི་སེམས་ཉིད་ནི། གཡུང་
དྲུང་མི་ནུབ་དྲི་མེད་དག་པ་ལ། འགྱུར་འཇིག་དྲི་མར་བཟུང་བས་ཤེས་བྱ་ལོག་པར་
འཁྲུལ། བརྗོད་མེད་གླེང་བྲལ་ཚིག་ལས་འདས་པ་ལ། མིང་ཚིག་ཡི་གེར་བཟུང་བས་
ཤེས་བྱ་ལོག་པར་འཁྲུལ། རང་དག་འོད་ཆེན་ཡེ་ཤེས་འོད་གསལ་ལ། བརྟག་དཔྱད་
ཞེན་པས་བཟུང་བས་ཤེས་བྱ་ལོག་པར་འཁྲུལ། རང་བྱུང་ཡེ་སྲིད་ཆེ་བའི་ཡོན་ཏན་
ལ། ང་བདག་ངེས་པར་བཟུང་བས་ཤེས་བྱ་ལོག་པར་འཁྲུལ། ཐུགས་རྗེ་ཆོ་འཕྲུལ་
ཕྲིན་ལས་ཀུན་སྐྱོང་ལ། འབད་རྩོལ་ཕྱོགས་སུ་བཟུང་བས་ཤེས་བྱ་ལོག་པར་འཁྲུལ།
ཀུན་གཞིའི་ཀློང་ལས་ཐམས་ཅད་འབྱུང་བ་ལ། སྟོང་ཟད་བཟུང་བས་ཤེས་བྱ་ལོག་
པར་འཁྲུལ། བལྟས་པ་མེད་པར་དེ་བཞིན་མཐོང་བ་ལ། བལྟས་པས་མཐོང་འདོད་
ཤེས་བྱ་ལོག་པར་འཁྲུལ། འགག་མེད་རང་ཤར་རྣམ་དག་རང་ལུས་ལ། བླ་བརྟོལ་
ཆེད་དུ་བྱས་པས་ཤེས་བྱ་ལོག་པར་འཁྲུལ། མ་བསྒོམས་རང་གནས་བདེ་ཆེན་རང་
གསལ་ལ། དམིགས་བཅས་རྟོག་པས་བཟུང་བ་ཤེས་བྱ་ལོག་པར་འཁྲུལ། ཡེ་ཁྱབ་
ཆེན་པོ་ཀུན་གཞི་བྱང་ཆུབ་སེམས། དངོས་སྟོན་རང་སྣང་བྱེ་བྲག་ཡེ་གནས་ལ། ད་
བཟོད་བལྟ་བས་མཐོང་འདོད་དོན་ལས་འཁྲུལ། ལྷག་མེད་དོག་མེད་དྲི་མ་མེད་པ་
ལ། མཁའ་ཀློང་དབྱིངས་སུ་བརྗོད་པས་བརྗོད་མེད་དོན་ལས་འཁྲུལ། ཀུན་ཁྱབ་ཀུན་
འདུས་རྟེན་ལས་སོར་མེད་ལ། སོ་སོར་མིང་དུ་བཏགས་པས་བརྗོད་མེད་དོན་ལས་
འཁྲུལ། ཡེ་རིག་ཡེ་དག་ཡེ་གསལ་དང་། ཡེ་ཁེབས་ཡེ་ཁྱབ་ཡེ་གནས་ལ། བསྟན་སྦྱང་
552

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
སྒྲིབ་པས་བརྗོད་མེད་དོན་ལས་འཁྲུལ། དུས་གསུམ་ད་ལྟ་དུས་གསུམ་སེམས་ཉིད་
ནི། བརྗོད་མེད་གླེང་བྲལ་མཚོན་མེད་ལ། མིང་དུ་བཏགས་པས་བརྗོད་མེད་དོན་
ལས་འཁྲུལ། ཀུན་གཞི་སེམས་ལ་འདུ་འབྲལ་མེད་པ་ལ། འདུ་འབྲལ་མིང་བཏགས་
བརྗོད་མེད་དོན་ལས་འཁྲུལ། ཀུན་གཞི་སེམས་ནི་ཡོད་མེད་གཉིས་མེད་ལ། སྒྲོ་
བཏགས་སྐུར་བཏབས་བརྗོད་མེད་དོན་ལས་འཁྲུལ། ཀུན་གཞི་སེམས་ལ་བྱ་ཡུལ་བྱེད་
མཁན་མེད། བྱ་བྱེད་རྒྱུ་རྐྱེན་བརྟགས་པས་བརྗོད་མེད་དོན་ལས་འཁྲུལ། ཀུན་གཞི་
སེམས་ནི་ཕྲ་རགས་གཟུགས་མེད་ལ། ཕྲ་རགས་གཉིས་སུ་ཕྱེ་བས་གཉིས་མེད་དོན་
ལས་འཁྲུལ། ཀུན་གཞི་སེམས་ནི་ཡོད་མེད་སྟོང་ཉིད་ལ། སྣང་སྟོང་གཉིས་སུ་ཕྱེ་བས་
གཉིས་མེད་དོན་ལས་འཁྲུལ། ཀུན་གཞི་སེམས་ནི་ཡོད་མེད་མཐའ་འདས་ལ། ཡོད་
མེད་གཉིས་སུ་ཕྱེ་བས་གཉིས་མེད་དོན་ལས་འཁྲུལ། ཀུན་གཞི་སེམས་ནི་རྟག་ཆད་
མཐའ་འདས་ལ། རྟག་ཆད་གཉིས་སུ་ཕྱེ་བས་གཉིས་མེད་དོན་ལས་འཁྲུལ། ཀུན་
གཞི་སེམས་ལ་བླང་དོར་མེད་པ་ལ། བླང་དོར་གཉིས་སུ་ཕྱེ་བས་གཉིས་མེད་དོན་
ལས་འཁྲུལ། ཀུན་གཞི་སེམས་ལ་རྟོགས་འཁྲུལ་མེད་པ་ལ། ཤེས་རབ་འཁྲུལ་པར་ཕྱེ་
བ་གཉིས་མེད་དོན་ལས་འཁྲུལ། ཀུན་གཞི་སེམས་ལ་མཚན་བྱ་མཚོན་བྱེད་མེད། བྱ་
བྱེད་གཉིས་སུ་ཕྱེ་བས་གཉིས་མེད་དོན་ལས་འཁྲུལ། ཀུན་གཞི་སེམས་ལ་ལྟོས་འཇོག་
མེད་པ་ལ། བཞག་འཇོག་གཉིས་སུ་ཕྱེ་བས་གཉིས་མེད་དོན་ལས་འཁྲུལ། ཀུན་གཞི་
སེམས་ལ་གཟུང་འཛིན་མེད་པ་ལ། ཡུལ་ཤེས་གཉིས་སུ་བཟུང་བ་གཉིས་མེད་དོན་
ལས་འཁྲུལ། གར་ཡང་གཡོས་པ་མེད་པའི་ཀུན་གཞི་ལ། གཡོ་དང་གཡོས་པ་གཉིས་
སུ་མཐོང་བ་འཁྲུལ། སྔོན་མེད་ཕྱིས་མེད་ད་ལྟ་མེད་པ་ལ། འདས་དང་མ་འོངས་ད་
ལྟར་མཐོང་བ་འཁྲུལ། ཀུན་གཞི་སེམས་ལ་མཐའ་དབུས་མེད་པ་ལ། དབུས་དང་
མཐའ་གཉིས་མཐོང་བས་གཉིས་མེད་དོན་ལས་འཁྲུལ། ཀུན་གཞི་སེམས་ལ་ཕྱོགས་
553

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཚམས་མེད་པ་ལ། ཕྱོགས་དང་མཐའ་རུ་མཐོང་བས་གཉིས་མེད་དོན་ལས་འཁྲུལ།
ཀུན་གཞི་སེམས་ནི་ནམ་མཁའི་ངོགས་འདྲ་ལ། དེ་ལ་ཁ་དོག་མཚན་མར་མཐོང་བ་
འཁྲུལ། ཀུན་གཞི་སེམས་ནི་ཡེ་རིག་ཤེས་རབ་ལ། དམིགས་ཤིང་ཐ་དད་ཡོད་པར་
མཐོང་བ་འཁྲུལ། ཀུན་གཞི་སེམས་ལས་གང་ཡང་འབྱུང་བ་ལ། བཀའ་རྒྱུད་སྡེ་སྣོད་
གུད་དུ་མཐོང་བ་འཁྲུལ། བདལ་ཁྱབ་ཆེན་པོར་གནས་པའི་ཀུན་གཞི་ལ། དམིགས་
པ་ཕྱོགས་གཅིག་གཏད་པར་མཐོང་བ་འཁྲུལ། ཀུན་གཞི་ཡེ་ནས་འདས་པ་ཆེན་པོ་
ལ། ད་ལྟ་འབད་པས་ཐོབ་པར་མཐོང་བ་འཁྲུལ། མ་བཅོས་བདེ་ཆེན་ཀུན་གཞི་བྱང་
སེམས་ནི། ཡངས་པའི་ཀློང་ན་རང་ཤར་འོད་གསལ་ལ། དེ་ལ་བཅོས་སླད་གསལ་
ཡང་དོན་ལས་འཁྲུལ། མ་གཡོས་ཀློང་ན་དོགས་མེད་འོད་གསལ་ལ། དེ་ལ་བཅོས་
སླད་མ་གཡོས་དོན་ལས་འཁྲུལ། མཉམ་སྙོམས་ཀློང་ན་མཁྱེན་བརྩེ་འོད་གསལ་ལ།
དེ་ལ་བཅོས་སླད་མ་བསླད་མ་གཡོས་དོན་ལས་འཁྲུལ། དཔག་མེད་ཀློང་ན་རང་
བདལ་འོད་གསལ་ལ། དེ་ལ་བཅོས་སླད་དཔག་མེད་བདལ་པ་དོན་ལས་འཁྲུལ།
མཐར་ཐུག་མེད་པའི་ཀློང་ན་སྣང་ཁྱབ་འོད་གསལ་ལ། དེ་ལ་བཅོས་སླད་ཐུག་མེད་
དོན་ལས་འཁྲུལ། སྐྱེ་མེད་ཀློང་ནས་འགག་མེད་རང་ཤར་ལ། དེ་ལ་བཅོས་སླད་
སྐྱེ་འགག་མེད་པ་དོན་ལས་འཁྲུལ། དངོས་མེད་ཀློང་ནས་འགྱུར་མེད་འོད་གསལ་
ལ། དེ་ལ་བཅོས་སླད་ཆད་འགྱུར་མེད་པ་འཁྲུལ། ཆད་མེད་ཀློང་ན་འགྱུར་མེད་འོད་
གསལ་ལ། དེ་ལ་བཅོས་སླད་ཆད་འགྱུར་མེད་ལས་འཁྲུལ། དངོས་མེད་ཀློང་ན་ལྷུན་
རྫོགས་འོད་གསལ་ལ། དེ་ལ་བཅོས་སླད་རྔོས་མེད་རྫོགས་ལས་འཁྲུལ། མཚན་མེད་
ཀློང་ནས་འོད་གསལ་རང་གནས་ལ། དེ་ལ་བཅོས་སླད་སྣང་མེད་དོན་ལས་འཁྲུལ།
རྒྱ་ཆེའི་ཀློང་ནས་ཁྱབ་གདལ་འོད་གསལ་ལ། དེ་ལ་བཅོས་སླད་ཡངས་བདལ་འོད་
ལས་འཁྲུལ། འཁྲུལ་རྟོག་བརྒྱད་ཅུ་རྩ་གཅིག་དུག་ལྔར་འདུས། སྡང་དང་དུག་མཚོན་
554

སེམས་སྡེ། སྡོང་པོ་དགུ་འདུས་ལྟ་བའི་རྒྱུད།
དམྱལ་བའི་ཁམས་སུ་འཕེན། གཅོད་སྦྱོང་ཚ་གྲང་གཅན་གཟན་ང་རོ་སྒྲ། དམྱལ་
ཁམས་བཅོ་བརྒྱད་སྡུག་བསྔལ་ཡུན་དུ་ཐོབ། ཆགས་སྡོམས་སེར་སྣ་ཡི་དྭགས་ཁམས་
སུ་འཕེན། བཀྲེས་སྐོམ་ངུ་འབོད་ངན་སྐྱུགས་མི་གཙང་ན། ཡི་དྭགས་སྡེ་གསུམ་སྡུག་
བསྔལ་ཡུན་དུ་མྱོང་། གཏི་མུག་གདུང་རྟག་གླེན་ལྐུགས་གནས་སུ་འཕེན། བྱོལ་སོང་
སྡེ་གསུམ་གནས་སུ་ཡུན་དུ་སྦྱོང་། འཕྲག་དོག་གཞན་སྨོད་མཐའ་འཁོབ་གནས་སུ་
འཕེན། རིགས་བརྒྱད་མཐའ་འཁོབ་སྡུག་བསྔལ་ཉམས་སུ་མྱོང་། ང་རྒྱལ་འཐབ་རྩོད་
ལྷ་མིན་གནས་སུ་འཕེན། ཕམ་རྒྱལ་འཐབ་རྩོད་གནས་སུ་ཡུན་དུ་སྦྱོང༌། སྐྱེ་རྒ་ན་
འཆི་ཐོབ་བྲལ་འདུ་འབྲལ་བརྒྱད། གནས་དྲུག་སྡུག་བསྔལ་བཅོ་བརྒྱད་བཅུ་དྲུག་ཏུ།
འཁོར་བའི་གནས་སུ་ཡུན་དུ་སྦྱོང་བར་བྱེད། ཉི་ཟླ་ཆུ་བོ་ཟོ་ཆུ་ཤིང་རྟ་ལྟར། ཐར་པའི་
དུས་མེད་འབྱོར་བའི་བླགས་མེད་པ། སྐྱི་འབུང་གཡང་ས་ཆེ་བ་ཡ་མཚན་ཆེ། ཞེས་
དགོངས་ཏེ་གབ་པ་གསང་རྒྱུད་གཡུང་དྲུང་དགུ་འཕར་གསང་བ་ཡེ་ཁེབས་ཀྱི་རྒྱུད་
ལས། ཐ་རམས་བརྒྱད་ཅུ་རྩ་གཅིག་ཡ་ང་བའི་ལེའུ་སྟེ་གསུམ་པའོ།། །།
༧ བྱང་ཆུབ་སེམས་ལ་ཡེ་ནས་འཁྲུལ་མེད་དེ། བློ་བུར་རྟོག་པས་འཁྲུལ་པ་ལྟར་
སྣང་བ། དུག་ལ་སྔགས་བཏབ་དུག་ནི་སྨན་འགྱུར་རམ། ལྕགས་རྡོ་སྦུད་ལོའི་རྐྱེན་
གྱིས་ཞུན་མ་བཞིན། མཆོག་ཐོབ་བླ་མས་འཁྲུལ་རྟོག་རང་གྲོལ་གདམས། བག་ཆགས་
སེམས་ཀྱི་ལོག་འདྲེན་རྣམས། རྟོག་མེད་སེམས་སུ་ཡེ་ནས་དག །ཉོན་མོངས་དུག་སྒྲིབ་
དྲི་མ་ཡང་། སྒྲིབ་མེད་སེམས་སུ་ཡེ་ནས་དག ། སྐྱེ་རྒ་ན་འཆིའི་འདུས་སྐྱོན་རྣམས། སྐྱེ་
མེད་སེམས་སུ་ཡེ་ནས་དག །དགྲ་དང་གཉེན་དུ་འཛིན་ཤེས་པ། གཉིས་མེད་སེམས་
སུ་ཡེ་ནས་དག །གཏི་མུག་ཞུམ་པའི་དབྱིངས་རྟིབས་ཀྱང་། ཡེ་ཤེས་སེམས་སུ་ཡེ་ནས་
དག །བདག་ཏུ་ང་རྒྱལ་ཉོན་མོངས་ཀྱང་། ཞི་བའི་སེམས་སུ་ཡེ་ནས་དག །འདོད་
ཆགས་ཞེན་པའི་ཉོན་མོངས་ཀྱང་། ཆགས་མེད་སེམས་སུ་ཡེ་ནས་དག །གཞན་སྨོད་
555

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཞི་དཀའི་ཉོན་མོངས་ཀྱང༌། ཡངས་པའི་སེམས་སུ་ཡེ་ནས་དག །ཐམས་ཅད་ལྷུན་
རྫོགས་བྱང་ཆུབ་སེམས། སྒྲིབ་པ་སེམས་ཀྱི་དངོས་གཞི་ལ། གསལ་བ་སེམས་ཀྱི་རང་
བཞིན་རྫོགས། གསལ་སྒྲིབ་གཉིས་མེད་བྱང་ཆུབ་སེམས། ཞི་བ་སེམས་ཀྱི་དངོས་གཞི་
ལ། སྐྱེ་བ་སེམས་ཀྱི་རོལ་པ་རྫོགས། སྐྱེ་ཤི་གཉིས་མེད་བྱང་ཆུབ་སེམས། གཞན་ཉིད་
སེམས་ཀྱི་དངོས་གཞི་ལ། བདག་ཉིད་སེམས་ཀྱི་རོལ་པ་རྫོགས། བདག་གཞན་གཉིས་
མེད་བྱང་ཆུབ་སེམས། སྡང་དགྲ་སེམས་ཀྱི་དངོས་གཞི་ལ། བདག་ཕྱོགས་སེམས་ཀྱི་
རོལ་པ་རྫོགས། བདག་གཞན་གཉིས་མེད་ལྷུན་རྫོགས་སེམས། རྟོགས་པ་སེམས་ཀྱི་
དངོས་གཞི་ལ། རྟོག་པ་སེམས་ཀྱི་རོལ་པ་རྫོགས། རྟོག་རྟོགས་གཉིས་མེད་ལྷུན་རྫོགས་
སེམས། མེད་པ་སེམས་ཀྱི་དངོས་གཞི་ལ། ཡོད་པ་སེམས་ཀྱི་རོལ་པ་རྫོགས། ཡོད་
མེད་གཉིས་མེད་ལྷུན་རྫོགས་སེམས། བྱམས་པ་སེམས་ཀྱི་དངོས་གཞི་ལ། སྡང་བ་
སེམས་ཀྱི་རོལ་པ་རྫོགས། བྱམས་སྡང་གཉིས་མེད་ལྷུན་རྫོགས་སེམས། གཏི་མུག་
སེམས་ཀྱི་དངོས་གཞི་ལ། ཡེ་ཤེས་སེམས་ཀྱི་རོལ་པ་རྫོགས། ཤེས་རྨུགས་གཉིས་མེད་
ལྷུན་རྫོགས་སེམས། ཞི་བ་སེམས་ཀྱི་དངོས་གཞི་ལ། ང་རྒྱལ་སེམས་ཀྱི་རོལ་པ་རྫོགས།
ང་ཞི་གཉིས་མེད་ལྷུན་རྫོགས་སེམས། ཡངས་པ་སེམས་ཀྱི་དངོས་གཞི་ལ། ཕྲག་དོག་
སེམས་ཀྱི་རོལ་པ་རྫོགས། ཡངས་དོག་གཉིས་མེད་ལྷུན་རྫོགས་སེམས། ཡེ་ནས་གཉིས་
མེད་བྱང་སེམས་ནི། སྟོང་པ་སེམས་ཀྱི་ངོ་བོ་ལ། སྣང་བ་སེམས་ཀྱི་རང་བཞིན་སྣང་།
སྣ་ཚོགས་སེམས་ཀྱི་རྣམ་པ་ཤར། སྣང་སྟོང་གཉིས་མེད་གཡུང་དྲུང་སེམས། མེད་པ་
སེམས་ཀྱི་ངོ་བོ་ལ། ལྟ་བ་སེམས་ཀྱི་རང་བཞིན་སྣང་། སྣ་ཚོགས་སེམས་ཀྱི་རྣམ་པ་
ཤར། ཡོད་མེད་གཉིས་མེད་གཡུང་དྲུང་སེམས། ཆད་པ་སེམས་ཀྱི་ངོ་བོ་ལ། རྟག་པ་
སེམས་ཀྱི་རང་བཞིན་སྣང་། སྣ་ཚོགས་སེམས་ཀྱི་རྣམ་པ་ཤར། རྟག་ཆད་གཉིས་མེད་
བྱང་ཆུབ་སེམས། འགག་པ་སེམས་ཀྱི་ངོ་བོ་ལ། སྐྱེ་བ་སེམས་ཀྱི་རང་བཞིན་སྣང་། སྣ་
556

སེམས་སྡེ། སྡོང་པོ་དགུ་འདུས་ལྟ་བའི་རྒྱུད།
ཚོགས་སེམས་ཀྱི་རྣམ་པ་ཤར། སྐྱེ་འགག་གཉིས་མེད་གཡུང་དྲུང་སེམས། སྤོང་བ་
སེམས་ཀྱི་ངོ་བོ་ལ། ལེན་པ་སེམས་ཀྱི་རང་བཞིན་སྣང་། སྣ་ཚོགས་སེམས་ཀྱི་རྣམ་པ་
ཤར། སྤོང་ལེན་གཉིས་མེད་གཡུང་དྲུང་སེམས། མཁའ་ཀློང་སེམས་ཀྱི་ངོ་བོ་ལ། སྣང་
སྲིད་སེམས་ཀྱི་རང་བཞིན་སྣང་། སྣ་ཚོགས་སེམས་ཀྱི་རྣམ་པ་ཤར། མཁའ་གསལ་
གཉིས་མེད་གཡུང་དྲུང་སེམས། བོན་ཉིད་སེམས་ཀྱི་ངོ་བོ་ལ། མཚན་མ་སེམས་ཀྱི་
རང་བཞིན་སྣང་། སྣ་ཚོགས་སེམས་ཀྱི་རྣམ་པ་ཤར། བོན་མཚན་གཉིས་མེད་གཡུང་
དྲུང་སེམས། རྟོགས་པ་སེམས་ཀྱི་ངོ་བོ་ལ། རྟོག་གཡོས་སེམས་ཀྱི་རང་བཞིན་སྣང་།
སྣ་ཚོགས་སེམས་ཀྱི་རྣམ་པ་ཤར། རྟོགས་སེམས་གཉིས་མེད་གཡུང་དྲུང་སེམས།
ཕྱོགས་མེད་ཡེ་ཁེབས་ཐམས་ཅད་བདལ་བའི་སེམས། འགྱུར་ལྡོག་དྲི་མ་འཁྲུལ་བའི་
རང་བཞིན་རྣམས། གཡུང་དྲུང་སེམས་ཀྱིས་ཡེ་ནས་ཁེབས་པར་གདལ། གཡུང་དྲུང་
འཇིག་པའི་ཐ་སྙད་ཡེ་ནས་མེད། འཇིག་འདྲལ་མེད་པ་ཡེ་ཁེབས་སྲིད་པའི་སེམས།
མིང་ཚིག་ཡི་གེ་བརྗོད་པའི་རང་བཞིན་རྣམས། བརྗོད་མེད་སེམས་ཀྱིས་ཡེ་ནས་
ཁེབས་པར་བདལ། བརྗོད་མེད་བརྗོད་པའི་ཐ་སྙད་ཡེ་ནས་མེད། བརྗོད་མེད་སེམས་
ཀྱིས་ཡེ་ནས་ཁེབས་པའི་སེམས། རྟོག་དཔྱོད་ཞེན་པས་བཟུང་བའི་རང་བཞིན་རྣམས།
རྣམ་དག་འོད་ཀྱིས་ཡེ་ནས་ཁེབས་པར་གདལ། རང་དག་གཟུང་འཛིན་ཐ་སྙད་ཡེ་
ནས་མེད། འོད་ཆེན་སེམས་ཀྱིས་ཡེ་ནས་ཁེབས་པའི་སེམས། ང་བདག་ཕྱོགས་རིས་
ཡོན་ཏན་རང་བཞིན་རྣམས། རང་བཞིན་ཡོན་ཏན་ཡེ་ནས་ཁེབས་པར་གདལ། ཉེས་
ལེགས་སྐྱོན་གྱི་ཐ་སྙད་ཡེ་ནས་མེད། ཡོན་ཏན་རྒྱན་གྱི་ཡེ་ནས་ཁེབས་པའི་སེམས།
འབད་རྩོལ་ནུས་མཐུ་ལས་ཀྱི་རང་བཞིན་རྣམས། རྩལ་མེད་ཀུན་སྐྱོང་ཡེ་ནས་ཁེབས་
པར་བདལ། ལྷུན་གྲུབ་བྱ་རྩལ་ཐ་སྙད་ཡེ་ནས་མེད། རྩོལ་མེད་ལྷུན་གྲུབ་ཡེ་ནས་
ཁེབས་པའི་སེམས། སྟོང་ཟད་ཆད་པར་ལྟ་བའི་རང་བཞིན་རྣམས། ཀུན་གཞི་ཀློང་
557

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གིས་ཡེ་ནས་ཁེབས་པར་བདལ། དེ་ལ་འབྱུང་འགག་ཐ་སྙད་ཡེ་ནས་མེད། བླ་བརྡོལ་
ཆེད་དུ་བྱས་པའི་རང་བཞིན་རྣམས། དེ་བཞིན་ཆེན་པོས་ཡེ་ནས་ཁེབས་པར་བདལ།
དེ་ལ་མཐོང་འདོད་ཐ་སྙད་ཡེ་ནས་མེད། བླ་བརྡོལ་ཆེད་དུ་བྱས་པའི་རང་བཞིན་
རྣམས། རང་དག་འོད་ཀྱིས་ཡེ་ནས་ཁེབས་པར་བརྡལ། དེ་ལ་བྱས་བྱུང་ཐ་སྙད་ཡེ་
ནས་མེད། དམིགས་བཅས་རྟོག་པས་བཟུང་བའི་རང་བཞིན་རྣམས། རང་ཤར་
ཤུགས་ཀྱིས་ཡེ་ནས་ཁེབས་པར་བརྡལ། དེ་ལ་བཟུང་ཤེས་ཐ་སྙད་ཡེ་ནས་མེད་དོ། །
ཐམས་ཅད་ཁྲོག་བརླག་ཡེ་ཁེབས་ཆེན་པོའི་ཀློང་། ད་བཟོད་བལྟས་པས་མཐོང་འདོད་
འཁྲུལ་པའི་སེམས། སྟོང་དང་སྣང་དང་གསལ་བར་ཡེ་ནས་ཁྱབ། ཡེ་ཁྱབ་སེམས་
ཀྱིས་མ་ཁྱབ་ཡེ་ནས་མེད། མཁའ་ཀློང་དབྱིངས་སུ་བརྗོད་པ་འཁྲུལ་བའི་སེམས། བྲི་
ལུང་ལྷག་པ་མེད་པར་ཡེ་ནས་ཁྱབ། ཡེ་ཁྱབ་སེམས་ཀྱིས་མ་ཁྱབ་ཡེ་ནས་མེད། སོ་སོ་
མིང་དུ་བཏགས་པ་འཁྲུལ་པའི་སེམས། བརྗོད་མེད་གླེང་དང་བྲལ་བས་ཡེ་ནས་ཁྱབ།
ཡེ་ཁྱབ་སེམས་ཀྱིས་མ་ཁྱབ་ཡེ་ནས་མེད། བསྟན་སྦྱང་སྒྲིབ་པར་མཐོང་བ་འཁྲུལ་པའི་
ཡིད། ཏྲི་དྲང་སྒྲིབ་པ་མེད་པར་ཡེ་ནས་ཁྱབ། ཡེ་ཁྱབ་སེམས་ཀྱིས་མ་ཁྱབ་ཡེ་ནས་
མེད། ཕྱོགས་དང་རྣམ་འགྱུར་མཐའ་རུ་བཟུང་བའི་ཡིད། མ་གཡོས་མ་བཅོས་གྲུབ་
པས་ཡེ་ནས་ཁྱབ། ཡེ་ཁྱབ་སེམས་ཀྱིས་མ་ཁྱབ་ཡེ་ནས་མེད། འདས་དང་མ་འོངས་ད་
ལྟར་འཁྲུལ་པའི་ཡིད། དུས་གསུམ་ཁྱད་མེད་སེམས་ཀྱིས་ཡེ་ནས་ཁྱབ། ཡེ་ཁྱབ་
སེམས་ཀྱིས་མ་ཁྱབ་ཡེ་ནས་མེད། མིང་ཚིག་ཡི་གེར་བཟུང་བ་འཁྲུལ་པའི་ཡིད།
བརྗོད་མེད་གླེང་བྲལ་སེམས་ཀྱིས་ཡེ་ནས་ཁྱབ། ཡེ་ཁྱབ་སེམས་ཀྱིས་མ་ཁྱབ་ཡེ་ནས་
མེད། འདུས་དང་བྲལ་བར་འཛིན་པ་འཁྲུལ་པའི་ཡིད། བདག་ཉིད་ཆེན་པོའི་སེམས་
ཀྱིས་ཡེ་ནས་ཁྱབ། ཡེ་ཁྱབ་སེམས་ཀྱིས་མ་ཁྱབ་ཡེ་ནས་མེད། སྒྲོ་འདོགས་སྐུར་པ་
འདེབས་སེམས་འཁྲུལ་པའི་བློ། ཡོད་མེད་མཐའ་ལས་འདས་པས་ཡེ་ནས་ཁྱབ། ཡེ་
558

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཁྱབ་སེམས་ཀྱིས་མ་ཁྱབ་ཡེ་ནས་མེད། རྒྱུ་རྐྱེན་བྱས་པས་འབྱུང་འདོད་འཁྲུལ་པའི་བློ།
རྒྱུ་རྐྱེན་མེད་པའི་སེམས་ཀྱིས་ཡེ་ནས་ཁྱབ། ཡེ་ཁྱབ་སེམས་ཀྱིས་མ་ཁྱབ་ཡེ་ནས་མེད།
མ་འོངས་མི་འགྲོ་ཡེ་ནས་བྱང་ཆུབ་སེམས། ཕྲ་རགས་གཉིས་རྟོག་སེམས་ཅན་རྟོག་
པའི་བློ། སྟོང་པ་སྣང་གསལ་སེམས་སུ་ཡེ་ནས་གནས། ཡེ་ནས་གནས་ལ་ཡེ་ནས་རྒྱུ་
འབྲས་མེད། སྣང་སྟོང་གཉིས་རྟོག་སེམས་ཅན་རྟོག་པའི་བློ། ཁེབས་ཁྱབ་གནས་པའི་
སེམས་སུ་ཡེ་ནས་གནས། གནས་པ་ཉིད་ལ་བྱ་ཞིང་བྱེད་པ་ཉིད། ཡོད་མེད་གཉིས་
རྟོག་སེམས་ཅན་རྟོག་པའི་བློ། མཁའ་ཀློང་དབྱིངས་ཀྱི་སེམས་སུ་ཡེ་ནས་གནས།
གནས་པ་ཉིད་ལ་འདུས་དང་འབྲལ་བ་མེད། རྟག་ཆད་གཉིས་རྟོག་སེམས་ཅན་རྟོག་
པའི་བློ། ངང་དང་རང་བཞིན་བདག་ཉིད་ཆེན་པོར་གནས། གནས་པ་ཉིད་ལ་བྱུང་
དང་འགག་པ་མེད། བླང་དོར་གཉིས་རྟོག་སེམས་ཅན་རྟོག་པའི་བློ། མི་གཡོ་མཉམ་
གསལ་སེམས་སུ་ཡེ་ནས་གནས། གནས་པ་ཉིད་ལ་བླང་དང་དོར་བ་མེད། འཁྲུལ་
དང་མ་འཁྲུལ་རྟོག་པ་སེམས་ཅན་བློ། མ་གཡོས་མ་བཅོས་སེམས་སུ་ཡེ་ནས་གནས།
གནས་པ་ཉིད་ལ་ཤེས་རབ་འཁྲུལ་པ་མེད། བྱ་དང་བྱེད་པ་སེམས་ཅན་རྟོག་པའི་བློ།
མ་བཅོས་སྐུ་གསུང་ཐུགས་སུ་ཡེ་ནས་གནས། གནས་པ་ཉིད་ལ་ཟད་དང་འཕེལ་བ་
མེད། གཞག་འཇོག་གཉིས་སུ་རྟོག་པ་སེམས་ཅན་བློ། བོན་རྫོགས་སྤྲུལ་པའི་སྐུ་རུ་ཡེ་
ནས་གནས། གནས་པ་ཉིད་ལ་ལྟོས་དང་འཇོག་པ་མེད། ཡུལ་ཤེས་གཉིས་རྟོག་
སེམས་ཅན་རྟོག་པའི་བློ། འདས་འབྱུང་ད་ལྟར་མེད་པ་ཡེ་ནས་གནས། གནས་པ་དེ་
ལ་ཡུལ་ཤེས་དུས་གསུམ་མེད། མ་གཡོས་རང་གསལ་ཀུན་གཞི་བྱང་ཆུབ་སེམས།
གཡོ་དང་གཡོས་པ་སེམས་ཅན་ལོག་པའི་བློ། ཀུན་བཟང་ངང་དུ་གར་ཡང་གཡོས་པ་
མེད། གཡོ་འཁྲུག་མེད་པ་གསལ་བ་བོན་ཀྱི་སྐུ། འདས་དང་མ་འོངས་སེམས་ཅན་
ལོག་པའི་བློ། ཀུན་བཟང་ངང་ཉིད་སྔ་ཕྱི་གཡོས་པ་མེད། མཐའ་དབུས་རང་འཛིན་
559

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཅན་ལོག་པའི་བློ། ཀུན་བཟང་ངང་དུ་མཐའ་དབུས་གཡོས་པ་མེད། ཕྱོགས་
དང་ཆར་འཛིན་སེམས་ཅན་ལོག་པའི་བློ། ཀུན་བཟང་ངང་ལས་ཕྱོགས་ཆར་གཡོས་
པ་མེད། ཁ་དོག་མཚན་མར་འཛིན་པ་སེམས་ཅན་བློ། ཀུན་བཟང་ངང་དུ་བྱེ་བྲག་
གཡོས་པ་མེད། དམིགས་པའི་གཏད་བྱ་སེམས་ཅན་ལོག་པའི་བློ། ཀུན་བཟང་ངང་དུ་
མཚན་མ་གཡོས་པ་མེད། བཀའ་རྒྱུད་སྡེ་འབྱེད་སེམས་ཅན་ལོག་པའི་བློ། ཀུན་བཟང་
ངང་དུ་སྡེ་སྣོད་གཡོས་པ་མེད། དམིགས་པའི་ཕྱོགས་གཏོད་སེམས་ཅན་ལོག་པའི་བློ།
ཀུན་བཟང་ངང་དུ་བདལ་ཁྱབ་གཡོས་པ་མེད། ད་ལྟ་འབད་པས་ཐོབ་མཐོང་སེམས་
ཅན་བློ། ཀུན་བཟང་ངང་དུ་འདས་པས་གཡོས་པ་མེད། མ་བཅོས་བདེ་ཆེན་རང་
ལུས་བདག་ཉིད་ཆེ། ཕྲག་དོག་དབང་གིས་བཅོས་སླད་ལོག་རྟོག་རྣམས། ཡངས་པའི་
ཀློང་དུ་བདག་ཉིད་རང་སྣང་ཤར། དེ་ལ་བཅོས་མེད་བདེ་ཆེན་རང་སྣང་ཆེ། མ་
གཡོས་ཀློང་དུ་བདག་ཉིད་རང་སྣང་ཤར། དེ་ལ་དོག་མེད་མ་བཅོས་བདག་ཉིད་ཆེ།
བཏང་སྙོམས་ཀློང་ན་མཁྱེན་བརྩེ་རང་སྣང་ཤར། དེ་ལ་སྒྲིབ་མེད་མ་བཅོས་བདག་
ཉིད་ཆེ། དཔག་མེད་ཀློང་ན་རང་གདལ་རང་སྣང་ཤར། དེ་ལ་རྨོངས་མེད་མ་བཅོས་
བདག་ཉིད་ཆེ། ཐུག་མེད་ཀློང་ན་སྣང་ཁྱབ་རང་སྣང་ཤར། དེ་ལ་སྒྲིབ་མེད་མ་བཅོས་
བདག་ཉིད་ཆེ། སྐྱེ་མེད་ཀློང་ན་འགག་མེད་རང་སྣང་ཤར། དེ་ལ་རྒྱུ་མེད་མ་བཅོས་
བདག་ཉིད་ཆེ། ཆད་མེད་ཀློང་ན་འགྱུར་མེད་རང་སྣང་ཤར། དེ་ལ་སྐྱོན་མེད་མ་
བཅོས་བདག་ཉིད་ཆེ། དངོས་མེད་ཀློང་ན་ལྷུན་རྫོགས་རང་སྣང་ཤར། དེ་ལ་འབྲས་
མེད་མ་བཅོས་བདག་ཉིད་ཆེ། མཚན་མེད་ཀློང་ན་འོད་གསལ་རང་སྣང་ཤར། དེ་ལ་
མུན་མེད་མ་བཅོས་བདག་ཉིད་ཆེ། ཆེ་བའི་ཀློང་ནས་ཁྱབ་གདལ་རང་སྣང་ཤར། དེ་
ལ་དཔག་མེད་མ་བཅོས་བདག་ཉིད་ཆེ། ཐབས་ལམ་བརྒྱད་ཅུ་རྩ་གཅིག་འབྲས་བུའི་
མཆོག །ཐོས་པའི་རྒྱུ་ལས་རྒྱུ་མཐུན་འབྲས་བུ་བདེ། བསམ་པའི་རྐྱེན་ལས་རྣམ་སྨིན་
560

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
འབྲས་བུ་བདེ། སྒོམ་པའི་སྟོབས་ཀྱིས་དབང་འགྱུར་འབྲས་བུ་བདེ། ལྟ་བའི་ཁྱེབས་
ཀྱིས་ཕྱོགས་མེད་འབྲས་བུ་བདེ། རྟོགས་པའི་གདེང་གིས་བདག་མཐོང་འབྲས་བུ་བདེ།
སྒྲིབ་པ་མེད་པས་འོད་གསལ་འབྲས་བུ་བདེ། ཐོབ་པ་མེད་པས་རང་གྲོལ་འབྲས་བུ་
བདེ། སྐུ་གསུམ་རྟོགས་པས་མི་གཡོ་འབྲས་བུ་བདེ། འཕགས་སུ་མེད་པས་བླ་མེད་
འབྲས་བུ་བདེ། སྐུ་གསུམ་རྟོགས་པས་མི་གཡོ་མཉམ་གསལ་བདེ། གབ་པ་གསང་
རྒྱུད་ལྟ་བ་ཡང་རྩེ། གཡུང་དྲུང་དགུ་འབར་སྡོང་པོ་དགུ་འདུས་ཀྱི་རྒྱུད་ལས། ཐབས་
ལམ་འབྲས་བུ་དང་བཅས་པའི་ལེའུ་སྟེ་བཞི་པའོ།། །།
༧ གཤེན་ལྷ་དཀར་པོས་ཡང་གསུངས་པ། དེ་ལྟར་ཐབས་དང་འབྲས་བུ་ལ། བོན་
ཉིད་དབྱིངས་སུ་ཡེ་ཤེས་གབ། མཁའ་དགུའི་སྒྲོན་མ་དགོས། ཐེག་རྒྱུད་སྤྲོས་པ་ཐོང་
དང་གསུམ། ཐེབས་དང་གཟེར་དང་གནས་དང་གསུམ། གོལ་མེད་སྒྲིབ་མེད་བདེ་
བའི་ཉམས། དེ་ལ་བྱེ་བྲག་ཐེག་རྒྱུད་མཁའ། གྲུ་གཟིངས་སྐྲས་པ་འདབ་གཤོག་ལྟར།
བློ་ཡི་རིམ་པ་ཇི་བཞིན་ནོ། ། སྡེ་སྣོད་ཐེག་སྒོ་རེ་རེ་ཡི། ངོས་བཟུང་གནས་དང་དཔོན་
གསས་དང་། འཇུག་སྒོ་ལྟ་སྒོམ་སྤྱོད་པ་དང་། དམ་ཚིག་དང་ནི་འབྲས་བུ་ཡིས། དེ་
བཞིན་ཀུན་ལ་བསྟན་པ་ཡིན། ཕྱྭ་གཤེན་གཏོ་དཔྱད་པ་ཡི་ཐེག་སྒོ་ཡང་། མུ་མཐའ་
མེད་པ་བ་གའི་ཀློང་གི་དཀྱིལ། གཏོ་དཔྱད་གསལ་བ་འོད་ཀྱི་ཐིག་བཏབ་པས། རྨི་
ལམ་བསླུ་བ་དབྱིངས་སུ་ཡེ་ཤེས་གསལ། སྟོང་པ་ཉིད་ཀྱི་ཡེ་ཤེས་དབྱིངས་ན་ཤར།
ཤར་བ་ཉིད་ལ་གང་ཡང་ཐུག་པ་མེད། དེ་ལ་ཐ་སྙད་བཅོས་དང་རྩོལ་བ་མེད།
མཁའ་ཀློང་དབྱིངས་སུ་ཕ་གཤེན་མངོན་སངས་རྒྱས། སྣང་གཤེན་གྱེར་ལ་སྤྱོད་པའི་
ཐེག་པ་ཡི། ངོ་བོ་ཡུལ་དཔོན་ལྟ་སྤྱོད་སྒོམ་ལ་རྩོགས། ཡངས་དོག་མེད་པ་བ་གའི་
ཀློང་དབྱིངས་སུ། གྱེར་སྒོ་གསལ་བ་འོད་ཀྱི་ཐིག་བཏབ་པས། ཡིད་ཀྱི་སླུ་བ་དབྱིངས་
སུ་ཡེ་ཤེས་གསལ། མེ་ལོང་ལྟ་བུའི་དབྱིངས་ལ་ཡེ་ཤེས་ཤར། ཤར་བ་ཉིད་ལ་གང་
561

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཡང་དོག་པ་མེད། དེ་ལ་ཐ་སྙད་བཅོས་དང་རྩོལ་བ་མེད། མཁའ་ཀློང་དབྱིངས་སུ་
སྣང་གཤེན་མངོན་སངས་རྒྱས། འཕྲུལ་གཤེན་རྫུ་འཕྲུལ་སྤྱོད་པའི་ཐེག་པ་ཡི། ངོ་བོ་
ཡུལ་དཔོན་ལྟ་སྤྱོད་སྒོམ་ལ་རྩོགས། འཕོ་འགྱུར་མེད་པ་བ་གའི་ཀློང་དཀྱིལ་དུ། རྫུ་
འཕྲུལ་གསལ་བ་འོད་ཀྱི་ཐིག་བཏབ་པས། རྣམ་པར་བརྩེ་བས་དབྱིངས་སུ་ཡེ་ཤེས་
གསལ། མཉམ་ཉིད་མ་བཅོས་དབྱིངས་ལས་ཡེ་ཤེས་ཤར། ཤར་བ་ཉིད་ལ་གར་ཡང་
འགྱུར་བ་མེད། དེ་ལ་ཐ་སྙད་བཅོས་དང་རྩོལ་བ་མེད། མཁའ་ཀློང་དབྱིངས་སུ་
འཕྲུལ་གཤེན་མངོན་སངས་རྒྱས། སྲིད་གཤེན་འདུར་ལ་སྤྱོད་པའི་ཐེག་པ་ཡང་། ངོ་
བོ་ཡུལ་དཔོན་ལྟ་སྤྱོད་སྒོམ་ལ་རྩེགས། ཁ་གཏིང་མེད་པ་བ་གའི་ཀློང་དཀྱིལ་དུ།
འདུར་སྒོ་གསལ་བ་འོད་ཀྱི་ཐིག་བཏབ་པས། ལས་ཀྱི་རྐྱེན་དོས་དབྱིངས་སུ་ཡེ་ཤེས་
གསལ། སོ་སོར་རྟོགས་པའི་ཡེ་ཤེས་དབྱིངས་ན་གསལ། ཤར་བ་ཉིད་ལ་མཁའ་གཏིང་
གང་ཡང་མེད། དེ་ལ་ཐ་སྙད་བཅོས་དང་རྩོལ་བ་མེད། མཁའ་ཀློང་དབྱིངས་སུ་སྲིད་
གཤེན་མངོན་སངས་རྒྱས། དགེ་བསྙེན་ཚངས་སྤྱོད་པ་ཡི་ཐེག་པ་ཡང་། ངོ་བོ་ཡུལ་
དཔོན་ལྟ་སྤྱོད་སྒོམ་ལ་རྩོགས། ཟད་པ་མེད་པ་བ་གའི་ཀློང་དཀྱིལ་དུ། སྦྱིན་ཚོགས་
གསགསལ་བ་འོད་ཀྱི་ཐིག་བཏབ་པས། རྒྱུན་གྱི་དབྱེ་བ་དབྱིངས་སུ་ཡེ་ཤེས་ཤར། བྱ་བ་
ནན་ཏན་དབྱིངས་ལ་ཡེ་ཤེས་ཤར། ཤར་བ་ཉིད་ལ་ཟད་པའི་དུས་མཐའ་མེད།
མཁའ་ཀློང་དབྱིངས་སུ་དགེ་བསྙེན་མངོན་སངས་རྒྱས། དྲང་སྲོང་འདུལ་ཁྲིམས་དག་
པའི་ཐེག་པ་ཡང་། ངོ་བོ་ཡུལ་དཔོན་ལྟ་སྤྱོད་སྒོམ་ལ་རྩོགས། དཔག་མེད་བ་ག་ཀློང་
གི་དཀྱིལ་འཁོར་དུ། བསྲུང་ཁྲིམས་གསལ་བ་འོད་ཀྱི་ཐིག་བཏབ་པས། སྒྱུ་མས་སླུ་
བསུ་དབྱིངས་སུ་ཡེ་ཤེས་གསལ། གསལ་ལ་དག་པ་ཡེ་ཤེས་པ་ལ་ཤར། ཤར་བ་ཉིད་
ལ་འདི་ཞེས་དཔག་ཏུ་མེད། དེ་ལ་ཐ་སྙད་བཅོས་དང་འབད་རྩོལ་བྲལ། མཁའ་ཀློང་
དབྱིངས་སུ་དྲང་སྲོང་མངོན་སངས་རྒྱས། ཨ་དཀར་བསྙེན་སྒྲུབ་སྤྱོད་པའི་ཐེག་པ་
562

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ། ༼ཟ༽
ཡང་། ངོ་བོ་ཡུལ་དཔོན་དམ་ཚིག་དང་། ལྟ་སྤྱོད་སྒོམ་པ་འབྲས་བུ་ཡང༌། རྒྱ་ཆད་
མེད་པ་བ་གའི་ཀློང་དཀྱིལ་དུ། བསྙེན་སྒྲུབ་གསལ་བ་འོད་ཀྱི་ཐིག་བཏབ་པས།
འཁོར་བའི་གདུང་བ་བསུ་བའི་ཡེ་ཤེས་གསལ། ལྷག་པའི་རང་རིག་པ་ལས་ཡེ་ཤེས་
ཤར། ཤར་བ་ཉིད་ལ་རྒྱ་ཆད་ཕྱོགས་ལྷུང་མེད། དེ་ལ་ཐ་སྙད་བཅོས་དང་རྩོལ་བ་
མེད། མཁའ་ཀློང་དབྱིངས་སུ་ཨ་དཀར་མངོན་སངས་རྒྱས། ཡེ་གཤེན་ཏིང་འཛིན་
བསྒོམ་པའི་ཐེག་པ་ཡི། ངོ་བོ་ཡུལ་དང་དཔོན་གསས་འཇུག་སྒོ་དང༌། དམ་ཚིག་ལྟ་
སྤྱོད་སྒོམ་པ་འབྲས་བུ་ཡང་། དོག་མེད་བ་ག་ཡུམ་གྱི་ཀློང་དཀྱིལ་དུ། ཏིང་འཛིན་
གསལ་བ་འོད་གྱི་ཐིག་བཏབ་པས། མཐོང་བའི་བག་ཆགས་དབྱིངས་སུ་ཡེ་ཤེས་
གསལ། དོན་ལ་རིག་པ་དབྱིངས་ལ་ཡེ་ཤེས་ཤར། ཤར་བ་ཉིད་ལ་གང་ཡང་དོག་པ་
མེད། དེ་ལ་ཐ་སྙད་བཅོས་དང་རྩོལ་བ་མེད། མཁའ་ཀློང་དབྱིངས་སུ་ཡེ་གཤེན་
མངོན་སངས་རྒྱས། ཁྱད་པར་ཡང་རྩེ་ལྟ་བའི་ཐེག་པ་ཡི། ངོ་བོ་ཡུལ་དང་དཔོན་
གསས་འཇུག་སྒོ་དང་། དམ་ཚིག་ལྟ་སྤྱོད་སྒོམ་པ་འབྲས་བུ་ཡང་། བདལ་པ་ཆེན་པོ་
བ་གའི་དབྱིངས་དཀྱིལ་དུ། ཕྱོགས་མེད་གསལ་བ་འོད་ཀྱི་ཐིག་བཏབ་པས། མཚན་
མར་འཛིན་པ་དབྱིངས་སུ་ཡེ་ཤེས་གསལ། ཐམས་ཅད་མཁྱེན་པ་དབྱིངས་ལ་ཡེ་ཤེས་
གསལ། ཤར་བ་ཉིད་ཀྱིས་གང་ཡང་མ་ཁྱབ་མེད། དེ་ལ་ཐ་སྙད་བཅོས་དང་རྩོལ་བ་
མེད། ཁྱབ་གདལ་དབྱིངས་སུ་ཁྱད་པར་ཡེ་སངས་རྒྱས། ཡེ་སངས་རྒྱས་པའི་བརྗོད་
བཅོས་རྩོལ་མེད་ལ། བསྐལ་པ་འཁྲུག་ཀྱང་ནམ་མཁའ་ཟད་འགྱུར་མེད། སྟོང་གསུམ་
འཇིག་ཀྱང་བོན་ཉིད་འཇིག་འདྲལ་མེད།/འདིར་མ་ཚང་པ་འདྲ།༽བཀའ་ནི་གླུད་སེལ་
འདུར་དང་གསུམ། ལྟ་བ་བོན་སྒོ་བཀག་མེད་ལྟ། སྤྱོད་པ་ཐེག་དགུ་ཀུན་ལ་སྤྱོད།
སྒོམ་པ་དེ་ཉིད་སྙིང་པོ་བཞི། དམ་ཚིག་སྤྱི་དམ་ལྔ་པ་བསྲུང༌། འབྲས་བུ་སྤྱི་གཤེན་
མཁྱེན་རབ་འགྲུབ། དེ་ནས་ཡེ་ཐོའི་ཐེག་པ་ཡི། གནས་ནི་དཔལ་རི་གནས་ཕུག་ན།
563

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྟོན་པ་ལྷ་གཤེན་མཁའ་འགྱིང་ཁ། འཁོར་ནི་དབང་གི་གཤེན་ལྷ་སྟེ། སྡུད་པ་དབང་
གཤེན་རང་དབང་དང་། བཀའ་ནི་ཕྱི་ནང་གསང་བའི་བོན། ལྟ་བ་རིག་པ་རང་
དབང་ལྟ། སྤྱོད་པ་སྤྱི་རྒྱུད་དབང་ལ་སྤྱོད། སྒོམ་པ་ང་ཆེ་རྒྱལ་ཐབས་བསྒོམ། དམ་
ཚིག་དབང་གི་ལྷ་ལྟར་བསྲུངས། འབྲས་བུ་རིག་པ་རང་དབང་འགྲུབ། དེ་ནས་ལྷ་
རྩེའི་ཐེག་པ་ཡི། གནས་ནི་ཁྱུང་ཆེན་སྤུངས་པའི་བྲག །སྟོན་པ་གསང་བ་འདུས་པའི་
གཤེན། ཉན་འཁོར་བསྙེན་སྒྲུབ་བོན་གཤེན་ལྔ། སྡུད་འཁོར་གསང་བ་ངང་རིང་
གཤེན། བཀའ་ནི་རྫོགས་པ་སྒྲུབ་ལུང་བོན། ལྟ་བ་ཡེ་ཤེས་བཅས་ལ་བལྟ། སྤྱོད་པ་
ཐབས་དང་ཤེས་རབ་སྤྱོད། སྒོམ་པ་ལྷ་ཡི་ཕྱག་རྒྱ་བསྒོམ། འབྲས་བུ་མ་བཀག་
དབྱིངས་ཤེས་འགྲུབ། དེ་ནས་སྣང་རྩེའི་ཐེག་པ་ཡི། གནས་ནི་རྩེ་དྲུག་ཤེལ་བྲག་ཕུག །
སྟོན་པ་གཤེན་ལྷ་འོད་དཀར་ཉིད། ཉན་འཁོར་གསང་བའི་གཤེན་བཞི་སྟེ། སྡུད་
འཁོར་འབྱུང་བའི་གཤེན་ལྔས་བསྡུས། བཀའ་ནི་རིག་པའི་གསང་རྒྱུད་གསུམ། ལྟ་བ་
རང་བཞིན་མེད་དུ་བལྟ། སྤྱོད་པ་དབྱིངས་དང་ཡེ་ཤེས་སྤྱོད། སྒོམ་པ་དག་པ་ལྷ་དྲུག་
བསྒོམ། དམ་ཚིག་ཡི་དམ་ནར་མར་བསྲུང་། འབྲས་བུ་མ་འགག་དབྱིངས་ཤེས་གྲུབ།
འདི་ནི་ཡང་རྩེའི་ཐེག་པ་སྟེ། གནས་ནི་ཁམས་གསུམ་བོན་དབྱིངས་གནས། མཚན་
མས་བཟུང་བའི་གནས་མི་འཚོལ། སྟོན་པ་རང་རིག་ཀུན་བཟང་འོད། ཉིད་ཀྱིས་དེ་
ལ་དེ་ཉིད་སྟོན། འཁོར་ནི་རྣམ་རིག་སེམས་དང་ཡིད། སྡུད་པ་རང་རིག་ཡེ་ཤེས་
འཁོར། སྒྱུ་ལས་རྒྱུན་ཅན་འཁོར་མི་བསྟེན། བཀའ་ནི་མི་འགྱུར་སེམས་ལུང་གསུམ།
ཐེག་པ་དམན་པའི་རྒྱུད་མི་སྡུད། ལྟ་བ་མཐའ་འདས་ཡེ་སྲིད་ལྟ། སྤྱོད་པ་དྲི་མེད་ལྷུན་
རྫོགས་སྤྱོད། དམ་ཚིག་ཡེ་སྲུང་ཡི་དམ་བསྲུང༌། འབྲས་བུ་བདག་ཉིད་ཆེན་པོ་གྲུབ།
ལུད་པ་མེད་པའི་མཁའ་གསལ་གྱིས། བྲི་བ་མེད་པའི་དབྱིངས་བལྟས་པས། དོག་པ་
མེད་པའི་མཁའ་གསལ་མཐོང་། སྣང་སྲིད་མ་ཚོགས། ༼འདིར་མ་ཚང་པ་འདྲ།༽བདེ་སྡུག་
564

སེམས་སྡེ། སྡོང་པོ་དགུ་འདུས་ལྟ་བའི་རྒྱུད། 
༼ཟ༽
མེད་པའི་ཉམས་མྱོང་ཤར། རེ་དོགས་མེད་པའི་འབྲས་བུ་གྲུབ། ཁམས་གསུམ་
འཁྲུགས་ཀྱང་སེམས་འདི་སྟོར་བརླག་མེད་དོ། །ཀུན་ཏུ་བཟང་པོས་བཀའ་རྩལ་པ།
ཁ་ན་ཁུ་བྱུག་གསུང་བསྒྲུག་ན། སྐྱེ་འགྲོ་སེམས་ཅན་སྤྲོ་བ་སྐྱེ། གསང་བ་འོན་ཆེན་གྱི་
སྤྱོད་ཡུལ་མིན། སྟོན་པས་ཡོངས་རྫོགས་བོན་བསྟན་པས། ཡིད་ནི་སེམས་ལ་སྤྲོ་བ་སྐྱེ།
མཁའ་ལ་ཉི་ཟླའི་འོད་ཤར་བས། དབྱིངས་ཀྱི་སེམས་ཅན་སྤྲོ་བ་སྐྱེ། བྲག་ཕུག་བྱང་
བལྟས་ཀྱི་སྤྱོད་ཡུལ་མིན། སྟོན་པས་ཡོངས་རྫོགས་བོན་བསྟན་པས། ཡིད་ནི་སེམས་
ལ་སྤྲོ་བ་སྐྱེ། དག་པ་ཀུ་ཤུའི་རོ་སྦྱར་ན། ནད་པ་མགྲིན་འགགས་སྤྲོ་བ་སྐྱེ། སྐྱི་རི་
འགུགས་འཕྱལ་གྱི་སྤྱོད་ཡུལ་མིན། སྟོན་པས་ཡོངས་རྫོགས་བོན་བཤད་པས། ཡིད་ནི་
སེམས་ལ་སྤྲོ་བ་སྐྱེ། བདུད་རྩི་ཆུ་བོའི་རྒྱུན་བསྲིང་ན། ལྷ་མི་སེམས་ཅན་སྤྲོ་བ་སྐྱེ། ཡི་
དྭགས་རོ་ཤོར་གྱི་སྤྱོད་ཡུལ་མིན། སྟོན་པས་ཡོངས་རྫོགས་བོན་བཤད་པས། ཡིད་ཅན་
སེམས་ལ་སྤྲོ་བ་སྐྱེ། ཞུགས་གདང་དྲི་ཡི་རླུང་བསྐྱོད་ན། དྲི་ཟ་ཉེ་འཁོར་སྤྲོ་བ་སྐྱེ།
གསུས་པ་གསང་འགགས་ཀྱི་སྤྱོད་ཡུལ་མིན། སྟོན་པས་ཡོངས་རྫོགས་བོན་བསྟན་པས།
ཡིད་ཅན་སེམས་ལ་སྤྲོ་བ་སྐྱེ། མཁའ་ལྡིང་རེག་འཇམ་གྱི་སྤུ་མཐོང་ན། གཅེར་བུ་
གཉའ་སྒྲོན་སྤྲོ་བ་སྐྱེ། བྱོལ་སོང་ཀློང་མཚོའི་སྤྱོད་ཡུལ་མིན། སྟོན་པས་གཏིང་རྫོགས་
བོན་བསྟན་པས། ཡིད་ནི་སེམས་ལ་སྤྲོ་བ་སྐྱེ། འབྲུ་བཅུད་སྣ་དགུའི་ལོ་ལེགས་ན།
ཞིང་པའི་བུ་པོ་སྤྲོ་བ་སྐྱེ། མཐའ་འཁོབ་སྲིན་པོའི་སྤྱོད་ཡུལ་མིན། སྟོན་པས་ཡོངས་
རྫོགས་བོན་བསྟན་པས། ཡིད་ནི་སེམས་ལ་སྤྲོ་བ་སྐྱེ། གློག་འཁྱུག་གླུ་གར་སྟབས་
བསྒྱུར་ན། ལྷ་བྲན་ཕོ་མོ་སྤྲོ་བ་སྐྱེ། མུ་སྟེགས་བློ་ཡིས་སྤྱོད་ཡུལ་མིན། སྟོན་པས་ཡོངས་
རྫོགས་བོན་བསྟན་པས། ཡིད་ཅན་སེམས་ལ་སྤྲོ་བ་སྐྱེ། བག་ལྡན་སྟངས་དབྱལ་རྒྱུ་
མཐོང་ན། བར་དོའི་སེམས་ཅན་སྤྲོ་བ་སྐྱེ། ལས་མ་དག་གི་སྤྱོད་ཡུལ་མིན། སྟོན་པས་
ཡོངས་རྫོགས་བོན་བསྟན་པས། ཡིད་ཅན་སེམས་ལ་སྤྲོ་བ་སྐྱེ། ཤིང་རྩི་མེ་ཏོག་འབྲས་
565

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཁྲུངས་ན། བྱོལ་སོང་རྩྭ་ཟན་སྤྲོ་བ་སྐྱེ། ཀློང་གནས་ཉ་སྦལ་གྱི་སྤྱོད་ཡུལ་མིན། སྟོན་
པས་ཡོངས་རྫོགས་བོན་བཤད་ན། ཡིད་ནི་སེམས་ལ་སྤྲོ་བ་སྐྱེ། ལས་སྐལ་མེད་ཀྱི་སྤྱོད་
ཡུལ་མིན། དེས་ན་འདི་ལ་སྤྲོ་བར་བྱའོ། །ཞེས་གསུངས་སོ། ། དེ་ནས་མཐོང་བའི་ཚད་
དགུ་ནི། ཕས་སྣང་ཡུལ་ལ་ཚུབ་འཛུག་༼མཛུབ་ཚུགས་༽ཡེ་ཤེས་ཤར། སྣང་སྲིད་ཐམས་
ཅད་བོན་ཉིད་དབྱིངས་སུ་མཐོང་། མ་མཐོང་མཐོང་བ་ཡེ་ཁྱབ་མཐོང་བའི་ཚད།
གཟུང་གནས་མེད་པའི་གནས་ཡུལ་དུ། འཛིན་མེད་རིག་པའི་སྐྱེས་བུ་ཡིས། གཡོ་གལ་
མེད་པའི་ལམ་མདོར་ཞུགས། བཟུང་མེད་བདེ་ཆེན་བོན་ཉིད་དབྱིངས་སུ་མཐོང་། མ་
མཐོང་མཐོང་བས་ཡེ་ཁྱེབས་མཐོང་བའི་ཚད། མཁའ་ཉི་ཆུ་ཟླ་འདྲ་བའི་ཐུགས་རྗེ་
ཡིས། བྱ་སྒྲོ་རླུང་བསྐྱོད་འདྲ་བའི་འགྲོ་ཆ་མཐོང་། མ་མཐོང་མཐོང་བས་ཡེ་གནས་
མཐོང་བའི་ཚད། པད་མ་འདྲ་བའི་སེམས་ཉིད་ཀྱིས། གཞའ་ཚོན་འདྲ་བའི་ཁ་དོག་ལ།
དམིགས་པ་མེད་པའི་ཁ་མདོག་མཐོང་། མ་མཐོང་མཐོང་བས་མ་གཡོས་མཐོང་བའི་
ཚད། རླུང་མེད་མར་མེ་ལྟ་བུའི་སེམས་ཉིད་ཀྱིས། བྱེད་དང་བྱ་ཡུལ་མེད་པའི་ལས་
སྤྱད་པས། ཐོགས་པ་མེད་པར་གསལ་བའི་ཡེ་ཤེས་མཐོང་། མ་མཐོང་མཐོང་བས་
སྒོམ་པ་མཐོང་བའི་ཚད། ཤེལ་སྒོང་འདྲ་བའི་སེམས་ཉིད་ཀྱིས། ཡེངས་པ་མེད་པར་
མདོག་ལྟས་པས། སྒྲོ་སྐུར་མེད་པའི་བོན་ཉིད་མཐོང་། མ་མཐོང་མཐོང་བས་བདག་
ཉིད་མཐོང་བའི་ཚད། ནམ་མཁའ་འདྲ་བའི་བོན་ཉིད་ལ། ཉི་མ་ལྟ་བུའི་རང་བཞིན་
སྣང་། ཉི་ཟེར་ལྟ་བུའི་སྐུ་གསུམ་མཐོང་། མ་མཐོང་མཐོང་བས་མཁའ་གསལ་མཐོང་
བའི་ཚད། སྐར་ཆེན་ལྟ་བུའི་འོད་གསལ་གྱིས། ཟླ་རྒྱས་ལྟ་བུའི་མཉམ་ཉིད་བལྟས།
ནམ་མཁའ་ལྟ་བུའི་བོན་ཉིད་མཐོང་། མ་མཐོང་མཐོང་བས་ཀློང་ཡངས་མཐོང་བའི་
ཚད། སྒྲིབ་པ་མེད་པའི་མཁའ་གསལ་གྱིས། དོག་པ་མེད་པའི་ཀློང་བལྟས་པས། ཟབ་
ཅིང་ཕྲ་བའི་དབྱིངས་ཉིད་མཐོང་། མ་མཐོང་མཐོང་བས་དབྱིངས་ཆེན་མཐོང་བའི་
566

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཚད། དེ་ནས་ཡང་སྟོན་པས་བྱང་ཆུབ་སེམས་ཀྱི་ཐེམས་བཅུ་གསུངས་པ། སྣང་སྲིད་
འཇིག་རྟེན་བརྟན་གཡོ་རྣམས། འགྱུར་མེད་ནམ་མཁའི་དབྱིངས་སུ་གཏིམས། འབྱུང་
གནས་ཐིམས་ས་དེ་ཡིན་པས། དེ་ལ་འཕོ་འཆུག་འགྱུར་བ་མེད། བོན་སྒོ་ཐེག་རྒྱུད་
མཚན་མ་རྣམས། མི་འགྱུར་བོན་ཉིད་དབྱིངས་སུ་གཏིམས། འབྱུང་གནས་ཐིམས་ས་
དེ་ཡིན་པས། དེ་ལ་འཕོ་འཆུག་འགྱུར་བ་མེད། འགྲོ་དྲུག་སེམས་ཅན་རྟོག་ཚོགས་
རྣམས། རྟོག་མེད་སེམས་ཀྱི་དབྱིངས་སུ་གཏིམས། འབྱུང་གནས་ཐིམས་ས་དེ་ཡིན་
པས། དེ་ལ་འཕོ་འཆུག་འགྱུར་བ་མེད། གཟུང་དང་འཛིན་པའི་ཏིང་འཛིན་རྣམས།
དེ་བཞིན་ཉིད་ཀྱི་དབྱིངས་སུ་གཏིམས། འབྱུང་གནས་ཐིམས་ས་དེ་ཡིན་པས། དེ་ལ་
འཕོ་འཆུག་འགྱུར་བ་མེད། འཇུག་དང་བགྲོད་པའི་ལམ་སྟེགས་རྣམས། བགྲོད་དུ་
མེད་པའི་ལམ་ལ་གཏིམས། འབྱུང་གནས་ཐིམས་ས་དེ་ཡིན་པས། དེ་ལ་འཕོ་འཆུག་
འགྱུར་བ་མེད། འདུག་དང་གནས་པའི་སྣང་ཡུལ་རྣམས། མི་འགྱུར་གཡུང་དྲུང་
གནས་སུ་གཏམས། འབྱུང་གནས་ཐིམས་ས་དེ་ཡིན་པས། དེ་ལ་འཕོ་འཆུག་འགྱུར་བ་
མེད། གཡུང་དྲུང་བསྲུང་བའི་དམ་ཚིག་རྣམས། ཡེ་བསྲུང་ཆེན་པོའི་གནས་སུ་
གཏིམས། འབྱུང་གནས་ཐིམས་ས་དེ་ཡིན་པས། དེ་ལ་འཕོ་འཆུག་འགྱུར་བ་མེད།
རྟོགས་དང་རྟོག་པའི་ལྟ་བ་རྣམས། ཕྱོགས་མེད་གདེང་གི་ལྟ་བར་གཏིམས། འབྱུང་
གནས་ཐིམས་ས་དེ་ཡིན་པས། དེ་ལ་འཕོ་འཆུག་འགྱུར་བ་མེད། བྱ་བ་བྱེད་པའི་སྤྱོད་
པ་རྣམས། རྣམ་དག་རང་ཤུགས་དབྱིངས་སུ་གཏིམས། འབྱུང་གནས་ཐིམས་ས་དེ་
ཡིན་པས། དེ་ལ་འཕོ་འཆུག་འགྱུར་བ་མེད། གཟུང་དང་འཛིན་པའི་སྒོམ་པ་རྣམས།
མ་ཡེངས་རྒྱུན་ཆགས་དབྱིངས་སུ་གཏིམས། འབྱུང་གནས་ཐིམས་ས་དེ་ཡིན་པས། དེ་
ལ་འཕོ་འཆུག་འགྱུར་བ་མེད་དོ། །དེ་ནས་ཡང་སྟོན་པས་བྱང་ཆུབ་སེམས་ཀྱི་གཟེར་
དགུ་གསུངས་པ། སྣང་སྲིད་དང་ནི་ནམ་མཁའ་གཉིས། ཡེ་ཁྱེབས་སེམས་ཀྱི་གཟེར་
567

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཏབ་པས། དེ་ལ་འཕོ་འགྱུར་འདུ་འབྲལ་མེད། མཚན་མ་དང་ནི་བོན་ཉིད་གཉིས།
ཡེ་ཁྱེབས་སེམས་ཀྱི་གཟེར་གཏབ་པས། དེ་ལ་འཕོ་འགྱུར་འདུ་འབྲལ་མེད། སྐྱེ་འགྲོ་
དང་ནི་སེམས་དེ་གཉིས། ཡེ་ཁྱེབས་སེམས་ཀྱི་གཟེར་གཏབ་པས། དེ་ལ་འཕོ་འགྱུར་
འདུ་འབྲལ་མེད། ཡོད་པ་དང་ནི་མེད་པ་གཉིས། ཡེ་ཁྱེབས་སེམས་ཀྱི་གཟེར་གཏབ་
པས། དེ་ལ་འཕོ་འགྱུར་འདུ་འབྲལ་མེད། རྟག་པ་དང་ནི་ཆད་པ་གཉིས། མཉམ་
ཉིད་སེམས་ཀྱི་གཟེར་གཏབ་པས། དེ་ལ་འཕོ་འཆུག་འགྱུར་བ་མེད། སྐྱེ་བ་དང་ནི་
འགག་པ་གཉིས། གསལ་བ་སེམས་ཀྱི་གཟེར་གཏབ་པས། དེ་ལ་འཕོ་འཆུག་འགྱུར་བ་
མེད། སྣང་བ་དང་ནི་སྟོང་པ་གཉིས། མཁའ་གསལ་སེམས་ཀྱི་གཟེར་གཏབ་པས། དེ་
ལ་འཕོ་འཆུག་འགྱུར་བ་མེད། མཐའ་དང་དབུས་ནི་གཉིས་པོ་ལ། ཡངས་པ་ཀློང་གི་
གཟེར་གཏབ་པས། དེ་ལ་མཐའ་དབུས་འགྱུར་བ་མེད། བྲི་ཡལ་དང་ནི་འཕེལ་ལུས་
གཉིས། ཟབ་མོ་བོན་དབྱིངས་གཟེར་གཏབ་པས། དེ་ལ་འཇིག་དང་འདུ་འབྲལ་མེད།
ཅེས་གསུངས་སོ། །ཡང་སྟོན་པས་བྱང་ཆུབ་སེམས་ཀྱི་གནད་དགུ་གསུངས་པ། ཕྱོགས་
རིས་མེད་པ་ལྟ་བའི་གནད། རྟོགས་པ་གདེང་དུ་གྱུར་པར་གྱིས། རྣམ་དག་རང་ཤར་
སྤྱོད་པའི་གནད། རགས་བྱུང་བརྟུལ་ཤུགས་འཆར་བར་གྱིས། མ་ཡེངས་རྒྱུན་ཆགས་
སྒོམ་པའི་གནད། མི་སྒོམ་ཡེངས་བ་མེད་པར་གྱིས། སྡུག་བསྔལ་རང་སངས་ཉམས་
ཀྱི་གནད། སྣང་སྟོང་སེམས་ལ་ཞེན་པར་གྱིས། འབད་རྩོལ་མེད་པ་ཕྲིན་ལས་གནད།
སྣང་སྟོང་བྱ་རྩལ་མེད་པར་གྱིས། ཉམས་སོད་རང་གྲོལ་རྟོགས་པའི་གནད། དགའ་
བྲོད་སྐྲག་འཇིགས་མེད་པར་གྱིས། བགྲོད་པ་མེད་པ་ལམ་གྱི་གནད། མ་བགྲོད་རྒྱུན་
ལ་འཇུག་པར་གྱིས། འགྲོ་ས་མེད་པ་གནས་ཀྱི་གནད། སྣང་སྲིད་དབྱིངས་སུ་རྟོགས་
པར་གྱིས། ཐོབ་པ་མེད་པ་འབྲས་བུའི་གནད། བདག་གིས་བདག་ཉིད་མཐོང་བར་
གྱིས། ཞེས་གསུངས་སོ། །དེ་ནས་ཡང་སྟོན་པས་བཞག་ཐབས་དགུ་གསུངས་པ། སྟོང་
568

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
པའི་དབྱིངས་སུ་སྣང་བའི་སེམས་བཞག་པས། སྣང་སྟོང་གཉིས་མེད་ཀུན་རིག་བྱང་
ཆུབ་སེམས། དེ་ལ་གོལ་ས་ལྷུང་ཡུལ་ཡེ་ནས་མེད། ཆད་པའི་དབྱིངས་སུ་རྟག་པའི་
སེམས་བཞག་པས། རྟག་ཆད་གཉིས་མེད་ཀུན་རིག་བྱང་ཆུབ་སེམས། དེ་ལ་གཉིས་
སུ་གོལ་ས་ལྷུང་ཡུལ་མེད། མེད་པའི་དབྱིངས་སུ་ཡོད་བའི་སེམས་བཞག་པས། ཡོད་
མེད་གཉིས་མེད་ཀུན་རིག་བྱང་ཆུབ་སེམས། དེ་ལ་གཉིས་སུ་གོལ་ས་ལྷུང་ཡུལ་མེད།
མཐའ་མའི་དབྱིངས་སུ་དབུ་མའི་སེམས་བཞག་པས། མཐའ་དབུས་གཉིས་མེད་ཀུན་
རིག་བྱང་ཆུབ་སེམས། དེ་ལ་གཉིས་སུ་གོལ་ས་ལྷུང་ཡུལ་མེད། འགག་པའི་དབྱིངས་
སུ་སྐྱེ་བའི་སེམས་བཞག་པས། སྐྱེ་འགག་གཉིས་མེད་ཀུན་རིག་བྱང་ཆུབ་སེམས། དེ་
ལ་གཉིས་སུ་གོལ་ས་ལྷུང་ཡུལ་མེད། ཟད་པའི་དབྱིངས་སུ་འཕེལ་བའི་སེམས་བཞག་
པས། ཟད་འཕེལ་གཉིས་མེད་ཀུན་རིག་བྱང་ཆུབ་སེམས། དེ་ལ་གཉིས་སུ་གོལ་ས་
ལྷུང་ཡུལ་མེད། རྟོགས་པའི་བག་ལ་གདེང་ཆེན་སེམས་བཞག་པས། གདེང་རྟོགས་
གཉིས་མེད་ཀུན་རིག་བྱང་ཆུབ་སེམས། དེ་ལ་གཉིས་སུ་གོལ་ས་ལྷུང་ཡུལ་མེད།
དམིགས་མེད་དབྱིངས་སུ་དྲན་རིག་སེམས་བཞག་པས། མེད་དྲན་གཉིས་མེད་ཀུན་
རིག་བྱང་ཆུབ་སེམས། དེ་ལ་གཉིས་སུ་གོལ་ས་ལྷུང་ཡུལ་མེད། རང་བཞིན་བག་ལ་
དགོད་རང་༽གསལ་སེམས་བཞག་པས། རང་གསལ་གཉིས་མེད་ཀུན་རིག་བྱང་ཆུབ་
སེམས། དེ་ལ་གཉིས་སུ་གོལ་ས་ལྷུང་ཡུལ་མེད། དེ་ནས་ཡང་སྟོན་པས་གོལ་མེད་
རྣམ་དགུ་གསུངས་པ། མཁའ་གསལ་ལམ་གྱི་རྒྱུད་ཟིན་པས། འགྲོ་སར་རྟོག་པའི་གོལ་
ས་མེད། ཁམས་གསུམ་ས་དགུ་ཉམ་མི་ང་། ཕྱལ་བ་ཡེ་སངས་ཀྱི་ཉམ་ང་མེད། ཀློང་
ཆེན་ཡུལ་གྱི་དབུས་ཟིན་པས། གནས་འདུག་ཟིན་པའི་གོལ་ས་མེད། ངན་སོང་སྡུག་
བསྔལ་ཉམ་མི་ང་། སྤྲོས་དང་བྲལ་བའི་དོན་ཐོབ་པས། རྟོག་ཅིང་འཛིན་པའི་གོལ་ས་
མེད། གཟུགས་ཅན་ཚེ་རིང་ཉམ་མི་ང་། ཡེ་ཁྱེབས་དོན་རྟོགས་གདེང་གྱུར་པས།
569

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྟོང་ཟད་ལྟ་བའི་གོལ་ས་མེད། གཟུགས་མེད་མུ་བཞི་ཉམ་མི་ང་། མ་ཡེངས་རང་
གསལ་ངང་གསལ་བས། བླང་དོར་བྱས་པའི་སངས་རྒྱས་མེད། ཉི་ཚེ་གཟུགས་ཅན་
ཉམ་མི་ང་། ཡེ་ནས་དེ་བཞིན་ཉིད་གསལ་བས། སྒོམ་པ་ཡུལ་ལ་གོལ་ས་མེད། འོན་
ལྐུགས་འཚུབས་འཐིབས་ཉམ་མི་ང་། མ་གཡོས་མན་ངག་གདེང་ལྡན་པས། གདེང་
ཆུང་བསླུ་བྲིད་གོལ་ས་མེད། ཉམས་སོད་བསླུ་བས་ཉམ་མི་ང༌། མ་བཅོས་ངང་ཉིད་
གདེང་ཆོས་ལ། འབད་རྩོལ་ལུང་གི་གོལ་ས་མེད། ལུང་མ་བསྟན་གྱིས་ཉམ་མི་ང་།
ལྷུན་གྲུབ་ཡེ་བསྲུང་གི་གཟེར་ཐེབས་ན། བསྲུང་ཉམས་དམ་ཚིག་གི་གོལ་ས་མེད།
ཉོན་མོངས་རྩོད་པས་ཉམ་མི་ང་། ཞེས་སོ། །དེ་ནས་སྟོན་པས་སྒྲིབ་མེད་རྣམ་པ་དགུ་
གསུངས་པ། ཕྱོགས་རིས་མེད་པའི་ལྟ་བ་ལ། དྲང་སྲོང་ཕྱོགས་ཆའི་སྒྲིབ་པ་མེད། སྒྲིབ་
པ་མེད་པས་འཁོར་བ་མེད། ཐབས་དང་ཤེས་རབ་མ་འགགས་པས། དགེ་བསྙེན་རེ་
དོགས་ཀྱི་སྒྲིབ་པ་མེད། སྒྲིབ་པ་མེད་པས་འཁོར་བ་མེད། དབྱིངས་ལ་ཡེ་ཤེས་འོད་
གསལ་བས། སྲིད་གཤེན་སྟོང་ཕྱོགས་ཀྱི་སྒྲིབ་པ་མེད། སྒྲིབ་པ་མེད་པས་འཁོར་བ་
མེད། ངང་ལ་རང་བཞིན་འོད་གསལ་བས། ཐོ་ཐོ་རྗེ་སྐོལ་གྱི་སྒྲིབ་པ་མེད། སྒྲིབ་པ་
མེད་པས་འཁོར་བ་མེད། བོན་སྐུ་ཐིག་ལེ་ཉག་གཅིག་ལ། སྤྱི་ཐོ་སྣ་ཚོགས་ཀྱི་སྒྲིབ་པ་
མེད། སྒྲིབ་པ་མེད་པས་འཁོར་བ་མེད། རང་དབང་མངོན་དུ་གྱུར་པ་ལ། འཕྲུལ་
གཤེན་སྐུར་ཐོབ་ཀྱི་སྒྲིབ་པ་མེད། སྒྲིབ་པ་མེད་པས་འཁོར་བ་མེད། ཀུན་བཟང་བོན་
སྐུ་སྟོང་ཉིད་ལ། སུམ་ཅུ་ལྔ་ཡི་སྒྲིབ་པ་མེད། སྒྲིབ་པ་མེད་པས་འཁོར་བ་མེད། རང་
བཞིན་རང་སྣང་འོད་གསལ་ལ། ཡེ་གཤེན་སྟོང་ཟད་ཀྱི་སྒྲིབ་པ་མེད། སྒྲིབ་པ་མེད་
པས་འཁོར་བ་མེད། འགྱུར་མེད་མཁའ་ཀློང་དབྱིངས་གསུམ་ལ། ཡང་རྩེ་གོལ་སའི་
སྒྲིབ་པ་མེད། སྒྲིབ་པ་མེད་པས་འཁོར་བ་མེད། ཉོན་མོངས་མེད་པས་སྒྲིབ་པ་མེད།
རྟོགས་པ་མེད་པས་ཤེས་བྱ་མེད། ཤེས་བྱ་མེད་པས་སྒྲིབ་པ་མེད། སྒྲིབ་མེད་ཡེ་སངས་
570

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཀུན་བཟང་འོད། ཅེས་གསུངས་སོ། །དེ་ནས་ཡང་སྟོན་པས་ཉི་ཤར་དགུ་གསུངས་པ།
བཏང་སྙོམས་མེད་པའི་ནམ་མཁའ་ལ། ཐོགས་པ་མེད་པའི་ཉི་ཤར་བས། འདུ་འཛི་
མེད་པའི་ཉི་འོད་དྲོ། དེ་ལ་སྡམ་ཀློད་སྒྲིབ་པ་མེད། མ་བཅོས་མ་སྒྲིབ་ནམ་མཁའ་ལ།
སོ་སོར་གསལ་བའི་ཉི་ཤར་བས། རང་གསལ་དྲོ་འཇམ་ཉི་འོད་དྲོ། དེ་ལ་སྡམ་ཀློད་
སྒྲིབ་པ་མེད། ཆོ་འཕྲུལ་མེད་པའི་ནམ་མཁའ་ལ། གཡོས་པ་མེད་པའི་ཉི་ཤར་བས།
མུན་མེད་དྲོ་འཇམ་ཉི་འོད་དྲོ། དེ་ལ་སྡམ་ཀློད་སྒྲིབ་པ་མེད། འབྱུང་འཇུག་མེད་པའི་
ནམ་མཁའ་ལ། གུ་སོས་ཀློད་པའི་ཉི་ཤར་བར། མཉམ་སྙོམས་དྲོ་འཇམ་ཉི་འོད་དྲོ།
དེ་ལ་སྡམ་ཀློད་སྒྲིབ་པ་མེད། གཡེང་བ་མེད་པའི་ནམ་མཁའ་ལ། ཡངས་པ་མེད་པའི་
ཉི་མ་ཤར། ཡེ་འབྱམས་དྲོ་འཇམ་ཉི་འོད་དྲོ། དེ་ལ་སྡམ་ཀློད་གཡོས་པ་མེད། འདི་
ཞེས་མེད་པའི་ནམ་མཁའ་ན། དམིགས་མེད་སྦྱིན་པའི་ཉི་ཤར་བས། ཐུགས་རྗེ་དྲོ་
འཇམ་ཉི་འོད་དྲོ། དེ་ལ་སྡམ་ཀློད་སྒྲིབ་པ་མེད། བདེན་པ་དོན་གྱི་ནམ་མཁའ་ལ།
ཞེན་ལོག་ཆོག་ཤེས་ཉི་མ་ཤར། བདེན་མཆོག་དྲོ་འཇམ་ཉི་འོད་དྲོ། དེ་ལ་སྡོམ་ཀློད་
སྒྲིབ་པ་མེད། ཞེ་འདོད་མེད་པའི་ནམ་མཁའ་ལ། ཆོག་ཤེས་ཆེན་པོའི་ཉི་མ་ཤར།།
ཐོགས་མེད་དྲོ་འཇམ་ཉི་འོད་དྲོ། དེ་ལ་སྡམ་ཀློད་སྒྲིབ་པ་མེད། གདུག་སེམས་མེད་
པའི་ནམ་མཁའ་ལ། འཕྲེང་ཐོགས་མེད་པའི་ཉི་ཤར་བས། ཐུགས་རྗེ་མཉམ་སྙོམས་ཉི་
འོད་དྲོ། དེ་ལ་སྡོམ་ཀློད་སྒྲིབ་པ་མེད། མ་བཅིང་མ་སྒྲིབ་ནམ་མཁའི་ངོགས། ཞེས་
གསུངས་ཏེ། གབ་པ་གསང་རྒྱུད་ལྟ་བའི་ཡང་རྩེ། གཡུང་དྲུང་དགུ་འབར་སྡོང་པོ་
དགུ་འདུས་ཀྱི་རྒྱུད་ལས། ཉི་འོད་གསལ་བ་ནམ་མཁའི་ལེའུ་སྟེ་ལྔ་པའོ།། །།
༧ དོག་པ་མེད་པའི་དབྱིངས་དགུ་ནི། འགྱུར་བ་མེད་པའི་སེམས་ཀློང་ནས། ལྡོག་
པ་མེད་པའི་ཡེ་ཤེས་ཤར། ཤར་ཙམ་ཉིད་ན་རང་བཞིན་མེད། མུ་ཐུག་མེད་པའི་
སེམས་ཀློང་ནས། སོ་སོར་རྟོགས་པའི་ཡེ་ཤེས་ཤར། ཤར་ཙམ་ཉིད་ན་རང་བཞིན་མེད།
571

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྒྱ་ཆད་མེད་པའི་སེམས་ཀློང་ནས། མཉམ་པ་ཉིད་ཀྱི་ཡེ་ཤེས་ཤར། ཤར་ཙམ་ཉིད་ན་
རང་བཞིན་མེད། མཁའ་གཏིང་མེད་པའི་སེམས་ཀློང་ནས། སྟོང་པ་ཉིད་ཀྱི་ཡེ་ཤེས་
ཤར། ཤར་ཙམ་ཉིད་ན་རང་བཞིན་མེད། འདི་ཞེས་མེད་པའི་སེམས་ཀློང་ན། མེ་ལོང་
ལྟ་བུའི་ཡེ་ཤེས་ཤར། ཤར་ཙམ་ཉིད་ན་རང་བཞིན་མེད། ཟད་པ་མེད་པའི་སེམས་
ཀློང་ནས། བྱ་བ་གྲུབ་པའི་ཡེ་ཤེས་ཤར། ཤར་ཙམ་ཉིད་ན་རང་བཞིན་མེད། དོག་
པ་མེད་པའི་སེམས་ཀློང་ནས། ཡངས་པ་ཆེན་པོའི་ཡེ་ཤེས་ཤར། ཤར་ཙམ་ཉིད་ན་
རང་བཞིན་མེད། མཐའ་དབུས་མེད་པའི་སེམས་ཀློང་ནས། ཡོངས་ཁྱབ་ཆེན་པོའི་ཡེ་
ཤེས་ཤར། ཤར་ཙམ་ཉིད་ན་རང་བཞིན་མེད། གདལ་པ་ཆེན་པོའི་སེམས་ཀློང་ནས།
ཐམས་ཅད་མཁྱེན་པའི་ཡེ་ཤེས་ཤར། ཤར་ཙམ་ཉིད་ན་རང་བཞིན་མེད། ཡངས་དོག་
མེད་པའི་སེམས་ཀློང་ནས། རང་རིག་གསལ་བའི་ཡེ་ཤེས་ཤར། ཤར་ཙམ་ཉིད་ན་
རང་བཞིན་མེད། ཅེས་གསུངས་སོ། །དེ་ནས་སྟོན་པས་ཉམས་ཀྱི་ཀློང་དགུ་གསུངས་
པ། མ་གཡོས་མ་བཅོས་སེམས་ཀྱི་ཀློང་། བཟའ་གཏད་མེད་པའི་ནམ་མཁའ་ནས།
མུན་པ་མེད་པའི་འོད་ཤར་བས། སྟོང་གསལ་གཉིས་མེད་བདེ་བའི་ཉམས། དོག་པ་
མེད་པའི་སེམས་ཀློང་ནས། གདལ་པ་ཆེན་པོའི་འོད་ཤར་བས། གསལ་བ་མ་འགགས་
བདེ་བའི་ཉམས། རྒྱ་ཆད་མེད་པའི་སེམས་ཀློང་ནས། འདི་ཞེས་མེད་པའི་འོད་ཤར་
བས། ཡེ་ཤེས་ཐིག་ལེ་བདེ་བའི་ཉམས། ཆགས་པ་མེད་པའི་སེམས་ཀློང་ནས། འཛིན་
པ་མེད་པའི་འོད་ཤར་བས། འཛིན་ཆགས་མེད་པའི་བདེ་བའི་ཉམས། གཡོས་པ་མེད་
པའི་སེམས་ཀློང་ནས། རང་བྱུང་ཆེན་པོའི་འོད་ཤར་ནས། ཀུན་གཞི་མངོན་མཐོང་
རིག་པའི་ཉམས། འགྱུར་བ་མེད་པའི་སེམས་ཀློང་ནས། ཐོག་མ་མེད་པའི་འོད་ཤར་
བས། རང་བཞིན་ཆེན་པོ་བདེ་བའི་ཉམས། ཀློང་ཆེན་རབ་འབྱམས་སེམས་ཀློང་ནས།
ཁྱབ་གདལ་ཆེན་པོའི་འོད་ཤར་བས། ཁྱབ་ཡངས་ཆེན་པོ་བདེ་བའི་ཉམས། དཔག་
572

སེམས་སྡེ། སྡོང་པོ་དགུ་འདུས་ལྟ་བའི་རྒྱུད། ། 
ཟ༽
ཏུ་མེད་པའི་སེམས་ཀློང་ནས། སྣང་བ་ཆེན་པོའི་འོད་ཤར་བས། ཁྱབ་གདལ་ཆེན་
པོ་བདེ་བའི་ཉམས། སྟོང་ཡངས་ཆེན་པོའི་སེམས་ཀློང་ནས། རྣམ་པར་གསལ་བའི་
འོད་ཤར་ནས། གསལ་སྟོང་རྟོག་མེད་བདེ་བའི་ཉམས། ཞེས་གསུངས་སོ། །དེ་ནས་
ཡང་སྟོན་པས་ཀློང་གི་སྡེ་དགུ་གསུངས་པ། ལྟ་བའི་ཡང་གོང་བྱུང་བས་སྡེ་སྣོད་ཀློང་
དུ་རྫོགས། ཁྱུང་ཕྲུག་ནམ་མཁར་ལྡིང་བས་བྱ་ལམ་རྗེས་མི་ཆོད། དཔའ་བོ་གྱད་ཆེན་
སྤྲུགས་པས་ཕྲིན་ལས་བྱ་རྩོལ་བྲལ། ཁུ་བྱུག་རང་གསུང་བསྒྲགས་པས་སྤྲོས་པ་སེམས་
ལས་བྱུང་། སེམས་ཀྱི་མེ་ལོང་བལྟས་པས་སྣང་ལ་རང་བཞིན་མེད། འདའ་དགའ་
འཆི་བྲོད་རྟོགས་པས་སྐྱེ་ཤི་ཉམ་ང་མེད། ནམ་མཁའ་དབུས་སུ་འདུས་པས་ཕྱོགས་
དང་རིས་མི་གཅོད། སྐྱེ་ཤི་འབྲོས་འདེད་བྱས་པས་ཐ་མ་སེམས་ལ་ཐུག །ཕྲེང་ལུང་
བཟླས་འཛིན་བྱས་པས་རྣམ་རྟོག་རྒྱུན་ལམ་བཅད། གཡོ་མེད་མཉམ་གསལ་སྣང་
བས་སྐུ་གསུམ་རང་ལ་འཆང་ངོ༌། །ཡང་དངོས་མེད་དགུ་གསུངས་པ། ལྟ་བ་དབྱིངས་
སུ་བཅད་པས་ཕྱོགས་ཆའི་དངོས་པོ་མེད། ཡེ་ཤེས་ཉི་ཟེར་གྱེས་ལ་མུན་པའི་དངོས་པོ་
མེད། བྱ་ལམ་རྗེས་མེད་བཅད་པས་འདས་པའི་བག་ཆགས་མེད། རིག་པའི་སྤྱོད་རྒྱུན་
བསྲང་བས་མ་འོངས་སྔོན་མི་བསུ། བཟླས་པའི་དྲོད་ཚད་ཟིན་པས་ད་ལྟར་རྣམ་རྟོག་
མེད། སྐར་མའི་ཕྲ་མཛེས་བཀོད་པས་ཤེས་རིག་རང་སར་གནས། དབྱིངས་ཀྱི་རྩེ་མོར་
ཕྱིན་པས་སྟོང་ཁམས་དུས་གཅིག་གསལ། རིན་ཆེན་སྤྱི་ལ་སྤུངས་པས་དགོས་དགུ་རང་
ལ་ཚང་། བདུད་རྩི་ཁ་ལ་ཐིགས་པས་དུག་གསུམ་རྩ་བ་གཅོད། ཡང་མི་ནུབ་པའི་ཀློང་
དགུ་གསུངས་པ། མི་ནུབ་རྒྱལ་མཚན་བཙུགས་པས་དབྱིངས་ལ་བྲི་བ་མེད། གསེར་ཉ་
བག་ལ་ཉལ་བས་མཁའ་ལ་ལུད་པ་མེད། ནམ་མཁའི་ཡངས་ཀུན་ཐོབ་པས་ཀློང་ལ་
དོག་པ་མེད། ཡེ་ཤེས་གཟེ་མས་བཟུང་བས་དོན་ལ་འཆོར་བ་མེད། ལྷ་རྔ་དབྱིངས་སུ་
བརྡུང་བས་གསུང་དབྱངས་ནུབ་པ་མེད། སེམས་ཀྱི་སྐུ་གུ་འཁྲུངས་པས་ཐུགས་ལ་ནུབ་
573

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པ་མེད། མི་འགྱུར་གཡུང་དྲུང་བཙུགས་པས་སྐུ་ལ་ནུབ་པ་མེད། ཡིད་བཞིན་ནོར་བུ་
ཐོབ་པས་ཡོན་ཏན་ཐོགས་པ་མེད། འཁོར་ལོ་རྩིབས་སྟོང་བསྐོར་བས་ཕྲིན་ལས་ནུབ་
པ་མེད། ཅེས་གསུངས་སོ། །ཡང་སྟོན་པས་ཁྲོག་བརླག་ཀློང་དགུ་གསུངས་པ། ཐམས་
ཅད་ཀློང་དུ་གྱུར་པས་སྣང་སྲིད་ཁྲོག་བརླག་བཏང་། དབྱིངས་སུ་རྒྱ་མཚོ་བསྐྱིལ་བས་
སྐྱེ་ཤི་གཏིང་རྡོར་བསྐྱུར། མཁའ་ཀློང་གསལ་ཡངས་ཐོབ་པས་ལོག་ལྟ་ཁྲོག་བརླག་བྱས།
ནམ་མཁའི་མཐིལ་ཏུ་ཕྱིན་པས་འབྱུང་བ་ཁྲོག་བརླག་བྱས། མཚན་ཉིད་དབྱིངས་ཉིད་
རིག་པས་རྟོག་སྙེམས་ཁྲོག་བརླག་བྱས། སྨྲ་བསམ་བརྗོད་དུ་མེད་པས་བཟླས་བརྗོད་
ཁྲོག་བརླག་བྱས། བདག་ཉིད་ཆེན་པོར་གནས་པས་བླ་མེད་ཀློང་དུ་རུམ། སྒྱུ་འཕྲུལ་
སེམས་ལ་རྫོགས་པས་བསྙེན་སྒྲུབ་རྩོལ་བ་མེད། སེམས་ལ་བསད་གསོ་མེད་པས་ལྷ་
འདྲེ་ཁྲོག་བརླག་བྱས། ཞེས་གསུངས་སོ། །ཡང་སྟོན་པས་རྫོགས་པ་ཆེན་པོའི་ཀློང་དགུ་
གསུངས་པ། སྣང་སྲིད་ནམ་མཁར་རྫོགས་པས་རྫོགས་ཆེན་ནམ་མཁའི་ཀློང་། མཚན་
མ་ཉིད་ལ་རྫོགས་པས་རྫོགས་ཆེན་བདག་ཉིད་ཀློང་། རྣམ་རྟོག་ཉིད་ལ་རྫོགས་པས་
རྫོགས་ཆེན་ཉག་གཅིག་ཀློང་། ཡོད་མེད་སེམས་ལ་རྫོགས་པས་རྫོགས་ཆེན་སྟོང་ཉིད་
ཀློང་། སྣང་སྟོང་ཡུལ་ལ་རྫོགས་པས་རྫོགས་ཆེན་དབྱིངས་ཉིད་ཀློང་། རྟག་ཆད་
དབུས་སུ་རྫོགས་པས་རྫོགས་ཆེན་མཐའ་བྲལ་ཀློང་། བདག་གཞན་གཟུང་འཛིན་
རྫོགས་པས་རྫོགས་ཆེན་ཀུན་བཟང་ཀློང་། ཀུན་བཟང་སེམས་ལ་རྫོགས་པས་རྫོགས་
ཆེན་རབ་འབྱམས་ཀློང་། ཡོངས་སུ་མ་ལུས་འདུས་པས་རྫོགས་ཆེན་ཁྱབ་གདལ་ཀློང་།
ཞེས་གསུངས་སོ། ། དེ་ནས་ཡང་བདེ་བ་ཆེན་པོའི་ཀློང་དགུ་གསུངས་པ། ཡེ་འབྱམས་
བདེ་བའི་ཀློང་ཆེན་དུ། འགྱུར་བ་མེད་པའི་སྐུ་མཆོག་བདེ། འགག་པ་མེད་པའི་
གསུང་དབྱངས་བདེ། ནུབ་པ་མེད་པའི་ཐུགས་ཉིད་བདེ། རྨད་དུ་བྱུང་བའི་ཡོན་ཏན་
བདེ། ཐོགས་ཆགས་མེད་པའི་ཕྲིན་ལས་བདེ། ཕྱོགས་མེད་ཡོངས་རྫོགས་ཀྱི་ལྟ་བ་བདེ།
574

སེམས་སྡེ། སྡོང་པོ་དགུ་འདུས་ལྟ་བའི་རྒྱུད།
རྣམ་དག་རྒྱུན་ཆགས་ཀྱི་སྒོམ་པ་བདེ། ཡེ་ཤེས་རང་ཤར་གྱི་སྤྱོད་པ་བདེ། རང་དག་
དབྱིངས་འབྱམས་ཀྱི་དམ་ཚིག་བདེ། ཞེས་གསུངས་སོ། །ཡང་སྟོན་པས་ལྷུན་གྲུབ་ཀློང་
དགུ་གསུངས་པ། ཀུན་རིག་བྱང་ཆུབ་སེམས་ཀྱི་དངོས་གཞི་ལ། ངོ་བོ་སྟོང་པས་མེད་
པ་ལྷུན་གྱིས་གྲུབ། འོད་ཟེར་གསལ་བས་ཡོད་པ་ལྷུན་གྱིས་གྲུབ། རང་བཞིན་སྣང་
བས་ངེས་མེད་ལྷུན་གྱིས་གྲུབ། ལྡོག་པ་མེད་པས་འགག་པ་ལྷུན་གྱིས་གྲུབ། འགྱུར་བ་
མེད་པས་རྟག་པ་ལྷུན་གྱིས་གྲུབ། བསམ་ན་སྣང་བས་བྱད་གཟུགས་ལྷུན་གྱིས་གྲུབ།
སྐད་ཅིག་རྒྱུན་ལ་དུས་གསུམ་ལྷུན་གྱིས་གྲུབ། ཕྱོགས་རིས་མེད་པར་མཐུན་སྣང་ལྷུན་
གྱིས་གྲུབ། དངོས་གཞི་ཡིན་པས་འཁོར་འདས་ལྷུན་གྱིས་གྲུབ། ཅེས་གསུངས་སོ། །ལྟ་
བའི་ཡང་རྩེ་གཡུང་དྲུང་དགུ་འབར། སྡོང་པོ་དགུ་འདུས་ཀྱི་རྒྱུད་ལས། ཀློང་ཆེན་
རབ་འབྱམས་ཀྱི་རྒྱུད་ཀྱི་ལེའུ་སྟེ་དྲུག་པའོ།། །། །
༧ དེ་ནས་ཡང་ཟབ་དབྱིངས་དགུ་གསུངས་པ། ༧ མི་འགྱུར་རྟོག་མེད་བོན་གྱི་
དབྱིངས་དཀྱིལ་དུ། ཉོན་མོངས་ལྕགས་ཀྱི་ཐ་རམས་སྔོན་པོ་ཡང་། འགྱུར་མེད་
དབྱིངས་སུ་མ་ཕྱེ་རང་སར་གྲོལ། ༧ མི་འགྱུར་སྒྲིབ་མེད་བོན་གྱི་དབྱིངས་དཀྱིལ་དུ།
སྐྱེ་རྒ་ན་འཆི་ལྕགས་ཀྱི་ཐ་རམས་ཀྱང་། འགྱུར་མེད་དབྱིངས་སུ་མ་ཕྱེ་རང་སར་གྲོལ།
༧ མི་འགྱུར་སྐྱེ་མེད་བོན་གྱི་དབྱིངས་དཀྱིལ་དུ། དགྲ་གཉེན་ལྕགས་ཀྱི་ཐ་རམས་སྡོང་
པོ་ཡང༌། སྐྱེ་མེད་དབྱིངས་སུ་མ་ཕྱེ་རང་སར་གྲོལ། ༧ མི་འགྱུར་གཉིས་མེད་བོན་གྱི་
དབྱིངས་དཀྱིལ་དུ། བདག་གཞན་ལྕགས་ཀྱི་ཐ་རམས་སྡོང་པོ་ཡང༌། གཉིས་མེད་
དབྱིངས་སུ་མ་ཕྱེ་རང་སར་གྲོལ། ༧ འགྱུར་མེད་ཡེ་ཤེས་བོན་གྱི་དབྱིངས་དཀྱིལ་དུ།
གཏི་མུག་ཞུམ་པའི་ཐ་རམས་སྡོང་པོ་ཡང་། ཡེ་ཤེས་དབྱིངས་སུ་མ་ཕྱེ་རང་སར་གྲོལ།
ཞི་བ་མི་འགྱུར་བོན་གྱི་དབྱིངས་དཀྱིལ་དུ། བདག་ཏུ་ང་རྒྱལ་ཐ་རམས་སྡོང་པོ་ཡང་།
ཞི་བའི་དབྱིངས་སུ་མ་ཕྱེ་རང་སར་གྲོལ། ༧ ཆགས་མེད་མི་འགྱུར་བོན་གྱི་དབྱིངས་
575

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དཀྱིལ་དུ། འདོད་ཆགས་ཞེན་པའི་ཐ་རམས་སྡོང་པོ་ཡང་། ཆགས་མེད་དབྱིངས་སུ་
མ་ཕྱེ་རང་སར་གྲོལ། ༧ མི་འགྱུར་བྱམས་པ་བོན་གྱི་དབྱིངས་དཀྱིལ་དུ། ཞེ་སྡང་
གདུག་སེམས་ཐ་རམས་སྡོང་པོ་ཡང་། བྱམས་པའི་དབྱིངས་སུ་མ་ཕྱེ་རང་སར་གྲོལ།
༧ མི་འགྱུར་ཡངས་པ་བོན་གྱི་དབྱིངས་དཀྱིལ་དུ། གཞན་སྨོད་ཞིག་དགའི་ཐ་རམས་
སྡོང་པོ་ཡང༌། ཡངས་པའི་དབྱིངས་སུ་མ་ཕྱེ་རང་གྲོལ་ལོ། ༧ །ཟད་མེད་ལྷུན་རྫོགས་
བོན་གྱི་དབྱིངས་དཀྱིལ་དུ། སྒྲིབ་པ་ལྕགས་ཀྱི་ཐ་རམས་སྡོང་པོ་ཡང་། དབྱེ་བསྡམ་
གཅིག་པས་ཟད་མེད་ལྷུན་རྫོགས་སེམས། ༧ ཟད་མེད་སྐྱེ་མེད་བོན་གྱི་དབྱིངས་
དཀྱིལ་དུ། སྐྱེ་ཤི་ལྕགས་ཀྱི་ཐ་རམས་སྔོན་པོ་ཡང་། དབྱེ་བསྡམས་གཅིག་པས་ཟད་
མེད་ལྷུན་རྫོགས་སེམས། ༧ ཟད་མེད་ལྷུན་རྫོགས་སེམས་ཀྱི་དབྱིངས་དཀྱིལ་དུ།
གཞན་ཕྱོགས་ལྕགས་ཀྱི་ཐ་རམས་སྡོང་པོ་ཡང་། དབྱེ་བསྡམ་གཅིག་པས་ཟད་མེད་
ལྷུན་རྫོགས་སེམས། ཟད་མེད་བདག་མེད་སེམས་ཀྱི་དབྱིངས་དཀྱིལ་དུ། དགྲར་སྣང་
ལྕགས་ཀྱི་ཐ་རམས་སྔོན་པོ་ཡང་། དབྱེ་བསྡམ་གཅིག་པས་ཟད་མེད་ལྷུན་རྫོགས་
སེམས། ༧ ཟད་མེད་ཀུན་བྱམས་སེམས་ཀྱི་དབྱིངས་དཀྱིལ་དུ། སྡང་ཕྱོགས་ལྕགས་ཀྱི་
ཐ་རམས་སྔོན་པོ་ཡང་། དབྱེ་བསྡམ་གཅིག་པས་ཟད་མེད་ལྷུན་རྫོགས་སེམས། ཟད་
མེད་ཡེ་ཤེས་སེམས་ཀྱི་དབྱིངས་དཀྱིལ་དུ། གཏི་མུག་ལྕགས་ཀྱི་ཐ་རམས་སྔོན་པོ་ཡང༌།
དབྱེ་བསྡམ་གཅིག་པས་ཟད་མེད་ལྷུན་རྫོགས་སེམས། ༧ ཟད་མེད་མཉམ་པ་སེམས་
ཀྱི་དབྱིངས་དཀྱིལ་དུ། ང་རྒྱལ་ལྕགས་ཀྱི་ཐ་རམས་སྔོན་པོ་ཡང་། དབྱེ་བསྡམ་གཅིག་
པས་ཟད་མེད་ལྷུན་རྫོགས་སེམས། ༧ ཟད་མེད་ཡངས་པ་སེམས་ཀྱི་དབྱིངས་དཀྱིལ་
དུ། འཕྲག་དོག་ལྕགས་ཀྱི་ཐ་རམས་སྔོན་པོ་ཡང་། དབྱེ་བསྡམ་གཅིག་པས་ཟད་མེད་
ལྷུན་རྫོགས་སེམས། ༧ ཟད་མེད་མ་ཆགས་སེམས་ཀྱི་དབྱིངས་དཀྱིལ་དུ། མ་རྟོགས་
ལྕགས་ཀྱི་ཐ་རམས་སྔོན་པོ་ཡང༌། དབྱེ་བསྡམ་གཅིག་པས་ཟད་མེད་ལྷུན་རྫོགས་
576

སེམས་སྡེ། སྡོང་པོ་དགུ་འདུས་ལྟ་བའི་རྒྱུད།
སེམས། ༧ དཔག་མེད་སྣང་སྟོང་བོན་གྱི་དབྱིངས་དཀྱིལ་དུ། སྣང་སྟོང་གཉིས་རྟོག་
ལྕགས་ཀྱི་ཐ་རམས་ཀྱང་། སྣང་སྟོང་གཉིས་མེད་སེམས་ཀྱི་དབྱིངས་རྫོགས་སེམས། ༧
དཔག་མེད་ཡོད་མེད་བོན་གྱི་དབྱིངས་དཀྱིལ་དུ། ཡོད་མེད་རྟོག་པ་ལྕགས་ཀྱི་ཐ་
རམས་ཀྱང་། ཡོད་མེད་གཉིས་མེད་སེམས་ཀྱི་དབྱིངས་རྫོགས་སེམས། ༧ རྟག་ཆད་
དཔག་མེད་བོན་གྱི་དབྱིངས་དཀྱིལ་དུ། རྟག་ཆད་གཉིས་རྟོག་ཐ་རམས་སྔོན་པོ་ཡང་།
རྟག་ཆད་གཉིས་མེད་སེམས་ཀྱི་དབྱིངས་རྫོགས་སེམས། ༧ སྐྱེ་ཤི་དཔག་མེད་སེམས་
ཀྱི་དབྱིངས་དཀྱིལ་ལ། སྐྱེ་འགག་གཉིས་སེམས་ཐ་རམས་སྔོན་པོ་ཡང་། སྐྱེ་ཤི་གཉིས་
མེད་སེམས་ཀྱི་དབྱིངས་རྫོགས་སེམས། ༧ བོན་མཚན་དཔག་མེད་སེམས་ཀྱི་དབྱིངས་
དཀྱིལ་དུ། བོན་མཚན་གཉིས་རྟོག་ལྕགས་ཀྱི་ཐ་རམས་ཀྱང་། བོན་མཚན་གཉིས་
མེད་སེམས་ཀྱི་དབྱིངས་རྫོགས་སེམས། སྤོང་ལེན་དཔག་མེད་བོན་གྱི་དབྱིངས་དཀྱིལ་
དུ། སྤོང་ལེན་རྟོག་པ་ལྕགས་ཀྱི་ཐ་རམས་ཀྱང་། སྤོང་ལེན་གཉིས་མེད་སེམས་ཀྱི་
དབྱིངས་རྫོགས་སེམས། སྣང་སྲིད་དཔག་མེད་བོན་གྱི་དབྱིངས་དཀྱིལ་དུ། སྣོད་
བཅུད་གཉིས་རྟོག་ལྕགས་ཀྱི་ཐ་རམས་ཀྱང་། སྣང་སྲིད་གཉིས་མེད་སེམས་ཀྱི་
དབྱིངས་རྫོགས་སེམས། དཔག་མེད་ནམ་མཁའ་བོན་གྱི་དབྱིངས་དཀྱིལ་དུ། མཁའ་
འབྱུང་གཉིས་རྟོག་ལྕགས་ཀྱི་ཐ་རམས་ཀྱང་། འབྱུང་མཁའ་གཉིས་མེད་དཔག་མེད་
སེམས་ཀྱི་དབྱིངས། ༧ རྟོག་སེམས་དཔག་མེད་བོན་གྱི་དབྱིངས་དཀྱིལ་དུ། རྟོག་
སེམས་གཉིས་རྟོག་ལྕགས་ཀྱི་ཐ་རམས་ཀྱང༌། རྟོག་སེམས་གཉིས་མེད་དཔག་མེད་
སེམས་ཀྱི་དབྱིངས། ༧ བདལ་པ་ཆེན་པོ་བོན་གྱི་དབྱིངས་དཀྱིལ་དུ། འགྱུར་ལྡོག་
འཁྲུལ་པ་ལྕགས་ཀྱི་ཐ་རམས་ཀྱང་། གདལ་པའི་ཀློང་དུ་བསྡམ་དང་གློད་པ་མེད། ༧
གདལ་པ་ཆེན་པོ་བོན་གྱི་ཀློང་དཀྱིལ་དུ། མིང་ཚིག་འཁྲུལ་པ་ལྕགས་ཀྱི་ཐ་རམས་
ཀྱང༌། དང་རགདལ་བའི་དབྱིངས་སུ་བསྡམ་དང་གློད་པ་མེད། ༧ རང་དག་འོད་ཆེན་
577

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གདལ་པའི་བོན་དབྱིངས་སུ། རྟོག་དཔྱོད་འཁྲུལ་པ་ལྕགས་ཀྱི་ཐ་རམས་ཀྱང་། བདལ་
པའི་དབྱིངས་སུ་བསྡམ་དང་གློད་པ་མེད། རང་བྱུང་ཡོན་ཏན་གདལ་པའི་དབྱིངས་
དཀྱིལ་དུ། ལེགས་ཉེས་འཁྲུལ་པ་ལྕགས་ཀྱི་ཐ་རམས་ཀྱང་། གདལ་པའི་དབྱིངས་སུ་
བསྡམ་དང་གློད་པ་མེད། ༧ རྩོལ་མེད་གདལ་པ་བོན་གྱི་དབྱིངས་དཀྱིལ་དུ། འབད་
རྩོལ་འཁྲུལ་པ་ལྕགས་ཀྱི་ཐ་རམས་ཀྱང་། གདལ་པའི་དབྱིངས་སུ་བསྡམ་དང་གློད་པ་
མེད། ༧ ཀུན་འབྱུང་གདལ་པ་བོན་གྱི་དབྱིངས་དཀྱིལ་དུ། སྟོང་ཟད་འཁྲུལ་པ་ལྕགས་
ཀྱི་ཐ་རམས་ཀྱང་། གདལ་པའི་དབྱིངས་སུ་བསྡམ་དང་གློད་པ་མེད། ༧ དེ་བཞིན་
གདལ་པ་བོན་གྱི་དབྱིངས་དཀྱིལ་དུ། བལྟས་པས་མཐོང་འདོད་ལྕགས་ཀྱི་ཐ་རམས་
ཀྱང་། ༧ གདལ་པ་བོན་དབྱིངས་བསྡམ་དང་སློད་པ་མེད། ༧ རང་དག་ཡེ་ཁྱབ་བོན་
གྱི་དབྱིངས་དཀྱིལ་དུ། སྤྱོད་འཚལ་ལྕགས་ཀྱི་ཐ་རམས་སྔོན་པོ་ཡང་། གདལ་པ་བོན་
དབྱིངས་བསྡམ་དང་སློད་པ་མེད། ༧ རང་ཤར་གདལ་པ་བོན་གྱི་དབྱིངས་དཀྱིལ་དུ།
དམིགས་བཅས་ལྕགས་ཀྱི་ཐ་རམས་སྔོན་པོ་ཡང་། གདལ་པ་བོན་དབྱིངས་བསྡམ་
དང་སློད་པ་མེད། ༧ དོག་མེད་ཁྲོག་བརླག་མེད་པ་བོན་གྱི་དབྱིངས། སྟོང་གསལ་༢
དོག་མེད་གཡུང་དྲུང་དབྱིངས་དཀྱིལ་དུ། ལྟ་མཐོང་འཁྲུལ་པ་ལྕགས་ཀྱི་ཐ་རམས་
ཀྱང་། དོག་མེད་དབྱིངས་སུ་རང་གྲོལ་ཡེ་སངས་རྒྱས། ༧ ལྷག་ཆད་དོག་མེད་གཡུང་
དྲུང་དབྱིངས་དཀྱིལ་དུ། སོ་སོར་མ་རྟོགས་ལྕགས་ཀྱི་ཐ་རམས་ཀྱང་། དོག་མེད་
དབྱིངས་སུ་རང་གྲོལ་ཡེ་སངས་རྒྱས། ༧ མི་ནུབ་བརྗོད་མེད་གཡུང་དྲུང་དབྱིངས་
དཀྱིལ་དུ། སྦྱོང་སྒྲིབ་ལོག་པ་ལྕགས་ཀྱི་ཐ་རམས་ཀྱང་། དོག་མེད་དབྱིངས་སུ་རང་
གྲོལ་ཡེ་སངས་རྒྱས། ༧ མ་བཅོས་དོག་མེད་གཡུང་དྲུང་དབྱིངས་དཀྱིལ་དུ། ཕྱོགས་
འཛིན་ལོག་པ་ལྕགས་ཀྱི་ཐ་རམས་ཀྱང་། ནུབ་མེད་དབྱིངས་སུ་རང་གྲོལ་ཡེ་སངས་
རྒྱས། ༧ དུས་གསུམ་དོག་མེད་གཡུང་དྲུང་དབྱིངས་དཀྱིལ་དུ། གསུམ་འཛིན་ལོག་པ་
578

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ལྕགས་ཀྱི་ཐ་རམས་ཀྱང་། དོག་མེད་དབྱིངས་སུ་རང་གྲོལ་ཡེ་སངས་རྒྱས། ༧ ཐ་སྙད་
དོག་མེད་གཡུང་དྲུང་དབྱིངས་དཀྱིལ་དུ། རྒྱུ་འབྲས་ལོག་པ་ལྕགས་ཀྱི་ཐ་རམས་ཀྱང་།
དོག་མེད་དབྱིངས་སུ་རང་གྲོལ་ཡེ་སངས་རྒྱས། ༧ བདག་ཉིད་དོག་མེད་གཡུང་དྲུང་
དབྱིངས་དཀྱིལ་དུ། འཛིན་ཆགས་ལོག་པ་ལྕགས་ཀྱི་ཐ་རམས་ཀྱང་། དོག་མེད་
དབྱིངས་སུ་རང་གྲོལ་ཡེ་སངས་རྒྱས། ༧ གཞན་སྣང་དོག་མེད་གཡུང་དྲུང་དབྱིངས་
དཀྱིལ་དུ། སྒྲོ་སྐུར་ལོག་པ་ལྕགས་ཀྱི་ཐ་རམས་ཀྱང་། དོག་མེད་དབྱིངས་སུ་རང་གྲོལ་
ཡེ་སངས་རྒྱས། ༧ རྒྱུ་རྐྱེན་དོག་མེད་གཡུང་དྲུང་དབྱིངས་དཀྱིལ་དུ། རྒྱུ་རྐྱེན་གཉིས་
རྟོག་ལྕགས་ཀྱི་ཐ་རམས་ཀྱང་། དོག་མེད་དབྱིངས་སུ་རང་གྲོལ་ཡེ་སངས་རྒྱས། ༧
འདི་ཞེས་གར་ཡང་རྒྱ་མ་ཆད་པའི་དབྱིངས། འགྲོ་འོང་རྒྱ་ཆད་མེད་པའི་དབྱིངས་
དཀྱིལ་དུ། ཕྲ་རགས་གཉིས་རྟོག་ལྕགས་ཀྱི་ཐ་རམས་ཀྱང་། འཕྲ་དང་ཧྲགས་ཞེས་བྱ་
བར་རྒྱ་མ་ཆད། ༧ རྒྱུ་འབྲས་རྒྱ་ཆད་མེད་པའི་དབྱིངས་དཀྱིལ་དུ། སྔ་ཕྱི་གཉིས་རྟོག་
ལྕགས་ཀྱི་ཐ་རམས་ཀྱང༌། རྒྱུ་དང་འབྲས་བུ་ཞེས་བྱར་རྒྱ་མ་ཆད། ༧ ཡོད་མེད་རྒྱ་
ཆད་མེད་པའི་དབྱིངས་དཀྱིལ་དུ། དགྲ་སྡང་གཉིས་རྟོག་ལྕགས་ཀྱི་ཐ་རམས་ཀྱང་།
དགྲ་སྡང་མེད་ཅེས་བྱ་བར་རྒྱ་མ་ཆད། ༧ རྟག་ཆད་རྒྱ་མ་ཆད་པའི་དབྱིངས་དཀྱིལ་
དུ། རྟག་ཆད་གཉིས་རྟོག་ལྕགས་ཀྱི་ཐ་རམས་ཀྱང་། རྟག་དང་ཆད་ཅེས་བྱ་བར་རྒྱ་
མ་ཆད། ༧ བླང་དོར་རྒྱ་མ་ཆད་པའི་དབྱིངས་དཀྱིལ་དུ། བླང་དོར་གཉིས་རྟོག་
ལྕགས་ཀྱི་ཐ་རམས་ཀྱང་། བླང་དང་དོར་ཞེས་བྱ་བར་རྒྱ་མ་ཆད། ༧ འཁྲུལ་རྟོག་རྒྱ་
ཆད་མེད་པའི་དབྱིངས་དཀྱིལ་དུ། འཁྲུལ་པ་རྟོག་འཛིན་ལྕགས་ཀྱི་ཐ་རམས་ཀྱང་།
འཁྲུལ་དང་མ་འཁྲུལ་བྱ་བར་རྒྱ་མ་ཆད། ༧ བྱ་བྱེད་རྒྱ་ཆད་མེད་པའི་དབྱིངས་དཀྱིལ་
དུ། བྱ་བྱེད་གཉིས་རྟོག་ལྕགས་ཀྱི་ཐ་རམས་ཀྱང་། བྱ་བ་བྱེད་པ་གཉིས་སུ་རྒྱ་མ་ཆད།
༧ བཞག་འཇོག་རྒྱ་ཆད་མེད་པའི་དབྱིངས་དཀྱིལ་དུ། གཞག་རྒྱུ་འཇོག་མཁན་ལྕགས་
579

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཀྱི་ཐ་རམས་ཀྱང་། ལྟོས་དང་མི་ལྟོས་བྱ་བར་རྒྱ་མ་ཆད། ༧ ཡུལ་ཞེན་རྒྱ་ཆད་མེད་
པའི་དབྱིངས་དཀྱིལ་དུ། འདས་འབྱུང་ད་ལྟར་ལྕགས་ཀྱི་ཐ་རམས་ཀྱང༌། གཅད་
གཅོད་དུས་གསུམ་བྱ་བར་རྒྱ་མ་ཆད། ༧ ཁ་གཏིང་མེད་པ་གཡུང་དྲུང་བོན་གྱི་
དབྱིངས། གཡོ་འཆིང་ཁ་གཏིང་མེད་པའི་དབྱིངས་དཀྱིལ་དུ། གཡོས་པ་འཆིང་བྱེད་
ལྕགས་ཀྱི་ཐ་རམས་ཀྱང་། ཁ་ལ་ལུད་མེད་གཏིང་ལ་བྲི་བ་མེད། ༧ དུས་གསུམ་ཁ་
གཏིང་མེད་པའི་དབྱིངས་དཀྱིལ་དུ། དུས་ཀྱིས་འཆིང་བྱེད་ལྕགས་ཀྱི་ཐ་རམས་ཀྱང་།
ཁ་ལ་ལུད་མེད་གཏིང་ལ་བྲི་བ་མེད། ༧ མཐའ་དབུས་ཁ་གཏིང་མེད་པའི་དབྱིངས་
དཀྱིལ་དུ། མཐའ་ཡིས་འཆིང་བྱེད་ལྕགས་ཀྱི་ཐ་རམས་ཀྱང་། ཁ་ལ་ལུད་མེད་
དབྱིངས་ལ་བྲི་བ་མེད། ༧ ཕྱོགས་ཆ་ཁ་གཏིང་མེད་པའི་དབྱིངས་དཀྱིལ་དུ། ཕྱོགས་
ཆས་འཆིང་བྱེད་ལྕགས་ཀྱི་ཐ་རམས་ཀྱང་། ཁ་ལ་ལུད་མེད་གཏིང་ལ་བྲི་བ་མེད། ༧
བྱེ་བྲག་ཁ་གཏིང་མེད་པའི་དབྱིངས་དཀྱིལ་དུ། མདོག་གིས་འཆིང་བྱེད་ལྕགས་ཀྱི་ཐ་
རམས་ཀྱང་། ཁ་ལ་ལུད་མེད་གཏིང་ལ་བྲི་བ་མེད། ༧ མཚན་མ་ཁ་གཏིང་མེད་པའི་
དབྱིངས་དཀྱིལ་དུ། དབྱིགས་པས་འཆིང་བྱེད་ལྕགས་ཀྱི་ཐ་རམས་ཀྱང༌། ཁ་ལ་ལུད་
མེད་གཏིང་ལ་བྲི་བ་མེད། ༧ སྡེ་སྣོད་ཁ་གཏིང་མེད་པའི་དབྱིངས་དཀྱིལ་དུ། དཀའ་
སྡེས་འཆིང་བྱེད་ལྕགས་ཀྱི་ཐ་རམས་ཀྱང་། ཁ་ལ་ལུད་མེད་གཏིང་ལ་བྲི་བ་མེད། ༧
གདལ་ཁྱབ་ཁ་གཏིང་མེད་པའི་དབྱིངས་དཀྱིལ་དུ། དབྱིངས་ལྡན་འཆིང་བྱེད་ལྕགས་
ཀྱི་ཐ་རམས་ཀྱང་། མཁའ་ལ་ལུད་མེད་གཏིང་ལ་བྲི་བ་མེད། ༧ རང་གསལ་ཁ་
གཏིང་མེད་པའི་དབྱིངས་དཀྱིལ་དུ། འབད་པས་འཆིང་བྱེད་ལྕགས་ཀྱི་ཐ་རམས་ཀྱང་།
ཁ་ལ་ལུད་མེད་གཏིང་ལ་བྲི་བ་མེད། ༧ ཁྱབ་པ་ཆེན་པོ་བོན་གྱི་གསང་མཛོད་དུ།
ཕྲག་དོག་ཡངས་པ་བསྡམ་པའི་ཐ་རམས་ཀྱང་། ཡངས་དོག་མེད་པའི་ལྡེ་མིག་འཕྲུལ་
སྒྱུར་བས། ཁྱབ་པ་ཆེན་པོའི་དབྱིངས་སུ་སྟོར་བརླག་མེད། ༧ ཁྱབ་པ་ཆེན་པོ་བོན་གྱི་
580

སྡོང་པོ་དགུ་འདུས་ལྟ་བའི་རྒྱུད། 
༼ཟ༽
སེམས་སྡེ།
གསང་མཛོད་དུ། རེ་དང་དོགས་པས་བསྡམ་པའི་ཐ་རམས་ཀྱང་། མ་བཅོས་རང་
སྣང་ལྡེ་མིག་འཕྲུལ་བསྒྱུར་བས། ཁྱབ་པ་ཆེན་པོའི་དབྱིངས་སུ་སྟོར་བརླག་མེད། ༧
ཁྱབ་པ་ཆེན་པོ་བོན་གྱི་གསང་མཛོད་དུ། བཅོས་པས་བསླད་པར་བསྡམ་པའི་ཐ་
རམས་ཀྱང༌། མཁྱེན་བརྩེ་རང་སྣང་ལྡེ་མིག་འཕྲུལ་སྒྱུར་བས། ཁྱབ་པ་ཆེན་པོའི་
དབྱིངས་སུ་སྟོར་བརླག་མེད། ༧ ཁྱབ་པ་ཆེན་པོ་བོན་གྱི་གསང་མཛོད་དུ། འདི་ཡིན་
འཆིང་བྱེད་ལྕགས་ཀྱི་ཐ་རམས་ཀྱང་། བདལ་པ་རང་སྣང་ལྡེ་མིག་འཕྲུལ་བསྒྱུར་བས།
ཁྱབ་པ་ཆེན་པོའི་དབྱིངས་སུ་སྟོར་བརླག་མེད། ༧ ཁྱབ་པ་ཆེན་པོ་བོན་གྱི་གསང་
མཛོད་དུ། སྒྲིབ་པས་འཆིང་བྱེད་ལྕགས་ཀྱི་ཐ་རམས་ཀྱང་། ཐུགས་རྗེ་རང་སྣང་ལྡེ་
མིག་འཕྲུལ་བསྒྱུར་བས། ཁྱབ་པ་ཆེན་པོའི་དབྱིངས་སུ་སྟོར་བརླག་མེད། ༧ ཁྱབ་པ་
ཆེན་པོ་བོན་གྱི་གསང་མཛོད་དུ། རྒྱུ་ཡིས་འཆིང་བྱེད་ལྕགས་ཀྱི་ཐ་རམས་ཀྱང་། སྐྱེ་
འགག་མེད་པའི་ལྡེ་མིག་འཕྲུལ་སྒྱུར་བས། ཁྱབ་པ་ཆེན་པོའི་དབྱིངས་སུ་སྟོར་བརླག་
མེད། ༧ ཁྱབ་པ་ཆེན་པོ་བོན་གྱི་གསང་མཛོད་དུ། རྐྱེན་གྱིས་འཆིང་བྱེད་ལྕགས་ཀྱི་ཐ་
རམས་ཀྱང་། ཀློང་འགྱུར་རང་སྣང་ལྡེ་མིག་འཕྲུལ་སྒྱུར་བས། ཁྱབ་པ་ཆེན་པོའི་
དབྱིངས་སུ་སྟོར་བརླག་མེད། ༧ ཁྱབ་པ་ཆེན་པོ་བོན་གྱི་གསང་མཛོད་དུ། བྲལ་བར་
འཆིང་བྱེད་ལྕགས་ཀྱི་ཐ་རམས་ཀྱང་། དངོས་མེད་རང་སྣང་ལྡེ་མིག་གར་བསྒྱུར་བས།
ཁྱབ་པ་ཆེན་པོའི་དབྱིངས་སུ་སྟོར་བརླག་མེད། ༧ ཁྱབ་པ་ཆེན་པོ་བོན་གྱི་གསང་
མཛོད་དུ། མུན་པས་འཆིང་བྱེད་ལྕགས་ཀྱི་ཐ་རམས་ཀྱང་། མཚན་མེད་རང་སྣང་ལྡེ་
མིག་འཕྲུལ་སྒྱུར་བས། ཁྱབ་པ་ཆེན་པོའི་དབྱིངས་སུ་སྟོར་བརླག་མེད། ༧ ཁྱབ་པ་
ཆེན་པོ་བོན་གྱི་གསང་མཛོད་དུ། དཔག་པས་འཆིང་བྱེད་ལྕགས་ཀྱི་ཐ་རམས་ཀྱང་།
རྒྱ་ཆེ་རང་སྣང་ལྡེ་མིག་གར་བསྒྱུར་བས། ཁྱབ་པ་ཆེན་པོའི་དབྱིངས་སུ་སྟོར་བརླག་
མེད། ༧ ཐོས་པའི་གཟའ་གཏད་མེད་པའི་དབྱིངས་དཀྱིལ་དུ། རྒྱུ་མཐུན་འབྲས་བུ་
581

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འདོད་པའི་ཐ་རམས་ཀྱང༌། དབྱེ་དང་གཞུག་པའི་གཟའ་གཏད་མེད་པར་གྲོལ། ༧
བསམ་པའི་གཟའ་གཏད་མེད་པའི་དབྱིངས་དཀྱིལ་དུ། རྣམ་སྨིན་འབྲས་བུས་འཆིང་
བྱེད་ཐ་རམས་ཀྱང༌། དབྱེ་དང་གཞུག་པའི་གཟའ་གཏད་མེད་པར་གྲོལ། སྒོམ་པའི་
གཟའ་གཏད་མེད་པའི་དབྱིངས་དཀྱིལ་དུ། དབང་གི་འབྲས་བུ་འདོད་པའི་ཐ་རམས་
ཀྱང༌། དབྱེ་དང་གཞུག་པའི་གཟའ་གཏད་མེད་པར་གྲོལ། ༧ ལྟ་བ་གཟའ་གཏད་
མེད་པའི་དབྱིངས་དཀྱིལ་དུ། རྟོག་པས་འཆིང་བྱེད་ལྕགས་ཀྱི་ཐ་རམས་ཀྱང་། དབྱེ་
དང་གཞུག་པའི་གཟའ་གཏད་མེད་པར་གྲོལ། ༧ གསལ་བ་གཟའ་གཏད་མེད་པའི་
དབྱིངས་དཀྱིལ་དུ། སྒྲིབ་པར་འཆིང་བྱེད་ལྕགས་ཀྱི་ཐ་རམས་ཀྱང་། དབྱེ་དང་གཞུག་
པའི་གཟའ་གཏད་མེད་པར་གྲོལ། ༧ རང་གྲོལ་གཟའ་གཏད་མེད་པའི་དབྱིངས་
དཀྱིལ་དུ། ཐོབ་པས་འཆིང་བྱེད་ལྕགས་ཀྱི་ཐ་རམས་ཀྱང་། དབྱེ་དང་གཞུག་པའི་
གཟའ་གཏད་མེད་པར་གྲོལ། ༧ སྐུ་གསུམ་གཟའ་གཏད་མེད་པའི་དབྱིངས་དཀྱིལ་དུ།
འབྲས་བུ་འཆིང་བྱེད་ལྕགས་ཀྱི་ཐ་རམས་ཀྱང༌། དབྱེ་དང་གཞུག་པའི་གཟའ་གཏད་
མེད་པར་གྲོལ། ༧ བླ་མེད་གཟའ་གཏད་མེད་པའི་དབྱིངས་དཀྱིལ་དུ། སྦགས་པས་
འཆིང་བྱེད་ལྕགས་ཀྱི་ཐ་རམས་ཀྱང་། དབྱེ་དང་གཞུག་པའི་གཟའ་གཏད་མེད་པར་
གྲོལ། གབ་པ་གསང་རྒྱུད་ལྟ་བ་ཡང་རྩེ། གཡུང་དྲུང་དགུ་འཕར་སྡོང་པོ་དགུ་འདུས་
ཀྱི་རྒྱུད་ལས། ཟབ་མོ་དབྱིངས་ཀྱི་ལེའུ་སྟེ་བདུན་པའོ།། །།
༧ དེ་ནས་ཡང་སྟོན་པས་བ་ག་ཀློང་ཆེན་རབ་འབྱམས་ལས། མ་བགྲོད་ལམ་གྱི་
ཐིག་ལེ་དགུ་གསུངས་པ། ལྟ་བ་མི་འགྱུར་ལྷ་གསས་སྐུ། འོད་གསལ་འགྱུར་མེད་ཐིག་
ལེ་ཆེ། སྐུ་མཆོག་གསས་མཁར་སྐྱེ་མཆེད་སྐུ། ཁྱད་པར་རྒྱ་ཡངས་ཐིག་ལེ་ཆེ། མི་
འགྱུར་གཡུང་དྲུང་ཡེ་གནས་སྐུ། རྟག་པ་ཡེ་ཤེས་ཐིག་ལེ་ཆེ། པད་མ་དྲི་མེད་གསུང་
འཇམ་གསུང༌། སྒྲགས་པ་ཀུན་ཁྱབ་ཐིག་ལེ་ཆེ། གསུང་མཆོག་མི་ནུབ་རྒྱལ་མཚན་
582

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
གསུང་། བསྟན་པ་ཀུན་གྲགས་ཐིག་ལེ་ཆེ། བསྟན་པ་མི་ནུབ་གནས་གྱི་གསུང་། མ་
རྩལ་ལྷུན་གྲུབ་ཐིག་ལེ་ཆེ། ལྟ་བ་ལྷ་གསས་ཐུགས་གསས་ཐུགས། ཤེས་རབ་སྟོང་
གསལ་ཐིག་ལེ་ཆེ། ཐུགས་མཆོག་གདལ་པ་ཐིག་ལེའི་ཐུགས། མི་ནོར་གདལ་ཁྱབ་ཐིག་
ལེ་ཆེ། སྟོན་པ་མི་འཁྲུལ་གསལ་བའི་ཐུགས། ནམ་མཁའ་འོད་གསལ་ཐིག་ལེ་ཆེ། ཞེས་
གསུངས་སོ། ༧ །དེ་ནས་ཡང་སྟོན་པས་མཚན་མ་ལ་ཆགས་པའི་གཤེན་རབ་རྣམས་
ལ། བ་ག་ཀློང་ཆེན་རབ་འབྱམས་སུ། ཡེ་འཁྲོག་ཁྲོག་རླག་དགུ་གསུངས་པ། ཐམས་
ཅད་ཐིག་ལེ་གཅིག་པ་ལ། བ་ག་ཀློང་ཆེན་རབ་འབྱམས་སུ། ༧ གནས་ལ་ངེས་པ་
མེད་པས་དམིགས་ཡུལ་ཁྲོག་བརླག་བྱས། ཆགས་པ་ཡེ་ནས་མེད་པས་འཁོར་ཆགས་
ཁྲོག་བརླག་བྱས། སྣང་ལ་རང་བཞིན་མེད་པས་ཡོད་ལྟ་ཁྲོག་བརླག་བྱས། འདས་
དང་མ་འོངས་མེད་པས་དུས་གསུམ་ཁྲོག་བརླག་བྱས། རང་དག་ལྷུན་གྱིས་གྲུབ་པས་
ལྷ་འདྲེ་ཁྲོག་བརླག་བྱས། མཐའ་ལ་ཐུག་པ་མེད་པས་མཐའ་དབུས་ཁྲོག་བརླག་བྱས།
ཐམས་ཅད་ལྷུན་གྱིས་གྲུབ་པས་བསྙེན་སྒྲུབ་ཁྲོག་བརླག་བྱས། རང་རིག་ཁོང་ནས་
གསལ་བས་མེ་སྒྲོན་ཁྲོག་བརླག་བྱས། སྣང་སྲིད་ཕྱག་རྒྱར་གསལ་བས་དཀྱིལ་འཁོར་
ཁྲོག་བརླག་བྱས། ཞེས་གསུངས་སོ། ༧ །དེ་ནས་ཡང་སྟོན་པས་ཀློང་ཆེན་བ་ག་རབ་
འབྱམས་སུ། རྒྱུ་དང་འབྲས་བུར་ལྟ་བའི་གཤེན་པོ་རྣམས་ལ་རྒྱུ་མེད་རྣམ་པ་དགུ་
གསུངས་པ། ༧ ཁྱུང་ཕྲུག་ནམ་མཁར་ལྡིང་པས་འཕུར་རྗེས་བཅད་རྒྱུ་མེད། རྣམ་རྟོག་
འབྲས་བུ་ཡིན་པས་ལྷ་འདྲེ་བཟུང་རྒྱུ་མེད། ཁ་ལ་ལུད་པ་མེད་པས་འདུ་འཛི་གཡེང་
རྒྱུ་མེད། དབྱིངས་ལ་བྲི་བ་མེད་པས་དམིགས་པ་ཞུམ་རྒྱུ་མེད། སྣང་བ་འདྲེ་གེགས་
ཡིན་པས་མཚན་མར་འཛིན་རྒྱུ་མེད། དྲན་པ་ཡེ་ཤེས་ཡིན་པས་བྱུང་ཚོར་འགག་རྒྱུ་
མེད། འཁོར་བ་གཡུང་དྲུང་ཡིན་པས་སྐྱེ་ཤི་ལྟ་རྒྱུ་མེད། ཐམས་ཅད་སངས་རྒྱས་ཡིན་
པས་གཉིས་སུ་བཟུང་རྒྱུ་མེད། ཡེ་ནས་ལྷུན་གྱིས་གྲུབ་པས་བྱ་རྩོལ་འབད་རྒྱུ་མེད།
583

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅེས་གསུངས་སོ། ༧ །དེ་ནས་ཡང་སྟོན་པས་སེམས་ལ་མ་གཏོགས་པའི་སངས་རྒྱས་
ཅིག་གཞན་ན་ཡོད་པར་རྟོག་པ་རྣམས་ལ། བ་ག་ཀློང་ཆེན་རབ་འབྱམས་སུ། ཐམས་
ཅད་ལྷུན་གྲུབ་རྣམ་པ་དགུ་གསུངས་པ། བ་ག་ཀློང་ཆེན་རབ་འབྱམས་སུ། གང་ལྟར་
མཐོང་བ་བོན་གྱི་དབྱིངས། ཁམས་གསུམ་ས་དགུ་ལྷུན་གྱིས་གྲུབ། ཇི་ལྟར་སྤྱད་ཀྱང་
སྟོང་སྣང་གསལ། བྱ་བ་མེད་པ་ལྷུན་གྱིས་གྲུབ། གང་དུ་བརྩལ་ཀྱང་གསས་མཁར་
ཞིང༌། སྲིད་གསུམ་སེམས་སུ་ལྷུན་གྱིས་གྲུབ། གང་དུ་འདུག་ཀྱང་བདེན་པའི་གནས།
བདེན་གཉིས་སེམས་སུ་ལྷུན་གྱིས་གྲུབ། གང་དུ་བལྟས་ཀྱང་ནམ་མཁར་གསལ། སྣང་
སྲིད་སེམས་སུ་ལྷུན་གྱིས་གྲུབ། སྡིག་པ་སྤྱད་ཀྱང་ཡེ་ཤེས་འབར། ལྟུང་བ་སེམས་སུ་
ལྷུན་གྱིས་གྲུབ། རྣམ་དག་དབྱིངས་སུ་ཀུན་འདས་པས། འཁོར་བ་སེམས་སུ་ལྷུན་
གྱིས་གྲུབ། ཇི་ལྟར་དགོངས་པ་བོན་གྱི་དབྱིངས། མཚན་མ་སེམས་སུ་ལྷུན་གྱིས་གྲུབ།
གང་ལྟར་བལྟས་པ་སེམས་ཉིད་དབྱིངས། རྣམ་རྟོག་སེམས་སུ་ལྷུན་གྱིས་གྲུབ། ཅེས་
གསུངས་སོ། ༧ །དེ་ནས་ཡང་སྟོན་པས། བ་ག་ཀློང་ཆེན་རབ་འབྱམས་སུ། བོན་སྒོ་
ཐེག་རྒྱུད་ཀྱི་བྱ་རྩོལ་གྱིས་ཟིན་པ་རྣམས་ལ། རྩོལ་བྲལ་རྣམ་པ་དགུ་གསུངས་པ། བ་
ག་ཀློང་ཆེན་རབ་འབྱམས་སུ། བསྲུང་དུས་བསྲུང་ཡུལ་གཉིས་མེད་པས། དམ་ཚིག་
༼རང་ལྡན་༽འདུལ་ཁྲིམས་རྩོལ་བ་བྲལ། བ་ག་ཀློང་ཆེན་རབ་འབྱམས་སུ། རྟེན་དང་
འཕེན་པ་གཉིས་མེད་པས། སྣང་ལྡན་འབྲེལ་བའི་རྩོད་པ་བྲལ། བ་ག་ཀློང་ཆེན་རབ་
འབྱམས་སུ། གཉིས་སུ་བཟུང་བའི་མཐའ་མེད་པས། དབུ་མ་ཡེ་༼བཞེད་༽ལྡན་རྩོལ་བ་
བྲལ། བ་ག་ཀློང་ཆེན་རབ་འབྱམས་སུ། རྗེ་དང་འབངས་སུ་གཉིས་མེད་པས། ཞིམ་
ལྡང་༼ཐོ་ཐོ་༽གཙང་སྦྲའི་རྩོལ་བ་བྲལ། བ་ག་ཀློང་ཆེན་རབ་འབྱམས་སུ། ལྷ་དང་འདྲེ་
རུ་འཛིན་མེད་པས། སྤྱི་ཐོ་ཀུན་སྒྲུབ་རྩོལ་བ་བྲལ། བ་ག་ཀློང་ཆེན་རབ་འབྱམས་
སུ། རིག་པའི་རང་དབང་ཀུན་རྫོགས་པས། ཡེ་ཐོ་དབང་བསྐུར་རྩོལ་བ་བྲལ། བ་ག་
584

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཀློང་ཆེན་རབ་འབྱམས་སུ། སྐུ་དང་ཡེ་ཤེས་ཀུན་རྫོགས་པས། ལྷ་རྩེ་བསྙེན་སྒྲུབ་རྩོལ་
བ་བྲལ། བ་ག་ཀློང་ཆེན་རབ་འབྱམས་སུ། གསལ་དང་མི་གསལ་གཉིས་མེད་པས།
སྣང་རྩེ་ཏིང་འཛིན་རྩོལ་བ་བྲལ། བ་ག་ཀློང་ཆེན་རབ་འབྱམས་སུ། སངས་ལ་རྒྱ་ས་
རྒྱ་ཡུལ་མེད། གོལ་ས་བརྒྱད་ལྡོག་རྩོལ་བ་བྲལ། ཞེས་གསུངས་སོ། ༧ །དེ་ནས་ཡང་
སྟོན་པས། དངོས་གྲུབ་དང་བཟོད་པ་ཐོབ་པར་འདོད་པ་རྣམས་ལ། ཐོབ་མེད་རྣམ་
པ་དགུ་གསུངས་པ། ༧ བ་ག་ཀློང་ཆེན་རབ་འབྱམས་སུ། རྩོལ་མེད་རྫུ་འཕྲུལ་ལྡན་པ་
ལ། བསྒྲུབ་པས་ད་བཟོད་འཐོབ་ཏུ་མེད། བ་ག་ཀློང་ཆེན་རབ་འབྱམས་སུ། འབད་
མེད་དངོས་གྲུབ་ཐོབ་པ་ལ། བསྒྲུབ་པས་ད་བཟོད་འཐོབ་ཏུ་མེད། བ་ག་ཀློང་ཆེན་
རབ་འབྱམས་སུ། གཡོ་མེད་བཟོད་ཐོབ་ལྡན་པ་ལ། བསྒྲུབ་པས་ད་གཟོད་འཐོབ་ཏུ་
མེད། ༼འདི་གསུམ་དཔེ་ལ་མི་འདུག་པས་གསར་བཙུད་ལ་ཡིན་མིན་མཁྱེན་ལྡན་གྱི་དཔྱད་བཅོས་དང་
དཔེ་གཞན་རྙེད་ན་དག་བཅོས་མཛད་དགོས།༽བ་ག་ཀློང་ཆེན་རབ་འབྱམས་སུ། ཐོགས་མེད་
ཤེས་རབ་གསལ་བ་ལ། བསྒྲུབ་པས་ད་གཟོད་འཐོབ་ཏུ་མེད། བ་ག་ཀློང་ཆེན་རབ་
འབྱམས་སུ། ཡེ་ནས་བརྗོད་མེད་གཟུངས་ཐོབ་པས། བསྒྲུབ་པས་ད་གཟོད་འཐོབ་ཏུ་
མེད། བ་ག་ཀློང་ཆེན་རབ་འབྱམས་སུ། ཡེ་ནས་མཐུ་རྩལ་ལྡན་པ་ལ། བསྒྲུབ་པས་ད་
གཟོད་འཐོབ་ཏུ་མེད། བ་ག་ཀློང་ཆེན་རབ་འབྱམས་སུ། ཡེ་ཤེས་ཆོ་འཕྲུལ་རང་བྱུང་
ལ། བསྒྲུབ་པས་ད་གཟོད་འཐོབ་ཏུ་མེད། བ་ག་ཀློང་ཆེན་རབ་འབྱམས་སུ། ཡེ་ཤེས་
རྩལ་གསུམ་རྫོགས་པ་ལ། བསྒྲུབ་པས་ད་གཟོད་འཇོབ་ཏུ་མེད། བ་ག་ཀློང་ཆེན་རབ་
འབྱམས་སུ། བསྒྲུབ་པའི་ཡེ་ཡོད་འབྲས་བུ་ལ། བསྒྲུབ་པས་ད་གཟོད་འཐོབ་ཏུ་མེད།
ཅེས་གསུངས་སོ། ༧ ། དེ་ནས་ཡང་སྟོན་པས་མཚན་མར་འཛིན་པ་རྣམས་ལ། མཚན་
མེད་རྣམ་པ་དགུ་གསུངས་པ། ༧ རིག་འཛིན་ས་ལ་གཤེགས་པས་སྡུག་བསྔལ་མཚན་
མ་མེད། གསས་མཁར་ཕྱག་རྒྱས་འདུལ་བའི་འཇིག་པའི་མཚན་མ་མེད། བོན་སྒོ་
585

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཐེག་རྒྱུད་ཐོས་པས་ཐེ་ཚོམ་མཚན་མ་མེད། འབྲས་བུ་ཨ་རུ་གྱུར་པས་སྐྱེ་བའི་མཚན་
མ་མེད། བདེ་ཆེན་སྙིང་པོ་ཐོབ་པས་སྡུག་བསྔལ་མཚན་མ་མེད། ཁམས་གསུམ་ཁྲོག་
བརླག་སྒྲོལ་བས་འཁོར་བའི་གཡེང་བ་མེད། འབྲས་བུ་སེམས་སུ་རྫོགས་པས་ཐོབ་
པའི་མཚན་མ་མེད། ཤེས་རབ་ཐབས་ལ་བརྟེན་པས་རྫས་ཀྱི་མཚན་མ་མེད། ཀློང་
ཆེན་ལམ་ལ་ཞུགས་པས་བགྲོད་པའི་མཚན་མ་མེད། ཞེས་གསུངས་སོ། ༧ །དེ་ནས་
ཡང་སྟོན་པས་མིང་ཚིག་ཡི་གེ་ལ་ཞེན་པའི་གཤེན་པོ་རྣམས་ལ། བ་ག་ཀློང་ཆེན་རབ་
འབྱམས་སུ། བརྗོད་དུ་མེད་པ་དགུ་གསུངས་པ། དངོས་པོ་མཚན་མ་མེད་པས་རྟག་
ཅེས་བརྗོད་དུ་མེད། འགྱུར་མེད་བོན་གྱི་སྐུ་ལ་ཆད་ཅེས་བརྗོད་དུ་མེད། སྣང་མེད་
དཔེ་རུ་འདས་པས་ཡོད་ཅེས་བརྗོད་དུ་མེད། ཡེ་ཤེས་འོད་དུ་གསལ་བས་མེད་ཅེས་
བརྗོད་དུ་མེད། གཟུང་འཛིན་ཡུལ་ལས་འདས་པས་སྣང་ཞེས་བརྗོད་དུ་མེད། ཐིག་
ལེ་དབྱིངས་ལ་རྫོགས་པས་སྟོང་ཞེས་བརྗོད་དུ་མེད། ཡེ་ཁེབས་གདེང་དུ་གྱུར་པས་ལྟ་
ཞེས་བརྗོད་དུ་མེད། ཡེ་ཁྱབ་ཆེན་པོར་གྱུར་པས་སྤྱོད་ཅེས་བརྗོད་དུ་མེད། ཡེ་གནས་
ཀློང་དུ་གྱུར་པས་སྒོམ་ཞེས་བརྗོད་དུ་མེད། ཅེས་གསུངས་སོ། །དེ་ནས་ཡང་སྟོན་པས་
ཁྱབ་གདལ་ཆེན་པོའི་ཀློང་ཆེན་དགུ་གསུངས་པ། བ་ག་ཀློང་ཆེན་རབ་འབྱམས་སུ།
གཤེན་རབ་ལྷ་ཡི་གསང་མཛོད་དུ། ཐམས་ཅད་འགྱུར་མེད་གཡུང་དྲུང་བོན། བ་ག་
ཀློང་ཆེན་རབ་འབྱམས་སུ། གཤེན་རབ་ལྷ་ཡི་གསང་མཛོད་དུ། ཐམས་ཅད་སྐྱེ་མེད་
གདོད་ནས་དག ། བ་ག་ཀློང་ཆེན་རབ་འབྱམས་སུ། གཤེན་རབ་ལྷ་ཡི་གསང་མཛོད་
དུ། ཐམས་ཅད་འཆི་མེད་སྐྱེས་ནས་བརྩན། བ་ག་ཀློང་ཆེན་རབ་འབྱམས་སུ། གཤེན་
རབ་ལྷ་ཡི་གསང་མཛོད་དུ། འདི་ལྟར་སྣང་མེད་དཔེ་ལས་འདས། བ་ག་ཀློང་ཆེན་
རབ་འབྱམས་སུ། གཤེན་རབ་ལྷ་ཡི་གསང་མཛོད་དུ། ལྟ་བ་གདེང་ཆེན་རྟོགས་པ་
སྟེ། བ་ག་ཀློང་ཆེན་རབ་འབྱམས་སུ། གཤེན་རབ་ལྷ་ཡི་གསང་མཛོད་དུ། སྤྱོད་པ་
586

སེམས་སྡེ། སྡོང་པོ་དགུ་འདུས་ལྟ་བའི་རྒྱུད། ༼ཟ༽
གང་ཤར་རྣམ་པར་དག །བ་ག་ཀློང་ཆེན་བར་འབྱམས་སུ། གཤེན་རབ་ལྷ་ཡི་གསང་
མཛོད་དུ། མཛད་སྤྱོད་ཕྲིན་ལས་ལྷུན་གྱིས་གྲུབ། བ་ག་ཀློང་ཆེན་རབ་འབྱམས་
སུ། གཤེན་རབ་ལྷ་ཡི་གསང་མཛོད་དུ། དམ་ཚིག་ཡེ་སྲུང་བསྲུང་མེད་དག །བ་ག་
ཀློང་ཆེན་རབ་འབྱམས་སུ། གཤེན་རབ་ལྷ་ཡི་གསང་མཛོད་དུ། གསལ་ཁྱབ་ཐིག་ལེ་
དབྱིངས་ལ་རྫོགས། ཞེས་གསུངས་སོ། །ལྟ་བ་སྡོང་པོ་དགུ་འདུས་ཀྱི་རྒྱུད་ལས། རབ་
འབྱམས་ཀློང་གི་ལེའུ་སྟེ་བརྒྱད་པའོ།། །།
༧ དེ་ནས་ཡང་སྟོན་པས་ལྟ་བ་དབྱིངས་ཀྱི་ངང་དགུ་གསུངས་པ། ཐམས་ཅད་
མཁྱེན་ལས་རང་བྱུང་ཀུན་གྱི་ཀློང་། ཇི་བཞིན་མ་བཅོས་ཡེ་ཤེས་བྱེད་པ་མེད། སྟོང་
པ་སྣང་གསལ་ཕྱོགས་མེད་རབ་འབྱམས་ཀློང་། རང་བྱུང་ཡེ་ཤེས་སེམས་ཀློང་མཁའ་
རུ་ཡངས། ཡང་དག་མ་བསླད་གསས་མཁར་རང་བཞིན་དག །མ་བཅོས་དབྱིངས་
ལས་རིག་པའི་སྙིང་པོ་བྱུང་། ཡེ་ཤེས་མ་སྒྲིབ་ངང་གིས་ལྷུན་གྱིས་གྲུབ། གཉིས་མེད་
མཉམ་པས་ཉོན་མོངས་ཀ་ནས་དག །ཀུན་ལ་རོལ་པས་ཁམས་གསུམ་མངོན་སངས་
རྒྱས། ཞེས་གསུངས་སོ། ༧ །དེ་ནས་ཡང་སྟོན་པས་བྱང་ཆུབ་སེམས་ལྟ་བའི་རྩལ་དགུ་
གསུངས་པ། ངང་དང་རང་བཞིན་བདག་ཉིད་ཆེན་པོ་ལས། མི་གཡོ་མཉམ་གསལ་
སེམས་ཀྱི་ཉི་མ་ཤར། ཕྱི་ནང་ཡུལ་ཞེས་རི་ལུང་མེད་པར་གསལ། གསས་མཁར་
ཀུན་ལ་ཡེ་ཤེས་མེ་ཆེན་འབར། ཡེ་ནས་འོད་འབར་ཀུན་གཞི་དབལ་འབར་བས། ཞེ་
སྡང་མེ་བསད་བསམ་པ་ཅིར་མི་དམིགས། ང་རྒྱལ་མཁར་ཕབས་བརྗོད་མེད་ངང་
ལ་མཉམ། འདོད་ཆགས་མཚོ་སྐེམས་ཞེན་པ་གཏིང་ནས་བཟློག །འཕྲག་དོག་སྒོ་
བཅད་བདེ་ཉམས་བོན་གྱི་ལམ། གཏི་མུག་འཐོམ་བསལ་ཡེ་ཤེས་འོད་དུ་འབར། ཞེས་
གསུངས་སོ། ༧ ། དེ་ནས་ཡང་སྟོན་པས་གསས་མཁར་ལས་དབྱིངས་རང་བཞིན་དགུ་
གསུངས་པ། ཀུན་གཞི་རང་གསལ་བདེ་འབྱམས་སེམས་ཀྱི་འོད། འོད་ཟིལ་བདུད་
587

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
རྩི་འཁོར་བའི་གཏིང་དུ་གསལ། བདུད་རྩིའི་རྒྱ་མཚོ་སྣང་སྲིད་དབྱིངས་སུ་བསྐྱིལ།
མཁའ་ཀློང་མ་ལུས་ཀུན་གཞི་དབྱིངས་སུ་ཐིམ། སྣང་སྲིད་མཚན་མ་ཡེ་ཤེས་ངང་ལས་
གསོས། ཅིར་སྣང་སྲིད་ལས་བདེ་བ་ཆེན་པོ་བསྐྱེད། གཉིས་མེད་ཀུན་མཉམ་བདལ་
པ་ཆེན་པོར་འདུས། འདུས་པ་ཉིད་ལ་མ་རྫོགས་གཞན་ན་མེད། ཞེས་གསུངས་སོ། །
༧ དེ་ནས་ཡང་སྟོན་པས་ལྟ་བ་དབྱིངས་ཀྱི་རྒྱུན་དགུ་གསུངས་པ། གཞན་དུ་གཡོ་
བ་མེད་པས་དགོངས་པ་རྒྱུན་མི་འཆད། དབྱིངས་ལ་དབྱེ་བ་མེད་པས་སྙིང་རྗེ་རྒྱུན་
མི་འཆད། ཡེ་ཤེས་ཀློང་དུ་གྱུར་པས་ཏིང་འཛིན་རྒྱུན་མི་འཆད། རྟོགས་པ་ཀློང་དུ་
གྱུར་པས་ཡོན་ཏན་རྒྱུན་མི་འཆད། བྱུང་ཚོར་རང་ལ་རྫོགས་པས་ལྷག་མཐོང་རྒྱུན་མི་
འཆད། དམིགས་མེད་གཡོས་པ་མེད་པས་སྒོམ་པ་རྒྱུན་མི་འཆད། རིག་པ་ཁོང་ནས་
ཤར་བས་ཡེ་ཤེས་རྒྱུན་མི་འཆད། སྣང་ལ་རང་བཞིན་མེད་པས་ཕྱག་རྒྱ་རྒྱུན་མི་འཆད།
བདག་དང་བདག་ཏུ་མ་བྱས་དངོས་གྲུབ་རྒྱུན་མི་འཆད། ཅེས་གསུངས་སོ། ༧ །དེ་
ནས་ཡང་སྟོན་པས་ལྟ་བ་དབྱིངས་ཀྱི་དམར་ཐག་དགུ་གསུངས་པ། བརྗོད་བཅོས་
རྩོལ་མེད་གསས་མཁར་ལྷ་གནས་སུ། སྔ་འདས་ཕྱི་གཤེགས་གཤེན་པོ་ཀུན་འདས་
པས། སྐྱེ་མེད་དབྱིངས་སུ་གཤེགས་པར་དམར་ཐག་བཅད། རྒྱལ་བ་གཤེགས་བཞིན་
རིག་འཛིན་ཀུན་གཤེགས་པ། བརྗོད་མེད་གནས་སུ་གཤེགས་པར་དམར་ཐག་བཅད།
སྔ་རྫོགས་ཕྱི་རྫོགས་རྫོགས་པ་ཆེན་པོ་རུ། མ་བཅོས་གནས་སུ་རྫོགས་པར་དམར་ཐག་
བཅད། དག་བྱེད་དག་པ་མེད་དེ་རང་དག་ལྷུན་གྲུབ་པར། རྩོལ་བྲལ་གནས་སུ་དག་
པར་དམར་ཐག་བཅད། འདས་དང་མ་འདས་མེད་དེ་བྱུང་བ་ཁ་འདས་པས། མ་
གཡོས་གནས་སུ་འདས་པར་དམར་ཐག་བཅད། ཤི་དང་མ་ཤི་མེད་དེ་གསས་མཁར་
ནམ་མཁའ་རུ། འོད་གསལ་གནས་སུ་ཐིམ་པར་དམར་ཐག་བཅད། དོག་མེད་ཡུལ་
ན་གཟུགས་མེད་སྐུ་གནས་པ། རྟག་ཏུ་གཡུང་དྲུང་སྐུ་རུ་སངས་རྒྱས་པར། དབྱིངས་
588

སྡོང་པོ་དགུ་འདུས་ལྟ་བའི་རྒྱུད།
སེམས་སྡེ།
ཤེས་རྫོགས་སུ་གནས་པར་དམར་ཐག་བཅད། རང་བཞིན་མེད་པས་མ་འགགས་
སྟོང་པའི་གསུང་། གསང་སྒོ་མ་འགགས་མཁྱེན་པར་སངས་རྒྱས་པར། མཁའ་གསལ་
གནས་སུ་བཞག་པར་དམར་ཐག་བཅད། ཐུགས་སུ་གདལ་པས་ཡེ་ཤེས་ཆེན་པོའི་
ཐུགས། སེམས་ཉིད་དབྱིངས་སུ་ཐམས་ཅད་སངས་རྒྱས་པར། ཀློང་ཁྱབ་གནས་སུ་
བཞག་པར་དམར་ཐག་བཅད། བཅད་ཙམ་ཉིད་ན་གཅད་གཅོད་མཚན་མ་མེད།
ཅེས་གསུངས་སོ། ༧ །དེ་ནས་ཡང་སྟོན་པས་གསུངས་པ། ང་ཡིས་བསྟན་པ་ཡོངས་
རྫོགས་འདི། ཀ་དག་ལྷུན་རྫོགས་གཉིས་མེད་ཀྱང་། མཁའ་ཀློང་དབྱིངས་དང་གསུམ་
དུ་འདུས། ཡེ་ཁྱེབས་ཡེ་ཁྱབ་ཡེ་གནས་གསུམ། མཁའ་ཀློང་དབྱིངས་དང་གསུམ་དུ་
འདུས། མ་གཡོས་མ་བཅོས་བདག་ཉིད་གསུམ། མཁའ་ཀློང་དབྱིངས་དང་གསུམ་
དུ་འདུས། མི་གཡོ་མཉམ་པ་གསལ་བ་གསུམ། མཁའ་ཀློང་དབྱིངས་དང་གསུམ་དུ་
འདུས། སྟོང་དང་གསལ་དང་སྣང་བ་གསུམ། མཁའ་ཀློང་དབྱིངས་དང་གསུམ་དུ་
འདུས། སྐུ་དང་གསུང་དང་ཐུགས་དང་གསུམ། མཁའ་ཀློང་དབྱིངས་དང་གསུམ་ལ་
འདུས། བརྗོད་མེད་མ་བཅོས་རྩོལ་བྲལ་གསུམ། མཁའ་ཀློང་དབྱིངས་དང་གསུམ་དུ་
འདུས། དེ་རྣམས་བྱང་ཆུབ་སེམས་ལ་རྫོགས། རྫོགས་པ་ཉིད་ལ་མཚན་བརྗོད་མེད།
ལྟ་བ་སྡོང་པོ་དགུ་འདུས་འདི། གནས་རིགས་ལས་སྣང་མ་དག་པར། ཆུ་སྲིན་པིར་གྱི་
གྲེ་བ་རུ། ནོར་བུ་རིན་ཆེན་ཆུད་པ་ལྟར། བསྐལ་པར་དུ་ནི་ཤོར་མི་བྱ། གནས་རིགས་
ལས་སྣང་དག་པ་ལ། ནན་ཏན་གསང་བས་བསྟན་པར་བྱའོ། །ཞེས་གསུངས་ནས་
མཉམ་པའི་ངང་ལ་བཞུགས་སོ། ། དེ་ནས་འཁོར་རྣམས་ཀྱིས་དགའ་གདུང་མོས་པའི་
སེམས་ཀྱིས་བསྟོད་པ། ༧ སྐུ་ཀུན་སྣང་ཁྱབ་པ་ཨེ་མ་ཧོ། གསུང་གཤེན་ལྷ་དཀར་པོ་
1མཨ་ལ་ལ་ཧོ། ཐུགས་ཀུན་ཏུ་བཟང་པོ་སྨར་ཞི་ཧྲུན། ཞེས་བསྟོད་དོ། །བྱང་ཆུབ་སེམས་
དཔའ་ཐམས་ཅད་རྫོགས་པའི་ཀློང་། སྡོང་པོ་དགུ་འདུས་ལྟ་བའི་རྒྱུད་ཆེན་ལས། ལྟ་
589

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བ་གདར་བཅད་པ་ཡི་ལེའུ་སྟེ་དགུ་པ་རྫོགས་སོ།། །།
༧ ལྟ་བ་སྡོང་པོ་དགུ་འདུས་ལ། སྟོད་ན་ལེའུ་སུམ་བརྒྱ་དྲུག་ཅུ་ཡོད། བར་དུ་ལེའུ་
སུམ་བརྒྱ་དྲུག་ཅུ་ཡོད། སྨད་ན་སྡུད་པའི་མདོ་དགུ་ཡོད། བཟུང་གྲངས་སུམ་བརྒྱ་
དྲུག་ཅུ་ཡོད། ཆ་ལག་ཟུར་བརྡེག་ལེའུ་བཞི་ཡོད།
༧ རྒྱུང་ཡར་བླ་ཆེན་ཁོད་སྤུངས་བདག །ཀུན་བཟང་བདག་ཞལ་བཀའ་ཐོབ་ནས།
རྟོགས་སྤྱོད་སྒོམ་པའི་དངོས་གྲུབ་ཏུ། མངོན་ཤེས་ཚེ་ཡི་རིག་འཛིན་ཐོབ། ཡི་དམ་ལྷ་
དང་ཁོད་སྤུངས་གཉིས། ཉ་དང་བཅོ་བརྒྱད་ཟླ་བ་ལྟར། ཆུ་མཉམ་ཞེང་མཉམ་ཁྱབ་
མཉམ་ཡང་། བཅོ་བརྒྱད་ཉ་ཆེན་མ་ཡིན་ལྟར། ད་དུང་མངོན་པར་སངས་མ་རྒྱས།
བོན་གྱི་བསྟན་པ་མཐར་རྒྱས་ཕྱིར། ད་སྟེ་གདུང་བརྒྱུད་བཅུ་དྲུག་ན། ཁོད་སྤུངས་
དྲན་པ་ནམ་མཁར་འགྱུར་རོ། །ཞེས་རྒྱུང་མུ་ཁོད་ཀྱིས་གསུངས་སོ། །སྨར་གྱེར་རྒྱུང་
བསྲུབས་ཀྱི་བཀའ་གཏེར། རྨ་ལ་སེག་གིས་གཏུག་གོ །བདག་དང་རྒྱུ་སྦྱོར་ཡོན་བདག་
འགྲོ་བ་ཀུན། སྐྱེ་བའི་ཕྲེང་བར་གང་དུ་བོན་ཉིད་ལ། རྩེ་གཅིག་མོས་གུས་འདུ་འབྲལ་
མེད་པ་ཡི། སྡོང་པོ་དགུ་འདུས་ཐེག་ཆེན་རྒྱུད་སྤྱོད་ཤོག །ཅེས་ཡང་སྟོན་གྱི་ཕྱག་དཔེ་
ལྟར་བཤུས་ལགས། བསྟན་པའི་ཡང་རྩེ་གསང་སེམས་ལྟ་བའི་རྒྱུ། བསྟན་པ་ཉམས་
གསོ་ཕྱོགས་བཅུར་རྒྱས་ཕྱིར་དུ། བསྟན་འཛིན་རྣམ་དག་མཆོག་གིས་པར་སྤེལ་བས།
བསྟན་འགྲོའི་རྒུད་པ་སླར་གསོའི་བཀྲ་ཤིས་ཤོག །
590

གསས་མཁར་གཡུང་དྲུང་ཡེ་ཁྱེབས་ལྟ་བའི་
རྒྱུད་ཅེས་བྱ་བ་བཞུགས་སོ། །
༄༅། །སྟོན་པ་ཀུན་ཏུ་བཟང་པོ་རང་བྱུང་ངེས་པར་སྟོན་པའི་ལྷ་ལ་ཕྱག་འཚལ་
ལོ། །གཡུང་དྲུང་ཡེ་ཁྱེབས་མ་ལུས་རྫོགས་པ་ཆེ། ལྷུན་གྲུབ་མི་འགྱུར་དབྱིངས་ཀྱི་
འོག་མིན་ན། སྟོན་པ་ཀུན་བཟང་ཐུགས་རྗེ་ཆེ་མངའ་བས། དབྱེར་མེད་ངོ་བོ་ཉིད་ཀྱི་
འཁོར་རྣམས་ལ། དེ་ཚེ་དོན་དམ་ངེས་པར་ཡང་དག་བཀའ། རང་བཞིན་རིག་པའི་
ཚིག་དང་ཡི་གེས་བཤད། ལུང་གི་རྒྱལ་པོ་དོན་དམ་ངེས་པའི་གསུང་། མི་འགྱུར་ཁྱབ་
བརྡལ་ནམ་མཁའི་ངང་ཚུལ་ཅན། ཡོན་ཏན་ཀུན་འབྱུང་ངེས་དོན་སྟོན་པའི་ལམ།
ཀུན་གྱི་གཞི་གྱུར་ཡེ་ཕྱིར་བླ་མའི་བོན། མན་ངག་བཅུད་འདུས་ལྷུན་རྫོགས་རོལ་པ་ཆེ།
ཐུགས་ཀྱི་ཉིང་ཁུ་བླ་མེད་ཡང་རྩེའི་གཏེར། གསལ་བའི་སྙིང་པོ་ནོར་བུ་རིན་པོ་ཆེ། ཡེ་
ནས་རྨད་བྱུང་བདུད་ལས་རྒྱལ་བའི་འདའ། ཅིར་སྣང་གང་མེད་གཏིང་དཔག་བརྟག་
པར་དཀའ། གང་གིས་མི་ཕེབས་གང་ལ་ལྡོག་མི་ཚོལ། སྐལ་ལྡན་དད་ཆེ་ཡང་རབ་
བློ་ཅན་གྱིས། འདི་ལ་མོས་ཐོས་ངང་ལ་གནས་གྱུར་ན། བྱང་ཆུབ་སེམས་སུ་དག་ཅིང་
ཀུན་གྲོལ་ནས། ཡེ་སངས་མངོན་དུ་གྱུར་པའི་འབྲས་བུ་འཐོབ། ཁུངས་དོན་བསྟན་པ་
སྟེ་དང་པོའོ།། །།
༧ གདོད་ནས་ཀ་དག་ལྷུན་གྲུབ་འདུས་མ་བྱས། སྐྱེ་མེད་འགག་མེད་གསས་
591

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཁར་སྙིང་པོ་ནི། བདེ་བར་གཤེགས་པ་འགྲོ་བའི་རྒྱུད་དག་ལ། བཟང་ངན་མེད་
འགྱུར་གཡུང་དྲུང་རི་རབ་སྙིང་པོ་རྫོགས། བརྟན་ལ་མི་འགྱུར་འབྱུང་བའི་སྙིང་པོ་
ཉིད། ཕ་རོལ་དཔུང་འཇོམས་རི་བོ་ཆེན་པོ་སྐྱེད། དཔེའི་གཡུང་དྲུང་བསྟན་པའི་ལེའུ་
སྟེ་དང་པོའོ། ། །
༧ བསྟན་པའི་གཡུང་དྲུང་ཡེ་ཁེབས་རྫོགས་པ་ཆེ། གསལ་སྟོང་འགྱུར་མེད་ནམ་
མཁའི་ངང་ཚུལ་ཅན། བསྐལ་པར་འཁྲུགས་ཀྱང་ནམ་ཡང་འགྱུར་བ་མེད། སྲིད་པར་
འཁྱམས་ཀྱང་སེམས་ལ་སྐྱེ་ཤི་མེད། འབྱུང་བ་འགྱུར་ཡང་རིག་པའི་དབྱིངས་མི་ཉམས།
ཕྱི་ནང་ཐེག་པའི་དོན་ལ་ཞེན་པའི་མཐའ། གོལ་སྒྲིབ་ཤན་ཕྱེ་ཀ་དག་ལྷུན་གྲུབ་ཏུ། མི་
དམིགས་མཉམ་པ་ཉིད་དུ་མངོན་སངས་རྒྱས། དོན་གྱི་གཡུང་དྲུང་བསྟན་པའི་ལེའུ་
སྟེ་གཉིས་པའོ།། །། །
༧ གཡུང་དྲུང་ཡེ་ཁེབས་མ་ལུས་ལུས་པ་མེད། རང་བྱུང་ཡེ་ཤེས་རིག་པའི་སྙིང་
པོ་ཉིད། སྒོམ་དུ་མེད་ཅིང་ཡེངས་མེད་བསྟན་པ་རུ། བོན་ཉིད་དབྱིངས་སུ་འགྱུར་བ་
མེད་པར་གཞག །འཁྲུལ་རྟོག་འགོ་གནོན་ཡེ་ཤེས་དྲོད་རྟགས་སྐྱེད། ཐིག་ལེ་ཆེན་
པོའི་དབྱིངས་སུ་མངོན་སངས་རྒྱས། རྟགས་ཀྱི་གཡུང་དྲུང་བསྟན་པའི་ལེའུ་སྟེ་གསུམ་
པའོ།། །།
༧ སོ་སོ་སྐྱེ་བོ་མུ་སྟེགས་འཁྲུལ་པའི་ལམ། དུག་ལྔ་ཁ་ཚང་འཁྲུལ་པ་ཕྲ་རགས་སྐྱེད།
རིག་པའི་ཡེ་ཤེས་མ་རིག་འཁྲུལ་པ་ཡིས། གཟུང་འཛིན་འཁྲུལ་པའི་ལས་ལ་བག་
ཆགས་བརྟས། ཕྱིན་ཅི་ལོག་བཞིའི་རྒྱ་མདུད་དམ་པོས་བསྡམ། གདུང་བས་བདག་
གིར་འཛིན་པ་དངོས་སུ་བྱེད། རྟག་པར་འཛིན་པ་འཁོར་བའི་སེམས་ཅན་ཡིན། གང་
ཟག་བདག་ཉིད་རྟག་པར་འཛིན་པ་དང་། ངོ་བོ་ཉིད་ལ་རྒྱུ་རུ་འདོད་པ་དང་། པས་ལས་
592

སེམས་སྡེ། ། གཡུང་དྲུང་ཡེ་ཁྱེབས་ལྟ་བའི་རྒྱུད།
དང་བྱེད་པ་རྒྱུ་རུ་འདོད་པ་དང་། ཕྱ་འམ་དབང་ཕྱུག་རྒྱུ་རུ་འདོད་པ་རྣམས། མུ་
སྟེགས་རྟག་པར་འཛིན་པའི་ལྟ་བ་ཡིན། གང་ཟག་བདག་ཉིད་ཆད་ལྟ་བ། ཚེ་ལ་སྔ་
ཕྱི་མེད་པ་དང་། ལས་ལ་རྒྱུ་འབྲས་མེད་པ་དང་། ཡོན་ཏན་སྐྱོན་ལ་དྲེགས་པ་རྣམས།
ཆད་པར་འཛིན་པའི་ལྟ་བ་ཡིན། སོ་སོ་སྐྱེ་བོ་མུ་སྟེགས་འཁྲུལ་པར་བསྟན་པའི་སྐབས་
ཏེ་བཞི་པའོ།། །།
༧ བོན་ཉིད་དབྱིངས་ལ་སྐྱེ་འགག་གཉིས་སུ་མེད། གཞི་ཉིད་སོ་སོར་མ་ཕྱེ་ཐ་མི་
དད། རིག་པས་ས་འཛིན་ཉོན་མོངས་གནས་སུ་དག །ཞར་སྐྱེ་ཞར་འགོག་འཁྲུལ་པ་
རིག་པར་གྲོལ། རང་བྱུང་རིག་གསལ་འཁོར་བ་མྱ་ངན་སངས། ཕྱི་སྣོད་འབྲེལ་པས་
བྱ་བའི་བོན་འདི་ཡང་། འཇིག་ཆགས་སྟོང་གནས་བསྐལ་སྲིད་མཐའ་ལས་གྲོལ། ནང་
བཅུད་སྒོས་ཀྱིས་བསྡུས་པའི་བོན་འདི་ཡང༌། སྐྱེ་རྒ་ན་འཆི་སྐྱེ་འགག་མཐའ་ལས་གྲོལ།
རིག་པ་དུས་གསུམ་འགྱུར་མེད་ཀློང་ལ་གྲོལ། ཀུན་གྲོལ་འདི་ཉིད་བོན་ཉིད་མཉམ་
པའི་ལུང་། རིག་པའི་ཡེ་ཤེས་སྐྱེ་ཞིང་དབྱེ་བ་མེད། རྟག་ན་རྟག་ཏུ་བས་ཏེ་གཡུང་
དྲུང་སྐུ། གསལ་སྟོང་འགྱུར་བ་མེད་པ་ཉིད་དུ་གནས། མེད་པ་མ་ཡིན་རིག་པའི་
སྙིང་པོ་ཅན། ཆད་ན་ཆད་དུ་བས་ཏེ་བོན་ཉིད་དབྱིངས། སྟོང་ཟད་མཐར་མེད་ནམ་
མཁའི་ངོགས་ལྟར་གནས། རིག་པ་རང་སོར་གནས་པ་ཡེ་ཁེབས་ལུང་། མཉམ་པའི་
ལུང་སྟེ་ལྔ་པའོ།། །། །
༧ མཉམ་ཉིད་མི་གཡོ་ཡེ་སངས་རྒྱས། སྣོད་བཅུད་འཁོར་བས་བསྡུས་པའི་བོན།
ཡེ་ནས་ལྷུན་གྲུབ་བྱང་ཆུབ་སེམས། རྟག་ཆད་མཐའ་བྲལ་ཀ་ནས་དག །རང་བཞིན་
ཡེ་དག་གཡུང་དྲུང་སེམས། མི་སྐྱེ་མི་འགག་ཅིར་མི་དམིགས། ང་བདག་འཛིན་པ་
འཁྲུལ་པའི་ལམ། འཛིན་མེད་ཡེ་སངས་རྒྱས་པའི་མཆོག །སྤྲོས་པའི་མཐའ་ལས་གྲོལ་
བར་གནས། ངོ་བོ་ཉིད་དུ་མངོན་སངས་རྒྱས། སྐྱེ་འགག་མེད་པའི་གཡུང་དྲུང་སྟེ་
593

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དྲུག་པའོ།། །།
༧ རྟོག་སེལ་ཐབས་ཀྱི་ཐེག་པ་དག་ལ་ནི། ཉོན་མོངས་འཁྲུལ་པའི་སྣང་བ་སྣ་
ཚོགས་ལ། ཕན་གདག་ཕྱི་ནང་བར་གསུམ་དེ་ལ་ཕྱིའི། རྟོག་སེལ་གཏོ་ཆེན་སུམ་བརྒྱ་
དྲུག་ཅུ་དང་། དཔྱད་ཀྱི་བྱེ་བྲག་བཞི་བརྒྱ་རྩ་བཞི་ཡིས། ནད་དང་གདོན་ལས་གྱུར་
པ་ཐམས་ཅད་སེལ། ཐོག་མར་བྱ་བྱེད་བར་དུ་ཕན་གདགས་དང༌། ཐ་མར་བཟློག་
ཅིང་བཅོས་སུ་ཡོད་པ་ཡིས། ལ་ཁའི་སོ་ཕ་བཞིན་དེ་གྲོས་ཀྱི་ཕུལ། བར་གྱི་རྟོག་སེལ་
གྱེར་བཞི་སྐད་གཅོང་དགུ། གཏང་རག་བཞི་བཅུ་རྩ་གཉིས་བརྡ་ཐབས་བསྟུན། སྣང་
ཞིང་སྲིད་པའི་ལྷ་འདྲེ་ཡས་དང་ཐག ། ལྷ་སྲིན་མཚམས་སུ་གཡུང་དྲུང་སྐོས་ཤིང་
བཙུགས། སྔ་ཕྱི་བར་གྱི་བུ་ལོན་ལན་ཆགས་སེལ། འཆོས་ཀྱིན་འདོན་པ་སྐྱེ་འགག་
མཐའ་རུ་རྟོགས། ཚོང་འདུས་ལོ་ཙ་བཞིན་དུ་རག་ལས་སོ། །ནང་གི་རྟོག་སེལ་ཤི་
ཐབས་བརྒྱད་ཅུ་གཅིག །འདུར་སྒོ་བཞི་དང་འདུར་ཐབས་སུམ་བརྒྱ་དང་། དྲུག་ཅུར་
ལྡན་ཅིང་ཐུགས་རྗེ་ཐབས་མཁས་པས། གསོན་གཤིན་མཚམས་ན་ངེས་པའི་བརྡ་དོན་
སྦྱོར། བག་ཆགས་སྒྲིབ་སེལ་འཁོར་བའི་མྱ་ངན་སེལ། བསྐལ་སྲིད་བླ་ཡིད་སེམས་དང་
གསུམ་དུ་རྟོགས། རྨི་ལམ་མདངས་བཞིན་སྣང་ལ་རང་བཞིན་མེད། རྟོག་པ་སེལ་
བའི་སྐབས་ཏེ་བདུན་པའོ།། །། །
༧ དུས་གསུམ་འགྱུར་མེད་གཡུང་དྲུང་བོན་གྱི་དབྱིངས། མ་རྟོགས་རྨོངས་པ་སྒྱུ་
མའི་ཤ་མིག་ཅན། འཁྲུལ་པའི་བློ་ཡིས་ཐོག་མ་ཐ་མར་འཛིན། མྱ་ངན་འདས་པ་བདེ་
ཆེན་དོན་མ་མཐོང་། ལས་ཀྱི་དབང་གིས་ཕན་དང་གནོད་པར་བལྟ། བླ་མེད་ཕྱིན་
པའི་འབྲས་བུ་མི་འཐོབ་སྟེ། དུས་གསུམ་འགྱུར་མེད་གཡུང་དྲུང་ངང་ལས་འཁྲུལ།
ཡང་དག་བྱང་ཆུབ་སེམས་ཀྱི་དོན་ལ་སྒྲིབ། གཡོ་ཟོག་གྲོས་ཀྱིས་འཁོར་བར་ལྟུང་བར་
ངེས། ༧ འཕོ་འགྱུར་མེད་པ་གཡུང་དྲུང་བོན་གྱི་དབྱིངས། འཁྲུལ་པའི་དབང་གིས་ལྷ་
594

གཡུང་དྲུང་ཡེ་ཁྱེབས་ལྟ་བའི་རྒྱུད།
སེམས་སྡེ།
དང་འདྲེ་རུ་བཟུང༌། ཐམས་ཅད་མཉམ་པ་ཉིད་དུ་མ་རྟོགས་པས། ལན་པས་སྲོག་
བཅད་འཁོར་བའི་ལྷ་འདྲེ་མཆོད། སྣང་ཞིང་སྲིད་པ་ཀུན་རྫོབ་སྒྱུ་མ་ལ། སྒྱུ་མས་སྒྱུ་
མ་བསླུ་བ་སྙིང་རེ་རྗེ། ༧ སྐྱེ་འགག་མེད་པ་གཡུང་དྲུང་བོན་གྱི་དབྱིངས། མ་རྟོགས་
འཁྲུལ་པས་སྐྱེ་འཆི་བརྡ་སྤྲོད་མཁན། སེམས་ཉིད་སྐྱེ་འཆི་མེད་པར་མ་རྟོགས་པར།
འཁོར་བའི་གནས་ན་འཁོར་བའི་གདུང་བ་ཡི། མྱ་ངན་གཞེན་འདེབས་བག་ཆགས་
སྒྲིབ་པ་གསོག །འདུར་གཤེན་ཐུགས་རྗེའི་སྟོབས་དང་མི་ལྡན་པར། དོན་ལ་མི་རྟོགས་
༼བརྟོན་༽ཚིག་ལུས་རྒྱས་བསྟར་བས། གཤིན་ལ་མི་ཕན་ལོག་སེམས་དྲེགས་པ་སྐྱེ། ལོང་
བས་ལོང་བ་ཁྲིད་པ་སྙིང་རེ་རྗེ། སྐྱེ་འགག་མེད་པ་བྱང་ཆུབ་ངང་ལས་འཁྲུལ། བདེ་བ་
བྱང་ཆུབ་སེམས་ཀྱི་དོན་ལ་སྒྲིབ། དེ་ལ་མཐོ་རིས་རེ་བ་རྨོངས་པ་ཡིན། གཉིས་སུ་མེད་
པའི་ལུང་སྟེ་བརྒྱད་པའོ།། །།
༧ ཡང་དག་བོན་ཉིད་དོན་ཆེན་འདི། རང་རིག་ཡེ་ཤེས་སྤྱོད་ཡུལ་ལས། གཟུང་
འཛིན་གཉིས་སུ་སྣང་བ་མིན། ཡེ་ནས་ལྷུན་གྱིས་རྫོགས་པའི་ངང་། མཉམ་པའི་རྒྱལ་
པོ་བོན་ཉིད་སྐུ། ཡེ་སངས་རྒྱས་པའི་སྤྱོད་ཡུལ་ལ། སོ་སོར་མ་ཡིན་ཐིག་ལེར་ཞོག །
ངང་ལ་གནས་ཤིང་གཡུང་དྲུང་ལ། རིག་པ་ཤེས་བཞིན་བྱ་ར་བཏང་། ཐོགས་མེད་
གསལ་བའི་མར་མེ་ལ། ངང་གིས་མི་གཡོ་མི་རྨུགས་ཤིང་། སེམས་ཉིད་ཀློང་ནས་རིག་
པ་ཤར། ཀ་དག་ཆེན་པོ་གདེང་དང་ལྡན། རྣམ་གྲོལ་ལྕེ་ཡི་དབང་པོས་ཀྱང་། འདི་ལ་
བརྗོད་དུ་རྡུལ་ཙམ་མེད། ཡོངས་ལ་ཁྱབ་གདལ་ཅིར་མི་དམིགས། མཐའ་དང་བྲལ་
བའི་ངོ་བོར་གནས། དམིགས་སུ་མེད་པའི་གཡུང་དྲུང་སྟེ་དགུ་པའོ། །། །
༧ སྒྲིབ་སེལ་ཚད་མེད་ཐེག་པ་ཉིད། ཡུལ་ནི་མི་རྟག་སྒྱུ་མ་ལ། ཤེས་པ་ཐོག་མ་ཐ་
མ་ཅན། སྔོན་དུ་འཁྲུལ་བའི་རྒྱུ་ཡོད་པས། བར་དུ་དཀའ་བ་སྣ་ཚོགས་ཀྱིས། དགེ་
བཅུ་གཞུང་སྤྱད་སྦྱིན་པ་སྣ་ཚོགས་བཏང་། ཚད་མེད་བཞི་བསྒོམ་སྡིག་པ་བཅུ་པོ་
695

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྤངས། གཤེན་རབ་དཀའ་བའི་སྤྱོད་པ་རླབས་ཆེན་གྱིས། དྲོད་གཤེར་ལྡན་པའི་
དབེན་གནས་ཉམས་དགའ་བར། རྩི་ཤིང་གནས་ཁང་ནགས་ཚལ་འབུབ་པ་ལྟར། མེ་
ཏོག་འབྲས་བུའི་དགོས་འདོད་འབྱུང་བར་བྱེད། དེ་བཞིན་སྔོན་སྦྱངས་ད་ལྟར་སྒྲིབ་
སྤངས་པས། འཁོར་བར་མི་ལྟུང་ཐར་པའི་འབྲས་བུ་འཐོབ། ནམ་མཁའི་ཆར་བཞིན་
ཀུན་སྙོམས་འབྲས་བུ་སྨིན། སྒྲིབ་པ་སེལ་བའི་སྐབས་ཏེ་བཅུ་པའོ།། །།
༧ སྤང་བླང་གཉིས་སུ་མེད་པའི་བྱང་ཆུབ་སེམས། དགེ་སྡིག་གཉིས་སུ་སྤྱོད་པ་
འཁྲུལ་པའི་ལམ། བོན་ཉིད་དབྱིངས་ནས་རང་བྱུང་རིག་པ་ཤར། སྐྱེ་མེད་འབྲས་བུ་
རྩལ་མེད་ལྷུན་ལ་རྫོགས། ཐོག་མཐའ་གཉིས་སུ་འཛིན་པ་ཉོན་རེ་མོངས། རང་བཞིན་
ཀ་དག་འབད་རྩོལ་མེད་པ་ལ། རྩོལ་སྒྲུབ་ཚི་ཆད་བྱ་བ་སྙིང་རེ་རྗེ། འདུ་འབྲལ་
གཉིས་མེད་བྱང་སེམས་དོན་མ་རྟོགས། དཀའ་བའི་སྤྱོད་པ་རང་འཁོར་ཉམ་ཐག་རྒྱུ།
གཤེན་ཆུང་དེ་ཡིས་བོན་ཉིད་གདེང་མ་རྟོགས། དུག་ལྔ་མ་སྤངས་རང་སར་གྲོལ་བའི་
བོན། ཐོག་མཐར་མི་འཛིན་ཐིག་ལེའི་ངང་ཚུལ་ཅན། ཀུན་གྲོལ་གཡུང་དྲུང་ཡེ་ཁེབས་
ངང་དུ་ཞོག །ཐོག་མཐའ་མེད་པའི་ལུང་སྟེ་བཅུ་གཅིག་པའོ།། །།
༧ ལྷུན་རྫོགས་ཆེན་པོ་སྤངས་བླང་མེད་པའི་མཆོག །རིན་ཆེན་གླིང་ནས་ས་རྡོ་
བཙལ་མི་རྙེད། ཡོད་ཅིང་རྟག་པ་ཐེར་ཟུག་མིན། རང་བཞིན་མེད་པར་ཀུན་ལ་ཁྱབ།
མེད་ཅིང་སྟོང་པ་རྒྱ་ཆད་མིན། ནམ་མཁའི་མཐའ་ལྟར་རྒྱ་མ་ཆད། རང་བྱུང་ནོར་བུ་
རིན་པོ་ཆེ། བསླད་ཅིང་བཅོས་པས་ར་རུ་འགྲོ། མ་བཅོས་མ་བསླད་ས་ལེ་སྦྲམ། སྣང་
བ་མེད་པའི་སྤྱོད་ཡུལ་འདི། བདག་གིས་བདག་ཉིད་མི་དམིགས་ན། གཞན་གྱིས་
དམིགས་པར་ག་ལ་འགྱུར། མ་དམིགས་པ་ཉིད་མཐའ་དང་བྲལ། ངང་ལ་གནས་
པ་བསམ་གཏན་ཡིན། བྱིང་རྨུགས་དབང་དུ་ཡོངས་མི་བཏང་། མཚན་མའི་རྟོག་
པ་ཟད་གྱུར་ནས། ལྷུན་གྲུབ་ཡེ་ཤེས་རང་ལས་འཆར། ཕྱི་ནང་ཡོན་ཏན་མ་ལུས་པ།
596

གཡུང་དྲུང་ཡེ་ཁྱེབས་ལྟ་བའི་རྒྱུད།
སེམས་སྡེ།
རང་བཞིན་རང་ལ་རྫོགས་པས་ན། གཞན་དུ་སྨོན་པའི་ཡུལ་མེད་དེ། འབྲས་བུ་ཕྱིས་
འཐོབ་རེ་དོགས་མེད། གཟའ་གཏད་མེད་པའི་བོན་ཉིད་ཡིན། རེ་དོགས་མེད་པའི་
གཡུང་དྲུང་སྟེ་བཅུ་གཉིས་པའོ། །། །
༧ ཉོན་མོངས་བག་ཆགས་སེལ་བའི་དྲང་སྲོང་ཉིད། སྡུག་བསྔལ་འཁོར་བའི་ཁྱིམ་
ནས་རབ་ཏུ་བྱུང༌། སོ་སོའི་གནས་བཟུང་ཉེ་དྲུང་འབྲེལ་ཐག་བཅད། འཇིག་རྟེན་མི་
རྟག་སྒྱུ་མའི་རང་བཞིན་ལས། གཅིག་པུར་གནས་དང་སྡེ་པར་གནས་པ་སྟེ། ཤེས་
རབ་དད་ཆེ་དག་པ་དྲང་སྲོང་པ། སྣོད་ཀྱི་འཇིག་རྟེན་གནས་སུ་གྲུབ་པ་འདི། ཤིན་
ཏུ་ཆ་ཕྲའི་རྡུལ་ལས་གྲུབ་པར་འདོད། དེ་ལ་གཉིས་ཏེ་གཅིག་ཏུ་འདོད་པ་དང་། སོ་
སོར་བྱེ་བྲག་དག་ཏུ་འདོད་པའོ། །གཟུང་བའི་ཡུལ་ལ་དོན་དམ་སྐད་ཅིག་མ། ཤེས་
རབ་སྟོབས་ཆུང་གཙང་མ་གཙུག་ཕུད་ཀྱིས། སྣང་སྲིད་སྣོད་བཅུད་འཁོར་བའི་བོན་
འདི་དག །ཕྱི་ནང་རྟེན་ཅིང་འབྲེལ་བའི་སྟོབས་ལས་བྱུང་། དེ་ཉིད་བཟློག་པས་མྱ་
ངན་འདའ་བར་ཤེས། ལུས་ངག་ཡིད་ཀྱི་ཉོན་མོངས་སྦྱང་བའི་ཕྱིར། ཕོ་ཁྲིམས་རྩ་བ་
བཞི་ཡིས་གཞི་བཟུང་ནས། ཡན་ལག་ཉིས་བརྒྱ་ལྔ་བཅུ་ཚང་བར་བསྲུང་། མོ་ཁྲིམས་
རྩ་བ་བརྒྱད་ཀྱིས་གཞི་བཟུང་ནས། ཡན་ལག་སུམ་བརྒྱ་དྲུག་ཅུ་གཙང་མར་བསྲུང༌།
དགེ་བསྙེན་དག་གིས་གཏན་ཁྲིམས་སྣ་ལྔ་བསྲུང༌། བསྙེན་གནས་ཕོ་མོས་དུས་ཁྲིམས་
ཡན་ལག་བརྒྱད། གཤེན་རབ་ལས་སྤྱོད་ཟབ་ཅིང་ཆ་ཕྲ་བས། ལུས་ངག་ཡིད་གསུམ་
འཁྲུལ་པའི་བག་ཆགས་སྦྱོང་། ཚད་མེད་བཞི་སྒོམ་ཕ་རོལ་ཕྱིན་བཅུ་སྤྱོད། ཆབ་རོམ་
དབང་ལ་ཐེབས་པ་ལྟ་བུ་ཡིས། བླ་མེད་འབྲས་བུ་བཞི་ལ་གནས་པར་འགྱུར། ཉོན་
མོངས་སེལ་བའི་སྐབས་ཏེ་བཅུ་གསུམ་པའོ།། །།
༧ དེ་ནས་ལྷུན་གྲུབ་མ་སྤངས་རྣམ་པར་དག །གཉིས་མེད་འགྱུར་བ་མེད་པའི་
བོན་སྐུ་ལ། ཕྱི་ནང་གཉིས་སུ་བྱེ་བ་འཁྲུལ་པའི་ལམ། ཡེ་ནས་ཀ་དག་བྱང་ཆུབ་
597

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སེམས་ཉིད་ལ། རྩ་བ་ཡན་ལག་སྡོམ་བསྲུང་དྲང་སྲོང་པ། རྣམ་རྟོག་སྐྱེ་བའི་རྒྱུ་སྟེ་
ཕྱིར་ལ་དམ། ངེས་པར་བསྲུང་དུ་མེད་པ་མ་ཤེས་འཁྲུལ། རང་དག་རང་གྲོལ་དོན་
ལ་མི་འཇོག་པར། ཁྲུས་དང་གཙང་སྦྲ་བྱེད་པ་ཉོན་རེ་མོངས། རང་འབྱུང་ལྷུན་
གྲུབ་འབྲས་བུ་རང་ལ་གནས། རྒྱུ་འབྲས་གཉིས་སུ་འཛིན་པ་སྙིང་རེ་རྗེ། ཀུན་གཞི་
མ་གཡོས་རྒྱ་མཚོ་ལྟ་བུ་ལ། རང་རིག་སྙིང་པོ་ཁྱབ་གདལ་ཉི་མ་ཤར། ས་ལེ་སང་
ངེ་ཕྱོགས་ཆ་ཀུན་དང་བྲལ། རང་ལ་རྫོགས་པས་མ་བཅོས་ལྷུན་ལ་གནས། འདོད་
དགུར་འགྱུར་བའི་ཡོན་ཏན་རིན་པོ་ཆེ། རེ་དོགས་མེད་པ་ནམ་མཁའི་མཐའ་དང་
མཉམ། ཕྱི་ནང་མེད་པར་བོན་གྱི་དབྱིངས་སུ་གཅིག །དངོས་མེད་གདོས་བྲལ་བྱང་
ཆུབ་སེམས་ཉིད་ཡིན། ཕྱི་ནང་མེད་པའི་ལུང་སྟེ་བཅུ་བཞི་པའོ། །། །
༧ གཟུང་འཛིན་མེད་པའི་ཡེ་དག་བྱང་ཆུབ་སེམས། རང་བྱུང་ཡེ་ཤེས་དབྱིངས་
ལས་གཡོ་བ་མེད། མཁའ་ལྟར་མཉམ་པ་ཀུན་གྱི་རེ་བ་སྐོང་། ལྷན་ནེ་ལྷང་ངེ་ལྷུན་
གྱིས་གྲུབ་པའི་ངང་། མ་བཅོས་སོ་ན་གནས་པ་ཡེ་རེ་བཞག །རྟོགས་ལྡན་དོན་ལ་
གནས་པ་བོན་གྱི་སྐུ། ཕྱོགས་རིས་མེད་པའི་ཁྱབ་གདལ་ཐུགས་རྗེ་ཅན། ཉི་མའི་
དཀྱིལ་འཁོར་ལྟ་བུ་གཟི་བརྗིད་ཆེ། སྤྱོད་པ་དགག་སྒྲུབ་མེད་པའི་ངང་ཚུལ་ཅན།
པད་མ་ལྟ་བུར་འདམ་གྱི་སྐྱོན་མ་གོས། རྩལ་མེད་འབྲས་བུ་ལྷུན་གྲུབ་ཆེན་པོ་ཉིད།
ཀུན་ཏུ་བཟང་པོ་རང་བྱུང་ཡེ་སངས་རྒྱས། རྣམ་དག་ལམ་ཆེན་བྱང་ཆུབ་སེམས་ཀྱི་
དབྱིངས། གཉིས་མེད་དོན་རྟོགས་འབྲས་བུ་རེ་དོགས་མེད། འདི་ལ་ཚིག་དང་ཡི་གེས་
མཚོན་དུ་མེད། ཕྱི་ནང་གཟུགས་འཛིན་དངོས་པོར་གང་རྟོགས་པ། བྱིས་པའི་བློ་ཅན་
འཁྲུལ་པའི་ལམ་པ་ཡིན། མ་རྟོགས་ཚིག་གིས་དོན་མཚོན་ཐབས་སུ་ཟད། གཟུང་
འཛིན་མེད་པའི་གཡུང་དྲུང་སྟེ་བཅོ་ལྔ་པའོ། ། །
༧ གཡུང་དྲུང་སེམས་དཔའི་ཐེག་པ་ཉིད། གཡུང་དྲུང་སེམས་དཔའ་སེམས་
598

གཡུང་དྲུང་ཡེ་ཁྱེབས་ལྟ་བའི་རྒྱུད།
སེམས་སྡེ།
དཔའ་ཆེ། ༧ གཡུང་དྲུང་སེམས་དཔའ་རྣམ་རིག་བལྟ། རང་རིག་རང་གསལ་རྟོག་
མེད་ངང་། དེ་ཡང་རྣམ་བཅས་རིག་མེད་དོ། །སེམས་དཔའ་ཆེན་པོ་དབུ་མ་ཉིད། །
ཀུན་རྫོབ་སྒྱུ་མ་རྣམ་རིག་ལྟར། དོན་དམ་མ་སྐྱེས་སྟོང་པར་བལྟ། བདེན་པ་གཉིས་
མེད་མཐའ་དང་བྲལ། སྒྲོས་བཏགས་སྐུར་འདེབས་ག་ལ་ཡོད། མ་བཅོས་ཐིག་ལེ་
ཉག་གཅིག་ཡིན། ཀློང་གསལ་ཐུགས་རྗེ་ཆེན་པོ་ཡིས། ཚད་མེད་བླ་མེད་ཕྱིན་བཅུ་
རྫོགས། མ་འདྲེས་བོན་རྣམས་ལམ་དུ་རྫོགས། སྟོང་པ་བཅོ་བརྒྱད་འབྲས་བུ་སྨིན། སྒྱུ་
མ་ལྟ་བུར་རང་བཞིན་མེད། རབ་ཏུ་མི་གནས་ཆེན་པོའོ། །གཡུང་དྲུང་སེམས་དཔའི་
སྐབས་ཏེ་བཅུ་དྲུག་པའོ། །། །
༧ ཡེ་ནས་གཉིས་མེད་ཀ་དག་བྱང་ཆུབ་སེམས། སོ་སོར་ལྟ་བ་བདེན་མ་ཡིན། མི་
གནས་ཡེ་ཤེས་གཉིས་མེད་ལ། ཕྱི་ནང་སྣང་བ་རྒྱུས་མ་གྲུབ། ཤེས་པ་གཉིས་སུ་སྣང་
འགྱུར་བས། སངས་རྒྱས་འབྲས་བུ་འགྲུབ་མི་འགྱུར། ཡུལ་སྣང་འཁྲུལ་པ་རྫུན་དུ་
བཟུང་། ཤེས་པ་རང་གསལ་དོན་དམ་བལྟ། ངོ་བོ་གཅིག་ཏུ་འདོད་པ་ཡང་། ཕན་
ཚུན་སྤངས་པའི་འགལ་བར་འགྱུར། དབུ་མ་བདེན་གཉིས་འདོད་པ་ཡང༌། དགག་
སྒྲུབ་གཉིས་དང་མ་བྲལ་ཕྱིར། དོན་དམ་དོན་མ་ཡིན་པའོ། །རང་བློས་བསམ་པའི་
འཁྲུལ་པ་ཡིན། གཉིས་མེད་མཉམ་པའི་ངང་ཚུལ་ཅན། དོན་དམ་ཀུན་རྫོབ་ངང་ལ་
མེད། ངང་གི་རང་བཞིན་རྣམ་པར་དག ། ཡེ་སངས་རྒྱས་པའི་གཤེན་རབ་ལམ་པ་
ཡིན། ཡེ་སངས་རྒྱས་པའི་ལུང་སྟེ་བཅུ་བདུན་པའོ།། །།
༧ རྒྱུ་རྐྱེན་མེད་པའི་བྱང་ཆུབ་སེམས། སྒྲ་དང་ཚད་མས་སྤྱོད་ཡུལ་མིན། ཡེ་ཤེས་
རྩལ་མེད་རང་གནས་པ། སྐལ་ལྡན་ཉམས་ཀྱི་དོན་རྟགས་ན། བགྲོད་མེད་ལམ་
གནས་ལམ་མཆོག་སྟེ། མངོན་སུམ་བདེ་བ་རང་ལས་བྱུང་། ཐམས་ཅད་མཁྱེན་པ་
རྩལ་མེད་རྫོགས། མི་འགྱུར་གནས་པ་གསེར་བཞིན་ནོ། ༧ ། ཡེ་ནས་ལྷུན་རྫོགས་
599

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སངས་རྒྱས་བདག་ཉིད་པས། ཕྱི་རོལ་ཡུལ་ལ་སངས་རྒྱས་གསོལ་འདེབས་པ། སྒྲིག་
རྒྱུར་སྙོགས་པ་བཞིན་ཏེ་འཁྲུལ་པའི་ལམ། ༧ ཐེག་པའི་ནང་ན་ཡང་རབ་བླ་ན་མེད།
ཁྱད་པར་རྨད་བྱུང་གཡུང་དྲུང་ཡེ་ཁྱེབས་འདི། མ་གཡོས་མ་བཅོས་བདལ་པ་ཆེན་
པོར་ཞོག །དྲོད་རྟགས་རྩོལ་མེད་ཡོན་ཏན་ཤུགས་ལས་འབྱུང༌། ངང་ནས་ནར་སོན་
འབྲས་བུ་ཡེ་སངས་རྒྱས། དོན་མེད་ཚིག་གི་སྤྱོད་ཡུལ་ངོམ་ལ་བརྩོན། གསོག་འཇོག་
ཅན་དེས་ནེ་ཙོས་བོན་བཤད་ཀྱང་། ཚིག་དོན་ཡ་བྲལ་རི་དྭགས་ཚུལ་འཆོས་འདྲ། དེ་
བས་མ་བཅོས་མཉམ་པའི་ངང་ལ་ཞོག །རང་ས་ཟིན་པ་བོན་སྐུ་བདེ་ཆེན་ཡིན། མི་
འགྱུར་བའི་གཡུང་དྲུང་སྟེ་བཅོ་བརྒྱད་པའོ།། །། །
༧ མཐུ་སྟོབས་དབང་སྒྱུར་སྒྱུ་འཕྲུལ་ཐེག་པ་ཉིད། གཡུང་དྲུང་བོན་གྱི་བསྟན་པ་
བསྲུང་བའི་ཕྱིར། འཇིགས་པའི་གནས་བཟུང་མཐུན་རྫས་ཡོ་བྱད་གསོག །དམིགས་
པའི་འབེན་ལ་ཐབས་དང་རྫུ་འཕྲུལ་གྱིས། གྲུབ་པའི་རྟགས་ཕྱུང་མན་ངག་དྲོད་ཚད་
བཟུང་། དབལ་མོ་སྲིད་པའི་ལྷ་རྒྱུད་དྲེགས་པ་རྣམས། གཉེན་པོ་སྟོབས་སུ་རྫུ་འཕྲུལ་
ཐབས་ཀྱིས་བསྒྱུར། གང་ལ་དམིགས་པ་ཐལ་བར་བརླག་པར་བྱས། རྟོགས་པས་
བདག་བསྒྲལ་གྲུབ་པས་གཞན་བསྒྲལ་ནས། ཡུལ་ནི་རྗེ་ཁོལ་བདག་གཞན་དགྲ་དང་
གཉེན། ཤེས་པས་རྫུ་འཕྲུལ་བདག་ཉིད་ཅིར་ཡང་བསྒྱུར། འགལ་བ་ཆམ་ཕབས་
གཤེན་རབ་བསྟན་པ་བསྲུང་། རྩལ་ཆེན་གྱད་ཀྱི་བུ་ལྟར་གནས་པ་ཡིས། གང་གིས་མི་
འཇིགས་དབང་ཆེན་རྒྱལ་པོར་གནས། མཐུ་སྟོབས་དབང་སྒྱུར་གྱི་སྐབས་ཏེ་བཅུ་དགུ་
པའོ། །།
༧ འགྱུར་མེད་གཡུང་དྲུང་སྲོག་མེད་སྐུ་དང་ལྡན། ཡེ་མཉམ་ཆེན་པོའི་རང་
བཞིན་མ་རྟོགས་པར། དགྲ་གཉེན་གཉིས་སུ་འཛིན་པ་འཁྲུལ་པའི་ལམ། ཐབས་
དང་རྫུ་འཕྲུལ་བསྒྱུར་བ་ཉོན་རེ་མོངས། རང་ལུས་ཉོན་མོངས་པ་ཡི་སར་བཞག་ནས།
600

གཡུང་དྲུང་ཡེ་ཁྱེབས་ལྟ་བའི་རྒྱུད།
སེམས་སྡེ།
རྟོགས་པས་བདག་ཉིད་སྒྲོལ་བ་སྙིང་རེ་རྗེ། རིག་པའི་རྒྱལ་པོ་ཡེ་སངས་རྒྱས་པ་ལ། རྗེ་
དང་ཁོལ་དུ་ལྟ་བ་ཐང་རེ་ཆད། དེ་བས་གཉིས་མེད་ཀ་དག་བྱང་ཆུབ་སེམས། གཡུང་
དྲུང་ཡེ་ཁེབས་རང་བྱུང་གདལ་པ་ཆེ། ཡེ་ནས་གཉིས་སུ་མེད་པའི་གཡུང་དྲུང་སྐུ། རྒྱ་
ཆད་མེད་པ་ནམ་མཁའི་ངང་ཚུལ་ཅན། ངོ་བོར་མ་གྲུབ་སྤྲོས་པའི་མཐའ་དང་བྲལ།
དེ་དོན་མི་གནས་དམིགས་དང་བཅས་པ་ཡིན། རང་འབྱུང་ཆེ་བར་མངའ་བསྙེམས་
རྟོགས་པ་ཡིས། འཁྲུལ་པ་དེ་ཡིས་སྙིང་པོ་མི་ཐོབ་སྟེ། རག་ཤའི་གནས་སམ་ཤོ་གམ་
གནས་སུ་གོལ། མཉམ་ཆེན་སྟོབས་ཀྱི་ལུང་སྟེ་ཉི་ཤུ་པའོ།། །།
༧ དགྲ་གཉེན་གཉིས་སུ་མེད་པའི་བྱང་ཆུབ་སེམས། སེམས་ཉིད་ཀློང་ནས་རིག་
པའི་ཡེ་ཤེས་འཆར། མ་ཡེངས་ཀློང་དུ་གྱུར་པ་སྒོམ་པའི་མཆོག །ཡང་དག་བདེ་ཆེན་
བོན་ཉིད་དོན་དམ་རྟོགས། བསྟན་ཅིང་བསྒྲུག་དཀའ་བརྗོད་པའི་ཚིག་ལས་འདས།
འཁྲུལ་པས་གཞན་དུ་རྙེད་མེད་རང་ལ་ཚོལ། འགྱུར་བ་མེད་པའི་བོན་དབྱིངས་སུ།
འདྲེན་ཟླ་མེད་པའི་སེམས་ཉིད་ཞོག །ངང་ལ་གནས་ཤིང་གསལ་བ་ལ། རིག་པའི་ཡེ་
ཤེས་བྱ་ར་བཏང་། ཇེ་གསལ་ཇེ་འགག་དྲོད་ཚད་འབྱུང་། འདི་ལ་མ་ཡེངས་སྟོབས་
སུ་གྱུར་པ་ནི། སྒོམ་དང་མི་སྒོམ་དམིགས་པ་ཡུལ་དང་བྲལ། གཟའ་གཏད་མེད་པའི་
ལྟ་བ་ཆེན་པོ་ཡིན། ཉི་མའི་འོད་ལྟར་མ་རིག་མུན་པ་སངས། འབྲས་བུ་རང་རྫོགས་
གཞན་ལ་སྨོན་དུ་མེད། མ་བཅོས་པའི་གཡུང་དྲུང་སྟེ་ཉེར་གཅིག་པའོ།། །།
༧ ཆོ་འཕྲུལ་རིགས་བསྒྱུར་ཐེག་པ་ཉིད། དོན་དམ་རྣམ་དག་བྱང་ཆུབ་སེམས།
ཀུན་རྫོབ་བྱིན་རླབས་དཀྱིལ་འཁོར་ལྷ། ཕྲ་མོའི་ཡན་ལག་རྣམ་བདུན་གྱིས། སྐུ་བསྐྱེད་
ཡན་ལག་བརྒྱད་རྫོགས་ནས། བདག་དོན་གཞན་དོན་གྲུབ་པར་བྱེད། བདག་དང་ཡེ་
ཤེས་སེམས་དཔའ་གཉིས། གྲོགས་པོའི་ཚུལ་དུ་གཉིས་སུ་མེད། སྤྱོད་པ་གཙང་དག་
དཀར་བའི་ས། བདག་གཞན་དོན་རྫོགས་དབྱིངས་སུ་བསྐྱོད། མཁའ་ལ་གཞའ་ཚོན་
601

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཐིབས་པ་ལྟར། འོག་མིན་རིགས་ལྔའི་དཀྱིལ་འཁོར་དུ། འབྲས་བུ་བླ་མེད་མངོན་
སངས་རྒྱས། བྱིན་རླབས་རིགས་བསྒྱུར་སྐབས་ཏེ་ཉེར་གཉིས་པའོ། །།
༧ རང་བཞིན་མ་བཅོས་ལྷུན་ལ་གནས་པ་ལ། རྣམ་དག་དཀྱིལ་འཁོར་འདོད་པ་
འཁྲུལ་པའི་ལམ། ཡེ་ནས་རྫོགས་ཆེན་ལྷུན་གྱིས་གྲུབ་པ་ལ། ལྷ་དང་བདག་ཏུ་འཛིན་
པ་སྙིང་རེ་རྗེ། བདག་གཞན་དོན་གཉིས་རྩོམ་པ་ཉོན་རེ་མོངས། མཁའ་སྤྲུལ་དབྱིངས་
སུ་བསྐྱོད་པ་ཐང་རེ་ཆད། བདེར་གཤེགས་དཀྱིལ་འཁོར་རྟོགས་པའི་ངང་ལ་འདུས།
བསོད་ནམས་ཡེ་ཤེས་ཚོགས་ཆེན་རང་ལ་རྫོགས། རིག་པའི་མེ་ཏོག་མཚན་དང་དཔེ་
བྱད་ལྡན། ཡེ་སངས་རྒྱས་པའི་དཀྱིལ་འཁོར་ཡིན་བཞིན་དུ། བདེར་གཤེགས་གཞན་
ནས་སྤྱན་འདྲེན་བྱིས་པའི་ལས། འབྲས་བུ་མངོན་ཡོད་སྨོན་ལམ་ཕྱི་ན་འདེབས། ཤེས་
བྱ་འཁྲུལ་པས་འབྲས་བུ་རྒྱང་ཐག་རིང་། དེ་བས་བླང་དོར་མེད་པའི་དོན་ལ་འཆོངས།
རྨོངས་པ་བྱིས་པའི་ལམ་ལ་མི་བལྟ་བར། མངོན་སུམ་རང་བྱུང་འབྲས་བུ་ཡེ་དག་
འཐོབ། ལྷུན་གྱིས་རྫོགས་པའི་ལུང་སྟེ་ཉེར་གསུམ་པའོ།། །། །
༧ རེ་དྭགས་གཉིས་སུ་མེད་པའི་བྱང་ཆུབ་སེམས། གཡུང་དྲུང་ཡེ་ཁྱེབས་ཀུན་ལ་
བདལ་པར་གནས། ཡེ་ནས་རང་བྱུང་རིག་པའི་རྒྱལ་པོ་འདི། གཞན་ལ་ལྟོས་པར་
གྱུར་པའི་བོན་མ་ཡིན། མ་ཞེན་མ་སྒྱུར་གཉིས་སུ་མི་སྣང་བར། ཡེ་ནས་དག་པའི་
ཀློང་ཆེན་ཡིན་བཞིན་དུ། བྱིས་པ་དལ་བའི་རྩེད་མོ་འདྲ་བ་དེས། བྱང་ཆུབ་མི་འཐོབ་
འབྲས་བུ་རྒྱང་ཐག་རིང༌། རང་གནས་གཞི་ཡི་དོན་རྟོགས་ཉམས་སུ་ལོངས། ས་ལེ་
སང་ངེ་བྱིང་རྒོད་མཐར་མ་ལྷུང་། རང་བཞིན་ཡེ་རྫོགས་སྤྲོས་དང་བྲལ་བའི་ཐུགས།
མ་འདྲེས་ཡོངས་རྫོགས་གསལ་བ་ཆེན་པོའི་ངང་། འདི་བཞིན་གནས་པ་དགོངས་པའི་
ཞེ་ཕུགས་ཏེ། རང་བྱུང་ཡེ་ཤེས་དབྱིངས་ལས་མི་གཡོ་ཡང་། འཇིག་རྟེན་ཡོངས་ལ་
སྙོམས་པའི་ཐུགས་རྗེ་འབྱུང་། ལྷང་གིས་རྟོགས་པ་འབྲས་བུ་དམ་པའི་མཆོག །ངང་
602

གཡུང་དྲུང་ཡེ་ཁྱེབས་ལྟ་བའི་རྒྱུད།
སེམས་སྡེ། ༼འ༽
ལ་གནས་པས་གྲོལ་ལམ་མཐར་ཕྱིན་གཤེན། རྟོགས་པ་མངོན་གྱུར་ཡེ་སངས་རྒྱས་
པའོ། །སྔ་ཕྱི་མེད་པའི་གཡུང་དྲུང་སྟེ་ཉེར་བཞི་པའོ།། །།
༧ བདག་ཉིད་རོལ་པའི་ཐེག་པ་ཉིད། སྣང་བ་མ་སྤངས་ལྷ་ཡི་མཁའ། དོན་དམ་
རང་བཞིན་མེད་པའི་ཀློང་། དབྱེར་མེད་མཚན་མ་མེད་པའི་དབྱིངས། སྣོད་བཅུད་
གཉིས་ཀྱིས་བསྡུས་པའི་བོན། རང་རིག་དཀྱིལ་འཁོར་ཆེན་པོ་ཉིད། ཡེ་ནས་ཡེ་ཤེས་
ལྷ་ཡི་སྐུ། དཀྱིལ་འཁོར་གསུམ་དྲུག་ལ་སོགས་ཤར། ཆུ་ཟླའི་དཀྱིལ་འཁོར་མེ་ལོང་
གཟུགས་བརྙན་དང་། གཞའ་ཚོན་རི་མོ་ལྟ་བུར་རང་བཞིན་མེད། བོན་ཉིད་དབྱིངས་
ནས་གསལ་བའི་ཡེ་ཤེས་ཀྱིས། བསྙེན་པ་སྒོ་དགུ་སྒྲུབ་པ་བཅུ་བརྒྱད་དང༌། གསང་བ་
རྣམ་པ་གསུམ་གྱིས་ཁོག་ཕུབས་ནས། སྔགས་དང་ཕྱག་རྒྱ་ཏིང་འཛིན་ཕྲིན་ལས་ཀྱིས།
ཤིན་ཏུ་གསང་བའི་སྒྱུ་འཕྲུལ་དབྱེར་མེད་པས། གར་མཁན་སྒྱུ་མ་རྒྱ་མཚོ་རུས་སྦལ་
བཞིན། གསང་སྔགས་གསང་བའི་འབྲས་བུ་ཆེན་པོ་འཐོབ། བདག་ཉིད་རོལ་པའི་
སྐབས་ཏེ་ཉེར་ལྔ་པའོ།། །།
༧ མི་སྐྱེ་མི་འགག་རང་བཞིན་ལྷུན་གྲུབ་ལ། མཁའ་ཀློང་དབྱིངས་སུ་འཛིན་པ་
འཁྲུལ་པའི་ལམ། རྟོག་པས་རྟོག་པ་གནས་བསྒྱུར་སྙིང་རེ་རྗེ། མ་བཅོས་བདེ་བ་ཆེན་
པོ་ཡིན་བཞིན་དུ། རྩོལ་སྒྲུབ་དཀྱིལ་འཁོར་རིམ་བསྒྱུར་ཉོན་རེ་ཉོངས། རང་བཞིན་
ཡེ་ཤེས་དབྱིངས་ནས་རྫོགས་པ་ལ། ཏིང་འཛིན་འཕྲོ་འདུ་ཡང་དག་དོན་ལས་ཉམས།
བདག་ཉིད་ཡེ་ནས་བདེ་བར་གཤེགས་པ་ལ། སྤྱན་དྲངས་མཆོད་འབུལ་ལོགས་སུ་
བྱེད་པ་ཉམས། བོན་ཉིད་དབྱིངས་ནས་རིག་པའི་ཡེ་ཤེས་ཤར། མ་རྩལ་ལྷུན་གྲུབ་ཡེ་
ནས་འཇིག་འདྲལ་མེད། གདོད་ནས་རང་བྱུང་སྙིང་པོ་བྱང་ཆུབ་སེམས། དམིགས་
རྟག་མེད་པ་གཡུང་དྲུང་ཡེ་ཁྱེབས་ཡིན། ཆེ་བའི་ཡེ་ཤེས་སྙིང་པོ་འདི། རང་བྱུང་
གཞན་ལས་རྙེད་མི་འགྱུར། རྐྱེན་སྣང་མ་ཡིན་རང་སོ་བ། མཐའ་དང་བྲལ་བའི་
603

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འབྲས་བུའོ། །རྩོལ་བ་དང་བྲལ་བའི་ལུང་སྟེ་ཉེར་དྲུག་པའོ།། །།
༧ གསས་མཁར་ཡེ་ཁྱེབས་བྱིན་བརླབས་ཅིར་ཡང་འཆར། ང་མེད་ང་ལས་རྒྱལ་
བའི་བདག་ཉིད་ཆེ། སྐྱེ་འགྲོ་ཕྱི་ནང་གཟུགས་སུ་སྣང་བ་ཀུན། སྐུ་མཆོག་མི་བཟད་
རྒྱན་གྱི་འཁོར་ལོ་ཆེ། སྒྲ་སྐད་བྱེ་བྲག་བསམ་ཡས་བརྗོད་མི་ལང་། གསུང་མཆོག་མི་
བཟད་རྒྱན་གྱི་འཁོར་ལོར་གྲུབ། ཡིད་ཀྱི་དྲན་རྟོག་ཕྱི་ནང་ཐམས་ཅད་ཀུན། དབྱེར་
མེད་དོན་དམ་དབྱིངས་སུ་རོ་གཅིག་སྟེ། ཐུགས་མཆོག་མི་ཟད་རྒྱན་གྱི་འཁོར་ལོར་
རྫོགས། རྫོགས་པའི་རྫོགས་ཆེན་ཁྱད་པར་ཆེན་པོའི་བོན། དུ་མ་རོ་སྙོམས་གཤེན་
རབ་དགོངས་པའི་ཕུལ། དབྱིངས་ཆེན་ཟང་ཀ་མ་བཅོས་ལྷུག་པར་གཞག །འཁོར་བ་
མིང་མེད་སྲིད་གསུམ་སྦྱང་མི་དགོས། མི་ཟད་རྒྱན་གྱི་འཁོར་ལོའི་གཡུང་དྲུང་སྟེ་ཉེར་
བདུན་པའོ། །། །
༧ བྱིན་རླབས་རོལ་པའི་ཐེག་པ་ཉིད། སྣང་སྲིད་མ་འགགས་མཁའ་ཀློང་ན། མ་
སྐྱེས་རིག་པའི་ཡེ་ཤེས་ཤར། དབྱིངས་ཤེས་གཉིས་མེད་བོན་གྱི་སྐུ། ལྷུན་རྫོགས་མ་
བཅོས་ངང་ཉིད་ལས། སྙིང་པོ་དྲན་བརྗོད་སྐུར་འཆར་བ། འོག་མ་རིམ་བཞིན་རྩོལ་
བ་མེད། ཏིང་འཛིན་ཐབས་ཀྱི་བྱེ་བྲག་ཀུན། རྒྱ་མཚོའི་གཟའ་སྐར་ཅི་བཞིན་དུ། མ་
འདྲེས་ཡོངས་རྫོགས་བྱིན་རླབས་དང༌། སྣང་ལ་རང་བཞིན་མེད་པར་དག །མ་
བཅོས་མཉམ་པ་ཆེན་པོར་གནས། མཁའ་ལྟར་དག་པ་ཆེན་པོའོ། །བྱིན་རླབས་རོལ་
པའི་སྐབས་ཏེ་ཉེར་བརྒྱད་པའོ།། །།
༧ གང་ལ་དམིགས་གཏད་མེད་པའི་བྱང་ཆུབ་སེམས། མི་ལེན་མི་སྤོང་གཡུང་
དྲུང་ཡེ་ཁྱེབས་ལ། དབྱིངས་དང་ཡེ་ཤེས་འཛིན་པ་འཁྲུལ་པའི་ལམ། ལྷ་སྐུ་གསལ་
རྫོགས་འདོད་པ་སྙིང་རེ་རྗེ། ཏིང་འཛིན་རོ་ལ་ཆགས་པ་ཉོན་རེ་མོངས། གཟུང་
འཛིན་མཚན་མར་སྣང་བའི་བོན། མི་རྟོག་ངང་དུ་ཡེ་སངས་རྒྱས། ཐམས་ཅད་ལྷུན་
604

སེམས་སྡེ། གཡུང་དྲུང་ཡེ་ཁྱེབས་ལྟ་བའི་རྒྱུད། །
གྱིས་གྲུབ་པའི་བོན། མཚན་མ་ཀུན་ལས་གྲོལ་བར་གནས། ཁྱབ་གདལ་ཆེན་པོ་ནམ་
མཁའི་ངང་། སྤོང་ལེན་མེད་པར་རྣམ་པར་དག །རེས་འཇོག་མེད་པའི་དབྱིངས་སུ་
གྲོལ། སྟོང་ལ་ཡོངས་སུ་རྒྱ་མ་ཆད། རང་བཞིན་གཅིག་ཏུ་མ་ངེས་པས། གང་ལྟར་
བརྟགས་པས་དེ་ལྟར་སྣང་། གཟའ་གཏད་མེད་པའི་ལུང་སྟེ་ཉེར་དགུའོ།། །། །
༧ ཡེ་ནས་རྣམ་པར་དག་པའི་བྱང་ཆུབ་སེམས། ཕྱི་ནང་སྣོད་བཅུད་རང་བཞིན་
ནམ་མཁའི་ངང་། རང་བཞིན་ལྷུན་རྫོགས་གདལ་པ་ཆེན་པོའི་སྐུ། མི་གནས་ཡེ་ཤེས་
རྟོག་འཛིན་བྲལ་བའི་བོན། ངང་ལ་གནས་པས་གཤེན་རབ་སྒོམ་པའི་ལམ། ལམ་
འདིར་ཞུགས་པས་བླ་མེད་འབྲས་བུ་ཐོབ། གཟའ་གཏད་གཉིས་མེད་ཐིག་ལེ་ཆེན་པོར་
གསལ། འབྲས་བུ་རྩལ་མེད་ལྷུན་ལ་གནས་པ་ཡིན། འདི་ལ་ལོག་པའི་ཤེས་གསལ་
རྒྱུ་མཁན་དང་། ཁ་ལྕེ་བྱང་ནས་ཚིག་རོར་གཟོབ་པ་དང༌། རྟོགས་པ་མེད་པར་ཚུལ་
འཆོས་འགྱིང་བ་དང་། གཞན་གྱི་རེག་པ་དྲེགས་པའི་བོན་སྤྱོད་པ། དཔེ་ཚིག་ཐོབ་
པས་གཞོགས་ངོམ་ཉམས་མི་ལེན། འཁོར་བའི་རྒྱུ་སྟེ་ངན་སོང་གནས་སུ་ལྟུང༌། དེ་
བས་དེ་ཡིན་དེ་ཡི་དོན་ལ་ཆོངས། འབྲས་བུ་རང་གྲོལ་ཡེ་སངས་རྒྱས་པ་འཐོབ། མ་
བཅོས་ལྷུན་ལ་གནས་པའི་གཡུང་དྲུང་སྟེ་སུམ་ཅུ་པའོ།། །། །
༧ སེམས་ལ་ཐོག་མ་ཐ་མ་མེད། སྐྱེ་འགག་གཉིས་སུ་མི་སྣང་ཕྱིར། འདུ་འབྲལ་
མེད་པའི་ཡེ་ཁྱེབས་ཡིན། སེམས་ལ་ཡུལ་བཟུང་འཛིན་པ་མེད། གཉིས་མེད་དོན་ལ་
མ་དམིགས་ཕྱིར། བཅོས་སུ་མེད་པའི་ཡེ་ཁྱེབས་ཡིན། སེམས་ཉིད་སྟོང་ཞིང་བདག་
མེད་ལ། དངོས་པོ་མཚན་མར་མི་གནས་ཕྱིར། སྤྱོད་ལས་འདས་པའི་ཡེ་ཁྱེབས་ཡིན།
སེམས་ཉིད་མ་བཅོས་རང་སོ་ལ། སྒྲོ་སྐུར་གཉིས་སུ་མི་གནས་ཕྱིར། མཐའ་དང་
བྲལ་བའི་ཡེ་ཁྱེབས་ཡིན། སེམས་ཉིད་ཡེ་ནས་ཀ་དག་ལ། འཁོར་འདས་གཉིས་སུ་
མི་གནས་ཕྱིར། ཡེ་སངས་རྒྱས་པའི་ཡེ་ཁྱེབས་ཡིན། ཡེ་ཁྱེབས་ལྟ་བ་བསྟན་པ་སྟེ་སོ་
605

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གཅིག་པའོ།། །།
༧ ལྟ་བ་གོང་བཞིན་མཐའ་བྲལ་ལ། རང་རིག་རང་གསལ་ཙམ་དུ་ཞོག །མཉམ་
ཉིད་འཁྲུལ་པ་མེད་པ་ལ། བཅོས་སུ་མེད་པའི་ངང་དུ་ཞོག ། མ་བཅོས་སྤྲོས་དང་
བྲལ་བ་ལ། ཐེ་ཚོམ་མེད་པའི་ངང་དུ་ཞོག །གཉིས་མེད་མཁའ་ལྟར་དག་པ་ལ།
བག་ཆགས་མེད་པའི་ངང་དུ་ཞོག །འཛིན་རྟོག་མེད་པའི་ཤེས་པ་ལ། བརྗོད་དུ་
མེད་པའི་ངང་དུ་ཞོག །གཉིས་མེད་རང་གསལ་ཆེན་པོ་ལ། འཕེལ་འགྲིབ་མེད་པའི་
ངང་དུ་ཞོག །རང་ལུགས་གཞི་བཞག་ཆེན་པོ་ལ། འཕོ་འགྱུར་མེད་པའི་ངང་དུ་ཞོག །
རང་བྱུང་ཡེ་ཤེས་ཆེན་པོ་ལ། འདུ་འབྲལ་མེད་པའི་ངང་དུ་ཞོག །མ་བཅོས་མ་བསླད་
བོན་ཉིད་ལ། རང་ལུགས་གཉུག་མའི་ངང་ལ་ཞོག །སྣང་བ་ཕྱི་དང་ཉམས་མྱོང་ནང་།
གསང་བ་རིག་པའི་དོན་ལ་གཞག །ཉམས་སུ་བླངས་པས་ཡེ་ཁྱེབས་གསལ། ཡེ་ཁེབས་
སྒོམ་པ་བསྟན་པ་སྟེ་སོ་གཉིས་པའོ།། །།
༧ ཡེ་ཁྱེབས་སྤྱོད་པ་ལྷུན་གྲུབ་ངང་། ཕྱི་ཡི་ཡེ་ཤེས་ངང་ཤར་བ། དངོས་པོར་མ་
འཁྲུལ་དོན་ཤེས་པས། ཚོར་བ་བདེ་སྡུག་གང་ཡང་རུང༌། ཡུལ་དང་གནས་སྐབས་
ཐམས་ཅད་དུ། རང་རིག་ཉམས་མྱོང་ཡེ་ཤེས་ཀྱིས། འཇམ་དྲོ་དགའ་བདེར་ཚོར་བ་
དང༌། རྩུབ་དང་མི་ཞིམ་མི་དགའ་སྡུག །དེ་དྲུག་རྐྱེན་དང་གང་ཕྲད་ཚེ། ཡུལ་ལ་
ཞེན་མེད་ཡེ་ཤེས་འཆར། དུག་ཉིད་བདུད་རྩིར་གྱུར་པའོ། །ནང་གི་རིག་པ་རང་ཤར་
བ། མཐའ་དང་བྲལ་བའི་ཡེ་ཁྱེབས་ལ། རྟག་པར་མ་སོང་དངོས་པོ་མེད། ཆད་པར་
མ་སོང་རྒྱ་མ་ཆད། བསྒོམ་དུ་མེད་པའི་ཉམས་མྱོང་ལ། བྱིང་བར་མ་སོང་ཤེས་པ་
གསལ། རྒོད་པར་མ་སོང་དྲན་པའི་རྒྱུ། སྤྱད་དུ་མེད་པའི་ངང་ཉིད་ལ། བླང་དུ་མེད་
པས་འདོད་པ་སྟོངས། དོར་དུ་མེད་པས་རྩོལ་བ་བྲལ། འབྲས་བུ་རང་ཤར་ཆེན་པོ་
ལ། སྤང་དུ་མེད་པས་གང་ཡང་གྲུབ། ཐོབ་འདོད་མེད་པས་རེ་དོགས་བྲལ། མཐའ་
606

གཡུང་དྲུང་ཡེ་ཁྱེབས་ལྟ་བའི་རྒྱུད།
སེམས་སྡེ།
བརྒྱད་བྲལ་བའི་སྤྱོད་པ་དེ། སེང་གེ་གངས་ལ་མཆོང་བའི་ཚུལ། གསལ་བའི་རིག་པ་
རང་ཤར་བ། ངོ་བོ་གསལ་སྟོང་འགྱུར་བ་མེད། ཕྱི་དང་ནང་ཀུན་བོན་གྱི་དབྱིངས།
སྤྱོད་ལམ་རྣམ་བཞི་ཅིར་སྤྱད་ཀྱང་། ཉེས་སྐྱོན་མེད་པའི་པད་མོ་ལྟར། གླང་ཆེན་ཆུར་
ཞུགས་སྤྱོད་པའོ། ། ཡེ་ཁྱེབས་སྤྱོད་པ་བསྟན་པ་སྟེ་སོ་གསུམ་པའོ། །།
༧ བོན་ཉིད་སྤྲོས་བྲལ་འདུས་མ་བྱས། སྒྲོ་འདོགས་སྐུར་འདེབས་ཡེ་ནས་མེད། རྒྱུ་
དང་རྐྱེན་གྱིས་མ་བསྐྱེད་པས། བོན་སྐུ་ཉིད་ལས་འགྱུར་བ་མེད། ལུས་མེད་རང་
རིག་ཐམས་ཅད་མཁྱེན། དེ་ཡི་འོད་ཟེར་གཟུགས་སྐུ་འབྱུང༌། བྱས་པ་མེད་པར་དོན་
རྣམས་གྲུབ། དངོས་པོར་མི་སྤྱོད་མཐའ་མི་འཚོལ། རྣམ་གྲོལ་རྫོགས་པ་ཆེན་པོའི་ལམ།
སངས་རྒྱས་འདོད་པའི་ལམ་པ་རྣམས། ཐེག་པ་གང་གི་སྒོར་ཞུགས་ཀྱང༌། ལྷུན་གྲུབ་
ཡང་རྩེ་མ་རྟོགས་ན། སངས་རྒྱས་འབྲས་བུ་འགྲུབ་མི་འགྱུར། རྟོག་པའི་རྗེས་གཅོད་
ནམ་མཁའི་མཐའ། རང་ས་ཟིན་པ་ཡེ་སངས་རྒྱས། བོན་ཉིད་མ་ཐིམ་རྒྱལ་ས་ཟིན།
ཡེ་ཁེབས་འབྲས་བུ་བསྟན་པ་སྟེ་སོ་བཞི་པའོ།། །།
༧ གཡུང་དྲུང་ཡེ་ཁྱེབས་ནམ་མཁའི་ངང་། རང་སེམས་ཅིར་ཡང་མ་གྲུབ་པས།
འདོད་པའི་སེམས་དང་ཡེ་ནས་བྲལ། ཐིག་ལེ་ཆེན་པོ་བདེ་གཤེགས་ཐུགས། བརྟགས་
ན་མེད་ལ་གསལ་ན་སྣང་། རང་བཞིན་གཅིག་ཏུ་མ་ངེས་པས། འགག་མེད་རོལ་
པ་ཅིར་ཡང་སྟོན། རང་བཞིན་མེད་པའི་དེ་བཞིན་ཉིད། ནམ་མཁའི་མཐའ་འམ་རྒྱ་
མཚོའི་ཀློང་། འདི་ཞེས་སངས་རྒྱས་ཉིད་མི་མཁྱེན། ཐམས་ཅད་ང་ཡིན་རྣམ་པར་
དག །ང་ནི་ཉི་འོད་ཁྱུང་ཆེན་རླབས། ང་ཡི་རང་བཞིན་མ་མཐོང་བར། བྱ་རྩལ་རྩོལ་
སྒྲུབ་བྱེད་པ་དག །སངས་རྒྱས་འབྲས་བུ་ཐོབ་པ་མེད། དེ་བས་ང་ཡི་རང་བཞིན་
རྟོགས། སྟོབས་སུ་གྱུར་པས་སངས་རྒྱས་ཡིན། ཡེ་ཁྱེབས་གཡུང་དྲུང་ཡོངས་སུ་རྫོགས་
པའི་དོན་བསྟན་པའི་སྐབས་ཏེ་སོ་ལྔ་པའོ། །
607

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
༧ ལྷུན་གྲུབ་ཡང་རྩེ་གཡུང་དྲུང་ཡེ་ཁྱེབས་འདི། སྐལ་ལྡན་དད་ཆེ་སྣོད་བཟང་
བློ་རབ་ཀྱིས། ཐུགས་ཀྱི་དཀྱིལ་དུ་ཤར་ཏེ་འོད་འཕྲོས་པས། གང་དག་ཤེས་པའི་མིག་
ལྗོངས་དམན་པ་ལ། ལིང་ཏོག་སེལ་བའི་ཐུར་མ་ལྟར་གྱུར་ཏེ། རབ་རིབ་འཁྲུལ་པའི་
ལོག་ལྟ་ཀུན་བསལ་ནས། རྫོགས་ཆེན་མངོན་གྱུར་འབྲས་བུ་འཐོབ་གྱུར་ཤོག ། བླ་མ་
སྐྱོན་བསླུ་ཕོ་དྲེགས་ངང་ཐུང་འཁྲུག །དམ་མེད་ཆགས་འཆིང་བོན་འཚོང་བསླུ་བྲིད་
མཁན། དཔོན་སྨད་གཞན་ལ་ཁུངས་འདོད་མཁས་སུ་རེ། བྱིལ་མ་ནོར་ཆུང་ཐབས་
འབྲུ་ཟོལ་ཚིག་ཅན། དམ་དང་མི་ལྡན་ངེས་པའི་དོན་མེད་ལ། ཟུར་ཙམ་བསྟན་
པས་ཐུགས་ཀྱི་དམ་ཚིག་ཉམས། མནར་མེད་དམྱལ་བར་ལྟུང་བས་ཤིན་ཏུ་གསང་།
གསས་མཁར་གཡུང་དྲུང་ཡེ་ཁྱེབས་རྫོགས་སོ། །གཏེར་གྱི་སྙིང་པོ་དུང་ཤོག་དཔེ་སྙིང་
ལས། རོང་གི་མགར་སྟོན་ཁྲོ་འདུལ་གྱིས་བླངས། དེ་ལ་གླན་མི་ཏིས་ཞུས། དེ་ལ་ཡང་
སྟོན་ཚབ་མས། དེ་ལ་ཏྲེ་སྟོན་བདུད་རྗེ་མཆེད་ཀྱིས་ཞུས། དེ་ལ་བདག་འདུལ་སེང་
གིས་ཡི་དམ་དུ་ཞུས་ལགས་སོ། ། ས་མ་ཡ་ཏ་ཏ། གྷ་ཡ། ཨ་རོག་ཀླུ། དཔར་བྱང་།
གཡུང་དྲུང་བོན་སྟེ་རྒྱ་མཚོའི་སྙིང་པོ་ཆེ། གཡུང་དྲུང་ཡེ་ཁེབས་གསས་མཁར་རྫོགས་
པའི་རྒྱུད། གཡུང་དྲུང་བསྟན་པ་འཛམ་གླིང་ཁྱབ་པའི་ཕྱིར། གཡུང་དྲུང་སློབ་དཔོན་
བསྟན་རྣམ་མཆོག་གིས་སྤེལ། བཀྲ་ཤིས་བདེ་ལེགས་ཤོག །དགེའོ། །
608

དགོངས་འདུས་ཨ་དཀར་འོད་ཀྱི་སྒོམ་བསྒྲུབ་
ཉམས་ལེན་དབུ་ཕྱོགས་
བཞུགས་སོ། །
༄༅། །སྨྲས་ཟླ་རྡན་སུ་དུས། ཨེ་མ་ཧོ། བདག་འདྲ་བ་ཀོར་སངས་རྒྱས་ཡེ་ཤེས་ཀྱིས།
བསམ་ཡས་གླིང་གི་གདུལ་བྱ་མཐའ་དག་ལ། ཚད་མེད་སྙིང་རྗེའི་སེམས་མཆོག་རབ་
བསྐྱེད་ནས། བསྐལ་སྟོང་སངས་རྒྱས་ཀུན་འདུས་ངོ་བོ་རྗེ། རྒྱལ་བུ་དམུ་རིགས་ཁོད་
སྤུངས་དྲན་པ་ལ། རྒྱལ་བ་ཀུན་གྱི་དགོངས་པ་འདུས་པ་ཡི། ཨ་དཀར་འོད་ཀྱི་སྒྲུབ་
པ་ཉམས་ལེན་ཞུས། མ་འོངས་འདི་ཕྲད་ཅིག་༽གཅེས་པར་མཛོད། ཚེ་གཅིག་རྒྱལ་
བའི་དགོངས་པ་ཐོབ་པར་ངེས། ས་མ་ཡ། རོམ་པོ་དབལ་གྱི་རི་བོ་ལ་ཁོད་སྤུངས་ཆེན་
པོས་བདུད་འདུལ་དབང་དྲག་གི་དགོངས་པ་མཛད་པའི་དུས་སུ། བེ་རོ་ཙ་ནས་
མནྡལ་གསེར་གྱིས་བརྒྱན་པ་གཅིག་ཕུལ་ནས་ཞུས་པ། ཀྱེ་མ་བསྐལ་པ་སྟོང་གི་སངས་
རྒྱས་ཐམས་ཅད་ཀྱི་ངོ་བོར་གྱུར་བ་བདུད་འདུལ་སེམས་དཔའ་ཆེན་པོ་ལགས། མ་
འོངས་སེམས་ཅན་རྩོལ་བ་ཞན། བསྒོམ་སྒྲུབ་ལོང་མེད་རྐྱེན་ཁར་འཆོར། སྒོ་གསུམ་བྱ་
བ་མང་པོ་ཡིས། དོན་ཆེན་འདོད་ཀྱང་མཇལ་བ་དཀའ། བོན་ལ་རྒྱ་ཆེ་བསམ་འདས་
ཀྱང་། བརྗོད་དུ་མེད་པས་རིང་དུ་འགྱངས། སེམས་ཀྱི་ཆོ་འཕྲུལ་འཕྲོ་འདུ་ཡིས། རྟོག་
མེད་ངོ་བོ་རང་གིས་བསྒྲིབས། ཁ་ཅིག་སྒོམ་གྱིས་བསྒོམ་པ་བསྟུན། དེ་དོན་དུག་ལ་
609

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྨན་གྱུར་པའི། རྒྱལ་བའི་དགོངས་པ་འདུས་པ་ཡི། ཡང་སྙིང་བོན་ཅིག་གནང་བར་
ཞུ། ཞེས་ཞུས་པས། གསུངས་པ། ལས་དང་སྐལ་བ་ལྡན་པས་དལ་འབྱོར་རྟེན་དུ་
སྐྱེས། ཚད་མེད་ཡོངས་ལ་སྙོམས་པས་བོན་ཆོས་དབྱེར་མེད་སྤྱོད། ཉོན་མོངས་སྒྲིབ་པ་
བྱང་བས་མཁས་པའི་ལོ་ཙྪར་གྱུར་པ་ཁྱོད། ཞུས་པ་ལེགས་སོ་ང་ཡིས་ཞིབ་པར་བཤད།
བདག་ནི་སྐྱེ་བ་སྔ་མ་ལ། སྟག་གཟིག་ནུབ་ཕྱོགས་ཨུཏྤལ་མཛེས་པའི་གླིང་། ཕྱོགས་
བཅུའི་རྒྱལ་བ་མང་པོའི་ཐུགས་དགོངས་འདུས། དངོས་མེད་ངང་ལ་དངོས་ཅན་
མཚན་མར་སྣང་། ཡི་གེ་ཨ་དཀར་ནམ་མཁའི་འོད་དུ་འབར། བར་སྣང་ཁམས་སུ་
གྲག་སྟོང་རང་སྒྲ་གྲགས། ཕྱོགས་བཅུ་འབྱམས་ཡང་རིག་སྟོང་ཟེར་གྱིས་བཀང་། འཕྲོ་
འདུ་འོད་ཟེར་འཕྲོ་འདུས་སེམས་ཅན་དོན་བྱས་ནས། མེ་ཏོག་པདྨའི་ཁ་ལ་རྗེན་ནེ་
གསལ། འོད་དུ་འབར་ཞིང་འོད་དུ་ཞུ་བའི་དངོས། ཁོ་བོ་གྱེར་སྤུངས་ཁྱེའུ་དག་པ་
ཟེར། དེ་དུས་ལྟ་བ་ཨ་དཀར་དགོངས་པའི་ངང་། རེ་ཞིག་བར་སྣང་སྟོང་པའི་
དབྱིངས་རུམ་ནས། སྟོང་པའི་རང་སྒྲ་འདི་ལྟར་གྲགས་ཐོས། ཨ་ཨ་ཨཱ་ ཉོན་ཅིག །
ལྟོས་ཤིག །བསྒོམ་ཞིག །ཚོར་ཅིག །རྟོགས་ཤིག །ཨཱཿ ད་ལྟའི་ཤེས་པ་དྲན་རྟོག་
མང་པོ་ཅིར་ཡང་འཆར་ཞིང་གང་དུའང་འགྱུ་བའི་སྒྱུ་མ་ཆོ་འཕྲུལ་འདི། གང་ནས་
བྱུང་། གང་དུ་འགྲོ། གང་ན་གནས། ངོས་ཟུང་དང་ཨཱ། ཕྱོགས་བཅུ་དུས་གསུམ་གྱི་
སངས་རྒྱས་ཉེས་པ་མཐའ་དག་ལས་རྒྱལ་བ་ཐམས་ཅད་ཀྱི་ཐུགས་ཀྱི་དགོངས་པ་
གཅིག་ཏུ་འདུས་པ་ཨ་དཀར་འོད་ཀྱི་སྒོམ་སྒྲུབ་འདི་ཉམས་སུ་ལོང་ཞིག་གསུངས་ནས་
གནང་ངོ༌། །ལས་ཅན་རྒྱལ་བའི་དགོངས་པའི་སྣོད་དུ་རུང་བ་མ་གཏོགས་པ་ལ་མ་
སྟོན་ཅིག །ཨུ་ཡ། བི་རོ་ཙ་ན་ཉོན་ཅིག །བདག་ནི་རྒྱ་གར་ཡུལ་དུ་ཆོས་ཀྱི་བསྟན་པ་
འཛིན་པའི་དུས། མཐའ་འཁོབ་སྡེ་དང་མུ་སྟེགས་འདུལ་བའི་གྲུབ་ཐོབ་བིར་བ་ས་
ཞེས་གྲགས། ད་ལྟ་བོད་ཀྱི་ཡུལ་དུ་བླ་ཆེན་དྲན་པ་ཟེར། ངོ་བོ་གཅིག་ལ་གཉིས་སྣང་
610

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ། ༼ཡ༽
གི་ཚུལ་དུ་འགྲོ་དོན་བྱེད་པ་ཡིན། ད་ཁྱོད་ལ་ངའི་ཐུགས་ཀྱི་གདམས་པ་རྒྱལ་བའི་
དགོངས་པ་འདུས་པ་ཨ་དཀར་འོད་ཀྱི་སྒོམ་སྒྲུབ་བསྟན་གྱི་ཉོན་ཅིག །རྟེན་གྱི་གང་
ཟག་སྣོད་དུ་རུང་བ་རིགས་སད་རྐྱེན་གྱིས་བསྐུལ་བ་དེས། བླ་མ་དམ་པ་ལ་དབང་
ལུང་རྫོགས་པར་ཐོབ་ནས་མན་ངག་ངོ་འཕྲོད་པས་རང་རྒྱལ་གྱི་སྤོབས་པ་དང་ལྡན་
པར་བྱོས་ལ། འཁོར་བའི་སྡུག་བསྔལ་རྒྱུ་འབྲས་ཞིབ་པར་གཞིག་ཅིང་རྒྱུད་ལ་འབྱོར་
ནས་མི་མཐུན་ཕྱོགས་ཀྱིས་དབེན་པའི་གནས་ཁྱད་པར་ཅན་ལ་འདུག་སྟེ། མི་དང་མི་
མ་ཡིན་ལ་དམ་བདར་རེ་བ་བསྐོང་ལ་ཕྱི་ནང་གསང་བའི་མཚམས་གཅོད་པ་ཤིན་ཏུ་
གལ་ཆེའོ། །ཚད་སླ་བཞི་ཡིས་གཞི་བསླང་སྟེ་དད་པ་གསུམ་གྱིས་སྲོག་བཟུང་ནས་
སེམས་ལ་དཔའ་བའི་དྲོད་ཚད་མ་བྱུང་གི་བར་དུ་སྐྱེས་བུས་གཞུ་བརྡུངས་པའི་རྒྱུད་
ལྟར་ཐང་ལྷོད་མེད་པར་བྱའོ། །དེ་ལྟར་སྔོན་འགྲོའི་རིམ་པ་རྫོགས་ནས། དངོས་གཞི་
ཉམས་སུ་བླང་བའི་གཞུང་ནི། རང་གི་མདུན་ཕྱོགས་སུ་མནྡལ་དཀར་པོ་པདྨ་འདབ་
བཞི་འཇའ་ཚོན་ར་བས་བསྐོར་བའི་དབུས་སུ་མཆོད་རྫས་འབྱོར་ཚད་བཤམས་ལ་
གཙང་མཛེས་ཡིད་དུ་འོང་བར་བྱ། དབུས་སུ་གཏོར་མ་ཨ་དཀར་གྱིས་བརྒྱན་པ་
ཕྱོགས་མེད་ཀུན་ཏུ་ཟླུམ་ཞིང་བརྗིད་པ་བཤམས། འབྱུང་བའི་བཅུད་དུ་གྲུབ་པའི་ཟས་
ཅུང་༼གཅོང་༽ཞི་དང་མཁོ་མཐུན་རྫས་རྣམས་ཚགས་སུ་བཙལ། བླ་མ་ཡི་དམ་མཁའ་
འགྲོ་ལ་འདུན་པ་དྲག་པོ་དང་། སྐྱེ་ཤི་མི་རྟག་པའི་འཇིགས་པ་དྲག་པོ་དང་། སེམས་
ལ་དཔའ་བའི་དྲོད་ཚད་མ་བྱུང་གི་བར་དུ་དཔང་བཙུགས་ཀྱི་སྒོམ་སྒྲུབ་དྲག་པོ་དང་
གསུམ་ནི་མིག་སྙིང་སྲོག་དང་འདྲ་སྟེ་རྒྱུད་ལ་བརྟེན་ཞིང་མི་འབྲལ་བ་གལ་ཆེའོ། །དེ་
ལྟར་ཚར་ནས་རྣམ་རྟོག་གི་འགེགས་ལ་གླུད་སྦྱིན་ཅིང་བཀའ་བསྒོ་སྟེ། རང་ཉིད་ཚད་
མེད་བཞི་ཡིས་ཀུན་ནས་སློང་ལ་གནས་ལུགས་ཀྱི་ངར་དང་བཅས་ཏེ་འདི་སྐད་དོ། །
ཨ་འདི་ལྟར་སྨྲ་བསམ་རྩོལ་བ་མེད། ཡེ་ནས་སྟོང་གསལ་བོན་ཉིད་དབྱིངས། ཐམས་
611

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཅད་བདེར་བཤེགས་སྙིང་པོ་ལ། མ་རྟོགས་བགེགས་སུ་ལྟ་བ་ཡིས། ལོག་པ་འཁྲུལ་
ཅིང་གནོད་རྩོལ་བ། བར་ཆོད་འབྱུང་པོ་ཇི་སྙེད་རྣམས། གླུད་གཏོར་འདོད་ཡོན་འདི་
ཁྱེར་ལ། ཐམས་ཅད་རྟོག་མེད་ཀློང་དུ་དེངས། གལ་ཏེ་མི་འགྲོ་འདུག་གྱུར་ན། རྒྱལ་
བའི་དགོངས་པ་འདུས་པ་ཡིས། ཁྱེད་ལ་བཀའ་ཆད་འབེབས་པར་འགྱུར། དྲི་ཤང་ས་
མ་ཡ་སྟོམ་ཨ། ཞེས་དམ་བདར་གླུད་སྦྱིན་གཙང་ཚན་གཏོར། སྤོས་ཀྱིས་བསངས།
དེ་ནས་ཁྲོ་ལྕགས་ཕྱེ་མ་དང་མཚེ་ཉུང་ཐོགས་ལ་འདི་སྐད་དོ། །ཨ་འདི་ལྟར་སྣང་བ་
བོན་ཉིད་དབྱིངས། ཞིང་ཁམས་འདི་ནི་རྒྱལ་བའི་ཞིང་། སྒྲུབ་གནས་འདི་ནི་བདེ་ཆེན་
གནས། ང་ནི་རྒྱལ་བ་འདུས་པའི་སྐུ། གསང་ནི་ཨ་དཀར་བོན་གྱི་སྒྲ། དྲན་རྟོག་
བདེར་བཤེགས་དགོངས་པའི་ཐུགས། ཐུགས་ལས་ཡེ་ཤེས་མེ་དཔུང་འབར། གསུང་
ལས་ཆུ་བོ་རྦ་ཀློང་འཁྲུགས། སྐུ་ལས་རྫི་རླུང་འུར་རླབས་འཕྱོ། བཀའ་ལ་འདའ་བའི་
འབྱུང་པོ་རྣམས། བསྲེགས་གཏོར་སྦྱངས་ནས་མེད་པར་བཏོང་། རཾ་ཕཊ ཡཾ་ཕཊ༔
མཾ་ཕཊ ཨ་ཕཊ༔ ཅེས་ལྟ་བས་རྒྱང་མཚམས་བཅད་ལ་སྙིང་རྗེས་བསྐྱེལ་མ་བྱའོ། །
དེ་ནས་ཏིང་ངེ་འཛིན་གསུམ་གྱི་དང་པོ། འདི་ལྟར་གྱི་སྣང་བ་སྣ་ཚོགས་སུ་འཆར་བ་
འདི་ཀུན་རྫོབ་ཏུ་སྣང་ཡང་དོན་དུ་ཅིའི་ངོ་བོར་མ་གྲུབ་སེམས་ཉིད་སྤྲོས་པ་དང་བྲལ་
བ་མ་བཅོས་འོད་གསལ་ཆེན་པོ་དེ་ཁོ་ན་ཉིད་ལ་བློ་ཁུག་པར་ཞོག ནམ་མཁའ་དང་
མཉམ་པའི་སེམས་ཐམས་ཅད་བདག་གི་ཕ་མ་དགྲ་གཉེན་དུ་མ་གྱུར་པ་གཅིག་ཀྱང་
མེད་ནམ་ཡང་བདག་གིས་གདུལ་བྱར་གྱུར་པ་ལ། འཁོར་བའི་སྡུག་བསྔལ་ནས་
དྲངས་ཤིང་བདེ་ཆེན་ལ་ཐར་བའི་ཐབས་བྱེ་བྲག་སྒོ་གསུམ་དགེ་བའི་ལས་མཐའ་དག་
ལ་འབད། ཁྱད་པར་བདེར་བཤེགས་ཐམས་ཅད་ཀྱི་དགོངས་པ་འདུས་པ་ཨ་དཀར་
འོད་ཀྱི་སྒོམ་སྒྲུབ་ལ་འཇུག་པར་བྱ། འདི་དོན་མ་རྟོགས་པའི་སེམས་ཅན་ཐམས་ཅད་
སྙིང་རེ་རྗེ་སྙམ་པའི་ཚད་མེད་སྐྱི་ཤ་ཟིང་ངེ་གཏོང་ངོ༌། །དེ་ནས་རང་ཉིད་ཁོད་སྤུངས་
612

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
ཆེན་པོ་སྐུ་མདོག་ཤེལ་དཀར་དྭངས་པ་འདྲ་བ་སྐུ་ལ་དར་དཀར་གྱི་ན་བཟའ་གསོལ་
བ། དབུ་སྐྲ་གཡུ་ལྕང་ཐོར་གཙུག་ལ་གསེར་གཡུ་མུ་ཏིག་གི་རྒྱན་ཆ་སྤྲས་པ། མེ་ཏོག་
པདྨས་ཐོད་བཅིངས་བྱས་པ། ཕྱག་ཞབས་མགུར་ཆུ་རྣམས་རིན་ཆེན་ཕྲེང་ཆུང་དང་
བདུག་གུ་མཛེས་པས་བརྒྱན་པ། ལོ་བརྒྱད་ཁྱེའུ་གཞོན་ཚུལ་འཛུམ་མདངས་ཅན། ཉི་
ཟླ་པདྨའི་གདན་ལ་རྗེན་ནེ་བཞུགས་པར་བསམ། མདུན་གྱི་དཀྱིལ་འཁོར་མི་དམིགས་
པར་ཡང་སྦྱང་སྟེ། འདི་ལྟར་སྣང་བ་ཐམས་ཅད་སྟོང་པར་གྱུར་པའི་ངང་ལས་འཇའ་
འོད་ཀྱི་གུར་ཁང་ཆེན་མོ་ཕྱི་ནང་མེད་པར་གསལ་བ་གཅིག་གི་ནང་དུ་གསེར་གྱི་ས་
གཞིའི་དབུས། གཡུའི་ནེའུ་ཐང་ལ་བདུད་རྩིའི་ཆུ་མིག་འཁྱིལ་བའི་དཀྱིལ་དུ་མེ་ཏོག་
པདྨ་འདབ་མ་བཞི་པ་གཅིག་གསལ་བར་བསྐྱེད། པད་འདབ་བཞི་ལ་བླ་མ་ཡི་དམ་
མཁའ་འགྲོ་སྲུངས་མ་རང་རང་གང་མོས་གཙོ་འཁོར་བཅས་པ་གསལ་གདབ། ཡང་
བདག་དང་ལྷ་ཚོགས་ཀྱི་ཐུགས་ཁ་ནས་དད་པ་དང་དམ་ཚིག་གི་ངོ་བོ་འོད་ཟེར་
དཀར་ལ་དམར་བ་ལྕགས་ཀྱུའི་རྣམ་པ་ཅན་མང་པོ་བོན་ཉིད་ཀྱི་དབྱིངས་སུ་འཕྲོས་ཏེ་
དམིགས་པ་མེད་ལ་སྙོམས་པར་བཞུགས་པའི་བདེ་བཤེགས་རྒྱལ་བ་ཐམས་ཅད་ཀྱི་
ཐུགས་དམ་བསྐུལ་ནས། འགྲོ་བའི་དོན་ལ་ཐུགས་རྗེ་ཆེར་གཡོས་པའི་དགོངས་པ་
ཐམས་ཅད་གཅིག་ཏུ་འདུས་པའི་ངོ་བོ་ཡི་གེ་ཨ་དཀར་པོ་འོད་དུ་འབར་ཞིང་ཟེར་དུ་
འཕྲོ་བ་གསལ་ལ་རྗེན་པ་གཅིག །ནམ་མཁའ་བོན་ཉིད་ཀྱི་དབྱིངས་ནས་སྟོང་པའི་
རང་སྒྲ་གྲགས་ལ་ལྡིར་བ་དང་བཅས་ཏེ་བར་སྣང་ལ་ཡས་མར་བབས་ནས་མདུན་གྱི་རw
མདའ་གང་ཐད་ཀྱི་ནམ་མཁའ་ལ་བསྐོར་བར་བསམ་ཞིང་། རང་ཉིད་དད་པས་
གདུང་བའི་སེམས་རྩེ་གཅིག་ཏུ་གཏོད་ལ། འདི་ལྟར་ཚིག་གིས་གསལ་གདབ་ཅིང་
སྤྱན་དྲངས་སོ། ། ཨ་དབྱིངས་ཆེན་མི་འགྱུར་སྐྱེ་མེད་ཀློང་ཡངས་ནས། དུས་གསུམ་
རྒྱལ་བའི་དགོངས་པ་འདུས་པ་ལས༢
 ། ཐུགས་རྗེའི་ངོ་བོ་ཡི་གེ་ཨ་དཀར་གསལ། འོད་
613

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དུ་འབར་ཞིང་ཟེར་གྱིས་འགྲོ་དོན་མཛད། བོན་ཉིད་རང་སྒྲས་འཁོར་བའི་མྱ་ངན་
སངས། གཡོ་མེད་ངང་ལས་གཡོ་བའི་ཨ་དཀར་འོད། ཕྱོགས་བཅུའི་སེམས་ཅན་དོན་
ལ་ཐུགས་བསྐྱེད་ནས། སྒྲ་དང་བཅས་ཏེ་གནས་འདིར་གཤེགས་སུ་གསོལ། པད་མ་
གེ་སར་བསིལ་ཟེར་ཟླ་བ་དང་། གསལ་འཚེར་ཉི་མའི་གདན་ལ་བཞུགས་སུ་གསོལ།
བདེར་བཤེགས་རྒྱལ་བའི་དགོངས་པ་འདུས་པ་ལས། གདུལ་བྱའི་ངོ་བོར་ཐ་དད་སྣང་
བའི་ལྷ། བླ་མ་ཡི་དམ་མཁའ་འགྲོ་སྲུང་མའི་ཚོགས། བདག་དང་སེམས་ཅན་དོན་ལ་
ཐུགས་དགོངས་ནས། མཐུ་དང་བཅས་ཏེ་གནས་འདིར་གཤེགས་སུ་གསོལ། འདབ་
བཞི་པདྨ་ཉི་ཟླ་གསལ་བའི་གདན། རང་རང་མཐུན་པའི་ཁྲི་ལ་བཞུགས་སུ་གསོལ།
བདག་དང་མཁའ་མཉམ་འགྲོ་བ་མ་ལུས་པས། ལུས་ངག་ཡིད་གསུམ་མོས་འདུན་
ཕྱག་འཚལ་ལོ། །དབྱིངས་སུ་ཞི་བར་མི་གནས་སེམས་ཅན་དོན། ཐུགས་རྗེས་རྒྱུན་དུ་
བཟུང་བར་གསོལ་བ་འདེབས། ཐོག་མེད་དུས་ནས་ཐ་མ་ད་ལྟའི་བར། མ་རིག་
དབང་གིས་འཁྲུལ་པ་གང་སྤྱོད་པ། གནོང་འགྱོད་མཐོལ་བཤགས་བྱང་དག་དངོས་
གྲུབ་སྩོལ། སྣང་དང་མི་སྣང་འབྱམས་ཡས་ཞིང་ཁམས་འདིར། ཡུལ་ཤེས་མཆོད་པར་
འོས་པའི་ལོངས་སྤྱོད་རྒྱན། མཁའ་ཀློང་དབྱིངས་སུ་འབུལ་ལོ་ཐིམ་གྱུར་ཅིག །ཞེས་
པས་མར་བབས་ནས་པདྨའི་དབུས་ཉི་ཟླའི་སྟེང་དུ་གསལ་ལ་འཚེར་ཞིང་འོད་དང་
ཟེར་དུ་ལྷག་པར་བསམ་ལ། འདི་སྐད་གསོལ་བ་འདེབས། ཨ་ཁྱེད་ནི་ཡེ་ནས་རྒྱལ་བ་
འདུས་པའི་སྐུ། སྐུ་ཡི་བྱིན་རླབས་དབང་མཆོག་འདིར་སྩོལ་ཤིག །ཨ་ཁྱེད་ནི་ཡེ་ནས་
རྒྱལ་བ་འདུས་པའི་གསུང་། གསུང་གི་ཚངས་དབྱངས་བོན་སྒྲ་འདིར་སྒྲོགས་ཤིག །ཨ་
ཁྱེད་ནི་ཡེ་ནས་རྒྱལ་བ་འདུས་པའི་ཐུགས། ཐུགས་ཀྱི་དགོངས་པའི་དྲོད་ཚད་འདིར་
ཕོབ་ཅིག །ཁྱེད་ཀྱི་ཡོན་ཏན་ཕུང་པོ་གཏེར་འཆང་བའི། བླ་མ་ཡི་དམ་མཁའ་འགྲོ་
སྲུང་མའི་ཚོགས། དངོས་གྲུབ་དབང་དང་བྱིན་རླབས་འདིར་རྩོལ་ལ། འཕྲིན་ལས་
614

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
དྲག་པོས་བར་ཆོད་ཞི་བར་མཛོད། ཅེས་བརྗོད་ལ་རོལ་མོ་འབུལ། རིག་པ་ལ་ངར་
ཕྱུང་། དབང་པོ་ལ་གསལ་འདོན། ལུས་ལ་ཤེད་བསྐུར། རླུང་གི་དུག་ཕྱུང༌། ཆ་
དང་ཨ་དང་གསུམ། མི་སྤྲོ་མི་བསྡུ་བཟོ་མི་བྱ། ཨ་ལ་བསྒོམ་ཞིང་ཨ་ལ་བགྲང་། ཨ་རུ་
འཆར་ཞིང་ཨ་རུ་བསྟིམ། གཉིས་མེད་སྟོང་པར་རྗེན་ནེ་ཞོག །དབུགས་ཐུན་རེ་ལ་ཨཱ་
རིང་རེ། ཨཱ་རིང་རེ་ལ་བསྒོམ་ཐུན་རེ། ཐུན་དུ་བཅད་ཅིང་གྲངས་སུ་བསྒོམ། ལན་རེ་
མི་གནས་འགྱུ་བ་ན། ཨ་དཀར་འོད་ལ་ཤེས་པ་གཟིར། ཨ་ལ་གྲགས་ལྡིར་བསྙེན་པར་
བགྲང་། ཤེས་པ་སྟོང་གསལ་རྗེན་པར་འཆར། ཕྱོགས་བཅུའི་རྒྱལ་བ་ཐམས་ཅད་ཀྱི།
དགོངས་པ་འདུས་པ་འདི་ཡིན་པས། ཉམས་སུ་ལོང་ཞིག་སྐལ་ལྡན་ཀུན། མཆོག་
ཐུན་དངོས་གྲུབ་མ་ལུས་པ། མྱུར་དུ་ཐོབ་པར་ངེས་པའོ། །མ་འོངས་འདི་ཕྲད་སྐྱེས་བུ་
དེས། ལོ་གསུམ་བར་དུ་གསང་རྒྱས་ཐོབ། བར་ཆད་དྲག་ཞན་གསུམ་འབྱུང་བས།
བཏང་བཞག་སྤངས་བླང་མཁས་པར་མཛོད། ཚོགས་དང་གཏོར་མར་རྒྱུན་དུ་བརྩོན།།
བགེགས་འདུལ་དྲག་པོའི་སྒྲུབ་པ་མཛོད། ཉམས་གྲིབ་སྡིག་ནལ་ཤིན་ཏུ་འཛེམ། མ་
འོངས་དུས་ན་བསྐལ་པ་ངན། ངན་ལ་དད་ཅིང་ངན་པ་སྒྲུབ། ངན་པས་ངན་པའི་
རྒྱབ་རྟེན་བྱེད། བཟང་ལ་རྫུ་ཞིང་བཟང་པོ་སྣུབ། དཀར་པོའི་ལས་སྤྱོད་ཁད་ཀྱིས་
འདུལ། བླ་མ་མི་ཆེན་ཆས་སུ་ཞུགས། མི་རྒྱལ་མ་རབས་འབངས་དང་འགྲན། མི་
དཔོན་ཤན་པའི་ལས་སྤྱོད་བྱེད། དགེ་བཤེས་དམག་དཔོན་བྱེད་ནས་སུ། བཙུན་པས་
ལྷ་ཁང་བཤིག་པའི་དུས། བུད་མེད་རལ་གྲི་ཐོགས་པ་དང་། ཨུ་དུག་གསོལ་བ་འདྲེན་
པ་འབྱུང༌། དབུལ་འཕོང་མུ་གེའི་བསྐལ་པ་དར། མི་རྣམས་ས་ལ་གཟན་བཙལ་བས།
འཇིག་རྟེན་མངའ་དབང་རྣམས་དང་འགྲས། མི་ཕྱེད་ཞ་གྲུམ་མཛེ་ཡིས་བསོད། རྐུ་
འཕྲོག་འཇབ་བུའི་རྒྱལ་ཁམས་གཟིངས། མཐུ་དུག་ནད་ཀྱི་ན་བུན་འཁྲིགས། མནའ་
615

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
དང་ཟན་གཉིས་མཉམ་དུ་བཟའ། སངས་རྒྱས་བསྟན་པ་མི་བདེན་ཟེར། ལོག་ལྟ་ཆེན་
པོའི་མུན་པ་གཡོ། དེ་ཚེ་ལྷ་དང་སྲུང་མ་འཁྲོ། སྡེ་བརྒྱད་ལྷ་སྲིན་ཞེ་སྡང་སྐྱེ། ནད་
ཡམས་འཁྲུག་པའི་བསྐལ་པ་འཕྱོ། གནམ་ལ་ཆར་མེད་རྩི་ཏོག་སྐམས། ས་ལ་བཅུད་
མེད་མི་ནོར་རྒུད། བཙུན་པ་དམ་མེད་རྒྱལ་འགོང་སྐྱེ། བསྙོ་འབོག་བབ་ཆོལ་ལོག་
སྤྱོད་དར། དེ་དུས་འཕྲུལ་ངག་བདེན་པའི་བོན། འདི་དང་ཕྱི་མར་སྐྱོབས་ནུས་པ། མ་
ཡེངས་རེམ་ཞིག་མ་འོངས་པ། ང་ཡི་བོན་སྐོར་གསང་སྤྱོད་བོན། སྒྲུབ་ནུས་བྱིན་
རླབས་གཞན་མི་འདྲ། མཆོག་དང་ཐུན་མོང་གཉིས་ཀ་འབྱུང་། ཞེས་གསུངས་སོ། །
བདག་འདྲ་བཻ་རོ་ཙ་ན་ནི། སྐྱེ་བ་འདི་ཡི་སྔ་མ་ལ། རྒྱ་ནག་ལེགས་ཏང་རྨང་པོ་ཡིན།
དེ་ནས་རྒྱ་གར་བོད་མཚམས་སུ། སངས་རྒྱས་ཡེ་ཤེས་བྱ་བ་ཡིན། ད་ལྟ་བོན་ཆོས་
དབྱེར་མེད་སྤྱོད། དུས་གསུམ་རྒྱལ་བའི་དགོངས་པ་རྟོགས། སྒྲུབ་གནས་རོམ་པོ་རྫ་རི་
ལ། ཁོད་སྤུངས་དྲན་པ་ནམ་མཁའི་དྲུང་། རྒྱལ་བའི་དགོངས་འདུས་ཨ་ཀར་ཞུས།
རང་གཞན་དོན་ཆེད་བྱེད་སྙམ་སྟེ། ལས་དང་རྐྱེན་གྱི་བྱེད་པ་ཡིས། བོད་འདིར་བོན་
ཆོས་དར་ནུབ་བྱུང་། འདོད་དང་མི་འདོད་སྣེ་མོ་འཐབ། ངན་ཐབས་ཆོ་འཕྲུལ་འཁོར་
ལོ་བསྐོར། བསྟན་པའི་སྣོད་མེད་དམ་ཚིག་ཉམས། བོན་རྣམས་རིན་ཆེན་གཏེར་དུ་
སྦས། གཤེན་པོ་ཐམས་ཅད་ས་མཐར་བྲོས། ང་རང་ཚ་བ་རོང་དུ་སྨྱུག །
༧ དེའི་ཚེ་སེམས་དཔའི་མཆོག་ཏུ་གྱུར་པའི་ཁོད་སྤུངས་དྲན་པ་ལ་ཞུས་པ། བླ་མ་
ཆེན་པོ་ལགས། དུས་འདི་རྒྱལ་བའི་གསུང་གིས་འདུལ་བའི་མཐའ་མ་ཡིན་པ་ལ། འདི་
འདྲའི་བར་ཆད་ད་རུང་མི་འབྱུང་སྲིད་པ་ན། ཅི་འདྲའི་དོན་ཡིན་ཞུས་པས། གསུངས་
པ། དེ་ནི་ད་ལྟའི་བྱེད་པའི་རྐྱེན་དང་གཅིག སྔོན་གྱི་ལས་དང་གཉིས། སེམས་ཅན་གྱི་
བསོད་ནམས་དང་གསུམ་ཡིན་ནོ། །ད་ལྟའི་བོན་གཤེན་རྣམས་ཀྱང་གྲགས་པ་མངའ་
དབང་ཆེ་བ་དང་། རྒྱ་གར་བན་དྷེ་ངན་ཐབས་མཁས་པ་དང་། རྒྱལ་པོ་གླེན་པ་
616

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། །
གདོན་དང་སྡོངས་པའི་ལན་གྱིས་བོད་འདི་ཞེ་སྡང་སྲིན་པོའི་རིགས་སུ་གཏོགས་པས་
འཐབ་པ་དང་། ཡུལ་ངན་སྐྱོན་གྱིས་བོན་ཡང་ཆེ་དྲག་ཐབས་སུ་ཟུར་ཐལ་སྤྱོད་པས་
སྟག་གཟིག་གི་སེམས་དཔའ་ཆེན་པོ་ཚེ་ལ་རང་དབང་ཐོབ་པ་འགའ་ཞིག་མ་མཉེས་པ་
དང་། བྱ་རྫི་མའི་སྨོན་ལམ་གྱིས་ལན་ཅིག་ནི་དུས་མཐའ་མ་ལ་བསྐལ་པ་བསོད་ནམས་
ཞན་པས། ནད་མུག་མཚོན་གྱི་བསྐལ་པ་དར་དུས་བསོད་ནམས་ཞན་པས་ཚེ་ལོ་དྲུག་
ཅུ་ལྔ་བཅུ་རུ་འགྲིབ། ས་གཞིར་རིན་པོ་ཆེའི་གཏེར་ཁ་རང་རྡོལ་དུ་འབྱུང་། ལོངས་
སྤྱོད་བསོད་ནམས་ཞན་པས་དབུལ་འཕོང་ཅན་དུ་གྱུར། སེམས་ཅན་བསོད་ནམས་
ཞན་པས་བསྟན་པ་རིན་པོ་ཆེ་གཡུང་དྲུང་གི་བོན་ནམ་མཁའ་དང་འདྲ་བ་ནུབ་དགོས་
པ་ཡིན། ད་ཁྱེད་ཀྱང་འདི་ནས་མར་སོང་ལ་ལམ་ཁར་སྙིང་རྗེའི་ཡུལ་དུ་རུང་བ་
འགའ་ཞིག་དང་ཕྲད་གྱིས་གདམས་པ་དང་བྱིན་རླབས་ཀྱི་འབྲེལ་པ་ཞོག་ལ། ཀོང་པོ་
རི་གསུམ་འདུས་པའི་གནས་སངས་རྒྱས་ཐུགས་ལས་སྤྲུལ་པའི་བོན་རི་ཆེན་པོ། མཚན་
མར་སྣང་ཞིང་སྣང་མེད་འོད་ལས་གྲུབ། སྒྲུབ་པའི་གནས་དེར་སྲིད་ལ་ཉམས་ལེན་
གྱིས། སེམས་ལ་དཔའ་བའི་དྲོད་རྟགས་དེ་ནས་འཆར། དེ་དུས་བར་ཆད་བདུད་ཅིག་
བྱང་ནས་འབྱུང༌། སྲོག་ལ་གནོད་པར་མི་ནུས་ཉམས་ལ་གནོད། དེ་ཚེ་བྱོལ་ལ་ཚ་བ་
རོང་དུ་སོང་། མུན་རི་ཁ་བའི་བྲག་ལ་ཉམས་ལེན་མཛོད། དེ་དུས་རྒྱལ་བའི་དགོངས་
པ་མངོན་དུ་འཆར། ཨ་དཀར་འོད་ཀྱི་སྒྲུབ་པས་འགྲོ་དོན་མཛོད། བར་ཆད་བདུད་
ཅིག་དབང་ཆེན་རྒྱལ་པོས་བྱེད། དེ་དུས་མ་འོངས་འགྲོ་ལ་སེམས་བསྐྱེད་ནས། སྨོན་
ལམ་ཐོབ་ལ་གདམས་པ་གཏེར་དུ་སྦོས། མི་འཁྱར་མི་འཆུག་གཏེར་བདག་རྣམས་
ལ་བཅོལ། དེ་ནས་རྒྱལ་རོང་མུ་རྡོའི་རི་ལ་བསྒོམ། བསྟན་པའི་དོན་དང་རང་གཞན་
དོན་ཆེན་མཛོད། གནས་མཆོག་དེ་ན་ཁྱེད་སངས་རྒྱ་བར་འགྱུར། ཞེས་གསུངས་སོ། །
༧ བདག་གིས་ཞུས་པ། ངེད་དེ་ལྟར་འགྲོ་ན་མཐའ་འཁོབ་དད་པ་དང་སྙིང་རྗེ་
617

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཆུང་བས་ཁམས་ཀྱི་ཟས་མི་འབྱོར་པས་འཚོ་བ་ཟས་ལ་མ་ལྟོས་པར་ལུས་གསོ་ནུས་པ།
ངག་སྨྲ་ནུས་པ། རྩོལ་བཅས་སྡུལ་མི་དགོས་པའི་གདམས་པ་ཅིག་གནང་བར་ཞུ།
ཞུས་པས་གསུངས་པ། ལེགས་སོ་དེ་ལྟར་ཡང་ཧ་ཅང་ཆེ་སྟེ། མཆོག་དང་ཐུན་མོང་
གཉིས་ཀ་ཚེ་འདིར་འབྱུང་ནུས་པ་བདུད་རྩི་ཅུང་༼གཅོང་༽ཞིའི་བཅུད་ལེན། རྩོལ་བ་
བསྐྱེད་མི་དགོས་ཆུའི་རྩི་བཅུད་ལ་འབྱུང༌། ཉོ་དང་སློང་མི་དགོས་བདག་མེད་རི་
སྟོང་དུ་ཆགས། འདིའི་བཅུད་བླང་ན་ཨ་དཀར་གྱི་གྲོགས་སུ་འགྱུར་རོ། །ཞེས་
གསུངས་སོ། ། འོ་ན་ཇི་ལྟར་ལགས་གསུངས་པར་ཞུ་ཞུས་པས། གསུངས་པ། བདག་
ནི་སྟག་གཟིག་ཡུལ་དུ་གཤེན་རབ་ཞལ་མཇལ་ཕྱིན་པའི་དུས། རྒྱལ་པོའི་ཕོ་བྲང་ཤམ་
པོ་ལྷ་རྩེའི་བྱང་ཕྱོགས་གླིང་རྒྱབ་ཏུ། སྨན་ཆུ་གསོ་ཆུ་དག་ཚན་ཆུ་བོ་མང་དུ་ཡོད། དེ་
དུས་བྲམ་ཟེ་གྲུབ་ཐོབ་འགའ་དང་སྨན་ཆུ་ཅུང་༼གཅོང་༽ཞིའི་དཀའ་ཐུབ་བྱས། དེའི་
ལག་ལེན་སྔོན་འགྲོ། དངོས་གཞི་རྗེས་དང་གསུམ། དང་པོ་ངོས་བཟུང་དུག་བསལ་
བཏུལ་ཞིང་སྦྱོར་ཐབས་ནི། ཅུང་ཞིའི་རིགས་ལ་ཕོ་མོ་མ་ནིང་སྨན་དུག་རྡོ་དང་དྲུག །
ཕོ་རིགས་དཀར་མཁྲེགས་ཁ་བ་བཅང་འདྲ་རྩི་ཤིང་སྤུ་ལ་ཆགས། མོ་རིགས་སེར་
མཁྲེགས་བཅག་མཚམས་འབྲི་མར་རྙིང་པ་འདྲ། མ་ནིང་ཁ་བ་བཅང་འདྲ་ལྕེ་སྟེང་
མངར་ཞིང་འཇུ་། སྨན་རིགས་ལན་ཚྭ་ཉ་སྒལ་འདྲ་བ་བཏགས་ཕྱེ་བ་འོར་བསྐོལ་ན་
ཉག་འཐེན་ནུས། རྡོ་རིགས་བཟང་ངན་གཤེན་རབ་འདྲ་སྟེ་འདྲེས་མར་འོངས་པའི་ཕྱེ་
ན་བཟའ་བཏུབ་ཙམ། དུག་རིགས་ས་སྔོན་གསེབ་ན་སྔོ་མཁྲེགས་རིགས་འབྱུང་བས་
རྒྱུ་ལ་ཏུལ། དུག་གི་བསལ་ཐབས་དཀར་སེར་དམར་སྔོ་སྲིན་ཁུང་ཅན་དང་རྡོ་སེལ་
ཅན་རྣམས་འདུ་བ་སློང་བས་བསལ་བར་བྱ། འདུལ་ཐབས་དག་ཀྱང་ཚ་འདུལ་གྲང་
འདུལ་ཞི་འདུལ་གསུམ། ཚ་འདུལ་ལའང་རྣམ་པ་གསུམ་སྟེ་རབ་འབྲིང་ཐ་གསུམ་མོ།
རབ་ནི་སོལ་མེར་བསྲེགས་ལ་རུས་པ་བསྲེགས་འདྲ་དཀར་ལྷང་ངེ་སོང་ནས་ཆང་
618

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན།
བཟང་ནང་དུ་བསྐྱུར། འབྲིང་ནི་སྲན་ཆེན་ཙམ་དུ་བརྡུང་། ནས་ཆང་ནང་དུ་བཙོས་
ལ་ཁུ་བ་རང་ཐིམ་བྱ། 
ཐ་མ་ཁྲོལ་བུ་ཆང་ཞིམ་ནང་དུ་བླུགས་ལ་དར་ཙམ་ཞིག་ཞོག་
ལ་སྣོད་གཡའ་མེད་པར་བླུགས། དེ་གསུམ་གྲང་ནད་ཤས་ཆེ་བད་ཀན་དཀར་པོ་ཕོ་
སྐྲན་དུ་སོང་བ་ལ་ནད་ཚབ་ཆེ་ཆུང་དང་སྦྱར་ནས་རིམ་པ་བཞིན་དུ་བཏང་ན་སོས།
གྲང་འདུལ་གསུམ་ཡང་རབ་འབྲིང་ཐ་གསུམ་མོ། །རབ་ནི་ཅུང་༼གཅོང་༽ཞི་མ་ཉམས་
པ་རྫ་གངས་ཀྱི་ལི་མའི་ཆུ་བཟང་ཕུག་ཏུ་བོར་ལ་སྦང་། འབྲིང་ནི་བཏུན་ལ་བླང་ནས་
ཆུ་ལ་བསིང་ཞིང་དྭངས་མ་བཞུར་ཏེ་སྐྱོ་ཚ་བྱེད། ཐ་མ་རྒོད་འདུལ་བྱ་ཞིང་རྐྱང་པར་
བཟའ་ལ་མ་བཏུལ་ཁྲོལ་བུ་བསིལ་ཤས་ཡོན་ཏན་གཉིས་ཀ་ཆེ། དེ་གསུམ་སྨུག་པོའི་
ནད་དང་ཚ་བ་ཤས་ཆེ་རྣམས་ལ་ནད་དང་སྦྱོར། ཞི་འདུལ་ལའང་རབ་འབྲིང་ཐ་
གསུམ་མོ། ། ཚ་འདུལ་བཞིན་དུ་འོ་མར་བཏུལ་བས་རླུང་ཤས་ཆེ་བ་རྣམས་ལ་རིམ་པ་
བཞིན་དུ་ཕན། དངོས་གཞི་སྦྱོར་དང་བཟའ་ཐབས་རྣམ་པ་གསུམ། རྒྱལ་པོ་ལྟར་དང་
བློན་འབངས་ལྟར་བཟའ་བའོ། །དང་པོ་རྫ་མ་བཟང་པོ་བཅུ་གཅིག་ནང་དུ་བཞག་
ཀྱང་བཅུ་གཅིག་ནས་ཙམ་བརྡུང་ལ་སྦྱང་། ཞག་རེ་བཞིན་དུ་གོང་ནས་འོག་ཏུ་བཞུར་
ཞིང་ཁུ་བ་ཡར་མར་བསྟིམ། བཅུ་གཅིག་འོག་མའི་དངས་མ་བྲེ་དོ་ཆུད་ཚད་འོ་མ་བྲེ་
གང་ནང་དུ་བདུ། དེ་ལ་སྨན་བཅུད་མངར་བག་རྙེད་ཚད་ནད་དང་སྦྱོར་ལ་གཏོང་།
ལྷག་པ་གསེར་མདོག་ཞིབ་པར་བཏགས་ལ་འོ་མར་སྦྱོར། སྐ་བར་སོང་ནས་ལྡེ་གུ་རིལ་
བུ་གང་རུང་བྱ་ལ་བཟའ། དེའི་ཡོན་ཏན་རྒད་པོ་ལོ་བརྒྱ་ལོན་ཡང་ལོ་བརྒྱད་བྱིས་
པར་འགྱུར། གཉིས་བ་རའི་འོ་མར་ལེགས་པར་བསྐོལ་བའི་ཁུ་བ་ཉག་ནར་འོང་བའི་
ནང་དུ་དྲོད་སྨན་བཟང་དྲུག་བཏབ། མངར་གསུམ་བཏབ་ནས་བཟའ། ཡང་ན་སྐྱོ་
ཚ་ལྡེ་གུ་རིལ་བུ་ཁྲོལ་བུ་ཟན་དྲོན་གང་རུང་བྱ། ཡོན་ཏན་དུག་རིགས་ཐུབ། དྲོད་སྐྱེ།
སྟོང་གསལ་རྒྱས། ཏིང་འཛིན་བདེ་སྟོང་སྐྱེ། གསུམ་པ་ཟས་སྐོམ་སྨན་སོགས་གང་རྙེད་
619

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྐབས་དང་སྦྱར་ཞིང་། ཡང་ན་རྐྱང་རྐྱང་༽པར་བཟའ་སྟེ་སྦྱངས། ཡོན་ཏན་མཁལ་
ནད་གྲང་བར་ཕན་ཞིང་དྲོད་དང་རྐང་མགྱོགས་འབྱུང་། སྤྱིར་གྱི་འདི་བསྟེན་འདོད་
པའི་གང་ཟག་རིགས་ལ་རྣམ་པ་གཉིས། ནད་མེད་སྐྱེ་ཤིས་འཇིགས་ནས་ཕྱི་མ་དོན་དུ་
གཉེར་བ་དང༌། ནད་ཅན་ཟུག་རྔུའི་གདུང་ཞིང་དེ་ལས་ཐར་བར་འདོད་པའོ། །དེ་
གཉིས་སྤྱི་ལ་རྒྱུག་པའི་ལུས་སྦྱོང་མན་ངག་འདི་ལྟར་བྱ། དང་པོ་ལུས་ཀྱི་ཤ་གསོ་
པགས་པའི་གཉེར་མ་སྲོང་བའི་ཐབས། རླུང་ལ་ཅུང་༼གཅོང་༽ཞི་འཛའ་ཏི་སུག་སྨེ་ལི་
ཤི་ཤུ་དག་གོ་སྙོད་རམ་ཉེ་དང་། མཁྲིས་ནད་ཅན་ལ་འབྲས་བུ་གསུམ་དང་དུག་
ཉུངས་རུ་རྟ་སྦྱོར། བད་ཀན་རྒྱམ་ཚྭ་པི་ལིང་ཏིག་ཏ་གཏོང༌། དེ་རྣམས་ནད་དང་
སྦྱར་ནས་མངར་གསུམ་རྟར་བསྐྱོན་བཅུད་བླང་ན། ཤ་ཡི་ནད་བྱང་ཤ་མཁྲེགས་ཤ་
རྒྱས་ཤ་ཡི་བཅུད་དུ་འགྱུར། གཉིས་པ་རྩ་ཡི་ནད་བསལ་སེམས་ཀྱི་རྩལ་སྦྱོང་ཐབས།
དང་པོ་རྩ་སྦྱོང་གཏོང་། ཡང་ན་རྩ་འདུལ་འཁྲུལ་འཁོར་བྱ། ལུས་ཀྱིས་གར་སྟབས་
མཉེན་ལྕགས་འཁྲིལ་ལྡེམ་ཤེད་མོང་འཕུར། བདུད་རྩི་ཅུང་ཞི་བྱང་སེམས་དཀར་
དམར་བྲག་ཞུན་དང༌། རླུང་ལ་ཛ་ཏི་སུག་སྨེ་ཟི་ར་ལི་ཤི་གཏོང་། མཁྲིས་པ་ཞོ་ཤ་
གསུམ་དང་གཟེ་མ་ཨ་རུ་ར། བད་ཀན་མོན་ཇ་ར་དང་ལྷ་སྐྱ་ཤིང་ཚ་ར་མགོ་ཚེར།
མངར་གསུམ་རྟ་ལ་བསྐྱོན་ནས་བཏང་ན་ཡོན་ཏན་གོང་ལྟར་རོ། །གསུམ་པ་རུས་པའི་
ནད་སྦྱོངས་རྐང་གི་བཅུད་གསོ་ཐབས། ཅུང་ཞི་རྩ་བ་གསུམ་དང་མཁྲིས་ནད་འབྲས་
བུ་གསུམ། རླུང་ལ་རུས་པ་རྙེད་ཚད་གདུས་པའི་ཁ་དྷ་སྦྱོར། ད་བྱིད་ཚ་སྣ་ལྔ་དང་ཛ་
ཏི་སུག་སྨེ་གདབ། བད་ཀན་ཛ་ཏི་ལི་ཤི་ལྷ་དང་པི་ལིང་འབྲས་དཀར་རྣམས། མངར་
གསུམ་རྟ་ལ་བསྐྱོན་ནས་བསྟེན་ཞིང་འཆག་དང་ཚད་པ་འཛོམ། འདི་གསུམ་སྤྱི་ལ་
རྒྱུག་སྟེ་ཀུན་གྱི་གྲོགས་སུ་འགྱུར། དེ་ནས་ཚ་གྲང་ཁོད་སྙོམས་རོ་ཕྱུང་བཀྲགས་
མདངས་བསྐྱེད་པའི་ཐབས། རང་གཞན་གང་གི་ལུས་སྟོད་དྲོད་སྐྱེས་ཚད་པ་རྒྱས་པ་
620

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ། ༼ཡ༽
ན། ཟས་བཅུད་རྒྱས་དང་རླུང་འགོ་ལྡང་བའི་ནད་རྟགས་ཡིན། ག་བུར་ཙན་དན་
དཀར་དང་བསེ་རུ་གླ་རྩི་བཞི། ལུས་ཀྱི་སྟོད་དུ་མགོ་ནས་ཕྱི་ལ་བྱུགས། ཚད་པའི་ནད་
ལ་བདུད་རྩི་བསིལ་ལྟར་འགྱུར། ཁོག་སྨད་གྲང་དང་རྐེད་པ་ན་ན་གྲང་བའི་མཚོ་སྐམ་
ཐབས། ད་བྱིད་རྒྱ་ཚ་ཤིང་ཚ་ཁ་རུ་ཚ། ཚ་བ་གསུམ་དང་བུ་རམ་མངར་གསུམ་དང༌།
སྦྱར་ཕྱེ་རི་ལུ་འདེ་གུ་གཏོང་། གྲང་ནད་དག་ལ་ཡེ་ཤེས་མེ་ལྟར་དྲོད་སྐྱེ་འགྱུར། སྟོད་
སྨད་ལུས་པོ་གཡའ་སྦྲིད་ཟ་ན་ཆུ་སེར་ནད་ཡིན་པས། རྩ་དང་རུས་མིག་ཤ་ལྕགས་
གསེབ་ཀྱི་ཆུ་སེར་འབྱིན་ཐབས་ནི། སྨན་མཆོག་གསེར་མདོག་རིགས་གྱུར་མ་ཉམས་པ་
ཇི་རྙེད་བསོག །ཞག་ལྔ་དྲི་ཆུའི་ནང་དུ་སྦང་། དེ་ནས་འོ་མར་ཞག་ལྔ་སྦང་ལ་མེ་ལ་
ཅུང་རེ་བསྲོ། སྐབས་སུ་ནང་བཞིན་རེས་མོ་བྱས་ལ་སྙི་མོ་བྱུང་ཚད་གྲི་ཡིས་དྲ། ཅུང་
ཞི་སྨན་སྦྱར་སྦྲང་ནང་བཅུག་ལ་ཐེམ་སྐམ་ཐོ་རང་རྨུར་བར་བྱ། གློ་བའི་ནད་བསལ་
རླུང་གི་དུག་དབྱུང་ཐབས། བྲེ་བཞིའི་ཆུ་ལ་རུ་རྟ་སྲང་གང་གདུ་སྟེ་བྲེ་གང་སྐམ་པར་
བྱ། དེ་ལ་གུར་གུམ་ཞོ་གང་གདབ་སྟེ་གདུ་ལ་བྲེ་གང་སྐེམ། དེ་ལ་ག་བུར་སྲང་གང་
གདབ་སྟེ་བྲེ་གང་སྐེམ་པར་བྱ། དེ་ལ་ཤིང་མངར་ཞོ་གང་གདབ་སྟེ་གདུ་ལ་ལུག་ཞོ་
ཙམ་དུ་སོང་བ་དང་ཅུང་ཕྱི་འདེ་གུ་ཚ་མོར་སྦྱར་ནས་དཀྲུག་སྟེ་ཐོ་རང་དགོང་མོ་
བསྟེན་པར་བྱ། ངོ་དང་ཤ་མདོག་སྐྱ་སྦགས་སྔོ་འབོབ་གྱུར་ན་བཅུད་ལེན་ཟུར་དྲག་
སྐྱོན། འཕྲོ་བཅད་ཆུ་བསྐོལ་བཏུང་ལ་དེ་རྒྱབ་བ་འོ་བཏུང༌། རྒྱ་སྐྱེག་ཞུ་མཁན་ཚལ་
བུལ་ཏོག་འོ་མར་སྦྱར་ཏེ་ངོ་དང་ལུས་ལ་བྱུགས། ལན་རེ་བཀྲུ་ཞིང་ཡང་ཡང་བསྐུལ་
ནས་སྐམ་པར་བྱས་ལ་ཞག་ལྔའི་ཚད་རྒྱ་མཚལ་ཕྱེ་མ་འོ་མར་སྦྱར་ལ་ནང་སྔ་གཏོང་།
ལུས་མདོག་མེ་ཏོག་འདྲ་སྟེ་བཀྲགས་མདངས་ཆེ་བར་འགྱུར། བྱེ་བྲག་སོ་སོ་ནད་ཀྱི་
གཉེན་པོར་སྨན་གྱི་ཁ་ཚར་ནི། རླུང་ལ་ཛ་ཏི་བཙན་དུག་མར་ཁུར་སྦྱོར། མཁྲིས་ནད་
ཨ་རུ་ར་དང་དུག་ཉུངས་རུ་རྟ་གསེར་གྱི་མེ་ཏོག་གཏོང་། བད་ཀན་སིལ་འབྲུ་ཏིག་ཏ་
621

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཤིང་ཚ་རྡོ་ཐལ་གཏོང་། དུག་ལ་བསེ་རུ་གྲྭ་དོར་རེ་རལ་གསེར་མདོག་གླ་བའི་དབང་
པོ་གཏོང་། གློ་ལ་ཅུ་གང་གླ་རྩི་རུ་རྟ་ཚ་ལ་གཏོང་། དམུ་ཆུ་སུག་སྨེ་རུ་རྟ་པི་ལིང་བྱི་
ཏང་གུ་གུལ་གཏོང་། གྲང་སྐྲུན་ཁ་རུ་ཚ་དང་གོ་བོའི་གྲེ་སྲེལ་ཙི་ཀྲ་ཀ། རྨ་ལ་དོམ་
མཁྲིས་གུར་གམ་མཚལ་དཀར་བྲག་ཞུན་གཏོང་། ཚད་པ་ག་བུར་སིལ་འབྲུ་ཙན་དན་
དཀར་པོ་གཏོང་། རྐང་མགྱོགས་ལི་མར་བྱ་མར་རྟ་རྐང་བདུད་རྩི་མར་སྦྱོར་གཏོང་།
ལུས་ལ་དྲོད་སྐྱེ་ད་བྱིད་བསེ་འབྲས་གང་ཕྱེ་གཏོང་། གྲེག་༼དྲེག༽ལ་ཐལ་སྨན་བུ་རམ་
གཏོང་། སེམས་ཀྱི་དཔང་བསྟོད་ཏིང་འཛིན་གསལ་བའི་ཐབས། ཛ་ཏི་རུ་རྟ་སྙིང་ཞོ་
ཤ་ཨ་རུ་རའི་སྙིང་པོ་གཏོང་། གཞན་ཡང་ནད་རིགས་གང་ཡིན་ལ་རང་རང་འདུལ་
བའི་གཉེན་པོ་ཤེས་པར་བྱས་ལ་གཏོང་། དེ་དག་གང་ཡང་དང་པོ་འཕྲ་ལ་ཟས་ཆེ་
རེས་མོས་གསོར། འདི་ལ་ཡོན་ཏན་ཆེ་བཞིན་གེགས་ཀྱང་ཆེ་བས་བསལ་ཐབས་
མཁས་པར་བྱ། འགག་དང་བཤལ་དང་འགྲིམ་དང་མ་ཞུ་དང་། ཁམས་མི་བདེ་དང་
རླུང་སོགས་ལུས་ལ་ན་ཚ་ཡོད་ཚད་ལན་ཅིག་བསློང་ནས་འོང་། འགག་ན་རྡོ་བཙུན་
བཟུང་ལ་ལོ་ཚོད་ཡངས་མ་སྦང་གསར་གཏོང་། ཡང་ན་དོ་ཚོད་སྲན་མའི་བཅའ་ཡོས་
མར་གསར་བུལ་ཏོག་ཆུ། མྱུ་གུ་ཤིང་དང་ཟེ་ཚ་བཏང་བས་མྱུར་དུ་ཐོན་པར་འགྱུར།
ཡང་ན་ཏན་རོག་དུར་བྱིད་ཨ་རུ་མཆུ་སྙུང་བཏགས་ཕྱེ་ཆང་བཏབ་ཁྱེ་སུན་གཏག་
༼བཏང་༽རང་གི་དྲི་ཆུ་བར་མ་འཁྱོར་བ་གསུམ་གསུམ་ལྟོ་སྟོང་རྒྱུན་དུ་གཏོང་། བཤལ་
ན་ཤ་དང་ཁྱི་གུ་རིལ་བུ་ཕོ་འབྲས་ལོ་བཙན་མེ་ཏོག་དང་སྟོན་གྲོ་ཐ་རམ་ན་རམ་ཆང་
སྦྱར་བཏང་ནའང་འཆད། བཙོད་དང་རྒྱ་སྐག་མགྲོན་བུ་དུང་ཐལ་ཆ་ལྔ་སྦྱར་བཏང་
ནའང་ཆོད། འགྲིམ་ན་ཟེ་ཚ་མྱུ་གུ་ཤིང་ཁྱེའུ་ནུ་འཐུང་ཆུ། བྲག་ཞུན་རྒྱ་ཚྭ་གང་རུང་
ཡང་ན་གསུམ་གྱིས་བཤིག །མ་ཞུ་ཕོ་འབྲས་ཚྭ་སྣ་ཤ་བའི་གྲྭ་དོར་ཟེ་ཚྭ་གཏོང༌། དང་
ཁ་མི་བདེ་སྒོག་སྐྱ་ལོ་ཚོད་ཡུངས་བསྲེགས་ནས་ཡོས་སྣམས། ཨ་རུ་ར་དང་བྲག་ཞུན་
622

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན།
གཟེར་ཐང་རམ་ཉེ་བཏུལ་བ་དང༌། མགྲོན་ཐལ་ཅོང་ཆུ་སྐྱེ་སྐྱེ་བ་འོ་སྤྱི་ཡི་གྲོགས་སུ་
འགྱུར། ཞག་བདུན་ལོན་ནས་སྲིན་བྲང་སྐྱུགས་མེར་ཁ་ཆུ་ལུད་ན་སྲིན་ལྟང་བས། སྣ་
བུག་རུས་རྙིང་གསུར་བཏང་སྒོག་སྐྱ་ཤིང་ཀུན་རྩམ་པ་ཅུང་ཟད་བཏངས་བས་ཕན།
མགོ་འཁོར་ཁ་སོ་སྐྲང་ཞིང་ལྷུ་ཚིགས་གྲེ་བ་ཚ་ན་རླུང་ཡིན་པའི། སྲེ་ལུང་སྲེ་ལོང་༽མི་
རུས་ལ་སོགས་རུས་རྙིང་འཚོགས་ཚད་ཐང་བཏང་དབེན་པར་འདུག །ཁ་ལྕེ་ཁ་ཞིང་
ལུས་དང་སྣང་ཡུལ་སེར་ན་མཁྲིས་པ་སྟེ། གསེར་དངུལ་གཡའ་མེད་ཐང་དང་ཏིག་
ཏའི་ཐང་། བསྐོལ་ལ་ནམ་ཕྱེད་ཉིན་ཕྱེད་གཏོང་། དང་ཁ་མི་བདེ་ལུས་ལྕི་སྣང་ཡུལ་
དཀར་ན་བད་ཀན་ཏེ། གྷི་ཝང་སྐ་ཐང་བསྐོལ་ལ་རྒྱུན་དུ་གཏོང་། མགོ་འཁོར་སྟོད་
རྒྱས་ཟི་འབྷོམ༼འཁྱོམ༽། སྣང་ཡུལ་དམར་ན་ཁྲག་སྐྱེས་པའི། བརྩོད་སྐག་འབྲི་མོག་
ཐང་དང་བསིལ་ཐང་བཏང་ལ་དལ་བཞིན་རན་པར་བཅག །བཅུད་དུ་གྱུར་ཚད་
སྡུན་ནས་མཉམ་དུ་སྡེབ་ན་འདི་ཡི་གེགས་ནོན་འགྱུར། ལུས་ཀྱང་དྲི་ཆུས་བཀྲུ་ཞིང་
སྨན་མར་བཀུ་མཉེ་བྱས་ནས་དལ་བུར་དོན་ལ་བལྟ། ཨ་ཡི་འདུ་འཕྲོ་མ་གཏོགས་རིག་
པ་འཕྲོ་བའི་སྐྱོན་རྣམས་སྤོངས། གསུམ་པ་རྗེས་ཀྱི་བྱ་བ་དག་ཀྱང་རྣམ་པ་གསུམ་དུ་
བསྟན། མཐུན་རྐྱེན་བསྒྲུབས་ལ་འགལ་རྐྱེན་སྤངས་ཤིང་སྤྱོད་ལམ་ཟས་སྨན་གསུམ།
དང་པོ་དཀར་གསུམ་རྙེད་ཚད་མར་དང་མངར་སྐྱུར་མཐའ་དག་བསྟེན། གཉིས་པ་
མར་ནག་སྣུམ་ཟན་ཟར་ཕྱེ་ཤ་མོང་ཉ། སྒོ་ང་ཁམ་བུ་ཟྭ་ཙོང་སྔོ་རྔད་ཤ་རུལ་གཏན་
ནས་སྤངས། གསུམ་པ་ཚད་ནད་བསིལ་སྨན་ཆུ་གྲང་རྟ་དང་གྲང་ནད་ཆང་དང་ཆུ་
བསྐོལ་ཕུལ། ལུས་ཀྱང་དལ་མིན་བྲེལ་མིན་འབྱུང་བ་སྙོམས་པའི་སྤྱོད་ལམ་བྱེད། ལུས་
ངག་ཡི་གསུམ་ཨ་དཀར་འོད་ཀྱིས་བཞུ་བཏུལ་བྱ། འདིའི་ཡོན་ཏན་བཅུད་དུ་ལོན་
པའི་རྟགས་དང་མ་ལོན་པའི་སྐྱོན་ལ་སོགས་པ་དང༌། དེའི་ལོག་ནོན་དག་དང་རྣམ་
པ་བཞི་རུ་སྟོན། དང་པོ་ལུས་སྲ་རྒས་དཀའ་མདོག་ཆེ་ཤུགས་དྲག སྟོབས་རྒྱས་མིག་
623

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གསལ་རྐང་མགྱོགས་ཤིང་། ཚེ་རིང་ནད་མེད་སེམས་སྐྱིད་དྲོད་འབར་ཆུ་ལ་བྱིང་བ་
མེད། ཐུན་མོང་དངོས་གྲུབ་དུ་མ་འབྱུང་བར་ངེས། མཆོག་གི་དངོས་གྲུབ་སྣང་བ་ཨ་
རུ་འཆར་ཞིང་སྟོང་གསལ་བདེ་ཉམས་སྐྱེ། གཉིས་པ་མཁའ་འགྲོ་རྒོད་ལྕམ་དངོས་སུ་
མ་དང་སྲིང་ལྟར་དངོས་གྲུབ་སྟེར། ཕྱོགས་བཅུའི་རྒྱལ་བ་རྣམས་དང་སེམས་དཔའ་
སེམས་མས་ཞལ་སྟོན་བོན་ཡང་གསུངས། མེ་ཏོག་ཐང་ལ་ཉི་ཟླ་ཤར་སོགས་མཚན་
ལྟས་དཔག་མེད་འབྱུང་། འགྲོ་བ་དབང་དུ་འདུ་ཞིང་ཟས་ནོར་ལོངས་སྤྱོད་སྤྲིན་ལྟར་
གཏིབས། མི་མིན་ཡུལ་སུ་གྲོགས་བྱེད་སྲོག་སྙིང་འབུལ་དང་ཁས་ལེན་བྱེད་དུ་འབྱུང་།
གསུམ་པ་མགོ་དང་རྐང་ཚིག་མིག་རུས་ན་ཞིང་ཟས་མི་འདོད། བཞི་པ་དྲི་ཆུ་བར་བ་
བསྐོལ་ལ་ཚྭ་དང་རྒྱ་ཚྭ་ཁ་ཚ་ཤིང་ཀུན་ཆུ་དག་བཏབ། སྐྱུགས་མེད་ཆུ་སྐྱུགས་ཉམ་
ཆུང་སྨྲ་དང་བྱ་བྱེད་འཚེར། ལུས་ལྕི་སེམས་སྐྲང་༼སྐྲག་༽ སྐད་འཛེར་སེམས་སྡུག་དྲན་
རྨོངས་གྲོགས་མི་འདོད། བུ་རམ་ཅུང་ཕྱེ་ཆང་སྦྱར་ན་སྔ་ཁྱེ་སུན་གཏོང་བར་བྱ། རུས་
རྙིང་གཏུབ་པའི་མར་ལ་ཞོ་ཤ་ཛ་ཏི་པི་ལིང་གསེར་མདོག་རྣམས། སྨན་མར་བྱས་ལ་
ལྟོ་སྟོང་རྒྱུན་དུ་བཀུ་མཉེ་བྱ། སྤྱོད་ལམ་གཟབས་ཤིང་སེམས་ལ་ཕན་པའི་གདམས་པ་
བྱ། དཀའ་ཐུབ་མང་ཡང་ཚེགས་ཆུང་བྱ་སླ་དོན་ལ་མྱུར་བ་འདི་རང་ཡིན། བཻ་རོ་ཙ་
ན་རང་གིས་ཉམས་སུ་ལོང་ཞིང་ནམ་ཞིག་ཡི་གེར་ཐོབ། མཐའ་འཁོབ་འགྲིམ་པའི་
ལམ་བརྒྱགས་དགེ་སྦྱོར་མཐུན་རྐྱེན་དམ་པ་མཛོད། དུས་དྲུག་མ་བརྗེད་བདག་ལ་
གསོལ་འདེབས་དྲན་པར་གྱིས། ང་ནི་མཁའ་ལ་བྱ་འཕུར་གྲིབ་མ་ས་ལ་ཆགས་པ་ལྟརའབད་།
ངོ་བོ་དབྱིངས་སུ་འདུ་འབྲལ་མེད་ཀྱང་སྨོན་ལམ་དབང་གིས་འགྲོ་བའི་དོན་ལ་འོངས།
གོང་དུ་བསྟན་བཞིན་སྐྱེ་བའི་ལོ་རྒྱུས་གྲངས་མེད་ཀྱང་། རྫུས་སྐྱེས་ཚུལ་དུ་བསྟན་པ་
དེ་ཀ་ཡིན།
༧ ད་ལྟ་མངལ་སྐྱེས་འགྲོ་བ་མི་རུ་སྤྲུལ་ཚུལ་ནི། འཛམ་གླིང་སོག་ཁའི་ཞིང་འདིར་
624

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན།
དག་པའི་སྡེ་དང་མ་དག་སྡེ་གཉིས་གནས། སྟག་གཟིག་ཞང་བོད་རྒྱ་གར་ལ་སོགས་
དག་པ་ལ། རྒྱ་ནག་ཕྲོམ་དང་མུན་སོགས་མཐའ་མི་ལ་སོགས་མ་དག་ཡིན། དེ་
ཡང་ས་བགོས་བྱས་ན་འཛམ་གླིང་སུམ་ཆ་སྟག་གཟིག་ཡུལ་ཁམས་ལ། ཆ་གཅིག་རྒྱ་
ནག་ཆ་གཅིག་ཕྲོམ་དང་རྒྱ་གར་བོད། མུན་དང་གྲུ་གུ་འཇང་དང་ཡུ་གུ་མུན་ཇ་ལ་
སོགས་རས་མའོ། །འཛམ་གླིང་དབུས་ཀྱི་ཐད་དྲང་ཏི་སེ་གངས་དཀར་ཡིན། དེ་ཡི་
ནུབ་ཕྱོགས་འོལ་མོ་སྒོ་བཞི་བྱ་བ་ཡོད། ཞང་ཞུང་ཁ་ཡུག་ཡུལ་ཞེས་དེ་ལ་བྱ། སྔོན་ཚེ་
རྒྱལ་བ་ཡབ་སྲས་ནག་པོ་བདུད་ཀྱི་རྗེས་བསྙེགས་བྱོན་པའི་ཚེ། གྲོང་ཁྱེར་ཆེན་པོ་དེའི་
དགའ་སྟོན་རོལ་མོ་གཟིགས་ནས་ཐུགས་མཉེས་པས། སྒོ་བཞི་མཛོད་ལྔའི་བོན་རྣམས་
སྨོན་ལམ་བཏབས་ནས་བཞག གྲོང་ཁྱེར་རྒྱལ་བ་མཉེས་པའི་ཡུལ་དུ་མིང་བཏགས་
སོ། །མཁར་ནི་ཁྱུང་ལུང་དངུལ་མཁར་དངུལ་ཆུའི་རྨང་རྡོ་ཅན། ཤིང་ནི་ཨ་པར་ལྗོན་
པ་ཡོན་ཏན་ལྡན་པའི་ཤིང་། ཡུལ་དེར་སྟག་གཟིག་ཞང་ཞུང་མཁས་པ་དང་ལོངས་
སྤྱོད་འཚོགས་པ་མང་བཞུགས་ཏེ། ཀུན་གྱི་གཙོ་རུ་རྒྱུང་ཡར་མུ་ཁོད་ཕྱ་བཙུན་གོང་མ་
གཉིས། ཡོན་ཏན་ལོངས་སྤྱོད་ཕུན་སུམ་ཚོགས་པར་བཞུགས་ལགས་ཀྱང༌། གདུང་
རྒྱུད་འཛིན་པའི་སྲས་མེད་ཡབ་ཡུམ་ན་སོ་རྒས། དུས་དེར་གྱེར་ཆེན་ཟླ་མེད་ལ་སོགས་
ལོ་པཎ་མཁས་པ་བརྒྱད་པོ་གདན་དྲངས་ནས། ཚོགས་ཀྱི་འཁོར་ལོ་རྒྱ་ཆེན་བསྐོར་
ཞིང་ཞི་ཁྲོ་རྩ་བའི་དབང་བསྐུར་མཛད། གསེར་གྱི་གླང་ཆེན་སྣལ་བཅུ་ཅན་ལ་འབྲས་
དཀར་བཀལ་ནས་དབང་ཡོན་ཕུལ། ཐུགས་སྲས་དམ་པ་གདུང་འཛིན་འགྲོ་བའི་དོན་
ལ་གནང་བར་ཞུ་བ་གསོལ། ལོ་པཎ་བརྒྱད་ཀྱང་ཐུགས་ཀྱི་འོད་ཟེར་ས་བཅུ་ཀུན་ཏུ་
སྤྲོས། སེམས་དཔའི་གྲལ་ནས་བདག་བཀུགས་བྱིན་རླབས་སྲས་སུ་གནང་། དོན་དུ་
སྐྱེ་ཤི་མེད་ཀྱང་ཐབས་ཀྱི་ཚུལ་དུ་སྐྱེ་བ་བཞེས། ཀུན་བཟང་ལ་སོགས་ཕྱོགས་བཅུའི་
བདེར་གཤེགས་མང་པོའི་ཞལ་མཐོང་ལུང་བསྟན་ཐོབ། ཞང་བོད་མཁས་པ་ཀུན་གྱི་
625

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བླ་ཡི་མཆོད་གནས་དམ་པར་བཀུར། སྟག་གཟིག་རྒྱ་གར་ཞང་བོད་ཀུན་གྱི་སྒྲ་སྐད་
མ་རྨོངས་མཁྱེན། བྱ་རི་གཙུག་ལྡན་གནས་སུ་དཔའོ་ཀེང་བརྒྱད་སྤྲུལ། སྡེ་བརྒྱད་དམ་
ལ་བཏགས་ཤིང་ནན་འོག་རྩིས་ལ་མནན། ལྷོ་ནུབ་གླ་ཆུ་མེར་བ་གླ་བྲག་ཁ་ཡེལ་རྩར།
ཤིང་རེར་རང་རྩར་སྤྲུལ་ནས་མུ་སྟེགས་གྲུབ་མཐའ་བསལ། རྒྱ་གར་མཁའ་འགྲོ་འོད་
ལྡན་འབར་མ་དབང་བསྡུས་ནས། ལྷོ་ནུབ་མུན་པ་རབ་འཇིགས་གླིང་དུ་ཐབས་ཀྱིས་
རོལ། སྤྲུལ་པའི་སྐུ་གཉིས་སྲས་ཀྱི་སྐལ་བར་བོད་ཀྱི་དོན་དུ་བཞག །ལྔ་བརྒྱའི་སེམས་
ཅན་དོན་དུ་སྤྲུལ་པ་དུ་མ་འགྱེད། ད་ལྟ་འགྲོ་བ་རྣམས་དང་བོད་ཡུལ་གདུག་པ་
འདུལ་བའི་ཕྱིར། བོན་ཆོས་གཉིས་ཀྱི་གཉེར་བོན་གྲུབ་མཐའི་དབྱེ་བསལ་མཛད། ང་
ཡི་བོན་སྐོར་རྣམས་དང་ཆོས་ལ་རྒྱ་བཏབ་ཀུན། ཀུན་ལ་ཁྱབ་པར་ཡོད་དོ་ཕྱི་རབས་
བུ་རྣམས་ཀུན། མ་ནོར་མོས་པས་ཆོངས་ལ་ཉམས་ལེན་སྙིང་རུས་མཛོད། བསྒོམ་
བསྒྲུབ་ལུང་བཞིན་གྱིས་དང་གྲུབ་རྟགས་ཚེ་འདིར་འབྱུང་། ཁྱད་པར་རྨོངས་པའི་བློ་
ལ་བྱིན་རླབས་རྣོ་བའི་བོན། བདེ་གཤེགས་དགོངས་འདུས་ཉམ་ལེན་ཆ་ལག་བཅས།
མ་འོངས་དོན་དུ་མ་རླག་འགྲོ་ལ་སྨིན་པར་གྱིས། ཞེས་གསུངས་ནས་གནོང་། བདག་
འདྲ་བི་རོ་ཙ་ནས་ཐམས་ཅད་དོན་དམ་གཅིག་ཏུ་གོ །ཁོད་སྤུངས་ཆེན་པོའི་སྣང་
བ་ཐོབ། ཐུགས་ཀྱི་དཀྱིལ་དུ་བཅངས་ནས་སྦས། མ་འོངས་འགྲོ་བའི་དོན་དུ་གཏེར།
རྒྱ་རྒྱ་རྒྱ། ལན་གཅིག་ལྷ་ས་ར་བ་ཁང་དུ་ཚེས་ཀྱི་གྲྭ་ནང་དུ་མཆོད་པ་ཆེན་པོ་བྱེད་
སར། བླ་མ་ཆེན་པོ་ཡང་ཆོས་སྟོན་གྱི་སློབ་དཔོན་མཛད་ཡོད་པའི་ཚེ་པཎྜི་ཏ་དང་
བན་དྷེ་གཞན་གྱིས་མ་ཚོར་བར། བཻ་རོ་ཙ་ནས་གཡུའི་ནེ་ཙོ་སྨྲ་ཤེས་ཕུལ་ནས་ཞུས་
པ། མ་རྨོངས་ཐམས་ཅད་མཁྱེན་པའི་སེམས་དཔའ་རྗེ། སངས་རྒྱས་བསྟན་པ་སྐྱོང་
བའི་ཐབས་མཁས་པོ། སེམས་ཅན་ཉོན་མོངས་གསོ་བའི་ཐུགས་རྗེ་ཅན། མགོན་མེད་
བདག་ལ་བརྩེ་བས་སྤྱན་གཟིགས་ཤིག །བླ་མ་ཆེན་པོ་ལགས། དུས་འདི་མན་ཆད་
626

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ། ༼ཡ༽
ནས་སེམས་ཅན་གྱི་ཉོན་མོངས་ནི་བསྐལ་པའི་མེ་ལྟར་འབར། སངས་རྒྱས་ཀྱི་ཐུགས་
རྗེ་ནི་རི་རྩེའི་ན་བུན་ལྟར་ཡལ། ལོག་ལྟའི་བདུད་རིགས་ནི་མངོན་སུམ་གྲོང་རྒྱུག་བྱེད།
དགེ་བྱེད་པ་རྣམས་ཀྱང་ཕྱི་མ་ལ་སངས་རྒྱས་སྨོན། སྡིག་ཅན་གྱི་སྐྱེ་བོ་ལ་བཙུན་པས་
ཁ་ཤག་མི་ལོན། འཕྲུལ་ངག་བདེན་པའི་བོན་དང་ཆོས་ཟབ་མོ་ཡང་ཚེ་འདིའི་ཟོང་དུ་
མཐོང་། དོན་ལ་མི་བསྒོམ་ཁའི་ཚིག་ལ་རེ། ཚིག་དཔེ་ཆ་ལ་ལུས་པ་བློར་མི་ཤོང་། རང་
ཆེ་འདོད་པས་སློབ་དཔོན་ཚོལ་མི་ནུས། ཚིག་གི་དོན་མ་མཐོང་བས་བསྒོམ་མི་ཤེས།
བསྒོམ་བསྒྲུབ་མ་ཤེས་པས་འབྲས་བུ་མི་འབྱུང་། རང་དོན་མ་གྲུབ་སྟེང་དུ་གཞན་གྱི་
དད་ཟས་ཁུར་བས་རྣམ་སྨིན་ཚེ་འདིར་འབྱུང་། དེ་འདྲའི་དུས་སུ་འགྲོ་བ་མ་ནུས་པའི་
དོན་དུ་བསྒྲུབ་ན་འབྲས་བུ་མྱུར་བ། བསྒོམ་ན་བོགས་བསྐྱེད་ཆེ་བ། བཟླས་ན་འགྲུབ་
ཐག་ཉེ་བ། གསོལ་བ་བཏབ་ན་བྱིན་རླབས་དངོས་སུ་འཇུག་པའི་གདམས་པ་ནི་
བདག་ལ་གནང་བར་ཞུ། ཁོ་བོ་རྒས་པོ་ཡང་བོད་དབུས་རྩང་གི་ས་དང་མི་མགོ་མང་
འགའི་མིག་ལ་མི་ཤོང་བ་གདའ་བས། ཡུལ་མཐའ་འཁོབ་བསྐོར་བའི་རྫོང་བ། དད་
པ་ཅན་རེ་རེའི་གྲོལ་སྐྱེན/རྐྱེན་༽། དུས་དྲུག་དགེ་སྦྱོར་གྱི་བསྐུལ་མ། ནང་ནུབ་ལངས་
ཉལ་གྱི་ཕྱག་རྟེན། ཁོད་སྤུངས་དྲན་པ་བརྗེད་ཐོ་ཡིན་ཞུས་པས། གསུངས་པ། སེམས་
བསྐྱེད་ཚད་དུ་བསྐྱོལ་བའི་བི་རོ་ཙ་ཁྱོད། བོན་ཆོས་ཕུགས་སུ་གཏུགས་པས་དོན་དེ་
ཉམས་སུ་ལོན། སྙིང་རུས་ཞེ་ལ་བརྣག་པས་བསྒོམ་བསྒྲུབ་མཐའ་རུ་ཕྱིན། ད་ནི་ཚེ་
འདིར་ཁྱོད་ཀྱིས་དོན་གཉིས་འགྲུབ་ནས་ང་བཞིན་རིག་འཛིན་འཐོབ། འོན་ཀྱང་མ་
འོངས་འགྲོ་བའི་དོན་དུ་ཁྱོད་ཀྱིས་ཞུས་པ་ལྟར། །
༧ ཕྱོགས་བཅུའི་རྒྱལ་བ་ཐམས་ཅད་ཀྱི་ཐུགས་དགོངས་དབང་མེད་བསྐུལ་བའི་
གསོལ་འདེབས་བྱིན་རླབས་ཆར་འབེབས་འདི་སྟོན་རྒྱུན་དུ་ཐུགས་དམ་མཛོད། ཨེ་
མ་ཧོ། དབྱིངས་ཆེན་མི་འགྱུར་སྐྱེ་འགག་མེད་པའི་ཀློང་། ཐུགས་རྗེ་ཡེ་ཤེས་འོད་ཀྱི་
627

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཇའ་གུར་ན། བདེར་གཤེགས་དགོངས་པ་འདུས་པའི་ཀུན་ཏུ་བཟང་། དུས་གསུམ་
སངས་རྒྱས་མང་པོའི་འཁོར་གྱིས་བསྐོར། བདེ་ཆེན་བོན་སྐུའི་ལྷ་ཚོགས་ལ་གསོལ་བ་
འདེབས། རང་བཞིན་ལྷུན་གྱིས་གྲུབ་པའི་ཞིང་ཁམས་ཀྱི། ཚད་མེད་ཉི་ཟླ་གསལ་བའི་
གདན་སྟེང་ན། རྒྱལ་བའི་ཐུགས་རྗེ་འདུས་པའི་ཚད་མེད་འོད། ཕྱོགས་བཅུའི་བདེར་
བཤེགས་མང་པོའི་འཁོར་གྱིས་བསྐོར། གསལ་ཆ་རྫོགས་སྐུའི་ལྷ་ཚོགས་ལ་གསོལ་བ་
འདེབས། རོལ་རྩལ་འགག་པ་མེད་པའི་ཞིང་ཁམས་ཀྱི། ཐབས་ཤེས་ཉི་ཟླ་པདྨའི་
གདན་སྟེང་ན། སངས་རྒྱས་སྤྲུལ་པ་འདུས་པའི་ཁྱེའུ་ཆུང༌། ས་བཅུའི་སེམས་དཔའ་
མང་པོའི་འཁོར་གྱིས་བཀོར། དོན་མཛད་སྤྲུལ་སྐུའི་ལྷ་ཚོགས་ལ་གསོལ་བ་འདེབས།
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། སེང་གླང་ཉི་ཟླ་པདྨའི་གདན་
སྟེང་ན། རྒྱལ་ཀུན་ཡུམ་གྱུར་ཤེས་རབ་བྱམས་མ་ལ། བཞི་བརྒྱད་བཅུ་དྲུག་སོ་གཉིས་
ཁྱིམས་གསུམ་བཅས། མ་རྒྱུད་ཕྱི་ནང་ལྷ་ཚོགས་ལ་གསོལ་བ་འདེབས། དབྱིངས་
དགུ་མི་འགྱུར་བོན་གྱི་ཕོ་བྲང་གི། དུག་ལྔ་རང་གྲོལ་བརྡ་ཡི་གདན་སྟེང་ན། ཐུགས་
རྗེའི་ངོ་བོ་ཀུན་སྣང་ཁྱབ་པའི་སྐུ། བཞི་བཅུ་རྩ་ལྔ་བརྒྱ་དང་རྩ་བརྒྱད་བསྐོར། བདེར་
གཤེགས་ཞི་རྒྱས་ལྷ་ཚོགས་ལ་གསོལ་བ་འདེབས། བོན་ཉིད་བདེ་ཆེན་འབར་བའི་
གསས་མཁར་གྱི། ཆེ་བཙན་དྲེགས་པ་བསྣོལ་བའི་ཁྲི་སྟེང་ན། དཀྱིལ་འཁོར་ཡོངས་
ཀྱི་གཙོ་བོ་མཁའ་འགྱིང་ཁ། སུམ་ཅུ་རྩ་བཞི་དབལ་གྱད་དམག་དཔོན་རྒྱལ། དབང་
ཆེན་ཁྲོ་བོའི་ལྷ་ཚོགས་ལ་གསོལ་བ་འདེབས། དབང་དྲག་མེ་དཔུང་འབར་བའི་
གསས་མཁར་གྱི། ལྷ་བདུད་ཀླུ་སྲིན་ཕོ་མོའི་ཁྲི་སེང་ན། ལྷ་ཡི་ལྷ་མཆོག་དབལ་གསས་
རྔམ་པ་ཆེ། ཉི་ཤུ་ཐམ་པ་རྫུ་འཕྲུལ་ལས་ཀྱི་ཚོགས། དྲག་པོ་འདུལ་བྱེད་ལྷ་ཚོགས་
ལ་གསོལ་བ་འདེབས། ཨེ་ཀློང་མེ་རི་འབར་བའི་དཀྱིལ་འཁོར་གྱི། ས་བདག་ཕོ་མོ་
བསྣོལ་པའི་ཁྲི་སྟེང་ན། གསུང་དབྱངས་འགག་མེད་འབྲུག་གསས་ཆེམ་པ་ལ[ E
 ། ཁྲོ་བཅུ་
628

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
འགུགས་སྒྲོལ་ཕོ་ཉ་ལས་མཁན་བཅས། སྒྲོལ་བྱེད་དབལ་ཕུར་ལྷ་ཚོགས་ལ་གསོལ་བ་
འདེབས། ཐོག་སེར་བཙོ་དམར་འཁྱིལ་བའི་ཀློང་དཀྱིལ་གྱི། བདུད་སྲིན་ཕོ་མོ་བསྣོལ་
བའི་ཁྲི་སྟེང་ན། བཙོ་ཐིས་སྔགས་ཀྱི་རྒྱལ་པོ་གེ་ཁོད་ལྷ། ཉི་ཤུ་ཡེ་ཤེས་རྫུ་འཕྲུལ་ལས་
ཀྱི་འཁོར། གཙང་མ་ཞང་ཞུང་ལྷ་ཚོགས་ལ་གསོལ་བ་འདེབས། མེ་དཔུང་མཚོན་ཆ་
འཁྲུགས་པའི་གུར་ཁང་གི། ལྷ་སྲིན་ཐོད་པ་བརྩེགས་པའི་ཁྲི་སྟེང་ན། ཞི་ཁྲོ་ཡོངས་
རྫོགས་སྤྱི་འདུལ་ལྷ་ཡི་རྗེ། བཅུ་གཅིག་ཡེ་ཤེས་རྫུ་འཕྲུལ་ལས་ཀྱི་ཚོགས། ཡི་དམ་རྒྱ་
མཚོའི་ལྷ་ཚོགས་ལ་གསོལ་བ་འདེབས། དབྱིངས་ན་བཞུགས་པའི་རྒྱལ་བ་རིགས་ཀྱི་ལྷ།
གསོལ་བ་འདེབས་སོ་ཐུགས་རྗེས་བྱིན་གྱིས་རློབས། ཕྱི་ནང་བར་ཆད་ཞི་བར་བྱིན་གྱིས་
རློབས། སྒྲུབ་པ་མཐའ་རུ་ཕྱིན་པར་བྱིན་གྱིས་རློབས། སྣང་བ་ལྷ་རུ་འཆར་བར་བྱིན་
གྱིས་རློབས། རྒྱལ་བའི་དགོངས་པ་རྟོགས་པར་བྱིན་གྱིས་རློབས། གཞི་ལ་རང་ངོ་ཤེས་
པར་བྱིན་གྱིས་རློབས། ལམ་ལ་ཉམས་ལེན་ནུས་པར་བྱིན་གྱིས་རློབས། འབྲས་བུ་སྐུ་
གསུམ་རྟོགས་པར་བྱིན་གྱིས་རློབས། འགྲོ་དོན་རང་དབང་ཐོབ་པར་བྱིན་གྱིས་རློབས།
འོ་ལས་ཅན་གྱི་སྐྱེས་མཆོག་འགྲོ་བའི་དེད་དཔོན་ཁྱོད་ལྷ་དང་དཀྱིལ་འཁོར་ཡི་དམ་
བསམ་ཡས་ཀྱང་། ཐ་དད་སྣོད་ཀྱི་ཡུལ་དུ་མཐུན་ཕྱིར་ཡིན། དོན་དུ་མཆོག་གི་ངོ་བོ་
འདི་རྣམས་ལགས། འདི་ལ་བསྙེན་ཞིང་འདི་ལ་བསྒྲུབ་པ་དང་། གསོལ་བ་བཏབས་
པའི་ཡོན་ཏན་བརྗོད་མི་ལང་། སgགནས་གསུམ་གསལ་གདབ་འབྲུ་གསུམ་བྱིན་རླབས་
ཞུས། བསྐལ་གསུམ་ཐུགས་རྗེས་ལས་སྒྲིབ་བར་ཆད་སྦྱངས། འདུ་འཕྲོ་བཞག་པ་ཨ་
དཀར་འོད་ལ་བསྡུས། རྣལ་མ་མ་བཅོས་སོ་མར་ཧྲིག་གེ་གཞོག རྒྱལ་བའི་དགོངས་
པའི་སྤོབས་པ་ཆེར་ཐོབ་འགྱུར། ཞེས་གསུངས་སོ། །
༧ ཡང་ཞུས་པ་སློབ་དཔོན་ལགས། དུས་གསུམ་གྱི་སངས་རྒྱས་ལྷ་དང་བླ་མ་
ཐམས་ཅད་ཀྱི། ངོ་བོ་དུས་ལྔ་བརྒྱའི་སྟོན་པ་འགྲོ་བ་རྣམས་དང་ཁྱད་པར་བོད་ཡུལ་
629

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གྱི་དཔལ་མགོན་ཁྱེད་ཉིད་དུ་ངེས་པར་གདའ་བས། ཁོད་སྤུངས་ཉིད་ལ་གསོལ་བ་
བཏབ་ན་བྱིན་རླབས་མྱུར་དུ་འབྱུང་ནུས་པ་སྐུའི་ལོ་རྒྱུས་དང་ཡོན་ཏན་གྱི་བཀོད་པ་
དང་མཚན་གྱི་རྣམ་གྲངས་ཀྱི་བསྟན་པ་གཅིག་གསུངས་པར་ཞུ། ཞེས་ཞུས་པས། ཁོད་
སྤུངས་ནི་སྐུ་སྔ་མ་ལས་འགྱུར་ཏེ་འདོམ་གང་ཚད་ཀྱི་ནམ་མཁའ་ལ་ཁྱེའུ་ལོ་བརྒྱད་
བྱིས་པའི་ཚུལ་དུ་སྐུ་མདོག་ཤེལ་བས་དངས་པ། དར་དཀར་གྱི་སྟོད་གཡོགས་དང་
དར་དམར་གྱི་ཤམ་ཐབས་ཅན་འཇའ་ཚོན་གྱི་ཀ་ཤ་གསེར་དངུལ་གྱི་ཕྱག་གདུག་
ཞབས་གདུག་མུ་ཏིག་གི་མགུར་ཆུ། ཕྱག་གཉིས་མཉམ་གཞག་གཡུང་དྲུང་མཐིང་
ཁ་བསྣམས་པ། ཞབས་དཀྱིལ་ཀྲུང་པདྨ་དང་ཉི་ཟླའི་གདན་ལ་བཞུགས་པ་གཅིག་
ཏུ་གྱུར་ནས་གསུངས་པ། ཨེ་མ་ཧོ། དང་པོ་ང་མེད་ང་ཡི་སྔོན་རོལ་གྱི། འཁོར་
འདས་གཉིས་ཀྱི་སྤྱི་གཞི་ཆེན་པོ་ལ། རྟོགས་འཁྲུལ་སངས་རྒྱས་སེམས་ཅན་གཉིས་སུ་
བྱུང༌། མ་རིག་སེམས་ཅན་ལས་ཀྱི་མནར་བ་ལ། ཕྱོགས་བཅུའི་བདེར་གཤེགས་མང་
པོའི་དགོངས་པ་འདུས། སྐྱེ་མེད་ཐུགས་རྗེའི་ངོ་བོ་གཟུགས་སྐུར་ཤར། སྒྲ་འོད་ཟེར་
བཅས་ཡས་མར་མཁའ་ལ་བྱོན། ནུབ་ཕྱོགས་བདེ་ལྡན་ཨུ་དཔལ་པདྨའི་དབུས། ཡི་
གེ་ཨ་དཀར་འོད་དུ་ཞུ་བ་ལས། དཀར་གསལ་རྒྱན་ལྡན་ཀུན་བཟང་ལྷ་ཡི་སྐུ། ཁྱེའུ་
དག་པ་དྲི་མེད་ལ་གསོལ་བ་འདེབས། བརྒྱ་དང་རྩ་བརྒྱད་དཀྱིལ་འཁོར་རྩིགས་པ་
རུ། ཞི་དང་ཞི་ཁྲོ་ཁྲོས་དང་དྲག་པོར་འཚིགས། ཡེ་ཤེས་རྫུ་འཕྲུལ་ལས་དང་འཇིག་
རྟེན་བསྐོར། བྱིན་རླབས་དབང་དང་དངོས་གྲུབ་ཐུགས་རྗེའི་བདག ཆེ་མཆོག་མཁའ་
འགྱིང་ཁྲོ་བོ་ལ་གསོལ་བ་འདེབས། མི་མཇེད་སྟོང་གསུམ་འདུལ་བའི་སྟོན་པ་རུ། ཚེ་
ལོ་བརྒྱ་པའི་དུས་སུ་བྱོན་ནས་སུ། འཛམ་གླིང་བདེ་ལྡན་འོལ་མོ་གླིང་ཆེན་དུ། བཅུ་
གཉིས་དྲུག་ཅུའི་མཛད་པ་མཐར་ཕྱིན་མཛད། སྤྲུལ་སྐུ་གཤེན་རབ་མི་བོ་ལ་གསོལ་བ་
འདེབས། སྐྱེ་བ་མང་ནས་ལས་ཀྱིས་བརྩོད་པའི་བུ། དྷ་ཤ་གླུ་བ་སྲིན་པོ་བགེགས་ཀྱི་
630

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། །
རྗེའི། ལས་མཐའ་དགག་ཕྱིར་མཁའ་འགྱིང་ཐུགས་རྗེ་འཁྲོས། ཕུར་པས་ལུས་བསྒྲལ་
ཤེས་པ་ལྷ་རུ་བཀོད། དབལ་གཤེན་མེ་དཔུང་འབར་བ་ལ་གསོལ་བ་འདེབས། ཞང་
ཞུང་ཁྱུང་ཆེན་སྤུངས་པའི་རི་བོ་ན། རྒྱུང་ཡར་མུ་ཁོད་ཕྱ་བཙུན་གོང་མ་ཡིས། གསེར་
གྱི་གླང་ཆེན་ཁལ་བཅས་ཡོན་ཕུལ་ཏེ། ལོ་པཎ་བརྒྱད་ཀྱིས་དབང་བསྐུར་སྲས་གནང་
བ། གྱེར་སྤུངས་དྲན་པ་ནམ་མཁའ་ལ་གསོལ་བ་འདེབས། བྱ་རི་གཙུག་ལྡན་ཀུན་
དགའ་ཕོ་བྲང་རུ། ཡབ་ཡུམ་འཁོར་བཅས་བོན་གྱི་འཁོར་ལོ་བསྐོར། ལོག་ལྟ་སྡེ་
བརྒྱད་དེ་ལ་འགྲན་བཙུགས་དུས། གོང་འདུལ་གཉེན་རེར་སྤྲུལ་ཞིང་དམ་ལ་བཏགས།
དཔའ་འོ་ཀིང་ཆེན་སྡེ་བརྒྱད་ལ་གསོལ་བ་འདེབས། ཞང་ཞུང་ལྷོ་ནུབ་གླ་ཤིང་རྐང་
གཅིག་རྩེར། མུ་སྟེགས་སྟོན་པ་རྣམས་དང་རྩོད་པའི་དུས། རྩོད་པས་ཚར་བཅད་རྒོལ་
བ་སུན་ཕྱུང་ནས། གོལ་བའི་མཐའ་དགག་བདེ་ཆེན་ལམ་ལ་བཀོད། མཁས་པ་གྱེར་
སྤུངས་སྨྲ་སེང་ལ་གསོལ་བ་འདེབས། ལྷོ་ནུབ་མུན་པ་རབ་འཇིགས་དུར་ཁྲོད་དུ། རྫུ་
འཕྲུལ་མཁའ་འགྲོ་འོད་ལྡན་འབར་མ་དང༌། ཡབ་ཡུམ་བདེ་སྟོང་ཐབས་ཤེས་དོན་ལ་
རོལ། འགྲོ་བའི་དོན་དུ་སྤྲུལ་པའི་སྲས་གཉིས་འཁྲུང༌། ཡབ་ཅིག་སེམས་དཔའ་ཆེན་
པོ་ལ་གསོལ་བ་འདེབས། བོད་ཀྱི་མངའ་བདག་རྒྱལ་པོའི་མཆོད་གནས་སུ། ཞང་
བོད་མཁས་གྲུབ་རྣམས་དང་ཐབས་ཅིག་ཏུ། རྒྱལ་ཁམས་བདེར་བཀོད་མངའ་རིས་
བོན་ལ་སྤྱོད། འདི་དང་ཕྱི་མ་བདེ་སྐྱིད་ཐར་པར་དྲངས། བླ་ཆེན་དྲན་པ་གྱེར་མཁས་
ལ་གསོལ་བ་འདེབས། ལས་དུས་རྐྱེན་དབང་རླུང་གི་འཁོར་ལོ་ཡིས། བདེན་པ་བོན་
གྱི་ཉི་མ་བསྣུབ་པའི་ཚེ། ཐུགས་དགོངས་བོན་ལ་བསམ་ཞིང་མཐུ་རྩལ་བསྐྱེད། དུན་
ཙེ་གེ་ཤན་ལོག་པའི་གྲུབ་མཐའ་བསལ། བདུད་འདུལ་གྱེར་སྤུངས་ཆེན་པོ་ལ་གསོལ་
བ་འདེབས། བསམ་ཡས་གླིང་གི་ཁྲི་ཐང་དུར་ཁྲོད་དུ། རྒྱ་གར་བན་དྷེས་ཧ་ལ་དུག་
དྲངས་དུས། ཕྱག་གིས་བཞེས་པས་སྐུ་ལ་བཀྲག་མདངས་འབར། ཞལ་དུ་གསོལ་
631

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བས་སྤུ་རྩེར་མེ་ཏོག་འཁྲུངས། འཚོ་མཛད་སྨན་པའི་ལྷ་མཆོག་ལ་གསོལ་བ་འདེབས།
ཧས་པོ་རི་ཐང་བྱེ་བ་བདལ་པ་རུ། རྒྱལ་པོས་བཀའ་བྱུང་བན་བོན་མཐུ་འགྲན་ཚེ།
མཐུ་ཆེན་མི་དགུའི་གཙོ་བོ་མཛད་ནས་སུ། རྒྱ་བོད་ཕྱེད་བསྐྱེལ་ཤཱཀྱ་དངོས་སུ་བསྒྲལ།
མཐུ་ཆེན་ཕུང་བོན་མགོ་དམར་ལ་གསོལ་བ་འདེབས། པདྨ་ལ་སོགས་རྒྱ་གར་གྲུབ་
ཐོབ་དང་། ཞང་བོད་བོན་གཤེན་གྲུབ་རྟགས་འགྲན་པའི་ཚེ། མཁའ་ལ་འཕུར་ཞིང་ཉི་
ཟླ་ཆ་ལང་བརྡབས། ཕ་བོང་ལྟར་ཞོན་ཆུ་བོ་གྱེན་དུ་བསྒྱུར། རྩལ་ཆེན་འགྲན་ཟླ་མེད་
པ་ལ་གསོལ་བ་འདེབས། རྒྱལ་དང་བན་དྷེས་ཁྲིམས་འོག་བཅུག་པའི་ཚེ། བདེན་པའི་
དཀའ་རྣམས་རིན་ཆེན་གཏེར་དུ་སྦས། གཏེར་ཆེན་བརྒྱ་དང་རྩ་བརྒྱད་གཉེར་དཔོན་
མཛད། གཏེར་བདག་དམ་བདག་གཏེར་སྟོན་སྐུ་སྤྲུལ་གྱིས། མ་འོངས་དོན་མཛད་
མགོན་པོ་ལ་གསོལ་བ་འདེབས། མདོ་འབུམ་གཟུངས་སོགས་བོན་གྱི་ལྷག་ལུས་རྣམས།
རྒྱ་གར་བན་དྷེས་འདོད་པ་ཚིམ་པའི་ཕྱིར། ཆོས་སུ་ཚིག་བསྒྱུར་དོན་དམ་གཡུང་དྲུང་
ཀློང་། འཇུག་སྒོ་མ་འགག་དོན་ལ་གོལ་མེད་དྲངས། སྒྲ་བསྒྱུར་ལོ་པཎ་ཆེན་པོ་ལ་
གསོལ་བ་འདེབས། བོན་རྣམས་རང་བཞིན་ངོ་བོ་གཅིག་ཡིན་ཕྱིར། ཐ་སྙད་རྣམ་
གྲངས་སེམས་ཉིད་གཞི་ལ་བསྡུས། མ་འགག་སྟོན་པའི་རྣམ་སྤྲུལ་ཀུན་ཏུ་གྱེས། དུས་
མཐའི་བར་དུ་ཁོད་སྤུངས་རྒྱུད་ཆད་མེད། འགྲོ་དྲུག་སྟོན་པའི་སྒྲོན་མ་ལ་གསོལ་བ་
འདེབས། བདག་དང་བདག་ལ་བརྟེན་པའི་སེམས་ཅན་རྣམས། མ་རིག་མུན་པའི་
ཀློང་དུ་འཐོམ་པ་ལ། ཐུགས་རྗེ་སྒྲོན་མའི་འོད་ཟེར་སྤྲོ་རུ་གསོལ། རྒྱུ་དྲུག་འཁོར་བའི་
རྒྱ་མཚོ་ཆེན་པོ་ལ། ཡེ་ཤེས་ཉི་མའི་དཀྱིལ་འཁོར་སྟོན་དུ་གསོལ། ང་བདག་དྲེགས་
པ་དུག་ཤིང་སྡོང་པོ་ལ། བདག་མེད་ཞི་བའི་མེ་ཆེན་སྤར་དུ་གསོལ། འཛིན་རྟོག་བློ་
ཡི་མདུད་པ་དམ་པོ་ལ། རང་གྲོལ་རིག་པའི་མིག་འཕྲུལ་བསྒྱུར་དུ་གསོལ། གདོད་
ནས་རང་ལ་གནས་པའི་ཡེ་ཤེས་འདི། ངོ་བོ་ཉིད་དུ་འཆར་བར་མཛད་དུ་གསོལ།
632

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན།
སྙིང་རྗེའི་ཡུལ་དུ་གྱུར་པའི་གདུལ་བྱ་འདི། ཚད་མེད་ལྕགས་ཀྱུས་ཐར་པར་དྲང་དུ་
གསོལ། རིག་འཛིན་ཁྱེད་དང་བདག་གཞན་འགྲོ་བ་རྣམས། དབྱེར་མེད་སྐུ་གསུམ་ས་
ལ་བསྒྲལ་དུ་གསོལ། བཻ་རོ་ཙ་ན་ཉོན་ཅིག སངས་རྒྱས་གཞན་ན་མེད་དོ་རང་སེམས་
ངོ་བོ་ལྟོས། འདི་ལྟར་སྣང་བ་ཐམས་ཅད་བོན་ཉིད་དབྱིངས། གཟུགས་བརྙན་སྒྱུ་མ་
ཁ་དོག་དཀར་དམར་འདི། སྣང་ཞིང་སྣང་ལ་རིག་སྟོང་ངང་དུ་གྲོལ། སྒྲ་རུ་གྲགས་
ཚད་ཆེ་ཆུང་སྙན་དང་རྩུབ། གྲགས་ལ་འཛིན་བྱེད་གྲགས་སྟོང་ངང་དུ་གྲོལ། དྲི་རུ་
ཚོར་ཚད་ཞིམ་དང་མི་ཞིམ་དྲི། ཚོར་ལ་ཞེན་མེད་ཚོར་སྟོང་རང་ཞི་དབྱིངས། མདོར་
ན་མ་བཅོས་སོ་མའི་ཡེ་ཤེས་འདི། ཚོགས་དྲུག་ཡུལ་རྐྱེན་རྗེས་སུ་མི་འཕྲེང་བར། ཤེས་
པ་ཚོར་ཚད་སྐྱིག༼སྐད་གཅིག་༽ཐོག་དབབ་བལྟ། བལྟ་བའི་ངོ་བོ་ལྟ་བྱེད་རང་སར་གྲོལ།
གྲོལ་བ་མཐའ་འདས་བོན་སྐུ་འབྱམས་ཡས་ཀློང༌། དབྱིངས་དགུའི་བདག་པོས་ས་
དགུ་ཞབས་ཀྱིས་གནོན། རྒྱལ་བའི་རྒྱལ་མཆོག་ཨེ་མ་ངོ་མཚར་ཆེ། ཞེས་གསུངས་ནས་
མར་བབས་ཏེ། བདག་གི་སྤྱིར་བོར་ཞབས་ཀྱིས་དབང་བསྐུར་ཕྱག་གིས་རྒྱ་བཞག་སྟེ་
སྤྲུལ་པ་བཤིགས་ནས་གསུངས་པ། བཻ་རོ་ཙ་ན། ལས་ལ་ཟད་མེད་རྩོལ་བའི་སྡུག་ཐག་
འཆད། རྩོལ་མེད་མཉམ་གཞག་ལྔ་ལྡན་ངང་ལ་སྟོད/སྡོད༽། ཚིག་ལ་ཟད་མེད་སྨྲ་
བ་མང་བའི་རྒྱུ། གྲགས་སྟོང་ཨ་དཀར་འོད་ཀྱི་སྟོང་དབྱངས་འཐེན། ཡིད་ལ་བསམ་
འདས་བློ་ལ་ཟད་པ་མེད། གསལ་སྟོང་མ་བཅོས་སོ་མའི་ངང་ལ་གཞོག བསྒོམ་པ་
སེམས་ཀྱིས་བཟོས་ལ་བསམ་མཐའ་ཡས། གནས་གསུམ་བླ་མ་སྤྱན་དྲོངས་མོས་པས་
བསྟོད། དོན་དུ་རང་སེམས་མིན་པ་རེ་མི་བཅའ། འཕྲོ་ན་ཨ་དཀར་དག་ལ་བློ་རྩེ་
བཀུག འདུས་ན་ཨ་དཀར་གསུམ་དུ་བརྩེགས་ནས་བལྟ། བྱིང་ན་ཨ་དཀར་འོད་ཀྱི་སྤྲོ་
བསྡུ་བྱེད། རྨུགས་ན་ཨ་དཀར་སྨིན་མཚམས་ནམ་མཁར་འབར། དེ་དག་གང་ལའང་
སྐྱེ་མེད་ལ་ཆེན་ཟླ། གལ་ཏེ་རང་ཉིད་ཕ་རོལ་འཕོ་བའི་ཚེ། ལུས་གནད་རབ་འབྲིང་ཐ་
633

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གསུམ་གང་རུང་བཅའ། རྩ་གསུམ་གསལ་གདབ་རང་རིག་ཡི་གེ་ཨ། དབུ་མའི་ལམ་
ཞུགས་སྤྱི་གཙུག་སྒོར་ཐོན་ཏེ། སྒྲ་སྐད་དྲག་པོས་བླ་མའི་ཐུགས་ཁར་འཕང་། ཡང་ན་
གཏད་མེད་ནམ་མཁའི་དབྱིངས་སུ་བསྲེ། ནམ་མཁས་གར་ཁྱབ་བདག་གི་རིག་པས་
ཁྱབ། རིག་པ་བོན་ཉིད་འབྱམས་ཡས་མུ་མེད་ཀློང་། མཁའ་ལ་མཉམ་ཞིང་ཀློང་དུ་
བདལ་པ་ཆེ། དབྱིངས་ཀྱི་ངོ་བོ་བརྗོད་མེད་ཨེ་མ་ཧོ། ཞེས་གསུངས་སོ། །ཡང་ཡེར་པ་
བྲག་ལ་བླ་མ་ཆེན་པོ་དང་། པདྨ་འབྱུང་གནས། ཁྲི་སྲོང་ལྡེའུ་བཙན་དང་གསུམ་གྱིས།
ལྟ་བ་བླ་ན་མེད་པ་ཡང་རྩེ་ཀློང་ཆེན། སྒོམ་པ་བླ་ན་མེད་པ་ནམ་མཁའ་འཕྲུལ་མཛོད།
སྤྱོད་པ་བླ་ན་མེད་པ་བྱ་ལམ་རྗེས་མེད། འབྲས་བུ་བླ་ན་མེད་པ་ཉི་མའི་སྙིང་པོ། དམ་
ཚིག་བླ་ན་མེད་པ་གསེར་གྱི་ཡང་ཞུན་དང་ལྔའི་དོན་བཀྲོལ་ཞིང་བཞུགས་པའི་ཚེ། བི་
རོ་ཙ་ནས་འབྲས་ཆང་བུ་རམ་གསེར་གྱི་སྙིང་པོ་ཅན་བཏེགས་ནས་ཞུས་པ། མི་རྗེ་རྒྱལ་
དང་སེམས་དཔའ་ཆེན་པོ་གསུམ། བདེ་བར་བཤེགས་པའི་བཀའ་ལུང་རྒྱ་མཚོ་ཡི།
ཁྱེད་འདྲ་མིན་པ་གཞན་གྱིས་གཏིང་ཆོད་དཀའ། དེ་ཕྱིར་ཚིག་ཉུང་དོན་དུ་དྲིལ་བ་ཡི།
ཐུགས་ཀྱི་ཐིག་པ་བདག་ལ་རྩལ་དུ་གསོལ། ཅེས་ཞུས་ནས་མགོ་ས་ལ་བཏུགས་སོ། །
༧ དེ་ལ་ཡབ་ཆེན་པོས་གསུངས་པ། བུ་ཁྱེད་ལ་གདམས་པ་ལྔ་པོ་འདི་གཅིག་ཏུ་
དྲིལ་ནས་སྟོན་གྱི་ཡིད་ལ་དམ་དུ་ཟུང་ཞིག ༧ སེམས་ཉིད་ སེས སུས 2སེས་
]
a
]
2
བོན་ཉིད་དབྱེར་མེད་ནམ་མཁའི་ངང་ལ་བལྟ། སེམས་ ཐོ ཙྩོ A རྩ་) 
g TK
8 o
2 
1༦ 2 
221 
འབྱུང་རྟོག་ཚོགས་འཕྲ་ཞིང་འཕྲ་བར་བཅད་ལ་བསྒོམ། ཉི་
A 
12
ཀྟི 
སེམས་ལ་ཤར་ཚད་མ་བཀག་ཤུགས་འབྱུང་རྒྱ་ཡན་རང༌ དྲྭ་
O1 
ཤཱ 
2 
D12
/ 4 
གྲོལ་དུ་སྤྱོད། སེམས་ཉིད་ཡེ་སྲུངས་དེ་དག་དྲི་མེད་རྗེན་ རྨ་] 3 )
9
 2R 
2 2 
21 
2 
པར་མི་འདབ་འདའ་བ་དེ། སེམས་རང་ངོ་ཤེས་པ་རང༌ ན་
】 
2 1 OTH ] 
2
སར་གྲོལ་བ་རང་ཐོག་ཏུ་སླེབ། བུ་ཉོན་ཅིག །སེམས་ཉིད་ངོས་ཟུང་དང་། རང་
634

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
སེམས་ལ་དུ་མ་ཅིག་བསྟན་ཡང་སེམས་ཨ་དཀར་ལ་ཕོབ། ཨ་དཀར་སེམས་ལ་བསྒོམ།
བསྒོམ་མཁན་རང་ལ་བལྟོས། བལྟས་པས་ཅང་མི་མཐོང༌། ཉམས་སྐྱེས་བུ་སྙིང་བྱུང་
བ་བཞིན་ནོ། དེར་སེམས་དང་སེམས་བྱུང་གི་ཤན་ཕྱེ་ལ་བསྒོམ་པས་རྣམ་རྟོག་འཕྲ་
རགས་ཐམས་ཅད་རིམ་པས་ཞི་ནས། དྭངས་མ་སེམས་ཉིད་རྣལ་མ་རང་སར་གནས་
པ་དེ་ལ་ཞི་གནས་སུ་མིང་བཏགས། དེ་རྨོངས་པ་ཕྱལ་ཆད་ལུང་མ་བསྟན་འཐོམ་པོར་
མ་སོང་བར་རང་རིག་རང་གསལ་བརྗོད་དུ་མི་གཏུབ་པར་རྗེན་ནེ་ལྷང་ངེ་སལ་ལེ་
ཧྲིག་གེ་མཐོང་བ་དེ་ལ་ལྷག་མཐོང་ཞེས་བྱའོ། །དེ་ལྟར་གནས་པ་དེ་ལ་བསྒྲོ་འདོགས་
ཀྱི་ངོ་བོ་དཔེས་མཚོན་དུ་མེད་པར་དུས་གསུམ་སངས་རྒྱས་ཐམས་ཅད་འདུས་ནས་
བསྟན་ཡང་ངོ་བོ་དང་ཁ་དོག་མཐོང་དུ་མ་གཏུབས་པས་རྟག་པ་དང་ཡོད་པའི་
མཐར་མ་ལྷུང༌། སེམས་ཉིད་འོད་གསལ་ཆེན་པོ་སྒྱུ་མ་ཆོ་འཕྲུལ་མཁན་སངས་རྒྱས་
དང་སེམས་ཅན་ཐམས་ཅད་ཁོའི་བྱེད་ལས་སུ་བྱུང་བ་རང་གིས་རིག་ཅིང་རྟོགས་པས་
ཆད་པ་དང་མེད་པའི་མཐར་མ་ལྷུང༌། ཅི་ཡང་མེད་པ་ལ་ཅིར་ཡང་འགྱུར་བའི་ཡོད་
མེད་གང་གི་ཡང་མཐར་མ་ལྷུང་བའི་སོ་མ་རྣལ་མ་ཟང་ཐལ་གདོད་དགོངས་དེ་ལྟ་
བུའི་དོན་ལ་ཞི་ལྷག་ཟུང་འབྲེལ་དུ་བསྐྱངས་པས། འདུག་ཚུལ་ཉམས་སུ་མྱོང་ན་སྒོམ་
པ་སྐྱོན་མེད་གོལ་ས་ལས་ཐར་བ་ཡིན། དེ་ཐུན་དུ་བཅད་ལ་བསྒོམ་པས་གནས་ལུགས་
སྨྲ་བསམ་བརྗོད་མེད་ཀྱི་ངོ་བོ་ངེས་ཤེས་སྐྱེ་བ་འཆར་རོ། །འཆར་བ་དེའི་སྲོག་ནི་དྲན་
པ་སྟེ་མི་ཡེངས་པའི་བྱ་ར་ལ་དྲན་པའི་རྩི་ཡིས་བཟུང་། གཡེང་བའི་དགྲ་ལ་དབེན་པ་
གལ་ཆེ་འདིའི་དུས་སུ་དུག་གསུམ་གྱི་དགྲ་ལངས་པས་ལུས་གནད་རླུང་གནད་གཙོ་༨་
ཆེ་སྟེ། ལུས་ཆ་ལུགས་ལྔ་ལྡན་ནམ་ཙོག་བུའམ་སེང་གེ་ཉལ་སྟབས་སམ་རབ་འབྲིང་
མ་ལ་གང་ལ་འང་། རྒྱབ་བརྟེན་པ་དང་མགོ་དགྱེས་དྲག་པ་དང༌། མི་ལྟ་སྟངས་ཆེ་
བ་དང་དྲག་རླུང་བཟུང་ཞིང་སེམས་འགྱུ་ན། གཡས་ཞེ་སྡང་གི་རྩ་ལ་རླུང་ཞུགས་ཏེ་
635

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཁྲོ་འཚིག་དང་ཡིད་མི་བདེ། རྟོག་པ་མང་ཞིང་མཐར་སྙོགས་སུ་འགྱུར་རོ། །གན་
རྒྱལ་དང་ཁ་སྦུབ་སྐེ་རྩ་སྒུར་ཞིང་ལག་གཉིས་ལྟོ་བ་བཅངས་ནས་འཇམ་རླུང་བཟུང་
ན། གཡོན་འདོད་ཆགས་ཀྱི་རྩ་ལ་རླུང་ཞུགས་ཏེ་བདེ་བ་དང་སྦྲིད་པ་དང་དྲོད་སྐྱེ་
བར་བྱེད་ནས་མཐར་འདོད་ཆགས་བསྲན་མི་ཚུགས་སོ། །ལུས་བསྐུམ་དབུགས་བསྡམ་
མི་འཕང་དམའ་བ་དང་མིག་བཙུམས་ནས་མ་ནིང་གི་རླུང་བཟུང་ན་དབུས་གཏི་མུག་
གི་རྩ་ལ་རླུང་ཞུགས་ཏེ། མི་རྟོག་འདྲ་བའི་དྲན་མེད་ལྡིང་པོ་བརྗེད་ངེས་ཅན་མཐར་
གཏི་མུག་ལུང་མ་བསྟན་དུ་འགྱུར་རོ། །དེའི་ཕྱིར་ལུས་གནད་དང་བཟང་ངན་སྐྱོན་
ཡོན་ཤེས་པ་གལ་ཆེ། རླུང་འཛིན་དུས་མེ་དང་དུ་བ་དང་རླུང་སོགས་མ་ལྡང་གོང་
གི་སྔ་མོ་ནས་བྱ་སྟེ། མདོར་ན་དགེ་ལ་འགོལ་བའི་འགོལ་སར་འདུག་གོ ། དེ་ལྟར་
བསྒོམས་པས་ཅི་ཞིག་ན་ཡེངས་དང་མ་ཡེངས་མེད་པའི་མི་ཡེངས་བྱ་རའི་མཁན་པོ་
དེ་ཡང་རང་གྲོལ་དུ་འགྲོ་དགོས་པའོ། །དྲན་པ་འཛིན་མཁན་དེ་གཉན་པོ་གཞན་གྱིས་
སྤངས་མི་དགོས་པར་གནས་ལུགས་ཀྱི་ངང་ལ་ཉོན་མོངས་ཀྱི་རྣམ་རྟོག་ཁྱུག་གེ་སྐྱེས་
ཙ། དེའི་རྗེས་སུ་མི་འཕྲེང་བར་དེ་ལ་བལྟ་ཞིང་བལྟ་མཁན་གནས་ལུགས་ཀྱི་སྟེང་དུ་
རྗེན་ནེ་བཞག་པས། ད་ཅིའི་གནས་ལུགས་གསལ་སྟོང་རྗེན་པ་དེ་དང་གཉིས་ལ་ཁྱད་
པར་འདུག་མི་འདུག་བལྟ། བལྟས་པའི་གཉེན་པོ་གཞན་གྱིས་སྤོང་མི་དགོས་པར་རྣམ་
རྟོག་གི་ངོ་བོ་ཡེ་ཤེས་སུ་ཤར་ནས། ཉོན་མོངས་རག་ཙ་རང་རིག་ཡུལ་མེད་དུ་འདུག་
པ་དེ་ལ་སྤང་གཉེན་རོ་གཅིག་དབྱེར་མེད་ཆེན་པོ་ཞེས་བྱའོ། །སྤང་བྱ་ཉོན་མོངས་དེ་
གསལ་སྟོང་གི་ངོ་བོ་ཤར་ནས་ཉོན་མོངས་རག་ཙ་རང་རིག་ཡུལ་མེད་དུ་འདུག་པ་དེ་
ལ། ལྷན་སྐྱེས་ཡེ་ཤེས་ཞེས་བྱའོ། །ཐོག་མ་ནས་ཐ་མ་རུ་འཁྲུལ་ཚེ་ངོ་མི་ཤེས་ཀྱང་ནམ་
ངོ་ཤེས་པའི་དུས་དེ་ལ་ཐ་མ་ཟེར་རོ། །ཐོག་མ་ནས་མར་འཁྲུལ་པ་བཞིན་ཐ་མ་ནས་
ཡར་རྟོགས་པས། ཐ་མ་ཐོག་མ་རུ་སླེབ་རང་ས་ཟིན། རྒྱུ་འབྲས་དུས་མཚུངས་སྤངས་
636

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
） D1
མ མྱ གཉེན་རོ་གཅིག་ཅེས་བྱའོ། །ཞེས་གསུངས་སོ། །པདྨ་འབྱུང་ ཡུ ལྟ འ 
]
J
ཙྩོ ས གནས་ཀྱི་ཞལ་ནས། བཻ་རོ་ཙ་ན་ལེགས་པར་ཉོན་དང་། ལ རྩ 
4 1
2
ཙྩ ཀ སྒྲོ 
ཤེས་པར་བྱ་བ་ཐམས་ཅད་རྣམ་པ་གསུམ་གྱི་དོན་ལ་བསྡུ་) 
2
སྦེ གྱ རྣ སྟེ། ༧ རྟོགས་པ་ལམ་གྱི་སྒོམ་ལ་བཞི་རུ་སྟོན། ༧ ཞེས་ས་
D1
extཙEཚ6 
J
རྔ ང – ཚིག་བཞིའོ། །རྩེ་གཅིག་དུས་སུ་རྟོགཔ་གང་ཤར་དྲན་པས་ ས་
2༡༡6491 A
ཁྲ བཟུང་། སྟོང་པར་བློ་ཡིས་སྒོམ་པས་བློ་བྱས་ཞི་གནས་ འ 
]
D
སོ། ། རོ་གཅིག་དུས་སུ་རྟོག་པའི་བློ་ཡིས་རྩོལ་བ་ཆེར་མི་དགོས་ཏེ་
K 
ཆུ་དང་རླབས་བཞིན་མཐར་ཐུག་གོ །སྤྲོས་བྲལ་དུས་སུ་སྐད་ཅིག་… ན་
དང་པོ་རྟོག་པར་ཤར་ཡང་གཉིས་པར་དྲན་པས་སླེབ་ཙ་སྟོང་པར་4
i༦l 
3
འགྲོ། སྐད་ཅིག་དང་པོར་ཚོགས་དྲུག་གི་མྱོང་ཚོགས་ཤར་ནས་སྐད་ ས་
2
ཅིག་གཉིས་པ་ལ་ངོ་ཤེས་པའི་བྱ་ར་བས་སླེབ། གསུམ་པའི་དུས་སུ་ ན 
Mdstv
སྟོང་པ་རང་གྲོལ་སྦྲུལ་མདུད་ཇི་བཞིན་ནོ། །རོ་གཅིག་དུས་སུ་སྐད་༦nia 
A
R 
ཅིག་སྔ་ཕྱི་མ་དགོས་གཉིས་འཛིན་ཡུལ་བུད་དྲན་སྟོང་དུས་མཉམ་
ཤཱ
འཆར། བསྒོམ་མེད་དུས་སུ་དྲན་པའི་རྩོལ་བ་དག་སྟེ་མཁའ་ལ་
2
cm
ཐིམ་འདྲ། ཕྱོགས་བཅུའི་སངས་རྒྱས་འདུས་ཀྱང་འདི་ལས་འཕགས་ང ་༦༥ 
2 
]
པའི་གདམས་པ་བསྟན་དུ་མེད། མ་འོངས་འགྲོ་བའི་དོན་དུ་ཐུགས་ ས་
] 
D
ལ་གཞོག་ལ་བཞིག །ཅེས་གསུངས་སོ། །རྒྱལ་པོས་གསུངས་པ། ཐ་
1
མ
མཁས་པ་བཻ་རོ་ཙ་ན་ཐུགས་མ་རྨོངས་དགོངས་པ་རྒྱ་ཆེར་མཛོད། ཅ 
DK 
ཛི 
q 
བདག་གི་སེམས་ལ་འཁྲུལ་པ་མེད་ཀྱང་ལན་གཅིག་ངོ་མཚར་ཕྱིར། ། 
A
གདམས་པ་ཆོས་སུ་བསྒྱུར་བ་འདི་རྣམས་རྒྱ་གར་ཡུལ་དུ་ཁྱེར། རྒྱ་ ན རྩོ ན ག
གར་མཁས་གྲུབ་རྣམས་ལ་ཐེ་ཚོམ་མཐའ་གཅོད་དགོས་ཞེས་བྱ་བ་ལ་ཞུས་པ། མི་རྗེ་
637

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ལྷས་མཛད་མངའ་བདག་རྒྱལ་པོ་ལགས། རྒྱལ་པོའི་ཐུགས་ལ་འཁྲུལ་པ་མི་མངའ་
ཡང་། མ་དག་སྡེ་རིགས་ཕྲག་དོག་འདོད་མི་མཐུན། སངས་རྒྱས་ཐུགས་རྗེ་ཉི་བཞིན་
ཡོངས་སྙོམས་ན། མ་རྟོགས་ལོག་ལྟ་བྱང་ལྟས་བྲག་ཕུག་འདྲ། སོ་སོར་རྩོད་པའི་སྡེ་
ལ་ང་མི་འདུག །སངས་རྒྱས་ཕྲིན་ལས་ནམ་མཁའ་ལྟ་བུ་ལ། ཕྱོགས་ཆར་ལྷུང་བའི་
གྲུབ་མཐའ་ངས་མི་འཛིན། བདེར་གཤེགས་ཐུགས་རྗེས་བཟུང་ན་གང་དགའི་ལས།
འཁོར་བའི་མཚོ་ལས་ཐར་ན་གར་འདུག་ཡུལ། རྒྱལ་པོའི་བཀའ་ནན་ལྕི་ཡང་གཅོག་
པར་ཞུ། འདི་དང་ཕྱི་མར་བདེ་བའི་སྨོན་ལམ་འཚལ་ཞུས་པས། རྒྱལ་པོ་ཡང་སྤྱན་
ནས་མཆི་མ་ཤོར་རོ། །དེ་ནས་ཆུ་བོ་བཀླུའི་བརྒྱུད་ལ་འོངས་ཏེ། ལམ་ཁར་ལས་ཅན་
རེ་རེ་ལ་འབྲེལ་བ་བཞག་སྨོན་ལམ་བཏབ་ནས་བྱོན། ཀོང་པོ་རོང་དུ་ལྷ་རི་གྱང་དོའི་
གཡས་ཕྱོགས་བོན་རི་ཆེན་པོའི་གསང་ཕུག་གནམ་སྐར་ཅན་དུ་ལོ་གཅིག་བཞུགས་
ནས་ཉམས་བསྐྱོངས་པས་རྟོགས་པ་མཁའ་ལྟར་གྲོལ། གཤེན་རི་རྒྱ་མཚན་ཁྱུང་གཤོག་
ལྡིང་བ་ནས། མཁའ་ལ་འཕུར་ཏེ་ཚ་བ་རོང་དུ་འོངས། གཡུ་སྒྲ་ལེགས་བཞུར་ལ་
སོགས་བློ་སྣ་བསྒྱུར། དེ་མིན་མ་དག་ཞིང་དུ་གདའ་བས་མ་འགྱུར་རོ། །རྫོགས་ཆེན་
ལ་སོགས་ཐེག་ཆེན་གསང་སྐོར་མང་པོ་ཐུགས་ལ་མངའ་ཡང་སྤེལ་བའི་གནས་མ་རྙེད་
པར་ཡི་གེར་བཏབས་ནས་རིན་ཆེན་གཏེར་དུ་སྦས། ཁྱད་པར་ཆེ་བའི་ཀུན་བཟང་
དབལ་གསས་དྲན་པ་སུམ་སྒྲིལ་བསྒྲུབ་པ་ཁྲིད་སྐོར་བཅས། བདེར་གཤེགས་དགོངས་
འདུས་ཨ་དཀར་གཅིག་སྒྲུབ་རྣམས། ཁ་རི་དཀར་པོའི་གསང་གཏེར་སྙིང་པོར་ཡོད།
མ་འོངས་དུས་ན་ང་ཡིས་བྱིན་རླབས་བུ། སྐལ་ལྡན་གཅིག་དང་གདམས་པ་འདི་སྤྲོད་
གཅིག དེས་ཀྱང་རྙེད་ནས་ལོ་གསུམ་གསང་རྒྱས་ཐོབ། མོས་པའི་བུ་ཅིག་གདམས་པའི་
གནད་དུ་ཡོད། རུང་ངམ་མི་རུང་ཕྱི་ནང་མཚན་ཉིད་བརྟག །གཏེར་བདག་མཆོད་
ལ་གནང་ཞིང་རྒྱས་ཐོབ་ཅིག དེ་ལ་མོས་པའི་བུ་སློབ་ཕོ་མོ་བདུན། གང་འབྲེལ་ཐར་
638

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན།
བར་བཀོད་པར་གདོན་མི་ཟ། བདག་ཉིད་དེ་དུས་གསུམ་དུ་སྤྲུལ་ནས་འོངས། ཁམས་
དབུས་རྩང་དང་གསུམ་དུ་འགྲོ་དོན་བྱེད། ངེས་མེད་བྱ་བཏང་འོད་ཟེར་ཉི་མའི་མིང་།
མདོ་གམ་སྨད་ནས་བྱ་བྲལ་ཚུལ་ཅིག་འོངས། གཅིག་ནི་རྩང་གི་ཞུ་སྟོན་གྲགས་པའི་
མཚན། བསྟན་པ་ཕྱོགས་མེད་ཀུན་ཏུ་དར་བར་འོངས། གཅིག་ནི་དབུས་ན་འོད་ཟེར་
མཚན་ཅན་ཅིག །གནས་ལུགས་སྒོམ་ལ་སྤྲོས་བྲལ་ཆེན་པོ་ཐོབ། དེ་གསུམ་ལ་ཡང་
བར་ཆད་བདུད་གསུམ་ཡོད། གཅིག་ནི་སློབ་མའི་ཚུལ་དུ་རྟག་པར་གནས། གཅིག་
ནི་མཆེད་ཟླའི་ཚུལ་དུ་གྲོགས་ལྟར་ཡོད། གཅིག་ནི་ཡོན་བདག་ཚུལ་དུ་ལན་རེ་གནོད།
དེ་གསུམ་གདམས་པ་འདི་ཡང་བསྟན་པའི་སྣོད། བློ་ཆེ་ཟུང་ཐུབ་ཐེག་ཆེན་བོན་ལ་
མོས། རྒྱལ་བའི་མིང་ཅན་མོས་པ་བྱེད་པ་འབྱུང་། དེ་ཚེ་མ་ནོར་གཏོད་ལ་རྒྱ་ཡིས་ཐོབ།
བར་ཆད་བདུད་ནི་རྒྱལ་འགོང་འབྱུང་པོས་བྱེད། དེ་ལ་ཟློག་ཐབས་དབལ་ཕུར་ནག་
པོ་བསྒྲུབ། ཉམས་སུ་བླང་ཞིང་གསང་ན་འགྲོ་དོན་འབྱུང་། འཇུག་སྒོ་དོན་རེ་ཀུན་
ལ་ཡོད་མོད་ཀྱང་། ལམ་མཆོག་འབྲས་བུ་མྱུར་བ་འདི་རང་ཡིན། ཐེ་ཚོམ་མི་དགོས་
ཉམས་སུ་ལོང་དང་གསལ། སྐལ་ལྡན་ལས་འཕྲོ་ཅན་དང་འཕྲད་པར་ཤོག །ས་མ་ཡ། །
རྒྱ་རྒྱ་རྒྱ།
༧ བདག་འདྲ་བཻ་རོ་ཙ་ན་ཡིས། ཁ་རི་དཀར་པོའི་མདུན་ཞོལ་གྱི། གངས་ས་
ཆུ་འབབ་སྐྱིལ་ཕུག་ཏུ། གསོལ་བ་གྱེར་སྤུངས་རྗེ་ལ་བཏབ། ཉམས་ལེན་ཨ་དཀར་
དགོངས་འདུས་བྱས། ལན་ཅིག་དགོངས་པའི་ཉམས་སྣང་ལ། སྣང་བ་འདི་དག་
གདོད་ནས་མེད། ཐམས་ཅད་ནམ་མཁའི་འབྱམས་ཡས་དབྱིངས། དེ་ལ་ཨ་དཀར་
ལྡི་རི་རི། སྟེང་ན་འོད་ཀྱི་གདུགས་ཆེན་འཁོར། དེ་ལས་ཟེར་འཕྲོས་ཁྱུགས་སེ་ཁྱུགས།
བར་ན་འཇའ་ཚོན་ཡོལ་བ་བྲེས། དེ་ལས་བདུད་རྩིའི་སྦྲང་ཆར་འབེབ། འཇའ་དང་
འོད་ཀྱི་བར་གསེབ་ན། བསྐལ་པ་བཟང་པོའི་སངས་རྒྱས་སྟོང་། རྒྱན་དང་ཆ་ལུགས་
639

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
གསལ་བར་མཐོང་། བདག་ཀྱང་ལྷ་ཕྱག་ལན་བདུན་འཚལ། མཚན་ནས་བརྗོད་
ཅིང་གསོལ་བ་གདབ། དེ་ཚེ་དེ་དག་ཐུགས་ཁ་ནས། འོད་དང་ཟེར་གྱི་དྲ་བ་འཕྲོས།
ཚུར་འདུས་ཡི་གེ་ཨ་རུ་གྱུར། ཨ་ལས་ཨ་སྒྲ་ལན་གསུམ་གྲགས། ཨ་དེ་ཁོད་སྤུངས་
དྲན་པར་གྱུར། ཆ་ལུགས་ཀུན་བཟང་ངོ་བོར་མཐོང་། བདག་ལ་ཞལ་གདམས་འདི་
ལྟར་གསུངས། བུ་དད་བརྩོན་ཅན་གྱི་སྐལ་ལྡན་ཁྱེད། ལུས་དམན་པར་འདུག་ཀྱང་
དགོངས་པ་མཐོ། དུས་ད་ལྟའི་སྣང་བ་ལྷ་ཡི་ཞིང་། གནས་འོག་མིན་ཕོ་བྲང་འདི་ཀ་
ཡིན། ལར་མ་དག་སྣང་བ་དག་ནས་ཀྱང་། རང་སྣང་སེམས་འདྲེས་པ་མ་གཏོགས་
པ། ལྷ་དང་ཞིང་ཁམས་གཞན་ནི་མེད། དེ་ཡང་དག་སྣང་དཔེ་བསྟན་ཙམ། བུ་
ཡར་བལྟོས་རྒྱལ་བའི་ཞིང་ལ་བལྟོས། སྐུ་དང་ཡོན་ཏན་ཞིང་ཁམས་ཨང་། མར་
བལྟོས་ངན་སོང་གནས་ལ་བལྟོས། ལས་ངན་འགའ་ཡི་སྦྱངས་ལུགས་ཨང་། ཕར་
བལྟོས་སྐྱེ་འགྲོ་ཡོངས་ལ་བལྟོས། བློ་ནོར་འགའ་ཡིས་བྱ་བྱེད་ཨང་། ཚུར་བལྟོས་རང་
གི་སེམས་ལ་བལྟོས། འཁོར་འདས་གཉིས་ཀྱི་རྩ་བ་ཨང་། ཆོད་ཅིག་དེ་ལ་མ་ཡེངས་
བལྟོས། བསྒོམས་ཤིག་འདུག་ཚུལ་མ་བསླད་བསྒོམ། གཞོག་ཅིག་རང་སེམས་རྗེན་ནེ་
ཞོག ལྟ་བ་ཀློང་ཆེན་སྤྲོས་དང་བྲལ། སྒོམ་པ་འཇིགས་མེད་བློ་ལས་འདས། འབྲས་
བུ་བདེ་ཆེན་བོན་གྱི་དབྱིངས། སངས་རྒྱས་བྱ་བ་འདི་ཀ་རང་། དེ་ཡིན་འདི་ལ་མ་
ཡེངས་བལྟོས། བདག་ཉིད་གྱེར་སྤུངས་དྲན་པ་ཡིན། ལྔ་བརྒྱ་དྲན་པའི་སྐྱེས་མཆོག་
ཡིན། མ་འོངས་མཁྱེན་པའི་སྟོན་པ་ཡིན། སངས་རྒྱས་བསྟན་པའི་སྒྲོན་མ་ཡིན། དེ་
ལྟར་ཁྱེད་ལ་ལུང་སྟོན་དང་། མ་དག་འདུལ་བའི་དོན་ལ་འོངས། ད་ལྟ་དུས་དང་
བསྐལ་པ་བཟང༌། རྒྱལ་བའི་གསུང་གི་བསྟན་པའི་སྨད། སྟག་གཟིག་འོལ་མོ་གླིང་
ཆེན་ན། རྒྱལ་སྲས་གཏོ་བུ་འབུམ་སངས་དང༌། དགྲ་བཅོམ་འ་ཞ་གསང་ཐུབ་སོགས།
ཚེ་ལ་དབང་ཐོབ་མང་པོ་ཡིས། བསྟན་པ་སྤེལ་དང་འགྲོ་དོན་མཛད། སྤྲུལ་པ་བོད་
640

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
ཀྱི་ཡུལ་དུ་འགྱེད། ཞང་ཞུང་སྟོད་སྨད་བར་གསུམ་དུ། བྲམ་ཟེ་བཙོ་མིན་གྱེར་ཆེན་
དང་། ཞང་ཞུང་མཁས་པ་གཤེན་དགུ་ཡིས། བསྟན་པ་སྤེལ་དང་འགྲོ་བ་འདྲེན།
བོད་འདིར་ཁོད་སྤུངས་བདག་ཉིད་དང་། ཚེ་དབང་རི་ཁྲོད་ཆེན་པོ་སོགས། གྲུབ་
ཐོབ་རིག་འཛིན་མང་པོ་ཡིས། བསྟན་པ་སྤེལ་དང་འགྲོ་བ་སྐྱོངས། གཞན་ཡང་ཡུལ་
ཆེན་དགུ་པོ་དང་། རོང་ཆེན་བཞི་དང་སྒང་ཆེན་དྲུག །འཛམ་གླིང་དག་དང་མ་
དག་ཏུ། རང་མཐུན་འདུལ་གཤེན་མང་པོ་ཡིས། བསྟན་པ་སྐྱོངས་དང་གདུལ་བྱ་
འཚོ། འདི་དང་མ་འོངས་དུས་མི་འདྲ། གངས་ཅན་བོད་ཡུལ་གནག་པར་འགྱུར། གེ་
སར་ཧོར་གྱིས་འདུལ་ཞིང་བྱེད། མི་ཆེན་ཐམས་ཅད་གཡོག་ཏུ་བསྐོར། བོན་གཤེན་
ཐམས་ཅད་བསྲུང་དུ་བསྟེན། མཁར་རྫོང་ཐལ་བའི་ཕུང་པོར་གཏོང་། མི་རོ་ནོར་རོ་
མགོ་བོ་བསྣོལ། དེ་ལ་འབྱུང་པོ་གྲོགས་སུ་སྡོང་། ནད་ཡམས་དལ་རིམས་བསྐལ་པ་
འཕྱོ། ཁང་ཆེན་སྒོ་མོ་བརྩེགས་པ་དང་། གྲོང་ཆེན་དུད་པ་འཆད་པ་འབྱུང༌། དེ་ལ་
ཡི་དྭགས་ཟུར་དུ་སྡོང་། གནམ་ལ་རྒྱ་ཐན་སད་སེར་དང༌། ས་ལ་རྒྱ་མཚོ་རྩི་ཐོག་སྐམ།
ས་ཟན་ཞིང་དང་བྲལ་བ་དང༌། ཕྱུག་པོ་ནོར་དང་བྲལ་བ་དང་། མངའ་ཆེན་ཟས་
དང་བྲལ་བ་འབྱུང་། དེ་གསུམ་བར་དུ་བྱུར་འདྲེ་རྒྱུག །བློ་ཉེས་བྱ་གླག་ཁ་མཆུ་ལྡང་།
གཅིག་གྲོགས་གཅིག་ལ་ཡིད་མི་ཆེས། ཕ་ཡིས་བུ་མགོ་གཡོགས་པ་དང་། རང་ལ་རང་
ཉིད་སྐྲག་པ་འབྱུང་། ས་ལ་ངུར་སྨྲིགས་སེར་མོས་གང་། ཐམས་ཅད་བློ་སྣ་འགོང་པོས་
ཁྲིད། ཁོང་པ་དཀར་པོ་དྲེགས་པས་ཁེངས། དེ་ཡི་ནུས་དྲོད་ཕྱི་རུ་འབྱུང་། ས་གཞི་
དམག་གིས་ཁེངས་པ་དང་། བར་སྣང་མཚོན་གྱིས་གང་བ་འབྱུང༌། དེ་དུས་ང་ཡང་
གསུམ་དུ་སྤྲུལ། ཆེ་ལ་ཆེ་དང་གྲགས་ལ་གྲགས། ལར་ཡང་ལོག་པའི་སྡེ་རིགས་དང༌།
འབྱུང་པོ་རྒྱལ་འགོང་གདོན་བསླུས་དང་། རིགས་ངན་མར་འགྲོ་ཕོ་མོ་དང་། སྡིག་ཅན་
དམ་ལ་གྲེད་པའི་སེར་མོ་དང་། འཚམས་མེད་འབགས་པའི་སྡིག་ཅན་ལ། འཛེམ་ཞིང་
641

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
འཛེམ་པ་གལ་ཆེའོ། །སྡིག་ཅན་འཚམས་མེད་ཐབས་ཟད་ཕྲག་དོག་ན། དེ་ཡི་བསྲུང་
བ་རྫས་སྔགས་ཏིང་འཛིན་གསུམ། རྫས་ནི་ཤིར་ཤིང་གུ་གུལ་རྟ་བུན་དང༌། སྤྱི་ཤིང་རྭ་
འདྲ་གླ་ནག་གླ་རྩི་དང༌། ཨ་རུ་ནག་ཆུང་བོང་ང་ནག་པོ་རྣམས། ཁྲིམས་ལྡན་ཆུའམ་
ཡང་ན་སྔགས་རང་ཆུས་སྦྲུས། རིལ་བུ་བྱས་ལ་དར་ནག་ནང་དྲིལ། བསྭོ་ཨོཾ་ཨ་དཀར་
གསལ་འབར་དྲན་པ་མུ་ལ་ཉེ་ལོ་ཡོ་ཧ་ར་ཁི་ཁར་འོད་སྤྲོས། གེ་དུ་རིན་ཁྲི་ཐ་ཚན་སྔལ་
ཆར་ཞི་ཞི་སང་སང་སལ་ལེ་སང་ངེ་ཤུདྷོ་ཧམ། ནང་སྔ་ཁ་ལག་མི་དང་མ་ཕྲད་གོངས་
སྔགས་ཆུའི་བཀྲུ་ཞིང་གུ་གུལ་བདུགས། བདག་ཉིད་སྤྱི་བོར་བསྒོམ་ཞིང་གསོལ་བ་
གདབ། དེ་ཉིན་ཁོ་ཡི་གནོད་པས་ཚུགས་མི་འགྱུར། ཟས་དུག་སྦྱོར་དང་གྲིབ་གདོན་
ནད་རིམས་ལ། ག་བུར་ཅུང་༼ཅུ་གང་༽ཕྱེ་སྦྱར་བ་དྲི་ཆུའི་སྦྲུས། ལག་མཐིལ་གཙང་
མར་སྦྱར་ནས་སྣ་ཡིས་རྔུབ། ཞག་བདུན་བར་དུ་སྣང་སྔ་རྟག་པར་བྱ། ཛ་ཏི་ན་ཀ་གེ་
སར་གུར་གུམ་དང༌། ཙན་ལྡན་ཞུན་གྱི་དུད་པ་བཏུལ་བ་ན། མགོ་ལུས་ལྡི་འདར་
ཤུམ་དང་ཚ་གཟེར་འབྱུང༌། དེ་ཡིས་ཟླ་གཅིག་བར་དུ་བསྲུང་བར་འགྱུར། ཁྱད་པར་
རིགས་ངན་བདུད་དང་མུ་སྟེགས་སོགས། མཐོང་དང་ཐོས་དང་ལོ་རྒྱུསབཤད་མ་
ཐག །ང་ཉིད་དྲན་ཞིང་ང་ཉིད་གཉེན་པོ་བསྒོམ། བདུད་འདུལ་ཆེན་པོ་དངོས་སུ་
བྱོན་ནས་འོངས། རིགས་ངན་དུག་བཅོམ་ལས་ཅན་བསྲུང་སྐྱོབས་འགྱུར། མཆོག་ཏུ་
བསྲུང་མ་རང་ལ་གནས་པའི་སེམས། དྲི་མ་གདོད་དག་རང་བྱུང་ལྷང་ངེ་བ། རྒྱུ་ལས་
མ་བྱུང་རྐྱེན་གྱིས་ག་ལ་འཇིག །རྩི་ཡིས་མ་བསྐྱེད་དུག་གིས་བཤིག་ཏུ་མེད། མ་ཡེངས་
མི་འབྲལ་སོ་མར་སང་ངེ་གཞོག །ང་ཡི་གདམས་པ་གང་ཟག་མགོ་ཐོན་ཅིག །གཞན་
ལ་མ་ལྟོས་ཡང་རྩེ་ཁྱད་འཕགས་བོན། དགོངས་འདུས་གདམས་པ་ཁ་བསྐོང་འདི་ཡི་
རྩི། བི་རོ་ཙ་ན་མི་ལུས་རྒྱལ་བའི་ཐུགས། ཁྱེད་འདྲ་ཚེ་གཅིག་སངས་རྒྱས་བརྒྱ་ནང་
འགའ། ད་ནི་ཡུན་དུ་མི་ཐོགས་ཁྱེད་སངས་རྒྱས། ཞེས་གསུངས་འོད་དུ་ཞུ་ནས་ཀྱང་།
642

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ ཡ ༽
མཁའ་ལ་ཨ་དཀར་འོད་དུ་གསལ། ཨ་ཡང་འོད་དང་ཟེར་དུ་འཕྲོས། གཅིག་གི་ངང་
ལ་གཅིག་ཏུ་ཐིམ། སངས་རྒྱས་སྟོང་ཡང་གཅིག་ཏུ་གྱུར། མཁའ་ལ་གློག་འོད་ཡལ་
བཞིན་ཐལ། བདག་ཀྱང་མཐོང་ལམ་ཆེན་པོ་ཤར། ཐམས་ཅད་གསལ་སྟོང་འཛིན་
མེད་གྱུར། འཛིན་རྟོག་ཁང་པ་གསེར་གྱིས་ཁེངས། འདོད་བློའི་འཛིན་པ་མཁའ་ལ་
ཡལ། རེ་བའི་ཐག་པ་རྩད་ནས་ཆོད། རེ་དོགས་མཐའ་དང་བྲལ་བ་འབྱུང་། གྱེར་
སྤུངས་ཆེན་པོའི་བྱིན་རླབས་དང་། སེམས་དཔའ་མང་པོའི་ཐུགས་རྗེ་དང་། བོན་ཆོས་
ཟབ་མོའི་མན་ངག་དང་། བདག་གི་སྙིང་པོའི་ནུས་མཐུ་ཡིས། འཇིག་རྟེན་གནས་
འགྱུར་སངས་རྒྱས་སྲས། མི་ལྡོག་ས་ནོན་བླ་མེད་འཐོབ། སྨོན་ལམ་སྟོབས་ཀྱིས་འགྲོ་
དོན་དུ། འགྲོ་བ་སེམས་ཅན་ཁྱེད་ལ་མོས། ཐུགས་རྗེ་བྱིན་རླབས་རྒྱུན་ཆད་མེད། མ་
འོངས་གདུལ་བྱར་གྱུར་པ་དང་། དད་དང་མོས་ཤིང་རྗེས་འཇུག་རྣམས། ལེ་ལོ་མ་
ཡེངས་གཅིག་ཏུ་དྲིལ། དོན་རྣམས་རྙེད་དོ་མ་ཡེངས་ཤིག །སྐལ་ལྡན་གཅིག་དང་
འདི་འཕྲད་ནས། ལས་འཕྲོ་ཅན་རྣམས་གྲོལ་བར་ཤོག །ས་མ་ཡ། རྒྱ་རྒྱ་རྒྱ། རྒྱ་རྒྱ་རྒྱ།
ཨུ་ཡ། ཨག་ཐམ། ཨུ་ཏྲ་སིག །མུ་ཙུག་སྨར། ཨེ་མ་ངོ་མཚར་ཆེ། འདི་ཁུང་བཙུན་
པའི་བྱུང་ཚུལ་ནི། གནས་མཆོག་ཁ་བ་དཀར་པོ་གངས་རི་ར་བ་ནས་ངེས་མེད་ཁྱུང་
པོ་བླ་མས་གཏེར་ནས་གདན་དྲངས་པའོ། །བླ་མའི་སྨོན་ལམ་དབང་གིས་རྒྱལ་པོ་དད་
ཅིང་མོས་ནས་ཉམས་ལེན་ཤ་སྟག་དང་བཅས་ཏེ་བཞེངས། རང་གི་དོན་དུ་ཉམས་སུ་
བླང་ནས་ཀྱང་། གཞན་ལ་སྤེལ་ཞིང་མཁའ་མཉམ་གྲོལ་བ་དང༌། རང་གཞན་དོན་
གཉིས་མཐའ་རུ་ཕྱིན་གྱུར་ཏེ། སེམས་ཅན་ཐམས་ཅད་དེ་ཡི་ས་ཐོབ་ཐོག །ཟབ་དོན་
ཨ་དཀར་དགོངས་འདུས་འདི། ཉམས་ལེན་གནད་དུ་བསྣུན་ནས་ཀྱང་། ཚེ་འདིར་
དངོས་གྲུབ་ཐོབ་སླད་དུ། མདོ་མེད་གཡུང་ཚུལ་བདག་གིས་བཞེངས། དགེའོ། །བཀྲ་
ཤིས།
643

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
༧ བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་བསྐྲུན་ཞུས་
པའི་དགེ་བསྔོ་སྨོན་ཚིག །ཉག་གཅིག་ངོ་བོ་སྐུ་གཉིས་ལྷུན་གྱིས་གྲུབ། རྣམ་གསུམ་
སྤྲུལ་པའི་གཟུགས་སྐུས་སྐྱེ་བཞི་འདུལ། ཡེ་ལྔའི་ངང་ལས་འདུལ་དྲུག་མངོན་པར་ཤར།
ལྷ་བཅས་འགྲོ་བའི་བླ་མར་ཕྱག་འཚལ་ལོ། གང་གིས་རླབས་ཆེན་རྣམ་དཀར་བསོད་
ནམས་ཚོགས། བསྟན་དང་འགྲོ་བའི་དཔལ་དུ་བསྐྲུན་པའི་དངོས། ལྷན་ཅིག་བརྩོན་
དང་འབྱོར་བ་འབུལ་རྣམས་ལ། ཚེ་རབས་ཀུན་ཏུ་དགེ་ལེགས་ཐོབ་གྱུར་ཅིག །འདི་
ལྟར་བསྟན་པའི་ཁུར་ཆེན་བཞེས་མཛད་པ། སྐྱེས་མཆོག་གང་དང་ལེའུའི་ཚོགས་
རྣམས་ཀྱི། ཚེ་རབས་ནས་སུ་ཚེ་བསོད་ལས་ཀླུང་རྒྱས། མཐར་ཐུག་གཏན་བདེ་ཐོབ་
ཕྱིར་སྨོན་ལམ་ཞུ། སྐབས་ཀྱི་བརྗོད་བྱ་ནི། བསྐལ་ཆེན་སྟོན་པ་བཞུགས་པའི་སྐུ་དུས་
སུ། བདུད་དང་བཙུན་མོས་བསམ་སྦྱོར་ངན་པ་ཡིས། གཏོ་ཡི་བཀའ་སྒྲོམ་ཡང་ཆུང་
ནི། སངས་པོ་འབུམ་ཁྲིའི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་གཉིས་ཡོད།
བོན་གྱི་ཕུག་ནི་འདི་ལ་ཐུག །ཡིད་ཀྱི་ཁྱེའུ་ཆུང་གཏད་གཉེར་བཅོལ། ཐབས་ཀྱིས་
བླངས་ལ་ཞུགས་ལ་བཞེན། ཞེས་པས། བདུད་དང་བཙུན་མོ་གཉིས་ཀྱིས། དུག་ཚེར་
མང་པོའི་མེ་བཏང་ནས། གཏོ་སྒྲོམ་ཡང་ཆུང་ཞུགས་ལ་བཞེན། ཡིད་ཀྱི་ཁྱེའུ་ཆུང་
ཕྲད་ཀྱིས་སད། སྙིང་རྩ་ཕྲིག་ཅིང་ལུས་པོ་འགུལ། ཅི་ཉེས་བསམ་ནས་བལྟས་པ་ལས།
བཙུན་མོ་དཔོ་བཟའ་ཐང་མོ་དང་། བཙུན་མོ་རྐོང་བཟའ་ཁྲི་ལྕམ་གཉིས། བདུད་རྗེ་
ཁྱབ་པ་ལག་རིང་གསུམ། དུག་ཚེར་མང་པོའི་མེ་བཏང་ནས། གཏོ་སྒྲོམ་ཡང་ཆུང་
བསྲེག་གིན་སྣང། ཀུས་བཏབ་དམག་ཟློག་རྒྱུག་ཙམ་ན། བདུད་རྗེ་ཡུལ་དུ་བྲོས་ཏེ་
སོང་། ཡིད་ཀྱི་ཁྱེའུ་ཆུང་མེར་བརྙབས་པས། བེའུ་བུམ་ཚིག་འཕྲོ་སྤར་གང་ཐོབ། དེ་
དུས་བསྟན་སྐྱོང་ཁྱེའུ་ཆུང་། དེ་རྗེས་ཞང་ཞུང་རྒྱལ་ཁབས་སུ། གཡུང་དྲུང་བོན་ལ་
དགྲ་བྱུང་དུས། སྣང་བཞེར་ལོད་པོས་བསྟན་འགའ་བསྲུངས། བོད་རྗེ་གྲི་གུམ་བཙད་
644

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
པོའི་དུས། གཡུང་དྲུང་བོན་ལ་དགྲ་བྱུང་དུས། ལོ་པཎ་མཁས་པ་མི་བཞི་དང་། དྲན་
པ་ནམ་མཁའ་ལས་སོགས་ཀྱིས། བོན་སྡེ་སྦས་སྐུངས་ཇི་སྙེད་ཀྱི། ཐབས་ཤེས་བཙལ་ཏེ་
བསྲུངས་བསྐྱབས་མཛད། དེ་རྗེས་མཁན་སློབ་ཆོས་གསུམ་དུས། གཡུང་དྲུང་བོན་ལ་
དགྲ་བྱུང་བས། ལི་ཤུ་དམུ་གཤེན་དྲན་པ་དང་། བཅོ་བཟའ་གྱེར་ཆེན་ཟླ་མེད་དང་།
རྒྱལ་སྲས་མུ་ཏུག་བཙད་པོ་སོགས། སྐྱེས་མཆོག་རྣམས་ཀྱིས་བོན་འགའ་བསྲུངས། དེ་
རྗེས་བྷོ་ཊེ་ཀླ་ཀློ་དང་བསྡོང་སྟེ། སངས་རྒྱས་གཡུང་དྲུང་བོན་བསྟན་བཤིག་པའི་ཚེ།
དུས་མཐུན་འགྲོ་བ་བྲ་བྱིའི་ལུས་སྨོན་ཙམ། སྐྱེ་དགུའི་བདེ་སྐྱིད་མཁའ་ལ་ཡན་པར་
གྱུར། མཁའ་སྤྱོད་ཞིང་ནས་ཕེབས་པའི་མཁའ་འགྲོ་སྟེ། མཁའ་སྤྱོད་དབང་མོ་ཉག་
མི་སྐུ་འཁོར་གྱིས། གསུང་རབ་རིན་ཆེན་སྣ་མང་འདུས་པ་ཡི། རྒྱལ་བསྟན་སྲོག་དང་
བསྡོས་ཏེ་བསྐྱངས་མཛད་པ། ཁྱེད་རྣམས་བསྟན་པ་རིན་ཆེན་སྲོག་འཛིན་ཏེ། བསྟན་
པ་འཛིན་པའི་སྐྱེས་མཆོག་ངེས་བྱོན་ལ། བདག་ཅག་བོན་ལ་དད་པའི་སྐྱབས་ཀྱི་ཡུལ།
ཁྱེད་རྣམས་ཡུལ་དུས་རང་བཞིན་གང་ལྟར་རུང་། དངོས་བཤམས་ཡིད་སྤྲུལ་མཆོད་
སྤྲིན་རྒྱ་མཚོ་འབུལ། དྲིན་ལེན་གཏང་རག་ཚུལ་དུ་དགྱེས་པར་བཞེས། རྒྱལ་བསྟན་
ཡིད་བཞིན་ནོར་བུའི་བྱིན་སྟོབས་ཀྱིས། གོང་ཁྱེད་དགོངས་བཞེད་མ་ལུས་འགྲུབ་གྱུར་
ཅིག དེ་ལ་བརྟེན་ནས་གཤེན་བསྟན་འདོད་འབྱུང་ནོར། འབྱོར་ལྡན་ཚོགས་ཀྱིས་
རིན་ཆེན་སྣ་ཚོགས་ཀྱིས། དག་བཞེངས་པར་བསྐྲུན་བགྱི་བ་སྣ་ཚོགས་ཀྱིས། རྣམ་པ་
དཀར་བའི་ལེགས་བྱས་བསམ་མི་ཁྱབ། ཚུལ་འདི་ལྟར་ན་གཤེན་བསྟན་ཡིད་བཞིན་
ནོར། རིན་ཆེན་གདུགས་དཀར་སྲིད་ཞིའི་བླར་འདེགས་པའི། ལས་ཀྱི་འཁོར་ལོས་
འབྲེལ་ཡུལ་ཉི་མོར་བྱས། རྒྱལ་བསྟན་རིན་པོ་ཆེ་ཡི་བགྱི་བ་ལ། མོས་པས་ཡི་རང་གུས་
པས་ཕྱག་བྱ་དང་། ནོམ་པ་ཡོན་གྱི་མཆོད་པ་ཇི་སྙེད་པ། ལོག་འཚོའི་དྲི་མེད་གཙང་
མཆོད་འབུལ་ལ་སྤྲོ། ཇི་ལྟར་གསུང་རབ་འཕེལ་བའི་རྐྱེན་ལས་སུ། གང་ལ་འཆད་
645

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
པས་བློ་སྒྲོམ་སྒོ་བརྒྱ་འབྱེད། ཡང་དག་ཟབ་མོའི་གཞུང་དོན་ལ་དཔྱད་དེ། རྩོད་པས་
ཐེ་ཚོམ་དྲྭ་བ་ཡོངས་སུ་བཀྲལ། བསྟན་པའི་གསལ་བྱེད་སྒྲོན་བཞིན་བརྩམས་པ་རྒྱས།
ཐོས་པས་རྒྱ་ཆེའི་གཞུང་གི་དགོངས་པ་གསལ། བསམ་པས་ཐོས་དོན་དཔྱད་པས་སྒྲོ་
འདོགས་ཆོད། སྒོམ་པས་དོན་གྱི་རྟོགས་པས་ས་ལམ་བགྲོད། རྒྱལ་བསྟན་འཛིན་པས་
ས་ཆེན་འགེངས་གྱུར་ཅིག །གཞན་ཡང་བཀའ་རུ་གྱུར་པའི་བོན་གང་ལ། འདོན་དང་
ཀློག་དང་འཆང་ཞིང་བྱི་དོར་ལ། གུས་པས་བརྩོན་ཞིང་མཆོད་དེ་བཀུར་བྱེད་པའི།
སྐལ་ལྡན་གང་ལ་མོས་ཤིང་ཡི་རང་ངོ༌། སྒོ་གསུམ་གུས་པས་བསྟན་ལ་མཆོད་བྱེད་
ཅིང་། བཀུར་བསྟི་རིམ་གྲོ་སྒྲུབ་པ་གང་གནས་སར། ཆར་ཆུ་དུས་འབེབ་ལོ་ཕྱུག་རྟག་
ཏུ་ལེགས། དུས་ཀྱི་རྒུད་པ་མིང་ཡང་མི་འབྱུང་ཞིང་། སྐྱེ་དགུའི་སྣང་བ་བོན་ལ་འགྱུར་
བ་དང༌། ཚེ་བསོད་དཔལ་འབྱོར་ལས་ཀླུང་རབ་ཏུ་རྒྱས། རླབས་ཆེན་རྣམ་དཀར་
བསྒྲུབས་པའི་བསོད་ནམས་ནི། མདོ་རྒྱུད་གང་ལས་གསུང་བའི་ཕན་ཡོན་ནི། སྐབས་
འདིར་ཡན་ལག་བརྒྱད་མདོའི་ལུང་དོན་ནི། བོན་སྒོ་སྤྱི་ཡི་ཕན་ཡོན་འགྲེས་བྱེད་ཡིན།
དེ་ནས་གཤེན་རབས་གཏོ་བུ་འབུམ་སྲས་ཀྱིས། རྒྱན་དང་ཆ་ལུགས་མཛེས་པར་བྱས་
ནས། མེ་ཏོག་གཏོར། ཕྱག་བྱས་འདི་སྐད་གསོལ། སྲིད་གསུམ་སྟོན་པ་གཤེན་རབ་
ལགས། མདོ་འདིའི་མིང་དང་མཚན་ཉིད་ཇི་ལྟ་བུ། བཏོན་དང་བཟུང་དང་བཅང་
བའི་ཡོན་ཏན་གང་། འདི་ལ་བཀུར་བསྟི་རིམ་གྲོའི་བསོད་ནམས་གང་། འདི་ཉིད་
རྗེས་འཇུག་བསྒྲུབས་པའི་བསོད་ནམས་གང་། སྟོན་པ་ཐུགས་རྗེ་ཆེན་པོས་བཤད་དུ་
གསོལ། དེ་ནས་གཤེན་རབ་མི་བོས་བཀའ་བསྩལ་པ། གཏོ་བུ་འབུམ་སངས་གཤེན་
གྱི་བུ་ཁྱོད་ལ། བསྟན་པར་བྱ་ཡི་གུས་པའི་ཚུལ་གྱིས་ཉོན། མདོ་འདིའི་མིང་ནི་ཡན་
ལག་བརྒྱད་པའི་མདོ། གདམས་ངག་དམ་པ་བསྒྲུབ་པའི་གཞུང་ཆེན་པོ། རྗེས་སུ་
བསྒྲུབ་ཅིང་ཡི་དམ་དུ་འདོན་ན། བོན་གྱི་སྒྲ་སྒྲོགས་བོན་གྱི་སྦྱིན་པ་མཆོག །དགའ་
646

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན། ༼ཡ༽
དད་སེམས་ཀྱིས་ཕྱག་བྱ་ལས་སོགས་ཏེ། སྨོན་ལམ་དམ་པ་འདི་དག་འདེབས་པ་ལ།
གང་གིས་སྐད་ཅིག་དེ་ལ་རབ་མོས་ན། སྟོང་གསུམ་འཇིག་རྟེན་མ་ལུས་ཐམས་ཅད་
ལ། ཟས་སྐོམ་ཚིམས་པར་བྱས་པ་དག་དང་འདྲ། གང་ཞིག་དད་པའི་སེམས་ཀྱིས་
འཛིན་བྱེད་པ། དུས་གསུམ་གཤེན་རབ་མ་ལུས་ཐམས་ཅད་ལ། ཞབས་ནས་བཏེགས་
པའི་མཆོད་པ་བྱས་དང་འདྲ། གང་ཞིག་དད་པས་འདི་ལ་འབྲི་བྱེད་ན། ཡི་གེ་འབྲུ་
རེས་བསྐལ་པ་གྲངས་སྙེད་དུ། འཁོར་ལོ་བསྒྱུར་བའི་རྒྱལ་པོའི་ལུས་ཐོབ་ནས། འགྲོ་
བ་རྣམས་ལ་ཇི་ལྟར་འཚམས་པར་འདུལ། གང་ཞིག་དད་པས་འདི་ལ་བཀུར་བསྟི་
བྱེད། སྐད་ཅིག་ཙམ་ལ་བསོད་ནམས་དཔག་མེད་དོ། བསྐལ་པ་ཞིང་གིས་རྡུལ་སྙེད་
བགྲངས་པ་ཡང་། གཤེན་རབ་ཞལ་མཐོང་ངན་སོང་གནས་ནས་དཔག །རིམ་གྲོ་
ཕུད་དུད་བྱས་པའི་བསོད་ནམས་ལ། དད་པའི་སེམས་ཀྱིས་མདོ་འདི་གནས་པའི་
སར། གོམ་གཅིག་བོར་བའི་སྐད་ཅིག་སེམས་དང་ནི། ཁམས་གསུམ་གང་བའི་སེམས་
ཅན་ཐམས་ཅད་ལ། སྲོག་བྱིན་དགའ་བ་བྱས་པས་ཆར་མི་ཉེ། གང་ཞིག་མདོ་འདི་
ཤེས་ནས་བསྒྲུབ་བྱེད་ན། ངན་སོང་གསུམ་པོ་གཏན་ནས་སྤང་བ་དང་། འཁོར་བའི་
རྒྱ་མཚོ་གཏིང་ནས་བསྐམ་པར་འགྱུར། མཐའ་འཁོབ་གླིང་དགུ་རྣ་བས་ཐོས་མི་འགྱུར།
བདུད་ཀྱིས་མི་བསླུ་གྲོགས་ངན་གཏན་ནས་སྤང༌། གཤེན་ལྷ་འོད་དཀར་ཞལ་ཡང་
མྱུར་མཐོང་འགྱུར། གང་དུ་སྐྱེས་པ་བསོད་ནམས་ལོངས་སྤྱོད་རྒྱས། འགྲོ་བ་འདྲེན་
པའི་སྟོན་པ་མྱུར་ཐོབ་འགྱུར། གང་ཞིག་ཡིད་བཞིན་ནོར་བུས་སེམས་ཅན་གྱི། དགོས་
འདོད་རེ་བ་ཡིད་བཞིན་བསྐང་བ་དང་། གང་ཞིག་ཡན་ལག་བརྒྱད་པ་འདི་བརྗོད་
ན། དེ་ཉིད་བསོད་ནམས་ཆེ་བར་འདི་བརྗོད་འགྱུར། གང་དུ་སྐྱེ་བ་བླངས་པ་དེ་དང་
དེར། ཉོན་མོངས་དབང་གིས་ལེན་པར་མི་འགྱུར་ཏེ། ཐུགས་རྗེས་སེམས་ཅན་རྣམས་
ལ་འཚམས་པར་སྟོན། ཁམས་གསུམ་ཉེས་པས་རྒུད་པ་མི་འགྱུར་ཏེ། པདྨ་འདམ་ནས་
647

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
སྐྱེས་པ་ཇི་བཞིན་འགྱུར། གཞན་ཡང་འདི་ཡི་ཡོན་ཏན་བསམ་དཔག་དཀའ། གཤེན་
རབ་སྒམ་པོའི་དགོངས་པས་དཔོག་དཀའ་ན། གང་ཟག་སྒྲིན་པོས་དཔོག་པ་ག་ལ་
འགྱུར། འདི་ཡི་དོན་འདི་གང་གིས་བསྒྲུབ་བྱས་ན། གཤེན་རབ་གྲལ་ཐོབ་སངས་རྒྱས་
གདོན་མི་ཟ། གཞན་ཡང་ཡོན་ཏན་རྣམ་གྲངས་འདི་ལྟ་སྟེ། འདོན་པས་ངག་སྙན་
བཟུང་བས་ལོངས་སྤྱོད་འཕེལ། བྲིས་པས་ལག་བཟོ་བཀུར་བསྟིས་དབང་ཕྱུག་ཐོབ།
རིམ་གྲོ་ཕུད་དུད་བྱས་པས་གཟུགས་བཟང་དགོས་པ་འགྲུབ། འདི་ཡི་དོན་བསྒྲུབ་
འབྲས་བུ་ཐར་པ་ཐོབ། གང་ཞིག་དད་པས་འདི་ལ་འབྲི་བ་དང༌། ཀློག་དང་འཆང་བ་
ལས་སོགས་སུས་བྱས་པ། འདི་དང་ཕ་རོལ་གཉིས་ཀར་དགོས་པའི་དོན། འགྲུབ་པར་
འགྱུར་བ་འདི་ལ་ཐེ་ཚོམ་མེད། གང་གིས་འདི་ལ་བཀུར་བསྟི་མ་མོས་ན། སྐད་ཅིག་རེ་
ལ་ན་རག་རྒྱུ་བསགས་ཏེ། ཁ་ཚིག་སྙིང་འདྲུལ་ངན་སོང་གནས་སུ་ལྟུང་། སླར་སྨྲས་
པ། འདི་ལྟར་རླབས་ཆེན་གསུང་རབ་རིན་པོ་ཆེའི། ཞབས་ནས་བཏེགས་པའི་སྐྱེས་
བུ་མཆོག་གྱུར་རྣམས། ཚེ་དང་བསོད་ནམས་དབང་ཐང་ལས་ཀླུང་རྣམས། དབྱར་
གྱི་ཆུ་གཏེར་ཇི་བཞིན་རྒྱས་གྱུར་ཅིག །གཞན་ཡང་བསམ་དང་སྦྱོར་བ་རྣམ་དག་
གིས། བསྒྲུབས་པའི་བསོད་ནམས་བཟང་པོའི་བྱ་བ་རྣམས། དངོས་དང་བརྒྱུད་པའི་
འབྲེལ་ཐོག་འགྲོ་བ་རྣམས། བླ་མེད་བྱང་ཆུབ་མྱུར་དུ་ཐོབ་ཕྱིར་བསྔོ། ཀུན་མཁྱེན་ལུང་
གིས་བསྟན་པ་ཇི་བཞིན་དུ། རྒྱལ་བ་གཤེགས་ཀྱང་གསུང་རབ་རིན་པོ་ཆེར། བསྲི་
ཞུ་བཀུར་བསྟི་གྱིས་ཞེས་བསྒྲུབས་པའི་དགེས། གཤེན་བསྟན་འཛིན་པས་ས་ཆེན་
འགེངས་གྱུར་ཅིག །ཅེས་ཁྱུང་པོ་སྟེང་ཆེན་དགོན་གྱི་དཔོན་གསས་བླ་མ་རྒྱ་མཚོའི་
ནོར་བུ་རིན་པོ་ཆེས་བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་
བསྐྲུན་མཛད་པའི་དགེ་བསྔོ་སྨོན་ཚིག་ཏུ་བསྟན་རྣམ་བགྲེས་པོས་རྩེ་གཅིག་ཏུ་སྨོན་
པ་ཕུལ་བའོ། །སརྦ་མངྒ་ལཾ། ཁྲི་བརྟན་ནོར་བུ་རྩེ་ཡི་སྟི་གནས་ནས་ཕུལ། །ཆུ་སྦྲུལ་ཟླ་
648

སེམས་སྡེ། ཨ་དཀར་སྒོམ་སྒྲུབ་ཀྱི་ཉམས་ལེན།
བཅུ་གཅིག་པའི་ཚེས་ ༡༣ ༢༠༡༤ ༡ ༡༣ ཉིན།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། གོང་གསལ་མ་དཔེ་ནི་དབལ་ཁྱུང་
དགོན་པའི་བཀའ་འགྱུར་འཕྲུལ་དཔར་ཅན་གཙོ་བཞག་ཐོག །རྒྱལ་བ་སྨན་རི་བའི་
ཡོངས་འཛིན་ཆེན་མོ་བསྟན་འཛིན་རྣམ་དག་རིན་པོ་ཆེའི་ཕྱག་དཔེ་འཕྲུལ་དཔར་
ཅན་དང་འདྲ་བསྡུར་བྱས་ཏེ། བྲིས་པའི་ཆད་ལྷག་དང་མངོན་གསལ་ཅན་གྱི་སྐྱོན་ཆ་
ཐོན་རིགས་ལ་ཁ་བསྐངས་བྱས་པ་ལས་རྩ་བའི་མ་དཔེའི་གཞུང་འགྲོས་ལ། བསྡུར་
དཔེས་བཅོས་བསྒྱུར་མ་བྱས་པ་སོར་བཞག་བྱས་ཡོད། ཁྱད་པར་དུ་སྡོང་པོ་དགུ་
འདུས་དང་། གཡུང་དྲུང་ཡེ་ཁེབས་དང་། དགོངས་འདུས་ཨ་དཀར་འོད་ཀྱི་སྒོམ་
བསྒྲུབ་བཅས་དཔེ་དཀོན་ཡིན་སྟབས་པོད་འདི་དང་ལྷན་དུ་སྦམ་སྟེ་༼གསུང་རབ་སྒོ་
མཛོད་རིན་པོ་ཆེའི་གླེགས་བམ་༽གྱི་དེབ་གྲངས་ ༡༣༦ པར་ཞུས་བསྒྲིགས་བྱས་ཡོད་
649

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
ཀྱང་ད་དུང་མ་རྟོགས་དབང་གིས་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་
སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་
བསྐྲུན་དང༌། དཔེ་གཞི་ལེགས་བསྒྲིགས་བྱས་པའི་འགྲེམས་སྤེལ་ཡོངས་ཁྱབ་བྱེད་
སྲོལ་དར་ཟིན་ནའང་། གཡུང་དྲུང་བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་
སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་ཕྱོགས་ལ་ཉམས་མྱོང་དང་ལག་
སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་འབྱམས་པ་མིན་ཁར། འདིའི་
ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་དལ་བརླུང་འགྲིག་པོ་རང་མ་
བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་ཚད་ལས་བརྒལ་བའི་ལེགས་
ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་གཟིགས་མཁན་རྣམ་པས་འདི་
ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་
སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་གསལ་དག་འགྲིག་པོའི་ཞབས་
ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས། འབྱུང་ལྡན་ ༣༠༡ རབ་བྱུང་
༡༧ ཤིང་ལུག་ལོའི་ ཟླ་ ༣ ཚེས་ ༣ ཉིན། སྤྱི་ལོ་ ༢༠༡༥ ༤ ༢༡ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
650

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་(0)
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ། ཕྱི་ནང་གསང་གསུམ།
651

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང༌། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
652

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང༌། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
653

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང༌། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་གླེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
654

ས75777777)
J
དe
༧ ཀུན་སྒྲོལ་རླུང་ལྷའི་དཀྱིལ་འཁོར།

གསུང་རབ་སྒོ་མཛོད་རིན་པོ་ཆེའི་གླེགས་བམ། 136
»
ཅི 
:d
d
Maཚོ
༧ བསྟན་སྲུང་ཡེ་ཤེས་དབལ་མོ་ཞལ་ཐང་།

སེམས་སྡེ།
གསུང་རབ་སྒོ་མཛོད་རིན་པོ་ཆེའི་གླེགས་བམ
བྱང་སེམས་གབ་པ
ཀ 
ན་། app 
བay ) 
ཁ་

