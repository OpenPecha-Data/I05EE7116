༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD3991
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume: 20
151
Total Volumes:
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

ད་དུང་༢༠་ཉོ་མཛོད་རིན་པོ་ཆེའི་ཉེགས་བམ
{ 20 }
དྲི་མེད་གཟི་བརྗིད། ཉ
ཟུང་འབྲེལ་
དུ་ ཕོག་ས། ཐེག་ཆེན་གཡུང་དྲུང་བོནདྲུང་བོན། 
\F
ཀན་སུའུ་མི་རིགས་དཔེ་སྐྲུན་ཁང༌། །

རྟེ
བ་པོ་མཛད་རིན་པོ་ཆེ
གསུང་རབ་གས་བམ
Dabao 
Ji
Jingllan 
ela
lassic 
door
library
།གསུང་རབ་སྒོ་མཛོད་རིན་པོ་ཆེའི་གླེགས་བམ

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་སྟོན་
པས་ཀླུ་ལ་བོན་བསྟན་པའི་མདོ་
བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང༌།

༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
 ལྟ
042 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
(སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
003 དྲུང་མུ་བསྐལ་བཟང༌། 
004 དྲུང་མུ་བསྐལ་བཟང་། ༼སྨད། གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང་། ༼སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང་། ༼སྨད། བྱམས་མའི་འབུམ། རབ་གནས་སྐོར་གསུམ།
007 གོ་ལྡེ་བསྐལ་བཟང་། སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
སྦོ
008 གོ་ལྡེ་བསྐལ་བཟང༌། སྨད། 046 རྣམ་དག་འདུལ་འབུམ།
༽ 
009 ཁྲོ་གཉེར་བསྐལ་བཟང་། 048 རྣམ་དག་འདུལ་འབུམ།
སྨད། 049 ངན་སོང་སྒོ་གཅོད་མདོ།
010 ཁྲོ་གཉེར་བསྐལ་བཟང་། 
ཚེ་མདོ་གཟུངས། གཟུངས་སྡེ་ཉི་ཤུ་པ།
011 གླིང་གཤེན་བསྐལ་བཟང༌།
012 གླིང་གཤེན་བསྐལ་བཟང༌། ། 050 ཕུ་གཤེན་དཔྱད་དོན་སྒྱུ་མ་གསེར་འབུམ།
020 མདོ་དྲི་མེད་གཟི་བརྗིད། ། 051 གསོ་རིག་རྩ་བ་ཐུགས་འབུམ་མཁའ་སྔོན། ཀ
024 མདོ་དྲི་མེད་གཟི་བརྗིད། ། ན ག སོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ། །
སྣོད་རྟེན་འབྱུང་བ་ཆགས་འཇིག་གི་མདོ། ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། ། 078 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། ། 079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། _081 ཁམས་བསྡུས་དུམ་བུ་གཉིས་པ། །
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ༼ཐ 130 
ཕུར་པའི་རྒྱུད་དགུ། །
093 མངོན་རྟོགས་རིག་པ་རྩེ་འབུམ། ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། 133 ཀུན་འབུམ་རྩ་རྒྱུད། །
ཀླུ་འབུམ། བར 134 གསང་བའི་གཟུངས་སྡེའི་སྐོར།
104 ཀླུ་འབུམ། སྨད 135 
ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། ། 138 ཡེ་ཁྲི་མཐའ་སེལ།
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། 140 ནམ་མཁའ་སྤྱི་གཅོད། །
117 འབུམ་ཉི་མ་དགུ་ཤར། ༼ཐ 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 
143 ཀུན་བཟང་ཐུགས་རྒྱུད།
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག 
144 གསང་འདུས་ཡབ་རྒྱུད། །
121 
བྱང་གཏེར་ཁྲོ་བོའི་རྒྱུད་དྲུག བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།།
123 དབལ་གསས་རྔམ་པའི་རྒྱུད། 
145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད།། རྒོད་གཏོང་རྒྱུད།
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། ། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། ། 147 གཡུང་དྲུང་སྡེ་ལྔ། །
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 
སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

X838514la NỀN REN vs NENT=NEER
བསཔ་ཐསརྦ་མཛོད་ཐལ་ལྟོ།རྣམཇལསཀས་
ཐོནམཐལྟསཇ མཛོ་
བརླག་ཕལོ། ༈
གཡཐཐཱཐཐོས་བཟཀམཐཏྟམཐཱས༔ ཐཕྱོགསརྦསྒྲ།གལསཎཐ༈

སྤྱིའི་དེབ་ 13—24 སྤྱིའི་པོད། 14—25
1 <<མདོ་དྲི་མེད་གཟི་བརྗིད། >>
2བཀའ།
3 མདོ།
སྙན་རྒྱུད།
5 སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
6 སྙན་རྒྱུད་ཕབ་གནས་གསའ་ཡི་བྲག་ར།
7 གླེགས་བམ། 12 ལེའུ་གྲངས། 61

དཀར་ཆག
ལེའུ་སོ་དྲུག་པ། སྟོན་པས་ཀླུ་ལ་བོན་བསྟན་པའི་མདོ་བཞུགས་སོ།.….…….…..….….….…..1
ཀླུ་ཡུལ་རིན་ཆེན་གྲང་མའི་གླིང་དུ་ཕེབས།
................8
ལྟ་སྤྱོད་ཐབས་ཚུལ་ལམ་གྱི་བོན་རྣམས་བསྟན།
བླ་མེད་ཤེར་ཕྱིན་བོན་གྱི་དོན་རྣམས་གསུངས།
མདོ་འབུམ་གཟུངས་གསུམ་བཀའ་ཡི་ངེས་དོན་བསྟན།. ..
རིན་ཆེན་གྲང་གླིང་གསས་ཁང་གསེར་འབུམ་བཞེངས།
༧ བདུན་པ་རྣམ་པར་འཇོམས་པའི་མཛད་པ།
ལེའུ་སོ་བདུན་པ། བདུད་ཀྱིས་ཆོ་འཕྲུལ་བསྟན་པའི་མདོ་བཞུགས་སོ།…..…..….…..72
བདུད་ཀྱི་རྒྱལ་པོའི་ཡུལ་འཁོར་གསལ་བར་བསྟན།
རྫོགས་སངས་རྒྱས་ལ་བདུད་ཀྱིས་དོས་འཛུགས་བྱས།
ཆོ་འཕྲུལ་སྣ་དགུ་བསྟན་ཀྱང་སྣ་དགུ་རྡུགས།: ...............
བདུད་འཁོར་རྣམས་ཀྱིས་ཆོ་འཕྲུལ་སྣ་དགུ་བསྟན
བདུད་ཀྱི་དམག་དཔུང་ཕྱིར་ལ་བཟློག་པར་མཛད། 
...121
ལེའུ་སོ་བརྒྱད་པ། ཁྲོ་བོའི་རྒྱལ་པོ་བདུད་འཇོམས་གསང་བའི་གཟུངས་བཞུགས་
.........128

བདུད་འཁོར་དབང་དུ་བསྡུས་ཏེ་དགའ་སྟོན་མཛད་པ། ...….…....….......…....128
སྟོན་པ་འཁོར་རྣམས་དང་ཐབས་གཅིག་ཏུ་བཞུགས་ནས་འོད་ཟེར་སྤྲོ་བསྡུ་
མཛད་པ། 
………………………………………………...129
ཞུ་བའི་འཁོར་ལ་བདུད་འཇོམས་གསང་བ་སྔགས་ཀྱི་གཟུངས་གསུངས་པ།......
.……....130
ལེའུ་སོ་དགུ་པ། སྟོན་པས་བདུད་ཁམས་ཐར་པར་བཀོད་པའི་མདོ་བཞུགས་སོ།
...……....................…....155
སྟོན་པ་སངས་རྒྱས་ཕྱུ་ཡི་ཡུལ་དུ་གཤེགས། 
འཁོར་ལ་བོན་བསྟན་གསས་མཁར་གཡུ་རྩེ་བཞེངས། 
...........159
...............162
ཕྱྭ་བཟའ་ཁབ་བཞེས་མུ་ཆོ་ལྡེམ་དྲུག་བལྟམས།
གཤེན་གྱི་འཁོར་ལ་བདུད་ཚོགས་ཆོ་འཕྲུལ་བསྟན། 
...........…...182
གཤེན་བཟའ་ནེའུ་ཆུང་བདུད་ཀྱི་རྗེས་སུ་སོང་།
བཟང་མོ་ལ་ཉེ་མ་ཡི་གཏམ་རྒྱུད་སོགས།.…..
ནེའུ་ཆུང་མ་བུ་བདུད་ཀྱི་ཡུལ་ནས་དྲངས།. 
............231
གཤེན་གྱི་རྟ་བདུན་བདུད་ཕྲུག་ཤོར་བས་བརྐུས།... 
..............246
གཤེན་རབ་བདུད་ཚོགས་འདུལ་ཕྱིར་བོད་དུ་ཕེབས།
བདུད་ཀྱི་ཆོ་འཕྲུལ་ཞི་ནས་གཤེན་འཁོར་གྱུར། .………..….…....…..…....……….…..264
ལེའུ་བཞི་བཅུ་པ། 
སྟོན་པས་བདུད་བཏུལ་བར་ཆད་བསལ་བའི་མདོ་བཞུགས་
.....269

......269
བདུད་རྣམས་ཞི་བའི་དགའ་སྟོན་རྒྱ་ཆེར་མཛད།...
༧བརྒྱད་པ་རྣམ་པར་རྒྱལ་བའི་མཛད་པ།
གཤེན་རབ་གར་གསས་ཡུལ་དུ་བོན་སྟོན་མཛད། 
གསས་ཁང་གཡུ་རྩེ་བཞེངས་ཤིང་གསས་ཟ་བཞེས།... 
.............278
བདུད་ཀྱིས་གཤེན་འཁོར་བསླུས་ཤིང་གཏོ་སྒྲོམ་བསྲེགས།... 
................280
དཔའ་བོ་འབྲུ་ལྔར་འཕྲུལ་ཡིག་བྱིན་གྱིས་བརླབས།
ཁྱབ་པས་སླར་ཡང་བདུད་ཀྱི་ལས་བསྐོས་བྱས། ..............288
སྟོན་པས་འཕྲུལ་ཡིག་བཞི་བཅུའི་བསྟོད་པ་གསུངས།.. ...
བཙུན་མོ་གསས་ཟར་གཤེན་སྲས་འོལ་དྲུག་བལྟམས།
ལྷ་རྒྱུད་ཡེ་ཤེས་མདོ་སྦྱར་བོན་རྣམས་གསུངས། 
.312
ལེའུ་ཞེ་གཅིག་པ། མི་རྗེ་སྲིད་པ་གདུང་འཛིན་གྱི་སྲས་སྤྲུལ་པའི་མདོ་བཞུགས་སོ།
.....….....……....….....……....…..320
ཀོང་བཟའ་ཁབ་བཞེས་གཡུང་དྲུང་དབང་ལྡན་བལྟམས།................…..320
.333
ཀོང་ཚ་སོགས་ལ་དགེ་སྡིག་ཤན་འབྱེད་བསྟན།
ལེའུ་ཞེ་གཉིས་པ། སྟོན་པས་ཐེག་པ་རིམ་དགུའི་བསྟན་པ་རྗེས་སུ་བཞག་པའི་
མདོ་བཞུགས་སོ།… ..…...…...…...…...…...….......…..........…...…...........…...…...347
།…....….......….............348
ཤག་རྒྱལ་གཙུག་ཏོར་རྣམ་རྒྱལ་གཏམ་རྒྱུད་བསྟན

རྒྱལ་བུ་འཁོར་ཚོགས་སྟོན་པ་སྤྱན་འདྲེན་ཆས།
སྟོན་པ་ཤག་རིགས་རྒྱལ་པོའི་དོན་དུ་གཤེགས། 
..............358
ཐེག་དགུའི་དཔེར་བླངས་གསང་བ་སྒོ་དགུ་བཞེངས
ཐེག་དགུའི་སྤྱོད་ཚུལ་བསྟན་ཞིང་རྗེས་བཞག་མཛད། 
..............377
ལེའུ་ཞེ་གསུམ་པ། སྐུ་གདུང་བསྟན་པ་རྗེས་བཞག་གི་མདོ་བཞུགས་སོ།…......400
རྒྱལ་རིགས་ཁྲི་ས་ཁྲི་སྐྱོང་རྒྱལ་པོའི་ལོ་རྒྱུས་བསྟན། ...…..…...........
…...........400
རྒྱལ་བུ་དགེ་བ་འཁོར་ལོའི་ཆེད་དུ་གཤེགས། ..........403
སྐུ་གདུང་མཆོད་རྟེན་བསྟན་པ་རྗེས་སུ་བཞག 
...............407
རྒྱལ་བུ་དབང་སྐྱོང་གི་གཏམ་རྒྱུད།…...…....….…..
ཞུས་སྒྲིག་ཚན་པའི་གསལ་བཤད།

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་ཀླུ་ལ་
བོན་བསྟན་པའི་མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། སད་གུ་ད་ནཱ་ག་བྱེར་ཏ་སྨར། གང་ཟག་
མིའི་སྐད་དུ་ན། སྟོན་པས་ཀླུ་ལ་བོན་བསྟན་པའི་མདོ། རྣམ་པ་ཐམས་ཅད་མཁྱེན་པ་
སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། དགེ་རྒྱལ་ཡོན་ཏན་གྱི་གླིང་
ལ། གསས་ཁང་ཆེན་པོ་པདྨ་གླིང་ཆེན་ཞེས་བྱ་བ་བཞེངས་ནས། མངའ་གསོལ་དང་
རབ་གནས་མཛད་དེ། འཁོར་རྣམས་ལ་དགེ་སྡིག་རྣམ་པར་འབྱེད་པའི་བོན་སྟོན་
ཅིང་བཞུགས་ཙམ་ན། སང་ཉི་མའི་རྩེ་ལ། འོལ་མོ་ལུང་རིང་གི་ཕྱོགས་མཚམས་ན།
གསལ་བའི་འོད་མང་པོ་ཤར་རོ། །སྙན་པའི་སྒྲ་མང་པོ་གྲགས་སོ། །དེ་ནས་དུང་གི་
ཁྱེའུ་ལ་གཡུའི་སྨིན་མ་ཅན། གཞུག་མ་སྦྲུལ་དུ་འདུག་པ་ཞིག ། ཀླུ་ཤིང་པདྨའི་གདན་
ལ་ཁྱེའུ་དང་བུ་མོ་མང་པོས་བཏེག་ནས། རོལ་མོ་སྣ་ཚོགས་པ་བསྒྱུར་ཞིང་སངས་རྒྱས་
ཀྱི་ཞིང་དེར་ཕྱིན་ནས་སྟོན་པའི་དྲུང་དུ་འཁོད་དོ། ། །
དེ་ལ་ཀུན་ཀྱང་ངོ་མཚར་ཆེ་ནས་ལྟད་མོ་དང་། བསུ་བ་དང་། དགྱེས་ཚུལ་དུ་
བྱེད་དོ། །དེ་ནས་ཀླུའི་ཁྱེའུ་དེས། ཀླུ་ཤིང་པདྨའི་དྲུང་ཞིག་ཕུལ་ནས་ཞུས་པ། གཤེན་

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རབ་མི་བོ་འགྲོ་བའི་དཔལ་མགོན་ལགས། སྟོན་པའི་སྒྲོན་མ་འགྲོ་བ་ཡོངས་ཀྱི་དཔལ།
འགྲོ་བ་རིགས་དྲུག་ཀུན་གྱིས་ཡབ་ལགས་ཀྱང་། བསོད་ནམས་དབང་ལྡན་དམ་པ་
མི་ཡི་ཡུལ་དུ་འཁྲུངས། འོད་གསལ་ལྷ་ལས་གནས་རིགས་བཞི་ནས་བབས། ལྷ་མིན་
རྣམས་ཀྱང་རི་རབ་རྩེ་ལ་མཇལ། བདག་ཅག་ཀླུ་དང་བྱོལ་སོང་ཞབས་མ་བཅགས།
ཡིད་བཞིན་ནོར་བུ་ཀུན་གྱི་ཐུན་མོང་ཡིན། སྟོན་པའི་སྒྲོན་མ་འགྲོ་བའི་དེད་དཔོན་
ཡིན། མཁའ་གསལ་ཉི་ཟླ་ཀུན་གྱི་གསལ་སྒྲོན་ཡིན། འགྲོ་བའི་དོན་ལ་སངས་རྒྱས་སྐུ་
མི་ཕོངས། བདག་ཅག་ཀླུ་ཡི་ཡུལ་དུ་གཤེགས་པར་ཞུ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས། ཀླུའི་ཁྱེའུའི་
ཞུས་པའི་དོན་དེ་སྐབས་ལ་རན་གྱིས་ཕོག་པ་དང་། འགྲོ་བ་ཀླུའི་ཡུལ་དུ་སྟོན་པའི་
སྒྲོན་མ་ལ་འགྲོ་བས། འཁོར་དུ་གཏོགས་པ་རྣམས་ཀྱང་། ལྟ་བ་ནི་ཡས་ཕུབ་ཅིག །
སྤྱོད་པ་ནི་མས་འཛེགས་ཤིག །གཞི་ཚད་མེད་པ་བཞི་ལ་ལོངས་ཤིག །ཐབས་ཕ་རོལ་
དུ་ཕྱིན་པ་དྲུག་ལ་སྤྱོད་ཅིག །བདག་ཀྱང་འགྲོ་བའི་དོན་མཐར་ཕྱིན་ནས་སླར་ལ་
འོང་གི་ཞེས་གསུངས་ནས། སྟོན་པ་ཀླུའི་ཡུལ་དུ་བྱོན་པ་ལ། འཁོར་གཤེན་ཕྲན་ཁྲི་
དང་དྲུག་སྟོང་གི་ནང་ནས་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་ཆས་ནས་
གཤེགས་སོ། །དེ་ཡང་གཡུང་དྲུང་སེམས་དཔའ་ཆེན་པོ། རྨ་ལོ་གཙུག་ཕུད་དང༌།
གཡུ་ལོ་ཟུར་ཕུད་དང་། གཏོ་བུ་འབུམ་སྲས་དང་། ཡིད་ཀྱི་ཁྱེའུ་ཆུང་དང་། ཚངས་
པ་གཙུག་ཕུད་དང་། སྤང་ལ་གནམ་གཤེན་དང་། སྤོས་ཀྱི་གླང་པོ་དང་། སྤོས་ཀྱི་
ཐིམ་པ་དང་། རིག་མཆོག་དམ་པ་དང་། རིག་མཆོག་ཆེན་པོ་དང་། དཔལ་གྱི་བློ་
གྲོས་དང་། དཔལ་གྱི་འབྱུང་གནས་དང༌། ཡིད་བཞིན་ནོར་བུ་དང་། གཡུང་དྲུང་
ལེགས་པ་དང་། བདེ་བ་བྱམས་ལྡན་དང༌། ལེགས་གྲུབ་ཕྱ་སངས་དང་། བཅུ་དྲུག་
གིས་སྐུ་བརྟེན་ནས་གཤེགས་སོ། །གཞན་ཡང་སྟག་དང་གཡག་དང་སེང་གེ་དང་།

མདོ་སྡེ། ཀླུ་ལ་བོན་བསྟན་པའི་མདོ། ། ༼ཉ༽
གླང་པོ་ཆེ་བཞི་ཡིས་མཐའ་མནན་ནས་གཤེགས་སོ། །རོལ་མོའི་སྒྲ་སྣ་ཚོགས་དང་
བཅས་ནས། ལ་ལ་ཞིག་ནི་གདུགས་ཁྱེར་རོ། ། ལ་ལ་ཞིག་ནི་ཕྱེ་མ་ཁྱེར་རོ། ། ལ་ལ་ཞིག་
ནི་འཕུར་མ་བརླབས་སོ། ། ལ་ལ་ཞིག་ནི་རྒྱལ་མཚན་ཕྱིར་རོ། །ལ་ལ་ཞིག་ནི་དར་ཕྱར་
རོ། ། ལ་ལ་ཞིག་ནི་དུང་འབུད་དོ། ། ལ་ལ་ཞིག་ནི་གཤང་དཀྲོལ་ལོ། ། ལ་ལ་ཞིག་ནི་རྔ་
བརྡུང་ངོ༌། །ལ་ལ་ཞིག་ནི་གླིང་བུ་འབུད་དོ། ། ལ་ལ་ཞིག་ནི་པི་ཝང་དཀྲོལ་ལོ། ། ལ་ལ་
ཞིག་ནི་ཅིང་ཆེན་སྒྲིལ་ལོ། ། ལ་ལ་ཞིག་ནི་ཅང་ཆེན་བརྡུང་ངོ༌། ། ལ་ལ་ཞིག་ནི་མེ་ཏོག་
གཏོར་རོ། ། ལ་ལ་ཞིག་ནི་སྤོས་མེ་བཏུལ་ལོ། །ལ་ལ་ཞིག་ནི་ཚན་ཆབ་གཏོར་རོ། ། ལ་
ལ་ཞིག་ནི་ཞལ་ཟས་ཐོགས་སོ། ། ལ་ལ་ཞིག་ནི་མར་མེ་ཐོགས་སོ། ། ལ་ལ་ཞིག་ནི་མཁའ་
ལྡིང་སྤོར་རོ། །ལ་ལ་ཞིག་ནི་ཤང་ཤང་ཁྲིད་དོ། ། ལ་ལ་ཞིག་ནི་རྒྱ་འབག་བསྒྱུར་རོ། །
ལ་ལ་ཞིག་ནི་རྒྱ་རྟ་འཆམས་སོ། །
དེའི་དུས་སུ། ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྒྲ་
སྙན་པ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །འཇིག་
རྟེན་གྱི་ཁམས་ཐམས་ཅད་ཀྱང་། གཡོ་བ་དང༌། འགུལ་བ་དང༌། ལྡེག་པ་དང་།
མེར་བ་དང་། ཐུག་པ་དང་། ཆེམས་པར་གྱུར་ཏོ། །འཇིག་རྟེན་གྱི་ཁམས་རྣམས་སུ།
སེམས་ཅན་ལྟ་བ་མཐོ་བ་ཐམས་ཅད་ནི། ཤིན་ཏུ་ཡང་དགའ་བ་དང་སྤྲོ་བ་སྐྱེས་ནས།
འདི་ལྟ་བུ་ནི་སངས་རྒྱས་བསྟན་པའི་གཙོ་བོ་འོག་ཕྱོགས་ཀླུའི་ཡུལ་དུ་སྟོན་པའི་སྒྲོན་
མ་དང་། བོན་གྱི་འཁོར་ལོ་བསྐོར་བ་ལ་བྱོན་པ་རིགས་སོ། །ཞེས་ཟེར་ནས་དགའ་བ་
སྐྱེས་ཤིང་། རྫུ་འཕྲུལ་དང་ལྡན་པ་རྣམས་ནི་སྟོན་པའི་བོན་ཉན་པ་ལ་ཆས་སོ། །ལྟ་བ་
དམན་པ་ཐམས་ཅད་ནི། རབ་ཏུ་ཡང་འཇིགས་ཤིང་སྐྲག་གོ །
དེ་ནས་སྟོན་པ་འཁོར་དང་བཅས་པ་རྣམས་ནི། རྒྱ་མཚོ་ཆེན་པོའི་གླིང་། ཀླུ་ཡུལ་
ན་ར་ནེ་སྟེང་གི་ལྗོངས། རིན་པོ་ཆེ་གྲང་མ་སྤུངས་མའི་གླིང་སྟོད། གྲོང་ཁྱེར་ཆེན་པོ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྤར་ཁམས་གླིང་བརྒྱད་ཀྱི་ནང༌། རྒྱལ་ས་པདྨ་གཟི་ལྡན་གྱི་དབུས། སྐུ་མཁར་རིན་
ཆེན་འབུམ་གླིང་གི་སྒོ་དྲུང་དུ་ཕེབས། །ཀླུའི་གཡུང་དྲུང་སེམས་དཔའ་དང་། ཁྱེའུ་
དང་བུ་མོ་དང་། ཀླུའི་རྒྱལ་པོ་དང་བཙུན་མོ་དང༌། བློན་པོ་དང་། དེད་དཔོན་
རྣམས་ཀྱིས་རོལ་མོ་འབུལ་ལོ། །གར་ཆས་སྣ་ཚོགས་ཀྱིས་མདུན་ནས་བསུས་ཤིང་།
ཀླུའི་དཀོར་མཛོད་ལས་ཕྱུང་པའི། མཆོད་པ་སྣ་ཚོགས་འབུལ་ལོ། །མར་མེ་འབུལ་
ལོ། མེ་ཏོག་འབུལ་ལོ། །སྤོས་མེ་འབུལ་ལོ། ཞལ་ཟས་འབུལ་ལོ། །ནོར་བུ་འབུལ་ལོ། །
བདུད་རྩི་འབུལ་ལོ། །ལྷབ་ལྷུབ་འབུལ་ལོ། །རྒྱན་ཆ་འབུལ་ལོ། །མེ་ཏོག་གི་འཕྲེང་
བ་འབུལ་ལོ། །རིན་པོ་ཆེའི་བུམ་པ་འབུལ་ལོ། །ཆུ་དར་གྱི་ན་བཟའ་འབུལ་ལོ། །མུ་
མེན་གྱི་རྩར་ཤད་འབུལ་ལོ། །མུ་ཏིག་གི་ཆུན་པོ་འབུལ་ལོ། །ཀེ་ཀེ་རུའི་ན་ནམ་འབུལ་
ལོ། །བཻཌཱུརྱའི་ཆུན་འཕྱང་འབུལ་ལོ། །དུང་གི་སེང་གེ་འབུལ་ལོ། །གསེར་གྱི་གླང་པོ་
འབུལ་ལོ། །མཐིང་གི་བྱ་ཁྱུང་འབུལ་ལོ། །ག་ལྗང་གི་གཡུ་འབྲུག་འབུལ་ལོ། ། ཆུ་རྟ་
སྔོན་པོ་འབུལ་ལོ། །ཚེ་ར་དཀར་མོ་འབུལ་ལོ། ། ཆུ་ལུག་གྲོ་མོ་འབུལ་ལོ། དུང་གླང་ཀེ་
རུ་འབུལ་ལོ། །ཆུ་མཛོ་རུ་རིང་འབུལ་ལོ། ། ཀླུ་བྱ་ནེ་ལེང་འབུལ་ལོ། །འདོད་འཇོའི་བ་
དཀར་འབུལ་ལོ། །འདོད་འབྱུང་བ་མོ་འབུལ་ལོ། །ཀླུ་ཤིང་པདྨ་འབུལ་ལོ། །ཤང་ཤང་
པ་ཏྲ་འབུལ་ལོ། ། ཆུ་སྲིན་ན་དྲ་འབུལ་ལོ། །མེ་ཏོག་ལྡུམ་འཛིངས་འབུལ་ལོ། །ཁྱེའུ་བུ་
མོ་འབུལ་ལོ། །དུང་པོ་ཨང་གྲགས་འབུལ་ལོ། །གསེར་གྱི་ཉ་མོ་འབུལ་ལོ། །དེ་ལྟར་དུ་
མཆོད་པའི་ཚོགས་དཔག་ཏུ་མེད་པར་ཕུལ་ནས། ཀླུའི་ཕོ་བྲང་གི་རྒྱལ་ས་ཡང་ཐོག་ཏུ་
གདན་དྲངས་ནས། ཀླུའི་ཞལ་ཟས་དམུ་ཡད་སྣ་ཚོགས་དྲངས་སོ། ། །
གཞན་ཡང་ཀླུའི་ཡུལ་དེ་ནི། རྒྱ་མཚོ་ཆེན་པོའི་དཀྱིལ་ན། གསེར་གྱི་ས་གཞི་པདྨ་
འདབ་བརྒྱད་དུ་དོད་པ། མཐའ་མར་དཔག་བསམ་གྱི་ར་བ་ཆེན་པོས་བསྐོར་བའི་
ནང་དུ། མེ་ཏོག་ལྡུམ་འཛིངས་དང་། རིན་པོ་ཆེའི་གྲམ་པ་དང༌། སྐྱེད་མོའི་ཚལ་

མདོ་སྡེ། ཀླུ་ལ་བོན་བསྟན་པའི་མདོ། 
a
བསམ་གྱིས་མི་ཁྱབ་པར་མང་པོར་འདུག་གོ། ། དེ་ལ་འདབ་ཆགས་ཀྱི་རྒྱལ་པོ་ཤང་
ཤང་དང་། ངང་པ་དང་། ངུར་པ་དང༌། ཁྲུང་ཁྲུང་དང་། སོ་བྱ་དང་། ན་ཁྲ་དང་།
ནེ་ཀྲ་དང་། ཙི་བུ་ཀྲ་དང་། ཏིང་ཀྲ་དང་། ཀླུ་བྱ་ངང་མ་དང༌། གསེར་གཤོག་གཡུ་
གཤོག་དང་། སྒམ་བུ་འདབ་སེར་དང་། ཆུ་སྲིན་ར་ཙ་དང་། གསེར་ཉ་གཡུ་གཤོག་
དང༌། གཡུ་ལྕང་དུང་མིག་དང༌། ཟང་པིང་ཁ་ཆེ་དང༌། གྱུར་སྲམ་དང་། དེ་ལ་
སོགས་པའི་ཆུ་གནས་དང་། འདབ་ཆགས་མང་དུ་གནས་སོ། །དེའི་ནང་དུ་ཕོ་བྲང་
གྲོང་ཁྱེར་གླིང་བརྒྱད་ཞེས་བྱ་བ། ཞིང་ཁམས་བརྒྱད་དུ་ཆགས་ཏེ། གྲོང་དང་། གྲོང་
ཁྱེར་དང༌། གྲོང་རྡལ་དང་། བསམ་གྱིས་མི་ཁྱབ་པ་ཡོད་དོ། །དེ་ལ་ཀླུའི་རྒྱལ་པོ་
བརྒྱད་ཀྱིས་མངའ་མཛད་དེ། ཀླུའི་རྒྱལ་པོ་དགའ་བོ་དང་། འཇོག་པོ་དང༌། མཐའ་
ཡས་དང་། འོད་འཕྲོ་དང་། པདྨ་དང་། ཆུ་ལྷ་དང་། མ་དྲོས་དང་། དུང་སྐྱོང་དང་།
རིགས་ལྡན་དང་། གཟི་ཅན་དང་། ནོར་རྒྱས་དང་། གེལ་བ་དང་། དེ་ལ་སོགས་པ་
རྣམས་ཀྱིས། མངའ་དབང་བྱེད་དོ། །དེའི་དབུས་སུ། རིན་པོ་ཆེའི་དྲང་མ་སྤུངས་
པའི་གླིང་སྟོད་བྱ་བར། ཀླུ་གཙུག་ན་རིན་ཆེན་གྱི་རྒྱལ་ས་ཕོ་བྲང་ཆེན་པོ་གཟི་ལྡན་བྱ་
བ་ཡོད་དེ། དེ་ཡང་ཀླུ་ལ་རིགས་ལྔ་ཡོད་པ་ལ། རྒྱལ་རིགས་དང་། དམངས་རིགས་
དང༌། རྗེའུ་རིགས་དང་། བྲམ་ཟེའི་རིགས་དང་། གདོལ་པའི་རིགས་དང་ལྔའོ། །དེ་
ལ་རྒྱལ་རིགས་ལ་ཀླུ་རྒྱལ་གཙུག་ན་རིན་ཆེན་དང༌། ཀླུ་ཆེན་བརྒྱད་དུ་གྲོལ་ཞིང༌།
རིག་བཞི་ཀླུའི་རྒྱལ་པོ་བཞི་དང་བཅུ་གསུམ་གྱིས་དབང་བསྒྱུར་རོ། །
གཞན་ཡང་ཀླུའི་ཡུལ་དེ་ན། ཕུན་སུམ་ཚོགས་པའི་ཡོ་བྱད་ལ། འབྲས་དཀར་དང་།
ས་ལེ་འབྲས་དང་། ཏིལ་དཀར་དང༌། བ་དཀར་དང་། ར་དཀར་དང་། མ་ཧེ་དང་།
ཆུ་གླང་དང་། ཆུ་ལུག་འདོད་འབྱུང་དང་། ཤིང་ཏོག་སྣ་ཚོགས་དང་། མེ་ཏོག་གི་
འབྲས་བུ་དང་། ཀ་ར་བུ་རམ་དང་། སྦྲང་རྩི་དང་། ལི་རྒུན་དང་། དེ་ལ་སོགས་པའི་

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕུན་སུམ་ཚོགས་པའི་ཡོ་བྱད་དང་། ལོངས་སྤྱོད་ནི་དཔག་ཏུ་མེད་པར་ཡོད་དོ། །
དེ་ནས་སྟོན་པ་གཤེན་རབ་མི་བོ་ནི། རྒྱལ་ས་ཆེན་པོ་གཟི་ལྡན་གྱི་ཕྱི་རོལ་དུ། རིན་
པོ་ཆེ་གྲང་མའི་གླིང་སྟོད། ལྗོན་ཤིང་སྡོང་པོའི་རྩ་བ་རུ། ཆུ་དར་གྱི་གུར་འོག་ཏུ། ཉི་
ཟླའི་གདུགས་ཆེན་ནི་ཕུབ། ཟ་འོག་གིས་ཡོལ་བ་ནི་བྲེས། རིན་པོ་ཆེའི་ཁྲི་གདན་ཞིག་
བཏེག་ནས། པདྨའི་གདན་ལ་སྟོན་པ་སྐུ་བཞུགས་སུ་གསོལ་ཏེ། དེ་ཡང་འཁོར་དུ་
གཏོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུའི་
སྟོན་པ་ཡེ་ཤེས་སྙིང་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། རྨ་ལོ་ཟུར་ཕུད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡུ་ལོ་ཟུར་
ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། གཏོ་བུ་འབུམ་སྲས་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཡིད་ཀྱི་ཁྱེའུ་ཆུང་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་
པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། སྤང་ལ་གནམ་གཤེན་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་ཀྱི་གླང་
པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྤོས་ཀྱི་ཐིམ་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། རིགས་མཆོག་དམ་པ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། དཔལ་གྱི་
བློ་གྲོས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་

མདོ་སྡེ། ། ཀླུ་ལ་བོན་བསྟན་པའི་མདོ།
དཔའ་ཆེན་པོ། དཔལ་གྱི་འབྱུང་གནས་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡིད་བཞིན་འབྱུང་གནས་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཡིད་བཞིན་གཞོན་ནུ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་ལེགས་པ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བདེ་བ་
བྱམས་ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ལེགས་གྲུབ་ཕྱ་སངས་དང་ཐབས་ཅིག་ཏུ་བཞུགས་སོ། །གཞན་
ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྔ་སྟོང་ལྔ་བརྒྱ་
དང་ཐབས་ཅིག་ཏུ་བཞུགས་སོ། །
གཞན་ཡང་འཁོར་གྱི་དམ་པ། ཀླུ་ཡི་རྒྱལ་པོ་གཙུག་ན་རིན་ཆེན་དང༌། དགའ་བོ་
དང༌། འཇོག་པོ་དང་། མཐའ་ཡས་དང༌། འོད་འཕྲོ་དང་། པདྨ་དང་། ཆུ་ལྷ་དང་།
མ་དྲོས་དང་། དུང་སྐྱོང་དང༌། རིགས་ལྡན་དང༌། གཟི་ཆེན་དང་། ནོར་རྒྱས་དང་།
ནག་པོ་སེལ་བ་ལ་སོགས་པ་རྣམས་དང་། ཐབས་ཅིག་ཏུ་བཞུགས་སོ། གཞན་ཡང་
ལྷ་དང་། མི་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟ་བཅས་པ་དང༌།
འཇིག་རྟེན་གྱི་དགེ་བ་ལ་དད་པ་རྣམས་ནི། སྤྲིན་བཞིན་དུ་འདུས་ནས་འཕུངས་སོ། །
དེ་ནས་སྟོན་པ་ལ་འཁོར་རྣམས་ཀྱིས། བླ་ན་མེད་པའི་མཆོད་པ་ཡོངས་སུ་གཏོང་
བའི་སྤྲིན་གྱི་རྒྱན་ཞེས་བྱ་བ་ཕུལ་ནས། སྟོན་པས་ཀྱང་མཆོད་པ་དེ་དག་ཐམས་
ཅད་ཐུགས་རྗེ་ཆེན་པོས་བྱིན་གྱིས་བརླབས་ཏེ། ཐུགས་ཡང་དག་པའི་དགོངས་པ་ལ་
བཞུགས་སོ། ། སྐུ་ལ་འོད་ཟེར་བྱེ་བ་ས་ཡ་སྟོང་ཕྲག་མང་དུ་བཀྱེས་པས། འཇིག་རྟེན་
གྱི་ཁམས་ཐམས་ཅད་ཀྱང་སྣང་བ་ཆེན་པོས་ཡོངས་སུ་ཁྱབ་པར་འགྱུར་རོ། །དམྱལ་བ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྣམས་ཀྱང་ཚ་གྲང་གི་སྡུག་བསྔལ་ཞི་བར་འགྱུར་རོ། །ཡི་དྭགས་རྣམས་ཀྱང་བཀྲེས་
སྐོམ་གྱི་སྡུག་བསྔལ་ཚིམ་པར་འགྱུར་རོ། །བྱོལ་སོང་རྣམས་ཀྱང་གླེན་ལྐུགས་ཀྱི་སྡུག་
བསྔལ་སངས་པར་འགྱུར་རོ། །མི་རྣམས་ཀྱང་བྲེལ་ཕོངས་ཀྱི་སྡུག་བསྔལ་ཞི་བར་
འགྱུར་རོ། ། ལྷ་མིན་རྣམས་ཀྱང་འཐབ་རྩོད་ཀྱི་སྡུག་བསྔལ་ཞི་བར་འགྱུར་རོ། ། ལྷ་
རྣམས་ཀྱང་ཕམ་ལྟུང་གི་སྡུག་བསྔལ་ལས་ཐར་བར་འགྱུར་རོ། །བར་དོ་རྣམས་ཀྱང་
སྟོང་ཞེན་གྱི་སྡུག་བསྔལ་ལས་གྲོལ་བར་གྱུར་རོ། །འཇིག་རྟེན་གྱི་ཁམས་སུ་ཡང་།
ནད་དང་འཁྲུགས་པ་དང་མི་དགེ་བ་ལ་སོགས་པ་རྒྱུན་ཆད་ནས། ཞིང་ཁམས་ཀྱང་
ཤིན་ཏུ་བདེ་བ་དང༌། ལེགས་པར་འགྱུར་རོ། །དེ་ནས་འོད་ཟེར་དེ་དག་ཚུར་འདུས་
པས་བཅུད་ལས། གསལ་བའི་ཡེ་ཤེས་ཚོན་གང་དུ་གྱུར་ནས་སྟོན་པའི་ཐུགས་ལ་
གསལ་ལོ། །
༧ དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། ཀླུ་གྲུབ་ཡེ་ཤེས་སྙིང་པོ་གདན་
ལ་བཞེངས་ནས། སངས་རྒྱས་ཀྱི་དྲུང་དུ་འཁོད་དོ། །ཀླུའི་མེ་ཏོག་པུས་སྤེ་ནེ་ར་ཕུལ་
ནས་ཞུས་སམ་གསོལ་པ། སྟོན་པའི་སྒྲོན་མ་འགྲོ་བ་ཡོངས་ཀྱི་དཔལ། ཐམས་ཅད་
མཁྱེན་པ་སྤྲུལ་པའི་སྐུ་མཆོག་ལགས། འདུལ་བའི་ཞིང་ལ་རྒྱ་ཆེ་གྲངས་མང་ཡང་།
ཁམས་གསུམ་ལྷ་ལ་གནས་རིགས་བཞི་ནས་བབས། ཁང་བཟང་དབུས་སུ་བོན་གྱི་
འཁོར་ལོ་བསྐོར། གཡུང་དྲུང་ལྷ་རྩེར་བསྟན་པའི་བཀའ་གཉེར་བསྐོས། ལྷ་རྣམས་
ལས་འཕྲོ་སྐལ་པར་ལྡན་པ་ལགས། རི་རབ་རྩེ་ལ་ལྷ་མིན་དབང་དུ་བསྡུས། མཐུ་རྩལ་
ཅན་གྱི་ལྷ་རྣམས་དམ་ལ་བཏགས། གཡུང་དྲུང་བསྟན་པ་སྐྱོང་བའི་སྲུང་མར་བསྐོས།
གཡེན་འདུལ་བོན་པོ་སུམ་ཅུ་རྩ་གསུམ་སྤྲུལ། ལྷ་རྩེ་དགུང་ནམ་བཞེངས་ནས་བདག་
ཏུ་བསྐོས། ལྷ་མིན་རྒྱལ་པོ་སྡེ་ལྔས་ཞབས་ནས་བཏེག ། ལྷ་མ་ཡིན་ལ་བོན་གྱི་འཁོར་
ལོ་བསྐོར། ལྷ་མིན་རྣམས་ཀྱང་ལས་འཕྲོ་སྐལ་བར་ལྡན། རི་རབ་རྩེ་ནས་གཟིགས་

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
དགོངས་ཐུགས་ལ་བཀྲམས། འགྲོ་བ་མི་ཡི་ཡུལ་དུ་སྐྱེ་བ་བཞེས། འཛམ་གླིང་སོག་
ཁར་བསྟན་པའི་ཆགས་ཕེབས་མཛད། འོལ་མོ་གླིང་དུ་བོན་གྱི་འཁོར་ལོ་བསྐོར། རྩ་
གསུམ་ལྷ་ལས་བསོད་ནམས་ཆེ་མེད་ཀྱང༌། ཐར་པ་བསྒྲུབ་པའི་བསོད་ནམས་མི་
ཡིས་དཔག །འཛམ་གླིང་སོག་ཁར་སྐྱེས་པ་དགུ་འགྱུར་མཆིས། ངན་སོང་གསུམ་ལ་
བསོད་ནམས་ཀླུ་ཡིས་དཔག །བསྟན་པའི་སྒྲ་ཐོས་སྟོན་པའི་ཞལ་ཡང་མཐོང་། སྔོན་
ཀྱང་སྟོན་པ་རྣམས་ཀྱི་ཞབས་ཀྱིས་བཅགས། ད་ལྟའི་དུས་འདིར་སྟོན་པ་ཁྱོད་ཉིད་
བྱོན། མཐོ་རིས་གསུམ་གྱི་ཞལ་མཐོང་གསུང་ཐོས་ཀྱང་། བདག་ཅག་ཀླུ་རིགས་རྣམས་
ཀྱིས་ཞལ་མ་མཐོང་། སེམས་ཅན་དོན་ལ་གཤེན་རབ་སྐུ་མི་ཕོངས། འགྲོ་བའི་དོན་
ལ་གནས་འདིར་བྱོན་པ་ལེགས། བདག་ཅག་རྣམས་ཀྱང་ཉིད་ལ་རྗེས་ཡི་རང་། ད་
ཡང་ཐུགས་ཀྱི་དཀྱིལ་ནས་དོན་དམ་བདེན་པའི་བཅུད། གནད་དུ་ཕྱུང་བའི་མན་
ངག་མདོ་རུ་བསྡུས་པ་ཞིག །བདག་ཅག་འདུས་པའི་འཁོར་རྣམས་ཀུན་ལ་བསྟན་དུ་
གསོལ། ཞེས་ཞུས་སོ། ། །
དེ་ལ་སྟོན་པས་བཀའ་སྩལ་པ། འོ་ཞུ་བ་ལེགས་སོ། །ཡེ་ཤེས་སྙིང་པོ་ལ་སོགས་
འདུས་པའི་འཁོར་རྣམས། བདག་ནི་བསྐལ་སྟོང་སངས་རྒྱས་ཀྱི་ནང་ནས། འགྲོ་བ་
འདྲེན་པའི་ཐུ་བོར་གྱུར་ནས། སེམས་ཅན་གྱི་དོན་ལ་འོང་བ་ཡིན་པས། བདག་གིས་
བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་མཉན་
པར་བྱའོ། །འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་ཀྱང་།
བདག་གིས་བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །
ཡོངས་སུ་མཉན་པར་བྱའོ། །བར་སྣང་གི་ལྷ་རྣམས་ཀྱིས་ཀྱང་། བདག་གིས་བཀའ་
འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་མཉན་པར་
བྱའོ། །ས་གཞིའི་མི་རྣམས་ཀྱིས་ཀྱང༌། པབདག་གིས་བཀའ་འདི་ལ་རབ་ཏུ་མཉན་པར་

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བྱའོ། །ཤིན་ཏུ་མཉན་པར་བྱའོ། །ཡོངས་སུ་མཉན་པར་བྱའོ། ། ཀླུ་དང་བྱོལ་སོང་རྣམས་
ཀྱིས་ཀྱང་། བདག་གིས་བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་
བྱའོ། །ཡོངས་སུ་མཉན་པར་བྱའོ། །དམྱལ་བ་དང་ཡི་དྭགས་རྣམས་ཀྱིས་ཀྱང་། བདག་
གིས་བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་
མཉན་པར་བྱའོ། །རྒྱལ་རིགས་ཀྱི་ཀླུ་རྣམས་ཀྱིས་ཀྱང་། བདག་གིས་བཀའ་འདི་ལ་རབ་
ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་མཉན་པར་བྱའོ། །རྗེའུ་
རིགས་ཀྱི་ཀླུ་རྣམས་ཀྱིས་ཀྱང་། བདག་གིས་བཀའ་འདི་ལ་རབ་ཏུ་མཉན་པར་བྱའོ། །
ཤིན་ཏུ་མཉན་པར་བྱའོ། །ཡོངས་སུ་མཉན་པར་བྱའོ། །བྲམ་ཟེའི་རིགས་ཀྱི་ཀླུ་རྣམས་
ཀྱིས་ཀྱང་། བདག་གིས་བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་
བྱའོ། །ཡོངས་སུ་མཉན་པར་བྱའོ། །དམངས་རིགས་ཀྱི་ཀླུ་རྣམས་ཀྱིས་ཀྱང་། བདག་
གིས་བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་
མཉན་པར་བྱའོ། །གདོལ་པའི་རིགས་ཀྱི་ཀླུ་རྣམས་ཀྱིས་ཀྱང་། བདག་གིས་བཀའ་འདི་
ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་མཉན་པར་བྱའོ། །
གཞན་ཡང་གཉན་དང་ས་བདག་དང་། ཁ་འཐོར་གྱི་ཀླུ་རྣམས་ཀྱིས་ཀྱང་། བདག་
གིས་བཀའ་འདི་ལ་རབ་ཏུ་མཉན་པར་བྱའོ། །ཤིན་ཏུ་མཉན་པར་བྱའོ། །ཡོངས་སུ་
མཉན་པར་བྱའོ། །དེ་ལྟར་དུ་བཀའ་འདི་ལ་མཉན་པའི་བྱིན་རླབས་ཀྱིས། སེམས་ཅན་
རྣམས་འཁོར་བ་ལས་ཐར་ནས། སྡུག་བསྔལ་ལས་བདེ་གནས་སྙེད་དེ། ཐར་པ་རིན་
པོ་ཆེའི་འབྲས་བུ་འཐོབ་པར་འགྱུར་རོ། །ཞེས་བཀའ་བསྩལ་ཏོ། །
དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བདག་ཅག་འཁོར་དུ་
གཏོགས་པ་རྣམས་ཀྱིས། སྟོན་པའི་བཀའ་ལ་ཉན་ཅིང་འཁོར་བ་ལས་ཐར་ནས། སྡུག་
བསྔལ་ལས་བདེ་གནས་སྙེད་པས། ཐར་པ་རིན་པོ་ཆེའི་འབྲས་བུ་སྒྲུབ་པར་བྱེད་པ་
1

ཀླུ་ལ་བོན་བསྟན་པའི་མདོ། ། ༼ཉ༽
མདོ་སྡེ།
ལ། ཐབས་དང་ཚུལ་ནི་ཅི་ལྟ་བུ་ཞིག་ལ་བརྟེན་དགོས་པ་ལགས། ཡང་ན་ཐབས་དང་
ཚུལ་ལ་མ་བརྟེན་ན། སངས་རྒྱས་པའི་ལུགས་མཆིས་སམ། སྟོན་པས་བཀའ་སྩལ་པ།
ཡིད་ཀྱི་ཁྱེའུ་ཆུང་དེ་ཅིའི་ཕྱིར་ཞེ་ན། ཐབས་ལ་མ་བརྟེན་ཐུགས་རྗེ་ག་ལ་འབྱུང་། ཚུལ་
ལ་མ་བརྟེན་འགྲོ་དྲུག་ག་ལ་སྤྲོ། ལམ་ལ་མ་ཞུགས་ཐར་པ་ག་ན་བསྒྲོད། རྒྱུ་ལས་མ་
སྨིན་འབྲས་བུ་འགྲུབ་མི་འགྱུར། དེ་ཕྱིར་བྱ་བ་ཆེད་དུ་མ་གཉེར་ན། སངས་རྒྱས་ཐོབ་
པའི་ལུགས་སུ་མཆིས་ལགས་སམ། རིན་ཆེན་གསེར་ཀྱང་ས་ཡི་རྒྱུ་ཡིན་ཀྱང་། བཞུ་
བཏུལ་མ་བྱས་བར་དུ་དོན་མི་ནུས། ཏིལ་དཀར་འབྲས་བུ་མར་གྱི་རྒྱུ་ཡིན་ཀྱང་། བཙོ་
བསྲེག་མ་བྱས་བར་དུ་མར་མི་འབྱུང༌། འགྲོ་དྲུག་སེམས་ཅན་སངས་རྒྱས་རྒྱུ་ཡིན་ཀྱང་།
དོན་དམ་མ་བསྒྲུབ་བར་དུ་སངས་མི་རྒྱས། དེ་ཕྱིར་ཚུལ་ལམ་ཐབས་ལ་བརྟེན་པར་བྱ།
ཞེས་བཀའ་བསྩལ་ཏོ། །
དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། སངས་རྒྱས་པའི་
འབྲས་བུ་ལ་བསྒྲུབ་ཏུ་མཆིས་ན། ཅི་ལྟ་བུ་ཞིག་ལ་བརྟེན་ནས་བསྒྲུབ་པ་ལགས། སྟོན་
པས་བཀའ་སྩལ་པ། རིགས་ཀྱི་བུ། ཐབས་ནི་ལྟ་བ་ཡས་ཕུབ་པའི་ཐབས་དེ་ལ་མ་
གོལ་ཞིག །ཚུལ་ནི་སྤྱོད་པ་མས་འཛེགས་པའི་ཁྲིམས་དེ་ལས་མ་འཆལ་ཞིག །ལམ་ནི་
ཕ་རོལ་དུ་ཕྱིན་པ་བཅུའི་དོན་ལ་མ་ཡེངས་ཤིག །དེས་ན་ཐར་པ་རིན་པོ་ཆེའི་རྒྱུན་གྱི་
ལམ་ལ་ཞུགས་པ་སྟེ། ཐར་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། སེམས་ཅན་རྣམས་ཐར་པ་རིན་
པོ་ཆེའི་རྒྱུན་ལ་ཞུགས་པ་ལ། ཐབས་ཞེས་བྱ་བའི་ལྟ་བ་དེ། ཅི་ལྟ་བུ་ལ་དགོངས་པ་
ལགས། ཚུལ་ཞེས་བྱ་བའི་སྤྱོད་པ་དེ་ཅི་ལྟ་བུ་ལ་དགོངས་པ་ལགས། ལམ་ཞེས་བྱ་བའི་
དོན་དེ་ཅི་ལྟ་བུ་ཞིག་ལ་དགོངས་པ་ལགས། སྟོན་པས་བཀའ་སྩལ་པ། རིགས་ཀྱི་བུ།
ཐབས་ཞེས་བྱ་བའི་ལྟ་བ་དེ་ནི། བོན་ཐམས་ཅད་ཀྱང་ལྟ་བས་ཁོག་ཕུབ་དགོས་པས།
11

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལྟ་བ་ནི་ཤིན་ཏུ་ཡངས་པར་གྱིས་ཤིག ། ལྟ་བ་ནི་ཤིན་ཏུ་མཐོ་བར་གྱིས་ཤིག །ལྟ་བ་ནི་
ཤིན་ཏུ་རྒྱ་ཆེ་བར་གྱིས་ཤིག ། ལྟ་བ་ནི་ཤིན་ཏུ་ཡངས་ལ་བདལ་པར་གྱིས་ཤིག །ལྟ་བ་
ནི་ཤིན་ཏུ་ཡོངས་ལ་ཁྱབ་པར་གྱིས་ཤིག །ལྟ་བ་ནི་ཤིན་ཏུ་མཐོ་དམན་མེད་པར་གྱིས་
ཤིག །ལྟ་བ་ནི་ཤིན་ཏུ་ཡངས་དོག་མེད་པར་གྱིས་ཤིག ། ལྟ་བ་ནི་ཤིན་ཏུ་ཕྱོགས་རིས་
མེད་པར་གྱིས་ཤིག །དེ་ལྟར་དུ་ལྟ་བ་རྒྱ་བསྐྱེད་པ་དེ་ལ། མ་ཤོང་བ་དང་མི་ཤོང་བ་
མེད་པའི་ཕྱིར། དཔེར་ན་ནམ་མཁའ་རིན་པོ་ཆེ་ལ། མ་ཤོང་བ་དང་མི་ཤོང་བ་མེད་
ཅིང་། སྣང་ཞིང་སྲིད་པ་ཐམས་ཅད་ནམ་མཁའི་དབྱིངས་སུ་གནས་པ་ལྟར་དུ། བྱང་
ཆུབ་ཀྱི་སེམས་རིན་པོ་ཆེ་ལ་མ་ཤོང་བ་དང་མི་ཤོང་བ་མེད་ཅིང་། འཁོར་བ་དང་མྱ་
ངན་ལས་འདས་པའི་བོན་ཐམས་ཅད། བོན་ཉིད་ཀྱི་དབྱིངས་སུ་གནས་པའོ། །དེ་
ལྟར་དུ་བོན་ཉིད་སེམས་ཉིད་ནམ་མཁའི་དབྱིངས་ཉིད་གསུམ། ཡེ་ནས་འདུ་འབྲལ་
མེད་པར་གནས་པ་ལ། མ་ཤོང་བ་དང་མི་ཤོང་བ་མེད་པའི་ཕྱིར། བདག་ཀྱང་དེ་ལྟ་
བུའི་ཐབས་ལ་གནས་ཤིང་། གཞན་ཀྱང་དེ་ལྟ་བུའི་ཐབས་ལ་བཀྲད་པར་བྱའོ། །ཡིད་
ཀྱི་ཁྱེའུ་ཆུང་། ལྟ་བ་རྒྱ་བསྐྱེད་པ་དང༌། མ་ཁྱབ་པ་དང་མི་ཁྱབ་པ་མེད་པའི་ཕྱིར།
དཔེར་ན་ནམ་མཁའ་རིན་པོ་ཆེས་མ་ཁྱབ་པ་དང་མི་ཁྱབ་པ་མེད་ཅིང་། སྣང་ཞིང་
སྲིད་པ་ཐམས་ཅད་ལ་ཁྱབ་པ་ལྟར་དུ། བྱང་ཆུབ་ཀྱི་སེམས་རིན་པོ་ཆེ་དེས་ཀྱང་། མ་
ཁྱབ་པ་དང་མི་ཁྱབ་པ་མེད་ཅིང་། འཁོར་བ་དང་མྱ་ངན་ལས་འདས་པའི་བོན་ཐམས་
ཅད། བོན་ཉིད་དབྱིངས་སུ་གནས་པའོ། །དེ་ལྟར་དུ་བོན་ཉིད་སེམས་ཉིད་ནམ་མཁའི་
དབྱིངས་ཉིད་གསུམ། ཡེ་ནས་འདུ་འབྲལ་མེད་པར་གནས་པ་ལ། མ་ཁྱབ་པ་དང་མི་
ཁྱབ་པ་མེད་པའི་ཕྱིར་ན། བདག་ཀྱང་དེ་ལྟ་བུའི་ཐབས་ལ་བརྟེན་ཅིང་། གཞན་ཡང་
དེ་ལྟ་བུའི་ཐབས་ལ་བཀྲིད་པར་བྱའོ། །ཡིད་ཀྱི་ཁྱེའུ་ཆུང་། ལྟ་བ་རྒྱ་བསྐྱེད་པ་དེ་ལ།
མཐོ་བ་དང་དམའ་བ་མེད་པའི་ཕྱིར། དཔེར་ན་ནམ་མཁའ་རིན་པོ་ཆེ་ལ་མཐོ་བ་དང་
12

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
དམའ་བ་མེད་ཅིང་། སྣང་ཞིང་སྲིད་པ་ཐམས་ཅད་ཁོད་གཅིག་ཏུ་བསྙམས་པ་ལྟར་དུ།
བྱང་ཆུབ་ཀྱི་སེམས་རིན་པོ་ཆེ་ལ། མཐོ་བ་དང་དམའ་བ་མེད་ཅིང་། འཁོར་བ་དང་
མྱ་ངན་ལས་འདས་པའི་བོན་ཐམས་ཅད། བོན་ཉིད་ཀྱི་ཀློང་དུ་ཁོད་གཅིག་ཏུ་མཉམ་
པའོ། ། དེ་ལྟར་དུ་བོན་ཉིད་སེམས་ཉིད་ནམ་མཁའི་དབྱིངས་ཉིད་གསུམ། ཡེ་ནས་
འདུ་འབྲལ་མེད་པར་གནས་པ་ལ། མཐོ་བ་དང་དམའ་བ་མེད་པའི་ཕྱིར་ན། བདག་
ཀྱང་དེ་ལྟ་བུའི་ཐབས་ལ་གནས་ཤིང་། གཞན་ཀྱང་དེ་ལྟ་བུའི་ཐབས་ལ་བཀྲིད་པར་
བྱའོ། །ཡིད་ཀྱི་ཁྱེའུ་ཆུང་། ལྟ་བ་རྒྱ་བསྐྱེད་པ་དེ་ལ། ཡངས་པ་དང་དོག་པ་མེད་པའི་
ཕྱིར། དཔེར་ན་ནམ་མཁའ་རིན་པོ་ཆེ་ལ་ཡངས་པ་དང་དོག་པ་མེད་ཅིང༌། སྣང་
ཞིང་སྲིད་པ་ཐམས་ཅད་ཡངས་དོག་མེད་པའི་ཀློང་དུ་གནས་པ་ལྟར་དུ། བྱང་ཆུབ་
ཀྱི་སེམས་རིན་པོ་ཆེ་ལ་ཡངས་པ་དང་དོག་པ་མེད་ཅིང་། འཁོར་བ་དང་མྱ་ངན་
ལས་འདས་པའི་བོན་ཐམས་ཅད། བོན་ཉིད་ཀྱི་ཀློང་དུ་ཁྱབ་ཅིང་བདལ་པར་གནས་
པའོ། ། དེ་ལྟར་དུ་བོན་ཉིད་སེམས་ཉིད་ནམ་མཁའི་དབྱིངས་ཉིད་གསུམ། ཡེ་ནས་
འདུ་འབྲལ་མེད་པར་གནས་པ་ལ། ཡངས་པ་དང་དོག་པ་མེད་པའི་ཕྱིར་ན། བདག་
ཀྱང་དེ་ལྟ་བུའི་ཐབས་ལ་གནས་ཤིང་། གཞན་ཀྱང་དེ་ལྟ་བུའི་ཐབས་ལ་བཀྲིད་པར་
བྱའོ། །ཡིད་ཀྱི་ཁྱེའུ་ཆུང་། ལྟ་བ་རྒྱ་བསྐྱེད་པ་དེ་ལ། ཕྱོགས་མཚམས་དང་མཐའ་
དབུས་མེད་པའི་ཕྱིར། དཔེར་ན་ནམ་མཁའ་རིན་པོ་ཆེ་ལ། ཕྱོགས་མཚམས་དང་
མཐའ་དབུས་མེད་ཅིང་། སྣང་ཞིང་སྲིད་པ་ཐམས་ཅད་ངང་ལ་ངང་གིས་གནས་པ་
བཞིན་དུ། བྱང་ཆུབ་ཀྱི་སེམས་རིན་པོ་ཆེ་ལ། ཕྱོགས་མཚམས་དང་མཐའ་དབུས་མེད་
ཅིང་། འཁོར་བ་དང་མྱ་ངན་ལས་འདས་པའི་བོན་ཐམས་ཅད་བོན་ཉིད་ཀྱི་ངང་ལས་
རྒྱ་ཆད་དང་ཕྱོགས་ལྟུང་མེད་པར་རིག་པར་གནས་པའོ། །དེ་ལྟར་དུ་བོན་ཉིད་སེམས་
ཉིད་ནམ་མཁའི་དབྱིངས་ཉིད་གསུམ། ཡེ་ནས་འདུ་འབྲལ་མེད་པར་གནས་པ་ལ།
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕྱོགས་མཚམས་དང་མཐའ་དབུས་མེད་པའི་ཕྱིར་ན། བདག་ཀྱང་དེ་ལྟ་བུའི་ཐབས་ལ་
གནས་ཤིང་། གཞན་ཡང་དེ་ལྟ་བུའི་ཐབས་ལ་བཀྲིད་པར་བྱའོ། །དེ་ལྟར་དུ། ལྟ་བ་
དེ་ལྟ་བུའི་ཐབས་ལ་ཞུགས་ཤིང་། གཞན་ཡང་བཀྲིད་ནས། བོན་གྱི་སྒོ་མོ་གང་ལ་སྤྱོད་
ཀྱང་། རྟག་པ་དང་། ཆད་པ་དང་། གོལ་བའི་མཐའ་ཡོངས་སུ་སེལ་ནས། ཐར་པ་
རིན་པོ་ཆེའི་འབྲས་བུ་ཐོབ་པར་འགྱུར་རོ། །ཞེས་གསུངས་སོ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཐབས་ཀྱི་ལྟ་བ་དེ་ལྟ་བུའི་ལྟ་
བ་ལ་བརྟེན་ནས། བོན་ཐམས་ཅད་ཀྱང་གཞི་ཡི་ཚུལ་གྱིས་འཛིན་དགོས་པས། ཚུལ་
ནི་ཤིན་ཏུ་ཞིབ་པར་གྱིས་ཤིག །ཚུལ་ནི་ཤིན་ཏུ་དལ་བར་གྱིས་ཤིག །ཚུལ་ནི་ཤིན་ཏུ་
ལེགས་པར་གྱིས་ཤིག །ཚུལ་ནི་ངང་དང་ལྡན་པར་གྱིས་ཤིག །ཚུལ་ནི་རྨད་དུ་བྱུང་
བར་གྱིས་ཤིག །ཚུལ་ནི་མཁའ་ལ་གནས་པར་གྱིས་ཤིག །ཚུལ་ནི་རྣམ་པར་དག་པར་
གྱིས་ཤིག །ཚུལ་ནི་ཤིན་ཏུ་མཛེས་པར་གྱིས་ཤིག །ཚུལ་ནི་ཀུན་གྱི་སྨོན་པར་གྱིས་
ཤིག །ཚུལ་ནི་ངོ་མཚར་ཆེ་བར་གྱིས་ཤིག །ཚུལ་ནི་མ་ཆགས་པར་བརྩོན་པར་གྱིས་
ཤིག །ཚུལ་ནི་ཁྲིམས་དང་ཟུང་དུ་འབྲེལ་པར་གྱིས་ཤིག །ཡིད་ཀྱི་ཁྱེའུ་ཆུང༌། ཚུལ་
དེ་ལྟར་དུ་འཛིན་པ་དེ་ལ། སྤྱོད་ལམ་ནི་ཤིན་ཏུ་ཞིབ་པར་བྱ་བའི་ཕྱིར། དཔེར་ན་
བྱང་ཆུབ་སེམས་དཔའ་དེའི་ཤེས་རྒྱུད་ནི། ཡེ་ནས་ཞི་བ་ཆེན་པོའི་ངང་ལ་གནས་པ་
ལ། མ་ཞི་བ་དང་མི་ཞི་བ་མེད་པ་ལྟར་དུ། གཡུང་དྲུང་གི་བོན་ལ་འཇུག་པ་ལ། བྱང་
ཆུབ་ཀྱི་སེམས་རིན་པོ་ཆེ་ནི། ཡེ་ནས་ཞི་བ་དང་ལྡན་དགོས་པས། བདག་ཀྱང་དེ་ལྟ་
བུའི་ཚུལ་ལ་འཇུག་ཅིང་། གཞན་ཀྱང་དེ་ལྟ་བུའི་ཚུལ་ལ་བཀྲིད་པར་བྱའོ། །ཡིད་ཀྱི་
ཁྱེའུ་ཆུང་། ཚུལ་དེ་ལྟར་དུ་འཛིན་པ་ལ། སྤྱོད་ལམ་ནི་ཤིན་ཏུ་དལ་བར་བྱ་བའི་ཕྱིར།
དཔེར་ན་རྩི་བཅུད་ཀྱི་སྙིང་པོ་མར་དེ་ཡང་། ཀུན་ལ་འཇམ་ཞིང་མ་དེས་པར་མེད་
ཅིང་། གྱོང་པོ་ཐམས་ཅད་འདུལ་བ་བཞིན་དུ། གཡུང་དྲུང་བོན་ལ་སྤྱོད་པ་ལ། བྱང་
14

མདོ་སྡེ། ཀླུ་ལ་བོན་བསྟན་པའི་མདོ།
ཆུབ་ཀྱི་སེམས་རིན་པོ་ཆེ་འདི། ཡེ་ནས་འཇམ་ཞིང་དེས་དགོས་པས། བདག་ཀྱང་དེ་
ལྟ་བུའི་ཚུལ་ལ་འཇུག་ཅིང་། གཞན་ཀྱང་དེ་ལྟ་བུའི་ཚུལ་ལ་བཀྲིད་པར་བྱའོ། །ཡིད་
ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་དགོས་པ་ལ། སྤྱོད་ལམ་ནི་ཤིན་ཏུ་ངང་དང་
ལྡན་པ་དགོས་པའི་ཕྱིར། དཔེར་ན་རྒྱུན་ཐག་རིང་བའི་སྐྱེས་བུ་དེ་ཡང་། ཤིན་ཏུ་ངང་
དང་ལྡན་ཞིང་ཁོང་འཁྲུལ་ཆེ་བ་དགོས་པས། བྱ་བ་ཐམས་ཅད་ཤུགས་ཀྱིས་འགྲུབ་པ་
ལྟར་དུ། གཡུང་དྲུང་གི་བོན་ལ་སྤྱོད་དེ། བྱང་ཆུབ་ཀྱི་སེམས་རིན་པོ་ཆེ་ནི། ཡེ་ནས་
ངང་དང་ལྡན་དགོས་པའི། བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་ཀྱང་
དེ་ལྟ་བུའི་ཚུལ་ལ་བཀྲིད་པར་བྱའོ། །ཡིད་ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་པ་
ལ། སྤྱོད་ལམ་ནི་ཤིན་ཏུ་རྨད་དུ་འབྱུང་དགོས་པ་ཡིན་པའི་ཕྱིར། དཔེར་ན་ཨུ་དུམ་ཝ་
རའི་མེ་ཏོག་ནི། ཡེ་ནས་འདམ་གྱིས་མ་གོས་པར། གཞན་ལས་རྨད་དུ་བྱུང་བ་ལྟར་དུ།
གཡུང་དྲུང་གི་བོན་ལ་སྤྱོད་པ་ལ། བྱང་ཆུབ་ཀྱི་སེམས་རིན་པོ་ཆེ་ནི། ཡེ་ནས་གཞན་
ལ་རྨད་དུ་འབྱུང་དགོས་པས། བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་
ཀྱང་དེ་ལྟ་བུའི་ཚུལ་ལ་བཀྲིད་པར་བྱའོ། ། ཡིད་ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་
པ་ལ། སྤྱོད་ལམ་ནི་ཤིན་ཏུ་རྣམ་པར་དག་པ་དགོས་པའི་ཕྱིར། དཔེར་ན་ལྷ་གཉེན་
ཤེལ་སྒོང་ནི། དྲི་མ་མེད་ཅིང་རྣམ་པར་དག་པ་ཅི་བཞིན་དུ། གཡུང་དྲུང་གི་བོན་ལས་
སྤྱོད་པ་ལ། བྱང་ཆུབ་ཀྱི་སེམས་རིན་པོ་ཆེ་འདི་ནི། ཡེ་ནས་གཞན་ལས་རྣམ་པར་དག་
པ་དགོས་པས། བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་ཀྱང་དེ་ལྟ་བུའི་
ཚུལ་ལ་བཀྲིད་པར་བྱའོ། །ཡིད་ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་པ་ལ། སྤྱོད་
ལམ་ནི་ཤིན་ཏུ་མཛེས་པར་བྱ་དགོས་པའི་ཕྱིར། དཔེར་ན་ལྷ་སྲས་ཀྱི་ཁྱེའུ་ཆུང་བུ་མོ་
ནི། ཀུན་གྱི་ཡིད་དུ་འོང་ཞིང་མཛེས་པ་བཞིན་དུ། གཡུང་དྲུང་གི་བོན་ལ་སྤྱོད་པ་ལ།
བྱང་ཆུབ་ཀྱི་སེམས་རིན་པོ་ཆེ་འདི་ནི། ཡེ་ནས་མཛེས་ཤིང་ཡིད་དུ་འོང་དགོས་པས།
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་ཀྱང་དེ་ལྟ་བུའི་ཚུལ་ལ་བཀྲིད་
པར་བྱའོ། །ཡིད་ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་པ་ལ། སྤྱོད་ལམ་ཤིན་ཏུ་སྨོན་
པར་བྱ་དགོས་པའི་ཕྱིར། དཔེར་ན་རི་དྭགས་ཀྲི་སྙ་ཤ་ར་ཞེས་བྱ་བ་དེ། སེམས་ཅན་ལ་
གནོད་ཅིང་འཚེ་བར་སྤངས་ནས། བྱང་ཆུབ་ཀྱི་སེམས་དང་ལྡན་པ་ལྟར་དུ། གཡུང་
དྲུང་གི་བོན་ལ་སྤྱོད་པ་ལ། བྱང་ཆུབ་ཀྱི་སེམས་རིན་པོ་ཆེ་ནི། ཡེ་ནས་གང་དག་སྨོན་
པའི་ཞིང་དུ་གྱུར་དགོས་པའི། བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་
ཀྱང་དེ་ལྟ་བུའི་ཚུལ་ལ་བཀྲིད་པར་བྱའོ། །ཡིད་ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་
པ་ལ། སྤྱོད་ལམ་ནི་ཤིན་ཏུ་ངོ་མཚར་ཆེ་དགོས་པའི་ཕྱིར། དཔེར་ན་གསེར་ཀྱི་མཆོད་
རྟེན་ནི། གང་ནས་བལྟས་ཀྱང་ངོ་མཚར་ཆེ་བ་བཞིན་དུ། གཡུང་དྲུང་གི་བོན་ལ་སྤྱོད་
པ་ལ། བྱང་ཆུབ་ཀྱི་སེམས་རིན་པོ་ཆེ་ནི། ཡེ་ནས་གཞན་བས་ངོ་མཚར་ཆེ་དགོས་པས།
བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་ཀྱང་དེ་ལྟ་བུའི་ཚུལ་ལ་བཀྲིད་
པར་བྱའོ། །ཡིད་ཀྱི་ཁྱེའུ་ཆུང་། ཚུལ་དེ་ལྟར་དུ་འཛིན་པ་ལ། སྤྱོད་ལམ་ནི་ཤིན་ཏུ་མ་
ཆག་པར་བརྩོན་དགོས་པའི་ཕྱིར། དཔེར་ན་ངང་པའི་རྒྱལ་པོ་ཡང་། གང་ལ་ཡང་མ་
ཡེངས་པར་དུས་སུ་ཁྲུས་བྱེད་པ་བཞིན་དུ། གཡུང་དྲུང་གི་བོན་ལ་སྤྱོད་པ་ལ། བྱང་
ཆུབ་ཀྱི་སེམས་རིན་པོ་ཆེ་འདི་ནི། ཁྲུས་དང་ཕྱག་ལ་རྒྱུན་དུ་བསླབ་པ་ལ། མ་ཆག་
པར་བརྩོན་དགོས་པས། བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་ཀྱང་དེ་
ལྟ་བུའི་ཚུལ་ལ་བཀྲིད་པར་བྱའོ། །ཡིད་ཀྱི་ཁྱེའུ་ཆུང༌། ཚུལ་དེ་ལྟར་དུ་འཛིན་པ་ལ།
སྤྱོད་ལམ་ནི་ཕྱི་ཡི་ཚུལ་དང་། ནང་གི་ཁྲིམས་ཟུང་དུ་འབྲེལ་དགོས་པའི་ཕྱིར། དཔེར་
ན་བྱང་ཆུབ་སྤོས་ཀྱི་ཤིང་དེ་ལ་ཡང་། ཕྱི་ནས་བལྟས་པས་ལོ་འདབ་དང་ཡལ་ག་དང་
འབྲས་བུ་དང༌། ཤུན་པ་ལ་དགོས་འདོད་འབྱུང་ཞིང་ཁ་དོག་དང་ལྡན་པ་སྟེ། ནང་
གི་ཙནྡན་གྱི་དྲི་སྙོམས་པར་བྲོ་བས་ནད་རྣམས་སེལ་བ་ལྟ་བུ་རུ། གཡུང་དྲུང་གི་བོན་
16

མདོ་སྡེ། ཀླུ་ལ་བོན་བསྟན་པའི་མདོ།
སྤྱོད་པ་ལ། བྱང་ཆུབ་ཀྱི་སེམས་རིན་པོ་ཆེ་ནི། ཡེ་ནས་ཚུལ་ཁྲིམས་དང་ལྡན་དགོས་
པས། བདག་ཀྱང་དེ་ལྟ་བུའི་ཚུལ་ལ་འཇུག་ཅིང་། གཞན་ཡང་དེ་ལྟ་བུའི་ཚུལ་ལ་
བཀྲིད་པར་བྱའོ། །དེ་ལྟར་དུ། སྤྱོད་པ་དེ་ལྟ་བུའི་ཚུལ་ལ་ཞུགས་ཤིང་། གཞན་ཡང་
དེ་ལྟ་བུའི་ཚུལ་ལ་བཀྲིད་ནས། བོན་གྱི་སྒོ་མོ་གང་ལ་ཡང་སྤྱོད་ཀྱང་ཉམས་པ་དང་།
འཆལ་པ་དང་། ཉེས་ལྟུང་གི་དྲི་མ་དང་བྲལ་ནས། ཐར་པ་རིན་པོ་ཆེའི་འབྲས་བུ་
ཐོབ་པར་འགྱུར་རོ། ། ཞེས་གསུངས་སོ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་ཀྱི་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་དུ་ཕྱིན་པ་བཅུ་ལ་
སྤྱོད་པར་བྱའོ། །དེ་ཅིའི་ཕྱིར་ཞེ་ན། རིགས་ཀྱི་བུ་དང་རིགས་ཀྱི་བུ་མོ་རྣམས། སྦྱིན་
པའི་ལམ་ལ་ཞུགས་ནས་སེར་སྣ་དྲི་མ་སྤང་ཞིང་། བོན་གྱི་སྦྱིན་པ་དང་། ཟང་ཟིང་གི་
སྦྱིན་པ་དང་། མི་འཇིགས་པའི་སྦྱིན་པ་དང་གསུམ་བཏང་བས། སྦྱིན་པའི་ཕ་རོལ་ཏུ་
ཕྱིན་ནས་སེམས་ཅན་རྣམས་ཡང་དག་པར་སངས་རྒྱས་པའོ། །ཡིད་ཀྱི་ཁྱེའུ་ཆུང་གིས་
གསོལ་པ། སྟོན་པ་ལགས། སྦྱིན་པའི་རྣམ་གྲངས་གསུམ་པོ་དེ་གང་ལགས། སྦྱིན་པ་
གཏོང་བའི་དོན་དང་ཡོན་ཏན་དང༌། འབྲས་བུ་ཅི་ལྟ་བུ་ཞིག་ཐོབ་པ་ལགས། སྟོན་
པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། བོན་གྱི་སྦྱིན་པ་ནི། རྒྱུའི་
བོན་དང་འབྲས་བུའི་བོན་ནོ། །དེ་ལ་རྒྱུའི་བོན་ནི། སྣང་སྲིད་ཀྱི་དགའ་བདེ་བསྐྱེད་
པ་དང་། ཀུན་རྫོབ་ཀྱི་བདེན་པའོ། །འབྲས་བུའི་བོན་ནི། ཐར་པའི་ལམ་ལ་ཞུགས་
པ་དང་། དོན་དམ་པའི་བདེན་པ་ལགས་ཏེ། དེ་ཡང་བདག་གིས་ཀྱང་། བོན་གྱི་
སྦྱིན་པ་ཡོངས་སུ་གཏོང་བར་བྱའོ། །གཞན་ཀྱང་བོན་གྱི་སྦྱིན་པ་ཡོངས་སུ་གཏང་བ་
ལ། བསྐུལ་བར་བྱའོ། །དེ་ལྟར་དུ་བགྱིས་ནས་སེམས་ཅན་རྣམས། བློ་པད་མོ་ཁ་ཕྱེས་
པ་ལྟར་དུ་གྱུར་ནས། ཤེས་རབ་རྣམ་པར་གསུམ་རྒྱུད་ལ་སྐྱེ་སྟེ། ཉོན་མོངས་པའི་བག་
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 2020
ཆགས་དང་སྒྲིབས་པ་ཐམས་ཅད་བྱང་སྟེ། བོན་ཉིད་ཀྱི་ཚོགས་ཡོངས་སུ་རྫོགས་པར་
འགྱུར་རོ། །ཡིད་ཀྱི་ཁྱེའུ་ཆུང་། ཟང་ཟིང་གི་སྦྱིན་པ་ནི། དངོས་སུ་ཡོད་པ་དང་། རྩོལ་
བས་བསྒྲུབས་པ་གཉིས་སོ། ། དེ་ལ་ཡང་དངོས་སུ་ཡོད་པ་ནི། རང་གི་ཡུལ་འཁོར་
དང་། ས་ཞིང་དང་། བང་ཁང་དང་། རྐང་འགྲོས་དང་། བཞོན་པ་དང༌། རྒྱན་
དང་ལུས་སྲོག་ལ་སོགས་པའོ། །རྩོལ་བའི་བསྒྲུབ་པ་ནི། ཐབས་དང་། ཁེ་སྤོགས་དང་།
ཉེར་ལེན་ལས་འབྱུང་བ་སྟེ། གསེར་གཡུ་དང་། དར་སྟག་དང་། འབྲུ་དང༌། ཁ་ཟས་
དང་། འདོད་པའི་ཡོན་ཏན་ཕུན་སུམ་ཚོགས་པ་ལགས་ཏེ། དེ་ལ་བདག་གིས་ཀྱང་
ཟང་ཟིང་གི་སྦྱིན་པ་གཏོང་བར་བྱའོ། །གཞན་ལ་ཡང་ཟང་ཟིང་གི་སྦྱིན་པ་ཡོངས་སུ་
བཏང་བ་ལ་བསྐུལ་བར་བྱའོ། །དེ་ལྟར་དུ་བགྱིས་ནས་སེམས་ཅན་རྣམས། ཚེ་རབས་
ནས་བསགས་པའི་བུ་ལོན་ལན་ཆགས་བྲལ་ནས། ལན་ཆགས་བསྙགས་པའི་སེམས་
ཅན་རྣམས། ཅི་འདོད་ཡིད་བཞིན་འཕྲད་ནས། དགོས་འདོད་རེ་བ་བསྐངས་ཏེ། རྒྱུ་
བསོད་ནམས་ཀྱི་ཚོགས་རྫོགས་པར་འགྱུར་རོ། །ཡིད་ཀྱི་ཁྱེའུ་ཆུང་། མི་འཇིགས་པའི་
སྦྱིན་པ་ནི། རྒྱུའི་བོན་དང་འབྲས་བུའི་བོན་གཉིས་སུ་མེད་པར། རྒྱུ་འབྲས་གཉིས་སུ་
མེད་པའི་དོན། སེམས་ཉིད་ཐིག་ལེ་ཉག་གཅིག་གི་དོན་ལ་མཉམ་པར་གནས་པར་
བྱའོ། །གང་དུ་ཡང་མི་འཇིགས་པར་ཚོགས་རྫོགས་ནས་སངས་རྒྱས་ཏེ། བདག་གིས་
ཀྱང་མི་འཇིགས་པའི་སྦྱིན་པ་གཏོང་བར་བྱའོ། །གཞན་ལ་ཡང་མི་འཇིགས་པའི་སྦྱིན་
པ་ཡོངས་སུ་གཏང་བ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས།
སེམས་ཉིད་སྟོང་པ་ཉིད་ཀྱི་དོན་རྟོགས་ནས། སངས་རྒྱས་ཀྱི་དགོངས་པ་ཐུགས་སུ་
ཆུད་དེ། འབྲས་བུ་ཡེ་ཤེས་ཀྱི་ཚོགས་རྫོགས་ཏེ་སངས་རྒྱས་པར་འགྱུར་རོ། །ཞེས་
གསུངས་སོ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱིས་སྤྱོད་པ་དེ་ལྟ་བུ་ལ་
18

མདོ་སྡེ། ཀླུ་ལ་བོན་བསྟན་པའི་མདོ།
རྟེན་ནས། བྱང་ཆུབ་གྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱོད་
པར་བྱའོ། །དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་རྣམས། ཚུལ་ཁྲིམས་
ཀྱི་ལམ་ལ་ཞུགས་ནས། འཆལ་བའི་དྲི་མ་སྤང་ཤིང་། དགེ་བ་དང་དུ་ལེན་པའི་ཚུལ་
ཁྲིམས་དང་མི་དགེ་བ་སྤང་བའི་ཚུལ་ཁྲིམས་དང་། སེམས་ཅན་དང་བ་འདྲེན་པའི་
ཚུལ་ཁྲིམས་དང་གསུམ་བསྲུང་བས། ཚུལ་ཁྲིམས་ཀྱི་ཕ་རོལ་ཏུ་ཕྱིན་ནས། སེམས་
ཅན་རྣམས་ཡང་དག་པར་སངས་རྒྱས་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། ཚུལ་ཁྲིམས་ཀྱི་རྣམ་གྲངས་
གསུམ་པོ་དེ་དག་ལ། ཚུལ་ཁྲིམས་བསྲུང་བའི་དོན་དང་། ཡོན་ཏན་དང་། འབྲས་བུ་
ཅི་ལྟ་བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ནི་འདི་
ལྟ་སྟེ། དགེ་བ་དང་དུ་ལེན་པའི་ཚུལ་ཁྲིམས་ནི། དུས་འདི་ནས་བཟུང་ནས། ནམ་
ཞིག་སྙིང་པོ་བྱང་ཆུབ་མ་ཐོབ་ཀྱི་བར་དུ། སྔོན་གྱི་སངས་རྒྱས་དང་གཡུང་དྲུང་སེམས་
དཔའ་རྣམས་ཀྱི་རྗེས་སུ་འབྲང་ནས། ལས་དཀར་པོ་དགེ་བ་ལ་འདུན་པ་རེ་བྱ་སྟེ།
ལུས་ཀྱི་ལས་སུ་ཕྱག་དང་སྐོར་བ། ངག་གི་ལས་སུ་སྙིང་པོ་བཟླ་བརྗོད་དང༌། ཁ་ཏོན་
དང་། འདོན་པ་དང་། བདེ་བར་གཤེགས་པའི་མཚན་ནས་བརྗོད་པ་དང་། ཡིད་
ཀྱི་ལས་སུ་དད་པ་དང་བ་དང་། མོས་པ་དང་། འདུན་པ་དང་། བདེ་བར་གཤེགས་
པའི་ཚོགས་རྣམས་གསལ་གདབ་པ་ལ་སོགས་པ་སྟེ། དེ་ཡང་བདག་གིས་ཀྱང་དགེ་
བ་དང་དུ་ལེན་པའི་ཚུལ་ཁྲིམས་བསྲུང་བར་བྱའོ། །གཞན་ཡང་དགེ་བ་དང་དུ་ལེན་
པའི་ཚུལ་ཁྲིམས་བསྲུང་བ་ལ་བསྐུལ་བར་བྱའོ། ། དེ་ལྟར་དུ་བགྱིས་ནས་སེམས་ཅན་
རྣམས་ལུས་ངག་ཡིད་གསུམ་དགེ་བ་ལ་བཀོལ་ནས། བསྐལ་པར་བསགས་པའི་སྒྲིབ་བs
པ་བྱང་བར་འགྱུར་རོ། །ཡིད་ཀྱི་ཁྱེའུ་ཆུང་། མི་དགེ་བ་སྤང་བའི་ཚུལ་ཁྲིམས་ནི། ལུས་
ཀྱིས་སྲོག་གཅོད་པ་དང་། མ་བྱིན་པ་ལེན་པ་དང་། མི་ཚངས་པ་སྤྱོད་པ་དང་། ངག་
I9

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འཁྱལ་པ་དང་། ཚིག་རྩུབ་མོ་དང༌། རྫུན་དང༌། ཕྲ་མ་དང༌། དབྱེན་གཅུགས་ལ་
སོགས་པ་རྣམས་དང་། ཡིད་མངན་སེམས་དང་། གདུག་སེམས་ལོག་པར་ལྟ་བ་
ལ་སོགས། དེ་ཡང་བདག་གིས་ཀྱང་མི་དགེ་བའི་ལས་སྤང་བའི་ཚུལ་ཁྲིམས་བསྲུང་
བར་བྱའོ། །གཞན་ཡང་མི་དགེ་བའི་ལས་སྤང་བའི་ཚུལ་ཁྲིམས་བསྲུང་བ་ལ་བསྐུལ་
བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས་ཁམས་གསུམ་འཁོར་བའི་ས་དགུ་
ལ། ཉོན་མོངས་པའི་སྒྲིབ་པ་བྱང་བར་འགྱུར་རོ། །ཡིད་ཀྱི་ཁྱེའུ་ཆུང་། འགྲོ་དྲུག་དང་
བ་འདྲེན་པའི་ཚུལ་ཁྲིམས་ནི། ཕྱིའི་ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་
ཉིས་བརྒྱ་ལྔ་བཅུ་ཟུང་དུ་འབྲེལ་པའི་བསླབ་པ་མཐར་རྫོགས་པར་བྱའོ། །དེ་ཡང་
བདག་གིས་ཀྱང་བསླབ་པ་མཐར་རྫོགས་པའི་ཚུལ་ཁྲིམས་དེ་ལྟ་བུ་བསྲུང་བར་བྱས་ཏེ།
གཞན་ཡང་བསླབ་པ་དེ་མཐར་རྫོགས་པའི་ཚུལ་ཁྲིམས་དེ་ལྟ་བུ་བསྲུང་བ་ལ་བསྐུལ་
བར་བྱའོ། ། དེ་ལྟར་དུ་བགྱིས་ན་སེམས་ཅན་རྣམས། གཡུང་དྲུང་ཐེག་པའི་ས་བཅུ་
ལ། ཤེས་བྱའི་སྒྲིབ་པ་བྱང་སྟེ། ཐར་པའི་གོ་འཕང་ཐོབ་པར་འགྱུར་རོ། ། ཞེས་གསུངས་
སོ། །ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱིས་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ས་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་
སྤྱོད་པར་བྱའོ། །དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་དག །བཟོད་པའི་
ལམ་ལ་ཞུགས་ནས། བྱུང་ཚོར་གྱི་དྲི་མ་སྤང་ཞིང་། དུgཁ་དང་དུ་ལེན་པར་བཟོད་པ་
དང་། གནོད་པ་ལ་ཅི་ཡང་མི་སྙམ་པའི་བཟོད་པ་དང་། བོན་ཉིད་རྟོགས་པའི་བཟོད་
པ་དང་གསུམ་བསྒོམ་པས། བཟོད་པའི་ཕ་རོལ་ཏུ་ཕྱིན་ནས་སེམས་ཅན་རྣམས་ལ་
ཡང་དག་པར་སངས་རྒྱས་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བཟོད་པའི་རྣམ་གྲངས་གསུམ་
པོ་དེ་དག་ལས། བཟོད་པ་བསྒོམ་པའི་དོན་དང་ཡོན་ཏན་དང༌། འབྲས་བུ་ཅི་ལྟ་
20

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་
སྟེ། དུཝཁ་དང་དུ་ལེན་པའི་བཟོད་པ་ལ། བདག་དང་ཉོན་མོངས་པའི་སེམས་ཅན་
འགའ་ཞིག་གིས། གཤེ་སྐུར་དང༌། ཡ་ག་དང༌། སྨད་ཚིག་དང་། བཀའ་ལུང་ལ་སྨད་
པ་དང༌། བྱ་བ་ལ་སྨད་པ་དང་། དགེ་འཁོར་ལ་སྨད་པ་དང༌། ཡོན་ཏན་ལ་སྨད་པ་
དང་། གཅམ་བུ་དང་། ཕྱར་གཡེང་དང་། ཐོལ་མ་གྱུ་དང་། འཕྱ་རློམས་དང་། རྫུན་
ཚིག་དང་། ལྐོག་སྨྲས་ལ་སོགས་པ་སྟེ། བདག་གིས་ཀྱང་དེ་རྣམས་ལ་ཁྲོ་བ་མེད་ཅིང་།
དང་དུ་ལེན་པའི་བཟོད་པ་ལ་བསྒོམ་པར་བྱའོ། །གཞན་ཀྱང་དེ་རྣམས་ལ་ཁྲོ་བ་མེད་
ཅིང་དང་དུ་ལེན་པའི་བཟོད་པ་བསྒོམ་པ་ལ་བསྐུལ་བར་བྱའོ། །དེ་ལྟར་དུ་བགྱིས་
ན་སེམས་ཅན་རྣམས། ལེགས་ཉེས་ཀྱིས་དྲི་མ་དང་བྲལ་ནས། སྒྲ་ཚིག་དངོས་མེད་
སྟོང་པ་རུ་རྟོགས་ཏེ། བདེན་རྫུན་རོ་གཅིག་ཏུ་མཉམ་པར་འགྱུར་རོ། །ཡིད་ཀྱི་ཁྱེའུ་
ཆུང་། གནོད་པ་ལ་ཅི་ཡང་མི་སྙམ་པའི་བཟོད་པ་ནི། གང་ཞིག་བདག་ལ་གནོད་པ་
དང༌། འཚེ་བ་དང༌། ཆགས་སྡང་དང་། འགྲན་སེམས་དང་། རུ་ང་དང་། ཕྲག་དོག་
དང་། རྒོལ་བ་དང་། ཉེན་པ་དང༌། བྱད་དང་། ཕ་རོལ་གྱིས་ཅོད་གཏོང་ལ་སོགས་
པ་སྟེ། བདག་གིས་ཀྱང་དེ་རྣམས་ལ་སྐད་ཅིག་ཀྱང་བྱུང་ཚོར་མེད་ཅིང་། ཅི་ཡང་མི་
སྙམ་པའི་བཟོད་པ་བསྒོམ་པར་བྱའོ། །གཞན་རྣམས་ལ་ཡང་སྐད་ཅིག་ཀྱང་བྱུང་ཚོར་
མེད་ཅིང་། ཅི་ཡང་མི་སྙམ་པའི་བཟོད་པ་བསྒོམ་པ་ལ་བསྐུལ་བར་བྱའོ། །དེ་ལྟར་དུ་
བགྱིས་ན་སེམས་ཅན་རྣམས་བདེ་སྡུག་གི་དྲི་མ་དང་བྲལ་ནས། ཉོན་མོངས་པའི་ཟུག་
རྔུ་སྟོངས་ཤིང་། དགྲ་གཉེན་གཉིས་མེད་མཉམ་པའི་ངང་ལ་གནས་པར་འགྱུར་རོ། །
ཡིད་ཀྱི་ཁྱེའུ་ཆུང་། བོན་ཉིད་རྟོགས་པའི་བཟོད་པ་ནི། དེ་ལྟར་དུ་ཐར་པའི་ལམ་ལ་
ཞུགས་པ་ལ། བྱུང་ཚོར་མེད་པའི་བཟོད་པ་བསྒོམ་པས། གོམས་པའི་སྟོབས་ཀྱི་བོན་
ཉིད་ཀྱི་ངོ་བོ་ཡེ་ནས་སྟོང་པ་སྟེ། སེམས་ཉིད་ཀྱི་ངོ་བོ་ཡང་སྟོང་ཞིང་བདག་མེད་དུ་
2I

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྟོགས་ཏེ། དཔེར་ན་ནམ་མཁའི་ཀློང་དུ། འབྱུང་བ་བཞིའི་མཚན་མ་ཐམས་ཅད་རང་
བཞིན་དུ་གྲོལ་བ་དང་། སེམས་ཉིད་ཀྱི་ཀློང་དུ་འབྱུང་འཇུག་གི་མཚན་མ་གང་ཡང་།
ཕན་གནོད་མེད་པར་རང་ས་རུ་གྲོལ་ཏེ། བདག་གིས་ཀྱང་དེ་བཞིན་དུ་སྐད་ཅིག་ཀྱང་
གཡོ་བ་མེད་པའི་བཟོད་པ་བསྒོམ་པར་བྱའོ། །གཞན་ཀྱང་དེ་བཞིན་དུ་གཡོ་བ་མེད་
པའི་བཟོད་པ་སྒོམ་པ་ལ་བསྐུལ་བར་བྱའོ། །དེ་ལྟར་དུ་བགྱིས་ནས་སེམས་ཅན་རྣམས།
འབྱུང་འཇུག་གི་མཚན་མ་ཐམས་ཅད་རང་ས་རུ་གྲོལ་ནས། མི་སྐྱེ་བའི་བོན་ལ་བཟོད་
པ་ཐོབ་སྟེ། གཡོ་བ་མེད་པའི་ངང་ལ་གནས་པར་འགྱུར་རོ། །ཞེས་གསུངས་སོ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱིས་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱད་
པར་བྱའོ། །དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་རྣམས། བརྩོན་འགྲུས་
ཀྱི་ལམ་ལ་ཞུགས་ནས་ལེ་ལོའི་དྲི་མ་སྤངས་ཤིང་། མི་དགེ་བ་སྤང་བའི་བརྩོན་འགྲུས་
དང་། དགེ་བ་དང་དུ་ལེན་པའི་བརྩོན་འགྲུས་དང་། སྦྱོར་བའི་གོ་ཆ་མཐར་ཕྱིན་པའི་
བརྩོན་འགྲུས་དང་གསུམ་བརྩོན་པས། བརྩོན་འགྲུས་ཀྱི་ཕ་རོལ་ཏུ་ཕྱིན་ནས། སེམས་
ཅན་རྣམས་ཡང་དག་པར་སངས་རྒྱས་པའོ། ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བརྩོན་འགྲུས་ཀྱིས་རྣམ་གྲངས་
གསུམ་པོ་དེ་གང་ལགས། བརྩོན་འགྲུས་བརྩོན་པའི་དོན་དང་ཡོན་ཏན་དང༌། འབྲས་
བུ་ཅི་ལྟ་བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་
འདི་ལྟ་སྟེ། མི་དགེ་བ་སྤང་བའི་བརྩོན་འགྲུས་ནི། བདག་གིས་གཡུང་དྲུང་བོན་རིན་
པོ་ཆེ་སྤྱོད་པ་ལ། ལེ་ལོ་དང་གཡེང་སྐྱོང་མེད་པས་བརྩོན་འགྲུས་བརྩོན་དགོས་པས།
སྡིག་པ་ནི་ཕྲ་ཞིང་ཕྲ་བ་ནས་འཛེམ་དགོས་ཏེ། དྲན་པས་རྩིས་ཟིན་པར་བྱས་ལ། ཞེ་
སྡང་གི་དབང་དུ་གྱུར་པའི་སྡིག་པ་དང༌། འདོད་ཆགས་ཀྱི་དབང་དུ་གྱུར་པའི་སྡིག་
22

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
པ་དང་། གཏི་མུག་གི་དབང་དུ་གྱུར་པའི་སྡིག་པ་དང་། ང་རྒྱལ་གྱི་དབང་དུ་གྱུར་
པའི་སྡིག་པ་དང་། ཕྲག་དོག་གི་དབང་དུ་གྱུར་པའི་སྡིག་པ་དང་། མི་དགེ་བའི་ལས་
བདག་གིས་བགྱིས་པ་དང་། གཞན་ལ་བཅོལ་བ་དང་། རྗེས་སུ་ཡི་རང་ཕུལ་བ་ལ་
སོགས་ཏེ། བདག་གིས་ཀྱང་སྡིག་པ་མི་དགེ་བའི་ལས། སྤང་བར་བགྱིད་པའི་བརྩོན་
འགྲུས་བརྩོན་པར་བྱའོ། །གཞན་ཀྱང་སྡིག་པ་མི་དགེ་བའི་ལས་སྤང་བར་བགྱིད་པའི་
བརྩོན་འགྲུས་བརྩོན་པ་ལ་བསྐུལ་བར་བྱའོ། །དེ་ལྟར་དུ་བགྱིས་པས་སེམས་ཅན་
རྣམས། ངན་སོང་གསུམ་གྱི་སྡུག་བསྔལ་ལས་ཐར་ནས། མཐོ་རིས་ཐར་པའི་གོ་འཕང་
ཐོབ་པར་འགྱུར་རོ། །ཡིད་ཀྱི་ཁྱེའུ་ཆུང་། དགེ་བ་དང་དུ་ལེན་པའི་བརྩོན་འགྲུས་ནི།
བདག་གཡུང་དྲུང་གི་བོན་རིན་པོ་ཆེ་ལ་སྤྱོད་པ་ལ། ལེ་ལོ་དང་གཡེང་སྐྱོང་མེད་པར།
བརྩོན་འགྲུས་བརྩོན་དགོས་པས། དགེ་བ་ནི་ཕྲ་ཞིང་ཕྲ་བ་ནས་དང་དུ་ལེན་དགོས་ཏེ།
བརྩོན་འགྲུས་ཀྱི་བརྩོན་པ་མྱུར་བར་བྱ་ལ། དགེ་བ་རང་གིས་སྤྱད་པ་དང༌། གཞན་
ལ་བསྐུལ་བ་དང་། དགེ་བ་བགྱིས་པ་ལ་རྗེས་སུ་ཡི་རང་ཕུལ་བ་དང་། མཚན་བཅས་
ཐབས་ཀྱི་དགེ་བ་ལུས་ངག་ཡིད་གསུམ་གྱིས་འབྱོར་ལྕོགས་དང་། ཟང་ཟིང་འབྱོར་པ་
ཆུད་མ་ཟོས་པ། བདེ་བར་གཤེགས་པའི་ཞལ་སྐྱིན་རྣམས་ལ། དངོས་སུ་ཡོད་པའི་
མཆོད་པ་དང་། དངོས་སུ་མི་སྣང་བའི་མཆོད་པ་དང༌། མཚན་མེད་ཀྱི་དགེ་བ་བྱང་
ཆུབ་ཀྱི་དོན་བསྒོམས་པ་ལས་འབྱུང་སྟེ། བདག་གིས་ཀྱང་དགེ་བ་དང་དུ་ལེན་པའི་
བརྩོན་འགྲུས་བརྩམ་པར་བྱའོ། །གཞན་ཀྱང་དགེ་བ་དང་དུ་ལེན་པའི་བརྩོན་འགྲུས་
བརྩོན་པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས། ལས་དགེ་བ་
ལ་སྤྱོད་པའི་སྟོབས་ཀྱིས། དགེ་བ་གོང་ནས་གོང་དུ་འཕེལ་ཏེ། དགེ་བའི་དེད་དཔོན་
ཆེན་པོར་གྱུར་པས། བླ་ན་མེད་པ་བྱང་ཆུབ་ཀྱི་ལམ་ལ་བགྲོད་པར་འགྱུར་རོ། །ཡིད་
ཀྱི་ཁྱེའུ་ཆུང་། སྦྱོར་བའི་གོ་ཆ་མཐའ་རུ་ཕྱིན་པའི་བརྩོན་འགྲུས་ནི། བདག་གཡུང་དྲུང་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གི་བོན་རིན་པོ་ཆེ་ལ་སྤྱོད་པ་ལ། ལེ་ལོ་དང་གཡེང་སྐྱོང་མེད་པར་བརྩོན་འགྲུས་ནི་
བརྩམ་དགོས་པས། བྱང་ཆུབ་ཀྱི་སེམས་ཚད་མེད་པ་བཞི་ཡི་རྒྱུད་ལ་སྦྱར་ཞིང་། དུག་
ལྔའི་དགྲ་ལ་ཡེ་ཤེས་ལྔའི་གོ་ཆ་བགོས་པས། མི་འཇིགས་པའི་གདེང་ཐོབ་ཅིང་མཐར་
ཕྱིན་པ་ལ། བདག་གཞན་དོན་གཉིས་འགྲུབ་པའི་འབྲས་བུ་འབྱུང་སྟེ། བདག་གིས་
ཀྱང་སྦྱོར་བའི་གོ་ཆ་མཐར་ཕྱིན་པའི་བརྩོན་འགྲུས་བརྩམ་པར་བྱའོ། །གཞན་ཡང་སྦྱོར་
བའི་གོ་ཆ་མཐར་ཕྱིན་པའི་བརྩོན་འགྲུས་བརྩམ་པ་ལ་བསྐུལ་བར་བྱའོ། །དེ་ལྟར་དུ་
བགྱིས་ན་སེམས་ཅན་རྣམས་བསམ་པ་སེམས་བསྐྱེད་ཀྱི་སྦྱོར་བ་མ་ལོག་པ་ཡེ་ཤེས་ལྔའི་
གོ་ཆ་དང་ལྡན་ཏེ། དུག་ལྔའི་དགྲ་གང་གིས་ཀྱང་མི་འཇིགས་པར། སེམས་ཉིད་ཀྱི་ངོ་
བོ་ཡིད་བཞིན་གྱི་ནོར་བུ་རིན་པོ་ཆེ་སྙེད་ནས། བརྩོན་འགྲུས་བརྩམ་པའི་དོན་མཐར་
ཕྱིན་ཏེ། ཐར་པ་རིན་པོ་ཆེའི་འབྲས་བུ་ཐོབ་པའོ། །ཞེས་གསུངས་སོ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱི་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱོད་
པར་བྱའོ། །དེ་ཅིའི་ཕྱིར་ཞེ་ན། རིགས་ཀྱི་བུ་དང་རིགས་ཀྱི་བུ་མོ་དག །བསམ་གཏན་
གྱི་ལམ་ལ་ཞུགས་ནས། འགྱུར་ལྡོག་གིས་དྲི་མ་སྤང་ཤིང༌། འགོག་པ་ལ་སྙོམ་པར་
འཇུག་པའི་བསམ་གཏན་དང་། མཐོང་བའི་བོན་ལ་བདེན་པར་གནས་པའི་བསམ་
གཏན་དང་། ལེགས་པའི་ཡོན་ཏན་གྲུབ་པའི་བསམ་གཏན་དང་གསུམ་བསྒོམ་པས།
བསམ་གཏན་ཕ་རོལ་ཏུ་ཕྱིན་ནས། སེམས་ཅན་རྣམས་ཡང་དག་པར་སངས་རྒྱས་
པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བསམ་གཏན་གྱི་རྣམ་གྲངས་
གསུམ་པོ་དེ་གང་ལགས། བསམ་གཏན་བསྒོམ་པའི་དོན་དང་ཡོན་ཏན་དང༌།
འབྲས་བུ་ཅི་ལྟ་བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་།
24

མདོ་སྡེ། ཀླུ་ལ་བོན་བསྟན་པའི་མདོ།
དེ་ནི་འདི་ལྟ་སྟེ། འགོག་པ་ལ་སྙོམ་པར་འཇུག་པའི་བསམ་གཏན་ནི། བདག་གིས་
ཡང་དག་པའི་དོན་ལ་བསྒོམ་པ་ལ། སྐད་ཅིག་ཀྱང་གཡེང་བ་མེད་པའི་སེམས་མཉམ་
པར་བཞག་པ་སྟེ། བདག་གིས་ཀྱང་འགོག་པ་ལ་སྙོམས་པར་འཇུག་པའི་བསམ་
གཏན་བསྒོམ་པར་བྱའོ། །གཞན་ཀྱང་འགོག་པ་ལ་སྙོམས་པར་འཇུག་པའི་བསམ་
གཏན་བསྒོམ་པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས། ཕ་
རོལ་གྱི་སྣང་བ་ལ་བློ་མི་འབྲང་བར། མཉམ་པར་བཞག་པའི་དོན་ལ་གནས་པར་
འགྱུར་རོ། །ཡིད་ཀྱི་ཁྱེའུ་ཆུང་། མཐོང་བའི་བོན་ལ་བདེན་པར་གནས་པའི་བསམ་
གཏན་ནི། ཏིང་ངེ་འཛིན་དེ་དག་ལ་རྗེས་སུ་མཐོང་བའི་བདེན་པར་ཡོངས་སུ་སྐྱེས་
ཤིང་། གང་གིས་ཀྱང་གཡོ་འཁྲུགས་དང་། གཤེགས་བཞུགས་མི་མངའ་བར་གནས་ཏེ།
བདག་གིས་ཀྱང་མཐོང་བའི་བོན་ལ་བདེན་པ་གནས་པའི་བསམ་གཏན་བསྒོམ་པར་
བྱའོ། །གཞན་ཀྱང་མཐོང་བའི་བོན་ལ་བདེན་པ་གནས་པའི་བསམ་གཏན་བསྐུལ་བར་
བྱའོ། །དེ་ལྟར་དུ་བགྱིས་ན་སེམས་ཅན་རྣམས། མཉམ་གཞག་དང་རྗེས་ཐོབ་ཟུང་
དུ་འབྲེལ་ཏེ། མཐོང་བའི་བོན་ལ་བདེན་པར་གནས་ཤིང་། ཏིང་ངེ་འཛིན་གཤེགས་
བཞུགས་མི་མངའ་བར་འགྱུར་རོ། །ཡིད་ཀྱི་ཁྱེའུ་ཆུང་། ལེགས་པའི་ཡོན་ཏན་གྲུབ་
པའི་བསམ་གཏན་ནི། དེ་ལྟར་གནས་པ་གཡོ་འཁྲུག་དང༌། འགྱུར་ལྡོག་མེད་པར་
མཉམ་པ་ཉིད་ཀྱི་དོན་ལ་གནས་ཏེ། དེ་ལ་ཉེས་པ་དང་། ཉམས་པའི་དྲི་མས་མ་གོས་
པ། ལེགས་པའི་ཡོན་ཏན་མ་ལུས་པ་ཤུགས་ལ་འབྱུང་སྟེ། ཏིང་ངེ་འཛིན་མཐའ་སྐྱོལ་
བར་བྱ་སྟེ། བདག་གིས་ཀྱང་ལེགས་པའི་ཡོན་ཏན་སྒྲུབ་པའི་བསམ་གཏན་བསྒོམ་
པར་བྱའོ། །གཞན་ཀྱང་ལེགས་པའི་ཡོན་ཏན་སྒྲུབ་པའི་བསམ་གཏན་བསྒོམ་པ་ལ་
བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས། བྱང་ཆུབ་ཀྱི་སེམས་རིན་
པོ་ཆེའི་དོན་ཐུགས་སུ་ཆུད་ནས། འབྲས་བུ་ཕ་རོལ་ཏུ་ཕྱིན་པ་ཐོབ་པར་འགྱུར་རོ། །
26

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཞེས་གསུངས་སོ། ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱི་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱོད་
པར་བྱའོ། །དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་རྣམས། སྟོབས་ཀྱི་ལམ་
ལ་ཞུགས་ནས། མ་ནུས་པ་དང་ཞུམ་པའི་དྲི་མ་སྤང་ཞིང་། ཀུན་བརྟགས་ཀྱི་སྟོབས་
དང་། བསྒོམས་པའི་སྟོབས་དང་། དགེ་བའི་སྟོབས་དང་གསུམ་བསྐྱེད་པས། སྟོབས་
ཀྱི་ཕ་རོལ་ཏུ་ཕྱིན་ནས། སེམས་ཅན་རྣམས་ཡང་དག་པར་སངས་རྒྱས་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། སྟོབས་ཀྱི་རྣམ་གྲངས་གསུམ་པོ་
དེ་གང་ལགས། སྟོབས་ཤུགས་བསྐྱེད་པའི་དོན་དང་ཡོན་ཏན་དང་། འབྲས་བུ་ཅི་ལྟ་
བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་
སྟེ། ཀུན་བརྟགས་ཀྱི་སྟོབས་ནི། མ་རིག་འཁྲུལ་པའི་ལས་ཐམས་ཅད་དོར་ནས། འགྲོ་
བ་གང་དང་མི་འདྲ་བར་ཁྱད་པར་དུ་འཕགས་པ་སྟེ། །བདག་གིས་ཀྱང་ཀུན་བརྟགས་
ཀྱི་སྟོབས་ཤུགས་བསྐྱེད་པར་བྱའོ། །གཞན་ཀྱང་ཀུན་བརྟགས་ཀྱི་སྟོབས་ཤུགས་བསྐྱེད་
པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས། མ་རིག་འཁྲུལ་
པའི་ལས་དོར་ནས། འགྲོ་བ་གང་ལས་དཔག་པའི་སྟོབས་ཤུགས་བསྐྱེད་པར་འགྱུར་
རོ། །ཡིད་ཀྱི་ཁྱེའུ་ཆུང་། བསྒོམས་པའི་སྟོབས་ནི། ཡང་དག་པའི་དོན་བསྒོམས་པས།
བསྒོམས་པའི་སྟོབས་བཞིས་རལ་ཏེ། ཀློང་དུ་གྱུར་པའི་གདེང་ཚད་དང་ལྡན་པ་སྟེ།
བདག་གིས་ཀྱང་བསྒོམ་པའི་སྟོབས་ཤུགས་བསྐྱེད་པར་བྱའོ། །གཞན་ཀྱང་བསྒོམ་པའི་
སྟོབས་ཤུགས་བསྐྱེད་པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས།
བསྒོམ་པའི་སྟོབས་བཞི་རྫོགས་ནས། རྟག་ཆད་ཀྱི་མཐའ་དང་བྲལ་ནས། ཏིང་ངེ་
འཛིན་གྱི་དྲོད་ཚད་དང་ལྡན་པར་འགྱུར་རོ། ། ཡིད་ཀྱི་ཁྱེའུ་ཆུང་། དགེ་བའི་སྟོབས་
26

མདོ་སྡེ། ། ཀླུ་ལ་བོན་བསྟན་པའི་མདོ། ༼ཉ༽
ནི། བདག་གིས་བགྱིས་པ་དང་། གཞན་ལ་བཅོལ་པ་དང་། གཞན་དག་ལག་ལེན་ལ་
འཛུད་པ་དང་། གཞན་གྱིས་སྤྱོད་པ་དག་ལ་སྡོངས་སུ་མཆིས་པ་དང་། ཞིང་ཁམས་
བསྒྱུར་བ་དང་། ལོག་ལྟའི་སྣང་བར་འགྱུར་བ་དང་། སྡིག་པ་མི་དགེ་བའི་འཕྲོ་བཅད་
པ་དང་། གཞན་དོན་གཙོ་བོ་རུ་བྱེད་པ་དང་། དགེ་བའི་ཁེབས་སུ་གང་ཆེ་བ་རྣམས་
སུ། བདག་གིས་ཀྱང་དགེ་བ་དེ་ལྟ་བུའི་སྟོབས་ཤུགས་བསྐྱེད་པར་བྱའོ། །གཞན་ཀྱང་
དེ་ལྟ་བུའི་སྟོབས་ཤུགས་བསྐྱེད་པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་
ཅན་རྣམས། དགེ་བའི་སྟོབས་ཤུགས་རྒྱ་ཆེན་པོ་དང་ལྡན་ནས། དགེ་བའི་དེད་དཔོན་
ཆེན་པོར་འགྱུར་ཏེ། ཐར་པའི་གོ་འཕང་དཔག་ཏུ་མེད་པར་འགྱུར་རོ། །ཞེས་གསུངས་
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱི་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱོད་
པར་བྱའོ། །དེ་ཅིའི་ཕྱིར་ཞེ་ན། རིགས་ཀྱི་བུ་དང་རིགས་ཀྱི་བུ་མོ་རྣམས། སྙིང་རྗེའི་
ལམ་ལ་ཞུགས་ནས། བདག་ཕྱོགས་ཀྱི་དྲི་མ་སྤང་ཞིང་། དཔག་ཏུ་མེད་པའི་སྙིང་རྗེ་
དང་། ཀུན་ལ་སྙོམས་པའི་སྙིང་རྗེ་དང་། ཟད་པ་མེད་པའི་སྙིང་རྗེ་དང་། རྒྱུན་ཆད་
མེད་པའི་སྙིང་རྗེ་དང་བཞིའི་བསྐྱེད་པས། སྙིང་རྗེའི་ཕ་རོལ་ཏུ་ཕྱིན་ནས། སེམས་ཅན་
རྣམས་ཡང་དག་པར་སངས་རྒྱས་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། སྙིང་རྗེའི་རྣམ་གྲངས་བཞི་པོ་
དེ་གང་ལགས། སྙིང་རྗེ་བསྐྱེད་པའི་དོན་དང་ཡོན་ཏན་དང༌། འབྲས་བུ་ཅི་ལྟ་བུ་
ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་
སྟེ། དཔག་ཏུ་མེད་པའི་སྙིང་རྗེ་ནི། དཔེར་ན་ནམ་མཁའ་དང་འདྲ་སྟེ་ཀུན་ལ་མ་
ཁྱབ་པ་མེད་པས། སྙིང་རྗེའི་ཡུལ་ལ་མ་ཤོང་བ་མེད་པ། དོག་པ་མེད་པའི་ཀུན་ལ་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གོ་བསྙམས་པ་སྟེ། བདག་གིས་ཀྱང་དཔག་ཏུ་མེད་པའི་སྙིང་རྗེ་བསྐྱེད་པར་བྱའོ། །
གཞན་ཀྱང་དཔག་ཏུ་མེད་པའི་སྙིང་རྗེ་བསྐྱེད་པ་ལ་བསྐུལ་བར་བྱའོ། །དེ་ལྟར་དུ་
བགྱིས་ནས་སེམས་ཅན་རྣམས། སྙིང་རྗེའི་ཡུལ་དུ་གོ་མཉམ་པར་ཡོངས་ལ་ཁྱབ་པ་
སྟེ། ཐར་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །ཡིད་ཀྱི་ཁྱེའུ་ཆུང་། ཀུན་ལ་
བསྙམས་པའི་སྙིང་རྗེ་ནི། དཔེར་ན་ཉི་མ་དང་འདྲ་སྟེ། ཀུན་ལ་བག་མི་དྲོ་བ་མེད་
པས། འཁོར་བ་སྡུག་བསྔལ་གྱི་རྒྱ་མཚོ་བསྐམས་ཤིང་། ཚད་མེད་པ་བཞི་དང་ལྡན་པ་
སྟེ། བདག་གིས་ཀྱང་ཀུན་ལ་མཉམ་པའི་སྙིང་རྗེ་བསྐྱེད་པར་བྱའོ། །གཞན་ཀྱང་ཀུན་
ལ་མཉམ་པའི་སྙིང་རྗེ་བསྐྱེད་པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་
ཅན་རྣམས། ཚད་མེད་པ་བཞིའི་རྒྱུད་ལ་ཞུགས་ནས། ཐར་པ་རིན་པོ་ཆེའི་འབྲས་བུ་
ཐོབ་པར་འགྱུར་རོ། །ཡིད་ཀྱི་ཁྱེའུ་ཆུང་། ཟད་པ་མེད་པའི་སྙིང་རྗེ་ནི། དཔེར་ན་ས་
གཞི་དང་འདྲ་སྟེ། ས་གཞི་ལ་མི་སྨིན་པ་དང༌། མི་འབྱུང་བ་མེད་པས་འགྲོ་བ་སེམས་
ཅན་གྱི་གསོས་སུ་གྱུར་པ་བཞིན་དུ། བྱང་ཆུབ་ཀྱི་སེམས་རིན་པོ་ཆེ་ཟད་པ་མེད་པའི་
གཏེར་དང་ལྡན་ཏེ། བདག་གིས་ཀྱང་ཟད་པ་མེད་པའི་སྙིང་རྗེ་བསྐྱེད་པར་བྱའོ། །
གཞན་གྱིས་ཀྱང་ཟད་པ་མེད་པའི་སྙིང་རྗེ་བསྐྱེད་པ་ལ་བསྐུལ་བར་བྱའོ། །དེ་ལྟར་དུ་
བགྱིས་ན་སེམས་ཅན་རྣམས། རང་སེམས་ལ་ཟད་པ་མེད་པའི་གཏེར་མཛོད་སྙེད་
ནས། ཐར་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །ཡིད་ཀྱི་ཁྱེའུ་ཆུང་། རྒྱུན་
ཆད་མེད་པའི་སྙིང་རྗེ་ནི། དཔེར་ན་ཆུ་བོའི་རྒྱུན་དང་འདྲ་སྟེ། སྐད་ཅིག་ཀྱང་ཐུགས་
རྗེས་རྒྱུན་མི་ཆད་པ་གནས་ཏེ། བདག་གིས་ཀྱང་རྒྱུན་ཆད་མེད་པའི་སྙིང་རྗེ་བསྐྱེད་
པར་བྱའོ། །གཞན་ཀྱང་རྒྱུན་ཆད་མེད་པའི་སྙིང་རྗེ་བསྐྱེད་པ་ལ་བསྐུལ་བར་བྱའོ། །དེ་
ལྟར་དུ་བགྱིས་ན་སེམས་ཅན་རྣམས། ཐུགས་རྗེ་རྒྱུན་ཆད་མེད་པའི་དོན་ལ་གནས་
ནས། ཐར་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །ཞེས་གསུངས་སོ། །
28

མདོ་སྡེ། ཀླུ་ལ་བོན་བསྟན་པའི་མདོ།
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱིས་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱོད་
པར་བྱའོ། ། དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་རྣམས། སྨོན་ལམ་གྱི་
ལམ་ལ་ཞུགས་ནས། རེ་དོགས་ཀྱི་དྲི་མ་སྤང་ཞིང་། དག་པའི་སྨོན་ལམ་འདེབས་པ་ར་
དང་། འགྲོ་བ་ཡོངས་ལ་འདེབས་པ་དང༌། མཐར་ཕྱིན་པའི་སྨོན་ལམ་དང་གསུམ་
བཏབ་པ་སྟེ། སྨོན་ལམ་གྱི་ཕ་རོལ་ཏུ་ཕྱིན་ནས། སེམས་ཅན་རྣམས་ཡང་དག་པར་
སངས་རྒྱས་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། སྨོན་ལམ་གྱི་རྣམ་གྲངས་གསུམ་
པོ་དེ་གང་ལགས། སྨོན་ལམ་བཏབ་པའི་དོན་དང་ཡོན་ཏན་དང་། འབྲས་བུ་ཅི་ལྟ་
བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་
སྟེ། དག་པའི་སྨོན་ལམ་ནི། འཇིག་རྟེན་གྱི་དགའ་བདེ་དང་། བློ་འདོད་པ་ལ་མ་
ཡིན་པར། དག་པའི་གནས་དང་། ཞིང་དང་། འཁོར་དང་། སྐུ་ཚེ་དང་། ཡོན་
ཏན་དང༌། འཕྲིན་ལས་ཕུན་སུམ་ཚོགས་པ་རུ་གདབ་སྟེ། བདག་གིས་ཀྱང་དག་
པའི་སྨོན་ལམ་འདེབས་པར་བྱའོ། །གཞན་ཡང་དག་པའི་སྨོན་ལམ་འདེབས་པ་ལ་
བསྐུལ་བར་བྱའོ། །དེ་ལྟར་དུ་བགྱིས་ནས་སེམས་ཅན་རྣམས། སྨོན་ལམ་རྣམ་པར་
དག་པའི་སྟོབས་ཀྱིས། སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོའོ། །ཡིད་
ཀྱི་ཁྱེའུ་ཆུང་འགྲོ་བ་ཡོངས་ལ་འདེབས་པ་ནི། འགྲོ་བའི་སྡུག་བསྔལ་དྲན་པར་བྱས་
ལ། དེ་རྣམས་འཇིགས་པ་དེ་ཉིད་ལ་གྲོལ་ནས། སངས་རྒྱས་ཀྱི་ས་ལ་འཁོད་པར་བྱ་
སྟེ། བདག་གིས་ཀྱང་འགྲོ་བ་ཡོངས་ལ་སྨོན་ལམ་འདེབས་པར་བྱའོ། །གཞན་ཀྱང་
འགྲོ་བ་ཡོངས་ལ་སྨོན་ལམ་འདེབས་པ་ལ་བསྐུལ་བར་བྱའོ། །དེ་ལྟར་དུ་བགྱིས་ནས་
སེམས་ཅན་རྣམས། སྡུག་བསྔལ་ལ་བདེ་གནས་རྙེད་དོ། །འཁོར་བ་ལས་ཐར་པ་ཐོབ་
29

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པོ། །ཡིད་ཀྱི་ཁྱེའུ་ཆུང་། མཐར་ཕྱིན་པའི་སྨོན་ལམ་ནི། དེ་ལྟར་དུ་བདག་གཞན་གྱི་
དོན་ཡོངས་སུ་འགྲུབ་ནས། མཚོན་པ་དང་མྱ་ངན་ལས་འདས་པའི། བོན་ཉིད་ཀྱི་
དབྱིངས་སུ་ལ་བཟླ་བ་སྟེ། བདག་གིས་ཀྱང་མཐར་ཕྱིན་པའི་སྨོན་ལམ་འདེབས་པར་
བྱའོ། །གཞན་ཡང་མཐར་ཕྱིན་པའི་སྨོན་ལམ་འདེབས་པ་ལ་བསྐུལ་བར་བྱའོ། ། དེ་
ལྟར་དུ་བགྱིས་ནས་སེམས་ཅན་རྣམས། དོན་གཉིས་ལྷུན་གྱིས་གྲུབ་ནས། རེ་དོགས་
མེད་པའི་སྨོན་ལམ་མཐར་ཕྱིན་ནས། བོན་ཉིད་ཀྱི་དབྱིངས་སུ་ཐིམ་པར་འགྱུར་རོ། །
ཞེས་གསུངས་སོ། ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། ཚུལ་གྱི་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུ་ལ་སྤྱོད་
པར་བྱའོ། །དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་རྣམས། ཐབས་ཀྱི་ལམ་
ལ་ཞུགས་ནས། རྨོངས་པའི་དྲི་མ་སྤངས་ཤིང་། སྐྱེ་འགྲོ་གསོ་བའི་ཐབས་དང་། འཁོར་
ལོ་སྒྱུར་བའི་ཐབས་དང་། སེམས་ཅན་གྱི་དོན་བྱེད་པའི་ཐབས་དང་གསུམ་བསྒྲུབ་
པས། ཐབས་ཀྱི་ཕ་རོལ་ཏུ་ཕྱིན་ནས། སེམས་ཅན་རྣམས་ཡང་དག་པར་སངས་རྒྱས་
པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། ཐབས་ཀྱི་རྣམ་གྲངས་གསུམ་
པོ་དེ་གང་ལགས། ཐབས་ལ་བསྒྲུབ་པའི་དོན་དང་ཡོན་ཏན་དང་། འབྲས་བུ་ཅི་ལྟ་
བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་
སྟེ། སྐྱེ་འགྲོ་གསོ་བའི་ཐབས་ནི། འགྲོ་བ་གང་ལ་གང་འདུལ་དུ་སྟོན་ཅིང་། མ་ནུས་
པའི་རྨོངས་པ་བསལ་པ་སྟེ། བདག་གིས་ཀྱང་སྐྱེ་འགྲོ་གསོ་བའི་ཐབས་ལ་མཁས་པར་
བྱའོ། །གཞན་ཀྱང་སྐྱེ་འགྲོ་གསོ་བའི་ཐབས་མཁས་པ་ལ་བསྐུལ་བར་བྱའོ། །དེ་ལྟར་
དུ་བགྱིས་ན་སེམས་ཅན་རྣམས། མ་ནུས་པའི་རྨོངས་པ་བསལ་བས། ཚད་མེད་བཞིའི་
30

མདོ་སྡེ། ཀླུ་ལ་བོན་བསྟན་པའི་མདོ།
དོན་ཐོབ་པར་འགྱུར་རོ། །ཡིད་ཀྱི་ཁྱེའུ་ཆུང་། འཁོར་ལོ་སྒྱུར་བའི་ཐབས་ནི། བདག་
གི་དོན་དང་ཀོར་ཙེའི་ཐབས་མ་ཡིན་པ། འགྲོ་བ་འདུལ་བ་དང་། ཁ་ལོ་སྒྱུར་བ་དང་།
བསྟན་པ་སྤེལ་བའི་ཐབས་དང་། ལྡེམ་དགོངས་ལ་སོགས་རྒྱ་ཆེ་བར་བགྱིས་པ་སྟེ།
བདག་གིས་ཀྱང་འཁོར་ལོ་སྒྱུར་བའི་ཐབས་ལ་མཁས་པར་བྱའོ། །གཞན་ཡང་འཁོར་ལོ་
སྒྱུར་བའི་ཐབས་ལ་མཁས་པ་ལ་བསྐུལ་བར་བྱའོ། ། དེ་ལྟར་དུ་བགྱིས་ན་སེམས་ཅན་
རྣམས། ཁ་ལོ་གྱེན་དུ་བསྒྱུར་སྟེ། བསྟན་པའི་སྲོག་ཤིང་ཚུག་པར་འགྱུར་རོ། ། ཡིད་
ཀྱི་ཁྱེའུ་ཆུང་། སེམས་ཅན་གྱི་དོན་བྱེད་པའི་ཐབས་ལ་ནི། བདག་གིས་དུས་འདི་ནས་
བཟུང་ནས། ནམ་ཞིག་ཅི་སྲིད་འཚོ་ཡི་བར་དུ། བདག་གི་དོན་མ་ཡིན་པར་སེམས་
ཅན་རྣམས་དགེ་བ་ལ་གཞོལ་བ་དང་། དང་བ་འདྲེན་པ་དང༌། དད་པ་སྐྱེ་བ་དང༌།
ལེགས་པར་བརྗོད་པ་དང་། སྨོན་པ་བྱེད་པ་ལ་སོགས་པ་གང་ལ་ཡང་རྨོངས་པ་མེད་
པ་སྟེ། བདག་གིས་ཀྱང་སེམས་ཅན་གྱི་དོན་བྱེད་པའི་ཐབས་ལ་མཁས་པར་བྱའོ། །
གཞན་ཡང་སེམས་ཅན་གྱི་དོན་བྱེད་པའི་ཐབས་ལ་བསྐུལ་བར་བྱའོ། །དེ་ལྟར་དུ་
བགྱིས་ནས་སེམས་ཅན་རྣམས། གཡུང་དྲུང་གི་བོན་ལ་རྒྱུན་དུ་ཞུགས་ནས། མྱུར་དུ་
བླ་ན་མེད་པ་ཡང་དག་པའི་འབྲས་བུ་ཐོབ་པར་འགྱུར་རོ། །ཞེས་གསུངས་སོ། ། །
ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང༌། ཚུལ་གྱི་སྤྱོད་པ་དེ་ལྟ་བུ་ལ་
བརྟེན་ནས། བྱང་ཆུབ་ཀྱི་ལམ་ལ་བགྲོད་དགོས་པས། ཕ་རོལ་ཏུ་ཕྱིན་པ་བཅུའི་དོན་
ལ་སྤྱོད་པར་བྱའོ། །དེ་ཅིའི་ཕྱིར་ན། རིགས་ཀྱི་བུ་དང་རིགས་ཀྱི་བུ་མོ་རྣམས། ཤེས་
རབ་ཀྱི་ལམ་ལ་ཞུགས་ནས། འཁྲུལ་པའི་དྲི་མ་སྤངས་ཤིང་། བདག་དོན་རྟོགས་པའི་
ཤེས་རབ་དང་། གཞན་དོན་མཐར་ཕྱིན་པའི་ཤེས་རབ་དང་། རྒོལ་བ་ཚར་གཅོད་
པའི་ཤེས་རབ་གསུམ་སྦྱངས་པས། ཤེས་རབ་ཀྱི་ཕ་རོལ་ཏུ་ཕྱིན་ནས། སེམས་ཅན་
རྣམས་ཡང་དག་པར་སངས་རྒྱས་པའོ། །
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། ཤེས་རབ་ཀྱི་རྣམ་གྲངས་གསུམ་
པོ་དེ་གང་ལགས། ཤེས་རབ་སྦྱངས་པའི་དོན་དང་ཡོན་ཏན་དང་། འབྲས་བུ་ཅི་ལྟ་
བུ་ཞིག་ཐོབ་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ།
བདག་དོན་རྟོགས་པའི་ཤེས་རབ་ནི། བློ་ཕྱིན་ཅི་མ་ལོག་འཁྲུལ་པའི་རྗེས་སུ་མི་འབྲང་
བར། ཡང་དག་ཐར་པའི་ལམ་ལ་ཞུགས་ནས། ཐོས་པའི་ཤེས་རབ་དང་། བསམ་
པའི་ཤེས་རབ་དང་། སྒོམ་པའི་ཤེས་རབ་དང་། གསུམ་སྦྱང་བ་སྟེ། བདག་གིས་ཀྱང་
བདག་དོན་རྟོགས་པའི་ཤེས་རབ་སྦྱང་བར་བྱའོ། །གཞན་ཡང་བདག་དོན་རྟོགས་པའི་
ཤེས་རབ་སྦྱང་བ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས། ཤེས་
རབ་རྣམ་པ་གསུམ་གྱིས་བསླབ་པའི་དོན་མཐར་ཕྱིན་པར་མཛད་དོ། །བདག་གིས་
དོན་ལྷུན་གྱིས་གྲུབ་པར་འགྱུར་རོ། །ཡིད་ཀྱི་ཁྱེའུ་ཆུང་། གཞན་དོན་མཐར་ཕྱིན་པའི་
ཤེས་རབ་ནི། བདག་གིས་འགྲོ་བ་སེམས་ཅན་གྱི་དོན་མཛད་པ་ལ། སེམས་ཅན་རྣམས་
ཡང་དག་པར་སྤང་བའི་ལམ་དང་། སྒྱུར་བའི་ལམ་དང་། གྲོལ་བའི་ལམ་དུ་འཇུག་
པ་ལ། ཡང་དག་པར་མཁས་པ་སྟེ། བདག་གིས་ཀྱང་གཞན་དོན་མཐའ་རུ་ཕྱིན་པའི་
ཤེས་རབ་ལ་སྤྱོད་པར་བྱའོ། །གཞན་ཡང་གཞན་དོན་མཐའ་རུ་ཕྱིན་པའི་ཤེས་རབ་
བསླབ་པ་ལ་བསྐུལ་བར་བྱའོ། །དེ་ལྟར་དུ་བགྱིས་ན་སེམས་ཅན་རྣམས། ལམ་གསུམ་
རིམ་པར་བགྲོད་ནས། ཐར་པའི་འབྲས་བུ་ཐོབ་སྟེ། གཞན་དོན་མཐར་ཕྱིན་པར་
འགྱུར་རོ། །ཡིད་ཀྱི་ཁྱེའུ་ཆུང་། རྒོལ་བ་ཚར་གཅོད་པའི་ཤེས་རབ་ནི། བདག་གིས་
གཡུང་དྲུང་གི་བོན་ལ་བློ་སྦྱངས་ཤིང་གང་ལ་གང་འདུལ་གྱི་བོན་ལ་མཁས་ཤིང་། ཡང་
དག་པའི་རིག་པ་ཤར་ནས། ཕ་རོལ་གྱི་རྒོལ་བ་ཐམས་ཅད་ཟིལ་གྱིས་གནོན་ནས་ཚར་
གཅོད་པ་སྟེ། བདག་གིས་ཀྱང་རྒོལ་བ་ཚར་གཅོད་པའི་ཤེས་རབ་སྦྱང་བར་བྱའོ། །
གཞན་ཡང་རྒོལ་བ་ཚར་གཅོད་པའི་ཤེས་རབ་སྦྱང་པ་ལ་བསྐུལ་བར་བྱའོ། །དེ་ལྟར་
32

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
དུ་བགྱིས་ན་སེམས་ཅན་རྣམས། འཁོར་བ་དང་མྱ་ངན་ལས་འདས་པའི་བོན་གྱི་རྣམ་
གྲངས་ལ་མཁས་ནས། ཡང་དག་པའི་རིག་པ་ཤར་ཏེ། སེམས་ཅན་ཉོན་མོངས་པ་
འདྲེན་པའི་སྟོན་པར་འགྱུར་རོ། །ཞེས་གསུངས་སོ། །
སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན་གང་ཞིག་རིགས་ཀྱི་བུ་
དང་རིགས་ཀྱི་བུ་མོ་རྣམས། བདག་གིས་བཀའ་ལ་རབ་ཏུ་ཉན་ཅིང་འཁོར་བ་ལས་
ཐར་ནས། སྡུག་བསྔལ་ལས་བདེ་གནས་རྙེད་དེ། ཐར་པ་རིན་པོ་ཆེའི་འབྲས་བུ་ཐོབ་
པར་བྱེད་པ་ལ། ཚུལ་ལམ་ཐབས་ཀྱི་མཚན་ཉིད་དེ་ལྟ་བུ་ལ་བརྟེན་ནས། ལྟ་བ་ཡས་
ཕུབ་པའི་ཐབས་དེ་ལས་མ་གོལ་ཞིང་། སྤྱོད་པས་མས་འཛེགས་པའི་ཁྲིམས་དེ་ལས་
མ་འཆལ་ནས། ཕ་རོལ་ཏུ་ཕྱིན་པ་བཅུ་ཡི་དོན་དེ་ལ་མ་ཡེངས་ན། ཐར་པ་རིན་པོ་
ཆེའི་རྒྱུན་གྱི་ལམ་ལ་ཞུགས་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་
ཐོབ་པར་འགྱུར་རོ། །དེའི་ཕྱིར་ན། འདི་ལ་མོས་པར་བྱའོ། །འདུན་པར་བྱའོ། །གཞོལ་
བར་བྱའོ། །བརྩོན་པར་བྱའོ། །བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་
བྱའོ། །ཡིད་ལ་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །དེ་ལྟར་དུ་བགྱིས་ན།
དེ་ཡི་ཡོན་ཏན་ནི། དཔག་གིས་མི་དཔོག་གཞལ་གྱིས་མི་ལང་སྟེ། ཡིད་ཀྱི་ཁྱེའུ་ཆུང་།
འཇིག་རྟེན་གྱི་ཁམས་སྟོང་གསུམ་གྱི་སྟོང་ཆེན་པོ་རབ་འབྱམས་དཔག་ཏུ་མེད་པ་ན།
སྟོང་གསུམ་དང་། ཚངས་རྒྱུང་དང་། གླིང་བཞི་དང༌། རི་རབ་དང་། རི་བདུན་
དང་། རོལ་མཚོ་དང་། ལྕགས་རི་དང་། ནགས་ཚལ་དང་། ཆུ་བོ་དང་། ཆུ་བྲན་
དང༌། ལུ་མ་དང་། ལྡིང་ཀ་དང༌། རྡུལ་ཕྲ་རབ་ཀྱི་གྲངས་ཙམ་ཀྱང་། སངས་རྒྱས་
ཀྱི་སྤྱན་གྱིས་གཟིགས་ཤིང་། བརྗོད་པ་ནུས་ཤིང་གྲངས་སུ་བགྲངས་གཟིགས་ལ། ཐེག་
པ་ཆེན་པོ་ཕ་རོལ་ཏུ་ཕྱིན་པ་འདི་ཡི་དོན་ནི། བརྒྱ་ཕྲག་གཅིག་གིས་ཆར་ཡང་བརྗོད་
པར་མི་ལང་ངོ༌། །དེས་ན་ཐེག་པ་ཆེན་པོ་འདི་ནི་ཤིན་ཏུ་མཐའ་ཡས་པའོ། །ཀུན་ཏུ་
33

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཐའ་ཡས་པའོ། །མཐའ་ཡས་ཀུན་ཏུ་མཐའ་ཡས་པའོ། །ཡིད་ཀྱི་ཁྱེའུ་ཆུང་། དེ་ལྟར་
ན། གང་ཞིག་རིགས་ཀྱི་བུ་དང་རིགས་ཀྱི་བུ་མོ་རྣམས། ཉོན་མོངས་པ་དང་བཅས་པ་
རྣམས་ཀྱིས། ཀུན་ནས་ཉོན་མོངས་པ་མེད་པར། རྣམ་པར་བྱང་བ་ཡེ་ཤེས་ཀྱི་ཕུང་པོ་
ཐོབ་པར་འདོད་ན། བླ་ན་མེད་པའི་ཕ་རོལ་ཏུ་ཕྱིན་པའི་ཐེག་པ་ཆེན་པོ་འདི་ཡི་དོན་
ལ་མོས་པར་བྱའོ། །འདུན་པར་བྱའོ། །གཞོལ་བར་བྱའོ། །བརྩོན་པར་བྱའོ། །བསླབ་
པར་བྱའོ། །མཁས་པར་བྱའོ། །ཚུལ་བཞིན་དུ་བྱའོ། །ཡིད་ལ་བྱའོ། །ཕུད་དུད་དུ་
བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང༌། དེ་ལྟར་ན། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །ཟག་པ་དང་བཅས་པ་རྣམས་ཀྱང་། ཟག་པ་མེད་པར་ཡེ་
ཤེས་ཀྱི་ཕུང་པོ་ཐོབ་པར་འདོད་ན། བླ་ན་མེད་པ་ཕ་རོལ་ཏུ་ཕྱིན་པའི་ཐེག་པ་ཆེན་པོ།
འདི་ཡི་དོན་ལ་མོས་པར་བྱའོ། །འདུན་པར་བྱའོ། །གཞོལ་བར་བྱའོ། །བརྩོན་པར་
བྱའོ། །བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་བྱའོ། །ཡིད་ལ་བྱའོ། །
ཕུད་དུད་དུ་བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །འཁོར་བ་ལ་གནས་པ་རྣམས་གང་དུ་ཡང་མི་
གནས་ཤིང་། ཡོངས་སུ་མྱ་ངན་ལས་འདས་པར་འདོད་ན། བླ་ན་མེད་པ་ཕ་རོལ་ཏུ་
ཕྱིན་པའི་ཐེག་པ་ཆེན་པོ། འདི་ཡི་དོན་ལ་མོས་པར་བྱའོ། །འདུན་པར་བྱའོ། །གཞོལ་
བར་བྱའོ། །བརྩོན་པར་བྱའོ། །བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་
ཡིད་ལ་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེ་ལྟར་
ན། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །སྟོང་པ་ཉིད་བཅོ་བརྒྱད་དང༌།
དྲན་པ་ཉེ་བར་བཞག་པ་བཞི་དང༌། ཡང་དག་པར་སྤོང་བ་བཞི་དང་། རྫུ་འཕྲུལ་
གྱི་རྐང་པ་བཞི་དང༌། དབང་པོ་རྣམས་དང༌། ཏིང་ངེ་འཛིན་རྣམས་དང་། གཤེན་
རབ་ཀྱི་ལམ་བཞི་དང་། མི་འཇིགས་པའི་སྟོབས་རྣམས་དང་། ཐར་པའི་ལམ་བརྒྱད་
34

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
ལ་བགྲོད་ནས། ཕྱིར་མི་ལྡོག་པའི་འབྲས་བུ་ཐོབ་ཅིང་། ལན་གཅིག་ཕྱིར་འོང་བ་དང་།
རྒྱུན་དུ་ཞུགས་པ་དང་། དགྲ་བཅོམ་པའི་འབྲས་བུ་ཐོབ་ནས། མཚན་དཔེ་ཡོན་ཏན་
ཐམས་ཅད་ལྷུན་ལ་རྫོགས་ཏེ། འགྲོ་བ་སེམས་ཅན་གྱི་དོན་བགྱི་བར་འདོད་ན། བླ་
ན་མེད་པའི་ཕ་རོལ་ཏུ་ཕྱིན་པའི་ཐེག་པ་ཆེན་པོ། འདི་ཡི་དོན་ལ་མོས་པར་བྱའོ། །
འདུན་པར་བྱའོ། །གཞོལ་བར་བྱའོ། །བརྩོན་པར་བྱའོ། །བསླབ་པར་བྱའོ། །མཁས་
པར་བྱའོ། །ཚུལ་བཞིན་དུ་ཡིད་ལ་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །
ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
འཇིག་རྟེན་གྱི་ཁམས་སྟོང་གསུམ་གྱི་སྟོང་ཆེན་པོ་འདི། རྐང་པ་ཡ་གཅིག་གི་མཐིལ་
གྱིས་གནོན་པར་བྱས་ནས། སྣང་སྲིད་འཇིག་རྟེན་གྱི་འཁོར་ལོ་ཐབས་དང་ཡུད་ཀྱི་
བསྒྱུར་བར་འདོད་ན། བླ་ན་མེད་པ་ཕ་རོལ་ཏུ་ཕྱིན་པའི་ཐེག་པ་ཆེན་པོ། འདི་ཡི་
དོན་ལ་མོས་པར་བྱའོ། །འདུན་པར་བྱའོ། །གཞོལ་བར་བྱའོ། །བརྩོན་པར་བྱའོ། །
བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་བྱའོ། །ཡིད་ལ་བྱའོ། །ཕུད་དུད་
དུ་བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེ་ལྟར་དུ། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས། རབ་
འབྱམས་དཔག་ཏུ་མེད་པ་ན། ཚད་མེད་པ་གྲངས་མེད་པ་མཐའ་ཡས་པ། ཀུན་ཏུ་
བཟང་པོ་རྒྱལ་བ་རྒྱ་མཚོ་ཞིང་ཁམས་ཅི་སྙེད་ཀྱི། རྡུལ་ཕྲ་རབ་ཀྱི་གྲངས་ཡན་ཆད་ངེས་
པར་འཛིན་པར་འདོད་ན། བླ་ན་མེད་པའི་ཕ་རོལ་ཏུ་ཕྱིན་པའི་ཐེག་པ་ཆེན་པོ། འདི་
ཡི་དོན་ལ་མོས་པར་བྱའོ། །འདུན་པར་བྱའོ། །གཞོལ་བར་བྱའོ། །བརྩོན་པར་བྱའོ། །
བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་ཡིད་ལ་བྱའོ། །ཕུད་དུད་དུ་
བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །སྲིད་པ་གསུམ་ལ་གནས་ཤིང་། སྲིད་པ་གསུམ་གྱི་སེམས་ཅན་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལ་གནོད་ཅིང་། བདུད་དང་སྲིན་པོ་དང་མུ་སྟེགས་དང་། ཕྱི་ཅི་ལོག་ཏུ་བློ་གོལ་བའི།
ཕ་རོལ་གྱིས་རྒོལ་བ་ཐམས་ཅད་སྐད་ཅིག་གི་ཏིང་ངེ་འཛིན་གྱིས་འཆིང་བར་འདོད་ན།
བླ་ན་མེད་པ་ཕ་རོལ་ཏུ་ཕྱིན་པའི་ཐེག་པ་ཆེན་པོ། འདི་ཡི་དོན་ལ་མོས་པར་བྱའོ། །
འདུན་པར་བྱའོ། །གཞོལ་བར་བྱའོ། །བརྩོན་པར་བྱའོ། །བསླབ་པར་བྱའོ། །མཁས་
པར་བྱའོ། །ཚུལ་བཞིན་དུ་བྱའོ། །ཡིད་ལ་བྱའོ། །ཕུད་དུད་དུ་བྱའོ། །ནན་ཏན་དུ་
བྱའོ། །ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་ནི་དུས་འདི་ནས་བཟུང་ནས། ནམ་ཞིག་འཁོར་བ་མ་སྟོང་གི་བར་
དུ། འགྲོ་བ་སེམས་ཅན་གྱི་དོན་བྱེད་ཅིང་། སེམས་ཅན་ཉོན་མོངས་པ་རྣམས་ཐར་
པར་དྲང་བའི་ཐབས་ལ། ཡོངས་སུ་མཁས་པར་འདོད་ན། བླ་ན་མེད་པ་ཕ་རོལ་ཏུ་
ཕྱིན་པའི་ཐེག་པ་ཆེན་པོ། འདི་ཡི་དོན་ལ་མོས་པར་བྱའོ། །འདུན་པར་བྱའོ། །གཞོལ་
བར་བྱའོ། །བརྩོན་པར་བྱའོ། །བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་
ཡིད་ལ་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེ་ལྟར་ན།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་ནི་རང་དོན་ཡོངས་སུ་ལྷུན་
གྱིས་གྲུབ་ནས། གཞན་དོན་གྱི་དོན་ལ། སྐུ་གཅིག་ལ་སྤྲུལ་པའི་སྐུ་བྱེ་བ་ཕྲག་བརྒྱ་སྤྲོ་
ནུས་པ་དང༌། གསུང་གཅིག་ལ་ངེས་པའི་དོན་སོ་སོར་གོ་བ་དང༌། ཐུགས་གཅིག་ལ་
མཁྱེན་པའི་ཡེ་ཤེས་སུམ་བརྒྱ་དྲུག་ཅུ་གསལ་བ་དང་། ལེགས་པའི་ཡོན་ཏན་མ་ལུས་
ཡོངས་སུ་འབྱུང་བ་དང་། འདུལ་བྱའི་འཕྲིན་ལས་ཐམས་ཅད་དག་པར་མཁྱེན་ནས། །
གཞན་དོན་མཐར་ཕྱིན་པར་འདོད་ན། བླ་ན་མེད་པ་ཕ་རོལ་ཏུ་ཕྱིན་པའི་ཐེག་པ་ཆེན་
པོ། འདི་ཡི་དོན་ལ་མོས་པར་བྱའོ། །འདུན་པར་བྱའོ། །གཞོལ་བར་བྱའོ། །བརྩོན་
པར་བྱའོ། །བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་ཡིད་ལ་བྱའོ། །ཕུད་
དུད་དུ་བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་རིགས་
36

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
ཀྱི་བུ་དང་རིགས་ཀྱི་བུ་མོ་དག །བདག་དོན་ལྷུན་གྲུབ་གཞན་དོན་མཐའ་རུ་ཕྱིན་
ནས། བདག་གཞན་དབྱེ་རུ་མེད་པར་སྐྱེ་བ་མེད་པ་བོན་ཉིད་ཀྱི་དབྱིངས་སུ། ཡོངས་
སུ་མྱ་ངན་ལ་བཟླ་བར་འདོད་ན། བླ་ན་མེད་པའི་ཕ་རོལ་ཏུ་ཕྱིན་པའི་ཐེག་པ་ཆེན་པོ།
འདི་ཡི་དོན་ལ་མོས་པར་བྱའོ། །འདུན་པར་བྱའོ། །གཞོལ་བར་བྱའོ། །བརྩོན་པར་
བྱའོ། །བསླབ་པར་བྱའོ། །མཁས་པར་བྱའོ། །ཚུལ་བཞིན་དུ་ཡིད་ལ་བྱའོ། །ཕུད་དུད་
དུ་བྱའོ། །ནན་ཏན་དུ་བྱའོ། །ཡིད་ཀྱི་ཁྱེའུ་ཆུང་། དེའི་ཕྱིར་ན། ཡེ་ཤེས་སྙིང་པོ་ལ་
སོགས་འདུས་པའི་འཁོར་རྣམས་ཀུན། བླ་ན་མེད་པ་ཕ་རོལ་ཏུ་ཕྱིན་པའི་ཐེག་པ་ཆེན་
པོའི་མདོ་འདི། བདག་གིས་ཀྱང་བོན་གྱི་འཁོར་ལོ་ཡོངས་སུ་སྐོར་བར་བྱའོ། །གཞན་
དག་ཀྱང་བོན་གྱི་འཁོར་ལོ་ཡོངས་སུ་སྐོར་བ་ལ་བསྐུལ་བར་བྱའོ། །ཞེས་གསུངས་ཏེ།
སེམས་ཅན་འཁོར་བ་ལ་གནས་པ་རྣམས། བླ་ན་མེད་པ་བྱང་ཆུབ་ཀྱི་ལམ་ལ་བགྲོད་
ནས། ཐར་པ་རིན་པོ་ཆེའི་འབྲས་བུ་ཐོབ་པར་བྱ་བའི་མདོ་རྩ་གཏན་ལ་ཕབ་སྟེ་བསྟན་
ནོ། །དེ་ལ་འཁོར་རྣམས་ཀྱང་ཤིན་ཏུ་ཡི་རང་སྟེ། སྟོན་པས་གསུངས་པ་ལ་མངོན་པར་
བསྟོད་ནས་སྐོར་བ་བྱས་སོ། །ལྷ་ཕྱག་འཚལ་ལོ། །མཆོད་པ་འབུལ་ལོ། །ཐམས་ཅད་
ཀྱང་མདོ་སྡེ་དམ་པ་འདི་ཉིད་ཀྱི་དོན་ཐུགས་སུ་ཆུད་པར་བྱེད་དོ། ། །
༧ ཡང་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། ཀླུ་ཡི་རྒྱལ་པོ་དགའ་བོ་
རང་གི་སྟན་ལས་ལངས་ནས། ཀླུའི་མེ་ཏོག་ན་ར་གེ་སར་ཕུལ་ནས་སྟོན་པ་ལ་གསོལ་
པ། སྟོན་པའི་སྒྲོན་མ་གཤེན་རབ་འགྲོ་བའི་མགོན། བཻཌཱུརྱ་འདྲ་ཨུཏྤལ་ནམ་མཁར་
གདེངས། བརྗིད་པའི་སྐུ་མཛེས་བལྟ་བས་ཆོག་མི་ཤེས། སྐུ་མདོག་རིན་པོ་ཆེ་ལྟར་
བཀྲ་ལ་གསལ། རིན་ཆེན་ཉིད་ལ་རིན་ཆེན་ཉིད་ཀྱིས་བརྒྱན། རིན་ཆེན་དབང་བསྒྱུར་
འཁོར་ལོའི་ཁྲི་ལ་བཞུགས། གཤེན་རབ་མི་བོའི་སྐུ་ལ་ཕྱག་འཚལ་ལོ། །གསུང་གི་སྒྲ་
སྒྲོསྒྲོག་སྟོང་གསུམ་གོ་བའི་བརྡ། དྲུག་ཅུའི་གསུང་དབྱངས་འཁོར་བའི་མྱ་ངན་སངས།
） ，

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བརྒྱད་ཁྲི་བཞི་སྟོང་བོན་གྱི་ཆར་ཆེན་འབེབས། འགྲོ་དྲུག་སེམས་ཅན་ཐ་བ་རབ་
བརླན་པའི། གཤེན་རབ་བླ་མའི་གསུང་ལ་ཕྱག་འཚལ་ལོ། །ཡངས་པའི་ཐུགས་ཉིད་
ནམ་མཁའ་ལྟ་བུའི་ངོག །ཚད་མེད་ཐུགས་རྗེ་ཉི་མའི་དཀྱིལ་འཁོར་རྒྱས། ཡེ་ཤེས་འོད་
ཀྱིས་ཕྱོགས་བཅུ་ཡོངས་ལ་ཁྱབ། འགྲོ་བློ་མ་རིག་མུན་པ་སེལ་བ་ཡི། གཤེན་རབ་བླ་
མའི་ཐུགས་ལ་ཕྱག་འཚལ་ལོ། །ཉིད་ཀྱི་ཞལ་ནས་རོ་ལེན་བརྡ་སྦྱོར་ལྔགས། རིང་ཞིང་
ཡངས་པ་ཡོངས་སུ་སྐྱོངས་མཛད་ཅིང་། བརྒྱད་ཁྲི་བཞི་སྟོང་ཕ་རོལ་ཕྱིན་པའི་དོན།
བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་ཞུས་སོ། ། །
དེ་ལ་སྟོན་པས་བཀའ་སྩལ་པ། ཉོན་ཅིག་ཀླུ་ཡི་རྒྱལ་པོ་དགའ་བོ་དང་། འཁོར་དུ་
གཏོགས་པའི་གཤེན་རབ་གཡུང་དྲུང་སེམས་དཔའ་རྣམས། སྔོན་སངས་རྒྱས་དང་
གཡུང་དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། བླ་ན་མེད་པ་ཡང་དག་པར་
རྫོགས་པའི་འབྲས་བུ་ཐོབ་པར་འདོད་ན། གཡུང་དྲུང་གི་བོན་རིན་པོ་ཆེ་ལ་རྒྱུན་དུ་
འཇུག་པར་བྱའོ། །རྒྱུན་དུ་བསླབ་པར་བྱའོ། །རྒྱུན་དུ་སྤྱོད་པར་བྱའོ། །རྒྱུན་དུ་བསྒོམ་
པར་བྱའོ། །རྒྱུན་དུ་བསྒྲུབ་པར་བྱའོ། །རྒྱུན་དུ་རྟོགས་པར་བྱའོ། །ཤིན་ཏུ་རིག་ཅིང་
རྟོགས་པར་བྱའོ། །ཞེས་བཀའ་བསྩལ་ཏོ། །
དེ་ནས་གཏོ་བུ་འབུམ་སྲས་ཀྱིས་གསོལ་པ། སྟོན་པ་ལགས། གཡུང་དྲུང་གི་བོན་
རིན་པོ་ཆེ་ལ། རྒྱུན་དུ་ཞུགས་ནས་སྤྱོད་ཅིང་རྟོགས་པའི་མཚན་ཉིད་ནི་ཅི་ལྟ་བུ་ལགས།
སྟོན་པས་བཀའ་སྩལ་པ། གཏོ་བུ་འབུམ་སྲས་དེ་ནི་འདི་ལྟ་སྟེ། སེམས་ཅན་རྣམས་
གཡུང་དྲུང་གི་བོན་རིན་པོ་ཆེ་ལ། འཇུག་ཅིང་མ་སྤྱོད་ཅིང་མ་རྟོགས་མ་ཉན་ན།
འཁོར་བ་ལ་གནས་པ་རྣམས་ནི་ཤིན་ཏུ་སྡུག་བསྔལ་བ་དང་། ཀུན་ནས་ཉོན་མོངས་
པའོ། ། མྱ་ངན་ལས་འདས་པ་རྣམས་ནི། བདེ་བ་དང་ལྡན་ཞིང་རྣམ་པར་བྱང་བའོ། །
ལེ་ལོ་དང་གཡེང་སྐྱོང་ཆེ་བ་རྣམས་ནི། བར་ཆད་ཀྱི་རྐྱེན་གྱིས་བསླུས་ནས་འཁོར་བ་ལ་
38

མདོ་སྡེ། ཀླུ་ལ་བོན་བསྟན་པའི་མདོ།
ཕྱིར་ལྡོག་པའོ། །དད་པ་དང་བརྩོན་འགྲུས་དང་ལྡན་པ་རྣམས་ནི། ཐར་པའི་ལམ་ལ་
ཞུགས་ནས་ཕྱིར་མི་ལྡོག་པའོ། །དེའི་ཕྱིར་ན། གཡུང་དྲུང་གི་བོན་རིན་པོ་ཆེ་ལ་འཇུག་
ཅིང་སྤྱོད་པ་ལ་བརྟགས་པ་ནི། ཤིན་ཏུ་ཡང་གལ་ཆེ་བས། རབ་ཏུ་ཡང་བརྩོན་པར་
བྱའོ། །གཏོ་བུ་འབུམ་སྲས་ཀྱིས་གསོལ་པ། སྟོན་པ་ལགས། དེ་ལྟར་དུ་གཡུང་དྲུང་གི་
བོན་རིན་པོ་ཆེ་ལ་འཇུག་ཅིང་སྤྱོད་ན། བོན་ཐམས་ཅད་ཀྱི་གཞི་དང་རྩ་བ་ནི་གང་ལ་
ཐུག་པ་ལགས།
སྟོན་པས་བཀའ་སྩལ་པ། གཏོ་བུ་འབུམ་སྲས་དེ་ནི་འདི་ལྟ་སྟེ། འཁོར་བའི་བོན་
ཉོན་མོངས་པ་ཟག་པ་དང་བཅས་པའི་ཕུང་པོ་དང་། མྱ་ངན་ལས་འདས་པའི་བོན་
རྣམ་པར་བྱང་བའི་ཟག་པ་མེད་པ་ཡེ་ཤེས་ཀྱི་ཕུང་པོ་གཉིས་ཡོངས་སུ་བདག་ཉིད་
ལས་འདུས་སོ། །
གཏོ་བུས་གསོལ་པ། སྟོན་པ་ལགས། འཁོར་བའི་བོན་ཀུན་ནས་ཉོན་མོངས་པ་
ཞེས་བྱ་བ་གང་ལགས། མྱ་ངན་ལས་འདས་པའི་བོན་རྣམ་པར་བྱང་བ་ཞེས་བྱ་བ་
གང་ལགས། དེ་ལ་སྟོན་པས་བཀའ་སྩལ་པ། གཏོ་བུ་འབུམ་སྲས་དེ་ནི་འདི་ལྟ་སྟེ།
འཁོར་བའི་བོན་ཀུན་ནས་ཉོན་མོངས་པ་ནི། གཟུགས་དང་། ཚོར་བ་དང་། འདུ་
ཤེས་དང་། འདུ་བྱེད་དང༌། རྣམ་པར་ཤེས་པ་དང་། མིག་དང་། གཟུགས་དང་། རྣ་
བ་དང་། སྒྲ་དང་། སྣ་དང་། དྲི་དང་། ལྕེ་དང༌། རོ་དང་། ལུས་དང་། རེག་དང་།
ཡིད་དང་། བོན་དང༌། མིག་གི་རྣམ་པར་ཤེས་པ་དང་། རྣ་བའི་རྣམ་པར་ཤེས་པ་
དང་། སྣའི་རྣམ་པར་ཤེས་པ་དང་། ལྕེའི་རྣམ་པར་ཤེས་པ་དང་། ལུས་ཀྱི་རྣམ་པར་
ཤེས་པ་དང༌། ཡིད་ཀྱི་རྣམ་པར་ཤེས་པ་དང་། མིག་གི་འདུས་ཏེ་རེག་པ་དང་། རྣ་
བའི་འདུས་ཏེ་རེག་པ་དང་། སྣའི་འདུས་ཏེ་རེག་པ་དང་། ལྕེའི་འདུས་ཏེ་རེག་པ་དང་།
ལུས་ཀྱི་འདུས་ཏེ་རེག་པ་དང་། ཡིད་ཀྱི་འདུས་ཏེ་རེག་པ་དང༌། མིག་གི་འདུས་ཏེ་རེག་
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པར་ཤེས་པའི་རྐྱེན་གྱིས་ཚོར་བ་དང་། རྣ་བའི་འདུས་ཏེ་རེག་པར་ཤེས་པའི་རྐྱེན་གྱིས་
ཚོར་བ་དང་། སྣའི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། ལྕེའི་འདུས་
ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། ལུས་ཀྱི་འདུས་ཏེ་རེག་པར་ཤེས་པའི་
རྐྱེན་གྱིས་ཚོར་བ་དང༌། ཡིད་ཀྱི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་།
རླུང་གི་ཁམས་དང་། མེའི་ཁམས་དང༌། ཆུའི་ཁམས་དང༌། སའི་ཁམས་དང་། ནམ་
མཁའི་ཁམས་དང་། རྣམ་པར་ཤེས་པའི་ཁམས་དང་། མ་རིག་པ་དང་། འདུ་བྱེད་
དང་། རྣམ་པར་ཤེས་པ་དང་། མིང་གཟུགས་དང་། སྐྱེ་མཆེད་དྲུག་དང་། རེག་པ་
དང་། ཚོར་བ་དང་། སྲེད་པ་དང་། ལེན་པ་དང་། སྲིད་པ་དང་། སྐྱེ་བ་དང་། རྒ་
ཤི་ལ་སོགས་པ་ལ་འཁོར་བའི་བོན་ནོ། །
སྦྱིན་པའི་ཕ་རོལ་ཏུ་ཕྱིན་པ་དང་། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་། བཟོད་
པའི་ཕ་རོལ་ཏུ་ཕྱིན་པ་དང་། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང༌། བསམ་
གཏན་གྱི་ཕ་རོལ་ཏུ་ཕྱིན་པ་དང་། སྟོབས་ཀྱི་ཕ་རོལ་ཏུ་ཕྱིན་པ་དང་། སྙིང་རྗེའི་ཕ་
རོལ་ཏུ་ཕྱིན་པ་དང་། སྨོན་ལམ་གྱི་ཕ་རོལ་ཏུ་ཕྱིན་པ་དང་། ཐབས་ཀྱི་ཕ་རོལ་ཏུ་ཕྱིན་
པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་དང་། ཕྱི་སྟོང་པ་ཉིད་དང་། ནང་སྟོང་པ་
ཉིད་དང་། ཕྱི་ནང་སྟོང་པ་ཉིད་དང་། འདུས་བྱས་སྟོང་པ་ཉིད་དང་། འདུས་མ་བྱས་
སྟོང་པ་ཉིད་དང་། མཐའ་ལས་འདས་པ་སྟོང་པ་ཉིད་དང༌། མི་དམིགས་པ་སྟོང་པ་
ཉིད་དང་། ཆེན་པོ་སྟོང་པ་ཉིད་དང་། དོན་དམ་པ་སྟོང་པ་ཉིད་དང་། རང་བཞིན་
སྟོང་པ་ཉིད་དང་། རང་བཞིན་མེད་པ་སྟོང་པ་ཉིད་དང༌། རང་གི་མཚན་ཉིད་སྟོང་
པ་ཉིད་དང་། ཐོག་མ་དང་ཐ་མ་མེད་པ་སྟོང་པ་ཉིད་དང་། དོར་བ་མེད་པ་སྟོང་པ་
ཉིད་དང་། དངོས་པོ་མེད་པ་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་
པ་ཉིད་དང་། བོན་ཐམས་ཅད་སྟོང་པ་ཉིད་དང་། སྟོང་པ་ཉིད་སྟོང་པ་ཉིད་དང༌།

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
དྲན་པ་ཉེ་བར་བཞག་པ་བཞི་དང་། ཡང་དག་པར་སྤོང་བ་བཞི་དང་། རྫུ་འཕྲུལ་གྱི་
རྐང་པ་བཞི་དང་། དབང་པོ་ལྔ་དང་། ཏིང་ངེ་འཛིན་རྣམས་དང་། གཤེན་རབ་ཀྱི་
ལམ་བཞི་དང༌། མི་འཇིགས་པའི་སྟོབས་རྣམས་དང་། ཐར་པའི་ལམ་བརྒྱད་དང་།
ཕྱིར་མི་ལྡོག་པའི་འབྲས་བུ་དང་། ལན་གཅིག་ཕྱིར་འོང་བའི་འབྲས་བུ་དང་། རྒྱུན་ཏུ་
ཞུགས་པའི་འབྲས་བུ་དང་། དགྲ་བཅོམ་པའི་འབྲས་བུ་དང་། ཚད་མེད་པ་བཞི་དང་།
གཡུང་དྲུང་གི་བོན་ཕྱེ་བ་མེད་པ་ལ་མ་འདྲེས་པ་དགུ་དང་། ཡང་དག་པའི་རིག་པ་
ཉིད་དང་། གཡུང་དྲུང་གི་ཡན་ལག་དགུ་དང་། གཤེན་རབ་ཀྱི་བདེན་པ་བཞི་དང་།
སོ་སོར་ཡང་དག་པའི་རིག་པ་བཞི་དང་། མི་བསྙེལ་བའི་གཟུངས་དང་། མཐར་གྱིས་
སྙོམས་པར་འཇུག་པ་དགུ་དང་། མཚན་མ་མེད་པ་ལ་སྙོམས་པར་འཇུག་པ་བཞི་
དང་། བོན་གཡུང་དྲུང་གི་དབྱིངས་ཐམས་ཅད་དང༌། རྒྱུན་དུ་གནས་པའི་ཐུགས་
རྗེ་བཞི་དང་། རྟོགས་པ་ཆེན་པོའི་ལྟ་བ་དང་། བསྲུང་དུ་མེད་པའི་དམ་ཚིག་དང་།
ལྷུན་གྱིས་གྲུབ་པའི་འཕྲིན་ལས་དང་། རྣམ་པར་དག་པའི་སྤྱོད་པ་དང༌། ལེགས་པར་
འབྱུང་བའི་ཡོན་ཏན་དང་། སྙོམས་པར་གནས་པའི་ངང་ཉིད་དང་། འགྱུར་བ་མེད་
པའི་སྐུ་དང་། རང་བཞིན་མེད་པའི་གསུང་དང་། མཉམ་ཉིད་འཁྲུལ་པ་མེད་པའི་
ཐུགས་དང་། རྣམ་པ་ཐམས་ཅད་མཁྱེན་པའི་ཡེ་ཤེས་དང་། བླ་ན་མེད་པ་ཡང་དག་
པར་རྫོགས་པའི་འབྲས་བུ་ལ་སོགས་པའོ། །དེ་ལྟར་ན། འཁོར་བའི་བོན་རྒྱུ་ལས་བྱུང་
བ་དང༌། མྱ་ངན་ལས་འདས་པའི་བོན་འབྲས་བུ་ལ་བསྒྲུབ་པ་གཉིས། གཉིས་སུ་མེད་
དེ་གཉིས་སུ་མེད་ཅིང་། གཉིས་སུ་བྱར་མེད་སོ་སོར་མ་ཡིན་ཐ་མི་དད་པར་རྟོགས་
ན། ཤེས་རབ་ཀྱི་ཕ་རོལ་ཏུ་ཕྱིན་པ་དེ་རྟོགས་སོ། །རྟོགས་པར་འགྱུར་རོ། །ཞེས་བཀའ་
བསྩལ་ཏོ། །
དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། འཁོར་བའི་བོན་རྒྱུ་ལས་
41

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བྱུང་བ་དང་། མྱ་ངན་ལས་འདས་པའི་བོན་འབྲས་བུ་ལ་བསྒྲུབ་པ་གཉིས། གཉིས་སུ་
མེད་ཅིང་གཉིས་སུ་བྱར་མེད་པའི་དོན་ཅི་ལྟ་བུ་ཞིག་ལ་སྤྱོད་ན། ཤེས་རབ་ཀྱི་ཕ་རོལ་
ཏུ་ཕྱིན་པ་དེ་རྟོགས་པ་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་
འདི་ལྟ་སྟེ། བོན་ཉིད་ཀྱི་དབྱིངས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་
པའི་ཕྱིར་དུ། སེམས་ཉིད་ཀྱི་ངོ་བོ་ལ་ཡང་ཡེ་མ་བྱུང་མ་སྐྱེས་སྐྱེ་བ་མེད་པ་གདོད་
ནས་དག་པ། དུས་གསུམ་མཉམ་པ་ཉིད་དུ་གནས་པར་བྱའོ། །དེའི་ཕྱིར་ན་གཟུགས་
ནས་རྒ་ཤི་ལ་སོགས་འཁོར་བའི་བོན་རྣམས་ཀྱང་། ཡེ་མ་བྱུང་མ་སྐྱེས་སྐྱེ་བ་མེད་པར་
གདོད་ནས་དག་པ། དུས་གསུམ་མཉམ་པ་ཉིད་དུ་གནས་པར་བྱའོ། །དེ་བཞིན་དུ་
སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་
ལ་སོགས་མྱ་ངན་ལས་འདས་པའི་བོན་རྣམས་ཀྱང་། ཡེ་མ་བྱུང་མ་སྐྱེས་སྐྱེ་བ་མེད་
པར་གདོད་ནས་དག་པས། དུས་གསུམ་མཉམ་པ་ཉིད་དུ་གནས་པར་བྱའོ། །ཡིད་
ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། མཉམ་པ་ཉིད་ཀྱི་དོན་ལ་གནས་པ་དེ་
ལ། རང་བཞིན་དང་མཚན་མ་མཆིས་སམ། སྟོན་པས་བཀའ་སྩལ་པ། ཡིད་ཀྱི་ཁྱེའུ་
ཆུང་། བོན་ཉིད་ཀྱི་ངོ་བོ་ནི་གང་ལ་ཡང་རང་བཞིན་མེད་པ་དེ་གང་གི་མཚན་མ་
དང་བྲལ་ནས་བྲལ་བ་དེ། སེམས་ཉིད་ཀྱི་ངོ་བོ་ཉིད་ཡང་གང་ལ་རང་བཞིན་མེད་
དེ། གང་གི་མཚན་མ་དང་བྲལ་ནས། མཉམ་པ་ཉིད་ཀྱི་དོན་ལ་གནས་པའོ། །དེའི་
ཕྱིར་ན། གཟུགས་ནས་རྒ་ཤི་ལ་སོགས་འཁོར་བའི་བོན་རྣམས་ཀྱང་། གང་ལ་རང་
བཞིན་མེད་དེ་གང་གི་མཚན་མ་དང་བྲལ་ནས། མཉམ་པ་ཉིད་ཀྱི་དོན་ལ་གནས་
པའོ། །དེ་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་ཡང་དག་པར་
རྫོགས་པའི་འབྲས་བུ་ལ་སོགས་མྱ་ངན་ལས་འདས་པའི་བོན་རྣམས་ཀྱང་། གང་ལ་
ཡང་རང་བཞིན་མེད་དེ་གང་གི་མཚན་མ་དང་བྲལ་ནས། མཉམ་པ་ཉིད་ཀྱི་དོན་ལ་
42

མདོ་སྡེ། ཀླུ་ལ་བོན་བསྟན་པའི་མདོ། །
གནས་པའོ། །ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ན། མཉམ་པ་ཉིད་ཀྱི་དོན་ནི་གང་ལ་
རང་བཞིན་མེད་དེ། རང་གི་མཚན་མ་དང་བྲལ་བ་ལ། བློ་འཁྲུལ་ནས་དོན་དང་མི་
ལྡན་པས། སྐྱེ་ཞེས་བྱ་བ་དང༌། འགག་ཅེས་བྱ་བ་དང་། རྟག་ཅེས་བྱ་བ་དང༌། ཆད་
ཅེས་བྱ་བ་དང་། ཡོད་ཅེས་བྱ་བ་དང༌། མེད་ཅེས་བྱ་བ་དང་། སྣང་ཞེས་བྱ་བ་དང་།
སྟོང་ཞེས་བྱ་བ་དང༌། བདེ་ཞེས་བྱ་བ་དང་། སྡུག་ཅེས་བྱ་བ་དང་། བདག་ཡོད་ཅེས་
བྱ་བ་དང་། བདག་མེད་ཅེས་བྱ་བ་དང་། མཚན་མ་ཡོད་ཅེས་བྱ་བ་དང་། མཚན་
མ་མེད་ཅེས་བྱ་བ་དང་། སྨོན་པ་ཡོད་ཅེས་བྱ་བ་དང༌། སྨོན་པ་མེད་ཅེས་བྱ་བ་དང་།
གདགས་སུ་ཡོད་ཅེས་བྱ་བ་དང༌། གདགས་སུ་མེད་ཅེས་བྱ་བ་ལ། སྤྱོད་ན་མཚན་མ་
ལ་སྤྱོད་པའོ། །དེའི་ཕྱིར་ན། གཟུགས་ནས་རྒ་ཤི་ལ་སོགས་པ་འཁོར་བའི་བོན་རྣམས་
ཀྱང་། སྐྱེ་ཞེས་བྱ་བ་དང༌། འགག་ཅེས་བྱ་བ་དང༌། རྟག་ཅེས་བྱ་བ་དང༌། ཆད་
ཅེས་བྱ་བ་དང་། ཡོད་ཅེས་བྱ་བ་དང་། མེད་ཅེས་བྱ་བ་དང་། སྣང་ཞེས་བྱ་བ་དང་།
སྟོང་ཞེས་བྱ་བ་དང་། བདེ་ཞེས་བྱ་བ་དང་། སྡུག་ཅེས་བྱ་བ་དང་། བདག་ཡོད་ཅེས་
བྱ་བ་དང༌། བདག་མེད་ཅེས་བྱ་བ་དང་། མཚན་མ་ཡོད་ཅེས་བྱ་བ་དང༌། མཚན་
མ་མེད་ཅེས་བྱ་བ་དང་། སྨོན་པ་ཡོད་ཅེས་བྱ་བ་དང་། སྨོན་པ་མེད་ཅེས་བྱ་བ་དང་།
གདགས་སུ་ཡོད་ཅེས་བྱ་བ་དང་། དངtགདགས་སུ་མེད་ཅེས་བྱ་བ་ལ་སྤྱོད་ན་མཚན་མ་ལ་
སྤྱད་པའོ། ། །
དེ་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་ཡང་དག་པར་རྫོགས་
པའི་འབྲས་བུ་ལ་སོགས་མྱ་ངན་ལས་འདས་པའི་བོན་རྣམས་ཀྱང་། སྐྱེ་ཞེས་བྱ་བ་
དང་། འགག་ཅེས་བྱ་བ་དང་། རྟག་ཅེས་བྱ་བ་དང་། ཆད་ཅེས་བྱ་བ་དང་། ཡོད་
ཅེས་བྱ་བ་དང་། མེད་ཅེས་བྱ་བ་དང༌། སྣང་ཞེས་བྱ་བ་དང་། སྟོང་ཞེས་བྱ་བ་དང་།
བདེ་ཞེས་བྱ་བ་དང་། སྡུག་ཅེས་བྱ་བ་དང་། བདག་ཡོད་ཅེས་བྱ་བ་དང་། བདག་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མེད་ཅེས་བྱ་བ་དང་། མཚན་མ་ཡོད་ཅེས་བྱ་བ་དང་། མཚན་མ་མེད་ཅེས་བྱ་བ་དང་།
སྨོན་པ་ཡོད་ཅེས་བྱ་བ་དང་། སྨོན་པ་མེད་ཅེས་བྱ་བ་དང༌། གདགས་སུ་ཡོད་ཅེས་བྱ་
བ་དང༌། གདགས་སུ་མེད་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། འཁོར་བ་དང་མྱ་ངན་ལས་
འདས་པའི་བོན་ཐམས་ཅད། སྐྱེ་བ་དང་འགག་པ་ལ་སོགས་པ་གང་གི་ཡང་མཚན་
མ་མི་འཛིན་ཅིང་། མཉམ་པ་ཉིད་ཀྱི་དོན་ལ་གནས་པར་འདོད་ན། སྐྱེ་འགག་གཉིས་
སུ་མེད་པའི་དོན་དེ་ཅི་ལྟ་བུ་ཞིག་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་
ཆུང༌། སྐྱེ་འགག་གཉིས་སུ་མེད་པའི་དོན་ནི། གང་གིས་ཀྱང་མཚོན་དུ་མེད་དེ། སྐྱེ་
བ་དང་། འགག་པ་དང༌། རྟག་པ་དང༌། ཆད་པ་དང་། ཡོད་པ་དང་། མེད་པ་
དང་སྣང་བ་དང༌། སྟོང་པ་དང་། བདེ་བ་དང་། སྡུག་བསྔལ་དང་། བདག་ཡོད་
པ་དང༌། བདག་མེད་པ་དང་། མཚན་མ་ཡོད་པ་དང་། མཚན་མ་མེད་པ་དང༌།
སྨོན་པ་ཡོད་པ་དང༌། སྨོན་པ་མེད་པ་དང་། གདགས་སུ་ཡོད་པ་དང་། གདགས་
སུ་མེད་པ་ལ་སོགས། གཉིས་སུ་འཛིན་པའི་མཐའ་ཐམས་ཅད་ལས་འདས་ཏེ། ཅི་
ཡང་མ་ཡིན་པས། ཅི་ཡང་བྱ་རུ་མེད་པའོ། །དེའི་ཕྱིར་ན། གཟུགས་ནས་རྒ་ཤི་ལ་
སོགས་འཁོར་བའི་བོན་རྣམས་ཀྱང་། གང་གིས་ཀྱང་མཚོན་དུ་མེད་དེ། སྐྱེ་བ་དང༌།
འགག་པ་དང་། རྟག་པ་དང་། ཆད་པ་དང་། ཡོད་པ་དང་། མེད་པ་དང་། སྣང་བ་
དང༌། སྟོང་པ་དང་། བདེ་བ་དང་། སྡུག་བསྔལ་དང༌། བདག་ཡོད་པ་དང་། བདག་
མེད་པ་དང་། མཚན་མ་ཡོད་པ་དང་། མཚན་མ་མེད་པ་དང༌། སྨོན་པ་ཡོད་པ་
དང༌། སྨོན་པ་མེད་པ་དང༌། གདགས་སུ་ཡོད་པ་དང༌། གདགས་སུ་མེད་པ་ལ་
སོགས། གཉིས་སུ་འཛིན་པའི་མཐའ་ཐམས་ཅད་ལས་འདས་ཏེ། ཅི་ཡང་མ་ཡིན་པས།
ཅི་ཡང་བྱ་རུ་མེད་པའོ། ། དེ་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་
44

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
ཡང་དག་པར་རྫོགས་པའི་འབྲས་བུ་ལ་སོགས། མྱ་ངན་ལས་འདས་པའི་བོན་རྣམས་
ཀྱང༌། གང་གིས་ཀྱང་མཚོན་དུ་མེད་དེ། སྐྱེ་བ་དང་། འགག་པ་དང་། རྟག་པ་དང༌།
ཆད་པ་དང༌། ཡོད་པ་དང་། མེད་པ་དང༌། སྣང་བ་དང་། སྟོང་པ་དང༌། བདེ་བ་
དང༌། སྡུག་བསྔལ་དང་། བདག་ཡོད་པ་དང་། བདག་མེད་པ་དང་། མཚན་མ་
ཡོད་པ་དང་། མཚན་མ་མེད་པ་དང་། སྨོན་པ་ཡོད་པ་དང༌། སྨོན་པ་མེད་པ་དང་།
གདགས་སུ་ཡོད་པ་དང་། གདགས་སུ་མེད་པ་ལ་སོགས་གཉིས་སུ་འཛིན་པའི་མཐའ་
ཐམས་ཅད་ལས་འདས་ཏེ། ཅི་ཡང་མ་ཡིན་པས། ཅིར་ཡང་བྱ་རུ་མེད་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། མཐའ་ལས་འདས་པའི་དོན་དེ་
དག་ནི། ཅི་ཡང་མ་ཡིན་པས་ཅི་ཡང་བྱ་རུ་མེད་པ་ལགས་ན། བྱ་བ་དང་རྩོལ་བའི་
མཐའ་མ་མཆིས་པ་ལགས་སམ། སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། མཐའ་
ལས་འདས་པའི་དོན་དེ་དག་ནི། བྱ་བ་དང་རྩོལ་བའི་མཐའ་གང་ལ་ཡང་མ་མཆིས་
ཤིང་། བྱ་བ་དང་བྲལ་ཏེ། རྩོལ་བ་མེད་པའོ། །ཉོན་མོངས་པ་མེད་པའོ། །རྣམ་པར་
བྱང་བའོ། ། དྲི་མ་མེད་པའོ། །སྐྱོན་དང་བྲལ་བའོ། །རྣམ་པར་དག་པའོ། །ཆགས་པ་
མེད་པའོ། །ཤིན་ཏུ་རྣམ་པར་གྲོལ་བའོ། །རྣམ་པར་ངེས་པའོ། །ངེས་པར་འབྱུང་བའི་
དོན་ལ་ཡོངས་སུ་རིག་པའོ། །དེའི་ཕྱིར་ན། གཟུགས་ནས་རྒ་ཤི་ལ་སོགས་པ་འཁོར་
བའི་བོན་རྣམས་ཀྱང་། བྱ་བ་དང་རྩོལ་བའི་མཐའ་གང་ལ་ཡང་མ་མཆིས་ཏེ། བྱ་བ་
དང་བྲལ་བའོ། །རྩོལ་བ་ཟད་པའོ། །ཉོན་མོངས་མེད་པའོ། །རྣམ་པར་བྱང་བའོ། །
དྲི་མ་མེད་པའོ། །རྣམ་པར་དག་པའོ། །སྐྱོན་དང་བྲལ་བའོ། །ཆགས་པ་མེད་པའོ། །
ཤིན་ཏུ་རྣམ་པར་གྲོལ་བའོ། །རྣམ་པར་ངེས་པའོ། །ངེས་པ་འབྱུང་བའི་དོན་ཡོངས་
སུ་རིག་པའོ། །དེ་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་ཡང་དག་
པར་རྫོགས་པའི་འབྲས་བུ་ལ་སོགས་ཏེ། མྱ་ངན་ལས་འདས་པའི་བོན་རྣམས་ཀྱང་།
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བྱ་བ་དང་རྩོལ་བའི་མཐའ་གང་དུ་ཡང་མ་མཆིས་ཏེ། བྱ་བ་དང་བྲལ་བའོ། །རྩོལ་བ་
ཟད་པའོ། །ཉོན་མོངས་མེད་པའོ། །རྣམ་པར་བྱང་བའོ། །དྲི་མ་མེད་པའོ། །རྣམ་པར་
དག་པའོ། །སྐྱོན་དང་བྲལ་བའོ། །ཆགས་པ་མེད་པའོ། །ཤིན་ཏུ་རྣམ་པར་གྲོལ་བའོ། །
རྣམ་པར་ངེས་པའོ། །ངེས་པར་འབྱུང་བའི་དོན་ཡོངས་སུ་རིག་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བྱ་རྩལ་གཉིས་སུ་མེད་པའི་དོན་
དེ་དག་ལ་གནས་ན། ཅི་ལྟ་བུ་ཞིག་ལགས། སྟོན་པས་བཀའ་སྩལ་པ། ཡིད་ཀྱི་ཁྱེའུ་
ཆུང་། དེ་ནི་འདི་ལྟ་སྟེ། བྱ་རྩལ་གཉིས་སུ་མེད་པའི་དོན་དེ་ནི། དཔེར་ན་ནམ་མཁའ་
དང་འདྲ་སྟེ། སྟོང་ལ་ཡོངས་སུ་རྒྱ་མ་ཆད་པའོ། །སྟོང་ལ་ཡོངས་སུ་རྒྱ་མ་འགགས་
པའོ། ། སྟོང་ལ་ཡོངས་སུ་རྒྱ་མ་སྤངས་པའོ། ། སྟོང་ལ་ཡོངས་སུ་རྒྱ་མ་ནུབ་པའོ། །སྣང་
ལ་དངོས་པོ་མ་གྲུབ་པའོ། །སྣང་ལ་རང་བཞིན་མེད་པའོ། །སྣང་ལ་མཚན་མ་མེད་
པའོ། །སྣང་ལ་དམིགས་སུ་མེད་པའོ། ། དེ་ལྟར་ན་བོན་ཉིད་ཀྱི་ངོ་བོ་ཡང་། སྟོང་ལ་
ཡོངས་སུ་རྒྱ་མ་ཆད་པའོ། །སྟོང་ལ་ཡོངས་སུ་རྒྱ་མ་འགགས་པའོ། །སྟོང་ལ་ཡོངས་
སུ་རྒྱ་མ་སྤངས་པའོ། །སྟོང་ལ་ཡོངས་སུ་རྒྱ་མ་ནུབ་པའོ། །སྣང་ལ་དངོས་པོ་མ་གྲུབ་
པའོ། །སྣང་ལ་རང་བཞིན་མེད་པའོ། །སྣང་ལ་ཡོངས་སུ་མཚན་མ་མེད་པའོ། །སྣང་ལ་
དམིགས་སུ་མེད་པའོ། ། དེ་བཞིན་དུ་སེམས་ཉིད་ཀྱི་ངོ་བོ་ཡང་། སྟོང་ལ་ཡོངས་སུ་རྒྱ་
མ་ཆད་པའོ། །སྟོང་ལ་ཡོངས་སུ་རྒྱ་མ་འགགས་པའོ། །སྟོང་ལ་ཡོངས་སུ་རྒྱ་མ་སྤངས་
པའོ། །སྟོང་ལ་ཡོངས་སུ་རྒྱ་མ་ནུབ་པའོ། །སྣང་ལ་དངོས་པོ་མ་གྲུབ་པའོ། །སྣང་ལ་
རང་བཞིན་མེད་པའོ། །སྣང་ལ་མཚན་མ་མེད་པའོ། །སྣང་ལ་དམིགས་སུ་མེད་པའོ། །
དེའི་ཕྱིར་ན། གཟུགས་ནས་རྒ་ཤི་ལ་སོགས་འཁོར་བའི་བོན་རྣམས་ཀྱང་། སྟོང་ལ་
ཡོངས་སུ་རྒྱ་མ་ཆད་པའོ། །སྟོང་ལ་ཡོངས་སུ་རྒྱ་མ་འགགས་པའོ། །སྟོང་ལ་ཡོངས་
སུ་རྒྱ་མ་སྤངས་པའོ། །སྟོང་ལ་ཡོངས་སུ་རྒྱ་མ་ནུབ་པའོ། །སྣང་ལ་དངོས་པོ་མ་གྲུབ་
46

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
པའོ། །སྣང་ལ་རང་བཞིན་མེད་པའོ། །སྣང་ལ་མཚན་མ་མེད་པའོ། །སྣང་ལ་དམིགས་
སུ་མེད་པའོ། ། དེ་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་ཡང་དག་
པ་རྫོགས་པའི་འབྲས་བུ་ལ་སོགས། མྱ་ངན་ལས་འདས་པའི་བོན་རྣམས་ཀྱང་། སྟོང་
ལ་ཡོངས་སུ་རྒྱ་མ་ཆད་པའོ། །སྟོང་ལ་ཡོངས་སུ་རྒྱ་མ་འགགས་པའོ། །སྟོང་ལ་ཡོངས་
སུ་རྒྱ་མ་སྤངས་པའོ། །སྟོང་ལ་ཡོངས་སུ་རྒྱ་མ་ནུབ་པའོ། །སྣང་ལ་དངོས་པོ་མ་གྲུབ་
པའོ། །སྣང་ལ་རང་བཞིན་མེད་པའོ། །སྣང་ལ་མཚན་མ་མེད་པའོ། །སྣང་ལ་དམིགས་
སུ་མེད་པའོ། །ཡིད་ཀྱི་ཁྱེའུ་ཆུང་། དེའི་ཕྱིར་ན། ནམ་མཁའ་རིན་པོ་ཆེ་ནི། སྟོང་ལ་
ཡོངས་སུ་རྒྱ་མ་ཆད་ཅིང་། སྣང་ལ་དངོས་པོར་མ་གྲུབ་པས། བྱ་བ་དང་རྩོལ་བའི་
མཐའ་ལས་འདས་ཏེ། ངེས་པར་འབྱུང་བའི་དོན་ཡོངས་སུ་རིག་པས། བྱ་རྩལ་གཉིས་
སུ་མེད་པའི་དོན་མ་རྩལ་ལྷུན་གྱིས་གྲུབ་པའོ། །དེ་ལྟར་ན་བོན་ཉིད་ཀྱི་ངོ་བོ་ཡང་།
སྟོང་ལ་ཡོངས་སུ་རྒྱ་མ་ཆད་ཅིང་། སྣང་ལ་དངོས་པོར་མ་གྲུབ་པས། བྱ་བ་དང་རྩོལ་
བའི་མཐའ་ལས་འདས་ཏེ། ངེས་པར་འབྱུང་བའི་དོན་ཡོངས་སུ་རིག་པས། བྱ་རྩལ་
གཉིས་སུ་མེད་པའི་དོན། མ་རྩལ་ལྷུན་གྱིས་གྲུབ་པའོ། །དེ་བཞིན་དུ་སེམས་ཉིད་ཀྱི་
ངོ་བོ་ཡང་། སྟོང་ལ་ཡོངས་སུ་རྒྱ་མ་ཆད་ཅིང་། སྣང་ལ་དངོས་པོར་མ་གྲུབ་པས། བྱ་
བ་དང་རྩོལ་བའི་མཐའ་ལས་འདས་ཏེ། ངེས་པར་འབྱུང་བའི་དོན་ཡོངས་སུ་རིག་
པས། བྱ་རྩལ་གཉིས་སུ་མེད་པའི་དོན་ལ་མ་རྩལ་ལྷུན་གྱིས་གྲུབ་པའོ། །དེའི་ཕྱིར་ན་
གཟུགས་ནས་རྒ་ཤི་ལ་སོགས་འཁོར་བའི་བོན་རྣམས་ཀྱང་། སྟོང་ལ་ཡོངས་སུ་རྒྱ་མ་
ཆད་ཅིང་། སྣང་ལ་དངོས་པོར་མ་གྲུབ་པས། བྱ་བ་དང་རྩོལ་བའི་མཐའ་ལས་འདས་
ཏེ། ངེས་པར་འབྱུང་བའི་དོན་ཡོངས་སུ་རིག་པས། བྱ་རྩལ་གཉིས་སུ་མེད་པའི་དོན་
མ་རྩལ་ལྷུན་གྱིས་གྲུབ་པའོ། ། དེ་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་
མེད་པར་ཡང་དག་པར་རྫོགས་པའི་འབྲས་བུ་ལ་སོགས། མྱ་ངན་ལས་འདས་པའི་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བོན་རྣམས་ཀྱང་། སྟོང་ལ་ཡོངས་སུ་རྒྱ་མ་ཆད་ཅིང་། སྣང་ལ་དངོས་པོར་མ་གྲུབ་
པས། བྱ་བ་དང་རྩོལ་བའི་མཐའ་ལས་འདས་ཏེ། ངེས་པར་འབྱུང་བའི་དོན་ཡོངས་སུ་
རིག་པས། བྱ་རྩལ་གཉིས་སུ་མེད་པའི་དོན་ལ་མ་རྩལ་ལྷུན་གྱིས་གྲུབ་པའོ། །ཡིད་ཀྱི་
ཁྱེའུ་ཆུང་། དེ་ལྟར་ན། ཤེས་རབ་ཀྱི་ཕ་རོལ་ཏུ་ཕྱིན་པའི་དོན། མ་རྩལ་ལྷུན་གྱིས་གྲུབ་
སྟེ། སེམས་ཅན་རྣམས་ལ་བོན་སྟོན་ཏེ། དཔེར་ན་ནམ་མཁའ་རིན་པོ་ཆེ་ནི་སྐྱེ་འགག་
མེད་པའི་ཕྱིར་དུ། བོན་ཉིད་དང་སེམས་ཉིད་སྐྱེ་འགག་མེད་པ་དེ། ནམ་མཁའི་ངང་
ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་
པོ་ཆེ་ལ་རྟག་ཆད་མེད་པའི་ཕྱིར་ན། བོན་ཉིད་དང་སེམས་ཉིད་ལ་རྟག་ཆད་མེད་དེ།
ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་ན་
ནམ་མཁའ་རིན་པོ་ཆེ་ལ་སྣང་སྟོང་མེད་པའི་ཕྱིར་ན། བོན་ཉིད་དང་སེམས་ཉིད་ལ་
སྣང་སྟོང་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་
སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་འཕེལ་འགྲིབ་མེད་པའི་ཕྱིར་ན། བོན་
ཉིད་དང་སེམས་ཉིད་ལ་འཕེལ་འགྲིབ་མེད་དེ། ནམ་མཁའི་ངང་ཚུལ་ཅན་ཞེས་བྱ་
བར་སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་འགྱུར་
ལྡོག་མེད་པའི་ཕྱིར་ན། བོན་ཉིད་དང་སེམས་ཉིད་ལ་འགྱུར་ལྡོག་མེད་དེ། ནམ་
མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་
མཁའ་རིན་པོ་ཆེ་ལ་དངོས་པོ་མེད་པའི་ཕྱིར་ན། བོན་ཉིད་དང་སེམས་ཉིད་ལ་དངོས་
པོ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་
ནོ། །དཔེར་ན་ནམ་མཁའ་རིན་པོ་ཆེ་ལ་མཚན་མ་མེད་པའི་ཕྱིར་ན། བོན་ཉིད་དང་
སེམས་ཉིད་ལ་མཚན་མ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་རྒྱ་ཆད་མེད་པའི་ཕྱིར་ན།
48

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
བོན་ཉིད་དང་སེམས་ཉིད་ལ་རྒྱ་ཆད་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་ཕྱོགས་ལྷུང་
མེད་པའི་ཕྱིར་ན། བོན་ཉིད་དང་སེམས་ཉིད་ལ་ཕྱོགས་ལྷུང་མེད་དེ། ནམ་མཁའི་
ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་
རིན་པོ་ཆེ་ལ་འཕོ་འགྱུར་མེད་པའི་ཕྱིར་ན། བོན་ཉིད་དང་སེམས་ཉིད་ལ་འཕོ་འགྱུར་
མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
དཔེར་ན་ནམ་མཁའ་རིན་པོ་ཆེ་ལ་དོག་པ་མེད་པའི་ཕྱིར་ན། བོན་ཉིད་དང་སེམས་
ཉིད་ལ་དོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་
བོན་སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་གདགས་སུ་མེད་པའི་ཕྱིར་ན། བོན་
ཉིད་དང་སེམས་ཉིད་ལ་གདགས་སུ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་གཟའ་གཏད་
མེད་པའི་ཕྱིར་ན། བོན་ཉིད་དང་སེམས་ཉིད་ལ་གཟའ་གཏད་མེད་དེ། ནམ་མཁའི་
ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་
རིན་པོ་ཆེ་ལ་སྤྲོས་མཐའ་མེད་པའི་ཕྱིར་ན། བོན་ཉིད་དང་སེམས་ཉིད་ལ་སྤྲོས་མཐའ་
མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
དཔེར་ན་ནམ་མཁའ་རིན་པོ་ཆེ་ལ་འཕེལ་འགྲིབ་མེད་པའི་ཕྱིར་ན། བོན་ཉིད་དང་
སེམས་ཉིད་ལ་འཕེལ་འགྲིབ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་པོ་ཆེ་ལ་མཐོ་དམན་མེད་
པའི་ཕྱིར་ན། བོན་ཉིད་དང་སེམས་ཉིད་ལ་མཐོ་དམན་མེད་དེ། ནམ་མཁའི་ངང་
ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་ན་ནམ་མཁའ་རིན་
པོ་ཆེ་ལ་སྤང་བླང་མེད་པའི་ཕྱིར་ན། བོན་ཉིད་དང་སེམས་ཉིད་ལ་སྤང་བླང་མེད་དེ།
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དཔེར་
ན་ནམ་མཁའ་རིན་པོ་ཆེ་ལ་མཚོན་དུ་མེད་པའི་ཕྱིར་ན། བོན་ཉིད་དང་སེམས་ཉིད་
ལ་མཚོན་དུ་མེད་དོ། མཚོན་དུ་མེད་པ་མྱ་ངན་ལས་ཡོངས་སུ་འདས་པའོ། །ཞེས་བྱ་
བར་སེམས་ཅན་རྣམས་ལ་བོན་སྟོན་ནོ། །དེའི་ཕྱིར་ན། གཟུགས་ནས་རྒ་ཤི་ལ་སོགས་
འཁོར་བའི་བོན་རྣམས་ཀྱང༌། སྤྲོས་པའི་རྒྱ་ནི་གར་ཡང་མ་ཆད་ལ། འཛིན་པའི་
མཐའ་ནི་གར་ཡང་མ་ལྟུང་བས། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །
དེ་བཞིན་དུ། སྦྱིན་པའི་ཕ་རོལ་ཏུ་ཕྱིན་པ་ནས། བླ་ན་མེད་པ་ཡང་དག་པར་
རྫོགས་པའི་འབྲས་བུ་ལ་སོགས། མྱ་ངན་ལས་འདས་པའི་བོན་རྣམས་ནི། སྤྲོས་པའི་
རྒྱ་ནི་གར་ཡང་མ་ཆད་ལ། འཛིན་པའི་མཐའ་ནི་གར་ཡང་མ་ལྟུང་བས། ནམ་མཁའི་
ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཡིད་ཀྱི་ཁྱེའུ་ཆུང་།
དེ་ལྟར་ན། བོན་ཉིད་དང་སེམས་ཉིད་ནམ་མཁའི་དབྱིངས་ཉིད་གསུམ་ཀྱང་། གཉིས་
སུ་མེད་ཅིང་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་པའོ། །
དེ་བཞིན་དུ་འཁོར་བའི་བོན་དང་མྱ་ངན་ལས་འདས་པའི་བོན་རྣམས་ཀྱང༌། གཉིས་
སུ་མེད་ཅིང་གཉིས་སུ་བྱར་མེད་དེ། གཉིས་སུ་བྱར་མེད་སོ་སོ་མ་ཡིན་ཐ་མི་དད་
པའོ། །ཡིད་ཀྱི་ཁྱེའུ་ཆུང་། དེའི་ཕྱིར་ན། ཐེག་པ་ཆེན་པོ་འདི་ནི་ནམ་མཁའ་དང་
མཉམ་པའོ། །བླ་ན་མེད་པའི་དོན་འདི་ནི་ནམ་མཁའ་དང་མཉམ་མོ། ། ཕ་རོལ་ཏུ་
ཕྱིན་པ་འདི་ནི་ནམ་མཁའ་དང་མཉམ་པའོ། །དེ་བས་ན། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག ། བླ་ན་མེད་པ་ཐེག་པ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ནི། འཛིན་པར་བྱའོ། །བྲི་བར་བྱའོ། །འཆང་བར་བྱའོ། །ཀློག་པར་བྱའོ། །
བཀུར་སྟི་བྱའོ། །རིམ་གྲོ་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཀུན་ཆུབ་པར་
50

མདོ་སྡེ། ཀླུ་ལ་བོན་བསྟན་པའི་མདོ།
བྱའོ། །ཡིད་ཀྱི་ཁྱེའུ་ཆུང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །ཐེག་པ་
ཆེན་པོ་བླ་ན་མེད་པ་འདི་དག་ནི། འཛིན་པ་དང༌། འཆང་བ་དང་། ཀློག་པ་དང་།
བཀུར་སྟི་དང་། རིམ་གྲོ་དང༌། ཕུད་དུད་དང༌། ནན་ཏན་ཆེར་བྱེད་པ་དེ་དག་གི་
ཡོན་ཏན་ནི། གྲངས་ཀྱིས་བགྲང་བ་དང་། བརྗོད་ཀྱིས་མི་ལང་སྟེ། དཔེར་ན་རིའི་
རྒྱལ་པོ་རི་རབ་ཀྱི་རྡུལ་གྲངས་ནི་མངོན་པར་བགྲང་བར་གཟིགས་ལ། ཐེག་པ་ཆེན་པོ་
འདི་དག་གི་ཡོན་ཏན་ནི། བགྲང་བར་མི་ལང་ངོ༌། དཔེར་ན་གང་གའི་ཀླུང་གི་བྱེ་མ་
སྙེད་ཀྱི་རྡུལ་གྲངས་ནི། གྲངས་ཀྱིས་བགྲང་བར་ལང་ལ། ཐེག་པ་ཆེན་པོ་འདི་དག་གི་
དོན་དང་ཡོན་ཏན་ནི། བགྲང་བར་མི་ལང་ངོ༌། །དཔེར་ན་ཉི་མའི་དཀྱིལ་འཁོར་གྱི་
འོད་གཞན་མ་ལུས་ཟིལ་གྱིས་གནོན་པ་བཞིན་དུ། ཐེག་པ་ཆེན་པོ་འདི་ཡིས་ལྷ་དང་།
མི་དང་། ལྷ་མ་ཡིན་དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་
ཀུན་ཟིལ་གྱིས་གནོན་ཏེ་འབྱུང་བ་ཡིན་ནོ། །དེའི་ཕྱིར་ན། ཐེག་པ་ཆེན་པོ་འདི་ནི་ནམ་
མཁའ་དང་མཉམ་མོ། ། ཕ་རོལ་ཏུ་ཕྱིན་པ་འདི་ནི་ནམ་མཁའ་དང་མཉམ་མོ། ། བླ་
ན་མེད་པ་འདི་ནི་ནམ་མཁའ་དང་མཉམ་མོ། །བརྗོད་དུ་མེད་པ་འདི་ནི་ནམ་མཁའ་
དང་མཉམ་མོ། །ཞེས་གསུངས་སོ། །འཁོར་བའི་བོན་དང་མྱ་ངན་ལ་འདས་པའི་བོན་
ཐམས་ཅད། ཡོངས་སུ་བདག་ཉིད་ལས་འདུས་ཤིང་། གཉིས་སུ་མེད་དེ་གཉིས་སུ་
བྱར་མེད་ཅིང་། མཚོན་པ་མྱ་ངན་ལས་འདས་ཤིང༌། བླ་ན་མེད་པའི་ཐེག་པ་ཆེན་
པོ། ཤེས་རབ་ཀྱི་ཕ་རོལ་ཏུ་ཕྱིན་པའི་དོན་གཏན་ལ་ཕབ་སྟེ་བསྟན་པའོ། །དེ་ལ་
འཁོར་རྣམས་ཀྱང་ཤིན་ཏུ་ཡི་རང་སྟེ། སྟོན་པའི་གསུངས་པ་ལ་མངོན་པར་བསྟོད་
དོ། །སྟོན་པ་ལ་བསྐོར་བ་བྱས་སོ། །ལྷ་ཕྱག་འཚལ་ལོ། །མཆོད་པ་འབུལ་ལོ། །ཐམས་
ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་འབུམ་སྡེ་དེ་ཉིད་ཀྱི་དོན་ཐུགས་སུ་ཆུད་
པར་བྱེད་དོ། །
5

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
༧ ཡང་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། ཀླུའི་རྒྱལ་པོ་གཙུག་ན་
རིན་ཆེན་སྟན་ལས་ལངས་ནས1
 ། ཀླུའི་མེ་ཏོག་ཨུཏྤལ་སྔོན་པོ་ཕུལ་ནས་པུས་བཙུགས་
ཐལ་མོ་སྦྱར་བར་བཏུད་དེ་གསོལ་པ། གཤེན་རབ་བླ་མ་འགྲོ་བའི་དཔལ་དང་མགོན།
གཟི་བརྗིད་དབང་ལྡན་ངེས་པའི་ཚངས་དབྱངས་གསུང་། མཁྱེན་པའི་ཡེ་ཤེས་ཀུན་
མཁྱེན་འགྲོ་ལ་བརྩེ། རྒྱལ་བའི་སྐུ་གསུང་ཐུགས་ལ་ཕྱག་འཚལ་ལོ། །ཉིད་ཀྱི་ཐུགས་
ནི་ཡངས་པ་སྣང་སྲིད་གཏོས། བོན་གྱི་རྒྱ་མཚོ་གཏིང་དཔག་མཐའ་ཡས་ལ། བསམ་
གྱིས་མི་ཁྱབ་བརྗོད་ཀྱིས་མི་ལང་ཀྱང༌། ཐུགས་ཀྱི་དཀྱིལ་ནས་མན་ངག་བཅུད་ཕྱུངས་
ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་གཙུག་ན་རིན་ཆེན་ལ་སོགས་འཁོར།
གཡུང་དྲུང་བོན་ལ་རྒྱ་ཆེ་གྲངས་མང་ཞིང་། དཔག་གིས་མི་དཔོག་གཞལ་གྱིས་མི་
ལང་ཀྱང་། མདོ་རུ་བསྡུ་ན་རྣམ་པ་གསུམ་དུ་འདུས། མདོ་སྡེ་འབུམ་སྡེ་གཟུངས་སྡེ་
རྣམ་པ་གསུམ། གཟུངས་སོ་གདགས་སྒོ་གོ་ལམ་གསུམ་དང་སྦྱར་། མདོ་ནི་ཚིག་གིས་
གཟུངས་སོ་ཡིན་པས་མདོ། གདགས་སྒོ་རྣམ་གྲངས་དུ་མར་སྤྲོས་པས་འབུམ། གོ་
ལམ་ངེས་ཚིག་དོན་ལ་བསྡུས་པས་གཟུངས། དབང་པོ་རབ་འབྲིང་ཐ་མ་གསུམ་དུ་
ཤེས། དེ་ཡང་དོན་དམ་ཀུན་རྫོབ་གཉིས་སུ་སྟེ། ཀུན་རྫོབ་ཚིག་གིས་མཚོན་པ་དུས་
ལས་སུ། དབང་པོ་རབ་ཀྱིས་གཟུངས་སོའི་མདོ་རྩ་འཛིན། དབང་པོ་འབྲིང་གིས་
གདགས་སྒོའི་ངེས་ཚིག་འབྱེད། དབང་པོ་ཐ་མས་གོ་ལམ་དོན་ལ་འཇུག །དོན་དམ་
དངོས་པོར་མཚན་མའི་དུས་ལས་སུ། དབང་པོ་རབ་ཀྱིས་གོ་ལམ་དོན་ལ་བསྒོམ།
དབང་པོ་འབྲིང་གི་གདགས་སྒོའི་ལམ་ལ་འཇུག །དབང་པོ་ཐ་མས་གཟུངས་སོའི་ཚིག་
ལ་ཉུལ། དོན་ལ་མི་འཆོར་ངེས་པའི་ཤེས་རབ་ཀྱིས། རིག་པས་དཔྱད་ཅིང་བརྩོན་
པར་རྒྱུན་སྤྱོད་ན། དོན་དམ་དངོས་དང་ཀུན་རྫོབ་མཚན་མའི་ཚིག །གཉིས་སུ་མེད་
52

མདོ་སྡེ། ཀླུ་ལ་བོན་བསྟན་པའི་མདོ། །
ཅིང་གང་ཡང་མཐར་མི་ལྟུང་། ཡང་དག་ཐར་པའི་འབྲས་བུ་ཐོབ་པའོ། །ཞེས་བཀའ་
བསྩལ་ཏོ། །
དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པའི་སྒྲོན་མ་འགྲོ་བའི་དཔལ་
མགོན་ལགས། གཡུང་དྲུང་བོན་ལ་རྒྱ་ཆེ་གྲངས་མང་ཡང་། མདོ་རུ་བསྡུ་ན་རྣམ་
པ་གསུམ་དུ་འདུས། མདོ་འབུམ་གཟུངས་སྡེ་གསུམ་དུ་འདུས་ལགས་ན། མན་ངག་
བཅུད་དུ་ཕྱུང་བ་གཟུངས་ཀྱིས་དོན། བདག་ཅག་འཁོར་རྣམས་ཀུན་ལ་བཤད་དུ་
གསོལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་ཁོར་
རྣམས་ཀུན། གང་ཞིག་སེམས་ཅན་ཉོན་མོངས་པ་རྣམས་ཀྱི་སྒྲིབ་པ་སྦྱང་བ་དང༌།
བར་ཆད་ཀྱི་རྐྱེན་རྣམས་དང་། གློ་བུར་ནད་ལས་གྲོལ་བ་དང་། ཚེ་དང་བསོད་
ནམས་འཕེལ་བ་དང་། མཆོག་དང་ཐུན་མོངས་གི་དངོས་གྲུབ་ཐོབ་པ་དང་། རྒྱུ་
བསོད་ནམས་ཀྱི་ཚོགས་རྫོགས་པ་དང་། འབྲས་བུ་ཡེ་ཤེས་ཀྱི་དོན་ཐོབ་ཅིང་། མྱུར་དུ་
སངས་རྒྱས་ཀྱི་ས་ལ་འཁོད་པར་འདོད་ན། གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །གཡུང་དྲུང་གི་བོན་ལ་དད་པ་དང་མོས་པ་དང་། གུས་པ་དང་། འདུན་པ་
དང་། བརྩོན་པར་བྱས་ཏེ། ཐེག་པ་ཆེན་པོའི་སྔགས། བླ་ན་མེད་པའི་སྔགས། རིག་
པ་ཆེན་པོའི་སྔགས། མི་མཉམ་པ་རྣམས་མཉམ་པར་བྱེད་པའི་སྔགས། སེམས་ཅན་
མ་སྨིན་པ་རྣམས་སྨིན་པར་བྱེད་པའི་སྔགས། མ་གྲོལ་བ་རྣམས་གྲོལ་བར་བྱེད་པའི་
སྔགས། འདི་དག་ལ་རབ་ཏུ་བཟླ་བར་བྱའོ། །བསྭོ་ༀ་ན་མ་རདྨ་ཨ་བྷ། བྱིད་ཀྱི་ལོ་
གེ། སརྦ་སད་དོ་ཨ་མུན་སྟ། ས་ར་ས་ར། ས་པ་ར། ས་པ་ར། ཨ་ཨ། ཨི་ཨཱི། ཨུ་ཨུ་།
ཨེ་ཨེ། ཨོ་ཨོ། ཨ་ཨ་ཨ། ཨཱ་ཨ་དཀར་སལེ་འོད་དེ་ཨ་ཡང་ཏེ་ཨ་ཨོཾ་འདུ། ན་མ་ཨ་
དཀར། ལི་ཡང་ནི། ནེ་ར་ཧ་ལོ། ནེ་ཏིང་ས་ར། རྐ་ཕུང་ནི། རྐ་ཕུང་ནི། ཨག་ཤོ་ཧ་
ར། ཨག་ཤོ་ཧ་ར། ཨུ་ཡ་ནེ་སང་། ཨུ་ཡ་ནེ་སང་། ཁྲི་དཀར་ས་ལེ། པྲ་པ་ཏ། ཏ་ར་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཏ་ར། ཏི་རི་ཏི་རི། དར་ཡ་ཏ། དར་ཡ་ཏ། སུ་སྤུ་སུ་སྤེ། མ་ནི་སུ་སྤེ་ཡེ། པུས་ཏིང་
ས་ར། པུས་ཏིང་ས་ར། ན་མ་རྒྱ་བྷ་བ་ས་སྟི། ཨུ་ཙ་ཏ་ཡ། ཧེ་རམ་ཁྲོ་ཏ། ཧ་ལ་རམ་
ཛ། བྷར་བྷ་ཧོ་ཡ། བྷིན་དྷ་བྷིན་དྷ། བ་ཝ་བྷིན་དྷ། ཤུ་བྷིན་དྷ། ས་སྟི་ས་མ་ཡ། བྷིན་
དྷ་པྲ་ཙ། ཨུ་ལོ་ནེ་ཀ། ས་མ་ཡ་ཛ། ན་མ་བྷ་ཤམ། བྷ་མ་ལེ། བྷ་མ་ལེ། ཨེ་སྟ། ཏེ་ཀ་
ན་མ། ར་ཏྲི་ཙ་ཏུར། དེ་བ་ཧ་ཤན། དྷ་མ་བྷུ་ནི། བྷུ་ཏ་བྷུ་ཏ། སམ་ཧ་ར། བྷུ་ཏ་ཨ་
མ་བྲོ་འདུ། ན་མ་ཨ་བྲོ་། ཨུ་བྷི་ཏ་ན། ཨ་ཡུ་སྨྲི་ཏ། གཉའ་ན་སརྦ། ཨུ་སྟི་ཧ་ར། ཨ་
ཨོཾ་ཨ་ཨཱ། རམ་ནི་ཧ་ར། ཤྲཱི་པྲ་མ་ཧ་ར། ཤི་མ་ཤི་མ། པྲ་བ་ཤི་མ། ལོ་པྲི་པྲ་ཀ། ས་མ་
ཡ། ན་མ་དེ་ཝན། ཧ་ཤོ། ཧ་ཤོ། ཧ་རན་དེ་ཤོ། གུ་རྒྱ། སན་ཏི། ར་རི་ར་རི། ར་བྷ་
ཧེ་ཏིང༌། ནི་སྣ་ནེ་ལོ། ཞི་ཅ་ཞི་ལོ། ན་མ་ཙར་བན། དྲི་མ་དྲི་མ། མང་ཏིང༌། པྲ་ཡེ་
སུ་ཙ། ཨ་མེ་ཀམ། ས་ར་ཧ་ར། ཧ་རི་ནི་ས། ཀྲམ་བྷ་ཧ་ར། བྷི་ཤོ། བྱི་ཤོ། ཕྱི་ལོ་ཤོ།
ས་བྷ་བཱ་ཧམ་སཱཧཱ། ཡིད་ཀྱི་ཁྱེའུ་ཆུང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
རྣམས། དེ་བཞིན་གཤེགས་པའི་གཟུངས་ཀྱི་ཡི་གེ་བརྒྱ་རྩ་གཅིག་འདི་དག །འཆང་བ་
དང༌། ཀློག་པ་དང་། འཛིན་པ་དང་། ཡིད་ལ་བྱེད་པ་དང་། ཀུན་ཆུབ་པར་བྱེད་པ་
ནི། བསོད་ནམས་དཔག་མེད་དོ། །གང་ཞིག་གཟུངས་ཀྱི་ཡི་གེ་འདི་ནི། སྡིག་པ་དང་
སྒྲིབ་པ་ལས་གྱུར་པ་ཐམས་ཅད་དག་པར་བྱེད་ཅིང་། ཡིད་ལ་བསམ་པ་དང་། ངག་
ཏུ་བརྗོད་པ་དང་། རྒྱུན་དུ་བསྟེན་པ་དང་། ནན་ཏན་དུ་བྱེད་པ་ལ་ལྟ་ཅི་སྨོས་ཀྱི།
གཞན་ཡང་ལི་ཡང་རླུང་གི་རྟ་ལ་བསྐྱོན་ནས་བསྐོར་ན། རླུང་དེ་ལ་གནས་པའི་སེམས་
ཅན་རྣམས་དང་། རླུང་དེ་ཕོག་པའི་ཞིང་ཁམས་ཐམས་ཅད་ཀྱི་ཉོན་མོངས་པ་ཞེ་སྡང་
གི་སྒྲིབ་པ་བྱང་བར་འགྱུར་རོ། །ཚང་སྟང་མེའི་མདངས་ལ་བསྐྱོན་ནས། སྦྱིན་བསྲེག་
བྱས་ན། མེ་དེ་ལ་གནས་པའི་སེམས་ཅན་རྣམས་དང་། མེ་དེའི་དུད་པས་གར་ཁྱབ་
པའི་ཞིང་ཁམས་ཐམས་ཅད་ཀྱི། ཉོན་མོངས་པ་འདོད་ཆགས་ཀྱི་སྒྲིབ་པ་བྱང་བར་
54

མདོ་སྡེ། ཀླུ་ལ་བོན་བསྟན་པའི་མདོ།
འགྱུར་རོ། །ཏིང་ནམ་ཆུའི་རྟ་ལ་བསྐྱོན་ནས་བསྐོར་བས། ཆུ་དེ་ལ་གནས་པའི་སེམས་
ཅན་རྣམས་དང་། ཆུ་དེ་ལ་འཐུང་བའི་ཞིང་ཁམས་ཐམས་ཅད་ཀྱི། ཉོན་མོངས་གཏི་
མུག་གི་སྒྲིབ་པ་བྱང་བར་འགྱུར་རོ། ། ནེ་སླས་ས་ལས་གྲུབ་པའི་མཆོད་རྟེན་བཞེངས་
ནས། དེའི་ནང་དུ་བཞུགས་སུ་གསོལ་ནས། རབ་ཏུ་གནས་པར་བྱས་ནས་ཕྱོགས་
མཚམས་སུ་དགོད་ན། ས་དེ་ལ་གནས་པའི་སེམས་ཅན་རྣམས་དང་། ས་ལས་གྲུབ་
པའི་གཟུགས་བརྙན་དེ་དག་མཐོང་བའི་ཞིང་ཁམས་ཐམས་ཅད་ཀྱང་། ཉོན་མོངས་
པ་ཕྲག་དོག་གི་སྒྲིབ་པ་བྱང་བར་འགྱུར་རོ། །མུ་ཡང་ནམ་མཁའ་ལ་རྒྱལ་མཚན་གྱི་རྩེ་
ལ་བྲིས་ནས་བཏགས་ཏེ་ཕྱར་ན། ནམ་མཁའ་ལ་གནས་པའི་སེམས་ཅན་དང་། ནམ་
མཁའ་ལ་ཕྱར་བའི་རྒྱལ་མཚན་དེ་མཐོང་བའི་ཞིང་ཁམས་ཐམས་ཅད། ཉོན་མོངས་
པ་ང་རྒྱལ་གྱི་སྒྲིབ་པ་བྱང་བར་འགྱུར་རོ། །གཞན་ཡང་གཙང་མ་ཚན་སྤོས་ལ་བཏབ་
སྟེ་ཁྲུས་བྱས་ན། མི་གཙང་བའི་དྲི་མ་དང་བག་ཆགས་ཐམས་ཅད་དག་པར་འགྱུར་
རོ། །གསེར་དང་ཡུངས་ཀར་ལ་སྔགས་ཏེ་ཞིང་ཁམས་སུ་གཏོར་ན། ནད་ཡམས་དང་
འཁྲུག་པ་མུ་གེའི་རྒྱུན་ཆད་པར་འགྱུར་རོ། །རྒྱུན་དུ་ཡི་དམ་བྱས་གྱུར་ན། ཁས་བླང་
མ་བསྐང་བ་དང་། འདུལ་ཁྲིམས་ཉམས་པ་དང་། འཆལ་བའི་སྒྲིབ་པ་བྱང་བར་
འགྱུར་རོ། །སྲོད་དང་ཐོ་རངས་སུ་ལངས་པར་བྱས་ནས། དྲན་པའི་དབང་པོ་དང་
བར་བརྗོད་ན། ཚེ་དང་བསོད་ནམས་འཕེལ་བ་དང་། འདོད་པ་ཐམས་ཅད་རབ་ཏུ་
འགྲུབ་ཅིང་། ཐར་པའི་གོ་འཕང་ཐོབ་པར་འགྱུར་རོ། །
ཡིད་ཀྱི་ཁྱེའུ་ཆུང་། ཡང་འདི་ལ་རབ་ཏུ་ཉོན་ཅིག །བསྭཱ་ཨོཾ་ན་མ། ཨ་དཀར་ཨ་
རྨད་དུ་ཏྲི་སུ་ནག་པོ་ཞི་ཞི་མལ་མལ། ཨ་ཏྲི་སང་སལ་ཧ་ར་སད་དོ། །སྭ་བྷ་བ་ཧཾ་ནི་
ཧཱུཾ་ཕཊ་སྭཧཱ། ཏྲི་ཏྲི་སང་སལ་ཧ་ར་སད་མིན། སྭ་བྷ་བ་ཧི་ནི་ཕཊ་སཱཧཱ། རྫི་ཏྲི་སང་
སལ་ཧ་ར་ཞེ་མེན། སྭ་བྷ་བ་ཧི་ནི་ཕཊ་སཱཧཱ། སུ་ཏྲི་སང་སལ་ཧ་ར་སྣེལ་ནེ། སྭ་བྷ་བ་
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཧི་ནི་ཧཱུཾ་ཕཊ་སྭཧཱ། པྲ་ཏྲི་སང་སལ་ཧ་ར་པྲིང་དུད། སྭ་བྷ་བ་ཧི་ནི་ཧཱུཾ་ཕཊ་སྭཱཧཱ། དུ་
ཏྲི་སང་སལ་ཧ་ར་དུ་མུན། སྭ་བྷ་བ་ཧི་ནི་ཧཱུཾ་ཕཊ་སྭཧཱ། ཨོཾ་ན་མ་ཧ་ཡང་ཧེ་ཧེ་ཧ་ར་
ཁྲི་མང་སང་སལ། ཧ་ཡེ་ཁང་ནི་རམ་ཏིང་དུད་མུར་མིང་དུད། ཨ་པར་ཤག་ཤག་ས་
ལེ་སང་ངེ་ཡེ་སྭཱཧཱ། དེ་ནི་ངན་སོང་ཞི་བྱེད་ཀྱི་སྙིང་པོ་ཞེས་བྱ་བ། གནས་ཁང་གི་སྒོ་ལ་
བཏགས་ན། སྒོ་དེ་ལ་འཛུལ་ཚད་ཀྱི་སྒྲིབ་པ་བྱང་བར་འགྱུར་རོ། །ༀ་ན་མ་ཨ་དཀར་
མ་ནི་ཁྲི་དཀར། སལ་ལེ་སང་ངེ་ཡེ་སྭཱཧཱ། སད་ནེ་ཧ་ར་ནི་ས་མུན་ཏ། ཡཀཱ་ཡཀ་པྲཛྙཱ་
ཧ་སྟི་ཧ་ར་སང་སལ་སཱཧཱ། ཨ་མིན་ཏ་ད་ར་ད་ར་ས་མ་ཡ། ཨ་དཀར་ཧ་ར་ཨུ་དུག་
ཞི་བ་སང་སལ་ས་ལེ་སང་ངེ་ཡེ་སྭཱཧཱ། ཡིད་ཀྱི་ཁྱེའུ་ཆུང་། སྡུག་བསྔལ་ཞི་བྱད་སྙིང་
པོ་འདི་ནི། ཚིག་དང་དབྱངས་སུ་བརྗོད་ཅིང་། སེམས་ཅན་རི་དྭགས་དང་། གཡུང་
དྭགས་དང་། འདབ་ཆགས་དང༌། གཅན་གཟན་དང་དུད་འགྲོ་མི་ནོར་གང་ཐོས་
ཀྱིས་རྣ་བར་བསྒྲག་ན། སྡུག་བསྔལ་ཐམས་ཅད་ལས་གྲོལ་བར་འགྱུར་རོ། །
བསྭཱ་ཨཱ་ན་མ་བུདྡྷ་བྲོ་ཡོ་སད་ལ་དེ་བ་སད་དོ་ཧ་ར་ཞི་བ་སང་གསལ་སཱཧཱ། བསྭོ་ཨོ་
ན་མ་སད་མིན་པྲ་ཤ་ཀ་ཀ་རུ་ཏྲ་ཏྲ་ན་ས་ལེ་སཱཧཱ། ན་མ་ན་གུན་པྲ་ཏི་ཧ་ཝང་ནེ་ཝང་
ཧྲི་ཀམ་ནེའུ་རྒྱུང་དེ་ཙོ་རད་ན། བྲ་མར་ནེའུ་རྒྱུང་། གེ་ཞི་གེ་དུ་པྲ་སད་ཛ་ཡེ། མི་ཏ་
སྤྲོ་མེན་ཏ། ཧེ་བྷི་ཧེ་བྷི་ཤི་བྷ་བ། བྷི་ཏཾ་ས་ཡ་དར་ཙ། མ་མུ་ཙ་ཛི་ཛ་ར། པྲ་ཏྲི་ཡགྱུ་
ཨུ་ནི་ཀྲོ་ཏ་ཕུར་ཛ་ཁ་ཁ་ཧཱུྃ་ཕཊ་མ་ར་ཡ། ན་ག་སརྦ་ས་ཏི། ཡག་གླུ་ལིང་། རག་ར་ཙ།
ཟི་ན་ཟིའུ་། ཨ་སྨི་ཏེ། ཧོ་ཆ་ཧོ་ཆ། ལི་ཡང་འུད་དོ། །ས་མ་ཡ་འུད་དོ། །སརྦ་པྲ་ཏི་མ་
ར་ཡ་འུད་དོ། །ཧོ་ཆར་མ་ར་ཡ། ཨ་མུ་ཁ་ཧཱུྃ་ཕཊ ཡིད་ཀྱི་ཁྱེའུ་ཆུང་། རིག་པ་ཆེན་
པོའི་སྔགས་ཞེས་བྱ་བ། གསེར་དང་ཡུངས་ཀར་ལ་སྔགས་ནས་ཞིང་ཁམས་སུ་གཏོར་
ན། བདུད་དང་མུ་སྟེགས་ཀྱི་བསམ་སྦྱོར་ངན་པ་དང་། མི་མ་ཡིན་གྱི་ཆོ་འཕྲུལ་དང་།
འབྱུང་པོའི་ཁ་རླངས་དང༌། ལྷ་མ་ཡིན་གྱི་གནོད་པ་དང་། སྡེ་བརྒྱད་ཀྱི་གདུག་པ་
56

མདོ་སྡེ། ཀླུ་ལ་བོན་བསྟན་པའི་མདོ།
དང་། མཁའ་འགྲོའི་ཆད་པ་དང་། ཕུར་བུའི་དབལ་སོ་དང་། སྔགས་ཀྱི་དབལ་བྱད
དང་། མ་མོའི་ཁ་རླངས་དང༌། ཤ་ཟའི་གདོན་ཚོགས་དང་། སྲུལ་པོ་དང་། ལུས་
སྲུལ་པོ་དང་། བགེགས་དང་དྲི་ཟ་དང་། རླུང་ལྷའི་གདོན་ཚོགས་དང་། ལྷའི་བྱད་
དང༌། ཀླུའི་བྱད་དང་། ལྷ་མ་ཡིན་གྱི་བྱད་དང་། རྦོད་གཏོང་གི་བྱད་དང༌། ལྟས་
ངན་ཐམས་ཅད་ཞི་བར་བྱེད་པར་འགྱུར་རོ། །བཟློག་པར་འགྱུར་རོ། ། མི་གནོད་པར་
འགྱུར་རོ། །མི་ཚུགས་པར་འགྱུར་རོ། །གནོད་པ་མི་ནུས་པར་འགྱུར་རོ། །གང་དུ་ཡང་
རྒྱུ་བར་མི་བྱེད་པར་འགྱུར་རོ། ། །
བསྭོ་ཨཱ་ན་མ་དྲུང་མུ་ཤེ་ཙུ་དེ་བ། སད་ལ་ཧ་ར། ས་མ་ཡ་བྲོ་འདུ། ཝེར་ཞི་ཧ་སྟི།
དེ་བ་ལི་ཤམ། དེ་མ་ལི། ཨོཾ་བཛྲ་པ་ནི། ཁི་ཁར། ས་ར་རྐོ་ཤུད་དྷེ། བུདྡྷ་བུདྡྷ་ཧཱུྃ་ཧྲི་
ལི་གྷི་རྣ་སལ་ལེ། ཙཀྲ་ཙཀྲ། རཀྵ་རཀྵ། སྐྲ་ཏྲ་སྐྲ་ཏྲ། ཧ་ར་ཧ་ར། དེ་ཧ་ར་དེ་ཧ་ར།
ཨའུ་ཞི་ནེ། པྲ་མོ་ནི། ཛི་ཀྲ་ཛི་ཀྲ། ཧ་ར་ཤེ་ཙུ་དེ་བ་སད་ལ། ཝང་ཅི་ན། ཅིའང་སུ།
ཨུ་སྣེ་གྷ་ལེ། གྷ་ལེ། གུ་ར་གུ་ར། ལྷ་ཀླུ་བྱིད་གླུ། ཨ་ཡུ་ཛྷ་ན། ཤྲི་ཛ་བྲུ་འདུ། ཡིད་ཀྱི་
ཁྱེའུ་ཆུང་། གཡུང་དྲུང་གསང་བ་འོད་དཀར་ཚེ་ཡི་ལྷ། ཚེ་དཔག་ཏུ་མེད་པ་བསོད་
ནམས་མཐའ་ཡས་ཞེས་བྱ་བའི་གཟུངས་འདི། གང་ཞིག་རིགས་ཀྱི་བུ་དང་རིགས་ཀྱི་
བུ་མོ་དག །རིན་པོ་ཆེ་སྣ་ལྔ་འམ། རདྨ་རྫའི་བུམ་པར། གཙང་མའི་ཆུ་དང་སྨན་སྤོས་
ལ་བཏབ་ནས། དུས་བཟང་བརྒྱད་དང་སྐར་མ་པ་སངས་ལ་སྔགས་ནས་བཏུང་ན།
ཚེ་དང་བསོད་ནམས་དཔག་ཏུ་མེད་ཅིང༌། སྒྲ་མི་སྙན་གྱི་མིའི་ཚེ་དང་མཉམ་པར་
འགྱུར་རོ། །གཡུང་དྲུང་ཚེ་མཐའ་ཡས་དང་འོད་དཀར་དཔག་ཏུ་མེད་པའི་ལྷ་ཚོགས་
རྣམས་ཀྱིས་རྟག་པར་བསྲུང་བར་འགྱུར་རོ། ། ཤེ་ཙུ་ཝེར་རོ་དང་། ཚེ་རྒྱལ་ལ་ལོ་དང་།
ཕྱ་སང་ལ་ལོ་དང་། དེ་བ་ལ་ལོ་དང་། ཚེའི་ལྷ་ཚོགས་བཞི་དང་། ཚེའི་ལྷ་མོ་ལྔ་དང་།
གཡུང་དྲུང་ཚེ་མཐའ་ཡས་དང་། འོད་དཀར་དཔག་ཏུ་མེད་པའི་ལྷ་ཚོགས་རྣམས་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཀྱིས། རྟག་པར་བསྲུང་བར་འགྱུར་རོ། །རྟག་པར་བསྐྱབ་པར་འགྱུར་རོ། །རྟག་པར་
མགོན་བྱེད་པར་འགྱུར་རོ། །
བསྭོ་ཨོ་ན་མ། ཤྲཱི་ན་ཤྲི་ན། པ་ཏ་སད་ཡ་པ་ཏ་སད་ཡ། སྤྲོ་ལྡི་ཤེ་ཙུ་པུ་རད་ན། པྲ་
མ་ཧ་ར། པྲ་མ་ཧ་ར། ཕྱག་རྒྱལ་ལ་ལོ། བྱིད་ཏ་ཏ་པ་དྲེ། མ་ཧཱ་བྱིད་ཀྐ། ཤེ་ཙུ་མ་ཧཱ་
གྷ་ལེ། ལ་ཤི་ཨ་མ་ཧ་ར། དེ་ཙ་དེ་ཡུ། ཨ་གུ་ཤ་ཛ། སི་ཏི་སི་ཏི་འུབས་འུབས། པུས་
ཏིང་ལོ་བྷེ་སྭཱཧཱ། ཡིད་ཀྱི་ཁྱེའུ་ཆུང་། ལྷ་མོ་རིགས་ལྡན་མའི་གཟུངས་འདི། གང་ཞིག་
དབུལ་བ་དང་ཕོངས་པ་རྣམས་ཀྱིས། རྟག་པར་ཡི་དམ་དུ་བྱས་ན། དབུལ་ཕོངས་
དང་བྲལ་ནས། ཟས་དང་ནོར་དང་གོས་དང་བཞོན་པ་དང༌། རྐང་འགྲོས་ལ་སོགས་
པའི་དངོས་གྲུབ་ཐོབ་པར་འགྱུར་རོ། །གཞན་ཡང་བུད་མེད་ལ་བུ་མེད་པ་རྣམས་
ཀྱང་། གཙང་མའི་ཆུ་དང་བདུད་རྩི་འོ་དཀར་སྦྱར་ནས། བཏུང་བས་བུ་དང་སྲིད་
འབྱུང་ནས། རིགས་རྒྱུད་རྨང་པ་ཐམས་ཅད་ཀྱང་རྩ་དཀར་འཕེལ་བར་འགྱུར་རོ། །
བསྭོ་ༀ་ན་མ་ཨ་ཨོཾ། ཨ་དཀར་ས་ལེ། ཨ་དཀར་ས་ལེ། ཨ་ཡང་དེ་འདུ། ཨ་ཡང་
དེ་འདུ། དེ་བ་ག་རུ་ན། འཛོ་ལེ་འཛོ་ལེ། ཨུ་དུག་ཞི་བ་ལྷན་ནེ་ཡེ་སྭཱཧཱ། ཨོཾ་ན་མ་བཛྲ།
ཨ་ཏི་པྲཛྙཱ་ཧ་ར་མྲྀ་ཏ། ཡེ་ཡེ་ཀཾ་ཀཾ། ཧ་ར་སད་ལ། དེ་བ་ཨུ་སྣེ་ཐ་གྷ་ལེ་སཱཧཱ། ཨོཾ་ན་
མ། ནཱ་ག་ན་མ་ཝེར་རོ། །ནཱ་ག་ར་ཙ། ནཱ་ག་ར་ཙ། ས་མ་ཡ་དུང་དུང་། ཨོཾ་ན་མ་ནཱ་
ག་ཨུ་ལི་ཕུ་ལི། ཨུ་ཏ་ཕུ་ལི། ཨུ་ཏ་ཕུ་ལི། ཨུ་ཕུ་ལི། ཨུ་ཕུ་ལི། ཨུ་ཡ་ཕུ་ལི། ཨུ་ཡ་ཕུ་
ལི། ཨ་མྲྀ་ཏ་ཧཱུྃ་ཕཊ༔ ཨོཾ་ན་མ་ནཱ་ག་ར་ཙ། དམ་ཚིག་ས་མ་ཡ། ས་ཧོ་ས་ཧོ། ས་ནི་ས་
ནི་ཡེ་སྭཱཧཱ། པུས་སྤེ་ན་མ། ལོ་བྱིད་ཏདྱ་ཐཱ། ཨོཾ་ན་མ། ད་ར་ད་ར། དི་རི་དི་རི། ཕུར་
ནི་ཕུར་ནི། ཕུད་ཏ་ནི་ད་ར། ཕུ་ཏ་ནི་ད་ར། ཤེ་ཙུ་མང་ག་ལཾ། ཨ་མྲྀ་ཏེ་སྭཱཧཱ། ཨོཾ་ན་
མ་ཁྲི་དཀར་སོ་མ་ར་ཙ། ཨུ་ཏ་ས་མ་ཡ། སོའུ་བྷི་སོའུ་བྷི། སོ་ཏ་བྷེའུ་བྷི་མ་ཏ་ཧོ། སོ་
ཏ་བྷེའུ་བྷི་མ་ཏ་ཧོ། ར་པན་སྲི་ཙ། སོ་ཏ་བྷིའུ་། མ་ར་ཡ་ཧོ། ཧ་ཡུ་ཧ་ཡུ་ཧ། དར་
58

མདོ་སྡེ། ཀླུ་ལ་བོན་བསྟན་པའི་མདོ།
ཏན་ཀ་ཐད་མ་ཧ། ནཱ་ག་ཨུ་དུག་སང་སལ་ས་ལེ་ཡེ་སང་ངེ་སྭཱཧཱ། ཨོཾ་ན་མ་ཝ་ར་ཝ་
ར། ནཱ་ག་ཨུ་ལི་ཏི། ས་མ་བྷུདྡྷ་ན་མ། ཡ་ཀ་ཙ་ཡེ། བི་ཀྲ་མ་ཏྲི་ཀྲི། ཏྲ་མ་ཏྲ་མ་ཤི།
ཏྲ་མ་ཏྲ་མ་ཤི། སོ་ཏ་ཧུ་ལུ་ཏདྱ་ཐཱ། གྷ་བ་བུད་དྷ། ཏདྱ་ཐཱ། བྷ་ཏྲ་བྷ་ཏྲ། སང་གྷ་ཡ་
བྷ་ཏྲ། ན་མ་ཨ་ཨོ་ཧཱུཾ། ཨ་ཨཱ་ཨུ་ཡ། དེ་ཤོ་བ་ལ། ཕྱ་ཡི་ཤུད་དྷེ་ནི་སཱཧཱ། ན་མ་ནཱ་ག་
ཙིཏྟ། མ་མ་ལ་ཡེ་ཤི། ཕུ་ལི་ཕུ་ལི། པྲ་མ་ནི་ཕུ་ལི། ན་མ་ཤེ་ཙུ་རདྨ། ཨ་མྲྀ་ད་ར། ནཱ་
ག་ཤེ་ཙུ་རཏྟ། བྲི་ཡ་བྷ་ཏྲ། ཧོ་ཤང་གྷ་ཡ། པྲ་ཏི་ཧ་ཡོ་ཧོ། ཨ་རམ། ཁྲི་དཀར་ན་མ་
སང་སལ་ཧ་ལོ་བྱིད་ཡེ་སྭཱཧཱ། ནཱ་ག་དྲི་ཙར་ཧ་ལོ་ས་མ་ཡ་བྷིད་ཡེ་སྭཱཧཱ། ཕུར་ཏ་ཕུ་
ལི་པྲ་ཙར་ཧ་ལོ་ས་མ་ཡ་བྷིད་ཡེ་སྭཱཧཱ། ཕུ་ཤི་ཕུ་ལི་པྲ་ཙར་ཧ་ལོ་ས་མ་ཡ་བྱིད་ཡེ་སྭཱཧཱ།
ཕུ་རུ་ཕུ་ལི་པྲ་ཙར་ཧ་ལོ་ས་མ་ཡ་བྱིད་ཡེ་སྭཱཧཱ། ཕུ་ནི་ཕུ་ལི་པྲ་ཙར་ཧ་ལོ་ས་མ་ཡ་བྱིད་
ཡེ་སྭཱཧཱ། ཕུ་ད་ཕུ་ལི་པྲ་ཙར་ཧ་ལོ་ས་མ་ཡ་བྷིད་ཡེ་སྭཱཧཱ། ཕུ་ཏ་ཕུ་ལི་པྲ་ཙར་ཧ་ལོ་
ས་མ་ཡ་བྱིད་ཡེ་སྭཱཧཱ། ཕུ་ཤི་ཕུ་ལི་པྲ་ཙར་ཧ་ལོ་ས་མ་ཡ་བྷིད་ཡེ་སྭཱཧཱ། ཕུ་ཙ་ཕུ་ལི་དྲི་
ཙར་ཧ་ལོ་ས་མ་ཡ་བྱིད་ཡེ་སྭཱཧཱ། ཕུ་ཏི་ཕུ་ལི་པྲ་ཙར་ཧ་ལོ་ས་མ་ཡ་བྱིད་ཡེ་སྭཱཧཱ། ཕུ་
དྷི་ཕུ་ལི་པྲ་ཙར་ཧ་ལོ་ས་མ་ཡ་བྱིད་ཡེ་སྭཱཧཱ། ཕུ་མ་ཕུ་ལི་པྲ་ཙར་ཧ་ལོ་ས་མ་ཡ་བྱིད་ཡེ་
སཱཧཱ། ཕུ་ཤང་པ་ཤང་ཀུ་རུ་ཡེ་ཛ་ཡེ་ཛ་ཡེ་སྭཱཧཱ། ཨོཾ་ན་མ་ནཱ་ག་ར་ཙ་དངོས་གྲུབ་རད་
ན་ཨུ་ཡ་པུཊྚཾ། པུ་རད་ན་ཛ་ཡེ་ཧཱུཾ་འདུ་སཱཧཱ། ཨོཾ་ན་མ་ནཱ་ག་མ་མ་ཡེ། ཙ་དུར་མ་མ་
མུ་ཡང་མ་མ། མུ་ལམ་མ་མ། མུ་ཡེ་མ་མ། ཕུ་ཤང་མ་མ། མ་མུ་མ་མ། ཛ་ཡེ་རྣ་ར་
མ་མ། རྣ་ར་མ་མ། རྣ་ར་ནི་ཧུ་རུ་ཧུ་རུ། ས་མ་ཡ་དྷུ་རུ། ལོ་ཀ་སརྦ་ནཱ་ག་མ་མ། གུ་
ཡ་དམ་ཚིག་ས་མ་ཡ། ཧཱུཾ་ཛ་བ་མ་ཧོ། ན་ག་སརྦ། ག་ག་གུ་ཡོ་ཀུན་ནོ། ། ཨེ་བྱ་བྱེད་ལོ།
ཙ་ར་ཡ་དུན་ཏིང་། དུན་ནི་དངོས་གྲུབ་རད་ན་བྱོ་འདུ། ཡིད་ཀྱི་ཁྱེའུ་ཆུང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག ། ཀླུ་ཆེན་པོ་བརྒྱད་དང་། ཀླུ་ཆེན་རིག་ལྔ་
དང་། ཀླུ་མོ་བརྒྱད་ཁྲི་བཞི་སྟོང་ལ་སོགས་པའི། དཔལ་གཟུངས་གསང་བ་ཞེས་བྱ་བ་
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྟེ། འཇིག་རྟེན་གྱི་ཁམས་ན། སེམས་ཅན་རྣམས་དབུལ་བ་དང་། ཕོངས་པ་དང་།
ཉོན་མོངས་པའི་སྡུག་བསྔལ་གྱི་གདུངས་པ་རྣམས་ཀྱིས། ཀླུ་ཆེན་པོ་བརྒྱད་མཆོད་
ཅིང་། གཟུངས་འདི་རྒྱུན་དུ་བརྗོད་ན། སེམས་ཅན་དེ་ལ་ཀླུ་ཆེན་པོ་བརྒྱད་ཀྱིས་
སྐྱོབ་སྟེ། ཀླུའི་རྒྱལ་པོ་དགའ་བོ་ཡང་། སྐྱོབ་པར་བྱེད་དོ། །སྦ་བར་བྱེད་དོ། །སྲུང་
བར་བྱེད་དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་
དོ། །དེ་བཞིན་དུ། ཀླུའི་རྒྱལ་པོ་འཇོག་པོས་ཀྱང་། སྐྱོབ་པར་བྱེད་དོ། །སྦ་བར་བྱེད་
དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་
བར་བྱེད་དོ། །དེ་བཞིན་དུ། ཀླུའི་རྒྱལ་པོ་མ་དྲོས་ཀྱིས་ཀྱང་། སྐྱོབ་པར་བྱེད་དོ། །སྦ་
བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་
འཚོ་སྐྱོང་བར་བྱེད་དོ། །དེ་བཞིན་དུ། ཀླུའི་རྒྱལ་པོ་གཟི་ཆེན་གྱིས་ཀྱང་། སྐྱོབ་པར་
བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་བྱེད་
དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་ཀླུའི་རྒྱལ་པོ་དུང་སྐྱོང་གིས་ཀྱང་།
སྐྱོབ་པར་བྱེད་དོ། ། སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་
དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་དུ། ཀླུའི་རྒྱལ་པོ་མཐའ་ཡས་
ཀྱིས་ཀྱང༌། སྐྱོབ་པར་བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་
དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་དུ། ཀླུའི་རྒྱལ་པོ་
འོད་འཕྲོས་ཀྱང་། སྐྱོབ་པར་བྱེད་དོ། ། སྦ་བར་བྱེད་དོ། །སྲུང་བར་བྱེད་དོ། །དཔལ་
དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་དུ། ཀླུའི་
རྒྱལ་པོ་པད་མས་ཀྱང་། སྐྱོབ་པར་བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །
དཔལ་དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་
དུ། ཀླུའི་རྒྱལ་པོ་ཆུ་ལྷས་ཀྱང་། སྐྱོབ་པར་བྱེད་དོ། ། སྦ་བར་བྱེད་དོ། །སྲུང་བར་བྱེད་
bi0

མདོ་སྡེ། ཀླུ་ལ་བོན་བསྟན་པའི་མདོ།
དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་
བཞིན་དུ། ཀླུའི་རྒྱལ་པོ་རྒྱལ་རིགས་ཀྱིས་ཀྱང་། སྐྱོབ་པར་བྱེད་དོ། ། སྦ་བར་བྱེད་དོ། །
སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་
བྱེད་དོ། །དེ་བཞིན་དུ། རྗེའུ་རིགས་ཀྱི་ཀླུ་རྣམས་ཀྱིས་ཀྱང་། སྐྱོབ་པར་བྱེད་དོ། །སྦ་
བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་
འཚོ་སྐྱོང་བར་བྱེད་དོ། ། དེ་བཞིན་དུ། བྲམ་ཟེའི་རིགས་ཀླུ་རྣམས་ཀྱིས་ཀྱང་། སྐྱོབ་
པར་བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་
བྱེད་དོ། །རྟག་པར་འཚོ་སྐྱོང་བར་བྱེད་དོ། ། དེ་བཞིན་དུ། དམང་རིགས་ཀྱི་ཀླུ་རྣམས་
ཀྱིས་ཀྱང་། སྐྱོབ་པར་བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་
དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་དུ། གདོལ་པའི་
རིགས་ཀྱི་ཀླུ་རྣམས་ཀྱིས་ཀྱང་། སྐྱོབ་པར་བྱེད་དོ། ། སྦ་བར་བྱེད་དོ། །སྲུང་བར་བྱེད་
དོ། །དཔལ་དུ་བྱེད་དོ། །མགོན་དུ་བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་
བཞིན་དུ། ཀླུ་མོ་བརྒྱད་ཁྲི་བཞི་སྟོང་འཁོར་དང་བཅས་པ་རྣམས་ཀྱིས་ཀྱང་། སྐྱོབ་
པར་བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་
བྱེད་དོ། །རྟག་པར་འཚོ་སྐྱོང་བར་བྱེད་དོ། །དེ་བཞིན་དུ། ས་བདག་བྱེ་བ་དུང་ཕྱུར་
དང་། གཉན་དང་གཏོད་དང་ས་ལ་དབང་བར་བྱེད་པ་ཐམས་ཅད་ཀྱིས་ཀྱང་། སྐྱོབ་
པར་བྱེད་དོ། །སྦ་བར་བྱེད་དོ། །སྲུང་བར་བྱེད་དོ། །དཔལ་དུ་བྱེད་དོ། །མགོན་དུ་
བྱེད་དོ། །རྟག་ཏུ་འཚོ་སྐྱོང་བར་བྱེད་དོ། །
བསྭོ་ཨཱ་ན་མ་ཧ་ར་མུ་ཡང་ཧ་ལོ་ས་མ་ཡ། ཞི་ལོ་པྲཛྙཱ་ཤེ་ཙུ་མི་ཏ། དྷ་རྨ་དྷ་ར་
དུ། ན་མ་དེ་བྱ་མུ་ནེ། ཨ་སངས་སངས་དཀར་རདྨ་པྲ་ཤ་ཀུ་རུ་ཡེ་སྭཱཧཱ། ཨོཾ་ན་མ་
ཛམ་བྷ་ནི། མ་ཡེ་ཙ་ཀྲ་རདྨ། དྲུང་མུ་པདྨ་ཝེར་རོ། ། ཨ་ཡུ་པྲི་ཏ། ཨ་ཧཱུྃ་ཨ་ཧཱུཾ། ན་
6]

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མ་ལོ་ཀ་ཛ་ལེ་ཛ་ལེ་ཛ་ལེན་དྲ་ཡེ་རྣམ་པར་རྒྱལ་ཡེ་སྭཱཧཱ། ཡིད་ཀྱི་ཁྱེའུ་ཆུང་། གནོད་
སྦྱིན་ཆེན་པོ་རྣམས་དང་། འཇིག་རྟེན་སྐྱོང་བ་རྣམས་དང་། བཀྲ་ཤིས་དཔལ་འབར་
གྱི་གཟུངས་ཞེས་བྱ་བ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། མེ་
ཏོག་མན་དྷ་ར་བ་ལ་སྔགས་ཏེ། བཀྲ་ཤིས་གསོལ་ནས། འཇིག་རྟེན་གྱི་ཁམས་ཐམས་
ཅད་ཀྱང་། བཀྲ་ཤིས་བདེ་ལེགས་ཡོངས་ལ་ཁྱབ་པར་འགྱུར་རོ། །ཀླུའི་རྒྱལ་པོ་རྣམས་
ཀྱིས་ཀྱང་། ཆར་ཆུ་དུས་སུ་འབེབས་པར་འགྱུར་རོ། །ཀླུ་མོ་རྣམས་ཀྱིས་ཀྱང་། དངོས་
གྲུབ་དུས་སུ་སྟེར་བར་འགྱུར་རོ། །རྟག་པར་སངས་རྒྱས་ཀྱི་བསྟན་པ་ཡང་། དར་
རྒྱས་བརྟན་པར་འགྱུར་རོ། །གང་ཞིག་གཟུངས་ཀྱི་རྒྱལ་པོ་འདི་དག་ནི་བྲི་བར་བྱའོ། །
འཆང་བར་བྱའོ། །བཀླག་པར་བྱའོ། །མོས་པར་བྱའོ། །ཡིད་ལ་བྱའོ། །ཕུད་དུད་དུ་
བྱའོ། །ནན་ཏན་དུ་བྱའོ། །བཀུར་སྟི་བྱའོ། །རིམ་གྲོར་བྱའོ། །འོས་པར་བྱའོ། །མཆོད་
པར་བྱའོ། ། བླ་མར་བྱའོ། །ཆེད་དུ་བྱའོ། །བརྗོད་པར་བྱའོ། །དེས་ན་འདིའི་དོན་དང་
ཡོན་ཏན་ནི། དཔག་གིས་མི་དཔོག་གཞལ་གྱིས་མི་ལང་སྟེ། དཔེར་ན་བོན་སྒོ་ཐམས་
ཅད་ནི། རིན་པོ་ཆེ་ཁྲོལ་བུའི་གླིང་དང་འདྲ་སྟེ། ཀུན་ཀ་ངོ་མཚར་ཆེ་ཞིང་། གཟུངས་
སྡེ་དམ་པ་འདི་ནི། རིན་པོ་ཆེའི་ནང་ནས་གསེར་དང་འདྲ་སྟེ། ཤིན་ཏུ་གོང་ཐང་ཆེ་
བའོ། །རིན་ཐང་དཔག་གོ །དཔེར་ན་བོན་སྒོ་ཐམས་ཅད་ནི། མི་ལུས་རིན་པོ་ཆེ་དང་
འདྲ་སྟེ། ཡན་ལག་དང་ཉིང་ལག་གང་ཡང་ཤིན་ཏུ་མཁོ་བར་འགྱུར་ཏེ། གང་ཡང་ཞེ་
ལ་དམར་ཡང་། གཟུངས་སྡེ་དམ་པ་འདི་ནི། ཁོག་པའི་སྙིང་དང་དཔྲལ་བའི་མིག་ལྟ་
བུ་སྟེ། ཤིན་ཏུ་དམར་བར་རིག་པར་བྱའོ། །དཔེར་ན་བོན་སྒོ་ཐམས་ཅད་ནི། ས་ཞིང་
ལ་གྲུབ་པའི་འབྲུ་སྨན་ལོ་ཏོག་སྣ་ཚོགས་དང་འདྲ་སྟེ། གང་ཡང་ངོ་མཚར་ཆེ་ཡང་།
གཟུངས་སྡེ་འདི་ནི་མེ་ཏོག་མནྡ་ར་བ་དང་འབྲས་དཀར་གྱི་ཕུང་པོ་དང་འདྲ་སྟེ། སྐྱེ་
འགྲོ་གསོས་སུ་གྱུར་པས། ཤིན་ཏུ་ཡང་ཕན་སྟོབས་དང་ནུས་པ་ཆེ་བའོ། །གང་ཞིག་
62

མདོ་སྡེ། ཀླུ་ལ་བོན་བསྟན་པའི་མདོ། ། ༼ཉ༽
གཟུངས་སྡེ་འདི་དག་ལ་སྤྱོད་པ་ནི། རིན་པོ་ཆེའི་འབྲུ་ཡི་ཕུང་པོ་ལ་སྤྱོད་པ་དང་འདྲ་
སྟེ། དེའི་ཕྱིར་ན། འདི་དང་ཕྱི་མ་གཉིས་ཀའི་དོན་ལ་རྩལ་བ་མེད་པ་ལྷུན་གྱིས་གྲུབ་
པའོ། ། དེ་སྐད་ཅེས་བཀའ་སྩལ་ནས། བོན་གྱི་སྙིང་པོ་ཉེ་ལམ་ཟབ་མོའི་གཟུངས་སྡེ་
རྣམས། གཏན་ལ་ཕབ་སྟེ་བསྟན་པའོ། །དེ་ལ་འཁོར་རྣམས་ཀྱིས་ཀྱང་ཤིན་ཏུ་དགའ་
བ་དང་། མགུ་བར་གྱུར་ནས་སྟོན་པས་གསུངས་པ་ལ་མངོན་པར་བསྟོད་དོ། །
༧ ཡང་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། ཀླུ་མོ་ནཱ་ག་ལི་སྟན་ལས་
ལངས་ཏེ། སྟོན་པ་ལ་ཀླུ་ཤིང་པདྨ་དྲུང་གཅིག་ལ། ལོ་འདབ་དང་མེ་ཏོག་འབྲས་བུ་
ལྡན་པ་ཞིག་ཕུལ་ནས་གསོལ་པ། སྟོན་པ་ལགས། སྟོན་པའི་སྒྲོན་མ་འགྲོ་བའི་དཔལ་
དང་མགོན། འཛམ་གླིང་གནས་མཆོག་འོལ་མོ་གླིང་ཆེན་ནས། བདག་ཅག་ཀླུ་ཡི་
ཡུལ་དུ་བྱོན་པ་ལེགས། སྟོན་པའི་ཞལ་ནས་བདེན་པའི་བཅུད་ཕྱུང་ནས། བརྒྱད་ཁྲི་
བཞི་སྟོང་བོན་གྱི་རྒྱ་མཚོ་ལ། མདོ་འབུམ་གཟུངས་གསུམ་ཚོགས་པར་ཀླུ་ལ་གསུངས།
གཡུང་དྲུང་བོན་ལ་ངོམས་པ་མ་མཆིས་ཏེ། སེམས་ཅན་བློ་ངོས་སྦྱར་ན་རན་ཐང་ཙམ།
ཁོ་མོས་བོན་ཞིག་ཞུ་བ་ལུགས་སུ་འབུལ། ད་ལྟའི་སྐབས་སུ་བསྟན་པ་རྗེས་བཞག་བོན།
བདེར་གཤེགས་གཞལ་ཡས་ཁང་ཞིག་བཞེངས་སོ་འཚལ། བསྟན་པ་སྤེལ་ལ་ཆགས་
པའི་གནས་ཤིག་དགོས། ནམ་ཞིག་བསྟན་པ་ཆགས་པའི་གནས་མེད་ན། གཡུང་དྲུང་
བོན་གྱི་ཁུ་བྱུག་གསུང་དང་འདྲ། དབྱར་གསུམ་བྱང་ཁ་འགྲིམ་ཚེ་སྤྲོ་བ་སྐྱེ། དགུན་
གསུམ་ལྷོ་རི་བརྒལ་ན་རྗེས་ཤུལ་མེད། དེ་ཕྱིར་བོན་ལ་བསྟན་པའི་གནས་ཤིག་དགོས།
སྟོན་པ་འགྲོ་བའི་དོན་ལ་བྱོན་པ་ལ། འདུལ་བའི་ཞིང་དང་འདུལ་བའི་སེམས་ཅན་ལ།
བསམ་གྱིས་མི་ཁྱབ་བརྗོད་ཀྱིས་མི་ལང་ཡང་། བསྟན་པའི་རྗེས་བཞག་ལྷ་ཀླུ་མི་གསུམ་
ཡིན། སྐུ་གདུང་སྐུ་གཟུགས་གསུང་རབ་གླེགས་བམ་གསུམ། རྟེན་གསུམ་འགྲོ་བ་
དྲང་ཕྱིར་བཞེངས་པ་ལ། རྩ་གསུམ་ལྷ་ལ་གཡུང་དྲུང་ལྷ་རྩེ་ཡོད། རི་རབ་རྩེ་ལ་ལྷ་རྩེ་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གུང་ནམ་ཡོད། འགྲོ་བ་མི་ལ་ཁོ་མ་རུ་རིང་ཡོད། བདག་ཅག་ཀླུ་ལ་སྐུ་གདུང་མཆོད་
གནས་མེད། དེ་ཕྱིར་ཀླུ་ཡིས་མཆོད་གནས་བཀུར་ཞིང་ལ། བདེར་གཤེགས་གཞལ་ཞལ་
ཡས་ཁང་ཞིག་བཞེངས་སོ་འཚལ། དེ་ཡི་བཀའ་གནང་རྒྱལ་བ་གཤེན་གྱིས་མཛོད།
ཀླུ་ཡི་རྒྱལ་པོ་བརྒྱད་དང་ཀླུ་རྗེས་ཀྱང་། སྟོན་པའི་ཞབས་འདེགས་མཐའ་རུ་རྒྱས་པ་
སྒྲུབས། ཞེས་གསོལ་ཏོ། །
དེ་ལ་སྟོན་པས་ཀྱང་ཞལ་འཛུམ་པར་མཛད་ནས། བཀའ་སྩལ་པ། ཉོན་ཅིག་
འཁོར་དུ་གཏོགས་པའི་སྡེ་རིགས་རྣམས། ཀླུ་མོས་ཞུ་བའི་དོན་དེ་སྐབས་ལ་ཕོག །
བདག་ཀྱང་དང་པོར་བྱང་ཆུབ་ཐོབ་ནས་སུ། འགྲོ་བ་སེམས་ཅན་འདྲེན་པའི་སྨོན་
ལམ་བཏབ། སྨོན་ལམ་ཤུགས་ཀྱིས་རྒྱལ་བ་སྟོན་པར་བྱོན། དང་པོ་གནས་རིགས་ཆེན་
པོ་བཞི་ནས་སུ། འོད་གསལ་ལྷ་ལ་རིམ་པར་བབས་ནས་ནི། སུམ་ཅུ་རྩ་གསུམ་གནས་
སུ་བོན་འཁོར་བསྐོར། ལྷ་ལས་བབས་པས་གཡུང་དྲུང་ལྷ་རྩེ་བཞེངས། ལྷ་བུ་དམ་པ་
ཏོག་ལ་བསྟན་གཉེར་གཏད། དེ་ནས་རི་རབ་ཁ་ཁྱེར་དང་པོར་བྱོན། ལྷ་མིན་དབང་
པོ་སྡེ་ལྔ་བྲན་དུ་བཀོལ། གཡེན་ཁམས་སུམ་ཅུ་རྩ་གསུམ་བསྟན་པར་བཅུག །མཐུ་
རྩལ་ཅན་གྱི་ལྷ་རྣམས་དམ་ལ་བཏགས། རི་རབ་ཁ་གནོན་ལྷ་རྩེ་དགུང་ནམ་བཞེངས།
ལྷ་མིན་སྲས་པོ་དག་ལ་གཉེར་དུ་གཏད། གཡེན་བོན་སུམ་ཅུ་རྩ་གསུམ་འདུལ་བར་
བསྐོས། དེ་ནས་གླིང་ཆེན་འཛམ་གླིང་སོག་ཁར་བབས། དམུ་རིགས་རྒྱལ་ས་སོ་བརྒྱད་
མཁར་ལ་འཁྲུངས། མུ་ལེ་སྟོང་ལྡན་ཧད་དུ་ཁྲུས་ལ་གཤེགས། གྲོང་ཁྱེར་ལང་ལིང་
དབུས་སུ་ཞབས་ཀྱིས་བཅགས། རྒྱལ་པོ་དམངས་རིགས་གཞི་བཟུང་བོན་འཁོར་
བསྐོར། བདེར་གཤེགས་གཞལ་ཡས་ཁོང་མ་རུ་རིང་བཞེངས། འབྱུང་བའི་གཤེན་
བཞི་དག་ལ་གཉེར་དུ་གཏད། ད་ལྟའི་དུས་འདིར་ཀླུ་ཡི་ཡུལ་དུ་ཕེབས། མ་དྲོས་ཀླུ་ལ་
བོན་གྱི་འཁོར་ལོ་བསྐོར། མདོ་འབུམ་གཟུངས་གསུམ་བཀའ་ཡི་ངེས་དོན་བསྟན། ད་
64

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
ནི་བསྟན་པའི་ཆགས་གནས་བྱ་བའི་ཕྱིར། ཀླུ་མོས་ཞུས་པའི་དོན་དེ་སྐབས་ལ་ཕོག །
བདེར་གཤེགས་གཞལ་ཡས་ཕོ་བྲང་གནས་བརྩིག་དགོས། འཁོར་རྣམས་ཐམས་ཅད་
མ་ཡེངས་དབང་པོ་གཏོད། དགེ་བའི་ལས་ལ་ཐང་བཅད་མཐར་དབྱུང་དགོས། ཞེས་
བཀའ་བསྩལ་ཏོ། ། །
དེ་ལ་ཡང་ཀླུའི་རྒྱལ་པོ་གཙུག་ན་རིན་ཆེན་གྱིས་གསོལ་པ། ཐམས་ཅད་མཁྱེན་པའི་
སྟོན་པ་ལགས། འགྲོ་བའི་དཔལ་ཤར་སྒྲོན་མེའི་མཆོག །སྟོན་པ་ཀུན་གྱི་སྐྱབས་གནས་
ཡིན། བཀའ་རྒྱུད་ཀུན་གྱི་ཐུན་མོངས་ཡིན། ཉི་མ་ཀུན་གྱི་གསལ་སྒྲོན་ཡིན། ལོ་ཏོག་
ཀུན་གྱི་གསོས་སྦྱིན་ཡིན། ནོར་བུ་ཀུན་གྱི་སྤྱི་ནོར་ཡིན། དེ་ཕྱིར་སྟོན་པའི་སྒྲོན་མ་ནི།
ལྷ་མི་ཀུན་གྱི་མགོན་གྱུར་ཏེ། ད་ལྟ་ཀླུ་ལ་དཔལ་དུ་ཤར། ད་ཡང་སེམས་ཅན་འགྲོ་
དོན་ལ། བསྟན་པ་རིན་ཆེན་རབ་བརྟན་ཕྱིར། ཀླུ་མོས་ཞུ་དོན་ཕུལ་བ་ཡི། བདེར་
གཤེགས་ཕོ་བྲང་བཞེངས་གསོལ་འཚལ། བདག་ཅག་རིག་པའི་བློ་རྩལ་ཞན། ཤེས་པ་
གྲུང་ཡང་བྱོལ་སོང་རིགས། ཀླུ་རིགས་བསོད་ནམས་ཤིན་ཏུ་ཆེ། ལོངས་སྤྱོད་དཀོར་
ནོར་གང་དགོས་བསགས། བདག་ཅག་རྣམས་ཀྱིས་ཞབས་ནས་འདེགས། བསྐོས་
མཁན་ཉིད་ཀྱིས་མཛད་པར་ཞུ། འཇིག་རྟེན་ཁམས་ཀྱི་སེམས་ཅན་ལ། ཉིད་ཀྱི་གདུལ་
བྱ་མཐའ་ཡས་ཀྱང་། བསྟན་པའི་ཞབས་ནས་འདེགས་པ་ཡི། ལྷ་ཀླུ་མི་དང་གསུམ་
པོ་ལགས། ལྷ་མི་བསོད་ནམས་ཆེ་གྱུར་ནས། བདག་ཅག་རྣམས་ལས་དཔལ་འགྱུར་
ཡང་། འཇིག་རྟེན་མངའ་དབང་བདག་པོ་ནི། ཀླུ་ལས་དབང་ཆེ་གཅིག་ཀྱང་མེད།
དེ་ཕྱིར་ཆགས་འཇིག་ཡོད་མེད་ནི། གང་དང་སྟོང་དང་འཕེལ་འགྲིབ་སོགས། ལེགས་
ཉེས་ཀུན་ཀ་ཀླུ་ལས་འབྱུང༌། ཐམས་ཅད་རྩ་བ་ཀླུ་ལ་རག །དེ་ཕྱིར་འགྲོ་བ་ལྷ་མི་
ཡང༌། མངའ་དབང་ཀླུ་དང་བསྟུན་ན་ལེགས། བསྟན་པ་རིན་ཆེན་ཆགས་གནས་
ཀྱང་། ས་བདག་ཀླུ་གཉན་གཏོད་ལ་རག །དེ་ཕྱིར་བདེར་གཤེགས་གཞལ་ཡས་ཀྱང་།
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མི་དང་ལྷ་ལས་མི་དཔག་ཀྱང་། དེ་བས་ཞན་པར་མི་རུང་ངོ༌། །ཐམས་ཅད་མཁྱེན་
པས་བཀའ་སྩོལ་ཞིག །ཞེས་གསོལ་ཏོ། །
དེ་ལ་ཡང་སྟོན་པས་ཐུགས་ལ་དགོངས་ཏེ། ལྷ་དང་ཀླུ་དང་མིའི་བཟོ་བོ་དང་། བཟོ་
རྒྱལ་ཀར་མ་ལི་ཤོ་ལ་སོགས་པའི་འཁོར་རྣམས་ལ་བཀའ་སྩལ་པ། ཉོན་ཅིག་འདུས་
པའི་འཁོར་རྣམས་དང་། བཟོ་རྒྱལ་ཀར་མ་ལི་ཤོ་ཉོན། སངས་རྒྱས་བསྟན་པ་ཆགས་
པ་ལ། བདེར་གཤེགས་གཞལ་ཡས་གནས་བརྩིག་དགོས། དུས་དང་སྐབས་ལ་བབས་
པ་ཡི། ཀླུ་ལ་བོན་འཁོར་བསྐོར་བ་ལ། ཀླུ་མོས་ཞུས་དོན་བསྒྲུབ་པར་བྱ། བསྟན་པ་ཆ་
འཛིན་སློབ་མ་ལ། ལྷ་ཀླུ་མི་གསུམ་དབང་ཆེ་བས། སོ་སོར་རྩིས་ན་ཁ་ཁར་ཆེ། བསོད་
ནམས་རང་སོར་གཞལ་ན་ཆེ། འོན་ཀྱང་བློ་ལ་རབ་འབྲིང་མཐའ། དེ་བཞིན་བོན་ཀྱང་
རྒྱས་བསྡུས་ཏེ། གཞལ་ཡས་ཁང་ཡང་དེ་ལྟར་བཞེངས། སུམ་ཅུ་རྩ་གསུམ་ལྷ་གནས་
ཀྱི། ལྷ་ལ་བབས་པའི་མཆོད་རྟེན་ནི། གསས་ཁང་གཡུང་དྲུང་ལྷ་རྩེ་ལ། ཕྱི་སྐོར་ཕོ་
འདོམ་སྟོང་ལྔ་བརྒྱ། བར་སྐོར་བདུན་བརྒྱ་བཞི་བཅུ་སྟེ། ནང་སྐོར་སུམ་བརྒྱ་དྲུག་
ཅུའོ། །འཛམ་གླིང་འོལ་མོ་ལུང་རིང་གི། སོག་ཁ་བོན་གྱི་འབྱུང་གནས་ན། གསས་
མཁར་ཁོ་མ་རུ་རིང་ལ། ཕྱི་སྐོར་འདོམ་པ་སྟོང་རྩ་བརྒྱད། བར་སྐོར་བདུན་བརྒྱ་ལྔ་
བཅུ་སྟེ། ནང་སྐོར་སུམ་བརྒྱ་ཉི་ཤུའོ། །འདི་ནས་ཀླུ་ཡི་མཆོད་གནས་ཡིན། བདེར་
གཤེགས་གཞལ་ཡས་ཕོ་བྲང་ལ། ཕྱི་སྐོར་འདོམ་པའི་ཆག་ཚད་ལ། དྲུག་བརྒྱ་སུམ་ཅུ་
རྩ་གསུམ་སྟེ། བར་སྐོར་སུམ་བརྒྱ་དྲུག་ཅུའི་ཚད། ནང་སྐོར་ཉིས་བརྒྱ་ཉི་ཤུའོ། །བཟོ་
ནི་ལྷ་ཀླུ་མི་གསུམ་དང་། ཕྱུ་སྲིད་སྐོས་གསུམ་མཐུན་པ་སྟེ། གསུམ་མཐུན་སྒྱུ་འཕྲུལ་
དྲ་བ་བཟོ། དབུ་རྩེ་བཅུ་བདུན་གསས་ཀྱིས་མཁར། ཁྱད་པར་འཕགས་པའི་ཚུལ་
དུ་བཞེངས། ལྷ་སྲས་ཀར་མའི་ཐུགས་ལ་ཞོགས། ཞེས་གསུངས་ནས། གཙོ་འཁོར་
རྣམས་ཀླུ་ཡུལ་ནེ་ར་ནེ་ལྗང་གི། རིན་ཆེན་གྲང་མའི་གླིང་སྟོད་ན། རྒྱལ་ས་པདྨ་གཟི་
66

མདོ་སྡེ། ཀླུ་ལ་བོན་བསྟན་པའི་མདོ།
ལྡན་གྱི་ལྷོ་ཕྱོགས། བདུད་རྩི་ཨ་བ་ད་རའི་མཚོ་གླིང་ལ་བྱོན་ནས། བདེ་བར་གཤེགས་
པའི་གཞལ་ཡས་ཁང་བཞེངས་སུ་གསོལ་ཏེ། དེ་ཡང་ཕུན་སུམ་ཚོགས་པའི་འཁོར་
རྣམས་ཀྱིས། ལོངས་སྤྱོད་དང་ཡོ་བྱད་མང་པོ་བསགས་ཏེ། བཟོ་རྒྱལ་ཀར་མ་ལི་ཤོས་
བཀའ་སྩལ་པ། ཉོན་ཅིག་ལྷ་ཀླུ་མི་གསུམ་གྱི། རིག་པའི་འབྱུང་གནས་དམ་པ་ཡི། བློ་
གྲོས་གསལ་བའི་མི་མཆོག་རྣམས། སངས་རྒྱས་བསྟན་པ་ཆགས་གནས་དང་། མ་
དྲོས་ཀླུ་ཡི་བསོད་ནམས་ལས། སྟོན་པས་བདག་ལ་བཀའ་གནང་པའི། གསས་ཁང་
ཆེན་པོ་བཞེངས་བསམ་པས། ལྷ་དང་ཀླུ་དང་མི་དང་གསུམ། བསོད་ནམས་སུམ་ཆ་
མར་བྲི་ཞིང་། བསོད་ནམས་སུམ་ཆ་ཡར་འཕེལ་ནས། ད་ལྟ་ཀླུ་ཡི་གཞལ་ཡས་ཁང་།
ཀླུ་ཡི་བསོད་ནམས་ཚད་དང་སྦྱར། ཕྱི་བསྐོར་ལྕགས་རི་མུ་ཁྱུད་ལ། འདོམ་པ་དྲུག་
བརྒྱ་སུམ་ཅུས་འཁོར། ཕྱོགས་བཞི་སྒོ་བཞི་སྒོ་རྒྱན་བཞི། དེ་ཡི་ནང་དུ་ཨ་པར་ལྗང་།
སེམས་ཅན་འཚོགས་པའི་ས་རུ་བཞག །བར་སྐོར་སུམ་བརྒྱ་དྲུག་ཅུ་སྟེ། གྲུ་བཞི་སྒོ་
བཞི་རྟ་བབས་བརྒྱད། ལོགས་བཞི་རྫུ་འཕྲུལ་དྲ་བ་འདྲ། དྲ་མདུད་རྡོ་རྗེའི་སྒེ་ལམ་
འཁྱུག །དྲ་མིག་གཡུང་དྲུང་འཁོར་ལོ་རིས། ཡ་གད་ཆུ་འབབ་ཟ་ར་ཚགས། བར་
ཁྱམས་འདོད་ཡོན་རིན་ཆེན་གཅལ། ནང་སྐོར་རིན་ཆེན་རྩིག་པའི་ཆ། རྩིག་གསེབ་
ཀ་བས་འདེགས་པར་བྱ། ཕྱི་ལོགས་གཞའ་ཚོན་རི་མོ་འདྲ། ནང་ལོགས་དར་དམར་
ཡོལ་བ་འདྲ། ཐོག་ཕུབ་ཟ་འོག་བེར་ཁྱིམ་འདྲ། དེ་ཡི་ནང་དུ་ཀ་བ་ནི། གཞི་མ་རྒྱ་
མཚོ་པ་ཏྲ་ལ། ཀ་གདན་རུས་སྦལ་བགྲད་པ་སྟེ། ཀ་བ་དཔག་བསམ་ལྗོན་པའི་ཚུལ།
ལོ་མ་མར་གྱེས་པདྨ་སྤུངས། ལོ་མ་ཡར་གྱིས་རྨ་བྱའི་མདངས། ཀ་ཞུ་ཁྱུང་ཆེན་གཤོག་
པ་རྐྱངས། གདུང་མ་གཞའ་སྤྲིན་པ་ཏྲ་འཁྲུག །དཔྱམ་གདུང་འོད་ཟེར་གཞའ་ཚོན་
གཟིང་། དཔྱམ་བར་པདྨ་པ་ཏྲ་འཁྲིག ། ཡ་གད་ཆུ་འབབ་ཟ་ར་ཚགས། ཨིན་ཏྲ་ནི་
ལ་ནམ་མཁའི་མདོག །པད་འདབ་དམར་ལྗང་སྤེལ་མ་འཕྱོ། སྒོ་བཞིར་ཅོག་བཞི་ཟུར་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཏོག་བཞི། དེ་སྟེང་ཐོག་ཕུབ་ནམ་མཁའ་བཟོ། མཐིང་གི་གུར་ཆེན་དབུབ་པར་བྱ།
ཁྱུང་གཤོག་སྤུངས་པས་ཡ་གད་གདེངས། གསེར་གྱི་ཏོག་ཆེན་བྱ་རུ་དབལ། དར་གྱི་
ཅོད་པན་ཕྱོགས་བཅུར་འཕུར། མཛེས་བརྗིད་རྒྱན་རྫོགས་ཚུལ་དུ་བཞེངས། ལྷ་ཀླུ་མི་
ཡི་བཟོ་བོ་རྣམས། རྡོ་མཁན་རྣམས་ཀྱིས་རྡོ་ཡང་བཟོ། ཤིང་མཁན་རྣམས་ཀྱིས་ཤིང་
ཡང་ཞོག །ལྕགས་མཁན་རྣམས་ཀྱིས་ལྕགས་ཀྱང་བརྡུང་། ཞུན་མཁན་རྣམས་ཀྱིས་
ཞུན་ཡང་ཐོར། བླུགས་མཁན་རྣམས་ཀྱི་བླུགས་ཀྱང་གྱིས། བྲིས་མཁན་རྣམས་ཀྱིས་
བྲིས་ཀྱང་མཛོད། དགེ་བའི་ལས་ལ་ཐང་བཅད་ནས། གསས་ཁང་མཐའ་རུ་རྒྱས་པར་
བསྒྲུབ། ཅེས་གསུངས་ནས་སྐོས་མཛད་དེ། ལྷ་ཀླུ་མི་གསུམ་གྱི་བཟོ་བོ་རྣམས་ཀྱིས།
ཐང་བཅད་བཞེངས་ནས། དགུང་ཟླ་གཉིས་ཀྱི་འགོ་གཞུག་ལ། གསས་ཁང་མཐའ་རུ་
རྒྱས་པ་རུ་གྲུབ་བོ།
དེ་ནས་ཡང་སྟོན་པས་བཀའ་སྩལ་པ་ཇི་ལྟ་བ་བཞིན་དུ་གསས་ཁང་དེའི་ནང་
དུ། བདེར་གཤེགས་སྐུ་གཟུགས་དང་། གསུང་རབ་དང་། ཞལ་སྐྱིན་གྱི་རྟེན་རྣམས་
ཀྱང་བཞེངས་སུ་གསོལ་ནས། ཕྱི་སྣོད་དང་ནང་བཅུད་འཛོམ་པར་གྲུབ་སྟེ། ལྷ་ཀླུ་མི་
གསུམ་དང་། དེར་ཚོགས་པ་རྣམས་ཀྱང་། ཤིན་ཏུ་ཡང་དགའ་བ་དང་མོས་པ་སྐྱེས་
ནས། སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། གསས་
ཁང་དེའི་མཚན་ཀྱང་སྟོན་པས། གསས་ཁང་གསེར་འབུམ་གླིང་དུ་མཚན་གསོལ་
ལོ། །དེ་ནས་སྟོན་པ་དང་། འཁོར་དུ་གཏོགས་པའི། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། རྨ་ལོ་གཙུག་ཕུད་དང་། གཡུ་ལོ་ཟུར་ཕུད་དང་། གཏོ་
བུ་འབུམ་སྲས་དང་། ཡིད་ཀྱི་ཁྱེའུ་ཆུང་དང་། ཚངས་པ་གཙུག་ཕུད་དང་། སྤང་ལམ་
གནམ་གཤེན་དང༌། སྤོས་ཀྱི་གླང་པོ་དང་། ཀླུ་མོ་མ་མ་དེ་ལ་སོགས་པ་རྣམས་ཀྱིས།
རྣམ་དག་པདྨ་ཡུམ་གྱི་དཀྱིལ་འཁོར་ཞལ་ཕྱེས་ནས། གསས་ཁང་གི་ཞལ་བསྲོ་དང་
68

མདོ་སྡེ། ཀླུ་ལ་བོན་བསྟན་པའི་མདོ།
རབ་གནས་རྒྱ་ཆེན་པོ་རུ་མཛད་དོ། །དེར་ཚོགས་པ་རྣམས་ལ་ཡང་དགའ་སྟོན་དང་
མཆོད་པ་རྒྱ་ཆེན་པོར་ཕུལ་ལོ། །དེའི་དུས་སུ། འཇིག་རྟེན་གྱི་ཁམས་ཀྱང་། གཡོའོ་
རབ་ཏུ་གཡོའོ། །འགུལ་ལོ་རབ་ཏུ་འགུལ་ལོ། །འུར་རོ་རབ་ཏུ་འུར་རོ། །ཐུག་གོ་རབ་
ཏུ་ཐུག་གོ །ཆེམ་མོ་རབ་ཏུ་ཆེམ་མོ། །མེར་རོ་རབ་ཏུ་མེར་རོ། །ལྡེག་གོ་རབ་ཏུ་ལྡེག་
གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་
པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་ཡུལ་དེའི་ལྷ་
དང་ཀླུ་དང་མི་དང་། བྱོལ་སོང་རྣམས་ལ། སྔོན་ནས་སྒྲིབ་བྱང་ཚོགས་གཉིས་རྫོགས་
པ། ཤིན་ཏུ་གྲངས་མང་བ་ཞིག་སངས་རྒྱས་ཏེ་སོང་ངོ༌། །ཀླུའི་རྒྱལ་པོ་རྣམས་ནི་
བསྟན་པའི་ཆ་ལ་གནས་སོ། །
དེ་ལ་སླད་ནས་ལུས་པ་རྣམས་ཀྱང་། ཤིན་ཏུ་ཡང་སྤྲོ་བ་སྐྱེས་ནས། ཡང་སྟོན་པ་ལ་
བསྐོར་བ་ནི་བྱས། ལྷ་ཕྱག་ནི་འཚལ། མེ་ཏོག་ནི་གཏོར། མཆོད་པ་ནི་ཕུལ་ནས། ཀླུ་
མོ་མ་མ་དེས་གསོལ་པ། སྟོན་པའི་སྒྲོན་མ་གཤེན་རབ་མི་བོ་ལགས། ཉིད་ནི་འགྲོ་བ་
སེམས་ཅན་དོན་ཆེད་དུ། འགྲོ་དྲུག་ཆ་ལུགས་རང་མཐུན་མཛད་ནས་སུ། འཛམ་གླིང་
སོག་ཁ་འོལ་མོ་ལུང་རིང་དུ། དབང་སྒྱུར་རྒྱལ་པོའི་སྲས་སུ་སྐྱེ་བ་བཞེས། རྒྱལ་བུའི་
སྐུ་ལ་ཆགས་སྲེད་མི་མངའ་ཞིང་། དྲི་མེད་རྣམ་པར་དག་པ་ཡིན་མོད་ཀྱང་། འགྲོ་
བ་གང་ལ་གང་འདུལ་མཛད་པ་དང་། རབས་ཆད་མ་ནིང་བྱ་བའི་ངག་གཅག་ཕྱིར།
བདག་གི་གཅུང་མོ་གཏན་གྱི་གྲོགས་སུ་འབུལ། བུ་མོ་འདི་ལ་འཇིག་རྟེན་གཞན་
དག་གི། ལྷ་ཀླུ་མི་གསུམ་ལ་སོགས་རྒྱལ་པོ་ཡིས། ཐམས་ཅད་ཀུན་གྱིས་དྲི་ཞིང་རྨེད་
ན་ཡང་། རིགས་ཀྱི་མི་མོ་ཀུན་གྱི་ཐུན་མོང་མིན། རྒྱལ་པོའི་ཆབ་སྲིད་འཛིན་ན་མ་
གཏོགས་པས། གང་གིས་སྨོས་ཀྱང་དོན་ལ་ཉེ་མི་འགྱུར། དེ་ཕྱིར་ཉིད་ཀྱི་ཁབ་ལས་མ་
གཏོགས་པ། གཞན་དག་སུ་ཡི་དབང་བར་ག་ལ་འགྱུར། དཔེར་ན་ཡིད་བཞིན་ནོར་
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བུ་དག་དང་མཚུངས། རྫས་ཀྱི་ནོར་བུ་ཡིན་ན་གར་ཡང་ཁུགས། ཡིད་བཞིན་ནོར་བུ་
བཙལ་གྱིས་ག་ལ་སྙེད། དེ་དང་འདྲ་སྟེ་ཀླུ་མོ་འོད་ལྡན་མ། དད་པ་མི་ལྡོག་ཁབ་ཏུ་
བཞེས་པར་ཞུ། ཞེས་གསོལ་ཏོ། ། །
དེ་ལ་སྟོན་པས་བཀའ་སྩལ་པ། ཉོན་ཅིག་ཀླུ་མོ་མ་མ་ནཱ་ག་ལི། ཀླུ་མོའི་ཞུ་དོན་
བཟློག་པ་མ་ཡིན་ཏེ། སྤྱིར་ཡང་བུད་མེད་འཁོར་བའི་ཞིང་ས་ཡིན། མི་མོ་ཡིད་འོང་
ཐར་པའི་གེགས་ཤིང་སྟེ། ཅི་ཙམ་ཉེ་བཞིན་དེ་ཙམ་གྲིབ་ཀྱིས་བསྒྲིབས། མཐར་ནི་
ངན་སོང་དམྱལ་བའི་གནས་སུ་ལྟུང༌། བདེ་བ་ཐམས་ཅད་མི་བདེ་གནས་སུ་བསྒྱུར།
འཁོར་བའི་ཞིང་ས་བུད་མེད་དག་ལས་འབྱུང་། མི་བདེ་སྡུག་བསྔལ་ཁྱིམ་ཐབས་
བརྟེན་ལས་འབྱུང་༌། བདེ་ཆེན་ཐར་པ་འཁོར་བ་སྤངས་ན་ཐོབ། དེ་ཕྱིར་བུད་མེད་
དག་ལ་ཡོན་ཏན་ཆུང་། འཇིག་རྟེན་ཁྱིམ་ལ་སྐད་ཅིག་བདེ་བ་མེད། འཁོར་བའི་ལས་
ནི་ཆུ་ཡི་གཉེར་མ་འདྲ། གཅིག་ནས་གཅིག་རྒྱུད་ཟོ་ཆུའི་རྒྱུད་མ་འདྲ། གཅིག་ནས་
གཅིག་འཁོར་ཤིང་རྟའི་འཁོར་ལོ་འདྲ། དེ་ཕྱིར་འཇིག་རྟེན་འཁོར་བ་སྤངས་ན་ལེགས།
བུད་མེད་ཅི་ལྟར་རིགས་རྒྱུད་མཐོ་གྱུར་ཡང་། སྐྱེས་པ་དག་དང་བསོད་ནམས་དགུ་
འགྱུར་མཆིས། དམན་ལས་དཔག་པ་འཇིག་རྟེན་ཁམས་ནའང་དཀོན། བདག་ནི་
འཁོར་བའི་ཉེས་སྐྱོན་དྲི་མ་བྲལ། འཁོར་བའི་ལས་ལ་ཆགས་དང་སྲེད་པ་མེད། འོན་
ཀྱང་འགྲོ་བ་རང་མཐུན་ཆ་ལུགས་སུ། རེས་ཤིག་ཁབ་བཞེས་མཛད་པའི་དུས་ཡིན་
པས། རབས་ཆད་མ་ནིང་བྱ་བའི་ངག་གཅག་ཕྱིར། ཀླུ་མོས་ཞུ་དོན་བདག་ལ་ཕུལ་བ་
ནི། དད་པ་མི་བཟློག་ཁབ་ཏུ་བཞེས་པར་བྱ། ཞེས་གསུངས་ཏེ། ཁབ་ཏུ་བཞེས་པའི་
ཞལ་མར་བཏགས་སོ། ། ཀླུ་རྣམས་ཀྱང་ཤིན་ཏུ་དགའ་བ་དང་དད་པ་དང་མོས་པ་
སྐྱེས་སོ། །ཀླུའི་རྒྱལ་པོ་དགའ་བོ་དང་། འཇོག་པོ་དང་། གཙུག་ན་རིན་ཆེན་རྣམས་
ཀྱིས་ཀྱང་སྟོན་པ་འཁོར་དང་བཅས་པ་རྣམས་ལ། ཀླུ་མོ་འོད་ལྡན་མ་དང་། ཀླུའི་
70

མདོ་སྡེ། ཀླུ་ལ་བོན་བསྟན་པའི་མདོ། ༼ཉ༽
དཀོར་ནོར་དང་། ལོངས་སྤྱོད་དཔག་ཏུ་མེད་པར་ཕུལ་ལོ། །ལྷ་དང་། ལྷ་མ་ཡིན་
དང༌། མི་འམ་ཅི་དང༌། ལྟོ་འཕྱེ་དང༌། ནམ་མཁའ་ལྡིང་དང་། དྲི་ཟ་ལ་སོགས་
འཇིག་རྟེན་གྱི་ཁམས་ནས། སྟོན་པའི་བོན་ཉན་འོང་བ་རྣམས་ཀྱང་། སོ་སོར་ཡུལ་དུ་
གཤེགས་སོ། །སྟོན་པ་གཤེན་རབ་སྐུ་འཁོར་དང་བཅས་པ་རྣམས་ཀྱང༌། ཀླུའི་འགྲོ་
དོན་མཐར་ཕྱིན་ནས། སླར་འོལ་མོ་ལུང་རིང་དུ་གཤེགས་སོ། །འདུས་པ་རིན་པོ་ཆེའི་
རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་ཀླུ་ལ་བོན་
བསྟན་པའི་ལེའུ་སྟེ་སུམ་ཅུ་རྩ་དྲུག་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
71

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པ་ལ་
བདུད་ཀྱིས་ཆོ་འཕྲུལ་སྟོན་པའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ཡེ་ཁྲི་སངས་ཡོངས་འབར་གསལ། གང་
ཟག་མིའི་སྐད་དུ་ན། སྟོན་པ་ལ་བདུད་ཀྱིས་ཆོ་འཕྲུལ་བསྟན་པའི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་དུ་མི་མཇེད་འཇིག་རྟེན་གྱི་ལྷོ་འཛམ་བུ་གླིང་གི་དམིག །
སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི་དབུས། རྒྱལ་
ས་ཕོ་བྲང་གླིང་བརྒྱད་ཀྱི་ལྷོ་ཕྱོགས། གྲོང་ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ།
རྒྱལ་མཁར་བར་པོ་སོ་བརྒྱད་ཀྱི་ནང་ན་སྐུ་སྐྱེ་བ་བཞེས་ནས། མཛད་པ་བཅུ་གཉིས་
ཀྱི་དོན་མཐར་ཕྱིན་པར་མཛད་དེ། དེ་ཡང་སྐྱེ་བ་བཞེས་པ་དང་། བསྟན་པ་སྤེལ་བ་
དང་། འགྲོ་བ་དྲང་བ་དང་། ཁབ་ཀྱི་དཔལ་འབར་བཞེས་པ་དང༌། སྲས་སྤྲུལ་འགྲོ་
དོན་མཛད་པ་རྣམས་རིམ་པ་རྫོགས་པར་མཛད་དེ། དེའི་དུས་སུ་སྟེང་གི་ལྷ་དང༌།
72

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
འོག་གི་ཀླུ་དང་། བར་གྱི་མི་རྣམས་ལ་ཤིན་ཏུ་གྲངས་མང་བ་མི་མཇེད་ཀྱི་འཇིག་རྟེན་
སྟོང་གསུམ་གྱི་སྟོང་། འཇིག་རྟེན་གྱི་ཁམས་སྟོང་པ་ཙམ་ཞིག་སངས་རྒྱས་ཏེ་སོང་
ངོ༌། །གཞན་ཡང་དམྱལ་བའི་འཇིག་རྟེན་དང་། ཡི་དྭགས་ཀྱི་འཇིག་རྟེན་དང་། བྱོལ་
སོང་གི་འཇིག་རྟེན་རྣམ་པ་གསུམ་སྟེ་ངན་སོང་གསུམ་གྱི་འཇིག་རྟེན་ཁམས་སྟོང་པ་
ཙམ་ཞིག་སངས་རྒྱས་ཏེ་སོང་ངོ༌། །སླད་ན་ལུས་པ་སྟེང་གི་ལྷ་དང་། འོག་གི་ཀླུ་དང་།
བར་གྱི་མི་རྣམས་སུ་ཡང༌། ལས་ལོག་པ་ལ་ཕྱོགས་པ་དང་། གོལ་བ་ཆ་ཙམ་ལས་མ་
གཏོགས་པ། ཐམས་ཅད་ཀུན་གྱིས་ལས་དཀར་པོ་དགེ་བ་ལ་སྤྱོད་ཅིང་། བདེ་བར་
གཤེགས་པའི་སྐུ་གདུང་རྩིག་པ་དང་། སྐུ་གཟུགས་བཞེངས་པ་དང༌། བཀའ་རྒྱུད་
ཀློག་པ་ལ་སོགས་ཏེ། སྡེ་བཞི་ཡ་བརྒྱད་དུ་དབྱེ་བ་དང་། སྡིག་པའི་ལས་སྤངས་ནས།
ལས་དཀར་པོ་དགེ་བ་ཅི་ཚུགས་སུ་སྤྱོད་པ་དང་། དེ་ཡང་བདེ་བར་གཤེགས་པའི་
བཀའ་རྒྱུད་ལ། ཉན་པ་དང་། འཆད་པ་དང་། རྩོད་པ་དང་། རྩོམ་པ་དང་། ཀློག་
པ་དང་། སྒོམ་པ་དང་། སྒྲུབ་པ་དང༌། གྱེར་བ་དང༌། བསྔགས་པ་ལ་སོགས་ཏེ།
དལ་བ་དང་བྲེལ་བ་མེད་པར་ཆུ་རྒྱུན་སྐབས་མེད་དུ་སྤྱོད་དོ། །དེའི་ཡོན་ཏན་གྱིས་ལྷ་
ཀླུ་མི་གསུམ་སྟེ་མཐོ་རིས་གསུམ་གྱི་སེམས་ཅན་ལ། གྲུབ་པ་བསྙེན་པ་དང་། གྲོལ་བ་
ཐོབ་པ་དང་། རྫུ་འཕྲུལ་ལྡན་པ་དང་། སྤྲུལ་སྒྱུར་ནུས་པའི་གཡུང་དྲུང་སེམས་དཔའ་
མང་པོ་བྱུང་ངོ༌། །དག་པའི་དགེ་བསྙེན་མང་པོ་བྱུང་ངོ༌། །ཚུལ་ལྡན་གྱི་དགེ་འདུན་
མང་པོ་བྱུང་ངོ༌། །བསྙེན་གནས་ཡན་ལག་མང་པོ་བྱུང་ངོ༌། །དེ་ལྟར་དུ་འགྲོ་བ་རིགས་
དྲུག་སེམས་ཅན་ཐམས་ཅད། གཡུང་དྲུང་གི་བོན་ལ་རབ་ཏུ་གཞོལ་ཞིང་དགེ་བ་ལ་
སྤྱོད་དོ། །དམྱལ་བ་རྣམས་ཀྱང་ཚ་གྲང་གི་སྡུག་བསྔལ་དང་བྲལ་ནས། གཅོད་སྦྱོང་གི་
ལས་སྤངས་ནས་དགེ་བའི་ལས་ལ་ཕྱོགས་སོ། ། ཡི་དྭགས་རྣམས་ཀྱང་བཀྲེས་སྐོམས་ཀྱི་
སྡུག་བསྔལ་དང་བྲལ་ནས། འཕྲོག་རློམ་ཀྱི་ལས་སྤངས་ནས་དགེ་བའི་ལས་ལ་ཕྱོགས་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སོ། །བྱོལ་སོང་རྣམས་ཀྱང་གླེན་ལྐུགས་ཀྱི་སྡུག་བསྔལ་དང་བྲལ་ནས། དམ་ཆོལ་གྱི་
ལས་སྤངས་ནས་དགེ་བ་ལ་ཕྱོགས་སོ། ། མི་རྣམས་ཀྱང་བྲེལ་ཕོངས་ཀྱི་སྡུག་བསྔལ་
དང་བྲལ་ནས། ཕྲག་དོག་གི་ལས་སྤངས་ནས་དགེ་བ་ལ་སྤྱོད་དོ། །ལྷ་མ་ཡིན་རྣམས་
འཐབ་རྩོད་ཀྱིས་སྡུག་བསྔལ་དང་བྲལ་ནས། ང་རྒྱལ་གྱི་ལས་སྤངས་ནས་དགེ་བ་ལ་
སྤྱོད་དོ། །ལྷ་རྣམས་ཀྱང་ཕམ་ལྟུང་གི་སྡུག་བསྔལ་དང་བྲལ་ནས། གཡེང་བའི་ལས་
སྤངས་ནས་དགེ་བ་ལ་སྤྱོད་དོ། །དེ་ལྟར་དུ། སྟོང་གསུམ་མི་མཇེད་ཀྱི་འཇིག་རྟེན་
ན། སངས་རྒྱས་ཀྱི་བསྟན་པ་རབ་ཏུ་དར་ཞིང་བརྟན་པར་བཞུགས་ཏེ། ཡོད་ཁམས་
དཀར་པོའི་སྲིད་པ་ཆགས་ནས་དགེ་བའི་ལས་འཕེལ་ལོ། ། །
༧ དེའི་ཚེ་དེའི་དུས་ན། ལྷོ་འཛམ་བུ་གླིང་གི་སོག་ཁའི་ཕར་མཐའ། རི་མུ་ཁྱུད་
འཛིན་ལ་ཉེ་བའི་ས། གནས་མཆོག་དམ་པ་འོལ་མོ་ལུང་རིང་གི། བྱང་ཤར་ཟད་
མཚམས་མེ་ཏོག་གི་གླིང་ནས་དཔག་ཚད་བརྒྱ་དང་རྩ་བརྒྱད་མཚམས་ན། བདུད་
ཡུལ་མུན་པའི་གླིང་ཆེན་བྱ་བ་ཡོད་དེ། དེ་ཡང་རི་བོ་དུག་སོལ་ནག་པོ་འདྲ་བ། མུན་
པའི་སྨག་ནག་འཁྲིགས་པའི་ནང་། རྒྱ་མཚོ་དུག་ནག་མེར་བའི་གླིང་། རི་བོ་མུན་པ་
བཀྲག་ལྡན་གྱི་རྩ་བ། ཆུ་བོ་ཏིང་ཤིན་ནག་པོའི་འགྲམ། དཔག་བསམ་ཨ་ཝ་གྷ་ཚའི་
ཚལ། རྩ་ཨ་ཝ་དུ་ཏིའི་ལྗོངས་ལ། བདུད་ཀྱི་ཕོ་བྲང་ཆེན་པོ་ཁྲི་བརྒྱད་གླིང་ཆེན་ཞེས་
བྱ་བ། ལྕགས་རི་དཔག་ཚད་བཅུ་གཉིས་ཀྱི་ནང་དུ། དབུས་སུ་སྐུ་མཁར་སྒོ་བརྒྱ་རྩེ་
བརྒྱད་ཞེས་བྱ་བ། གནམ་ལྕགས་ཁྲོ་ཆུ་ཞུན་མའི་སྐུ་མཁར་ལ། པུ་ཟངས་དམར་པོའི་
ཁ་པད་དང་། གསེར་གྱི་ཏོག་ཆེན་རྩེ་བརྒྱད་ཡོད་པ། ལོགས་བཞི་ལ་བྱུ་རུ་དམར་པོའི་
སྒོ་འགྲམ་ལ། ལེ་ཕྲོམ་བསེ་ཡི་སྒོ་བརྒྱ་བཙུགས་པ། དེའི་ཕྱི་རོལ་ཏུ། བདུད་སྲིན་ལོག་
པའི་གྲོང་ཁྱེར། འབུམ་ཕྲག་བཞི་བཅུ་རྩ་གཉིས་འཁྲིགས་པ། ལྕགས་རིའི་སྒོ་བཞི་ལ་
ལས་དཔོན་གྱི་ཕོ་བྲང་བཅས་པ། དེ་ལྟ་བུའི་ལོག་པའི་རྒྱལ་པོ་ཆེན་པོ་ཡོད་དེ། མུན་
7474

མདོ་སྡེ། ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
པ་གཡུང་དྲུང་ཟེར་ལྡན་གྱི་གླིང་ཞེས་བྱའོ། །དེའི་ཕྱི་རོལ་ཏུ་གླིང་ཆེན་པོ་བཞི་ཡོད་
དེ། ཤར་ན་མུན་པ་རྡོ་རྗེ་བརྟན་པའི་གླིང་ཞེས་བྱ་བ། གྲོང་ཁྱེར་སྒྱུ་མ་འབུམ་གླིང་གི་
དབུས་སུ། སྐུ་མཁར་རྡོ་རྗེ་སྲ་མཁྲེགས་ནང་ན། བདུད་རྒྱལ་ང་མིན་འཆོས་པོ་བྱ་བས་
མངའ་མཛད་ནས། བོན་ལ་ལོག་པ་འཆོས་པས་ལས་སྤྱོད་ཅིང་། སྐྱེ་འགྲོ་ལ་དབང་
བསྒྱུར་རོ། །བྱང་ན་མུན་པ་དབང་བསྒྱུར་འཁོར་ལོའི་གླིང་ཞེས་བྱ་བ། གྲོང་ཁྱེར་ཤ་ཟ་
འབུམ་གླིང་གི་དབུས། སྐུ་མཁར་འཁོར་ལོ་སྨོན་རྗེའི་ནང་ན། བདུད་རྒྱལ་འཁོར་བ་
གཏིང་ནག་བྱ་བས་མངའ་མཛད་ནས། ལོག་པའི་སྟོབས་ཤོམས་ནས། དམག་དང་
གོ་མཚོན་གྱི་ལས་བྱེད་ཅིང་། སྐྱེ་འགྲོ་ལ་དབང་བསྒྱུར་རོ། །ནུབ་ན་མུན་པ་གཟེ་ལྡན་
པདྨའི་གླིང་ཞེས་བྱ་བ། གྲོང་ཁྱེར་དབང་པོ་རབ་བརྟན་གྱི་དབུས། སྐུ་མཁར་ལྕགས་
འོད་འཚེར་བའི་ནང་ན། བདུད་རྒྱལ་འགྲན་ཏེ་ཡ་བོ་བྱ་བས་མངའ་མཛད་ནས། ལྷ་
ལ་རུ་ང་བ་དང་། གསས་ལ་ཕྲག་དོག་པ་དང་། གཤེན་ལ་འགྲན་ཚོལ་བ་དང་། བོན་
ལ་དོ་བསྡོས་པའི་སྟོབས་བྱེད་ཅིང༌། སྐྱེ་འགྲོ་ལ་དབང་བསྒྱུར་རོ། །ལྷོ་ཕྱོགས་མུན་
པ་སྨག་ནག་འཁོར་བའི་གླིང་ཞེས་བྱ་བ། གྲོང་ཁྱེར་ཟིལ་འགྱུར་པ་ཏྲའི་དབུས། སྐུ་
མཁར་མུན་པ་གླིང་རྫོང་གི་ནང་ན། བདུད་རྒྱལ་རམ་པ་དུག་འགྱེད་ཞེས་བྱ་བས་
མངའ་མཛད་ནས། ལོག་བསླུ་གཡོ་སྒྱུའི་ཐབས་དང༌། ནད་དང་དུག་མཚོན་དང་
རྐུན་དང་ངན་ཐབས་དང་། གཡོ་སྒྱུ་རྣམས་ཤོམ་ནས། སྐྱེ་འགྲོ་ལ་དབང་བསྒྱུར་
རོ། །དེའི་མཚམས་བཞི་རུ། བྱང་ཤར་ན་ལྟ་ཉན་མིག་རྣོན་རྣ་གསང་གི་གླིང་ཞེས་བྱ་
བ། རི་རོང་དགུ་བརྒྱའི་ཕ་རོལ་ཏུ། ལྟ་ཉན་ཚོལ་བར་ཡོད་དོ། ། ལྷོ་ཤར་ན་ཤོར་བ་རྐྱ་
བདུན་འཇབ་བུའི་གླིང་ཞེས་བྱ་བ། རྣམ་པར་རྒྱལ་བའི་ཁང་བཟང་གི་ནང་ནས་ཀྱང་།
ནོར་ཐོབ་པར་ཡོད་དོ། །ལྷོ་ནུབ་ན་ཨ་ཀ་རུ་རྩེ་ཤན་པའི་གླིང་ཞེས་བྱ་བ། དུས་རེ་
ལ་སེམས་ཅན་འབུམ་ཕྲག་གི་སྲོག་དབུགས་ལེན་པ་ཡོད་དོ། །བྱང་ནུབ་ན་པད་ལོ་
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྡོང་པོ་གླ་བོན་གྱི་གླིང་ཞེས་བྱ་བ། བདུད་བོན་ཆུ་ལྕགས་རྒྱལ་བ་བཞུགས་པའི་གླིང་
དག་པ་ཡོད་དོ། །དེའི་ཕྱི་རོལ་ཏུ་བདུད་དང་། སྲིན་པོ་དང༌། མུ་སྟེགས་དང་། རོ་
ལངས་དང་། ཤ་ཟ་དང་། ལྟོ་འཕྱེ་དང་། ནད་བདག་དང་། ཡམས་བདག་དང༌།
སྲོག་གཅོད་དང༌། དབུགས་ལེན་བསམ་གྱིས་མི་ཁྱབ་པས། གྲོང་དང་གྲོང་ཁྱེར་གྲོང་
རྡལ་མང་དུ་ཡོད་དོ། །དེ་ཡང་དེའི་དཀོར་ནོར་ལ། བདུད་བྱ་སྐྱུང་ཀ་དང་། བདུད་
གཡག་ཁམ་པ་དང༌། བདུད་ལུག་ནག་པོ་དང་། འཁྲུགས་གླང་དམར་པོ་དང་། མ་
ཧེ་རྟོལ་མོ་དང༌། བདུད་རྟ་ནག་པོ་དང༌། སྟག་གཟིག་དང་། འཕར་སྤྱང་དང༌།
བྱི་ལ་དང་། དེ་ལ་སོགས་པའི་དཀོར་ནོར་མང་པོ་ཡོད་དོ། །གཞན་ཡང་དགེ་བ་ལ་མི་
མོས་པར་སྡིག་པ་ཅི་ཚུགས་སུ་སྤྱོད་དོ། །ཟས་སུ་ཤ་ཁྲག་བཟའ་བ་དང་། སྐོམ་དུ་ཡུ་
ཏི་བཏུང་བ་དང་། གོས་སུ་པགས་ཤུན་གོན་པ་དང་། རེ་བའི་གོ་ཅོག་དང་། མཐིང་
དམར་གྱི་འགྱིང་བེར་དང༌། སྟག་ཆས་མང་པོ་གོན་ནོ། །གཞན་ཀྱང་ཁོ་ལ་མངའ་
དབང་ནི། ཁོ་རང་གི་རྒྱལ་ཁམས་མ་གཏོགས་པར། ཕ་རོལ་གྱི་གནས་ན་ཡང་བདུད་
དང་། གཤིན་རྗེ་དང་། ཀིང་དང་། རྒྱལ་པོ་དང་། བཙན་དང་། མ་མོ་དང་། གནོད་
སྦྱིན་དང༌། སྲིན་པོ་དང་། རོ་ལངས་དང་། བར་སྣང་གི་གཡེན་ཁམས་དང་། ས་
གཞིའི་ཀླུ་གཉན་དང་། ས་བདག་ལ་སོགས་པ། མི་དང་མི་མིན་དང་། འབྱུང་པོའི་
ཚོགས་རྣམས་ཀྱིས་ཀྱང༌། གུས་པ་དང་། འདུན་པ་དང་། དཔུང་དང་གྲོགས་བྱེད་
དགོས་སོ། །དེ་ནས་དེའི་ཚེ། ཡུལ་དེའི་ནུབ་ཕྱོགས་མུན་པ་གཡུང་དྲུང་ཟེར་ལྡན་གྱི་
རྒྱལ་ཁམས་ན། སྐུ་མཁར་སྒོ་བརྒྱ་རྩེ་བརྒྱད་ཀྱི་དབུས། སྔོན་མེད་ཁམས་ནག་པོ་མུན་
པ་ཟེར་ལྡན་དང་། སྟོང་ངམ་ནག་པོ་གཉིས་ཀྱི་རྒྱུད་ལས། མེས་ཆེན་པོ་དགའ་རབ་
དབང་ཕྱུག་ཅེས་བྱ་བའི་སྲས་པོ། བདུད་རྗེ་རྒྱལ་ལག་ཐོད་རྗེ་ཞེས་བྱ་བ་དང་། མགྲིན་
ཐུན་དང་མ་མོ་ཞེས་བྱ་བ་གཉིས། ནམ་གྱི་གོང་དུ་འཚོས་པ་ལ། ཕྱི་དེ་ལོའི་དུས་སུ་
76

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
སྲས་ཞིག་འཁྲུངས་པ། བུ་དེ་ནི་ཡབ་མེས་གང་དང་མི་འདྲ་བ། ཤ་བྱད་དམར་ནག་
ཏུ་འདུག་པ། མིག་རྩ་དམར་ལ་ཟླུམ་པ། སྙན་མཆོག་ཀྲོག་ལ་གདེངས་པ། ཤངས་སྒོ་
མཐོ་ལ་གཉེར་བ། ཞལ་ཁ་གྲུབ་བཞི་དོད་པ། མཆེ་བ་བག་ཙམ་གཙིགས་པ། སྐུ་ལུས་
གཏུམ་ལ་བརྗིད་པ། ཤིན་ཏུ་དྲག་ཤུལ་ཆེ་བ། རབ་ཏུ་ཁྲོ་གཏུམ་རྒོད་པ། སྤྲོ་ཐུང་
ལ་ཚིག་པ་ཟ་བ། སྤྲུལ་པ་ཡོངས་ལ་ཁྱབ་པ། རྫུ་འཕྲུལ་ཡན་ལག་བརྐྱངས་པ་ཞིག་
བྱུང་བས། ལོག་པའི་ལྟས་མཁན་རྣམས་ཀྱིས་ཀྱང་། རྒྱལ་བུ་འདི་ནི་གཞན་དང་མི་
འདྲ་བར། ཡོད་མེད་གཉིས་ཀྱི་གཤགས་འདེབས་ནུས་པ། དགེ་སྡིག་གི་ཁ་རུ་ཟིན་པ།
དཀར་ནག་གི་བསྟན་པ་བརྩོད་པ། སྐྱེ་འགྲོ་ལ་མངའ་དབང་བསྒྱུར་བ། འབྱུང་འཇུག་
གི་བློ་སྣ་མང་བ། བདུད་རྗེ་ཁྱབ་པ་ལག་རིང་དུ་ཐོགས་ཤིག །ཅེས་ཟེར་ནས། ཀུན་
གྱིས་ཁ་མར་བཟང་པོ་རུ་བཏགས་སོ། །དེ་ནས་རྒྱལ་བུ་དེས། ལོག་པའི་སྟོབས་དང་རྫུ་
འཕྲུལ་མང་པོ་འགྱེད་དོ། །ལོག་པའི་འཁོར་ནི། ནང་བློན་དང༌། ཕྱི་བློན་དང་། བར་
བློན་དང་། དེད་དཔོན་དང་། ཤན་པ་དང་། འཁོར་ཚོགས་འབུམ་ཚོ་གསུམ་དང་
བཅས་ནས། ལོག་པའི་སྟོབས་བྱས་ནས་འདུག་གོ ། །
༧ དེའི་ཚེ་དེའི་དུས་ན། དུས་རེས་ཤིག་ན། བདུད་ཀྱི་རྒྱལ་བུ་དེ་ནི། ཤིན་ཏུ་མི་
དགའ་བའི་སེམས་སྐྱེ་བ་ནས། བདུད་ཀྱི་རྒྱལ་ཁམས་མངའ་རིས་ཀུན་བསྡུས་ནས།
སྨྲས་པའི་མདོ། སྔོན་མེད་ཁམས་མུན་པ་ཟེར་ལྡན་གྱི། གདུང་ལས་གྲོལ་ནས་བརྒྱུད་
འཛིན་ཅིང་། མེད་ཀྱིས་གཤགས་འདེབས་རྒྱལ་ཁ་འཛིན། མེས་ཆེན་དགའ་རབ་དབང་
ཕྱུག་གི། བསྟན་པའི་རྗེས་འཛིན་བདུད་ཀྱི་དཔོན། བདུད་རྗེ་རྒྱལ་ལག་ཐོད་རྗེ་དང་།
ཡོད་ཁམས་བསྟན་པ་ལོག་པར་འཆོས། བདུད་རྒྱལ་ང་མིན་ཆོས་པོ་དང༌། མེད་
ཁམས་འཇིག་རྟེན་འཁོར་ལོ་བསྒྱུར། བདུད་རྒྱལ་འཁོར་བ་གཏིང་ནག་དང་། དཀར་
ནག་ལས་ཀྱི་བསྟན་པ་བརྩོད། བདུད་རྒྱལ་འགྲན་ཏེ་ཡ་བོ་དང་། ལོག་ལྟ་བསླུ་བྲིད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ངན་ཐབས་མཁས། བདུད་རྒྱལ་རམ་པ་དུག་འགྱེད་དང་། ལྟ་བའི་མིག་རྣོ་རྣ་གསང་
དང་། བདུད་ཕྲུག་ཤོར་བ་རྐྱ་བདུན་དང་། ཨ་ཀ་རུ་རྩེ་ཤན་པའི་སྡེ། ནག་པོ་བདུད་
ཀྱི་སྡེ་རིགས་རྣམས། འོ་སྐོལ་འཇིག་རྟེན་ཁམས་འདི་ན། ནག་པོ་བདུད་ལས་དབང་
ཆེ་མེད། ནག་པོ་བདུད་ཀྱི་ནང་རིགས་ན། ཁྱབ་པ་ང་ལས་དབང་ཆེ་མེད། བདུད་རྗེ་
ཁྱབ་པ་ལག་རིང་ངས། སྟོང་ཁམས་དབང་དུ་ཡོ་བསྡུས་ན། བར་དུ་དུས་ལ་རྒྱུག་ལོག་
བྱུང་། ང་ཡི་གོང་ལ་དབང་ཆེ་བ། རྫུན་ཆེན་གཤེན་རབ་མི་བོ་བྱུང་། གཤེན་རབ་
མི་བོ་བྱ་བ་འདིས། སེམས་ཅན་མི་ཐར་སྐྱེ་བ་ཡང་། མི་སྐྱེ་བ་རུ་སྟོངས་སུ་བཅུག །
སེམས་ཅན་མི་ཐར་རྒས་པ་ཡང་། མི་རྒས་བ་རུ་སྟོངས་སུ་བཅུག །སེམས་ཅན་མི་
ཐར་ན་བ་ཡང་། མི་ན་བ་རུ་སྟོངས་སུ་བཅུག །སེམས་ཅན་མི་ཐར་འཆི་བ་ཡང་། མི་
འཆི་བ་རུ་སྟོངས་སུ་བཅུག །ང་ཡི་ཡོད་ཁམས་མུན་པ་འདི། ད་ལྟ་མེད་ཁམས་གསལ་
བར་བཏང་། ང་ཡི་ཡོད་ཁམས་འཇིག་པ་འདི། ད་ལྟ་མེད་ཁམས་བརྟན་པར་བཏང་།
ང་ཡི་ཡོད་ཁམས་སྟོང་པ་འདི། ད་ལྟ་མེད་ཁམས་གང་བར་བཏང་། ང་ཡི་ཡོད་ཁམས་
འགྲིབ་པ་འདི། ད་ལྟ་མེད་ཁམས་འཕེལ་བར་བཏང་། ང་ཡི་ཡོད་ཁམས་སྡིག་པ་འདི།
ད་ལྟ་མེད་ཁམས་དགེ་བར་བཏང་། ང་ཡི་ཡོད་ཁམས་སྡུག་པ་འདི། ད་ལྟ་མེད་ཁམས་
སྐྱིད་པར་བཏང་། ང་ཡི་ཡོད་ཁམས་བསྔལ་བ་འདི། ད་ལྟ་མེད་ཁམས་བདེ་བར་
བཏང་། ཕྱི་ཡི་ཡུལ་རྣམས་དེ་འདྲ་ན། ནང་གི་སེམས་ཀྱང་དེ་ཡི་མཚུངས། འཇིག་རྟེན་
ཁམས་ཀྱི་སེམས་ཅན་ལ། སེམས་ཅན་མི་སྲུན་རྒོལ་བ་ཡང་། མི་རྒོལ་བ་རུ་བྱམས་པར་
སོང་། སེམས་ཅན་མི་ཚིམ་འདོད་པ་ཡང་། མི་འདོད་པ་རུ་ཚིམས་པར་སོང་། སེམས་
ཅན་མ་རིག་རྨོངས་པ་ཡང་། མ་རྨོངས་པ་རུ་གསལ་བར་སོང་། སེམས་ཅན་མི་ཁོམ་
རྩོད་པ་ཡང་། མི་རྩོད་པ་རུ་དལ་བར་སོང་། དེ་ལྟར་བདུད་ཀྱི་སྡེ་རིགས་རྣམས།
བདུད་ཀྱི་མེད་ཁམས་སྟོང་ལ་ཁད། གཤེན་གྱི་ཡོད་ཁམས་གང་ལ་ཁད། ལྟ་བའི་མིག་
78

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
རྣོན་རྣམས་ཀྱི་ལྟོས། ཉན་པའི་རྣ་གསང་རྣམས་ཀྱིས་ཉོན། ཞེས་སྨྲས་པས། བདུད་ཀྱི་
སྡེ་རིགས་རྣམས་ཀྱང་། ཤིན་ཏུ་མི་དགའ་བའི་སེམས་སྐྱེས་ནས། ལྟ་བ་མིག་རྣོན་གྱིས་
བལྟས་ནས་སྨྲས་པ། ཉོན་ཅིག་བདུད་ཀྱི་རྒྱལ་པོ་དང་། བདུད་ཀྱི་སྡེ་རིགས་འཁོར་
བཅས་རྣམས། བདུད་རྗེས་གསུངས་པ་ལོས་སོ་མང་། འོ་སྐོལ་རྣམས་ཀྱིས་ག་ན་ཚོར།།
བདག་ཅག་ལྟ་བའི་མིག་རྣོན་གྱིས། ཕྱོགས་བཅུ་ཀུན་ཏུ་བལྟས་པ་ལ། བདུད་ཀྱི་ཡོད་
ཁམས་སྟོངས་པར་མཐོང་། གཤེན་གྱི་མེད་ཁམས་གང་བར་མཐོང་། བདུད་ཀྱི་ཡོད་
ཁམས་འཇིག་པར་མཐོང་། གཤེན་གྱི་མེད་ཁམས་ཆགས་པར་མཐོང་། བདུད་ཀྱི་ཡོད་
ཁམས་བརླག་པར་མཐོང་། གཤེན་གྱི་མེད་ཁམས་དལ་བར་མཐོང་། དམྱལ་བའི་ཡུལ་
དུ་བལྟས་པས་ཀྱང༌། ཚ་གྲང་གཅོད་གཏུབ་བྱེད་པ་ཉུང༌། བྱམས་པའི་སེམས་དང་
ལྡན་པ་མང༌། ཡི་དྭགས་ཡུལ་དུ་བལྟས་པས་ཀྱང་། བཀྲེས་སྐོམ་སྡུག་བསྔལ་སྦྱང་བ་
ཉུང་། སྦྱིན་པའི་སེམས་དང་ལྡན་པ་མང་། བྱོལ་སོང་ཡུལ་དུ་བལྟས་པས་ཀྱང་། གླེན་
ལྐུགས་སྡུག་བསྔལ་སྦྱང་བ་ཉུང་། ཡེ་ཤེས་སེམས་དང་ལྡན་པ་མང་། མི་ཡི་ཡུལ་དུ་
བལྟས་པས་ཀྱང་། བྲེལ་ཕོངས་སྡུག་བསྔལ་སྦྱང་བ་ཉུང༌། ཡངས་པའི་སེམས་དང་
ལྡན་པ་མང་། ལྷ་མིན་ཡུལ་དུ་བལྟས་པས་ཀྱང་། འཐབ་རྩོད་སྡུག་བསྔལ་སྦྱང་བ་
ཉུང༌། ཞི་བའི་སེམས་དང་ལྡན་པ་མང་། ལྷ་ཡི་ཡུལ་དུ་བལྟས་པས་ཀྱང་། ཕམ་ལྟུང་
སྡུག་བསྔལ་སྦྱང་བ་ཉུང༌། བརྩོན་འགྲུས་སེམས་དང་ལྡན་པ་མང་། དེ་ལྟར་འགྲོ་བ་
རིགས་དྲུག་ལ། བདུད་ཀྱི་སྤྱོད་པ་བྱེད་པ་ཉུང་། གཤེན་གྱི་སྤྱོད་པ་བྱེད་པ་མང་། སྐྱེ་
རྒས་ན་འཆི་བརྒྱུད་པ་ཉུང་། ཡང་དག་ཐར་ལམ་བགྲོད་པ་མང་། ཀྱེ་མ་ཀྱི་ཧུད་སྙིང་
རེ་ན། བདུད་རྗེའི་ཐུགས་ལ་ཅི་ལྟར་དགོངས། བདུད་རྒྱལ་རྣམས་ཀྱིས་ཅི་མཛད་དམ།
བདག་ཅག་ལྟ་བའི་མིག་རྣོན་དང་། ཉན་པའི་རྣ་གསང་འཁོར་བཅས་ཀུན། ལྟ་བའི་
མིག་རྣོན་བལྟར་མ་བཟོད། ཉན་པའི་རྣ་གསང་ཉན་མ་ཚུགས། བདུད་ཀྱིས་ལས་
70

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྤྱོད་མི་བྱེད་ན། བདུད་ཀྱིས་ཟས་སྐལ་ཅི་ལ་བཟའ། ཞེས་ཟེར་ནས། ཐམས་ཅད་ཀུན་
ཀ་ངུས་སོ། །དེ་ལ་བདུད་ཀྱི་སྡེ་རིགས་ཀུན་ངུས་པས་འཇིག་རྟེན་གྱི་ཁམས་སུ། ཐོག་
འབྲུག་དང༌། གློག་འོད་དང༌། སྐྱི་མདངས་ཀྱིས་ཐོག་དང་སེར་བ་དང་། ཁྲག་གི་ཆར་
པ་བབས་པས། སེམས་ཅན་རྣམས་ཀྱང་ཤིན་ཏུ་ཡ་ང་ལ་རབ་ཏུ་སྐྲག་གོ ། །
དེའི་ཚེ་ཡང་བདུད་རྗེ་ཁྱབ་པ་ལག་རིང་གིས་སྨྲས་པ། ཀྱེ་གསོན་དང་བདུད་
ཀྱི་རྒྱལ་པོ་དང་། བདུད་ཀྱི་འཁོར་ཚོགས་ཐམས་ཅད་ཀུན། བདག་གིས་སྨྲས་པའི་
མཆིད་ཚིག་དེ། བདེན་པར་འདུག་གམ་རྫུན་དུ་འདུག ། ལྟ་བའི་མིག་རྣོན་འཁོར་
རྣམས་དང་། ཉན་པའི་རྣ་གསང་ངག་ལ་ཉོན། བདུད་ཀྱི་ཡོད་ཁམས་སྟོང་ལ་ཁད།
བདུད་ཀྱི་ཡོད་ཁམས་བརླག་ལ་ཁད། གཤེན་རབ་མི་བོ་མ་བཏུལ་ན། བདུད་ཀྱིས་
འཐབ་ཟླ་ཅི་ལ་བྱེད། སྐྱེ་རྒ་ན་འཆི་མ་འཁྲུགས་ན། བདུད་ཀྱི་ཟས་སྐལ་ཅི་ལ་བྱེད།
ཡབ་ཅིག་མ་བཞུགས་དམག་སྐོས་མཛོད། བདུད་རྒྱལ་མ་བཞུགས་དམག་བསྐུལ་
མཛོད། བདུད་ཀྱི་དམག་ཚོགས་ད་བསྡུ་འཚལ། བདུད་ཀྱི་རྟ་ཚོགས་ད་བསྟད་འཚལ།
བདུད་ཀྱི་གོ་མཚོན་ད་གོན་འཚལ། བདུད་ཀྱི་མཚོན་ཚོགས་ད་བརྡར་འཚལ། ཞེས་
ཟེར་བ་ལས། ཡབ་རྒྱ་ལག་ཐོད་རྗེས་སྨྲས་པ། བདུད་རྗེ་ཁྱབ་པ་ལག་རིང་ལགས།
འཇིག་རྟེན་ཁམས་ཀྱི་སེམས་ཅན་ལ། ནག་པོ་བདུད་ལས་དབང་ཆེ་མེད། ནག་པོ་
བདུད་ཀྱི་ནང་རིགས་ལས། ཁྱབ་པ་ཉིད་ལས་དབང་ཆེ་མེད། བདུད་རྗེ་ཁྱབ་པ་ལག་
རིང་ཁྱོད། མེས་ཆེན་དགའ་རབ་དབང་ཕྱུག་གི། སྨོན་ལམ་བཏབ་པས་རིགས་ཀྱི་སྲས།
མ་འོངས་དུས་ཀྱི་བསྐལ་པ་ལས། བདུད་སྲིན་མགོ་ལོ་དམའ་ནས་སུ། ལྷ་མིའི་བསྟན་
པ་དར་བའི་དུས། ལྷ་བདུད་བསྟན་པ་བརྩོད་པ་དང་། གཤེན་ལ་འགྲན་ཏུ་ཚོལ་
བ་དང་། བོན་ལ་དོ་རུ་བསྡོས་པ་ཡི། རྒྱལ་བུ་ཁྱོད་ལ་དམོད་བཙུགས་པས། ཁྱོད་
ནི་མཐུ་སྟོབས་རིགས་ཀྱི་བུ། རྩལ་དང་རྫུ་འཕྲུལ་རྟུལ་ཞུགས་དྲག །ད་ལྟ་དུས་དང་
80

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
སྐབས་ལ་བབ། བདུད་རྗེས་གསུང་པ་ལོས་སོ་མད། ལྟ་ཉན་མཐོང་བ་བདེན་ལས་
ཆེ། འོན་ཀྱང་ཕལ་དང་འདི་མི་འདྲ། དགེ་སྡིག་བསྟན་པ་བརྩོད་ནས་སུ། ཡོད་མེད་
སོ་སོར་འབྱེད་པ་ལ། བྱ་བ་ཐམས་ཅད་བརྟགས་ཤིན་བྱ། མ་བརྟགས་མ་བཟབས་
ཐོ་ཆོ་འདི། རང་ཕུང་རྒྱུ་རུ་འགྲོ་ཉེན་མཆི། དེ་ཕྱིར་བྱ་བ་བརྟགས་ཤིང་གཟབ། རྒྱལ་
བུ་མཐུ་སྟོབས་ཆེ་ནས་སུ། རྟུལ་ཞུགས་བྱ་བ་དྲག་གྱུར་ཡང་། གཞོན་ནུ་དར་མ་སྙིང་
བརླམས་པས། འགྲོ་ཚད་གོམ་གྱིས་མ་ཟིན་ཅིང་། གོམ་ཚད་སེམས་ཀྱིས་མ་འཇལ་ན།
དཔའ་བོ་གཡང་ཟར་ལྟུང་བར་མང་། མཛངས་པ་ཁ་མདས་ཕོག་པ་མང་། ཞེས་ཟེར་
རོ། །དེ་ལ་ཡང་བདུད་རྗེས་སྨྲས་པ། ཡབ་ཅིག་རྒྱ་ལག་ཐོད་རྗེ་ལགས། དེ་ལྟར་མེས་
ཀྱིས་བཀའ་གནང་ཞིང་། དགེ་སྡིག་དཀར་ནག་བསྟན་པ་འདི། བདག་གིས་གཤེན་
ལ་བརྩོད་དགོས་ན། ཅི་ཙམ་བྱ་བ་རང་ཁར་ཡིན། རྟུལ་ཞུགས་དྲག་ཏུ་མི་གཏང་གིན།
གཞན་དག་རྒྱལ་ཁམས་ཕྲ་ཞིག་དང་། འདི་དག་འདུལ་བར་མི་འདྲ་བས། ཡབ་ཅིག་
གསུངས་པ་ཨེ་རེ་མད། འདི་ལ་ཐབས་དང་རྫུ་འཕྲུལ་གཟབས། འདུལ་ན་ཅི་ལྟར་
འདུལ་བར་བྱ། ཞེས་གསུངས་སོ། །
དེ་ལ་ཡང་ཡབ་ཀྱིས་སྨྲས་པ། བདུད་རྗེ་ཁྱབ་པ་ལག་རིང་ལགས། ཐབས་ལ་
མཁས་པ་སྐྱེས་བུའི་མཆོག །གཏམ་ལ་ཉན་ན་མཛངས་པའི་ཕུལ། བསམ་ཁོམ་
འདུན་མ་བསྡད་དགོས་མེད། འདི་ལ་ཐབས་ཤིག་མ་གཟབ་ནས། དགེ་སྡིག་བསྟན་
པ་བརྩོད་པ་ན། དཀར་ནག་རྒྱལ་ཁ་ག་ལ་ཐོབ། གཤེན་རབ་མི་བོ་བྱ་བ་དེ། ཚིག་ནི་
མི་ཤེས་དགུ་རུ་ཤེས། སྤྱོད་པ་མི་བྱེད་དགུ་ཡང་བྱེད། སྤྲུལ་པ་མི་སྟོན་དགུ་ཡང་སྟོན།
འཇིག་རྟེན་ཁམས་ཀྱི་སེམས་ཅན་ལ། བདུད་ཀྱི་སྡེ་རིགས་མ་གཏོགས་པ། ཐམས་ཅད་
ཀུན་ལ་མངའ་དབང་སྒྱུར། འདི་ལ་བསླུ་ཐབས་རྣམ་པ་བཞི། ཐབས་ཀྱིས་བྲིད་དང་
རང་བཞིན་འདུལ། ངང་ཐག་བསྲིང་དང་ཆེད་དུ་བརྒལ། དེ་ལྟར་སླུ་ཐབས་རྣམ་
81

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ་བཞི། གཅིག་བསྒྱུར་གཅིག་ལེན་རེས་མོར་བསོར། ལར་ཡང་བསྟན་པ་རྩོད་པ་ལ།
འཁྲུག་པ་ཕམ་རྒྱལ་རིམ་གྱིས་འབྱུང་། ཕྱེད་ཙམ་མི་འགྲུབ་ཁ་པོ་ཡིན། ཕྱེད་ཙམ་རང་
བཞིན་སྟོང་ལོག་ཡིན། ཕྱེད་ཙམ་ཕམ་དང་རྒྱལ་བ་ཡིན། ཕྱེད་ཙམ་ཐོབ་དང་ཤོར་བ་
ཡིན། ཕྱེད་ཙམ་ལས་ཀྱིས་མཐའ་བསྒུག་ཡིན། ཕྱེད་ཙམ་ཞི་བདེ་འདུན་མ་ཡིན། དེ་
ཕྱིར་བསྟན་པ་རྩོད་པ་ལ། ཕམ་དང་རྒྱལ་བ་གཉིས་ཀ་འབྱུང་། དེ་ཡང་ངང་ཐག་
བསྲིང་ལ་འདུལ། བརྗེད་པའི་དུས་སུ་དྲན་པར་བྱ། དྲན་པའི་དུས་སུ་བརྗེད་པར་བྱ།
ཐབས་དང་བྲིད་ལ་བསླུ་བར་བྱ། ཡེངས་ལ་བསྒབ་དང་འཇབ་བུ་བྱ། ཐོག་བབས་
གསོད་དང་གཅོད་པར་བྱ། རྒྱལ་ཚོད་ཟིན་ན་རན་པར་བྱ། ཕམ་ཚོད་ཟིན་ན་བྲོས་
པར་བྱ། རན་ཚོད་འདུན་མ་ཟིན་པར་བྱ། ཆེད་ཀར་མ་བབས་བརྒལ་མི་བྱ། ཆུས་
ཀར་མ་བབས་གལ་མི་བྱ། དེ་རྣམས་རང་བཞིན་དགོས་པའི་ཚིག །ད་ལྟ་དགོས་པའི་
གནས་སྐབས་ལ། མུན་དང་སྣང་གི་འདུ་བྱེད་ལས། བདུད་དང་གཤེན་གཉིས་འཐབ་
ནས་སུ། དགེ་སྡིག་བསྟན་པ་རྩོད་ནས་ནི། དཀར་ནག་རྒྱལ་ཁ་འཛིན་པ་ལ། སོ་སོར་
སྤྲུལ་པ་འོད་ཟེར་ཚད། གཤེན་ལ་བྱེ་བ་ཁྲག་ཁྲིག་ཡོད། བདུད་ལ་བྱེ་བ་དུང་ཕྱུར་
ཡོད། ཅུང་ཙམ་གཤེན་ལ་མི་མཉམ་པས། དེ་ཕྱིར་བློ་ཐབས་སྣ་དགུ་ཤོམས། སྟོན་པ་
གཤེན་རབ་མི་བོ་དེ། སྐྱེས་ནས་ད་ལྟ་ཕན་ཆད་དུ། ལྷ་དང་སློབ་དཔོན་མཉེས་པར་
བྱེད། ཕ་དང་མ་གཉིས་བཀུར་བར་བྱེད། གཤེན་གྱི་གདུང་བ་རྣམ་བཞི་ཡིན། སྟོན་
པ་གཤེན་རབ་མི་བོ་ལ། ལྷ་རུ་རྫུས་ལ་ལུང་སྟོན་དང་། བོན་དུ་རྫུས་ནས་སྔོན་འབྲེལ་
ཤོད། ཕ་རུ་རྫུས་ལ་གདུང་ཚིག་དང༌། མ་རུ་རྫུས་ལ་སྨྲེ་སྔགས་འདོན། གཞན་དག་
སེམས་ཅན་ཐམས་ཅད་ལ། ལྷ་སྡང་བདུད་དུ་བབས་པ་དང་། མཚན་མགོན་དགྲ་རུ་
སྡང་བར་གྱིས། དེ་གཤེན་གྱི་བསླུ་བ་རྣམ་བཞི་ཡིན། གཤེན་རབ་མི་བོ་བསླུ་ཏེ་འོང་།
གལ་ཏེ་དེ་ལ་མ་བསླུས་ན། འཁོར་བའི་སེམས་ཅན་ཐམས་ཅད་ཀུན། ཟས་ལ་ཆགས་
82

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
ཤིང་ནོར་ལ་སྲེད། གཡེམ་ལ་དད་ཆེ་གྲོགས་ལ་དགའ། བུ་ལ་གདུང་ཞིང་སྤུན་ལ་བརྩི།
སྟོན་པ་གཤེན་རབ་མི་བོ་ལ། ཟོང་ལ་བརྟེན་ཅིང་ཚོང་གིས་བྲིད། གྲོགས་ཀྱིས་བསླུ་
བྲིད་གཡོ་སྒྱུ་ཤོམས། བུ་རུ་སྐྱེས་ཤིང་སྤུན་དུ་སྤྲུལ། གཞན་དག་སེམས་ཅན་ཐམས་
ཅད་ལ། གཡོ་སྒྱུ་ཚོང་གིས་ཕམ་རྒྱལ་དང་། གྲོགས་ཀྱིས་སླུ་བྲིད་ཐིག་ལེ་རྐུས། བུ་ལ་
སྐྱེས་ལ་ལན་ཆགས་སྙོགས། སྤུན་དུ་སྐྱེས་ལ་གཉའ་ནོན་གྱིས། དེ་འཁོར་བའི་བསླུ་བ་
རྣམ་བཞི་ཡིན། གཤེན་རབ་མི་བོ་བསླུས་ཏེ་འོང་། དེ་མུན་གྱི་མེད་ཁམས་གླིང་ཆེན་
ལ། ཞི་བའི་ཐབས་ཀྱིས་བསླུ་བ་ཡིན། བདུད་ཀྱི་ཆོ་འཕྲུལ་སྣ་བརྒྱད་ཡིན། སྣ་བརྒྱད་
གཡེང་བ་ཆེར་བསྐྱེད་ནས། ས་བརྒྱད་བྱམས་སེམས་ལྡན་པ་ཡི། འགྲོ་བའི་དོན་མཛད་
ཡིན་གྱུར་ཡང་། ཅིས་ཀྱང་ཐབས་ལ་མཁས་པ་ཡིས། བསླུས་ཏེ་འོང་བ་ཐེ་ཚོམ་མེད།
གལ་ཏེ་དེ་ལ་མ་བསླུས་ན། ཡབ་ཀྱིས་སྤྱན་སྔར་མཆིས་མཛོད་དང༌། མུན་གྱི་མེད་
ཁམས་གླིང་ཆེན་ལ། བསམ་བསམ་མདུན་མ་བྱེད་ཅིང་བློ། ཞེས་བདུད་རྗེས་སྨྲས་
པ། བདུད་ཀྱི་འཁོར་ཚོགས་རྣམས་ཀྱིས་ཀྱང༌། ཆོ་འཕྲུལ་དང་བསླུ་བའི་གྲོས་དེ་ལྟར་
དུ་བཅད་དོ། །དེའི་ཚེ་དེའི་དུས་ན། བདུད་ཀྱི་བུ་སྡིག་ཏོ་ཅན། བདུད་ཁྱབ་པ་ལག་
རིང་བྱ་བ་དེས། མེས་ཆེན་དགའ་རབ་དབང་ཕྱུག་གི་རྒྱལ་ས་གནོན་པ་དང་། མེད་
ཁམས་མུན་པ་ཟེར་ལྡན་གྱི་རྒྱལ་ས་རྩོད་པ་དང་། བོན་ལ་དོ་བསྡོ་བ་དང་། གཤེན་
ལ་འགྲན་ཚོལ་བའི་ཕྱིར། བདུད་རྗེ་ཡབ་ཀྱིས་བཀའ་གཉན་སྒྲུབ་ནས། གཤེན་ཡུལ་
འོལ་མོ་ལུང་རིང་དུ། གཤེན་རབ་མི་བོ་འཁོར་བཅས་བསླུ་བ་ལ་ཆས་ཏེ། དེ་ཡང་ཞི་
བའི་ངང་ལ་དལ་བའི་ཚུལ་བསྟན་ཏེ། སྤྲུལ་པའི་འོད་ཟེར་བྱེ་བ་དུང་ཕྱུར་འགྱེད་ནས།
འཁོར་དམག་བྱེ་བ་དུང་ཕྱུར་དང་བཅས་ནས། སྒྲ་དང་འོད་ཟེར་དང་། མུན་པའི་རྫུ་
འཕྲུལ་དང་བཅས་ཏེ། སོག་ཁ་བོན་གྱི་འབྱུང་གནས། སྟག་གཟིག་ཁྲོམ་པའི་གླིང་ཆེན་
དུ་གཤེགས་སོ། །
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
༧ དེའི་ཚེ་དེའི་དུས་རེས་ཤིག་ན། འོལ་མོ་གླིང་ཆེན་གྱི་གནས་སུ། ནམ་མཁའ་ལ་
སྒྲ་མི་སྙན་པ་མང་པོ་གྲགས་སོ། །བར་སྣང་ལ་འོད་མི་གསལ་བ་མང་པོ་ཤར་རོ། ། ས་
གཞི་ལ་མེ་ཏོག་མི་མཛེས་པ་མང་པོ་སྐྱེས་སོ། །གཞན་ཡང་རྒྱལ་ཁམས་ཀྱི་མི་རྣམས་
ཀྱང་། རྣམ་པར་རྟོག་པའི་ཚོགས་བསླངས་ནས། ཞི་བ་དལ་འཇམ་གྱི་སྤྱོད་པ་ལ། མི་
སྲུན་གདུག་རྩུབ་ཀྱི་སྤྱོད་པར་ལོག་ནས། ཡེ་ཤེས་ཀྱིས་ལྷ་ལ་གཡོ་བ་མི་མངའ་ཡང་།
ལས་དང་རྫུ་འཕྲུལ་གྱི་ལྷ་རྣམས་ནི། ཕྲག་དོག་དང་རུ་ང་བས། ལྷ་སྡང་བདུད་དུ་
འབེབས་ཤིང་བཀའ་བཀྱོན་པས། རྒྱལ་ཁམས་ཀུན་དགེ་བའི་ལས་ལ། མི་དགེ་བའི་ཁ་
དམར་སྨྲ་བར་བྱུང་ངོ༌། །གསས་མཁར་ཤམ་པོ་ལྷ་རྩེ་ལ། རྫུ་འཕྲུལ་དང་ཆོ་འཕྲུལ་སྣ་
ཚོགས་དངོས་སུ་བསྟན་ནས། ནམ་མཁའ་ལ་གཞའ་ཚོན་གྱི་གཞལ་ཡས་ཁང་དུ། མི་
དཀར་པོ་ལ་མཚན་དང་དཔེ་བྱད་དུ་ལྡན་པ་ལ། འཁོར་ཚོགས་མང་པོས་བསྐོར་ནས།
རྔ་གཤང་དང་རོལ་མོའི་སྒྲ་སྒྲོག་ཅིང་། བསླུ་བའི་ཚིག་སྨྲས་པ། ཀྭ་གཤེན་རབ་མི་བོ་
སྟོན་པའི་མཆོག །འགྲོ་བ་སེམས་ཅན་དོན་མཛད་ནས། སེམས་ཅན་སྐྱོན་གྱིས་གྲིབ་མ་
ཡིས། གཤེན་ལྷའི་ངོ་ཡང་ཅང་ཤེས་སམ། ང་ནི་ཁྱོད་ཀྱི་ཡི་དམ་ལྷ། ལྷ་ཆེན་གཤེན་
ལྷ་འོད་དཀར་ཡིན། ཁྱེད་སེམས་ཅན་དོན་ལ་ཡུན་རིང་ནས། བདག་ནི་ཁྱེད་ལ་ལུང་
སྟོན་འོང་། བདག་དང་ཁྱོད་གཉིས་སངས་པོ་གསུམ། བསྟན་པ་གཅིག་ལ་གནས་
པ་ལ། འོ་སྐོལ་བསྟན་པ་རྫོགས་པ་ཡིན། མ་འོངས་ལྷ་གཤེན་སྲིད་པ་གསུམ། སླད་
ན་བྱོན་པའི་བསྟན་པ་དར། མྱ་ངན་གླིང་དུ་ད་འདའ་རན། ལ་འུར་མྱ་ངན་གླིང་དུ་
འདོས། ལྷ་གཤེན་སྲིད་པའི་གྲལ་དུ་འགྲོ། ཞེས་ཟེར་བ་ལ། སྟོན་པས་ཀྱང་བདུད་སྡིག་
ཏོ་ཅན་གྱི་བསླུ་བ་རུ་དགོངས་ཏེ། དེ་ཡང་ངོས་མ་བཟུང་ཞིང་། མིང་དང་མཚང་
ལ་མ་རྒྱབ་པར། ཁད་དང་མུས་ཀྱིས་འདུལ་བར་རུ་དགོངས་ཏེ་ལན་དུ་བཀའ་སྩལ་
པས། རྗེ་ཅིག་གཤེན་ལྷ་འོད་དཀར་ལགས། ཁྱེད་ཐབས་དང་ཐུགས་རྗེ་ཟུང་འབྲེལ་
84

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ། ༼ཉ༽
ནས། སེམས་ཅན་འགྲོ་བའི་དོན་དགོངས་ཤིང་། དུས་དང་བསྐལ་པའི་ཚད་འཛིན་
ནས། བདག་ལ་ལུང་བསྟན་མཛད་པ་དེ། སེམས་ཅན་དོན་ལ་དགོངས་ནས་སུ།
འགྲོ་ལ་བརྩེ་བ་ཡིན་ལགས་ཀྱང་། ཡི་དམ་ལྷ་ཡང་ཐུགས་རེ་འཁྲུལ། བདག་ད་རུང་
མྱ་ངན་འདའ་རྒྱུ་ལ། ད་རུང་འགྲོ་བའི་དོན་མ་གྲུབ། ད་རུང་སྐྱེ་ཤིའི་སྒོ་མ་ཆོད། སྤྱིར་
ཡང་ཐབས་དང་ཐུགས་རྗེ་ཡིས། འགྲོ་བ་སེམས་ཅན་ཐམས་ཅད་ལ། ཐུགས་རྗེའི་ངང་
བསྲིང་འདུལ་བ་ལ། ལ་འུར་མྱ་ངན་འདོས་ཤིག་པ། གཤེན་ལྷའི་བཀའ་ཡང་ཅང་
ཡིན་ནམ། ཞེས་གསུངས་པས། བདུད་སྡིག་ཏོ་ཅན་ཡང་རང་གི་མཚང་ལ་ཕོག་ནས་
ཕྱོད་ཀྱིས་མེད་དེ་སོང་ངོ༌། །
དེ་ནས་ཡང་དེའི་ཚེ། ཕྱི་དེས་ནམ་གྱི་ཐོ་རངས་སང་ཉི་མའི་རྩེ་ལ་ནམ་མཁའ་ལ་སྒྲ་
དང་འོད་དང་། ཁུ་འཕང་དང་ཁུ་རླངས་བྱུང་ངོ༌། །དེ་ཡི་རྗེས་སུ་གསས་མཁར་ཤམ་
པོ་ལྷ་རྩེའི་རྩེ་ལ། རིན་པོ་ཆེའི་མི་ཁྲ་བོ་འོད་ཀྱིས་བརྒྱན་པ་ཞིག །ལག་ན་སྲིད་པ་སྐོས་
ཀྱི་ཆག་ཤིང་བསྣམས་པ་ཞིག་ལ། འཁོར་ཚོགས་མང་པོས་བསྐོར་ནས། གཞའ་ཚོན་
གྱི་གུར་ནང་ན་བཞུགས་ཏེ། བསླུ་བའི་ཚིག་སྨྲས་པ། ཀྭ་སྟོན་པ་གཤེན་རབ་མི་བོའི་
མཆོག །ཁྱེད་འགྲོ་བ་སེམས་ཅན་དོན་མཛད་ན། སེམས་ཅན་སྐྱོན་གྱིས་གྲིབ་མ་ཡིས།
སློབ་དཔོན་ངོ་ཡང་ཅང་ཤེས་སམ། ང་ནི་ཁྱོད་ཀྱི་སློབ་དཔོན་ཡིན། ཁྱེད་གྲངས་མེད་
གསུམ་ལ་ཚོགས་བསགས་ནས། གྲངས་མེད་གསུམ་ལ་སྒྲིབ་སྦྱངས་ཞིང་། བྱང་ཆུབ་
མཆོག་ཏུ་སེམས་བསྐྱེད་པའི། སེམས་བསྐྱེད་གཡུང་དྲུང་སློབ་དཔོན་ཏེ། འབུམ་ཁྲི་
གློག་གི་ལྕེ་ཅན་ཡིན། ཁྱེད་སེམས་ཅན་དོན་ལ་ཡུན་རིང་ནས། བདག་ནི་ཁྱོད་ལ་ལུང་
བསྟན་འོངས། བདག་དང་གཤེན་ལྷ་ཁྱེད་དང་གསུམ། བསྟན་པ་གཅིག་ལ་གནས་པ་
ལ། འོ་སྐོལ་བསྟན་པ་རྫོགས་པ་ཡིན། མ་འོངས་སྟོན་པ་དར་བ་ཡིན། ལ་འུར་མྱ་ངན་
གླིང་དུ་འདོས། ལྷ་གཤེན་སྲིད་པའི་གྲལ་ལ་འགྲོ། ཞེས་ཟེར་བ་ལ།
86

གསུང་རབ་སྒོ་མཛོད་རིན་པོ་ཆེའི་གླེགས་བམ། 2021
དེ་ལ་སྟོན་པས་ཀྱང་བདུད་སྡིག་ཏོ་ཅན་གྱིས་བསླུ་བ་རུ་དགོངས་ཏེ། ངོས་མ་
བཟུང་བར་ཁད་ཀྱིས་འདུལ་བར་རུ་དགོངས་ནས་ལན་གསུང་པ། རྗེ་ཅིག་སེམས་
བསྐྱེད་སློབ་དཔོན་ལགས། ཁྱེད་སེམས་ཅན་དོན་ལ་དགོངས་ནས་སུ། ཐབས་དང་
ཤེས་རབ་ཟུང་འབྲེལ་ནས། དུས་དང་བསྐལ་པ་ཚད་འཛིན་ཅིང༌། བདག་ལ་ལུང་
སྟོན་མཛད་པ་དེ། ཤིན་ཏུ་ངོ་མཚར་ཆེ་ལགས་ཏེ། འགྲོ་བ་སེམས་ཅན་དོན་མཛད་
ལ། ངང་ཐག་བསྲིང་ནས་མི་འདུལ་བས། ལ་འུར་མྱ་ངན་འདས་ཤིག་པ། གཤེན་ལྷའི་
བཀའ་ཡང་ཅང་ཡིན་ནམ། སློབ་དཔོན་བཀའ་ཡང་ཅང་ངེས་སམ། ལོག་པའི་མཆིད་
ཚིག་མ་ཡིན་ནམ། བདག་ད་རུང་མྱ་ངན་འདས་རྒྱུ་ལ། ད་རུང་འགྲོ་བའི་དོན་མ་
གྲུབ། ད་རུང་སྐྱེ་འཆིའི་སྒོ་མ་ཆོད། སྐུ་གསུང་ཐུགས་ཀྱིས་དོན་མ་རྫོགས། དེ་རྫོགས་
ཙམ་ན་སྡེ་ཅིག་འདའ། ཞེས་གསུངས་ནས། བདུད་སྡིག་ཏོ་ཅན་དེ་རང་གི་མཚང་ལ་
ཕོག་ནས། ཁྱོད་ཀྱིས་མེད་དེ་སོང་ངོ༌། །གཞན་ཀྱང་རྒྱལ་ཁམས་ཀྱི་མི་རྣམས་ལ། གཏོ་
དང་ཐབས་སུ་བསྟན་ཏེ། ཡི་དམ་ལྷ་ལ་ལྟུང་བཤགས་དང་། རྫུ་འཕྲུལ་དང་ལས་ཀྱི་
ལྷ་ལ་དམ་སྐོང་དང་། སྣང་ཞིང་སྲིད་པ་དགའ་བདེའི་བོན་རྣམས་བསྟན་པས། རྒྱལ་
ཁམས་ཀྱི་རྐྱེན་ཟེར་དང་བར་ཆད་ཞི་བ་དང༌། ལས་དཀར་པོ་དགེ་བ་ལ་སྤྱོད་པ་ལམ་
དུ་བསྲང་ཞིང་། ཀུན་གྱིས་ཁ་མར་བཟང་པོར་བཏགས་སོ། །
དེའི་ཚེ་བདུད་ཁྱབ་པ་ལག་རིང་དེ། ཤིན་ཏུ་ཡང་མ་དགའ་བའི་སེམས་སྐྱེས་ནས།
བདུད་ཡུལ་མུན་པའི་གླིང་ཆེན་གྱི། ལྕགས་མཁར་སྒོ་བརྒྱ་རྩེ་བརྒྱད་ཀྱི་ནང་རྨད་འོག་
ཏུ། མྱ་ངན་གྱི་ཁང་པའི་ནང་དུ་ཞུགས་ནས། རེ་བའི་གོས་ནི་གོན། ཞབ་མའི་ཐོད་ནི་
བཅིངས། སོལ་བའི་བཞིན་ནི་བྱུགས་ནས། གཞན་དག་བདུད་ཀྱི་རྒྱལ་ཁམས་རྣམས་
ཀྱང་། ཁྲིམས་ཀྱི་འོག་ཏུ་བཅུག་ནས། མྱ་ངན་གྱིས་གདུངས་ནས་འདུག་གོ །དེ་ལ་
བདུད་རྒྱ་ལག་ཐོད་རྗེས་ཡང་བདུད་རྗེ་ཁྱབ་པ་ལ་སྨྲས་པ། བདུད་རྗེ་ཁྱབ་པ་ལག་
86

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
རིང་ལགས། མུན་པའི་ཁང་པར་མ་ཞུགས་ལ། བདུད་འཁོར་བཀའ་ནན་མ་བཅུག་
པར། མྱ་ངན་མ་མཛད་སེམས་བསྐྱེད་དང་། དཀར་ནག་བསྟན་པ་རྩོད་པ་དང་།
བདུད་གཤེན་འགྲན་ཟླ་སྙོམས་པ་ལ། བསླུ་བའི་ཚིག་ལ་བརྫུ་སྐྱེངས་དང་། འཁྲུག་པ་
ཕམ་རྒྱལ་རིམ་གྱིས་འབྱུང་། གཤེན་རབ་ཕམ་ནས་ཐུབ་ཀྱང་སྲིད། ད་རུང་ཆོ་འཕྲུལ་
བསླུ་ཐབས་བསྟན། སྟོན་པ་གཤེན་རབ་མི་བོ་དེ། སྐྱེས་ནས་ད་ལྟ་ཕན་ཆད་དུ། ཕ་
དང་མ་གཉིས་གཉན་པར་བྱེད། ཕ་དང་མ་རུ་བསླུ་ཐབས་ཤོམས། བསླུ་ན་དེ་ཡི་བསླུ་
ཏེ་འོང༌། ཞེས་ཟེར་ནས། དེ་ལ་བདུད་ཁྱབ་པ་ལག་རིང་དེས་བདེན་པར་བསམ་ནས།
མྱ་ངན་གྱི་ཁང་པ་ནས་ཕྱུང་སྟེ་སྟོན་པ་བསླུ་བ་ལ་ཆས་སོ། ། །
དེའི་ཚེ་དེའི་དུས་ན། ཡུལ་འོལ་མོ་གླིང་ཆེན་གྱི། རྒྱལ་ཁམས་མི་རྣམས་ཀྱིས་སེམས་
ལ། བདུད་ཀྱི་ཆོ་འཕྲུལ་ཞུགས་ནས། སྔོན་ནས་ལྷ་མཚན་དང་སྒྲ་བླའི་གསོལ་ཁ་ནི་
བཅག །ཐུགས་དཀར་དང་ཝེར་མའི་དཔའ་ཁྲོམ་ནི་ཞུད། མགོན་པོ་དང་བྱ་རྡང་གི་
བསྲུང་མ་ནི་འཐུར་ནས། མཚན་མགོན་གྱི་སྲུང་མ་ནི་དགྲ་རུ་ལངས། རྒྱལ་ཁམས་སུ་
མི་དགེ་བའི་རྟགས་འགའ་རེ་བྱུང་ནས། ཀུན་གྱི་གོ་བའི་ལྷ་སྲུང་ལ། སྨད་ཚིག་དང་
ཡ་ག་བྱེད་པ་རུ་བྱུང་ངོ༌། །གཞན་ཡང་སྤྲུལ་པ་མངོན་སུམ་དུ་བསྟན་པ་ནི། མཁར་
བར་པོ་སོ་བརྒྱད་གྱི་རྩེ་ལ། སྒྲ་དང་འོད་དང་ཁུ་རླངས་དང་ཁུ་འཕང་བྱུང་ངོ་། །དེའི་
རྗེས་ལ་མི་དཀར་པོ་ལ། རྒྱལ་གྱི་ལ་ཐོད་དང་། འགྱིང་བར་གོན་པ། ལག་ན་ཤེལ་
གྱིས་འགྱིང་ཀར་ཐོགས་པ་ཞིག་གིས། གཤེན་རབ་མི་བོ་ཟེར་ཅིང་འབོད་དོ། །དེ་ལ་
སྟོན་པས་ཀྱང་བདུད་ཀྱིས་བསླུ་བ་ཡིན་པར་རིག་ནས། ངོས་མ་བཟུང་བར་ཁད་
ཀྱིས་འདུལ་བར་དགོངས་ནས། ཨང་གསུངས་པས། བདུད་ཀྱིས་བསླུ་བའི་ཚིག་སྨྲས་
པ། ཀྭ་གཤེན་རབ་མི་བོ་སྟོན་པའི་མཆོག །ཁྱེད་སེམས་ཅན་འགྲོ་དོན་བྱེད་བྱེད་ནས།
སེམས་ཅན་སྐྱོན་གྱི་དྲི་མ་ཡིས། ཕ་དང་མ་ཡང་ཅང་ཤེས་སམ། བདག་ནི་ཁྱེད་ཀྱི་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལུས་བསྐྱེད་དེ། ཡབ་ཅིག་རྒྱལ་བོན་ཐོད་དཀར་ཡིན། ད་ལྟ་ཁྱེད་ལ་འཕྲད་དུ་འོངས།
འཇིག་རྟེན་ཁམས་ཀྱི་སེམས་ཅན་འདི། དྲང་ཞིང་བཏུལ་ན་ཕྱིར་ཕྱིར་གྱོང་། ཐང་
ཅིག་ཡུད་ལ་སྤྲོ་བ་བསྐྱེད། བཏུལ་བས་མི་ཐུལ་སྡུག་བསྔལ་ཆེ། ལ་འུར་མྱ་ངན་གླིང་
དུ་འདོས། ལ་འུར་མྱ་ངན་མ་འདས་ན། སྟོང་གསུམ་མི་མཇེད་འཇིག་རྟེན་འདིར།
བདུད་གཤེན་བསྟན་པ་བརྗེ་རེས་འབྱུང་། ད་ནི་བདུད་ཀྱི་བསྟན་པ་དར། འཇིག་
རྟེན་ཁམས་ན་འདུག་པ་ཡི། བདུད་དང་སྲིན་པོ་གདུག་པ་ཅན། བཏུལ་བས་མི་ཐུལ་
རང་ལ་རྒོལ། སྤྲུལ་པ་ཆོ་འཕྲུལ་སྣ་ཚོགས་སྟོན། འཐབ་པས་མི་ཐུབ་བྲོས་མི་ཐར། ཤ་
ལ་ཟ་ཞིང་ཁྲག་ལ་འཐུང༌། རུས་པ་འཆའ་ཞིང་པགས་ཀྱང་གོན། དེ་ལ་ཡབ་ཀྱང་མྱ་
ངན་སྐྱེས། དེ་ཕྱིར་མྱ་ངན་གླིང་ལ་འདོས། ཞེས་ཟེར་ནས། །
སྟོན་པས་བདུད་སྡིག་ཏོ་ཅན་གྱིས་ཆོ་འཕྲུལ་ཡིན་པར་དགོངས་ནས། ངོས་མ་
བཟུང་བར་ཁད་ཀྱིས་འདུལ་བར་དགོངས་ནས། དེ་ལ་སྟོན་པས་ལན་གསུངས་པ།
ཡབ་ཅིག་རྒྱལ་བོན་ཐོད་དཀར་ལགས། ཁྱེད་སྲས་ལ་བརྩེ་གདུང་ཆེ་ནས་སུ། བདག་
ལ་ཁ་ད་མང་ནས་ནི། ལ་འུར་མྱ་ངན་འདའ་ལགས་ཀྱང་། འཇིག་རྟེན་ཁམས་ཀྱི་
སེམས་ཅན་འདི། དྲང་ཞིང་བཏུལ་ན་གྱོང་ལགས་ཏེ། འགྲོ་བ་འདྲེན་པའི་སྟོན་པ་
རྣམས། ཐུགས་རྗེའི་ངང་བསྲིང་བཏུལ་བའི་ཕྱིར། བདག་ལ་དུངས་དུངས་སེམས་
བྲེལ་མེད། བདུད་དང་སྲིན་པོ་གདུག་པ་ཅན། ཤ་ཟ་ཁྲག་ལ་འཐུང་འགྱུར་ཡང་།
བདག་ཚེ་རབས་ཐོག་མ་མེད་པ་ནས། གཞན་ལ་གནོད་ཅིང་འཚེ་སྤངས་པས། ང་ལ་
སྲོག་གི་ལན་ཆགས་མེད། འཆི་མེད་གཡུང་དྲུང་སྐུ་ཐོབ་པས། གཞན་གྱིས་བརྒལ་བར་
ག་ལ་ནུས། བདུད་སྲིན་རང་རང་ཐང་ཤ་ཆད། གལ་ཏེ་བརྒལ་བར་གྱུར་པ་ན། སྤྲུལ་
པ་ཐུགས་རྗེས་ཤུགས་ཀྱིས་བསྒྲལ། ཤ་ཁྲག་དབལ་མོའི་ཞལ་དུ་གསོལ། རྣམ་ཤེས་
བོན་ཉིད་བདེ་ལ་བཀོད། ཡབ་ཅིག་ཐུགས་ཆུང་མི་འཚལ་དང་། བདག་གཤེན་རབ་
88

མདོ་སྡེ། ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
བདུད་ཀྱིས་ཁྱེར་དོགས་མེད། གཟུགས་ལ་བལྟས་ན་འདྲ་མོད་དེ། ཚིག་ལ་བལྟས་ན་
ཅུང་མི་འདྲ། ཡབ་ཅིག་བཀའ་ཡང་ཅང་ངེས་སམ། ཞེས་བཀའ་སྩལ་པས། བདུད་རྗེ་
ཁྱབ་པ་ལག་རིང་ཡང་མཚང་ལ་ཕོག་ནས། ཕྱོད་ཀྱིས་མེད་དེ་སོང་ངོ༌། །
དེ་ནས་ཡང་སང་ཉི་མའི་རྩེ་ལ། མཁར་བར་པོ་སོ་བརྒྱད་ཀྱི་ཁ་ལ། བུད་མེད་རྒྱལ་
བཞད་མའི་ཆ་བྱད་ལ། མདུན་ཞུ་དང་ཡུགས་མ་གོན་པ་ཞིག་གིས། གཤེན་རབ་མི་བོ་
ཟེར་ནས་འབོད་དོ། ། དེ་ལ་སྟོན་པས་ཀྱང་བདུད་ཀྱིས་བསླུ་བ་པོ་ཡིན་པར་དགོངས་ཏེ།
ངོས་མ་བཟུང་བར་ཁད་ཀྱི་འདུལ་བར་དགོངས་ཏེ། ཨང་གསུངས་པས། བདུད་ཀྱིས་
བསླུ་བའི་ཚིག་སྨྲས་པ། ཀྭ་གཤེན་རབ་མི་བོ་རྒྱལ་གྱི་བུ། ཁྱོད་སྐྱེ་འགྲོ་སེམས་ཅན་དོན་
བྱེད་ན། སེམས་ཅན་སྐྱོན་གྱིས་གྲིབ་མ་ཡིས། མ་རུ་ངོ་ཡང་ཅང་ཤེས་སམ། ང་ནི་ལུས་
ཀྱིས་སྒྲོམ་བུ་སྟེ། ལུས་སེམས་སྨིན་པར་བྱེད་པ་ཡི། ཡུམ་ཅིག་ཡོ་ཕྱི་རྒྱལ་བཞད་ཡིན།
འཇིག་རྟེན་ཁམས་ཀྱི་སེམས་ཅན་ལ། བཟའ་བཏུང་ལོངས་སྤྱོད་ཚོགས་པ་ཡི། ལས་
སྤྱོད་ཐུན་མོང་ཡོད་པ་ལ། འུ་བུས་ལས་སྤྱོད་ལོག་པར་སྤྱད། བོན་ཞེས་བྱ་བ་རྫུན་དུ་
སྣང་། བདག་ཀྱང་གསོན་ཚེ་བོན་སྤྱོད་ན། ཤི་ནས་སེམས་ཅན་དམྱལ་བར་སྐྱེས། དེ་
སྔོན་ཚ་བ་བརྒྱད་དུ་སྲེག །ད་ནི་གྲང་བ་བརྒྱད་དུ་འགྲོ། ཚ་གྲང་གཉིས་ཀྱི་བར་སྐབས་
སུ། ད་ལྟ་ཁྱོད་དང་འཕྲད་དུ་འོང་། ད་ཁྱོད་ཀྱང་བོན་འདི་མ་བྱེད་བོར། མ་བོར་
ལsལས་ངན་བོན་སྤྱོད་ཅིང་། གཞན་དག་སེམས་ཅན་མགོ་བསྐོར་ན། སྲིད་པ་གསུམ་
གྱི་སེམས་ཅན་རྣམས། ང་བཞིན་དམྱལ་བར་རྒྱུན་དུ་བསྲེག །བོན་ཞེས་བྱ་བ་མ་སྤྱད་
ན། འཇིག་རྟེན་འདི་ཡི་ཟས་ནོར་དང་། དགའ་བདེ་རོལ་རྩེད་རྩེ་མོ་རྣམས། ཤི་ནས་
སྐལ་ལྡན་ལྷ་ཡུལ་དུ། ལོངས་སྤྱོད་ཕུན་སུམ་ཚོགས་ནས་སྣང༌། དེ་ཕྱིར་འཇིག་རྟེན་
འདི་བདེན་སྤྱོད། གཞན་དག་ལ་ཡང་དེ་ལྟར་སྟོན། ཡུམ་གྱི་གདུང་བའི་འཆིད་ཚིག་
ལགས། ཡུམ་གྱིས་བཀའ་གཉན་མ་གཅོག་ཅིག །ཅེས་སྨྲས་སོ། །
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེ་ལ་སྟོན་པས་ལན་བཏབ་པ། ཡུམ་ཅིག་ལུས་ཀྱི་སྒྲོམ་བུ་ལགས། བདག་རྒྱལ་བུ་
རྒྱལ་སར་ཕྱུང་དུས་སུ། བོན་ཉིད་དབྱིངས་སུ་སངས་རྒྱས་ན། ད་ལྟ་ཁབ་བཞེས་སྲས་
སྤྲུལ་ནས། འགྲོ་འདུལ་ཐབས་ཀྱི་མཛད་པའི་དུས། དམྱལ་བའི་ཡུལ་དུ་ཅི་ལ་བྱོན། ཚ་
གྲང་གཉིས་ཀྱི་བར་སྐབས་སུ། བ།བདག་ལ་བརྩེ་བ་ཡིན་གྱུར་ཡང་། འཕྲུལ་ངག་བདེན་
པའི་བོན་བོར་ལ། འཇིག་རྟེན་འཁྲུལ་བའི་ལས་སྤྱོད་ཟེར། ཡུམ་ཅིག་བཀའ་ཡང་
ཅང་ངེས་སམ། དྲང་པོའི་མཆིད་ཀྱང་ཅང་ཡིན་ནམ། ལོག་པའི་མཆིད་ཚིག་མ་ཡིན་
ནམ། བོན་ལ་རྫུན་ཡིན་བྱ་བ་དང༌། གཤེན་གྱི་བཀའ་ལ་སྨད་པ་འདིས། རྣམ་སྨིན་
འཕྲལ་ལ་མི་འོང་ངམ། ཞེས་བཀའ་སྩལ་པས། བདུད་ཁྱབ་པ་ལག་རིང་ཡང་མཚང་
ལ་ཕོག་ནས་སྤྱོད་ཀྱི་མེད་དེ་སོང་ངོ༌། །གཞན་ཡང་རྒྱལ་ཁམས་ཀྱི་མི་རྣམས་ལ། གཏོ་
དང་ཐབས་སུ་སྟོན་ནས། ལྷ་མཚུན་སྒྲ་བླའི་གསོལ་ཁ་དང་། ཐུག་དཀར་ཝེར་མའི་
ཁྲོམ་འགྱོག་དང༌། མགོན་པོ་བྱ་རྡང་གི་སྲུང་མ་རྣམས་བཀྱགས་ནས། རྒྱལ་ཁམས་ཀྱི་
མི་དགེ་བའི་ལྟས་རྣམས་ཞི་ནས། འགོ་བའི་ལྷ་ལ་མཆོད་གསོལ་དང་། རྒྱུན་དུ་བསྟེན་
པའི་ལམ་དུ་སྲང་ཞིང་། བཀྲ་ཤིས་ཟེར་བའི་ཁ་མར་བཟང་པོར་བཏགས་སོ། །
༧ དེའི་ཚེ་བདུད་ཀྱི་བུ་ཁྱབ་པ་ལག་རིང་དེ། ཤིན་ཏུ་མ་དགའ་ནས་ང་རྒྱལ་སྐྱེས་ཏེ།
བདུད་ཡུལ་མུན་པའི་གླིང་ཆེན་དུ་ཕྱིན་ནས། བདུད་ཀྱི་འཁོར་ཚོགས་རྣམས་བསྡུས་
ནས་སྨྲས་པ། ཉོན་ཅིག་བདུད་ཀྱི་འཁོར་ཚོགས་དང་། ཡབ་ཅིག་རྒྱལ་ལག་ཐོད་རྗེ་
ལགས། སྟོན་པ་གཤེན་རབ་མི་བོ་དེ། དྲག་པོ་དམག་གིས་མ་བཏུལ་ན། ཞི་བའི་
ཐབས་ཀྱིས་མ་བསླུས་སོ། ། ལྷ་དང་སློབ་དཔོན་གཉིས་སྙམ་ནས། ལྷ་རུ་བརྫུས་པས་
མ་བསླུས་སོ། །ཕ་དང་མ་གཉིས་གཉན་སྙམ་ནས། ཕ་མར་བརྫུས་པས་མ་གཉན་
ནོ། །ད་ལྟ་ཡི་མུག་ག་ཆད་ནས། ཡབ་ཀྱི་སྤྱན་སྔར་མཆིས་པ་ལགས། ནག་པོ་བདུད་
ཀྱི་སྡེ་རིགས་རྣམས། བདུད་ཀྱི་དམག་ཚོགས་ད་བསྡུ་འཚལ། བདུད་ཀྱི་རྟ་ཚོགས་ད་
90

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
བསྟད་འཚལ། བདུད་ཀྱི་གོ་མཚོན་ད་གོན་འཚལ། བདུད་ཀྱི་རྣོ་མཚོན་ད་བརྡར་
འཚལ། གཤེན་ལ་དམག་ཅིག་མ་དྲོང་ནས། གཤེན་རབ་མི་བོ་མ་སོད་ན། འཇིག་
རྟེན་མེད་ཁམས་སྟོང་ལ་ཁད། ཡབ་ཅིག་མ་བཞུགས་དམག་སྐོས་མཛོད། ཅེས་སྨྲས་
པས། སྐད་ཅིག་ཉིད་དུ་བདུད་ཁྱབ་པ་ལག་རིང་དེ། བོན་ལ་རྫུན་ཡིན་བྱས་པ་དང་།
གཤེན་ལ་གཤེ་སྐུར་བཏབ་པ་དང་། ལས་ཀྱི་རྣམ་སྨིན་འཕྲལ་བྱུང་བས། བདུད་ཁ་
ལྟག་པར་རལ་ནས་བརྒྱལ་ཏེ་སོང་ངོ། །དེ་ལ་བདུད་འཁོར་རྣམས་ཀྱང་མྱ་ངན་སྐྱེས་
ནས། མྱ་ངན་ངུ་འབོད་བཏབ་སྟེ། འཇིག་རྟེན་གྱི་ཁམས་སུ། ཁ་བ་དང་། སེར་བ་
དང་། རླུང་དམར་དང་། བུ་ཡུག་དང་། འཚུབས་མ་རྣམས་བྱུང་སྟེ། བདུད་ཀྱི་རྒྱལ་
ཁམས་རྣམས་ཀྱང་ཤིན་ཏུ་ཡ་ང་ཞིང་རབ་ཏུ་སྐྱི་འཇིགས་ཏེ། ཀུན་ཀྱང་འདར་ཤ་
ཁྱེར་ནས། བདུད་རྗེ་གྲོང་བའི་མྱ་ངན་གྱིས་གདུངས་ནས་ཟིན་ནོ། ། དེ་ལ་བདུད་རྒྱ་
ལག་ཐོད་རྗེས་སྨྲས་པ། འཁོར་རྣམས་མྱ་ངན་མ་བྱེད་དང་། བདུད་རྗེ་ད་རུང་གྲོང་
སྙམ་མེད། རེས་ཤིག་རྒྱལ་བ་ཡིན་ཡང་སྲིད། ཁྱེད་རྣམས་བདུད་རྗེའི་སྐུ་འཚོས་དང་།
འདི་ལ་ཕན་པའི་ཐབས་ཤིག་གཉེར། པད་ལོ་སྡོང་པོའི་རྩ་བ་ན། བདུད་བོན་ཆུ་
ལྕགས་རྒྱལ་བ་བཞུགས། དེ་ལ་ངན་བུ་ཞུ་རུ་འགྲོ། ཞེས་ཟེར་ནས། པད་ལོ་སྡོང་པོའི་
གླིང་དུ་སོང་ནས། བདུད་བོན་གྱི་སྤྱན་སྔར་མཆིས་ནས་གསོལ་པ། ཇོ་བོ་བདུད་བོན་
ཆུ་ལྕགས་ལགས། བདག་ཅག་བདུད་ཀྱི་སྡེ་རིགས་རྣམས། བླ་བོན་ཉིད་ཀྱི་ཐུགས་རྗེ་
ལ། བརྟེན་ནས་དར་ཞིང་རྒྱས་ལགས་ཏེ། དར་ལ་མ་ཁྱགས་འགོང་པོ་བྱུང་། བདུད་
རྗེ་བྱ་བྱེད་མང་བ་ཡི། གཤེན་གྱི་ཡུལ་དུ་ལྟད་མོར་སོང་། ལྟད་མོར་འཁོར་ནས་ཚུར་
ལ་ཕྱིན། གཤེན་ལ་ལོངས་སྤྱོད་ཆེར་སྣང་བས། བདུད་རྗེ་དམག་ཅིག་དྲང་དགོས་ཟེར།
བདག་ཅག་བློ་གྲོས་ཤོམས་པས་ཚེ། བདུད་རྗེ་སྐད་ཅིག་བརྒྱལ་ནས་སོང་། ཁ་ཡང་
ལྟག་པར་རལ་ནས་འདུག །བདུད་འཁོར་མྱ་ངན་གདུངས་ནས་འདུག །འདི་ལ་བྱ་
9I

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཐབས་མ་རྙེད་ནས། བདུད་བོན་ཉིད་ཀྱི་སྤྱན་སྔ་རུ། ད་ལྟ་ངན་བུ་ཞུ་རུ་མཆིས། འདི་
ལ་ཅི་ལྟར་བྱས་ན་ཕན། བླ་བོན་ཞལ་ནས་གསུང་པར་ཞུ། ཞེས་གསོལ་ནས། བདུད་
རྗེའི་ཕྱག་བགྱིད་དོ། །
དེ་ལ་བདུད་བོན་གྱིས་བཀའ་སྩལ་པ། ཉོན་ཅིག་བདུད་རྗེ་རྒྱལ་པོ་ཉོན། འཇིག་
རྟེན་ཁམས་ཀྱི་མངའ་དབང་ལ། དམུ་རིགས་གཤེན་ལས་ཆེ་བ་མེད། འདི་དང་ཕྱི་
མའི་མགོན་སྐྱབས་ལ། གཡུང་དྲུང་བོན་བས་གཉན་པ་མེད། འགྲོ་བ་རིགས་དྲུག་
སེམས་ཅན་ལ། ནག་པོ་བདུད་ཙམ་མ་གཏོགས་པ། གཤེན་གྱི་མངའ་འོག་མ་འདུས་
མེད། འཇིག་རྟེན་ཁམས་ལ་ཉི་ཤར་ཡང༌། ནག་པོ་བདུད་ལ་མུན་པ་བཏིབས།
སེམས་ཅན་མ་རིག་ལོག་པར་གོལ། གཤེན་ལ་གུས་པར་མི་འདུད་ཀྱང་། ཕོད་
བཙུགས་དོ་རྡོ་འགྲན་ཚོལ་དང༌། འཇབ་བུ་འུ་ལེ་ཅི་ལ་བྱེད། གཡུང་དྲུང་བོན་ལ་མི་
སྤྱོད་ཀྱང་། བོན་ལ་རྫུན་ཡིན་ཅི་ལ་བྱ། བོན་ལ་རྫུན་ཡིན་བྱ་བ་དང་། གཤེན་ལ་གཤེ་
སྐུར་ཅི་ལ་གདབ། བྱ་བ་བརྟགས་ཤིང་མི་བྱེད་ནས། མི་ཐུབ་པ་ལ་དོ་བརྡོ་ཞིང་། མི་
འདྲ་བ་ལ་འགྲན་ཚོལ་ཛ། མི་རུང་བ་ཞིག་ཡོང་ལས་ཆེ། བདུད་རྗེ་ཁྱབ་པ་བརྒྱལ་བ་
དང་། བདུད་ཁ་ལྟག་པར་རལ་བ་རྣམས། བོན་ལ་རྫུན་ཡིན་བྱས་པས་ལན། གཤེན་
ལ་གཤེ་སྐུར་བཏབ་པས་ལན། དེ་ཡང་ཕན་པའི་ཐབས་འདོད་ན། བདུད་རྗེ་འཁོར་
དང་བཅས་པ་རྣམས། གཤེན་རབ་ཕྱོགས་སུ་ལྷ་ཕྱག་འཚོལ། བོན་ལ་བསྐུར་པ་བཏབ་
པ་བཤགས། གཤེན་ལ་གཤེ་སྐུར་བཟོད་གསོལ་གྱིས། དེ་ལྟར་དྲང་པོར་བྱས་པ་ན།
བདུད་རྗེ་བརྒྱལ་བ་སངས་ཏེ་འོང་། བདུད་ཁ་རལ་བ་སོས་ཏེ་འོང་། བདུད་འཁོར་
མྱ་ངན་ཆད་དེ་འོང་། ཞེས་བདུད་བོན་གྱིས་བཀའ་སྩལ་པས། བདུད་རྒྱ་ལག་ཐོད་རྗེ་
ཡང་ཕྱིར་ལ་ལོག་ནས་བདུད་འཁོར་རྣམས་ལ་བཀའ་སྩལ་པ། བདུད་འཁོར་མྱ་ངན་
འཕྲོ་ཆོད་དང་། བདུད་བོན་ཞལ་ནས་འདི་སྐད་གསུངས། བདུད་རྗེ་ཁྱབ་པ་བརྒྱལ་
92

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
བ་དང་། བདུད་ཁ་ལྟག་པར་རལ་བ་དང་། བདུད་འཁོར་མྱ་ངན་གདུངས་བ་རྣམས།
བོན་ལ་རྫུན་ཡིན་བྱས་པ་དང༌། གཤེན་ལ་གཤེ་སྐུར་བཏབ་པས་ལན། ད་ཡང་
མཐོལ་བཤགས་གྱིས་ཤིག་གསུངས། མྱ་ངན་འཕྲོ་ཆོད་མཐོལ་བཤགས་བྱ། ཞེས་སྨྲས་
སོ། །བདུད་འཁོར་རྣམས་ཀྱང་མྱ་ངན་གྱི་འཕྲོ་བཅད་ནས། སྟོན་པའི་ཕྱོགས་སུ་ལྷ་
ཕྱག་འཚལ་ཞིང་བཤགས་པ་བགྱིས་སོ། །བཤག་པའི་ཚིག་བཤད་ནི་བདུད་རྗེས་སྨྲས་
སོ། །དེ་ཡི་ཡོན་ཏན་གྱིས། བདུད་རྗེ་བརྒྱལ་བ་སངས་ཤིང་། བདུད་ཁ་རལ་པ་སོས་
པའོ། །དེ་ལ་དད་པ་སྐྱེས་ནས་བདུད་འཁོར་མང་པོ་ཞིག་གཤེན་གྱིས་ཕྱོགས་སུ་ཕྱོག་
ཏེ་སོང་ངོ༌། །དེའི་ཚེ་བདུད་རྗེ་ཁྱབ་པ་ཡང་བརྒྱལ་བ་སངས་ནས། སྨྲས་པ། བདག་
གཉིད་ལོག་པའི་བར་དུ། ཡབ་ཅིག་ཅི་མཛད་དམ། དམག་ཚོགས་མང་པོ་མི་བསྡུ་
པར། འཁོར་ཕྱེད་གཤེན་གྱི་ཕྱོགས་སུ་བཏང་། ད་ནི་ཐུབ་པར་མི་འགྱུར་རོ། །ཞེས་
ཟེར་ནས། ཡང་མྱ་ངན་གྱི་ཁང་པར་ཞུགས་ན་ཆས་པ་ལ། ཡབ་ཀྱིས་སྨྲས་པ། བདུད་
རྗེ་ཁྱབ་པ་ལག་རིང་ལགས། འོ་སྐོལ་དམག་ཚོགས་བསྡུ་རྒྱུ་ལ། ཐག་བཅད་སྟེང་དུ་གློ་
བུར་བྱུང་། མགྱོགས་པའི་གོང་ལ་རླབས་ཆེན་བྱུང་། བསམ་བསམ་འདུན་པའི་གྲོས་
འགོ་སྟོར། སྐད་ཅིག་ཉིད་ལ་བདུད་རྗེ་བརྒྱལ། ཁ་ཡང་ལྟག་པར་རལ་ནས་སོང་། དེ་
ལ་བདུད་འཁོར་མྱ་ངན་སྐྱེས། ཅི་ཡིས་ཐབས་ཀྱང་མ་སྙེད་ནས། པད་ལོ་སྡོང་པོའི་རྩ་
བ་རུ། བདུད་བོན་ཆུ་ལྕགས་རྒྱལ་བ་བཞུགས། དེ་ལ་ངན་བུ་ཞུ་རུ་སོང་། བདུད་བོན་
ཉིད་ཀྱི་ཞལ་ནས་ཀྱང་། བོན་ལ་རྫུན་ཡིན་བྱ་བ་དང་། གཤེན་ལ་གཤེ་བསྐུར་བཏབ་
པས་ལན། མཐོལ་བཤགས་བྱས་ན་ཕན་པར་གསུངས། བདག་ཅག་རྣམས་ཀྱིས་
མཐོལ་བཤགས་བྱས། མཐོལ་བཤགས་བྱས་པའི་ཡོན་ཏན་གྱིས། ཉིད་ཀྱང་བརྒྱལ་བ་
སོས་པ་ཡིན། ཁ་ཡང་རལ་བ་རུབ་པ་ཡིན། གཉིད་ལོག་པ་ནི་ཅི་མ་ཚང་། ད་ཡང་ཆོ་
འཕྲུལ་སྟོན་པ་ན། བསླུ་ཚིག་ཐབས་ལ་མཁས་པར་དགོས། ཐབས་ལ་མ་མཁས་རང་
9

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྒྱལ་ནི། ད་ལྟའི་བྱ་བ་དག་དང་མཚུངས། བདུད་རྗེ་རྟུལ་ཞུགས་སྟོབས་ལྡན་ཀྱང་།
ན་སོ་གཞོན་པ་བྱིས་པའི་ལས། སྤྱོད་ལ་རྩལ་འགྲན་ཐང་ཤ་ཆད། ད་ཡང་བདག་ལ་
ཉན་ནས་སུ། གཤེན་ལ་ཆོ་འཕྲུལ་སྟོན་པ་ན། སྐྱེ་འགྲོ་སེམས་ཅན་ཐམས་ཅད་ཀུན།
ནོར་ལ་སྲེད་ཅིང་རོགས་ལ་དད། ནོར་གྱིས་བྲིད་ཅིང་རོགས་ཀྱིས་བསླུས། བསླུ་ན་དེ་
ཡིས་བསླུས་ཏེ་འོང་། ཞེས་ཟེར་བ་ལ། བདུད་ཀྱང་བདེན་པར་སྙམ་ནས། ནག་པོ་
བདུད་ཀྱི་དམག་བཤོལ་ནས། གཤེན་རབ་མི་བོ་སླུ་བ་རུ་ཆས་སོ། ། །
དེའི་ཚེ་དེའི་དུས་ན། ཡུལ་འོལ་མོ་གླིང་ཆེན་གྱི། ཕྱི་རོལ་མཐའ་མིའི་གནས་སུ།
ཡུལ་དེའི་ཕྱི་རོལ་ནས་འོང་བ་ཡིན། གོང་གི་དམུ་རིགས་ཀྱི་རྒྱལ་པོ་ལ་མཇལ་ཟེར་བའི།
དམག་མི་དང་དེད་དཔོན་བྱེ་བ་དུང་ཕྱུར་དང་བཅས་ནས་ཕེབས་སོ། །དེ་ནས་དེ་
རྣམས་ལ། ཚོང་གི་དེད་དཔོན་ནོར་དང་ཟས་སུ་ལྡན་པ་དང་། དམག་གི་དེད་དཔོན་
དཔའ་དང་དཔུང་དང་ལྡན་པ་དང་། བསླུ་བ་མོའི་དེད་དཔོན་ཁ་དོག་བརྒྱན་དང་
ལྡན་པ་མང་པོར་བྱུང་ངོ༌། །ཚོང་གི་དེད་དཔོན་གྱིས་ས་རྡོ་དང་རྩི་ཤིང་ལ་སྣང་བ་
དགུ་འགྱུར་གྱི་ནོར་རྫས་མང་པོ་བྱས་ནས། ཚོང་དུས་སུ་འགྲིམས་ཤིང་རྒྱལ་ཁམས་ཀྱི་
ནོར་གྱི་དབྱིག་རྫས་སྣ་ཚོགས་པ་ལེན་ནོ། །དམག་གི་དེད་དཔོན་རྣམས་ཀྱིས་རྩལ་དང་
རྫུ་འཕྲུལ་དང་ཆོ་འཕྲུལ་མང་པོ་བྱེད་ཅིང་། རྒྱལ་ཁམས་ཀྱི་ནོར་རྫས་ཁྱེར་བ་དང་།
ཆུང་མ་བསླུ་བ་དང་། བུ་མོ་ཕྲོག་པ་ལ་སོགས་པར་བྱེད་དོ། །བསླུ་བ་མོ་རྣམས་ཀྱིས་
གར་དང་རོལ་མོ་དང་། རྩེ་འཇོ་དང་། ཤོན་རྣམས་འཁྲབ་པ་དང༌། གླུ་གར་དང་བྲོ་
རྩེད་ལ་སོགས་པ་བྱས་ནས། ཁྱེའུ་དང་རབ་ཏུ་བྱུང་བ་རྣམས་བསླུ་ཞིང་། ལོག་པའི་
ཕྱོགས་སུ་ཁྲིད་དོ། །དེར་ཡང་དེའི་ཉེས་སྐྱོན་གྱིས། རྒྱལ་ཁམས་གྱི་མི་རྣམས་ལ། ཕྲུ་
གཡང་ཉམས་པ་དང་། ཀླུང་རྟ་རྒུད་པ་དང༌། སྡོམ་པ་འཆལ་བ་དང་། སྡིག་པར་
དད་པ་དང་། ལོག་པར་ཕྱོགས་པ་མང་པོ་བྱུང་ངོ༌། །གཞན་ཡང་ཆོ་འཕྲུལ་དངོས་
94

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
སུ་བསྟན་པ་ན། རྒྱལ་པོའི་ཁབ་ཏུ་གྲོང་ཁྱེར་ཆེན་པོ་ཡངས་པ་ཅན་དུ། ཕྱི་རོལ་ནས་
འོང་བའི་ཏ་ཟིག་ནོར་གྱི་རྒྱལ་པོ་དང་། ཕྲོམ་གེ་སར་དམག་གི་རྒྱལ་པོ་དང་། རྒྱ་མོ་
སྨད་ཚོང་གི་རྒྱལ་མོ་རྣམས་ཡིན་ཟེར་བ། སྐྱེས་བུ་ནོར་དང་ཟས་སུ་ལྡན་པ་སྟོང་ཕྲག་
བརྒྱ་དང་། སྐྱེས་བུ་རྟ་དང་གོ་མཚོན་དུ་ལྡན་པ་སྟོང་ཕྲག་བརྒྱ་དང་། བུ་མེད་ཁ་དོག་
མདངས་དང་ལྡན་པ་སྟོང་ཕྲག་བརྒྱ་དང་ཆས་ནས་རྒྱལ་པོ་མཇལ་དུ་ཕྱིན་ཏོ། །དེ་
ལ་གྲོང་ཁྱེར་གྱི་མི་རྣམས་ཀྱང༌། ཤིན་ཏུ་དགའ་བ་སྐྱེས་ནས། ཀུན་སུན་མལ་རབ་ཏུ་
གཟིངས་སོ། ། །
དེའི་ཚེ་སྟོན་པས་ཀྱང༌། བདུད་ཀྱིས་བསླུ་བ་པོ་ཡིན་པ་ནི་རིག་ནས། ཤིན་ཏུ་
ཐབས་ལ་མཁས་པར་བྱས་ནས་འདུལ་བར་དགོངས་ཏེ། འཁོར་རྣམས་ལ་བཀའ་སྩལ་
པ། འུ་བུའི་རྒྱལ་ཁམས་སུ་ཕྱིན་པའི་མི་རྣམས་ནི། ལོག་པ་ཅན་བདུད་སྡིག་ཏོ་ཅན་
གྱིས་ཆོ་འཕྲུལ་དུ་འདུག་པས། ཁྱེད་རྣམས་ཀྱི་ངོ་མཚར་ལྟད་མོ་དང༌། སྒྱུ་མའི་ཟས་
ནོར་དང་། མཛེས་པའི་རྒྱན་ཆ་དང་། སྒྱུ་འཕྲུལ་དང་ཆོ་འཕྲུལ་གྱིས་བསླུ་བ་ཅི་སྣང་
ཡང་། འདོད་པའི་རྗེས་སུ་མ་འབྲང་ཞིག །སྣང་འགྱུར་གྱི་ནོར་རྫས་མ་ལེན་ཅིག །
བསླུ་བའི་ཚིག་ལ་མ་ཉན་ཅིག །ཞིམ་དགུའི་ཁ་ཟས་མ་རེ་གཅིག །ཅེས་བཀའ་སྩལ་
པས། འཁོར་རྣམས་ཀྱིས་ཀྱང་སོ་སོར་སྦྲན་བཏང་ནས། རྒྱལ་ས་གླིང་བརྒྱད་དང་།
ནང་གླིང་བཅུ་གཉིས་དང་། བར་གླིང་རིགས་བཞིའི་མི་རྣམས་ཀྱིས། རང་ཁྲིམས་སོ་སོ་
རུ་བསྡམ་མོ། །དེ་ནས་བསླུ་བ་པོ་དེ་རྣམས་ཀྱིས་སྟོན་པ་ལ་མཇལ་ཟེར་ནས། སྣང་བ་
དགུ་འགྱུར་གྱི་ནོར་རྫས་སྔ་ན་མ་མཐོང་བ་མང་པོ་དང༌། གདུག་པ་ཡམས་ཤིང་གི་རྣོ་
མཚོན་རྣོ་བ་ངར་ཆགས་པ། རེག་ཆོད་དང༌། གཏུབ་ཆོག་དང་། སྨེ་མནོལ་ཞབ་མའི་
གོ་ཆ་སྲ་ལ་བྱད་ལེགས་པ་མང་པོ་དང་། དུག་དང་ཐུན་རྫས་ཀྱིས་ཞལ་ཟས་བལྟམས་
ནས། ཡིད་འཕྲོག་ཅིང་རོ་མཆོག་དང་ལྡན་པ་མང་པོ་ཐེགས་ཏེ། གྲོང་ཁྱེར་གྱི་དབུས་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྒྱལ་གྱི་མདུན་ས་ཆེན་པོ་རུ་སྟོན་པའི་སྤྱན་སྔར་ཕྱིར་ནས། མདུན་དུ་ཕུང་པོ་རབ་ཏུ་
སྤུངས་སོ། །དེ་ལ་སྟོན་པས་ཀྱང་བདུད་ཀྱི་མཚང་ལ་མ་བརྒྱབ་པར། ཐབས་ལ་མཁས་
པར་མཛད་ནས་གསུངས་པ། རིགས་ཀྱི་བུ་དམག་མི་དང་འཁོར་ཚོགས་ཁྱེད་རྣམས།
ཡུལ་ཅི་སྐད་བྱ་བ་ནས་ཡིན། རིགས་ནི་གར་གཏོགས་མིང་ནི་ཅི་མིང་། འདིར་འོང་བ་
ནི་ཅི་ལ་འོང་བ་ཡིན། ཞེས་གསུངས་པ་ལ། །
དེ་ལ་དང་པོར་ཚོང་གི་དེད་དཔོན་གྱིས་གསོལ་པ། སྟོན་པ་ལགས། བདག་ཅག་
ཚོང་གི་དེད་དཔོན་རྣམས། འཛམ་གླིང་ཉི་མ་བྱང་ནུབ་ཀྱི། གངས་གླིང་དཀར་པོའི་
ཁྲོད་ནས་ཡིན། རིག་ནི་ཏ་ཟིག་རྒྱལ་པོའི་རིགས། མིང་ནི་ཚོང་དཔོན་བསམ་འགྲུབ་
དཔལ། འདི་རུ་འོང་བའི་དོན་ཆེད་ནི། ཁྱེད་ཅག་འཛམ་གླིང་སོག་ཁ་རུ། དམུ་རིགས་
འཕྲུལ་གྱི་རྒྱལ་པོ་ལ། རིན་ཆེན་དཀོར་མཛོད་ཡོད་ཟེར་བས། འདོད་མཐུན་ཟས་ནོར་
སྡེབ་ཏུ་འོང་། ངེད་རང་ནོར་རྫས་ཅི་འདོད་སྡེབས། ཁྱེད་ཀྱང་ཕུགས་སུ་མ་སྦ་དང་།
ངས་ཀྱང་བྱེས་ནས་མིང་ཟློག་གིས། གོང་དང་རིན་ཐང་དངོས་པོར་གཞལ། ངེད་ཀྱང་
ཁྱེད་ལ་འབུལ་བར་བྱེད། ཁྱེད་ཀྱང་ངེད་ལ་བརྫང་བར་མཛོད། ལར་ཡང་སྟོན་པ་
གཤེན་རབ་ལགས། ཁྱེད་ཀྱི་སྲས་དང་འཁོར་ཚོགས་རྣམས། ཚོང་དཔོན་ཕྱིར་ན་ཚོང་
ལ་གཤེགས། ནོར་བུ་རིན་ཆེན་སྣ་ལྔ་བླང་། ནོར་ཡོད་ཙམ་ན་ཀུན་ཀ་བཟང་། ནོར་
མེད་ཙམ་ན་ཀུན་ཀ་ངན། དེ་བས་ཚོང་བྱ་རིན་ཆེན་བླང་། རྒྱལ་གྱི་བང་མཛོད་ཚོང་
གིས་བཀང་། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། གསོན་དང་ཚོང་དཔོན་དམ་པ་བསམ་འགྲུབ་
དཔལ། ཁྱེད་ཅག་གངས་གླིང་དཀར་པོའི་ཁྲོད་ནས་སུ། ཏ་ཟིག་རྒྱལ་པོའི་ཡུལ་ནས་
འོང་ནས་ནི། དམུ་རིགས་འཕྲུལ་དང་ལོངས་སྤྱོད་འགྲན་པ་ཡིས། ནོར་རྫས་ཕུན་སུམ་
ཚོགས་པར་སྣང་མོད་ཀྱང་། ཁྱེད་རང་རང་སྣང་གང་ལ་ངོ་མཚར་ཆེ། བདག་གི་སྲས་
9696

མདོ་སྡེ། ། བདུད་ཀྱིས་ཆོ་འཕྲུལ་བསྟན་པའི་མདོ།
དང་སློབ་མ་འཁོར་འབངས་རྣམས། ཚོང་གི་དེད་དཔོན་རྗེས་སུ་ངས་མི་གཏོང་། ཁྱེད་
ཀྱི་ཟས་དང་ནོར་ལ་སྨོན་རྒྱུ་མེད། ངེད་རང་དམུ་རིགས་འཕྲུལ་གྱི་གཏེར་མཛོད་ན།
རིན་ཆེན་ཉིད་ཀྱང་ཆུ་ཡི་གྲམ་པ་འདྲ། རི་ལུང་ཀུན་ཀྱང་རིན་ཆེན་གླིང་དུ་འདུག །ས་
རྡོ་བྱ་བ་འདོད་ཀྱང་བཙལ་མི་སྙེད། ལར་ཡང་ཚོང་དཔོན་གཞན་དག་བསླུ་བ་རྣམས།
མི་ཟད་གཏེར་དང་ལྡན་པའི་བྱང་ཆུབ་སེམས་ཉིད་འདི། ཆོག་ཤེས་དམ་པའི་ཚོད་
གཅིག་མ་ཟིན་ན། འཇིག་རྟེན་གསེར་དུ་སོང་ཡང་ངོམ་དུས་ག་ལ་ཡོད། བཤུལ་རིང་
མགྲོན་ལམ་བགྲོད་པ་སྲིན་པོའི་ཚང་སྒོ་འགྲིམས། ཚོང་ཁེ་ཕམ་རྒྱལ་བརྩི་བ་མྱ་ངན་
མཚོ་དང་འགྲོགས། མཛོ་དྲེའུ་ཁལ་དུ་བཀལ་བས་དམྱལ་བའི་ས་བོན་འདེབས། ནོར་
ཡོད་ཆེ་ས་འཛིན་པ་དྲེགས་པའི་བདུད་དང་འདྲ། སྒྱུ་མའི་ཟས་དང་ནོར་ལ་ངས་མི་
བརྩི། གསེར་གཡུ་རིན་ཆེན་བྱུང་བའི་ཁུངས་ན་འབྲིམ། ན་བཟའ་གཡི་སྤྱང་ཡོད་པས་
གྲྭ་ན་བཙུན། ཁྱེད་རང་གངས་གླིང་ཡུལ་དུ་ཁེ་སྤོགས་སྡེབས། ཞེས་གསུངས་པས། །
བསླུ་བ་པོ་རྣམས་ཀྱང་ལན་མ་ཐེབས་པར་ཕྱིར་ལ་བཀྱེད་ནས་འདུག་གོ །
དེ་ནས་ཡང་དམག་གི་དེད་དཔོན་གྱིས་གསོལ་པ། སྟོན་པ་ལགས། བདག་ཅག་
དམག་གི་དེད་དཔོན་རྣམས། འཛམ་གླིང་ཉི་མ་བྱང་ཕྱོགས་ཀྱི། དྲུག་ཕྲོམ་གྲུ་གུའི་
ཡུལ་ནས་ཡིན། རིགས་ནི་གེ་སར་རྒྱལ་པོའི་རིགས། མིང་ནི་དམག་དཔོན་དོན་འགྲུབ་
དཔལ། འདི་རུ་འོང་བའི་དོན་ཆེད་ནི། ཁྱེད་ཅག་འཛམ་གླིང་སོག་ཁ་རུ། དམུ་རིགས་
འཕྲུལ་གྱི་རྒྱལ་པོ་ལ། ཁྲོམ་པའི་གླིང་ཆེན་ཡོད་ཟེར་བས། དཔའ་འདུས་དམག་གི་
སྲིད་སྡེབ་པར། ཁྱེད་ལ་རྩལ་ལྡན་ཅི་འདྲ་ཡོད། ངེད་ཀྱི་རྩལ་ལྡན་རྣམས་དང་འགྲན།
ངེད་རང་དཔལ་རྩལ་ཆེ་ཆུང་གི། བར་དུ་རྒྱལ་གྱི་སྐུགས་རེ་འཛུགས། ཐོབ་ཤོར་མི་
བྱེད་བདེན་དྲང་བཤེར། ཁྱེད་ཀྱི་ཁས་དྲག་ངེད་ཞན་ན། ངེད་ལ་ཁྱེད་ཀྱིས་རྩལ་ཁ་
སློབས། ངེད་བས་ཁྱེད་ཀྱི་རྩལ་ཞན་ན། ངེད་ཀྱིས་ཁྱེད་ལ་བསླབ་པར་བྱ། ངེད་རང་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དཔའ་རྩལ་འདྲ་འདྲ་བསྙམས། དཔའ་གཉིས་དཔུང་ན་བདུད་ཀྱང་མེད། མཛངས་
གཉིས་བསོར་ན་རྫུན་ཡང་བདེན། དེ་ཕྱིར་དཔའ་དང་དཔུང་བསྡེབ་བྱ། ཁྱེད་ཀྱི་
སྲས་བློན་འཁོར་འབངས་རྣམས། དམག་དཔོན་ཕྱིར་ན་དམག་ལ་གཤེགས། ངེད་
རང་དམག་གི་དཔུང་དང་བཅས། འཛམ་གླིང་ཉི་མ་ཕྱོགས་བཞི་ནས། གཞན་དག་
མི་རྣམས་འོག་ཏུ་གཞུག །གཞོན་ནུ་དར་བའི་དུས་འདི་ལ། ལང་ཚོ་སྟོབས་ཤེས་དར་
རྒྱས་ཚེ། ཕོ་ཡིས་ཕོ་ཞིག་མ་བཏུལ་ན། ཟ་མ་མོ་དང་ཅི་མ་འདྲ། འོ་སྐོལ་མཉམ་ཉིད་
འདུལ་དུ་གཤེགས། ཞེས་ཟེར་བ་ལ། །
དེ་ལ་ཡང་སྟོན་པས་བཀའ་སྩལ་པ། གསོན་དང་དམག་གི་དེད་དཔོན་དོན་འགྲུབ་
དཔལ། ཁྱེད་རྣམས་དྲུག་ཕྲོམ་གྲུ་གུའི་ཡུལ་ནས་སུ། གེ་སར་རྒྱལ་པོའི་རིགས་ལས་
ཆད་པའི་མི། སྟག་གཟིག་ཁྲོམ་པའི་ཡུལ་དུ་འོང་ནས་སུ། སྟོབས་དང་རྫུ་འཕྲུལ་རྩལ་
དང་ཡ་འགྲན་ཞིང་། ཁྱེད་རང་ང་རྒྱལ་གང་བ་ངོ་མཚར་ཆེ། ངེད་ཀྱིས་སྲས་དང་སློབ་
མ་འཁོར་འབངས་རྣམས། དམག་གི་དེད་དཔོན་རྗེས་སུ་ངས་མི་གཏོང་། ཁྱེད་ཀྱིས་
དཔའ་རྩལ་སྟོབས་ལ་འགྲན་རྒྱུ་མེད། འཛམ་གླིང་ཉི་མ་ཕྱོགས་བཞི་མི་དགོས་དང༌།
སྟོང་གསུམ་མི་མཇེད་འཇིག་རྟེན་ཞིང་ཁམས་འདིར། བདག་ཉིད་སྟོན་པའི་གདུལ་
བྱ་ཡིན་པ་ལ། འདྲེན་པའི་སྟོན་པ་བྱེ་བ་ཕྲག་བརྒྱར་སྤྲོས། འགྲོ་བ་སེམས་ཅན་ཐར་
པ་ཁ་ལོ་བསྒྱུར། ཁྱེད་ཀྱིས་དྲག་ཤུལ་ལས་ལ་ངས་མི་སྨོད། སྤྱིར་ཡང་ཁམས་གསུམ་
འཁོར་བའི་སེམས་ཅན་རྣམས། ཞི་བ་བྱང་ཆུབ་སེམས་དང་མ་ལྡན་ན། ང་རྒྱལ་
དྲེགས་པ་རང་ཕུང་གཞན་བརླག་ཡིན། དམག་ཁྱེར་སྡེ་འཁྲུག་ལྷ་མིན་བཙོན་ར་ཡིན།
འདིར་སྡུག་ཕྱི་མར་ལྷ་མིན་གནས་སུ་སྐྱེས། ཉིན་རེ་གཡུལ་སྤྲོད་རང་སྲོག་དགུ་དགུར་
གཅད། དེ་ཡི་ཕྱི་མར་གཅོད་སྦྱང་དམྱལ་བར་སྐྱེ། དེ་ནི་ལོག་པར་གོལ་བས་བྱར་མི་
རུང་། བདག་ཅག་ལྷ་ལ་ལྷ་མིན་འཁྲུག་མི་བརྩམ། ཁྱེད་རང་དྲུག་ཕྲོམ་ཡུལ་དུ་འཁྲུག་
98

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
པ་རྩོམས། ངེད་ཀྱི་རྒྱལ་ཁམས་གནས་འདིར་འདུག་མི་འཚལ། ཞེས་བཀའ་སྩལ་པས།
བདུད་ཀྱི་བསླུ་བ་པོ་རྣམས་ཀྱང་ལན་མ་ཐེབས་པར་ཕྱིར་ལ་བཀྱེད་ནས་འདུག་གོ ། །
དེ་ལ་ཡང་བུད་མེད་རྣམས་ཀྱི་གཙོ་མོས་གསོལ་པ། སྟོན་པ་ལགས། བདག་ཅག་
མཛེས་ལྡན་བུད་མེད་རྣམས། འཛམ་གླིང་ཉི་མ་ཤར་ཕྱོགས་ཀྱི། ཀ་ཆུ་འཕྲུལ་གྱི་ཟམ་
སོ་ཡི། ནག་པོ་རྒྱ་ཡི་ཡུལ་ནས་ཡིན། རིགས་ནི་ཧ་ཤང་རྒྱ་ཡི་རིགས། མིང་ནི་རྒྱ་མོ་
ཨ་ཇོ་སྨན། འདི་རུ་འོང་བའི་དོན་ཆེད་ནི། ཁྱེད་ཅག་འཛམ་གླིང་སོག་ཁ་ཡི། དམུ་
རིགས་འཕྲུལ་གྱི་རྒྱལ་པོ་ལ། མཛའ་ཡ་བཙུན་པོ་ཡོད་ཟེར་བས། དེ་ལ་མཛའ་མཐུན་
བསྡེབ་ཏུ་འོང་། ངེད་རང་མཛའ་མཐུན་ཤག་བཤེས་བྱ། གཞོན་ནུ་དར་བའི་ཚེ་འདི་
ལ། སྐྱིད་པ་བྱ་བ་བྲོ་གླུ་ཡིན། དགའ་བ་བྱ་བ་རྩེ་འཇོ་ཡིན། དགོས་པ་བྱ་བ་ཟླ་རོགས་
ཡིན། བདག་ཅག་བུ་མོ་འདིར་ཚོགས་ལ། ལ་ལ་གཏན་གྱི་གྲོགས་སུ་མཛོད། ལ་ལ་
སྲོད་ཀྱི་མཛའ་རུ་མཛོད། ལ་ལ་ཡུན་གྱི་འབངས་སུ་མཛོད། ལ་ལ་དར་ཙམ་ཡུད་ལ་
འགྲོགས། འཇིག་རྟེན་ཁམས་ཀྱི་བུད་མེད་ལ། མཛེས་སྡུག་ལྡན་པ་མང་ཡོད་ཀྱང་།
ཤེས་རིག་བཟོ་བ་རྒྱ་མོ་ཡིན། རྒྱ་མོས་ཆུ་ལ་དར་འཐགས་ན། སྣང་སྲིད་གསལ་བའི་རི་
མོ་བཀྲ། དེ་སྤུན་ལ་མི་འབྱུང་སྐད་ལ་འབྱུང་། རྒྱུ་སྤུན་འབྲེལ་ན་ཟ་འོག་བེར། རྒྱལ་ཀྱི་
ཆབ་སྲིད་ངེད་ཀྱིས་འཛིན། ཞེས་གསོལ་པ་ལ། །
དེ་ལ་ཡང་སྟོན་པས་བཀའ་སྩལ་པས། གསོན་དང་རྒྱ་མོ་མཛེས་ལྡན་ཨ་ཇོ་སྨན།
ཁྱེད་ཅག་འཛམ་གླིང་ཉི་མ་ཤར་ཕྱོགས་ཀྱི། ནག་པོ་རྒྱ་ཡི་ཡུལ་ནས་འོང་ནས་སུ། དམུ་
རིགས་འཕྲུལ་དང་མཛའ་མཐུན་བསྡེབ་ནས་ནི། རྒྱལ་གྱི་ཆབ་སྲིད་འཛིན་ཟེར་ངོ་
མཚར་ཆེ། འོན་ཀྱང་ཁམས་གསུམ་འཁོར་བའི་སེམས་ཅན་ལ། ཕོ་དང་མོ་ཞེས་བྱ་བ་
ཡོད་སྲིད་ཀྱང་། མོ་ལུས་དག་ལ་ལེགས་པའི་ཡོན་ཏན་མེད། ཅི་ལྟར་བྱས་ཀྱང་ཉེས་
པའི་སྐྱོན་དུ་འགྱུར། སྤྱིར་ཡང་བུད་མེད་དག་གི་མཚན་ཉིད་ནི། བུད་མེད་བྱ་བ་ལས་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཀྱི་སྲིན་མོ་ཡིན། ཁྱེད་དང་འགྲོགས་ན་ལས་ཀྱིས་འཁོར་བར་ལྟུང་། ལས་ཀྱིས་འཁོར་
བར་ལྟུང་གལ་གཤེན་རབ་ང་ལ་མེད། བུད་མེད་བྱ་བ་དུག་གི་འདམ་རྫབ་ཡིན། ཁྱེད་
ལ་འབགས་ན་དུག་འདམ་སྤྱོད་པ་ཡིན། གསོད་པའི་དུག་འདམ་སྤྱོད་གལ་གཤེན་
རབ་ང་ལ་མེད། བུད་མེད་བྱ་བ་སྡུག་བསྔལ་བརྩོན་ར་ཡིན། ཁྱེད་ལ་དད་ན་སྡུག་
བསྔལ་བཙོན་རར་ཚུད། སྡུག་བསྔལ་བཙོན་རར་ཚུད་གལ་གཤེན་རབ་ང་ལ་མེད།
བུད་མེད་བྱ་བ་དམྱལ་བའི་ཟངས་ཁ་ཡིན། ཁྱེད་ལ་འབགས་ན་དམྱལ་བའི་ཟངས་སུ་
བཙོ། དམྱལ་བའི་ཟངས་སུ་བཙོ་གལ་གཤེན་རབ་ང་ལ་མེད། བུད་མེད་བྱ་བ་འཁོར་
བའི་གདོས་ཐག་ཡིན། ཁྱེད་དང་འབྲེལ་ན་འཁོར་བའི་གདོས་ཀྱིས་འཐོག །འཁོར་བའི་
གདོས་ཀྱིས་འཐོག་གལ་གཤེན་རབ་ང་ལ་མེད། སྲིན་མོ་དངོས་སུ་བྱུང་བའི་མགོ་ནག་
མ། གཟུགས་ཕུང་དཀྱིལ་དུ་དམྱལ་བའི་ཟངས་ཤིག་སྐྱེ། བཙོ་སྲེག་སྡུག་བསྔལ་ཐམས་
ཅད་དེ་ལས་བྱུང་། བདེ་བ་ཐམས་ཅད་མི་བདེ་ཟངས་དེས་བྱེད། དེ་ཕྱིར་ཉོན་མོངས་
ནད་ཀྱིས་གདུངས་བའི་བུད་མེད་རྣམས། སྐྱིད་པ་བྱ་བ་བྲོ་གླུ་ག་ལ་ཡིན། འཁོར་བའི་
ཁྱིམ་ཐབས་སྤངས་ན་སྐྱིད་པ་ཡིན། དགའ་བ་བྱ་བ་རྩེ་འཇོ་ག་ལ་ཡིན། ཡང་དག་
དོན་ལ་སྤྱོད་ན་དགའ་བ་ཡིན། དགོས་པ་བྱ་བ་ཟླ་རོགས་ག་ལ་ཡིན། ཐབས་ཆེན་
དབྱིངས་ལ་རོལ་ན་དགོས་པ་ཡིན། མི་འགྱུར་གཡུང་དྲུང་སྙེད་ན་གཏན་གྱི་གྲོགས་
སུ་བཟང་། མི་སྣང་སྣང་བར་ཤེས་ན་ཐམས་ཅད་སྒྱུ་མར་རིག །ཡང་དག་དོན་དམ་
སྙེད་ན་དབྱེར་མེད་གྲོགས་དང་འགྲོགས། ཞེས་བཀའ་སྩལ་པས། བདུད་ཀྱི་བསླུ་བ་པོ་
རྣམས་ཀྱི་མཚང་ལ་ཕོག་སྟེ་ཕྱིར་ལ་བྲོས་ཏེ་སོང་ངོ༌། །གཞན་ཀྱང་རྒྱལ་ཁམས་སུ་བང་
ཆེན་རྣམས་གཏོང་ནས། དེ་ལྟ་བུའི་བསླུ་བ་པོ་དང་། དམག་མི་དང་། ཚོང་པ་རྣམས་
ནི་བདུད་ཀྱི་ཆོ་འཕྲུལ་དུ་འདུག་པས། ཀུན་ཀྱང་ངོས་ཀྱིས་ཟུངས་ལ་ལོག་པ་དང་བསླུ་
བའི་རྗེས་སུ་མ་འབྲངས་ཤིག །ཅེས་རྨེད་བཏང་བས་བསླུ་བའི་ཐབས་མ་རྙེད་པར་སླུ་
100

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
བ་པོ་རྣམས་ཀྱིས་ཀྱང་མ་ཚུགས་སོ། །
དེའི་ཚེ་བདུད་རྗེ་ཁྱབ་པ་ལག་རིང་ཀྱང་། ཡང་གཤེན་ལ་ཆོ་འཕྲུལ་སྣ་གཅིག་
རྡུགས་ནས། ཤིན་ཏུ་ཡི་མུག་ག་ཆད་ནས་མྱ་ངན་ཁང་པའི་ནང་དུ་ཞུགས་ནས་འདུག་
གོ །དེ་ལ་ཡང་བདུད་རྒྱལ་ལག་ཐོད་རྗེས་སྨྲས་པ། བདུད་རྗེ་ཁྱབ་པ་ལག་རིང་ལགས།
ཆོ་འཕྲུལ་སྣ་རེ་རྡུགས་ཙམ་ན། མྱ་ངན་བྱེད་ཅིང་མུན་པའི་གཏིབས། དེ་ཡིས་གཤེན་
རབ་ག་ལ་ཐུབ། མུན་པའི་ཁང་པར་མ་ཞུགས་ལ། བདུད་རྗེ་ཁྱབ་པ་ཡར་ལ་བཞེངས།
མྱ་ངན་མ་སྐྱེད་སེམས་བསྐྱེད་དང་། གཤེན་ལ་ཆོ་འཕྲུལ་བསྟན་ཐབས་ཡོད། སྐྱེ་འགྲོ་
སེམས་ཅན་ཐམས་ཅད་ལ། བུ་ལ་གདུང་ཞིང་སྤུན་ལ་བརྩི། བུ་རུ་སྤྲུལ་ལ་སྤུན་དུ་
རྫུས། བསླུ་ན་དེ་ཡིས་བསླུས་ཏེ་འོང་། ཞེས་སྨྲས་པ་ལ། བདུད་རྗེ་ཁྱབ་པ་ལག་རིང་
ཡང་བདེན་བསམ་ནས། ཡབ་ཀྱིས་བཀའ་ལ་ཉན་ཏེ་གཤེན་རབ་བསླུ་རུ་ཆས་སོ།
དེའི་ཚེ་དེའི་དུས་ན། ཡང་ནངས་གཅིག་ཐོ་རངས་སུ། འོལ་མོ་ལུང་རིང་གི་ས་
སྐས་གཅིག་གི་ཁ་ནས། མཚན་དང་ལྡན་པའི་མི་དཀར་པོ་ཞིག་ལ། དབང་གི་གཙུག་
ཕུད་ནི་བཅིངས། ཚེའི་ལན་ཕྲན་ནི་བླས། སྲིད་པ་སྐོས་ཀྱི་ཆག་ཤིང་བསྣམས་པ་ཞིག་
ལ། མི་དཀར་པོ་སྟོང་གིས་བསྐོར་ནས། གཤེན་རབ་མི་བོ་ཟེར་ཅིང་འབོད་དོ། ། དེ་
ལ་སྟོན་པས་ཀྱང་བདུད་ཀྱིས་བསླུ་བ་ཡིན་པ་ནི་ངོས་ཟིན་ཏེ། ཐབས་ཀྱིས་འདུལ་བར་
དགོངས་ཏེ། ཨང་གསུངས་པས། མི་དཀར་པོ་དེས་སྨྲས་པ། ཀྭ་གཤེན་རབ་མི་བོ་
སྟོན་པའི་མཆོག །འགྲོ་བ་སེམས་ཅན་དོན་ཆེད་དུ། སེམས་ཅན་སྒྲིབ་པ་སྦྱངས་སྦྱངས་
ནས། སེམས་ཅན་སྐྱོན་གྱི་གྲིབ་མ་ཡིན། བདག་ནི་ངོ་ཡང་ཅང་ཤེས་སམ། ང་ནི་ཁྱེད་
ཀྱི་སྤུན་ཟླ་ཡིན། དག་པ་ཤེས་པ་གསལ་བ་གསུམ། ཤེས་པ་ཡེ་ནས་སྲིད་བུ་ཆུང་།
འཆི་མེད་བྱམས་ལྡན་མགོན་པོ་ཡིན། ཁྱེད་སེམས་ཅན་དོན་ལ་ཡུན་རིང་ན། ང་ཡིས་
བརྗེ་མ་བྱ་བ་ཡིན། ད་ང་ཡིས་བསྟན་པའི་དུས་ལ་བབ། འཇིག་རྟེན་ཁམས་སུ་ང་
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཡིས་སྟོན། ཁྱེད་ཀྱི་བསྟན་པ་ནུབ་པ་ཡིན། ང་ཡི་བསྟན་པ་དར་བ་ཡིན། ལ་འུར་མྱ་
ངན་གླིང་དུ་འདོས། ཞེས་སྨྲས་པ་ལ། །
དེ་ལ་སྟོན་པས་བཀའ་སྩལ་པ། གོལ་བའི་སེམས་ཅན་ལས་ངན་ལོག་ཚིག་སྨྲ་བ་
ཞིག །སེམས་ཅན་རྣམས་ཀྱི་འདི་ཡི་ཚིག་ལ་མ་ཉན་ཞིག །དུས་གསུམ་སྟོན་པ་རིམ་གྱི་
འབྱུང་བ་ལ། ཕྱི་རབས་སྟོན་པ་འབྱུང་དུས་ད་རུང་མིན། བདག་ཀྱང་ད་རུང་སྐུ་ཡིས་
འདུལ་བ་ཙམ། གསུང་དང་ཐུགས་ཀྱི་བསྟན་པ་སྡོད་ཅིག་འབྱུང་། སྐུ་གསུང་ཐུགས་
བསྟན་རྫོགས་ནས་སྡོད་ཅིག་འདའ། ལས་ངན་ཉོན་མོངས་སྒྱུ་མ་བདུད་གཟུགས་
ཅན། མ་རིག་འཁྲུལ་པས་འཁོར་བའི་གནས་སུ་འཁྱམས། རང་སྣང་ལོག་པས་བོན་ལ་
འགལ་བར་བགྱིས། ལྟ་བ་དམན་པས་གཤེན་ལ་གཤེ་སྐུར་བཏབ། སྒོམ་པ་གོལ་བས་
གཞན་དག་རྟག་ཆད་སྙམ། སྤྱོད་པ་ནོར་བས་འཇིག་རྟེན་འདི་བདེན་སྒྲུབ། འབྲས་བུ་
ངན་སོང་དམྱལ་བའི་གནས་སུ་སྐྱེས། མ་རིག་ལོག་པར་གོལ་བའི་སེམས་ཅན་སྙིང་རེ་
རྗེ། ཞེས་གསུངས་ནས། ཕྱག་གིས་ཐལ་མོ་ཞིག་བརྡབས་པས། སྐད་ཅིག་ཕྱོད་ཀྱི་མེད་
དེ་སོང་ངོ༌། །
དེ་ནས་ཡང་དེའི་ཚེ། ཡུམ་དཔོ་ཟ་ཐང་མོ་གསས་མཁར་ཁོ་མ་ནེ་ཆུང་གི་ནང་དུ་
ཉལ་བའི་རྨི་ལམ་ལ། དགུན་ཟླ་ཐ་ཆུང་གི་ཉ་ལ། འོད་ནག་པོ་མདའ་གང་པ་ཞིག་
ཁོང་པར་སོང་བར་རྨིས་སོ། ། དེ་ནས་ནམ་ལངས་པའི་དུས་སུ་ཡང་ལུས་འདར་བ་
དང་། སྙིང་མི་དགའ་བ་དང་། འཕྱོ་སོང་ཁྱེར་བ་དང་། རྨི་ལམ་རྨུགས་པ་དང་།
དབང་པོ་འཐིབས་པ་དང་། ཤེས་པ་མྱོས་པ་དང་། པྲ་ལྟས་ངན་པ་ཡང་མང་དུ་བྱུང་
སྟེ། འཁོར་རྣམས་ལ་གསང་ངོ༌། །དེའི་ཚེ། ཕྱི་དེ་ལོའི་དུས་སུ་སྐུ་ལ་སྲས་ཤིག་བལྟམས་
ཏེ། དེ་ལ་མཚན་མཁན་གྱི་བྲམ་ཟེ་དང་། འཁོར་རྣམས་འདུས་ནས་མཚན་བརྟགས་
པས། ཀུན་གྱིས་ཁ་དམར་ངན་པ་རུ་བཏགས་སོ། །སྟོན་པས་ཀྱང་བདུད་ཀྱི་བསླུ་བ་པོ་
102

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
ཡིན་པར་དགོངས་ཏེ། ངོས་མ་བཟུང་བར་ཁད་ཀྱིས་འདུལ་བར་དགོངས་པའོ། །རྒྱལ་
བུ་དེ་ཡང་མ་ལ་སྐྱེས་ཙམ་ནས། ཤ་དང་ཁྲག་ལ་དད་ཅིང་སེམས་ཅན་ཐམས་ཅད་
ཀྱང༌། གསོད་པ་དང་གཅོད་པ་ལ་དགའ་སྟེ། ཤ་རུས་དང་དོན་སྙིང་མཐོང་ན་བག་
དང་མི་ལྡན་པ། བག་མེད་ཀྱི་སྤྱོད་འཆལ་བྱེད་ཅིང་། བཟའ་བའི་ལོང་མེད་པ་གོ་བོ་
བཞིན་དུ་མིད་ནས་གཏོང་བ་ཞིག་བྱུང་ནས། མིང་ཡང་གཤེན་ཆུང་གོ་བོ་རུ་བཏགས་
སོ། །དེ་ནས་རྒྱལ་བུ་དེས་གོང་དུ་གཅེན་པོ་བཞིན་དུ་ཡབ་ལ་བོན་ཉན་ན། སྟོན་པས་
འཕྲུལ་ངག་བདེན་པའི་བོན་གང་བསྟན་ཀྱང་། ཉན་ཏུ་མ་བཏུབ་པར་ཡབ་ལ་གསོལ་
པ། ཡབ་ཅིག་སྟོན་པ་གཤེན་རབ་ལགས། གཅེན་པོ་གཏོ་བུ་དཔྱད་བུ་བཞིན། གཞན་
ལ་ཕན་པའི་བོན་མི་བསླབ། གཅུང་པོ་ལུང་འདྲེན་རྒྱུད་འདྲེན་བཞིན། གཞན་དག་
འདུལ་བའི་ཐབས་མི་འདོད། བདག་རང་ཉིད་ལ་ཕན་པ་དང༌། སེམས་ཅན་གཞན་
དག་དགའ་བ་ཡི། འགྲོ་བ་རང་མཐུན་ཆ་ལུགས་བོན། བཟའ་བའི་ཟས་སུ་ཤ་ཞིམ་
པས། སེམས་ཅན་གསོད་ནས་བཤའ་ཞིང་ཟ། གོན་པའི་གོས་སུ་པགས་དྲོ་བས།
སེམས་ཅན་གསོད་ནས་བཤས་ཤིང་གོན། སེམས་ཅན་མང་པོའི་སྲོག་གཅོད་ནས།
དོན་སྙིང་ལྔ་ཡི་ལྷ་གསོལ་ན། སེམས་ཅན་མི་རྣམས་ཚེ་རིང་འགྱུར། སེམས་ཅན་མང་
པོའི་སྲོག་གཅོད་ནས། ཡན་ལག་སྨད་ལྔའི་སྦྱིན་བཏང་ན། སེམས་ཅན་མི་རྣམས་ཚིམ་
པར་འགྱུར། ཡབ་ཅིག་སྟོན་པ་ཐུགས་རྗེ་ཅན། སྟོན་པས་རྣམ་པ་ཀུན་མཁྱེན་ན། འདི་
ལྟ་བུ་ཡི་བོན་མ་མཁྱེན། གཞན་དག་བོན་གྱིས་རང་སངས་རྒྱས། འདི་དག་འགྲོ་བ་
ཀུན་སངས་རྒྱས། དེ་ཕྱིར་འགྲོ་ལ་ཕན་པ་ཡི། འདི་ལྟ་བུ་ཡི་བོན་ཅིག་ཞུ། ཞེས་གསོལ་
ཏོ། །དེ་ལ་ཡབ་ཀྱིས་ཀྱང་། མིང་དང་མཚང་ལ་མ་བརྒྱབ་པར་ལན་མ་གསུངས་པར་
བཞུགས་སོ། ། དེ་ནས་རྒྱལ་བུ་དེ་ནི། ཤིན་ཏུ་སྟོབས་ཆེ་ལ་གཏུམ་དྲག་པས། རྫུ་འཕྲུལ་
དང་ཆོ་འཕྲུལ་སྟོན་པ་ཞིག་བྱུང་སྟེ། ཐོལ་མ་གྱུ་དང་བྱིས་པའི་ཚོགས་རྣམས་དབང་དུ་
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བསྡུས་ཏེ། ལོག་པའི་བོན་མང་པོ་སྟོན་ཏེ། འཁོར་རྣམས་ཀུན་ལ་བཀའ་སྩལ་པ།
རིགས་ཀྱི་བུ་དང་རིགས་ཀྱི་བུ་མོ་རྣམས། ཁྱེད་རྣམས་ཀྱིས་སྟོན་པའི་མདུན་དུ་བོན་
ཐོས་སམ། ཐོས་ནས་ཅི་ལྟར་སྤྱོད་དམ། བོན་གྱི་རྣམ་གྲངས་ལ་ཅི་མཆིས་ཤེས་སམ།
སྤྱིར་ན་བོན་ལ་རྣམ་པར་གཉིས་སུ་འཆད་དེ། བདག་ཕན་དོན་དམ་གྱི་བོན་དང༌།
གཞན་ཕན་ཀུན་རྫོབ་ཀྱི་བོན་གཉིས་སུ་འཆད་དེ། དེ་ལ་བདག་ཕན་དོན་དམ་གྱི་བོན་
ནི། སྟོན་པ་ཉིད་ཀྱིས་འཆད་ཅིང་སྟོང་པ་ཉིད་དུ་སྟོང་ཏེ། དུས་འདི་ཉིད་ལ་འབྲས་བུ་
མེད་པའོ། །གཞན་ཕན་ཀུན་རྫོབ་གྱི་བོན་ནི། བདག་ལས་བཤད་ཅིང་ཡོད་པ་ཉིད་
སྟོན་ཏེ། དུས་འདི་ཉིད་ལ་འབྲས་བུ་སྨིན་པའོ། །དེའི་ཕྱིར་ན་བདག་གི་འདི་ཡི་དོན་
ཁྱེད་རྣམས་ལ་བསྟན་པར་བྱ་བས། འདི་ཡི་དོན་ལ་རབ་ཏུ་ཉོན་ཅིག །རབ་ཏུ་རྟོགས་
ཤིག །རབ་ཏུ་སྤྱོད་ཅིག ། དེ་ནི་འདི་ལྟ་སྟེ། ཉོན་ཅིག་མཚན་དང་ལྡན་པའི་ཁྱེའུ་དང་།
རིགས་ཀྱི་བུ་དང་རིགས་ཀྱི་བུ་མོ་རྣམས། ཁྱེད་རྣམས་འཇིག་རྟེན་འདི་ཉིད་ཅི་ལྟར་
རྟོགས། རྨི་ལམ་སྒྱུ་མ་ཡིན་པར་ངེས་ཨེའུ་བསམ། ཐམས་ཅད་མཁྱེན་པའི་ཞལ་ནས་
དེ་ཨེའུ་གསུངས། ཡིན་ན་རྨི་ལམ་དག་ལ་དཔེ་ཞོགས་དང་། རྨི་ལམ་ནོར་གྱིས་ཕྱིས་
ནས་དོན་ཨེའུ་ནུས། དེས་ན་འཇིག་རྟེན་འདི་ཡི་མཚན་ཉིད་ཀྱང་། རྨི་ལམ་སྒྱུ་མ་ཡིན་
ཟེར་བདེན་ཨེའུ་སྣང་། སྒྱུ་མ་དངོས་སུ་འཇིག་པ་ཁྱེད་ཨེའུ་མཐོང་། མ་མཐོང་བཤད་
ཀྱང་རྨི་ལམ་དག་དང་འདྲ། རྨི་ལམ་དག་དང་བཤད་པ་གཉིས་ཀ་རྫུན། རྨི་ལམ་ནོར་
ལ་གྲུབ་པའི་རྒྱུ་མེད་དང་། བཤད་པའི་འཇིག་རྟེན་འཇིག་རྒྱུ་མེད་པ་གཉིས། འདི་
གཉིས་རྫུན་པའི་དངོས་ལ་ཁ་ད་ཆད། བསགས་པའི་ནོར་ལ་སྙིང་པོ་མེད་ཨེའུ་བསམ།
ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས། མེད་ན་བཙོ་མ་གསེར་ལ་དཔེ་
ལོངས་དང་། གསེར་སྦྲམ་མེ་རུ་བསྲེག་ན་མདོག་ཨེའུ་འཆོར། མ་ཤོར་གསལ་ན་སྙིང་
པོ་ཡོད་པའི་རྟགས། ཡང་ན་གསེར་གྱི་སྦྲམ་བུ་ནོར་མིན་དགོས། ཡིན་ན་སྙིང་པོ་མེད་
104

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ། ༼ཉ༽
ཟེར་ཚགས་སུ་ཐལ། འཇིག་རྟེན་འཁོར་བ་འཁྲུལ་པ་ཡིན་ཨེའུ་བསམ། ཐམས་ཅད་
མཁྱེན་པའི་ཞལ་ནས་དེ་ཨེའུ་གསུངས། ཡིན་ན་མཁྱེན་པ་ཉིད་ལ་དཔེ་ལོངས་དང་།
འཁོར་བ་སྤངས་ནས་རབ་ཏུ་བྱུང་ཨེའུ་འདུག །མི་འདུག་སྣང་ན་འཁྲུལ་པ་མིན་པའི་
རྟགས། ཡང་ན་འཁོར་འདས་མཉམ་པོར་སྤྱོད་པ་ཡིས། དབང་ཡོད་དམ་ཚིག་ཉམས་
པར་མི་འགྱུར་ཞིང་། དབང་མེད་ཉམས་པའི་མཚན་ཉིད་འདི་ལྟར་ཡིན། གཉེན་
འདུན་ཚོང་དུས་མགྲོན་པོ་ཡིན་ཨེའུ་བསམ། ཐམས་ཅད་མཁྱེན་པས་ཞལ་ནས་དེ་
ཨེའུ་གསུངས། ཡིན་ན་ཁོ་རང་ཉིད་ལ་དཔེ་ལོངས་དང་། བཙུན་མོ་སྲས་དང་སོ་སོར་
འབྲལ་ཨེ་འདུག །མི་འབྲལ་འདུག་ན་མགྲོན་པོ་མིན་པར་རིག ། ཁོ་རང་ཡབ་སྲས་སོ་
སོར་མ་འབྲལ་ན། གཞན་དག་འབྲལ་རྒྱུ་ཡིན་ཟེར་དངོས་པོ་རྫུན། སྒྱུ་མ་གཞན་ལ་
བཤད་པ་ཐང་རེ་ཆད། བུད་མེད་འཁོར་བའི་སྐྱེད་ཤིང་ཡིན་ཨེའུ་བསམ། ཐམས་ཅད་
མཁྱེན་པའི་ཞལ་ནས་དེ་ཨེའུ་གསུངས། ཡིན་ན་འཆད་མཁན་ཉིད་ལ་དཔེ་ལོངས་
དང་། རང་ཉིད་སྐྱེད་ཤིང་རྩད་ནས་བཅད་ཨེའུ་འདུག ། མ་བཅད་སྣང་ནི་སྐྱེད་ཤིང་
མིན་པར་རིག །ཡང་ན་གཞན་དག་རྣམས་ལ་བོན་འཆད་ནས། རང་ཉིད་སུམ་བརྒྱ་
དྲུག་ཅུར་ཅི་ལ་འཇུག །དེ་ལ་ངོ་མཚར་ཡོན་ཏན་ཅི་སྐྱེ་བསམ། བུ་ཚ་འཁོར་བའི་
གདོས་ཐག་ཡིན་ཨེའུ་བསམ། ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས།
ཡིན་ན་མཁྱེན་ལྡན་ཉིད་ལ་དཔེ་ལོངས་དང་། རང་ཉིད་གདོས་ལ་འདོགས་གལ་ཅི་
ལ་ཡོད། སྲིད་གཞི་འཁོར་བའི་སྐྱེ་འཕེལ་ཟད་ཡིན་མོད། མ་ཟད་ཕ་ལ་བུ་བྱུང་ཅི་ཡི་
ཕྱིར། དྲོད་རླན་འཕྲད་ན་ནས་ལ་ལྗང་ཡང་འཁྲུངས། དེ་ཕྱིར་སྤྱོད་པའི་ལས་ལ་
དཀར་ནག་མེད། དགྲ་གཉེན་གཉིས་མེད་མཉམ་པོར་ཡིན་ཨེའུ་བསམ། ཐམས་ཅད་
མཁྱེན་པའི་ཞལ་ནས་དེ་ཨེའུ་གསུངས། ཡིན་ན་བདུད་གཤེན་གཉིས་ལ་དཔེ་ལོངས་
དང༌། མ་རིག་བདུད་ཀྱིས་འཐབ་ཟླ་ཅི་ལ་བྱེད། བྱས་ན་དགྲ་གཉེན་མཉམ་པོར་མིན་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པར་རིག ། ཡིན་ན་མཆན་གྱི་བུ་དང་ཅི་ཁྱད་ཡོད། གང་འདོད་ནོར་གྱི་ལོངས་སྤྱོད་
སྟེར་ཡིན་མོད། གཉིས་མེད་མཉམ་པའི་ངང་དུ་མི་འཇོག་ནས། ཕན་གནོད་གཉིས་སུ་
འཛིན་པ་ཅི་ཡི་ཕྱིར། གསེར་དང་ས་རྡོ་བོང་བ་མཉམ་ཨེའུ་བསམ། ཐམས་ཅད་
མཁྱེན་པའི་ཞལ་ནས་དེ་ཨེའུ་གསུངས། མཉམ་ན་འབུལ་ཚོགས་དག་ལ་དཔེ་ལོངས་
དང༌། རིན་ཆེན་སྣ་ལྔའི་ཐང་ལ་རྡོ་ཨེའུ་འཆང་། འབྲུ་དང་མེ་ཏོག་ཁྲལ་ལ་ས་ཨེའུ་
བླངས། མ་བླངས་འདུག་ན་མཉམ་པོར་མིན་པར་རིག །ཡང་ན་གཞན་དག་མི་ལ་
དཔེར་བསྟན་པས། རྡོ་ཡི་ནོར་འཛིན་ས་ཡི་ཟས་ཟོས་ན། གསེར་དང་ས་རྡོ་མཉམ་
པོར་རྟགས་སུ་འདུག །འཇིག་རྟེན་ཆེ་བ་དྲེགས་པ་ཡིན་ཨེའུ་བསམ། ཐམས་ཅད་
མཁྱེན་པའི་ཞལ་ནས་དེ་ཨེའུ་གསུངས། ཡིན་ན་རྒྱལ་འཁོར་དག་ལ་དཔེ་ལོངས་དང་།
ཕོ་བྲང་སྤངས་ནས་གཡོག་བྱར་ཅིས་མི་བཏུབ། རྒྱལ་སྲིད་ཆེ་བ་མི་བསྐྱུར་ཅི་ཡི་ཕྱིར།
ཆགས་ན་ཆེ་བའི་རྫས་དང་དམའ་མོའི་ནོར། རྒྱལ་པོའི་རྟ་དང་སྤྲང་པོའི་དབྱུག་པ་
འདྲ། གར་ལ་ཞེན་སྐྱེས་དེ་ལ་ཆགས་པ་ཡོད། གཡུང་དྲུང་བོན་སྤྱོད་བདེན་པ་ཡོད་
ཨེའུ་བསམ། ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས། ཡོད་ན་བོན་སྤྱོད་
དག་ལ་དཔེ་ལོངས་དང་། ན་ནིང་བོན་སྤྱོད་ད་ལོར་སངས་ཨེའུ་རྒྱས། མ་རྒྱས་འདུག་
ན་བདེན་པ་མེད་པར་རིག །ཡང་ན་སངས་ལ་རྒྱས་ཚད་ཡོད་དམ་ཅི། ཡོད་ན་དེ་ཡི་
ཚོད་འཛིན་སུ་ཡིས་བྱེད། དེ་སྔར་སངས་རྒྱས་ས་ལ་ཅི་ཙམ་ཁོད། ད་གཟོད་རྒྱས་རྒྱུའི་
འགྲོ་བ་ཅི་ཙམ་ཡོད། སངས་རྒྱས་ས་ན་ཟས་གོས་ནོར་ཨེའུ་དགོས། མ་དགོས་བསོད་
ནམས་ཚོགས་བསག་ཅི་ཡི་ཕྱིར། སངས་རྒྱས་སེམས་ཅན་གཞི་མ་གཅིག་ཨེའུ་བསམ། །
ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས། གཅིག་ན་དཀར་དང་ནག་ལ་
དཔེ་ལོངས་དང་། དེ་གཉིས་ཁ་དོག་གཅིག་ཏུ་མཐུན་ཨེའུ་འདུག ། མི་འདུག་སྣང་ན་
གཞི་མ་ག་ལ་གཅིག །གཅིག་ན་སེམས་ཅན་སངས་རྒྱས་ཅི་ལ་གྲུབ། དངོས་པོའི་དོན་
106

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
མཚན་རྫུན་པ་ཨེ་རེ་ཁྲེལ། སེམས་ཉིད་ངོ་བོ་སྟོང་པར་ཡིན་ཨེའུ་བསམ། ཐམས་ཅད་
མཁྱེན་པའི་ཞལ་ནས་དེ་ཨེའུ་གསུངས། ཡིན་ན་སེམས་དང་ལུས་གཉིས་འབྲེལ་བའི་
དུས། སྟོང་པ་དངོས་མེད་མཁའ་ལ་མི་ཡལ་ནས། ད་གཟོད་སྐྱེ་བ་ལེན་པ་ཅི་ཡི་ཕྱིར།
མ་བླངས་ཡལ་ན་སྟོང་པ་ཡིན་པའི་རྟགས། བླངས་ནས་སྟོང་པར་ཡིན་པ་ཚགས་སུ་
ཐལ། སེམས་ལ་ཁ་དོག་དངོས་པོ་མེད་ཨེའུ་བསམ། ཐམས་ཅད་མཁྱེན་པའི་ཞལ་
ནས་དེ་ཨེའུ་གསུངས། མེད་ན་ཆུ་བུར་མིག་ལ་དཔེ་ལོངས་དང་། སྒྲོན་མའི་སྒོ་མནན་
འོད་ལྔ་ཅི་ལ་འཆར། མ་ཤར་འདུག་ན་ཁ་དོག་མེད་པའི་རྟགས། ཤར་ན་དངོས་པོ་
ཡོད་པ་རྟགས་ཀྱིས་མཚོན། དགེ་ལ་ཡོན་ཏན་ཡོད་པར་ཁྱེད་ཨེའུ་འཛིན། ཐམས་
ཅད་མཁྱེན་པའི་ཞལ་ནས་དེ་ཨེའུ་གསུངས། ཡོད་ན་དགེ་སྤྱོད་དག་ལ་དཔེ་ལོངས་
དང་། ན་ནིང་དགེ་སྤྱོད་ད་ལོར་འབྲས་བུ་གང་། ལོ་རེ་ཙམ་ནས་འབྲས་བུ་མི་སྨིན་ན།
དེ་བས་འགྱངས་ན་འབྲས་བུ་སྟོར་འདོད་ཡིན། ཕྱི་མ་དུས་འདེབས་ཡིན་པ་ཁྱེད་ཨེའུ་
ཤེས། སྡིག་ལ་རྣམ་སྨིན་ཡོད་པ་ཁྱེད་ཨེའུ་ལྟ། ཐམས་ཅད་མཁྱེན་པའི་ཞལ་ནས་དེ་
ཨེའུ་གསུངས། ཡོད་ན་སྡིག་སྤྱོད་དག་ལ་དཔེ་ལོངས་དང་། ན་ནིང་སྡིག་སྤྱོད་ད་ལོ་
ཅི་ཙམ་སོག །སྡིག་ལ་དངོས་པོ་ཅི་སྣང་ཁྱེད་ཨེའུ་མཐོང་། ལོ་རེ་ཙམ་ལ་བསོག་པ་མི་
སྣང་ན། ཕྱི་མ་ཟེར་བ་རྫུན་གྱིས་མགོ་སྐོར་ཡིན། སོ་ནམ་དཔྱིད་ལ་བྱས་ན་སྟོན་ན་
སྨིན། དེ་བས་འགྱངས་ན་སྨིན་རྒྱུ་མེད་རྟགས་ཡིན། དེ་ཕྱིར་སྡིག་ལ་རྣམ་སྨིན་ཡོད་པ་
རྫུན། སེམས་ཅན་སྲོག་བཅད་རང་ལ་གནོད་ཨེའུ་བསམ། ཐམས་ཅད་མཁྱེན་པའི་
ཞལ་ནས་དེ་ཨེའུ་གསུངས། གནོད་ན་སེམས་ཅན་ཤ་ཁྲག་ཟོས་པའི་དུས། དུག་དང་
མཚོན་དང་མེ་རུ་འབར་ནས་སུ། རང་ལུས་ཚིག་དང་ཉོན་མོངས་སྦྱང་བར་དགོས།
མ་ཚིག་འདུག་ན་གནོད་པ་ག་ལ་ཡོད། འགྲངས་དང་ངོམས་དང་ཚིམས་པར་གྱུར་པ་
ན། དེ་ཉིད་རང་ལ་ཕན་པའི་རྟགས་སུ་གདམས། དེ་ཕྱིར་སྲོག་བཅད་ཤ་ཁྲག་བཟའ་
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕྱིར་ཡིན། སྲོག་དབུགས་དག་ལ་དངོས་པོ་བཟའ་རྒྱུ་མེད། རླུང་ལ་བརྙབ་པས་རང་
སྤར་སྟོང་དང་མཚུངས། ལར་ཡང་ཤ་ཁྲག་འབྱུང་བཞིར་གཡར་པོ་ལ། བཟའ་བཏུང་
བྱས་པས་གཞན་ལ་ཅི་ཞིག་གནོད། སྡོམ་པ་བསྲུང་བས་སངས་རྒྱས་ཐོབ་ཨེའུ་བསམ།
ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས། ཐོབ་ན་མ་ནིང་སྔོན་དུས་སངས་
རྒྱས་དགོས། མ་རྒྱས་འདུག་ན་སྡོམ་པ་བྱ་བ་རྫུན། སྲུང་ཁྲིམས་རྩ་བ་མི་གཙང་ཆགས་
སྤྱོད་ཡིན། དགའ་སྐྱིད་རོལ་མོ་བྱ་བར་ཉེས་འགལ་མེད། ཡོད་ན་འཕྲལ་དུ་ཉེས་པ་
འབྱུང་བ་ཡིས། འཁྲིག་པ་མི་དགོས་རེག་ཀྱང་མི་བཟོད་དགོས། མེ་དཔུང་དག་ལ་
རེག་པ་ག་ལ་ནུས། ད་ལྟ་རེག་ན་ད་ལྟ་ཆུ་བུར་འབྱུང་། དེ་བཞིན་འཕྲལ་ནས་ཉེས་
འགལ་མ་བྱུང་ན། ཕྱི་མ་འབྱུང་ཟེར་བདེན་ཆ་ག་ལ་ཡོད། ལར་ཡང་སེམས་ཅན་
གཉིས་མཐུན་དགའ་བསྡེབ་ལ། ཉེས་འགལ་བྱུང་ན་ལྷ་ལ་ཐར་དུས་མེད། གཞན་
དག་ཡུད་ཙམ་སྐད་ཅིག་མི་དགོས་དང༌། ཁོང་རྣམས་འདུ་འབྲལ་མེད་པ་ལྷན་དུ་
བསྡད། དེ་ལ་འགྲོགས་པར་སེམས་ཅན་དྲང་རེ་ན། སེམས་ཅན་རང་ཡང་འདྲེན་པའི་
སྟོན་པ་ཡིན། དེ་ལྟར་ཐམས་ཅད་མཁྱེན་པའི་གསུངས་པ་ནི། གང་ལ་བདེན་པར་
ཡོད་པ་ཨེའུ་འདུག་ལྟོས། ཁྱོད་རྣམས་བདག་གི་ངག་ལ་ཉན་ནས་སུ། ཀུན་རྫོབ་
བདེན་པའི་བོན་ལ་སྤྱོད་པ་ན། དོན་དམ་བདེན་པ་ཕྱི་མར་མི་དགོས་དང་། ད་ལྟ་
ཉིད་ལ་འབྱུང་ཐབས་བསྟན་རྒྱུ་ཡོད། ལར་ཡང་ལས་ལ་དགེ་སྡིག་བྱ་བ་དང་། ཚེ་ལ་
སྔ་ཕྱི་ལུས་ལ་བཟང་ངན་དང་། གནས་ལ་མཐོ་དམན་བྱ་བ་ཡོད་མ་ཡིན། དགེ་སྡིག་
དཀར་ནག་བདེ་སྡུག་ལས་དབང་རྣམས། རིག་པའི་རྒྱལ་པོ་རང་དབང་ཆེ་བ་ལ།
གང་དག་གང་གིས་དེ་ལ་དབང་བྱར་ཡོད། དེས་ན་ཐམས་ཅད་རང་སེམས་ཉིད་ལས་
འབྱུང་། རྩ་བ་རང་སེམས་ཉིད་ཀྱིས་མ་ཉེས་ན། གཞན་དག་འབྱུང་ནས་ཉེས་པས་
གོས་དོགས་མེད། དེ་ཕྱིར་བདེ་སྡུག་ལས་སྤྱོད་བཟང་ངན་རྣམས། རང་སེམས་ཉིད་ཀྱི་
108

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
ཡངས་དོག་དག་ལས་བྱུང་། དེ་ཕྱིར་ཤིན་ཏུ་ཡངས་ལ་རྒྱ་བསྐྱེད་དགོས། དཔེར་ན་
ནམ་མཁའ་དག་ལ་དཔེ་རུ་བཞག །ཀུན་ཁྱབ་ནམ་མཁའ་དག་གི་ཀློང་ཡངས་ན། མེ་
ཆུ་ས་རླུང་འབྱུང་བ་ཅི་འཁྲུགས་ཀྱང་། ནམ་མཁའ་དག་ལ་ཉེས་པའི་སྐྱོན་མ་གོས། དེ་
བཞིན་སེམས་ཉིད་དག་གི་ཀློང་ཡངས་ན། དགེ་སྡིག་དཀར་ནག་ལས་དང་གང་སྤྱོད་
ཀྱང་། སེམས་ཉིད་དག་ལ་དགེ་དང་སྡིག་མ་གོས། དེ་ཕྱིར་བདག་གིས་ལྟ་བ་ཡངས་
པར་བསྟན། ཁྱེད་རང་ཐམས་ཅད་སྣང་བས་རྒྱ་བསྐྱེད་ཀློད། རང་སྣང་དོགས་པས་
མ་བཅིང་བདག་གིས་བཀྲོལ། བསྡམ་བསྡམ་བྱས་པས་བསྐལ་པར་སངས་མི་རྒྱས།
གྲངས་མེད་ཚོགས་བསགས་གྲངས་མེད་སྒྲིབ་སྦྱང་བ། དེ་ནི་བྱ་ལོང་ནམ་མཁའི་
མཐའ་ཚོལ་དང་། གཅོལ་ཆུང་བྱིས་པའི་གཞའ་ཚོན་འདེད་པ་འདྲ། དེ་འདྲའི་དགེ་བ་
སྒྲུབ་པ་ཐང་རེ་ཆད། བདག་གིས་བསྟན་པའི་དོན་དེ་ཉམས་སུ་ལོངས། ལྟ་བ་ཕྱོགས་
རིས་མེད་པར་ཕྱ་ལེར་ཞོགས། སེམས་ལ་ཡངས་དོག་མེད་པ་ཁྱེད་ཨེའུ་ཤེས། ཐམས་
ཅད་མཁྱེན་པའི་ཞལ་ནས་དེ་ཨེའུ་གསུངས། མི་གསུང་བདག་གི་བསྟན་ན་ཁྱེད་ཨེའུ་
མཉན། གང་དག་སེམས་ལ་དཀར་ནག་ཆེ་ཆུང་དང་། ཁ་དོག་དངོས་པོ་མཚན་མར་
མ་འཛིན་ལ། འདི་ཡིན་འདི་མིན་མེད་པར་དོམ་མེར་ཞོགས། གང་ཞིག་སེམས་ལ་
གཏད་སྒོ་མེད་པ་ན། དེ་ཉིད་མཐའ་དང་བྲལ་བའི་ལྟ་བ་ཡིན། སྒོམ་པ་གཟའ་གཏད་
མེད་པར་ཧད་དེ་ཞོགས། སེམས་ལ་དགག་སྒྲུབ་མེད་པར་ཁྱེད་ཨེའུ་ཤེས། ཐམས་
ཅད་མཁྱེན་པའི་ཞལ་ནས་དེ་ཨེའུ་གསུངས། མི་གསུང་བདག་གིས་བསྟན་ན་ཁྱེད་
ཨེའུ་མཉན། ཡང་དག་སེམས་ལ་དགག་དང་བསྒྲུབ་ཏུ་མེད། གང་འབྱུང་ཤེས་པ་
གང་དགར་འཕྱོ་རུ་ཆུགས། བར་སྣང་རླུང་ལ་བཟུང་བས་སུས་མི་ཟིན། རྣམ་རྟོག་
རང་མལ་ཀློད་ན་རང་ཤུགས་བརྟན། མ་བརྟན་བཞག་ཀྱང་དེ་ཡི་དོན་མི་ནུས། གང་
ཞིག་སེམས་ལ་སྤྲོ་བསྡུ་མ་མཆིས་ན། དེ་ཉིད་གཟའ་གཏད་བྲལ་ན་སྒོམ་པ་ཡིན། སྤྱོད་
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ་སྤང་བླང་མེད་པ་ཁྲོལ་ལེ་ཞོགས། སེམས་ལ་བཅོས་བསླད་མེད་པར་ཁྱེད་ཨེའུ་ཤེས།
ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས། མ་གསུང་བདག་གིས་བཤད་ན་
ཁྱེད་ཨེའུ་མཉན། ཡང་དག་སེམས་ལ་སྤང་དང་བླང་དུ་མེད། སྤྱོད་པ་སྣ་ཚོགས་རང་
ཁ་མ་རུ་ཞོགས། ཤུགས་འབྱུང་སྤྱོད་པ་བཀག་པ་ག་ལ་ཡོད། མ་བཀག་བཞག་ན་སྣ་
ཚོགས་རྒྱན་དུ་འཆར། གང་ཞིག་སེམས་ལ་བཟང་ངན་མ་གྲུབ་ན། འཁོར་འདས་
ཐམས་ཅད་མཉམ་པོར་ཆོལ་སྤྱོད་ན། དེ་ཉིད་སྣ་ཚོགས་རོ་གཅིག་སྤྱོད་པ་ཡིན།
འབྲས་བུ་གང་ཡང་གྲུབ་པ་མེད་པར་ཞོགས། རང་ཆས་ལྷུན་གྲུབ་འབྲས་བུ་ཁྱེད་ཨེའུ་
ཤེས། ཐམས་ཅད་མཁྱེན་པའི་ཞལ་ནས་དེ་ཨེའུ་གསུངས། མི་གསུང་བདག་གིས་
བསྟན་ན་ཁྱེད་ཨེའུ་མཉན། གང་དག་སེམས་ལ་རྩོལ་སྒྲུབ་མ་མཆིས་པས། ཐམས་
ཅད་ཡེ་ནས་རང་ཆས་ལྷུན་གྲུབ་ཡིན། འབྲས་བུ་རྩོལ་བ་མ་བྱེད་རང་སར་ཞོགས། ད་
ལྟའི་མིང་གཟུགས་ཉིང་མཚམས་སྦྱར་བ་ཡིས། གཙང་མ་མི་ལུས་རིན་ཆེན་ཐོབ་པ་
འདི། མ་རྩལ་ལྷུན་གྱིས་གྲུབ་པའི་འབྲས་བུ་ཡིན། ཟས་ནོར་ལོངས་སྤྱོད་ཕུན་སུམ་
ཚོགས་པ་འདི། ལེགས་པར་ཀུན་ནས་འབྱུང་བའི་ཡོན་ཏན་ཡིན། ཅི་བྱེད་རང་དབང་
འཁོར་ལོ་བསྒྱུར་བ་འདི། ཐོགས་མེད་ལྷུན་གྱིས་གྲུབ་པའི་འཕྲིན་ལས་ཡིན། འདི་བས་
ལོག་ན་སངས་རྒྱས་ཡོད་མ་ཡིན། དེ་ཕྱིར་རང་སེམས་ཡེ་ནས་སངས་རྒྱས་ཡིན།
སངས་རྒྱས་གཞན་ལ་མ་རེ་རང་ལ་ཚོལ། གདོད་ནས་ཡེ་སངས་རྒྱས་པའི་ལུང་ཕོག་
ནས། སེམས་ཅན་ཐམས་ཅད་ཡེ་ནས་བཅིང་བཀྲོལ་ལོ། །ཞེས་སྨྲས་ནས། སྒྱུ་མ་དང་།
མིག་འཕྲུལ་དང་། སོག་དམར་དང་། རྩལ་སྦྱང་དང༌། བྱ་སྒྲོ་རླུང་ཆོད་དང༌། སྲོགས་
གླུད་དང་། བླ་གླུད་དང་། གཞན་ཀྱང་ཀུན་རྫོབ་ཀྱི་བོན་མང་པོ་རྒྱལ་ཁམས་སུ་
བསྟན་ཏོ། །དེ་ལ་ལོག་པར་གོལ་བ་དང་། བདུད་ཀྱིས་དབང་དུ་གྱུར་པ་ཆ་ཙམ་རྒྱལ་
བུས་ཕྱོགས་སུ་ཕྱོགས་སོ། །
II0

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
དེའི་ཚེ་བདུད་སྡིག་ཏོ་ཅན་གྱི་བསམ་པ་ལ། ད་ནི་བདག་གནས་འདིར་བསླུ་བ་ལ་
ཡུན་རིང་དུ་རེད་པས། ད་ནི་ང་རང་གི་ཅི་བྱེད་རང་དབང་དུ་ཆེ་ཞིང་། གཞན་དག་
གི་རྒྱལ་བུ་རྣམས་དང་ཁྱད་དུ་ཡོད་པར་འདུག་པས། འཕྲིགས་པ་མེད་པའི་སྐབས་
འདིར། སྟོན་པའི་སྐུ་ལ་བསྡོ་ནས་རང་ཡུལ་དུ་འགྲོ་བསམ་ནས། ཉིན་ཅིག་དལ་བུའི་
ཡབ་ཀྱི་གསེར་གྱི་ཟ་གྲི་ལ་རྩེ་བར་བཙུགས་བྱས་ནས། བདུད་རྒྱུག་འཕྲོ་ལ་འབུག་པར་
བཙུགས་བྱས་ནས་བརྒྱབ་པས། ཡབ་ལ་གསེར་གྱི་ཟ་གྲི་མ་ཟུག་པར། གསེར་གྱི་ཟ་
གྲིས་བརྒྱབས་པའི་མལ་ལ་ནི། གཡུའི་གཡུང་དྲུང་དུ་ཝལ་གྱིས་སོང་ངོ༌། །གསེར་གྱི་ཟ་
གྲི་ཉིད་ཀྱང་མེ་ཏོག་པདྨ་རུ་ལམ་གྱི་སོང་ངོ༌། །དེ་ལ་བདུད་ཀྱང་ཤིན་ཏུ་སྐྱེངས་ནས་
ངུས་པས། སྟོན་པས་བཀའ་སྩལ་པ། བུ་ཁྱོད་མ་ལས་སྐྱེས་ཙམ་ན། མཚན་དང་མ་
ལྡན་འཇིགས་པ་ཞིག །རང་གི་གཟུགས་ཀྱི་ཕུང་པོ་ལ། ཚེར་མ་ཞིག་ཀྱང་མི་བཟོད་
པར། གཞན་དག་སེམས་ཅན་མང་པོ་ཡི། སྲོག་གཅོད་པགས་པ་གོན་དགོས་ཟེར།
ལས་ངན་སེམས་ཅན་སྡིག་ཅན་ཞིག །དཔེར་ན་སེམས་ཅན་བློ་ལོག་གིས། ལྕགས་རྡོ་
གསེར་དུ་བཞུ་བ་འདྲ། དེ་ལ་དུལ་དུས་ག་ལ་ཡོད། སྐྱེས་ནས་བདག་ལ་བོན་བསླབ་
ནས། བདེན་པར་བཤད་ཀྱང་མི་ཉན་པར། ལོག་པའི་ལས་སྤྱོད་བྱེད་བྱེད་ན། ད་ལྟ་
བདག་ལ་ཐོ་འཚམས་ཞིང་། གསེར་ཀྱི་ཟ་གྲི་ང་ལ་བརྒྱབ། གསེར་གྱི་ཟ་གྲིས་ང་མི་སོད།
གསེར་གྱི་ཟ་གིས་ང་སོད་རྒྱུ། ང་ལ་སྲོག་གི་ལན་ཆགས་མེད། ཟ་གྲི་བརྒྱབ་པ་དངོས་
གྲུབ་མཆོག །ཅེས་གསུངས་པས། བདུད་ཀྱང་མཚང་ལ་ཕོག་ནས། ངོ་ནག་ཏིང་གི་
སོང་ཏེ་མྱ་ངན་གྱིས་གདུངས་ནས་ཤིའོ། །དེ་ལ་བདུད་ཀྱི་ཀྱང་མྱ་ངན་བྱེད་དམ་མི་
བྱེད་བལྟས་པས། མ་དཔོ་ཟ་ཐང་མོས་རོ་ལ་འཇུས་ནས། བུ་ལ་འབོད་ཅིང་མྱང་ངན་
བྱས་པ་ལ། སྟོན་པས་བཀའ་སྩལ་པ། དཔོ་ཟ་ཐང་མོ་མ་ངུ་དང་། བུའོ་ཅོག་ཀྱང་བུ་
མ་ཡིན། རབལ་ལ་ལྷ་ཡི་ཐུགས་རྗེའི་བུ། ལ་ལ་བདུད་ཀྱིས་བསླུ་བའི་བུ། ལ་ལ་སྲིན་གྱི་
III

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དམོད་པའི་བུ། ལ་ལ་བགེགས་ཀྱིས་བར་ཆད་བུ། ལ་ལ་དམྱལ་བའི་ལན་ཆགས་བུ།
དྲིན་ལན་ལན་གྱིས་ལྡན་པ་ཡི། བུ་ནི་བརྒྱ་དང་འགའ་ལས་འགའ། སྤྱིར་ཡང་བུ་ཡི་
མཚན་ཉིད་ནི། སྔོན་ཚེ་སེམས་ཅན་མ་རིག་པ། ལས་ངན་སྤྱོད་པའི་ལན་ཆགས་ཡིན།
བུ་རུ་སྐྱེས་ནས་སྙིང་ལ་བསྙག ། དེ་ལ་ཆགས་པར་མ་གྱུར་ན། དོན་དམ་འབྲས་བུ་
དེ་ཡིས་རྙེད། ལར་ཡང་སྟོན་པའི་ཐུགས་སྲས་ལ། གཏོ་བུ་དཔྱད་བུ་ལྷ་ཡི་བུ། ལུང་
འདྲེན་རྒྱུད་འདྲེན་རིགས་ཀྱི་བུ། དེ་ནི་བུ་བདུད་བསླུ་བ་སྟེ། གཤེན་ལ་བར་ཆད་རྩོམ་
དུ་འོང་། བདག་ཉིད་ཐབས་ལ་མཁས་པ་ཡིས། འགྲོ་བའི་དོན་ལ་ལྡེམ་དགོངས་ནས།
ད་ལྟ་མཚང་ལ་ཕོག་པ་ཡིས། ཁྱབ་པ་ཡུལ་དུ་བྲོས་པ་ཡིན། དེ་ལྟར་མྱ་ངན་མ་བྱེད་
ཅིག །ཅེས་བཀའ་སྩལ་པས། དཔོ་ཟ་ཐང་མོ་དང་འཁོར་རྣམས་ཀྱང༌། མྱ་ངན་གྱི་
རྒྱུན་བཅད་ནས། དགེ་བའི་ལས་ལ་སྤྱོད་དོ། ། །
དེ་ལ་ཡང་བདུད་ཁྱབ་པ་ལག་རིང་ཤིན་ཏུ་མྱ་ངན་སྐྱེས་ནས། བདུད་ཡུལ་མུན་
པའི་གླིང་དུ་སོང་ནས། བདུད་ཀྱི་འཁོར་རྣམས་དང༌། བདུད་རྒྱ་ལག་ཐོད་རྗེ་ལ་སྨྲས་
པ། ཉོན་ཅིག་བདུད་ཀྱི་འཁོར་རྣམས་དང་། ཡབ་ཅིག་རྒྱ་ལག་ཐོད་རྗེ་ལགས། གཤེན་
རབ་མི་བོ་བྱ་བ་དེ། དྲག་པོའི་དམག་གིས་མ་བཏུལ་ན། ཞི་བའི་ཐབས་ཀྱིས་མ་བསླུས་
སོ། །སྐྱེས་ནས་ད་ལྟར་ཕན་ཆད་དུ། ལྷ་དང་སློབ་དཔོན་གཉན་སྙམ་ནས། ལྷ་དང་
སློབ་དཔོན་གཉིས་ཀར་བརྫུས། ལྷ་དང་སློབ་དཔོན་མ་གཉན་ནོ། །ཕ་དང་མ་གཉིས་
གཉན་སྙམ་ནས། ཕ་དང་མ་ཡང་གཉིས་ཀར་བརྫུས། ཕ་དང་མ་ཡང་མ་གཉན་
ནོ། །འཁོར་བ་སེམས་ཅན་ཐམས་ཅད་ལ། ནོར་ལ་ཆགས་ཤིང་རོགས་ལ་དད། ནོར་
གྱིས་བསླུ་རུ་མ་འདོད་དོ། །རོགས་ལ་གདུང་དུ་མ་འདོད་དོ། །བུ་རུ་སྐྱེས་ཤིང་སྤུན་
དུ་བརྫུས། སྤུན་ལ་བརྩི་རུ་མ་ཉན་ནོ། །བུ་ལ་གདུང་དུ་མ་འདོད་དོ། ། ད་ལྟ་ཡི་མུག་
ག་ཆད་ནས། ཡབ་ཀྱི་སྤྱན་སྔར་མཆིས་པ་ལགས། བདུད་ཀྱི་དམག་ཚོགས་ད་བསྡུ་
112

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
འཚལ། བདུད་ཀྱི་རྟ་ཚོགས་ད་བསྟད་འཚལ། བདུད་ཀྱི་གོ་མཚོན་ད་གོན་འཚལ།
བདུད་ཀྱི་མཚོན་ཚོགས་ད་བརྡར་འཚལ། བདུད་ཀྱི་དར་ཚོགས་ད་འཕྱར་འཚལ།
བདུད་འཁོར་མ་སྡོད་དམག་དཔུང་སྡུས། ཡབ་ཅིག་མ་བཞུགས་དམག་སྐོས་མཛོད།
གཤེན་རབ་མི་བོ་མ་སོད་ན། འཇིག་རྟེན་མེད་ཁམས་སྟོང་ལ་ཁད། ཅེས་གསོལ་ཏོ། །
དེ་ལ་ཡང་བདུད་རྒྱ་ལག་ཐོད་རྗེས་སྨྲས་པ། བདུད་རྗེ་ཁྱབ་པ་ལག་རིང་ལགས།
གཤེན་ལ་ཆོ་འཕྲུལ་རྡུགས་པ་ལགས། རྟུལ་ཞུགས་སྤྱོད་པ་མ་ཐལ་དང་། མ་བརྟགས་
མ་བཟབས་ཐོ་ཆོ་འདི། རང་ཕུང་ཙམ་དུ་མི་འགྱུར་རམ། བདུད་ཀྱི་དམག་ཚོགས་
མང་པོ་འདི། གཤེན་ལ་དྲོང་བར་མི་དཀའ་སྟེ། དམག་གིས་ཐུབ་པ་གཤེན་མི་འགྱུར།
དམག་གིས་ཐུབ་པར་འགྱུར་རྒྱུ་ལ། གཤེན་ལ་སྤྲུལ་པ་སྟོང་དང་ལྡན། བདུད་ཀྱི་མུན་
དམག་ཕྱིར་ལ་འབུག །མུན་པ་ཉིད་ཀྱང་སྒྲོན་མར་འགྱུར། བདུད་ཀྱི་མཚོན་གྱིས་
གཤེན་མི་སོད། བདུད་ཀྱི་མཚོན་གྱིས་གཤེན་སོད་རྒྱུ། གཤེན་གྱི་ལུས་ནི་རྡོ་རྗེའི་བྲག །
བདུད་ཀྱི་མཚོན་རྣམས་ཕྱིར་ལ་ཆག །བདུད་ཀྱི་གོ་ལ་གཤེན་མི་འཇིགས། བདུད་
ཀྱི་གོ་ལ་གཤེན་འཇིགས་རྒྱུ། གཤེན་གྱི་གོ་མཚོན་མེ་རུ་འབར། བདུད་ཀྱི་གོ་མཚོན་
ངད་ཀྱིས་བཞུ། བདུད་ཀྱི་རྟ་ཡིས་གཤེན་མི་སླེབ། བདུད་ཀྱི་རྟ་ཡིས་གཤེན་སླེབ་རྒྱུ།
གཤེན་གྱི་རྟ་ཚོགས་འཕྲུལ་གྱི་རྟ། སྟོང་ཁམས་སྐད་ཅིག་ཡུད་ལ་བསྐོར། བདུད་ཀྱི་
དར་གྱིས་གཤེན་མི་ནོན། བདུད་ཀྱི་དར་གྱིས་གཤེན་ནོན་རྒྱུ། གཤེན་གྱི་དར་སོ་མཁའ་
ལ་ཕྱིར། བར་སྣང་རླུང་གི་གོང་བ་གནོན། རྩང་རྒྱལ་ཆབ་ཀྱང་ཚུར་ལ་འཁྱིལ། དེ་
ཕྱིར་དར་སོ་གནམ་གྱིས་བསྐོས། དེས་ན་བདུད་ཀྱིས་གཤེན་མི་ཐུབ། ནག་པོ་བདུད་
ཀྱི་དམག་བཤོལ་དང་། ད་རུང་ཆོ་འཕྲུལ་བསྟན་ཐབས་བསྟན། བདུད་ཀྱི་ཆོ་འཕྲུལ་
སྣ་དགུ་ལ། ཞི་བས་བསླུ་བ་སྣ་བརྒྱད་རྡུགས། སྣ་དགུའི་ཐ་མ་དྲག་པོ་ཡིན། དེ་ཡང་
ཐབས་ལ་མཁས་པའི་ཕྱིར། ཞི་དྲག་གཉིས་སུ་གསོར་བར་བྱ། དང་པོ་ཞི་བའི་ཐབས་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཀྱིས་བརྒལ། བདུད་རྗེ་ཁྱབ་པ་སྤྲུལ་པ་ཅན། བདུད་ཀྱི་ཡམས་བདག་ཆེན་པོར་སྤྲུལ།
གཤེན་རབ་མི་བོ་ཁྲམ་ལ་ཐོབས། ཁྲམ་ལ་ཐོབ་ཅིང་རྩིས་ལ་ཟུངས། ཤོད་ལ་གནན་
ཤིང་བྱད་དུ་ཆུགས། ནད་ཀྱི་ཐོག་ལ་དུག་གིས་གཟིར། གསོད་ན་དེ་ཡི་སོད་དེ་འོང་།
ཞེས་སྨྲས་སོ། ། །
དེ་ལ་བདུད་རྗེ་ཁྱབ་པ་ལག་རིང་ཡང་། ཡབ་ཀྱི་བཀའ་དེ་ཤིན་ཏུ་བདེན་པར་རིག་
ནས། གཤེན་ལ་ཆོ་འཕྲུལ་བསྟན་པ་ལ་ཆས་ནས། དེ་ལའང་ཡབ་ཀྱིས་བཀའ་སྩལ་པ་
བཞིན་དུ། དེ་ཡང་འདི་ལྟར་དུ་སྤྲུལ་ཏེ། བདུད་རྗེ་རང་ཉིད་ནི་འཇིག་རྟེན་ཁམས་
སུ། སྐྱེ་འགྲོ་ཁྲམ་ལ་འདེབས་པའི་སྲོག་བདག་ཆེན་པོ། སྐུ་མདོག་མཐིང་ནག་མུན་
པའི་མདོག་ཅན། ཞལ་གཅིག་སྤྱན་གསུམ་པ། རལ་པ་ཅོདྲན་དུ་བཅིངས་པ། སྐུ་ལ་
དར་ནག་གི་བེར་ཆེན་གསོལ་བ། ཕྱག་ན་ཁྲམ་དང་ཞགས་པ་བསྣམས་པ། ཆིབས་
སུ་གཟའ་བདུད་མགོ་དགུ་ལ་བཅིབས་པ། དེ་ཡི་འཁོར་དུ་ཤར་དུ་སྒྱུ་མ་གཟུགས་
བརྙན་གྱི་བདུད་སེར་པོ། གླང་ཆེན་ལ་བཅིབས་པ། བྱང་དུ་འཆི་བདག་ལས་བཙན་
གྱི་བདུད་ལྗང་གུ་རྟ་མཆོག་ལ་བཅིབས་པ། ནུབ་ཏུ་ཆགས་འཁོར་ཉོན་མོངས་ཀྱི་
བདུད་དམར་པོ་དུར་བྱ་ལ་བཅིབས་པ། ལྷོ་རུ་ཕུང་པོ་ལུས་ལེན་གྱི་བདུད་སྔོན་པོ་
མ་ཧེ་ལ་བཅིབས་པ། དེ་ལྟར་བདུད་ཀྱི་རྒྱལ་པོ་བཞི་དང་། གཞན་ཡང་འཁོར་ལྷ་
སྲིན་སྡེ་བརྒྱད་ཀྱི་ཚོགས་ནི། བདུད་དང་། གཤིན་རྗེ་དང་། ཀིང་དང་རྒྱལ་པོ་དང་།
བཙན་དང་། མ་མོ་དང་། དམུ་དང་། ཐེའུ་རང་དང་། དེ་ལ་སོགས་པའི་བདུད་
ཀྱི་སྡེ་རིགས། བློ་ཕྱིན་ཅི་ལོག་ཏུ་ཁ་ལྟ་ཞིང་། བདུད་སྡིག་ཏོ་ཅན་གྱི་དབང་བྱས་པའི་
འཁོར་བྱེ་བ་དུང་ཕྱུར་དང་ཆས་ཏེ། སྟག་གཟིག་གི་ཡུལ་འོལ་མོ་གླིང་ཆེན་དུ་ཕེབས་
སོ། །དེ་ནས་བདུད་ཀྱི་ཚོགས་རྣམས་ཀྱིས་ལོག་པའི་ཚོགས་དང་ངན་ཐབས་སྣ་ཚོགས་
ཤོམས་ཏེ། དེ་ཡང་སྐྱེ་འགྲོ་སྲོག་དབུགས་ཀྱི་བསྡུས་པ་ཐམས་ཅད་ལ། བདུད་ཀྱིས་
114

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
ཁྲམ་ལ་འདེབས་པ་དང་། བཙན་གྱིས་ཤོད་ལ་གནོན་པ་དང་། གཤིན་རྗེས་འཁོར་ལོ་
སྐོར་བ་དང༌། མུ་སྟེགས་ཀྱི་པར་བུ་འཕྱོ་བ་དང་། མ་མོས་ཁྲག་ནད་གཏོང་བ་དང་།
དམུ་ཡིས་འོན་འཐིབས་འདེབས་པ་དང༌། རྒྱལ་པོས་སྨྱོ་འབོག་གཏོང་བ་དང་། ཐེའུ་
རང་གིས་འཇབ་བུ་བྱེད་པ་དང་། ས་བདག་ཀླུ་གཉན་གྱིས་ཆོ་འཕྲུལ་རྒོད་པ་དང་།
འབྱུང་པོས་ལན་ཆགས་སྙག་པ་དང་། ཀི་ཀང་གིས་དལ་ཟེར་འབེབས་པ་དང་། དེ་
ལ་སོགས་པའི་མི་མཐུན་པའི་ལྟས་ངན་པ་མང་པོ་བཏང་ངོ༌། །རྒྱལ་ཁམས་རྣམས་ལ་
ཡང་། འབྱུང་པོས་ཁ་རླངས་དང་། མི་མ་ཡིན་གདུག་རྩུབ་མང་དུ་བྱེད་དོ། །དེ་ཡི་
སྟོབས་ཀྱིས་རྒྱལ་ཁམས་ཀྱི་མི་རྣམས་ལ་ཡང་། མི་བདེ་བའི་ནད་ཡམས་དང་། དལ་
རིམས་ཟེར་དུ་འཕྲོའོ། །སྟོན་པ་ཡང་སྤྲུལ་པའི་སྐུ་ལ་སྐྱེ་ཤིའི་དབལ་མི་ཚུགས་ཤིང་། སྐུ་
ལ་བསྙུན་དང་ཟོ་མདོག་གི་མི་བདེ་བ་མི་མངའ་སྟེ། ལས་དང་དགེ་སྡིག་གི་བསྟན་པ་
བརྩོད་པའི་ཤུགས་ཀྱིས་ཅུང་ཙམ་མི་དབེན་པར་འགྱུར་ཏོ། །དེ་ནས་དེའི་ཚེ་དེའི་དུས་
ལ། འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་གཏོ་བུ་འབུམ་སངས་ཀྱིས་གསོལ་པ། རྣམ་པ་ཐམས་ཅད་མཁྱེན་པ་ཡིས།
འགྲོ་བའི་དཔལ་དུ་གྱུར་པ་ཡི། ཡབ་ཅིག་སྟོན་པ་གཤེན་རབ་ལགས། སྟོན་པས་རྣམ་
པ་ཐམས་ཅད་མཁྱེན། འཁོར་འདས་མ་བསྒྲིབས་ས་ལེར་གསལ། སྐུ་གསུང་ཐུགས་ཀྱི་
བསྟན་པ་ལ། ད་ལྟ་སྐུ་ཡིས་འདུལ་བའི་དུས། འདི་ལྟར་འབྱུང་བ་མི་རིག་ན། ས་ཡང་བང
གཡོས་ལ་རི་ཡང་འདར། རླུང་ཡང་འཚུབས་ལ་སེར་ཡང་འདྲིལ། མི་ཕྱུགས་ཀུན་ལ་
ནད་ཡམས་དར། སྟོན་པ་ཉིད་ཀྱང་ཐུགས་མི་དབེན། བདག་ཅག་འཁོར་རྣམས་ཤིན་
ཏུ་བྱེད། འདི་ཡི་མཚན་ཉིད་ཅི་ལྟར་ལགས། ཐམས་ཅད་མཁྱེན་པས་གསུང་དུ་གསོལ།
ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་གཏོ་བུ་འབུམ་སངས་དང་། འདུས་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པའི་འཁོར་རྣམས་ཐམས་ཅད་ཀུན། དེ་ཡི་མཚན་ཉིད་འདི་ལྟ་སྟེ། ད་ལྟ་སྟོན་པས་
སྐུ་ཡིས་འདུལ། སེམས་ཅན་ལས་སྐལ་བཟང་ལགས་ཏེ། བདུད་དང་སྲིན་པོ་གདུག་
པ་ཅན། ཡོན་ཏན་ཅི་ལྟར་ཆེ་བ་བཞིན། བདུད་ཀྱང་དེ་ལྟར་ལྡང་ནས་སུ། འཁོར་ལ་
ལན་ཆགས་སྙེགས་པ་དང༌། དགེ་བའི་ལས་ལ་བར་ཆད་དང་། གཤེན་ལ་གནོད་པ་
འབྱུང་བ་ཡིན། འདི་ལ་འཇིགས་སེམས་མ་བསྐྱེད་པར། སྡང་སེམས་མ་བསྐྱེད་སྙིང་རྗེ་
བསྐྱེད། ཐུགས་ཉིད་ཞི་བའི་བྱང་ཆུབ་སྒོམས། ལན་ཆགས་གླུད་ཀྱིས་གཏོར་མ་ཐོངས།
ངན་སོང་དོང་སྤྲུགས་སྙིང་པོ་ཟློས། ཨ་དཀར་ཨ་རྨད་དུ་ཏྲི་སུ་ནག་པོ་ཞི་ཞི་མལ་མལ་
སཱཧཱ། ཨ་དཀར་སེམས་ཉིད་རྣམ་པར་དག ། ཨ་རྨད་ཡེ་ཤེས་འོད་དུ་གསལ། དུ་ཏྲི་སུ་
ཡིས་ངན་སོང་སྦྱང༌། ནག་པོ་ལས་ཀྱི་སྡིག་སྒྲིབ་སྦྱང་། ཞི་ཞི་འཁོར་བའི་སྡུག་བསྔལ་
ཞི། མལ་མལ་བདེ་བའི་སེམས་དང་ལྡན། སཱཧཱ་མ་རིག་ལོག་རྟོག་འཇོམས། སེམས་
སྐྲག་པ་མེད་ན་འཇིག་པ་མེད། མ་འཇིག་པ་ནི་བོན་གྱི་སྐུ། ཕན་མེད་གནོད་བྲལ་འདུ་
མ་བྱས། དགྲ་དང་གདོན་ཞེས་བྱ་བ་མེད། སེམས་ཉིད་ངང་དུ་དེ་ཡི་བདེ། གང་དག་
འཁོར་བའི་སེམས་ཅན་རྣམས། འཁོར་བ་མི་བདེ་སྤངས་ནས་སུ། བདེ་བའི་འབྲས་
བུ་ཐོབ་འདོད་ན། ངན་སོང་དོང་སྤྲུགས་སྙིང་པོ་འདི། རྒྱལ་མཚན་རྩེ་ལ་འཕྱར་ནས་
སུ། རྟག་པར་ཡི་དམ་བྱས་གྱུར་ན། ཕ་རོལ་རྐྱེན་དང་བར་ཆད་ཞི། ནད་དང་གནོད་
པ་རྐྱེན་མི་ཚུགས། གསེར་དང་ཡུངས་ཀར་སྔགས་གྱུར་ན། བྱད་དང་རྦོད་གཏོང་
ལྟས་ངན་བཟློག ། མེ་ཆུ་རླུང་དང་ནམ་མཁའ་སྟེ། ས་ལས་གྲུབ་པའི་མཆོད་རྟེན་དང་།
རང་བཞིན་འཁོར་ལོ་སྐོར་གྱུར་ན། ཉོན་མོངས་དུག་ལྔའི་སྒྲིབ་དག་ནས། ཡེ་ཤེས་ལྔ་
རུ་ལྷུན་གྱིས་གྲུབ། དེ་ཕྱིར་འཁོར་བ་དོང་སྤྲུགས་བོན། འཁོར་རྣམས་ཐུགས་ཀྱི་དཀྱིལ་
དུ་ཞོགས། ཞེས་གསུངས་ནས། སྙིང་པོ་སྔགས་ཀྱི་ལུང་བསྟན་ནས། འཁོར་རྣམས་
ཀྱིས་ཀྱང་རྒྱུན་དུ་བརྩོན་པས། འཇིག་རྟེན་ཁམས་སུ་བདུད་ཀྱིས་ཆོ་འཕྲུལ་དང་། མི་
Il6

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
མ་ཡིན་གྱི་ཁ་རླངས་དང་། ཆོ་འཕྲུལ་དང་། གདུག་རྩུབ་དང་། བསམ་སྦྱོར་ངན་པ་
ཐམས་ཅད་ཀྱང་ཆ་ཙམ་ལས་ཞི་བར་གྱུར་ཏོ། །
དེ་ནས་ཡང་དེའི་ཚེ་སྟོན་པས་ཀྱང་། བདུད་སྡིག་ཏོ་ཅན་གྱི་ཆོ་འཕྲུལ་ཞི་བས་
བཟློག་པ་དང་། འཁོར་དུ་གཏོགས་པའི་འགྲོ་བ་རིགས་དྲུག་གི་སེམས་ཅན་རྣམས་ཀྱི་
སྒྲིབ་པ་སྦྱང་ཞིང་། ལན་ཆགས་གཞལ་བ་དང་། ཕྱི་རབས་ཀྱི་འགྲོ་བ་རྣམས་ལ་ཕན་
གདགས་པ་དང་། གཤེན་གྱི་གང་ཟག་རྣམས་ལ་དཔེར་བསྟན་པའི་ཕྱིར། གནས་
མཆོག་དམ་པ་འོལ་མོ་གླིང་ཆེན་གྱི། ནང་གི་གླིང་ཆེན་བཅུ་གཉིས་ཀྱི་ལྷོ་ཕྱོགས་ཚད་
མེད་བྱང་ཆུབ་ཀྱི་གླིང་དུ་བྱོན་ནས། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། གཏོ་བུ་འབུམ་སངས་དང་། སྐོས་རྗེ་དྲང་དཀར་དང་། ཕྱྭ་རྗེ་རིང་
དཀར་དང་། སྲིད་རྗེ་འབྲང་དཀར་དང༌། འཁོར་རྣམས་ལ་བཀའ་སྩལ་པ། ཉོན་ཅིག་
གཤེན་རབ་གཏོ་བུ་འབུམ་སངས་དང་། ལྷ་སྲིད་སྐོས་གསུམ་ལ་སོགས་འཁོར་རྣམས་
ཀུན། འཁོར་བའི་སེམས་ཅན་ཉོན་མོངས་མ་རིག་པ། མ་རིག་ལས་ཀྱིས་སྡུག་བསྔལ་
ནད་ཀྱིས་གདུངས། ནད་ཀྱི་རྒྱུ་རྐྱེན་བར་ཆད་བགེགས་ཀྱིས་བྱེད། བགེགས་ལ་གཏོ་
ཕན་གཏོ་བུ་ཉིད་ལ་གཏད། དེ་ལ་གཏོ་ཐབས་སུམ་བརྒྱ་དྲུག་ཅུ་སྟེ། འདི་ནི་གཤེན་གྱི་
བར་ཆད་བཟློག་ཐབས་བསྟན། བར་ཆད་བཟློག་ཐབས་ཞི་དྲག་གཉིས་ཡིན་ཏེ། ཞི་
བ་གླུད་ཡས་འདོད་པའི་རྫས་ཀྱིས་བཟློག །དྲག་པོ་ཐུགས་རྗེས་དྲག་ཚད་ཤུགས་ཀྱིས་
བཟློག །དེ་ཡང་ཐོག་མར་ཞི་བས་བཟློག་པའི་ཐབས། གཙང་མའི་གནས་སུ་འཚོགས་
པའི་རྫས་རྣམས་བསོག །འདོད་པའི་རྫས་ལ་མ་འཚོག་གཅིག་ཀྱང་མེད། དེ་དག་
བཅའ་དང་ལག་ལེན་བྱ་བ་གཟབས། རབ་འབྲིང་ཐ་མའི་ཁྲིག་ཚོགས་མང་དུ་དབྱེ།
འདྲེན་པའི་སྟོན་པ་དག་ལ་སྟོང་སོག་བྱ། ས་གནས་སེམས་དཔའ་བརྒྱ་དང་རྩ་བརྒྱད་
དོ། །འཕགས་པའི་དགེ་སྤྱོད་ལྔ་བཅུ་ཉི་ཤུ་ལྔ། བདུད་ལྔ་ལ་སོགས་ཐེག་པའི་སྐབས་
117

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དང་སྦྱར། རྒྱལ་པོ་ཆེན་པོར་བརྒྱ་དང་རྩ་བརྒྱད་སྟེ། བཙུན་མོར་ལྔ་བཅུ་བློན་པོར་ཉི་
ཤུ་ལྔ། དེད་དཔོན་བདུད་ལྔ་འཁོར་གཡོག་རིན་ཐང་སྟེ། དེ་དག་གྲངས་དང་སོགས་
ཀྱི་དབྱེ་བར་ཤེས། གཉིས་པ་བཅས་ནི་སོགས་དང་གླུད་བདག་གཉིས། སོགས་ནི་
ནམ་རྒྱང་མདའ་འཕང་ཤིང་རིས་དང༌། བལ་ཚོན་བྱ་བཟང་པགས་བུ་སྒྲོན་མ་བཅས།
གླུད་བདག་གཟུགས་ནི་མཁས་པས་ས་ལས་སུ། འཆི་བདག་ནག་པོ་གཙོ་འཁོར་
བཅས་པ་སྟེ། ཁ་དོག་སྐྱེ་མཆེད་གླུད་ཡས་ཆས་པ་བཤམས། ཏིང་འཛིན་དགོངས་
པས་དམིགས་མེད་བྱིན་གྱིས་རློབས། བདེར་གཤེགས་མཆོད་དང་སེམས་ཅན་རེ་བ་
སྐོང་། ཕྱི་སྲིད་སྐོས་གསུམ་སྲིད་པའི་གཟུ་བོར་གཟུགས། འཆི་བདག་སྤྱན་འདྲེན་དྲི་མ་
གཟུགས་ལ་བསྟིམ། མཆོད་སྦྱིན་སྔགས་ཚིག་བདེན་པས་བཀྲོལ་ཞིང་བསྔོ། གླུད་ཚིམ་
ཡས་ཀྱིས་སྟོང་གསུམ་གང་བར་བྱ། སོ་སོར་ཅི་འདོད་ཡིད་བཞིན་བསྐང་གྱུར་ནས།
མཐར་ཡང་རང་རང་བདེ་བའི་གནས་སུ་བསྐྱོད། བསྔོ་བ་སྨོན་ལམ་མི་དམིགས་རྒྱ་
ཡིས་གདབ། དགེ་བའི་བོན་ཉིད་དག་པའི་དབྱིངས་སུ་བསྔོ། དེས་ན་གཤེན་གྱིས་བར་
ཆད་ཞི་བ་དང་། འགྲོ་དྲུག་སེམས་ཅན་སྒྲིབ་སྦྱང་ཚོགས་རྫོགས་འགྱུར། ཞེས་གསུངས་
ནས། རིན་པོ་ཆེ་གསང་བའི་བཟློག་གཏོར་ཞེས་བྱ་བའི་ལུང་གནང་ངོ༌། །དེ་ལ་གཤེན་
རབ་གཡུང་དྲུང་སེམས་དཔའ་སེམས་དཔའ་གཏོ་བུ་འབུམ་སངས་དང་། ཕྱྭ་སྲིད་
སྐོས་གསུམ་གྱི་རྗེ་བོ་དང་། འཁོར་སྡེ་བཞི་ཡ་བརྒྱད་དང་བཅས་པ་རྣམས་ཀྱིས། སྟོན་
པས་བཀའ་སྩལ་པ་བཞིན་དུ། རྫས་དང་ཡོ་བྱད་རྣམས་ཚོགས་པར་བསགས་ནས།
རིན་པོ་ཆེའི་གསང་བའི་བཟློག་གཏོར་དུ་བགྱིས་བས། ནག་པོ་བདུད་ཀྱི་སྡེ་རྣམས་
ཀྱང་། ཅི་འདོད་ཡིད་བཞིན་འཕྲད་ནས། དགོས་འདོད་རེ་བ་བསྐངས་ཏེ། འདོད་
པའི་ཡོན་ཏན་ལ་ཟད་པ་མེད་པའི་གཏེར་དང་ལྡན་ཞིང་། བདུད་འཁོར་ཕྱེད་ཙམ་
སྟོན་པའི་འཁོར་དུ་འདུས་ཏེ་སྟོན་པའི་སྐུ་ལ་སྐྱབས་སུ་གསོལ་ལོ། །བདུད་རྗེ་ཁྱབ་པ་
118

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
ལག་རིང་དང་ཉོན་མོངས་འཁོར་བའི་བདུད་བཞི་ལ་སོགས། དད་པ་མ་སྐྱེས་པའི་
འཁོར་རྣམས་ཀྱང་མི་ནོར་ཡུལ་མཁར་དང་། འདོད་པའི་ལོངས་སྤྱོད་སྣ་ཚོགས་དང་
བཅས་ནས་བདུད་ཡུལ་མུན་པའི་གླིང་དུ་གཤེགས་སོ། །སླད་ན་འཇིག་རྟེན་གྱི་ཁམས་
སུ་ཡང་། ནད་ཡམས་དང་། འཁྲུག་པ་དང༌། མུ་གེ་དང་། འབྱུང་པོའི་ཁ་རླངས་
རྣམས་ཞི་ནས། འཇིག་རྟེན་གྱི་ཁམས་ཀྱང་ཞི་བདེ་མཉམ་པའི་ཆ་ལ་འཁོད་པར་གྱུར་
ཏོ། །སྟོན་པ་འཁོར་དང་བཅས་པ་རྣམས་ཀྱང་། ཤིན་ཏུ་ཡང་ཐུགས་དགྱེས་པ་དང་
སྤྲོ་ཞིང་། སྐུ་ཉམས་དང་ལྡན་ནས། སྐུ་ལ་སྙུན་མི་མངའ་བ་དང་། ཟོ་མདོག་བདེ་བ་
དང་བཅས་ཏེ་སླར་འོལ་མོ་གླིང་ཆེན་དུ་གཤེགས་སོ། །
དེའི་ཚེ་བདུད་ཁྱབ་པ་ལག་རིང་ཡང་། ཡང་ཤིན་ཏུ་མ་དགའ་བའི་སེམས་སྐྱེས་
ནས་མྱ་ངན་གྱིས་གདུངས་ནས་སྨྲས་པ། ཉོན་ཅིག་བདུད་ཀྱི་འཁོར་རྣམས་དང༌།
ཡབ་ཅིག་རྒྱ་ལག་ཐོད་རྗེ་ལགས། གཤེན་རབ་མི་བོ་བྱ་བ་འདི། དྲག་པོ་དམག་གིས་
མ་གསད་ན། ཞི་བའི་ཐབས་ཀྱིས་མ་བསླུས་སོ། །བདག་ཅག་བདུད་རྒྱལ་གཙོ་འཁོར་
དང་། བདུད་རིགས་བྱེ་བ་དུང་ཕྱུར་རྣམས། ལོག་པའི་ཐབས་དང་སྟོབས་ཤོམས་ནས།
བསམ་པའི་དུག་དང་མཚོན་སྦྱར་ན། ཁོ་ཡི་སྦྱིན་པས་ཞི་སྟེ་སོང་། འཁོར་ཕྱེད་གཤེན་
གྱི་ཕྱིར་ལ་ཤོར། ད་ནི་ཐུབ་པར་མི་འགྱུར་རོ། །ནག་པོ་བདུད་ཀྱི་སྡེ་རིགས་རྣམས།
གཤེན་ལ་དམག་གཅིག་མ་དྲང་ནས། གཤེན་རབ་མི་བོ་མ་སོད་ན། འཇིག་རྟེན་
མེད་ཁམས་སྟོང་ལ་ཁད། ད་བདུད་ཀྱི་དམག་ཚོགས་ད་བསྡུ་འཚལ། བདུད་ཀྱི་རྟ་
ཚོགས་ད་བསྟད་འཚལ། བདུད་ཀྱི་གོ་ཚོགས་ད་གོན་འཚལ། བདུད་ཀྱི་མཚོན་ཚོགས་
ད་བརྡར་འཚལ། བདུད་ཀྱི་དར་ཚོགས་ད་འཕྱར་འཚལ། བདུད་འཁོར་མ་འདུག་
དམག་དཔུང་སྡུས། ཡབ་ཅིག་མ་བཞུགས་དམག་སྐོས་མཛོད། ཅེས་སྨྲས་སོ། །
དེ་ལ་ཡང་བདུད་རྒྱལ་ལག་ཐོད་རྗེས་སྨྲས་པ། བདུད་རྗེ་ཁྱབ་པ་ལག་རིང་ལགས།
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བདུད་གཤེན་བསྟན་པ་བརྩོད་པ་ལ། བདུད་ལ་ཆོ་འཕྲུལ་སྣ་དགུ་ཡོད། བདུད་ཀྱི་
ཆོ་འཕྲུལ་སྣ་དགུ་ལ། ཞི་བས་བསླུ་བ་སྣ་བརྒྱད་རྡུགས། སྣ་དགུའི་ཐ་མ་དྲག་པོ་ཡིན།
དྲག་པོའི་ལས་ལའང་ཞི་དྲག་གཉིས། དེ་ཡང་ཐབས་ཀྱིས་འདུལ་བའི་ཕྱིར། སྔོན་དུ་ཞི་
བས་ཆོ་འཕྲུལ་བསྟན། ཆོ་འཕྲུལ་དེ་ཡིས་མ་ཚུགས་ན། ད་ནི་དྲག་པོའི་ལས་ཡིན་ཏེ།
དྲག་པོའི་ལས་ཤིག་བྱེད་དགོས་སོ། །ཁྱབ་པ་ཀུན་ལ་ཁྱབ་པ་ཡིན། ལག་རིང་ཀུན་ལ་
སླེབས་པ་ཡིས། ཕྱོགས་བཞི་དག་ནས་དམག་བསྐུལ་ལ། དམག་ཚོགས་དཔུང་གིས་
མ་ཞན་ཅིག །འོས་པས་འདི་ནི་མི་ཐུབ་པོ། ཞེས་བཀའ་གནང་ནས། བདུད་ཁྱབ་པ་
ལག་རིང་ཤིན་ཏུ་དགའ་ནས། ཀུན་དུ་ཁྱབ་པའི་ལུས་ཡང་སྤྲུལ། ཀུན་དུ་ཕྱིན་པའི་
ལག་ཀྱང་བརྐྱངས། བདུད་དམག་མང་པོ་སྤྲིན་ལྟར་བསྡུས། ཡ་ཀི་སྐྲ་ལོ་ཕྱར་ཕྱུར་ར།
མ་ཀི་ཞབས་ཀྱི་ལོང་བུ་ཡན། བ་སྤུའི་བུ་ག་རེ་རེ་ལ། བདུད་ཀྱི་དམག་ཚོགས་བརྒྱ་རེ་
སྤྲུལ། བདུད་རྗེ་ཁྱབ་པ་ལག་རིང་ངེས། བདུད་ཀྱི་དམག་ཚོགས་མང་པོ་ལ། སྲ་བ་
བདུད་ཀྱི་གོ་བསྐོན་ནོ། །རྣོ་བ་བདུད་ཀྱི་མཚོན་བཏགས་སོ། །མགྱོགས་པ་བདུད་ཀྱི་
རྟ་བསྐྱོན་ནོ། །བདུད་རྗེ་ཁྱབ་པ་ལག་རིང་ཉིད། བརྗིད་པ་བདུད་ཀྱི་དར་ཕྱར་ཏོ། །
བདུད་ཀྱི་དམག་ཚོགས་མང་པོ་ནི། གཤེན་གྱིས་ལྟ་བར་མི་མངོན་པར། མུན་པ་ནག་
པོའི་ནང་དུ་བཅུག །མུན་དམག་གཤེན་གྱི་ཡུལ་དུ་དྲོང་། དེའི་ཚེ་དེའི་དུས་ན། སྟོན་
པ་ནི་མཁར་བར་པོ་སོ་བརྒྱད་ཀྱི་ཕྱི་རོལ། རྒྱལ་པོའི་ཁབ། གྲོང་ཁྱེར་ཆེན་པོ་ཡངས་
པ་ཅན་གྱི་དབུས་དཀྱིལ་དུ། འཁོར་རྣམས་ལ་རྒྱུ་འབྲས་བདེན་པའི་བོན་སྟོན་ཅིང་
བཞུགས་ཏེ། དེའི་ཚེ་ནམ་མཁའ་ལ་སྒྲ་མི་སྙན་པ་མང་པོ་གྲགས་སོ། །བར་སྣང་ལ་
འོད་མི་མཛེས་པ་མང་པོ་ཤར་རོ། ། ས་གཞི་ཡང་གཡོ་བ་དང་། འདར་བ་དང་། འུར་
བ་དང་། འགུལ་བ་དང་། ཐུག་པ་དང་། ཆེམས་པ་དང་། མེར་བ་རབ་ཏུ་བྱུང་ངོ༌། །
འོལ་མོ་གླིང་ཆེན་གྱི་ཕྱོགས་མཚམས་བརྒྱད་ནས། མུན་པའི་སྤྲིན་དཔུང་འཁྲིགས་ཤིང་།
120

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ།
དེའི་ནང་ནས་ཐོག་དང་སེར་བའི་བུ་ཡུག་འཚུབས་མ་རུ་སྡང་བ་དང་། མེ་སྒྲོན་གྱི་
གློག་ལྕེ་འབྱིན་པ་དང་། འབྲུག་མོའི་སྒྲ་སྐད་ལྡིར་བ་དང་། དྲག་པོའི་ང་རོ་སྒྲོག་པ་རུ་
བྱུང་ངོ༌། །དེ་ལ་སེམས་ཅན་ཐམས་ཅད་ཀྱང་། ཤིན་ཏུ་འཇིགས་ཤིང་སྐྲག་གོ །
༧ དེའི་ཚེ་འཁོར་རྣམས་ཀྱི་ནང་ནས། ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་
ཐམས་ཅད་མཁྱེན་པ་ཡི། ཅིར་ཡང་སྤྲུལ་པའི་ཐུགས་ཅན་ལགས། ད་ལྟ་དུས་དང་
བསྐལ་པ་བཟང་། སྟོན་པའི་སྐུ་ཡིས་བོན་སྟོན་དུས། སེམས་ཅན་ལས་སྐལ་བཟང་བ་
འདི། འདི་ལྟར་འབྱུང་བ་མི་རིག་ན། སྟོང་ཁམས་ཕྱོགས་བཞི་མཚམས་བརྒྱད་ནས།
སྒྲ་ཡང་ངན་ལ་འོད་ཀྱང་ནག ། ས་ཡང་གཡོ་ལ་རི་ཡང་འདར། རླུང་ཡང་འཚུབས་ལ་
སེར་ཡང་འདྲིལ། ཐོག་དང་བུ་ཡུག་འཚུབས་མར་ལྡང་། འགྲོ་བའི་མི་རྣམས་འདར་
ཤས་ཁྱེར། འདི་ཡི་མཚན་ཉིད་ཅི་ལྟར་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་ཡིད་ཀྱི་ཁྱེའུ་ཆུང་དང་། འདུས་པའི་
འཁོར་རྣམས་ཐམས་ཅད་ཀུན། ཕྱོགས་བཞི་མཚམས་བརྒྱད་སྟེང་འོག་ན། མུན་
དམག་འཁྲིགས་ནས་བྱུང་བ་དང་། དྲག་པོའི་སྒྲ་དང་འོད་བྱུང་བ། སྡིག་ཅན་བདུད་
ཀྱི་དམག་ཚོགས་ཡིན། འཇིགས་སེམས་མ་སྐྱེད་སྙིང་རྗེ་བསྐྱེད། བདུད་ཀྱིས་ཁྱེད་ལ་
མི་ཚུགས་ཤིང་། བདུད་ཀྱི་བར་ཆད་བཟློག་པ་ཡི། གསང་བ་སྔགས་ཀྱི་གཟུངས་འདི་
དྲོངས། ཨ་དཀར་ཨ་རྨད་དུ་ཏྲི་སུ་ནག་པོ་ཞི་ཞི་མལ་མལ། བསྭཱ་ཨཱི་གེ་དུ་གེ་ཞི། དྲི་
ལལ་ཨ་པར། དམུ་མར་ཙ་ཀྲ། རམ་རམ་བློ་ཟློག །ཅེས་གསུངས་པས། འཁོར་རྣམས་
ལ་བདུད་ཀྱི་བར་ཆད་བཟློག་པའི་སྔགས་དེ་དག་བསྟན་ནས་ཀུན་གྱིས་བརྗོད་པས།
སྔགས་ཀྱི་འོད་ཟེར་ལས། མེ་དཔུང་དང་། ཚ་ཚ་དང༌། མཚོན་ཆ་དང་། ཐོག་རྒོད་
འཕྲོ་བ་རུ་བྱུང་སྟེ། འཁོར་རྣམས་ཤིན་ཏུ་དབུགས་ཕྱུང་ངོ༌། །དེ་ནས་སྟོན་པ་ཉིད་ནི་
བདུད་ཁམས་དབང་དུ་བསྡུ་བའི་སྤྲུལ་པ་མཛད་དེ། དེ་ཡང་གདན་སེང་གེའི་ཁྲི་ལ།
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྐུ་མདོག་རིན་པོ་ཆེ་ཁ་དོག་བརྒྱད་དང་ལྡན་པ། ཞལ་གཅིག་ཕྱག་གཉིས་པ། ལོངས་
སྤྱོད་རྫོགས་པའི་ཆ་ལུགས་དང་ལྡན་པས། དབུ་ལ་རིན་པོ་ཆེའི་པྲོག་ཞུ་གསོལ་བ། སྐུ་
ལ་པ་ཏིའི་སྟོད་གཡོགས་དང༌། སྨད་ཤམ་ནི་མནབས་པ། ཕྱག་ན་སྲིད་པ་སྐོས་ཀྱི་
ཆག་ཤིང་ནི་བསྣམས་ནས། སྐུ་གཟི་མདངས་དང་ལྡན་པར་བཞུགས་པ་ལ། བདུད་
ཀྱི་དམག་ཚོགས་རྣམས་ཤིན་ཏུ་ང་རྒྱལ་སྐྱེས་ནས། སྤྲུལ་པ་དངོས་སུ་བསྟན་ནས།
བདུད་དམག་བྱེ་བ་དུང་ཕྱུར་དང་བཅས་ནས། ས་གཞི་ནི་དམག་གིས་བཀང་། བར་
སྣང་ནི་དར་གྱིས་བཀང་། རི་ལུང་ནི་ཆ་སྒྲས་བཀང་ནས། སྟོན་པ་འཁོར་དང་བཅས་
པ་རྣམས་ཀྱི་ཐོག་ཏུ་ཕྱོགས་མཚམས་སྟེང་འོག་ནས་འཇིགས་པའི་ང་རོ་དང་ཆས་ཏེ་
གཡོགས་ནས་བྱུང་བ་ལ། དེ་ལ་སྟོན་པས་ཀྱང་ཐུགས་མི་གཡོ་བར་ཞི་བའི་ངང་ལ།
སྐུ་འབར་བ་ཁྲོ་བོའི་ཆ་ལུགས་སུ་སྤྲུལ་ནས་བདུད་འདུལ་གསང་བའི་དགོངས་པ་ལ་
བཞུགས་ཏེ། ཞལ་ནས་རྩ་བའི་སྔགས་བརྗོད་པ། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ། ཤི་ཧེ་
རུ་ན་སྤུངས་སོ་ཐད་དོ་ཐུན་བློ་མ་ར་ཡ་ཧཱུྃ་ཕཊ༔ ཅེས་པས། སྐད་ཅིག་ཉིད་ལ། ཁྲོ་
བོའི་རྒྱལ་པོ་བདུད་འདུལ་མཁའ་འགྱིང་ཁ། དབུ་དགུ་ཕྱག་བཅོ་བརྒྱད་པ། སྐུ་མདོག་
མཐིང་ནག་བསྐལ་པའི་མེ་རི་འབར། དབུ་དགུ་ནི། གཡས་དཀར་བ་གཡོན་དམར་
བ། དབུས་མཐིང་ནག་ཏུ་གཟིགས་པ། རལ་པ་དམར་སེར་མེ་རླུང་གྱེན་ལ་འཁྱིལ་
པ། སྤྱན་བཟློག་པ། སྙན་གདེངས་པ། ཤངས་གཉེར་བ། ཞལ་གདངས་པ། ཚེམས་
གཙིགས་པ། ལྗགས་དྲིལ་བ། སྨ་ར་དམར་སེར་མེ་སྟག་ལུ་གུ་རྒྱུད་དུ་འཕྲོ་བ། ཕྱག་
བཅོ་བརྒྱད་ཀྱི་དང་པོ་གཉིས། གཡས་གཡོན་ཡུམ་འཁྱུད་ཕུར་པ་དྲིལ་བ། དེ་འོག་
གཡས་པ་བརྒྱད་ན་རལ་ཀྱུ་བསྣམས་པ། གཡོན་པ་བརྒྱད་ན་ཞགས་པ་བསྣམས་
པ། དབུ་ལ་ཐོད་སྐམ་ལྷ་བརྒྱད་ཀྱིས་དབུ་བརྒྱན་པ། རིན་ཆེན་མཛེས་པའི་ཐོད་ཇིང་
བརྗིད་པ། གཟའ་བརྒྱད་ཉི་ཟླའི་སྙན་ཆ་ཁྲོལ་བ། རྒྱུ་སྐར་རྩ་བརྒྱད་ཀྱི་ཕྱག་ཞབས་
122

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ། ༼ཉ༽
བརྒྱན་པ། གདུག་པ་སྦྲུལ་གྱི་མགུར་ཆུ་ལ། ཐོད་པ་སྐམ་རློན་གྱི་འཕྲེང་བས་བརྒྱན་པ།
སྐུ་སྟོད་བདུད་ཀྱི་གཡང་གཞི་ལ། གླང་ཆེན་འབར་བས་ཀོ་རློན་གསོལ་བ། སྐུ་སྨད་
སྟག་གི་ཤམ་ཐབས་ལ། གློག་དམར་འཁྱུག་པའི་ཡང་ཤམས་བཏགས་པ། གདུག་པ་
སྦྲུལ་གྱི་སྐ་རགས་དང་། དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ། ཞབས་བཞི་འདོར་
ཐབས་སུ་བགྲད་ཅིང་། སེང་གེ་དང་དྲེགས་པ་ཉི་ཟླ་པདྨའི་གདན་ལ་བརྗིད་པ། སྤྱི་
གཙུག་ན་ཡེ་ཤེས་སྤྲུལ་པའི་ཁྱུང་ཆེན་ལྡིང་བ། མེ་རི་མཐིང་ནག་འབར་བའི་དབུས་
ན་འགྱིང་བ། རྔམ་གཏུམ་ཆེ་བརྗིད་ཀྱི་སྟོབས་དང་ལྡན་པ། ཡུམ་ཆེན་ནམ་མཁའི་
དབྱིངས་ཕྱུག་མ་སྐུ་ལ་འཁྱུད་པ། སྔོ་སྐྱ་གཅེར་བུ་རལ་པ་ཅན། རིན་ཆེན་རུས་པའི་
རྒྱན་གྱིས་བརྒྱན་པ། གཡས་གྲི་གུག་དང་གཡོན་ཐོད་ཁྲག་འཛིན་པ། དེ་ལ་འཁོར་
དེ་བཞིན་རིགས་ལས་སྤྲུལ་པའི་ཁྲོ་བོ་དང་ཁྲོ་མོ་སྤྲུལ་པ་དགུ་འབུམ་གྱི་དམག་དང་
བཅས་པ། དེའི་ཕྱོགས་བཞི་རུ་རིགས་བཞིའི་ཁྲོ་བོ་བཞི་དང་། ཤར་ན་དབལ་ཆེན་ཁྲོ་
རྒྱལ་མཁའ་འགྱིང་ཁ། དབུ་དགུ་ཕྱག་མ་བཅོ་བརྒྱད་པ་སྐུ་མདོག་དམར་སེར། ཕྱག་
དང་པོ་གཉིས་ཡུམ་འཁྱུད་ཕུར་པ་དྲིལ་བ། དེ་འོག་གཡས་བརྒྱད་ཕུར་པ་དང༌།
གཡོན་བརྒྱད་རི་རབ་འཛིན་པ། གཡང་གཞི་དང་ཀོ་རློན་སྟག་ཤམ་སྦྲུལ་གྱིས་བརྒྱན་
པ། ཡུམ་གཡུང་དྲུང་དགྱེས་མ་དང་གཉིས་སུ་མེད་པ། མེ་རི་དམར་སེར་འཁྱིལ་པའི་
དབུས་ན། རབ་བརྟན་གླང་ཆེན་དང་དྲེགས་པ་ཉི་ཟླ་པདྨའི་གདན་ལ་བརྗིད་པ། དེ་
ལ་འཁོར་གཡུང་དྲུང་རིགས་ལས་སྤྲུལ་པའི། ཁྲོ་བོ་དང་ཁྲོ་མོ་སྤྲུལ་པ་དགུ་འབུམ་གྱི་
དམག་དང་བཅས་པ། བྱང་ན་དབལ་ཆེན་འོད་དཔུང་མཁའ་འགྱིང་ཁ། དབུ་དགུ་
ཕྱག་མ་བཅོ་བརྒྱད་པ་སྐུ་མདོག་དམར་ལྗང་། ཕྱག་དང་པོ་གཉིས་ཡུམ་འཁྱུད་ཕུར་
པ་དྲིལ་བ། དེ་འོག་གཡས་བརྒྱད་ཤ་འབལ་དང༌། གཡོན་བརྒྱད་མདའ་གཞུ་འགིང་
བ། གཡང་གཞི་དང་སྟག་ཤམ་སྦྲུལ་གྱིས་བརྒྱན་པ། ཡུམ་ཐམས་ཅད་སྒྲོལ་མ་དང་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གཉིས་སུ་མེད་པ། མེ་རི་དམར་ལྗང་འཁྱིལ་པའི་དབུས་ན། ཤུགས་ལྡན་རྟ་མཆོག་
དང་དྲེགས་པ་ཉི་ཟླ་པདྨའི་གདན་ལ་བརྗིད་པ། དེ་ལ་འཁོར་ལས་ཀྱི་རིགས་ལས་སྤྲུལ་
པའི། ཁྲོ་བོ་དང་ཁྲོ་མོ་སྤྲུལ་པ་དགུ་འབུམ་གྱི་དམག་དང་བཅས་པ། ནུབ་ན་དབལ་
ཆེན་འབར་བ་མཁའ་འགྱིང་ཁ། དབུ་དགུ་ཕྱག་མ་བཅོ་བརྒྱད་པ་སྐུ་མདོག་དམར་
ནག །ཕྱག་དང་པོ་གཉིས་ཡུམ་འཁྱུད་ཕུར་པ་དྲིལ་བ། དེ་འོག་གཡས་བརྒྱད་དབྱུག་
ཏོ་དང༌། གཡོན་བརྒྱད་བསྐལ་པའི་མེ་དཔུང་སྤར་བ། གཡང་གཞི་དང་སྟག་ཤམ་
སྦྲུལ་གྱིས་བརྒྱན་པ། ཡུམ་འབར་བ་མེ་འཕྲེང་མ་དང་གཉིས་སུ་མེད་པ། མེ་རི་དམར་
ནག་འཁྱིལ་པའི་དབུས་ན། ང་ཆེན་གཡུ་འབྲུག་དང་དྲེགས་པ་ཉི་ཟླ་པདྨའི་གདན་
ལ་བརྗིད་པ། དེ་ལ་འཁོར་པདྨ་རིགས་ལས་སྤྲུལ་པའི། ཁྲོ་བོ་དང་ཁྲོ་མོ་སྤྲུལ་པ་དགུ་
འབུམ་གྱི་དམག་དང་བཅས་པ། ལྷོ་ན་དབལ་ཆེན་ཁྲི་འདུལ་མཁའ་འགྱིང་ཁ། དབུ་
དགུ་ཕྱག་མ་བཅོ་བརྒྱད་པ་སྐུ་མདོག་སྔོ་དམར། ཕྱག་དང་པོ་གཉིས་ཡུམ་འཁྱུད་ཕུར་
པ་དྲིལ་བ། དེ་འོག་གཡས་བརྒྱད་ཐོ་བ་དང༌། གཡོན་བརྒྱད་ལྕགས་ཀྱུ་འཛིན་པ།
གཡང་གཞི་དང་སྟག་ཤམ་སྦྲུལ་གྱིས་བརྒྱན་པ། ཡུམ་ཐུགས་རྗེ་ཁྲོས་མ་དང་གཉིས་སུ་
མེད་པ། མེ་རི་སྔོན་མར་འཁྱིལ་པའི་དབུས་ན། མཁའ་ལྡིང་ཤང་ཤང་དང་དྲེགས་པ་
ཉི་ཟླ་པདྨའི་གདན་ལ་བརྗིད་པ། དེ་ལ་འཁོར་རིན་ཆེན་རིགས་ལས་སྤྲུལ་པའི་ཁྲོ་བོ་
དང་ཁྲོ་མོ་སྤྲུལ་པ་དགུ་འབུམ་གྱི་དམག་དང་བཅས་པ། དེའི་ཕྱི་རོལ་དུ་ཕྱོགས་བཞི་
རུ། ལས་ཀྱི་ཁྲོ་བོ་བཞི། ཤར་ན་ཟོ་བོ་དབུ་དགུ། བྱང་དུ་གཟེ་མ་དབུ་དགུ། ནུབ་དུ་
རུ་ཅོ་སྡེ་དགུ། ལྷོ་ན་རོམ་པོ་རྩེ་དགུ་དང་བཞི། སྐུ་མདོག་མཐིང་ནག །དབུ་དགུ་མགོ་
བརྙན་ཁྲོས་པའི་ཞལ་དུ་ཕྱུང་བ། ཕྱག་བཅོ་བརྒྱད་ན་གསོད་པའི་མཚོན་ཆ་ཐོགས་
པ། ཞབས་བཞི་འདོར་ཐབས་སུ་བགྲད་པ། དེ་ལ་འཁོར་རུ་བཞིའི་དམག་ཚོགས་བྱེ་
བ་དགུ་འབུམ་གྱི་དམག་དང་བཅས་པ། དེ་ལྟ་བུར་མངོན་སུམ་དུ་བྱུང་ནས། ཞལ་
124

མདོ་སྡེ། བདུད་ཀྱིས་ཆོ་འཕྲུལ་བསྟན་པའི་མདོ། ། ༼༡༽
ནས་དྲག་པོའི་སྔགས་བརྗོད་པ། བསྭོ་ཨོཾ་ཨ་མ་ཀྲོ་ཏ་ཉེ་ལོ་ཡོ་ཤྲཱི་ཧེ་རུ་ན། མ་མ་མུ་
ཡེ་སྤུངས་སོ་ཐད་དོ། །དྲུང་མུ་ཀྲོ་ཏ་མ་མ་སླས་ཞི། ཀར་མ་སྤོ་ཏ་མ་མ་ལི་སེག །བྷུདྡྷ་
ཚིན་དྷ་མ་མ་ནེ་རམ། རདྨ་ཏི་སྟ་མ་མ་ཏིང་ནམ། ཁྲ་རམ་ཁྲ་རམ། ཁྲི་རམ་ཁྲི་རམ།
ཁྲུ་རུམ་ཁྲུ་རུམ། ཁྲ་ཀྲ་ཁྲ་ཀྲ། ཉེ་ལོ་ཡོ་སྤུངས་སོ་ཐད་དོ། །རྒྱུང་ནེ་ཧབ་སོ། ། གེ་དུ་གེ་
ཞི། དྲི་ལ་ཨ་པར་མ་ར་ཡ་མྱོག་མྱོག །རྩ་དུར་སརྦ་སྤོ་ཏ་པྲ་མར་ནེ་རྒྱུང་། སྤུངས་སོ་
གྷ་རུ་ན་རམ་རམ་ཛྭ་ལ་ཛྭ་ལ། སརྦ་བྷིག་ནན་གེ་དུ་ཞི་ལ་ཨ་པར་མྱལ་མྱལ། མ་ར་ཡ་
ཧཱུཾ་ཛ། ཧུ་ཤི་ཧཱུྃ་ཐུན། ས་མ་ཡ་ཧཱུྃ་ཕཊ ཅེས་དྲག་པོའི་སྔགས་བརྗོད་པས། སྐུ་ལུས་བ་
སྤུའི་བུ་ག་རྣམས་ནས་ཀྱང་། ཁྲོ་བོ་དང་ཁྲོ་མོ་མེ་རི་དང་མཚོན་ཆ་ཚ་ཚ་འཕྲོས་པས།
ནམ་མཁའ་དང་བར་སྣང་ས་གཞིར་གང་ནས། ནག་པོ་བདུད་ཀྱི་དམག་ཚོགས་
རྣམས་ཀྱང་། ཤིན་ཏུ་འདར་ནས་སྐྲག་སྔངས་བྱེད་ནས། སྟོན་པ་འཁོར་དང་བཅས་
པ་རྣམས་ལ། མུན་པས་གཡོགས་སུ་མ་གཡོགས་ཏེ། ཉི་ཟེར་འོད་ཀྱི་གཞལ་ཡས་ཁང་
དུ་སོང་ངོ༌། །མཚོན་གྱིས་གསོད་དུ་མ་སོད་དེ། མེ་ཏོག་པད་མའི་ཆར་དུ་སོང་ངོ༌། །
གོ་ཆ་སྲ་རུ་མ་བཏུབ་སྟེ། བདུད་རྩི་ཆར་ཟིལ་པ་རུ་སོང་ངོ༌། །རྟ་ཚོགས་རྒྱུག་ཏུ་མ་
བཏུབ་སྟེ། རང་རང་གན་ཅིང་འབུབ་པ་རུ་སོང་ངོ༌། །དར་ཚོགས་ཕྱིར་དུ་མ་བཏུབ་
སྟེ། བར་སྣང་གཞའ་ཡིས་འོད་ཟེར་དུ་སོང་ངོ༌། །དམག་ཚོགས་འཐབ་ཏུ་མ་བཏུབ་སྟེ།
རང་རང་བྲེད་ནས་བརྒྱལ་བ་རུ་སོང་ངོ༌། །ལ་ལ་ནི་བརྒྱལ་ལོ། ། ལ་ལ་ནི་སྔངས་སོ། །
ལ་ལ་ནི་བྱེད་དོ། །ལ་ལ་ནི་འདར་རོ། ། ལ་ལ་ནི་འཇིགས་སོ། ། ལ་ལ་ནི་བྲོས་སོ། ། ལ་
ལ་ནི་འདེད་དོ། ། ལ་ལ་ནི་སྐྲག་གོ ། ལ་ལ་ནི་སྙིང་གས་སོ། །ལ་ལ་ནི་ལྷ་གྲུལ་ལོ། ། དེ་ལྟ་
བུ་བདུད་ཀྱི་དམག་ཚོགས་རྣམས། རང་བཞིན་དུ་བརྒྱལ་ནས་དབང་དུ་འདུས་སོ། །
བདུད་རྗེ་ཁྱབ་པ་ཉིད་ཀྱང་གཅིག་པུར་མཐའ་ཡི་མུན་པ་ལ་བྲོས་ནས་སོང་ངོ༌། །
དེའི་ཚེ་བདུད་འཁོར་རྣམས་ཀྱི་ནང་ནས། བཀའ་བློན་གེ་ད་རུ་དྲི་བྱ་བས། སྟོན་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ་ལ་གུས་པས་འདུད་དེ་གསོལ་པ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ།
འགྲོ་བའི་དོན་ལ་གང་འདུལ་སྤྲུལ་པ་སྟོན། ཐུགས་རྗེ་དྲག་ཚད་ཁྲོས་པའི་ཁྲོ་བོའི་སྐུ།
དབལ་ཆེན་བདུད་འདུལ་གསང་བདག་མཁའ་འགྱིང་ཁ། ཁྲོ་རྒྱལ་ཡ་ཙ་མེ་དབལ་
བགེགས་ཀྱི་གཤེད། བདུད་རྒྱལ་དྲེགས་པ་བསྣོལ་བའི་ཁྲི་སྟེང་གི། ཉི་ཟླ་པདྨ་མཛེས་
པའི་གདན་སྟེང་ན། མཐིང་ནག་མི་བཟད་རབ་ཏུ་ཁྲོས་པའི་སྐུ། མེ་དཔུང་མཚོན་ཆ་
འབར་བའི་དབུས་ན་འགྱིང་། བཅས་བཅོས་བརྗིད་ལྡན་ཁྲོ་ཚོགས་འཁོར་གྱིས་བསྐོར།
སྲིད་པ་གསུམ་གྱི་གདོན་བགེགས་བལྟར་མི་བཟོད། འབར་བའི་རྒྱལ་པོ་ཁྱེད་ལ་
བདག་འདུད་དོ། ། ཡེ་ཤེས་སྣང་བ་ཁྱེད་ལ་བདག་འདུད་དོ། །བདུད་འདུལ་དཔའ་བོ་
ཁྱེད་ལ་བདག་འདུད་དོ། །སྤྲུལ་པའི་སྐུ་མཆོག་དེ་ལྟར་མ་སྟོན་ལ། བདག་ཅག་ཅུང་
ཙམ་ལྷོད་ལ་དབུགས་དབྱུང་འཚལ། བསྟན་པའི་མངའ་བདག་ཁྱེད་ལ་བདག་འདུད་
དོ། །བདག་ཅག་ཁྱེད་ལ་གུས་བཏུད་སྐྱབས་སུ་གསོལ། ཁྱེད་ཀྱི་གང་གསུང་བདག་
ཅག་བཀའ་བཞིན་བསྒྲུབ། ཅེས་སྨྲས་ཤིང་གུས་པར་འདུད་པས། སྟོན་པས་ཀྱང་རྫུ་
འཕྲུལ་ཀྱི་སྐུ་བཤིགས་ནས། སྤྲུལ་པའི་སྐུ་རུ་ཞལ་བསྟན་ནས་གསུངས་པ། ཉོན་ཅིག་
བདུད་ཀྱི་སྡེ་རིགས་རྣམས། ལེགས་སོ་ལེགས་སོ་ལེགས་པའི་མཆོག །གཤེན་ལ་གུས་
བཏུད་འདུན་པ་ལེགས། འཇིག་རྟེན་མི་རྟག་སྒྱུ་མ་ཡིན། ང་རྒྱལ་དྲེགས་པ་རང་སླུ་
ཡིན། ལོག་པའི་ལས་སྤྱོད་ལྟུང་བ་ཡིན། གཤེན་རབ་སྟོན་པའི་བཀའ་ལ་ཉོན། གཡུང་
དྲུང་འཕྲུལ་ངག་བོན་ལ་ཉོན། རྩེ་གཅིག་དཀར་པོ་དགེ་ལ་སྤྱོད། འདིར་སྐྱིད་ཕྱི་མའི་
དོན་དང་ལྡན། ཞེས་གསུངས་ནས་བཀའ་གནང་སྟེ། ནག་པོ་བདུད་ཀྱི་སྡེ་ཚོགས་
རྣམས། སྟོན་པའི་དབང་དུ་འདུས་ཏེ། དཀར་པོ་དགེ་བ་ལ་སྤྱོད་དོ། །དེའི་ཚེ་འཁོར་
རྣམས་ཀྱང་། ཤིན་ཏུ་དགའ་ནས་སྤྲོ་བ་སྐྱེས་ཏེ། རྒྱལ་ས་བར་པོ་སོ་བརྒྱད་དུ། སྟེང་
གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀུན་འདུས་ནས། སྟོན་པ་ལ་བསྐོར་
126

མདོ་སྡེ། ། བདུད་ཀྱིས་ཆོ་འཕྲུལ་བསྟན་པའི་མདོ། ༼ཉ༽
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། དགའ་སྟོན་དང་མཆོད་པ་
རྒྱ་ཆེན་པོ་རུ་བྱས་སོ། །དེའི་ཚེ། ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་
ཅད་མཁྱེན་པ་ཡིས། འགྲོ་བའི་མགོན་པོ་རྫོགས་སངས་རྒྱས། གསང་བའི་བདག་པོ་
གསང་སྔགས་འཆང༌། དོན་ཀུན་མ་ལུས་མྱུར་འགྲུབ་དཔལ། ངེས་འབྱུང་དམ་པ་
གསང་བའི་བདག །འབར་བའི་རྒྱལ་པོ་མིག་མི་བཟོད། བདུད་འཇོམས་རྒྱལ་པོ་ཁྱེད་
ཉིད་འདུད། བདུད་དཔུང་མ་ལུས་དབང་དུ་བསྡུས། གཤེན་གྱི་འཁོར་ཚོགས་དམ་
པར་གྱུར། བསྟན་པའི་རྒྱལ་པོ་རབ་ཏུ་བརྟན། ད་ནི་གཡུང་དྲུང་བསྟན་པ་ལ། བར་
དུ་གཅོད་པའི་བདུད་མེད་དོ། །བདུད་འདུལ་དཔའ་བོ་ཁྱེད་ལ་བསྟོད། ཨེ་མ་ངོ་
མཚར་རྨད་དུ་བྱུང་། གཤེན་རབ་སྐུ་ལ་ཕྱག་བགྱིད་དོ། །ཞེས་གསོལ་ནས། འཁོར་དུ་
གཏོགས་པའི་གཡུང་དྲུང་སེམས་དཔའ་རྣམས་དང༌། འཁོར་སྡེ་བཞི་ཡ་བརྒྱད་དང་།
སྟེང་གི་ལྷ་དང༌། འོག་གི་ཀླུ་དང་། བར་གྱི་མི་རྣམས་ཀྱང་། སྟོན་པ་ལ་མངོན་པར་
བསྟོད་དོ། །འཇིག་རྟེན་གྱི་ཁམས་རྣམས་ཀྱང་། བསྟན་པའི་བར་ཆད་ཞི་ནས། བཀྲ་
ཤིས་བདེ་ལེགས་ཕུན་སུམ་ཚོགས་པ་རུ་གྱུར་ཏོ། །བདུད་རྗེ་ཁྱབ་པ་ལག་རིང་ཡང་།
གཅིག་པུར་བྲོས་ནས་རང་ཡུལ་དུ་སོང་ནས། མུན་པའི་གླིང་དུ་མྱ་ངན་གྱིས་གདུངས་
ནས་འདུག་གོ །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་
བའི་མདོ་ལས། སྟོན་པ་ལ་བདུད་ཀྱིས་ཆོ་འཕྲུལ་བསྟན་པ་ལ་སྣ་དགུ་རྡུགས་པའི་ལེའུ་
སྟེ་སུམ་ཅུ་རྩ་བདུན་པའོ། །མངྒ་ལཾ། ། །
127

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་ཁྲོ་བོའི་རྒྱལ་པོ་
བདུད་འཇོམས་གསང་བའི་གཟུངས་
བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཨ་དཀར་ཀྲོ་ཏ་ནེ་རམ་གསལ། གེ་ཞི་ཨུ་
ཡ་པྲ་མི་ཏ། གང་ཟག་མི་ཡི་སྐད་དུ་ན། ཁྲོ་བོའི་རྒྱལ་པོ་བདུད་འཇོམས་གསང་བའི་
གཟུངས་ཞེས་བྱ་བ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། ལྷོ་འཛམ་བུ་གླིང་གི་དམིག །སོག་ཁ་
བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི། གྲོང་ཁྱེར་ཡངས་
པ་ཅན་གྱི་དབུས། རྒྱལ་ས་བར་པོ་སོ་བརྒྱད་ཀྱི་ནང་དུ་སྐུ་འཁྲུངས་ནས་བཞུགས་
ཏེ། དེ་ཡང་མཛད་པ་རྣམ་པ་བཅུ་གཉིས་ཀྱིས་འགྲོ་བ་སེམས་ཅན་གྱི་དོན་མཐར་ཕྱིན་
པར་མཛད་པས། བདུད་འདུལ་རྣམ་པར་འཇོམས་པར་མཛད་པའི་དུས་སུ། སྔོན་གྱི་
སྣང་མུན་ལས་ཀྱི་འདུ་བྱེད་ལས། དཀར་ནག་དགེ་སྡིག་བསྟན་པ་བརྩོད་པའི་ཕྱིར་དུ།
ལས་ངན་བདུད་ཀྱི་བུ་སྡིག་ཏོ་ཅན་ཁྱབ་པ་ལག་རིང་བྱ་བ་དེས། སྟོན་པ་ལ་བདུད་ཀྱི་
ཆོ་འཕྲུལ་སྣ་དགུ་བསྟན་པས་སྣ་དགུ་རྡུགས་ནས། དེའི་ཐ་མར་དྲག་པོའི་ལས་བགྱིས་
128

མདོ་སྡེ། བདུད་འཇོམས་གསང་གཟུངས།
པས། བདུད་འཁོར་ཐམས་ཅད་དབང་དུ་འདུས་ཏེ་ཁྱབ་པ་གཅིག་པུ་རང་ཡུལ་དུ་
བྲོས་ཏེ་སོང་ངོ༌། །དེའི་ཚེ་དེའི་དུས་ལ་སྟོན་པ་འཁོར་དང་བཅས་པ་རྣམས་ཀྱང་།
བདུད་བཏུལ་བསྟན་པའི་བར་ཆོད་ཞི་ནས་རྒྱལ་ས་བར་པོ་སོ་བརྒྱད་དུ་སྟེང་གི་ལྷ་
དང་འོག་གི་ཀླུ་དང་། བར་གྱི་མི་རྣམས་ཀུན་ཚོགས་ནས་དགའ་སྟོན་དང་མཆོད་པ་
རྒྱ་ཆེན་པོ་རུ་བྱས་སོ། ། །
༧ དེ་ནས་སྟོན་པ་ཉིད་ཀྱིས་གཡུང་དྲུང་བདུད་འཇོམས་གསང་བའི་གཟུངས་
བཤད་པར་དགོངས་ཏེ། གདན་འཁོར་ལོའི་ཁྲི་ལ་སྐུ་མདོག་རིན་པོ་ཆེ་ཁ་དོག་བརྒྱད་
དང་ལྡན་པ། ལོངས་སྤྱོད་རྫོགས་པའི་ཆ་ལུགས་སུ་བཞུགས་པ། དབུ་ལ་རིན་པོ་ཆེའི་
ཟེའུ་སྲོག་ནི་གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས། སྐུ་ལ་དར་ཟབ་
ཀྱི་ན་བཟའ་ནི་གསོལ་ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ལྷའི་གཤེན་པོ་བདུད་འདུལ་གསང་བ་འདུས་པ་དང་
ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རྨ་ལོ་དང་གཡུ་ལོ་དང༌། ཡིད་ཀྱི་ཁྱེའུ་ཆུང་དང་། ཚངས་པ་གཙུག་
ཕུད་དང༌། སྤང་ལ་གནམ་གཤེན་དང་། གཏོ་བུ་འབུམ་སྲས་དང༌། དཔྱད་བུ་ཁྲི་
ཤེས་དང་། ལུང་འདྲེན་རྒྱུད་འདྲེན་དང་། ཁ་རྒྱལ་གཏོ་འཚོ་དང་། གཏོ་གཤེན་ངར་
དྲག་དང་། འདུར་གཤེན་འབྱམ་ཡུག་དང༌། སྐྱི་མདངས་ངར་གྱི་རྗེ་དང༌། དབལ་
གྱི་རྒྱལ་པོ་དུང་ཡུག་དཀར་པོ་དང་། མི་བཟད་ཁྲོ་ཆུའི་ཟར་བུ་ཅན་དང་། བདུད་
བོན་ཆུ་ལྕགས་དང་། བདུད་འདུལ་ཐོ་ཐོ་དང་། དྲག་ཆེན་ཐོག་འབེབ་དང༌། ཀུ་ཡིག་
དབང་ཆེན་དང༌། ཀླུ་བོན་བ་ནམ་དང་། གཉན་བོན་ཐང་ཐང་དང་། ས་བདག་
གི་བོན་པོ་ཁྲི་རུ་ཟིལ་པ་དང་། གཏོ་གཤེན་ཕྲུ་དཀར་ལ་སོགས། གཡུང་དྲུང་སེམས་
དཔའ་བྱེ་བ་དགུ་ཁྲི་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་དང༌། ཀླུ་དང་།
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མི་དང༌། མི་མ་ཡིན་དང༌། གཉན་དང་། ས་བདག་དང་། ལྟོ་འཕྱེ་ཆེན་པོ་དང༌།
ནམ་མཁའ་ལྡིང་དང་། དྲི་ཟར་བཅས་པའི་འཁོར་ཚོགས་མང་པོ་དང་ཐབས་ཅིག་ཏུ་
བཞུགས་སོ། དེའི་ཚེ་འཁོར་རྣམས་ཀྱིས། བླ་ན་མེད་པའི་མཆོད་པ་ཡོངས་སུ་བཏང་
བའི་སྤྲིན་ཞེས་བྱ་བ་བཤམས་ནས་སྟོན་པ་ལ་ཕུལ་ཏོ། །སྟོན་པས་ཀྱང་མཆོད་པ་དེ་
དག་ཐམས་ཅད་ཐུགས་རྗེའི་བྱིན་གྱིས་བརླབས་ནས། ཐུགས་ཡང་དག་པའི་དགོངས་
པ་བཞུགས་ཏེ་སྐུའི་གནས་བཅུ་ནས། འོད་ཟེར་བྱེ་བ་ས་ཡ་ལ་སྟོང་ཕྲག་དྲུག་ཅུ་དྲུག་
ཅུར་སྤྲོ་ཞིང་བཀྱེས་པས། འཇིག་རྟེན་གྱི་ཁམས་ཐམས་ཅད་དུ་མེ་ཏོག་གི་ཆར་མངོན་
པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེ་ནས་འོད་ཟེར་དེ་
དག་ཚུར་འདུས་ནས་སྟོན་པའི་ཐུགས་ལ་གསལ་བའི་འོད་ཚོན་གང་དུ་གནས་ཏེ། ཕ་
རོལ་གྱིས་རྒོལ་བ་ཚར་གཅོད་པ་སེང་གེ་རྣམ་པ་བསྒྱིངས་པའི་ཏིང་ངེ་འཛིན་ལ་སྙོམས་
པར་ཞུགས་སོ། །
༧ དེ་ནས་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། ལྷའི་གཤེན་པོ་གསང་བ་འདུས་པས་ལྷའི་མེ་ཏོག་
ནམ་མཁའ་ལྡིང་ལག་ཏུ་ཐོགས་ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་
བར་བཏུད་དེ་གསོལ་པ། གང་དག་འགྲོ་བ་ཐམས་ཅད་ཀྱི། མགོན་གྱུར་རྫོགས་སངས་
རྒྱས་ཀུན་གྱི། གཙོ་བོར་གྱུར་པ་མཆོག་དམ་པ། རིགས་ཀྱི་རྒྱལ་པོ་སྔགས་ཀྱི་བདག །
བཅས་བཅོས་འབར་བའི་གཟི་མདངས་ཅན། ཐབས་ཀྱི་རྒྱལ་པོ་སྣ་ཚོགས་སྟོན། རྣམ་
པར་འཇོམས་མཛད་བདུད་ལས་རྒྱལ། བདུད་སྡེ་དཔུང་བཅས་འཇོམས་མཛད་
པ། རྐང་གཉིས་གཙོ་བོ་གཤེན་རབ་མཆོག །དགྲ་བཅོམ་རྒྱལ་པོ་ཁྱེད་ལ་བསྟོད། ལྷ་
མི་གཤེན་གསུམ་གཡས་སུ་རྒྱལ། འདྲེ་སྲིན་བྱུར་གསུམ་གཡོན་དུ་ཕམ། ད་ནི་གཤེན་
རྒྱལ་བསྟན་པ་ལ། བར་ཆད་བྱེད་པའི་བདུད་མེད་དོ། །ད་ཡང་ཁྱེད་ཀྱིས་བསྟན་པ་
30

མདོ་སྡེ། བདུད་འཇོམས་གསང་གཟུངས།
ནི། ནམ་མཁའི་མཐའ་ལ་རབ་གནས་ཕྱིར། ཐུགས་ཀྱི་དཀྱིལ་ནས་བདེན་པའི་བཅུད།
བདུད་འཇོམས་གསང་བ་སྔགས་ཀྱི་གཟུངས། བདག་ཅག་འཁོར་ལ་བཤད་དུ་གསོལ།
ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་གསང་བ་འདུས། གསང་བའི་
བདག་པོ་ཁྱེད་ལེགས་སོ། །ཁྱེད་ཀྱིས་ཞུ་བའི་དོན་དེ་དག །བདག་ནི་གསང་འཛིན་
བདག་གྱུར་བས། གསང་སྔགས་རིག་སྔགས་ཐམས་ཅད་ཀྱི། གཟུངས་ཀྱི་རྒྱལ་པོ་
བདུད་འཇོམས་སྔགས། བདག་གིས་ལེགས་པར་བཤད་བྱ་སྟེ། ཁྱེད་ཉིད་དབང་པོ་
བརྟན་པར་ཉོན། ཁྱེད་ཉིད་གསང་བའི་བདག་པོ་སྟེ། གསང་སྔགས་རིག་སྔགས་ཀུན་
གྱི་དཔལ། གཟུངས་དང་ཛ་དབལ་ཐིས་ཀྱིས་བདག །དྲག་དང་ངན་སྔགས་དམོད་
པའི་རྗེ། སྔོན་གྱི་སངས་རྒྱས་རྣམས་ཀྱི་སྲས། ད་ལྟར་སངས་རྒྱས་ཉིད་གྱུར་པ། མ་
འོངས་སངས་རྒྱས་ཐུགས་ཉིད་འཆར། ཡེ་ཤེས་ལུས་ཅན་ལུས་དམན་སྐྱོབས། སྔོན་
ཀྱང་གསང་བ་སྔགས་ཀྱི་བདག །ད་ལྟར་གསང་སྔགས་བླ་མེད་སྟོན། མ་འོངས་
སྔགས་ལ་དྲིན་གྱུར་པས། ཁྲོ་བོའི་རྒྱལ་པོ་བདུད་འཇོམས་རྒྱལ། ཁྱེད་ཀྱིས་ལེགས་པར་
དམ་དུ་ཟུངས། འགྲོ་བ་གཞན་ལའང་རབ་ཏུ་སྤྲོས། གང་དག་གང་ཞིག་འགྲོ་བ་དང༌།
རིགས་ཀྱི་བུ་དང་བུ་མོ་དག །སྔགས་ཀྱི་རྒྱལ་པོ་འདི་དག་ལ། དོན་ནི་རྣམ་པ་གཉིས་
སུ་སྟེ། འདི་དང་ཕྱི་མ་གཉིས་སུའོ། །འཇིག་རྟེན་འདི་ལ་བསྟན་པ་ནི། སངས་རྒྱས་
བསྟན་པ་དག་ལས་སུ། དཀར་ནག་ལས་དབང་བརྩོད་པ་ཡི། བདུད་དང་རྒྱལ་པོའི་
ཆོ་འཕྲུལ་དང་། བཙན་དང་མ་མོས་དལ་ཡམས་དང་། སྲིན་པོ་རོ་ལངས་ཟ་རེས་
དང༌། འཆི་བདག་གཤིན་རྗེའི་ཁྲམ་ཁ་དང་། ས་བདག་ཀླུ་གཉན་ཆོ་འཕྲུལ་དང༌།
ཕ་རོལ་བྱད་དང་རྦོད་གཏོང་དང་། མུ་སྟེགས་གདུག་པའི་པར་བུ་དང་། དམུ་ཡིས་
ལྐུགས་པ་འོན་འཐིབས་དང་། མཁའ་འགྲོ་མ་ཡིས་ཆད་པ་དང་། ནད་དང་དགྲ་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཚོན་ལྟས་ངན་དང༌། དུག་དང་མཚོན་གྱིས་དལ་ཟེར་དང༌། རྒྱུ་ནད་ཁྲག་ནད་
བཤལ་བ་དང་། གཟའ་གདོན་འགོང་པོའི་ཆོ་འཕྲུལ་དང་། ཚེ་གཡང་དཔལ་གསུམ་
ཉམས་པ་དང༌། བཀྲག་དང་མདངས་ལ་རློམ་པ་དང་། སྲིད་དང་ཐིག་ལེ་རྐུ་བ་
དང༌། ལྷ་སྡང་བདུད་དུ་འབེབས་པ་དང་། མཚུན་མགོན་དགྲ་རུ་སྡང་བ་དང༌། ལྷ་
མིན་ལྷ་རུ་བརྫུ་བ་དང༌། མི་མིན་མི་རུ་སྤྲུལ་པ་དང་། བསླུ་བྲིད་ལོག་པར་འཁྲིད་
པ་དང་། གཟའ་དང་རྒྱུ་སྐར་བྱད་སྟེམས་དང་། ཐན་དང་ལྟས་ངན་འབེབས་པ་
དང་། བྱུར་དང་ཕུང་སྲི་ལངས་པ་དང་། ལན་ཆགས་བུ་ལོན་བསྙག་པ་དང༌། དྲང་
སྲོང་ལ་སོགས་སྡང་བ་དང་། གཤིན་རྗེ་ལ་སོགས་གདུག་པ་དང་། སྲིན་པོ་ལ་སོགས་
རྒོལ་བ་དང༌། ཀླུ་དབང་ལ་སོགས་གཏུམ་པ་དང་། རླུང་ལྷ་ལ་སོགས་རྒྱུ་བ་དང་།
གནོད་སྦྱིན་ལ་སོགས་བརྣག་པ་དང་། བདེན་བྲལ་ལ་སོགས་གནོད་པ་དང་། དྲི་
ཟ་ལ་སོགས་བསླུ་བ་དང་། བྲམ་ཟེ་ལ་སོགས་གཙེས་པ་དང༌། ཤིན་ཏུ་གེགས་དང་
གཉན་ལ་སོགས། མི་མཐུན་བར་ཆད་སྡང་བ་རྣམས། དེ་དག་མ་ལུས་འཇོམས་པ་
དང་། ནད་དང་གནོད་པ་ཞི་བ་དང༌། རྐྱེན་དང་བར་ཆད་ཟློག་པ་དང་། ཚེ་དང་
དབང་ཐང་འཕེལ་བ་དང༌། དཔལ་དང་གྲགས་པ་རྒྱས་པ་དང་། འཇིག་རྟེན་འཁོར་
ལོ་སྒྱུར་བ་དང༌། སྣང་སྲིད་དབང་དུ་འདུ་བ་དང་། ལྷ་སྲིན་བྲན་དུ་འཁོལ་བ་དང་།
སྲིད་གསུམ་ཟིལ་གྱིས་གནོན་ནས་སུ། བདུད་སྡེ་དཔུང་བཅས་ཚོགས་རྣམས་ཀྱིས། ཚེ་
འདིར་བསྐྱེད་དུ་མི་ཚུགས་ཤིང་། ཕ་རོལ་རྒོལ་བ་ཚར་གཅོད་དང་། མ་འོངས་ཕྱིར་
མར་གྱུར་པའི་ཚེ། ལས་ཀྱི་སྒྲིབ་པ་དག་བྱང་ནས། བསོད་ནམས་ཡེ་ཤེས་ཚོགས་
རྫོགས་ཏེ། བླ་མེད་འབྲས་བུ་ཐོབ་ཕྱིར་དང་། གནས་སྐབས་ཞི་བདེ་ལོ་ལེགས་ཤིང་།
ནད་ཡམས་འཁྲུག་པ་མི་འབྱུང་ནས། འཇིག་རྟེན་ཞིང་ཁམས་བདེ་ལེགས་ཤིང་།
གཡུང་དྲུང་བསྟན་པ་དར་རྒྱས་ཕྱིར། ཁྲོ་བོའི་རྒྱལ་པོ་བདུད་འཇོམས་ཀྱི། གཟུངས་ཀྱི་
132

མདོ་སྡེ། ། བདུད་འཇོམས་གསང་གཟུངས། ༼ཉ༽
རྒྱལ་པོ་འདི་ཉིད་ནི། དུས་རྣམས་རྟག་ཏུ་འཛིན་བྱེད་ཅིང་། དེ་ཡི་ཡོན་ཏན་རྗེས་དྲན་
ནས། བཀུར་སྟི་རིམ་གྲོ་མཆོག་བསྐྱེད་ཅིང་། ཕུད་དུད་ནན་ཏན་ཆེར་བྱས་པ། དེ་
ཉིད་གསང་བའི་བདག་པོར་འཛིན། བདེར་གཤེགས་རྒྱལ་བ་བསམ་མཐའ་ཡས། ཁྲོ་
བོའི་རྒྱལ་པོ་བགེགས་ཀྱི་གཤེད། མ་རུངས་འཇོམས་མཛད་མཐུ་བོ་ཆེ། མཁའ་འགྱིང་
གསང་བ་བདུད་དཔུང་འཇོམས། ཡེ་ཉིད་ཀུན་ཏུ་བཟང་པོ་ཡི། སྐུ་གསུང་ཐུགས་
ཀྱི་དཀྱིལ་འཁོར་ནས། ཐུགས་དམ་དགྱེས་པའི་ལྷ་གསུམ་བྱུང་། འོད་དཀར་གནས་
འཛིན་སྐུ་ཡི་ལྷ། མཁའ་འགྱིང་དཀར་པོ་གསུང་གི་ལྷ། ཀུན་སྣང་ཁྱབ་པ་ཐུགས་ཀྱི་
ལྷ། ཐུགས་དམ་དགྱེས་པའི་ལྷ་གསུམ་ནི། ཐུགས་ཉིད་ཞི་བའི་ངང་ཚུལ་ལས། ཐུགས་
རྗེ་ཁྲོས་པའི་ཚུལ་བསྟན་པ། མཁའ་འགྱིང་དཀར་པོའི་སྟོང་དབྱིངས་ལས། སྟོང་ཆ་
འགག་མེད་འབྲུག་སྒྲ་སྒྲོག །ངང་ལས་བཅས་བཅོས་འབར་བའི་བཞིན། ཁྲོ་རྒྱལ་
མཁའ་འགྱིང་གསང་བའི་བདག །གསང་བདག་ཆེན་པོ་བདུད་དཔུང་འཇོམས།
འཁོར་བའི་སེམས་ཅན་མ་རིག་པ། དུག་ལྔ་ཉོན་མོངས་རྩ་བ་ལ། བདུད་ལྔ་ཕུང་
པོ་དངོས་སུ་གྲུབ། དེ་དག་ཐུགས་རྗེས་འདུལ་བའི་ཕྱིར། ཁྲོ་རྒྱལ་རིགས་ལྔའི་སྐུ་རུ་
བྱུང་། ཤེས་རབ་དབྱིངས་ཀྱི་ཡུམ་ལྔར་རོལ། ཡབ་ཡུམ་རོལ་པའི་རྫུ་འཕྲུལ་ལས། ཁྲོ་
ཆེན་རུ་བཞི་རྔམ་པའི་སྐུ། ཡེ་ཤེས་རྫུ་འཕྲུལ་འབར་བའི་གསས། གསས་དམག་བྱེ་
བ་དུང་ཕྱུར་སྟོང་། གར་ཆེན་ཁྲོས་པའི་ང་རྒྱལ་ཅན། དཔའ་བོ་ཆེན་པོ་གཡུལ་ལས་
རྒྱལ། འཇིགས་སུ་རུང་དང་དཔའ་ཆས་ཅན། འཇིགས་ཆེན་འཇིགས་པར་བྱེད་པ་
ཡི། གད་མོ་ཆེན་མོ་བགད་རྒྱང་ཅན། ཨ་ལ་ལ་སྟེ་དགྱེས་མཛད་པ། འབར་བའི་ཡུལ་
དང་ཐབས་ཤེས་སྦྱོར། ཡེ་ཤེས་ཐུགས་ཉིད་བརྣག་པ་ཅན། འོད་སྟོང་བྱེ་བ་རབ་འབར་
བས། ཉི་མའི་དཀྱིལ་འཁོར་འོད་ཟེར་གཟིངས། གཟི་བརྗིད་ཆེན་པོ་དཔལ་འབར་
རྫོགས། ཟིལ་གནོན་སྲིད་པའི་ཀ་རུ་ན། མཁའ་ལྡིང་ཁྱུང་ཆེན་སྤྱི་རྒྱ་རླབས། བསྐལ་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པའི་འུར་རྒྱང་རི་བོ་གཤོག །སྲིད་པའི་རྩེ་གནོན་སྲིད་པ་འདུལ། ཁམས་གསུམ་དབང་
བསྡུས་མཐུ་དབང་ཅན། ཡེ་ཤེས་འཇིག་རྟེན་མ་ལུས་སྐྱོང་། ཐམས་ཅད་དབང་སྡུད་
དབང་ལ་འདེབས། ཐེག་པའི་ཚོགས་རྣམས་ཟིལ་གྱིས་མནན། གདུག་པ་འདུལ་
མཛད་གཤིན་རྗེའི་གཤེད། མ་རུངས་འདུལ་མཛད་དཔའ་བོ་ཆེ། བདུད་འདུལ་ཆེན་
པོ་མཁའ་འགྱིང་ཁ། ཁྲོ་བོའི་མཆོག་སྟེ་བདུད་དཔུང་འཇོམས། ཡེ་ཤེས་སྐུ་སྟེ་རང་
འབྱུང་བ། ཐུགས་རྗེ་ཆེན་པོ་ཆགས་མི་སྲིད། ཆགས་པ་ཆེན་པོས་ཆགས་པ་འཇོམས།
གཏི་མུག་ཆེན་པོས་མུན་པ་སེལ། ཁྲོ་བོ་ཆེན་པོས་ཞེ་སྡང་འདུལ། ང་རྒྱལ་ཆེན་པོས་
དྲེགས་པ་འཇོམས། ཕྲག་དོག་ཆེན་པོས་བཙོན་ར་བཤིག །དུག་ལྔ་མ་སྤངས་རྒྱན་ཤར་
བ། ཡེ་ཤེས་རང་མདངས་མུན་པ་སེལ། རྟོག་མེད་ཆེན་པོར་ལྟ་བའི་དབྱིངས། བདུད་
བཞིའི་དགྲ་བཅོམ་གཡུལ་ལས་རྒྱལ། འཆི་མེད་རང་འབྱུང་རྡོ་རྗེའི་སྐུ། ངོ་བོ་སྐྱེ་མེད་
བོན་ཉིད་དབྱིངས། རོལ་པ་འགག་མེད་ཡེ་ཤེས་རྩལ། གཉིས་སུ་མེད་པས་གཉིས་མེད་
སྟོན། ཡང་དག་མཐའ་ལ་རྣམ་པར་གནས། མུ་བཞི་མཐའ་དྲུག་ཀུན་ལས་འདས།
གསང་སྔགས་རིག་སྔགས་ཀུན་གྱི་བདག ། བླ་ན་མེད་ཅིང་བླ་མེད་སྟོན། བླ་མེད་ཐེག་
པ་མཁའ་འདྲ་བ། ཨེ་མ་ངོ་མཚར་རྨད་དུ་བྱུང༌། གསང་སྔགས་དོན་ལྡན་གསང་བ་
འདུས། གསང་བའི་བདག་པོ་ཁྱེད་ཉིད་ཀྱི། མི་འཆོར་ཡིད་ལ་དམ་དུ་ཟུངས། ཞེས་
གསུངས་ནས། བདུད་འཇོམས་གསང་སྔགས་ཀྱི་ཆེ་བ་དང་། ཡོན་ཏན་ལས་བྱུང་བའི་
ངོ་མཚར་བཤད་དོ། །
དེ་ནས་ཡང་སྟོན་པས། བདུད་འཇོམས་གསང་བའི་གཟུངས་ལས། བགེགས་
དང་ལོག་འདྲེན་ཚར་གཅོད་པ། གསང་བ་མཚམས་ཀྱི་གཟུངས་ཞེས་བྱ་བ་འདི་སྐད་
གསུངས་སོ། །བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཤི་ཧེ་རུ་ན་སྤུངས་སོ་ཐད་དོ་ཐུན་བྷོ་མ་ར་
ཡ་ཧཱུྃ་ཕཊ བསྭཱ་ཨཱི་ཁྲོ་ཏ་ཁྲོ་ཏ་མ་ར་ཡ་ཧཱུྃ་ཕཊ ཏི་སྟ་ཏི་སྟ་མ་ར་ཡ་ཧཱུྃ་ཕཊ ཚིན་
134

མདོ་སྡེ། བདུད་འཇོམས་གསང་གཟུངས། ༼ཉ༽
དྷ་ཚིན་དྷ་མ་ར་ཡ་ཧཱུྃ་ཕཊ བྷིན་དྷ་བྷིན་དྷ་མ་ར་ཡ་ཧཱུཾ་ཕཊ༔ སྤོ་ཏ་སྤོ་ཏ་མ་ར་ཡ་ཧཱུྃ་
ཕཊ༔ ཀྲོ་ཏ་ཀྲོ་ཏ་མ་ར་ཡ་ཧཱུྃ་ཕཊ དྲུང་མུ་དྲུང་མུ་མ་ར་ཡ་ཧཱུྃ་ཕཊ༔ ཙཀྲ་ཙཀྲ་མ་ར་
ཡ་ཧཱུྃ་ཕཊ༔ བྷུདྡྷ་བྷུདྡྷ་མ་ར་ཡ་ཧཱུྃ་ཕཊ རདྨ་རདྨ་མ་ར་ཡ་ཧཱུྃ་ཕཊ བཛྲ་བཛྲ་མ་ར་ཡ་
ཧཱུྃ་ཕཊ ད་ར་ད་ར་མ་ར་ཡ་ཧཱུྃ་ཕཊ༔ དར་ཡ་དར་ཡ་མ་ར་ཡ་ཧཱུྃ་ཕཊ༔ དྷ་ར་དྷ་ར་མ་
ར་ཡ་ཧཱུྃ་ཕཊ༔ དྷ་རུ་དྷ་རུ་མ་ར་ཡ་ཧཱུྃ་ཕཊ དྷ་ཀྲ་དྷ་ཀྲ་མ་ར་ཡ་ཧཱུྃ་ཕཊ༔ ཀྲ་ས་ཀྲ་ས་
མ་ར་ཡ་ཧཱུྃ་ཕཊ དྲ་མ་དྲ་མ་མ་ར་ཡ་ཧཱུྃ་ཕཊ དྲ་ཡ་དྲ་ཡ་མ་ར་ཡ་ཧཱུྃ་ཕཊ༔ ས་སྟི་ས་
སྟི་མ་ར་ཡ་ཧཱུྃ་ཕཊ༔ སན་ཏ་སན་ཏ་མ་ར་ཡ་ཧཱུྃ་ཕཊ ཝེར་རོ་ཝེར་རོ་མ་ར་ཡ་ཧཱུྃ་ཕཊ༔
ཝེར་ནེ་ཝེར་ནེ་མ་ར་ཡ་ཧཱུྃ་ཕཊ ཝེར་ལོ་ཝེར་ལོ་མ་ར་ཡ་ཧཱུྃ་ཕཊ ཞུང་ཅི་ཞུང་ཅི་མ་
ར་ཡ་ཧཱུྃ་ཕཊ ཞུང་ལོ་ཞུང་ལོ་མ་ར་ཡ་ཧཱུྃ་ཕཊ༔ ཏི་སྟ་ཏི་སྟ་མ་ར་ཡ་ཧཱུྃ་ཕཊ སྟི་དྲེ་སྟི་
དྲེ་མ་ར་ཡ་ཧཱུྃ་ཕཊ༔ ཧ་སྟི་ཧ་སྟི་མ་ར་ཡ་ཧཱུྃ་ཕཊ ཧི་ལི་ཧི་ལི་མ་ར་ཡ་ཧཱུྃ་ཕཊ ཧུ་ལུ་
ཧུ་ལུ་མ་ར་ཡ་ཧཱུྃ་ཕཊ བྷུ་ལི་བྷུ་ལི་མ་ར་ཡ་ཧཱུྃ་ཕཊ བྷུ་ལུ་བྷུ་ལུ་མ་ར་ཡ་ཧཱུྃ་ཕཊ བྷུ་
མ་ལེ་བྷུ་མ་ལེ་མ་ར་ཡ་ཧཱུྃ་ཕཊ ཏ་ཧ་ཏ་ཧ་མ་ར་ཡ་ཧཱུྃ་ཕཊ ཏམ་ར་ཏམ་ར་མ་ར་ཡ་
ཧཱུྃ་ཕཊ གྷ་རུ་གྷ་རུ་མ་ར་ཡ་ཧཱུྃ་ཕཊ གྷ་རུ་ན་གྷ་རུ་ན་མ་ར་ཡ་ཧཱུྃ་ཕཊ ག་ཏ་ག་ཏ་
མ་ར་ཡ་ཧཱུྃ་ཕཊ༔ པྲ་མ་པྲ་མ་མ་ར་ཡ་ཧཱུྃ་ཕཊ ས་མེ་ས་མེ་མ་ར་ཡ་ཧཱུྃ་ཕཊ ཀ་ཐ་ཀ་
ཐ་མ་ར་ཡ་ཧཱུྃ་ཕཊ༔ སང་ག་སང་ག་མ་ར་ཡ་ཧཱུྃ་ཕཊ སྤུངས་སོ་སྤུངས་སོ་མ་ར་ཡ་ཧཱུྃ་
ཕཊ ཁྲི་རུ་ཁྲི་རུ་མ་ར་ཡ་ཧཱུྃ་ཕཊ ཁྲ་ར་ཁྲ་ར་མ་ར་ཡ་ཧཱུྃ་ཕཊ ཁྲུ་རུམ་ཁྲུ་རུམ་མ་
ར་ཡ་ཧཱུྃ་ཕཊ ཁྲ་ཀྲ་ཁྲ་ཀྲ་མ་ར་ཡ་ཧཱུྃ་ཕཊ༔ ཀོ་ཏ་ཀོ་ཏ་མ་ར་ཡ་ཧཱུྃ་ཕཊ༔ རྒྱུང་ནེ་རྒྱུང་
ནེ་མ་ར་ཡ་ཧཱུྃ་ཕཊ ཞུམ་ཅི་ཞུམ་ཅི་མ་ར་ཡ་ཧཱུྃ་ཕཊ ཞུམ་ནེ་ཞུམ་ནེ་མ་ར་ཡ་ཧཱུྃ་ཕཊ །
སྤུངས་ནེ་སྤུངས་ནེ་མ་ར་ཡ་ཧཱུྃ་ཕཊ ཧབ་སོ་ཧབ་སོ་མ་ར་ཡ་ཧཱུྃ་ཕཊ༔ ཧ་ཡ་ཧ་ཡ་
མ་ར་ཡ་ཧཱུྃ་ཕཊ རྒྱ་གླི་བ་རྒྱ་ཤྲི་བ་མ་ར་ཡ་ཧཱུྃ་ཕཊ གར་ཛ་གར་ཛ་མ་ར་ཡ་ཧཱུྃ་ཕཊ༔
སརྦ་སརྦ་མ་ར་ཡ་ཧཱུྃ་ཕཊ སད་དོ་སད་དོ་མ་ར་ཡ་ཧཱུྃ་ཕཊ ནེ་ར་ནེ་ར་མ་ར་ཡ་ཧཱུྃ་
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕཊ ནེ་རམ་ནེ་རམ་མ་ར་ཡ་ཧཱུྃ་ཕཊ༔ ཧཱུྃ་བི་ཧཱུཾ་ཤི་མ་ར་ཡ་ཧཱུྃ་ཕཊ༔ ཏི་པྲི་ཏི་དྲི་མ་
ར་ཡ་ཧཱུྃ་ཕཊ༔ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་སྤུངས་སོ་ནེ་རམ་གནོད་བྱེད་འབྱུང་པོ་ཨ་
མུ་ཁ་མ་ར་ཡ་ཧཱུྃ་ཕཊ༔ ཧཱུྃ་བདག་ཉིད་ཁྲོ་རྒྱལ་ཐུགས་ལས་སུ། ཡེ་ཤེས་བསྐལ་པའི་མེ་
ཆེན་འབར། མེ་དཔུང་འབར་བའི་ཀློང་ཡངས་སུ། བསྭོ་དང་རམ་དང་ཧཱུཾ་དང་ཕཊ
ཛ་ལས་སྐུར་བསྐྱེད་ཁྲོ་བོའི་སྐུ། དྲུག་ཅུ་རྩ་བཞི་འཕྲིན་ལས་ལྷ། སྐུ་མདོག་སྣ་ཚོགས་
མེ་རི་འབར། གཅིག་ལས་གཉིས་འཕྲོས་བཞི་དང་བརྒྱད། བཞི་ལས་བརྒྱད་འཕྲོས་
སྟོང་ཁམས་གང༌། བྱེ་བ་ས་ཡ་བསམ་མི་ཁྱབ། ཁྲོ་དང་ཁྲོས་པའི་རང་བཞིན་ལས།
འཇིགས་དང་གཏུམ་པའི་ངང་ཚུལ་ཅན། རབ་ཏུ་མི་སྲུན་ཁྲོ་བོའི་ཚོགས། བྱོ་དང་
བསྭོ་དང་ཧ་དང་ཕཊ ཛ་དང་རམ་དང་ཧཱུྃ་ཆེན་སྒྲ། གཡུང་དྲུང་གད་མོ་ཆེར་བཞད་
ཅིང་། གད་རྒྱང་ཧ་ཧས་རི་ལུང་བསྐྱེལ། ག་ཏ་ག་ཏ་དྲག་ཤུག་གཏུམ། ཀྲོ་ཏ་ཀྲི་ཏ་ཁྲོ་
བོའི་བཞིན། ཤིན་ཏུ་ཁྲོས་ཤིང་གཏུམ་པ་ཡིས། བགེགས་དང་ལོག་འདྲེན་འབྱུང་པོའི་
ཚོགས། བདག་དང་བདག་ལ་གནོད་པ་དང་། བདག་ལ་གནོད་གྱུར་སྡང་བའི་དགྲ།
བདུད་དང་མ་མོ་གཤིན་རྗེ་དང་། བཙན་དང་གནོད་སྦྱིན་འབྱུང་པོའི་ཚོགས། གཟའ་
དང་རྒྱུ་སྐར་བྱད་སྟེམས་དང་། ཤ་ཟ་སྲིན་པོ་རོ་ལངས་དང༌། ལྟོ་འཕྱེ་གྲུལ་བུམ་མི་
འམ་ཅི། རྒྱལ་པོ་གིང་དང་མགོན་པོ་དང་། ས་བདག་ཀླུ་གཉན་སྲུལ་པོའི་སྡེ། ནམ་
མཁའ་ལྡིང་དང་དྲི་ཟ་དང༌། ཐན་དང་ལྟས་ངན་མུ་སྟེགས་ཚོགས། དབལ་ཆེན་ཁྲོ་
བོའི་བཀའ་བྱུང་གི། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་
ན། དྲུག་ཅུ་རྩ་བཞི་ཁྲོ་རྒྱལ་ཚོགས། སྤྲུལ་པ་བྱེ་བ་ས་ཡ་འབུམ། བགེགས་དང་ལོག་
འདྲེན་འབྱུང་པོའི་ཚོགས། ཐུགས་རྗེའི་ཤུགས་ཀྱིས་བསྒྲལ་བར་བྱའོ། །བསྭཱ་ཨཱི་ཨ་མ་ཀྲོ་
ཏ་ཉེ་ལོ་ཡོ་ཤི་ཧེ་རུ་ན་སྤུངས་སོ་ཐད་དོ་ཐུན་བྷོ། མ་ར་ཡ་ཧཱུྃ་ཕཊ གནོད་བྱེད་འབྱུང་
པོ་གྱི་གྲན་ཤུ་ནིག་མ་ར་ཡ་ཧཱུྃ་ཕཊ ཉོན་ཅིག་འདུས་པའི་འཁོར་རྣམས་དང་། གསང་
136

མདོ་སྡེ། བདུད་འཇོམས་གསང་གཟུངས། ༼ཉ༽
སྔགས་དོན་ལྡན་གསང་བ་འདུས། བདུད་འཇོམས་གསང་བའི་གཟུངས་ལས་སུ། ཁྲོ་
རྒྱལ་དྲུག་ཅུ་རྩ་བཞི་ཡི། གསང་བ་མཚམས་ཀྱི་གཟུངས་འདི་དག །གསེར་དང་
ཡུངས་ཀར་དག་ལས་སུ། བརྒྱ་སྟོང་ཁྲི་འབུམ་སྔགས་ནས་སུ། དམིག་པའི་འབེན་ལ་
མངག་གྱུར་ན། དེ་ཉིད་བར་ཆད་མི་འབྱུང་ཞིང་། བགེགས་དང་ལོག་འདྲེན་འབྱུང་
པོའི་ཚོགས། འཇིགས་སྐྲག་ཉོན་མོངས་བྲེད་ནས་སུ། དཔག་ཚད་རྒྱང་གྲགས་གཞལ་
བ་ཡི། སྟོང་ཕྲག་དྲུག་ཅུར་ཉེ་མི་ནུས། དགེ་བའི་ལས་ལ་མཐར་ཕྱིན་འགྱུར། གལ་ཏེ་
དམ་ལ་འདའ་གྱུར་ན། ཐལ་བ་རྡུལ་དུ་བརླག་པར་ཉེ། དེ་ཕྱིར་གཟུངས་སྔགས་དམ་
པ་འདི། མི་འཆོར་ཡིད་ལ་དམ་པར་ཟུངས། ཞེས་གསུངས་སོ། ། །
དེ་ནས་ཡང་སྟོན་པས། བདུད་འཇོམས་གསང་བའི་གཟུངས་ལས། ཐུགས་དམ་
རྒྱུད་ནས་བསྐུལ་ནས་རྩ་བའི་སྔགས་ཀྱི་གཟུངས་ཞེས་བྱ་བ་འདི་སྐད་དུ་བཀའ་སྩལ་ཏོ།
བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཤི་ཧེ་རུ་ན། མ་མ་མུ་ཡེ་སྤུངས་སོ་ཐད་དོ་ཐུན་བྷོ་ཐུན་བྷོ།
མ་ར་ཡ་ཨོཾ་ལྷན། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་དྲུང་མུ་ཀྲོ་ཏ། མ་མ་སླས་ཞི་སྤུངས་སོ་
ཐད་དོ་ཐུན་བྷོ་ཐུན་བྷོ། མ་ར་ཡ་ཨོཾ་ལྷན། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཀརྨ་སྤོ་ཏ། མ་
མ་ལི་སེག་སྤུངས་སོ་ཐད་དོ་ཐུན་ཕྱོགས་ཐུན་བྷོ། མ་ར་ཡ་ཨཱ་ལྷན། བསྭཱ་ཨཱི་ཨ་མ་ཀྲོ་ཏ་ཉེ་
ལོ་ཡོ་བྷིན་དྷ་ཚིན་དྷ། མ་མ་ནེ་རམ་སྤུངས་སོ་ཐད་དོ་ཐུན་སྦྱོ་ཐུན་བྷོ། མ་ར་ཡ་ཨོཾ་
ལྷན། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་རད་ན་ཏི་སྟ། མ་མ་ཏིང་ནམ་སྤུངས་སོ་ཐད་དོ་
ཐུན་བྷོ་ཐུན་བྷོ། མ་ར་ཡ་ཨོཾ་ལྷན། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲ་རམ་ཁྲ་རམ།
སྤུངས་སོ་ཐད་དོ་ཐུན་བྷོ་ཐུན་བྷོ། མ་ར་ཡ་ཨོཾ་ལྷན། བསྭོ་ཨོཾ་ཨ་མ་ཀྲོ་ཏ་ཉེ་ལོ་ཡོ་ཁྲི་
རམ་ཁྲི་རམ། སྤུངས་སོ་ཐད་དོ་ཐུན་ཕྱོགས་ཐུན་བྷོ། མ་ར་ཡ་ཨོཾ་ལྷན། བསྭོ་ཨོཾ་ཨ་མ་ཀྲོ་ཏ་
ཉེ་ལོ་ཡོ་ཁྲུ་རུམ་ཁྲུ་རུམ། སྤུངས་སོ་ཐད་དོ་ཐུན་ཕྱོགས་ཐུན་བྷོ། མ་ར་ཡ་ཨོཾ་ལྷན། བསྭོ་ཨཱ་
ཨ་མ་ཀྲོ་ཏ་ཉེ་ལོ་ཡོ་ཁྲ་ཀྲ་ཁྲ་ཀྲ། སྤུངས་སོ་ཐད་དོ་ཐུན་བློ་ཐུན་བྷོ། མ་ར་ཡ་ཨོཾ་ལྷན།
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བསྭོ་ཨཱི་ཨ་མ་ཀྲོ་ཏ་ཉེ་ལོ་ཡོ་ཤི་ཧེ་རུ་ན། མ་མ་མུ་ཡེ་སྤུངས་སོ་ཐད་དོ་ཐུན་བྷོ་ཐུན་བྷོ།
མ་ར་ཡ་ཨ་ཧཱུཾ། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་དྲུང་མུ་ཀྲོ་ཏ། མ་མ་སླས་ཞི་སྤུངས་སོ་
ཐད་དོ་ཐུན་བྷོ་ཐུན་བྷོ། མ་ར་ཡ་ཨ་ཧཱུྃ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་གར་མ་སྤོ་ཏ། མ་
མ་ལི་སེག་སྤུངས་སོ་ཐད་དོ་ཐུན་ཕྱོགས་ཐུན་བྷོ། མ་ར་ཡ་ཨ་བྷཾ བསྭཱ་ཨཱི་ཨ་མ་ཀྲོ་ཏ་ཉེ་ལོ་
ཡོ་བྷུད་དྷ་ཚིནྡྷ། མ་མ་ནེ་རམ་སྤུངས་སོ་ཐད་དོ་ཐུན་བློ་ཐུན་ཕྱོགས། མ་ར་ཡ་ཨ་ཧཱུྃ བསྭོ་
ཨོཾ་ཨ་མ་ཀྲོ་ཏ་ཉེ་ལོ་ཡོ་རདྨ་ཏི་ཏ། མ་མ་ཏིང་ནམ་སྤུངས་སོ་ཐད་དོ་ཐུན་བློ་ཐུན་བྷོ། །
མ་ར་ཡ་ཨ་ཧཱུྃ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲ་རམ་ཁྲ་རམ། སྤུངས་སོ་ཐད་དོ་ཐུན་བློ་
ཐུན་བྷོ། མ་ར་ཡ་ཨ་ཧཱུྃ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲི་རམ་ཁྲི་རམ། སྤུངས་སོ་ཐད་
དོ་ཐུན་བྷོ་ཐུན་བྷོ། མ་ར་ཡ་ཨ་ཧཱུཾ། བསྭཱ་ཨོཾ་ཨ་མ་ཀྲོ་ཏ་ཉེ་ལོ་ཡོ་ཁྲུ་རུམ་ཁྲུ་རུམ།
སྤུངས་སོ་ཐད་དོ་ཐུན་བྷོ་ཐུན་བྷོ། མ་ར་ཡ་ཨ་ཧཱུཾ། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲ་ཀྲ་ཁྲ་
ཀྲ། སྤུངས་སོ་ཐད་དོ་ཐུན་བྷོ་ཐུན་བྷོ། མ་ར་ཡ་ཨ་ཧཱུྃ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་བྲི་
ཧེ་རུ་ན། མ་མ་མུ་ཡེ་སྤུངས་སོ་ཐད་དོ་ཐུན་བྷོ་ཐུན་བྷོ། མ་ར་ཡ་ཧཱུྃ་ཕཊ བསྭཱ་ཨོཾ་ཨ་
མ་ཀྲོ་ཏ་ཉེ་ལོ་ཡོ་དྲུང་མུ་ཀྲོ་ཏ། མ་མ་སླས་ཞི་སྤུངས་སོ་ཐད་དོ་ཐུན་བྷོ་ཐུན་ཕྱོགས། མ་ར་
ཡ་ཧཱུྃ་ཕཊ༔ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཀར་མ་སྤོ་ཏ། མ་མ་ལི་སེག་སྤུངས་སོ་ཐད་དོ་
ཐུན་བློ་ཐུན་བྷོ། མ་ར་ཡ་ཧཱུྃ་ཕཊ༔ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་བྷུདྡྷ་ཚིན་དྷ། མ་མ་ནེ་
རམ་སྤུངས་སོ་ཐད་དོ་ཐུན་བྷོ་ཐུན་བྷོ། མ་ར་ཡ་ཧཱུྃ་ཕཊ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་
རཥྛ་ཏི་སྟ། མ་མ་ཏིང་ནམ་སྤུངས་སོ་ཐད་དོ་ཐུན་བློ་ཐུན་བྷོ། མ་ར་ཡ་ཧཱུྃ་ཕཊ༔ བསྭོ་
ཨོཾ་ཨ་མ་ཀྲོ་ཏ་ཉེ་ལོ་ཡོ་ཁྲ་རམ་ཁྲ་རམ། སྤུངས་སོ་ཐད་དོ་ཐུན་ཕྱོགས་ཐུན་བྷོ། མ་ར་ཡ་ཧཱུྃ་
ཕཊ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲི་རམ་ཁྲི་རམ་སྤུངས་སོ་ཐད་དོ་ཐུན་བྷོ་ཐུན་བྷོ།
མ་ར་ཡ་ཧཱུྃ་ཕཊ༔ བསྭོ་ཨོཾ་ཨ་མ་ཀྲོ་ཏ་ཉེ་ལོ་ཡོ་ཁྲུ་རུམ་ཁྲུ་རུམ། སྤུངས་སོ་ཐད་དོ་ཐུན་
བྷོ་ཐུན་བྷོ། མ་ར་ཡ་ཧཱུྃ་ཕཊ བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲ་ཀྲ་ཁྲ་ཀྲ། སྤུངས་སོ་ཐད་
138

མདོ་སྡེ། བདུད་འཇོམས་གསང་གཟུངས།
དོ་ཐུན་བྷོ་ཐུན་བྷོ། མ་ར་ཡ་ཧཱུྃ་ཕཊ༔ བསྭོ་བོན་ཉིད་དག་པའི་དཀྱིལ་འཁོར་ན། ཧཱུཾ་
ཆེན་རྒྱལ་པོ་ཁྲོ་བོའི་རྒྱལ། བདུད་དཔུང་འཇོམས་མཛད་དཔའ་བོ་ཆེ། བདུད་འདུལ་
གསང་བ་མཁའ་འགྱིང་ཁ། ཕུང་པོ་ལྔ་འགྱུར་ཁྲོ་རྒྱལ་ཡབ། འབྱུང་བ་ལྔ་འགྱུར་ཁྲོ་མོ་
ཡུམ། ཡན་ལག་གནས་འགྱུར་རུ་བཞི་གསས། བདུད་འདུལ་གསང་བའི་ལྷ་ཚོགས་
རྣམས། མི་མངོན་དབྱིངས་ནས་སྐུ་བཞེངས་ལ། ཏིང་འཛིན་གསང་བའི་གནས་འདི་
རུ། སྤྱན་དྲང་ཡེ་ཤེས་མཆོག་གིས་མཆོད། བླ་མེད་གུས་འབུལ་ཕྱག་གིས་བསྟོད། ཉེས་
འགལ་ལྟུང་འགྱུར་བཤགས་ཤིང་གསོལ། ཡེ་ཤེས་ཚོགས་ཀྱི་འཁོར་ལོ་བསྟབ།
དམིགས་པའི་ལས་གྱུར་ཞལ་དུ་བཞེས། སྙིང་པོ་སྔགས་ཀྱི་འཕྲོ་འདུས་བསྐུལ། ཕྱག་རྒྱ་
གར་གྱི་མཆོད་པ་འབུལ། དགྱེས་མཛོད་དམ་པའི་དངོས་གྲུབ་གསོལ། བོན་ཉིད་དག་
པའི་དཀྱིལ་འཁོར་གྱི། དབུས་ཕྱོགས་འབར་བའི་ཨེ་ཀློང་ན། མེ་རི་མཐིང་ནག་ཀློང་
དཀྱིལ་གྱི། སེང་གེ་བསྣོལ་བའི་ཁྲི་སྟེང་གི། མ་རིག་འཁྲུལ་པའི་གདན་སྟེང་ན། དབལ་
ཆེན་བདུད་འདུལ་མཁའ་འགྱིང་ཁ། དབུ་དགུ་ཕྱག་ཀྱང་བཅོ་བརྒྱད་དོ། ། སྐུ་མདོག་
མཐིང་ནག་མེ་རི་འབར། གཡས་དཀར་གཡོན་དམར་དབུས་མཐིང་ཞལ། རལ་པ་
དམར་སེར་གྱེན་ལ་འབར། ཐོད་སྐམ་ལྷ་བརྒྱད་དབུ་ལ་བརྒྱན། རིན་ཆེན་མཛེས་པའི་
ཐོད་ཇིང་ཅན། གཟའ་བརྒྱད་ཉི་ཟླའི་སྙན་ཆ་ཁྲོལ། རྒྱུ་སྐར་རྩ་བརྒྱད་ཕྱག་ཞབས་
གདུབ། ཀླུ་བརྒྱད་མགུར་ཆུ་སེ་མོ་དོ། ཐོད་རློན་དོ་ཤལ་སེ་རལ་ཁ། ཁྲག་ཞག་ཐལ་
ཆེན་ཚོམས་བུས་བརྒྱན། སྤྱན་སྙན་ཤངས་ལྗགས་ཁྲོ་གཉེར་ཅན། བཅས་བཅོས་
བརྗིད་ལྡན་ཁྲོས་པའི་ཞལ། མ་རྟོག་ལོག་པ་ཞལ་དུ་བསྟབ། བཅོ་བརྒྱད་ཕྱག་གི་དང་
པོ་གཉིས། གཡས་གཡོན་ཡུམ་འཁྱུད་ཕུར་པ་དྲིལ། དེ་འོག་གཡས་བརྒྱད་རལ་ཀྱུ་
བསྣམས། གཡོན་བརྒྱད་ཐབས་ཀྱི་ཞགས་པ་བརྒྱངས། གཡང་གཞི་སྟག་ཤམ་ཀོ་རློན་
མཛེས། དུར་ཁྲོད་ཆས་ཀྱི་རབ་ཏུ་བརྒྱན། ཞབས་བཞི་འདོར་སྟབས་གདན་ལ་འགྱིང་།
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྤྱི་གཙུག་ཡེ་ཤེས་སྤྲུལ་པའི་ཁྱུང་། མེ་རི་མཐིང་ནག་དབུས་ན་འགྱིང༌། ནམ་མཁའི་
དབྱིངས་ཕྱུག་ཡུམ་དང་འཁྲིལ། སྔོ་སྐྱ་གཅེར་བུ་རལ་པ་ཅན། རིན་ཆེན་རུས་པའི་
རྒྱན་གྱིས་བརྒྱན། གྲི་གུག་ཐོད་ཁྲག་ཕྱག་མཚན་ཅན། ཡབ་ཡུམ་ཐབས་དང་ཤེས་རབ་
ལས། དེ་བཞིན་རིགས་ལས་སྤྲུལ་པ་ཡི། ཁྲོ་བོའི་ཚོགས་དང་ཁྲོ་མོའི་ཚོགས། སྤྲུལ་པ་
དགུ་འབུམ་དམག་དང་བཅས། ཐུགས་དམ་དབྱིངས་ནས་རྒྱུད་བསྐུལ་གྱི། བདག་
དང་བདག་ལས་གྱུར་པ་ཡི། བདག་གི་འཁོར་དུ་གཏོགས་པ་དང༌། གཡུང་དྲུང་བོན་
ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་པ། ཡོད་ཁམས་སྲིད་པ་ཆགས་པ་
ལ། མེད་ཁམས་སྟོངས་པར་བརླག་བྱེད་པའི། མ་རིག་འཁྲུལ་པ་ལས་གྱུར་པས། སྡང་
བའི་དགྲ་དང་གནོད་པའི་བགེགས། ཟ་བའི་སྲི་དང་ཚེ་ལེན་བདུད། བར་ཆད་རྐྱེན་
དང་གློ་བུར་ནད། མི་མཐུན་ཕྱོགས་སུ་གྱུར་པ་རྣམས། ཁྲོ་རྒྱལ་ཆེན་པོའི་སྟོབས་ཀྱིས་
ཟློག །བདུད་འཇོམས་གསང་བའི་སྔགས་ཀྱིས་གཟིར། མཁའ་འགྱིང་ཐུགས་རྗེའི་
ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་མཛོད། བསྭོ་ཨཱི་ཨ་མ་ཀྲོ་ཏ་ཉེ་ལོ་
ཡོ་ཤྲཱི་ཧེ་རུ་ན། སྤུངས་སོ་ཐད་དོ། ། གྲི་གྲན་ཤུ་ནིག་མ་ར་ཡ་ཐུན་ཛ། བསྭོ་བོན་ཉིད་
དག་པའི་དཀྱིལ་འཁོར་ན། ཤར་ཕྱོགས་འབར་བའི་ཨེ་ཀློང་གི། མེ་རི་དམར་སེར་ཀློང་
དཀྱིལ་གྱི། ཧ་སྟི་བསྣོལ་པའི་ཁྲི་སྟེང་གི། སྒྱུ་མ་གཟུགས་བརྙན་གདན་སྟེང་ན།
དབལ་ཆེན་ཁྲོ་རྒྱལ་མཁའ་འགྱིང་ཁ། དབུ་དགུ་ཕྱག་ནི་བཅོ་བརྒྱད་དེ། སྐུ་མདོག་
དམར་སེར་མེ་རི་འབར། གཡས་དཀར་གཡོན་དམར་དབུས་སེར་ཞལ། རལ་པ་
དམར་སེར་གྱེན་ལ་འཁྱིལ། ཐོད་སྐམ་ལྷ་བརྒྱད་དབུ་ལ་བརྒྱན། རིན་ཆེན་མཛེས་པའི་
ཐོད་རྡིང་ཅན། གཟའ་བརྒྱད་ཉི་ཟླའི་སྙན་ཆ་ཁྲོལ། རྒྱུ་སྐར་རྩ་བརྒྱད་ཕྱག་ཞབས་
གདུབ། ཀླུ་བརྒྱད་མགུར་ཆུ་སེ་མོ་དོ། ཐོད་རློན་དོ་ཤལ་སེ་རལ་ཁ། ཁྲག་ཞག་ཐལ་
ཆེན་ཚོམས་བུས་བརྒྱན། སྤྱན་སྙན་ཤངས་ལྗགས་ཁྲོ་གཉེར་ཅན། བཅས་བཅོས་
140

མདོ་སྡེ། བདུད་འཇོམས་གསང་གཟུངས།
བརྗིད་ལྡན་ཁྲོས་པའི་ཞལ། མ་རྟོག་ལོག་པ་ཞལ་དུ་གསོལ། བཅོ་བརྒྱད་ཕྱག་གི་དང་
པོ་གཉིས། གཡས་གཡོན་ཡུམ་འཁྱུད་ཕུར་པ་དྲིལ། དེ་འོག་གཡས་བརྒྱད་ཕུར་པ་དྲིལ།
གཡོན་བརྒྱད་རི་རབ་དགྲ་བགེགས་གནོན། གཡང་གཞི་ཀོ་རློན་སྟག་ཤམ་མཛེས།
དུར་ཁྲོད་ཆས་ཀྱིས་རབ་ཏུ་བརྒྱན། ཞབས་བཞི་འདོར་སྟབས་གདན་ལ་བརྗིད། སྤྱི་
གཙུག་ཡེ་ཤེས་སྤྲུལ་པའི་ཁྱུང༌། མེ་རི་དམར་སེར་དབུས་ན་འགྱིང་། གཡུང་དྲུང་
དགྱེས་མ་ཡུམ་དང་འཁྲིལ། སེར་ནག་གཅེར་བུ་རལ་པ་ཅན། རིན་ཆེན་རུས་པས་
རྒྱན་གྱིས་བརྒྱན། གྲི་གུག་ཐོད་ཁྲག་ཕྱག་མཚན་ཅན། ཡབ་ཡུམ་ཐབས་དང་ཤེས་རབ་
ལས། གཡུང་དྲུང་རིགས་ལས་སྤྲུལ་པ་ཡི། ཁྲོ་བོའི་ཚོགས་དང་ཁྲོ་མོའི་ཚོགས། སྤྲུལ་
པ་དགུ་འབུམ་དམག་དང་བཅས། ཐུགས་དམ་དབྱིངས་ནས་རྒྱུད་བསྐུལ་གྱི། བདག་
དང་བདག་ལས་གྱུར་པ་ཡི། བདག་གི་འཁོར་དུ་གཏོགས་པ་དང་། གཡུང་དྲུང་བོན་
ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་ནས། ཡོད་ཁམས་སྲིད་པ་ཆགས་པ་
ལ། མེད་ཁམས་སྟོངས་པར་བརླག་པ་ཡི། སྒྱུ་མ་གཟུགས་བརྙན་ལས་གྱུར་པས།
སྡང་བའི་དགྲ་དང་གནོད་པའི་བགེགས། ཟ་བའི་སྲི་དང་ཚེ་ལེན་བདུད། བར་ཆད་
རྐྱེན་དང་གློ་བུར་ནད། མི་མཐུན་ཕྱོགས་སུ་གྱུར་བ་རྣམས། ཁྲོ་རྒྱལ་ཆེན་པོའི་སྟོབས་
ཀྱིས་ཟློག །བདུད་འཇོམས་གསང་བའི་སྔགས་ཀྱིས་གཟིར། མཁའ་འགྱིང་ཁྲོ་བོའི་
ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་མཛོད། བསྭཱ་ཨཱི་ཨ་མ་ཀྲོ་ཏ་ཉེ་ལོ་
ཡོ་དྲུང་མུ་ཀྲོ་ཏ་སྤུངས་སོ་ཐད་དོ། གྱི་གྲན་ཤུ་ནིག་མ་ར་ཡ་ཐུན་ཛ། བསྭོ་བོན་ཉིད་
དག་པའི་དཀྱིལ་འཁོར་གྱི། བྱང་ཕྱོགས་འབར་བའི་ཨེ་ཀློང་གི། མེ་རི་དམར་ལྗང་ཀློང་
དཀྱིལ་ན། ཤུགས་ལྡན་བསྣོལ་བའི་ཁྲི་སྟེང་གི། འཆི་བདག་ལས་བཙན་གདན་སྟེང་
ན། དབལ་ཆེན་འོད་དཔུང་མཁའ་འགྱིང་ཁ། དབུ་དགུ་ཕྱག་ནི་བཅོ་བརྒྱད་དེ། སྐུ་
མདོག་དམར་ལྗང་མེ་རི་འབར། གཡས་དཀར་གཡོན་དམར་དབུས་ལྗང་ཞལ། རལ་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ་དམར་སེར་གྱེན་ལ་འཁྱིལ། ཐོད་སྐམ་ལྷ་བརྒྱད་དབུ་ལ་བརྒྱན། རིན་ཆེན་མཛེས་
པའི་ཐོད་ཇིང་ཅན། གཟའ་བརྒྱད་ཉི་ཟླའི་སྙན་ཆ་ཁྲོལ། རྒྱུ་སྐར་རྩ་བརྒྱད་ཕྱག་ཞབས་
གདུབ། ཀླུ་བརྒྱད་མགུར་ཆུ་སེ་མོ་དོ། ཐོད་རློན་དོ་ཤལ་སེ་རལ་ཁ། ཁྲག་ཞག་ཐལ་
ཆེན་ཚོམས་བུས་བརྒྱན། སྤྱན་སྙན་ཤངས་ལྗགས་ཁྲོ་གཉེར་ཅན། བཅས་བཅོས་
བརྗིད་ལྡན་ཁྲོས་པའི་ཞལ། མ་རྟོག་ལོག་པ་ཞལ་དུ་གསོལ། བཅོ་བརྒྱད་ཕྱག་གི་དང་
པོ་གཉིས། གཡས་གཡོན་ཡུམ་འཁྱུད་ཕུར་པ་དྲིལ། དེ་འོག་གཡས་བརྒྱད་ཤ་འབལ་
བསྣམས། གཡོན་བརྒྱད་མདའ་གཞུ་དགྲ་སྙིང་གཟིར། གཡང་གཞི་ཀོ་རློན་སྟག་ཤམ་
མཛེས། དུར་ཁྲོད་ཆས་ཀྱིས་རབ་ཏུ་བརྒྱན། ཞབས་བཞི་འདོར་སྟབས་གདན་ལ་
བརྗིད། སྤྱི་གཙུག་ཡེ་ཤེས་བྱ་ཁྱུང་སྤྲུལ། མེ་རི་དམར་ལྗང་དབུས་ན་འགྱིང་། ཐམས་
ཅད་སྒྲོལ་མ་ཡུམ་དང་འཁྲིལ། ལྗང་ནག་གཅེར་བུ་རལ་པ་ཅན། རིན་ཆེན་རུས་པས་
རྒྱན་གྱིས་བརྒྱན། གྲི་གུག་ཐོད་ཁྲག་ཕྱག་མཚན་ཅན། ཡབ་ཡུམ་ཐབས་དང་ཤེས་རབ་
ལས། འཁོར་ལོ་རིགས་ལས་སྤྲུལ་པ་ཡི། ཁྲོ་བོའི་ཚོགས་དང་ཁྲོ་མོའི་ཚོགས། སྤྲུལ་པ་
དགུ་འབུམ་དམག་དང་བཅས། ཐུགས་དམ་དབྱིངས་ནས་རྒྱུད་བསྐུལ་གྱི། བདག་
དང་བདག་ལས་གྱུར་པ་ཡི། བདག་གི་འཁོར་དུ་གཏོགས་པ་དང་། གཡུང་དྲུང་བོན་
ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་པ། ཡོད་ཁམས་སྲིད་པ་ཆགས་པ་
ལ། མེད་ཁམས་སྟོངས་པར་བརླག་པ་ཡི། འཆི་བདག་ལས་བཙན་ལས་གྱུར་པས།
སྡང་བའི་དགྲ་དང་གནོད་པའི་བགེགས། ཟ་བའི་སྲི་དང་ཚེ་ལེན་བདུད། བར་ཆད་
རྐྱེན་དང་གློ་བུར་ནད། མི་མཐུན་ཕྱོགས་སུ་གྱུར་བ་རྣམས། ཁྲོ་རྒྱལ་ཆེན་པོའི་སྟོབས་
ཀྱིས་ཟློག །བདུད་འཇོམས་གསང་བའི་སྔགས་ཀྱིས་གཟིར། མཁའ་འགྱིང་ཁྲོ་བོའི་
ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་མཛོད། བསྭཱ་ཨཱི་ཨ་མ་ཀྲོ་ཏ་ཉེ་ལོ་
ཡོ་ཀར་མ་ཚིན་དྷ་སྤུངས་སོ་ཐད་དོ། གྲི་གྲན་ཤུ་ནིག་མ་ར་ཡ་ཐུན་ཛ བསྭོ་བོན་ཉིད་
142

མདོ་སྡེ། བདུད་འཇོམས་གསང་གཟུངས། ༼ཉ༽
དག་པའི་དཀྱིལ་འཁོར་གྱི། ནུབ་ཕྱོགས་འབར་བའི་ཨེ་ཀློང་གི། མེ་རི་དམར་ནག་ཀློང་
དཀྱིལ་ན། ངར་ཆེན་བསྣོལ་བའི་ཁྲི་སྟེང་གི། ཆགས་འཁོར་ཉོན་མོངས་གདན་སྟེང་ན།
དབལ་ཆེན་འབར་བའི་མཁའ་འགྱིང་ཁ། དབུ་དགུ་ཕྱག་ནི་བཅོ་བརྒྱད་དེ། སྐུ་མདོག་
དམར་ནག་མེ་རི་འབར། གཡས་དཀར་གཡོན་ལྗང་དབུས་དམར་ཞལ། རལ་པ་
དམར་སེར་གྱེན་ལ་འབར། ཐོད་སྐམ་ལྷ་བརྒྱད་དབུ་ལ་བརྒྱན། རིན་ཆེན་མཛེས་པའི་
ཐོད་རྡིང་ཅན། གཟའ་བརྒྱད་ཉི་ཟླའི་སྙན་ཆ་ཁྲོལ། རྒྱུ་སྐར་རྩ་བརྒྱད་ཕྱག་ཞབས་
གདུབ། ཀླུ་བརྒྱད་མགུར་ཆུ་སེ་མོ་དོ། ཐོད་རློན་དོ་ཤལ་སེ་རལ་ཁ། ཁྲག་ཞག་ཐལ་
ཆེན་ཚོམས་བུས་བརྒྱན། སྤྱན་སྙན་ཤངས་ལྗགས་ཁྲོ་གཉེར་ཅན། བཅས་བཅོས་
བརྗིད་ལྡན་ཁྲོས་པའི་ཞལ། མུ་སྟེགས་ལོག་པ་ཞལ་དུ་གསོལ། བཅོ་བརྒྱད་ཕྱག་གི་
དང་པོ་གཉིས། གཡས་གཡོན་ཡུམ་འཁྱུད་ཕུར་པ་དྲིལ། དེ་འོག་གཡས་བརྒྱད་དབྱུག་
ཏོ་ཕྱར། གཡོན་བརྒྱད་བསྐལ་པའི་མེ་དཔུང་སྤར། གཡང་གཞི་ཀོ་རློན་སྟག་ཤམ་
མཛེས། དུར་ཁྲོད་ཆས་ཀྱིས་རབ་ཏུ་བརྒྱན། ཞབས་བཞི་འདོར་སྟབས་གདན་ལ་
བརྗིད། སྤྱི་གཙུག་ཡེ་ཤེས་སྤྲུལ་པའི་ཁྱུང་། མེ་རི་དམར་ནག་དབུས་ན་འགྱིང་།
འབར་བའི་འཕྲེང་བ་ཡུམ་དང་འཁྲིལ། དམར་སེར་གཅེར་བུ་རལ་པ་ཅན། རིན་ཆེན་
རུས་པས་རྒྱན་གྱིས་བརྒྱན། གྲི་གུག་ཐོད་ཁྲག་ཕྱག་མཚན་ཅན། ཡབ་ཡུམ་ཐབས་
དང་ཤེས་རབ་ལས། པདྨ་རིགས་ལས་སྤྲུལ་པ་ཡི། ཁྲོ་བོའི་ཚོགས་དང་ཁྲོ་མོའི་ཚོགས།
སྤྲུལ་པ་དགུ་འབུམ་དམག་དང་བཅས། ཐུགས་དམ་དབྱིངས་ནས་རྒྱུད་བསྐུལ་གྱི།
བདག་དང་བདག་ལས་གྱུར་པ་ཡི། བདག་གི་འཁོར་དུ་གཏོགས་པ་དང༌། གཡུང་
དྲུང་བོན་ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་པ། ཡོད་ཁམས་སྲིད་པ་
ཆགས་པ་ལ། མེད་ཁམས་སྟོངས་པར་བརླག་པ་ཡི། ཆགས་འཁོར་ཉོན་མོངས་ལས་
གྱུར་པས། སྡང་བའི་དགྲ་དང་གནོད་པའི་བགེགས། ཟ་བའི་སྲི་དང་ཚེ་ལེན་བདུད།
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བར་ཆད་རྐྱེན་དང་གློ་བུར་ནད། མི་མཐུན་ཕྱོགས་སུ་གྱུར་བ་རྣམས། ཁྲོ་རྒྱལ་ཆེན་
པོའི་སྟོབས་ཀྱིས་ཟློག །བདུད་འཇོམས་གསང་བའི་སྔགས་ཀྱིས་གཟིར། མཁའ་འགྱིང་
ཁྲོ་བོའི་ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་མཛོད། བསྭོ་ཨཱི་ཨ་མ་ཀྲོ་ཏ་
ཉེ་ལོ་ཡོ་བྷུདྡྷ་སྤོ་ཏ་སྤུངས་སོ་ཐད་དོ། གྲི་གྲན་ཤུ་ནིག་མ་ར་ཡ་ཐུན་ཛ བསྭོ་བོན་ཉིད་
དག་པའི་དཀྱིལ་འཁོར་གྱི། ལྷོ་ཕྱོགས་འབར་བའི་ཨེ་ཀློང་གི། མེ་རི་སྔོན་དམར་ཀློང་
དཀྱིལ་ན། མཁའ་ལྡིང་བསྣོལ་བའི་ཁྲི་སྟེང་གི། ཕུང་པོ་ལུས་ལེན་གདན་སྟེང་གི།
དབལ་ཆེན་ཁྲི་འདུལ་མཁའ་འགྱིང་ཁ། དབུ་དགུ་ཕྱག་ནི་བཅོ་བརྒྱད་དེ། སྐུ་མདོག་
སྔོན་དམར་མེ་རི་འབར། གཡས་དཀར་གཡོན་དམར་དབུས་སྔོན་ཞལ། རལ་པ་
དམར་སེར་གྱེན་ལ་འབར། ཐོད་སྐམ་ལྷ་བརྒྱད་དབུ་ལ་བརྒྱན། རིན་ཆེན་མཛེས་པའི་
ཐོད་རྡིང་ཅན། གཟའ་བརྒྱད་ཉི་ཟླའི་སྙན་ཆ་ཁྲོལ། རྒྱུ་སྐར་རྩ་བརྒྱད་ཕྱག་ཞབས་
གདུབ། ཀླུ་བརྒྱད་མགུར་ཆུ་སེ་མོ་དོ། ཐོད་རློན་དོ་ཤལ་སེ་རལ་ཁ། ཁྲག་ཞག་ཐལ་
ཆེན་ཚོམས་བུས་བརྒྱན། སྤྱན་སྙན་ཤངས་ལྗགས་ཁྲོ་གཉེར་ཅན། བཅས་བཅོས་
བརྗིད་ལྡན་ཁྲོས་པའི་ཞལ། མ་རྟོག་ལོག་པ་ཞལ་དུ་བསྟབ། བཅོ་བརྒྱད་ཕྱག་གི་དང་
པོ་གཉིས། གཡས་གཡོན་ཡུམ་འཁྱུད་ཕུར་པ་དྲིལ། དེ་འོག་གཡས་བརྒྱད་ཐོ་བ་
བསྣམས། གཡོན་བརྒྱད་ཐུགས་རྗེའི་ལྕགས་ཀྱུ་འཛིན། གཡང་གཞི་ཀོ་རློན་སྟག་ཤམ་
མཛེས། དུར་ཁྲོད་ཆས་ཀྱིས་རབ་ཏུ་བརྒྱན། ཞབས་བཞི་འདོར་སྟབས་གདན་ལ་
བརྗིད། སྤྱི་གཙུག་ཡེ་ཤེས་སྤྲུལ་པའི་ཁྱུང་། མེ་རི་སྔོན་དམར་དབུས་ན་འགྱིང་།
ཐུགས་རྗེ་འཁྲོས་མ་ཡུམ་དང་འཁྲིལ། མཐིང་ནག་གཅེར་བུ་རལ་པ་ཅན། རིན་ཆེན་
རུས་པས་རྒྱན་གྱིས་བརྒྱན། གྲི་གུག་ཐོད་ཁྲག་ཕྱག་མཚན་ཅན། ཡབ་ཡུམ་ཐབས་
དང་ཤེས་རབ་ལས། རིན་ཆེན་རིགས་ལས་སྤྲུལ་པ་ཡི། ཁྲོ་བོའི་ཚོགས་དང་ཁྲོ་མོའི་
ཚོགས། སྤྲུལ་པ་དགུ་འབུམ་དམག་དང་བཅས། ཐུགས་དམ་དབྱིངས་ནས་རྒྱུད་
144

མདོ་སྡེ། བདུད་འཇོམས་གསང་གཟུངས། ༼ཉ༽
བསྐུལ་གྱི། བདག་དང་བདག་ལས་གྱུར་པ་ཡི། བདག་གི་འཁོར་དུ་གཏོགས་པ་དང་།
གཡུང་དྲུང་བོན་ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་ནས། ཡོད་ཁམས་
སྲིད་པ་ཆགས་པ་ལ། མེད་ཁམས་སྟོངས་པར་བརླག་པ་ཡི། ཕུང་པོ་ལུས་ལེན་ལས་
གྱུར་པས། སྡང་བའི་དགྲ་དང་གནོད་པའི་བགེགས། ཟ་བའི་སྲི་དང་ཚེ་ལེན་བདུད།
བར་ཆད་རྐྱེན་དང་གློ་བུར་ནད། མི་མཐུན་ཕྱོགས་སུ་གྱུར་བ་རྣམས། ཁྲོ་རྒྱལ་ཆེན་
པོའི་སྟོབས་ཀྱིས་ཟློག །བདུད་འཇོམས་གསང་བའི་སྔགས་ཀྱིས་གཟིར། མཁའ་འགྱིང་
ཁྲོ་བོའི་ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་མཛོད། བསྭཱ་ཨཱི་ཨ་མ་ཀྲོ་ཏ་
ཉེ་ལོ་ཡོ་རདྨ་ཏི་ལྟ་སྤུངས་སོ་ཐད་དོ། །གྲི་གྲན་ཤུ་ནིག་མ་ར་ཡ་ཐུན་ཛ། བསྭོ་བོན་
ཉིད་དག་པའི་དཀྱིལ་འཁོར་གྱི། ཤར་ཕྱོགས་ཟླ་གམ་གླིང་དབུས་ཀྱི། མེ་རི་དཀར་སེར་
ཀློང་དཀྱིལ་ན། སྐྱེ་བཞི་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། དབལ་
ཆེན་ཟོ་བོ་དབུ་དགུ་ནི། དབུ་དགུ་ཕྱག་ནི་བཅོ་བརྒྱད་པ། སྐུ་མདོག་མཐིང་ནག་མེ་རི་
འབར། དབུ་དགུ་མགོ་བརྙན་ཁྲོས་པའི་ཞལ། རལ་པ་དམར་སེར་གྱེན་ལ་འབར།
བཅོ་བརྒྱད་ཡེ་ཤེས་མཚོན་ཆ་བསྣམས། སྐུ་ལ་དུར་ཁྲོད་ཆས་ཀྱིས་བརྒྱན། ཞབས་བཞི་
འདོར་སྟབས་གདན་ལ་བརྗིད། གཡུང་དྲུང་ཁྲོ་ཚོགས་འཁོར་གྱིས་བསྐོར། མེ་རི་
དཀར་སེར་དབུས་ན་འགྱིང་། སྤྲུལ་པ་དགུ་འབུམ་དམག་དང་བཅས། ཐུགས་དམ་
དབྱིངས་སུ་རྒྱུད་བསྐུལ་གྱི། བདག་དང་བདག་ལས་གྱུར་པ་ཡི། བདག་གི་འཁོར་དུ་
གཏོགས་པ་དང་། གཡུང་དྲུང་བོན་ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་
པ། ཡོད་ཁམས་སྲིད་པ་ཆགས་པ་ལ། མེད་ཁམས་སྟོངས་པར་བརླག་པ་ཡི། སྐྱེ་
བཞིའི་བདུད་ལས་གྱུར་པ་ཡི། སྡང་བའི་དགྲ་དང་གནོད་པའི་བགེགས། ཟ་བའི་སྲི་
དང་ཚེ་ལེན་བདུད། བར་ཆད་རྐྱེན་དང་གློ་བུར་ནད། མི་མཐུན་ཕྱོགས་སུ་གྱུར་བ་
རྣམས། ཁྲོ་རྒྱལ་ཆེན་པོའི་སྟོབས་ཀྱིས་ཟློག །བདུད་འཇོམས་གསང་བའི་སྔགས་ཀྱིས་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གཟིར། མཁའ་འགྱིང་ཁྲོ་བོའི་ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་
མཛོད། བསྭོ་ཨོཾ་ཨ་མ་ཀྲོ་ཏ་ཉེ་ལོ་ཡོ་ཁྲ་རམ་ཁྲ་རམ་སྤུངས་སོ་ཐད་དོ། ། གྱི་གྲན་ཤུ་
ནིག་མ་ར་ཡ་ཐུན་ཛ། བསྭོ་བོན་ཉིད་དག་པའི་དཀྱིལ་འཁོར་ན། བྱང་ཕྱོགས་ཟླ་
གམ་གླིང་དབུས་ཀྱི། མེ་རི་ལྗང་སེར་ཀློང་དཀྱིལ་ན། རྒས་རྒུད་བསྣོལ་བའི་ཁྲི་སྟེང་གི།
ཉི་ཟླ་པདྨའི་གདན་སྟེང་ན། དབལ་ཆེན་གཟེ་མ་དབུ་དགུ་ནི། དབུ་དགུ་ཕྱག་ནི་བཅོ་
བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་མགོ་བརྙན་ཁྲོས་པའི་ཞལ།
རལ་པ་དམར་སེར་གྱེན་ལ་འབར། བཅོ་བརྒྱད་ཡེ་ཤེས་མཚོན་ཆ་བསྣམས། སྐུ་ལ་
དུར་ཁྲོད་ཆས་ཀྱིས་བརྒྱན། ཞབས་བཞི་འདོར་སྟབས་གདན་ལ་བརྗིད། འཁོར་ལོའི་
ཁྲོ་ཚོགས་འཁོར་གྱིས་བསྐོར། མེ་རི་ལྗང་ནག་དབུས་ན་འགྱིང་། སྤྲུལ་པ་དགུ་འབུམ་
དམག་དང་བཅས། ཐུགས་དམ་དབྱིངས་སུ་རྒྱུད་བསྐུལ་གྱི། བདག་དང་བདག་ལས་
གྱུར་པ་ཡི། བདག་གི་འཁོར་དུ་གཏོགས་པ་དང་། གཡུང་དྲུང་བོན་ལ་མོས་གྱུར་ཅིང་།
དཀར་པོ་དགེ་ལ་འདུན་བྱེད་པ། ཡོད་ཁམས་སྲིད་པ་ཆགས་པ་ལ། མེད་ཁམས་
སྟོངས་པར་བརླག་པ་ཡི། རྒས་རྒུད་བདུད་ལས་གྱུར་པ་ཡི། སྡང་བའི་དགྲ་དང་
གནོད་པའི་བགེགས། ཟ་བའི་སྲི་དང་ཚེ་ལེན་བདུད། བར་ཆད་རྐྱེན་དང་གློ་བུར་
ནད། མི་མཐུན་ཕྱོགས་སུ་གྱུར་བ་རྣམས། ཁྲོ་རྒྱལ་ཆེན་པོའི་སྟོབས་ཀྱིས་ཟློག །བདུད་
འཇོམས་གསང་བའི་སྔགས་ཀྱིས་གཟིར། མཁའ་འགྱིང་ཁྲོ་བོའི་ཤུགས་ཀྱིས་སྒྲོལ། བོན་
ཉིད་དབྱིངས་སུ་གྲུབ་པར་མཛོད། བསྭོ་ཨོ་ཨ་མ་ཀྲོ་ཏ་ཉེ་ལོ་ཡོ་ཁྲི་རམ་ཁྲི་རམ་སྤུངས་
སོ་ཐད་དོ། ། གྲི་གྲན་ཤུ་ནིག་མ་ར་ཡ་ཐུན་ཛ། བསྭོ་བོན་ཉིད་དག་པའི་དཀྱིལ་འཁོར་
ན། ནུབ་ཕྱོགས་ཟླ་གམ་གླིང་དབུས་ཀྱི། མེ་རི་དམར་ནག་ཀློང་དཀྱིལ་ན། ནད་
གཅོང་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། དབལ་ཆེན་རུ་ཅོ་སྡེ་དགུ་
ནི། དབུ་དགུ་ཕྱག་ནི་བཅོ་བརྒྱད་པ། སྐུ་མདོག་མཐིང་ནག་མེ་རི་འབར། དབུ་དགུ་
146

མདོ་སྡེ། བདུད་འཇོམས་གསང་གཟུངས།
མགོ་བརྙན་ཁྲོས་པའི་ཞལ། རལ་པ་དམར་སེར་གྱེན་ལ་འབར། བཅོ་བརྒྱད་ཡེ་ཤེས་
མཚོན་ཆ་བསྣམས། སྐུ་ལ་དུར་ཁྲོད་ཆས་ཀྱིས་བརྒྱན། ཞབས་བཞི་འདོར་སྟབས་
གདན་ལ་བརྗིད། པདྨའི་ཁྲོ་ཚོགས་འཁོར་གྱིས་བསྐོར། མེ་རི་དམར་ནག་དབུས་ན་
འགྱིང༌། སྤྲུལ་པ་དགུ་འབུམ་དམག་དང་བཅས། ཐུགས་དམ་དབྱིངས་སུ་རྒྱུད་བསྐུལ་
གྱི། བདག་དང་བདག་ལས་གྱུར་པ་ཡི། བདག་གི་འཁོར་དུ་གཏོགས་པ་དང༌།
གཡུང་དྲུང་བོན་ལ་མོས་གྱུར་ཅིང་། དཀར་པོ་དགེ་ལ་འདུན་བྱེད་ནས། ཡོད་ཁམས་
སྲིད་པ་ཆགས་པ་ལ། མེད་ཁམས་སྟོངས་པར་བརླག་པ་ཡི། ནད་གཅོད་ཕུང་པོ་ལས་
གྱུར་པས། སྡང་བའི་དགྲ་དང་གནོད་པའི་བགེགས། ཟ་བའི་སྲི་དང་ཚེ་ལེན་བདུད།
བར་ཆད་རྐྱེན་དང་གློ་བུར་ནད། མི་མཐུན་ཕྱོགས་སུ་གྱུར་བ་རྣམས། ཁྲོ་རྒྱལ་ཆེན་
པོའི་སྟོབས་ཀྱིས་ཟློག །བདུད་འཇོམས་གསང་བའི་སྔགས་ཀྱིས་གཟིར། མཁའ་འགྱིང་
ཁྲོ་བོའི་ཤུགས་ཀྱིས་སྒྲོལ། བོན་ཉིད་དབྱིངས་སུ་གྲུབ་པར་མཛོད། བསྭོ་ཨོཾ་ཨ་མ་ཀྲོ་ཏ་
ཉེ་ལོ་ཡོ་ཁྲུ་རུམ་ཁྲུ་རུམ་སྤུངས་སོ་ཐད་དོ། གྲི་གྲན་ཤུ་ནིག་མ་ར་ཡ་ཐུན་ཛ། བསྔོ་
བོན་ཉིད་དག་པའི་དཀྱིལ་འཁོར་གྱི། ལྷོ་ཕྱོགས་ཟླ་གམ་གླིང་དབུས་ཀྱི། མེ་རི་མཐིང་
ནག་ཀློང་དཀྱིལ་ན། འདོར་ལེན་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན།།
དབལ་ཆེན་རམ་པོ་རྩེ་དགུ་ནི། དབུ་དགུ་ཕྱག་ནི་བཅོ་བརྒྱད་པ། སྐུ་མདོག་མཐིང་
ནག་མེ་རི་འབར། དབུ་དགུ་མགོ་བརྙན་ཁྲོས་པའི་ཞལ། རལ་པ་དམར་སེར་གྱེན་ལ་
འབར། བཅོ་བརྒྱད་ཡེ་ཤེས་མཚོན་ཆ་བསྣམས། སྐུ་ལ་དུར་ཁྲོད་ཆས་ཀྱིས་བརྒྱན།
ཞབས་བཞི་འདོར་སྟབས་གདན་ལ་བརྗིད། རིན་ཆེན་ཁྲོ་ཚོགས་འཁོར་གྱིས་བསྐོར།
མེ་རི་མཐིང་དམར་དབུས་ན་འགྱིང་། སྤྲུལ་པ་དགུ་འབུམ་དམག་དང་བཅས། ཐུགས་
དམ་དབྱིངས་སུ་རྒྱུད་བསྐུལ་གྱི། བདག་དང་བདག་ལས་གྱུར་པ་ཡི། བདག་གི་
འཁོར་དུ་གཏོགས་པ་དང་། གཡུང་དྲུང་བོན་ལ་མོས་གྱུར་ཅིང་། དཀར་པོ་དགེ་ལ་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འདུན་བྱེད་པ། ཡོད་ཁམས་སྲིད་པ་ཆགས་པ་ལ། མེད་ཁམས་སྟོངས་པར་བརླག་པ་
ཡི། འཆི་འཕོ་བདུད་ལས་གྱུར་པ་ཡི། སྡང་བའི་དགྲ་དང་གནོད་པའི་བགེགས། ཟ་
བའི་སྲི་དང་ཚེ་ལེན་བདུད། བར་ཆད་རྐྱེན་དང་གློ་བུར་ནད། མི་མཐུན་ཕྱོགས་སུ་
གྱུར་བ་རྣམས། ཁྲོ་རྒྱལ་ཆེན་པོའི་སྟོབས་ཀྱིས་ཟློག །བདུད་འཇོམས་གསང་བའི་
སྔགས་ཀྱིས་གཟིར། མཁའ་འགྱིང་ཁྲོ་བོའི་ཤུགས་ཀྱིས་སྒྲོལ། བོན་ཉིད་དབྱིངས་སུ་
གྲུབ་པར་མཛོད། བསྭོ་ཨཱི་ཨ་མ་ཀྲོ་ཏ་ཉེ་ལོ་ཡོ་ཁྲ་ཀྲ་ཁྲ་ཀྲ་སྤུངས་སོ་ཐད་དོ། གྲི་གྲན་
ཤུ་ནིག་མ་ར་ཡ་ཐུན་ཛ། བསྭོ་བོན་ཉིད་དག་པའི་དཀྱིལ་འཁོར་ན། དཀྱིལ་འཁོར་
གསང་བའི་མུ་རན་གྱི། མེ་རི་སྣ་ཚོགས་ཀློང་དཀྱིལ་ན། དུར་ཁྲོད་གཅལ་གྱི་གདན་
སྟེང་ན། དབལ་ཆེན་ཁྲོ་བོའི་བཀའ་མཉན་པ། ཁྲོ་བོའི་ཚོགས་དང་ཁྲོ་མོའི་ཚོགས།
དབལ་མོ་སྤར་མ་ཕོ་ཉའི་ཚོགས། བདུད་བཙན་མ་མོ་ཀིང་དང་མགོན། གནོད་སྦྱིན་
སྲིན་པོ་གཤིན་རྗེའི་དམག །ཕོ་ཉ་དགུ་ཁྲི་དགུ་འབུམ་བཅས། སྤྲུལ་པ་བྱེ་བ་དུང་ཕྱུར་
འགྱེད། ཐུགས་དམ་དབྱིངས་སུ་རྒྱུད་བསྐུལ་གྱི། དབལ་ཆེན་ཁྲོ་བོའི་བཀའ་འབྱུང་གི།
གཤེན་རབ་གཉན་གྱི་བཀའ་མ་འདའ། གཡུང་དྲུང་གསང་བའི་དམ་མ་ལྡོག །གཤེན་
ལ་གནོད་པའི་དགྲ་དང་བགེགས། བོན་ལ་སྡང་བའི་ལོག་བྱེད་ཚོགས། སྤྲུལ་པ་དགུ་
འབུམ་དམག་དང་བཅས། ཕོ་ཉ་ལས་མཁན་ཚོགས་རྣམས་ཀྱི། ཐུགས་རྗེ་སྟོབས་ཀྱིས་
བཟློག་ཏུ་གསོལ། ཚད་མེད་ཤུགས་ཀྱིས་བསྒྲལ་དུ་གསོལ། བོན་ཉིད་དབྱིངས་སུ་གྲུབ་
པར་མཛོད། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཀྲོ་ཏ་མ་མ། མ་མ་ཛ་མུ་ཡེ་ཐུན་བྷོ། རམ་
ཐུན་བྷོ། ཨ་དཀར་ཧ་ལ་ཐུན་སྦྱོ། ཉེ་ལོ་མན་དྲ་ཐུན་བྷོ། ཛ་ཛ་རམ་ནི་ཐུན་བྷོ། ཁ་ཁ་
མུ་ཁ་ཐུན་བྷོ། མ་ཐུན་བྷོ། ཛ་ཐུན་ཕྱོགས། བློ་ཐུན་བློ། གེ་དུ་ཞི་ལ་ཐུན་བྷོ། ཙ་ཙ་རམ་ཛ་
ཐུན་བྷོ། མ་མ་མུན་ཛ་ཐུན་བྷོ། ཀིང་ཀ་རུ་དྲི་ན་བྱོ། མ་ཧཱ་ཀ་ལ་ཐུན་བྷོ། ཡག་ཤ་དྷ་
བ་ཐུན་བྷོ། རག་ཤ་རུ་ཏྲི་ཐུན་བྷོ། ཡ་མ་བཛྲ་ཐུན་བྷོ། གནོད་བྱེད་གྱི་གྲན་ཤུ་ནིག་ཨ་
148

མདོ་སྡེ། བདུད་འཇོམས་གསང་གཟུངས། ༼ཉ༽
མུ་ཁ་མ་ར་ཡ་ཧཱུྃ་ཕཊ་ཐུན་ཛ་ཐུན་འདུ། གསང་བའི་བདག་པོ་བླ་ན་མེད། གསང་
སྔགས་དོན་ལྡན་གསང་བ་འདུས། ཁྱེད་ནི་གསང་བའི་བདག་པོ་སྟེ། བདུད་འཇོམས་
རྒྱལ་པོ་རྩ་བའི་གཟུངས། དབྱིངས་ཀྱི་ཁྲོ་རྒྱལ་ཐུགས་ཀྱི་བཅུད། མན་ངག་དམ་པའི་
གཟུངས་འདི་དག །གང་ཞིག་འཛིན་དང་འཆང་བ་དང་། ཀློག་པར་གྱུར་པ་དེ་ཉིད་
ལ། དབྱིངས་ཀྱི་ཁྲོ་རྒྱལ་ཐུགས་དགོངས་ཏེ། ཉོན་མོངས་དུག་ལྔའི་བདུད་འཇོམས་
ཤིང་། འབྲས་བུ་ཡེ་ཤེས་ལྔ་ཐོབ་འགྱུར། གང་དག་འདི་དང་ཕྱི་མ་སྟེ། གང་དུ་སྨོན་
པའི་དོན་འདི་དག ། ཅི་ལྟར་བསམ་ཞིང་མངོན་དུ་གྲུབ། ཚེ་དང་དབང་ཐང་བསོད་
ནམས་དཔལ། དཔལ་གྲགས་བསྟན་པ་རབ་གནས་ཤིང༌། བདུད་དང་སྲིན་པོ་མུ་
སྟེགས་ཚོགས། ཕ་རོལ་དགྲ་ལས་རབ་རྒྱལ་ཅིང་། དབྱིངས་ཀྱི་ཁྲོ་རྒྱལ་ཞལ་མཐོང་
ནས། དོན་ཀུན་མ་ལུས་མྱུར་འགྲུབ་སྟེ། ལོངས་སྤྱོད་རྫོགས་སྐུའི་ཞིང་ཁམས་སུ། སྙིང་
པོ་རྫོགས་སངས་རྒྱས་པར་འགྱུར། དེ་ཕྱིར་གསང་བའི་གཟུངས་འདི་དག །གསང་
བའི་བདག་པོས་རབ་ཏུ་ཟུངས། གསང་བའི་བདག་པོས་རབ་ཏུ་སྤྲོས། སྔགས་ཀྱིས་
སེམས་ཅན་དོན་མཛད་དོ། །འགྲོ་ཀུན་སྔགས་ལ་རབ་གཞོལ་ནས། བོན་ཉིད་དབྱིངས་
སུ་འཁོད་པར་འགྱུར། ཞེས་གསུངས་སོ། །
དེ་ནས་ཡང་སྟོན་པས། བདུད་འཇོམས་གསང་བའི་གཟུངས་ལ། བདུད་དཔུང་མ་
ལུས་རབ་ཏུ་ཟློག་ཅིང་། ཕ་རོལ་གྱིས་རྒོལ་བ་ཚར་གཅོད་པའི་གཟུངས་འདི་གསུངས་
སོ། བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཤི་ཛ་ཧེ་རུ་ན། སྤུངས་སོ་ཐད་དོ་ཐུན་ཕྱོགས་ཐུན་བྷོ། མ་
ར་ཡ་ཐུན་ཛ་སྦྱོ་ཟློག །བསྭཱ་ཨཱི་ཀྲོ་ཏ་ཀྲོ་ཏ་མ་ར་ཡ་ཐུན་ཛ་བློ་ཟློག །བསོ་ཨོཾ་མ་མ་མུ་ཡེ་
མ་ར་ཡ་ཐུན་ཛ་སྦྱོ་ཟློག །བསྭཱ་ཨོཾ་སད་དོ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོ་སད་
མེན་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོཾ་མ་ཧཱ་དེ་བ་གེ་དུ་མ་ར་ཡ་ཐུན་ཛ་བློ་ཟློག །
བསྭོ་ཨོ་ཏྲི་ཤུ་པ་ལ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨཱ་པ་ལ་པ་ཏྲ་གེ་དུ་མ་ར་ཡ་
140

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཐུན་ཛ་བློ་ཟློག །བསྭཱ་ཨཱི་ཨག་ནེ་གེ་དུ་མ་ར་ཡ་ཐུན་ཛ་བྱོ་ཟློག །བསྭཱ་ཨོཾ་ཡ་མ་གེ་དུ་མ་
ར་ཡ་ཐུན་ཛ་བྷྱོ་ཟློག །བསྭོ་ཨོ་རག་ཤ་གེ་དུ་མ་ར་ཡ་ཐུན་ཛ་བྷྱོ་ཟློག །བསྭོ་ཨོ་ལི་སད་
གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོ་ཡག་ཤ་གེ་དུ་མ་ར་ཡ་ཐུན་ཛ་བློ་ཟློག །བསྔོ་
ཨོཾ་རྗེ་ཏྲི་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨཱི་གེ་ཞི་གེ་དུ་མ་ར་ཡ་ཐུན་ཛ་བྷྱོ་ཟློག །
བསྭཱ་ཨོཾ་དུ་ཏྲི་གེ་དུ་མ་ར་ཡ་ཐུན་ཛ་བྷོ་ཟློག །བསྭཱ་ཨོཾ་དུ་ན་གེ་དུ་མ་ར་ཡ་ཐུན་
ཛ་བྷྱོ་ཟློག །བསྭཱ་ཨོཾ་དུ་པར་གེ་དུ་མ་ར་ཡ་ཐུན་ཛ་བྷྱོ་ཟློག །བསྭོ་ཨཱ་ཙ་ཅི་གེ་དུ་
མ་ར་ཡ་ཐུན་ཛ་བྷྱོ་ཟློག །བསྭོ་ཨོ་ཙ་ཏྲི་གེ་དུ་མ་ར་ཡ་ཐུན་ཛ་བྷོ་ཟློག །བསྭོ་
ༀ་ཙ་ཙ་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨོཾ་ཨ་ནེ་གེ་དུ་མ་ར་ཡ་ཐུན་ཛ་
བློ་ཟློག །བསྭཱ་ཨོཾ་ཨ་ནེ་ར་ཙ་གེ་དུ་མ་ར་ཡ་ཐུན་ཛ་བྷོ་ཟློག །བསྭཱ་ཨཱི་གུ་ཡོ་གེ་
དུ་མ་ར་ཡ་ཐུན་ཛ་སྦྱོ་ཟློག །བསྭཱ་ཨཱི་གེ་ཡོ་རམ་ཏྲི་གེ་དུ་མ་ར་ཡ་ཐུན་ཛ་བྷོ་
ཟློག །བསྭཱ་ཨཱ་ན་ག་གེ་དུ་མ་ར་ཡ་ཐུན་ཛ་བྷྱོ་ཟློག །བསྭོ་ཨོཾ་མུར་ཟངས་གེ་དུ་མ་
ར་ཡ་ཐུན་ཛ་སྦྱོ་ཟློག །བསྭོ་ཨཱི་ཕུ་ལིང་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨཱི་ཕུ་
ཏྲི་གེ་དུ་མ་ར་ཡ་ཐུན་ཛ་བྷྱོ་ཟློག །བསྭཱ་ཨཱ་ན་ག་མ་མ་གེ་དུ་མ་ར་ཡ་ཐུན་ཛ་བྷོ་
ཟློག །བསྔོ་ཨོཾ་མུར་ཟངས་མ་མ་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨཱི་སརྦ་གེ་
དུ་མ་ར་ཡ་ཐུན་ཛ་བྷྱོ་ཟློག །བསྭོ་ཨོཾ་སརྦ་ས་སྟི་གེ་དུ་མ་ར་ཡ་ཐུན་ཛ་བྷྱོ་ཟློག །
བསྭཱ་ཨཱི་སརྦ་བྲི་སྟན་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨོཾ་སརྦ་པྲ་དྲི་གེ་དུ་མ་ར་ཡ་
ཐུན་ཛ་སྦྱོ་ཟློག །བསྭཱ་ཨོཾ་སརྦ་ལི་གྷ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོཾ་མ་མ་གེ་དུ་
མ་ར་ཡ་ཐུན་ཛ་སྦྱོ་ཟློག །བསྭོ་ཨོཾ་མུན་ཛ་གེ་དུ་མ་ར་ཡ་ཐུན་ཛ་བློ་ཟློག །བསོ་ཨོཾ་ཞུང་
ཛ་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨོཾ་བཛྲ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོཾ་
བཛྲ་ས་སྟོ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨཱ་ཀིང་ཀ་གེ་དུ་མ་ར་ཡ་ཐུན་ཛ་བློ་ཟློག
བསྭོ་ཨོ་ཀིང་ཀང་ར་ཙ་གེ་དུ་མ་ར་ཡ་ཐུན་ཛ་བྷྱོ་ཟློག །བསྭོ་ཨཱ་ར་ཙ་གེ་དུ་མ་ར་ཡ་
150

མདོ་སྡེ། བདུད་འཇོམས་གསང་གཟུངས།
ཐུན་ཛ་བྱོ་ཟློག །བསྭོ་ཨཱ་ཙ་ཙ་ཧམ་ཤང་གེ་དུ་མ་ར་ཡ་ཐུན་ཛ་བློ་ཟློག །བསྔོ་ཨཽ་ཤམ་
ཀ་ར་ཙ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨཱ་ཛ་ཅི་གེ་དུ་མ་ར་ཡ་ཐུན་ཛ་བྷྱོ་ཟློག །
བསྭོ་ཨོ་བྱི་ཙེར་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོ་བྱི་ལིང་གེ་དུ་མ་ར་ཡ་ཐུན་ཛ་བློ་
ཟློག །བསྭཱ་ཨཱི་ཙནྡྲ་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨོཾ་སུརྱ་གེ་དུ་མ་ར་ཡ་ཐུན་ཛ་
བློ་ཟློག །བསྭཱ་ཨོཾ་བ་ལི་གེ་དུ་མ་ར་ཡ་ཐུན་ཛ་བྱོ་ཟློག །བསོ་ཨོ་གུ་ཅི་གེ་དུ་མ་ར་ཡ་ཐུན་
ཛ་བྱོ་ཟློག །བསྭཱ་ཨཱི་གུ་ལེ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨོ་ཏྲི་པྲི་གེ་དུ་མ་ར་ཡ་
ཐུན་ཛ་བློ་ཟློག །བསྭཱ་ཨོཾ་པྲི་སྲི་གེ་དུ་མ་ར་ཡ་ཐུན་ཛ་བློ་ཟློག །བསྭོ་ༀ་པྲ་ཙར་གེ་དུ་མ་
ར་ཡ་ཐུན་ཛ་བློ་ཟློག །བསྭཱ་ཨཱི་ཕྱ་མ་གེ་དུ་མ་ར་ཡ་ཐུན་ཛ་བློ་ཟློག །བསྭཱ་ཨཱི་གེ་ཧྲིམ་གེ་
དུ་མ་ར་ཡ་ཐུན་ཛ་བློ་ཟློག །བསྭཱ་ཨཱི་གུ་ཡ་གེ་དུ་མ་ར་ཡ་ཐུན་ཛ་བློ་ཟློག །བསྭོ་ཨཱི་གེ་
དུ་གུ་ཡ་ཨ་པར་ནི་གེ་ཞི་རམ་རམ། གེ་དུ་རམ་རམ། གེ་ལ་ཨ་པར་ནི་པྲ་དྲི་ཁ་ཁ་ལ།
ཡགྷ་རམ་ཏྲི་མ་ར་ཡ་ཐུན་ཛ་བློ་བློ་ཟློག་ཟློག །བོན་ཉིད་དག་པའི་དགྱེས་སྟོབས་དང་།
ཁྲོ་རྒྱལ་ཆེན་པོའི་མཐུ་སྟོབས་དང༌། ཏིང་འཛིན་སྔགས་ཚིག་བདེན་སྟོབས་དང་།
སྟོབས་ཆེན་དཔའ་བོ་འདུས་པ་ཡི། སྔགས་དང་ཕྱག་རྒྱ་རྣམ་དག་དང༌། རྣམ་དག་
འདུལ་བའི་མཐུ་སྟོབས་ཀྱིས། བདག་དང་བདག་ལས་གྱུར་པ་ཡི། བདག་གི་འཁོར་
དུ་གཏོགས་པ་ཡི། སྡེ་བཞི་ཡ་བརྒྱད་འཁོར་ཚོགས་ལ། མི་མཐུན་ཕྱོགས་སུ་ཉེ་བ་དང་།
ཕ་རོལ་བར་དུ་གཅོད་པ་དང་། བདུད་དང་རྒྱལ་པོའི་ཆོ་འཕྲུལ་དང་། བཙན་དང་
མ་མོས་ཁྲག་ནད་དང་། དམུ་དང་འོན་འཐིབས་ཞགས་ཐོགས་དང་། ཀིང་དང་རྒྱལ་
པོས་ལྟས་ངན་དང་། འཆི་བདག་གཤིན་རྗེའི་ཁྲམ་ཁ་དང་། ཤ་ཟ་སྲིན་པོ་རོ་ལངས་
དང་། ལྟོ་འཕྱེ་གྲུལ་བུམ་མེ་ལྷའི་ཚོགས། སྐེམ་བྱེད་བརྗེད་བྱེད་ཁུ་ཚུར་ཅན། སྲུལ་
པོར་གྱུར་དང་ལུས་སྲུལ་དང་། ནམ་མཁའ་ལྡིང་གི་འཇིགས་པ་དང་། གཟའ་དང་
རྒྱུ་སྐར་བྱད་སྟེམས་དང༌། མི་བཟོད་གདོན་གྱིས་ཉེན་པ་དང་། བྱད་དང་རྦོད་གཏོང་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མི་མཐུན་ཚོགས། ཐུགས་རྗེ་ཤུགས་ཀྱིས་ཟློག་བསྒྱུར་ནས། མི་གནས་དབྱིངས་སུ་མེད་
པར་མཛོད། མེད་ཅིང་བརླག་པས་སྟོངས་པར་མཛོད། བསྭོ་ཨཱི་གེ་དུ་གེ་ཞི་མ་ར་ཡ་
ཐུན་ཛ་བྷོ་བྱོ་ཟློག་ཟློག །གསང་སྔགས་དོན་ལྡན་གསང་བ་འདུས། གསང་བའི་མན་
ངག་དམ་པའི་བོན། བདུད་འཇོམས་གསང་བའི་གཟུངས་རིང་འདི། གསེར་དང་
ཡུངས་ཀར་ཐུན་རྫས་ལ། སྔགས་ཏེ་ཐུན་གྱིས་བྲབ་གྱུར་ན། ཐུན་དེ་མེ་རུ་འབར་གྱུར་
ནས། མི་མཐུན་ཕྱོགས་རྣམས་ཟློག་པ་དང་། རྐྱེན་དང་བར་ཆད་ཞི་བར་འགྱུར། ཞེས་
གསུངས་སོ། །
དེ་ནས་ཡང་སྟོན་པས་བདུད་འཇོམས་གསང་བའི་གཟུངས་ལས། བདུད་དཔུང་མ་
ལུས་རབ་ཏུ་ཞི་ཞིང༌། ཞིང་ཁམས་བཀྲ་ཤིས་སུ་གྱུར་པའི་ཞི་བ་བདེ་ལེགས་ཀྱི་གཟུངས་
ཞེས་བྱ་བ་འདི་གསུངས་སོ། །བསྭཱ་ཨཱི་ཨ་མ་ཀྲོ་ཏ་ཉེ་ལོ་ཡོ་ཨ་མ་ཧ་ར་ཨ་དཀར་མ་མ་
འོད་སྤུངས། ཧ་ར་མང་ཏིང་ཨ་དཀར་སད་ལ་སད་དོ་ཨ་ཏ་པྲ་པ་རྐོ་མ་ནི་སད་དོ་
མུ་ཡེ་ཞི་ལ་ཨ་པར་ནི་སྭཧཱ། བསྭོ་ཨཱ་སད་དོ་གེ་དུ་ཨུ་དུག་སང་སལ། ཞི་བ་ཤན་ཏིང་
ཀུ་རུ་ཡེ་སྭཱཧཱ། བསྭོ་ཨོ་སད་མིན་སྣེ་གྱད་ཧ་ར་སང་སལ་ཞི་བ་ཤན་ཏིང་ཀུ་རུ་ཡེ་སྭཱཧཱ།
བསྭོ་ཨོ་གེ་དུ་ཨ་པར་ཏྲི་ཡ་ནི་ཞི་བ་སང་སལ་ཤན་ཏིང་ཀུ་རུ་ཡེ་སྭཱཧཱ། བསྭཱ་ཨཱི་གེ་དུ་
ཨ་པར་སྣ་ལ་ཞི་ནི་ཞི་བ་སངས་སལ་ཤན་ཏིང་ཀུ་རུ་ཡེ་སྭཧཱ། བསྭོ་ཨཱི་གེ་དུ་བྲི་ལ་མི་
ཀ་ནི་ཞི་བ་སང་སལ་ཤན་ཏིང་ཀུ་རུ་ཡེ་སྭཱཧཱ། བསྭཱ་ཨཱི་གེ་དུ་ཁ་ར་མུ་ཏི་བྲ་མ་ནི་ཞི་བ་
སང་སལ་ཤན་ཏིང་ཀུ་རུ་ཡེ་སྭཱཧཱ། བསྭཱ་ཨཱི་གེ་དུ་ཨུ་ལི་བྷ་བ་ཏྲ་ནི་ཞི་བ་སང་སལ་ཤན་
ཏིང་ཀུ་རུ་ཡེ་སྭཱཧཱ། བསྭོ་ཨཱི་གེ་དུ་སང་སལ་བྲ་མ་ནི་ཞི་བ་སང་སལ་ཤན་ཏིང་ཀུ་རུ་
ཡེ་སྭཱཧཱ། བསྭཱ་ཨཱི་གེ་དུ་བྱ་བ་བྷ་བ་ཏྲི་པྲ་མ་ནི་ཞི་བ་སང་སལ་ཤན་ཏིང་ཀུ་རུ་ཡེ་སྭཱཧཱ།
བསྭོ་ཨོ་ཕྱ་རྒྱལ་ལ་ལོ་ཤེ་ཙུ་པྲ་མ་ཨརྱ་ན་མ་བན་རྩར་པྲ་དུ་ནི་སྭཱཧཱ། བསྭོ་ༀ་ན་མ་ལོ་
ཀ་ཨརྱ་བན་ཙ་ར། ཛ་ཡེ་ཛ་ཡེ་རྣམ་པར་རྒྱལ་ཡེ་ས་བན་དུ་བྲི་ལ་ཡེ་སྭཱཧཱ། བསྭོ་ཨཱ་ན་
152

མདོ་སྡེ། 
བདུད་འཇོམས་གསང་གཟུངས།
མ་ཀྲ་སྟི་མ་མ་ཨརྱ་བན་ཙར་གུ་རུ་གུ་རུ་ཛ་ཡེ་ཛ་ཡེ་ཨ་པར་ནི་སྭཱཧཱ། བོན་ཉིད་དག་
པའི་དཀྱིལ་འཁོར་ན། ཡེ་ཤེས་སྐུ་སྟེ་རང་འབྱུང་བ། ཁྲོ་རྒྱལ་བདུད་དཔུང་མ་ལུས་
འཇོམས། དབྱིངས་ནས་ཐུགས་རྗེ་ཆེར་དགོངས་ཤིང་། སེམས་ཅན་དོན་མཛད་འགྲོ་
བའི་དཔལ། ཉིད་ཀྱི་བཀའ་དང་འཁོར་ལས་སུ། སྣང་སྲིད་འཇིག་རྟེན་ཀུན་འདུས་
པས། དེ་དག་གནས་པ་མགོན་པོའི་ཚོགས། ཁྲོ་རྒྱལ་ཆེན་པོའི་བཀའ་བྱུང་གི། འཇིག་
རྟེན་འདི་དང་འདི་ལ་སོགས། གང་དག་འཇིག་རྟེན་ཁམས་རྣམས་སུ། གནས་གྱུར་
འགྲོ་བ་མ་ལུས་པ། དེ་དག་ཞི་ཞིང་བདེ་ལེགས་དང༌། དཔལ་གྲགས་བསྟན་པ་དར་
རྒྱས་ནས། བཀྲ་ཤིས་ཕུན་སུམ་ཚོགས་པར་ཤོག །འཇིག་རྟེན་ཞིང་འདིར་ནད་ཡམས་
དང་། འཁྲུག་པ་མཚོན་དབལ་མི་འབྱུང་ཞིང་། བདུད་དང་སྲིན་པོ་མུ་སྟེགས་ཚོགས།
བར་ཆད་ལོག་འདྲེན་མི་འབྱུང་ཞིང་། འཇིག་རྟེན་ཞི་བ་བདེ་ལེགས་ཤོག །འཇིག་རྟེན་
དག་ན་གནས་པ་ཀུན། ཚེ་རིང་ནད་མེད་བསོད་ནམས་དང་། དཔལ་དང་འབྱོར་
པ་ཕུན་ཚོགས་ཤིང་། དྲག་དང་མཐུ་དཔལ་རབ་རྒྱས་ཤོག །དེ་དག་སྨོན་ལམ་མཐར་
ཕྱིན་ཅིང་། གང་དག་བསམ་པའི་དོན་འགྲུབ་དཔལ། དེ་ཉིད་རབ་གྲུབ་ལེགས་སྨོན་
རྒྱལ། མཛད་པའི་དོན་ཀུན་མཐར་ཕྱིན་ཤོག །གསང་སྔགས་དོན་ལྡན་གསང་བ་
འདུས། གསང་བའི་མན་ངག་ཐུགས་ལ་ཆོངས། སེམས་ཅན་འགྲོ་ལ་སྨིན་པར་མཛོད།
གང་ཞིག་གཡུང་དྲུང་སེམས་དཔའ་དང་། རིགས་ཀྱི་བུ་དང་རིགས་ཀྱི་བུ་མོ་དག ། ཕྱི་
རབས་རྗེས་འབྲང་གང་ཟག་རྣམས། གཟུངས་འདི་འཛིན་དང་འཆང་བ་དང་། ཀློག་
དང་དོན་ཀུན་ཆུབ་བྱེད་པ། དེ་དག་འགྲོ་བའི་མཆོག་གྱུར་ཏེ། སངས་རྒྱས་རིགས་ཏེ་
རྣམ་པར་སྨིན། དཔའ་བོ་བདུད་ལས་རྣམ་པར་རྒྱལ། རྣམ་མཁྱེན་ངང་ཉིད་ས་ཐོབ་
འགྱུར། ཞེས་གསུངས་ཏེ། བདུད་འཇོམས་གསང་བའི་གཟུངས་བཀའ་བསྩལ་ཏོ། །དེ་
ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང་།
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མི་དང༌། ལྷ་མ་ཡིན་དང་། ནམ་མཁའ་ལྡིང་དང་དྲི་ཟར་བཅས་པའི་འཇིག་རྟེན་
ཀུན་ཡི་རང་སྟེ། སྟོན་པས་གསུངས་པ་ལ་མངོན་པར་བསྟོད་དོ། །འདུས་པ་རིན་པོ་
ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་བདུད་
འཇོམས་གསང་བའི་གཟུངས་བསྟན་པའི་ལེའུ་སྟེ་སུམ་ཅུ་རྩ་བརྒྱད་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།།
སེམས་ཅན་དོན་དུ་རྒྱས་པར་ཤོག །
154

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་
བདུད་ཁམས་ཐར་པར་བཀོད་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་སངས་ཁྲི་དཀར་ཡོངས་ཁྱབ་ལམ། གང་
ཟག་མི་ཡི་སྐད་དུ་ན། སྟོན་པས་བདུད་ཁམས་ཐར་པར་བཀོད་པའི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། འགྲོ་
བ་སེམས་ཅན་གྱི་དོན་ལ་དགོངས་ནས་མཛད་པ་བཅུ་གཉིས་ཀྱི་དོན་མཐར་ཕྱིན་པར་
མཛད་པའི་བདུད་འདུལ་རྣམ་པར་འཇོམས་པ་མཛད་པའི་དུས་སུ། ལས་ངན་བདུད་
ཀྱི་བུ་ཁྱབ་པ་ལག་རིང་བྱ་བ་དེས། སྟོན་པ་ལ་བདུད་ཀྱི་ཆོ་འཕྲུལ་སྣ་དགུ་བསྟན་
པས་སྣ་དགུ་རྡུགས་ནས་བདུད་འཁོར་རྣམས་སྟོན་པས་དབང་དུ་འདུས་ཏེ། གྲོང་
ཁྱེར་ཡངས་པ་ཅན་གྱི་དབུས་དཀྱིལ། རྒྱལ་ས་བར་པོ་སོ་བརྒྱད་ཀྱི་ནང་དུ་བཞུགས་
ཏེ། འཁོར་རྣམས་ལ་གཡུང་དྲུང་བདུད་འཇོམས་གསང་བའི་བོན་གཏན་ལ་ཕབ་ནས།
བོན་གྱི་འཁོར་ལོ་རབ་ཏུ་བསྐོར་རོ། ། །
༧ དེ་ནས་ཡང་དེའི་ཚེ་དེའི་དུས་ན། རི་རབ་ལྷུན་པོའི་ཁ་ཁྱེར། རྣམ་པར་རྒྱལ་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བའི་ཁང་བཟང་གི་ལྷོ་ནུབ། ཤེལ་གྱི་ཅོག་ཆེན་གྱི་རྩ་བ། ཕྱ་ཡུལ་སྣང་དང་གཡུ་རྩེ་
བྱ་བ་ནས། ཕྱྭ་ཁ་རྗེ་སྟོང་པོའི་སྲས་པོ། ཕྱ་ཡེ་རྗེ་ཐང་པོ་ཞེས་བྱ་བ་དེ། ཕྱ་སྲས་ཀྱི་
ཁྱེའུ་དང་བུ་མོ་ལྔ་བརྒྱ་དང་ཆས་ནས་སྟོན་པ་སྤྱན་འདྲེན་དུ་འོང་སྟེ། དེ་ཡང་ནམ་
མཁའ་ལ་འོད་གསལ་བ་མང་པོ་ཤར་རོ། །བར་སྣང་ལ་སྒྲ་སྙན་པ་མང་པོ་གྲགས་
སོ། །ས་གཞི་ལ་རྩི་ཏོག་གི་ཚལ་མང་པོ་རྒྱས་སོ། །བར་སྣང་གི་ཁམས་ནས་གཞའ་སྤྲིན་
གཏིབས་པའི་ནང་ནས། མི་དཀར་པོ་མཚན་དང་ལྡན་པ་ཞིག་ལ་ལྷ་སྲས་ཀྱི་ཁྱེའུ་དང་
བུ་མོ་མང་པོས་བསྐོར་ནས་རྫུ་འཕྲུལ་གྱི་ཤུགས་ཀྱིས་བྱུང་ངོ༌། །དེ་ལ་འཁོར་རྣམས་
ཀྱང་ཤིན་ཏུ་སྤྲོ་བ་སྐྱེས་ནས་རོལ་མོ་དང་བསུ་བ་བྱས་སོ། །དེ་ནས་རྒྱལ་ས་བར་པོ་སོ་
བརྒྱད་དུ་ཕེབས་ནས་སྟོན་པའི་སྐུ་ལ་བསྐོར་བ་ནི་བྱས་སོ། །ལྷ་ཕྱག་ནི་འཚལ་ལོ། །
མཆོད་པ་ནི་ཕུལ་ལོ། །མེ་ཏོག་ནི་གཏོར་རོ། །
དེ་ནས་ལྷ་སྲས་ཀྱི་ཁྱེའུ་ཕྱ་རྗེ་ཐང་པོས་ལྷའི་མེ་ཏོག་བྷུདྡྷ་དམར་པོ་ལག་ཏུ་ཐོགས་
ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་ཏེ་གསོལ་པ། སྟོན་པ་ཐམས་
ཅད་མཁྱེན་པ་སྤྲུལ་པའི་སྐུ། ཉིད་ཀྱི་ཐུགས་རྗེས་ཐམས་ཅད་ཡོངས་ལ་ཁྱབ། མཁའ་
ལ་ཉི་ཤར་མུན་པའི་ཚོགས་འཇོམས་བཞིན། མཁའ་མཉམ་འགྲོ་དྲུག་སེམས་ཅན་
ཐམས་ཅད་ཀྱི། མ་རིག་བློ་ཡི་མུན་པ་སེལ་མཛད་པ། ཡེ་ཤེས་དཔལ་འབར་ཁྱེད་ལ་
བདག་འདུད་དོ། །ད་ཡང་བདག་གིས་ཞུ་བའི་དོན་ཆེད་ནི། སྟོན་པའི་སྐུ་མཆོག་གར་
ཡང་མི་བསྐྱོད་ཅིང་། འཛམ་གླིང་འོལ་མོ་གླིང་དུ་བཞུགས་ལགས་ཀྱང༌། སྤྲུལ་པ་
བྱེ་བ་ཕྲག་བརྒྱས་སྟོང་ཁམས་ཁྱབ། གང་ལ་གང་འདུལ་དེ་སྟོན་སྤྲུལ་པའི་སྐུ། གང་
དག་སངས་རྒྱས་ཡིད་ལ་གང་བྱེད་པ། དེ་ཡི་མདུན་དུ་སྟོན་པ་སངས་རྒྱས་བཞུགས།
འོན་ཀྱང་ཞབས་ཀྱིས་བཅགས་པའི་གནས་དག་ནི། སྟེང་གི་ལྷ་དང་འོག་གི་ཀླུ་དང་
ནི། བར་གྱི་མི་དང་གསུམ་གྱི་གནས་ལགས་པས། འགྲོ་བའི་དོན་ལ་གཤེན་རབ་སྐུ་མི་
156

མདོ་སྡེ། ། བདུད་ཁམས་ཐར་པ་བཀོད་པའི་མདོ། ༼ཉ༽
ཕོངས། སྟེང་ཕྱོགས་ལྷ་ཁམས་འགྲོ་བ་འདུལ་བ་དང་། བདག་ཅག་ཕྱུ་ཡིས་སྐུ་ཚོར་
གཤེགས་པར་ཞུ། ཞེས་གསོལ་ཏོ། །
དེ་ལ་སྟོན་པས་ཀྱང་ཐུགས་ལ་དགོངས་པས། འགྲོ་བ་འདུལ་བ་དང་། ཁབ་ཀྱི་
དཔལ་འབར་བཞེས་པའི་དུས་ལ་བབས་པར་དགོངས་ཏེ་གཤེགས་པར་བཀའ་གནང་
ནས། འཁོར་རྣམས་ལ་བཀའ་སྩལ་པ། འོལ་མོ་གླིང་ཆེན་དུ་ཚོགས་པ་ཡི། བདག་གི་
འཁོར་སྡེ་བཞི་ཡ་བརྒྱད་དང་། ལྷ་ཀླུ་མི་གསུམ་གྱི་སློབ་མ་རྣམས། བདག་ནི་རི་རབ་
ཀྱི་ཁ་ཁྱེར། མགོན་བཙུན་ཕྱུའི་གྲོང་ཁྱེར་དུ་འགྲོ་བ་འདུལ་བ་དང༌། བསྟན་པ་བཞག་
པའི་དོན་ལ་འགྲོ་བའི། བདག་མ་ཕྱིན་གྱི་བར་དུ་གཏོ་བུ་དཔྱད་བུ་དང༌། ལུང་འདྲེན་
རྒྱུད་འདྲེན་དང༌། ཁྱེད་རྣམས་ཀྱིས་རྒྱལ་ས་ཕོ་བྲང་གླིང་བརྒྱད་ལ། མཆོད་པ་རྒྱུན་དུ་
ཕུལ་ཅིག །ཀུན་ཀྱང་དགེ་བའི་ལས་ལ་ཐང་ཆོད་པར་སྤྱོད་ཅིག །བདུད་སྡིག་ཏོ་ཅན་
གྱིས་ཆོ་འཕྲུལ་དང་བསླུ་བ་ལ་མ་ཡེངས་པར་གྱིས་ཤིག །རྗེས་སུ་མ་འབྲང་ཞིག །ཞེས་
གསུངས་ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རྨ་ལོ་གཡུ་ལོ་དང་། ཚང་པ་གཙུག་ཕུད་དང༌། ཡིད་ཀྱི་ཁྱེའུ་ཆུང་
ལ་སོགས་ཏེ། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་ཆས་ནས། ཡང་དག་
གཤེན་གྱི་རྟ་བདུན་ལ་ཆིབས་བསྐྱོད་དེ། ནམ་མཁའ་ལ་སྒྲ་དང་འོད་དང་། མེ་ཏོག་གི་
ཆར་དང་འགྲོགས་ཏེ་རི་རབ་ཀྱི་ཁ་ཁྱེར་ལ་གཤེགས་སོ། །
དེ་ནས་ཡུལ་ཕ་ཡུལ་སྣང་དང་གཡུ་རྩེ་རུ་ཕེབས་ནས་ཕ་དང་། སྲིད་དང་། སྐོས་
དང༌། ལྷའི་ཁྱེའུ་དང་བུ་མོ་རྣམས་ཀྱིས། རོལ་མོ་སྣ་ཚོགས་ཀྱི་སྟོན་པའི་མདུན་ནས་
བསུས་སོ། །དེ་ནས་ཕ་མཁར་བཏེག་པས་ཡང་ཐོག་གི་ནང་དུ། སྤྱན་དྲངས་ནས་
རིན་པོ་ཆེའི་ཁྲི་ལ་བཞུགས་སུ་གསོལ་ཏེ། དེ་ཡང་འཁོར་དུ་གཏོགས་པའི་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། རྨ་ལོ་གཡུ་ལོ་དང་། ཚང་པ་གཙུག་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕུད་དང༌། ཡིད་ཀྱི་ཁྱེའུ་ཆུང་དང༌། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་
ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ལྷ་ཡི་གཤེན་པོ་དམ་པ་ཏོག་དཀར་དང་། ལྷ་ཡི་གཤེན་པོ་གཡུང་དྲུང་
ལེགས་པའི་བློ་གྲོས་དང་། ལྷ་ཡི་གཤེན་པོ་དབང་ལྡན་གཞོན་ནུ་དང༌། ལྷ་ཡི་གཤེན་
པོ་ཁྲི་ཝེར་གུང་རྒྱལ་དང་། ལྷ་ཡི་གཤེན་པོ་ཡེ་ཤེས་དོན་གསལ་དང་། གང་གཱའི་ལྷ་མོ་
འོད་ཀྱི་མདངས་ལྡན་མ་དང་། ལྷ་མོ་འོད་ཟེར་མདངས་ལྡན་མ་དང་། ལྷ་མོ་ཉི་འོད་
ཅན་ལ་སོགས། ལྷ་ཡི་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་ཐབས་ཅིག་ཏུ་
བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
སྐོས་ཀྱི་གཤེན་པོ་ཁྲི་སངས་གོང་རྒྱལ་དང་། ཁྲི་ཝེར་སྤུངས་པ་དང་། ཁྲི་ནེ་སངས་
གསལ་དང་། སྲིད་ཀྱི་གཤེན་པོ་གང་བ་འབྲང་དཀར་དང་། གོང་རྗེ་གཏིང་རུམ་དང་།
གང་གའི་བྱང་ཆུབ་དང་། ཕྱུའི་གཤེན་པོ་ལེགས་དང་རྒྱལ་བ་དང་། ལེགས་གྲུབ་ཐང་
པོ་དང༌། ལེགས་པའི་བློ་གྲོས་ལ་སོགས། ལྷ་སྲིད་སྐོས་གསུམ་གྱི་གཡུང་དྲུང་སེམས་
དཔའ་ལྔ་སྟོང་ལྔ་བརྒྱ་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་ཡི་རྒྱལ་པོ་
ཚངས་པ་དང་། དབང་པོ་བརྒྱ་བྱིན་དང༌། མ་ཧཱ་དེ་བ་དང་། སྲིད་རྗེ་འབྲང་དཀར་
དང་། སྐོས་རྗེ་དྲང་དཀར་དང་། ཕྱ་རྗེ་རིང་དཀར་དང་། ཐང་བཟང་རིང་སྐྱེས་
དང་། ཕྱོགས་སྐྱོང་བ་བཅུ་དང་། རྒྱལ་པོ་ཆེན་པོ་བཞི་ལ་སོགས་འཇིག་རྟེན་གྱི་མངའ་
བོ་ཆེ་རྣམས་དང་ཐབས་ཅིག་ཏུ་བཞུགས་སོ། །
དེ་ནས་དེའི་ཚེ། འཁོར་རྣམས་ཀྱིས་སྟོན་པ་ལ་བླ་ན་མེད་པའི་མཆོད་པ་རྒྱ་ཆེན་
པོར་བཤམས་ནས་ཕུལ་ཏོ། །སྟོན་པས་ཀྱང་མཆོད་པ་དེ་དག་ཐམས་ཅད་ཐུགས་རྗེའི་
བྱིན་གྱིས་བརླབས་ནས། ཐུགས་ལས་འོད་ཟེར་བྱེ་བ་ས་ཡ་སྤྲོས་ཤིང་བཀྱེས་པས། མི་
མཇེད་ཀྱི་འཇིག་རྟེན་སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་སུ་མེ་ཏོག་གི་
158

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
ཆར་མངོན་པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པར་མཛད་དོ། །འོད་
ཟེར་དེ་དག་ཚུར་འདུས་པ་ལས། པ་སསྟོན་པའི་ཐུགས་ལ་གསལ་བའི་འོད་ཚོན་གང་དུ་
གནས་ཏེ། གཟི་བརྗིད་ཆེན་པོ་མངོན་པར་སྣང་བ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་སོ། །
༧ དེ་ནས་དེའི་ཚེ་འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་ཕྱྭ་སྲས་ལེགས་གྲུབ་ཀྱིས། རྒྱན་དང་ཆ་ལུགས་མཛེས་
པར་བྱས་ནས། ལྷའི་མེ་ཏོག་དྷ་ན་ཀ་ཤོ་བྱ་བ་ཕུལ་ནས། སྟོན་པའི་མདུན་དུ་པུས་
བཙུགས་ཐལ་མོ་སྦྱར་བ་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། བདག་ཅག་འཁོར་དུ་གཏོགས་པའི་སྡེ་རྣམས་དང་། ཕྱི་རབས་གང་ཟག་
སྒྲིབ་བྱང་ཚོགས་རྫོགས་ཕྱིར། གཡུང་དྲུང་བོན་ནི་རྒྱ་མཚོའི་གཏིང་ཟབ་ལ། ངེས་ཚིག་
བདེན་པའི་བོན་ཅིག་བསྟན་དུ་གསོལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་ཕུ་སྲས་ལེགས་གྲུབ་ལ་སོགས་འཁོར།
འཁོར་བའི་སེམས་ཅན་ཉོན་མོངས་མ་རིག་པས། འཁོར་བ་ཐོག་མ་མེད་ནས་ད་ལྟའི་
བར། མ་རིག་མ་རྟོགས་འཁོར་བར་འཁྱམས་ནས་སུ། སྐྱེ་རྒས་ན་འཆི་ཟོ་ཆུ་བཞིན་
དུ་རྒྱུད། སྡུག་བསྔལ་འཁོར་བའི་རྒྱ་མཚོར་བྱིང་བ་ནི། རྩ་བ་མ་རིག་འཁྲུལ་པའི་རྒྱུ་
ལས་བྱུང་། འདི་ལ་རིག་པའི་ཡེ་ཤེས་རྩལ་བསྐྱེད་ཅིང་། རྒྱུ་འབྲས་མ་ནོར་བདེན་པའི་
བོན་ལ་སྤྱོད། ངེས་ཚིག་བདེན་པའི་བོན་ཀྱང་རྒྱུ་འབྲས་གཉིས་ཡིན་ནོ། །བདག་ཀྱང་
ཚེ་རབས་ཐོག་མ་མེད་པ་ནས། མ་རིག་འཁོར་བའི་ས་ལ་གནས་པའི་དུས། སྟོན་པ་
མཁྱེན་ལྡན་ཞིག་གི་ཐུགས་རྗེ་ཡིས། རིག་པའི་ཡེ་ཤེས་ཤེས་རབ་རྩལ་བསྐྱེད་ནས། རྒྱུ་
འབྲས་མ་ནོར་བདེན་པའི་བོན་སྤྱོད་པས། ད་ལྟ་སྟོང་གསུམ་འགྲོ་བ་འདྲེན་པར་
འགྱུར། དེ་བཞིན་ཕྱྭ་སྲས་ལ་སོགས་སློབ་མ་རྣམས། སྔོན་དུ་རྒྱུ་བཏང་རྗེས་སུ་འབྲས་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བུ་འབྱུང་། མཐར་ནི་འགྲོ་བ་འདྲེན་པའི་དཔལ་དུ་འགྱུར། ཞེས་བཀའ་སྩལ་ཏོ། །
དེ་ནས་ཡང་གསོལ་པ། སྟོན་པ་རྣམ་པ་ཐམས་ཅད་མཁྱེན་པའི་ཐུགས། མ་རྨོངས་
ས་ལེར་གསལ་བའི་སྒྲོན་མེའི་མཆོག །བདག་ཅག་འཁོར་དུ་གཏོགས་པའི་སྡེ་རིགས་
དང་། ཕྱི་རབས་གང་ཟག་རྗེས་འབྲང་འགྲོ་བ་རྣམས། མ་རིག་འཁོར་བའི་ས་ལ་
གནས་པ་ལ། རིག་པའི་ཡེ་ཤེས་ཤེས་རབ་སྩལ་བསྐྱེད་ནས། རྒྱུ་འབྲས་མ་ནོར་བདེན་
པའི་བོན་སྤྱོད་ན། རྒྱུ་ཞེས་བྱ་བ་སྔོན་དུ་གང་གཏོང་ནས། འབྲས་བུ་བྱ་བ་རྗེས་སུ་
ཇི་ལྟར་འབྱུང༌། ཞེས་གསོལ་ཏོ། ། དེ་ལ་སྟོན་པས་བཀའ་སྩལ་པ། ཉོན་ཅིག་ཕྱི་སྲས་
གཡུང་དྲུང་སེམས་དཔའ་དང༌། འཁོར་དུ་གཏོགས་རྣམས་དབང་པོ་མ་ཡེངས་ཉོན།
འཁོར་བའི་སེམས་ཅན་ཉོན་མོངས་མ་རིག་པ། མ་རིག་འཁོར་བའི་ས་ལ་གནས་པ་
ལ། རིག་པའི་ཡེ་ཤེས་ཤེས་རབ་རྩལ་བསྐྱེད་ནས། རྒྱུ་འབྲས་མ་ནོར་བདེན་པའི་བོན་
སྤྱོད་ལ། རྒྱུ་ཞེས་བྱ་བ་སྔོན་དུ་བཏང་ནས་སུ། འབྲས་བུ་བྱ་བ་རྗེས་སུ་འཐོབ་ཚུལ་ནི།
སེམས་བསྐྱེད་སྔོན་དུ་བཏང་བའི་རྒྱུ་ལས་སུ། འབྲས་བུ་བྱང་སེམས་མྱུ་གུ་འཁྲུངས་
ནས་ནི། ཐུགས་རྗེའི་གཞན་ཕན་ལོ་ཏོག་སྨིན་པ་ཡིས། སྐྱེ་འགྲོ་སེམས་ཅན་གསོས་སུ་
འབྱུང་བར་འགྱུར། སྦྱིན་པ་སྔོན་དུ་བཏང་བའི་རྒྱུ་ལས་སུ། འབྲས་བུ་ཆོག་ཤེས་གཏེར་
དང་ལྡན་པ་ཡི། ཡིད་བཞིན་ལོངས་སྤྱོད་མཛོད་ཀྱི་སྒོ་ཕྱེས་ནས། འགྲོ་བ་དབུལ་
ཕོངས་སེལ་བའི་གསོས་སུ་འགྱུར། ཚུལ་ཁྲིམས་སྔོན་དུ་བཏང་བའི་རྒྱུ་ལས་སུ། འབྲས་
བུ་དྲི་མེད་རྣམ་པར་དག་པ་ཡི། འཁོར་བའི་ཆགས་སྐྱོན་དྲི་མ་དང་བྲལ་བས། འགྲོ་
བ་ཉོན་མོངས་འདྲེན་པའི་སྟོན་པར་འགྱུར། བཟོད་པ་སྔོན་དུ་བཏང་བའི་རྒྱུ་ལས་
སུ། འབྲས་བུ་ཉོན་མོངས་དགྲ་ཚོགས་རབ་ཞི་ནས། དགྲ་གཉེན་གཉིས་མེད་མཉམ་
པ་ཆེན་པོ་ཡིས། འཁོར་བའི་འཇིགས་པ་སྐྱོབས་པའི་དཔལ་དུ་འགྱུར། བརྩོན་འགྲུས་
སྔོན་དུ་བཏང་བའི་རྒྱུ་ལས་སུ། འབྲས་བུ་མི་ཡེངས་དོན་ལ་བརྩོན་པ་ཡི། ལེ་ལོ་གཡེང་
160

མདོ་སྡེ། ། བདུད་ཁམས་ཐར་པ་བཀོད་པའི་མདོ།
སྐྱོང་འཁྲུལ་པའི་ལས་དོར་ནས། བདག་གཞན་དོན་གཉིས་མཐའ་རུ་ཕྱིན་པར་འགྱུར།
བསམ་གཏན་སྔོན་དུ་བཏང་བའི་རྒྱུ་ལས་སུ། འབྲས་བུ་གཉིས་མེད་མཉམ་པར་
གནས་པ་ཡི། མི་ཡེངས་ཏིང་འཛིན་དོན་གྱི་གཟེར་བུ་ཡིས། མ་རྟོགས་འཁྲུལ་པའི་ཐ་
རམས་སྒོ་འབྱེད་འགྱུར། སྟོབས་ཤུགས་སྔོན་དུ་བཏང་བའི་རྒྱུ་ལས་སུ། འབྲས་བུ་དགེ་
བའི་དེད་དཔོན་ཉིད་གྱུར་ཏེ། གང་ལ་ཐོགས་མེད་རྟུལ་ཞུགས་ལྡན་པ་ཡིས། འཁོར་
བ་བོན་ཉིད་དབྱིངས་སུ་བསྒྲལ་བར་འགྱུར། སྙིང་རྗེ་སྔོན་དུ་བཏང་བའི་རྒྱུ་ལས་སུ།
འབྲས་བུ་ཐུགས་རྗེ་ཆེན་པོ་བཞི་ལྡན་ནས། བདག་ཕྱོགས་མེད་པའི་སྙིང་རྗེ་ཆེ་ལྡན་
ཞིང༌། བདག་གཞན་མེད་པའི་སེམས་ཅན་དོན་མཛད་འགྱུར། སྨོན་ལམ་སྔོན་དུ་
བཏང་བའི་རྒྱུ་ལས་སུ། འབྲས་བུ་རེ་དོགས་མེད་པའི་དོན་ལྡན་ནས། སྨོན་ལམ་རྣམ་
པར་དག་པ་ནུས་ལྡན་ཞིང་། རེ་དོགས་མེད་པར་སེམས་ཅན་དོན་དུ་འགྱུར། ཐབས་
མཆོག་སྔོན་དུ་བཏང་བའི་རྒྱུ་ལས་སུ། འབྲས་བུ་ཐབས་མཁས་ཐུགས་རྗེ་ཆེ་ལྡན་ཞིང་།
སྣང་སྲིད་འཇིག་རྟེན་འཁོར་ལོ་སྒྱུར་བ་ཡིས། འགྲོ་བ་འདྲེན་པའི་དེད་དཔོན་ཆེན་པོར་
འགྱུར། ཤེས་རབ་སྔོན་དུ་བཏང་བའི་རྒྱུ་ལས་སུ། འབྲས་བུ་འཁྲུལ་མེད་དོན་དང་
རབ་ལྡན་ཞིང་། ཐོས་བསམ་སྒོམ་གསུམ་ཤེས་རབ་རྣམ་གསུམ་གྱིས། ཤེས་རབ་ཕར་
ཕྱིན་ཡུམ་གྱི་དོན་སྟོན་འགྱུར། དེ་ལྟར་བྱང་ཆུབ་མཆོག་ཏུ་སེམས་བསྐྱེད་ནས། ལྟ་བ་
ཡས་ཕུབ་སྤྱོད་པ་མས་འཛེགས་ཤིང་། བླ་མེད་ཕ་རོལ་ཕྱིན་པ་བཅུར་སྤྱོད་ན། ལམ་
ལྔ་ས་བཅུའི་ཡོན་ཏན་མཐར་རྫོགས་ནས། ཀུན་སྣང་གླིང་དུ་མངོན་སངས་རྒྱས་པར་
འགྱུར། ཞེས་གསུངས་ནས། རྒྱུ་འབྲས་བདེན་པའི་བོན་རྣམས་གཏན་ལ་ཕབ་ནས།
ཕྱྭ་སྲས་ལེགས་གྲུབ་ལ་སོགས་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
ལ་བཤད་པར་མཛད་དོ། །དེ་ལ་འཁོར་རྣམས་ཀྱང༌། རྒྱུ་འབྲས་བདེན་པའི་བོན་
རྣམས་ལ་ཤིན་ཏུ་ཡང་ཡིད་ཆེས་ཤིང་། སྤྲོ་བ་སྐྱེས་ནས་རབ་ཏུ་འདུན་པར་གྱུར་ཏོ། །
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེ་ནས་ཡང་དེའི་ཚེ། སྟོན་པའི་རྒྱུ་འབྲས་བདེན་པའི་བོན་རྣམས་གཏན་ལ་ཕབ་
ནས་བསྟན་པ་རྗེས་སུ་བཞག་པ་དང་། གནས་དེར་ཚོགས་པའི་སེམས་ཅན་རྣམས་
ཀྱི་སྒྲིབ་པ་སྦྱང་བ་དང་། ཕྱི་རབས་ཀྱི་གང་ཟག་རྣམས་ལ་དཔེར་བསྟན་པ་དང་། ཕྲུ་
རྗེ་ཐང་པོའི་དགོངས་དོན་འགྲུབ་པའི་ཕྱིར། འཁོར་རྣམས་ལ་བཀའ་སྩལ་པས། རི་
རབ་ལྷུན་པོའི་ཁ་ཁྱེར། ལྷོ་ནུབ་ཅོག་ཆེན་གྱི་རྩ་བར། དཔག་བསམ་ལོ་རྒྱས་ཀྱི་ཚལ་
ལ། ཕྱྭ་སྲིད་སྐོས་གསུམ་གྱི་བཟོ་བོ་རྣམས་ཀྱིས། གསས་ཁང་གཡུ་རྩེ་འོད་འབར་ཞེས་
བྱ་བ་བཞེངས་སུ་གསོལ་ནས། བདེ་བར་གཤེགས་པའི་གསས་ཆེན་རིགས་ལྔའི་དཀྱིལ་
འཁོར་ཞལ་ཕྱེས་ནས། མངའ་དབུལ་དང་བཀྲ་ཤིས་གསོལ་ཏེ། དེའི་དུས་སུ་འཇིག་
རྟེན་གྱི་ཁམས་ཀྱང༌། གཡོ་བ་དང༌། འགུལ་བ་དང་། འུར་བ་དང་། ཐུག་པ་དང་།
ཆེམས་པ་དང་། མེར་བ་དང་། ལྡེག་པ་བྱུང་ངོ༌། །དེའི་དུས་སུ་ནམ་མཁའ་ལ་གསལ་
བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། ། ས་གཞི་ལ་
མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ་སྟེང་གི་ལྷ་དང་། འོག་གི་ཀླུ་དང༌།
བར་གྱི་མི་རྣམས་ལ་ཤིན་ཏུ་གྲངས་མང་བ་ཞིག །བདེ་བར་གཤེགས་པའི་གསས་ཆེན་
རིགས་ལྔའི་ཞལ་མངོན་སུམ་དུ་མཐོང་ནས། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་
དུ་ལྷག་ནས། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་
ངོ༌། ། དེ་ལ་སླད་ན་ལུས་པ་རྣམས་དང་། འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས།
སྟོན་པའི་སྐུ་ལ་བསྐོར་བ་ནི་བྱས་སོ། ། ལྷ་ཕྱག་ནི་འཚལ་ལོ། །མཆོད་པ་ནི་ཕུལ་ལོ། །
མེ་ཏོག་ནི་གཏོར་རོ། །
༧ དེ་ནས་ཕྱ་ཡེ་རྗེ་ཐང་པོས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། སྟོན་པའི་སྒྲོན་མས་འགྲོ་བའི་དོན་དགོངས་ཤིང་། བདག་ཅག་ཕ་ཡི་འགྲོ་དོན་
མཐར་ཕྱིན་མཛད། བསྟན་པ་རྗེས་བཞག་བཀའ་དྲིན་ཤིན་ཏུ་ཆེ། དེ་ཡང་བཀའ་དྲིན་
162

མདོ་སྡེ། བདུད་ཁམས་ཐར་པ་བཀོད་པའི་མདོ།
ལན་གྱི་མེ་ཏོག་ལ། བདག་གི་བུ་མོ་གཏན་གྱི་གྲོགས་སུ་འབུལ། བུ་མོ་འདི་ནི་འཇིག་
རྟེན་གཞན་དག་ནས། ལྷ་དང་ཀླུ་དང་མི་དང་སྲིད་དང་སྐོས། གཉན་གྱི་རྒྱལ་སོགས་
ཀུན་གྱིས་རྨེད་ན་ཡང་། སེམས་ཅན་ལས་བཙན་མོ་བདག་མཆིད་ནས་ཀྱང་། བདག་
ནི་རྒྱལ་འཕགས་བསྐྱེད་པའི་ཞིང་གྱུར་ནས། སྟོན་པ་སངས་རྒྱས་ཞིག་གི་གྲོགས་མིན་
ན། སེམས་ཅན་གཞན་མ་དག་ལ་མི་མཆི་སྐད། བུ་མོས་མཆིད་ཀྱང་ལས་རྐྱེན་འཛོམ་
པས་སུ། བདག་གི་བུ་མོ་གྲོགས་སུ་འབུལ་བ་འདི། དད་པ་མི་ལྡོག་ཁབ་ཏུ་བཞེས་པར་
ཞུ། ཞེས་གསོལ་ཏོ། །
དེ་ལ་སྟོན་པས་ཀྱང་ཐུགས་ཀྱི་དགོངས་པས། བུ་མོ་དེ་ནི་ཡུམ་ཆེན་མོ་ཐབས་ཀྱི་
བྱམས་མའི་སྤྲུལ་པ་མངོན་སུམ་དུ་བྱུང་ཞིང་། ཐབས་དང་ཤེས་རབ་ཟུང་དུ་འབྲེལ་
པས་རྒྱལ་བའི་སྲས་པོ་བསྐྱེད་ཅིང་། རྒྱལ་བའི་གདུང་འཚོབས་འབྱུང་བར་དགོངས་ཏེ་
ཁབ་ཏུ་བཞེས་པར་དགོངས་ནས་ཞལ་མར་བཏགས་སོ། །དེ་ཡང་བུ་མོ་ནི་དར་དང་
ཟ་འོག་གི་སྦུབས་སུ་ནི་བཅུག །གསེར་གཡུ་རིན་པོ་ཆེའི་རྒྱན་གྱིས་བརྒྱན་ནས། རྒྱལ་
སློད་དང་རིན་པོ་ཆེའི་སྐུ་མཁར་རྩེ་བླ་ཡང་ཐོག་ཅེས་བྱ་བ་དང་། གྲོང་ཁྱེར་ཛུ་མ་གླིང་
དྲུག་དང་བཅས་ནས་སྟོན་པ་ལ་ཕུལ་ཏོ། །སྟོན་པས་ཀྱང་ལྷ་ཀླུ་མི་གསུམ་གྱི་མངའ་བོ་
ཆེ་རྣམས་དང་། ཕྱྭ་གཡང་དཔལ་གསུམ་གྱི་བོན་པོ་རྣམས་ལ་བཀའ་སྩལ་པས། བཀྲ་
ཤིས་དང༌། གཡང་ལོན་དང་། དམུ་ཐག་དང༌། མི་འགྱུར་བའི་བསྲུང་གཏའ་ལ་
སོགས་པ་བཙུགས་ནས། བུ་མོའི་མིང་ནི་ལྷའི་དབང་པོ་བརྒྱ་བྱིན་གྱིས། ཕྱ་ལྕམ་གང་
མ་རོན་ལ། ཕྱྭ་བཟའ་གུང་དྲུག་ཏུ་བཏགས་སོ། །དེ་ལྟར་བཀྲ་ཤིས་ཀྱི་ཕུ་གཡང་དང་།
དགའ་སྟོན་དང་རོལ་མོ་རྒྱ་ཆེན་པོ་རུ་བྱས་ནས། སྟང་དང་དབྱལ་དུ་འཚོས་ཏེ་བཀྲ་
ཤིས་དཔལ་འབར་གྱི་དགའ་བདེ་ཕུན་སུམ་ཚོགས་པ་རུ་མཛད་དོ། །
དེའི་ཚེ་དེའི་དུས་ན། ཕྱི་དེ་ལོའི་དུས་དེ་རུ། ཕྱྭ་བཟའ་གུང་དྲུག་མ་ལ་སྲས་ཤིག་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བལྟམས་ཏེ། བལྟམས་པ་དེ་ཡང་དོན་དུ་སངས་རྒྱས་ཉིད་ཙམ་ལས་མ་གཏོགས་
པར་གཡུང་དྲུང་སེམས་དཔའ་གང་དང་ཡང་མི་འདྲ་བར། ཤིན་ཏུ་ཡང་མཚན་ལྟས་
བཟང་ཞིང་། བདེ་བ་དང་བཅས་ནས་བྱོན་ནོ། ། དེ་ལ་སྤྲུལ་པའི་སྐུ་ལ་གསོ་བསྐྱེད་མི་
འཚལ་ཡང༌། འགྲོ་བ་རང་མཐུན་གྱི་ཆ་ལུགས་སྟོན་པའི་ཕྱིར། ལྷ་མོ་མཛེས་ལྡན་མ་
དང༌། ཀླུ་མོ་ཀུདྡྷ་ལི་གཉིས་ཀྱིས་དར་དཀར་མཛེས་པའི་ལྕིབས་ཀྱིས་ནི་བླངས། ཀླུ་
འཇོག་པོས་ཨུ་དུམ་ཝ་ར་མེ་ཏོག་གི་ལྟེ་བ་ནི་བྱས། ཀླུ་དགའ་བོ་དང་དགའ་ལྡན་གྱིས་
ཚང་བུར་བཅུག །མི་ཡི་རྒྱལ་པོ་འཁོར་ལོ་དབང་སྒྱུར་གྱིས་བསོད་ནམས་ཀྱི་ཉག་ཐག་
གི་ཚངས་ཐག་ནི་བྱས། ལྷའི་དབང་པོ་ཚངས་པ་དང་བརྒྱ་བྱིན་གཉིས་ཀྱིས་སྐུ་ཁྲུས་ནི་
གསོལ། 
གཤེན་རབ་འདོད་པ་དགུ་འགྱུར་གྱིས་གཡུང་དྲུང་གིས་དབང་རྒྱ་ནི་བཏགས།
ཕ་སྲིད་སྐོས་གསུམ་གྱི་རྗེ་བོས་བཀྲ་ཤིས་དང་སྨོན་ལམ་ཕུལ་ནས། ལྷ་མོ་མཛེས་ལྡན་
མ་དང༌། ཀླུ་མོ་ཀུན་དྷ་ལི་གཉིས་ཀྱིས་སྐུའི་མ་མ་དང་གསོས་ཀྱི་དངས་འདྲེན་དུ་བྱས་
ནས། དགུང་ཟླ་བཅུ་གཉིས་ངོ་བཅུ་གསུམ་གྱི་བར་དུ། བྱིས་པའི་ཚུལ་དུ་བཞག་ཅིང་
ཞབས་ནས་བཏེག་གོ །གཞན་ཡང་ལྷ་བོན་ཐོད་དཀར་དང༌། ཕྱ་བོན་ཐོ་ལེགས་དང་།
སྐོས་བོན་གཙུག་སྲས་དང་། སྲིད་བོན་མུ་ཆོ་དང༌། ཀླུ་བོན་གྱེར་མཁས་དང་། སྲི་
བོན་མུ་འཕེན་དང་། ཚེ་བོན་ཕྲུ་རྒྱལ་དང་། དབལ་བོན་སྟག་ལ་མེ་འབར་རྣམས་ཀྱིས་
སྐུ་འཚོ་བ་དང༌། སྐུ་སྲུང་གི་རིམ་གྲོ་ཆེར་བྱེད་དོ། །
དེ་ནས་དེའི་ཚེ། རྒྱལ་བུ་དེ་དགུང་ཟླ་བཅུ་གཉིས་ངོ་བཅུ་གསུམ་ལོན་ནས། ཕྱྭ་སྲིད་
སྐོས་གསུམ་གྱི་རྗེ་བོ་གསུམ་གྱིས་རྒྱལ་བུའི་མཚན་བརྟགས་པས། རྒྱལ་བུ་འདི་ཤིན་ཏུ་
ཡང་མཚན་བཟང་ཞིང་རྟགས་དང་ལྡན་པ། མི་འགྱུར་ལྷུན་པོའི་སྐུ་མཆོག་ལ། ཡོན་
ཏན་དཔག་བསམ་གྱི་ལྗོན་ཤིང་རྒྱས་ཤིང་། ཐུགས་རྗེ་བྱིན་རླབས་ཀྱི་ཆར་འབབ་ནས།
འགྲོ་དྲུག་ཐུགས་རྗེའི་ཞིང་ས་ལ། ཡང་དག་ཐར་པའི་འབྲས་བུ་སྨིན་ནས་སེམས་ཅན་
164

མདོ་སྡེ། བདུད་ཁམས་ཐར་པ་བཀོད་པའི་མདོ། 
༼ཉ༽
རྣམས་ཁ་ལོ་གྱེན་དུ་བསྒྱུར་ཞིང་། རྒྱལ་བའི་གདུང་ཚོབ་ཆེན་པོར་འབྱུང་ངེས་པས་ཁ་
མར་བཟང་པོར་བཏགས་སོ། །དེ་ལ་སྟེང་གི་ལྷ་དང་། འོག་གི་ཀླུ་དང་། བར་གྱི་མི་
རྣམས་ཀྱང་ཤིན་ཏུ་སྤྲོ་བ་སྐྱེས་སོ། ། །
དེ་ནས་རྒྱལ་བུ་དེ་ལ། ལྷ་ཚངས་པས་དབང་གི་གཙུག་ཕུད་ནི་བཅིངས། བརྒྱ་བྱིན་
གྱིས་ཚེའི་ལན་ཕྲན་ནི་བླས། ཀླུ་འཇོག་པོས་ཨུ་དུམ་ཝ་རིའི་འཕྲེང་བ་ནི་བརྒྱན། ཀླུ་
དགའ་བོས་དར་དཀར་གྱི་རལ་ག་ནི་གསོལ། གཙུག་ན་རིན་ཆེན་གྱིས་རིན་པོ་ཆེའི་
སྲོག་ཞུ་ནི་གསོལ། གཤེན་འདོད་པ་དགུ་འགྱུར་གྱིས་ཡིད་བཞིན་གྱི་ནོར་བུའི་སྨོན་ལམ་
ནི་བཏབ། ཕྱྭ་སྲིད་སྐོས་གསུམ་གྱི་རྗེ་བོ་རྣམས་ཀྱིས། སྤྱི་བོའི་གཙུག་ཏུ་བཀུར་ཞིང་།
འཇིག་རྟེན་མངའ་དབང་གིས་བདག་པོར་བསྐོས་ནས། མིང་དང་མཚན་ཡང་གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་མུ་ཆོ་ལྡེམ་དྲུག་ཏུ་བཏགས་སོ། །
དེ་ལྟར་དུ་ལྷ་ཀླུ་མི་གསུམ་གྱི་མངའ་བོ་ཆེ་རྣམས་དང་གནས་དེར་ཚོགས་པ་རྣམས་
ཀྱིས། དགའ་སྟོན་མཆོད་པ་རྒྱ་ཆེན་པོ་རུ་བྱས་ནས་ཕུན་སུམ་ཚོགས་པའི་བཀྲ་ཤིས་
གསོལ་ཏོ། །
དེ་ནས་དེའི་ཚེ། སྲས་རྒྱལ་བུ་དེ་ཡང་གོང་གི་རྒྱལ་སྲས་གང་དང་ཡང་མི་འདྲ་བར།
ཕྱི་ཡི་མཚན་བཟང་ཞིང་ནང་གི་བཅུད་དང་ལྡན་པ། ཤེས་རབ་ཀྱི་བློ་ལ་ཡེ་ཤེས་ཀྱི་མེ་
འབར་བ། བོན་སྒོ་བརྒྱད་ཁྲི་བཞི་སྟོང་ཐུགས་སུ་ཆུད་པའི་བློ་དང་ལྡན་པས་ཡབ་ལ་
བོན་གསན་ཏེ། དེ་ཡང་ཡབ་ཀྱིས་སྔོན་འབུམ་ཁྲི་ཀློག་གི་ལྕེ་ཅན་གྱིས། སྲིད་པ་སྟོང་
རྩིས་ཀྱི་བོན་གསུངས་པ་རྣམས་གཏན་ལ་ཕབ་སྟེ། རྒྱལ་སྲས་མུ་ཆོ་ལྡེམ་དྲུག་ལ་བཤད་
པར་མཛད་ནས་ཤེས་པའི་རྒྱུད་སྦྱོང་ཞིང་བཞུགས་སོ། །
༧ དེ་ནས་ཡང་དེའི་ཚེ་དེའི་དུས་ན། བདུད་ཡུལ་མུན་པའི་གླིང་ཆེན། ལྕགས་
མཁར་སྒོ་བརྒྱ་རྩེ་བརྒྱད་ཀྱི་ནང་ན། ལས་ངན་བདུད་ཀྱི་བུ་ཁྱབ་པ་ལག་རིང་བྱ་བ་
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེས། བོན་ལ་དོ་བསྡོ་བ་དང་། གཤེན་ལ་འགྲན་ཚོལ་བ་དང་། དཀར་ནག་གི་བསྟན་
པ་བརྩོད་པའི་བསམ་པ་ངན་པ་སྐྱེས་ནས། གཤེན་ལ་ཆོ་འཕྲུལ་སྣ་དགུ་བསྟན་པས་སྣ་
དགུ་རྡུགས་ནས་ཐ་མར་དྲག་པོའི་དམག་དྲངས་ནས། བདུད་འཁོར་སྟོན་པས་དབང་
དུ་འདུས་ཏེ། བདུད་རྗེ་གཅིག་པུར་རང་ཡུལ་དུ་ཕྱིན་ནས། ཤིན་ཏུ་ཡི་མུག་ག་ཆད་དེ་
ཡབ་ལ་སྨྲས་པས། ཡབ་ཀྱིས་ཀྱང་བྱ་ཐབས་ཟད་ཀྱིས་ལན་བཟློག་པས། དེ་བས་ཀྱང་
ཤིན་ཏུ་ཡི་མུག་ག་ཆད་ནས་མྱ་ངན་གྱིས་བསྲོས་ཏེ། ལྕགས་མཁར་སྒོ་བརྒྱ་རྩེ་བརྒྱའི་
རྨང་ཞབས་མྱ་ངན་ཁང་པ་ནག་པོའི་ནང་དུ། རེ་བའི་གོས་ནི་གོན། ཞབ་མའི་ཐོད་ནི་
བཅིངས། སོལ་བའི་བཞིན་ནི་བྱུགས་ནས་མྱ་ངན་གྱི་ངུ་མོ་འདེབས་ཤིང་འདུག་གོ །དེ་
ལ་བདུད་ཀྱི་འཁོར་རྣམས་ཀྱང་ཤིན་ཏུ་ཁྲིམས་ལ་བཅུག་ནས་བདུད་ཀྱི་ལས་སྤྱོད་འུ་
ལེ་དང་། འཇབ་བུ་དང་། སྒྱུ་འཕྲུལ་དང་། ཆོ་འཕྲུལ་གང་ཡང་བྱེད་པའི་དབང་མེད་
པར། དུས་དྲུག་ཏུ་མྱ་ངན་གྱི་དུ་སྒྲ་ཕྱུང་བ་རུ་མངའ་དབང་གིས་ཁྲིམས་ལ་མནན་ནོ། །
དེ་ལྟར་དུ་བདུད་སྡིག་ཏོ་ཅན་གྱི་རྒྱལ་ཁམས་ནི། ཤིན་ཏུ་ཡང་མི་བདེ་ཞིང་རབ་ཏུ་
ཡང་སྡུག་བསྔལ་ཏེ་མྱ་ངན་གྱིས་གདུངས་ནས་ཡོད་པ།
དེའི་ཚེ་དེའི་དུས་ན། བདུད་ཁྱབ་པ་ལག་རིང་གི་མ། སྲིན་ལང་ཀ་མགྲིན་བཅུའི་
སྲིང་མོ། སྲིན་མོ་ཐུན་དང་མ་མོ་ཞེས་བྱ་བ་དེ་མྱ་ངན་གྱི་ཁང་པར་སོང་ནས། བུ་
བདུད་ཁྱབ་པ་ལག་རིང་གི་མགོ་ནས་བཏེག་སྟེ་སྨྲས་པ། བུ་བདུད་རྗེ་ཁྱབ་པ་ལག་
རིང་ལགས། མྱ་ངན་ཁང་པར་ཞུགས་ནས་སུ། བདུད་ཁམས་ཁྲིམས་ལ་མ་གནོན་པར།
མྱ་ངན་མ་མཛོད་སེམས་བསྐྱེད་དང་། འཁྲུག་པ་ཕམ་རྒྱལ་རིམ་གྱི་འོང་། གཤེན་རབ་
ཕམ་ནས་ཐུབ་ཀྱང་སྲིད། ལར་ཡང་འཁྲུག་པ་ཕམ་རྒྱལ་ལ། རྒྱལ་ན་རྒྱལ་གྱིས་བསྐྱེད་
མི་བྱ། ཕམ་ན་ཕམ་གྱི་ཞུམས་མི་ཁུར། ཕམ་རྒྱལ་མདུན་མ་རན་ཚོད་འཛིན། འཁྲུག་
པ་ཕལ་དང་འདི་མི་འདྲ། དཀར་ནག་རྒྱལ་ཁ་འཛིན་ནས་སུ། དགེ་སྡིག་བསྟན་པ་
166

མདོ་སྡེ། བདུད་ཁམས་ཐར་པ་བཀོད་པའི་མདོ།
བརྩོད་པ་ལ། བདུད་ཁམས་ལན་ཅིག་ཕམ་གྱུར་ཡང་། མ་སྲིད་སྲིད་པའི་བསྐོས་
བཞག་མིན། དཀར་ནག་གཉིས་ལ་བརྗེ་རེས་སྲིད། དགེ་སྡིག་གཉིས་ལ་བརྩི་རེས་སྲིད།
བདུད་གཤེན་བསྟན་པ་དར་རེས་སྲིད། ཕམ་རྒྱལ་གཉིས་ལ་བརྗེ་རེས་སྲིད། བདུད་རྗེ་
མ་སྲིད་སྲིད་པ་མིན། ཕམ་པ་ངོས་ཀྱིས་མ་ལེན་ལ། མྱ་ངན་མ་མཛོད་སེམས་བསྐྱེད་
དང་། ད་རུང་ཆོ་འཕྲུལ་བསྟན་ཐབས་ཡོད། ཅེས་སྨྲས་པས།
དེ་ལ་བདུད་ཁྱབ་པ་ལག་རིང་ཡང༌། ཤིན་ཏུ་ཡི་མུག་ག་ཆད་ནས་མྱ་ངན་གྱིས་
གདུངས་ནས་འདུག་ཀྱང་། མ་ཡིས་ངག་དེ་ལ་ཁ་གཅིག་སེམས་གཉིས་ཟོས་ནས།
ཡར་ལ་མགོ་བཏེག་ནས་སྨྲས་པ། ཡུམ་ཅིག་ཐུན་དང་མ་མོ་ལགས། འཇིག་རྟེན་
ཁམས་ཀྱི་སེམས་ཅན་ལ། ནག་པོ་བདུད་ལས་དབང་ཆེ་མེད། ནག་པོ་བདུད་ཀྱི་
ནང་རིས་ལ། ཁྱབ་པ་ང་ལས་དབང་ཆེ་མེད། བདུད་རྗེ་ཁྱབ་པ་ལག་རིང་ངས། སྐྱེ་
འགྲོ་ཡོངས་ལ་དབང་སྒྱུར་ཞིང་། ཐམས་ཅད་མ་ལུས་སྐོས་འདེབས་ན། ང་ཡི་གོང་
ལ་དབང་ཆེ་བའི། རྫུན་ཚིག་མཁན་གྱི་གཤེན་རབ་བྱུང་། རྫུན་ཅན་གཤེན་རབ་མི་
བོ་འདིས། སེམས་ཅན་དབང་དུ་ཡོ་བསྡུས་ནས། ང་ལ་དབང་བྱར་གཅིག་ཀྱང་མེད།
ཡབ་ཅིག་རྒྱལ་གྱི་བཀའ་མཉན་ནས། གཤེན་ལ་ཆོ་འཕྲུལ་སྣ་དགུ་བསྟན། སྣ་དགུ་
བསྟན་པས་སྣ་དགུ་རྡུགས། སྣ་དགུའི་ཐ་མ་ཞི་དྲག་གཉིས། གཉིས་སུ་བསོར་བས་
རང་ཉིད་ཕམ། བདུད་ཁམས་ཁོ་ཡི་འཁོར་དུ་ཤོར། ད་ནི་དབང་བྱར་གཅིག་ཀྱང་
མེད། ཡབ་ཅིག་བཀའ་ལ་ཡི་ཆད་ནས། མྱ་ངན་ཁང་པར་ཞུགས་པ་ལགས། ད་ཡང་
ཡུམ་གྱི་གསུངས་བདེན་ནས། གཤེན་ལ་ཆོ་འཕྲུལ་བསྟན་པ་དང༌། གཤེན་ལ་བརྒལ་
བའི་ཐབས་ཡོད་ན། མྱ་ངན་ཁང་པར་ནང་ནས་དབྱུང༌། དེ་མིན་མྱ་ངན་གླིང་དུ་
འདའ། ཞེས་སྨྲས་སོ། །
དེ་ལ་ཡང་ཡུམ་ཅིག་ཐུན་དང་མ་མོས་སྨྲས་པ། བདུད་རྗེ་ཁྱབ་པ་ལགས་རིང་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལགས། མྱ་ངན་ཁང་དུ་མ་ཞུགས་ཤིང་། ཡབ་ལ་ཡི་ཆད་མ་བྱེད་ལ། མྱ་ངན་མ་བྱེད་
སེམས་བསྐྱེད་དང་། འཁྲུག་པ་ཕམ་རྒྱལ་རིམ་གྱི་འོང་། གཤེན་རབ་ཕམ་ནས་ཐུབ་
ཀྱང་སྲིད། དགེ་སྡིག་བསྟན་པ་བརྩོད་པ་ལ། གཤེན་དང་འཐབ་ཡུན་བསྲིང་བར་བྱ།
གཤེན་ལ་ཆོ་འཕྲུལ་བསྟན་ཐབས་བསྟན། སྟོན་པ་གཤེན་རབ་མི་བོ་ཡི། བུ་དང་ཆུང་
མ་བུ་མོ་དང་། ནོར་དང་སློབ་བུ་ཚུན་ཆད་ལ། ཆོ་འཕྲུལ་ཚུགས་ཚད་ཡོ་ལ་སྟོན། ལོ་
དང་ཟླ་བར་བསྐུགས་སུ་སྲིངས། ཐབས་དང་བསླུ་བྲིད་མཁས་པར་མཛོད། ཅིས་ཀྱང་
ཡོ་ཡིས་མ་ཚུགས་ན། ནག་པོ་བདུད་ཀྱི་བསྟན་པ་འདི། ཅིས་ཀྱང་ནུབ་ཏུ་ཐོ་བ་ཡིན།
གཤེན་རབ་མི་བོའི་བསྟན་པ་འདི། ཅིས་ཀྱང་དར་དུ་ཐོ་བ་ཡིན། ཞེས་སྨྲས་པས།
བདུད་ཁྱབ་པ་ལག་རིང་ཡང་། མའི་ངག་དེ་ལ་ཤིན་ཏུ་ཡང་བདེན་པར་སྐྱེས་ནས་མྱ་
ངན་གྱི་ཁང་ནས་བྱུང་སྟེ། བདུད་ཁམས་ཁྲིམས་ཀྱི་གླིང་ལ་བཅུག་པ་རྣམས་ཐར་དུ་
བཅོལ་ནས་ཡུམ་གྱིས་བཀའ་བཞིན་དུ་གཤེན་རབ་ཀྱི་འཁོར་བསླུ་བ་ལ་ཆས་སོ། ། །
དེ་ནས་ཡང་དེའི་ཚེ་དེའི་དུས་ན། གནས་མཆོག་དམ་པ་འོལ་མོ་ལུང་རིང་གི། རྩྭ་
མེ་ཏོག་སྣ་ཚོགས་ཀྱི་གླིང་ལ། སྟོན་པའི་སྲས་པོ་གཏོ་བུ་འབུམ་སངས་ཀྱིས། གཡུང་
དྲུང་སེམས་དཔའི་འཁོར་རྣམས་ལ། གཏོ་རབས་སྲིད་པའི་བོན་འཆད་ཅིང་བཞུགས་
པ་ན། ནམ་མཁའ་ལ་ལྷའི་ཁྱེའུ་ཆུང་མང་པོ་གཞའ་སྤྲིན་གྱི་ནང་ནས་བབས་ཏེ་གཏོ་
བུའི་དྲུང་དུ་འཁོད་དོ། །རོལ་མོ་གླུ་གར་མང་པོ་བསྒྱུར་རོ། །དེ་ལ་འཁོར་རྣམས་ནི་
ཤིན་ཏུ་ངོ་མཚར་སྐྱེས་ནས། ལྟད་མོ་ལ་རབ་ཏུ་གཟིངས་སོ། །རྒྱས་སྲས་གཏོ་བུ་འབུམ་
སངས་ཀྱིས་ནི། བདུད་ཀྱི་ཆོ་འཕྲུལ་དང་བསླུ་བ་པོ་ཡིན་པ་ནི་གཟིགས་ཏེ། ཐབས་
ཀྱིས་འདུལ་བར་དགོངས་ནས་ཐུགས་མི་གཡོ་བའི་ངང་ལ་སྙོམས་པར་བཞུགས་སོ། །
དེ་ནས་དེའི་ཚེ། གཏོ་བུས་བཀའ་སྩལ་པ། མཚན་དང་ལྡན་པའི་ཁྱེའུ་ཆུང་། ནམ་
མཁའི་ཁམས་ནས་ཐོགས་མེད་རྩལ། གཞའ་སྤྲིན་ནང་ནས་འོད་ཟེར་རྒྱུ། རང་བཞིན་
168

མདོ་སྡེ། ། བདུད་ཁམས་ཐར་པ་བཀོད་པའི་མདོ།
མཁའ་ལ་ཐོགས་མེད་གཤེགས། གླུ་དབྱངས་རོལ་མོས་བསླུ་བྲིད་མཁན། ངེད་ཀྱིས་
བོན་འཆད་ཐུན་གྲལ་དུ། སྟེང་གི་ལྷ་དང་འོག་གི་ཀླུ། བར་གྱི་མི་ལ་སོགས་པ་ཡི། སློབ་
བུ་འབུམ་ཕྲག་མཐའ་ཡས་པས། སྒོ་གསུམ་གཡེང་བའི་ཚོགས་སྤངས་ནས། འཕྲུལ་
ངག་བོན་ལ་ཉན་པ་ལ། གླུ་དབྱངས་རོལ་མོ་དགོས་པ་མེད། སྣང་བསྒྱུར་སྒྱུ་མས་ཆོ་
འཕྲུལ་ལ། གཡེང་བས་འཕྲུལ་ངག་བོན་མི་གོ །ཁྱེད་རྣམས་སྒྱུ་མས་བསླུ་བྲིད་ཅན།
གནས་འདིར་འོངས་པ་ཅི་ཡི་དོན། ཞེས་བཀའ་སྩལ་པས།
དེ་ལ་བདུད་ཀྱི་བསླུ་བ་པོ་རྣམས་ཀྱིས་སྨྲས་པ། གཏོ་བུ་ལགས། བདག་ཅག་མཚན་
དང་ལྡན་པ་ཡི། ལྷ་སྲས་ཁྱེའུ་ལྕམ་དྲལ་རྣམས། སུམ་ཅུ་རྩ་གསུམ་ལྷ་གནས་ནས།
ཉིད་ཀྱི་བོན་གྱི་སྒྲ་ཐོས་པས། དེ་ལ་དད་པ་སྐྱེས་ནས་སུ། ད་ལྟར་བོན་ལ་ཉན་དུ་འོང་།
གླུ་དབྱངས་རོལ་མོ་བསླུ་བ་མིན། བདེར་གཤེགས་མཆོད་པའི་ཡོ་བྱད་ཡིན། དེ་ལ་
ལོག་པར་བཟུང་བ་ན། གཏོ་བུ་ཉིད་ཀྱང་ཐུགས་རེ་འཁྲུལ། ཞེས་གསོལ་ཏོ། །དེ་ལ་
ཡང་གཏོ་བུས་བཀའ་སྩལ་པ། ཉོན་ཅིག་སྐལ་ལྡན་ལྷ་ཡི་རིགས། དད་པ་སྐྱེས་པའི་
ཁྱེའུ་ཆུང་རྣམས། འཕྲུལ་ངག་བདེན་པའི་བོན་ཉན་ན། གླུ་དབྱངས་རོལ་མོའི་སྒྲ་
ཆོད་ལ། པུས་མོ་ཚུགས་ལ་ཐལ་མོ་སྦྱོར། དབང་པོ་མ་ཡེངས་བརྟན་པར་ཉོན། ཅེས་
གསུངས་པས།
ཁྱེའུ་ཆུང་རྣམས་ཀྱང་རོལ་མོའི་སྒྲ་བཅག་ནས། གཏོ་བུའི་མདུན་དུ་པུས་བཙུགས་
ཐལ་མོ་སྦྱར་བ་རབ་ཏུ་བཏུད་དེ་གསོལ་པ། གཏོ་བུ་ལགས། བདག་ཅག་བོན་ལ་
འཚལ་ཕྱོགས་མཆི། ད་ལྟ་དུས་ཀྱི་ཐ་མར་གྱུར། དུས་དང་བསྟུན་པའི་གནས་སྐབས་
བོན། འཁོར་བའི་སེམས་ཅན་ཐམས་ཅད་ཀུན། བྱམས་པ་བསྐྱེད་དུ་སྡང་བ་མང༌། ཞེ་
སྡང་མེ་ལྟར་འབར་བ་ཡི། བོན་ཅིག་བདག་ཅག་རྣམས་ལ་ཤོད། ཅེས་གསོལ་ཏོ། །དེ་
ལ་ཡང་གཏོ་བུས་བཀའ་སྩལ་པ། དད་པ་སྐྱེས་པའི་ཁྱེའུ་ཆུང་རྣམས། ཕྱིན་ཅི་ལོག་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཏུ་བློ་ལོག་ཨང་། འཁོར་བ་སེམས་ཅན་ཐམས་ཅད་ཀུན། ཞེ་སྡང་མེ་དབལ་ཞི་བ་ལ།
བྱམས་པའི་གཉེན་པོ་མི་བསྟན་པར། ཞེ་སྡང་བསྐྱེད་པའི་ལུགས་གར་ཡོད། ཞེ་སྡང་
ཅན་ནི་དམྱལ་བའི་གནས་སུ་སྐྱེ། གལ་ཏེ་མི་རུ་སྐྱེས་ཀྱང་སྲིན་པོར་འགྱུར། དེ་ཚེ་ལས་
ཀྱིས་རྒྱུ་བསགས་དམྱལ་བའི་གནས་སུ་སྐྱེ། དེ་ནི་ལོག་པར་ཡིན་པས་བཤད་དུ་མི་རུང་
ངོ༌། །ཞེས་བཀའ་སྩལ་པས།
ཡང་བདུད་ཀྱི་བསླུ་བ་པོ་རྣམས་ཀྱིས་གསོལ་པ། གཏོ་བུ་ལགས། བདག་ཅག་
བོན་ལ་འཚལ་ཕྱོགས་མཆི། ད་ལྟ་དུས་ཀྱི་ཐ་མར་གྱུར། དུས་དང་བསྟུན་པའི་གནས་
སྐབས་བོན། འཁོར་བ་སེམས་ཅན་ཐམས་ཅད་ཀུན། སྦྱིན་པ་གཏོང་དུ་ཆགས་
པ་མང་། འདོད་ཆགས་ཆུ་ལྟར་ཁོལ་བའི་བོན། བདག་ཅག་རྣམས་ལ་བཤད་དུ་
གསོལ། ཅེས་གསོལ་ཏོ། ། དེ་ལ་ཡང་གཏོ་བུས་བཀའ་སྩལ་པ། དད་པ་སྐྱེས་པའི་
ཁྱེའུ་ཆུང་རྣམས། ཕྱིན་ཅི་ལོག་ཏུ་བློ་ལོག་ཨང་། འཁོར་བའི་སེམས་ཅན་ཐམས་ཅད་
ཀུན། འདོད་ཆགས་རྒྱ་མཚོ་སྐེམ་པ་ལ། སྦྱིན་པའི་གཉེན་པོ་མི་བསྟན་པར། ཆགས་
པ་བསྐྱེད་པའི་ལུགས་གར་ཡོད། འདོད་ཆགས་ཅན་ནི་ཡི་དྭགས་གནས་སུ་སྐྱེ། གལ་
ཏེ་མི་རུ་སྐྱེས་ཀྱང་དབུལ་པོར་འགྱུར། དེ་ཚེ་ལས་ཀྱིས་རྒྱུ་བསགས་ཡི་དྭགས་གནས་སུ་
སྐྱེ། དེ་ནི་ལོག་པར་ཡིན་པས་བཤད་དུ་མི་རུང་ངོ༌། །ཞེས་བཀའ་སྩལ་པས།
དེ་ལ་ཡང་བདུད་ཀྱིས་བསླུ་བ་པོ་རྣམས་ཀྱིས་གསོལ་པ། གཏོ་བུ་ལགས། བདག་
ཅག་བོན་ལ་འཚལ་ཕྱོགས་མཆི། ད་ལྟ་དུས་ཀྱི་ཐ་མར་གྱུར། དུས་དང་བསྟུན་པའི་
གནས་སྐབས་བོན། འཁོར་བ་སེམས་ཅན་ཐམས་ཅད་ཀུན། ཡེ་ཤེས་བསྐྱེད་དུ་མུག་
པ་མང་། གཏི་མུག་མུན་ལྟར་གཏིབས་པའི་བོན། བདག་ཅག་རྣམས་ལ་བཤད་དུ་
གསོལ། ཅེས་གསོལ་ཏོ། །དེ་ལ་ཡང་གཏོ་བུས་བཀའ་སྩལ་པ། དད་པ་སྐྱེས་པའི་ཁྱེའུ་
ཆུང་རྣམས། ཕྱིན་ཅི་ལོག་ཏུ་བློ་ལོག་ཨང་། འཁོར་བའི་སེམས་ཅན་ཐམས་ཅད་ཀུན།
170

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
གཏི་མུག་མུན་ལྟར་གཏིབས་པ་ལ། ཡེ་ཤེས་གཉེན་པོ་མི་བསྟན་པར། གཏི་མུག་
བསྐྱེད་པའི་ལུགས་གར་ཡོད། གཏི་མུག་ཅན་ནི་བྱོལ་སོང་གནས་སུ་སྐྱེ། གལ་ཏེ་མི་རུ་
སྐྱེས་ཀྱང་བླུན་ཅིང་རྨུགས་པར་འགྱུར། དེ་ཚེ་ལས་ཀྱིས་རྒྱུ་བསགས་བྱོལ་སོང་གནས་
སུ་སྐྱེ། དེ་ནི་ལོག་པར་ཡིན་པས་བཤད་དུ་མི་རུང་ངོ༌། །ཞེས་བཀའ་བསྩལ་ཏོ། །
དེ་ལ་ཡང་བདུད་ཀྱི་བསླུ་བ་པོ་རྣམས་ཀྱིས་གསོལ་པ། གཏོ་བུ་ལགས། བདག་ཅག་
བོན་ལ་འཚལ་ཕྱོགས་མཆི། ད་ལྟ་དུས་ཀྱི་ཐ་མར་གྱུར། དུས་དང་བསྟུན་པའི་གནས་
སྐབས་བོན། འཁོར་བའི་སེམས་ཅན་ཐམས་ཅད་ཀུན། ཡངས་པར་བསྐྱེད་དུ་དོག་
པ་མང་། ཕྲག་དོག་ས་ལྟར་སྐྱེས་པ་ཡི། བོན་ཅིག་བདག་ཅག་རྣམས་ལ་ཤོད། ཅེས་
གསོལ་ཏོ། དེ་ལ་ཡང་གཏོ་བུས་བཀའ་སྩལ་པ། དད་པ་སྐྱེས་པའི་ཁྱེའུ་ཆུང་རྣམས།
ཕྱིན་ཅི་ལོག་ཏུ་བློ་ལོག་ཨང་། འཁོར་བའི་སེམས་ཅན་ཐམས་ཅད་ནི། ཕྲག་དོག་ས་
ལྟར་སྐྱེས་པ་ལ། ཡངས་པའི་གཉེན་པོ་མི་བསྟན་པར། ཕྲག་དོག་བསྐྱེད་པའི་ལུགས་
གར་ཡོད། ཕྲག་དོག་ཅན་ནི་མཐའ་འཁོབ་གནས་སུ་སྐྱེ། གལ་ཏེ་མི་རུ་སྐྱེས་ཀྱང་གྱ་
ཉེས་འགྱུར། དེ་ཚེ་ལས་ཀྱིས་རྒྱུ་བསགས་མཐའ་འཁོབ་གནས་སུ་སྐྱེ། དེ་ནི་ལོག་པར་
ཡིན་པས་བཤད་དུ་མི་རུང་ངོ༌། །ཞེས་བཀའ་བསྩལ་ཏོ། །
དེ་ལ་ཡང་བདུད་ཀྱི་བསླུ་བ་པོ་རྣམས་ཀྱིས་གསོལ་པ། གཏོ་བུ་ལགས། བདག་ཅག་
བོན་ལ་འཚལ་ཕྱོགས་མཆི། ད་ལྟ་དུས་ཀྱི་ཐ་མར་གྱུར། དུས་དང་བསྟུན་པའི་གནས་
སྐབས་བོན། འཁོར་བའི་སེམས་ཅན་ཐམས་ཅད་ཀུན། ཞི་བ་བསྐྱེད་དུ་ང་རྒྱལ་མང་།
ང་རྒྱལ་རླུང་ལྟར་འཚུབས་པ་ཡི། བོན་ཅིག་བདག་ཅག་རྣམས་ལ་ཤོད། ཅེས་གསོལ་
ཏོ། །དེ་ལ་ཡང་གཏོ་བུས་བཀའ་སྩལ་པ། དད་པ་སྐྱེས་པའི་ཁྱེའུ་ཆུང་རྣམས། ཕྱིན་
ཅི་ལོག་ཏུ་བློ་ལོག་ཨང་། འཁོར་བའི་སེམས་ཅན་ཐམས་ཅད་ཀུན། ང་རྒྱལ་རླུང་ལྟར་
འཚུབས་པ་ལ། ཞི་བའི་གཉེན་པོ་མི་བསྟན་པར། ང་རྒྱལ་བསྐྱེད་པའི་ལུགས་གར་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཡོད། ང་རྒྱལ་ཅན་ནི་ལྷ་མིན་གནས་སུ་སྐྱེ། གལ་ཏེ་མི་རུ་སྐྱེས་ཀྱང་དམག་མི་མཚོན་
ཐོགས་འགྱུར། དེ་ཚེ་ལས་ཀྱིས་རྒྱུ་བསགས་ལྷ་མིན་གནས་སུ་སྐྱེ། དེ་ནི་ལོག་པར་ཡིན་
པས་བཤད་དུ་མི་རུང་ངོ༌། །ཞེས་བཀའ་བསྩལ་ཏོ། །
དེ་ལ་ཡང་བདུད་ཀྱི་བསླུ་བ་པོ་རྣམས་ཀྱིས་སྨྲས་པ། གཏོ་བུ་ལགས། བདག་ཅག་
བོན་ལ་འཚལ་ཕྱོགས་མཆི། ད་ལྟ་དུས་ཀྱི་ཐ་མར་གྱུར། དུས་དང་བསྟུན་པའི་གནས་
སྐབས་བོན། འཁོར་བ་སེམས་ཅན་ཐམས་ཅད་ཀུན། བརྩོན་འགྲུས་བསྐྱེད་དུ་ལེ་ལོ་
མང་། ངེས་པའི་ལུང་གིས་སངས་མི་རྒྱས། ལོག་པའི་ལུང་གིས་བསྒོམ་ན་རྒྱས། འདུ་
ཤེས་ལོག་པར་གོལ་བ་ཡི། བོན་ཅིག་བདག་ཅག་རྣམས་ལ་ཤོད། ཅེས་གསོལ་ཏོ། །དེ་
ལ་ཡང་གཏོ་བུས་བཀའ་སྩལ་པ། དད་པ་སྐྱེས་པའི་ཁྱེའུ་ཆུང་རྣམས། ཕྱིན་ཅི་ལོག་ཏུ་
བློ་ལོག་ཨང་། འཁོར་བའི་སེམས་ཅན་ཐམས་ཅད་ཀུན། ལེ་ལོ་གཡེང་བའི་ལྟུང་བ་ལ།
བརྩོན་འགྲུས་གཉེན་པོ་བསྟེན་ནས་སུ། ངེས་པའི་དོན་ལ་མི་བསྒོམ་པར། ལོག་པར་
བསྒོམ་པའི་ལུགས་གར་ཡོད། ལོག་པའི་ལུང་ལ་བསྒོམས་པ་རྣམས། ཚེ་རིང་པོ་ཡི་ལྷ་
རུ་སྐྱེ། གལ་ཏེ་མི་རུ་སྐྱེས་ཀྱང་དགེ་མེད་སྤྲང་པོར་སྐྱེ། དེ་ཚེ་ལས་ཀྱིས་རྒྱུ་བསགས་ཚེ་
རིང་ལྷ་རུ་སྐྱེ། དེ་ནི་ལོག་པར་ཡིན་པས་བཤད་དུ་མི་རུང་ངོ༌། །ཞེས་གཏོ་བུས་བཀའ་
བསྩལ་ཏོ། །བདུད་ཀྱི་བསླུ་བ་པོ་རྣམས་ཀྱི་མཚང་ལ་ཕོག་ནས་སྨྲས་པ། གསོན་དང་
གནས་འདིར་ཚོགས་པ་རྣམས། ངེད་ཅག་རྩ་གསུམ་ལྷ་རིགས་དང་། ཁྱེད་ཅག་ཚོགས་
དང་རིགས་མི་གཅིག ། འོ་སྐོལ་དཔོན་སློབ་གྲྭ་མི་མཐུན། འོ་སྐོལ་འཆད་པའི་བོན་མི་
འདྲ། ཁྱེད་ཀྱིས་རིང་ལམ་རྒྱང་ནས་བསྐོར། ངེད་ཀྱིས་ཉེ་ལམ་ཐད་དུ་གཅོད། གཏོ་
བུས་གསུངས་པའི་བོན་རྣམས་ནི། མ་ཡིན་པ་ཡི་ལུང་དུ་འདུག །དེ་ལ་བདག་ཅག་
ཁར་མི་ཉན། ཞེས་ཟེར་ནས་ཕྱོད་ཀྱི་མེད་ནས་སོང་ངོ༌། ། །
དེ་ནས་ཡང་དེའི་ཚེ་དེའི་དུས་ན། གནས་མཆོག་དམ་པ་འོལ་མོ་ལུང་རིང་གི།
172

མདོ་སྡེ། བདུད་ཁམས་ཐར་པ་བཀོད་པའི་མདོ།
གསོས་བདུད་རྩི་སྨན་གྱི་ནགས་ཚལ་ན། མཚན་དང་ལྡན་པའི་དཔྱད་བུ་ཁྲི་ཤེས་
ཀྱིས། དྲང་སྲོང་ཆེན་པོ་བརྒྱད་དང་འཁོར་རྣམས་ལ། བདུད་རྩི་གསང་བ་དཔྱད་ཀྱི་
མདོ་དགུ་འཆད་ནས་བཞུགས་པ་ན། འོལ་མོ་གླིང་ཆེན་གྱི་ཕྱོགས་མཚམས་བཅུ་ནས་
མཚན་དང་ལྡན་པའི་ཁྱེའུ་ཆུང་བཅུ་བྱུང་ནས། དཔྱད་བུའི་མདུན་དུ་པུས་བཙུགས་
ཐལ་མོ་སྦྱར་ནས་གསོལ་པ། མཚན་དང་ལྡན་པའི་དཔྱད་བུ་ལགས། ཁྱེད་ཅག་
འཛམ་གླིང་བོན་འཆད་ན། ངེད་ཅག་ཕྱོགས་བཅུའི་སྟོན་པ་ལགས། ཉིད་ཀྱི་སྤྱན་
སྔར་བརྫངས་པ་ལགས། ཁྱོད་ཀྱི་སྟོན་པ་གཤེན་རབ་དེ། འགྲོ་འདུག་སྤྲེལ་དང་གྲུམ་
བས་མང་། ཆགས་སྲེད་བྱ་དང་བྱིའུ་བས་ཆེ། གནས་གཅིག་འདུག་པའི་ངེས་པ་མེད།
གདན་གཅིག་གནོན་པའི་བརྟན་པ་མེད། དུས་གསུམ་དུས་མིན་མི་དགོས་དང་། ད་
ལྟ་ཅི་བྱུང་ཤེས་ངེས་མེད། ངེད་ཀྱི་ཕྱོགས་བཅུའི་སྟོན་པ་རྣམས། གདན་གཅིག་མིན་པ་
གར་མི་བསྐྱོད། གར་མི་བསྐྱོད་པར་ཀུན་ཀ་དགོངས། དག་པ་དཀའ་ཐུབ་མ་གཏོགས་
པར། ཆབས་སྲིད་བཙུན་མོ་བཞེས་པ་མེད། ལན་ཆགས་བུ་ཚ་སྤེལ་བ་མེད། སྔོན་
དུས་མ་འོངས་དུས་གསུམ་མཁྱེན། ད་ལྟའི་དུས་ཀྱི་བསྐལ་པ་དང༌། སྔོན་གྱི་བསྐལ་པ་
མི་འདྲ་བས། ད་ལྟ་དུས་ཀྱི་བསྐལ་པ་འདིར། དྷ་བ་དྷ་རུའི་རྒྱལ་ཁམས་ལ། ཨ་སུ་ར་
ཡི་གྲོང་ཁྱེར་ཆགས། མཁས་པས་མི་འདུལ་སྨྱོན་པས་འདུལ། གྲུང་པོས་མི་ཤེས་བླུན་
པོས་ཤེས། ཁྲིམས་ལྡན་མི་གཙོ་འགལ་བྱེད་གཙོ། སྨན་གྱི་མི་སྦྱོར་དུག་གི་སྦྱོར། དེ་
ཕྱིར་སྟོན་པའི་བཀའ་ལུང་ལས། སེམས་ཅན་རྣམས་ལ་དུག་ཕན་པས། འཚོ་བར་བྱེད་
པའི་སྨན་སྦྱོར་ཤོལ། འཆི་བར་བྱེད་པའི་དུག་སྦྱོར་གྱིས། བདུད་རྩི་ཨ་བ་དུན་ཏི་ཡིས།
སྐད་ཅིག་སངས་རྒྱས་འཐོབ་པར་འགྱུར། འཕོས་ནས་ཕྱིར་ལ་ལྡོག་མི་སྲིད། ཅེས་
སྨྲས་སོ། །དེ་ལ་དཔྱད་བུས་ཀྱང་། བདུད་ཀྱིས་བསླུ་བ་པོ་ཡིན་པར་རིག་སྟེ། ཐབས་
ལ་མཁས་པར་དགོངས་ནས་བཀའ་སྩལ་པ། མཚན་དང་ལྡན་པའི་ཁྱེའུ་ཆུང་བཅུ།
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕྱོགས་བཅུའི་སྟོན་པའི་སྤྱན་ལམ་ནས། གནས་འདིར་མཆིས་པ་ངོ་མཚར་ཆེ། ཕྱོགས་
བཅུའི་སྟོན་པའི་བཀའ་ལུང་ལ། སྐྱེ་འགྲོ་སེམས་ཅན་ཐམས་ཅད་ཀུན། ཉོན་མོངས་
ནད་ཀྱིས་གདུངས་པ་ལ། ཡེ་ཤེས་ལྔ་ཡི་རྩལ་བསྐྱེད་ནས། བདུད་རྩི་སྨན་གྱིས་གསོ་བ་
ལ། འཚོ་བར་བྱེད་པའི་སྨན་ཤོལ་ལ། འཆི་བར་བྱེད་པའི་དུག་སྦྱོར་གསུངས། ཕྱོགས་
བཅུའི་སྟོན་པས་བཀའ་རེ་འཁྲུལ། ཕྱོགས་བཅུའི་སྟོན་པས་ལུང་རེ་ལོག །སྨན་གྱི་
བཀའ་ལུང་ཕྱིར་དོར་ན། དུག་གི་རྒྱུད་ལུང་མི་དགོས་དང་། Aསྨན་ལ་མཁས་ན་དུག་
ལ་མཁས། འཚོ་བར་བྱེད་པའི་སྨན་བཤོལ་ལ། འཆི་བར་བྱེད་པའི་དུག་སྦྱོར་བྱ། ཁྱེའུ་
ཆུང་ཁྱེད་རྣམས་སེམས་ཅན་ཡིན། ཁྱེའུ་ཆུང་ཁྱེད་རྣམས་དུག་ལ་འཐུངས། བདུད་རྩི་
ཨ་བའི་བཅུད་ལ་རོལ། སྐད་ཅིག་སངས་རྒྱས་ཁྱེད་ཀྱིས་ཐོབ། འཕོས་ནས་ཕྱིར་ལ་ཁྱེད་
མ་ལྡོག །གལ་ཏེ་ཁྱེད་རྣམས་མ་བྱུང་ན། ངས་ཀྱང་རྗེས་སུ་དེ་བཞིན་བསྒྲུབ། ཅེས་
གསུངས་ནས། ཁྱེའུ་ཆུང་རྣམས་འཛིན་དུ་བཅོལ་ཏེ་མ་ཟིན་པར་ཁྱོད་ཀྱིས་བྲོས་ཏེ་སོང་
ངོ༌། །
དེ་ནས་ཡང་དེའི་ཚེ་དེའི་དུས་ན། མཚན་དང་ལྡན་པའི་རྒྱལ་བུ་ལུང་འདྲེན་གསལ་
བ་ཞེས་བགྱི་བ་དེས། རྒྱལ་པོའི་ཁབ་གྲོང་ཁྱེར་ངོ་མཚར་ལྟད་མོ་ཅན་གྱི་དབུས་ན།
འཁོར་རྣམས་ལ་སྲིད་པ་རྒྱུད་ཀྱི་བོན་སྟོན་ཅིང་བཞུགས་ཙམ་ན། ནམ་མཁའི་ཁམས་
ནས་བདུད་ཀྱི་བསླུ་བ་པོ་རྣམས། ལྷའི་ཁྱེའུ་དང་བུ་མོ་མང་པོར་སྤྲུལ་ནས་གྲོང་ཁྱེར་
གྱི་དབུས་སུ་ཕེབས་སོ། །དེ་ནས་རྒྱལ་བུའི་མདུན་དུ་ཁོད་ནས་གསོལ་པ། རྒྱལ་བུ་
ལུང་འདྲེན་གསལ་བ་ལགས། བདག་ཅག་མཚན་དང་ལྡན་པ་ཡི། ལྷ་སྲས་ཁྱེའུ་ལྕམ་
དྲལ་རྣམས། གཟུགས་ཁམས་བཅུ་བདུན་ཡ་ཐ་ཡི། སྲིད་པ་ཡེ་སངས་གནས་ནས་
ཡིན། ཐབས་མཆོག་སངས་པོའི་འཕྲིན་པར་བརྫངས། ཁྱེད་ཀྱིས་བོན་གྱི་སྒྲ་ཆོད་ལ།
ངེད་ཀྱི་འཕྲུལ་ངག་བོན་འདི་ཉོན། སྔོན་ཆད་སྲིད་པ་ཡར་ལ་འཕེལ། མེད་ལ་ཡོད་
174

མདོ་སྡེ། ། བདུད་ཁམས་ཐར་པ་བཀོད་པའི་མདོ། ༼ཉ༽
དང་སྟོང་ལ་གང༌། དབུལ་ལ་ཕྱུག་དང་རྨང་ལ་འཕན། སྡིག་ལ་དགེ་དང་ནག་ལ་
དཀར། ད་ལྟ་སྲིད་པ་མར་འགྲིབ་ལ། བདག་ཅག་སྲིད་པའི་རྒྱལ་པོས་ཀྱང་། ཡོད་
པ་ལ་ནི་མེད་པར་སྲིད། གང་བ་ལ་ནི་སྟོང་པར་སྲིད། ཕྱུག་པ་ལ་ནི་དབུལ་བར་
སྲིད། འཕེན་པོ་ལ་ནི་རྨང་བར་སྲིད། དགེ་བ་ལ་ནི་སྡིག་པར་སྲིད། དཀར་བ་ལ་ནི་
ནག་པར་སྲིད། དེ་ཕྱིར་སྲིད་པ་མར་འགྲིབ་ཅིང་། འཕེལ་འགྲིབ་གཉིས་པོ་བརྗེ་བསོར་
བས། སྲིད་པ་ལུང་གི་བོན་ཞོག་ལ། མ་སྲིད་སྲིད་པའི་བོན་ཤོད་ཅིག །ད་ལྟ་དུས་ཀྱི་ཐ་
མ་ཡིན། ཁྱེད་སྲིད་པ་རྒྱུད་ཀྱི་བོན་འཆད་ན། མ་སྲིད་སྲིད་པ་འགའ་རེ་སྟོན། ཉིན་ལ་
སྲིབ་དང་སྲིབ་ལ་ཉིན། སྟོང་ལ་དབྱལ་དང་དབྱལ་ལ་སྟང༌། སྡིག་ལ་དགེ་དང་དགེ་
ལ་སྡིག །དཀར་ལ་ནག་དང་ནག་ལ་དཀར། རྩི་ལ་དུག་དང་དུག་ལ་རྩི། དེ་ལྟར་
སྲིད་པ་གོ་བཟློག་ན། འཁོར་བ་སྟོངས་པར་འཕྲལ་དུ་ཉེ། དེ་ལས་མ་གཏོགས་བདེ་
སྐྱིད་ལ། འཁོར་བ་སྟོངས་པར་ག་ལ་འགྱུར། སྲིད་པའི་རྒྱལ་པོའི་ལུང་མ་གཅོག །ཅེས་
ཟེར་རོ། དེ་ལ་རྒྱལ་སྲས་ལུང་འདྲེན་གྱིས་ཀྱང་བདུད་ཀྱིས་བསླུ་བ་པོ་ཡིན་པར་རིག་
ནས། ཐབས་ཀྱིས་བཟློག་པར་དགོངས་ནས་བཀའ་སྩལ་པ། སྲིད་པའི་ཁྱེའུ་ཆུང་ལྕམ་
དང་དྲལ། སྲིད་པ་ཡེ་སངས་ཡུལ་ནས་སུ། ཐབས་མཆོག་སངས་པོས་བཏང་ནས་
ནི། དུས་དང་བསྐལ་པའི་ཚད་འཛིན་ཅིང་། དུས་དང་བསྟུན་པའི་བོན་གསུངས་
ཀྱང་། དཀར་ལ་ནག་པར་གྱུར་པ་དང་། དགེ་ལ་སྡིག་པར་གྱུར་པ་དང་། ཡོད་ལ་
མེད་པར་སྲིད་པ་དང་། གང་ལ་སྟོང་པར་བྱུང་བ་དེ། སྲིད་པའི་རྒྱལ་པོ་ཐུགས་རེ་
འཁྲུལ། འགྲོ་བ་རིགས་དྲུག་སེམས་ཅན་འདི། ཞི་བདེ་མཉམ་པར་སྐྱོང་བ་ལ། མི་
བདེ་སྡུག་བསྔལ་སྟོན་པ་དེ། ཐབས་མཆོག་རྒྱལ་པོས་ལུང་རེ་ལོག །སྲིད་པའི་བཀའ་
ཡང་ཅང་ངེས་སམ། ལོག་པའི་མཆིད་ཚིག་མ་ཡིན་ནམ། ཁྱོད་རྣམས་སྲིད་པའི་ལྕམ་
དྲལ་རེད། ཁྲིམས་གསར་འཛུག་ན་རང་ལ་ཚུགས། སྟང་དང་དབྱལ་གཉིས་སྟེང་འོག་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བརྗེས། ཉིན་སྲིབ་དཀར་ནག་དེ་ལྟར་བསྒྱུར། རྩི་སྨན་སྤངས་ནས་དུག་ལ་འཐུངས།
དེ་ལྟར་ཁྱེད་ལ་བདེན་སྣང་ན། ངེད་ཀྱང་ཁྱེད་ཀྱི་རྗེས་སུ་གཞོལ། དེ་མིན་ལོག་པའི་
བསླུ་ཚིག་ལ། བདེན་པར་བཟུང་བ་ཅི་ཆ་ཡོད། ཅེས་གསུངས་པས། བདུད་ཀྱི་བསླུ་
བ་པོ་རྣམས་ཀྱིས་ལན་མ་ཐེབས་པར། ཁྱོད་ཀྱི་མེད་ནས་སོང་ངོ༌། །
དེ་ནས་ཡང་དེའི་ཚེ་དེའི་དུས་ན། རྒྱལ་བུ་རྒྱུད་འདྲེན་སྒྲོན་མ་ནི། རྒྱལ་པོའི་ཁབ་
གྲོང་ཁྱེར་ཡངས་པ་སྒྱུ་འཕྲུལ་དགའ་བ་ཅན་གྱི་དབུས་དཀྱིལ་དུ། འཁོར་རྣམས་ལ་
ཞི་བ་གཡུང་དྲུང་ཡང་གསང་གི། བོན་འཆད་ཅིང་བཞུགས་ཙམ་ན། ཡུལ་དེའི་ཤར་
ཕྱོགས་ནས་དག་པ་དགེ་སློང་གི་སྡེ་ཡིན་ཟེར་བ། རབ་ཏུ་བྱུང་བའི་ཆ་བྱད་ཅན་སྟོང་
ཕྲག་མང་པོར་བྱུང་ནས་རྒྱལ་བུའི་དྲུང་དུ་འཁོད་དོ། །དེ་ནས་རྒྱལ་བུ་ལ་གསོལ་པ།
ཨེ་མ་རྒྱུད་འདྲེན་སྒྲོན་མ་ལགས། ཁྱེད་ཉིད་འདྲེན་པ་བླ་ན་མེད། སྟོན་པ་སངས་རྒྱས་
ཞལ་སྔ་འཆང་། ཁྱེད་ཉིད་བོན་གྱི་འཁོར་ལོ་བསྐོར། བདག་ཀྱང་ཁྱེད་ལ་བོན་ཉན་
འོང་། མངོན་པར་དགའ་བའི་ཞིང་ཁམས་ཀྱི། སློབ་དཔོན་འཕགས་པའི་དྲུང་ནས་
ཡིན། སྔོན་ཆད་དུས་ཀྱི་བསྐལ་པ་དང་། ད་ལྟ་དུས་བསྐལ་མི་མཉམ་པས། བདུད་
དང་སྲིན་པོ་མུ་སྟེགས་ཚོགས། ཞི་བས་མི་འདུལ་ལོག་སྲེད་ཅན། དྲག་པོས་ཚུལ་གྱི་
འདུལ་བའི་ཕྱིར། མཉམ་ཉིད་ཞི་བའི་ངང་ཞོག་ལ། ཁྲོ་གཏུམ་བཞིན་ངན་ཆ་ལུགས་
སྟོན། སྣང་ཞིང་སྲིད་པ་ཐམས་ཅད་ལ། གསོད་དང་གཅོད་དང་བརྡུང་དང་བརྡེག །
འཆིང་དང་བསྡམ་དང་འགུག་དང་འཛིན། བརྒྱལ་དང་མྱོས་དང་འདར་ཤ་ཁྱེར།
སྒྲོལ་བར་བྱེད་པས་བོན་ཅིག་ཞུ། ཞེས་ཟེར་བ་ལ། དེ་ལ་རྒྱལ་བུ་རྒྱུད་འདྲེན་གྱིས་
ཀྱང་བདུད་ཀྱི་བསླུ་བ་པོ་ཡིན་པ་ནི་རིག་ཏེ། ངོས་མ་བཟུང་བར་ཁད་ཀྱིས་འདུལ་
བར་དགོངས་ནས་གསུངས་པ། དག་པའི་ཚུལ་འཛིན་དགེ་སློང་ཆས། མངོན་པར་
དགའ་བའི་ཞིང་ཁམས་ཀྱི། སློབ་དཔོན་འཕགས་པའི་མདུན་དྲུང་ནས། གནས་འདིར་
176

མདོ་སྡེ། བདུད་ཁམས་ཐར་པ་བཀོད་པའི་མདོ།
འོངས་པ་ཤིན་ཏུ་ལེགས། ཁྱེད་ཀྱི་བཀའ་ལུང་ངས་མི་གཅོག །རེས་ཤིག་ཞི་བའི་བོན་
བཤོལ་ནས། དྲག་པོའི་བོན་ཅིག་སྟོན་པར་འཐད། ད་ལྟ་དུས་ཀྱི་ཐ་མ་ལ། བདུད་
སྲིན་འབྱུང་ཟེར་ལོས་སོ་བདེན། ཉམས་ལེན་ཡིད་འཕྲོག་སྣང་བ་བསྒྱུར། ཡུལ་ནས་
མ་སྲིད་ཆ་ལུགས་བསྒྱུར། མིང་ནས་མ་ཚོར་མཚང་ནས་འདོན། བདུད་སྲིན་དངོས་
པོར་བྱུང་བ་ཡིན། དེ་ལ་དྲག་པོས་མ་འདུལ་ན། ཞི་བས་འདུལ་བ་ལུགས་གར་ཡོད།
ཁྱེད་ཀྱང་ངེད་ཀྱི་སྡོང་གྲོགས་མཛོད། ཁྲོ་གཏུམ་འཇིགས་ཚུལ་ངེད་ཀྱིས་སྟོན། ཅི་ལྟར་
འདུག་པ་ཁྱེད་ཀྱིས་ལྟོས། ཞེས་གསུངས་པས། ཁོང་རྣམས་ཀྱང་གཅིག་གིས་གཅིག་ལ་
བལྟ་ཞིང་ཤིན་ཏུ་བྲེད་ནས། བྲོས་པར་དྲན་པ་ལ་བྲོས་ལོང་མེད་པར། སྐད་ཅིག་ཉིད་
ལ་རྒྱལ་བུ་རྒྱུད་འདྲེན་ནི། ཐུགས་ཞི་བའི་ངང་ལས་སྐུ་འབར་བ་ཁྲོ་བོའི་ཆ་ལུགས་སུ་
སྤྲུལ་ཏེ། ཁྲོ་བོའི་རྒྱལ་པོ་དྲེགས་པ་སྤྱི་འདུལ་ཞེས་བྱ་བ། སྐུ་མདོག་དམར་ནག་ཞལ་
གསུམ་ཕྱག་དྲུག །ཞབས་གཉིས་འདོར་སྟབས་སུ་བགྲད་པ། ཞལ་གསུམ་ནི་གཡས་
དཀར་བ། གཡོན་དམར་བ། དབུས་མཐིང་བ། རལ་པ་དམར་སེར་མེ་རླུང་དུ་འཁྱིལ་
པ། སྤྱི་གཙུག་ཏུ་རྟ་དབུ་ལྗང་ཞུར། ནམ་མཁའི་དབྱིངས་སུ་འཚེར་བ། དེའི་སྟེང་དུ་
ཡེ་ཤེས་སྤྲུལ་པའི་ཁྱུང་ལྡིང་བ། ཕྱག་དྲུག་ཐོད་དབྱུག་དང་མེ་དཔུང་ཕུར་པ་དྲིལ་ཞིང་།
ལྕགས་ཀྱུ་དང་ལྕགས་སྒྲོག་ཞགས་པ་ཐོགས་པ། སྐུ་ལ་དུར་ཁྲོད་ཀྱི་ཆས་དང་། གཡང་
གཞི་ཀོ་རློན་སྟག་ཤམ་སྦྲུལ་གྱིས་བརྒྱན་པ། བ་སྤུའི་བུ་ག་ནས་ཁྲོ་ཆུའི་མེ་དཔུང་ཚ་ཚ་
འཕྲོས་པ། ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་འགྱིང་པ་ཞིག་སྤྲུལ་ནས།
ཞལ་ནས་དྲག་པོའི་སྔགས་བརྗོད་པ། བསྭཱ་ཨོཾ་བཛྲ་ཀྲོ་ཏ་ཧྱ་གྷི་བ་ཧཱུྃ་ཕཊ༔ བསྭཱ་རམ་
རམ་ཨ་རམ་རམ་རག་བསྭཱ་ཧ་ཧ་རམ་རམ། ཧེ་ཧེ་རམ་རམ། ཧོ་ཧོ་རམ་རམ། ཧེད་
ཧ་ཧུ་ཤྲི་བ་རམ་རམ། ཀྲོ་ཏ་ཧྱ་གླི་བ་རམ་རམ། ཀརྨ་རམ་རམ། ཉེ་ལོ་ཡོ་རམ་རམ།
ཏི་སྟ་རམ་རམ། དྲུང་མུ་རམ་རམ། ཙཀྲ་རམ་རམ། བྷུདྡྷ་རམ་རམ། རདྨ་རམ་རམ།
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མུ་མར་ཙཀྲ་རམ་རམ། བསྭོ་ཨོཾ་ཨ་མ་ཁྲོ་ཏ་ཧ་ལ་རྒྱ་གླི་རྣ་པ་ཡ། པ་དུ་ས་མ་ཡ་རམ་
རམ། ཉེ་ལོ་ཡོ་ཀརྨ་ཚིན་དྷ་ཧབ་སོ་ཧབ་སོ། །རྒྱུང་ནེ་གེ་དུ། ཞི་ལ་གེ་དུ། ཨ་པར་༢
དམྱལ་དམྱལ། མ་ར་ཡ་ཧཱུྃ་ཕཊ ཅེས་དྲག་པོའི་གསུངས་ཕྱུངས་ནས། སྔགས་བརྗོད་
པས། དབྱིངས་ཀྱི་ཁྲོ་བོ་ཆེན་པོའི་སྐུ་གསུངས་ཐུགས་ལས། མེ་ཡི་འཁོར་ལོ་རྩིབས་
འབུམ་དང་ལྡན་པ་གཡས་གཡོན་དུ་འཁོར་ཏེ། བདུད་སྲིན་ལོག་པའི་ཚོགས་རྣམས།
གར་ཡང་བྲོས་ས་མེད་པར། ལ་ལ་ནི་བརྒྱལ་ལོ། །ལ་ལ་ནི་བྲེད་དོ། །ལ་ལ་ནི་སྔངས་
སོ། །ལ་ལ་ནི་འདར་རོ། །བདུད་རྗེ་ཉིད་ཀྱང་སྔངས་ནས། མཐའི་མུན་པ་ལ་བྲོས་
ནས་སོང་ངོ༌། །དེའི་ཚེ་བདུད་འཁོར་བསམ་གྱིས་མི་ཁྱབ་པ་གྲངས་མང་བ་ཞིག །རྒྱལ་
བུའི་འཁོར་དུ་འདུས་ནས་སྐྱབས་སུ་གསོལ་ཏེ་ཚིག་སྨྲས་པ། དཔའ་བོ་ཆེན་པོ་ང་རྒྱལ་
ཐོད་འཕྲེང་ཅན། བདུད་སྲིན་འདུལ་མཛད་ཁྲོས་པ་གཤིན་རྗེའི་གཤེད། གར་དབང་
རྟ་འགྲིན་རྒྱ་ཤྲཱི་བའི་གསུངས། ཡང་དག་ཐུགས་མཆོག་བདེར་གཤེགས་འདུས་པ་རྗེ།
བདག་ཅག་སྲོག་གི་སྙིང་པོ་ཁྱེད་ལ་འབུལ། ཐུགས་རྗེ་ཁྲོས་པའི་ཚུལ་མཛད་ལྷོད་པར་
ཞུ། བཀའ་ལ་མི་འདའ་དམ་ལ་ལྡོག་མི་བྱ། ཞེས་སྨྲས་ནས་གུས་པར་འདུད་དེ་སྟོན་
པའི་འཁོར་དུ་གྱུར་ཏོ། །རྒྱལ་བུས་ཀྱང་རྫུ་འཕྲུལ་གྱི་སྐུ་བཤིག་ནས། འཁོར་རྣམས་ལ་
གསང་བའི་སྔགས་ཀྱི་བོན་སྟོན་ཏོ། །
དེ་ནས་ཡང་དེའི་ཚེ་དེའི་དུས་ན། སྟོན་པའི་བཙུན་མོ་ཧོས་བཟའ་རྒྱལ་མེད་དང་།
བཙུན་མོ་དཔོ་བཟའ་ཐང་མོ་གཉིས། རིགས་བཞིའི་ཁྱེའུ་དང་བུ་མོ་སྟོང་ལྔ་བརྒྱ་དང་
ཆས་ནས། ནགས་ཚལ་དང་མེ་ཏོག་གླིང་ལ་སྐུ་འཆག་པ་དང་། གསས་མཁར་ཤམ་
པོ་ལྷ་རྩེ་ལ་མཆོད་པ་ཕུལ་བའི་གཤེགས་ལམ་དུ། རྟ་པ་ཤིན་ཏུ་མཛེས་ཤིང་ལེགས་
པའི། རྟ་དང་གོ་མཚོན་དང་ལྡན་པ་རྐྱ་བདུན་དང་མཇལ་ལོ། ། དེ་ལ་རྟ་པ་རྐྱ་བདུན་
གྱིས་སྨྲས་པ། མཚན་དང་ལྡན་པའི་བཙུན་མོ་ལགས། ཁྱེད་ཅག་གཙོ་འཁོར་གང་དུ་
178

མདོ་སྡེ། བདུད་ཁམས་ཐར་པ་བཀོད་པའི་མདོ།
གཤེགས། ཡུལ་འདི་བསྐོས་པ་གང་གི་ཡུལ། མཁར་འདི་སྲིད་པ་གང་གི་མཁར། ཡུལ་
ལ་ཡུལ་དཔོན་ཅི་འདྲ་ཡོད། མཁར་ལ་རྩེ་འཛིན་ཅི་འདྲ་ཡོད། ཡབ་མེས་རིགས་རྒྱུད་
གང་གི་ཆོ། མ་ཕྱི་འཕྲུལ་མདངས་སུ་ཡི་འབྲང་། འཁོར་དང་ལོངས་སྤྱོད་ཅི་ལ་དབང་།
བསྟན་པ་གདུལ་བྱ་གང་དུ་འཕེལ། ཞེས་ཟེར་བ་ལ། དེ་ལ་བཙུན་མོ་གཉིས་ཀྱིས་ལན་
སྨྲས་པ། གསོན་དང་རྟ་པ་རྐྱ་བདུན་ལགས། ཁྱེད་གླིང་བཞི་ཉི་མ་གང་ནས་ཡིན།
མཁའ་ལ་ཉི་ཤར་ཁྱེད་ཨེ་མཐོང་། དོག་ལ་འབྲས་དྲུག་ཟ་ཨེ་མྱུར། དགུང་སྔོན་འོག་ཏུ་
ཁྱེད་ཨེ་གནས། དོག་མོའི་སྟེང་དུ་ཁྱེད་ཨེ་འདུག །ངེད་རྒྱལ་གྱི་རྒྱལ་ས་གནོན་པ་དང་།
ཁབ་ཀྱི་གྲོང་ཁྱེར་འཆག་པ་དང་། ལྷ་ལ་མཆོད་པ་འབུལ་དུ་འགྲོ། འདི་མ་མཐོང་བའི་
ཡུལ་ཆུང་མིན། མ་ཚོར་བ་ཡི་མདུན་ཆུང་མིན། ཡུལ་ནི་བསྐོས་པ་གནམ་གྱི་ཡུལ།
མཁར་ནི་སྲིད་པ་རྒྱུད་ཀྱི་མཁར། ཡུལ་ལ་ཡུལ་དཔོན་སེང་འདྲ་ཡོད། མཁར་ལ་རྩེ་
འཛིན་ཁྱུང་འདྲ་ཡོད། ཕ་མེས་རིགས་རྒྱུད་གནམ་གྱིས་མཚོ། མ་ཕྱི་འཕྲུལ་མདངས་ས་
ཡི་འབྲང༌། འཁོར་དང་ལོངས་སྤྱོད་སྣང་ཞིང་སྲིད། བསྟན་པ་ཉི་འོད་ཕྱོགས་བཅུར་
རྒྱས། ཅི་དང་གང་མིང་མ་ཤེས་ན། སྟོང་ནི་མི་མཇེད་འཇིག་རྟེན་ཡིན། གླིང་ནི་
འཛམ་གླིང་སོག་ཁ་ཡིན། ཡུལ་ནི་འོལ་མོ་ལུང་རིང་ཡིན། མཁར་ནི་བར་པོ་སོ་བརྒྱད་
ཡིན། གསས་མཁར་ཤམ་པོ་ལྷ་རྩེ་ཡིན། ཡུལ་རྗེ་སྟོན་པ་གཤེན་རབ་ཡིན། བདག་
ཅག་གཤེན་རབ་བཙུན་མོ་ཡིན། ཁྱེད་མི་ཆུང་གང་ན་ཉལ་ཉལ་བ། རྟ་ཆུང་གང་
ན་འགྲེ་འགྲེ་བ། ལར་ཡང་སྲིད་པའི་གཏམ་རྒྱུད་ལས། སྐྱེས་བུ་མི་ཡུལ་མ་འགྲིམས་
བླུན། གྱི་ལིང་བྱང་ལམ་མ་བགྲོད་རྩེད། ཆབ་མ་སྲིད་འཛིན་མ་མྱུང་འཐོམ། ཞེས་
སྨྲས་པ་ལ། ཡང་རྟ་པ་རྐྱ་བདུན་གྱིས་ལན་སྨྲས་པ། ཁྱེད་ཅག་བཙུན་མོ་རང་རྒྱལ་
ཆེ། རང་མཐོང་ཆེ་ན་བཙུན་མོ་དམའ། མཛངས་པ་ཡོད་ཀྱང་ཐབས་ཀྱིས་སྨྲ། དཔའ་
བོར་ཡོད་ཀྱང་དུས་ལ་འཐབ། ཡོན་ཏན་ཡོད་ཀྱང་ཤུགས་ལ་འཚོང་། ཆེན་པོར་ཡོད་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཀྱང་ཐབས་ཀྱིས་བསྟོད། ངེད་ཀྱིས་མི་ཡུལ་ལམ་བགྲོད་ནས། རྟེལ་ཆུང་བྱང་ལམ་མ་
བགྲོད་མིན། ཁྱེད་ཡུལ་འདི་ཙམ་ཀུན་ཏུ་བདོག །ངེད་མི་ནི་ཚངས་པ་ལྷ་ཡི་བུ། རྟ་ནི་
ཕྱོད་ལྡན་རླུང་གི་གཤོག །ད་ལྟ་ཀླུ་ཡུལ་སིང་འབྲང་ནས། ཀླུ་རྗེ་གཙུག་ན་རིན་ཆེན་ལ།
མཛེས་པའི་བུ་མོ་སྤུན་བདུན་ཡོད། དེ་ལ་རོལ་རྩེད་བྱེད་དུ་འགྲོ། ངེད་ད་ལྟ་སུ་ཞིག་
ཡིན་ནམ་སེམས། གཤེན་རབ་མི་བོ་བྱ་བ་དེ། མི་ངན་དཔའ་བོ་ཆེ་ཞིག་ཨང༌། ཡུལ་
བུ་ཆུང་ཡང་རེ་བཟང་ཞིག །མཁར་བུ་ཆུང་ཡང་རེ་མཐོ་ཞིག །བཙུན་མོ་གཉིས་ཡང་
རེ་མཚར་གཉིས། ཁོང་བདག་མེད་པའི་བར་སྐབས་འདིར། ཡུལ་བུ་ཆུང་ཡང་ངེད་
ལ་ཕུལ། མཁར་བུ་ཆུང་ཡང་ངེད་ཀྱིས་བདག །བཙུན་མོ་གཉིས་ཡང་ངེད་ཀྱིས་བྱ། །
གྲོགས་སུ་ཚངས་པ་ལྷ་རིགས་བཟང་། གཤེན་རབ་ངན་པ་བོར་ལ་ཐོངས། ཞེས་ཟེར་
རོ། །དེ་ལ་བཙུན་མོ་ཧོས་བཟའ་རྒྱ་མེད་མས་སྨྲས་པ། ཁྱུང་ཆེན་གནམ་འཕང་གཅོད་
པ་གཤོག་པའི་རླབས་མཐོང་ན། བྱིའུ་ཆུང་ཤིང་ཁར་ཡན་པའི་འདབ་མ་སྙིང་རེ་རྗེ།
གངས་རི་ཁ་ནས་མཆོངས་པའི་སེངྒེའི་རྩལ་མཐོང་ན། བྱེ་རིའི་གསེབ་ན་རྒྱུག་པའི་ཝ་
སྐྱ་སྙིང་རེ་རྗེ། རྒྱ་མཚོའི་གཏིང་ན་རྒྱུ་བའི་ཀླུ་གླང་ཤུགས་མཐོང་ན། རྐོ་ཆུ་ནང་ན་རྐྱལ་
བའི་སྦལ་ལྕོང་སྙིང་རེ་རྗེ། སྟོབས་ཆེན་གྱད་ཀྱིས་འདེགས་པའི་རྩལ་མཐོང་ན། བྱིས་
པས་སེན་རྡོ་འཕེན་པ་སྙིང་རེ་རྗེ། རྣམ་པ་ཐམས་ཅད་མཁྱེན་པའི་གཤེན་རབ་ཀྱི། སྐུ་
ལུས་གཟི་བརྗིད་དཔེ་བྱད་མཚན་མཐོང་ན། འཁྱལ་ཚིག་སྨྲ་བའི་རྐྱ་བདུན་སྙིང་རེ་རྗེ།
སྒྲིན་བུ་རང་མཐོང་ཕྱར་གཡེང་བྱེད་པ་ཡིས། སྟོན་པའི་སྐུ་ལ་སྨད་པ་གཏོང་བ་ནི། ཁ་
ལག་གཉིས་ཀས་ཐུབ་པའི་ལུགས་ཅི་ཡོད། ཅེས་སྨྲས་པ་ལ། རྟ་པ་རྐྱ་བདུན་ཀྱང་ལན་
མ་ཐེབས་པར་ཕྱོད་དེ་བྲོས་ནས་སོང་ངོ༌། །
དེ་ནས་ཡང་དེའི་ཚེ་དེའི་དུས་ན། ཧོས་བཟའ་རྒྱལ་མེད་ཀྱི་བུ་མོ་གཤེན་བཟའ་
ནེའུ་ཆེན་མ། གསས་མཁར་ཤམ་པོ་ལྷ་རྩེ་ལ་མཆོད་པ་འབུལ་དུ་གཤེགས་པའི་
180

མདོ་སྡེ། བདུད་ཁམས་ཐར་པ་བཀོད་པའི་མདོ།
ལམ་ལ་རྟ་པ་རྐྱ་བདུན་དང་འཕྲད་དེ། དེ་ལ་རྟ་པ་རྐྱ་བདུན་གྱིས་སྨྲས་པ། གཤེན་
གྱི་རྒྱུད་ལ་ཧོས་ཀྱི་ཚ། ཧོས་བཟའ་རྒྱལ་མེད་མ་ཡི་སྲས། བུ་མོ་གཤེན་བཟའ་ནེའུ་
ཆེན་མ། བདག་སྟེང་ཕྱོགས་ཚངས་པ་ལྷ་ཡུལ་ནས། ཡབ་ཅིག་སྟོན་པས་བཏང་བ་
ལགས། སྟོན་པ་དགའ་ལྡན་གནས་ན་བཞུགས། ལྷ་ལ་བོན་གྱི་འཁོར་ལོ་བསྐོར། ལྷ་
དང་གཤེན་གཉིས་གཉེན་བསྡེབས་ནས། བུ་མོ་ལྷ་ལ་བཞིན་པར་ཆད། བདག་ཅག་
གང་ལྟ་བསུ་རུ་འོང་། མ་ཐོགས་མྱུར་བ་ལ་འུར་གཤེགས། ལར་ཡང་སྲིད་པའི་དཔེ་
སྲོལ་ལ། གཞོན་ནུ་ལང་ཚོ་དར་རྒྱས་ལ། དགའ་བ་བྱ་བ་རྩེད་འཇོ་ཡིན། དགོས་པ་
བྱ་བ་ཟླ་རོགས་ཡིན། གདུང་བ་བྱ་བ་བུ་ཚ་ཡིན། ངེད་རང་དགའ་ལྡན་གནས་སུ་
འགྲོ། གྲོགས་སུ་ལྷ་སྲས་ཁྱེའུ་བཟང་། ལོངས་སྤྱོད་ལྷ་ཡི་རོལ་མོ་ཆེ། ལྟད་མོ་ཁམས་
གསུམ་ཀུན་སྣང་གསལ། ཡབ་ཅིག་སྟོན་པས་བཀའ་མ་བཅག །ཅེས་ཟེར་བ་ལ། དེ་
ལ་བུ་མོས་སྨྲས་པ། ཁྱེད་གསོན་དང་རྟ་བ་རྐྱ་བདུན་ལགས། སྟེང་ཕྱོགས་ཚངས་པ་ལྷ་
ཡུལ་ནས། ཡབ་ཅིག་གཤེན་གྱིས་བཏང་ནས་སུ། བདག་ལྷ་ལ་སྦྱིན་པར་ཆད་པ་དེ།
ཡབ་ཅིག་བཀའ་གནང་ཅི་ཡིན་ནམ། གཞན་དག་མཆིད་ཅིག་མ་ཡིན་ནམ། ཡུམ་
ཅིག་ཧོས་བཟའ་རྒྱལ་མེད་ལ། བདག་ཅག་ལྕམ་དྲལ་གསུམ་དུ་ཡོད། མིང་པོ་དྲལ་
གཉིས་རྒྱལ་གྱི་སྲས། སྔོན་ནས་བསོད་ནམས་ཚོགས་ལྡན་པས། ད་ལྟར་སྐྱེས་བ་མཐོ་
རུ་བླངས། གཡུང་དྲུང་སེམས་དཔའི་སྤྱོད་ཚུལ་ལྡན། བདག་སྔོན་བསྒྲིབས་མ་བྱང་
ཚོགས་ཞན་པས། ད་ལྟར་སྐྱེ་དམན་མོ་ཡི་ལུས། ཆུང་ནས་ཡིད་ལ་འགྱོད་བསྐྱེད་ཅིང་།
དྲན་ནས་འཁོར་བར་མ་བཟོད་པས། དགུང་གསུམ་ལོན་ནས་ཡུམ་ལ་ཞུས། ཡུམ་
གྱིས་བཀའ་གནང་ཡབ་ལ་གཏུགས། ལོ་གསུམ་ལོན་ནས་རབ་ཏུ་བྱུང༌། གཡུང་དྲུང་
བོན་ལ་བློ་རྩལ་སྦྱངས། འཇིག་རྟེན་འཁོར་བ་རྒྱབ་ཏུ་བོར། རྣམ་དག་དགེ་བཅུ་དང་
དུ་བླངས། ད་ལྟ་ན་སོ་ཡར་འཕེལ་ནས། རྒྱུ་འབྲས་རྩ་བ་ཕྱེད་པ་དང་། དགེ་སྡིག་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལས་ངོ་ཤེས་ཙམ་ན། འཁོར་བར་གཉེན་སྲིད་སྦྲེལ་བ་དེ། ཡབ་ཅིག་སྟོན་པས་བཀའ་
རེ་འཁྲུལ། ཡབ་ཅིག་སྟོན་པས་ལུང་རེ་ལོག །ཡབ་ཅིག་བཀའ་བཅག་མི་འཚལ་ཏེ།
ད་ལྟའི་བཀའ་འདི་གཉན་ཀྱང་བཅག །བདག་འཛམ་གླིང་རིན་ཆེན་སྐྱེས་དུས་འདིར།
ཕུན་ཚོགས་རང་དབང་ཡོད་པ་ལ། གཞན་དབང་རྐྱེན་ཕྱིར་ང་མི་འབྲང༌། འཁོར་
བའི་ཁྱིམ་ཐབས་ད་མི་བྱེད། སྡུག་བསྔལ་གྲོགས་དང་ད་མི་འགྲོགས། ཉོན་མོངས་ལས་
ལ་ད་མི་སྤྱད། ལན་ཆགས་བུ་ཚ་ད་མི་གསོ། སྒྱུ་མའི་ཟས་ནོར་ད་མི་བསག །བདག་
ཀུན་གཞི་རྒྱལ་བའི་ཞིང་ཁམས་ན། རིག་པའི་རྒྱལ་པོ་བདག་དབང་ཆེ། ཡུལ་དུ་བོན་
ཉིད་རབ་འབྱམས་བདེ། གཉེན་དུ་སྐུ་གསུམ་བདེར་གཤེགས་བཟང་། གྲོགས་སུ་རང་
རིག་ཡེ་ཤེས་བསྟེན། བུ་རུ་རིག་པའི་རང་རྩལ་སྦྱངས། ནོར་དུ་རང་སེམས་ཟད་མེད་
འཆང་། རྩེ་འཇོ་རང་སེམས་དྲི་མེད་སྤྱོད། ཁྱེད་ཀྱི་རྗེས་སུ་ངེད་མི་འགྲོ། བསླུ་བའི་
ཚིག་ལ་ངེད་མི་ཉན། ཡབ་ཀྱིས་བཀའ་ཡང་ཅང་ངེས་སམ། ལོག་པའི་མཆིད་ཅིག་མ་
ཡིན་ནམ། སྟོན་པས་བདེན་པ་ཉིད་འཆད་ན། མི་བདེན་རྫུན་ཚིག་ཅི་ལ་སྨྲ། ཁྱེད་
རྣམས་གཤེ་སྐུར་མ་གདབ་ཅིག །རྣམ་སྨིན་འཕྲལ་ལ་འོང་སྟེ་མཆི། ཞེས་སྨྲས་པས་
བདུད་ཀྱིས་བསླུ་བ་པོ་རྣམས་ཀྱང་། བསླུར་མ་གཏུབ་ནས་ཕྱོད་ཀྱི་མེད་དེ་སོང་ངོ༌། །
༧ དེ་ནས་ཡང་དེའི་ཚེ་དེའི་དུས་ན། ཕྱི་དེ་ནམ་གྱི་དགུང་ལ་བདུད་ཁྱབ་པ་ལག་
རིང་། རྫུ་འཕྲུལ་གྱིས་འཚུབས་མ་ནག་པོར་བརྫུས་ནས། དཔོ་བཟའ་ཐང་མོའི་བུ་མོ་
གཤེན་བཟའ་ནེའུ་ཆུང་མ། མཁར་བར་པོ་སོ་བརྒྱད་ཀྱི་ནང་དུ་ཉལ་བའི་སྔས་སུ་སོང་
ནས་སྙིང་ལ་ཞུགས་ཏེ་བྱིན་གྱིས་བརླབས་ནས་སོང་ངོ༌། །དེའི་ཚེ་བུ་མོ་གཤེན་བཟའ་
ནེའུ་ཆུང་མ། སང་གི་ནམ་ལངས་གུང་སང་ན། གཤེན་བཟའ་ནེའུ་ཆུང་སྙིང་མ་
དགའ། ལུས་ཀྱང་འདར་ལ་སེམས་ཀྱང་འཕྱོ། ཡུམ་ཅིག་དཔོ་བཟའ་ཐང་མོ་ལ། ནེའུ་
ཆུང་སྨན་གྱིས་མཆིད་ཞུས་པ། ཡུམ་ཅིག་དཔོ་བཟའ་ཐང་མོ་ལགས། བདག་མདངས་
182

མདོ་སྡེ། བདུད་ཁམས་ཐར་པ་བཀོད་པའི་མདོ།
གསུམ་ཉལ་བའི་རྨི་ལམ་ལ། འོ་སྐོལ་ཉི་མ་བྱང་ཤར་ནས། སྒྲ་དང་འོད་དང་ཁུ་འཕང་
དང་། ཁ་རླངས་གཞའ་ཚོན་བྱུང་བའི་རྗེས། རླུང་དམར་འཚུབས་མ་ནག་པོ་བྱུང༌།
འཚུབས་མ་ནག་པོས་བདག་གཡོགས་ནས། ཡུལ་འདི་མིག་གིས་མི་མཐོང་བར། རྒྱལ་
ཁམས་ཞིག་ཏུ་ཁྱེར་བར་རྨིས། ད་ནངས་སད་ནས་སྙིང་མི་དགའ། ལུས་ཀྱང་འདར་
ལ་ཕྱོད་སྤྱོད་ཁྱེར། སེམས་ཀྱང་མི་རྟག་ཟང་མ་ཟིང་། འདི་ཡི་མཚན་ཉིད་ཅི་ལྟར་
ལགས། ཞེས་གསོལ་ཏོ། །དེ་ལ་དཔོ་བཟའ་ཐང་མོས་གསུངས་པ། བུ་མོ་གཤེན་
བཟའ་ནེའུ་ཆུང་མ། ཆུང་ནས་རྩེད་མོ་ཡེང་པར་དགའ། ཡེང་ལ་དགའ་བས་ཡེང་
སྙིང་འདོད། གཡེང་དང་ཡེང་བས་ཕྱིར་འབྲང་ནས། དགེ་བའི་ལས་ལ་མ་སྤྱོད་པས།
བདུད་ཀྱིས་བསླུ་བ་འབྱུང་དུ་དོགས། རྨིས་ལྟས་དེ་ཀུན་ངན་པ་ཡིན། ད་ཡང་ཡུམ་
ཅིག་བཀའ་མཉན་ནས། ལོངས་སྤྱོད་རོལ་མོ་གཡེང་བ་སྤོངས། གཅིག་པུར་མེ་ཏོག་
གླིང་ལ་སོང་། གསས་མཁར་ཤམ་པོ་ལྷ་རྩེ་ལ། བསྐོར་བ་བགྱིས་ལ་ལྷ་ཕྱག་འཚོལ། མེ་
ཏོག་གཏོར་ལ་མཆོད་པ་ཕུལ། སྙིང་པོ་རྣམ་གསུམ་རྒྱུན་དུ་ཟློས། དགེ་བའི་ལས་ལ་
ཐང་ཆོད་དང་། བདུད་ཀྱི་བར་ཆད་ཞི་སྟེ་འོང་། ཞེས་ཡུམ་གྱིས་བཀའ་བསྩལ་ཏོ། །
དེ་ནས་བུ་མོ་གཤེན་བཟའ་ནེའུ་ཆུང་མ་ཡང༌། ཡུམ་གྱི་བཀའ་ལ་གསན་ཏེ་མེ་ཏོག་
གི་གླིང་ནས་གསས་མཁར་ཤམ་པོ་ལྷ་རྩེ་ལ་མཆོད་པ་འབུལ་དུ་གཤེགས་ཏེ། དེའི་ཚེ་
ལམ་དུ་རྟ་པ་མི་དཀར་རྟ་དཀར་ཅན། ཤིན་ཏུ་སྐྱེ་ལེགས་ལ་གཟུགས་བཟང་ཞིང་
མཚན་དང་ལྡན་པ། སྐུ་ལ་དར་དཀར་གྱི་རལ་ག་དང་དར་ལྗང་གི་དཔྱང་རལ་གོན་
པ། དབུ་ལ་དར་དམར་གྱི་ལ་ཐོད་དང་། ཡིད་བཞིན་ནོར་བུ་ཡོད་པ་དང༌། གསལ་
བའི་འོད་འདོམ་གང་དུ་འཕྲོ་བ། ཞལ་རས་ཉི་མའི་དཀྱིལ་འཁོར་གྱིས་འཛུམ་ཆགས་པ།
འགྲོ་དྲུག་གི་ཆགས་སྲེད་སྐྱེས་པ་ཞིག་དང་འཕྲད་པས། བུ་མོ་ཡང་ཤིན་ཏུ་སྤྲོ་བ་ཞིག་
བྱུང་བ་ན། རྟ་པ་དེས་སྨྲས་པ། བུ་མོ་གཤེན་བཟའ་ནེའུ་ཆུང་མ། ཁྱེད་མེ་ཏོག་གླིང་དུ་
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གང་ལ་འཁྱམས། གཤེན་ཡུལ་འོལ་མོ་ཨེ་རེ་སྡུག །གཤེན་མཁར་བར་པོ་ཨེ་རེ་དམའ།
ལོངས་སྤྱོད་ཟས་ནོར་ཨེ་རེ་དབུལ། གནས་འདིར་ནེའུ་ཆུང་ཁྱེད་འདུག་པ། ཤིན་ཏུ་
ཕོངས་པའི་སེམས་སྐྱེས་ནས། ད་ལྟ་བསུ་རུ་འོང་བ་ཡིན། ངེད་ཀླུ་ཡུལ་ན་དྲག་སེང་
སྔོན་ནས། ཀླུ་རྗེ་གཙུག་ན་རིན་ཆེན་ཡིན། ང་ཡི་རྟ་ཡི་འཕོང་དུ་ཞོན། སྐྱིད་པའི་ཡུལ་
དུ་རང་ཅག་འདོང་། སྤྲོ་བའི་མཁར་དུ་རང་ཅག་འདུག །དགའ་བའི་རྩེད་མོ་རང་
ཅག་བསྐྱེད། དགོས་པའི་བུ་ཚ་རང་ཅག་བསྐྱེད། གདུང་བའི་ཟླ་རོགས་བདག་གིས་
བྱ། བརྩེ་བའི་ཉེ་རིང་ཁྲི་འབུམ་ཡོད། ལོངས་སྤྱོད་ཟས་ནོར་གཏེར་ཆེན་སྤྱོད། ཅེས་
ཟེར་བ་ལ། བུ་མོ་གཤེན་བཟའ་ནེའུ་ཆུང་ཡང་། མི་བློ་བདུད་ཀྱིས་བསྒྱུར་བས་སྐྱེས་
པའི་མི་རྟ་ལ་བཟང་ཤིང་མཛེས་པ་ཞིག་སྣང་བས། སྟོན་པ་ཡབ་ཡུམ་དང་། མིང་པོ་
དྲལ་རྣམས་དང༌། ལོངས་སྤྱོད་དང་འཁོར་པ་གང་ལ་ཡང་དྲན་པ་མེད་པར་རྟ་ཡི་
འཕོང་དུ་ཞོན་ནས་ཕྱོད་ཀྱི་ཕྱིན་ནས། ཡུལ་དེའི་བྱང་ཤར་དུ་སོང་ནས་དཔག་པས་
ཞིང་ཁམས་ཀྱང་ཇེ་དམའ་ཇེ་དམའ་རུ་སོང་ངོ༌། །ངོ་མཚར་གྱི་ལྟད་མོ་ཡང་ཇེ་ཆུང་
ཇེ་ཆུང་དུ་སོང་ངོ༌། ། ཉི་ཟླའི་འོད་མདངས་ཡང་ཇེ་གྲིབ་ཇེ་བསྒྲིབས་ལ་སོང་ངོ༌། །མུན་
པའི་སྨག་ནག་ཀྱང་ཇེ་འཐིབས་ཇེ་འཐིབས་སུ་སོང་ངོ༌། །སྐྱེས་པ་མི་རྟ་ཡང་ཇེ་མཚར་
ཇེ་སྡུག་ཏུ་སོང་ངོ༌། །ད་ཅིའི་རྟ་པ་མི་དཀར་རྟ་དཀར་ལ། མི་ནག་རྟ་ནག་ཅན་ཅིག་
ཏུ་གྱུར་ཏེ། དེ་ལ་སྔ་ན་མ་མཐོང་བའི། རྟ་པ་དང་ཁྲོམ་ཚོགས་མང་པོས་བསུ་བར་
བྱེད་དོ། །
དེ་ནས་བདུད་ཡུལ་མུན་པའི་གླིང་ཆེན་དུ་ཕྱིན་ནས། བུ་མོ་གཤེན་བཟའ་ནེའུ་ཆུང་
གི་བལྟས་པས། བདུད་ཀྱི་རྒྱལ་ཁམས་ཀྱང་ཤིན་ཏུ་ཡང་འཇིགས་ལ་ཡ་ང་བ། ཁྲོ་ཆུ་
དང་། པུ་ཟང་དང་། ཁྲོ་ལྕགས་དང་། འཁར་བ་དང་། རྡོ་སོལ་ནག་པོ་ལས་གྲུབ་
པའི། མཁར་གྲོང་དང་། གྲོང་ཁྱེར་དང་། ༢ ར་གྲོང་རྡལ་ལ་སོགས་བསམ་གྱིས་མི་ཁྱབ་པ་
184

མདོ་སྡེ། བདུད་ཁམས་ཐར་པ་བཀོད་པའི་མདོ།
འཇིགས་སུ་ཡ་ང་བའི་ཞིང་ཁམས་སུ་སྣང་ངོ༌། ། དེ་ནས་བདུད་རྗེ་ཡབ་ཡུམ་རྣམས་
ཀྱིས་ཀྱང་། ལྕགས་མཁར་སྒོ་བརྒྱ་རྩེ་བརྒྱའི་སྒོ་ཁ་ནས་བསུས་ཏེ་སྐུ་མཁར་གྱི་ཡང་ཐོག་
ཏུ་ཕེབས་སོ། ། དེ་ལ་བདུད་ཀྱི་རྒྱལ་པོ་ཡབ་ཡུམ་རྣམས་ཀྱང་། ཤིན་ཏུ་ཡང་སྤྲོ་བ་སྐྱེས་
ནས། བདུད་རྒྱ་ལག་ཐོད་རྗེས་སྨྲས་པ། ཀྱེ་ཧོ་གེ་ཏ་ལོ་དྲི། གེ་ཞི་གེ་ནེ་པྲ་ལོ་ན། ཐེའུ་
འུར་དེ་ཧུད་ལོ་གྷ་ན། གྷི་ལ་གྷི་ལ་གྷ་རྩ་ལི། གེ་ཏ་བདུད་རྒྱལ་ཁྱེད་ལ་བསྟོད། སྔོན་
མེས་ཆེན་དགའ་རབ་དབང་ཕྱུག་གིས། བཀའ་ཆེམས་ཞལ་ཏ་དྲན་དུ་ནོད། ཁྱེད་མེད་
ཁམས་ཆེན་པོ་མ་ཡིན་ན། ཡོད་ཁམས་ཡ་བོ་ག་ལ་བྱེད། གཤེན་བདུད་ཆེན་མོ་མ་
ཡིན་ན། གཤེན་གྱི་འགྲན་ཟླ་ག་ལ་ནུས། དཔའ་བོ་ཆེན་པོ་མ་ཡིན་ན། ཁྲོ་བོའི་འཐབ་
ཟླ་ག་ལ་ཡོད། སྲོག་བདག་ཆེན་པོ་མ་ཡིན་ན། སྐྱེ་འགྲོ་ཁྲམ་དུ་ག་ལ་ཐེབས། ཁྱབ་པ་
ལག་རིང་མ་ཡིན་ན། སྟོང་ཁམས་དབང་དུ་ག་ན་འདུས། རྫུ་འཕྲུལ་ཆེན་པོ་མ་ཡིན་
ན། གཤེན་བཟའ་ནེའུ་ཆུང་ག་ན་ཐོབ། གཤེན་ལ་འཐབ་ཟླ་བྱེད་པ་དང་། དགེ་སྡིག་
བསྟན་པ་བརྩོད་པ་ལ། ཡབ་དང་ཡུམ་གྱི་བཀའ་མཉན་ཅིང་། རྒྱལ་བུའི་འཐབ་ཡུན་
བསྲིངས་བས་སུ། ངང་ཐག་བསྲིངས་བས་རྒྱལ་ཆེན་བཞེས། གཤེན་འཁོར་གཏན་
ནས་བརླགས་པ་བས། ནེའུ་ཆུང་ལན་ཅིག་བསླུས་པའི་དགའ། འདི་ལ་གཏམ་དང་རྣ་
སྙན་ཡོད། འདི་ལ་ལས་དང་ལྟང་མ་ཡོད། འདི་ལ་གཏན་དང་ནང་སྲིད་ཡོད། རྒྱལ་
ལོ་རྒྱལ་ལོ་བདུད་ཀྱི་བུ། མེད་ཁམས་མུན་པ་ཟེར་ལྡན་མཆོད། གདུག་པ་ངམ་རྗེ་རྩོལ་
པོ་མཆོད། བདུད་རྗེ་ནག་པོ་བཀྲག་མེད་མཆོད། བདུད་རྒྱལ་གཟུགས་མེད་ཧལ་
མོ་མཆོད། བདུད་པོ་རེ་སྟེ་འགོང་ཡགས་མཆོད། མེས་ཆེན་དགའ་རབ་དབང་ཕྱུག་
མཆོད། བདུད་པོ་འཁོར་བཅས་མཐུ་མ་ཆུང་། བདུད་རྒྱལ་འཁོར་བཅས་རྩལ་མ་ཞན།
མེས་ཆེན་སྨོན་ལམ་གྲུབ་པར་མཛོད། ད་ནི་བདུད་ཁམས་དར་ལ་རྒྱས། རྩལ་དང་
འགྲན་པའི་ཡ་མེད་དོ། །ཞེས་ཟེར་ནས། ལྕགས་མཁར་སྒོ་བརྒྱའི་རྩེ་ལ། བདུད་དར་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནག་པོ་ནི་ཕྱིར། བདུད་སེར་གུ་ལང་ནི་བུས། བདུད་ཀྱིས་ཁྲམ་ཁ་ནི་བདར་སྟེ། ཤ་སྣ་
དང༌། ཁྲག་སྣ་དང་། སྙིང་སྣ་དང་། ཤིང་འབྲས་སྣ་ཚོགས་ཀྱིས་བདུད་ཀྱི་ཆོ་འབྲང་
རྣམས་མཆོད་དོ། །དེ་ནས་ཡང་དེའི་ཚེ། བདུད་རྗེ་ཁྱབ་པའི་ཡུམ་ཐུན་དང་མ་མོས་
སྨྲས་པ། ལེགས་སོ་ལེགས་སོ་བདུད་ཀྱི་བུ། ཡུམ་ཅིག་གོང་དུ་མ་སྨྲས་སམ། ཆོ་འཕྲུལ་
སྣ་རེ་རྡུགས་ཙམ་ན། མྱ་ངན་བྱེད་ཅིང་ཁང་པར་འཇུག །དེ་ཡི་གཤེན་རབ་ག་ལ་ཐུབ།
སྣ་དགུ་རྡུགས་ཀྱང་སྣ་རེ་འཐུད། ཚུགས་ཚད་བསྟན་པས་རྒྱལ་བར་གྲུབ། རྒྱལ་བའི་
དུས་སུ་གཟབས་པར་རིགས། ལྕགས་མཁར་སྒོ་བརྒྱའི་སྒོ་གཅོད་འཚལ། སྒོ་བསྲུང་
ཤན་པ་འབུམ་སྡེ་བྱ། བུ་མོ་གཤེན་བཟའ་ནེ་ཆུང་ཁྱེད། ད་ནི་ཕར་ལ་མ་འགྲོ་ཞིག །
བདག་ཅག་བདུད་ཀྱི་སྡེ་རིགས་ཀུན། ཁྱེད་ཀྱི་ཞབས་ཏོག་གུས་པར་བྱ། བདུད་རྒྱལ་
མ་བཞུགས་འཕྲིན་པ་རྫོངས། པད་ལོའི་སྡོང་པོའི་གླིང་ཆེན་ནས། བླ་བོན་ཆུ་ལྕགས་
མྱུར་བ་བོས། བདུད་རྗེ་ཡབ་ཡུམ་རྒྱལ་སར་ཕྱུངས། བདུད་ཀྱི་ལྷ་གསོལ་མཆོད་པ་
དང་། དགའ་སྟོན་དགྱེས་པའི་བསྙེན་བཀུར་བྱ། ཞེས་སྨྲས་སོ། །
དེ་ལ་གཤེན་བཟའ་ནེའུ་ཆུང་ཡང་། བདུད་སྙིང་དུ་ཞུགས་ནས་སྨྲས་པ། ད་ཅི་ཀླུ་
ཡུལ་ན་དྲ་ཡིན་སྙམ་ན། བདུད་ཡུལ་མུན་པའི་གླིང་དུ་སོང༌། ཀླུ་རྗེ་གཙུག་ན་ཡིན་
སྙམ་ན། ཁྱབ་པ་ལག་རིང་བདུད་དུ་སོང་། ཀླུ་སྲས་ཁྲི་འབུམ་ཡིན་སྙམ་ན། བདུད་
དམག་བྱེ་བ་དུང་ཕྱུར་སོང་། གླུ་གར་རོལ་མོ་ཡིན་སྙམ་ན། དམག་དང་གོ་མཚོན་
རྩེད་མོར་སོང་། སོང་ཡང་བདག་ལ་མི་དགའ་མེད། དབྱར་ཁའི་སྤང་ལ་ཅི་ཡང་
འབྱུང་། ཟ་མ་མོ་ལ་ཅི་ཡང་ཡོང་། སྔོན་གྱི་ལས་དབང་ཡིན་ཀྱང་སྲིད། ཡི་གར་འོང་
ན་ཅི་ནའང་ཅི། དང་གའི་ལེན་ན་དུག་ནའང་དུག །འོན་ཀྱང་ལས་ཀྱིས་འབྲེལ་པ་
ལ། འགྱོད་པ་བྱེད་པའི་ཁ་ན་མེད། ད་ཡང་སྙིང་གྲོས་བདག་གིས་བྱ། ཡབ་ཅིག་སྟོན་
པ་གཤེན་རབ་དེས། སྤྱོད་པ་མི་བྱེད་དགུ་ཡང་བྱེད། སྤྲུལ་པ་མི་བསྟན་དགུ་ཡང་སྟོན།
186

མདོ་སྡེ། བདུད་ཁམས་ཐར་པ་བཀོད་པའི་མདོ།
གང་དག་སྤྲུལ་པ་ཅིར་བསྟན་ཀྱང་། ཁྱེད་ཀྱང་དེ་ལ་མ་ཉོན་ཅིག །ང་ཡང་དེ་ལ་མི་
ཉན་ནོ། །ཞེས་སྨྲས་པ་ལ། བདུད་ཀྱི་འཁོར་རྣམས་ཀྱང་ཤིན་ཏུ་དགའ་ནས། ནེའུ་
ཆུང་གིས་སྨྲས་པ་དེ་ལ་ཀུན་གྱིས་ལེགས་པའི་བྱ་བ་བྱིན་ཏེ་ལེགས་པར་བརྗོད་དོ། །
བདུད་ཀྱི་རྒྱལ་པོ་ང་མིན་འཆོས་པོས་སྨྲས་པ། ལེགས་སོ་ལེགས་སོ་མི་མོ་ལེགས། ཁྱེད་
ནི་ལྷ་ཀླུའི་བུ་མོ་དང་། གཞན་དག་གང་དང་མི་འདྲ་བར། རིགས་ཀྱི་མི་མོ་ཤེས་རིག་
ཅན། ཡུལ་དང་གནས་འདིར་ཕྱིན་པ་དེ། མ་སྲིད་པ་ཡི་སྲིད་པ་མིན། སྲིད་པ་འདི་
ལ་ཅི་ཡང་སྲིད། སྡིག་ལ་དགེ་རུ་འགྱུར་ཡང་སྲིད། དགེ་ལ་སྡིག་ཏུ་འགྱུར་ཡང་སྲིད།
དགྲ་ལ་གཉེན་དུ་འགྱུར་ཡང་སྲིད། གཉེན་ལ་དགྲ་རུ་སྡང་ཡང་སྲིད། ཟ་མ་མོ་དང་
དོག་མོ་ས། ཟ་མ་མོ་ལ་ཅི་ཡང་ཉན། དོག་མོ་ས་ལ་ཅི་ཡང་ཁྱགས། མཐུན་ན་མཐུན་
གྱི་དེ་བཞིན་འབྱུང་། མི་མཐུན་གྱོད་ཀྱི་ཤོ་གཞི་འབྱུང༌། རྩུབ་འགྱུར་ཚལ་གྱི་གླིང་ཆེན་
ན། ལྷ་དང་ལྷ་མིན་འཐབ་པ་ཡང་། ལྷ་ཡི་བུ་མོ་དག་ལས་བྱུང་། འཐབ་ཀྱང་ལྷ་ཡི་
བུ་མོས་འཐབ། སྡུམ་ཀྱང་ལྷ་ཡི་བུས་མོ་བསྡུམས། ལར་ཡང་སྲིད་པའི་དཔེ་སྲོལ་ལ།
སྐྱེས་བུ་ཅི་ལྟར་ཁ་ཡ་ཞིང་། སོ་སོར་རང་རྒྱལ་སྐྱེས་གྱུར་ཏེ། རྒྱལ་ཁམས་བརླག་པར་
གྱུར་པ་ན། མཐུན་པ་རྣམས་ལ་བུ་མོའི་གཙོ། དེ་ལ་སྲིད་ཀྱི་འབྲེལ་ཐག་འབྱུང༌། སྲིད་
པ་དེ་ཡི་དཔེ་བཞིན་དུ། བདུད་གཤེན་སོ་སོར་གྱེས་ནས་སུ། འཁྲུག་པ་ཕམ་རྒྱལ་མང་
པོ་ལ། མཐུན་པའི་བར་མཚམས་མ་བྱུང་བར། ད་ལྟ་བུ་མོས་གཉེན་སྲིད་འབྲེལ། ད་
ནི་འཁྲུག་པ་བྱ་བ་མེད། ཕམ་རྒྱལ་གཉིས་ཀ་མཉམ་པོར་བཞག །སྔོན་གྱི་དགྲ་ལ་
ད་ལྟ་གཉེན། སོ་སོར་རྩིས་ན་ཁ་ཁར་ཆེ། བདུད་ཀྱང་གཉེན་འགོ་དགུང་དུ་བསྟོད།
གཞན་དག་སེམས་ཅན་དོག་དང་འདྲ། དམུ་རྒྱལ་གདུང་བརྒྱུད་གནམ་དང་འདྲ།
དགུང་སྔོན་དཀྱིལ་དུ་གཉེན་མཁར་ཚུགས། དེ་ཡང་བདུད་ཀྱི་ཆེ་བ་ཡིན། གཤེན་གྱི་
གཉེན་ལམ་བྲག་ལ་ཚུགས། གཞན་དག་སེམས་ཅན་རྩྭ་དང་འདྲ། ནག་པོ་བདུད་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནི་བྲག་དང་འདྲ། སྲིན་པོ་གདོང་ལ་གཉེན་ལམ་དོད། དེ་ཡང་གཤེན་གྱི་ཆེ་བ་ཡིན།
ད་ནི་བདུད་གཤེན་མཉམ་པོར་ཆགས། རིགས་ཀྱི་མི་མོ་ཁྱེད་ལེགས་སོ། །མཁས་ལ་ར
ཚིག་གི་ན་རབས་ཆགས། མཛངས་ལ་སྲིད་ཀྱི་རན་ཚོད་འཛིན། དེ་རིགས་ཀྱི་མི་མོ་མ་
གཏོགས་པ། གཞན་དག་ཕལ་ལ་ག་ལ་འབྱུང་། ད་ཡང་བདག་ཅག་བདུད་རིགས་
རྣམས། ཁྱེད་ཀྱིས་སྨྲས་པ་བཞིན་དུ་བགྱིད། ཅེས་སྨྲས་པ། ལེགས་པའི་བྱ་བ་བྱིན་ཏོ། །
དེ་ལ་བདུད་རྗེ་འཁོར་དང་བཅས་པ་རྣམས་ཀྱིས་ཀྱང་། བདུད་བོན་ཆུ་ལྕགས་མྱུར་
བར་སྤྱན་དྲངས་ནས། བུ་མོ་གཤེན་བཟའ་ནེའུ་ཆུང་ལ། སྣ་ནི་བླངས་སོ། །བདུད་ནི་
བཅད་དོ། །སྲི་ནི་མནན་ནོ། །བྱུར་ནི་ཕུད་དོ། །འདྲེ་ནི་བཀར་རོ། །ལྷ་ནི་མཆོད་དོ། །
དཔལ་ནི་སྐྱབས་སོ། །ཚེ་གཡང་གི་དམུ་དག་ནི་བཏགས་སོ། །འཕེལ་ཆེན་གྱི་རྒྱལ་ཁ་
བྱིན་ནས། མིང་ཡང་གཤེན་བཟའ་ནེའུ་ཆུང་དབལ་མོ་ཆེ་བྱ་བར་བཏགས་སོ། །དེ་
ནས་བདུད་མཁར་ལྕགས་པ་རྩེ་བརྒྱད་ཀྱི་དབུས་དཀྱིལ་དུ། གསེར་ཁྲི་དང་གཡུ་ཁྲིའི་
ཁ་ལ་བདུད་རྗེ་ཁྱབ་པ་དང་གཤེན་བཟའ་དཔལ་མོ་ཆེ་གཉིས་བཞུགས་སུ་གསོལ་ནས།
བདུད་ཀྱི་རྒྱལ་པོ་སྡེ་བཞི་དང༌། ལྟ་ཉན་རྣ་གསང་དང༌། ཤོར་བ་རྐྱ་བདུན་དང་།
ཤན་པ་འབུམ་སྡེ་དང༌། བླ་བོན་ཆུ་ལྕགས་དང་། བདུད་འཁོར་བྱེ་བ་དུང་ཕྱུར་དང་
བཅས་ནས། སྟང་དང་དབྱལ་དུ་འཚོགས་ཏེ་དགའ་སྟོན་དང་རོལ་མོ་རྒྱ་ཆེན་དུ་བྱས་
སོ། །དེ་ལ་གཤེན་བཟའ་ནེའུ་ཆུང་ཡང༌། ལོག་པར་ཕྱོགས་པའི་སེམས་ཀྱིས་ཤིན་ཏུ་
ཡང་དགའ་འོ། ། དེ་ལྟར་དུ་ནག་པོ་བདུད་ཀྱི་སྡེ་རིགས་རྣམས་ཀྱང་། ལོག་པའི་ཕྱོགས་
ལ་ཤིན་ཏུ་ཡང་དགའ་ཞིང་སྐྱིད་པར་ཚོར་ནས། ཀུན་གྱིས་བདུད་རྗེ་དང་གཤེན་
བཟའ་ནེ་ཆུང་གི་ཞབས་ནས་བཏེག་གོ །ལྕགས་མཁར་སྒོ་བརྒྱའི་སྒོ་བསྡམས་ནས།
མེལ་ཚེ་ཡང་དམ་དུ་འཇུགས་སོ། །
དེ་ནས་ཡང་དེའི་ཚེ་དེའི་དུས་ན། བུ་མོ་གཤེན་བཟའ་ནེའུ་ཆུང་མ། མེ་ཏོག་གི་གླིང་
188

མདོ་སྡེ། བདུད་ཁམས་ཐར་པ་བཀོད་པའི་མདོ།
ལ་གཤེགས་པ་ལ་ཤིན་ཏུ་ཡུན་རིང་འགོར་བར་གྱུར་ནས། ཡུམ་དཔོ་བཟའ་ཐང་མོས་
རྒྱལ་པོའི་ཁབ་ཀྱི་ཁྱེའུ་དང་བུ་མོ་རྣམས་ལ་བཀའ་སྩལ་པ། མཚན་དང་ལྡན་པའི་ཁྱེའུ་
ཆུང་རྣམས། ཁྱེད་རྣམས་རོལ་མོར་མ་བརྩེ་ལ། མེ་ཏོག་མཛེས་པའི་གླིང་ལ་སོང་། བུ་
མོ་གཤེན་བཟའ་ནེ་ཆུང་མས། གསས་མཁར་ཤམ་པོ་ལྷ་རྩེ་ལ། བསྐོར་བ་བྱེད་ཅིང་
ལྷ་ཕྱག་འཚལ། མེ་ཏོག་གཏོར་ཅིང་མཆོད་པ་འབུལ། ད་ལྟ་ཡུན་རིང་འགོར་གྱུར་
པས། བུ་མོ་ཚོང་དུས་ལྟས་མོ་ལ། ཡེང་ལ་དགའ་བས་ཡེང་སྙིང་འདོད། དེ་དག་གྲོང་
ཁྱེར་སྲང་འགྲིམ་ནས། རྒྱལ་གྱི་ཕོ་བྲང་མི་དྲན་ནས། བུ་མོ་ཁབ་ཏུ་འཁྱམས་ཏེ་མཆིས།
ལ་འུར་གནས་འདིར་ཁྲིད་ལ་ཤོག །ཅེས་བཀའ་སྩལ་པས། ཁྱེའུ་དང་བུ་མོ་རྣམས་
ཀྱིས། རོལ་མོའི་འཕྲོ་རྣམས་བཞག་ནས། བུ་མོ་གཤེན་བཟའ་ནེའུ་ཆུང་སྤྱན་འདྲེན་དུ་
གཤེགས་ནས་མེ་ཏོག་མཛེས་པའི་གླིང་དང་ཤམ་པོ་ལྷ་རྩེའི་སྒོ་དྲུང་དང༌། གྲོང་ཁྱེར་
གྱི་དབུས་རྣམས་སུ་བཙལ་བས་གར་ཡང་མ་སྙེད་ནས། སླར་ཡུམ་གྱི་སྤྱན་སྔར་མཆི་
ནས་གསོལ་པ། ཡུམ་ཅིག་དཔོ་བཟའ་ཐང་མོ་ལགས། བདག་ཅག་ཁྱེའུ་ཆུང་ལྕམ་དྲལ་
རྣམས། ཡུམ་གྱིས་བཀའ་གནང་ཅི་བཞིན་དུ། ནེའུ་ཆུང་ཚོལ་དུ་གཤེགས་པ་ལ། མེ་
ཏོག་མཛེས་པའི་གླིང་ལ་སོང༌། ཤམ་པོ་ལྷ་རྩེའི་སྒོ་དྲུང་འགྲིམས། ཁབ་ཀྱི་གྲོང་ཁྱེར་
དབུས་སུ་བཙལ། གར་ཡང་སྙེད་པ་མ་གྱུར་ནས། ད་ལྟ་ཡི་མུག་ག་ཆད་ནས། ཡུམ་
གྱི་སྤྱན་སྔར་མཆིས་པ་ལགས། དཔལ་ལྡན་གྲོང་ཁྱེར་རྒྱ་ཆེ་བ། བུ་མོ་སྲང་དུ་འཁྱམས་
ནས་མཆིས། འདི་ལ་བཙལ་ཐབས་ཇི་ལྟར་བྱ། འཁོར་རྣམས་སྦྲན་ལ་བཀའ་གནང་
མཛོད། ཅེས་གསོལ་ཏོ། །
དེ་ལ་དཔོ་བཟའ་ཐང་མོ་ཡང་། ཤིན་ཏུ་སེམས་ལ་མ་བཟོད་པས། དེ་རྣམས་ལ་
ལན་སྨྲ་ལོང་ཡང་མེད་པར། ཆིབས་ཀྱི་གྱི་ལིང་ནེའུ་ཙོ་གཡུ་གཤོག་ལ་བཅིབས་ནས།
མེ་ཏོག་གླིང་དང་གྲོང་ཁྱེར་ཆེན་པོ་དགའ་ལྡན་བྱམས་པ་རུ་གཤེགས་ནས། ཤམ་པོ་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལྷ་རྩེའི་སྒོ་དྲུང་འགྲིམས། ཁབ་ཀྱི་གྲོང་ཁྱེར་སྲང་རྣམས་སུ་བཙལ་བས་ཀྱང་མ་རྙེད།
མི་རྣམས་ལ་རྨིང་བཏང་བས་ཀྱང་མ་ཆོད། གསུང་ཕྱུངས་ནས་ཀུན་ཏུ་བོས་ཀྱང་མ་
གྲགས་ནས། དེར་མི་ཆད་ལ་རྟ་ངལ་ཆད། ཡི་ཆད་ལ་ག་མུག །མུན་སྲོས་ལ་སྨག་
འཐིབས་ནས། གྲོང་ཁྱེར་གྱི་གླིང་ཞིག་ཏུ། ཁྱིམ་བདག་བྲམ་ཟེ་རྒན་མོ་ཞིག་གི་ཁྱིམ་དུ་
གཟིམས་སོ། །དེ་ལ་བྲམ་ཟེ་མོས་ཀྱང་། ཞབས་ཏོག་དང་བསྙེན་བཀུར་བྱས་ནས་སྨྲས་
པ། རྒྱལ་མོ་ལགས། ཉིད་ནི་འཁོར་བ་དང་། རོལ་མོའི་ཚོགས་མེད་པར་ཆིབས་ཀྱི་རྟ་
ཕོ་རལ་ལ་རྒྱུག་ཅིང་། གྲོང་ཁྱེར་གྱི་སྲང་འགྲིམས་པ་ཅི་ཡི་ཕྱིར་ལགས། ཞེས་གསོལ་
ཏོ། །
དེ་ལ་བཙུན་མོས་སྨྲས་པ། ཁྱིམ་བདག་མོ་དེ་ནི་འདི་ལྟ་སྟེ། བདག་གི་བུ་མོ་གཤེན་
བཟའ་ནེའུ་ཆུང་མ། ད་ནངས་གྲོང་ཁྱེར་ཡངས་པ་ཅན་ནས། འདིར་གསས་མཁར་
ལ་བསྐོར་བ་བྱེད་པ་དང༌། མཆོད་པ་འབུལ་བ་ལ་མཆིས་པ་ལ། དེར་ཡུན་རིང་དུ་
འགོར་ནས། ཁྱེའུ་དང་བུ་མོ་མང་པོ་འཚོལ་དུ་གཏོང་བས། མ་རྙེད་ནས་སླར་ལོག་
ནས་མཆིས་སོ། །དེ་ལ་ཅི་ཡི་ལོང་ཡང་མེད་པར་གྲོང་ཁྱེར་གྱི་མི་རྣམས་ལ་ཡང་སྔོན་མ་
གཏོང་ནས། བདག་རང་ཉིད་མཆིས་པ་ལགས་སོ། བྲམ་ཟེ་མོ་དེ་རིང་ཚོང་དུས་དང་།
རྒྱལ་པོའི་ཁབ་རྣམས་སུ་བུ་མོ་དེ་ལྟ་བུ་ནི་མཆིས་བ་མ་མཐོང་ངམ། ཞེས་སྨྲས་པས།
ཡང་བྲམ་ཟེ་མོས་གསོལ་པ། རྒྱལ་མོ་ལགས། དེ་ལྟ་བུ་ནི་ཅི་ཡང་མཆིས་པ་ནི་མ་
མཐོང་ངོ༌། །དེ་རིང་སྔ་དྲོ་ཟིན་ན་ཧོར་གྱི་རྒྱལ་པོ་ཡིན་བྱ་བ་རྐྱ་པ་བདུན་གྱིས་གསས་
མཁར་ལ་བསྐོར་བ་ཕྱིན་ཅི་ལོག་ཏུ་བྱས་ནས། སླར་ཤར་ཕྱོགས་སུ་སོང་ངོ༌། །དེ་ལྟ་
བུའི་རྗེས་སུ་འབྲང་བ་ནི་མི་སྲིད་དམ། མདངས་གསུམ་བདག་གི་རྨི་ལམ་ལ། འོ་སྐོལ་
གྱི་ཤར་ཕྱོགས་ནས། འོད་ནག་པོའི་རྒྱུད་ལས་བྷན་ཏ་ཧོར་གྱི་གཞི་བདག་དང་ལྷ་འདྲེ་
ཡིན་བྱ་བ། མི་ནག་པོ་ལ་རལ་པ་ཅོདྲན་དུ་བཅིངས་པ། ལག་ན་མདུང་དར་ནག་པོ་
190

མདོ་སྡེ། བདུད་ཁམས་ཐར་པ་བཀོད་པའི་མདོ།
བཟུང་བའི་རྐྱ་པ་བདུན་བྱུང་ནས། འོ་སྐོལ་མེ་ཏོག་གི་གླིང་ནས་ཡིད་བཞིན་གྱི་ནོར་
བུ་ཡིན་བྱ་བའི་རྫས་ཀྱི་ནོར་བུ་ལ་གྲིབ་མ་ངན་པས་གཡོགས་པ་ཞིག་སྣང་བ་ལ། དེ་
མདུན་དུ་བཅུག་ནས་ཐལ་བ་ལ། དེའི་རྗེས་སུ་རང་རེའི་ཡུལ་གྱི་གཞི་བདག་དང་།
ལྷ་འདྲེ་མང་པོས་འདེད་ནས་ཐལ་བ་ལ། ཡར་ལ་མ་ལོན་ནས་ཕྱིར་ལ་ལྡོག་པར་རྨིས་
ལགས། བདག་གི་རྨི་ལམ་ལ་ངེས་པ་མེད་དེ། རྒྱལ་མོའི་ཐུགས་ལ་ཅི་དགོངས་ལགས།
ཞེས་སྨྲས་པས། དེ་ལ་རྒྱལ་མོས་གསུངས་པ། ཁྱིམ་བདག་མོ་རྨི་ལམ་གསལ་འདུག་
སྟེ། དེ་ལྟ་བུ་སྲིད་པ་ག་ལ་མཆིས་གསུངས་ཏེ། དེ་ལ་མ་གསན་ཏོ། །དེ་ལ་ཡང་ཁྱིམ་
བདག་མོས་གསོལ་པ། རྒྱལ་མོ་ལགས། ཉིད་དང་ཁབ་ཀྱི་དཔལ་འབར་རྣམས་ལ་
ནི་ཞུ་མི་འཚལ་ཏེ། ལར་རང་རེ་བུད་མེད་ཀྱི་རིགས་འདི་ལ། ཤིན་ཏུ་འཁོར་དང༌།
ལོངས་སྤྱོད་དང་ཆེ་བ་དང་། བསོད་ནམས་དཔག་ཏུ་མེད་པར་ཡོད་ཀྱང་། རྟག་པར་
འགྲོགས་པའི་ཁྱོ་ག་ཞིག་མེད་ན། བུ་གསུམ་གྱི་མ་ཡིན་ཀྱང་དང་ཟམ་དང་། ལོ་བརྒྱད་
ཀྱི་བུ་མོ་ཡིན་ཀྱང་ཆགས་སྲེད་སྐྱེ་བར་འདུག་པས། ཁྱེད་ཀྱི་སྲས་མོ་ཀྱང་དགུང་ལོ་
བཅུ་གཉིས་ལོན་ནས། སྲེད་ལེན་གྱི་ཐིག་ལེ་རྒྱུ་ཞིང་། བཅུ་དྲུག་ལ་གང་བ་ཡིན་པས་
ཅི་དྲན་ཀྱང་ཅི་ཆ། ལར་ཡང་རྒྱལ་པོ་ཡབ་ཡུམ་གྱི་སྲས་མོ་ཡིན་ཀྱང་། བུད་མེད་ཀྱི་
རིགས་སུ་སོང་བར་སྐྱིད་པ་ཁྱགས་པ་ཡང་ཅི་ཡོང་པས། སྔོན་ལ་ཉེ་མོའི་གཏམ་རྒྱུད་
དང་འདྲ་བ་ཡང་མི་སྲིད་དམ། ཞེས་སྨྲས་པས། དེ་ལ་ཡང་རྒྱལ་མོས་ཁ་གཅིག་སེམས་
གཉིས་ཟོས་ནས། །
༧ ཡང་གསུངས་པ། ཁྱིམ་བདག་དཔལ་འབྱོར་མ། དེ་ནས་ཁྱེད་ཀྱིས་སྔོན་ལ་ཉེ་
མོའི་གཏམ་རྒྱུད་དེ་ཤེས་སམ། ཤེས་ན་ཁྱོད་ཀྱིས་ཤོད་དང་། བདག་གི་བུ་མོ་གང་དུ་
སོང་སྙམ་ནས་གཉིད་དུ་ཡང་མི་འགྲོ་བར་འདུག་པས། རང་རེ་གཉིས་མཚར་འདོད་
ཀྱི་གླེང་མོ་ཡིན། ཞེས་གསུངས་སོ། །དེ་ལ་ཁྱིམ་བདག་མོས་སྨྲས་པ། དེ་ལ་ཡང་རྒྱལ་
19I

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མོས་བཀའ་བྱུང་ནས། བདག་གི་ཡིད་ལ་གང་ཟིན་གྱི་མཆིད་ཚིག་འབུལ་ལགས་ཀྱི།
དེ་ལ་རྒྱལ་མོ་ལགས། སྔོན་སྟག་གཟིག་གི་ཡུལ་བྱ་མ་གོངས་སང་བྱ་བའི། བདུད་རྩི་
སྨན་ཤིང་གི་ནགས་ཚལ། བྲག་ཀུན་དགའ་འོད་འཕྲོའི་གནས་ལ། འདབ་ཆགས་ཀྱི་
རྒྱལ་པོ་ཤ་ཟན་ཀླག་པོ་སྟང་བཟང་ལ། ཁབ་ཀྱི་ཆེན་ཆུན་གཉིས་བདོག་སྟེ། དེ་ཡང་
བྱང་ཁ་སྣང་བརྒྱད་ཀྱི་གླིང་ན། བྱ་ཕོ་མ་རོག་གུའི་བུ་མོ་ཤེས་ལྡན་མ་དང་། ལྷོ་ཡུལ་
མོན་དྲུག་གི་གླིང་ན། འོལ་བ་འདབ་སེར་གྱི་བུ་མོ་འུ་ལེ་མ་གཉིས་བདོག་པ་ལ། དེ་
ལ་ཤ་ཟན་ཀླག་པོ་སྟང་བཟང་ནི། བྱ་བརྒྱའི་ནང་ན་ཁ་དྲག་ཅིང་ཀུན་ལ་འཇིགས་
པ། བྲག་དམར་གྱི་རྫོང་ལ་འཁྲས་པ། རི་སུམ་གྱི་རྩེ་ལ་ལྡིང་བ། གོང་སུམ་གྱི་སྲང་ལ་
འགྲིམ་པ། རྒྱུག་ཆེན་གྱི་ཇག་ལ་འགྲོ་བ། ཤལ་ཆེན་གྱི་དམག་ལ་ཆས་པ། ཉིན་གཅིག་
ལ་རྒྱུག་ཐེབས་ཐང་གསུམ་བསྐོར་བ། གཞན་དག་གི་དོན་ཤ་ལོན་པ་ཞིག་བྱུང་སྟེ།
བསོད་ནམས་དང་ཁ་དྲག་ཕུན་སུམ་ཚོགས་པ་རུ་ཡོད་དོ། ། །
དེ་ནས་ཁོའི་ཁབ་ཆེན་ཆུན་གཉིས་མ་དུམ་ནས་ཆག་སྡང་རྩོད་དེ། འུ་ལེ་མས་སྨྲས་
པ། ནག་པོ་གདོང་བཟང་གི་བུ་མོ། ཤེས་ལྡན་ན་ཆུང་མ། ཁྱེད་ལ་ཤ་ཟན་ཀླག་པོ་
སྟོང་བཟང་གི་ཆབ་སྲིད་འཛིན་པ་དང་། ཞབས་ནས་འདེགས་པའི་ཁ་རྗེ་ཅི་ལ་ཡོད།
ལར་ཕ་མིང་ལ་མ་ཚད་པའི་བུ་སྲིང་། མོ་སྒོ་བཟང་བཟང་མ་བྱེད། མཐོང་མཐོང་
མགྲོན་ལ་མ་འབོད། མ་མཐོང་བྱ་ར་མ་འཛུགས། སྟང་ལ་དབུལ་ཆུ་མ་བླུད། བྲེ་སྲོག་
ཕུལ་གྱིས་མ་གཅོད། ཕྱར་དང་འཕྱོར་ར་མ་ཆེ། ཁྱེད་ཀྱི་ཕ་གདོང་བཟང་དེ་ཁར་རྩང་།
བྱང་འབྲོག་ཇག་པ་རྐྱ་བདུན་ལ་ཆུ་རུ་སོང་ཙ། རྟ་རྔས་འགག་ལ་ཟིན། གཞུ་རྒྱུད་ཀྱིས་
སྙིང་ལ་གཟིར་ནས། འཆི་བའི་ནད་ཀྱིས་ཟིན་ནས་ཡོད་ཟེར་བ་ཁྱོད་ཀྱིས་ཨེ་ཚོར། རྗེ་
བོ་ཁར་རྩང་བྱོན་ནས་བྱུང་བའི་སྐད་ཡིན་པས། བདེན་ངེས་པ་ནི་ཐག་ཆོད་དུ་སྣང་།
ཁྱོད་ཀྱི་ཕ་ལ་ཕོ་མ་རོག་གུའི་མིག་ཡོད་ཟེར་ཙ། ཁར་རྩང་ཅི་ཡིས་བཀབ། ཅེས་ཟེར་
192

མདོ་སྡེ། བདུད་ཁམས་ཐར་པ་བཀོད་པའི་མདོ།
བ་ལ། ཤེས་ལྡན་མ་ཡང་ཐང་ཅིག་བྲོད་ནས། སྙི་ཡིས་ཟིན་ཟེར་བ་ཨེ་བདེན། ཡང་
གཅིག་བལྡབ་ནས་འདྲི་ན་བསམ་པ་ལ། ཡང་དྲན་པས་ཟིན་ནས། མོའི་ཆགས་སྡང་
ཡང་ཨེ་ཡིན། རྗེ་བོ་དེར་ཆགས་ཕེབས་ན་འདིར་ཡང་འབྱོན་ངེས་པས། མི་བདེན་པ་
ཡང་ཨེ་སྲིད་བསམ་ནས་སྨྲས་པ། འོལ་བ་འདབ་སེར་གྱི་བུ་མོ་འུ་ལེ་མ། ཁྱོད་ལ་ཤ་
ཟན་ཀླག་པོ་སྟང་བཟང་གི་ཆབ་སྲིད་འཛིན་པ་དང་། ཞབས་ནས་འདེགས་པའི་ཁ་རྗེ་
ཅི་ཡོད། ལར་དེ་བས་ཀྱང་ཕ་མིང་ལ་མ་ཚད་པའི་བུ་སྲིང་། ཁྱོད་ཡོད་པ་ཕུགས་སུ་མ་
སྐུངས། མེད་པ་མི་ལ་མ་ཚོལ། ཐབས་དང་མི་ཁ་མ་བསྡུ་། རྗེ་བོར་མི་ཁ་མ་བཀྲམ།
བྲན་འཁོར་མུ་གེས་མ་གསོད། ཁར་རྩང་ལྷོ་ཁ་མོན་དྲུག་ནས། བློན་ཆེན་ཐེ་བ་བྱུང་
བའི་ཁ་སྐད་ལ། ན་ནིང་མོན་རྗེ་རྒྱལ་པོས། འོལ་བ་མིག་སེར་བྱང་དུ་ཚྭ་ལེན་བཏང་
བས། ཚྭ་མ་ལོན་ནས་བྱུང་བ་ལ། ད་ལོ་བཀྱོན་ཕབས་ནས། མོན་ཕྲུག་རྣམས་ཀྱིས་
མངའ་བསྐོར་ནི་བྱེད། མོན་མོ་རྣམས་ཀྱིས་ཐལ་བྱད་ནི་གཏོང་། ལྷོ་ཤིང་འོད་མའི་ཁ་
ལ་བརྒྱངས་ནས། ཐར་མེད་ཀྱི་བཙོན་ལ་ནི་བཟུང་། འཆོར་མེད་ཀྱི་ཁྲམ་ལ་ནི་ཐེབས།
སྡུག་བསྔལ་གྱི་ཁང་པར་ནི་ཚུད་ནས་ཡོད་ཟེར་བ་ཁྱོད་ཀྱིས་ཨེ་ཚོར། ང་ཡི་ཕ་དེ་དེ་
ཙམ་གྱི་སྙིང་ལ་ཟིན་པ་ཞིག་ཡིན། ཁོ་བྱང་འབྲོག་གི་ཇག་པ་ལ་རྐུ་མི་དགོས་དང༌།
བྱང་ཁ་སྣང་བརྒྱད་ཀྱི་གོད་ཤ་བདག་མེད་ལ་བཟའ། རྣལ་འབྱོར་རྣམས་ཀྱིས་སྦྱིན་པ་
ཕྱོགས་མེད་ལ་བསྐུ་། གཙང་རྒྱལ་གྱི་ལུ་མ་རྙོགས་མེད་ལ་འཐུང་ཞིང་། བྱང་ཐང་བྲེའུ་
དཀར་ཡགས་ཀྱི་འགོ་ལ་བབས་ནས། སུམ་ཅུ་རྩ་གསུམ་གྱི་ལྷ་གནས་མན་ཆད་ལ་
ལྟས་མོ་གཟིགས་ཤིང་བཞུགས་པ་ལ་མི་སྐུ་ཁ་མེད། གལ་ཏེ་གཟན་ཚོལ་དུ་བྱོན་ཡང་།
གཞན་དག་གི་ཁམས་ལ་དཔྱད་པས། རང་ཉིད་ཀྱིས་གོམ་ཚོད་ཟིན་པ། གཞན་ལེན་
གྱིས་སྟབས་ཀ་གཟབས་པས། སྤང་དཀར་གྱི་སྟེང་དུ་ནག་ཁབ་རྩེ་ཙམ་ཞིག་སྣང་ཡང་།
རང་ཁྲེལ་གྱིས་ཕོག་དོགས་པས་ཟོན་མཛད་ཅིང་བྱོན་ནས། གོང་ན་ཀང་ཀ་རྒོད་མིན་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ་མེད་པས་དེ་མི་འབྱུང་ཁ་མེད། ཁྱོད་ཀྱི་ཕ་འདབ་ཆགས་ཀྱི་བྱ་ལ་གཏོགས་ཀྱང་རྐང་
གཉིས་མི་ཡི་བྲན་དུ་ཡིན་པས། དེ་ལ་སོགས་བྱུང་། ཞེས་ཟེར་རོ། ། །
དེ་ལ་ཡང་བུ་མོ་འུ་ལེ་མའི་སྙིང་ལ་མ་སྡུག་ནས་སྨྲས་པ། ནག་ཆུང་ཁྱོད་ཕ་བུ་ལ་
དེ་སྲིད་པ་སུས་བསྐོས། ཀང་ཀ་རྒོད་ལ་འགྲན་པས། གདོང་བཟང་གི་སྤྱན་མིག་ཨེ་
མི་འབུད། ང་ཡི་ཕ་མོན་ཡུལ་དུ་འདུག་ཀྱང་། ལན་རེ་མོན་གྱི་མགྲོན་དཔོན་དང་།
བྱང་དུ་ཁམས་གསེང་དུ་བྱོན་ཡང༌། དབྱར་གསུམ་མི་སྡེ་ལ་ཁྲལ་བསྡུ་། སྟོན་གསུམ་
བྱང་ནས་ཚྭ་ཁལ་བརྒྱ་བཀལ་ནས། བྱང་མི་མེད་གྱི་ཡུལ་དུ་ལམ་བཏོད། ལྷོ་ཚྭ་མེད་
ཀྱི་མོན་ལ་གསེར་འགྱེད་ཅིང་། མོན་ཕྲུག་དང་རྒྱལ་བློན་རྣམས་ཀྱིས་མདུན་ནས་བསུ་
ཞིང་། རྒྱལ་མཁར་གྱི་བད་ལ་འདུག་སྟེ། ཨ་ལ་ལ་ཚོང་དཔོན་བྱོན་ཟིན། ནམ་པ་
ཆེའམ་ཟེར་ནས། འབྲས་དཀར་གྱི་བཅུད་དང་། འབྲས་ཆང་གི་དྭངས་ལ་འཐུང་
ཞིང་། རྒྱལ་ཁམས་ཀྱི་ལོ་རྒྱུས་རྣམས་འཆད་པས། དེ་ལྟ་བུ་མི་འབྱུང་ཁ་མེད། ཁྱོད་
དང་འོ་སྐོལ་གཉིས་ཀྱི་ཕ་གཉིས་འདབ་ཆགས་ཡིན་པ་འདྲ་ཡང་། བསོད་ལྡན་གྱི་
མི་དང་དབུལ་ཕོངས་ཀྱི་བྱ་ཙམ་གཅིག་རྒྱུགས་ངེས། ཞེས་ཟེར་ནས། སོ་སོ་རུ་མ་
འཆམས་ནས། བྱ་རོག་གིས་འོལ་བའི་སྒོང་གཅག་པ། འོལ་བས་བྱ་རོག་གི་ཀླད་པ་
འགེམས་པ་རུ་ཁས་བླངས་སོ། །
དེ་ནས་དེའི་ཚེ། སྐམ་ཁྱེར་ཕ་ཝང་མང་སྐྱེ་དེ། བྲག་དཀར་གཡུ་ཤུག་སྤེལ་བའི་
ཚལ་ལ། བྱ་ཡི་ཡུལ་དུ་གཤོག་པ་དང་། བྱི་བའི་ཡུལ་དུ་སྡེར་མོ་སྟོན་ཅིང་། བདེན་
རྫུན་གྱི་དཔང་ཁ་ལ། བྱ་བྱིའུ་ཀུན་གྱིས་བསྐོར་ནས་ཡོད་པ་ལ། དེའི་སྙན་དུ་གསོན་
ཏེ། ནངས་པར་སྔ་མོ་ལངས་ནས། ཤ་ཟན་ཀླག་བོའི་ཁབ་ཏུ་བྱོན་ནས། ཁབ་ཆེན་
ཆུན་གཉིས་ལ་སྨྲས་པ། རང་རེ་འདབ་ཆགས་བྱ་ལ་བསོད་ནམས་ཅི་ཡོད། བྱ་རིགས་
སུམ་བརྒྱ་དྲུག་ཅུར་ཡོད་ཀྱང༌། འཚོ་བ་ནང་འཚོལ་དང༌། ཉལ་བ་ནུབ་ཚོལ་མིན་
194

མདོ་སྡེ། བདུད་ཁམས་ཐར་པ་བཀོད་པའི་མདོ།
པ་ཅི་ཡོད། གནས་དང་། འདུག་མལ་དང་། གཏད་སྒོ་ཅི་ཡོད། ཤ་ཟན་ཀླག་པོ་ལ་
འཁྲ་བའི་གནས་དང༌། འདུག་པའི་ཚང་དང་། བསགས་པའི་ནོར་ཟས་དམ་པ་ཅི་
ཡོད་དེ། བཟང་མོ་ཁྱེད་གཉིས་མི་འཆོམས་པ་འདི་ལ་མི་བརྟན། ད་ཡང་སང་ཉིན་
འདི་ལྟ་བུའི་བླ་བོ་ཐོས་ན། བྱ་རྗེ་ཁྱུང་གིས་བཀའ་བཀྱོན་ནས། ཆེ་བ་ཁྱུང་ཆེན་མན་
ཆད་དང་ཆུང་བ་སྒུམ་ཐུན་ཡན་ཆད་ཀྱིས། བྱ་འདུས་རྒོད་འཚོགས་འགའ་བྱེད་ནས།
བཟང་མོ་ཁྱེད་རང་གཉིས། མིས་འཕྱ་ལ་རང་ཁྲེལ། ཤ་ཟན་ཀླག་པོའི་ནོར་ཟས་ཡང་
འཛད། བྱ་རོག་དང་འོལ་བ་གཉིས་ཀྱི་ཡང་། ལེ་ལན་ཁུར་བ་ཞིག་ཡོད་མོད། དེ་
བས་ན་ད་ལྟ་སྒམ་ཁྱེར་ང་ཡི་ངག་ལ་གསོན་དང༌། མཛངས་དང་ཆོག་ཤེས་ལྡན་པའི་
བཟང་མོ་གཉིས། ཁྱེད་གཉིས་ང་རྒྱལ་སོ་སོར་ཆེ་བར་འདུག །ལར་ཡང་བུད་མེད་སྨྲ་
བ་མང་ན་ལོད། ཕ་མིང་འགོ་ཁུར་བྱས་ན་རང་ཆུས་ལད། བཟང་མོ་རང་མཐོང་སྐྱེས་
ན་མི་ཁ་ཕོག །ནང་ཚོགས་ཁྱོད་གཉིས་དམ་ཡང་ལ་མེད་ཡིན། འགོ་ལོ་ཡང་ན་འཕྱ་
ཡང་བཟོད་ཚུགས་ཡིན། ཆ་ཆུན་བྱ་བ་སྔོན་ནས་སྲིད་པས་སྲིད། ཆགས་སྡང་བྱ་བ་
སྲིད་པ་ཕྱྭ་ཡིས་བསྐོས། འོན་ཀྱང་རང་རང་ཐད་དུ་ཚགས་སྡོམས་དང་། མོ་སྒོ་དྲག་
ཞན་ནང་ཚགས་སྲིད་ལ་གསལ། ཕ་མིང་བཟང་ངན་བྱ་སྤྱོད་ལས་ལ་གསལ། ཤོང་
ཡངས་ཆེ་ཆུང་བྲན་འཁོར་འབངས་ལ་གསལ། རིགས་རྒྱུད་བཟང་ངན་བུ་ཚའི་མིག་
ལ་བསལ་གསལ། དེ་ཕྱིར་སྨྲ་བ་མ་མང་ཁ་རོག་སྡོད། ཅི་ལྟར་བུད་མེད་མཛའ་མཐུན་ཆེ་
གྱུར་ཡང་། ལྷན་ཅིག་གནས་སུ་མི་འཐད་ཆགས་སྡང་འབྱུང་། དེས་ན་བདག་གི་ངག་
ལ་གཉན་པ་ན། ཁྱེད་གཉིས་ས་བགོ་ཡུལ་རིས་ཙམ་ཞིག་བྱེད། ཅེས་སྨྲས་པ་ལ། ཁོང་
གཉིས་ཀྱང་སོ་སོར་བདེན་པར་སྐྱེས་ནས། སང་ཉིན་བྱ་འདུ་རྒོད་འཚོགས་ཅིག་བྱུང་
ན་ནོར་རྫས་ཀྱང་འཛད། ཕུགས་སྲས་ཡང་སྟོངས། མི་ཁ་ཡང་ཁུར། འཕྱ་བཞད་ཀྱང་
བྱེད། དེ་བས་ཀྱང་སྒམ་ཁྱེར་འདི་ཡི་གང་གསུང་ཡིན་པར་འདུག་བསམ་ནས། ཁོང་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གཉིས་ཀྱི་དོན་ཤ་དང་འབྲས་ཆང་། བྱེད་པ་གང་བཟང་དུ་བྱས་ནས་དྲངས་ཏེ། དེ་ནི་
ཁྱོད་སྒམ་ཁྱེར་འདབ་ཆགས་སྤྱིའི་ཤེས་ལྡན་ཡིན་པས། གང་གསུང་བྱེད་བྱས་པས། དེ་
ལ་སྒམ་ཁྱེར་གྱིས་སོ་སོར་ས་བགོས་བྱས་པ། ཤ་ཟན་ཀླག་པོ་སྟང་བཟང་ལགས། ཁྱོད་
ཀྱང་འདབ་ཆགས་ཀྱི་ཡ་རབས་དང་རྩེ་དུ་འདུག་ཅིང་། འབངས་དམངས་དང་ལྷན་
དུ་བསྡད་དགོས་པ་ཙམ་མིན་པས། ཁྱོད་རང་བྲག་དམར་བཙན་གྱི་ཡངས་རྫོང་ལ་
འཁྲས་ཆོས་ཤིག །ཤེས་ལྡན་མ་ནི་བྱང་ཁ་སྣང་བརྒྱད་ནས་འོང་བས་མོ་བྱང་འབྲོག་གི་
བུ་མོ་སྔོན་དུ་ཕྱིན་སྔ་བ་ཡིན་པས། གཡས་ཀྱི་བྲག་ནག་མུན་རྫོང་ལ་ཞོག་ཅིག །འུ་ལེ་
མ་ནི་ལྷོ་ཁ་མོན་དྲུག་ནས་འོང་བས། ཡུལ་གྱི་བུ་མོ་རྗེས་སུ་ཕྱིན་པ་ཡིན་པས། གཡོན་
གྱི་བྲེ་གུ་དཀར་སྒྲོན་ལ་ཞོག་ཅིག །ཁྱེད་རང་ཤ་ཟན་དེ་གཉིས་ཀྱི་བར་ལ་ཞབས་འཆག་
པ་དང་། བཞུགས་རེས་སུ་གྱིས་ཤིག །ཤེས་ལྡན་མ་གཉིས་ཀྱང་སོ་སོར་ཆགས་སྡང་
མ་རྩོད་ལ། རྗེ་བོའི་ཞབས་འདེགས་དང་། བུ་ཚའི་སྐྱོང་བྲན་དང་། བྱ་བྲན་གྱི་འདུ་
ཚོགས་དང་། བྱ་བརྒྱའི་ནང་སྲིད་ལ་འབད་པ་ཐོང་ཤིག །བདག་ནི་ཉི་མ་ཤར་ནས་
བྱུང་བ་དང་། བྲག་དཀར་གཡུ་ཤུག་གི་ཚལ་ན། ཉིན་མོ་བྲོས་ཐབས་སུ་མ་བསྡད་ན།
ཁར་རྩང་གཅན་གཟན་རྣམས་ཀྱི་འདུན་ཚོགས་ཀྱིས་བྱི་བ་གཡུ་རུ་བཏང་ནས། ཁྱེད་
ཀྱི་དཔོན་ཤེས་ལྡན་དེ་ལ་སྡེར་མོ་སྣང་ཟེར་བས་འདབ་ཆགས་མིན་པར་འདུག །ངེ་
རང་གཅན་གཟན་གྱི་རིགས་ཤིག་ཨེ་ཡིན་ན། ནགས་ཚལ་གྱི་གསེབ་ཏུ་གདན་འདྲེན་
བྱེད་ཟེར་བ་ཐོས་ཏེ། དེ་གཅན་གཟན་གྱི་ཡུལ་དུ་སོང་ན་འདབ་ཆགས་ལ་ཅི་བྱེད་ཀྱི་
མགོ་བསྡུ་མེད་བསམ་ནས། ཁོ་ལ་གསང་བའི་བརྔན་དུ། མཛངས་པ་ཤེས་ལྡན་གྱི་
གསོག་འཇོག་དང༌། སྲིད་ཚོད་དང་ཟ་ཚོད་ཀྱི་ཐབས་མང་པོ་བསྟན་ནས་བཏང་ངོ༌། །
དེའི་ཕྱིར་ན། བདག་ནི་ཉིན་ཤིན་གབ་སྦས་ཀྱི་ཚུལ་དུ་འདུག་པ་ཡིན། མ་གོ་བ་འགའ་
རེའི་གཏམ་ལ། ད་གཟུགས་ངན་པའི་ང་ཡི་དཔལ་སྟངས་མི་ཡི་སྔོན་དུ་ངོ་ཚ་བསམ་
196

མདོ་སྡེ། བདུད་ཁམས་ཐར་པ་བཀོད་པའི་མདོ།
ནས་གཟུགས་མི་སྟོན་པ་ཡིན་བྱ་བ་ཡང་འདུག ། དེ་ཀུན་བློ་ཆུང་གི་བྱ་བ་དང་། ཤེས་
ཆུང་གི་གཏམ་ལ་རྒྱུ་མཚན་ཅི་ཡོད། དེས་ནས་ཚེ་རིང་པོ་ལ་ལྷན་ཅིག་ཏུ་འགྲོགས་
པའི་གྲོགས། གཅིག་གིས་གཅིག་ལ་གབ་ཅིང་གཞོལ་བར་བྱ་བའི་ཚོད་ཨེའུ་ཡོད། ལར་
ཡང་གཟུགས་ལ་མི་ལྟོས་སེམས་ལ་དཔྱོད། འཇིག་རྟེན་བྱ་བ་བློ་ཡིས་བསྒྲུབ་བྱ་བ་ཡིན་
པས། ལར་ཡང་གཟུགས་བཟང་ཞིང་ལུས་ཆེ་བ་ལ་ཡོན་ཏན་ཅི་ཡོད། ཐང་ཅིག་བལྟ་
བ་དང་བཀལ་ཁུར་དང་། འགྲོ་འདུག་བཅོལ་ནས་མ་གཏོགས་པ། སེམས་ཞན་ན་
དཔག་བསམ་སྡོང་པོའི་ཁོག་པ་རུལ་བ་དང་འདྲ། སེམས་བཟང་ཞིང་བློ་ཆེ་བ་ཞིག་
ཡོད་ན། གཟུགས་ངན་ནས་གར་མ་བསྐྱོད་ཀྱང་འཇིག་རྟེན་གྱི་བྱ་བ་འགྲུབ་པ་དང་།
སྣང་སྲིད་ཀྱི་འཁོར་ལོ་སྒྱུར་པ་ལག་མཐིལ་ན་ཡོད། དེ་ཡི་ཕྱིར་ན་གཟུགས་ལ་གཞལ་
བྱ་ཅི་ཡོད། ལར་ཡང་ཁྱོད་རང་བུད་མེད་ཀྱི་རིགས་རྣམས། ཁྱོ་པོའི་གཟུགས་བཟང་
ངན་ལ་དཔྱད་ནས། ཅི་ཚོད་ཀྱི་བྱ་བ་བྱས་ན་དབུ་ནག་གི་མི་ཁ་ཕོག་ནས། བུ་མོ་མིང་
གདགས་ཅན་བྱུང་བ་ལ། སྔ་དྲོ་དང་ཕྱི་དྲོ་ལས་མི་ཐོགས། དེའི་ཕྱིར་ན་བྱ་བ་ཐམས་
ཅད་བརྟགས་ལ་ཤིན་ཏུ་གཟོབས་ཤིག ། ཅེས་ཟེར་ནས། བྲག་དཀར་གཡུ་ཤུག་གི་རྩེ་
ལ་འཕུར་ཏེ་གཤེགས་སོ། །
དེ་ནས་ཤ་ཟན་ཀླག་པོ་སྟང་དབྱལ་གསུམ་ཡང་། ཤེས་ལྡན་གྱི་ཇི་ལྟར་བསྐོས་པ་
བཞིན་དུ། གནས་མལ་སོ་སོར་རུ་བཟུང་ནས། དགའ་ཞིང་སྐྱིད་པ་རུ་འདུག་ནས། ཕྱི་
དེ་ལོའི་དུས་སུ། ཁོང་གཉིས་ལ་བསོད་ནམས་ཀྱི་དཔལ་ཁ་འཕེལ་ནས། སོ་སོ་རུ་སྒོ་
ང་མཉམ་དུ་ཡོད་དེ། དེ་ལ་ཤེས་ལྡན་མས་བྲག་ནག་མུན་པའི་རྫོང་ལ་ཚང་བཅས་ཏེ།
སྒོ་ང་གསུམ་བྱུང་བ་རྡོལ་བའི་ནང་དུ། འདབ་ཆགས་འདྲ་འདྲ་གསུམ་བྱུང་སྟེ། སྤུ་རྩ་
དཀར་བ། སྤུ་རྩེ་རོག་པོ། གཤོག་པ་རྒྱས་པ། སྡེར་མོ་བཅུམ་པ། སྤྱན་མིག་འཁྲུག་པ།
ཡ་མཆུ་གུག་པ། མ་མཆུ་འགེམ་པ། གསུང་སྐད་གཏུམ་པ་གསུམ་བྱུང་བ། ཕ་བས་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བུ་ལྷག་པ། བུ་བས་ཚ་ལྷག་པ། ཡང་ཚས་མེས་པོ་བརྒལ་བའི་ཤ་ཟན་སྤུན་གསུམ་
དུ་བྱུང་སྟེ། སེར་པོ་སྡེར་ཆེན་དང༌། སྐྱ་བོ་སྐད་སྙན་དང་། ཀླག་མོ་མཁའ་དཀར་
དང་གསུམ་དུ་འདོགས་ཏེ། དེ་གསུམ་གྱིས་བཙན་གྱི་ཤ་ཟ། བདུད་ཀྱི་ཁྲག་འཐུངས།
མགྱོགས་ཀྱི་སྡུན་གཅོད། རླབས་ཀྱི་གོང་མནན་ནས། བྱ་བྲན་སུམ་བརྒྱ་དྲུག་ཅུ་མངའ་
འོག་ཏུ་བཅུག་གོ །འུ་ལེ་མའི་གཡོན་ཟུར་བྲེ་གུ་དཀར་སྒྲོན་གྱི་རྩེ་ལ་ཚང་བཅས་པས།
སྒོ་ང་གསུམ་བྱུང་བ་བརྡོལ་བའི་ནང་ནས། འདབ་ཆགས་ཆོ་རིགས་མི་གཅིག་པ་
གསུམ་བྱུང་སྟེ། གཅེན་པོ་དེའི་སྤུ་མཚན་མེས་པོ་ཅུང་ཙམ་འདྲ་བ། ལུས་སྤུངས་ཆེ་
བ། སྤུ་རུ་བསླང་བ། གསུང་སྐད་འཇིགས་པ། ཟ་འོག་གི་སླག་པ་གོན་པ། སྤྱན་མིག་
རྣོ་བ། འདབ་ཆགས་ཀྱི་རིགས་ལ་ཤའི་སྤྱན་མངའ་བ། རི་རོང་དགུ་བརྒྱའི་ཕ་རོལ་ཏུ་
མཐོང་བ་ཞིག་བྱུང་བས། འུག་པ་སྤྱན་ལྡན་དུ་བཏགས་སོ། །དེའི་འོག་མ་དེ། མིག་རྩ་
ཕ་ལ་རིགས་པ། ལུས་སྤུངས་མ་ལ་རིགས་པ། ཁྲོ་གཏུམ་རྒོད་པ། ཞེ་རྩ་སྤྱང་བ། མིག་
རྩ་འཁྲུག་པ། གཤོག་རྩལ་ཆེ་བ། གསུང་སྐད་འཚེར་བ་ཞིག་བྱུང་བ་ལ། གཏུམ་ཆེན་
ཁྲ་རུ་བཏགས་སོ། དེའི་འོག་མ་དེ། འདབ་གཤོག་མེས་ལ་རིགས་པ། གསུང་སྐད་ཕ་
ལྟར་ཟུག་པ། སྐྱེ་མགུལ་མ་ལྟར་སྤུངས་པ། གདོང་བ་ག་པ། ཤ་ལ་སྲེད་པ་ཞིག་བྱུང་
བས། ཤ་ཟན་ནེའུ་ལེ་རུ་བཏགས་སོ། །
དེ་ལྟར་མོའི་བུ་གསུམ་དེ། གཅིག་བས་གཅིག་ལེགས་ཏེ། གཅིག་བས་གཅིག་
མཛེས་ཤིང་། གཅེན་པོ་འུག་པ་སྤྱན་ལྡན་དེ། གཟི་བརྗིད་ཀྱང་ཆེ་བ། གསུང་སྒྲ་ཡང་
འཇིགས་པ། སྤུ་རུ་ཡོད་པ། ཤ་ཟན་མ་ཡི་ཕ་མིང་གཏོགས་པ། བྱ་བྲན་ཀུན་གྱི་རྗེ་བོ་
རུ་བཀུར་ནས། ཁོ་ལ་ཤའི་མིག་ཡོད་པས། བྱའི་བྱང་ཆུབ་སེམས་དཔའ་རུ་བཏགས་
སོ། །གར་ཡང་མི་བསྐྱོད་པར་ཀུན་གྱིས་བསྙེན་བཀུར་དང་མཆོད་པ་བྱེད་དོ། །
འཇིགས་པའི་རྐན་སྒྲ་བརྡབ་པས་ཆུ་གནས་ཀྱི་སེམས་ཅན་རྣམས་སྐྲག་ནས། ཁོ་ལ་
198

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
དུས་ཀྱི་མཆོད་པ་དང་སྟོན་མོ་སྐྱེལ་ལོ། ། དེ་ལྟར་ཤིན་ཏུ་མངའ་ཐང་ཆེ་ཞིང་ཡོད་པ་ལ།
ནུ་བོ་གཏུམ་ཆེན་ཧོར་བ་ཕྲག་དོག་སྐྱེས་ནས། ངེད་གཉིས་སྤུན་ཟླ་མཉམ་པོར་སྐྱེས་པ་
ལ། ཁོའི་བྱ་བྲན་གྱི་དཔོན་པོ་བྱེད་ནས། བསྙེན་བཀུར་དང་ཞབས་འདེབས་ཚུར་ལ་
སྐྱེལ། དེའི་རྐང་མགྱོགས་དང་བྱ་བ་ངལ་བྱེད་བཅོལ་བ་འདི་སྙིང་རེ་ན། དེས་ན་འདི་
ལ་ཆེ་བ་བརྩོད་པ་ནི། བྱ་བྲན་གྱི་དཔོན་རེད་པས་མི་ཕོད། འགོ་སྐོར་བྱེད་པ་ནི་ཤ་
ཡི་མིག་ཡོད་པས་མི་ཚུགས། ཐད་དུ་བརྒལ་བས་ནི་ང་ལུས་ཟུངས་ཆུང་བའི་མི་ཐུབ།
གཡོག་བྱེད་པ་ནི་སྤུན་ཟླ་རེད་པས་མི་ནུས། རང་སྲོག་གཅོད་པ་ནི་འཆི་བ་ལ་འཚེར་
བར་འདུག ། ཀྱེ་མ་ཀྱི་ཧུད་འདི་འདྲའི་ཉམ་ཆུང་བ་ཨང་། སྤུན་ཟླ་མཉམ་པོར་སྐྱེས་པ་
ལ། མཐོན་དམན་དང་ཕོ་ཁྱད་འདི་ཙམ་དུ་བྱུང་བ་ཅི་ཉེས། ད་ནི་འདི་ལ་བརྒལ་བས་
ནི་མི་ཐུབ། བརྒལ་བས་ལུས་ཟུངས་ཆུང་བས་མི་མཉམ། གལ་ཏེ་ལུས་སྲུངས་ཆུང་
ཡང་། གཤོག་རྩལ་བྱན་ལག་འདི་བས་བདེ་ཞིག་ཡིན་ན། ཅིའི་ཡང་ཐབས་ཤིག་ཡོད་
དེ་བསམ་ནས། ཤིན་ཏུ་ཡང་སྙིང་མ་དགའ་འོ། ། དེ་ལ་ཡུལ་པའི་གསེབ་ན། འབྲས་
ཟན་ཁ་སེར་གྱི་གཅན་དུ་འབྲས་ལེན་དུ་གཏོང་བས། སོང་ནས་ཡུལ་པའི་ཁང་གསེབ་
ཏུ་འབྲས་ཟན་ལ་བོས་པས་འབྲས་ཟན་གྱི་བུ་མོ་བྱུང་ནས། ཁྱེད་གང་ནས་ཡིན་ཟེར་བ་
ལ། ང་བྱ་རྗེ་སྤྱན་ལྡན་གྱི་གཅན་ནས་ཡིན། ཁྱེད་ཀྱི་གཅན་དུ་འབྲས་ལེན་པ་ལ་གཏོང་
ལགས་བྱས་པས། འབྲས་ཟན་རང་སྒོར་བྱུང་ནས། ཁང་པའི་བད་ལ་རྒྱབ་གཏོད་ནས་
སྨྲས་པ། སྤྱན་ལྡན་སྐུ་ཁམས་ཨེ་བཟང་། ཁྱེད་ཀྱང་མིག་རྩ་དྲུང་ནའང་ཞེ་རྩ་རེ་གླེན་
པ་ཞིག་འདུག །སྤུན་ཟླར་མཉམ་པོར་སྐྱེས་པའི་གཡོག་སུ་ཡིས་བྱེད། སྤྱན་ལྡན་ལ་བྱ་
བྲན་སུམ་བརྒྱ་དྲུག་ཅུར་འདུག་པ་ལ། ཁྱེད་མིན་པའི་བང་ཆེན་ཟད་པ་ཨེ་ཡིན། སྤུན་
ཟླའི་གཡོག་བྱེད་པ་བས། ལྷོ་མོན་གྱི་ཡུལ་དུ་འཁྱམས་ན་བདག་མེད་གྱི་སྒུམ་བུ་ཐུ་རྒྱུ་
རེ་སྙེད། འདུག་མ་བཅུག་ནས་ཚེ་མ་ཕྱིད་པ་ཡིན་ན། འདིར་ང་རང་ཅན་དུ་ཤོག་ལ་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འབྲས་ཀྱི་བམ་པོ་བསྡུ་རོགས་གྱིས་དང་། གསོ་སྦྱིན་དང་མགོ་འདོན་ངས་བྱེད། དེ་
རིང་འདིས་ཐག་རིང་པོ་ནས་འོངས་པས། ལྟོགས་སྐོམས་ངལ་གསུམ་འཛོམ་ནས་ཡོད་
པས། འབྲས་ཟན་འགྲངས་པ་ཞིག་དང་། འབྲས་ཆང་ངོམས་པ་ཞིག་ལུད། སྤྱན་
ལྡན་གྱི་འཚོ་བ་རུ་འབྲས་ཁལ་གཅིག་ཀྱང་བསྐུར། ཞུ་བ་ལ། ང་དེ་རུ་མཇལ་དུ་མ་
ཕྱིན་པ། ངེད་ཡུལ་པའི་སྡེ་ལ་རང་རེའི་ཞབས་འདེགས་སུ། ཡུལ་མི་དང་ཁྱིམ་མཚེས།
འདུག་རོགས་དང་ཁྲལ་ཟླ་བྱ་བ་དགོས་པར་འདུག་པས། རྒྱ་ཡུལ་འོད་མའི་གླིང་ནས།
མཆིལ་པ་རྒྱ་བོ་དང་མདུན་བསྡེབས་ཏེ། ཁོའི་ཁྲལ་སྡུད་བཅུ་གསུམ། ངའི་ཅན་དུ་
ཡུལ་བཟུང་བ་ལ་བཏང་ཟེར་བས། དེ་བསུ་བ་ལ་ངའི་བུ་རྣམས་སོང་ནས་མ་ཕྱིན་ཏེ།
འདི་རུ་ནམ་ཟླ་ཡང་སྟོན་པོར་སོང་ནས། མ་ལྕོགས་ཏེ་མ་ཕྱིན་པ་ལགས་ཞུས། ཞེས་
ཟེར་ནས། འབྲས་ཟན་རྡོག་པོ་གཅིག་དང༌། འབྲས་ཆང་ཤིང་འབྲས་ཀྱི་ཕོར་བ་གང་
བླུད་པས། ཁོ་ཤིན་ཏུ་ཚིག་པ་ཟ་ནས་སེམས་ལ་མ་བཟོད་དེ། འབྲས་ཟན་དེ་བཟའ་
བར་དང་ག་མ་བྱུང་ནས་མ་ཟོས། འབྲས་ཆང་དེ་སྐོམས་པའི་དབང་གིས་བཏུང་ནས།
འབྲས་ཁལ་གཅིག་པོ་དེ་ཁུར་ནས་སོང་སྟེ། ཡུལ་བའི་གྲོང་གསེབ་ཏུ་སོང་ནས་གཏོར་
ཏེ་འདུག་གོ །དེ་ནས་ཁོ་དེ་སྟེང་སེམས་ཀྱང་མ་བདེ་ནས། དྲང་པོར་ཁྱིམ་དུ་ཡང་
འགྲོར་མ་འདོད་དེ། བྲེ་གུ་དང་ཤིང་ཕུང་གོང་སྣང་གི་ཁ་ལ་བབས་ནས། བསམ་མནོ་
ཡང་བཏང་། གཞིག་འགྲེལ་ཀྱང་བྱས། མཆི་མ་ཡང་ཕྱུང་། ཆད་ངལ་ཀྱང་གསོས་
ཤིང་སོང་བས། དེ་ནུབ་བྲག་དཀར་བྲེ་གུ་དཀར་སྒྲོན་གྱི་གནས་སུ་མ་འུ་ལེ་མའི་ཅན་
དུ་སླེབས་སོ། །མ་འུ་ལེ་མའི་བུ་ཕྱི་མོ་ལས་མ་སླེབ་པ། ཤིན་ཏུ་ཆད་ངལ་དང་ལྟོགས་
སྐོམས་འཛོམ་ནས་ཡོད་པས། བཟའ་བཏུང་དང་འཚོ་བ་ལ་འུར་སྦྱར་དགོས་སྙམ་སྟེ་
སྦྱར་བ་ལ། བཟའ་བ་ལ་མ་རེག་པར་སྐོམ་ཆུ་ངོམས་པ་ཞིག་འཐུངས་ནས། གཤོག་
པ་ཡང་བཏིང༌། སྒྲོག་རུས་ཡང་བསྙལ་ནས། མཆུ་སྤུ་གསེབ་ཏུ་བཞག་ནས་བཞིན་
200

མདོ་སྡེ། བདུད་ཁམས་ཐར་པ་བཀོད་པའི་མདོ།
ལོག་གེར་འདུག་གོ །དེ་ལ་མས་སྨྲས་པ། བུ་ཁྱེད་ཅི་ཉེས་པ་ཡིན། ཟས་སྐོམ་གྱི་དང་
ག་འགག་ནས་ན་བ་ལྟ་བུ་ནི་མ་ཡིན་ནམ། ཞེས་ཟེར་བས། དེ་ལ་ཁོས་སྤུ་གསེབ་ནས་
མཆུ་བཏོན་ཏེ། མིག་ནས་མཆི་མ་ཕྱུང་ནས་སྨྲས་པ། ཡུམ་ཅིག་ལགས། བདག་ནི་ན་
བ་ཡང་མ་ཡིན་ཏེ། བསམ་པའི་སེམས་མི་བདེ་བ་ཞིག་བྱུང་བས། བཟའ་བཏུང་གི་
དང་ག་ཡང་མི་བདེ་བ་ལགས། ལར་ཡང་བདག་ཅག་སྤུན་གསུམ་ཡོད་པ་ལ། གཅེན་
པོ་ནི་བྱ་བྲན་གྱི་རྒྱལ་སུ་རུ་བཏོན་ཏེ། མངའ་ཐང་དང་ལོངས་སྤྱོད་ཕུན་སུམ་ཚོགས་
པ་རུ་བདོག །གཅུང་པོ་ནི་མའི་བང་གསེབ་ཏུ་འདུག་ཅིང༌། རང་སྒོ་མ་བཏུབ་པས།
བྱང་ཐང་གི་འབྲོང་བུ་ལ་ཁོག་ཁྲལ་བསྡུ་། བདག་ནི་བུ་གསུམ་གྱི་འབྲིང་བ་ལོད་པས།
ཕ་མས་ཀྱང་ཁྱད་བྱས་པ་མ་ཡིན་ཏེ། ལུས་སྤུངས་ཡང་ཆུང་། ཉམས་རྩལ་ཡང་ཞན་
པ། ཕོ་སྒོ་ཡང་ངན་པས། གཅེན་པོའི་བང་ཆེན་བྱེད་པ་འདི་ཡང་མི་འཁོར་བར་
འདུག་པས། ལུས་རྩལ་འདི་བས་དྲག་པ་ཙམ་ཞིག་ཡིན་ན། གཅུང་པོའི་འབྲོང་བུ་
བཤོར་རོགས་ཙམ་ཞིག་ཨེ་འོང་། དེའི་ཐབས་ཡིན་ན་ཡུམ་ལ་ཅི་ཡོད། མེད་ན་ལྷོ་ཁ་
མོན་དྲུག་ཏུ་སྒུམ་བུ་ཐུ་བ་ལ་འཁྱམ་ནས་འགྲོ་ན་ཅི་དྲག ། ལར་བདག་ལུས་ཀྱི་ཉམས་
རྩལ་དང་སྦྱར་ན། བྱ་ཤ་ཟན་གྱི་བུ་ཡིན་ཀྱང་། ཚེ་མི་ཕྱིད་པར་འདུག་གོ །ཞེས་སྨྲས་
པས། དེ་ལ་མ་ཡང་ཤིན་ཏུ་སྙིང་རྗེ་ནས་སྨྲས་པ། བུ་ཁྱེད་འདི་ཙམ་དུ་སྡུག་བསྔལ་
ཆེ་ན། མས་བློ་ཞིག་བསྟན་གྱི། འདི་ནས་ལྷོ་ཤར་གྱི་ཆུ་བོ་སིན་དྷུའི་འགྲམ། གྲོང་ཁྱེར་
བསོད་ལྡན་གྱི་གོང་། གཡུ་ཤུག་སྔོན་པོའི་ཚལ་ལ། རིགས་ལྡན་དཔའ་བོའི་བྱ། ཤེས་
ལྡན་སྐྱ་ག་ཁྲ་མོ་བྱ་བ། མཁའ་ལྡིང་ནག་མོ་གསེར་མིག་གི་སློབ་མ། འཕུར་འཇོལ་དང་
ལྡིང་འཇུམ་ལ་སོགས་པ། ལུས་རྩལ་སུམ་བརྒྱ་དྲུག་ཅུ་ཤེས་པ་ཞིག་ཡོད་པས། དེའི་
ཅན་དུ་སོང་ལ་རྩལ་ཞིག་སློབས་དང་། ལུས་ཟུངས་ཆུང་ཡང་། བྱིའུ་སོད་པ་ཙམ་ཞིག་
ཨེ་ཡོང་ན། དེ་ལས་དྲག་པ་མེད། ལྷོ་ཁ་མོན་དྲུག་ཏུ་འཁྱམ་པས། སྤུན་ཟླ་བླ་ཡང་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བཙོང་། ཤ་ཟན་གྱི་ཆུས་ཡང་འཆོར། ཕ་མས་ཀྱང་སྙིང་རྗེ་ཟེར་རོ། །དེ་ལ་ཁོ་ཡང་
ཤིན་ཏུ་དགའ་ནས། ཕྱིར་ནངས་སྤྱན་ལྡན་ཅན་དུ་འགྲོ་ནས། འདི་ལ་ཕོད་བརྒལ་
ཞིག་བགོས་ན། དུས་ཀྱིས་ཐུབ་པ་ཡང་ཨེ་སྲིད། མ་ཐུབ་ཡང་ང་ལ་འདི་བས་ཐུ་མི་
ཡོང་བསམ་ནས། ཡང་སོང་བ་ལ། ཁོ་ཡང་ཤིན་ཏུ་མ་སྡུག་ནས། སྤུ་རུ་ནི་བསླངས།
སྤྱན་མིག་ནི་བཟློག །ཟབ་སླག་ནི་སྤྲུགས། ཟངས་སྡེར་ནི་བརྡབས་ནས་སྨྲས་པ། ངན་
པ་སྦུངས་ལོག །ཁྱོད་མདངས་སུམ་གར་སོང༌། འབྲས་མི་ཁུར་བ་ཅི་ཡིན། ལས་སུ་
མ་རུངས་བ་མིན་ན། མིག་དེ་བསྐོར་ནས་གཏོང་ཟེར་ནས། འཇིགས་སྐད་མང་པོ་
ཕྱུང་བ་ན། དེ་ལ་ཁོ་ཡང་ཚིག་པ་ཟ་ནས། ཡར་ལངས་ནས་སྤུ་རྩ་ནི་སྤྲུགས། མིག་རྩ་
ནི་བཟློག །གཤོག་པ་ནི་བརྡབས་ནས་སྨྲས་པ། བཟང་པོ་འུག་འཇོམས་པ། ཁྱོད་ལ་
འཇིགས་འཇིགས་བྱེད་པའི་སྟོབས་བདོག་ཅི་ཡོད། ལར་མ་ཚད་ན། ཕོ་བས་མོ་དཔའ།
མ་རྒྱུག་ན་རྟ་བས་གླང་མགྱོགས། མ་བཅང་ན་སྣམ་བས་བལ་སྦོམ་བྱ་བ་ཡིན་པས།
ཁྱོད་གཡུལ་ངོར་མ་འགྲིམ་གྱི་དཔའ་བོ། གྲྭ་སྒོར་མ་འགྲིམ་གྱི་མཁས་པ། ཆེ་སར་མ་
བཏོན་གྱི་ཆེན་པོ་ཞིག་སྣང་བས། འོ་སྐོལ་སྤུན་ཟླ་མཉམ་པོར་སྐྱེས་པ་ལ། སུ་ཡི་བྲན་
དུ་སུ་ཡིས་བྱེད། ང་ཡི་མིག་ཁྱོས་ཨེ་འདྲི་མི་ཤེས། ཁྱེད་ལ་བྱ་བ་དང་བྱེད་རྒྱུ་ཞིག་ཡོད་
དེ། ང་ཡང་ད་ལོ་ཙམ་མ་ཤི་ན། སང་ཕོད་ད་ཙམ་ན། བྲག་དཀར་གཡུ་ཤུག་གི་ཚལ་
ལ། མི་ལ་མ་སྲིད་པའི་སྲིད་པ་ཞིག་ཨེ་ཐེངས། ད་ལོ་སྤྱན་ལྡན་བྱ་བ་ལ། སང་ཕོད་
སྤྱན་བཟང་ལོང་བ་ཞིག་ཨེ་ཐོན། ད་ལོ་ཟབ་སླག་སེར་པོ་ལ། སང་ཕོད་ཀྱི་སྤྲང་པོ་
སེར་འབལ་བ་ཞིག་ཨེ་ནུས། ད་ལོ་གསུང་བཟང་འབྲུག་སྐད་ལ། སང་ཕོད་ཀྱི་ལྟས་
ངན་ཐན་སྐད་ཞིག་ཨེ་ཐོན། ད་ལོ་ངན་པ་སྦུངས་ལོག་ལ། སང་ཕོད་ཀྱི་དཔའ་བོ་ཐང་
རྒྱལ་ཞིག་ཨེ་ཐོན། ད་ལོ་བྱ་བྲན་རྒྱལ་སྡེ་ལ། སང་ཕོད་ཀྱི་སྤྲང་པོ་ཁ་འཐོར་ཞིག་ཨེ་
འགྲུབ། ད་ལོ་བཟང་པོ་འུག་འཇོམས་ལ། སང་ཕོད་ཀྱི་ཉམ་ཆུང་གཞོལ་གབ་ཅིག་ཨེ་
202

མདོ་སྡེ། བདུད་ཁམས་ཐར་པ་བཀོད་པའི་མདོ།
གྲུབ། དེ་མ་འགྲུབ་ན་ང་ཡང་། ཕ་ཀླག་པོ་སྟང་བཟང་དང༌། མ་འུ་ལེ་མ་གཉིས་ཀྱི་
བུ་མིན་པའི་རྟགས་ཡིན། ཟེར་ནས་ཤིན་ཏུ་ཕོད་གལ་ཏེ། ལྡིང་སྐོར་གསུམ་བྱས་ནས་
སོང་ངོ༌། །དེ་ནས་དེའི་ཚེ། ཁོ་ཡང་མ་འུ་ལེ་མས་བསླབས་པ་བཞིན་དུ། ལྷོ་ཤར་ཆུ་
བོ་སིདྷུའི་འགྲམ། གྲོང་ཁྱེར་བསོད་ལྡན་བརྡལ་པའི་གོང་། གཡུ་ཤུག་སྔོན་པོའི་ཚལ་
ལ། ཤེས་ལྡན་སྐྱ་ག་ཁྲ་མོའི་ཅན་དུ་སོང་ནས། ཤེས་ལྡན་ལགས། བདག་ནི་བྱང་ནུབ་
ཀྱི་བྲག་ཀུན་དགའ་འོད་འཕྲོའི་གནས་ནས། འདབ་ཆགས་ཁྲ་ཞེས་བྱ་བ་ཡིན་ཏེ། ངེད་
ཤ་ཟན་གྱི་ནང་ན། ང་ཤིན་ཏུ་ལུས་ཟུངས་ཆུང་བ་དང་། ཉམས་རྩལ་ཞན་པས། ཁྱེད་
ལ་རྩལ་བསླབ་པ་ལ་འོང་བ་ལགས། ད་ཡང་བདག་གིས་ཁྱོད་ཀྱི་ཞབས་འདེབས་བྱ་
ཞིང་། གཡོག་གང་བྱུང་དུ་བྱེད་པ་ལགས། ཞེས་སྨྲས་སོ། །
དེ་ལ་སྐྱ་གས་བརྟགས་ནས་སྨྲས་པ། ལུས་ཟུངས་ཆུང་ཡང་ཤེས་རིག་གྲུང་པོ་ཞིག་
སྣང་སྟེ། ལར་ཡང་གཟུགས་ལ་བལྟ་ན། གང་ཐག་མི་དེ་ང་རྒྱལ་ཆེ། སྦྱངས་ཆུང་མི་དེ་
འགྲོ་འདུག་མང་། ཤེས་ཆུང་མི་དེ་ཁ་ཕོད་ཆེ། བཟོད་བསྲན་མི་ཚུགས་གས་ནས་འཆི།
སློབ་བུ་རང་མཐོང་ཆེ་ན་སློབ་དཔོན་ལྐོག་ཏུ་གསང་། གདམས་ངག་ཟབ་བུ་བསྟན་
ན་ཕལ་ཆེར་ཚུར་ལ་ཚད། བྲན་གྱི་མིག་རྩ་རྒོད་ན་རྗེ་ཡི་སྲོག་རྩ་གཅད། འབངས་ལ་
གཅེས་སྤྲས་ཆེ་ན་སྤྱི་བོའི་ཀླད་ལ་འཆོར། ལར་ཡང་། འགྲོ་མི་ཤེས་ཤེས་དེ་འཇབ་བུ་
ཡིན། གཏམ་མི་ཤེས་ཤེས་དེ་རྫུན་མ་ཡིན། ཉན་མི་ཤེས་ཤེས་དེ་ན་གསང་ཡིན། ཟ་མི་
ཤེས་ཤེས་དེ་སྦྲུལ་འཇང་ཡིན་བྱ་བ་ཡོད་པས། དུས་ངན་གྱི་སློབ་བུ་དང་བྲན་འཁོར་
ཇི་འདྲ་ཡིན། ཁྱོད་ཀྱི་མིག་ལ་བལྟ་ན། དུས་ཀྱི་མགོ་སྐོར་ཞིག་ཡོང་དེ་ཅི་འདྲ་འདྲ། ས་
ཐག་རིང་པོ་ནས་འོང་བས། གང་ལོབ་ཅིག་བསླབ་བོ་ཟེར་ནས། སློབ་པར་ཁས་བླངས་
སོ། །ཡང་སྐྱ་གས་སྨྲས་པ། སྤྱིར་འདབ་ཆགས་ཀྱི་བྱ་ལ། འཕུར་འཇོལ་དང་ལྡིང་
གསུམ་གྱི། ལུས་རྩལ་སུམ་བརྒྱ་དྲུག་ཅུར་ཡོད་པ་ཡིན་ལ། དེ་ཡང་རི་རབ་ལྷུན་པོའི་
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཁོང་གསེང་ནས། མཁའ་ལྡིང་ནག་མོ་དུང་སྤྱན་དང༌། མཁའ་ལྡིང་ནག་མོ་གསེར་
མིག་གཉིས་མིན་པས་མ་ཤེས་ཏེ། དེ་འདབ་ཆགས་ཐམས་ཅད་ཀྱི་གཏུགས་ས་ཡིན་
པས། དེ་ལ་བསླབ་དགོས་ཏེ། དེ་ཡང་ང་ཡི་རྩལ་ཁ་དང་འཕུར་འཇོལ་འདི་རྣམས་
ནི། དང་པོར་བྱུང་བའི་ཁུངས་བཙུན་ཏེ། འདབ་ཆགས་ཀྱི་རྒྱལ་པོ་གསུང་སྙན་ཁུ་བྱུག་
གི་རྒྱུད་ལས་བྱུང་། བར་དུ་བསླབ་པའི་གྲོགས་བཟང་སྟེ། ངེད་ཀྱི་ཕ་མེས་སྐྱ་ག་ཡོན་
ཏན་བཟང་པོ་དེ། རི་རབ་ཀྱི་ཁོང་པར་སོང་ནས། མཁའ་ལྡིང་ནག་མོ་གསེར་མིག་ལ་
བསླབས། ཐ་མར་དགོས་པའི་དོན་བྱེད་དེ། བྱ་རིགས་སུམ་བརྒྱ་དྲུག་ཅུ་ལ་དཔལ་དུ་
ཤར་བྱ་བ་ཡིན་པས། དེ་ཡང་སྤྱིར་ན་ལུས་རྩལ་སུམ་བརྒྱ་དྲུག་ཅུ་ལ། མདོ་རུ་བསྡུ་
ན་རྣམ་པ་བཞི་ཡིན་ཏེ། འཕུར་འཇོལ་ལྡིང་གསུམ་སྟབས་འགྲོས་དང་བཞིའོ། ། དེ་ལ་
རྒྱུད་བཞི་རུ་གྱེས་ཏེ། འཕུར་བ་གསུང་སྙན་གྱི་རྒྱལ་པོ་ཁུ་བྱུག་གི་རྒྱུད་དང་། འཇོལ་
བ་མཁའ་ལྡིང་ནག་མོ་གསེར་མིག་གི་རྒྱུད་དང༌། ལྡིང་བ་སྲིད་པ་སྤྱི་རྗེ་བྱ་ཁྱུང་གི་རྒྱུད་
དང་། འགྲོ་བ་ངང་མོ་མགྲིན་བཟང་དལ་མོའི་རྒྱུད་དང་བཞི་རུ་དབྱེ་ནས། དེ་ལ་སོ་
སོ་རུ་གྱེས་པའི་སུམ་བརྒྱ་དྲུག་ཅུ་རུ་ཡོད་པ་ལགས་སོ། །དེ་ཡང་སློབ་ལུགས་ལ། དང་
པོ་འཕུར་མི་ཤེས་པ་ལ་འཇོལ་མི་བསླབ་བྱ་བ་ཡིན་པས། ང་ཡིས་ཇི་ལྟར་བྱ་བ་བཞིན་
དུ་སྟབས་བསྒྱུར་ཞིག །ཅེས་ཟེར་ནས། དང་པོ་འཕུར་བཏེག་དང་། ལྡིང་བསྐོར་དང་།
བཀྱེད་འཛུམ་དང༌། ཤལ་ལེན་དང་། དེ་རྣམས་བསླབས་སོ། ། ཁོ་ནི་ཤིན་ཏུ་རིག་པ་
དང་ལྡན་ཞིང་ལུས་པོ་མྱུར་བ་དང་། གཤོག་རྩལ་དྲག་པས་སློབ་དཔོན་རང་བས་ཀྱང་
ལྷག་པར་ལོབས་སོ། །དེ་ལ་ཁོ་ཡང་ཤིན་ཏུ་རྩལ་དང་སྟོབས་ཤུགས་དྲག་ཐལ་ནས་
ང་རྒྱལ་ཏེ། སློབ་དཔོན་པ་རང་ལ་རྩལ་ཞིག་བཀྱེ་ནས། ང་རང་མིན་པ་སུས་ཀྱང་མི་
ཤེས་པ་ཞིག་བྱེད་བསམ་ནས། ཉིན་ཅིག་དཔོན་སློབ་གཉིས་གཡུ་ཤུག་གི་ཚལ་ལ་སོང་
སྟེ། སློབ་དཔོན་པ་གཡུ་ཤུག་གི་རྩེ་ལ་བབས་ནས། ཁོ་ལ་ལྟད་མོ་གཟེགས་ནས་ཁོའི་
204

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
བར་སྣང་གི་ཁམས་ན་རྩལ་སྦྱོང་ཞིང་ཡོད་པ། རེས་ཤིག་ན་ཤ་ཟན་དཔའ་བོ་ཐང་
རྒོལ་ཞིག་བཅས་ནས་སློབ་དཔོན་ལ་འཇུམ་པས། སློབ་དཔོན་ཀྱང་སྐྲག་ནས་གྲོང་
ཁྱེར་གྱི་གསེར་བུ་བྲོས་ཏེ། རྗེས་སུ་དེད་ནས་བྱུང་བ་ལ་ཤིང་ཉག་མ་གཅིག་གི་འོག་ཏུ།
འཇོལ་ལེ་འཇོལ་ཕྱུའི་ལུས་སྟབས་ལ། འཇོལ་ཁུག་བཅོ་བརྒྱད་དུ་བསྒྱུར་བས། ཁོས་
ཀྱང་བྱེད་རྒྱུ་མ་སྙེད་ནས་ཐང་ཆད་དེ། འཇག་ཤིང་གི་ཡལ་ག་ཞིག་གི་སྟེང་དུ་བསྡད།
སློབ་དཔོན་ཀྱང་ཤིང་ཉག་མ་གདུང་བུ་བྲེས་པ་ཞིག་གི་སྟེང་དུ་བསྡད་ནས་སྨྲས་པ།
མཛངས་པ་སྔོན་དུ་བྱས་པས་སློབ་མ་འགྱོད། སྡར་མ་ལྐོག་ཏུ་བགྱིས་པས་རང་མགོ་
ཐོན། དཔའ་འཐབ་གླིང་ལ་བྲོས་པས་གཏིང་རྒྱལ་ལོན། དྲན་པ་འཕྲལ་དུ་ཟིན་པས་
གླགས་མ་རྙེད། གདམས་ངག་ཟབ་མོ་སྦས་པས་ཕུག་མ་ཤོར། ལར་ཡང་འཇིག་རྟེན་
ཡོན་ཏན་མཁན་པོ་རྣམས། དང་པོ་མི་སློབ་བྱ་བས་གདོང་མ་ཟློག །བར་དུ་ཁ་ལགས་
འདྲེས་ཀྱང་གཏིང་མ་དཀྲུགས། ཐ་མ་མཁས་པར་ལོབས་ནས་ལྷན་མ་སྡོད། མན་
ངག་ཟབ་མོ་བུ་ལ་ཡིན་ཀྱང་གབ། ཕན་པའི་ཡོན་ཏན་དགྲ་ལ་ཡིན་ཀྱང་འདོགས།
དུས་མཐའི་མི་ལ་ཡིད་ཆེས་ཨེ་ཡོད་དེ། ངེད་ཅག་དཔོན་སློབ་གཉིས་ལ་དཔེ་ལོངས་
ཤིག །སློབ་བུ་རང་ཡང་ད་ནི་རང་ཡུལ་སྙོགས། མཚར་འདོད་རྩེད་མོ་ཐལ་ནས་
དམ་ཚིག་ཉམས། ཁྱེད་ཀྱི་དཔའ་ལ་འཇོལ་གྱི་བྱ་རུ་མེད། སྔར་མ་བྲོས་ཆེན་ཡིན་ན་
མགོ་ཐོན་ཙམ། དེ་བས་ལྷག་པའི་མན་ངག་ལོགས་ན་མེད། རང་རེ་གཉིས་ཀྱང་སློབ་
གཉེར་དེ་ཙམ་བྱེད། སྤྱིར་ནི་བྱ་ཡི་འཕུར་འཇོལ་ལྡིང་གསུམ་ལ། ལྡིང་བསྐོར་བྱེད་པའི་
ཁ་གཉེར་ཁྱེད་ལ་མེད། འཕུར་འཇོལ་རིགས་ལ་མ་ལོབས་གཅིག་ཀྱང་མེད། འོན་ཀྱང་
འཛིན་ལ་ཁད་ཀྱིས་སྦར་སྟངས་དང༌། རྙོབ་ལ་ཁད་ཀྱིས་ལུས་འགྱུར་གཉིས་མི་ཤེས།
ཅུང་ཙམ་དཔའ་ཐལ་བྲང་ལ་ངན་དོགས་ཡོད། དེ་མིན་སློབ་བུ་མཁས་པའི་ཚད་དུ་
འདོད། ཞེས་ཟེར་བ་ལ། ཁོ་ཡང་སྐྱེངས་ནས། ཕྱག་གསུམ་འཚལ་ནས་སྨྲས་པ། སློབ་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དཔོན་པའི་ཅི་དགོངས། བཀའ་མི་བཀྱོན་པར་ཞུ། དེ་ལྟ་བུའི་ཐབས་ག་ན་ཡོད། རྩེད་
མོ་བྱས་པ་ལ་ཟུར་ཐལ་བ་ཙམ་རེད་དེ་མཐོལ་ལོ་བཤགས། ད་ཡང་འཇོལ་དེ་བསླབ་
པ་ཐུགས་བཏགས་དགོས། ཞེས་ཟེར་བ་ལ། ཡང་སྨྲས་པ། ང་ཤེས་ལྡན་སྐྱ་ག་ཁྲ་མོ་དེ།
རི་བདུན་གྱི་ཁ་ཁྱེར་འགྲིམས་འགྲིམས་ནས། མཁའ་ལྡིང་གསེར་མིག་དང་འགྲོགས་
འགྲོགས་ནས། ཆེ་བཙུན་གྱི་ཞལ་སྔ་འགྲིམས་འགྲིམས་ནས། དེ་འདྲའི་མགོ་སྐོར་ཚུད་
ལེ་མིན། ཁྱོད་ཀྱང་མིག་རྩ་གྲུང་སྟེ་ཞེ་རྩ་དེ་ལ་བླུན་པའི་སྐྱོན་ཡོད་ཟེར་ནས་ཁ་ལ་མ་
ཉན་ཏོ། །དེ་ནས་ཁོ་ཡང་རང་ཡུལ་དུ་ལོག་སྟེ་སོང་བས། བྲེ་གུ་དཀར་སྒྲོན་གྱི་ཐང་
དཀྱིལ་དུ། ཁོའི་གཅུང་པོ་ནེའུ་ལེ་ཡང་འབྲོང་བུ་བཤོར་ཞིང་སྣང་བ་ལ། ཤ་ཟན་ཀླག་
མོ་ཐང་རྒོལ་ཞིག་བྱས་ནས་རྒྱལ་བས། བྱན་ལག་གཅིག་བཅས་ནས་འཛུམ་སོང་བས།
ནེའུ་ལེ་ཡང་སྐད་ངན་ཞིག་ཤོར་ནས་འབྲོས་ས་མ་རྙེད་ནས། ཁུང་སྒོ་གཅིག་ཏུ་མཆུ་
བཅུགས་ནས་དར་ཅིག་བརྒྱལ་ནས་སོང་ངོ༌། །དེ་ཁྲའི་ཡར་བསླང་ནས། གཅུང་པོ་
དེ་ན་ཅི་བྱེད་པ་ཡིན། འབྲང་བུ་གཅིག་ཐལ་བ་མཐོང་ངམ་བྱས་པས། ཁོ་ཡང་སྐྱེངས་
ནས་དབུགས་ཕྱུང་སྟེ་སྨྲས་པ། ཨ་བོ་ཁྲ་ཡིན་པ་རེད་ཙ། ང་ཡི་རྗེ་པོས་བཀྱོན་པ་ཞིག་
བྱུང་བསམ་ནས་ཁུང་ནང་དུ་གཞོལ་བ་ལགས། ཞེས་ཟེར་རོ། ། དེ་ནས་དེ་ནུབ་མོར་
མ་ཡི་གཅན་དུ་སོང་བ་ལ། མ་ཡང་ཤིན་ཏུ་དགའ་ནས་བཟའ་བཏུང་དང་འཚོ་བ་ལ་
འུར་སྦྱར་ནས་སྨྲས་པ། བུ་ཁྱེད་སློབ་དཔོན་དང་མཇལ་ལམ། སློབ་གཉེར་གྱི་བྱ་བ་
ཅི་ཙམ་ལོབས། ལམ་དུ་འཇིགས་སྐྲག་དང་ཆད་ངལ་མ་བྱུང་ངམ། ཞེས་ཟེར་བ་ལ།
ལན་སྨྲས་པ། ཡུམ་ཅིག་ལགས། བདག་ནི་སློབ་དཔོན་དང་མཇལ་ལོ། །སློབ་གཉེར་
གྱི་བྱ་བ་ཡང་རན་ཐང་ཙམ་ལོབས། ལམ་དུ་འཇིགས་སྐྲག་དང་ཆད་ངལ་ཅི་ཡང་མ་
བྱུང༌། འོ་སྐོལ་གྱི་གཅེན་པོ་སྐུ་ཁམས་ཨེ་བཟང་། བྱ་བྲན་གྱི་འདུན་ཚོགས་ཆེ་འམ་བྱས་
པས། ལན་དུ་འོ་སྐོལ་གྱི་གཅེན་པོ་ནི་སྐུ་ཁམས་ཤིན་ཏུ་ཡང་བཟང་། བྱ་བྲན་གྱི་འདུས་
206

མདོ་སྡེ། བདུད་ཁམས་ཐར་པ་བཀོད་པའི་མདོ།
ཚོགས་ཀྱང་ཆེ། ཁྱེད་རང་ཡང་ནངས་པ་སྔ་མོ་མཇལ་དུ་སོང་དང་། མདུན་བསུ་དང་
དགའ་སྟོན་བྱེད་ལས་ཆེ་ཟེར་རོ། ། དེ་ལ་ཁོ་ཡང་ནངས་པར་ཡར་ལངས་ནས། ད་
ནངས་དེ་རྗེ་བོ་སྤྱན་ལྡན་དང་མཇལ་བ་དང་། ཁམས་དྲི་ཞིག་ཞུ་དགོས་ཟེར་ནས།
བྲེ་གུ་དཀར་སྒྲོན་གྱི་རྩེ་ལ་བབས་ནས། སྒྲོ་ཆེན་བརྒྱ་དང་ཉི་ཤུ་ནི་བརྡབས། སྒྲོ་ཕྲན་
སུམ་བརྒྱ་དྲུག་ཅུ་ནི་བཀྲབ། ཐེལ་གཤོག་ཉི་ཁྲི་དགུ་འབུམ་ནི་སྤྲུགས། ཡ་མཆུ་གསོད་
པའི་མཚོན་ཆ་ནི་བརྡར། མ་མཆུ་བཤའ་བའི་སྤུ་གྲི་ནི་ཕྱུང་། སྡེར་མོ་འཛིན་པའི་
ལྕགས་ཀྱུ་ནི་བཀུག་ནས། བར་སྣང་གི་ཁམས་སུ་འཕུར་ཏེ་སོང་ནས། ཉིན་གྱི་བྲག་
དམར་གདན་སྟེང་གནས་ན། སྤྱན་ལྡན་གྱི་འུག་པ་སེར་པོ་ལ། འཁོར་བྱ་ཕྲན་སུམ་
བརྒྱ་དྲུག་ཅུས་བསྐོར་ནས། ཞིང་ཁམས་དང་ཕ་རོལ་གྱི་ལོ་རྒྱུས་མང་པོ་འཆད་ཅིང་
ཡོད་པ་ལ། གླད་ནས་ལྡིང་སྐོར་མང་པོར་བྱས་ནས་སྨྲས་པ། སྤྱན་ལྡན་སྐུ་ཁམས་ཨེ་
བཟང་། བྱ་བྲན་རྣམས་འདུན་ཚོགས་ཡུལ་ཨེ་བདེ། དེ་རིང་གཤོག་རྩལ་ཞིག་འགྲན་
ན། ཁྱེད་ཨེ་རྒྱལ་བྱས་པས། ཁོ་ཡང་ཤིན་ཏུ་ཚིག་པ་ཟ་ནས། ཟབ་སླག་ནི་སྤྲུགས། སྤུ་
རུ་ནི་བསླང༌། གཤོག་པ་ནི་བཀྲབ། སྡེར་མོ་ནི་བརྡབ། འཇིགས་སྐད་ནི་ཕྱུང་ནས་
སྨྲས་པ། ངན་པ་བུ་སྦུངས་ལོག་དེ་གང་ནས་སླེབ་པ་ཡིན། ཁྱེད་རྣམས་སོང་ལ་འདིར་
ཁྲིད་ལ་ཤོག་དང་ཟེར་བ་ལ། བྱ་བྲན་རྣམས་ཀྱང་སོང་ནས་ཕྱོགས་ཕྱོགས་སུ་བསྐོར་
བ་ལ། ཁོས་ཀྱང་སློབ་དཔོན་གྱི་ཇི་ལྟར་བསླབས་པ་བཞིན། གཡུལ་འགྱེད་དཔའ་བོ་
དཔུང་ཟུར་བཅས་ནས། བྱ་བྲན་རྣམས་ཀྱི་དམག་ལ་རྒྱབ་ནས། ཐམས་ཅད་ཀྱི་འདུན་
ཚོགས་བཤིག་ནས། ཤིང་གསེབ་དང་བྲག་སྲུབས་ལ་ཀུན་ཀ་བརྒྱལ་ནས་སོང་ངོ༌། །དེ་
ནས་གཡོན་ཟུར་ལེན་པའི་ཕུབ་མོ་ནི་བཟུང་། གཡས་ཟུར་འདེབས་པའི་བྱན་ལག་
ནི་བཅས་ནས། བྲག་དམར་གདན་སྟེང་གི་གནས་ལ། སྤྱན་ལྡན་འུག་པ་ལ་གཅིག་
བརྒྱབ་པས། བྲག་དམར་གྱི་རྩ་བ་ཞིག་ན་ཕོག་སྟེ་བརྒྱལ་ཏེ་སོང་ངོ༌། ། ཁོ་ཡང་སྟེང་
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དུ་སོང་ནས། ཕྱིན་ཀ་ལོག་ཏུ་མནན་ཏེ། གཤོག་པ་ནི་བརྡབ། འཇོལ་བྲོ་ནི་བརྡུངས།
ཁྲ་སྐད་ནི་བཏོན་ནས་སྨྲས་པ། བཟང་པོ་སྤྱན་ལྡན་ལགས། ཁྱེད་དེ་རིང་ཐུགས་བདེ་
འམ། ལར་ཕ་སྤུན་དང་ཉམ་ཆུང་ལ་མནར་བ་ཆེ། ཆུང་མ་དང་བློ་འཛིན་ལ་སྙིང་མ་
བཞིན། མཛའ་མོ་དང་བྱིས་པ་ལ་གཅེས་མ་དྲག །རང་ཆེ་དང་བསོད་ནམས་ལ་ཤེད་
མ་རློམས། ཐུབ་ཐང་དང་བྲན་འཁོར་ལ་སྡང་མ་དྲག །ཉེས་ཅན་དང་མཚང་ཅན་
གྱི་མིང་མ་འདོན། བྱ་བ་ཡོད་པ་ཁྱོས་ཨེ་ཚོར། ད་ངན་པ་སྦུངས་ལོག་ཡིན་པས། དེ་
རིང་ཁྱེད་ལ་རྒྱལ་པོའི་ཁྲིམས་གསུམ་སྟེ། ཡང་ན་དོན་སྙིང་དེ་ཨེ་འདོན། ཡང་ན་སྤྱན་
མིག་དེ་ཨེ་བྱུང་། ཡང་ན་འདབ་གཤོག་དེ་ཨེ་གཅོད། དེ་གསུམ་གང་བྱེད་ཀྱང་། ཁ་
ལག་པ་གཉིས་ཀྱིས་ཉོས་པ་དེ། མགོ་ལུས་པོ་གཉིས་ཀྱིས་ཁུར་བ་ཡིན། རྗེས་སུ་ཡིད་
ཨེ་རང་བྱས་པས། ཁོས་ཡང་བྱ་ཐབས་མ་རྙེད་ནས། གསོད་སྲོག་ལ་ཐུག་ནས་སྨྲས་པ།
གཅུང་པོ་ལགས། སྲོག་གཅོད་པ་དེ་ནི་དམེ་རུ་མི་འགྱུར་རམ། འདབ་གཤོག་གཅོད་
པ་ནི་ཤི་བ་དང་ཁྱད་མེད། དམེ་ལ་ཐུག་པའི་ཁྲིམས་མིན་པས། སྤྱན་མིག་ལ་ཁྱེད་
རང་གང་དགོངས་མཛོད་ཟེར་རོ། །
དེ་ལ་ཡང་ཁྲ་ཡིས་སྨྲས་པ། ད་ནི་སྲོག་གཅོད་པས་ཅུང་ཙམ་ཞེ་སྨེ་བས་ཐར་དུ་
ཆོལ་ལ། ཉིན་གྱི་བྲག་དམར་ལ་མ་སྡོད། སྲིབས་ཀྱི་བྲག་ནག་ལ་འཁྲས་ཆོས། ཉིན་
བར་ལ་མ་འབུད། ལྟས་ངན་ཐན་སྐད་འདོན་ཟེར་ནས་ཐ་ཚིག་བགོས་ཏེ། སྤྱན་མིག་
གཉིས་འདྲུས་ནས་བཏང་ངོ༌། །དེ་ལ་ཁྲ་ཤིན་ཏུ་ང་རྒྱལ་ནས། ལུས་ལ་རྩལ་གསུམ་ནི་
རྫོགས། སེམས་ལ་ཤེས་པ་ནི་བཀྲ། གཅེན་པོ་འུག་པ་ནི་ཕམ། གཅུང་པོ་ནེའུ་ལེ་ནི་
བཅུམ། བྱ་བྲན་གྱི་འདུན་ཚོགས་ནི་གཏོར་ནས། བྲག་དཀར་གཡུ་ཤུག་གི་ཚལ་བཟུང་
ནས་ཡོད་པ་ལ། སྒམ་ཁྱེར་ཕ་ཝང་མང་སྐེའི་ཚོར་ནས། ཤ་ཟན་ཀླག་པོ་སྟང་བཟང་
གི་རྒྱུད་ལ་ནང་དམེ་བྱུང་ན། འདབ་ཆགས་བྱའི་འདུན་ཚོགས་ཀྱང་ཞིག །བྱ་བྲན་གྱི་
208

མདོ་སྡེ། བདུད་ཁམས་ཐར་པ་བཀོད་པའི་མདོ། །
ཁ་ཡང་འཐོར་བསམས་ནས་སོང་ནས། བྱ་བོན་གྱི་འཕྲིན་པ་བཅུ་གསུམ་བོས་ཏེ། དམེ་
བྱ་ཧོར་པའི་དམེ་ལག་ཀྱང་བཀྲུས། ཁྲས་འདོད་པ་ལ་བྱ་བརྒྱས་འུག་པ་ཉིན་བར་འོང་
མི་བཅོལ་བ། བྱ་བརྒྱས་འདོད་པ་ལ་བྱ་བྲན་གྱི་འདུན་ཚོགས་མི་གཏོར་བ། འུག་པས་
འདོད་པ་ལ་ཁོའི་བུ་སྲིན་བྱ་འུག་གུ་ཆུང་ལ། ཁྲས་ཁྲལ་སྤྲད་ཅིང་མཚན་མོ་ལ་གཟན་
ཚོལ་བ་དེ་ལྟར་དུ་བྱས། འུག་པའི་མིག་ལ་བྱ་ཝང་བོན་པོས་གསེར་ཕྱེ་བླུགས་ནས་
བཅོས་པས། གསེར་མིག་ཏུ་བྱུང་ནས་ཉིན་མོ་བས་ཀྱང་། མཚན་མོ་གསལ་བ་རུ་རིག་
སྟེ། དེ་ལྟར་ཐམས་ཅད་མདུན་མ་དང་གྲོས་སུ་བླུགས་ནས། ཐམས་ཅད་ཀུན་གྱིས་
སྒམ་ཁྱེར་ཕ་ཝང་བྱ་བརྒྱ་ལ། ཡང་ཡང་བཀའ་དྲིན་ཆེ་ཟེར་བར་བྱས་སོ། ། དེ་ནས་
དེའི་ཚེ། ཤ་ཟན་ཀླག་པོའི་བུ་དམེ་བྱ་ཧོར་པ་ལ། དམེ་ཁྱིམ་དུ། རྒྱལ་མོ་སྨད་ཚོང་གི་
ཡུལ་ནས། རྒྱ་བྱ་ག་མའི་བུ་མོ་ལ་ཉེ་མ་བྱ་བ་ཁབ་ཏུ་བསུས་ནས་སྟོང་དང་དབྱལ་དུ་
བྱས་ཏེ། ཉིན་གྱི་བྲག་དམར་གདན་སྟེང་གི་གནས་ལ་ཚང་བཅས་ཏེ། དེ་ལ་བུ་གསུམ་
ཡོད་དེ། ཆེ་བ་ཁྲ་ཧོར་པ་དང་། དེ་འོག་དུང་ཁྲ་གཤོག་ནག་དང་། ཆུང་བ་བྱིལ་ཁྲ་
དམེ་རུ་དང་གསུམ་དུ་བདོག་སྟེ། དེ་ཁོང་ཕ་མ་བུ་རྣམས་ནི་ཤིན་ཏུ་ཡང་མངའ་ཐང་
ཆེ་སྟེ། ཁོ་རང་དམེ་བྱ་ཧོར་པ་དེ། ཉིད་གཅིག་ལ་རྒྱུག་ཐེབ་ཀྱི་ཇག་རེས་ཐང་གསུམ་
བསྐོར། མོ་རང་རྒྱ་བྱ་ཉེ་མ་དེ། པྲ་ལྟས་གྱི་ལ་ཉེ་བཅུ་གསུམ་ལ་མཁས་པ། བུ་གསུམ་
ནི་གཅིག་པས་གཅིག་ལྷག་ནས། བསོད་ནམས་དང་ལོངས་སྤྱོད་ཕུན་སུམ་ཚོགས་
པ་རུ་ཡོད་དོ། །དེའི་ཚེ་དམེ་བྱ་ཧོར་པས་ཀྱང་དམེ་ལག་བཀྲུས་ནས། དམེ་བྱའི་སྡིག་
བཤགས་ལ་ཕུག་རོན་ཨག་ཏི་བོས་ནས་མཆོད་གནས་ལ་བཞག་ནས། ཁོ་རང་བྱང་
འབྲོག་གང་སྲང་སྐྱ་མོ་ལ། རྒྱུག་ཆེན་གྱི་ཇག་པ་ལ་སོང་ནས། དེར་ཁོའི་ཤུལ་དུ་ལ་ཉེ་
མ་འདུག་མ་བཟོད་ནས། མཛའ་མཐུན་གྱི་དགའ་བོ་བཙལ་ཏེ། བྱང་ཤར་དུ་བདུད་
བྲག་ནག་པོ་མུན་རྫོང་ན། བདུད་བྱ་སྐྱུང་ཀ་མཛའ་མཐུན་བསྡེབས་སོ། །དེ་ལ་བླ་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཆོད་ཕུག་རོན་གྱིས་སྨྲས་པ། གསོན་དང་བཟང་མོ་དལ་མཛེས་ལ་ཉེ་མ། འབངས་
མོ་འགྲོ་འདུག་མ་ངན་མི་ཁ་ཕོག །ཉམ་ཆུང་བྱ་བ་མང་ན་བྱུར་གྱིས་གཙེས། ཤེས་ཆུང་
འདོད་ཆགས་ཆེ་ཉེས་བྱ་བ་ལོད། རྒྱུ་ཆུང་ཐབས་ཀ་དྲག་ན་དབུལ་འདྲེ་འཁོར། བློ་
ཆུང་སྣང་བས་གང་ན་རང་སྨ་ཕབ། མདུན་ཆུང་འདུ་འདུ་མང་ན་གྲོས་འགོ་སྟོར།
མཛའ་དང་དགའ་བཤེས་མང་ན་སྲིད་ཕུགས་སྟོངས། འཕྱར་དང་འཕྱོ་ར་ཆེ་ན་རང་
སྨྲ་བབས། གཏམ་དང་བྱ་བྱེད་མང་ན་ཁ་མདའ་སྡུད། དབྱལ་མོ་ཁྱོ་དད་ཆེ་ན་རང་
ཆུས་ལད། གཙང་སྨེ་བབས་ཆོལ་བསྲེས་ན་བུ་ཚ་མནོལ། བྱ་བ་ཡིན་པས། ཇག་
དཔོན་མ་བྱོན་ཚེ། བྱ་བ་མ་མང་། སྤྱོད་པ་མ་སྤུན། བུ་ཚ་མ་སྐམས། སྟང་པོ་མ་བོར།
བླ་མཆོད་མ་བརྙས། ལར་ཁྲ་རྒོད་ཧོར་པ་བས། ལྷག་པར་ཁྱོ་མ་གདམ། ས་རོང་ཁའི་
བྱ་ནག་ལ། ཡོན་ཏན་དང་རྒྱུ་མཚན་མི་ཆེ་ཟེར་བ་ལ། ལ་ཉེ་མོས་སྨྲས་པ། ལར་ཨག་
ཏི་ཨུ་ཏི་བ། ཁྱོད་ལ་ཅི་བཅོལ། མ་བཅོལ་གི་བཅོལ་བཅོལ་མ་བྱེད། མིན་པ་ལ་ཡིན་
ཡིན་མ་བྱེད། ཞོ་བསྐུ་མ་ལ་མཚེར་སྐོས་མ་བབས། ཞེ་བུ་ལ་ཆུ་ཆོད་མི་འོང་། རྟོལ་མོ་
ལ་ཡོ་ཁྱུ་མི་འཛུགས། ཕུག་རོན་ལ་ཉམས་ཆེན་མི་སྐྱེ། ཨ། མ་བཅོལ་བའི་བཅོལ་བཅོལ་
མི་བདག་པའི་བདག་བདག ། སྐྱ་ག་ཁྲ་མོས་ལུག་བདག ། རྟེ་ལོ་མས་རྟ་བདག །ཕོ་
རོག་ནག་པོས་འབྲི་བདག །ཁྱོད་ལ་ཅི་བཅོལ། ཁྱོད་རང་ཡང་འདོན་པར་དེ་ཤེས་པས།
རང་ཁ་ཕྱིད་པ་ཙམ་དུ་འདུག་སྨྱོས་དང་། ང་རྒྱ་བྱ་རྒྱལ་མོ་བུ་མོ་དེ། ཇི་བྱེད་ལས་ལ་
དེ་བྱེད་ཅིག་ཡོད་པས། ཇི་བསམ་གྱི་ལས་ལ་དེ་བསམ་མནོ་བ་ན། ཇི་སྐོས་ཀྱི་ལས་ལ་
དེ་ལུགས་ཤིག་ཤེས་པས་ང་ཡིས་སྐད་ཅིག་དྲན་པ་དེ། ཁྱོས་ལོ་གཅིག་ལ་ཨེ་དྲན། ཁྱོད་
ཀྱིས་ང་ལ་འཕྱ་བ་དང༌། ཐང་གཞལ་འཇོག་པ་ཡང་བྱུང་། ཟེར་ནས་གཤོག་པ་ཡང་
བཀྲབ། སྤུ་རུ་ཡང་སྤྲུགས། སྡེར་མོ་ཡང་བརྡབས་ནས། བུ་གསུམ་ལ་གཤོག་ལྕག་དེ་
བརྒྱབ་ནས། དམེ་ཕྲུག་གསུམ་པོ་ཡང་སྒོར་བུད། དེ་ལ་རྗེ་བོ་བྱོན་ཞིང་ཡོད་པ་ལ་ཟེར་
2I0

མདོ་སྡེ། བདུད་ཁམས་ཐར་པ་བཀོད་པའི་མདོ། །
བ་ལ། རང་ཁའི་བདུད་བྱ་སྐྱུང་ཀ་དཔོན་གཡོག་བདུན་བོས་ནས་བྱུང་སྟེ་དེ་ལ་མོས་
མཛངས་ཀྱི་ལ་ཉེ་ནི་བཀྲ་བ། འཕྱོར་གྱི་གཟི་མདངས་ནི་ཕྱུང་། ཡོད་པའི་ནོར་རྫས་ནི་
བཏོན་ནས། སྟོན་མོ་དང་བསྙེན་བཀུར་རྒྱ་ཆེན་པོ་ནི་བྱས་ཏེ། །མོ་ཡང་བྱང་ཤར་རོང་
ཁའི་བྲག་ལ་བདུད་བྱ་སྐྱུང་ཀའི་ཅན་དུ་འགྲོ་བས་ཆད་དང་ཐ་ཚིག་བགོས་ནས་སོང་
ངོ༌། །
དེའི་ཚེ་ཡང་ཕུག་རོན་གྱིས་སྨྲས་པ། ཀྱེ་བཟང་མོ་ལ་ཉེ་མ། ལར་བྱ་བ་ཐམས་
ཅད་བརྟགས་ཤིང་གྱིས། ལེ་ལན་དང་འགྱོད་པ་རྗེས་སུ་འབྱུང་། བྱང་ཐང་གི་ལམ་
ལ་དཔྱོད་ཅིང་སོང་། རྒྱུས་མེད་ཀྱི་ལམ་ནོར་རྗེས་ན་འོང་། མི་ཡུལ་གྱི་ཚོང་ལ་རན་
ཚོད་ཟུངས། ཚོང་ཕམ་དང་གཡུལ་ཉེས་འཕྲལ་དུ་ཉེ། རང་ཡུལ་གྱི་ཆུས་ཆེན་རྒྱལ་
ཡང་འཚོས། རྒྱལ་ཐོབ་དང་ཕམ་ཞེས་ནོར་དོགས་ཡོད། སྣ་ས་དང་བུ་ངན་ཞན་
ཡང་སྐྱོངས། མཛངས་མའི་གཏམ་ལ་ཕྱི་ཐག་ཡོད། ཕ་མིང་དང་རང་སྒོ་བཟང་ཡང་
སྐུངས། རང་མཐོང་གི་ལས་ལ་བབས་ལྟུང་ཡོད། བྱ་བ་ཡིན་པས། ལར་བྱ་བ་ཐམས་
ཅད་བརྟགས་ཤིང་གྱིས། ལར་ཡང་ཁྲ་རྒོད་ཧོར་པའི་དངས་ཁྱིམ་བས། བདུད་བྱ་སྐྱུང་
ཀའི་སུན་ཆུན་མི་སྐྱིད། ཁྲ་ཕྲུག་སྤུན་གསུམ་གྱི་གནང་བུ་བས། ནལ་ཕྲུག་མཆུ་སེར་གྱི་
སྒོང་མི་གཅེས། བརྒྱུག་ཐེབ་ཐང་གསུམ་གྱི་གྲོ་ཤ་བས། རོང་ཁ་མུན་གླིང་གི་འབྲུ་སྒུམ་
མི་ཞིམ། བྲག་དམར་གདན་སྟེང་གི་ཡང་རྫོང་བས། བྱང་ཤར་མུན་པའི་བྲག་ནག་མི་
བཙན། མདོ་འབུམ་གཟུངས་གསུམ་གྱི་བོན་སྒྲ་བས། བདུད་བྱ་ནག་པོའི་སྐྱུང་སྐད་
མི་སྙན། ཁྱོད་ལར་འདི་འདྲ་མ་དྲན། བུ་གསུམ་གྱི་མ་ལ་དངས་ཟམ་མ་བབས། ལོ་
བརྒྱད་ཀྱི་བུ་མོས་འཕྲོར་མི་དགོས། ཁྲ་རྒོད་པོ་ལ་ཅི་སྐྲག་ཨེ་དྲན། འུག་པ་ལ་ཅི་བྱུང་
ཨེ་ཚོར། བྱ་བྲན་ལ་ཅི་གཏམ་ཨེ་དྲན། ལར་ཁྱོད་རང་ལ་ཡེ་མེད་མ་བྱེད། ང་ལ་ཕྱེད་
མེད་མ་བྱེད། བུ་ལ་ཡི་ཆད་མ་འཇོག །སྟང་ལ་སྙིང་ནད་མ་སྤྲད། ལེ་ལན་ངན་པར་དར
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མ་བསྐྲ། སང་ཉིན་ཇག་དཔོན་གྱི་བསམ་པ་ལ། ང་གནས་བརྟན་དུ་ཡོད་པ་ལ་ཡིད་
མི་ཆེས་པ་ཡང་འབྱུང་། ལར་ཡང་འདབ་ཆགས་ཕུག་རོན་སྔོན་མོ་དེ། བདག་མེད་
ཀྱི་སྒུམ་བུ་ཐུ་། དྲིན་མེད་གྱི་ཤེལ་པ་ཚོལ། རྙོག་མེད་ཀྱི་ཆུ་ལ་འཐུང༌། རྒྱུན་མེད་ཀྱི་
བསྐོར་བ་བྱེད། སྐབས་མེད་ཀྱི་མདོ་གཟུངས་ཀློག་ཅིང་འདུག་པ་ལ། གལ་མེད་ཀྱི་ལེ་
ལན་ཁུར་དོན་མེད་པས། ཁྱོད་ཀྱི་བྱ་བྱེད་མང་ན། ངས་ནི་འདོན་པའི་འཕྲོ་གཅོད་
ནས་འགྲོ་བ་ཡིན། ཞེས་སྨྲས་ཤིང་ཁོ་ཡང་འདོན་པ་མ་བྱས་ནས། སྲུངས་ལོག་གེར་
བསྡད་པ་ལ། ཡང་ལ་ཉེ་མས་སྨྲས་པ། སྔོ་སྐྱ་ཐལ་མདོག་ཚེར་མ་རྐང་། ཞོ་སྣ་མིག་
དམར་ཐལ་བ་མགོ །སྐད་ངན་ཨག་ཏི་ཨུག་ཏི་བ། ལར་ཁྱོད་ལ་ཐ་དག་ཞལ་སུས་
བཅོལ། མ་བབས་པ་ལ་ཅི་བབས། ཕ་ཝང་མང་སྐྱེས་ཅི་ཤེས། སྲིན་བུ་མེ་ཁྱེར་གྱིས་
ཅི་མཐོང་། སྦུ་རུ་རོག་པོས་ཅི་ཁྱགས། ད་དམེ་བྱ་ཧོར་པའི་དམེ་ཁྱིམ་ན། དམེ་ཕྲུག་
སྤུན་གསུམ་གྱི་ཕ་མ་བྱེད་པ་དེ། ཁྱེད་ཨག་ཏིའི་སྐྱིད་པར་མཐོང་བ་ཨེ་ཡིན། ལར་ང་
རྒྱ་བྱ་རྒྱལ་པོའི་བུ་མོ་དེ། ཇི་བྱེད་དེ་རང་དབང་ཆེ་བས། ཇི་འོང་དེ་གནམ་ཀྱིས་སྐོས་
པ་ན། ཇི་བསམ་དེ་བསོད་ནམས་ཀྱི་འགྲུབ་པས། ད་ལོའི་དམེ་ཁྱིམ་སྨེ་མ་ལ། སང་
ཕོད་ཀྱི་རྒྱལ་སྲིད་འཁོར་ཞིག་སྐོར་བེན། ད་ལོ་འབངས་མོ་ཐལ་མདོག་ལ། སང་ཕོད་
ཀྱི་རྒྱལ་མོ་མགུལ་ཕྲེ་ཞིག་བཟོ་བ་ན། ད་ལོའི་བྱང་མ་བུད་མེད་ལ། སང་ཕོད་རྒྱལ་བུ་
སེར་མཆུ་ཞིག་བཟོ་བ་ན། ད་ལོ་ནངས་ཤི་ནུབ་སོས་ལ། སང་ཕོད་ཀྱི་ཟད་མེད་གཏེར་
ཆེན་ཞིག་བསག་པ་ན། ད་ལོ་དྭ་སྨད་ཡུགས་ཁྱིམ་ལ། སང་ཕོད་ཀྱི་སྟང་དབྱལ་འཛོམ་
པོ་ཞིག་བྱ་བ་ན། ད་ལོའི་བ་སྤུ་ཉག་ཅིག་ལ། སང་ཕོད་ཀྱི་བྱ་སྒྲོ་ཆུན་གང་ཞིག་འགྲུབ་
པ་ན། ད་ལོའི་རྟེན་བུ་ཁྱུ་འཁྱར་ལ། སང་ཕོད་ཀྱི་ཡོམ་ཁྱུ་ཆེན་ཞིག་སྤེལ་པ་ན། ད་
ལོའི་བྲག་ནག་རོང་ཁ་ལ། སང་ཕོད་ཀྱི་བདུད་བྲག་མུན་རྫོང་ཞིག་བརྩིག་པ་ན། ད་
ལོའི་བྲག་དམར་གདན་སྟེང་ན། སང་ཕོད་ཀྱི་གནས་མལ་གྱེས་སྟོང་ཞིག་ཡོད་པ་ན།
212

མདོ་སྡེ། བདུད་ཁམས་ཐར་པ་བཀོད་པའི་མདོ། །
ད་ལོའི་དམེ་ཕྲུག་སྤུན་གསུམ་ལ། སང་ཕོད་ཀྱི་དྭ་ཕྲུག་མས་བོར་ཞིག་བཟོ་པ་ན། ད་
ལོའི་ཁྲ་རྒོད་ཧོར་པ་ལ། སང་ཕོད་བོར་པོ་གཞི་སྟོང་ཞིག་ཡོང་པ་ན། དེ་གནམ་གྱིས་
ཨེ་བསྐོས་མི་བསྐོས་དང་། དོག་ལ་ཨེ་འབྱུང་མི་འབྱུང་དེ། སང་ཕོད་དུས་བགྱི་དེང་
སང་ལ། ཁྱེད་ཨག་ཏི་ཨུག་ཏིའི་གཏམ་བརྒྱུད་ཡིན། སྨྲས་ས་དེ་བྲག་དམར་གདན་
སྟེང་ཡིན། བཅད་པ་དེ་བྲག་ནག་མུན་རྫོང་ཡིན། ཞེས་ཟེར་ནས། ལ་ཉེ་མ་ཁ་ལ་མ་
ཉན་ནས། བྲག་ནག་མུན་རྫོང་དུ་འགྲོ་བ་ལ། ཡང་ཕུག་རོན་གྱིས་སྨྲས་པ། བཟང་
མོ་ཁྱེད་དེ་ཙམ་དུ་ཁ་ལ་མི་ཉན་ན། ཁྱོད་རང་ལ་བཟང་ན་གང་བཟང་དུ་གྱིས་མོད།
ལར་ཁྱིམ་བདག་གི་བུ་མོ་གྲོང་རྒྱུག་མས། རྒྱལ་ཁམས་ཀྱི་གྲོང་ཁྱེར་འཁྲུག་ཤིང་བྱེད།
ཞལ་ལྕེ་སྨྲ་མཁས་ཀྱིས་མཚང་ལ་ཕོག ། ལེ་ལན་ཤེས་ལྡན་བློན་གྱིས་ཁུར། དབང་ཡོད་
ཀྱི་རྒྱལ་པོ་མངའ་ཁྲིམས་དམ། མ་ཉེས་པ་ལ་ཆད་པ་གཅོད། ཉེས་ཆེན་སང་ཕོད་ཀྱི་
གཤགས་ལ་ཐར། བྱ་བ་ཡིན་པས། ཁྱེད་ཀྱིས་ལེ་ལན་ངན་པ་བདག་ལ་ཡོང་ངེས་པས།
གལ་ཏེ་བྱུང་ན་ཁྱོད་ཀྱི་བྲག་ནག་གི་བཙན་ཁུང་ང་ལ་ཞོག་ཅིག །ཅེས་སྨྲས་སོ། །ལ་ཉེ་
མས་ཀྱང་དེ་ལྟར་བྱེད་པ་ཁས་བླངས་ནས། བྱང་ཤར་རོང་བའི་བྲག་ལ་འཕུར་ནས་
སོང་ངོ༌། །དེ་ཕྱི་ལོའི་དུས་སུ། དམེ་བྱ་ཧོར་པ་ཡང་རྒྱུག་ཆེན་གྱི་ཇག་ལམ་འཁོར་ནས་
ཕྱིན་པས། བླ་མཆོད་ཕུག་རོན་ལ་སྨྲས་པ། མཆོད་གནས་དམ་པ་ལགས། བདག་གི་
བཟང་མོ་ལ་ཉེ་མ་གར་སོང་། བུ་ཙ་གསུམ་མིག་རྩ་ཞན་པ་དེ་ཅི་ཡིན། ཁྱོད་འདོན་པ་
མི་བྱེད་པ་སྲུང་བ་ཅི་ཡི་ཉེས། དེ་ལ་ཕུག་རོན་གྱིས་དྲང་པོའི་ལོ་རྒྱུས་རྣམས་བཤད་པ་
ལ། ཧོར་པས་སྨྲས་པ། དིག་པ་ཐམས་ཅད་སྨྲ་ཀློག་གསལ། གནོང་ཆེན་ཐམས་ཅད་
རིག་པ་རྣོ། སྦུངས་ཆུང་ཐམས་ཅད་སེམས་སྟོབས་ཆེ། སྒོ་རུ་ཡོད་པ་ནང་དུ་གཞུག །
ཕུགས་སུ་ཡོད་པ་སྒོ་རུ་བཏོན་པས། ཨག་ཏི་ཨུག་ཏི་བ་ཁྱོད་ཟེར་ནས། གཤོག་ལྕག་
གིས་བརྡབ་ནས། རོང་ཁའི་བྲག་ལ་ཕུད་ནས་གཏོང་ངོ༌། །དེར་ལ་ཉེ་མ་ཡང་། བུད་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མེད་ཀྱི་བློ་སྙིང་པོ་མེད་པས། སྔ་བསམ་གྱི་དྲན་པས་མ་ཐིགས། ཕྱིས་འབྱུང་བློ་ཡིས་
མ་ཁོད་ནས། བློ་སེམས་ལོག་པ་རུ་ཕྱོགས་ནས། བྱང་ཤར་རོང་ཁའི་བྲག་ལ་བདུད་བྱ་
སྐྱུང་ཀའི་ཅན་དུ་སོང་ནས་སྔོན་ན་རྒྱལ་སློད་ལ། ཕྱིས་ཀྱི་སྤྲང་ཁྱིམ་དུ་རེད་ནས། ཁྲ་
རྒོད་ཧོར་པས་ཀྱང་བསྐྱུར། བདུད་བྱ་སྐྱུང་ཀས་ཀྱང་བོར། བྱ་བརྒྱས་ཡ་ག་ཡང་དར་
ནས། ཀུན་གྱིས་བོར་མོ་བཀྲམ་སྐྱ་མོ་བཏགས་ནས། སྔོན་གྱི་བླ་མཆོད་ཕུག་རོན་དང་།
ནལ་ཕྲུག་མཆུ་སེར་དང་འགྲོགས་ཏེ། ཡུལ་པའི་འབྲུ་སྒུམ་དང་། འབྲོག་པའི་འབུ་
སྒུམ་ལ་བསྐུ་བར་བྱུང་ངོ༌། །
རྒྱལ་མོ་ལགས། བུད་མེད་ཀྱི་བློ་ལ་སྙིང་པོ་མེད་པས། དཔེ་དོན་དེ་ཡིས་མཚོན་
པས། རང་རེའི་སྲས་མོ་ཡང༌། ཁར་རྩང་རྐྱ་པའི་རྗེས་སུ་མ་འབྲང་བའི་ངེས་པ་ཡང་
མ་མཆིས་སོ། །ཞེས་ཁྱིམ་བདག་མོས་གསོལ་པས། རྒྱལ་མོ་ཡང་ཁ་གཅིག་སེམས་
གཉིས་ཟོས་ནས། དེ་ནས་ཕྱིར་ནང་ཡང་ཆིབས་ཀྱི་རྟ་ཕོ་ལ་བཅིབས་ནས། གྲོང་ཁྱེར་
གྱི་སྲང་ལམ་ཐམས་ཅད་འགྲིམ་ཞིང་རྨེད་བཏང་བས་ཀྱང་མ་རྙེད་དོ། །ཤིན་ཏུ་ཡི་
མུག་ག་ཆད་ནས་སླར་གྲོང་ཁྱེར་ཡངས་པ་ཅན་དུ་ཕྱིན་ནས། འཁོར་རྣམས་ལ་སྨྲས་
པ། འཁོར་རྣམས་མ་འདུག་སྦྲན་ཐོངས་དང་། བུ་མོ་ནེའུ་ཆུང་ཡུལ་ན་མེད། ལྷ་རུ་
སོང་ངམ་བདུད་ཀྱིས་ཕྲོག །ཡང་ན་བདུད་ཀྱི་ཁྱེའུས་བསླུས། ཕྱོགས་བཞི་གར་བཙལ་
གར་མ་རྙེད། སེངྒེ་རྒྱབ་བསྣོལ་བྲག་ཕུག་ན། གཤེན་རབ་ཐུགས་ཀྱི་དམ་པའི་སྲས།
འ་ཞ་གསང་བ་མདོ་སྡུད་ཡོད། ད་ལྟ་སྤྱན་འདྲེན་གྱིས་ལ་ཤོག །ཞེས་བཙུན་མོས་
བཀའ་སྩལ་པས། འཁོར་རྣམས་ཀྱང་སོང་ནས། འ་ཞ་སྤྱན་དྲང་དུ་མཆིས་པ་ལ། འ་
ཞ་གསང་བ་མདོ་སྡུད་ནི། དགྲ་བཅོམ་པའི་འབྲས་བུ་མངོན་སུམ་དུ་ཐོབ་པས། ཇི་
ལྟར་ཡིན་པ་ཐུགས་ལ་གསལ་མོད་ཀྱང་འགྲོ་བའི་དོན་དུ་ཐབས་དང་། བྱ་ཚུལ་དང་།
བཙུན་མོས་བཀའ་གཉན་མི་གཅོག་པའི་ཕྱིར། མཉམ་པའི་དགོངས་པ་བཀྲོལ་ཏེ།
214

མདོ་སྡེ། བདུད་ཁམས་ཐར་པ་བཀོད་པའི་མདོ།
རྒྱལ་ས་བར་པོ་སོ་བརྒྱད་དུ་མཆིས་ན། རྒྱལ་མོ་དཔོ་བཟའ་ཐང་མོ་ནི། ཤིན་ཏུ་ཡང་
ཡུས་ཆེ་ཞིང་རབ་ཏུ་ཡང་ག་ཆད་པ་ལ། འ་ཞས་གསོལ་པ། ཡུམ་ཅིག་དཔོ་བཟའ་
ཐང་མོ་ལགས། བུད་མེད་བྱ་བ་འཁོར་བའི་རྒྱུ། བུད་མེད་བྱ་བ་ཆགས་པའི་གཞི།
བུད་མེད་བྱ་བ་ཆགས་པའི་རྐྱེན། བུད་མེད་བྱ་བ་འཁྲུལ་པའི་གཞི། བུད་མེད་བྱ་བ་
དུག་ཚེར་འདམ། ཐར་པའི་ལམ་ལ་རྒྱབ་ཕྱོགས་ནས། འཁོར་བའི་རྗེས་སུ་མ་འབྲང་
ངམ། བདེ་བ་ཆེན་པོ་རྒྱང་བསྲིངས་ནས། སྡུག་བསྔལ་དང་དུ་མ་བླང་ངམ། མི་
འབྲལ་གཏན་གྱི་གྲོགས་སྤངས་ནས། བདུད་ཀྱི་གྲོགས་དང་མ་འགྲོགས་སམ། དལ་
བ་ཕུན་སུམ་ཚོགས་སྤང་ནས། བྲེལ་ཕོངས་བཙོན་རར་མ་ཞུགས་སམ། ཡིད་བཞིན་
ནོར་བུའི་གླིང་སྤངས་ནས། མཆིང་བུར་བྱི་དོར་མ་བྱས་སམ། མཁའ་གསལ་à་གཏན་
སྤངས་ནས། སྒྲོན་མེའི་འོད་མདངས་མ་སྲུང་ངམ། གཤེན་ཡུལ་འོལ་མོའི་གླིང་སྤངས་
ནས། བདུད་ཡུལ་མུན་གླིང་མ་བསྙགས་སམ། ད་ཡང་མྱ་ངན་མ་བྱེད་པར། བུ་མོ་
བདུད་དུ་ཕྱོགས་པ་ལ། འགྱོད་ཅིང་སྨེ་བས་ཁ་ན་མེད། དུས་ཀྱི་བདུད་ལ་ལྷ་སེམས་
དང་། ལས་ཀྱིས་འཕྲོ་འཐུད་རྙེད་ཡིན་མོད། དེ་བས་འཕྲལ་ལ་བྱ་ཐབས་མེད། འཁོར་
འབངས་བཙལ་བས་འཁོར་ཐབས་མེད། རྒྱལ་ཁམས་མངའ་འབངས་ཐང་མ་གཅོད།
ཅེས་འ་ཞས་སྨྲས་པས། དེ་ལ་བཙུན་མོ་ཡང་ཤིན་ཏུ་སྙིང་མ་སྡུག་ནས། འ་ཞ་ལ་སྨྲས་
པ། གཤེན་རབ་འཁོར་གྱི་དམ་པ་ལ། ཐུགས་དང་འདྲ་བའི་འ་ཞ་ལགས། ལྷའམ་
བདུད་ཀྱང་ཆ་མེད་པར། བདུད་དང་གཅར་ལམ་མ་ངན་དང་། གཤེན་རབ་འཁོར་
གྱི་དམ་པ་ལ། ཐུགས་དང་འདྲ་བའི་འ་ཞ་ཁྱེད། དགེ་འམ་སྡིག་གམ་ཆ་མེད་པར།
སྡིག་ལ་འདོགས་ཀྱང་མ་སྔ་དང༌། གཤེན་རབ་འཁོར་གྱི་དམ་པ་ལ། ཐུགས་དང་
འདྲ་བའི་འ་ཞ་ཁྱེད། དཀར་རམ་ནག་གམ་ཆ་མེད་པར། ནག་ལ་གྲིབ་མས་མ་བགོ་
དང་། གཤེན་རབ་འཁོར་གྱི་དམ་པ་ལ། ཐུགས་དང་འདྲ་བའི་འ་ཞ་ཁྱེད། སྐྱོན་ནམ་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཡོན་ཏན་ཆ་མེད་པར། སྐྱོན་དུ་བརྟགས་ནས་མ་བཟུང་དང་། གཤེན་རབ་འཁོར་གྱི་
དམ་པ་ལ། ཐུགས་དང་འདྲ་བའི་འ་ཞ་ཁྱེད། འཁོར་དང་མྱང་འདས་ཤན་མེད་པར།
འཁོར་བར་དོགས་ཀྱང་མ་བཅའ་དང༌། གཤེན་རབ་འཁོར་གྱི་དམ་པ་ལ། ཐུགས་
དང་འདྲ་བའི་འ་ཞ་ཁྱེད། གང་ལ་བརྟག་ཅིང་ཆ་མེད་པར། བུད་མེད་མཚང་ཡང་མ་
འདྲ་ལ། ཨ་ཅང་དཔྱད་ཚིག་མ་སྔ་བར། གཤེན་རབ་སྤྱན་འདྲེན་གྱིས་ལ་ཤོག །ཅེས་
བཙུན་མོས་སྨྲས་པས། འ་ཞ་གསང་བ་མདོ་སྡུད་ཀྱང་། བསྟན་པའི་དོན་ལ་ཐུགས་
བསྐྱེད་དག་པ་དང་། དཔོ་བཟའ་ཐང་མོའི་བཀའ་ལ་ཉན་པ་དང༌། ལས་དང་རྐྱེན་
གྱི་འཛོམ་པས་སུ། བྱ་ཁྱུང་སུམ་གྲུས་པ་ཞིག་ཏུ་སྤྲུལ་ནས། རི་རབ་རིའི་ཡང་ཐོག་
མགོན་བཙུན་ཕྱུའི་གྲོང་ཁྱེར་དུ་བྱོན་ནས། སྟོན་པའི་མདུན་དུ་པུས་བཙུགས་ཐལ་མོ་
སྦྱར་ནས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ནི་ཇི་
ལྟར་ཡིན་པའི་ལོ་རྒྱུས་རྣམས། མ་རྨོངས་ཐུགས་ལས་ས་ལེར་གསལ་མོད་ཀྱང་། སླད་
ན་བཙུན་མོ་སྲས་དང་འཁོར་འབངས་རྣམས། ནག་པོ་བདུད་ཀྱིས་ཆོ་འཕྲུལ་ཚུགས་
ཚད་བསྟན། ཅིས་ཀྱང་ལོགས་ལ་ཚུགས་པར་མ་གྱུར་ཏེ། བུ་མོ་ནེའུ་ཆུང་མེ་ཏོག་གླིང་
ལ་སྟོར། རྒྱལ་ས་ཕྱོགས་བཞི་གླིང་བརྒྱད་གར་བཙལ་ཀྱང་། རྙེད་པར་མ་གྱུར་སླར་
ལ་ཐང་ཆད་ནས། ད་ལྟ་སྤྱན་སྔར་ཞུ་རུ་མཆིས་པ་ལགས། གནས་མཆོག་འདི་ཡི་
འགྲོ་དོན་གྲུབ་འཚལ་ན། ཡུན་དུ་མི་ཐོགས་འཕྲལ་ལ་བྱོན་པར་ཞུ། བཙུན་མོ་བུད་
མེད་བློ་ལ་བཟོད་གླགས་མེད། བུ་མོ་སྟོར་ནས་མྱ་ངན་གདུངས་ཏེ་མཆིས། དེ་ཡི་མྱ་
ངན་ཐུགས་རྗེས་བསལ་དུ་གསོལ། ཅེས་གསོལ་པས། སྟོན་པས་ཀྱང་གནས་དེའི་འགྲོ་
དོན་མཐར་ཕྱིན་ནས། བསྟན་པའི་དུས་ལ་བབ་པ་དང་། འགྲོ་བ་འདུལ་བའི་གནས་
སྐབས་སུ་འཛོམ་པས། འ་ཞ་གསང་བ་མདོ་སྡུད་དང་། འཁོར་གྱི་གཡུང་དྲུང་སེམས་
དཔའ་རྣམས་དང་བཅས་ཏེ། མེ་ཏོག་གི་ཆར་དང་འགྲོགས་ཏེ། གནས་མཆོག་དམ་པ་
216

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
འོལ་མོ་གླིང་ཆེན་དུ་ཕེབས་སོ། ། །
དེའི་ཚེ་འཁོར་རྣམས་ཀྱིས། སྟོན་པའི་མདུན་ནས་བསུ་སྟེ། ལ་ལས་ནི་དར་ཕྱར་རོ། །
ལ་ལས་ནི་དུང་འབུད་དོ། ། ལ་ལས་ནི་རྔ་བརྡུང་ངོ༌། ། ལ་ལས་ནི་གཤང་དཀྲོལ་ལོ། །
ལ་ལས་ནི་བྲོ་བརྡུང་ངོ༌། །ལ་ལས་ནི་གར་བྱེད་དོ། ། ལ་ལས་ནི་ཤོན་འཁྲབ་བོ། ། ལ་
ལས་ནི་སྒང་སྒྱུར་རོ། །ལ་ལས་ནི་མར་མེ་ཐོགས་སོ། །ལ་ལས་ནི་སྤོས་མེ་འབུལ་ལོ། །
ལ་ལས་ནི་ཚན་ཆབ་གཏོར་རོ། །ལ་ལས་ནི་ལྷ་སངས་འབུལ་ལོ། ། ལ་ལས་ནི་མེ་ཏོག་
གཏོར་ཅིང་། ཀུན་གྱི་མདུན་ནས་བསུས་ཏེ། མཁར་བར་པོ་སོ་བརྒྱད་ཀྱི་ནང་དུ་སྤྱན་
དྲངས་ཏེ། དེ་ནས་གསེར་ཁྲི་སེར་པོ་ལ་སྟོན་པ་བཞུགས་སུ་གསོལ་ཏེ། གསོལ་ཟས་རོ་
མཆོག་དང་ལྡན་པ་བདའ་དགུ་དྲངས་སོ། །
དེ་ནས་བཙུན་མོ་དཔོ་བཟའ་ཐང་མོས་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། ཉིད་ཀྱིས་སྟོང་གསུམ་འཁོར་ལོས་སྒྱུར་མཛད་ཅིང་། སྟོང་གསུམ་
འཇིག་རྟེན་འགྲོ་བ་འདུལ་བ་དང༌། ལྷ་ཀླུ་མི་གསུམ་ཞབས་ཀྱིས་འཆག་པ་དང་། རྒྱལ་
སྲིད་རིན་ཆེན་ཁ་ཡོ་སྙོམས་པ་དང་། སྟོང་ཁམས་ཕྱོགས་བཞིའི་རེ་བ་བསྐང་བའི་
ཕྱིར། དར་ཅིག་བཞུགས་པའི་ལོང་ཡང་མ་མཆིས་ཏེ། མགོན་བཙུན་ཕྱྭ་ཡི་སྐུ་འཚོར་
གཤེགས་པའི་ཚེ། སླད་ན་བདག་ཅག་སྲས་དང་སློབ་མ་ལ། ནག་པོ་བདུད་ཀྱིས་
ཆོ་འཕྲུལ་མང་དུ་བསྟན། ཚུགས་ཚད་བསྟན་ཀྱང་མ་ཚུགས་ཐང་ཤ་ཆད། དེས་ན་
བདུད་ཀྱི་ཆོ་འཕྲུལ་ཡོལ་བ་ཡི། རྗེས་སུ་བུ་མོ་མེ་ཏོག་གླིང་དུ་སོང་། གསས་མཁར་ལྷ་
ལ་མཆོད་པ་འབུལ་དུ་གཤེགས། གཤེགས་པའི་རྗེས་སུ་བུ་མོ་ལམ་དུ་སྟོར། བདག་
ཅག་རྒྱལ་ཁམས་མི་རྣམས་ཀུན་འདུས་ནས། རྒྱལ་ས་ཕྱོགས་བཞི་མཚམས་བརྒྱད་
ཀུན་ཏུ་བཙལ། རྙེད་པར་མ་གྱུར་ངལ་དང་ཐང་ཆད་ནས། འ་ཞ་ཉིད་ཀྱི་སྤྱན་སྔར་
བཏང་བ་ལགས། སྟོན་པ་རྣམ་པ་ཐམས་ཅད་ཀུན་མཁྱེན་པས། བདག་གི་བུ་མོ་གང་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 2020
དུ་སོང་བ་ལགས། ལྷ་འམ་བདུད་ཀྱི་ཆོ་འཕྲུལ་ཇི་ལྟར་ཡིན། ཞེས་གསོལ་ཏོ། ། དེ་ལ་
སྟོན་པས་བཀའ་སྩལ་པ། ཉོན་ཅིག་དཔོ་ཟ་ཐང་མོ་དང༌། འདུས་པའི་འཁོར་རྣམས་
ཐམས་ཅད་ཀུན། དེ་ཡི་མཚན་ཉིད་འདི་ལྟར་ཡིན། བདག་དང་ཁྱབ་པ་ལག་རིང་
གཉིས། སྔོན་ཆད་བསྐལ་པ་གོང་མ་ཡི། གྲངས་མེད་མང་པོའི་གོང་རོལ་དུ། ཚོགས་
བསགས་སྒྲིབ་པ་མ་བྱང་ནས། སེམས་ཅན་ཕྲ་མོའི་ལུས་བླངས་དུས། ཡུལ་ནི་ན་ར་
གདན་སྟེང་གི། ཁྱིམ་བདག་བཟང་མཆོག་བྱ་བ་དང༌། བཙུན་མོ་བྷ་ཏ་ལི་གཉིས་ཀྱི།
བུ་དང་སྤུན་དུ་མཉམ་པོར་སྐྱེས། ཉི་དབང་ཟླ་རྒྱས་གཉིས་སུ་བྱ། བདག་ནི་གཅེན་པོ་
ཉི་མ་དབང༌། ཁོ་ནི་གཅུང་པོ་ཟླ་བ་རྒྱས། སྤུན་ཟླ་མཉམ་པོར་སྐྱེས་པ་ལ། ངང་ཐག་
རིང་ཐུང་ཙམ་ཞིག་ཡོད། དེ་ལས་ཕོ་ཁྱད་དྲག་ཞན་མེད། བསྐལ་པ་མུ་གེ་ཆ་ཕྲ་བྱུང་།
བདག་ཅག་ཕ་མ་བུ་རྣམས་ལ། ཟས་སུ་འབྲས་ཁལ་གསུམ་དུ་ཡོད། ཕ་མ་རྒས་རྒན་
འཁོགས་པར་གྱུར། དབང་ལོག་བྱིས་པ་ལྟ་བུར་སོང་། ཇི་བྱེད་བདག་ཅག་གཉིས་
དབང་བས། འབྲས་ཀྱི་མཆིད་ཚིག་གླེང་བ་ལ། ཁོ་ཡི་དགྲ་དང་རྐུན་བུ་དང་། འཇབ་
བུའི་ཚོགས་ལ་སྟེར་ནས་སུ། དེ་ནས་རྒྱལ་ཁམས་འཆོལ་བུ་ལ། བདག་མེད་ནོར་ལ་
རློམ་ནས་སུ། ཟས་ནོར་ལོངས་སྤྱོད་བསག་དགོས་ཟེར། བདག་གི་དེ་ལ་མི་འབྱུང་གི།
དུས་ཀྱི་བསྐལ་པ་ཆ་ཞན་ལ། ཟས་སུ་འབྲས་ཁལ་གསུམ་ཡོད་པ། འཇབ་བུའི་ཚོགས་
ལ་བྱིན་གྱུར་ན། དྲིན་ཆེན་ཕ་མ་ཅི་ཡིས་གསོ། ད་ལྟ་དུས་སྐབས་ངན་པ་ལ། རང་ཤ་
གཅོད་ནས་སྦྱིན་ཐབས་མེད། ས་དང་རྡོ་ལས་བཟའ་མི་འབྱུང་། དགྲ་རྐུན་བྱས་པས་ར་
ཚེ་མི་ཕྱིད། གཅུང་པོས་ད་ཙུག་མ་སྨྲ་ལ། དྲིན་ཆེན་ཕ་མའི་སྲོག་མ་གཅོད། དེ་སྐད་
བདག་གིས་སྨྲས་པ་ལ། གཅུང་པོའི་དེ་ལ་ཕྲག་དོག་སྐྱེས། བདག་ལ་ཚིག་གི་ཚེར་མ་
བྱུང་། འོ་སྐོལ་འབྲས་ཁལ་གསུམ་པོ་ལ། ཅི་བྱེད་ཡོང་བར་འདུག་ལགས་ཏེ། གཅེན་
པོ་ཁྱོད་ལ་དབང་མ་བྱུང་། བདག་གི་ཕ་མའི་སྲོག་གཅོད་ཟེར། དེས་ན་ང་ཉིད་བདུད་
218

མདོ་སྡེ། བདུད་ཁམས་ཐར་པ་བཀོད་པའི་མདོ།
དུ་འདུག །མི་འཐད་མཆིད་ཚིག་མ་སྨྲས་ཡང་། ལོག་པའི་ཁུར་པོ་ཅི་ལ་འགེལ། སྤུན་
ཟླ་མཉམ་པོར་སྐྱེས་པ་ལ། ཀྱེ་མ་ཟ་མ་རེ་སྙིང་ན། འདི་བས་ཕ་རོལ་ཤི་ན་དགའ།
ཞེས་ཟེར་རང་སྲོག་རང་གིས་བཅད། བདག་གིས་བཤོལ་གྱུར་བྱ་བ་ཐལ། དེ་ནས་
བསམ་སྦྱོར་ངན་པ་ཡིས། སྨོན་ལམ་ལོག་པའི་ཕྱོགས་སུ་བཏབ། འོ་སྐོལ་སྤུན་ཟླ་
མཉམ་སྐྱེས་གཉིས། ལས་རྐྱེན་འདི་ཡི་བསྐུལ་ནས་སུ། ནམ་ཞིག་བསྐལ་པ་མང་པོ་ཡི།
སྐྱེ་ལུས་གྲངས་མེད་གར་བླང་བར། ཁྱེད་ཀྱིས་ང་ལ་བདུད་བསླངས་པས། ང་ཡང་
ཁྱེད་ཀྱི་བདུད་གྱུར་ཏེ། ཁྱེད་ལ་བར་ཆད་བྱེད་པར་ཤོག །དེ་སྐད་སྨོན་ལམ་ལོག་པར་
བཏབ། བདག་ཀྱང་ཡི་མུག་ག་ཆད་དེ། དྲིན་ཆེན་ཕ་མའི་ཞབས་ཏོག་བགྱིས། ཕྲ་མོ་
མུ་གེའི་གགས་ལ་ཐར། སྐྱེ་བ་དེ་ལས་བཟུང་ནས་སུ། དེ་དུས་བསམ་པ་བཟང་ངན་
གྱིས། ཕྱི་མར་བདག་ཉིད་ཅུང་བདེ་ཡང་། སྲོག་གཅོད་རྩ་བ་དམོད་བོར་བས། དེ་
ལན་སྲོག་ལན་སྲོག་གིས་སྐོར། དེ་ནས་སྐྱེ་བ་གྲངས་མེད་དང༌། གྲངས་འཛིན་དག་
དང་མ་དག་དང་། ལམ་ལྔ་ས་བཅུའི་ཐེག་རིམ་དང་། རང་དོན་ཕུན་སུམ་ཚོགས་
པ་ཡི། སྐྱེ་མེད་བོན་སྐུ་ཐོབ་པར་དུ། ལྷ་མི་སྐྱེ་བ་གྲངས་མང་ལ། ཁོས་ཀྱང་སྐྱེ་བ་དེ་
བཞིན་དུ། ལྷ་བདུད་ཟུང་འཇུག་མཉམ་པོར་སྐྱེས། ལྷ་ལ་འགྲན་ཞིང་གསས་ལ་བསྡོ་།
གཤེན་ལ་བར་ཆད་བརྩོད་པ་རྩོམ། འོན་ཀྱང་སྔོན་གྱི་སྨོན་ལམ་གྱིས། གཡུང་དྲུང་
བསྟན་པ་མི་ནུབ་དང༌། གཤེན་ལ་དབུ་འཕང་མི་དམའ་ཕྱིར། ཆོ་འཕྲུལ་སྤྲུལ་པ་ཅི་
བསྟན་ཀྱང༌། གནས་སྐབས་ཕྲ་མོ་མ་གཏོགས་པར། བར་དུ་གཅོད་ཅིང་ཚུགས་མི་
འགྱུར། ད་ལྟ་གཞན་དོན་མཛད་པའི་དུས། སྐྱེ་བ་བཞེས་པ་མན་ཆད་ནས། ད་ལྟའི་
དུས་འདིར་ཡན་ཆད་དུ། ཆོ་འཕྲུལ་ཚུགས་ཚད་ཀུན་ལ་བསྟན། ད་ཡང་བདག་གི་
སྨོན་ལམ་གྱིས། ནམ་ཞིག་གདུལ་བྱར་མ་གྱུར་ཚེ། གཤེན་ལ་བར་ཆད་བརྩམ་པར་
བྱེད། སྲས་དང་བཙུན་མོ་སློབ་བུ་ལ། བདུད་ཀྱིས་བར་ཆད་མ་ཚུགས་པ། སྔོན་ནས་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྒྲིབ་སྦྱངས་ཚོགས་རྫོགས་ཤིང་། ཀུན་གཞིའི་དཀྱིལ་དུ་རྒྱུ་མེད་པས། རྒྱུ་མེད་འབྲས་
བུ་མི་སྐྱེ་ཕྱིར། བུ་མོ་གཤེན་བཟའ་ནེའུ་ཆུང་མ། ཀུན་གཞི་རྣམ་པར་ཤེས་པ་ལ། བག་
ཆགས་ས་བོན་གཉིས་ཡོད་པས། རྒྱུ་ལས་འབྲས་བུ་ཕྱིར་སྐྱེས་ཏེ། རེ་འགའ་དགེ་ལ་
འཕྲིགས་ཀྱིན་བརྒྱུག །རེས་འགའ་སྡིག་ལ་འཕྲིགས་ཀྱིན་བརྒྱུག །དགེ་བར་འཕྲིགས་
པས་དགེ་བར་བསགས། སྡིག་པར་འཕྲིགས་པས་སྡིག་པ་བསགས། བར་དུ་བདུད་
ཀྱི་རྐྱེན་ཀྱིས་བསླངས། ད་ལྟ་བདུད་ཀྱི་རྐྱེན་ཀྱིས་བསླུས། གཤེན་གྱི་ཕྱོགས་སུ་འཕྲིགས་
ཙམ་མེད། གློ་སེམས་ལོག་པའི་ཕྱོགས་སུ་འཕྱོ། ཆེ་དྲག་བདུད་ཀྱི་སྤྱོད་ཡུལ་ལ། ནེའུ་
ཆུང་ཤིན་ཏུ་བློ་གང་བས། འཇིག་རྟེན་ཁམས་ཀྱི་བསོད་ལྡན་ལ། དེ་ལས་དཔག་པ་མ་
མཆིས་བསམ། མ་བུ་ལགས་པའི་གདུང་སེམས་ཀྱིས། བུ་མོར་མ་ཡིས་སྙིང་རྗེ་ཡང་།
བུ་མོས་མ་ལ་སེམས་མ་ལྟོས། དཔེར་ན་སེམས་ཅན་བློ་ལོག་གི། བློ་སྣ་ཚུར་ལ་བསྒྱུར་
བ་ན། ཕོ་བློ་དཔག་བསམ་འཕྲེད་འགྱེལ་འདྲ། དེ་ཉིད་ཚུར་ལ་བསྒྱུར་བ་ན། ཐབས་
ལ་བརྟེན་ན་བསྐོར་བཏུབ་ཙམ། མོ་བློ་ཆུ་བོ་ཐུར་འབྲུག་འདྲ། ཐབས་ཀྱི་ཡན་ལག་
ཅི་བརྐྱངས་ཀྱང༌། ཆུ་བོ་གྱེན་ལ་བསྒྱུར་མི་བཏུབ། བུ་མོ་གཤེན་བཟའ་ནེའུ་ཆུང་མ།
བདུད་དང་བརྩེ་སེམས་བྲལ་ནས་སུ། གཤེན་ལ་གདུང་སེམས་མ་སྐྱེས་ན། སྐྱེས་བུ་
ཐབས་ལ་མཁས་པ་ཡི། བདག་ཉིད་སྟོན་པ་འབྱོན་གྱུར་ཡང་། གཞན་དག་ཐབས་
ལམ་བཏུབ་མི་འགྱུར། དེ་དག་ཐབས་ལ་རྡུགས་པར་འགྱུར། དེ་ཕྱིར་བུ་མོ་ནེའུ་ཆུང་
མ། ཤ་ལས་ཆད་པའི་བུ་ཡིན་ཞིང་། བདུད་ཀྱི་ཡུལ་དུ་སྙིང་རྗེ་ཡང་། ནམ་ཞིག་དུས་
ལ་མ་བབ་ཚེ། ད་ལྟར་དྲང་བར་མི་འགྱུར་རོ། །ཞེས་བཀའ་སྩལ་པས། འཁོར་རྣམས་
ལ་བདུད་ཀྱི་རྒྱུ་འབྲས་སྔོན་གྱི་ཇི་ལྟར་ཡིན་པ་བོན་རྣམས་གཏན་ལ་ཕབ་སྟེ་བཤད་
པར་མཛད་དོ། །
དེ་ནས་དེའི་ཚེ་དེའི་དུས་ན། ལྷོ་འཛམ་བུ་གླིང་གི་བྱང་ཤར་ན། བདུད་ཡུལ་མུན་
220

མདོ་སྡེ། བདུད་ཁམས་ཐོར་པ་བཀོད་པའི་མདོ།
པའི་གླིང་ཆེན། ཕོ་བྲང་ཆེན་པོ་ལྕགས་མཁར་སྒོ་བརྒྱའི་ནང་ན། བདུད་ཀྱི་རྒྱལ་མོ་
གཤེན་བཟའ་ནེའུ་ཆུང་མར། ཕྱི་དེ་ལོའི་དུས་སུ། སྐུ་ལས་སྲས་གཉིས་དུས་གཅིག་
བལྟམས་ཏེ། དེ་ལ་བདུད་སྲིན་ལོག་པའི་ཚོགས་རྣམས་ཀྱང་། ཤིན་ཏུ་སྤྲོ་བ་སྐྱེས་ནས།
བདུད་དང་། སྲིན་པོ་དང་། གཤིན་རྗེ་དང་། མུ་སྟེགས་དང་། བཙན་དང་། དམུ་
དང༌། མ་མོ་དང༌། མ་ཡམས་དང༌། མ་བདུད་དང༌། རྒྱལ་པོ་དང་། ཐེའུ་རང་
དང་། ཆུད་དང་། དལ་ཟེར་གྱི་སྡེ་རྣམས་ཐམས་ཅད་ཀུན། རྒྱལ་པོའི་ཕོ་བྲང་ཆེན་པོ་
རུ་འདུས་ཏེ། དེ་ཡང་བདུད་ཀྱི་རྒྱལ་པོ་ང་མིན་འཆོས་པོ་དང་། འཁོར་བ་གཏིང་ནག་
དང༌། རལ་པ་དུག་འགྱེད་དང་། འགྲན་ཏེ་ཡ་བོ་དང་། ཤོར་བ་གཞོན་བུ་དང་། ལྟ་
བའི་མིག་རྣོན་དང་། ཉོན་པའི་རྣ་གསང་དང༌། ཨ་ཀ་རུ་རྩེ་དང༌། བདུད་བོན་ཆུ་
ལྕགས་དང་། སྲིན་པོའི་རྒྱལ་པོ་དང་། སྲིན་ཧ་དྷ་སྐྱེས་ཅིག་དང་། གར་མ་ཛ་ལ་དང་།
ཡག་ཤ་ཁོ་རེ་དང་། དྷ་ཤ་གི་བ་དང༌། རག་གླང་མགོ་དང་། མུ་སྟེགས་ཀྱི་རྒྱལ་པོ་
འཕགས་པ་ནག་པོ་དང་། སྐྲ་ཡི་ལ་བ་ཅན་དང་། པྲི་ཏི་གཞོན་ནུ་ཅན་དང༌། སྨྲ་བའི་
སེངྒེ་དང༌། ཁྲོས་པ་ནག་པོ་དང་། ཁྲོ་བ་གདོང་བཟང་དང་། གཤིན་རྗེའི་རྒྱལ་པོ་
དང༌། འཆི་བདག་ནག་པོ་དང་། བཙན་མེ་ཅེ་འཕྱོ་བ་དང་། དམུ་ལྐུགས་པ་འཛུམ་
མེད་དང་། མ་མོ་མུན་ཛ་ནག་མོ་དང་། རྒྱལ་པོ་ཤིང་བདུད་དང་། དེ་ལ་སོགས་པའི།
མངའ་དབང་ཅན་རྣམས་ཀུན་ཚོགས་ནས། རྒྱལ་བུ་དེ་གཉིས་ཀྱི་མཚན་བརྟགས་པས།
བུ་དེ་གཉིས་ལོག་པའི་ཕྱོགས་སུ་ཤིན་ཏུ་མཚན་བརྟགས་ཤིས་པ། དེ་ཡང་མགོ་ནི་རི་
རབ་གླིང་བཞི་བརྒལ་བ་འདྲ་བ། སྐྲ་ནི་དམར་ལྗང་མེ་ལྕེ་འཁྱིལ་བ་འདྲ་བ། མིག་ནི་
གཟི་ཟླུམ་ཁྲག་ཏུ་སྐྱུགས་པ་འདྲ་བ། རྫི་སྨིན་ལྕགས་ཀྱུ་སྒྲིལ་མ་བཀུག་པ་འདྲ་བ། རྣ་
བ་ཟངས་ཀྱི་སྒོར་མོར་འཁྱིལ་པ་འདྲ་བ། ཤངས་ནི་ཁྲོ་གཉེར་སུམ་བརྩེགས་འཇིགས་
པ། ཞལ་ཁ་དྲག་པོའི་ཐུན་ཁང་གདངས་པ་འདྲ་བ། ལྗགས་དྲིལ་མཆེ་བ་ཅུང་ཙམ་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བསྣོལ་པ། སྐྱེ་མགུལ་དུར་བྱའི་མགྲིན་པ་ལྟར་དུ་འགུགས་པ། དཔུང་སོག་གྱད་ཆེན་
དཔའ་བོ་ལྟར་དུ་ཟླུམ་པ། ཡན་ལག་ལྷུ་ཚིགས་ཤིན་ཏུ་གཏུམ་ལ་རགས་པ། གསུས་
འཁྱིལ་ལྟོ་བ་ཤིན་ཏུ་ཆེ་ཞིང་ལྡིར་བ། སོར་མོ་ལྕགས་ཀྱུ་ཁ་བརྒྱད་ལྟར་དུ་གཟེངས་པ།
གཅིག་ནི་སྟག་ལྟར་རྔམ་ལ་འཚིག་པ། གཅིག་ནི་གཟིག་ལྟར་ཁྲོ་ལ་གཏུམ་པ། སྒྲ་ཚིག་
སྟག་མོའི་ངར་རོ་ལྟར་འཇིགས་པ། དེ་ལ་མིང་དང་མཚན་ཡང་བདུད་ཀྱི་བུ་སྟག་བུ་
ཐུང་དང་གཟིག་བུ་ཐུང་གཉིས་སུ་བཏགས་སོ། ། །
དེ་ནས་དེ་གཉིས་ལ། བདུད་རྒྱལ་ང་མིན་འཆོས་པོས་པྲ་ཕུད་རྩེ་དགུའི་དབང་ནི་
བསྐུར། འཁོར་བ་གཏིང་ནག་གིས། འཁོར་བ་ལ་ཕྱིར་ལྡོག་པའི་ལུང་ནི་ཕོག །འགྲན་
ཏེ་ཡ་བོས་ལོག་པའི་སྟོབས་ཤུགས་ནི་བསྐྱེད། རམ་པ་དུག་འགྱེད་ཀྱིས་བདུད་རྩི་ཨ་
བའི་སྦྱོར་སྡེབ་ནི་ཕུལ། བདུད་བོན་ཆུ་ལྕགས་ཀྱིས་བཀའ་ལ་མི་འདའ་བའི་དམ་ནི་
བདར། སྲིན་པོ་རྒྱལ་པོས་གཡང་གཞི་དང་པགས་ཤུན་གྱི་ན་བཟའ་ནི་གསོལ། མུ་
སྟེགས་ཀྱི་རྒྱལ་པོས་མུ་སྟེགས་ལོག་ཆོས་ཀྱི་མཐུ་བྱིན་ནི་བསྐྱེད། གཤིན་རྗེའི་རྒྱལ་པོས་
མི་ལྡོག་པའི་ཁྲམ་ཤིང་ནི་གཏད་ནས། གཞན་ཀྱང་བདུད་སྲིན་གྱི་སྡེ་རིགས་ཐམས་
ཅད་ཀྱིས། ལོག་པའི་སྨོན་ལམ་དང་དམོད་པའི་ཚིག་མང་པོར་བཏབ་སྟེ། ཤིན་ཏུ་
ཡང་པྲ་ལྟས་བཟང་བར་བཅད་དོ། །བདུད་ཀྱི་བུ་དེ་གཉིས་ཀྱང་། ཤིན་ཏུ་མི་བསྲུན་
ཅིང༌། རབ་ཏུ་ཡང་འཚིག་པ་ཆེ་ནས། ནངས་ནུབ་སེམས་ཅན་བརྒྱ་བརྒྱའི་སྲོག་ཕྲོག་
ནས་སྟེར་དགོས་སོ། །གཞན་ཡང་གནམ་ལ་བྱ་ལྟར་ལྡིང་བ་དང༌། ས་ལ་བྱི་ལྟར་
འཛུལ་བ་དང་། ཆུ་ལ་ཉ་ལྟར་རྐྱལ་བ་དང་། རི་བོ་ཏལ་ཕྱུང་དུ་མྱུར་བ་དང༌། རྒྱ་
མཚོ་ཐིགས་པ་རུ་རྔུབས་པ་དང༌། དེ་ལྟ་བུ་རུ་བྱུང་བ་ན། བདུད་དང༌། སྲིན་པོ་
དང༌། གཤིན་རྗེ་དང་། མུ་སྟེགས་ཀྱི་རྒྱལ་ཁམས་ཀུན་ཏུ་ཡང་དགྲ་དང་། རྐུན་བུ་
དང༌། འཇབ་བུ་དང་། འུ་ལེའི་ཚོགས་རྣམས་ཀུན་ཏུ་རྒོད་ཅིང་། སེམས་ཅན་ཐམས་
222

མདོ་སྡེ། བདུད་ཁམས་ཐར་པ་བཀོད་པའི་མདོ།
ཅད་གསོད་པ་དང་། བཤའ་བ་དང་། གཏུབ་པ་དང་། གཅོད་པ་དང་། འདྲལ་བར་
བྱེད་དོ། །ལོག་པའི་རྒྱལ་ཁམས་རྣམས་ཀྱང་། ཤིན་ཏུ་ཡ་ང་བ་དང༌། སྐྱི་འཇིགས་པ་ར་
རུ་གྱུར་པ་ལ། དེ་ལ་ཡབ་ཀྱིས་སྨྲས་པ། བདུད་བུ་གཤེན་ཚ་ལྟས་ངན་གཉིས། སྟག་
བས་རྔམ་བས་སྟག་བུ་ཐུང༌། གཟིག་བས་གཏུམ་པས་གཟིག་བུ་ཐུང༌། སྤྲོ་ཐུང་མཚན་
མ་ངན་པ་གཉིས། ཁྱོད་གཉིས་བདུད་ཀྱི་བུ་ཡིན་ཅིང་། ཤིན་ཏུ་གཏུམ་ལ་དྲག་མོད་
ཀྱང་། ཕྱི་ནང་མེད་པར་གཏུམ་པ་དང་། རང་གཞན་མེད་པར་འཚིག་པ་དང་།
འདི་ཙམ་བྱ་བའི་ལུགས་ཅི་ཡོད། ཁྱོད་གཉིས་རྒྱལ་གྱི་བུ་ཡིན་པས། རྒྱལ་ལ་ན་སོ་
ཆུང་དུ་མེད། ཁྱུང་ལ་གཤོག་དྲུག་སྒོང་ནས་རྒྱས། སེང་ལ་དཔའ་རྩལ་ཁུངས་ནས་
རྫོགས། ཁྱོད་གཉིས་ཡབ་ལ་སྙན་གསོན་དང་། འོ་སྐོལ་ནག་པོ་བདུད་ཀྱི་བུ། སྔོན་
མེས་ཆེན་དགའ་རབ་དབང་ཕྱུག་གི། ཇི་ལྟར་བསྟན་པ་རྗེས་བཞག་ཅིང་། འོ་སྐོལ་དེ་
ལྟར་འཛིན་པ་དེ། ཡོད་ཁམས་སྲིད་པ་ཆགས་པ་འདི། འོ་སྐོལ་བདུད་ཀྱི་དགྲ་ཡིན་
པས། འདི་ལ་ཆགས་ཤིང་སྡང་བར་དགོས། མེད་ཁམས་སྲིད་པ་བརླག་པ་འདི། འོ་
སྐོལ་བདུད་ཀྱི་ཟུན་ཡིན་པས། འདི་ལ་བྱམས་ཤིང་གདུང་བར་དགོས། བདུད་བུ་ཤིན་
ཏུ་གཏུམ་ལགས་ཀྱང་། གཉེན་པར་བྱེད་པ་ཕ་དང་མ། གདུང་བར་བྱེད་པ་སྤུན་དང་
བུ། བྱམས་པར་བྱེད་པ་གཉེན་དང་འཁོར། འདི་ལ་རྟུལ་ཞུགས་བསྐྱེད་མི་ཉན། དེ་
མིན་ཡོད་ཁམས་སྲིད་པ་ལ། ཤིན་ཏུ་དྲག་ལ་གཏུམ་པར་དགོས། དེ་བས་ཞི་དལ་བག་
ཙམ་སྲིངས། མེས་ཆེན་དགའ་རབ་ཐུགས་རྒྱུད་ཟུངས། ཡབ་ཅིག་ཁྱབ་པའི་བཀའ་ལ་
ཉོན། ཡུམ་ཅིག་ནེའུ་ཆུང་ཡི་མ་གཅད། བྲན་དང་འཁོར་ལ་སྡང་མ་དྲག །ཅེས་སྨྲས་
པས།
དེ་ལ་བདུད་ཀྱི་བུ་གཉིས་ཀྱིས་སྨྲས་པ། ཡབ་ཅིག་བདུད་རྗེ་ཁྱབ་པ་ལགས། བདག་
ཅག་བདུད་བུ་གཤེན་ཚ་གཉིས། ཤིན་ཏུ་ཟས་སྐོམ་གདུངས་པ་དང་། རབ་ཏུ་སྤྲོ་ལོང་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ངན་པ་དང་། ཞི་དང་དལ་བའི་རང་དབང་མེད། འཇིག་རྟེན་ཁམས་ཀྱི་སེམས་ཅན་
ལ། སོ་སོར་ཟས་སྐལ་རེ་རེ་སྣང་། འོ་སྐོལ་བདུད་ཀྱི་ཟས་སྐལ་དེ། ཤ་དང་ཁྲག་ལས་
མི་སྣང་ན། ཤ་ཁྲག་ཟས་སུ་བཟའ་བ་ལ། ཤ་ལ་ཁྱད་པར་ཅི་ལ་ཡོད། གཞན་ཤ་ཡིན་
པས་ཞིམ་རྒྱུ་མེད། རང་ཤ་ཡིན་པས་ཁ་རྒྱུ་མེད། ཤ་ཁྲག་རྩ་བ་སྲོག་ཡིན་པས། གཞན་
སྲོག་གཅོད་པས་དགེ་རྒྱུ་མེད། རང་སྲོག་གཅད་པས་སྡིག་རྒྱུ་མེད། བཀྲེས་ན་ཕ་ཡི་
སྲོག་ཀྱང་གཅོད། སྐོམས་ན་མ་ཡི་དབུགས་ཀྱང་ལེན། ལས་ལ་དཀར་ནག་རྒྱུ་འབྲས་
དང༌། སྲོག་ལ་དགེ་སྡིག་ག་ན་ཡོད། གལ་ཏེ་དེ་ལ་ཁྱད་ཡོད་ན། ཁྱོད་ཀྱིས་སྲོག་ལ་མི་
སྐྱོབས་ནས། སྲོག་གཅོད་བདུད་དུ་ཅི་ལ་བརྫུས། སྲོག་ལ་ཁྱད་པར་ཡོད་པ་ན། ལས་
ལ་དཀར་ནག་རྒྱུ་འབྲས་ཡོད། དགེ་སྡིག་སྤང་བླང་དེ་དང་མཚུངས། དེས་ན་ཡོད་
ཁམས་སྲིད་པ་བདེན། དེ་ཕྱིར་ངེད་ལ་བོན་བཤད་པས། ཁྱེད་རང་གཉིས་ལ་བོན་
ཅིག་ཤོད། སེམས་ཅན་སྲོག་ལ་ཁྱད་ཡོད་པས། ཁྱད་ཡོད་བཞིན་དུ་སྡིག་པ་སྤོངས།
དཀར་ནག་རྒྱུ་འབྲས་གཉིས་སྲིད་པས། དགེ་སྡིག་རྒྱུ་འབྲས་དེ་བཞིན་སྲིད། དེས་ན་
བདུད་རྗེ་རབ་ཏུ་བྱུང་། ནག་པོ་སྡིག་པའི་ལས་སྤངས་ནས། དཀར་པོ་དགེ་བའི་ལས་
ལ་སྤྱོད། དེ་མིན་ལོག་པའི་བྱ་བ་ལ། ལོག་པའི་ལས་ལ་དཀར་ནག་མེད། བདུད་རྗེ་
རང་ཉིད་བཅོས་མཛོད་དང་། དེ་ལས་ངེད་གཉིས་དྲང་སྟེ་འོང་། ཡང་ན་ཟས་སྐལ་
འདི་མིན་པས། གཞན་དག་ཟས་ཤིག་ལོགས་ནས་དགོས། འདི་བས་ལོགས་ན་ཟས་
མེད་ན། བདག་ཅག་གཉིས་ཀྱི་ཅི་ཞིག་བཟའ། སེམས་ཅན་ཟས་སྐལ་སོ་སོར་ལ། དུད་
འགྲོ་དག་ལ་རྩྭ་མེད་ན། དུད་འགྲོ་གཅིག་ཤ་གཅིག་གིས་བཟའ། གཉིས་ཁྲག་གསུམ་
གྱིས་འཐུང་བར་འོང་། སེམས་ཅན་ཟས་སྐལ་རྩི་ཏོག་ལ། དེ་ལ་གདམ་ག་ཡོད་དམ་
མེད། སེམས་ཅན་སྲོག་ཀྱང་དེ་དང་འདྲ། དེ་ལ་ཕྱི་ནང་ག་ལ་ཡོད། ཡོད་མེད་བསྟན་
པ་བརྩོད་པ་ལ། ཡོད་ལ་ཆགས་ཤིང་སྡང་ནས་སུ། ཡོད་ཀྱིས་ངེད་ལ་ཉེས་མ་བྱས།
224

མདོ་སྡེ། བདུད་ཁམས་ཐར་པ་བཀོད་པའི་མདོ།
སེམས་ཅན་ཤ་ཁྲག་བཟའ་བ་ཡང༌། ཡོད་པའི་རྒྱུ་ལས་བྱུང་བས་སུ། དེས་ན་ཡོད་ལ་
ཕན་ཐོགས་བྱ། ཡོད་ལ་དགའ་ཞིང་ཡོད་ཕྱིར་འབྲང་། མེད་ལ་བྱམས་ཤིང་གདུང་བ་
ཡི། མེད་ཀྱིས་ངེད་ལ་ཕན་མ་བཏགས། མེད་ན་ངེད་ལ་ཟས་སྐལ་མེད། གལ་ཏེ་སྐྱེ་
འགྲོ་མེད་པ་ཡི། བསམ་སྦྱོར་ངན་པ་རྩོམ་བྱུང་ཡང་། དེ་ལ་ངེད་ཀྱིས་བརྒོལ་བ་ཡིན།
ཡབ་ཅིག་ཡིན་ཀྱང་སྲོག་ལ་རྔམས། ཡུམ་ཅིག་ཡིན་ཀྱང་སྙིང་ལ་གཟིར། ཤ་ཁྲག་མིན་
པས་ཟས་མེད་ནས། སྲོག་དབུགས་གཉིས་པོ་བདག་དགོས་ན། བདག་དང་གཞན་ལ་
ཁྱད་པར་མེད། དབུགས་ལ་བརྟེན་པ་འདྲ་འདྲ་ཡིན། དང་པོ་ངེད་རང་མེད་ཁམས་
བཟའ། མེད་ཁམས་སྔོན་དུ་མ་ཟོས་ན། མེད་ཁམས་ཡིན་པས་སྟོང་དགོས་ཡོད། དེ་
ནས་ཡོད་ཁམས་བཟའ་རུ་འགྲོ། དེ་ལ་དལ་བུར་བསྲིང་ཡང་དྲག །ཡོད་ཁམས་ཡིན་
པས་སྟོང་དོགས་མེད། ཞེས་ཟེར་ནས། བདུད་ཀྱི་ཡུལ་ཁམས་དང་། གྲོང་དང་། གྲོང་
ཁྱེར་དང་། མི་ནོར་ཀུན་འཇོམས་ཤིང་བཟའ་བ་ལ། བདུད་ཁྱབ་པ་ལག་རིང་ཡང་།
ཤིན་ཏུ་ཡང་གཤགས་མ་ཐེབས་ནས། བྱ་བའི་ཐབས་མ་རྙེད་དོ། ། །
དེ་ལ་མ་གཤེན་བཟའ་ནེའུ་ཆུང་མ། ཤིན་ཏུ་ཡང་སྙིང་མ་བཟོད་ནས། རྗེས་སུ་
འགྱོད་པ་སྐྱེས་ནས། བུ་གཉིས་ཡང་བྲིད་པའི་ཚུལ་དུ་སྨྲས་པ། ཀྱེ་མ་སེམས་ཅན་ལས་
ངན་པས། བདག་འདྲའི་ལས་ངན་སྡིག་མོ་ཆེ། སྔོན་ཚེ་ལས་ངན་སྤྱོད་པ་ཡིས། ལས་
ངན་འབྲས་བུ་དངོས་སུ་སྨིན། སྟག་བས་རྔམ་པས་སྟག་བུ་ཐུང་། གཟིག་བས་ཁྲོ་བས་
གཟིག་བུ་ཐུང༌། བུ་གཉིས་མ་ལ་ཚུར་ཉོན་དང་། མ་ཡི་སེམས་ལ་ཟུག་རྔུ་མེད། རྩི་
བཅུད་མར་ལ་མི་དེས་མེད། མ་ངག་བུ་ཡིས་མི་ཉན་མེད། ཤིན་ཏུ་ཁྲོ་གཏུམ་མ་ཆེ་ལ། །
རབ་ཏུ་རྟུལ་ཞུགས་མ་དྲག་དང་། གསོད་གཅོད་ལས་ལ་མི་འཚེར་རམ། སེམས་ཅན་
སྲོག་ལ་མི་སྡིག་གམ། འདི་འདྲའི་ལས་སྤྱོད་ཕྱིར་བོར་དང་། ངེད་རང་གཤེན་གྱི་ཡུལ་
དུ་འགྲོ། ཡབ་ཅིག་གཤེན་ལ་མཇལ་དུ་འགྲོ། མིང་པོ་དྲལ་ལ་འཕྲོད་དུ་འགྲོ། མེ་ཏོག་
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གླིང་ལ་ལྟད་མོ་བལྟ། ཁབ་ཀྱི་གྲོང་ཁྱེར་ཚོང་དུས་འགྲིམ། བཀྲེས་ན་དཀར་གསུམ་
ཞལ་ཟས་བཟའ། སྐོམས་ན་མ་ཡི་ནུ་ཞོ་འཐུང་། ངེད་རང་མ་བུ་ཞང་ཡུལ་བསྙག །
ནག་པོ་བདུད་ཡུལ་ཨེ་རེ་སྡུག །མུན་པའི་གླིང་ཆེན་ཨེ་རེ་འཐིབས། ལ་འུར་མ་ཡི་རྗེས་
སུ་འབྲོངས། ཞེས་སྨྲས་པས།
ཡང་བུ་གཉིས་ཀྱིས་མ་ལ་སྨྲས་པ། གསོན་དང་ཡུམ་ཅིག་ནེའུ་ཆུང་སྨན། མ་ཡི་
སེམས་ལ་ཟུག་མེད་ཅིང་། རྩི་བཅུད་མར་ལ་རྩུབ་མེད་ཀྱང་། སྨྲས་པའི་ཚིག་ལ་འདྲ་
མ་མཐུན། ཁྱོད་ལ་སྐྱིད་པའི་ཡུལ་ཡོད་ན། སྡུག་པའི་གནས་སུ་ཅི་ལ་འོང་། ཡབ་ཅིག་
རྒྱལ་གྱི་གཤེན་ཡོད་ན། རྒྱ་ལག་ཐོད་རྗེ་ཅི་ལ་བཀུར། མིང་པོ་དྲལ་གྱི་དཔུང་ཡོད་ན།
བདུད་ཕྲུག་ཤོར་བ་ཅི་ལ་བསྟེན། སྡིག་པའི་ལས་ལ་ཡ་ང་ན། བདུད་ཀྱི་སྡིག་གྲོགས་
ཅི་ལ་བྱེད། བདག་ཅག་གཉིས་ལ་སྐྱི་འཇིགས་ན། སྡུག་བསྔལ་འཁོར་བ་ཅི་ལ་སྤེལ།
ད་ལྟ་སེམས་ལ་འགྱོད་སྐྱེས་ན། སྔོན་ཆད་དྲན་པ་ཅི་ལ་སྟོར། བཅོལ་བའི་དུས་ན་
གཟབས་པ་ཡིན། འགྱོད་པའི་དུས་ན་ཐལ་བ་ཡིན། མ་ངག་བཅག་པ་མ་ཡིན་ཏེ། ད་
རུང་ཞང་མེས་ཡུལ་མི་བསྟག །ད་རུང་དཀར་གསུམ་ཟས་མི་བཟའ། ད་རུང་ནུ་མའི་
སྐོམ་མི་ངོམས། བདག་ཅག་སྟག་བུ་གཟིག་བུ་ཐུང་། མ་ལ་སྐྱེས་ནས་ཤ་ལ་དགའ།
ཡིད་ལ་ཟིན་ནས་སྲོག་ལ་བྲོད། ད་ལྟ་ཤ་ཁྲག་ཟས་སུ་བཟའ། དང་པོ་མེད་ཁམས་
གདུག་པ་བཟའ། དེ་ནས་ཡོད་ཁམས་གླིང་ལ་འགྲོ། ད་གཟོད་ཞང་མེས་རྣམས་དང་
མཇལ། མེད་ཁམས་གདུག་པ་མ་ཟད་པར། ཡུམ་ཅིག་དེ་འདྲ་མ་སྨྲ་ཞིག །ཅེས་ཟེར་
ནས། ཤིན་ཏུ་ཡང་ཁ་ལ་མ་ཉན་ཏོ། །
དེ་ལ་ཡང་བདུད་ཁྱབ་པའི་མྱ་ངན་གྱི་ཚིག་སྨྲས་པ། ཀྱེ་མ་ཀྱི་ཧུད་སྙིང་རེ་ན།
བདུད་ཀྱི་རྒྱལ་པོ་སྡེ་བཞི་དང་། ནག་པོ་བདུད་ཀྱི་དམག་ཚོགས་རྣམས། བདུད་
རྗེ་ཁྱབ་པ་ལག་རིང་ངས། ཕ་བློ་བྱས་པས་ཐང་དགུ་ཉེས། འཁོར་ཚོགས་གཤེན་གྱི་
226

མདོ་སྡེ། བདུད་ཁམས་ཐར་པ་བཀོད་པའི་མདོ།
ཕྱི་ལ་ཤོར། མ་བློ་བྱས་པས་ཐང་གསུམ་སྐྱེངས། གཤེན་ལ་གནོད་བསྐྱལ་དོགས་པ་
བརྩིས། རང་བློ་བྱས་པས་རང་བདུད་ཕམ། ད་ལྟ་མེད་ཁམས་བརླག་ལ་ཐོ། བདུད་
ཕྲུག་གཤེན་ཚ་ལྟས་ངན་གཉིས། བསད་ན་བུ་སྟེ་དམེ་རུ་འགྲོ། བཞག་ན་དགྲ་སྟེ་མེད་
ཁམས་བརླག །སྤྲུགས་ཀྱང་མི་བཏུབ་རྫུ་འཕྲུལ་ཆེ། བཙོང་ཡང་ཉོ་བར་སྤོབས་མཁན་
མེད། མི་ཡི་ལུས་ལ་གཅན་གྱི་རིགས། བཀྲེས་ན་རང་ཤ་རང་གིས་བཟའ། སྐོམས་ན་
རང་ཁྲག་རང་གིས་འཐུང་། འཚིག་ན་ལུས་བསྐྱེད་ཕ་ལ་རྒོལ། གཏུམ་ན་དྲིན་ཆེན་མ་
ཡང་གཏུབ། ཁྲོས་ན་དགྲ་མིན་ཟུན་ཡང་བརླག །འདི་འདྲའི་སེམས་ཅན་དྲག་ཤུལ་
ཅན། འདི་ལ་ཇི་ལྟར་བྱས་ན་བཏུབ། བདུད་རྒྱལ་ཚོགས་རྣམས་ཇི་ལྟར་དགོངས།
ཞེས་སྨྲས་པས།
དེ་ལ་བདུད་ང་མིན་འཆོས་པོས་སྨྲས་པ། འདི་ལ་ཅི་ལྟ་བུའི་ཐབས་ཀྱང་ཟད་པ་
ཞིག་འདུག་པས། བརྒལ་བས་ནི་མི་བཏུབ། བསད་པས་ནི་མི་མཚུངས། སྤྲུགས་
པས་ནི་མི་འགྲོ། བཙོང་བས་ནི་སྤོབས་པ་བསྐྱེད་པའི་མི་མེད་པས། ཤ་ཟན་སྲིན་པོའི་
གྲོང་ཁྱེར་ཡང་། འདི་ལ་གཞོལ་བར་དགོས་པ་འདི་ལ། ཐབས་ཀྱིས་འདུལ་དགོས་པ་
ཡིན། བདག་གིས་ཐབས་ལ་བརྟེན་པའི་ཞུ་བ་བྱ་ཞིང་བྲིད་ན། ཉན་དུ་བཏུབ་བམ་
ཞེས་ཟེར་ནས། ནངས་པར་བདུད་ཀྱི་རྒྱལ་པོ་དང་། བདུད་འཁོར་མང་པོས་རྒྱལ་བུ་
ལ་མཇལ་བྱས་ནས། བཟའ་བའི་ཤ་དང༌། བཏུང་བའི་ཁྲག་དང་། གོན་པའི་པགས་
དང༌། གཞན་ཡང་བདུད་ཀྱི་དཀོར་ནོར་མང་པོ་དང་བཅས་ནས་རྒྱལ་ས་རུ་སོང་
སྟེ། ཀུན་གྱིས་ཞེ་ས་དང་བཀུར་སྟི་ཕུལ་ནས། བདུད་ང་མིན་འཆོས་པོས་གསོལ་པ།
གསོན་དང་རྒྱལ་བུ་ལྕམ་དྲལ་གཉིས། འཇིག་རྟེན་ཁམས་ཀྱི་སེམས་ཅན་ལ། འོ་སྐོལ་
བདུད་ལས་ཁ་དྲག་མེད། འོ་སྐོལ་བདུད་ཀྱི་ནང་རིགས་ལ། ཁྱབ་པ་ཉིད་ལས་དབང་
ཆེན་མེད། བདུད་རྗེ་ཁྱབ་པ་དབང་ཆེ་ཡང་། ཆེན་པོ་རྒྱལ་གྱི་བུ་ཡིན་པས། དབང་
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྒྱུར་རིགས་ཏེ་བག་དང་ལྡན། འགྲོ་བ་ཡོངས་ལ་སྡང་གྱུར་ཀྱང་། ནག་པོ་བདུད་ལ་
བྱམས་ཤིང་གདུང༌། དེ་ལ་མེད་ཁམས་རྗེ་བོར་གྱུར། ཁྱེད་ཅག་རྒྱལ་བུ་ལྕམ་དྲལ་
གཉིས། ཡབ་མེས་གཞན་དང་མི་འདྲ་བར། ནག་པོ་བདུད་ཀྱི་བུ་ཡིན་ཀྱང་། ཡོད་
ཁམས་གཤེན་གྱི་ཚ་ཡིན་པས། ཤིན་ཏུ་བག་དང་ལྡན་པར་དགོས། བག་མེད་སྤྱོད་པ་
བྱ་བ་ཡི། དབང་མེད་བྱིས་པ་ག་ལ་ཡིན། མི་བུ་ཆུང་ཡང་རིགས་ཀྱི་བུ། རྟེལ་ཆུང་གྱི་
ལིང་གནམ་གྱི་རིགས། དེ་ཕྱིར་ཕལ་དང་ག་ལ་འདྲ། སྔོན་གྱི་ཡབ་མེས་རིགས་བརྒྱུད་
བཟང་། བདག་ཅག་བདུད་འཁོར་ཞབས་ནས་འདེགས། རྒྱལ་པོའི་རང་ཁྲིམས་རང་
བཤིག་ན། རང་འགལ་ཁྲིམས་བས་ཉེས་ཆེ་མེད། དེ་ཕྱིར་རང་ཁྲིམས་བསྡམ་པར་
ཞུ། རྒྱལ་ཁམས་ཆོལ་བུར་མི་གཏོར་འཚལ། དེ་ལྟར་མ་གྱུར་རང་རྒྱལ་སྤྱོད། བསམ་
མེད་བྱིས་པའི་ལས་སྤྱོད་འདིས། རྒྱལ་ཁྲིམས་ནོན་པ་ག་ལ་འགྱུར། དེ་འདྲའི་ལས་སྤྱོད་
གདུག་པ་ཅན། བཞག་མཚམས་མེད་པར་སྤྱོད་པ་འདི། རྒྱལ་བུ་བསམ་པ་དབང་
ལོག་གམ། བདུད་ཁམས་ནུབ་ཏུ་ཐོའམ་ཅི། ཞེས་གསོལ་པས།
དེ་ལ་བདུད་ཕྲུག་གཉིས་ཀྱིས་སྨྲས་པ། གསོན་དང་བདུད་ཀྱི་རྒྱལ་འཁོར་དང༌།
བདུད་རྒྱལ་ང་མིན་འཆོས་པོ་ཉོན། འཇིག་རྟེན་ཁམས་ཀྱིས་སེམས་ཅན་ལ། འོ་སྐོལ་
བདུད་ལས་ཁ་དྲག་མེད། འོ་སྐོལ་བདུད་ཀྱི་ནང་རིགས་ལས། ཁྱབ་པ་ཉིད་ལས་
དབང་ཆེ་མེད། དབང་ཆེན་ཁྱབ་པའི་སྲས་བུ་ལ། བདག་ཅག་གཉིས་བས་རྩལ་དྲག་
མེད། བདག་ཅག་བདུད་ཕྲུག་གཤེན་ཚ་གཉིས། གཅིག་དེ་ཁ་རྔམ་སྟག་བས་འཇིགས།
གཅིག་དེ་ཐིག་ལེ་གཟིག་པས་གཏུམ། སྤྲོ་ཐུང་མཚན་མ་ཤིན་ཏུ་ངན། ཟས་སུ་ཤ་དང་
ཁྲག་ལ་དད། ལས་སུ་གསོད་དང་གཅོད་ལས་འདི། མེས་ཀྱིས་ལྟས་ངན་ཐན་ཞེས་
བཏགས། ཡུལ་དང་རྒྱལ་པོའི་མིང་ལ་བརྫུས། ཐན་ལ་ཐན་སྣ་མ་བྱུང་ན། ཐན་མིང་
བཏགས་པས་ཅི་ལ་ཕན། བདག་ཅག་གཤེན་ཚ་ལྟས་ངན་གཉིས། ཡུལ་དང་མིང་
228

མདོ་སྡེ། བདུད་ཁམས་ཐར་པ་བཀོད་པའི་མདོ།
ལ་བརྫུས་པ་ཡིས། སྤྱོད་པ་རང་ཁར་བཏང་བ་མིན། དབང་ཡོད་བྱ་བ་ཐལ་བ་མེད།
དབང་ལོག་བྱིས་པ་ལོག་པ་མིན། བྱེད་པའི་ལས་ལ་བརྩོན་པ་དེ། བསམ་པའི་དོན་
ཅིག་ཡོད་ནས་མཆི། བདག་ཅག་བདུད་བུ་གཤེན་ཚ་གཉིས། འཇིག་རྟེན་ཁམས་ཀྱི་
སེམས་ཅན་འདི། ངེད་ཀྱི་ཟས་སྐལ་ཡིན་པ་ལ། ཡོད་ཁམས་ཡིན་པས་སྡང་རྒྱུ་མེད།
མེད་ཁམས་ཡིན་པས་བྱམས་རྒྱུ་མེད། ཁྱེད་ཅག་བདུད་ཀྱི་སྡེ་རིགས་རྣམས། ངེད་ལ་
བསམ་པ་མེད་སྙམ་ན། ངེད་ལ་བསམ་པ་འདི་ལྟར་བདོག །སྟོང་ལ་ཡོད་མེད་གཉིས་
སུ་འདུག །ཡོད་ཁམས་འཇིག་རྟེན་ཕུང་ན་བསམ། མེད་ཁམས་སྲིད་པ་བརླག་ན་
བསམ། སྤྲུལ་པ་མང་པོ་བྱུང་ན་བསམ། རྫུ་འཕྲུལ་མང་པོ་བསྟན་ན་བསམ། བདུད་
ཁམས་དབང་དུ་བསྡུ་ན་བསམ། སྲིད་ཁམས་རྡུལ་དུ་བརླག་ན་བསམ། རང་བདུད་
རང་ལ་བབས་ན་བསམ། ང་མིན་འཆོས་པོ་འཛིན་ན་བསམ། གཡང་གཞིའི་ཕྱར་ཕུ་
བཀྲ་ན་བསམ། པྲ་ཕུད་རྩེ་དགུ་བཅག་ན་བསམ། དོ་ཕྱི་གདན་དུ་བཏིང་ན་བསམ།
ལོག་པའི་རྫུན་ཆོས་བསྣུབས་ན་བསམ། ཡང་དག་ཆོས་ཤིག་བསྟན་ན་བསམ། འཁོར་
བ་གཏིང་ནག་འཛོམས་ན་བསམ། རྩིས་ཀྱི་ཤོ་གཞི་བཀྲལ་ན་བསམ། ལོག་པའི་རྩིས་
རྡོ་གཏོར་ན་བསམ། ཐུན་དང་སྐྱོག་བཅས་བཤིག་ན་བསམ། རྫུན་གྱི་འཁོར་ལོ་བཅོམ་
ན་བསམ། ཡང་དག་རྩིས་ཤིག་བརྩམ་ན་བསམ། འགྲན་ཏེ་ཡ་བོ་བསྒྲལ་ན་བསམ།
བྷན་དྷ་ལྕང་ལོ་བཀོག་ན་བསམ། གཡང་གཞི་རྒྱན་དུ་གསོལ་ན་བསམ། རྒྱུ་མ་རྐེད་དུ་
བཅིང་ན་བསམ། ཚིལ་བུས་ཡང་ཤམ་བཏགས་ན་བསམ། རྐང་ཆེན་གླིང་བུ་འབུད་
ན་བསམ། ཤ་ལ་དཔའ་ཟས་བྱེད་ན་བསམ། ཁྲག་ལ་ངར་ཆུ་འཐུང་ན་བསམ། རམ་
པ་དུག་འགྱེད་སྤྲུགས་ན་བསམ། དུག་གི་སྦྱོར་སྡེབ་བཤོལ་ན་བསམ། ནད་ཀྱི་རྐྱལ་
པ་བཀྲལ་ན་བསམ། ཚོན་གྱི་དྲུ་བུ་གཅད་ན་བསམ། དུག་ལ་རྩི་རུ་བསྒྱུར་ན་བསམ།
ནད་ལ་སྨན་ཅིག་བསྒྱུར་ན་བསམ། རྒྱ་ལག་ཐོད་རྗེ་སྤུར་ན་བསམ། བདུད་སྤུར་རླུང་
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལ་ཕྱར་ན་བསམ། ཡབ་ཅིག་མགོ་བོ་གཅོད་ན་བསམ། བཅུགས་ཤིང་ཁ་ལ་ཕྱར་ན་
བསམ། ཡུམ་ཅིག་ནུ་མ་བྲག་ན་བསམ། ཡུམ་ལ་སྙིང་ཚིམ་བདར་ན་བསམ། བདུད་
ཕྲུག་ཤོར་བ་བཙང་ན་བསམ། རིན་ལ་འབྲུག་གཅིག་ལེན་ན་བསམ། གཡུ་འབྲུག་རྟ་
ལ་ཞོན་ན་བསམ། ཐོག་རྒོད་ལག་ཏུ་བཟུང་ན་བསམ། རྫུ་འཕྲུལ་སེར་བ་གཏང་ན་
བསམ། འཇིག་རྟེན་གླད་པ་འགེམས་ན་བསམ། བར་སྣང་ཁམས་ལ་འགྲིམ་ན་བསམ།
ནམ་མཁའི་ཁམས་ལ་འགྲོ་ན་བསམ། ཐུག་དཀར་ལྷ་དམག་བསྐུལ་ན་བསམ། མེད་
ཁམས་རྡུལ་དུ་བརླག་ན་བསམ། དེ་ནས་ཀློང་དུ་བསྐྱོད་ན་བསམ། སྤྲིན་ཚོགས་མང་
པོར་བསྡུ་ན་བསམ། ཐོག་སེར་མང་པོ་གཏང་ན་བསམ། སྟོང་ཁམས་རྩི་ཏོག་བརྡབ་
ན་བསམ། རྒྱལ་ཁམས་ཆུ་བོས་བསྐྱོད་ན་བསམ། ཡོད་ཁམས་འཇིག་རྟེན་ཕུང་ན་
བསམ། དེ་རྣམས་ངེད་ཀྱིས་བསམ་པ་ཡིན། ཞེས་སྨྲས་ཤིང་བདུད་ཕྲུག་གཉིས་ཀྱིས།
བཞིན་ནི་བཟློག །མདངས་ནི་བསྡུས། ཞལ་ནི་གདངས། ཚེམས་ནི་གཙིགས། སྤྱན་
ནི་བཟློག །སྙན་ནི་གདེངས། ཤངས་ནི་གཉེར། ལྗགས་ནི་དྲིལ་ནས་དྲག་པོའི་བགད་
བརྒྱངས་གསུམ་བཞད་དེ་ཐལ་མོ་བརྡབས་པས། ནམ་མཁའ་དང༌། བར་སྣང་དང་།
ས་གཞིའི་འཇིག་རྟེན་ཀུན་ཀྱང་། གཡོ་བ་དང༌། འདར་བ་དང་། འགུལ་བ་དང་།
འུར་པ་དང་། ཐུག་པ་དང༌། ཆེམས་པ་རུ་གྱུར་པས་བདུད་ཀྱི་རྒྱལ་པོ་སྡེ་བཞི་ཡང་།
ཤིན་ཏུ་བྲེད་ཅིང་སྔངས་ནས་འདར་ཏེ། ཡང་ང་མིན་འཆོས་པོས་གསོལ་པ། དྲག་
བྱེད་རྒྱལ་པོ་བདུད་ཀྱི་དཔའ་བོ་ཆེ། འཇིགས་པའི་ཆེ་མཆོག་དབང་ཕྱུག་ཀུན་གྱི་
གཙོ། དགྱེས་པའི་གད་མོས་སྟོང་ཁམས་གཡོ་མཛད་པ། དཔའ་བོ་ཁྱེད་གཉིས་སྐུ་ལ་
ཕྱག་འཚལ་བསྟོད། ད་ཡང་བདག་ཅག་ཁྱེད་ལ་གུས་བཏུད་དེ། ཁྱེད་གཉིས་གང་
གསུངས་བཀའ་གཉན་བདག་ཅག་བགྱི། བདག་ཅག་བདུད་འཁོར་ཉིད་ལ་སྐྱབས་སུ་
མཆི། ཞེས་ཞེ་ས་ཕུལ་ནས། ཐབས་དང་ལམ་ལ་བརྟགས་ནས་རང་ཡུལ་དུ་གཞོལ་ཏེ་
230

བདུད་ཁམས་ཐར་པ་བཀོད་པའི་མདོ།
མདོ་སྡེ། >
སོང་ངོ༌། །
དེའི་ཚེ་བདུད་རྒྱལ་ལག་ཐོད་རྗེས་སྨྲས་པ། གསོན་དང་བདུད་རྗེ་ཁྱབ་པ་ལགས།
ཁྱབ་པས་ཀུན་ལ་ཁྱབ་པ་དང༌། ལག་རིང་ཀུན་ལ་སླེབས་པ་ཡིན། ཐམས་ཅད་ཡོངས་
ལ་དབང་བསྒྱུར་ན། རྫུན་ཆེན་གཤེན་རབ་མི་བོ་དང་། བདུད་ཕྲུག་གཤེན་ཚ་སྤུན་
གཉིས་དང་། སྤྲུལ་པ་རྡུགས་པ་ཅི་ཡི་ཕྱིར། ད་ཡང་བདུད་རྗེ་བློན་འཁོར་རྣམས།
སྟག་བས་རྔམ་པས་སྟག་བུ་ཐུང༌། གཟིག་བས་གཏུམ་པས་གཟིག་བུ་ཐུང་། སྤྲོ་ཐུང་
མཚན་མ་ངན་པ་ལ། འདུ་འདུ་གྲོས་བས་ཅི་ལ་ཕན། ད་ཡང་ཐབས་ལ་ཅི་ཤོམས་
ན། སྟག་བུ་ཐུང་དང་གཟིག་བུ་ཐུང་། སྤྲོ་ཐུང་ཚིག་གཙིགས་ཁྲོ་གཉེར་ཡང་། ལྕགས་
ཐག་སྔོན་པོར་དབང་སྒྱུར་ཆུང་། དེ་ཕྱིར་རྫུ་འཕྲུལ་ཐབས་ཀྱིས་ཟུངས། ལྕགས་ཐག་
སྔོན་པོའི་རྒྱུད་ལ་བསྐོར། ནངས་ནུབ་སེམས་ཅན་བརྒྱ་བརྒྱས་གསོས། དེ་ནས་མཚན་
ཉིད་བརྟགས་ལ་བྱ། ཞེས་སྨྲས་པས། ཐམས་ཅད་ཀུན་གྱིས་བདུད་ཀྱི་རྒྱལ་པོའི་བཀའ་
ཡིན་པར་བཅད་ནས། སྤུན་ཟླ་བདུད་ཕྲུག་སྐྱོང་བཞི་དང་། སྲིན་མོ་འདོད་པའི་དྲུག་
འགྱུར་རྣམས་དང་། བརྩེ་བར་བཙུགས་བྱས་ཏེ། ལྕགས་ཐག་སྔོན་པོའི་རྒྱུད་ལ་ཐབས་
ཀྱིས་བཟུང་ནས། ཁྲོ་ཆུའི་གདོས་ལ་བཏགས་ནས་བཞག་གོ །བུ་མོ་གཤེན་བཟའ་ནེའུ་
ཆུང་ཡང་། བདུད་ཀྱི་ཡུལ་ཁམས་དང་། ལས་སྤྱོད་དང་། ལན་ཆགས་བུ་ཚ་དང༌།
འཁོར་བའི་གདོས་ཐག་རྣམས་ལ་ཤིན་ཏུ་ཡང་ཡ་ང་ཞིང་། རབ་ཏུ་ཡང་སྐྱི་འཇིགས་
པ་དང་། བདུད་ཀྱི་ཡུལ་ཁམས་ལ་ཞེན་པ་ལོག་ནས། ངུས་པའི་མཆི་མ་ཁྲག་ཏུ་ཁོལ་
ཏེ། གཤེན་གྱི་ཡུལ་ཁམས་དང༌། རྒྱལ་པོ་ཡབ་ཡུམ་དང་། མིང་པོ་དྲལ་རྣམས་ལ་
ཤིན་ཏུ་ཡང་སྤྲོ་བ་སྐྱེས་སོ། །
༧ དེའི་ཚེ་དེའི་དུས་ན། ཡུམ་ཅིག་དཔོ་བཟའ་ཐང་མོ་ཡིས། མགོ་ནས་གསེར་དང་
གཡུ་བཀྲོལ་ནས། སྟོན་པ་ལ་ཕུལ་ནས་གསོལ་པ། རྣམ་པ་ཐམས་ཅད་མཁྱེན་པའི་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྟོན་པ་ལགས། སྟོན་པས་སེམས་ཅན་ཐམས་ཅད་ཀུན་འདྲེན་ན། བུ་མོ་ནེའུ་ཆུང་
བདུད་ཀྱིས་བསླུས་པ་འདི། སྟོན་པའི་ཐུགས་རྗེས་བཟུང་བར་མི་མཛད་དམ། མ་བུ་
ལགས་པས་སེམས་ལ་མ་བཟོད་ནས། བདུད་ཡུལ་ཕྱོགས་སུ་ངན་བུ་འཐོམས་ལགས་
ན། བུ་མོ་མ་ཡིས་ཁུགས་པར་མི་འགྱུར་བར། བདག་རང་ཉིད་ཀྱང་བདུད་ཀྱིས་
གསོད་པར་འགྱུར། དེ་ཡིས་ཐུགས་ཀྱང་སྨེ་བར་མི་འགྱུར་རམ། ཞེས་གསོལ་པས། དེ་
ལ་སྟོན་པས་བཀའ་སྩལ་པ། དཔོ་བཟའ་ཐང་མོ་ཚུར་ཉོན་དང་། བུད་མེད་བྱ་བ་སྲིན་
མོའི་རིགས། ཡང་དག་དོན་ལ་རྒྱབ་ཕྱོགས་ནས། ལོག་པའི་ཕྱོགས་སུ་འབྲང་འབྲོངས་
ནས། སྡུག་བསྔལ་འཁོར་བ་དང་དུ་བླངས། འཁོར་བ་དང་དུ་བླངས་པ་ཡི། འཁྲུལ་
པའི་འབྲས་བུ་བུ་ཙ་སྨིན། སྟག་བུ་ཐུང་དང་གཟིག་བུ་ཐུང་། སྟག་བས་རྔམ་ལ་གཟིག་
བས་ཁྲོ། ལན་ཆགས་དོས་དྲག་དངོས་སུ་གྲུབ། བདུད་ཁམས་གང་ཡང་འཇིགས་ཤིང་
སྐྲག །བདུད་ཀྱང་མཚར་ནས་སྐྱོ་སྐྱེས་ནས། ནེའུ་ཆུང་མ་ཡང་གསད་བཤའ་ཟེར། བུ་
མོ་གཤེན་བཟའ་ནེའུ་ཆུང་མ། ད་ལྟ་འགྱོད་ཅིང་སུན་ཕྱུང་ནས། ནེའུ་ཆུང་གཤེན་
ཡུལ་སྨོན་ཅིང་སྐྱོ། ནེའུ་ཆུང་མ་ཡང་སྡོད་ཅིག་འཕྲིང་། འདུལ་ན་འདུལ་བའི་དུས་ལ་
བབ། ཞེས་གསུངས་ཤིང་། འདུལ་བའི་དུས་ལ་བབ་པར་དགོངས་ནས། འཁོར་གྱི་
དམ་པ་གཤེན་རབ་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་ཆས་ནས་འོལ་མོ་
གླིང་ཆེན་གྱི་བྱང་ཤར་དུ། མུན་པ་གཡུང་དྲུང་ཟེར་ལྡན་གྱི་གླིང་ཆེན། ནག་པོ་བདུད་
ཀྱི་ཡུལ་དུ་གཤེགས་སོ། །གཤེགས་པའི་དུས་སུ་ཡང་འཇིག་རྟེན་གྱི་ཁམས་ཀྱང་། གཡོ་
གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་
རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམ་མོ། །ནམ་མཁའ་ལ་
གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་ལྟར་སྒྲ་དང་འོད་ཟེར་དང་། མེ་ཏོག་
232

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
གི་ཆར་དང་མངོན་པར་འགྲོགས་ཏེ་གཤེགས་སོ། །དེའི་དུས་སུ་ནག་པོ་བདུད་ཀྱི་རྒྱལ་
ཁམས་རྣམས་ཀྱང༌། ཤིན་ཏུ་ཡ་ང་ལ་རབ་ཏུ་སྐྱི་འཇིགས་ནས། ཐམས་ཅད་རྒྱལ་ས་
ཆེན་པོ་རུ་འདུས་ནས། དམག་གི་དཔུང་དང་བཅས་ནས། ནམ་མཁའ་ལ་སྔོན་མ་
མཐོང་བའི་མི་ཆེན་པོ། ཤིན་ཏུ་གཟི་བརྗིད་དང་ལྡན་པ། སྐུ་ལུས་དཔངས་སུ་མཐོ་བ།
མཛེས་ཤིང་ཡིད་དུ་འོང་བ། མཛེས་པའི་འོད་ཟེར་བལྟར་མི་བཟོད་པར། སྐུ་ལ་དར་
ཟབ་ཀྱི་ན་བཟའ་ཁ་དོག་སྣ་ཚོགས་དང་ལྡན་པ་གསོལ་བ། དེ་ལྟ་བུ་གཅིག་ལ་འཁོར་
ཀྱང་སྐྱེས་བུ་ཁྱད་པར་དུ་འཕགས་པ། ལྔ་སྟོང་ལྔ་བརྒྱས་བསྐོར་ནས་བྱུང་བར་མཐོང་
ངོ༌། །
དེའི་ཚེ་བདུད་ཀྱི་དམག་མི་རྣམས་ཀྱང་། ཤིན་ཏུ་འཇིགས་ཤིང་རབ་ཏུ་བྲེད་ནས།
ལྕགས་མཁར་སྒོ་བརྒྱ་རྩེ་བརྒྱའི་ནང་དུ་འདུས་ཏེ། ལ་ལས་ན་རེ་སྔ་ན་མ་མཐོང་བའི་
ལྟས་ངན་ཆོ་འཕྲུལ་བྱུང་ངོ་ཟེར་རོ། །ལ་ལས་ན་རེ་རྫུན་ཚིག་མཁན་གྱི་གཤེན་རབ་མི་
བོ་བྱུང་ངོ་ཟེར་རོ། །ལ་ལས་ན་རེ་འོ་སྐོལ་བུ་མོ་ཕྲོག་ཏུ་བྱུང་ངོ་ཟེར་རོ། །ལ་ལས་ན་
རེ་ཐབས་ཀྱི་བུ་མོ་ཤོར་པ་འོང་ངོ་ཟེར་རོ། །ཞེས་ཟེར་ནས། བདུད་དམག་ཐམས་ཅད་
འདར་ཤ་ཁྱེར་ནས་ཡོད་པ་ལ། སྟོན་པའི་ཞལ་ནས་གསུངས་པ། བདུད་ཁམས་འཇིག་
རྟེན་སྐྲག་མི་དགོས། བདུད་དང་གཤེན་གཉིས་རྒྱལ་ཁ་བརྩོད། འཁྲུལ་པ་ཕམ་རྒྱལ་
རིམ་གྱི་བྱུང་། འཁྲུག་མཐའ་ཐམས་ཅད་དུམ་གྱིས་བསྡུམ། དགྲ་ལ་ཟུན་ཏེ་གཉེན་དུ་
བྱས། གཉེན་ལ་སྲིད་ཀྱིས་འབྲེལ་པ་ལ། བུ་མོ་ཕ་ཡིས་ཅི་ལ་ཕྲོག །ཕ་བུ་ཡིན་པས་
སྐྱོ་ལ་ངས། ལན་གཅིག་ཕ་ལ་འཕྲོད་དུ་ཐོངས། སྟག་བུ་ཐུང་དང་གཟིག་བུ་ཐུང༌།
ལན་གཅིག་མེས་ལ་ཕྱག་འཚལ་ཐོངས། ངེད་རང་གཉིས་སྲིད་འབྲེལ་པ་ལ། བདག་
ཅག་ཁྱེད་ལ་ཅུ་གང་བསྐྱེལ། ངེད་ཀྱི་མགྲོན་ལམ་ཕྱི་ཤུལ་དུ། བན་གླང་སྟང་གི་ཁལ་
དུ་ཡོད། གསེར་གཡུ་རིན་ཆེན་བྲེ་ལ་འཇལ། བྲེ་ལ་ཁལ་དུ་བསླང་ལ་སྦྱིན། བདུད་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཁམས་ཐང་གཅིག་དབུལ་དང་བྲལ། རྒྱལ་པོའི་དཀོར་མཛོད་ནོར་གྱིས་བཀང་། ཞེས་
གསུངས་པ་ལ། དེ་ལ་བདུད་ཁམས་རྣམས་ཀྱང༌། ཤིན་ཏུ་སྤྲོ་བ་སྐྱེས་ནས་དགའ་བ་
ལ། བདུད་ཁྱབ་པ་ལག་རིང་གིས་སྨྲས་པ། གསོན་དང་ནག་པོ་བདུད་ཀྱི་སྡེ། བསད་
པའི་དུག་ལ་ཁ་བ་དང་། བསླུ་བའི་ཚིག་ལ་རྩུབ་པ་མེད། རྫུན་ཚིག་མཁན་གྱི་གཤེན་
རབ་འདིས། སྤྱོད་པ་མི་ཤེས་དགུ་ཡང་ཤེས། སྤྲུལ་པ་མི་སྟོན་དགུ་ཡང་སྟོན། ཐབས་
ཀྱིས་བསླུས་པའི་བུ་མོ་འདི། འཕྲད་དུ་གཏོང་བས་ཁྲིད་དེ་འགྲོ། གཉེན་ལ་སྲིད་
ཀྱིས་འབྲེལ་ཡོད་ཀྱང༌། བུད་མེད་བློ་ལ་སྙིང་པོ་མེད། བུ་གསུམ་མ་ཡང་དང་ཟམ་
དྲན། རྒས་ཤིང་འཁོགས་ཀྱང་མཛའ་ཡ་ཚོལ། དེ་ཕྱིར་གཏོང་ཐབས་ག་ལ་ཡོད། བུ་
མོ་མཁར་ལ་དམ་དུ་སྡོམས། བདུད་ཁམས་མ་ཡེངས་དམག་དཔུང་ཆོས། ཞེས་ཟེར་
ནས་བུ་མོ་བདུད་ཀྱི་མཁར་ནང་དུ་བསྡམས་ནས། ལྕགས་མཁར་སྒོ་བརྒྱའི་སྒོ་དམ་དུ་
བཅད་དོ། །
དེའི་ཚེ་སྟོན་པས་མཁར་གྱི་སྒོ་ནས་གསུངས་པ། འཇིག་རྟེན་ཁམས་ན་སེམས་ཅན་
མང་ལགས་ཀྱང་། འཛམ་གླིང་སོག་ཁར་སྐྱེ་བ་ཤིན་ཏུ་དཀོན། གཙང་མ་མི་ལུས་ཐོབ་
པ་རབ་ཏུ་དཀོན། སྟོན་པའི་བཀའ་གཉན་ཀུན་གྱི་ཐུན་མོང་མིན། དཔེར་ན་རྒྱ་མཚོ་
ཆེན་པོའི་འགྲམ་དུ་སྐོམས་ནས་ཤི་བ་ཡིན། སྟོན་ཀའི་ལོ་ཏོག་གསེབ་ཏུ་རྟོགས་པར་
ཉལ་བ་ཡིན། ག་བུར་སྡོང་པོའི་རྩ་རུ་ཚད་པའི་ནད་ཀྱིས་ཟིན་པ་ཡིན། རིན་ཆེན་གླིང་
ལ་ཕྱིན་ནས་ནོར་སྐལ་ཆད་པ་ཡིན། ལས་ངན་ཆགས་པ་ཆེ་བས་ཟ་མ་མོ། བདུད་
ཀྱིས་བསླུས་པའི་ནེའུ་ཆུང་སྙིང་རེ་རྗེ། ཞེས་གསུངས་པས། བུ་མོ་ཡང་ཡབ་ཀྱིས་
གསུངས་པ་ལ་ཤིན་ཏུ་ཡང་སྤྲོ་བ་སྐྱེས་ནས། བདུད་ཀྱི་མཁར་ནང་དུ་བརྒྱལ་ཏེ་སོང་
ངོ༌། སྟག་བུ་ཐུང་དང་གཟིག་བུ་ཐུང་གཉིས་ཀྱང་། སྟོན་པའི་གསུང་ཐོས་ནས་ཕྱིར་ལ་
སྒོར་ཐོན་ནོ། །དེ་ལ་བདུད་རྒྱ་ལག་ཐོད་རྗེས་སྨྲས་པ། གསོན་དང་བདུད་ཀྱི་སྡེ་རིགས་
234

མདོ་སྡེ། བདུད་ཁམས་ཐར་པ་བཀོད་པའི་མདོ། །
རྣམས། བདུད་རྗེ་ཁྱབ་པ་ལག་རིང་ལགས། སྟོན་པ་གཤེན་རབ་མི་བོ་ཡིས། སྤྱོད་པ་
མི་བྱེད་དགུ་ཡང་བྱེད། སྤྲུལ་པ་མི་སྟོན་དགུ་ཡང་སྟོན། རྫུན་ཚིག་མི་སྨྲ་དགུ་ཡང་སྨྲ།
འོན་ཀྱང་དགྲ་ལ་གཉེན་དུ་གྱུར། སྲིད་ཀྱི་འབྲེལ་པའི་བུ་མོ་འདི། བདུད་ཀྱི་ཡུལ་ནས་
ད་མི་ཁྲིད། ཕ་བུ་ཡིན་པས་སྐྱོ་ལ་ངས། ལན་ཅིག་ཕ་ལ་འཕྲོད་དུ་ཐོངས། བུ་གཉིས་
མེས་ལ་ཕྱག་འཚལ་ཐོངས། དགྲ་ལ་བློ་རྒྱ་བསྐོར་བ་བས། རྒྱལ་ཐོག་མདུན་མ་མི་
བྱེད་པར། རང་རྒྱལ་ཐོ་ཆོ་ཆེ་བ་ཡིས། མ་བརྟགས་མ་གཟབས་སྤྱོད་ལམ་དེས། སྐྱེས་
བུའི་གཏན་ཆུས་འཆོར་བ་ཡིན། ཞེས་སྨྲས་པས། བདུད་ཀྱི་རྒྱལ་པོའི་བཀའ་བྱུང་ནས།
བདུད་ཁྱབ་པས་ཀྱང༌། ཡབ་ཀྱི་བཀའ་མ་བཅགས་པར། གཤེན་བཟའ་ནེའུ་ཆུང་གི་
མགོ་བཏེག་ནས་སྨྲས་པ། གཤེན་བཟའ་ནེའུ་ཆུང་མ་བརྒྱལ་བར། ཡར་ལ་མདངས་
ཕྱུངས་མགོ་བཏེག་དང་། ཡབ་དང་དར་ཅིག་འཕྲད་དུ་གཏོང༌། ཡུན་མ་རིང་བར་
ཕྱིར་ཤོག་ཅིག །ཞེས་ཟེར་ནས། ཡན་ལག་བཞི་ལ་ལྕགས་ཀྱི་ཐག་པ་བཞི་བཏགས་
ནས། སྒོ་རུ་ཡབ་དང་འཕྲོད་དུ་གཏོང་ངོ༌། །སྟག་བུ་ཐུང་དང་གཟིག་བུ་ཐུང་གཉིས་
ཀྱང་། མའི་ཕྱི་བཞིན་དུ་མེས་པོ་ལ་ཕྱག་འཚལ་དུ་གཏོང་ངོ༌། །
དེའི་ཚེ་གཤེན་བཟའ་ནེའུ་ཆུང་ལ། ཡབ་དང་གཡུང་དྲུང་སེམས་དཔའ་རྣམས་ཀྱིས་
གཟིགས་པས། བུ་མོ་གཤེན་བཟའ་ནེའུ་ཆུང་མ། སྔ་མའི་མཚན་ཉིད་མི་ལྡན་པར།
བདུད་ཀྱི་བག་སྒྲིབ་སྐྱོན་གྱིས་གོས། སྤ་མ་ཟོ་ཉམས་སེར་སྔོར་སོང་། བྲང་རུས་གྲངས་
ཀྱིས་བགྲང་དུ་བཏུབ། མིག་རྣག་སྣ་སྐམ་རྟ་རྒན་འདྲ། ལུས་ཀྱང་མདོག་ལོག་སྔོ་སྐྱ་ཁ།
བཀྲག་མདངས་གཏིང་ཡལ་རོ་དང་མཚུངས། ཤ་ཡང་ཡོ་ཤོར་པགས་པས་གཡོགས།
ལྷུ་ཚིགས་རྩིབ་མ་བགྲང་དུ་བཏུབ། ནུ་མ་གཡས་དང་གཡོན་པ་ན། སྟག་བས་རྔམ་
པས་སྟག་བུ་ཐུང༌། གཟིག་བས་གཏུམ་པས་གཟིག་བུ་ཐུང༌། མ་ཡི་ནུ་མ་འདྲེད་ཅིང་
བྱུང༌། ནུ་ཞོ་མེད་ལ་ཞིམ་པ་ཟད། ནུ་ཁྲག་ཁ་དམར་སྦག་སྦག་ཏུ། ཤིན་ཏུ་ཉམ་ཐག་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གྱ་ཉེས་ཤིང་། ཤི་བའི་ལན་ཆགས་གསོན་པོའི་དུས་ནས་སྙོག་པར་གཟིགས་ཏེ། དེ་ལ་
ཡང་ཤིན་ཏུ་ཡང་སྙིང་རྗེ་བའི་སེམས་སྐྱེས་ནས། སྟོན་པ་གཙོ་འཁོར་རྣམས་ཡང་ཤིན་
ཏུ་བཤུམས་སོ། །བུ་མོ་གཤེན་བཟའ་ནེའུ་ཆུང་མ་ཡང་ཤིན་ཏུ་ངུས་ཤིང་ག་ཆད་དོ། །
དེ་ལ་སྟོན་པས་ཞལ་ནས་གསུངས་པ། བུ་མོ་གཤེན་བཟའ་ནེའུ་ཆུང་མ། ལས་ཀྱིས་
རྣམ་སྨིན་འོ་རེ་ཁ། བདེ་བ་ཆེན་པོའི་རྒྱང་བསྲིངས་ནས། སྡུག་བསྔལ་དང་དུ་བླངས་
བླངས་ནས། ལས་ཀྱིས་རྣམ་སྨིན་འོ་རེ་ཁ། གཡུང་དྲུང་བོན་ལ་རྒྱབ་ཕྱོགས་ནས།
ལས་ངན་སྡིག་ལ་དད་ཆེ་བས། ལས་ཀྱིས་རྣམ་སྨིན་འོ་རེ་ཁ། འཁོར་བའི་ལས་ལ་དང་
ཆགས་ནས། བདུད་ཀྱི་གྲོགས་ལ་འགྲོགས་འགྲོགས་ནས། ལས་ཀྱིས་རྣམ་སྨིན་འོ་རེ་ཁ།
སེམས་ཅན་ཉོན་མོངས་རང་ཁ་མ། རང་གི་ལས་བྱས་རང་ལ་སྨིན། ད་ལྟ་འབྲས་བུ་
དངོས་སུ་གྲུབ། ད་ཡང་བུ་མོ་ནེའུ་ཆུང་ཁྱོད། འཁོར་བའི་ལས་ལ་སྒྱིད་ལུག་ལ། སྡིག་
པའི་ལས་ལ་རྒྱབ་ཕྱོགས་ནས། དགེ་བཅུ་དང་དུ་བླང་བ་ན། བདུད་ཀྱིས་བཏགས་པའི་
ལྕགས་ཐག་བཞི། ཐུགས་རྗེའི་ཤུགས་ཀྱིས་གྲོལ་བར་ཤོག །སྟག་བུ་ཐུང་དང་གཟིག་
བུ་ཐུང་། མ་ལ་ལན་ཆགས་སྙེག་པ་ཡང་། ནུ་མས་འདོད་པ་བསྐང་བར་ཤོག །ཅེས་
གསུངས་ནས། གསེར་གྱི་ཟ་གྲི་ཕྱུངས་ནས། ནུ་མ་གཡས་གཡོན་གཉིས་ཀ་རྦད་ཀྱི་
བཅད་ནས། སྟག་བུ་ཐུང་དང་གཟིག་བུ་ཐུང་གཉིས་ཀྱི་ཁ་རུ་བཅུག་གོ །གསེར་གྱི་ཟ་
གྲིས་ནུ་མ་གཡས་གཡོན་གཉིས་བཅད་པའི་འཕྲོ་རུ་ལྗགས་ཀྱི་མཆིལ་མ་བཏབ་པས།
རིན་ཆེན་གཡུ་ཡི་གཡུང་དྲུང་རི་མོར་ལམ་གྱི་སོང་ངོ༌། །བདུད་ཀྱིས་བཏགས་པའི་
ལྕགས་ཐག་བཞི་ཡང་རང་བཞིན་གྱི་རང་གྲོལ་དུ་སོང་ངོ༌། ། །
དེ་ལ་བུ་མོ་གཤེན་བཟའ་ནེའུ་ཆུང་མ་ཡང་གདུངས་བ་སོས་ནས། ཡབ་ལ་གསོལ་
པ། ཡབ་ཅིག་སྟོན་པ་གཤེན་རབ་ལགས། འཁོར་བའི་ལས་ལ་ད་མི་སྤྱོད། འཁྲུལ་
པའི་རྗེས་སུ་ད་མི་འབྲང་། བདུད་ཀྱི་ཡུལ་དུ་ད་མི་བསྡད། ཡབ་ཅིག་སྟོན་པ་ཐུགས་
236

མདོ་སྡེ། ། བདུད་ཁམས་ཐར་པ་བཀོད་པའི་མདོ། ༼ཉ༽
རྗེ་ཅན། གཤེན་གྱི་ཡུལ་དུ་འཁྲིད་པར་འཚལ། དོས་དྲག་བདུད་ཀྱི་བུ་གཉིས་དེ། ང་
ལ་ལན་ཆགས་སྙེག་པ་ཁེལ། ནངས་ནུབ་སེམས་ཅན་བརྒྱ་བརྒྱའི་སྲོག །བུ་ཡི་ཟས་སུ་
བཟའ་བ་ཡང་། མ་ཡི་རྟུལ་ཞུགས་དྲག་པོ་ཡིས། ནུ་བཅད་བུ་ལ་སྦྱིན་པ་གཏོང་། ནུ་
མའི་འདོད་པ་བསྐང་བར་ཤོག །ནུ་མས་འདོད་པ་བསྐངས་ནས་ཀྱང་། གསོས་ཀྱི་
སེམས་ཅན་ཐར་བར་ཤོག །ཅེས་ཟེར་ནས། སྟོན་པའི་སྐུ་ལ་བསྐོར་བ་ཕོག་གསུམ་བྱས་
ནས། ལྷ་ཕྱག་ལན་བདུན་འཚལ་བས། སྔ་མའི་ཚད་དུ་ཆས་བཟང་རྒྱན་ཆ་དང་ལྡན་
པར་གྱུར་ཏོ། །དེ་ལ་སྟོན་པ་གཤེན་རབ་མི་བོ་དང་། བུ་མོ་གཤེན་བཟའ་ནེའུ་ཆུང་
དང་། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་བཅས་པ་རྣམས་ནི། རྫུ་འཕྲུལ་
གྱིས་གོམ་པས་བགྲོད་དེ། སླར་འོལ་མོ་གླིང་ཆེན་ལ་གཤེགས་སོ། །གཤེགས་པའི་ལམ་
དུ། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། གཤེན་བཟའ་ནེའུ་ཆུང་
མ། འཁོར་བའི་ལས་ལ་ཕྱིར་མི་ལྡོག་པ་དང་། སྡུག་བསྔལ་གྱི་ལས་ལ་སུན་དབྱུང་བ་
དང༌། ལས་རྒྱུ་འབྲས་ལ་ཡིད་ཆེས་པར་བྱ་བའི་ཕྱིར་དུ། སྟོན་པས་སྲིད་པ་འཕྲལ་ལ་
མཛད་དེ། དམྱལ་བའི་བཙོ་སྲེག་དང་། བཤའ་གཏུབ་ཀྱི་འཇིག་རྟེན་དང་། ལས་ཀྱི་
ལེ་ལན་དང༌། ཁྲིམས་ཀྱི་དམྱལ་དཔོན་དང༌། ལན་ཆགས་བསྙག་མི་དེ་རྣམས་བསྟན་
པས། བུ་མོ་གཤེན་བཟའ་ནེའུ་ཆུང་མ་ཡང༌། ཤིན་ཏུ་ཡ་ང་ལ་རབ་ཏུ་སྐྱི་འཇིགས་
ནས། སྔར་བྱས་ཀྱི་ལས་ལ་འགྱོད་པ་སྐྱེས་ཤིང་། ཕྱིན་ཆད་མི་བྱེད་པར་དམ་བཅས་པ་
དང་། འ་ཞ་གསང་བ་མདོ་སྡུད་ཀྱིས། འཇིགས་པ་སྐྱོབ་ཅིང་དྲང་པའི་ཚུལ་མཛད་དེ།
གནས་མཆོག་དམ་པ་འོལ་མོ་གླིང་ཆེན་གྱི་དབུས་དཀྱིལ། རྒྱལ་པོའི་ཁབ་གྲོང་ཁྱེར་
ཡངས་པ་ཅན་གྱི་རྒྱལ་ས་བར་པོ་སོ་བརྒྱད་དུ། ཡུམ་དཔོ་བཟའ་ཐང་མོ་དང་མཇལ་
ལོ། །
དེའི་ཚེ་དེའི་དུས་ན། བདུད་ཡུལ་མུན་པའི་གླིང་ཆེན་གྱི། བདུད་ཀྱི་ལྕགས་མཁར་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྒོ་བརྒྱའི་ནང་ན། བདུད་ཀྱི་དམག་ཚོགས་རྣམས་ནི། སྔར་སུན་ཕྱུང་བས་སྟོན་པ་
ལ་བལྟ་ཡང་མ་ཕོད་དེ། མཁར་གྱི་ནང་དུ་ཡེངས་ཏེ་སོང་ངོ༌། །དར་ཅིག་ཙམ་ནས་
མཁར་གྱི་ནང་ནས་ལྕགས་ཀྱི་ཞགས་པ་འཐེན་པས། ནེའུ་ཆུང་མེད་ནས་ལྕགས་ཀྱི་
ཞགས་པ་ཡང་གྲོལ་ནས་བྱུང་ངོ༌། །དེ་ལ་བདུད་རྗེ་ཁྱབ་པས་སྨྲས་པ། ད་བདུད་
འཁོར་མང་པོ་ཚུར་ཉོན་དང་། གཤེན་རབ་མི་པོ་རྫུན་ཚིག་མཁན། ཇི་ལྟར་ཞི་བདེ་
ངག་འཇམ་ཡང་། སེམས་ལ་ཚེར་མ་མ་སྤངས་པས། བདུད་ཀྱི་ཡུལ་དུ་ཕྱིན་པ་འདི།
གཉེན་སྲིད་བགྲོད་པ་ག་ན་ཡིན། གཡོ་སྒྱུའི་ཐབས་ཀྱི་བསླུ་རུ་འོང་། ཡབ་ཅིག་བཀའ་
ཉན་མ་ལགས་པར། འདི་ལྟ་བུ་ཞིག་འོང་ངེས་དོགས། ཞེས་ཟེར་ནས། ཐམས་ཅད་
ཕོ་བྲང་གི་སྒོ་རུ་འོང་བས། བུ་མོ་གཤེན་བཟའ་ནེ་ཆུང་དང་། གཤེན་རབ་འཁོར་དང་
བཅས་པ་ཡུལ་ན་མེད། སྟག་བུ་ཐུང་དང་གཟིག་བུ་ཐུང༌། མ་ཡི་ནུ་མ་འཐུངས་ཤིང་
སྣང་། དེ་ལ་བདུད་ཀྱིས་སྨྲས་པས་མདོ། བདུད་ཕྲུག་གཤེན་ཚ་ལྟས་ངན་གཉིས། ད་
ཅིའི་མི་ཁྱུ་མང་པོ་དང་། ཁྱོད་ཀྱི་ཨ་མ་གང་དུ་སོང་། མ་མེད་ནུ་བཅད་ཁྱེད་འཐུངས་
པ། མ་བསད་ཁྱེད་ཀྱིས་མ་ཟོས་སམ། ཞེས་སྨྲས་སོ། །
དེ་ལ་བདུད་ཕྲུག་གཉིས་ཀྱིས་སྨྲས་པ། ཡབ་ཅིག་ཁྱབ་པ་ལག་རིང་ལགས། ད་ཅིའི་
མི་ཁྱུ་མང་པོ་དང༌། ངེད་ཀྱི་ཨ་མ་འགྲོགས་ནས་སོང་། མེས་ཅིག་སྟོན་པ་གཤེན་རབ་
ཀྱིས། རིན་ཆེན་གསེར་གྱི་ཟ་གྲི་ཡིས། ཡུམ་ཅིག་བྲང་གི་ནུ་བཅད་དེ། བདག་ཅག་
གཉིས་ཀྱི་ཁ་རུ་བཅུག །ཞལ་ནས་སྨོན་ལམ་ཚིག་བཞི་གདབ། དེ་ནས་ཁྱོད་ཀྱི་མེད་
དེ་གཤེགས། ཕ་དང་མ་ཡང་དགོས་རྒྱུ་ཆུང་། མ་དྲིན་ནུ་མ་འཐུང་བཟའ་བྱེད། ཅེས་
ཟེར་རོ། །དེ་ལ་ཡང་བདུད་ཁྱབ་པས་སྨྲས་པ། བདུད་འཁོར་མང་པོ་ཚུར་ཉོན་དང༌།
རྫུན་ཚིག་མཁན་གྱི་གཤེན་རབ་ཅེས། འདི་དང་ང་གཉིས་འཐབ་ཡུན་རིང་། སྔ་དྲོ་
དུམ་པར་གྲོས་བྱས་ཀྱང༌། ཕྱི་དྲོ་འགལ་བའི་ཁྱད་བོར་བར། བདུད་ཁམས་ཤིན་ཏུ་
238

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
བླུན་པ་དང༌། ཡབ་ཅིག་བློ་ལ་གདོན་ཞུགས་པས། རྒྱལ་ཁ་སེར་བུའི་སད་ལ་ཤོར།
གཏན་ཆུས་བྱ་བ་གཏིང་ནས་ལད། བུ་མོ་བསླུ་བྲིད་ཐབས་ཀྱིས་བླངས། བདུད་ཁམས་
མགོ་སྐོར་འོག་ཏུ་བཅུགས། འདི་ལ་བྱ་ཐབས་ད་ཅི་ཡོད། ཇི་ལྟར་བྱས་ཀྱང་ད་མི་ཐུབ།
ད་ཡང་རྫུན་ཆེན་གཤེན་རབ་ཀྱིས། བུ་མོ་ཐོབ་པས་རྒྱལ་ཐོག་ཏུ། ཡང་རྒྱལ་ཆེ་བ་ལེན་
སྙམ་ནས། མ་ཡི་བུ་གཉིས་རྐུ་རུ་འོང་། བདུད་དམག་མ་འདུག་མེལ་ཚེ་རེམས། ཞེས་
ཟེར་ནས། ལྕགས་མཁར་སྒོ་བརྒྱའི་རྩེ་ལ་བཏང་ནས། དམག་མི་འབུམ་ཚོ་གསུམ་གྱིས་
སོ་འཛུག་དང་མེལ་ཚེ་དམ་དུ་བྱེད་དོ། །
དེ་ནས་ཡང་དེའི་ཚེ་དེའི་དུས་ནས། གནས་མཆོག་དམ་པ་འོལ་མོ་གླིང་ཆེན་དུ།
བུ་མོ་གཤེན་བཟའ་ནེའུ་ཆུང་མ། འཁོར་བའི་ལས་ལ་སྒྱིད་ལུགས་ནས། དམྱལ་བའི་
བཙོ་སྲེག་དང༌། སྡུག་བསྔལ་ལ་ཤིན་ཏུ་ཡ་ང་ཞིང་། ལས་རྒྱུ་འབྲས་ལ་རབ་ཏུ་ཡང་
སྐྱི་འཇིགས་ཏེ། སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ།
མེ་ཏོག་ནི་གཏོར་ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་ཏེ་གསོལ་པ།
རྣམ་པ་ཐམས་ཅད་མཁྱེན་པ་ཡི། ཡབ་ཅིག་སྟོན་པ་གཤེན་རབ་ལགས། བདག་འདྲའི་
མོ་ལུས་སྡིག་མོ་ཆེ། སྔོན་ཀྱང་ལས་ངན་སྤྱོད་སྤྱོད་པས། ད་ལྟ་ཟ་མ་མོ་ལུས་ཐོབ། མོ་
ཡི་ནང་ནས་ཆགས་སྲེད་ནས། སྡུག་བསྔལ་འཁོར་བའི་རྗེས་སུ་འབྲངས། འཁོར་བའི་
ནང་ནས་ཉོན་མོངས་པ། མ་རིག་འཁྲུལ་པའི་བདུད་ཕྱིར་འབྲངས། བདུད་ཀྱི་ནང་
ནའང་ཁས་དྲག་པ། ཁྱབ་པ་ལག་རིང་བདུད་དང་འཕྲད། ལན་ཆགས་འབྲས་བུ་བུ་
ཙ་སྨིན། ལན་ཆགས་བུ་ལོན་དོས་དྲག་པས། ནང་ནུབ་སེམས་ཅན་བརྒྱ་བརྒྱའི་སྲོག །
དེ་ཡི་རྣམ་སྨིན་བདག་ལ་མཆིས། ཡབ་ཅིག་སྟོན་པ་མ་ལགས་ན། བདུད་ཀྱི་ཡུལ་
ནས་དམྱལ་བར་ཐལ། འ་ཞ་གསང་བ་མ་ལགས་ན། མ་གུམས་པ་རུ་དམྱལ་བར་གྲུབ།
བརྒྱ་ལ་གུམ་ན་ཟངས་སུ་བཙོ། སྐྱེས་པ་ཕོ་བརྒྱས་གཅོད་སྦྱོང་བྱེད། དེ་ཡི་ཡུལ་ནས་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འ་ཞས་དྲངས། ད་ལྟར་གཤེན་གྱི་ཡུལ་དུ་ཕྱིན། གདུང་བའི་ཨ་བཟའ་ཡུམ་དང་ཕྲད།
བརྩེ་བའི་མིང་པོ་དྲལ་དང་མཇལ། ཡབ་ཅིག་སྟོན་པ་ཉིད་ཞལ་མཐོང༌། ད་ཡང་
ཐམས་ཅད་མཁྱེན་པ་ཡི། ཐབས་ཀྱི་རྒྱལ་པོ་སྟོན་པ་ལགས། འདི་ལ་ཐབས་མཆོག་ཇི་
ལྟར་མཆི། བདག་གི་སྒྲིབ་པ་ཇི་ལྟར་སྦྱང་། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། བུ་མོ་གཤེན་བཟའ་ནེའུ་ཆུང་མ། འཁོར་བའི་
གནས་ནས་སྒྱིད་ལུག་ནས། སྡུག་བསྔལ་ལས་ལ་བྲེད་ནས་སུ། ཐར་པའི་ལམ་ལ་
བགྲོད་བྱེད་ན། གསས་མཁར་ཤམ་པོ་ལྷ་རྩེ་ལ། བསྐོར་བ་གྱིས་ཤིང་ལྷ་ཕྱག་འཚོལ།
མེ་ཏོག་གཏོར་གྱིན་མཆོད་པ་ཕུལ། ཚེ་རབས་བསགས་པའི་སྡིག་སྒྲིབ་རྣམས། ཐུགས་
རྗེས་མྱུར་དུ་བྱང་བར་མཆི། ཞེས་བཀའ་སྩལ་པས། དེ་ནས་དེའི་ཚེ། གཤེན་བཟའ་
ནེའུ་ཆུང་མས་ཀྱང༌། ཡབ་ཀྱི་བཀའ་ཇི་ལྟར་གནང་བ་བཞིན་དུ། གསས་མཁར་ཤམ་
པོ་ལྷ་རྩེ་ལ། འགྱོད་བཤགས་གདུང་བའི་མཆོད་པ་འབུལ་ཞིང་། ཕྱག་སྐོར་དང་མོས་
གུས་ལ་བརྩོན་པས། ལོག་པར་ཕྱོགས་པའི་བག་ཆགས་དང་སྒྲིབ་པ་བྱང་ནས། ཚོགས་
ཀྱི་ལམ་ལ་ཞུགས་ནས་རང་གཞན་གྱི་དོན་གྲུབ་པའི་མངོན་པར་དགའ་བ་མང་དུ་
བྱུང་ངོ༌། །དེ་ལ་ཤིན་ཏུ་ཡང་སྤྲོ་བ་སྐྱེས་ནས། ཡབ་ལ་སངས་རྒྱས་པའི་ས་ལ་བགྲོད་
པར་ཞུས་ནས། ཡབ་ཀྱིས་བཀའ་སྩལ་པ། བུ་མོ་གཤེན་བཟའ་ནེའུ་ཆུང་མ། སངས་
རྒྱས་འབྲས་བུ་འཐོབ་རྒྱུ་ལ། སྒྲིབ་སྦྱངས་ལས་སུ་ཚོགས་མ་རྫོགས། ཚོགས་ཀྱི་ལམ་སྒོ་
བདུད་ཀྱིས་བཀག །སྟག་བུ་ཐུང་དང་གཟིག་བུ་ཐུང་། རྒྱུ་ཕྱེད་ཁྱོད་ཀྱིས་བསྐྱེད་པ་
ཡིན། བདག་གི་ཐུགས་རྗེས་བྱིན་རླབས་ཀྱིས། བྲང་གི་ནུ་མ་ཟས་སུ་བྱིན། སེམས་ཅན་
བརྒྱ་བརྒྱ་བཟའ་འཕྲོ་ཆད། ད་ལྟ་ནུ་མའི་བརྒྱགས་ཟད་ནས། སེམས་ཅན་ཤ་ཁྲག་
བཟའ་ཞིང་ཡོད། བུ་མོ་གཤེན་བཟའ་ནེའུ་ཆུང་མ། སངས་རྒྱས་འབྲས་བུ་ཐོབ་འདོད་
ན། བདུད་ཡུལ་མུན་པའི་གླིང་དུ་སོང་། སྟག་བུ་ཐུང་དང་གཟིག་བུ་ཐུང་། ལྕགས་
240

མདོ་སྡེ། བདུད་ཁམས་ཐར་པ་བཀོད་པའི་མདོ།
མཁར་སྒོ་བརྒྱའི་དབུས་ནས་རྐུས། མ་བཞིན་བུ་ཡང་དགེ་བ་སྤྱོད། སྡོད་ཅིག་སངས་
རྒྱས་འབྲས་བུ་འཐོབ། ཅེས་གསུངས་སོ། །
དེ་ལ་གཤེན་བཟའ་ནེའུ་ཆུང་ཡང་། ཡབ་ཀྱིས་བཀའ་བཞིན་དུ། བུ་གཉིས་རྐུ་རུ་
གཤེགས་པ་ལ། ལྕགས་མཁར་སྒོ་བརྒྱའི་ནང་དུ་བསྡམས་ནས། སོ་འཛུག་དང་མེལ་
ཚེ་དམ་དུ་བྱེད་ཅིང་། བུ་གཉིས་རྐུ་བ་བས་ཕྱོགས་སུ་ཉེ་ཡང་མ་ནུས་པར། སླར་སྟོན་
པའི་སྤྱན་སྔར་མཆིས་ནས་གསོལ་པ། རྣམ་པ་ཐམས་ཅད་མཁྱེན་པ་ཡི། ཡབ་ཅིག་
གསུངས་པ་ཨེ་རེ་བདེན། སངས་རྒྱས་འབྲས་བུ་ཅི་ལ་ཐོབ། ཐར་པའི་ལམ་ལའང་
ཕྱེད་འགྲོ་ཙམ། སྟག་བུ་ཐུང་དང་གཟིག་བུ་ཐུང་། ནུ་མས་བརྒྱགས་ཀྱང་ཟད་ནས་སུ།
སེམས་ཅན་ཤ་ཁྲག་བཟའ་ཞིང་སྣང་། ངན་བུའི་རྐུས་པས་ག་ལ་ཐོབ། བདུད་ཀྱིས་སོ་
འཛུགས་མེལ་ཚེ་དམ། སྟོན་པ་ཡབ་ལ་དོགས་ཤིང་སྣང༌། བུ་གཉིས་རྐུ་བར་མ་གྲུབ་
ནས། ད་ལྟ་སྤྱན་སྔར་མཆིས་པ་ལགས། ཡབ་ཅིག་སྟོན་པ་ཐུགས་རྗེ་ཅན། བདུད་
ཀྱི་ཡུལ་དུ་འབྱོན་པར་ཞུ། བདུད་ཕྲུག་འདི་གཉིས་རྐུ་བར་ཞུ། སྡིག་སྤངས་དགེ་ལ་
གཞུག་པར་ཞུ། ཞེས་གསོལ་པས།
དེ་ལ་སྟོན་པས་ཀྱང་དུས་དང་སྐབས་ལ་བབ་པར་དགོངས་ནས། ཡབ་སྲས་གཉིས་
བདུད་ཡུལ་མུན་པའི་གླིང་ལ་བྱོན་ནས། དེ་ནས་ལྕགས་མཁར་སྒོ་བརྒྱའི་སྒོ་ན་ཕྱིན་
ནས། སྟོན་པས་སྔགས་དང་ཕྱག་རྒྱ་ཏིང་ངེ་འཛིན་གྱིས། བདུད་ཁམས་ཟིལ་གྱིས་
གནོན་པར་མཛད་ནས། བདུད་ཀྱི་དམག་ཚོགས་རྣམས་ཀྱང་བྱིན་གྱིས་མནན་ནས་
གཉིད་དུ་ལྷན་གྱི་འཐིབས་ནས་སོང་ངོ༌། །ལྕགས་མཁར་སྒོ་བརྒྱའི་སྒོ་ཡང་རང་གིས་
ཕྱེད་ནས་སོང་ངོ༌། །བདུད་ཀྱི་བུ་སྟག་བུ་ཐུང་དང་གཟིག་བུ་ཐུང་གཉིས་ཀྱང་། ཡུམ་
དང་གཤེན་རབ་ངོ་ཤེས་ནས། ལྕགས་ཀྱི་ཐག་པ་གྲོལ་ནས། ཡས་མར་ན་འཛུམ་
བགད་ཅིང་ཕྱིན་ནས་བྱུང་ངོ༌། ། དེ་ལ་སྟོན་པས་བཀའ་སྩལ་པ། ཚ་བོ་སྟག་དང་ཚ་
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མོ་གཟིག །བདུད་ཡུལ་འདི་ན་ཨེ་རེ་སྡུག །མུན་པའི་གླིང་ན་ཨེ་རེ་འཐིབས། ཤ་ཁྲག་
བཟའ་བ་སྐྱུག་རེ་བྲོ། གཤེན་རབ་མེས་ཀྱི་ཡུལ་དུ་འདོང་། ནེའུ་ཆུང་སྐྱིད་པའི་མ་དང་
འགྲོགས། གོས་ལ་དར་ཟབ་ན་བཟའ་གོན། ཟས་སུ་དཀར་མངར་སྨན་འབྲུ་སྦྱིན།
ལས་སུ་གཡུང་དྲུང་བོན་ལ་སྤྱོད། ཅེས་གསུངས་ནས། བདུད་ཀྱི་བུ་གཉིས་ཀྱིས་སྨྲས་
པ། གཤེན་རབ་མེས་དང་ནེའུ་ཆུང་ཡུམ། བདག་ཅག་མིང་སྲིང་དགོངས་ནས་སུ།
གཤེན་གྱི་ཡུལ་ནས་བྱོན་པ་ལེགས། སྐྱིད་པའི་ཡུལ་དུ་ལ་འུར་འདོང་། བདུད་རྗེ་ཁྱབ་
པས་ཚོར་ཏེ་མཆི། གལ་ཏེ་བདུད་ཀྱིས་ཚོར་བ་ན། སྐྱིད་པའི་ཡུལ་དུ་འགྲོ་དབང་མེད།
ནེའུ་ཆུང་ཡུམ་དང་འགྲོགས་དབང་མེད། ཅེས་སྨྲས་སོ། །སྟོན་པ་ལ་ལྷ་ཕྱག་ཕུལ་ལོ། །
དེ་ལ་མས་ཀྱང་བུ་ལ་ལེགས་སོ་ལེགས་སོ། ཞེས་ལེགས་པའི་བྱ་བ་བྱིན་ནས། ཡབ་
སྲས་གཉིས་བྱ་ཁྱུང་སུམ་གྲུས་པ་གཉིས་སུ་སྤྲུལ་ནས། བདུད་ཀྱི་བུ་གཉིས་འཕོངས་སུ་
བསྐྱོན་ཏེ། འོལ་མོ་ལུང་རིང་དུ་གཤེགས་སོ། །དེ་ནས་ལམ་དུ་བྲག་སེང་གེ་རྒྱབ་བསྣོལ་
གྱི་གསེབ་ཏུ་ཕྱིན་ནས། བདུད་ཀྱི་བུ་གཉིས་བྱ་ཁྱུང་གི་འཕོངས་ནས་ཕོག་སྟེ། འ་ཞ་
གསང་བ་མདོ་སྡུད་ལ་གཏད་གཉེར་མཛད་དེ་གསུངས་པ། འ་ཞ་གསང་བ་མདོ་སྡུད་
གསོན། གསང་གཏམ་ཚིག་གསུམ་ཁྱེད་ཀྱིས་ཐུབ། ཞེ་སྡང་ཉོན་མོངས་བདུད་ཀྱི་བུ།
སྟག་བུ་ཐུང་དང་གཟིག་བུ་ཐུང་། ལོག་ལྟ་དགེ་ལ་འཛུད་པའི་ཕྱིར། བདུད་ཀྱི་ཡུལ་
ནས་བརྐུས་ཏེ་མཆིས། ད་ལྟར་ཁྱེད་ལ་གཏད་གཉེར་བཅོལ། ཁྱེད་ཀྱིས་གསང་སྦས་
ཐུབ་པར་གྱིས། གོས་སུ་དར་ཟབ་ལྷབ་ལྷུབ་བསྐོན། ཟས་སུ་དཀར་གསུམ་སྨན་འབྲུ་
བྱིན། ཤེས་རབ་བསྐྱེད་ཅིང་བློ་རྩལ་སྦྱོངས། གཡུང་དྲུང་བོན་ལ་མཁས་པར་སློབས།
བདེན་པ་སྟོན་པའི་བཀའ་ལུང་ཤོད། ངེས་པར་བདེན་པས་ཚིགས་སུ་ཁྲོལ། འ་ཞས་
གཏད་གཉེར་མ་ཞན་དང༌། དུས་ཀྱི་བདུད་ལས་ལྷར་གྱུར་ནས། སངས་རྒྱས་བསྟན་
པ་སྐྱོང་བར་འགྱུར། ཞེས་གསུངས་ནས། འ་ཞ་གསང་བ་མདོ་སྡུད་ལ་གཏད་གཉེར་
242

མདོ་སྡེ། བདུད་ཁམས་ཐར་པ་བཀོད་པའི་མདོ།
བཅོལ་ལོ། །བདུད་ཀྱི་བུ་གཉིས་ཀྱང་། འ་ཞས་བཀའ་ལ་ཉན་ཅིང་། གཡུང་དྲུང་གི་
བོན་ལ་བློ་སྦྱོང་ངོ༌། །
དེ་ནས་དེའི་ཚེ་དེའི་དུས་ན། བདུད་ཡུལ་མུན་པའི་གླིང་ཆེན་དུ། ནག་པོ་བདུད་
ཀྱི་སྡེ་རིགས་རྣམས། སྟག་བུ་ཐུང་དང་གཟིག་བུ་ཐུང་གཉིས་རྐུ་རུ་ཤོར་བས། ཤིན་
ཏུ་མྱ་ངན་གྱི་གླིང་ཆེན་རྡོལ་ནས། བདུད་ཁྱབ་པ་ལག་རིང་ཡང་མྱ་ངན་གྱི་ཁང་པ་
ལ་ཞུགས་སོ། །བདུད་ཀྱི་རྒྱལ་པོ་ང་མིན་འཆོས་པོ་དང་། འཁོར་བ་གཏིང་ནག་དང་།
རམ་པ་དུག་འགྱེད་དང་། འགྲན་ཏེ་ཡ་བོ་དང་། ཤོར་བ་རྐྱ་བདུན་དང་། བལྟ་བའི་
མིག་རྣོན་དང་། མཉན་པའི་རྣ་གསང་དང་། ཨ་ཀ་རུ་རྩེ་དང་། ཤན་པ་སྡེ་གསུམ་ལ་
སོགས་པ་ཐམས་ཅད་ཀུན། རྒྱལ་ས་ལྕགས་མཁར་སྒོ་བརྒྱ་རུ་འདུས་ནས། མདུན་མ་
བསྡུས་ཏེ་མཆིད་གླེང་བས། བདུད་ཐམས་ཅད་ཀྱང་སྔོན་གྱི་སུན་ཕྱུང་བ་དང༌། སྟག་
བུ་ཐུང་དང་གཟིག་བུ་ཐུང་ཤོར་ནས། རྒྱལ་པོའི་གདུང་རྒྱུད་དང་རྒྱལ་ས་སྟོང་ནས།
མེད་ཁམས་ཀྱི་སྲིད་པ་བརླག་པ་རུ་ཐོ། ཞེས་ཟེར་ནས། གང་གིས་ཀྱང་བློ་གྲོས་སུ་མ་
མཐུན་ནས། གང་ཡང་བྱ་བའི་རྨང་མ་ཐེངས་པ་ལ། བདུད་ཁྱབ་པ་ལག་རིང་མྱ་ངན་
གྱི་ཁང་པའི་ནང་ནས་བྱུང་ནས་སྨྲས་པ། གསོན་དང་ནག་པོ་བདུད་རིགས་རྣམས།
བདུད་རྗེ་རྒྱ་ལག་ཐོད་རྗེ་ལགས། བདུད་ཀྱི་རྒྱལ་པོ་སྡེ་བཞི་དང་། བདུད་ཕྲུག་ཤོར་
བ་རྐྱ་བདུན་དང་། བལྟ་མཉན་བྱ་བའི་སྡེ་རིགས་རྣམས། བདུད་དང་གཤེན་གཉིས་
འཐབ་ཡུན་རིང་། འཐབ་མཐའ་གཉེན་དང་སྲིད་ཀྱིས་འབྲེལ། དེ་ལ་བཟློག་བསམ་
ཡུལ་ན་མེད། འོན་ཀྱང་གཤེན་རབ་མི་བོ་ནི། སྤྲུལ་པ་མི་སྟོན་དགུ་ཡང་སྟོན། སྤྱོད་པ་
མི་བྱེད་དགུ་ཡང་བྱེད། ཁར་རྩང་བདུད་ཡུལ་ཕྱིན་ནས་སུ། གཉེན་སྲིད་འབྲེལ་ཚིག་
བྱེད་པ་དང་། སྲིད་ཀྱིས་ཅུ་གང་བསྐྱེལ་ཟེར་བ། བདུད་རིགས་སྤྱི་ཡིས་བདེན་བསམ་
ཀྱང༌། ང་རང་བདེན་སྙམ་ཡིད་ལ་མེད། འོན་ཀྱང་བདུད་རྗེས་བཀའ་གཉན་པས།
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བུ་མོ་ཕ་ཡི་རྗེས་སུ་བཏང་། དེ་ལ་ར་མདའ་ཤུལ་མེད་པར། ད་ལྟ་བུ་དང་བུ་མོ་
ཤོར། འདི་ལས་སྙིང་ལ་བཟེར་བ་ནི། རང་ཉིད་ཤི་ལ་དགུ་འགྱུར་གདམ། ང་རང་མྱ་
ངན་ཁང་པར་ཞུགས། ནག་པོ་བདུད་ཀྱི་བསྟན་པ་འདི། ཅིས་ཀྱང་ནུབ་ཏེ་ཐོ་བ་ཡིན།
གཤེན་རབ་མི་བོའི་བསྟན་པ་འདི། ཅིས་ཀྱང་དར་དུ་ཐོ་བ་ཡིན། འདི་ལ་བྱ་ཐབས་
མི་སྣང་ན། མུན་པ་ཟེར་ལྡན་འདུག་པ་བས། མྱ་ངན་ཁང་པར་ཤི་དགོས་བསམ། ཤི་
ནས་དྲན་ཚོར་མེད་དོ་བསམ། འོན་ཀྱང་ཁྱེད་རྣམས་རྒྱལ་ས་རུ། འདུ་འདུ་གྲོས་དང་
ཤོམས་ཤོམས་བློ། བློ་གྲོས་མང་པོ་ཤོམས་པ་འདི། ཅིས་ཀྱང་ཐག་ཆོད་མི་སྣང་ནས།
མྱ་ངན་ཁང་པར་བྱུང་བ་ལགས། བདག་ལ་བློ་གྲོས་ལྡན་ནས་སུ། སྔོན་ཆད་མ་བྱས་
མདུན་མ་ཞིག ། ད་ལྟར་ཡོད་པ་མ་ཡིན་ཏེ། ཡིན་ཀྱང་དགྲ་ཟུན་འཐབ་པ་ལ། འཐབ་
ན་འཐབ་ཡུན་གང་རིང་ཡིན། རྒྱལ་ན་རྒྱལ་གཞུགས་སུས་འཁྱེར་ཡིན། ཕམ་ན་ཕམ་
མཐའ་སུས་བཞེས་ཡིན། བུ་སྨད་གཤེན་གྱིས་ཁྱེར་བ་ཡང་། འཐབ་ནས་ཕྲོག་ཁྱེར་
བྱུང་བ་མིན། བརྐུས་ནས་འཇབ་བུས་ཁྱེར་བ་ཡིན། བསྒྱུར་ན་རྩང་པོའི་ཆབ་ཀྱང་
འགྱུར། བརྐུ་ན་རྒྱལ་པོའི་བློན་ཀྱང་ཐོབ། བསླུ་ན་བཙུན་མོ་འབངས་ཀྱིས་བསླུས། དེ་
ཕྱིར་མ་སྲིད་སྲིད་པ་མིན། ད་ཡང་ནག་པོ་བདུད་རིགས་རྣམས། འདུ་འདུ་གྲོས་བྱས་
གྲོས་མི་འགྱུར། ཤོམས་ཤོམས་བྱས་པའི་བློ་མི་ཐོན། ད་ཡང་བློ་གྲོས་བདག་གིས་ཕྱུང་།
འཇིག་རྟེན་ཁམས་ཀྱི་སེམས་ཅན་ལ། ནག་པོ་བདུད་ལས་དབང་ཆེ་མེད། ནག་པོ་
བདུད་ཀྱི་ནང་རིགས་ལ། ཁྱབ་པ་ང་ཙམ་མ་གཏོགས་པར། འཇིག་རྟེན་ཁམས་ཀྱི་
སེམས་ཅན་ལ། འདི་ཡི་མི་འདུལ་གཅིག་ཀྱང་མེད། ནག་པོ་བདུད་ལ་ཕྱོགས་པ་ཡི།
ཤ་བཟའ་སྲིན་པོ་རོ་ལངས་དང་། བདུད་བཙན་མ་མོ་གཤིན་རྗེ་དང་། ནམ་མཁའ་
ལྡིང་དང་དྲི་ཟ་དང་། གཡེན་ཁམས་དྲེགས་པའི་སྡེ་ཚོགས་ཀྱང་། འདི་ཡི་བཀའ་ཉན་
གསུང་སྡོད་བྱེད། ནག་པོ་བདུད་ཀྱི་དམག་དཔུང་ལས། ལོག་པར་ཕྱོགས་པའི་ཚོགས་
244

མདོ་སྡེ། བདུད་ཁམས་ཐར་པ་བཀོད་པའི་མདོ།
དགོངས་ཀྱང་། ལོག་སྲེད་བདུད་ཀྱི་དེ་མ་ཐུབ། འདི་ལ་བློ་གྲོས་ཅི་ཤོམས་ན། མི་ཡི་
གཉེན་པོ་མི་ཉིད་ཡིན། མི་ལས་གདུག་པ་ཆེ་བ་ནི། ཕྲོམ་གྱི་མཐའ་རས་བོད་མི་ཡིན།
བོད་ལས་གདུག་པ་ཆེ་བ་ནི། ཉ་དག་ཀོང་དང་གསུམ་པོ་ཡིན། ཀོང་མིས་སྲིན་ལ་
དབང་ཡང་བསྒྱུར། འགྲོ་བ་མི་ཡི་རིགས་པ་ལ། དེ་ལས་གདུག་རྩུབ་ཆེ་བ་མེད། སྤྱིར་
ཡང་འཛམ་གླིང་དབུས་དཀྱིལ་གྱི། བྱང་ཕྱོགས་གེ་སར་ཕྲོམ་གྱི་ཡུལ། ཕྲོམ་གྱི་མཐའ་
རས་བོད་མི་ཡིན། བོད་ལས་གདུག་པ་ཆེ་བ་ནི། ཉང་པོ་ཀོང་པོ་དག་པོ་གསུམ། དེ་
གསུམ་ལ་ཡང་གདུག་པ་ནི། ཀོང་སྲིན་གདུག་པའི་མི་རྣམས་ཡིན། རི་ཡང་ཕག་ནག་
ངུ་བ་འདྲ། རོང་ཡང་རྔ་མོ་ཁ་གདངས་འདྲ། བྲག་ཀྱང་སོག་པོ་ཁྲོས་པ་འདྲ། ཆུ་ཡང་
ཀུན་བརླག་དམྱལ་ཟངས་འདྲ། དེ་ཡི་ནང་ནས་གདུག་པའི་མི། ཉང་པོ་ཀོང་པོ་དག་
པོ་གསུམ། ཉང་པོས་རང་ཤ་རང་གི་མྱོང་། དག་པོས་སྦལ་ལྕང་སྦྲུལ་ལ་བཟའ། ཀོང་
པོས་ལྟས་ངན་དགྲ་ཡི་སྣོད། མིང་དང་སྲིང་ཡང་ཁྲེལ་མི་འཛེམ། ཚ་དང་ཞང་ཡང་
དམེ་མི་སྡིག །ཀློ་དང་མོན་དང་བོད་དང་གསུམ། ཞིང་ཆེན་གསུམ་ལ་མངའ་ཡང་
རྒྱུགས། དེ་ལ་གཉན་དང་སྲིད་དུ་སྦྲེལ། འོ་སྐོལ་བྱང་ཤར་རྒྱལ་ཁམས་འདི། བོད་
ལས་ཚུར་ལ་ཉེ་བའི་མི། གེ་སར་ཕྲོམ་གྱི་རྒྱལ་པོ་ཡིན། གེ་སར་རྒྱལ་པོའི་མངའ་འོག་ཏུ།
དྲུག་ཕྲོམ་ཧོར་གྱི་གླིང་དྲུག་ཡོད། འཛམ་གླིང་མི་ལ་གྲངས་མང་ཡང༌། མངའ་ཐང་
གདུང་བརྒྱུད་རྒྱལ་པོ་ཆེ། དྲག་རྩལ་གེ་སར་རྒྱལ་པོའི་བཙན། མངའ་དབང་རྒྱ་ནག་
རྒྱལ་པོའི་གནོན། གཙང་མཛེས་རྒྱ་གར་རྒྱལ་པོའི་ཆེ། ལོངས་སྤྱོད་ཨུ་རྒྱན་རྒྱལ་པོའི་
ཆེ། དེ་ཕྱིར་དྲག་རྩལ་ཆེ་བ་ཡི། གེ་སར་ཕྲོམ་ལ་སྲིད་བསྡེབས་ནས། སོ་སོར་དམག་
མི་དཔུང་སྡུས་ལ། དམག་མི་དཔུང་དང་མ་ཞན་ཅིག ། སྔོན་དུ་གཤེན་ལ་སྦྲན་གཏོང་
ལ། བདུད་ཕྲུག་ཤོར་བ་རྐྱ་བདུན་གྱིས། གཤེན་ཡུལ་འོལ་མོ་ལུང་རིང་ནས། གནོད་
སྦྱིན་བཞིས་ཀྱང་མ་ཚོར་བར། གཤེན་གྱི་རྟ་བདུན་རྐུས་ལ་ཤོག །བདུད་ཀྱི་བལྟ་ཉན་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྣ་གསང་བས། རྟ་ཡི་རྗེས་སུ་གང་འོང་ལྟོས། གལ་ཏེ་རྗེས་སུ་བྱུང་བ་ན། ངེད་རང་
དམག་གི་དཔུང་ཚོགས་རྣམས། རི་བོ་གངས་ཆེན་རྩ་བ་ཡི། མ་དྲོས་མཚོ་ཡི་འགྲམ་
དུ་འཚོག །བོད་དང་སྟག་གཟིག་སོ་མཚམས་ན། གང་བྱུང་དམག་གིས་བསྒུགས་
ནས་གསད། གཤེན་རབ་རང་ཉིད་འོང་ཡང་སྲིད། གལ་ཏེ་གཤེན་རབ་ཉིད་བྱུང་
ན། ལ་ཡོགས་དུས་ཀྱིས་འདེད་པ་ཡིན། དབལ་སོ་གངས་རི་ཕྱིན་ཆད་ན། གཤེན་
དང་འབངས་ལ་ཁྱད་པར་མེད། འོ་སྐོལ་བདུད་རིགས་མི་དགོས་དང༌། མི་ཡི་དམག་
ཚོགས་ཡིན་ཀྱང་ཐུབ། ཅེས་ཟེར་ནས། བདུད་རྗེ་ཁྱབ་པའི་གྲོས་ལ་བསྡུས་སོ། །
༧ དེ་ནས་དེའི་ཚེ། བདུད་ཀྱི་སྡེ་རིགས་རྣམས་ཀྱང་བློ་གྲོས་སུ་མཐུན་ནས། བདུད་
ཀྱི་རྒྱལ་པོའི་བཀའ་བཞིན་དུ། བདུད་རྒྱ་ལགས་ཐོད་རྗེ་དམག་མི་འབུམ་ཕྲག་བཅུ་
གཉིས་དང་བཅས་ནས། ཀོང་ཡུལ་དུ་སྲིད་སྡེབ་ཏུ་སོང་ངོ༌། །འགྲན་ཏེ་ཡ་བོ་དམག་
མི་འབུམ་ཕྲག་གསུམ་དང་བཅས་ནས་ཧོར་ཡུལ་དུ་སྲིད་སྡེབ་ཏུ་སོང་ངོ༌། །ཤོར་བ་རྐྱ་
བདུན་གཤེན་ཡུལ་དུ་རྟ་བདུན་རྐུ་རུ་སོང་ངོ༌། །བལྟ་བའི་མིག་རྣོན་དང་། ཉན་པའི་
རྣ་གསང་རྣམས་ཚོད་འཛིན་དུ་བལྟ་རུ་བཅུག་གོ །དེའི་ཚེ་བདུད་རྒྱ་ལག་ཐོད་རྗེ་ཡིས།
བྱང་བྱེ་མ་མྱང་ངམ་གླིང་དུ་རྟ་ལམ་བཏོད་ནས། རྩང་པོའི་རྒྱུད་ལ་ཞུགས་ཏེ་ཀོང་
ཡུལ་བྲེ་སྣ་རུ་གཤེགས་སོ། །དེའི་དུས་སུ་ཀོང་སྲིན་གདུག་པའི་མི་རྣམས་ཀྱང་། ཤིན་
ཏུ་ཡང་འཇིགས་ནས་ཡང་སྟེ། ཐམས་ཅད་ཀུན་ཀོང་རྗེ་དཀར་པོའི་མདུན་དུ་འདུས་
ཏེ། དམག་མི་གོ་མཚོན་དཔུང་དང་བཅས་ནས། བདུད་ཀྱི་དམག་ཚོགས་ལ་སྨྲས་པ།
སྔ་ན་མ་མཐོང་བའི་དམག་དཔུང་ཚོགས། ཤིན་ཏུ་གཟུགས་བཟང་འཇིགས་པའི་མི་
དང་རྟ། ད་ལྟ་བདུད་ཀྱི་དམག་ཚོགས་ལགས་པར་ངེས། ཁྱེད་རྣམས་ངེད་ཀྱི་ཡུལ་ན་
ཅི་ལ་འོང་། ཡང་ན་རྒྱལ་པོ་ཉིད་ལ་མཇལ་འོང་ངམ། ཡང་ན་སྟོབས་དང་རྫུ་འཕྲུལ་
འགྲན་ལགས་སམ། ཡང་ན་བདུད་ཀྱི་བསླུ་བྲིད་བྱེད་ལགས་སམལབ། ད་། འཇིག་རྟེན་ཁམས་
246

མདོ་སྡེ། བདུད་ཁམས་ཐར་པ་བཀོད་པའི་མདོ།
ན་སུ་ཆེ་རྩལ་དྲག་ཀྱང་། གདུག་པ་སྲིན་ཀྱང་ཀོང་རྗེས་བཀའ་ལ་འདུ། ཁྱེད་རྣམས་
རྒྱལ་པོའི་དྲུང་དུ་མི་གཏུགས་པར། ཞིང་ཁམས་དམག་གི་ཐོག་བབས་བྱེད་པ་འདི།
ཀུན་བརླག་དམྱལ་ཟངས་ནང་དུ་ཚུད་པ་ཡིན། ནག་པོ་བདུད་དམག་ཡིན་པས་ཅི་
ཞིག་སྐྱིད། ཞེས་ཟེར་བ་ལ། བདུད་ཀྱི་དམག་ཚོགས་རྣམས་ཀྱང་ཤིན་ཏུ་ཡང་ཡ་ང་སྟེ།
བདུད་ཀྱི་རྒྱལ་པོ་ཐབས་ལ་མཁས་པར་བྱས་ནས། སྨྲས་པ། ཀོང་སྲིན་མི་རྣམས་ཚུར་
ཉོན་དང་། ངེད་ཅག་བདུད་ཀྱིས་གཤེན་མ་ཐུབ། བདུད་དམག་མང་པོས་གྲོས་བྱས་
ནས། མི་ཡི་གཉེན་པོ་མི་ཉིད་ཡིན། མི་ལས་གདུག་པ་ཆེ་བ་ནི། ཕྲོམ་གྱི་མཐའ་ར་
བོད་མི་ཡིན། བོད་ལས་གདུག་པ་ཆེ་བ་ནི། ཉང་དག་ཀོང་དང་གསུམ་པོ་ཡིན། དེ་
གསུམ་ལ་ཡང་གདུག་པ་ནི། ཀོང་སྲིན་གདུག་པའི་མི་རྣམས་ཡིན། ཀོང་པོས་སྲིན་ལ་
དབང་ཡང་བསྒྱུར། ཀོང་རྗེ་དམར་པོ་དཀར་པོ་ཡིན། རང་ཅག་གྲོགས་དང་གཉེན་
དུ་བྱ། དགྲ་མ་ཐུབ་པས་ཁྱེད་ལ་སྐྱབས། ཞེས་སྨྲས་པས། དེ་ལ་ཀོང་སྲིན་གྱི་མི་རྣམས་
ཀྱིས། ཡིད་ཆེས་བདུད་ཀྱི་མནའ་སྐྱོལ་སྐད། བདུད་ཀྱིས་ཀྱང་མནའ་བསྐྱལ་བ། མུ་
དྲ་དུ་དྲག་རམ་དྲང་དྲག་མལ་ཐམ། ཞེས་སྨྲས་པས། ཀོང་ཡང་ཆད་ལ་གནས་ཤིང་
ཡིད་ཆེས་པར་བྱས་སོ། ། དེ་ནས་ཕོ་བྲང་རྩེ་བླ་ཡང་ཐོག་གི་ནང་ན། བདུད་ཀྱི་རྒྱལ་པོ་
འཁོར་བཅས་སྤྱན་དྲངས་ནས། ཀོང་རྗེ་དཀར་པོས་ཀྱང་། བདག་ལྷ་སྲས་ཐོག་ཐོག་
སད་ཝེར་ཀྱི་བརྒྱུད་ཡིན་ཀྱང་། འཇིག་རྟེན་ཁམས་ལ་ནག་པོ་བདུད་ལས་དབང་ཆེ་བ་
མེད་པར་བསམ་ནས། ཞེ་ས་ཚུར་ལ་ཕུལ་ལོ། །
བདུད་ཀྱི་རྒྱལ་པོས་ཀྱང་། འཇིག་རྟེན་ཁམས་ལ་ནག་པོ་བདུད་ལས་དབང་ཆེ་
བ་མེད་ཀྱང་། འདི་མིའི་རྒྱལ་པོ་བྱ་བ་ཡང་དབང་དང་ལྡན་པ་དང༌། གཉེན་སྲིད་
བསྡེབ་པའི་རྟགས་ལ་འཛུལ་བྱ་བ་ཡིན་པས། བསམ་ནས་ཞེ་ས་ཕར་ལ་ཕུལ་ལོ། །དེ་
ནས་སྲིད་དང་ཆུས་ལས་ཆེ་བའི་མདུན་མ་གྲོས་སུ་བླུགས་ནས། བདུད་ལ་དགོས་པའི་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དུས་བྱུང་ན། ཀོང་གིས་ལྷོ་མོན་བོད་གསུམ་གྱི་དམག་བཞིན་པར་བཅད་དོ། །ཀོང་ལ་
དགོས་པའི་དུས་བྱུང་ན། བདུད་ཀྱི་རྒྱལ་པོ་སྡེ་ལྔས་སྡོང་བྱེད་པར་ཆད་དོ། །གཞན་
ཀྱང་ཉང་དག་ཀོང་གསུམ་གྱི་མི། བདུད་ཀྱི་ཆ་བྱད་དུ་ཞུགས་ཤིང་། བདུད་ཞྭ་དང་
བདུད་གོས་ནག་པོ་དང་། མཆོག་ཆེན་རྩིབ་མའི་འོད་གཞུ་དང་། གདུག་པ་སྐྱེར་ཚེར་
གྱི་དུག་མདའ་རྣམས་འཆང་བར་ཆད་དོ། །བདུད་ཀྱི་ཉང་ཀོང་དག་གསུམ་གྱི་མི་
ལ། རྒྱལ་པོ་གང་གིས་ཀྱང་ཁྲིམས་མི་འཛུགས་པ་དང་། གོང་ན་རྗེ་མེད་ཀྱང་འོག་ན་
འབངས་མི་འཐོར་བ་དང་། བོད་རང་ཁ་མ་བྱ་བའི་གཏན་ཚིགས་ཀྱང་བསྐོར་བར་
ཆད་དོ། ། །
དེ་ནས་ཀོང་རྗེ་རྒྱལ་པོས་ཀྱང་། ལྷོ་མོན་དང་བོད་ཤ་ཟན་གྱི་དམག་ལ། དམག་
མི་འབུམ་ཕྲག་བཅོ་ལྔ་དང་ཆས་ནས། ཆུ་བོ་པཀྱུ་རྩང་པོའི་རྒྱུད་ལ་བྱུང་ནས། ཡུལ་
གཙང་སྟོད་བྱེ་མ་གླིང་མཁར་ན། རི་བོ་གངས་ཅན་གྱི་རྩ་བར་མ་དྲོས་མཚོ་གླིང་གི་
འགྲམ་ལ་གཤེགས་སོ། །བདུད་རྒྱལ་འགྲན་ཏེ་ཡ་བོས། དམག་མི་འབུམ་ཕྲག་གསུམ་
དང་ཆས་ནས། རི་བོ་དགུ་འདུས་ཀྱི་རྩ་བ། མ་དྲོས་མཚོ་གླིང་གི་བྱང་ཕྱོགས། གེ་སར་
ཕྲོམ་གྱི་ཡུལ་དུ་སོང་ནས། ཕྲོམ་གེ་སར་དམག་གི་རྒྱལ་པོ་དང་སྲིད་བསྡེབ་སྟེ། ཕྲོམ་གེ་
སར་དམག་གི་རྒྱལ་པོ་ལ། སྟོད་ན་གངས་དཀར་ཆགས་ཆེན་སྡེ་དྲུག་ལ། གུང་དཀར་
གྱི་གླིང་ཆེན་སྡེ་དྲུག །སྨད་ན་དྲུག་ཆེན་ཐེལ་མོའི་སྡེ་དྲུག་ལ། གུར་ནག་གི་ཞིང་ཆེན་སྡེ་
དྲུག །བར་ན་དྲུག་ཕྲོམ་གྲུ་གུའི་སྡེ་དྲུག་ལ། གུར་སེར་གྱི་ཆོལ་ཁ་སྡེ་དྲུག་དང་། མངའ་
དབང་ཆོལ་ཁ་བཅོ་བརྒྱད་ལ། བློན་སོག་པོ་གངས་བརྒྱུད་དང༌། མཚོ་གླིང་གཉིས་
དང་བཅས་ཏེ་སྡེ་ཆེན་ཉི་ཤུ་དང་སྲིད་བསྡེབས་ཏེ། གེ་སར་གྱི་རྒྱལ་པོ་ཁ་ལ་གུར་ཡུག་
ཞེས་བྱ་བས། དམག་མི་འབུམ་ཕྲག་ཉི་ཤུ་དང་བཅས་ནས། རྩང་པོ་སྦུབ་གླིང་གི་རྒྱུད་
ནས་ཡར་བྱུང་སྟེ། བྱང་ཨ་པར་ལྗོངས་པ་བྱེ་གླིང་གི་གཞུང་ནས། མ་དྲོས་མཚོ་གླིང་དུ་
248

མདོ་སྡེ། ། བདུད་ཁམས་ཐར་པ་བཀོད་པའི་མདོ། ༼ཉ༽
གཤེགས་སོ། །བོད་དང་ཧོར་སོག་ལྷོ་མོན་དང་། ཕྲོམ་གེ་སར་གྱི་དམག་དཔུང་རྣམས་
དུས་གཅིག་ལ་འཛོམ་པར་བྱས་སོ། །དེ་ནས་དེའི་ཚེ། བདུད་དམག་རྒྱ་ལག་ཐོད་རྗེ་
དང་བཅས་པ་སླར་ལ་ལོག་ནས། བྱང་ཕྱོགས་བལྟ་བའི་མིག་རྣོན་གྱི་དྲུང་དུ་ཕྱིན་ནས།
དེ་ལ་བལྟ་བའི་མིག་རྣོན་གྱིས་བདུད་ལ་སྨྲས་པ། བདུད་རྗེ་རྒྱ་ལག་ཐོད་རྗེ་ལགས། འོ་
སྐོལ་བདུད་ཀྱི་སྡེ་རིགས་འདི། ཅིས་ཀྱང་མི་ཚུགས་བདུད་ཀྱི་བུ། གང་ཡང་མི་ཉན་
སྲིན་གྱི་ཚ། བདུད་ཕྲུག་ཤོར་བ་རྐྱ་བདུན་གྱིས། གཤེན་ཡུལ་འོལ་མོ་ལུང་རིང་ནས།
འབྱུང་བ་བཞི་ཡིས་མ་ཚོར་བར། ལྷ་རྟ་ཀེ་རུ་སྙན་དཀར་དང་། གསས་རྟ་མཚལ་བུ་
བར་ཆེན་དང་། རྒོད་རྟ་ལྡིང་བ་གསེར་ལོ་དང་། གནམ་རྟ་གྱི་ལིང་འགྲོས་ཅན་དང་།
གར་རྟ་འཕྱོ་བ་དུང་མདོག་དང༌། དབང་རྟ་སྤྲིན་གྱི་ཤུགས་ཅན་དང་། ཆིབས་ཀྱི་
འབྲུག་རྟ་སྔོན་པོ་དང་། གཤེན་གྱི་རྟ་བདུན་ཐོབ་ནས་བྱུང་། བདུད་ཡུལ་མུན་པའི་
གླིང་ཆེན་དུ། བདུད་རྗེས་མྱ་ངན་བྱེད་པ་ལ། གཏམ་སྙན་འཁྱེར་ནས་སྤྱན་དྲང་
དགོས། ཞེས་ཟེར་ནས། ལྟ་བ་མིག་ནོན་སྤྱན་འདྲེན་དུ་སོང་ངོ༌། །བལྟ་བའི་མིག་རྣོན་
གྱིས་བདུད་རྗེ་ལ་གསོལ་པ། བདུད་རྗེ་ཁྱབ་པ་ལག་རིང་ཀྱང་། མྱ་ངན་གྱི་ཁང་པའི་
ནང་ནས་བྱུང་ནས། བདུད་དམག་བྱེ་བ་དུང་ཕྱུར་དང་བཅས་ནས། གུང་ལ་ཡུལ་མ་
དྲོས་མཚོ་གླིང་དུ་ཕེབས་སོ། །བདུད་ཕྲུག་ཤོར་བ་རྐྱ་བདུན་གྱིས། གཤེན་གྱི་རྟ་བདུན་
ཐོབ་ནས་བྱུང་སྟེ། བདུད་རྗེ་ཁྱབ་པའི་དྲུང་དུ་ཕེབས་སོ། །
དེ་ལ་བདུད་རྗེ་ཁྱབ་པས་སྨྲས་པ། ལེགས་སོ་བདུད་ཕྲུག་རྐྱ་བདུན་པོ། བདུད་ཀྱི་
སྐྱེས་མཆོག་ཁྱེད་རྣམས་ལེགས། གཤེན་རབ་མི་བོ་རྫུ་འཕྲུལ་ཅན། དེ་ཡི་ཡུལ་ནས་
ནོར་ཐོབ་པ། བདུད་ཀྱི་སྐྱེས་མཆོག་ཁྱེད་རྣམས་ལེགས། རྟ་རྫིས་རྩང་པོའི་གཞུང་ལ་
བོར། ཀོང་མཁར་འོག་ཁང་ནང་ན་སྦོས། དེ་ཡི་ཚུན་ཆོད་དམག་གིས་བཀང་། རྟ་ཡི་
རྗེས་སུ་གང་བྱུང་བ། བལྟ་བའི་མིག་རྣོན་བལྟ་རུ་ཆུགས། གཤེན་ཡུལ་འོལ་མོ་ལུང་
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རིང་དང་། དག་ཤ་དུང་སྒོ་ཡན་ཆད་དུ། བདུད་ཀྱི་ཁ་བས་ཡས་མར་གཏིབས། དེ་
ཡི་ཚུན་ཆད་དམག་གིས་བཀང་། རྟ་ཡི་རྗེས་སུ་གང་འོང་བ། གང་བྱང་དམག་གིས་
བསྒུགས་ནས་གསད། ཅེས་ཟེར་བ་ལ། རྟ་བདུན་རྩང་པོའི་གཞུང་ནས། ཀོང་ཡུལ་བྲེ་
སྣ་རུ་བསྐུར་རོ། །བདུད་རྗེ་ཁྱབ་པ་ལག་རིང་དང་། ལོག་པའི་དམག་ཚོགས་རྣམས་
ནི། བདུད་ཀྱི་རྫུ་འཕྲུལ་གྱིས་བསྐྱེད་ནས། བྱང་ནུབ་དག་ཤ་དུང་སྒོ་གླིང་ཆེན་གྱི་
འགྲམ་དུ་ཕེབས་སོ། །
༧ དེའི་ཚེ་དེའི་དུས་ན། གཤེན་ཡུལ་འོལ་མོ་ལུང་རིང་ན། གཤེན་གྱི་རྟ་བདུན་བོར་
ནས། སྟོན་པ་ལ་ཞུས་པས། སྟོན་པའི་ཞལ་ནས་གསུངས་པ། གཤེན་འཁོར་འབུམ་
ཕྲག་སྙིང་རེ་རྗེ། གཤེན་གྱི་ཡུལ་ནས་ནོར་སྟོར་བ། ནག་པོ་བདུད་ཀྱིས་ཆོ་འཕྲུལ་ཡིན།
བདུད་ཀྱིས་ཆོ་འཕྲུལ་མ་ཡིན་ན། རྒྱལ་པོའི་ཁྲིམས་ཀྱི་མངའ་འོག་ཏུ། སྟོར་ཞེས་བྱ་
བ་ག་ལ་མཆི། ཁྲིམས་ལ་འདའ་བར་ག་ལ་ནུས། བདུད་ཕྲུག་ཤོར་བ་མ་ཡིན་ན། རྟ་
བདུན་ཅང་ཤེས་ལྷ་རིགས་ལ། གཞན་གྱི་བྱིན་གྱིས་ག་ལ་ནོན། གལ་ཏེ་ཟིན་པར་གྱུར་
ན་ཡང་། དེ་དག་བཤུལ་ལ་ནོན་མཁན་མེད། ད་ཡང་འཁོར་སྡེ་ལྷག་མ་རྣམས། དགེ་
བའི་ལས་ལ་གཞུངས་བཞིན་སྤྱོད། བདག་ནི་ནག་པོ་བདུད་ཡུལ་དུ། རྟ་བདུན་ཤོར་
བའི་རྗེས་སུ་འགྲོ། བདུད་འཁོར་དབང་དུ་བསྡུ་བ་དང་། བདུད་ཁམས་ཐར་པར་
དགོད་པར་བྱ། ཞེས་བཀའ་བསྩལ་ཏོ། །
དེ་ལ་འཁོར་རྣམས་ཀྱིས་སྟོན་པ་ལ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། ནམ་ཕྱེད་རྟ་སྟོར་ཐོ་རངས་ཁ་བ་བབས། དེ་ལྟར་བདུད་ཀྱིས་ཆོ་འཕྲུལ་
ལགས་པར་ངེས། རྟ་བདུན་ནག་པོ་བདུད་ལ་སྦྱིན་པ་ཐོངས། རྒྱལ་པོའི་སྐུ་རྐྱེན་རིན་
ཆེན་དཀོར་མཛོད་ལ། རི་ལུང་ཀུན་ཀྱང་རིན་ཆེན་གླིང་དུ་འདུག །རྟ་བདུན་རྐང་
འགྲོས་ནོར་བུ་ཡིན་ལགས་ཀྱང་། སྟག་གཟིག་རྒྱལ་པོའི་ནོར་གྱི་བང་མཛོད་ལ། རྟ་
250

མདོ་སྡེ། བདུད་ཁམས་ཐར་པ་བཀོད་པའི་མདོ།
བདུན་ནམ་གྱི་གནོད་པ་ག་ལ་མཆིས། རྒྱལ་པོའི་ཆིབས་ལ་ཤིང་རྟ་འཁོར་ལོས་སྒྱུར།
གཞན་དག་བསྐྱོད་ན་རྫུ་འཕྲུལ་ཞབས་ཀྱིས་གཤེགས། རིན་ཆེན་རྐང་འགྲོས་ཆིབས་
ཀྱིས་ཅི་ཞིག་བྱ། བདུད་ཀྱི་གདུག་པས་སྟོན་པའི་སྐུ་བཀྲོངས་ན། འཇིག་རྟེན་སྟོང་ནས་
སྟོན་པ་ནུབ་སྟེ་མཆི། ཞེས་གསོལ་ནས། ཀུན་གྱི་ཕྱག་བགྱིས་པས། སྟོན་པའི་ཞལ་ནས་
གསུངས་པ། འདུས་པའི་འཁོར་རྣམས་དེ་འདྲའི་སེམས་ཆུང་མི་འཚལ་དང་། བདུད་
ཀྱིས་ང་ཡི་བ་སྤུ་རྐྱ་གཅིག་མི་བསྐྱད་ཀྱིན། རྟ་བདུན་ཐུགས་ལ་གཅེས་ཤིང་ཕོངས་པ་མ་
ཡིན་ཏེ། ལར་ཡང་ཅང་ཤེས་རྟ་ལ་རྐུན་མ་ག་ལ་སྲིད། རྟ་བདུན་བདུད་ཀྱི་ཕྱི་ན་སོང་
བ་དེ། བདུད་ཁམས་འདུལ་བའི་དུས་ལ་བབ་པས་གཤེགས། བདུད་ཁམས་འདུལ་
བའི་དུས་ལ་བབ་པ་དང་། མི་རྗེའི་གདུང་འཛིན་ཆབ་སྲིད་ལེན་པ་དང༌། མཐའ་
འཁོབ་མི་ལ་སྨོན་ལམ་གདབ་པའི་ཕྱིར། རེས་ཤིག་རྟ་ཡི་རྗེས་སུ་བསྐྱོད་པ་ཙམ། དེ་
ནས་སླར་ལ་འོལ་མོ་གླིང་དུ་མཆི། ཞེས་གསུངས་ནས། མཚན་དང་ལྡན་པའི་ཁྱེའུ་
བཞིས་བསྐོར་ནས་གཤེགས་སོ། །གཤེགས་པའི་ལམ་དུ་རྟ་རྗེས་བདུད་ཀྱི་ཁ་བས་ཆོད་
ནས་ལམ་མ་ཕྱེད་པ་ལ། སྟོན་པས་ཞལ་ནས་ཐུགས་རྗེ་ཉི་མ་དགུ་ཕྲུག་གི་སྙིང་པོ་
བརྗོད་དེ། ཧཱུཾ་རུམ་ཞུམ། ཧཱུྃ་རུམ་ཞུམ། ལམ་པར་ཏོ། ལམ་པར་ཏོ། །ཞུམ་པར་ཞུམ།
ཞུམ་པར་ཞུམ། ཞེས་ལན་དགུ་བཟླས་པས། སྟོན་པའི་ཐུགས་ལས་ཉི་ཟེར་གྱི་མདའ་
ལམ་དྲངས་ནས། བདུད་ཀྱི་ཁ་བ་ཡང་ཡས་མར་ཞུ་ནས། ལྷོ་ཤར་རྒྱལ་མོ་མོ་ཁྲོམ་
གྱི་གླིང་ནས། དག་ཤ་དུང་གི་སྒོ་མོ་ལ་གཤེགས་སོ། །དེའི་ཚེ་བདུད་ཀྱི་བལྟ་བའི་མིག་
རྣོན་གྱིས་མཐོང་ནས། བདུད་ཁྱབ་པ་ལ་སྨྲས་པ། བདུད་རྗེ་ཁྱབ་པ་ལག་རིང་ལགས།
བདག་ཅག་བལྟ་བའི་མིག་རྣོན་གྱིས། གཤེན་གྱི་ཡུལ་དུ་བལྟས་པ་ལ། རྟ་རྐུས་རྗེས་སུ་
གཤེན་ཉིད་བྱུང་། འཁོར་དུ་མཚན་ལྡན་ཁྱེའུ་བཞི། ཕྱོགས་བཞི་དབུས་སུ་བསྐོར་ནས་
བྱུང༌། ད་ནི་དུས་ཀྱི་ལ་ཡོགས་ཡིན། སྲ་བའི་གོ་དང་རྣོ་བའི་མཚོན། དམག་གི་དཔུང་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དང་བཅས་བསྐྱེད་འཚལ། བདུད་རྗེ་མ་བཞུགས་དམག་སྐོས་མཛོད། གཤེན་རབ་
མི་བོ་བྱ་བ་དེས། གཤེན་གྱི་དམག་ཚོགས་མི་བསྡུ་བར། དཔུང་ཆུང་ནོར་ཕྱིར་འབྲང་
བ་དེ། གླེན་པས་རང་སྲོག་སྐྱེལ་བ་ཡིན། ཞེས་ཟེར་བ་ལ། དེ་ལ་བདུད་རྗེས་སྨྲས་པ།
གསོན་དང་ཀོང་རྗེ་རྒྱལ་པོ་དང་། གེ་སར་དམག་གི་རྒྱལ་པོ་དང༌། ཡབ་ཅིག་རྒྱ་ལག་
ཐོད་རྗེ་དང༌། དམག་ཚོགས་བྱེ་བ་དུང་ཕྱུར་ཉོན། གཤེན་རབ་མི་བོ་བྱ་བ་འདི། སྐྱེས་
ནས་ད་ལྟ་ཕན་ཆད་དུ། འདི་དང་ང་གཉིས་འཐབ་ཡུན་རིང་། བསླུ་བའི་ཐབས་ཀྱིས་
མ་སོད་ན། དྲག་པོའི་དམག་གིས་སོད་པ་དཀའ། ངེད་རང་ཐབས་དང་སྟབས་ལ་
བསྟེན། དང་པོ་ཆུ་ཡི་བསྐལ་པ་འབེབས། ཆུ་ཡི་བསྐལ་པས་མ་ཚུགས་ན། རི་ལུང་
མེད་པར་མེ་ཡིས་བསྲེག ། མེ་ཡི་བསྲེག་པར་མ་ཚུགས་ན། རླུང་གི་བསྐལ་པས་ས་ཡིས་
གཏིབས། ས་ཡིས་ཚུགས་པར་མ་གྱུར་ན། རེས་ཤིག་དམག་མི་འབྲོས་ཐབས་བྱ། རྩང་
པོ་ལུ་མའི་རྒྱུད་ལ་འགྲིམ། ཀོང་ཡུལ་མུན་པའི་རྫོང་ལ་འདུག །དེ་ནས་རྗེས་སུ་བྱུང་བ་
ན། ཁྲིམས་ཀྱིས་བསྒུགས་ལ་ཐབས་ཀྱིས་གསད། ཅེས་སྨྲས་སོ། ། དེ་ལ་ཀོང་རྗེ་དཀར་
པོ་དང༌། གེ་སར་དམག་གི་རྒྱལ་པོ་དང་། རྒྱ་ལག་ཐོད་རྗེ་རྣམས་ཀྱིས་ཀྱང་། དེ་དེ་
བཞིན་ནོ། ཞེས་ཟེར་རོ། ། བློ་གྲོས་ཀྱི་བྱ་བ་ལས་བསྡུས་སོ། ། །
དེ་ནས་དེའི་ཚེ། སྟོན་པ་འཁོར་བཅས་རྣམས། རྟ་ཡི་རྗེས་སུ་གཤེགས་པ་ལ།
བདུད་ཀྱི་དམག་ཚོགས་ཀྱིས། ཆུ་ཡི་བསྐལ་པ་ཕབ། ཡས་མར་ཆུ་བོ་བསྐྱིལ། གཤེན་
རབ་ལམ་བཀག་པས། སྟོན་པའི་ཐུགས་རྗེ་ལས། ཆུ་བོའི་མཚོ་དཀྱིལ་དུ། པདྨའི་སྡོང་
པོ་སྐྱེས། པདྨའི་སྡོང་པོའི་དཀྱིལ་དུ། གཙོ་འཁོར་བཅས་ནས་བཞུགས། བདུད་ཀྱི་
དམག་འཁོར་རྣམས། ཆ་གཅིག་དད་པ་སྐྱེས། སྟོན་པའི་མདུན་དྲུང་དུ། མི་ནག་མང་
པོ་བྱུང་། ཁ་ནས་ཚིག་བརྗོད་པ། ཨེ་མ་ངོ་མཚར་ཆེ། ངོ་མཚར་རྨད་ཀྱི་མི། སྐྱེས་
མཆོག་ཁྱད་པར་ཅན། སྐུ་ལ་ཅི་ལ་བསྡོ་། ཞབས་ལ་སྐྱབས་སུ་མཆི། བདག་ཅག་
252

མདོ་སྡེ། ། བདུད་ཁམས་ཐར་པ་བཀོད་པའི་མདོ།
བདུད་རྣམས་ཀྱིས། ཆུ་ཡི་བསྐལ་པ་ཕབ། ཆུ་ཡི་རྒྱ་མཚོ་བསྐྱིལ། སྐྱི་འདང་དབའ་
ཀློང་འཁྲུགས། མ་ཁྱེར་མ་བྱིངས་པར། པདྨའི་སྡོང་པོ་ཁར། གཙོ་འཁོར་བཅས་ནས་
བཞུགས། བདག་ཅག་ཁྱེད་ལ་འདུད། དང་བས་སྐྱབས་སུ་གསོལ། ཞེས་གསོལ་
ནས། བདུད་འཁོར་ཆ་གཅིག་དབང་དུ་འདུས་ཏེ། ཟ་ཧོར་དང་སྟག་གཟིག་གི་སོ་
མཚམས། དག་ཤ་དུང་གི་སྒོ་འགྲམ་དུ། རྒྱ་མཚོ་ཆེན་པོའི་དཀྱིལ་དུ། པདྨའི་སྡོང་
པོ་སྐྱེས་ཏེ། བཀྲ་ཤིས་གྱིས་ས་རྟགས་སུ་བཞགས་སོ། །སྟོན་པས་ཟ་ཧོར་དང་། སྤུ་
གུར་དང་། ཁ་ཆེ་དང་། བྲུ་ཤའི་བོན་པོ་རྣམས་ལ། བོན་དུ་གསང་བ་སྔགས་ཀྱི་ལུང་
ཕོག །ཡ་སྟགས་སུ་འབྲུ་དགུའི་ཡུ་ཏི་དང་། ཕྱི་ནང་གི་མཆོད་པ་བསྟན། དེ་ནས་རྟ་
ཡི་རྗེས་སུ་གཤེགས་པ་ལ། བདུད་ཀྱི་དམག་ཚོགས་ཀྱིས། མེ་ཡི་བསྐལ་པ་ཕབ། རི་
ལུང་མེ་རུ་གཏོང་། མེ་ཡིས་བསྲེགས་པ་ལ། སྟོན་པ་ཐུགས་རྗེ་ལས། མེད་དམར་
འོབས་དཀྱིལ་དུ། པདྨའི་མེ་བྲག་སྐྱེས། བྲག་གི་དབུས་དཀྱིལ་དུ། གྲང་གྲང་བསིལ་
བསིལ་ལྟར། འཛུམ་དང་མུལ་ལེར་བཞུགས། བདུད་ཀྱི་དམག་འཁོར་ལ། ཆ་གཅིག་
དད་པ་སྐྱེས། སྟོན་པའི་མདུན་དྲུང་དུ། མི་ནག་མང་པོ་འོང་། ཁ་ནས་ཚིག་བརྗོད་
པ། ཨེ་མ་ངོ་མཚར་ཆེ། ངོ་མཚར་རྨད་ཀྱི་མི། སྐྱེས་མཆོག་ཁྱད་པར་ཅན། སྐུ་ལ་ཅི་
ལ་བསྡོ་། ཞབས་ལ་སྐྱབས་སུ་མཆི། བདག་ཅག་བདུད་རྣམས་ཀྱིས། མེ་ཡི་བསྐལ་པ་
ཕབ། རི་ལུང་མེ་རུ་བཏང་། མེ་ཡིས་བསྲེག་པ་ལ། མེ་འབར་བྲག་གསེབ་དུ། གྲང་
གྲང་བསིལ་བསིལ་ལྟར། འཛུམ་དང་མུལ་ལེ་བཞུགས། བདག་ཅག་ཁྱེད་ལ་འདུད།
དང་བས་སྐྱབས་སུ་གསོལ། ཞེས་གསོལ་ནས། བདུད་འཁོར་ཆ་གཅིག་དབང་དུ་
འདུས་ཏེ། སྟག་གཟིག་དང་ཞང་ཞུང་གི་ས་མཚམས་སུ། པདྨའི་མེ་བྲག་ལ་སྐུ་གསུམ་
མེ་ལྷའི་དཀྱིལ་འཁོར་གསལ་བ། བཀྲ་ཤིས་ཀྱིས་ས་རྟགས་སུ་བཞག་གོ། །སྟོན་པའི་
ཞང་ཞུང་གི་བོན་པོ་ལ། བོན་དུ་ཛཱ་དང་སྔགས་ཀྱི་ལུང་ཕོག །ཡ་སྟགས་སུ་རྩི་ཤིང་
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དང་བན་བུན་དང་། ཞུགས་ཤང་དང་གསེར་སྐྱེམས་བསྟན་ནོ། །དེ་ནས་ཡང་རྟའི་
རྗེས་སུ་གཤེགས་པ་ལ། བདུད་ཀྱི་དམག་ཚོགས་ཀྱིས། རླུང་གི་བསྐལ་པ་ཕབ། བྱེ་
མའི་འཚུབས་མ་གཏོང་། ཡས་མར་ས་ཡིས་གཏིབས། སྟོན་པ་ཐུགས་རྗེ་ལས། མྱ་
ངམ་བྱེ་གསེར་ན། བྲག་གི་གཡུང་དྲུང་སྐྱེས། གཡུང་དྲུང་གདན་ཐོག་ཏུ། རྡུལ་གཅིག་
ཕོག་མི་འདྲ། ཕྱི་ནང་བསྒྲིབས་མེད་དུ། འཛུམ་དང་དམུལ་ལེ་བཞུགས། བདུད་ཀྱི་
དམག་འཁོར་དུ། ཆ་གཅིག་དད་པ་སྐྱེས། སྟོན་པའི་མདུན་དྲུང་དུ། མི་ནག་མང་པོ་
འོང་། ཁ་ནས་ཚིག་སྨྲས་པ། ཨེ་མ་ངོ་མཚར་ཆེ། ངོ་མཚར་རྨད་ཀྱི་མི། སྐྱེས་མཆོག་
ཁྱད་པར་ཅན། སྐུ་ལ་ཅི་ལ་བསྡོ་། ཞབས་ལ་སྐྱབས་སུ་མཆི། བདག་ཅག་བདུད་
རྣམས་ཀྱིས། རླུང་གི་བསྐལ་པ་ཕབ། བྱེ་མའི་འཚུབས་མ་བཏང་། ཡས་མར་ས་ཡིས་
བཏིབས། གཡུང་དྲུང་གདན་ཐོག་ཏུ། རྡུག་གཅིག་ཕོག་མི་འདྲ། ཕྱི་ནང་བསྒྲིབས་
མེད་དུ། འཛུམ་དང་མུལ་ལེ་བཞུགས། བདག་ཅག་ཁྱེད་ལ་འདུད། དང་བས་སྐྱབས་
སུ་གསོལ། ཞེས་གསོལ་ནས། བདུད་འཁོར་ཆ་གཅིག་དབང་དུ་འདུས་ཏེ། བོད་དང་
ཞང་ཞུང་གིས་མཚམས་སུ། མྱ་ངམ་གྱི་བྱེ་གསེབ་ན། རིན་པོ་ཆེ་བྲག་ལ་ཞབས་རྗེས་
བཏོད་ནས། བཀྲ་ཤིས་ཀྱི་ས་རྟགས་སུ་བཞག་གོ། །
དེ་ནས་ཡང་སྟོན་པ་བོད་ཀྱི་ཆུ་བོ་བཞི་འདུས་ཀྱི་འགོ་བོ་རུ་བྱོན་ནས། བོད་ཀྱི་ལྷ་
འདྲེ་མཐུ་རྩལ་ཅན་ཐམས་ཅད་དབང་དུ་འདུས་ཏེ། སྟོན་པ་དང་མཇལ་ནས་དམ་ལ་
བཏགས་ཏེ། བོན་གྱི་བསྟན་པ་བསྲུང་བར་བསྐོས་ནས། བོད་ཀྱི་བོན་པོ་ལ། བོན་དུ་
ལྷ་གསོལ་བ་དང༌། འདྲེ་བཀར་བ་དང་། ཡུགས་ཕུད་པའི་ལུང་ཕོག །ཡས་སྟགས་སུ་
མུན་ཟང་ལྷ་ཞལ་དང་། ནམ་མཁའ་དཀར་ནག་དང་། བོད་ཀྱི་ལྷ་འདྲེ་ཐམས་ཅད་
ཀྱང་། སྟོན་པ་ལ་གུས་པར་འདུད་དེ། རི་ཐམས་ཅད་ཀྱི་རྩེ་མོ་ཡར་ལ་འདུད་པ་དང་།
བོད་ཀྱི་བོན་པོ་རྣམས་ཀྱི་རི་ལ་འཁྲས་བཅས་ཏེ། ལྷ་ལ་སྐྱབས་སུ་གསོལ་ན། བསྟན་
254

མདོ་སྡེ། བདུད་ཁམས་ཐར་པ་བཀོད་པའི་མདོ།
པ་བསྲུང་བ་དང་སྡོང་གྲོགས་བྱེད་པར་དམ་བཅས་སོ། །དེ་ནས་ཡང་སྟོན་པ་དང༌།
མཚན་དང་ལྡན་པའི་ཁྱེའུ་བཞི་འཁོར་དང་བཅས་ནས་རྩང་པོ་ལུ་མའི་བརྒྱུད་ལ་རྟ་
ཡི་རྗེས་སུ་རྩང་པོ་ལ་གཡུང་དྲུང་གི་གདན་བཏིང་ནས་གཤེགས་ཏེ། རྩང་པོ་ལུ་མའི་
ཆུ་བརྒྱུད་ལ་གནས་པའི་ཀླུ་རྣམས་ཀྱིས། སྟོན་པའི་ཞབས་ནས་འདེགས་ཤིང་གུས་པ་
ཕུལ་ལོ། །སྟོན་པས་ཀྱང་ཀླུ་ལ་ཕན་བདེ་ཞི་བའི་འཚོ་སྐྱོང་། ཞེས་བྱ་བའི་བོན་གཏན་
ལ་ཕབ་ཏེ་བཤད་དོ། །གཞན་ཡང་བོན་གྱི་བསྟན་པ་སྲུང་བ་དང༌། སྡོང་གྲོགས་བྱེད་
པ་དང་། རྩང་པོ་ལུ་མའི་བརྒྱུད་ལ། འབྲུ་སྣ་ཚོགས་སྨིན་ནས། སེམས་ཅན་གྱི་གསོས་
སུ་གྱུར་བར་ཁས་བླངས་ཤིང་དམ་བཅས་པའོ། །དེ་ནས་དག་པོ་ཉང་རོང་དུ་གཤེགས་
པ་ན། རི་ནག་ཆེན་པོ་ལ། མི་ནག་ཆེན་མོ་ཞིག་འདུག །ལམ་ནོར་མགྲོན་པོ་ཁྱེད།
གར་འོང་སུ་ལ་དོན། མི་ལ་ཕྱག་འཚོལ་ལ། རི་ལ་སྐྱབས་སུ་གསོལ། སྟོན་པས་བཀའ་
སྩལ་པ། ང་གཤེན་ལ་འགྲན་ཚོལ་བའི་མི་ནག་རེ་ཆུང་དང་། བོན་ལ་དོས་འཛུག་པའི་
རི་ནག་རེ་ཐུང་ཨང་། ཞེས་གསུངས་ནས། ཕྱག་གི་མཐེབ་ཆུང་གཡོན་པས་བླངས་
ནས། རྐོང་ཀ་གསུམ་མདོ་ལ་བཞག །ཐུགས་ཀྱིས་སྤྲུལ་པ་ལ། མདུང་རྩེ་འདྲ་བའི་རི་
གཅིག་ལ། དཔག་བསམ་ལོ་རྒྱས་ཀྱིས་བརྒྱན་པ་ཞིག་ཏུ་སྤྲུལ་ནས། ལྷ་རི་གྱང་ཐོའི་
ཟུར་ལ་བཞག །
དེ་ནས་བདུད་རི་གཤེན་རི་ཚད་སྙོམས་ན། བདུད་རིས་གཤེན་རིའི་རྨིང་མ་སླེབས།
མི་ནག་གཤེན་དང་བོང་སྙོམས་ན། བདུད་ཀྱིས་སྟོན་པ་གཤེན་རབ་ཀྱི་ཞབས་ཀྱི་
ལོང་བུའི་རྐང་སླེབས་ཙམ། བདུད་ཀྱང་ཕྱིར་ལ་བྲོས་ཏེ་སོང་། དེ་ནས་ཡང་རྟའི་
རྗེས་སུ་གཤེགས་པ་ལ། བདུད་ཀྱི་མ་སྲིན་ཐུན་དང་མ་མོ་ཡི། ལུང་གསུམ་མདོ་དྲང་
དུ། གསེར་ཁང་གཡུ་ཁང་ཕུབ། གསེར་དངུལ་སྐྱེད་བུ་བཙུགས། གསེར་གྱི་ཁང་བུ་ན།
ཞིམ་དགུའི་ཟས་ཀྱང་གཡོས། བདུད་དུག་ཧ་ལ་བཏབ། གསེར་ཕོར་དངུལ་ཕོར་དུ།
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བདའ་དགུའི་ཟས་ཀྱིས་བཀང་། སྟོན་པ་སྤྱན་དྲངས་ནས། དུག་ཅན་ཟས་དྲངས་པར།
སྟོན་པའི་ཞལ་ནས་གསུངས་པ། བདག་རྣམ་པ་ཐམས་ཅད་མཁྱེན་པ་ཡིས། བདུད་
དང་སྲིན་པོའི་བསླུ་བ་པོ། །གང་དག་ཡིན་པ་དེ་བཞིན་ཤེས། གྲངས་མེད་གསུམ་ལ་
ཚོགས་བསགས་ནས། གྲངས་མེད་གསུམ་ལ་སྒྲིབ་སྦྱངས་པས། ད་ལྟར་སྦྱངས་དཀའ་
མངོན་གྱུར་ཞིང་། སྐྱོན་དང་ཡོན་ཏན་རོ་སྙོམས་ནས། འཁོར་འདས་དུ་མ་རོ་གཅིག་
ལ། རྩི་དང་དུག་ཏུ་དབྱེ་བ་མེད། སེམས་ཅན་འདོད་པ་བསྐང་བའི་ཕྱིར། ཞལ་ཟས་
བཅུད་དུ་བསྟིམ་པར་བྱ། འཁོར་རྣམས་ཀུན་ནི་མ་འབགས་ཤིག །ཅེས་གསུངས་སྟེ།
ཞལ་ནས་དུག་རྣམས་འཇོམས་པའི་སྙིང་པོ། ཨ་རམ་སྤྲོས། མུ་རམ་ལམ། ཁ་ཏིལ་
ཞིལ། ལན་དགུ་བཟླས་ནས་ཞལ་དུ་གསོལ་བས་དུག་ལ་རྩི་རུ་གྱུར་ནས། སྟོན་པའི་སྐུ་
ལ་བ་སྤུའི་བརྒྱུད་ནས། རྩིའི་མེ་ཏོག་དཀར་དམར་བཀྲ་ལམ་གྱི་སོང་ངོ༌། །བདུད་ཀྱི་
བསླུ་བ་མོ་རྣམས་ལ་ཕྱག་གི་ཐལ་མོ་བརྡབས་པས། མི་སྡུག་པའི་རྒན་མོ་སེ་མོ་བརྒྱ་རུ་
སོང་ངོ༌། །
དེ་ལ་བདུད་ཀྱི་བསླུ་བ་མོ་རྣམས་ཀྱང་། སྟོན་པའི་སྐུ་ལ་དད་པ་སྐྱེས་ནས། སྐྱབས་
སུ་གསོལ་ཏེ་ཚིག་སྨྲས་པ། བདུད་ཀྱི་བཙན་དུག་ཧ་ལ་འདི། བྲག་ཀྱང་འགས་ལ་མཚོ་
ཡང་ཁོལ། སེམས་ཅན་རྣམས་ལ་སྨོས་ཅི་དགོས། སྟོན་པའི་སྐུ་ལ་གསོལ་བ་ལ། དུག་
ལ་རྩི་རུ་གྱུར་པ་ཡི། རྟགས་སུ་མེ་ཏོག་འབུམ་ཡང་སྐྱེས། སྐྱེས་མཆོག་སྨན་གྱི་སྡོང་པོ་
ལ། དུག་གི་ལྷད་འཛུད་ཟ་མ་མོ། གཤེན་རབ་སྐུ་ལ་སྐྱབས་སུ་མཆི། དུག་ལྔ་ཉོན་
མོངས་ཆགས་པ་ཡི། ནད་ཀྱི་གདུངས་པའི་ཟ་མ་མོ། གཤེན་རབ་སྐུ་ལ་སྐྱབས་སུ་མཆི།།
བདེ་བ་ཐར་པའི་འབྲམ་གཞི་ལ། མི་བདེའི་རྒྱུ་རྐྱེན་ཟ་མ་མོ། གཤེན་རབ་སྐུ་ལ་སྐྱབས་
སུ་མཆི། སྡུག་བསྔལ་བདུད་ཀྱིས་བཙོན་ར་ལ། ལན་ཆགས་གདོས་བཏགས་ཟ་མ་མོ།
གཤེན་རབ་སྐུ་ལ་སྐྱབས་སུ་མཆི། བདག་ཅག་བདུད་མོ་གཡོ་སྒྱུ་མཁན། བདུད་སྲིན་
256

མདོ་སྡེ། བདུད་ཁམས་ཐར་པ་བཀོད་པའི་མདོ། ། ༼ཉ༽
ལོག་པར་གོལ་བ་རྣམས། སྟོན་པའི་ཐུགས་རྗེས་བཟུང་བྱས་ནས། འཁོར་བའི་གནས་
ནས་དྲང་དུ་གསོལ། ཞེས་གསོལ་ནས། ཕྱག་དང་བསྐོར་བ་མང་དུ་བྱས་པས། བདུད་
ཀྱི་བསླུ་བ་མོ་རྣམས་ཀྱང་། རབ་ཏུ་བྱུང་ནས་དགེ་བའི་ལས་ལ་བཙུད་དོ། །ཡུལ་
དེའི་མིང་ཡང་སེ་མོ་བོན་ཐང་དུ་བཏགས་སོ། །དེ་ནས་ཡང་རྟའི་རྗེས་སུ་གཤེགས་ན།
བདུད་ཁྱབ་པ་ལག་རིང་གིས། དམག་ཚོགས་རྣམས་ལ་སྨྲས་པ། གསོན་དང་ནག་པོ་
བདུད་ཀྱི་དམག །ཀོང་སྲིན་གདུག་པའི་མི་རྣམས་དང་། གེ་སར་དམག་གི་རྒྱལ་པོ་
ཉོན། སྤྱིར་ནི་འཇིག་རྟེན་ཁམས་འདི་ན། ནག་པོ་བདུད་ལས་དབང་ཆེ་མེད། ནག་པོ་
བདུད་ཀྱི་ནང་རིགས་ལ། ཁྱབ་པ་ང་ལས་དབང་ཆེ་མེད། བདུད་རྗེ་ཁྱབ་པ་ལག་རིང་
ངས། ཐམས་ཅད་ཀུན་ཀ་དབང་བསྡུད་ན། བར་དུ་བདུད་ལ་བརྒྱུགས་ལོག་བྱུང༌།
ང་ཡི་གོང་ན་དབང་ཆེ་བ། རྫུན་ཅན་གཤེན་རབ་མི་བོ་བྱུང་། རྫུན་ཆེན་གཤེན་
རབ་མི་བོ་ཡིས། སེམས་ཅན་ཀུན་ཀ་དབང་དུ་བསྡུས། དེ་ལ་བདུད་རྗེ་ཕྲག་དོག་
པས། དང་པོ་བསླུ་བའི་ཐབས་ཀྱིས་བྲིད། བར་དུ་དྲག་པའི་དམག་གིས་འཐབ། ཐ་མ་
གཉེན་དང་སྲིད་དུ་འབྲེལ། གཉེན་སྲིད་ཕྱ་ཡིས་བསྐོས་ཕྱིན་ཆད། དགྲ་ཟིན་མདུན་མ་
ཚོད་ཟིན་ལ། བར་དུ་གཉེན་ལ་རྒྱབ་ལོག་བྱས། སྲིད་ཀྱི་འབྲེལ་པའི་བུ་མོ་ཁྱེར། ཁྲེལ་
མེད་ཚ་བོ་ཚ་མོ་བརྐུས། དེ་ཚེ་བདུད་ཁམས་གྲོས་བྱས་ནས། བདུད་ཕྲུག་རྐྱ་བདུན་
རྟ་རྐུ་བཏང་། བདུད་ཀྱི་སྤྲུལ་པ་ཅི་བསྟན་ཀྱང་། འདི་ལ་ཐུབ་པར་མ་གྱུར་པས། མི་
ཡི་གཉེན་པོ་མི་ཉིད་ཡིན། མི་ལས་གདུག་པ་ཆེ་བ་ནི། ཕྲོམ་གྱི་མཐའ་རས་བོད་མི་
ཡིན། བོད་ལ་གདུག་པ་ཆེ་བ་ནི། ཉང་དག་ཀོང་དང་གསུམ་པོ་ཡིན། དེ་གསུམ་ལ་
ཡང་གདུག་པ་ནི། ཀོང་སྲིན་གདུག་པའི་མི་རྣམས་ཡིན། དེ་ཕྱིར་མི་ལ་སྲིད་སྡེབ་དྲན།
བདུད་ཕྲུག་ཤོར་བས་རྟ་བདུན་ཐོབ། རྒྱལ་པོའི་དཀོར་མཛོད་རིན་ཆེན་གླིང་། ནོར་
ལ་ཆགས་སྲེད་ཅུང་མེད་པས། ནོར་གྱི་ཕྱིར་ན་མི་འོང་བསམ། གལ་ཏེ་ནོར་ཕྱིར་བྱུང་
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བ་ན། གཤེན་རབ་མི་བོ་འཁྲུལ་པ་དང་། ལ་ཡོགས་དུས་ཀྱིས་འདེད་པ་ཡིན། བདུད་
ཀྱི་རྒྱལ་ཁ་ཐོབ་པོ་བསམ། བལྟ་བའི་མིག་རྣོན་མིག་རྣོ་བས། ནོར་ཕྱིར་འབྲང་ནས་
བྱུང་བར་མཐོང་། དེ་ལ་བདུད་རྗེ་ཐབས་མཁས་པས། དང་པོ་བསླུ་བའི་བྲིད་ཐབས་
ཤོམས། མེ་ཆུ་རླུང་དང་རི་བྲག་བཅད། བདུད་ཀྱི་བུ་མོས་བསླུ་བ་བྱས། དེ་རྣམས་
ཅིས་ཀྱང་མ་ཚུགས་ནས། ད་ལྟ་ཀོང་ཡུལ་རོང་དུ་ཕྱིན། ད་ནི་དུས་ཀྱིས་ལ་ཡོགས་
ཡིན། བདུད་དང་ཀོང་གི་དམག་ཚོགས་རྣམས། སྲ་བའི་གོ་ཆ་ད་གོན་འཚལ། རྣོ་
བའི་མཚོན་ཚོགས་ད་བརྡར་འཚལ། མགྱོགས་པའི་རྟ་ཚོགས་ད་བསྟད་འཚལ། ངེད་
རང་དམག་ལ་གོ་ཤོམ་བྲེས། དྲུག་ཆེན་ཧོར་དེ་མདའ་ཁ་ཚ། མདའ་ཁ་ཚ་ཞིང་རྟ་ལ་
བདེ། མགྱོགས་པས་བར་སྣང་གཅོད་དགོས་པས། གེ་སར་དམག་གི་གཡས་རུ་དྲོངས།
ཀོང་སྲིན་མི་དེ་གདུག་པ་ཆེ། གདུག་པ་ཆེ་ཞིང་ནོར་ལ་ངན། རྟ་བདུན་ཀོང་རྗེ་ཉི་
ལ་བཞིན། ཀོང་སྲིན་དམག་གིས་གཡོན་རུ་གྱིས། ནག་པོ་བདུད་རིགས་མཐུ་སྟོབས་
དྲག །དཔའ་དང་དཔུང་གི་གདེང་ཤེད་དགོས། རྣོ་ལ་ངར་གྱིས་ཚ་ཚ་དགོས། དཔུང་
ལ་འཁྱིལ་གྱི་བློ་རྒྱ་དགོས། ངེད་རང་བདུད་དམག་དབུས་ན་འགྱིང་། དམག་གི་རན་
ཚོད་ཟིན་པར་བྱ། ཞེས་ཟེར་ནས། བདུད་ཀྱི་དམག་ཚོགས་རྣམས་ཀྱང་། གོ་མཚོན་
དམག་དང་བཅས་ནས། སྟོན་པའི་སྟེང་དུ་བྱུང་ནས། ཀུན་གྱི་གཤེན་རབ་མི་པོ་རྫུན་
ཚིག་མཁན། བུ་སྲིང་སྲིད་འབྲེལ་རྐུ་རྐུ་བ། ཚ་བོ་ཚ་མོ་གསོད་བསད་པ། ཉང་དག་
སྲིན་ཡུལ་འོང་བ་འདི། ལ་ཡོགས་དུས་ཀྱིས་འདེད་པ་འདི། རྣོ་མཚོན་མང་པོ་རྒྱོབ་
ལ་ད་སོད་ཅིག་ཟེར་ནས། ཀུན་གྱི་མདའ་མཚོན་ཆར་ལྟར་དུ་ཕབ་ནས་འཕངས་པས།
སྟོན་པའི་སྐུ་ལ་ཕོག་པ་བས། དྲུང་དུ་ཡང་ཉེ་བར་མ་ནུས་སོ། །
དེའི་ཚེ་དེའི་དུས་ན། སྟོན་པས་ཀྱང་རྫུ་འཕྲུལ་ཡིད་ཀྱི་མྱུར་མགྱོགས་ལས། མེས་པོ་
དམུ་རྒྱལ་དྲིན་གྱིས་སྩལ། དམུ་ཁྲབ་ཤོལ་མོ་ལུས་ལ་གྱོན། བསེའི་ཕུབ་མོ་གླིང་ཆེན་
258

མདོ་སྡེ། བདུད་ཁམས་ཐར་པ་བཀོད་པའི་མདོ།
བཟུར་ནས་གསུངས་པ། ལོག་པར་གོལ་བས་བདུད་དམག་སྙིང་རེ་རྗེ། བདུད་ཀྱི་གོ་
མཚོན་དམག་དང་འཁོར་ཚོགས་རྣམས། མང་པོའི་དཔུང་དང་བཅས་པས་བདག་
ལ་འཐབ། བདག་ལ་མི་གནོད་ཁྱོད་རང་ཐང་ཤ་ཆད། ང་ནི་གཉིས་མེད་མཉམ་པའི་
སེམས་ཡོད་པས། བདུད་ཀྱི་དམག་ཚོགས་འཐབ་ཟླ་ག་ལ་བྱེད། ང་ཡི་འཐབ་ཟླ་བྱས་
ན་ཁྱེད་རྣམས་ཡོ་ཀ་སོད། དེ་ལྟར་ངེས་སམ་མི་ངེས་ང་ལ་འབེན་ཞིག་ཚུགས། འབེན་
ཀྱང་འོས་པས་མི་ཆོག་ལྕགས་ཕུབ་དགུ་བརྩེགས་རྩིགས། ཞེས་གསུངས་ནས། བདུད་
ཀྱིས་ལྕགས་ཕུབ་དགུ་བརྩེགས་ནས་བཙུགས་ནས་བལྟས་པས་སྟོན་པས་ཀྱང་ལྕགས་
གཞུ་ཅོག་ཏེ་བདུངས། ལྕགས་མདའ་ནི་དཀྲིགས་ཀྱི་བཀང་ནས། ཞབས་གཡས་པས་
གྱད་ཀྱི་ཕ་ལོང་ལ་གཏད་པས། ཕྱག་གཡས་པས་ཐབས་ཀྱི་གཞུ་མོ་ལ། གཡོན་པས་
ཤེས་རབ་མདའ་མོ་བཏང་སྟེ་འཕངས་ནས། བདུད་ཀྱིས་བཙུགས་པའི་ལྕགས་ཕུབ་
དགུ་ལྡུར་ནས། ཕ་ཐའི་རི་ལ་དལ་གྱིས་ཟུག་གོ །
དེ་ལ་བདུད་དམག་ཐམས་ཅད་ཀྱང་ཤིན་ཏུ་བྲེད་ནས་རབ་ཏུ་ཡ་ངའོ། །ཀོང་རྗེ་
དཀར་པོའི་སྲས་མོ་ཀོང་བཟའ་ཁྲི་ལྕམ་གྱིས། སྟོན་པའི་མདའ་འཕངས་དར་དཀར་
ལྕིབས་ཀྱིས་ཕྱུང་ནས། སྟོན་པ་ལ་ཕུལ་ཏོ། །མདའ་ཕྱུང་ཤུལ་དུ་ཆུ་མིག་དཀར་པོ་
རྡོལ་ཏེ། ཡུལ་དེ་ལ་ལ་དོར་བྲག་འཕྲང་དང་། མདའ་དྲངས་ཆུ་མིག་དུ་བཏགས་སོ། །
དེ་ནས་ཡང་བདུད་ཀྱི་དམག་ཚོགས་ཀྱིས། དམག་གི་དཔུང་དང་བཅས། ཤིན་ཏུ་ང་
རྒྱལ་ཆེ་བར་བྱས་ནས། སྟོན་པའི་སྟེང་དུ་ཐོག་དང་ཐུན་རྡོ་དང་སྐྱོགས་དང་ཀ་མ་ལི་
དང་། གདར་རྡོ་རྣམས་བཅས་ནས་བྱུང་བ་ལ། སྟོན་པས་ཀྱང་སྒྲ་བླ་དང་། ཝེར་མ་
དང་། ཅང་སེང་དཔའ་ཁྲོམ་རྣམས་བསྐུལ་ཏེ་གསུངས་པ། ཀྭ་ཡེ་ནམ་མཁའི་དབྱིངས་
རུམ་གྱི། འོད་ཟེར་འདུ་འཕྲོའི་ཞིང་ཁམས་ཀྱི། ཐོག་འབྲུག་གློག་འོད་སྐུ་མཁར་ནས།
ཐུགས་དཀར་གོང་འོག་བར་གསུམ་དང་། ཅང་སེང་གཉན་གྱི་དམག་ཚོགས་དང༌།
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྒྲ་བླ་ཝེར་མའི་དཔའ་ཁྲོམ་དང༌། མགོན་པོ་བྱ་རྡང་སྲུང་མ་རྣམས། སྔོན་བསྐལ་པ་
ཆགས་པ་ཕྱིན་ཆད་ནས། ད་ལྟའི་བསྐལ་པ་ཡན་ཆད་དུ། བོན་ལ་དགའ་ཞིང་གཤེན་
ལ་གདུང་། བསྟན་པ་བསྲུང་ཞིང་སྡོང་གྲོགས་མཛད། མགོན་སྐྱབས་མཛད་ཅིང་རྒྱལ་
ཁ་འཛིན། སྔོ་མེས་ཆེན་དམུ་ཕྱུག་འཁོར་ལོ་དང་། ད་ལྟའི་རྒྱལ་བོན་ཡན་ཆད་དུ། ཕ་
མེས་བརྒྱུད་ཀྱི་སྒྲ་བླ་སྟེ། བརྒྱུད་ནས་བརྒྱུད་དུ་བསྟེན་བསྟེན་པ། བསྟེན་པའི་གྲོགས་
ལ་མཆོད་མཆོད་པས། དེ་རིང་དགོས་པའི་དུས་བྱུང་ན། ལྷ་དམག་དགྲ་ལ་འདྲེན་
ཙམ་ན། མ་ཐོགས་མྱུར་དུ་གཤེགས་པར་འཚལ། མཐོ་ནམ་མཁའ་དར་གྱིས་ཆོད་ལ་
ཤོག །བར་སྣང་དམག་གིས་ཆོད་ལ་ཤོག །ས་གཞི་རྟ་ཡིས་ཆོད་ལ་ཤོག །མ་གཡེལ་སྒྲ་
བླ་གཉེན་གྱི་དམག །ཀུ་བསྭོ་ཆེའོ་ལྷ་དམག་དགྲ་ལ་ཡ། ཞེས་གསུངས་ནས་ཡང་ཞལ་
ནས། ཨ་པར་ཐུམ། མུ་པར་ཞི། དྲི་ལ་དྲང་པར་དམྱལ་དམྱལ། ཞེས་བརྗོད་པས།
ནམ་མཁའི་ཁམས་ན་ཐོག་འབྲུག་གློག་འོད་ཀྱི་ནང་ནས། བདུད་ཀྱི་དམག་ཚོགས་རེ་
རེ་ལ། ལྷའི་དམག་ཚོགས་བརྒྱ་བརྒྱ་རུ་བྱུང་ནས། བདུད་དང་ལོག་པའི་དམག་ཚོགས་
རྣམས་ཀྱི་གཡུལ་ངོ་བཟློག་ཏེ། དེ་ལ་མོན་འཇང་གྲུ་གུ་གེ་སར་གྱི་མཐའ་དམག་རྣམས་
ནི། སོ་སོར་ཡུལ་དུ་བྲོས་ཏེ་སོང་ངོ༌། །བདུད་དང་ཀོང་སྲིན་གདུག་པའི་མི་རྣམས་ནི།
ཀོང་པོ་རོང་ནག་རུ་བྲོས་ཏེ་འཁྲས་བཅས་སོ། །བདུད་རྗེ་རྒྱ་ལག་ཐོད་རྗེ་ནི་གཡུལ་
ཟིན་བྱས་ནས་བཙོན་དུ་བཟུང་ངོ༌། །དེ་ལ་བདུད་ཐམས་ཅད་ནི། ཤིན་ཏུ་མྱ་ངན་
གྱིས་གདུངས་ནས། ཀུན་ཀྱང་མྱ་ངན་གྱི་ངུ་སྒྲ་ཕྱུང་ངོ༌། །དེའི་ཚེ་སྟོན་པའི་ཞལ་ནས་
གསུངས་པ། གསོན་དང་ཐུགས་དཀར་ལྷ་ཡི་དམག །དད་པ་མ་སྐྱེས་སེམས་ཅན་
ནི། དྲེགས་པས་བཟུང་ན་དོན་ལ་འགལ། རྒྱ་ལག་ཐོད་རྗེ་བུ་ཕྱིར་ཐོངས། ལྷ་དམག་
ལྷ་རིའི་ཞོལ་ལ་འགྱིང་། སྲིན་དམག་རོང་ཁའི་བྲག་ལ་སྡོད། བདུད་ཀྱི་མྱ་ངན་རྒྱུན་
གཅད་ཕྱིར། ཐབས་ཀྱི་སྤྲུལ་པ་བདག་གིས་བསྟན། ཞེས་གསུངས་ནས། གཡུལ་ཟིན་
260

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
རྣམས་ཀྱང་བཏང་ངོ༌། །ཚེམས་ཀྱི་མཆེ་བ་གཡས་གཡོན་གཉིས་ལ། འཕར་པོ་འཕར་
ཆུང་དུ་སྤྲུལ་ནས། ཕྱག་གིས་བླངས་ནས་ཞལ་གྱིས་བུས་པས་སྟོང་གསུམ་གྲགས་པའི་
སྒྲ་ཆེན་བྱུང་ནས། བདུད་ཀྱི་ངུ་འབོད་ཡང་རྒྱུན་ཆད་དོ། །
དེ་ལ་སྟོན་པས་ཞལ་ནས་གསུངས་པ། ཉོན་ཅིག་ཁྱབ་པ་ལག་རིང་དང་། ལོག་
སྲེད་ཅན་གྱི་དམག་མི་རྣམས། སྟོན་པས་བདེན་པའི་བོན་སྟོན་ཕྱིར། ཀུ་སྒྲ་མ་ཆེ་
བཀའ་ལ་ཉོན། འཇིག་རྟེན་མི་རྟག་སྒྱུ་མ་ཡིན། ང་རྒྱལ་དྲེགས་པ་རང་ཕུང་ཡིན། ཞེ་
སྡང་མཚོན་ཆ་རྩེ་བསྣོལ་ཡིན། གཏི་མུག་མ་རིག་བྱོལ་སོང་ཡིན། འདོད་ཆགས་འོད་
དགའ་མེར་མཆོངས་ཡིན། ཕྲག་དོག་རང་བཅིང་བཙོན་ར་ཡིན། དུག་ལྔ་མ་རིག་
ལས་སྤོངས་ལ། ཡེ་ཤེས་ལྔ་ལ་སེམས་ཡར་ཐེགས། སྟོན་པས་ཚད་མེད་སེམས་བསྐྱེད་
ཅིང་། བདུད་གཤེན་མི་འབྱེད་མཉམ་པ་ཡིས། འཕྲུལ་ངག་བདེན་པའི་བོན་བསྟན་གྱི།
མ་ནོར་ཐར་པའི་ལམ་ལ་ཞུགས། ཞེས་བཀའ་བསྩལ་ཏོ། །
དེ་ལ་བདུད་ཁྱབ་པ་ལག་རིང་གིས་སྨྲས་པ། གསོན་དང་ལྷ་སྲིན་དམག་མི་རྣམས།
གཤེན་རབ་མི་བོ་རྫུན་པོ་ཆེ། བུ་སྲིང་སྲིད་འབྲེལ་རྐུ་རྐུ་བ། ཚ་བོ་ཚ་མོ་གསོད་བསད་
པ། བདུད་འཁོར་མང་པོ་ཕྲོག་ཕྲོག་པ། འཐབ་འཐབ་དུམ་ལ་བསྡུས་ནས་སུ། གཉེན་
མཐའ་སྲིད་ཀྱིས་འབྲེལ་ཕྱིན་ནས། བདུད་ཀྱིས་གཤེན་ལ་གནོད་པ་ཡི། དབལ་སོ་
གངས་ར་ཕན་ཆད་ལ། འཇབ་བུ་ཙམ་ཞིག་བཏང་ངམ་ཅི། གཤེན་གྱི་བདུད་ལ་ཕན་
པ་ཡི། གཉེན་སྲིད་འབྲེལ་བ་ཕྱིན་ཆད་ནས། སྐྱབས་སྦྱིན་ཙམ་ཞིག་བྱིན་ནམ་ཅི། བར་
དུ་གཉེན་ལ་རྒྱབ་ལོག་བྱས། བུ་དང་ཆུང་མ་བཅས་པ་ཕྲོག །ང་ལ་ཁྱེད་ལས་ཡུས་ཆེ་
མེད། དེ་རིང་ལྷ་མི་སྲིད་མཚམས་སུ། ཡུས་གཤགས་འདེབས་ཀྱི་ང་ལ་ཉོན། དེ་ལ་
སྟོན་པས་བཀའ་སྩལ་པ། བདུད་ཀྱི་དམག་ཚོགས་མང་པོ་དང་། ཁྱབ་པས་ཡུས་ཀྱིས་
གཤགས་འདེབས་པ། ངེད་རྣམས་དབང་པོ་གཏོད་ལ་ཉོན། མ་ལུས་གཤགས་རྣམས་
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ད་ཕྱིར་ཐོབ། ཁྱབ་པ་ཡུས་ཆེ་ཞི་བར་གྱིས། བདུད་ཁམས་འཁྲུག་སྙིང་ཚིམས་པར་གྱིས།
ཞེས་བཀའ་སྩལ་པསག།། ཡང་ཁྱབ་པས་སྨྲས་པ། གསོན་དང་འཇིག་རྟེན་ལྷ་མི་རྣམས།
གཤེན་རབ་ནམ་མཁའི་ལྷ་ཡིན་ན། འཁོར་བའི་ས་ལ་ཅི་ལ་འོང་། མི་འབྱེད་མཉམ་
པའི་སེམས་ཡོད་ན། བདུད་དང་འཐབ་ཟླ་ཅི་ལ་བྱེད། སྙིང་རྗེ་བྱམས་པའི་སེམས་ལྡན་
ན། ཚ་བོ་ཚ་མོ་ཅི་ལ་གསོད། མ་བྱིན་མི་ལེན་སྡོམ་ལྡན་ན། བུ་སྲིང་སྲིད་འབྲེལ་ཅི་ལ་
རྐུ་། མི་གཙང་མི་སྤྱོད་ཁྲིམས་ལྡན་ན། སུམ་བརྒྱ་དྲུག་ཅུ་ཅི་ལ་རོལ། འཇིག་རྟེན་མི་
རྟག་སྒྱུ་མ་ན། རྒྱལ་འཁོར་ལོངས་སྤྱོད་ཅི་ལ་བླངས། ང་རྒྱལ་དྲེགས་པར་རང་ཕུང་
ན། རྒྱལ་གྱི་ཆེ་ས་ཅི་ལ་བཟུང༌། ཞེ་སྡང་མཚོན་ཆ་རྩེ་བསྣོལ་ན། བདུད་དང་རྣོ་ངར་
ཅི་ལ་ཚད། གཏི་མུག་མ་རིག་བྱོལ་སོང་ན། གཞན་གསལ་རང་ཉིད་མ་མཐོང་ངམ།
འདོད་ཆགས་འོད་དགའ་མེར་འཆོངས་ན། མཐོང་མཐོང་ཁབ་ཏུ་ཅི་ལ་ལེན། ཕྲག་
དོག་རང་བཅིང་བཙོན་ར་ན། བདུད་ཀྱིས་སེམས་ལ་ཅི་ཞིག་དོགས། རང་ཉིད་ཉོན་
མོངས་རང་ཁ་ལ། ཡེ་ཤེས་གཞན་ལ་ཅི་ཞིག་སྟོན། གཤེན་རབ་མི་བོ་རྫུན་པོ་ཆེ། སྔོན་
ཀྱང་རྫུན་ལ་སྦྱངས་སྦྱངས་ཤིང་། ད་ཡང་རྫུན་ལ་ཟད་མཐའ་མེད། དེ་འདྲའི་རྫུན་ལ་
ངས་མི་ཉན། དེ་ལ་ཡང་སྟོན་པས་བཀའ་སྩལ་པ། ཉོན་ཅིག་བདུད་ཀྱི་སྡེ་རིགས་དང་།
བདུད་རྗེ་ཁྱབ་པ་ལག་རིང་ཉོན། ཁྱོད་ཀྱིས་ང་ལ་ཡུས་གཤགས་འདེབས། བདག་གི་
བདེན་ཚིག་དྲངས་སུ་སྨྲ། སྟོན་པ་གཤེན་རབ་མི་བོ་ང་། བསྐལ་སྲིད་གོང་ནས་ཚོགས་
བསགས་ནས། ཚེ་རབས་གོང་ནས་སྒྲིབ་སྦྱངས་པས། ཚོགས་རྫོགས་སྒྲིབ་སྦྱངས་ནུས་
མཐུ་ཡིས། བོན་ཉིད་དབྱིངས་སུ་མངོན་སངས་རྒྱས། སྐུ་གསུམ་ཡེ་ཤེས་འབྲས་བུ་ཐོབ།
བདག་དོན་མངོན་པར་བྱང་ཆུབ་ཀྱང་། གཞན་དོན་ཐུགས་རྗེས་བཟུང་བའི་ཕྱིར།
དེ་ཕྱིར་འགྲོ་བའི་དོན་ལ་འོངས། བོན་ཉིད་དབྱིངས་ལ་ཕྱོགས་རིས་དང་། བདག་
གཞན་འཛིན་པར་མི་འདུག་ཀྱང་། མ་རྟོག་ལོག་པར་གོལ་བ་ཡིས། ཕྱིན་ཅི་ལོག་ཏུ་
262

མདོ་སྡེ། བདུད་ཁམས་ཐར་པ་བཀོད་པའི་མདོ། ༼ཉ༽
ཁ་བལྟས་རྣམས། ཡང་དག་དོན་ལ་ཨེ་ཚུད་དང་། ལས་ངན་སེམས་ཅན་ཉོན་མོངས་
ལ། བྲིད་སྡིགས་ཐབས་ཀྱིས་འཐབ་ཟླ་བྱས། སྙིང་རྗེ་བྱམས་པའི་གཞི་ལྡན་པས། སྟག་
བུ་ཐུང་དང་གཟིག་བུ་ཐུང༌། ཉོན་མོངས་རང་ཁར་གཏང་བ་ན། འཇིག་རྟེན་ཁམས་
ན་གནོད་དོགས་པས། འགྲོ་བ་སྤྱི་ལ་ཕན་གདགས་ཕྱིར། བདུད་ཀྱི་ཡུལ་ནས་རྐུ་
ཐབས་བྱས། བུ་མོ་གཤེན་བཟའ་ནེའུ་ཆུང་མ། ཀུན་གཞིའི་རྣམ་པར་ཤེས་པ་ལ། བག་
ཆགས་ས་བོན་གཉིས་འདུག་པས། དགེ་ལ་འཕྲོད་ན་དགེ་ཕྱིར་དང་། སྡིག་ལ་འཕྲད་
ན་སྡིག་གྲོགས་བསྟེན། དེ་ཕྱིར་བདུད་ཀྱི་རྗེས་སུ་འབྲངས། དེ་ཡང་སྔོན་གྱི་སྨོན་ལམ་
གྱིས། བདག་གི་ཐུགས་རྗེས་བཟུང་དགོས་པས། བདུད་ཕྱིར་འབྲང་བས་སུན་འབྱུང་
ནས། དུས་ལ་བབ་སྟེ་དགེ་ལ་བཙུད། དོན་དམ་ཐིག་ལེ་ཉག་གཅིག་ལ། འཁོར་
འདས་གཉིས་སུ་མ་གྲུབ་པས། བཟང་ངན་སྤང་བླང་དོར་བའི་ཕྱིར། སུམ་བརྒྱ་དྲུག་
ཅུ་རྟགས་མཚོན་གསལ། གང་ལ་ཆགས་པ་མི་འདུག་སྟེ། སྔོན་ཚོགས་བསགས་པས་
ནུས་མཐུ་ལས། རྒྱུ་འབྲས་དངོས་སུ་བསྟན་པའི་ཕྱིར། ད་ལྟ་དབང་སྒྱུར་འཁོར་ལོ་ཐོབ།
ང་རྒྱལ་དྲེགས་པ་མ་ཡིན་ཏེ། སྔོན་ནས་དྲེགས་པའི་ལས་སྤངས་ནས། ད་ལྟ་བདག་
ཉིད་ཆེན་པོར་ཐོབ། ཞེ་སྡང་རང་ཁར་མ་ཡིན་ཏེ། བདུད་དང་འཐབ་ཟླ་བྲིད་སྡིགས་
པས། ཐབས་ལ་ཐུགས་རྗེ་འབྱུང་ཕྱིར་སྤྱོད། ཆགས་དང་སྲེད་པ་མ་ཡིན་ཏེ། དོན་
ལ་རྟག་ཆད་མི་འདུག་པས། རྟག་ལ་སྤང་བླང་མཐའ་བསལ་ཕྱིར། རེས་ཤིག་ཁྱིམ་
ཐབས་བཞེས་ཚུལ་ཙམ། གཞན་མཐོང་རང་བསྒྲིབས་མ་ཡིན་ཏེ། རང་དོན་ཕུན་སུམ་
ཚོགས་ནས་སུ། གཞན་དོན་ཐུགས་རྗེས་འགྲོ་བ་དྲང་། སེམས་ལ་ཕན་གནོད་མ་གྲུབ་
ན། དོན་ལ་ཡངས་དོག་མ་མཆིས་ཏེ། བདུད་ལ་ལྷག་པར་སེམས་བསྐྱེད་ནས། དེ་
ཉིད་ཐར་པ་ཨེ་དྲོང་བསམ། བོན་ཉིད་དབྱིངས་དང་མཚན་མའི་ཚོགས། ནམ་མཁའི་
དབྱིངས་དང་རྒྱ་མཚོའི་གཏིང་། ཟད་དང་འཕེལ་འགྲིབ་མི་འདུག་པས། མཆིད་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཚིག་མང་དུ་འབྱུང་ལས་ཆེ། ལར་ཡང་བདུད་རྗེ་ཁྱབ་པ་ལགས། ཁྱེད་ཅག་ཡུས་ཀྱི་
གཤགས་འདེབས་པས། འཐབ་པ་དུམ་ལ་བསྡུས་ནས་སུ། གཉེན་ལ་སྲིད་ཀྱིས་འབྲེལ་
པ་འདི། ང་ཡིས་མི་འབྱེད་ཁྱེད་མ་འབྱེད། ཁྱབ་པ་ནེའུ་ཆུང་བཞིན་དུ་གྱིས། བདུད་
འཁོར་འོལ་མོའི་གླིང་དུ་འགྲོ། སྟག་བུ་ཐུང་དང་གཟིག་བུ་ཐུང་། མ་བསད་ཕ་བུ་
འཕྲད་དུ་གཞུག །དེ་ལ་ཐོག་ཏུ་མ་ཁེལ་ན། བུ་མེད་ཁྱོད་ལ་རྫུན་ཟེར་ན། སྡོས་ཤིག་
ང་ལ་མི་ཤ་དོས། ཞེས་གསུངས་པས། །
༧ དེ་ལ་བདུད་ཀྱི་འཁོར་རྣམས་ནི། ཤིན་ཏུ་ཡང་དད་པ་སྐྱེས་ནས། བདུད་རྒྱ་
ལག་ཐོད་རྗེ་ལ་སོགས་བདུད་ཀྱི་འཁོར་རྣམས་ནི། སྟོན་པའི་སྐུ་ལ་སྐྱབས་སུ་གསོལ་
ནས་ཐམས་ཅད་ཀུན་གྱིས་སྨྲས་པ། ཨེ་མ་ངོ་མཚར་ཆེ། ངོ་མཚར་རྨད་ཀྱི་མི། སྐྱེས་
མཆོག་ཁྱད་པར་ཅན། སྐུ་ལ་ཅི་ལ་བསྡོ་། ཞབས་ལ་སྐྱབས་སུ་མཆི། བདག་ཅག་
བདུད་རྣམས་ཀྱིས། ལོག་པའི་དཔུང་བསྡུས་ནས། རྒྱལ་བའི་སྐུ་ལ་བསྡོས། ཐུགས་རྗེ་
རྫུ་འཕྲུལ་གྱིས། ནམ་མཁའི་ལྷ་དམག་བསྡུས། ཐམས་ཅད་བརླག་རྒྱུ་ལ། གཅིག་ཀྱང་
མ་གུམ་པར། གཡུལ་ཟིན་ཕྱིར་ལ་བཏང་། ད་ལྟ་གཤགས་བཏབ་ཀྱང་། སྐད་ཅིག་མི་
གཡོ་བར། བདེན་ཚིག་དྲང་དུ་གསུངས། སྡང་ལམ་བྱམས་ཀྱིས་བསལ། བདག་ཅག་
ཁྱེད་ལ་འདུད། ཐུགས་རྗེས་སྐྱབས་སུ་གསོལ། ཞེས་སྨྲས་ནས། ཀུན་གྱིས་གུས་པར་
འདུད་དོ། ། །
དེ་ལ་བདུད་རྗེ་ཁྱབ་པས་ཀྱང་བསམ་པ་ལ། ཡང་འདི་ལ་ཇི་ལྟར་དུ་བྱས་ཀྱང་མ་
ཐུབ་པར་སྣང་བས། རེས་ཤིག་ཐབས་ལ་མཁས་པར་བྱས་ནས། གཤེན་ཡུལ་དུ་འགྲོ་
ནས། བུ་གཉིས་ཐབས་ཀྱི་བླང་ནས་འོང་། ལར་གྱི་མཉམ་གཉིས་ཆུས་ཀྱི་རྒྱལ་ཁ་
བརྩོད་ན། དཔའ་སྡར་མཛངས་གསུམ་ཆུས་ཀྱིས་ནམ་གཞུག་ཐོབ་བྱ་བ་ཡིན་བསམ་
ནས། སྟོན་པ་ལ་སྨྲས་པ། སྟོན་པ་གཤེན་རབ་མི་བོ་ལགས། འོ་སྐོལ་བདུད་དང་
264

མདོ་སྡེ། བདུད་ཁམས་ཐར་པ་བཀོད་པའི་མདོ།
གཤེན་གཉིས་འདི། སྔོན་ནས་བསྟན་པ་དཀར་ནག་ལ། ད་ལྟ་འཐབ་ཡུན་རིང་དུ་
འཐབ། འཐབ་པའི་ཐ་མ་ལས་ཀྱིས་དུམ། དུམ་ལ་བར་པ་མ་མཆིས་ཏེ། སྔོན་གྱི་ལས་
ཀྱིས་རྐྱེན་བསྡུས་པས། དུམ་པར་གཉེན་དང་སྲིད་ཀྱི་འབྲེལ། སྲིད་ལ་རྒྱབ་ལོག་མ་
མཆིས་ཏེ། དར་ཅིག་སོ་སོར་གྱེས་ཚུལ་ཙམ། འོན་ཀྱང་མི་སྟོ་ཐབས་ཡོད་པས། དཔག་
བསམ་སྡོང་པོ་མ་གས་ན། ཡལ་ག་གྱེས་པ་བཟོད་གླགས་མཆི། ཉེ་དྲུང་རྩ་བ་མ་བྱེ་
ན། འཁོར་རྣམས་གྱེས་ཀྱང་དུམ་པའི་རྒྱུ། ལར་ཡང་སྲིད་པའི་དཔེ་སྲོལ་ལ། འཐབ་
པའི་རྗེས་སུ་དུམ་པ་ཡོད། དེ་ཕྱིར་ཇི་ལྟར་འཐབ་ན་ཡང་། བདུད་གཤེན་སྲིད་ཀྱིས་
འབྲེལ་པ་ལ། ཉེ་དྲུང་བྱེ་ཐབས་ག་ལ་ཡོད། སྟོན་པའི་ཞལ་ནས་གསུངས་བྱོན་པ། དེ་
ལ་བདག་ཀྱང་སྣང་བ་དགའ། ད་ཡང་བློ་གྲོས་མདུན་མར་བསྡུ་། རྒྱལ་བའི་སྲས་པོ་
སྟོན་པ་ལགས། ཁྱབ་པ་ཕ་དང་བུ་སྤྲད་ན། གཤེན་ལ་བསོད་ནམས་དཔག་ཏུ་མེད།
འཐབ་ཟླ་མི་བགྱིད་དུམ་པར་བགྱི། བར་ཆད་མི་བགྱིད་སྐུ་འཁོར་བགྱི། རྟ་བདུན་
ཆལ་དང་བཅས་ནས་འབུལ། ཞེས་ཟེར་ནས། སྟོན་པ་ལ་གུས་པ་འདུད་པའི་ཚུལ་
བསྟན་ཏོ། །སྟོན་པས་ཀྱང་ཐུགས་ལ་ཇི་ལྟར་ཡིན་པར་གསལ་ཀྱང་། རེས་ཤིག་འགྲོ་
བའི་དོན་ལ་དགོངས་ནས། ཐབས་ཀྱིས་བཞག་པར་མཛད་དོ། །
དེ་ལ་རྒྱལ་བུ་ཀོང་རྗེ་དཀར་པོ་ཡང་། ཤིན་ཏུ་ཡང་དད་པ་སྐྱེས་ནས། སྟོན་པ་ལ་
གུས་པར་འདུད་དེ་གསོལ་པ། ཐབས་མཁས་མི་མཆོག་སྐྱེས་བུ་ལགས། བདག་ཅག་སྔ་
མ་རྒྱལ་སྔ་ཡང་། སྟོན་པ་གོང་ན་གཤེན་གཉན་པས། རྒྱལ་གྱི་གོང་ན་ཁྲི་ཞིག་བརྩིག །
ཁྱེད་ཅག་གཉེན་པ་གོང་ན་བཞུགས། བདག་ཅག་ཀོང་སྲིན་གདུག་པའི་མི་རྣམས་ཀྱིས།
ཐུགས་དང་འགལ་བ་ཅི་མཆིས་བཤགས་པར་བགྱི། རྟ་བདུན་ཆལ་དང་བཅས་ནས་
ཁྱེད་ལ་འབུལ། ཆལ་གྱི་དང་པོ་ཀོང་ཟ་ཁྲི་ལྕམ་འབུལ། ཆལ་གྱི་འབྲིང་པོར་གསེར་
གཡུ་ཁལ་དུ་འབུལ། ཆལ་གྱི་ཐ་མར་ཀུན་ཀ་འབངས་སུ་འབུལ། ཞེས་གསོལ་ནས།
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕྱིར་མི་ལྡོག་པའི་དད་པ་རྒྱུད་ལ་སྐྱེས་སོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་ཀོང་རྗེ་དཀར་པོ་ལེགས། ཁྱེད་
ནི་སྔོན་ནས་བསྐལ་པ་དུས་ཤིག་ལ། བསྙེན་གནས་ཡན་ལག་སྡོམ་པ་བསྲུངས་བྱས་ཏེ།
གཡུང་དྲུང་སེམས་དཔའ་ཞིག་ལ་ཁས་བླངས་ཤིང་། སྐྱེ་བ་འགའ་ལ་དཀའ་བ་རྣམ་
སྤྱད་ནས། ཉ་མཆོད་དུས་གཅིག་ཆགས་པ་མཐའ་འཁོབ་གནས་འདིར་སྐྱེས། ཕྱིས་
ནས་འགྱོད་པ་སྐྱེས་པས་སྟོན་པ་བདག་ཞལ་མཐོང་། ད་ལྟ་ཕྱིར་མི་ལྡོག་པའི་དད་པ་
འབྲས་བུ་ཐོབ། ད་ཡང་བདག་གི་རྗེས་སུ་འབྲང་བ་ན། ཡུན་དུ་མི་ཐོགས་འཕྲལ་ལ་
སྒྲིབ་བྱང་ནས། བླ་མེད་ཐར་པའི་གོ་འཕང་མྱུར་དུ་ཐོབ། ཅེས་གསུངས་པས་ཀོང་རྗེ་
དཀར་པོ་ལ་སོགས་ཀོང་སྲིན་གདུག་པའི་མི་རྣམས་ཀྱང༌། ཤིན་ཏུ་ཡང་སྤྲོ་བ་སྐྱེས་
ནས་མངོན་པར་དགའ་འོ། །ཡུལ་དེ་ན་རྒྱལ་གྱི་གོང་ན་གཤེན་གཉན་པར་བཏེག་པས།
རྒྱལ་ཁྲི་གཉན་སྟེང་དུ་བཏགས་སོ། །
དེ་ནས་སྟོན་པ་འཁོར་དང་བཅས་པ་རྣམས། རྒྱལ་ས་རྩེ་བླ་ཡང་ཐོག་ཏུ་སྤྱན་
དྲངས་ནས། བདུད་དང་ཀོང་སྲིན་གདུག་པའི་མི་རྣམས་ཀྱིས་གུས་པར་འདུད་དེ། དེ་
ཡང་ཆལ་གྱི་དང་པོ་ཀོང་བཟའ་ཁྲི་ལྕམ་འབུལ་ལོ། །ཆལ་གྱི་འབྲིང་པོ་གསེར་གཡུ་
ཁལ་དུ་འབུལ་ལོ། །ཆལ་གྱི་ཐ་མར་ཀུན་ཀ་འབངས་སུ་འབུལ་ལོ། །དེ་ལྟར་དུ་སྟོན་
པས་བདུད་འཁོར་དབང་དུ་བསྡུས་ཏེ། ཡར་ལ་གཤེགས་ཁར་དགུང་གཅིག་བོན་རི་
ཆེན་པོ་ལ་གཟིམས་ནས། ནངས་པར་བསེ་ཁྲབ་བཤོལ་མོ་དང༌། བསེ་ཡི་ཕུབ་མོ་གླིང་
ཆེན་དང་། ལྕགས་མདའ་ལྕག་གཞུ་དང༌། དུང་འཕར་པོ་འཕར་ཆུང་རྣམས། བོན་
རིའི་ཐུགས་ཀྱི་དང་གོང་དུ། བཀྲ་ཤིས་ཀྱི་ས་རྟགས་སུ་བཞག་ནས། ཞལ་ནས་སྨོན་
ལམ་གསུངས་པ། རྒྱུ་འབྲས་བདེན་པའི་བོན་རྣམས་ནི། ད་ལྟ་དུས་ཀྱི་གནས་སྐབས་
འདིར། བསྟན་པ་བཞག་པའི་གནས་མེད་པ། མཐའ་འཁོབ་མི་ཡིས་མི་གོ་བས། དེ་
266

མདོ་སྡེ། བདུད་ཁམས་ཐར་པ་བཀོད་པའི་མདོ།
ཡི་ཕྱིར་ན་མ་བསྟན་ནོ། །ཐུགས་སྤྲུལ་བོན་རི་ཆེན་པོ་འདི། བཀྲ་ཤིས་ས་གནས་བྱིན་
ཆེ་ཞིང་། ནམ་ཞིག་ཁ་བ་ཅན་ལྗོངས་སུ། ཐེག་པ་རིམ་དགུའི་བོན་དར་ནས། གཡུང་
དྲུང་བོན་ལ་སྤྱོད་པར་ཤོག །བདག་གི་བཀྲ་ཤིས་ས་རྟགས་ལ། བསེ་ཁྲབ་ལྕགས་གཞུ་
ལྕགས་མདའ་དང་། བསེ་ཡི་ཕུབ་མོ་གླིང་ཆེན་རྣམས། བསྐྱེད་བྱེད་ས་ཡི་སྙིང་པོར་
ཤོག །གསུངས་དབྱངས་འཕར་པོ་འཕར་ཆུང་གཉིས། བདག་གི་གསུང་གི་བསྟན་
པའི་དུས། རང་འབྱུང་འགྲོ་བ་འདྲེན་པར་ཤོག །ཅེས་གསུངས་ནས་སྨོན་ལམ་བཏབ་
པོ། །ཀོང་བཙུན་ལྷ་མོ་དམ་ལ་བཏགས་ནས། བསྟན་པའི་སྲུང་མར་བཞག་གོ །ཀོང་
བཙུན་ལྷ་མོས་གཡུ་ཤུག་དྲུང་གཅིག་སྟོན་པ་ལ་ཕུལ་བས། སྟོན་པས་ཀྱང་མི་འགྱུར་
བའི་བཀའ་རྟགས་སུ་བཞག་གོ ། །
དེ་ནས་སྟོན་པ་གཤེན་རབ་མི་བོ་དང་། མཚན་ལྡན་ཡིད་ཀྱི་ཁྱེའུ་བཞི་དང་། རྒྱལ་
པོ་ཀོང་རྗེ་དཀར་པོ་དང༌། བདུད་རྗེ་ཁྱབ་པ་ཡབ་སྲས་འཁོར་དང་བཅས་པ། སྐད་
ཅིག་མ་བདུན་གྱི་ཡུད་ཀྱི་གཤེགས་སོ། །དེ་ནས་གནས་མཆོག་དམ་པ་འོལ་མོ་གླིང་
ཆེན་དུ་ཕེབས་ནས། འཁོར་རྣམས་ཀྱིས་སྟོན་པའི་མདུན་བསུས་ཏེ་མཆོད་པ་སྣ་ཚོགས་
ཕུལ་ལོ། །དེ་ནས་རྒྱལ་པོ་ཀོང་རྗེ་དཀར་པོ་དང་། བདུད་རྗེ་རྒྱལ་ལག་འཁོར་དང་
བཅས་པ་རྣམས་ཀྱིས། གསས་མཁར་ཤམ་པོ་ལྷ་རྩེ་ལ་བསྐོར་བ་ནི་བྱས། ལྷ་ཕྱག་ནི་
འཚལ། མཆོད་པ་ནི་ཕུལ་ནས། བདུད་རྒྱ་ལག་ཐོད་རྗེ་དང་། ཀོང་རྗེ་དཀར་པོ་ལ་
སོགས། བདུད་དམག་བྱེ་བ་དུང་ཕྱུར་དང་བཅས་པ་རྣམས། སྟོན་པས་ཞལ་མཐོང་
གསུང་ཐོས་ནས་སྒྲིབ་པ་བྱང་ནས། གསས་མཁར་ཤམ་པོ་ལྷ་རྩེ་ལ་མཆོད་པ་ཕུལ་
བས་ཚོགས་རྫོགས་ཏེ། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས། ནམ་
མཁའ་ལ་གཞའ་ཚོན་གྱི་འོད་དུ་འཕྲོས་ཏེ་སངས་རྒྱས་ནས་སོང་ངོ༌། །སླད་ནས་བདུད་
ཁྱབ་པ་ལག་རིང་ཡང་། བདུད་ཀྱི་བུ་དང་འཕྲོད་ནས་དགེ་བའི་སྒོར་ཞུགས་ནས་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གཡུང་དྲུང་གི་བོན་ལ་སྤྱོད་དོ། །
དེ་ལྟར་སྟོན་པས་ཀྱང་བདུད་འཁོར་དབང་དུ་བསྡུས་ནས་འཇིག་རྟེན་གྱི་ཁམས་
ཀྱང་ཞི་བདེ་དང་བཀྲ་ཤིས་པར་གྱུར་ཏོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་
གཟི་བརྗིད་རབ་ཏུ་འབར་བའི་མདོ་ལས། སྟོན་པས་བདུད་འཁོར་དབང་དུ་འདུས་
པའི་ལེའུ་སྟེ་སུམ་ཅུ་རྩ་དགུ་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
268

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་
བདུད་བཏུལ་བར་ཆད་བསལ་བའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། ཁྲི་སངས་མུ་ལམ་ཨ་རམ་གསལ། གང་ཟག་
མི་ཡི་སྐད་དུ་ན། སྟོན་པས་བདུད་བཏུལ་བར་ཆད་བསལ་བའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མཛད་པ་བཅུ་གཉིས་ཀྱི་དོན་མཐར་
ཕྱིན་པར་མཛད་པའི། བདུད་བཏུལ་བར་ཆད་བསལ་བར་མཛད་པའི་དུས་སུ།
བདུད་ཀྱི་བུ་ཁྱབ་པ་ལག་རིང་བྱ་བ་དེས། སྟོན་པ་ལ་བདུད་ཀྱི་ཆོ་འཕྲུལ་ཚུགས་ཚད་
དུ་བསྟན་པས། སྟོན་པའི་ཐབས་དང་ཐུགས་རྗེས་ཚུགས་པར་མ་གྱུར་ནས། སྟོན་
པ་འཁོར་དུ་འདུས་ཏེ་སྐྱབས་སུ་གསོལ་ནས། བདུད་རྗེ་འཁོར་དང་བཅས་པ་རྣམས་
ཀྱང་། བདུད་ཀྱི་ཡུལ་བོར་ནས། གནས་མཆོག་དམ་པ་འོལ་མོ་གླིང་ཆེན་དུ་ཕེབས་
ཏེ། དགེ་བསྙེན་གྱི་སྒོར་ཞུགས་ནས་གཡུང་དྲུང་གི་བོན་ལ་སྤྱོད་ཚུལ་སྟོན་ནོ། །དེ་ལ་
སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀྱང་། ཤིན་ཏུ་སྤྲོ་བ་དང་དགའ་
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བ་སྐྱེས་ནས། རྒྱལ་པོའི་ཁབ་གྲོང་ཁྱེར་ཆེན་པོ་དགའ་ལྡན་བྱམས་པ་ཅན་གྱི་དབུས་
དཀྱིལ་དུ་ཚོགས་ཏེ། གསས་མཁར་ཤམ་པོ་ལྷ་རྩེ་ལ་མཆོད་པ་འབུལ་ཞིང༌། དགའ་
སྟོན་དང་རོལ་མོ་རྒྱ་ཆེན་པོ་རུ་བྱས་སོ། །
༧ དེ་ནས་དེའི་ཚེ་སྟོན་པ་ནི། གསས་མཁར་ཤམ་པོ་ལྷ་རྩེའི་ནང་ན་བཞུགས་ན་
སང་ཉི་མའི་རྩེ་ལ། ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་
སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེའི་
ཚེ་མདུན་གྱི་བར་སྣང་གི་ཁམས་ནས། ལྷ་སྲས་ཀྱི་ཁྱེའུ་མཚན་དང་ལྡན་པ་ཞིག་ལ།
འཁོར་པ་མང་པོས་བསྐོར་ནས། རྔ་གཤང་དང་རོལ་མོའི་སྒྲ་དབྱངས་དང་། བཅས་
ནས་སྟོན་པའི་དྲུང་དུ་ཕེབས་སོ། ། དེ་ནས་ལྷ་སྲས་ཀྱི་ཁྱེའུ་ལ་འཁོར་ཚོགས་རྣམས་ཀྱིས་
སྟོན་པའི་སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ཕུལ་ནས་གསོལ་པ།
རྣམ་པ་ཐམས་ཅད་མཁྱེན་པའི་སྟོན་པ་ལགས། ཉིད་ནི་རྣམ་པ་ཐམས་ཅད་མཁྱེན་
གྱུར་ཅིང་། བདག་ཅག་ཇི་ལྟར་མཆིད་པའི་དོན་ཆེད་རྣམས། མ་རྨོངས་ཐུགས་ལ་ས་
ལེར་གསལ་མོད་ཀྱང༌། བདག་ཅག་རི་རབ་རི་ཡི་ཡང་ཐོག་གི། གར་ཆེན་གསས་ཀྱི་
ཡུལ་ནས་མཆིས་ནས་སུ། སྟོན་པའི་སྒྲོན་མ་སྤྱན་དྲོངས་མཆིས་པ་ལགས། འགྲོ་བའི་
དོན་ལ་གཤེན་རབ་སྐུ་མི་ཕོངས། བདག་ཅག་གསས་ཁམས་བདེ་ལ་བཀོད་པ་དང་།
བསྟན་པའི་རྗེས་བཞག་མཐའ་རུ་རྒྱས་པའི་ཕྱིར། བདག་གི་ཡུལ་དུ་མྱུར་བར་གཤེགས་
པར་ཞུ། ཞེས་གསོལ་པས།
དེ་ལ་སྟོན་པས་ཀྱང་། བསྟན་པ་བཞག་པའི་ས་གནས་ཡིན་པ་དང་། འགྲོ་བ་
འདུལ་བའི་དུས་ལ་བབ་པར་དགོངས་ནས། བཀའ་སྩལ་པ། ལེགས་སོ་ལེགས་སོ་
གསས་རྗེ་འཕྲུལ་སྣང་ལེགས། ཞུས་པས་དོན་དེ་སྐབས་ལ་རན་གྱིན་ཕོག །བདག་
ནི་འགྲོ་བ་སེམས་ཅན་དཔལ་གྱུར་ཞིང་། མཛད་པ་བཅུ་གཉིས་བཀོད་པ་རྣམ་པར་
270

མདོ་སྡེ། བདུད་བཏུལ་བར་ཆད་བསལ་བའི་མདོ། །
དག །ད་ལྟའི་དུས་འདིར་བདུད་བཏུལ་བར་ཆད་ཞི། རྣམ་པར་འཇོམས་པའི་མཛད་
པ་མཐའ་རྫོགས་ནས། འགྲོ་འདུལ་བསྟན་པ་རྗེས་བཞག་དུས་ལ་བབ། དུས་དང་
གནས་སྐབས་འཛོམ་པས་འགྲོ་བར་བྱ། ཞེས་གསུངས་ནས། གཤེགས་པ་ཞལ་གྱིས་
བཞེས་ནས། འཁོར་རྣམས་ལ་བཀའ་སྩལ་པ། གནས་མཆོག་དམ་པ་འོལ་མོ་གླིང་
ཆེན་དུ་ཡོད་པས། ཡིད་ཀྱི་ཁྱེའུ་ཆུང་ལ་སོགས་འདུས་པའི་འཁོར་རྣམས་རབ་ཏུ་ཉོན་
ཅིག །བདག་ནི་རི་རབ་རི་ཡི་ཡང་ཐོག་ཏུ། གར་ཆེན་གསས་ཀྱི་འགྲོ་དོན་ལ་འགྲོ་
བས། དེའི་ཚེ་བདག་མ་ཕྱིན་གྱི་བར་དུ། ཁྱེད་རྣམས་ཀྱིས་གསས་མཁར་ཤམ་པོ་ལྷ་རྩེ་
ལ། མཆོད་པ་རྒྱུན་མ་ཆད་པར་ཕུལ་ཅིག །སྡིག་པ་མི་དགེ་བའི་ལས་སྤང་བར་གྱིས་
ཤིག །དགེ་བའི་ལས་ལ་རྒྱུན་དུ་སྤྱོད་ཅིག །དེ་ནས་བདག་འགྲོ་བའི་དོན་བྱེད་པ་འདི་
ཡང་མྱུར་དུ་འགྲུབ་ནས་འོང་གི། ཞེས་གསུངས་ཏེ། ཡིད་ཀྱི་ཁྱེའུ་ཆུང་ལ་གཉེར་དུ་
གཏད་ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྨ་ལོ་དང༌།
གཡུ་ལོ་དང༌། གཏོ་བུ་འབུམ་སངས་དང་། ཚངས་པ་གཙུག་ཕུད་ལ་སོགས་གཡུང་
དྲུང་སེམས་དཔའ་ལྔ་སྟོང་ལྔ་བརྒྱ་དང་ཆས་ནས། རྔ་གཤང་རོལ་མོ་སྣ་ཚོགས་དང་།
མེ་ཏོག་གི་ཆར་དང་མངོན་པར་འགྲོགས་ནས། སྟེང་ཕྱོགས་སུ་གཤེགས་སོ། །དེ་ལ་རི་
བདུན་དང་རོལ་མཚོའི་ལྷ་ཀླུ་དང་། རྒྱལ་ཆེན་རིགས་བཞིའི་ལྷ་དང་། མཚེ་མ་གནོད་
སྦྱིན་གྱི་ལྷ་རྣམས་ཀྱིས། གླུ་གར་དང་རོལ་མོ་སྣ་ཚོགས་ཀྱིས་སྟོན་པའི་མདུན་ནས་
བསུས་ཤིང་མཆོད་པ་འབུལ་ལོ། །དེ་ནས་སྟོན་པ་གཙོ་འཁོར་དང་བཅས་པ་རྣམས་
རི་རབ་ཀྱི་ཁ་ཁྱེར། རྣམ་པར་རྒྱལ་བའི་ཁང་བཟང་གི་བྱང་ནུབ། གར་ཆེན་གསས་
ཀྱི་ཞིང་ཁམས། གསས་ཡུལ་འཕྱོ་བ་འཕྱོ་གླིང་གི། གྲོང་ཁྱེར་ཆེན་པོ་དབུ་མ་འབུམ་
གླིང་དུ་ཕེབས་སོ། །གར་ཆེན་གསས་ཀྱི་རྒྱལ་པོ་དང་། བློན་པོ་དང་། བཙུན་མོ་དང་།
འཁོར་རྣམས་ཀྱིས་རོལ་མོ་དང་མདུན་ནས་བསུས་ཏེ། སྐུ་མཁར་རིན་ཆེན་ཁྲི་སྐོས་ཀྱི།
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྒྱལ་ས་ཡང་ཐོག་ཏུ་སྤྱན་དྲངས་ནས་རིན་པོ་ཆེའི་ཁྲི་ལ་བཞུགས་སུ་གསོལ་ཏེ། གསོལ་
ཟས་རོ་མཆོག་དང་ལྡན་པ་བདའ་དགུ་དྲངས་སོ། ། །
དེ་ནས་དེའི་ཚེ། སྟོན་པས་གསས་ཁམས་ཐར་ལམ་བདེ་ལ་བཀོད་པ་དང་།
བསྟན་པ་རིན་པོ་ཆེ་གཏན་ལ་ཕབ་ཅིང་རྗེས་སུ་བཞག་པའི་ཕྱིར་དང༌། འཕྲུལ་
ངག་བདེན་པའི་བོན་གྱི་འཁོར་ལོ་བསྐོར་བའི་ཕྱིར། འཁོར་དུ་གཏོགས་པའི་གཤེན་
རབ་གཡུང་དྲུང་སེམས་དཔའ་རྣམས་དང་ཐབས་ཅིག་ཏུ་བཞུགས་ཏེ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྨ་ལོ་གཡུ་ལོ་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། གཏོ་བུ་འབུམ་སངས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། ཚངས་པ་གཙུག་ཕུད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྔ་
སྟོང་ལྔ་བརྒྱ་དང་ཐབས་ཅིག་ཏུ་བཞུགས་སོ། །དེ་བཞིན་དུ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། ལྷའི་གཤེན་པོ་གཡུང་དྲུང་ལེགས་པའི་
བློ་གྲོས་དང་། ལྷའི་གཤེན་པོ་ཡིད་བཞིན་དོན་ལྡན་དང་། ལྷའི་གཤེན་པོ་དགའ་
རབ་སྣང་བ་དང༌། ལྷའི་གཤེན་པོ་སྣང་བ་དོན་རྒྱས་དང༌། ལྷའི་གཤེན་པོ་ཀུན་
སྣང་འཕྲུལ་དགའ་དང་། ལྷ་ཡི་གཤེན་པོ་ཀུན་དགའ་འཕྲུལ་སྣང་དང་། ལྷའི་
གཤེན་པོ་དབང་ཕྱུགས་ལེགས་པ་དང་། ལྷའི་གཤེན་པོ་ཁྲི་རུམ་ཡེ་ཤེས་དང༌།
ལྷའི་གཤེན་པོ་འོད་མ་རིང་གསལ་དང་། ལྷའི་གཤེན་པོ་མུ་ལམ་མཁའ་ཁྱབ་
དང༌། ལྷའི་གཤེན་པོ་ཁྲི་རྒྱས་སྙིང་པོ་དང་། ལྷའི་གཤེན་པོ་ཡེ་ཤེས་སྣང་བ་དང་།
ལྷའི་གཤེན་པོ་དགའ་བ་གཟི་ལྡན་དང༌། ལྷའི་གཤེན་པོ་མ་རིག་མུན་སེལ་དང་།
ལྷའི་གཤེན་པོ་ཉི་མ་རབ་སྣང་དང༌། ལྷའི་གཤེན་པོ་དཔལ་འབར་འགྲོ་བ་དང་།
272

མདོ་སྡེ། ། བདུད་བཏུལ་བར་ཆད་བསལ་བའི་མདོ།
ལྷའི་གཤེན་པོ་རྣམ་དག་སྲོག་མེད་དང་། ལྷའི་གཤེན་པོ་དྲི་མེད་སྣང་བ་དང་། ལྷའི་
གཤེན་པོ་མུ་རུམ་འོད་གསལ་ལ་སོགས། གཡུང་དྲུང་སེམས་དཔའ་ཁྲི་དྲུག་སྟོང་དང་
ཐབས་ཅིག་ཏུ་བཞུགས་སོ། །གཞན་ཡང་འཇིག་རྟེན་མངའ་དབང་གི་བདག་པོ། ལྷ་
ཆེན་ཚངས་པ་དང་། དབང་པོ་བརྒྱ་བྱིན་དང་། མ་ཧཱ་དེ་བ་དང་། དཔལ་གྱི་དབང་
ཕྱུག་དང༌། བློ་གི་རི་ཏི་དང༌། གཞོན་ནུ་གར་ཏི་དང༌། སྐོས་རྗེ་དྲང་དཀར་དང༌།
ཕྱ་རྗེ་རིང་དཀར་དང་། སྲིད་རྗེ་འབྲང་དཀར་དང་། གཙུག་ན་རིན་ཆེན་དང་།
ཐང་བཟང་རིང་སྐྱེས་དང་། ཕྱོགས་སྐྱོང་བ་བཅུ་དང་། རྒྱལ་པོ་ཆེན་པོ་བཞི་དང་། ཕྱི་
འཁོར་དང་ནང་འཁོར་བསམ་གྱིས་མི་ཁྱབ་པ་དང་ཐབས་ཅིག་ཏུ་བཞུགས་སོ། །
དེ་ནས་དེའི་ཚེ། སྟོན་པ་ལ་འཁོར་རྣམས་ཀྱིས་བླ་ན་མེད་པའི་མཆོད་པ། སྤྲིན་གྱི་
རྒྱན་ཅེས་བྱ་བ་བཤམས་ནས་ཕུལ་ཏེ། དེ་ཡང་ལ་ལས་ནི་ལྷའི་དར་ཕྱར་རོ། ། ལ་ལས་
ནི་ལྷའི་དུང་འབུད་དོ། ། ལ་ལས་ནི་ལྷའི་རྔ་བརྡུང་ངོ༌། ལ་ལས་ནི་ལྷའི་གཤང་དཀྲོལ་
ལོ། །ལ་ལས་ནི་ལྷའི་གླིང་བུ་འབུད་དོ། ། ལ་ལས་ནི་ལྷའི་པི་ཝང་སྒྲོག་གོ །ལ་ལས་ནི་
ལྷའི་ཅག་པར་བརྡེབས་སོ། །ལ་ལས་ནི་ལྷའི་སྒོང་སྒྱུར་རོ། །ལ་ལས་ནི་ལྷའི་མར་མེ་
འབུལ་ལོ། ། ལ་ལས་ནི་ལྷའི་སྤོས་མེ་འབུལ་ལོ། ལ་ལས་ནི་ལྷའི་ཡོན་ཆབ་འབུལ་ལོ། །
ལ་ལས་ནི་ལྷའི་ཞལ་ཟས་འབུལ་ལོ། ། ལ་ལས་ནི་ལྷའི་མེ་ཏོག་འབུལ་ལོ། ། ལ་ལས་ནི་
ལྷའི་དར་དཔྱང་འབུལ་ལོ། ། ལ་ལས་ནི་ལྷའི་ནོར་བུ་འབུལ་ལོ། །དེ་ལྟར་ལྷའི་རོལ་མོ་
དང་། མཆོད་པ་སྣ་ཚོགས་ཕུལ་ནས། སྟོན་པས་ཀྱང་མཆོད་པ་དེ་དག་ཐམས་ཅད།
ཐུགས་རྗེས་བྱིན་གྱིས་བརླབས་ནས་ཐུགས་ཡང་དག་པའི་དགོངས་པ་ལ་བཞུགས་
ཏེ། ཐུགས་ལས་འོད་ཟེར་བྱེ་བ་ས་ཡ་སྤྲོ་ཞིང་བཀྱེས་པས། མི་མཇེད་ཀྱི་འཇིག་རྟེན་
སྟོང་གསུམ་གྱི་སྟོང་ཆེན་པོ་རྣམས་སུ་མེ་ཏོག་གི་ཆར་མངོན་པར་བབས་ཏེ་སྣང་བ་
ཆེན་པོས་ཡོངས་སུ་ཁྱབ་པར་གྱུར་ཏོ། །འོད་ཟེར་དེ་དག་ཚུར་འདུས་པ་ལསམངལ་། སྟོན་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པས་ཐུགས་ལ་གསལ་བའི་འོད་ཚོན་གང་དུ་གནས་ཏེ། མ་བཅོས་ཡོངས་ལ་ཁྱབ་པ་ཨ་
དཀར་འོད་ཀྱི་ཏིང་ངེ་འཛིན་ལ་སྙོམས་པར་བཞུགས་སོ། །
དེ་ནས་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས་གསས་རྗེ་གཙུག་ཏོར་རྒྱལ་
བ་ཞེས་བྱ་བས་ལྷའི་མེ་ཏོག་ཨུ་དུམ་ཝ་ར་ལག་ཏུ་ཐོགས་ཏེ། སྟོན་པའི་མདུན་དུ་པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། སྟོན་པའི་སྒྲོན་མ་འགྲོ་བ་ཡོངས་ཀྱི་
དཔལ། ཐབས་དང་ཐུགས་རྗེའི་བདག་ཉིད་རིན་པོ་ཆེ། ཐམས་ཅད་མཁྱེན་པའི་ཡེ་
ཤེས་སྤྱན་ཅན་ལགས། སྟོན་པའི་ཐུགས་ལ་བདེན་པའི་བཅུད་ཕྱུངས་ལ། བདག་ཅག་
གསས་ཁམས་འགྲོ་བ་འདུལ་བ་དང་། ཕྱི་རབས་རྣམས་ལ་བསྟན་པ་རྗེས་བཞག་ཕྱིར།
འཕྲུལ་ངག་བདེན་པའི་བོན་ཅིག་བཀའ་སྩལ་འཚལ། ཞེས་གསོལ་ཏོ། །དེ་ལ་སྟོན་
པའི་བཀའ་སྩལ་པ། ཉོན་ཅིག་རྒྱལ་པོ་གཙུག་ཏོར་རྒྱལ་བ་དང་། འདུས་པའི་འཁོར་
རྣམས་མ་ཡེངས་དབང་པོ་གཏོད། བདག་གིས་འཕྲུལ་ངག་བདེན་པའི་བོན་བཤད་ཀྱི།
མ་བརྗེད་ཐུགས་ཀྱི་དཀྱིལ་དུ་ཟུངས་སུ་ཟུངས། འཁོར་བའི་སེམས་ཅན་ཉོན་མོངས་
མ་རིག་པ། འཁོར་བ་ཐོག་མ་མེད་ནས་དུས་འདིའི་བར། མ་རིག་མ་རྟོགས་ལོག་རྟོག་
འཁྲུལ་གྱུར་པས། ཁམས་གསུམ་ཁ་འཁོར་རྒྱུ་དྲུག་ལུས་བླང་ཚེ། སྐྱེ་རྒ་ན་འཆི་ཟོ་ཆུ་
བཞིན་དུ་བརྒྱུད། དུག་ལྔ་མ་རིག་ཉོན་མོངས་ལས་གྱུར་ཏེ། རང་རིག་ཡེ་ཤེས་གསལ་
བའི་དོན་ལ་བསྒྲིབས། སྙིང་པོ་འགྱུར་མེད་མུན་པའི་སྨག་ལ་སྦས། འདོད་ཁམས་
ON
ཆགས་དང་གཟུགས་ཁམས་ཞེན་པ་དང་། གཟུགས་མེད་གོལ་ནས་ཁམས་གསུམ་
གནས་སུ་འཁྱམས། དེ་དག་ཁ་འཁོར་རྒྱུ་དྲུག་ལུས་བླངས་ཏེ། དམྱལ་བ་ཚ་གྲང་སྡུག་
བསྔལ་ཡ་རེ་ང་། ཡི་དྭགས་བཀྲེས་སྐོམས་དབུལ་ཕོངས་སྐྱེ་རེ་འཇིགས། བྱོལ་སོང་
གླེན་ལྐུགས་མུན་པའི་གླིང་རེ་མྱོས། མཐའ་འཁོབ་བཙོན་ར་ཕྲག་དོག་སྡུག་བསྔལ་རྒྱུ།
ང་རྒྱལ་ལྷ་མིན་འཐབ་རྩོད་གསོད་དང་གཅོད། ཕམ་ལྟུང་ཉོན་མོངས་སྡུག་བསྔལ་
274

མདོ་སྡེ། བདུད་བཏུལ་བར་ཆད་བསལ་བའི་མདོ། །
ལེ་ལོ་དབང་། སྟོང་ཞེན་བར་དོའི་སྡུག་བསྔལ་བསམ་མི་ཁྱབ། སྐྱེ་བའི་སྡུག་བསྔལ་
ཐར་མེད་བརྩོན་རར་ཚུད། རྒས་པའི་སྡུག་བསྔལ་འབྱུང་བཞི་དར་རྒྱས་རྒུད། ན་བའི་
སྡུག་བསྔལ་བྱེ་ཚན་སྲིན་བུ་འདྲ། འཆི་བའི་སྡུག་བསྔལ་འཆི་བདག་བདུད་ཀྱིས་ཁྱེར། །
གཅིག་པུར་དབང་མེད་བརྡེག་བརྡུང་ལན་ཆགས་སྙེག །ངན་སོང་གསུམ་དང་དམྱལ་
ཁམས་བཅོ་བརྒྱད་དུ། ལན་ཆགས་ཁ་བསྐོར་བུ་ལོན་བདའ་འདེད་བྱེད། བསྐལ་
པར་ཐར་མེད་གཏན་དུ་སྦྱོང་བ་ལ། ལོ་ཟླ་ཞག་གྲངས་ཚད་འཛིན་དུས་དང་སྐབས།
གནས་དང་ཚེ་དང་འཕོ་འགྱུར་རིམ་བཞིན་བསྐལ། དེ་དག་སྡུག་བསྔལ་ཉམས་སུ་
མྱོང་བྱེད་ཅིང་། ཤིན་ཏུ་མི་བདེ་རབ་ཏུ་བསྔལ་བྱེད་པས། དེ་འདྲའི་སྡུག་བསྔལ་ཉོན་
མོངས་སྙིང་རེ་རྗེ། སྡུག་བསྔལ་ཉོན་མོངས་དེ་ལ་ཐར་ནས་སུ། བླ་མེད་ཐར་པའི་
འབྲས་བུ་ཐོབ་འདོད་ན། རྒྱལ་འཕགས་སྟོན་པས་བཀའ་ལ་རབ་ཏུ་ཉོན། གཡུང་དྲུང་
བདེན་པ་འཕྲུལ་ངག་བོན་ལ་སྤྱོད། སངས་རྒྱས་བསྟན་པ་རབ་ཏུ་བརྟན་པར་ཟུངས།
ཞེས་བཀའ་བསྩལ་ཏོ། །
དེ་ལ་ཡང་རྒྱལ་པོ་གཙུག་ཏོར་རྒྱལ་བས་གསོལ་པ། རྣམ་པ་ཐམས་ཅད་མཁྱེན་
པའི་སྟོན་པ་ལགས། བདག་ཅག་སེམས་ཅན་འཁོར་བ་ལ་གནས་པ་རྣམས། ཁམས་
གསུམ་འཁོར་བའི་གནས་ནས་ཐར་ཞིང༌། རིགས་དྲུག་སྡུག་བསྔལ་གྱི་ཉོན་མོངས་
སངས་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འདོད་ན།
རྒྱལ་བའི་བཀའ་ལ་ཉན་ཅིང་། འཕྲུལ་ངག་བདེན་པའི་བོན་ལ་སྤྱོད་ནས། སངས་
རྒྱས་ཀྱི་བསྟན་པ་ལ་རབ་ཏུ་གཟུང་ན། ཅི་ལྟ་བུ་ཞིག་ལ་སྤྱོད་ནས་སུ། གང་ལྟ་བུ་ཞིག་
འཛིན་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་པོ་
གཙུག་ཏོར་རྒྱལ་བ་ཉོན། དུས་གསུམ་རྒྱལ་བའི་བཀའ་ལ་ཉན་ནས་ནི། འཕྲུལ་ངག་
བདེན་པའི་བོན་ལ་སྤྱོད་ནས་སུ། སངས་རྒྱས་བསྟན་པ་འཛིན་ཅིང་སྐྱོང་བ་ན། ཐོག་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མར་གཡུང་དྲུང་བོན་ལ་སྤྱོད་ཚུལ་ནི། གཡུང་དྲུང་བོན་ལ་རྒྱ་ཆེ་གྲངས་མང་ཞིང་།
བརྒྱད་ཁྲི་བཞི་སྟོང་བསམ་གྱིས་མི་ཁྱབ་ཀྱང་། མདོ་རུ་བསྡུ་ན་སྒྲིབ་སྦྱོང་ཚོགས་བསག་
གཉིས། སྒྲིབ་སྦྱོང་མདོ་འབུམ་གཟུངས་སྔགས་བདེན་པ་སྟེ། སྙིང་རྗེ་བྱང་ཆུབ་མཆོག་
ཏུ་སེམས་བསྐྱེད་ཅིང་། རང་ཉིད་གཅིག་པུའི་དོན་དུ་མ་ཡིན་པར། ཁམས་གསུམ་
འགྲོ་བ་གཞན་གྱི་དོན་ཆེད་དུ། རང་ཉིད་དགེ་བའི་རྩ་བ་དག་འབད་ན། གཞན་
དོན་བགྱིས་ན་རང་དོན་ཤུགས་ལ་འབྱུང༌། སྙིང་རྗེ་རྒྱ་ཆེན་ནམ་མཁའི་མཐའ་དང་
མཉམ། དཔག་མེད་བསམ་པས་འགྲོ་བ་ཁ་ལོ་བསྒྱུར། ཉི་མའི་སྙིང་པོའི་སེམས་ཀྱིས་
གཞན་རྒྱུད་དུལ། འབྲུ་དགུའི་རྩ་བ་ཞིང་ས་གཤིན་ལ་ཐུག །ཐེག་བརྒྱད་རྩ་བ་ཐེག་
པ་ཆེན་པོར་འདུས། དེ་ཕྱིར་འགྲོ་བ་སེམས་ཅན་དོན་ཆེད་དུ། བདེ་བར་གཤེགས་
པའི་བཀའ་ལུང་རྣམ་དག་བོན། མདོ་འབུམ་གཟུངས་སྔགས་དོན་དང་བདེན་པའི་
བཅུད། བྲི་དང་འཛིན་དང་འཆང་དང་ཀློག་པ་དང༌། ནང་མར་ཁ་ཏོན་སྐད་ཅིག་
གྲངས་སུ་ཀློག །དུས་དང་རྒྱུན་མེད་ཆུ་རྒྱུན་སྐབས་མེད་སོགས། བཀུར་སྟི་རིམ་གྲོ་
ཕུད་དུད་ནན་ཏན་བྱེད། མཆོད་པ་བཀུར་སྟི་རི་མོར་ཕྱག་བྱ་སྟེ། རྟག་ཏུ་རི་མོར་འོས་
པས་མཆོད་བརྗོད་བྱ། རྒྱལ་བའི་བཀའ་ལུང་འཕྲུལ་ངག་བདེན་པའི་བོན། དུང་ཤོག་
དཀར་ལ་གཡུ་རིས་སྔོན་པོ་དང་། བཻཌཱུརྱ་འོད་མར་ཞི་ཤོག་གུ་སེར། ཟངས་འོད་པདྨ་
ར་གའི་ཤོག་གུ་ལ། མར་ཞི་གསེར་དང་པུ་ཟངས་ཏིང་ཞི་དངུལ། བྱུ་རུ་དུང་དང་མོན་
ཤེལ་བཻཌཱུརྱ། ནེའུ་སྤུང་ཏིང་ལེན་ཨརྱ་ཀེ་ཀེ་རུ། མཚལ་དང་སྣག་ཚ་ལ་སོགས་གུར་
གུམ་སྨན། རིན་ཆེན་སྣ་བདུན་ཡི་གེར་བྲིས་པ་དང༌། དར་དང་ཟ་འོག་ན་བཟའ་
གླེགས་བམ་བཅས། བཀུར་སྟི་རིམ་གྲོ་ཕུད་དུད་ཆེར་བྱེད་པ། དེ་དག་འགྲོ་ཀུན་ནང་
ནས་མཆོག་ཏུ་སྟེ། བདེ་བར་གཤེགས་པའི་བཀའ་ལུང་རྣམ་དག་ལ། འཕྲུལ་གྱི་ཡི་གེ་
ཀ་གཅིག་བཞེངས་པ་ཡིས། སྐྱོན་གྱི་སྒྲིབ་པ་ཆ་གཅིག་བྱང་བར་འགྱུར། དེ་བཞིན་བྲི་
276

མདོ་སྡེ། བདུད་བཏུལ་བར་ཆད་བསལ་བའི་མདོ།
དང་ཀློག་དང་འཛིན་པ་འཆང་། ཚེ་རབས་བསགས་པའི་སྒྲིབ་པ་བྱང་བ་སྟེ། དོན་
དང་ཡོན་ཏན་དཔག་མེད་བསམ་མཐའ་ཡས། གཉིས་པ་བསོད་ནམས་ཚོགས་ཆེན་
བསག་པའི་ཐབས། དད་དང་འདུན་དང་རྩོལ་བར་ཆེར་བསྐྱེད་ཅིང་། བདེ་བར་
གཤེགས་པའི་བཀའ་ལུང་རྣམ་དག་ལ། རྒྱལ་བའི་དཀྱིལ་འཁོར་མཐའ་ཡས་ཞལ་དབྱེ་
ཞིང་། དབྱིངས་ན་བཞུགས་པ་རྒྱལ་བ་དཀྱིལ་འཁོར་ལྷ། ཏིང་འཛིན་ཡིད་ཀྱིས་མཁའ་
ལ་གསལ་གདབ་ཕྱིར། ཀློང་དུ་སེམས་ཅན་དོན་དུ་སྤྱན་དྲངས་སྟེ། གུས་པས་གདན་
འབུལ་དགྱེས་བསྐྱེད་ཆོ་ག་བརྗོད། ཕྱག་འཚལ་སྡིག་བཤག་བླ་མེད་མཆོད་ཡོན་འབུལ།
སྐུ་མདོག་ཕྱག་མཚན་རྒྱན་དང་ཆ་ལུགས་སྟོན། གཙོ་འཁོར་སྤྲུལ་པ་སྤྱི་བསྡུ་རྟགས་
ཀྱིས་བསྟོད། ཐུགས་རྗེ་གཉིས་མེད་སྟོབས་ཆེན་འཕྲིན་ལས་བཅོལ། བཀྲ་ཤིས་ཡོན་
ཏན་ལེགས་པའི་བྱ་བས་བསྟོད། ཕྱོགས་ཀུན་སྐྱོང་བའི་ཚོགས་ལ་འཕྲིན་ལས་བཅོལ།
ཡོན་ཏན་ལན་ཆགས་སྙིང་རྗེའི་མགྲོན་རིགས་ལ། དམིགས་པ་མེད་པའི་མཆོད་སྦྱིན་རྒྱ་
ཆེན་བསྔོ། དེས་ན་བསོད་ནམས་ཚོགས་ཆེན་མཁའ་ལ་རྫོགས། བོན་ཉིད་དབྱིངས་སུ་
སངས་རྒྱས་ཐོབ་པར་འགྱུར། དེ་ལྟར་འདུས་པའི་འཁོར་རྣམས་ཐམས་ཅད་དང་། ཕྱི་
རབས་རྗེས་འབྲང་གང་ཟག་འགྲོ་བ་རྣམས། འཕྲུལ་ངག་བདེན་པའི་བོན་ལ་སྤྱོད་ནས་
སུ། བླ་མེད་ཐར་པའི་འབྲས་བུ་བསྒྲུབ་པ་ན། འཕན་ཡུལ་འདུལ་ཁྲིམས་འདོན་མཆོད་
ཟབ་མོ་ལ། སྒྲིབ་གཉིས་བྱང་ཞིང་ཚོགས་གཉིས་རྫོགས་པར་སྤྱོད། དེ་ནི་འཕྲུལ་ངག་
བོན་ལ་སྤྱོད་ཚུལ་ལོ། །
གཉིས་པ་སངས་རྒྱས་བསྟན་པ་འཛིན་ཚུལ་ནི། བསྟན་པའི་བོན་ལ་འཛིན་སྐྱོང་
སྤེལ་གསུམ་སྟེ། འཛིན་པའི་བཀོད་པས་རྣམ་དག་བསམ་མཐའ་ཡས། མཐའ་ལས་
སྤྱོད་འཇུག་རྒྱལ་བའི་དཀྱིལ་འཁོར་ཏེ། བདེ་བར་གཤེགས་པའི་སྐུ་གདུང་མཆོད་རྟེན་
དང་། སྐུ་གཟུགས་སྤྱན་ཅན་ཞལ་སྐྱིན་གསུང་རབ་དང༌། བསྟན་པ་རྣམ་གསུམ་རྗེས་
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སུ་བཞག་པ་ཡི། རྟེན་གསུམ་གཞལ་ཡས་ཕོ་བྲང་ཁང་བཞེངས་ནས། དག་པའི་དགེ་
ལ་འདུན་སྤྱོད་གྲྭ་སྡེ་འཛུགས། གཡུང་དྲུང་སེམས་དཔའི་སྤྱོད་ལ་རབ་ཏུ་གནས། དུས་
ཆེན་སྡེ་བཟུང་སོ་སོར་ཐར་པར་འབོག །གཙང་མ་གཙུག་ཕུད་འདུལ་ཁྲིམས་སྡེ་གཉིས་
དང་། དགེ་བསྙེན་དགེ་ཚུལ་བསྙེན་གནས་ཡན་ལག་སྟེ། འཕན་ཡུལ་འདུལ་ཁྲིམས་
སྡེ་བཟུང་འདོན་མཆོད་བརྩོན། གང་དག་རང་དང་གཞན་ལ་སོགས་པ་སྟེ། གཞན་
དག་ཞིང་དུ་གནས་གྱུར་དེ་ཉིད་ཀྱིས། རིགས་ཀྱི་བུ་དང་རིགས་ཀྱི་བུ་མོ་དག །དགེ་
བའི་ལས་ལ་རབ་ཏུ་བསྐུལ་བ་དང༌། དགེ་ལ་འདུན་དང་དགེ་ལ་བསྙེན་པ་དང་།
དགེ་ལ་སྤྱོད་པར་གྱུར་པ་ཐམས་ཅད་ལ། རྗེས་སུ་ཡི་རང་མཆོད་བརྗོད་བསྐུལ་པ་
དང་། དེ་དག་རྗེས་སུ་གཞོལ་གྱུར་ཇི་སྙེད་ཚོགས། སྣ་སྲིད་དགེ་བ་ཡོངས་སུ་འཕེལ་
འགྱུར་ན། གཡུང་དྲུང་བསྟན་པ་རབ་ཏུ་དར་རྒྱས་ནས། རབ་འབྱམས་དགེ་བའི་དེད་
དཔོན་ཆེན་པོར་འགྱུར། དེ་ཕྱིར་རྒྱལ་པོ་གཙུག་གཏོར་ལ་སོགས་འཁོར། གཡུང་དྲུང་
བོན་ལ་རྒྱ་ཆེ་གྲངས་མང་ཡང་། སྒྲིབ་སྦྱངས་ཚོགས་རྫོགས་འཕན་ཡུལ་རྒྱས་པའི་བོན།
མདོ་འབུམ་གཟུངས་སྡེ་འདོན་མཆོད་གཉིས་སུ་བསྟན། བསྟན་པའི་བོན་ལ་བསམ་
གྱིས་མི་ཁྱབ་ཀྱང་། བསྟན་པ་རྗེས་བཞག་འཛིན་སྐྱོང་སྤེལ་གསུམ་བསྟན། བསྟན་
པ་འཛིན་སྐྱོང་སྤེལ་དང་གསུམ་ཡིན་ཀྱང༌། ཁྱེད་ནི་བསྟན་འཛིན་རྒྱལ་པོ་དམ་པ་
སྟེ། བསྟན་པ་འཛིན་པའི་དོན་ལ་གནས་པར་མཛོད། ཅེས་གསུངས་ནས། སྒྲིབ་སྦྱོང་
ཚོགས་རྫོགས་གཉིས་པ། འཕན་ཡུལ་འདོན་མཆོད་ཀྱི་བོན་རྣམས། གཏན་ལ་ཕབ་སྟེ་
བཤད་པར་མཛད་དོ། ། །
༧ བསྟན་པ་འཛིན་པའི་ཆེད་དུ། གསས་ཁང་ཁྱུང་རུམ་གཡུ་རྩེ་ཞེས་བྱ་བ་
བཞེངས་སུ་གསོལ་ནས། དེའི་ནང་དུ་བདེ་བར་གཤེགས་པའི། མཚན་འབུམ་རྒྱལ་བ་
དཀྱིལ་འཁོར་གྱི་བཀོད་པ་མཛད་ནས། ཞལ་བསྲོ་དང་མངའ་དབུལ་དང་བཀྲ་ཤིས་
278

མདོ་སྡེ། བདུད་བཏུལ་བར་ཆད་བསལ་བའི་མདོ། ༼ཉ༽
གསོལ་པས། དེའི་ཚེ་འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་
འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་
གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་
རབ་ཏུ་ལྡེག་གོ །དེའི་དུས་སུ་ནམ་མཁའ་ལ་གསལ་བའི་འོད་མང་པོ་ཤར་རོ། །བར་
སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་
སོ། །དེའི་ཚེ་སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ལ། ཤིན་ཏུ་གྲངས་
མང་བ་ཞིག་བདེ་བར་གཤེགས་པ་མཚན་འབུལ་དཀྱིལ་འཁོར་གྱི་ཞལ་མངོན་སུམ་དུ་
མཐོང་ནས། གཟུགས་ཀྱི་ཕུང་པོ་ལྷག་མ་མ་ལུས་པ་ནམ་མཁའ་ལ་གཞའ་ཚོན་གྱི་འོད་
དུ་འཕྲོས་ཏེ་སངས་རྒྱས་ཏེ་སོང་ངོ༌།
དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས། ཡང་སྟོན་པ་ལ་སྐོར་བ་
ནི་བྱས། ལྷ་ཕྱག་ནི་འཚལ། མཆོད་པ་ནི་འབུལ། མེ་ཏོག་ནི་གཏོར་ནས། གསས་རྗེ་
རྒྱལ་པོས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། ཉིད་ནི་འགྲོ་བ་
སེམས་ཅན་དོན་དགོངས་ཤིང་། བོན་གྱི་སྐུ་ལ་ལོངས་སྤྱོད་རྫོགས་སྐུ་དང་། ཅིར་ཡང་
སྤྲུལ་པའི་སྐུ་རུ་རབ་བསྟན་ནས། འགྲོ་དྲུག་རང་མཐུན་ཆ་ལུགས་སྟོན་མཛད་ཅིང་།
རྒྱལ་བུ་སྲས་དང་བཙུན་མོ་བློན་འཁོར་བཅས། འགྲོ་བ་གང་ལ་གང་འདུལ་དེ་སྟོན་
ཅིང་། བཙུན་མོ་མཛེས་ལྡན་ཡིད་འོང་འཐད་དགུ་ལ། རིགས་དང་མཚན་ཉིད་ལྡན་
པའི་མི་མོ་རྣམས། གང་ལ་སྤང་ཞིང་བླང་བ་མ་མཆིས་པས། བདག་གི་བུ་མོ་གཏན་
གྱི་གྲོགས་སུ་འབུལ། དད་པ་མི་བཟློག་ཁབ་ཏུ་བཞེས་པར་ཞུ། བུ་མོ་འདི་ནི་འཇིག་
རྟེན་གཞན་དག་ནས། ལྷ་དང་ཀླུ་དང་མི་ལ་སོགས་པ་ཡི། གང་ཞིག་རིགས་ཀྱི་བུ་མོ་
མང་ལགས་ཀྱང་། དེ་དག་ནང་ནས་གང་དངའང་མི་འདྲ་བར། ཀུན་ལ་བརྩེ་སེམས་
སྙིང་རྗེ་ལྡན་པ་ཡིས། འགྲོ་བ་ཀུན་གྱི་མ་མ་ཞིག་འདུག་པས། སྟོན་པའི་ཆབ་སྲིད་ཅིས་
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཀྱང་ཟིན་ཏེ་མཆིས། ཞེས་གསོལ་ཏོ། །དེ་ལ་སྟོན་པས་ཀྱང་ཐུགས་ཀྱི་དགོངས་པས།
བུ་མོ་དེ་ནི་ཤིན་ཏུ་ཡང་མཚན་དང་ལྡན་ཞིང་། རབ་ཏུ་ཡང་སེམས་དགེ་ནས། བརྩེ་
སེམས་སྙིང་རྗེ་དང་ལྡན་པས། ཡུམ་ཅིག་སྙིང་རྗེ་བྱམས་མའི་སྤྲུལ་པ་མངོན་སུམ་དུ་
བྱུང་བ་ཞིག་སྣང་ཞིང་། རྒྱལ་བའི་སྲས་པོ་བསྐྱེད་པ་དང་། རྒྱལ་བའི་ཡུམ་དུ་གྱུར་
ཞིང་། སྟོན་པའི་ཆབ་སྲིད་ཟིན་ངེས་པར་འདུག་ནས། ཁབ་ཏུ་བཞེས་པའི་ཞལ་མར་
བཏགས་སོ། །བུ་མོ་སྟོན་པའི་ཁབ་ཏུ་ཕུལ་ནས། ལྷ་ཀླུ་མི་གསུམ་གྱི་མངའ་དབང་
དང་། ཕྲུ་སྲིད་སྐོས་གསུམ་གྱི་རྗེ་བོ་དང་། ཚེ་གཡང་དཔལ་གསུམ་གྱི་བོན་པོ་རྣམས་
ཚོགས་ཏེ། བུ་མོའི་མཚན་རྟགས་ཤིང༌། ཁ་མར་བཟང་པོར་བཏགས་ནས། ཁྲུས་དང་
གཙང་སྦྲའི་སྒོ་ནས་ཕྱུང་། དར་དང་ཟ་འོག་གི་སྦུབས་སུ་ནི་བཅུག །ཚེ་གཡང་དཔལ་
གསུམ་གྱི་བཀྲ་ཤིས་གསོལ་ནས། བུ་མོའི་མིང་ཡང་གསས་བཟའ་ངང་དྲུག་མ་ཞེས་
བྱ་བར་བཏགས་སོ། ། དེ་ལྟར་སྟང་དང་དབྱལ་དུ་ཚོགས་ཏེ། གསས་ཁམས་འགྲོ་བ་
འདུལ་བ་དང༌། བསྟན་པ་རྗེས་སུ་བཞག་པ་དང༌། ཁབ་ཀྱི་དཔལ་འབར་བཞེས་པ་
དང་། བོན་གྱི་འཁོར་ལོ་རབ་ཏུ་བསྐོར་བས། སྲིད་པ་གསུམ་དུ་བཀྲ་ཤིས་དང་། དགེ་
རྟགས་མང་དུ་འཕེལ་བ་དང་། སངས་རྒྱས་བསྟན་པ་དར་ཞིང་རྒྱས་པར་གྱུར་ཏོ། ། །
༧ དེའི་ཚེ་དེའི་དུས་ན། སླད་ན་གནས་མཆོག་དམ་པ་འོལ་མོ་ལུང་རིང་དུ། སྟོན་
པའི་བདུད་འཁོར་དབང་དུ་འདུས་ཏེ། འཁོར་རྣམས་ཀྱིས་ནི་དགེ་བའི་ལས་ལ་ཤིན་
ཏུ་ཡང་བྲོད་ཅིང་། རབ་ཏུ་བརྩོན་པར་སྤྱོད་ན། དུས་རེས་ཤིག་ན། བཙུན་པ་ཁྱབ་
པའི་སེམས་ལ་བསམ་པ་ངན་པ་རྒྱུ་སྟེ། སྟོན་པ་འགྲོ་བའི་དོན་ལ་གཤེགས་པའི་ཤུལ་
དུ་བདུད་ཀྱི་བུ་གཉིས་དང༌། གཤེན་བཟའ་ནེའུ་ཆུང་དང༌། ཕ་མ་བུ་སྨད་རྣམས་
འགྲོགས་ནས། ཁོ་རང་གི་ཡུལ་དུ་འབྲོས་འགྲོ་སྙམ་སྟེ། ཐབས་ལ་མཁས་པར་བྱས་
ནས། བུ་སྨད་གསུམ་ལ་སྨྲས་པ། ལས་ཀྱི་འབྲེལ་བའི་ཟླ་རོགས་དང་། ཤ་ལས་ཆད་
280

མདོ་སྡེ། ། བདུད་བཏུལ་བར་ཆད་བསལ་བའི་མདོ།
པའི་བུ་ཙ་གསོན། འཇིག་རྟེན་ཁམས་ཀྱི་སེམས་ཅན་ལ། ནག་པོ་བདུད་ལས་དབང་
ཆེ་མེད། ནག་པོ་བདུད་ཀྱི་ནང་རིགས་ན། ཁྱབ་པ་ང་ལས་དབང་ཆེ་མེད། ང་ཡི་གོང་
ན་དབང་ཆེ་བ། སྟོན་པ་གཤེན་རབ་མི་བོ་བྱུང་། བདུད་དང་གཤེན་གཉིས་འཐབ་
ཟླར་བྱས། འཐབ་ཡུན་རིང་བ་དུམ་ལ་བསྡུས། དུམ་ཐོག་མདུན་མ་སྲིད་ཀྱི་འབྲེལ།
གཉེན་འབྲེལ་བུ་དང་ཚ་ཡིས་འབྲེལ། འབྲེལ་ཟ་ཅུ་གང་གཉེན་ལ་བསྐྱལ། ཕ་དང་མ་
ཡང་འཁོར་དུ་འབུལ། བདག་རང་ཉིད་ཀྱང་འཁོར་དུ་མཆིས། ད་ལྟ་འཁོར་གྱི་དམ་
པ་ལགས། བདག་ནི་བདུད་ལ་ལྷ་སེམས་སྐྱེས། ད་ལྟ་སེམས་ཉིད་ཞི་བར་གནས། རྗེ་
དང་འབངས་ལ་ཁྱད་མེད་དེ། བདག་ཅག་རྒྱལ་བུ་མ་སྨད་གསུམ། ཅི་བྱེད་ད་གཟོད་
བསྒྲུབ་དགོས་པས། དགེ་བའི་ལས་ལ་སྤྱོད་གྱུར་ཀྱང་། རང་གི་རྒྱལ་ས་མི་འཛིན་
པར། རྒྱལ་ས་དེང་སང་སྟོང་པར་ལུས། མི་ཡི་གཡོག་པོ་ཅི་ལ་བྱེད། རང་གི་རྒྱལ་
སར་ལ་འུར་འགྲོ། ཞེས་སྨྲས་པས། དེ་ལ་ནེའུ་ཆུང་གིས་སྨྲས་པ། སྐྱོན་གྱི་ཕུང་པོ་ལ་
ཡོན་ཏན་ད་མི་རེའོ། །སོལ་བའི་དུམ་བུ་ལ་ལྗོན་ཤིང་ད་མི་སྐྱེའོ། །བདུད་རྗེ་ཁྱབ་པ་ལ་
དུལ་དུས་ད་མི་འོང་ངོ༌། །བདག་ཅག་མ་སྨད་ནི་བསླུ་ཚིག་ད་མི་ཉན་ནོ། །སྟོན་པའི་
བཀའ་འདི་ནི་ངེས་པ་རུ་ཡང་དག་གོ །གཡུང་དྲུང་བོན་འདི་ནི་བདེན་པ་རུ་ཡང་
དག་གོ །ཞེས་ཟེར་ནས། མཁར་བར་པོ་སོ་བརྒྱད་ཀྱི་ནང་དུ་བྲོས་པ་ལ། བདུད་ཀྱང་
རྗེས་སུ་འབྲངས་ནས་སྨྲས་པ། སེམས་ཅན་ལུས་དེ་སྐྱེས་པས་ལས་ཀྱི་སྐལ་རེ་སྤྱོད། དེ་
ལྟར་ཁྱེད་ཀྱི་ལས་སྐལ་དེ་ཡི་འགྲེ། བདག་ནི་ལས་ངན་དེ་ལ་མི་སྤྱོད་ཀྱི། གནས་འདིར་
ལན་གཅིག་བསྐྱོད་ཚུལ་སྟོན་པ་ཡང་། ཁྱེད་དང་ཕྲད་ནས་ཁུགས་སུ་རེ་བ་ཡིན། ཁྲེལ་
གཞུང་བག་ཙམ་ཁྱེད་ལ་ཡོད་པ་ན། ང་ཡིས་ལྐོག་ཚིག་ཁྲོམ་དུ་མ་བསྒྲག་ཅིག །ཅེས་
སྨྲས་པས། གསུམ་པོས་ཀྱང་ཁྲེལ་དང་གཞུང་ལ་བསམ་ནས། བདུད་ཀྱིས་བསླུ་ཚིག་
(COགཞན་ལ་མ་སྨྲས་པར༢། མ་སྨད་གསུམ་ནི་དགེ་བའི་ལས་ལ་ཐང་གཅད་དོར
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེའི་ཚེ་བདུད་རྗེ་ཁྱབ་པ་ལག་རིང་ཡང་། དེ་ལས་ཀྱང་མྱ་ངན་སྐྱེས་ནས། ནངས་
པར་ལུས་ཀྱི་བོན་སྤྱོད་བྱེད་ཚུལ་བསྟན། དགོང་ཀ་བསམ་པ་ངན་པ་གཏོང་ནས་སུ།
རིན་ཆེན་གཏེར་མཛོད་གངས་ཀྱི་མནན་པ་ན། གཤེན་རབ་ལོངས་སྤྱོད་དཀོར་དང་
བྲལ་བར་དྲན། བདུད་ཀྱི་རྫུ་འཕྲུལ་སྤྲུལ་པ་སྟོབས་བསྐྱེད་ནས། བདུད་ཀྱི་ཁ་བས་
ཡས་མར་ས་གཞིར་ཕབ། རིན་ཆེན་གཏེར་ལ་ཉེ་ཡང་མ་ནུས་པར། མཐའ་ཡི་ར་བ་
ཐམས་ཅད་གངས་ཀྱི་བསྐོར། ལྕགས་རིའི་རྒྱབ་ཏུ་གངས་གླིང་ཁྲོད་དུ་ཆགས། གནོད་
སྦྱིན་གང་བ་བཟང་པོའི་མིང་དུ་ཐོགས། ནོར་སྲུང་ཛམྦྷ་ལ་ཡི་རྒྱུན་དུ་གྱུར། ཁྱབ་
པ་སྐྱེངས་ནས་ཕྱིར་ལ་བྲོས་ཏེ་ཕྱིན། ནངས་པར་ལུས་ཀྱི་བོན་སྤྱོད་བྱེད་ཚུལ་བསྟན།
དགོང་ཀ་བསམ་པ་ངན་པ་གཏོང་ནས་སུ། པདྨའི་སྡོང་པོ་དགུ་འདུས་གཅོད་པ་ན།
གཤེན་རབ་ལོངས་སྤྱོད་གཏེར་དང་བྲལ་བ་དྲན། བདུད་ཀྱི་སྟ་རེས་སྡོང་པོ་གཅོད་པ་
ན། ཐོ་རེངས་སྐར་ཆེན་ལ་ཀར་ཤར་ཙམ་ན། ཤིང་ཤུན་ཙམ་ཡང་ཆོད་པར་མ་གྱུར་ཏེ།
པདྨའི་ཤིང་ལ་ཁུ་བ་བདུད་རྩིར་བབས། རོ་དང་ནུས་པས་ཞུ་རྗེས་དྲི་དང་རླངས། ཁ་
དོག་བཅུད་དང་སྙོམས་བྱེད་རྩི་དང་སྨན། ཡན་ལག་བརྒྱད་ལྡན་བདུད་རྩི་མཚོ་མོར་
འཁྱིལ། དག་བྱེད་ཁྲུས་དང་འཚོ་བྱེད་བསིལ་བྱེད་མངར། ཕོ་བྲང་གླིང་བརྒྱད་མི་ཡི་
ལོངས་སྤྱོད་གྱུར། ཁྱབ་པ་སྐྱེངས་ནས་ཕྱིར་ལ་བྲོས་ཏེ་ཕྱིན། ནངས་པར་ལུས་ཀྱི་བོན་
སྤྱོད་བྱེད་ཚུལ་བསྟན། དགོང་ཀ་བསམ་པ་ངན་པ་གཏོང་ནས་སུ། འབྲུ་སྨན་མེ་ཏོག་
སད་ཀྱིས་གསོད་པ་ན། གཤེན་རབ་ལོངས་སྤྱོད་དཀོར་དང་བྲལ་བར་དྲན། བདུད་
ཀྱིས་དུག་སད་ཡས་མར་མཚན་བཏང་བས། ནངས་པར་ནམ་ལངས་ཉི་མ་ཤར་ཙམ་
ན། མེ་ཏོག་གཅིག་གི་འོད་ཀྱང་ཡལ་མ་ནུས། འབྲུ་དགུའི་བཅུད་ལ་མ་བརྒྱ་བུ་སྟོང་
འཕེལ། གྲ་མ་མ་ཉམས་འབྲས་བུ་སླར་ལ་སྨིན། འོལ་མོ་གླིང་ཆེན་མི་ཡི་གསོས་སུ་
འགྱུར། ཁྱབ་པ་སྐྱེངས་ནས་ཕྱིར་ལ་བྲོས་ཏེ་ཕྱིན། ནངས་པར་ལུས་ཀྱི་བོན་སྤྱོད་བྱེད་
282

མདོ་སྡེ། ། བདུད་བཏུལ་བར་ཆད་བསལ་བའི་མདོ།
ཚུལ་བསྟན། དགོང་ཀ་བསམ་པ་ངན་པ་གཏོང་ནས་སུ། གཤེན་རབ་བཙུན་མོ་རྣམ་
གསུམ་བསླུ་ནས་སུ། གཏོ་སྒྲོམ་ཡང་ཆུང་ཞུགས་ལ་བཞེན་པ་ན། སྟོན་པའི་བསྟན་པ་
རྗེས་སུ་ནུབ་པར་དྲན། བཙུན་མོ་ཧོས་བཟའ་རྒྱལ་མེད་དང་། བཙུན་མོ་དཔོ་བཟའ་
ཐང་མོ་དང་། བཙུན་མོ་ཀོང་བཟའ་ཁྲི་ལྕམ་གསུམ། མེ་ཏོག་གླིང་ལ་སྐུ་འཆག་པའི།
དྲུང་དུ་མཆིས་ཏེ་མཆིད་སྨྲས་པ། རིགས་ཀྱི་བུ་མོ་རྒྱལ་གྱི་ཁབ། མཚན་དང་ལྡན་པའི་
བཙུན་མོ་གསུམ། གསོན་དང་བརྩེ་བའི་མཆིད་ཅིག་ཞུ། བདག་དང་པོ་མ་རིག་འཁྲུལ་
ཙམ་ན། སྟོན་པའི་སྐུ་ལ་འགྲན་བཙལ་བསྡོས། བར་དུ་རིག་ནས་སྐྱབས་སུ་གསོལ།
ཐ་མར་ཀུན་ཀ་འབངས་སུ་མཆིས། ཕ་དང་མ་ཡང་འཁོར་དུ་ཕུལ། བདག་རང་ཉིད་
ཀྱང་འཁོར་དུ་མཆིས། ད་ལྟ་འཁོར་གྱི་དམ་པ་ལགས། སྤྱིར་ཡང་འཁོར་བའི་སེམས་
ཅན་ལ། སྤུན་དང་ཕ་མ་སྟང་དང་དབྱལ། གྲོགས་དང་དགའ་མཛའ་གཉེན་དང་
བཤེས། ཅི་ཟེར་མི་བདེན་ཅི་བྱེད་བདེན། སྟོན་པ་གཤེན་རབ་མི་བོ་ལ། འགྲོ་དྲུག་
སེམས་ཅན་ཀུན་རེ་བས། ལྷ་ཡེ་གསོལ་ཁ་མཛད་ཙམ་ན། ལྷ་ལྕམ་མེ་ལོང་རྒྱལ་དང་
རོལ། བཙུན་མོ་གསུམ་ལ་ཅི་ཞིག་སྨན། ཀླུ་ཡི་དངོས་གྲུབ་ལེན་ཙམ་ན། ཀླུ་བཟའ་
འོད་ལྡན་མ་དང་རོལ། བཙུན་མོ་གསུམ་ལ་ཅི་ཞིག་སྨན། གཉན་གྱི་དཔྱད་བཀྲོལ་
མཛད་ཙམ་ན། ཐང་ང་གཉན་མོ་ཐང་དང་རོལ། བཙུན་མོ་གསུམ་ལ་ཅི་ཞིག་སྨན།
ཕྲུ་ཡི་སྐུ་འཚོར་གཤེགས་ཙམ་ན། ཕྲུ་ལྕམ་གོང་མ་རོན་དང་རོལ། བཙུན་མོ་གསུམ་
ལ་ཅི་ཞིག་སྨན། ད་ལྟ་གསས་ཀྱི་དོན་མཛད་ན། གསས་བཟའ་ངང་དྲུག་མ་དང་རོལ།
བཙུན་མོ་གསུམ་ལ་ཅི་ཞིག་སྨན། ད་ཡང་བདག་ལ་སྙན་གསོན་དང༌། གསས་ཡུལ་
ལྷ་ཡི་ལོངས་སྤྱོད་ལ། གཤེན་རབ་འཁོར་ནས་ད་མི་མཆི། འདི་ལ་འཁོར་བའི་ཐབས་
ཡོད་དེ། ཁྱབ་པ་རྫུན་ཚིག་མཁན་ཟེར་ནས། བཙུན་མོས་ཉན་པར་མ་མཆིས་སམ།
མཆིས་ན་བདག་གིས་ཐབས་ཤིག་བསྟན། གཏོ་ཡི་བཀའ་སྒྲོམ་ཡང་ཆུང་ནི། སངས་
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པོ་འབུམ་ཁྲིའི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་གཉིས་ཡོད། བོན་གྱི་ཕུགས་
ནི་འདི་ལ་ཐུག །ཡིད་ཀྱི་ཁྱེའུ་ཆུང་གཏད་གཉེར་འཚོལ། ཐབས་ཀྱིས་སླངས་ནས་
ཞུགས་ལ་བཞེན། གཤེན་རབ་མི་བོ་འཁོར་ཏེ་མཆི། དེ་མིན་འཁོར་བའི་དུས་མ་མཆིས།
གསང་གཏམ་ལགས་པས་གསང་བར་ཞུ། སྙིང་གཏམ་ལགས་པས་གྲོས་སུ་བླུགས།
འཐད་དང་མི་འཐད་ཐུགས་ལ་ཁྲིམས། བདག་ནི་སྔོན་ཙམ་མ་གཏོགས་པར། ད་ནི་
འཁོར་གྱི་དམ་པར་ལགས། སྟོན་པའི་བསྟན་པ་མ་ཡིན་པར། གཞན་དག་ལོགས་སུ་
འདོད་པ་མེད། ཞེས་ཟེར་བ་ལ། དེ་བཙུན་མོ་ཧོས་བཟའ་རྒྱལ་མེད་ཀྱི་སེམས་ལ་ནི། །
དེ་ཡང་ཅིས་ཀྱང་བདེན་མི་སྲིད། བདེན་ཀྱང་གཤེན་རབ་ཉིད་མཁྱེན་བསམ། སེམས་
ལ་བྱུང་ནས་ཁར་རུ་བཏོན། བཙུན་མོ་གཉིས་ཀྱི་སེམས་ལ་ནི། ཅིས་ཀྱང་བདེན་པས་
སེམས་སྐྱེས་ནས། བདུད་ཀྱང་བཙུན་མོའི་སྙིང་དུ་ཞུགས། མི་བློ་བདུད་ཀྱིས་བསྒྱུར་བ་
ཡིས། ཡིད་ཀྱི་ཁྱེའུ་ཆུང་བྱིན་གྱིས་ནོན། གཏོ་སྒྲོམ་ཡང་ཆུང་ཐབས་ཀྱིས་བླངས། དུག་
ཙེར་མང་པོར་མེ་བཏང་ནས། གཏོ་སྒྲོམ་ཡང་ཆུང་ཞུགས་ལ་བཞེན། དེ་ཚེ་སྟོན་པའི་
ཐུགས་རྗེ་དང་། སེམས་ཅན་ལས་ཀྱི་བསོད་ནམས་ཀྱིས། ཡིད་ཀྱི་ཁྱེའུ་ཆུང་ཕྲིགས་ཀྱིས་
སད། སྙིང་རྩ་འཕྲིགས་ཀྱིན་ལུས་པོ་འགུལ། ཅི་ཉེས་བསམ་ནས་བལྟས་པ་ལ། བཙུན་
མོ་དཔོ་བཟའ་ཐང་པོ་དང་། བཙུན་མོ་ཀོང་བཟའ་ཁྲི་ལྕམ་དང་། བདུད་རྗེ་ཁྱབ་པ་
ལག་རིང་གསུམ། དུག་ཚེར་མང་པོར་མེ་བཏང་ནས། གཏོ་སྒྲོམ་ཡང་ཆུང་བསྲེག་
གིན་སྣང་། གུས་བཏབ་དམག་བཟློག་རྒྱུག་ཙམ་ན། བདུད་རྗེ་ཡུལ་དུ་བྲོས་ཏེ་སོང་།
ཡིད་ཀྱི་ཁྱེའུ་ཆུང་མེར་བརྙབ་པས། བེའུ་བུམ་ཚིག་འཕྲོ་སྤར་གང་ཐོབ། ཡིད་ཀྱི་ཁྱེའུ་
ཆུང་སྨྲེ་ཚེག་སྨྲས། འཁོར་རྣམས་མྱ་ངན་ཤིན་ཏུ་གདུངས། བཙུན་མོའི་སྙིང་དུ་བདུད་
བྲོས་པས། དཔོ་བཟའ་ཐང་མོ་བརྒྱལ་ཏེ་སོང་། ཀོང་བཟའ་བྱེད་སྔས་འདར་ཤ་ཁྱེར།
༧ དེའི་ཚེ་དེའི་དུས་ན། སྟོན་པ་འཁོར་དང་བཅས་པ་རྣམས་ཀྱང་། གར་ཆེན་
284

མདོ་སྡེ། བདུད་བཏུལ་བར་ཆད་བསལ་བའི་མདོ།
གསས་ཀྱིས་འགྲོ་དོན་མཐར་ཕྱིན་ནས། གསས་བཟའ་ངང་དྲུག་དང་བཅས་ཏེ། རྔ་
གཤང་དང་། རོལ་མོའི་སྒྲ་དང་། མེ་ཏོག་གི་ཆར་དང་མངོན་པར་འགྲོགས་ཏེ། འོལ་
མོ་གླིང་ཆེན་དུ་ཕེབས་སོ། །དེ་ལ་སྟོན་པའི་ཐུགས་ལ་ཇི་ལྟར་ཡིན་པར་གསལ་ལགས་
ཀྱང་། འགྲོ་བའི་དོན་དུ་ཐབས་ལ་བསྟན་ནས་བཀའ་སྩལ་པ། ཡིད་ཀྱི་ཁྱེའུ་ཆུང་ལ་
སོགས་ཏེ། སྡེ་བཞི་ཡ་བརྒྱད་དད་པའི་འཁོར། གླུ་དབྱངས་རོལ་མོའི་བསུ་བ་དང་།
དང་འདྲེན་མཆོད་པ་མི་འབུལ་བར། མྱ་ངན་བྱེད་པ་ཅི་ཡི་དོན། ཞེས་གསུངས་པ་ལ།
དེ་ལ་ཡིད་ཀྱི་ཁྱེའུ་ཆུང་གིས། གདུངས་པའི་མཆི་མ་ཕྱིས་ནས། བེའུ་བུམ་ཚིག་འཕྲོ་
སྤར་གང་སྟོན་པའི་ཕྱག་ཏུ་ཕུལ་ཏེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། འདི་ཡི་ལོ་རྒྱུས་ཇི་ལྟར་ཡིན་པ་རྣམས། མ་རྨོངས་ཐུགས་ལ་ས་ལེར་གསལ་
མོད་ཀྱང་། ལོག་པར་གྱུར་པའི་ལས་ངན་བདུད་ཀྱི་བུ། དུལ་བའི་དུས་མེད་མ་རིག་
སྡིག་ཏོ་ཅན། ལས་ཀྱི་གཤིན་རྗེ་གདུག་པ་སྲིན་གྱི་ཚ། བཀའ་ལ་འཁོར་ཞིང་བཀའ་
རྐུས་དམ་ལ་འགལ། དད་པ་མོས་འདུན་གུས་པས་རྫུན་བསྐྱིལ་བྱས། འགྲོ་བ་གང་
དག་གཞན་དང་འདྲ་སྙམ་པས། བདག་ཀྱང་ལེ་ལོའི་དབང་གྱུར་དྲན་པ་བརྟུལ། དེ་
ཡི་སྟོབས་ཀྱི་ལས་ངན་བདུད་དབང་སོང༌། བདུད་ཀྱང་བཙུན་མོའི་སྙིང་ཞུགས་སྲོག་
ནས་བསྒུལ། གཏོ་སྒྲོམ་ཡང་ཆུང་སྣང་མ་ཞུགས་ལ་བཞེན། བདག་ཀྱང་གཉིད་ལོག་
སད་པས་མེ་ལ་བརྙབས། དེ་ཡིས་བེའུ་བུམ་ཚིག་འཕྲོ་སྤར་གང་ཐོབ། བདག་ཅག་དེ་
ལ་མྱ་ངན་བགྲོས་པ་ལགས། བཙུན་མོ་གཉིས་ཀྱང་དྲན་པས་ཟིན་ནས་བརྒྱལ། སྟོན་
པའི་སྒྲོན་མ་གཤེན་རབ་མི་བོ་ལགས། གཡུང་དྲུང་བོན་གྱི་བསྟན་པ་ནུབ་བམ་ཅི།
འགྲོ་བ་སེམས་ཅན་བསོད་ནམས་ལས་ཟད་དམ། ད་ལྟར་སྟོན་པ་སྐུ་ཡི་བོན་སྟོན་དུས།
འདི་འདྲའི་དུས་འབྱུང་སེམས་ལ་ཅི་ཆ་ཡོད། ཅེས་གསོལ་ནས། ཡིད་ཀྱི་ཁྱེའུ་ཆུང་ཡང་
སྨྲས་ཏེ་ངུས་པས། དེ་ལ་སྟོན་པས་བཀའ་སྩལ་པ། འཁོར་རྣམས་མྱ་ངན་མ་བྱེད་ལ།
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བཙུན་མོ་བརྒྱལ་བ་ཡར་ལངས་དང་། ལོག་ལྟ་བདུད་ཀྱི་ཆོ་འཕྲུལ་གྱི། ཆ་ཙམ་འཕེལ་
འགྲིབ་འབྱུང་འགྱུར་ཡང་། གཏན་དུ་ནུབ་པ་ག་ལ་འགྱུར། ཁྱེད་རྣམས་སེམས་བཀྲལ་
མི་འཚལ་དང་། བསྐལ་ཆེན་གཏིང་ནས་མི་ཞིག་ན། ཆགས་འཇིག་ཕྲ་མོ་བཟོད་ཙམ་
རྒྱུ། རི་རབ་ལྷུན་པོ་མ་འགྱེལ་ན། ས་གཡོས་རི་ཉིལ་བཟོད་ཙམ་རྒྱུ། མཁའ་གསལ་
སྒྲོན་མེ་མ་ནུབ་ན། བསྐལ་ཕྲན་འཐོར་བ་བཟོད་ཙམ་རྒྱུ། སྒྲ་ཆེན་འབྲུག་མོ་མ་ཆག་ན།
བུང་བའི་གཟིར་སྐད་བཟོད་ཙམ་རྒྱུ། འབྲས་དྲུག་ལོ་ཏོག་མ་ཉམས་ན། རྩི་མཆོག་
གྲུག་པ་བཟོད་ཙམ་རྒྱུ། མི་བརྗེད་གཟུངས་ཆེན་མ་སྟོར་ན། སྒྲ་ཚིག་བྱེ་བྲག་བཟོད་
ཙམ་རྒྱུ། དཔའ་བོ་འབྲུ་ལྔ་མ་འཚིག་ན། ཡིག་འབྲུ་ཁྲི་འབུམ་བཟོད་ཙམ་རྒྱུ། ཁྱེད་
རྣམས་མྱ་ངན་མ་བྱེད་ཅིག །གཡུང་དྲུང་བསྟན་པ་ནུབ་མི་འགྱུར། ཞེས་གསུངས་
ནས། བེའུ་བུམ་ཚིག་འཕྲོ་ལ་གཟིགས་པས། ཡིག་གེ་དཔའ་བོ་འབྲུ་ལྔ་མ་ཚིག་པར་
སྣང་སྟེ། ཞལ་ནས་སྨོན་ལམ་གསུངས་པ། དཔའ་བོ་འབྲུ་ལྔ་བདུད་ལ་དཔའ། ཡེ་
ཤེས་ལྔ་ཡི་ས་བོན་ཡིན། དུག་ལྔ་འདུལ་བའི་གཉེན་པོ་ཡིན། བདུད་ལྔ་འཇོམས་པའི་
དཔའ་བོ་ཡིན། སྐུ་ལྔ་མཆོག་གི་སྙིང་པོ་ཡིན། སྤྱན་ལྔ་གསལ་བའི་མེ་ལོང་ཡིན། ལྷ་
ལྔ་ཐབས་ཀྱི་ཕྱག་རྒྱ་ཡིན། དེ་དག་རྩ་བ་རྒྱུད་ལྔ་ལས། བདེ་བར་གཤེགས་པའི་བཀའ་
ལུང་བོན། ལྐུགས་པ་ཁ་འབྱེད་ངེས་པའི་ཚིག །འཇུག་དང་བསླབ་དང་སྦྱོང་དང་
བརྟགས། ཤེས་ཤིང་རིག་པར་བྱས་ནས་སུ། བཀོད་དང་སྤེལ་དང་བསྒྱུར་བ་དང་།
འབྲི་དང་འཆང་དང་ཀློག་པ་ཡི། འཕྲུལ་གྱི་ཡི་གེར་འཕེལ་བར་ཤོག །གཏོ་དཔྱད་
འཕྲུལ་གྱི་སྒྲོམ་བུ་རུ། སངས་པོ་འབུམ་ཁྲི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་
གནས་པ། བདུད་དང་བཙུན་མོས་ཞུགས་ལ་བཞེན། འཚམས་སྦྱོར་ངན་པ་སྐྱོན་ཡིན་
ཏེ། སྐྱོན་ལ་ཡོན་ཏན་རྒྱས་པ་རུ། དུད་པ་གནམ་དུ་སོང་བ་ཡང་། བོན་དང་གཤེན་
དུ་དར་བར་ཤོག ། མེ་ལྕེ་བར་དུ་ཤར་བ་ཡང་། བོན་དང་གཤེན་དུ་དར་བར་ཤོག །
286

མདོ་སྡེ། བདུད་བཏུལ་བར་ཆད་བསལ་བའི་མདོ། ། ༼ཉ༽
འདབ་མས་ས་ལ་ལྷགས་པ་ཡང་། བོན་དང་གཤེན་དུ་དར་བར་ཤོག །གཏོ་སྒྲོམ་
ཞུགས་ཀྱིས་འདྲལ་བ་ཡང་། སྐུ་གསུམ་མེ་ལྷའི་གཞལ་ཡས་དང་། བདེར་གཤེགས་ཕོ་
བྲང་རྟེན་གྱུར་ནས། འཁོར་བའི་ཉོན་མོངས་སྒྲིབ་སྦྱོང་ཞིང་། མཆོད་གནས་བཀུར་
བའི་ཞིང་དུ་ཤོག །ཅེས་གསུངས་ནས་སྨོན་ལམ་བཏབ་པས། ཡི་གེ་དཔའ་བོ་འབྲུ་ལྔ་
ལས། འཕྲུལ་གྱི་ཡིག་འབྲུ་སུམ་ཅུ་རྩ་དགུ་རུ་འཕེལ་ལོ། །དུད་པ་ནམ་མཁར་སོང་བ་
ལས། གནམ་བོན་འབུམ་ཕྲག་མཐའ་ཡས་པར་བྱུང་ནས། འགྲོ་བ་སེམས་ཅན་གྱི་དོན་
མཛད་དོ། ། མེ་ལྕེ་བར་དུ་ཤར་བ་ལས། བར་བོན་འབུམ་ཕྲག་མཐའ་ཡས་པར་བྱུང་
ནས། སེམས་ཅན་གྱི་དོན་མཛད་དོ། །འདབ་མ་ས་ལ་ལྷགས་པ་ལས། ས་བོན་འབུམ་
ཕྲག་མཐའ་ཡས་པར་བྱུང་ནས། སེམས་ཅན་གྱི་དོན་མཛད་དོ། །གཏོ་སྒྲོམ་ཞུགས་ལ་
བཞེན་པ་ལས། རྒྱུ་རིན་པོ་ཆེ་ཟངས་ལྗོན་ལས་གྲུབ་པའི་ལྷའི་གཞལ་ཡས་ཁང་། གྲུ་
བཞི་སྒོ་བཞིར་ཁྲི་འཕང་དགུ་དང་ལྡན་པ། རྟ་བབས་རིམ་བཞིན་ཡ་གད་དང་། ཟ་ར་
ཚགས་དང་དར་བུ་ཁད་འཕྲུལ་བ། རྩེ་ལ་ཏོག་དང་བྱ་རུ། ཡེ་ཤེས་ཀྱི་བྱ་གྲི་འབར་བ།
དེ་ལྟ་བུའི་དབུས་སུ་སྐུ་གསུམ་ཐུགས་ཀྱི་མེ་ལྷ་ལ། འཁོར་མེ་ལྷ་བཞི་བཅུ་རྩ་གཉིས་
རང་བཞིན་གྱི་གསལ་བ། དེ་ལྟ་བུའི་གཞལ་ཡས་ཁང་མེའི་མཆོད་རྟེན་ཁྲི་འཕང་དགུ་
པ་ཞིག་རང་འབྱུང་དུ་གྲུབ་པོ། དེ་ལྟར་དུ་སྟོན་པས་འཁོར་རྣམས་ལ་བཀའ་སྩལ་ནས་
སྨོན་ལམ་བཏབ་པས། སྨོན་ལམ་བཏབ་པའི་དོན་མྱུར་དུ་འགྲུབ་སྟེ། གྲུབ་པའི་རྟགས་
མངོན་སུམ་དུ་བྱུང་བ་ལ། ཀུན་ཀྱང་བརྒྱལ་བ་སངས་ནས་ངོ་མཚར་སྐྱེས་ཏེ་སྟོན་
པའི་དྲུང་དུ་ཁོད་ནས། སྟོན་པའི་སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་
པ་ནི་ཕུལ། མེ་ཏོག་ནི་གཏོར་ནས། ཀུན་གྱིས་སྟོན་པའི་མདུན་ནས་བསུ་བ་དང༌། །
གཏོ་སྒྲོམ་ཞུགས་ལ་བཞེན་པའི་སྐྱོན་ལས། སྐྱོན་ལ་ཡོན་ཏན་གྱིས་བརྒྱན་པར་གྱུར་
ཏོ། །བདེ་བར་གཤེགས་པ་མེ་ལྷ་བཞི་བཅུ་རྩ་ལྔའི་ཕོ་བྲང་དང་གཞལ་ཡས་སུ་གྲུབ་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྟེ། རང་འབྱུང་གི་མཆོད་རྟེན། རྒྱུ་ལས་མ་བྱུང་བས་རྐྱེན་གྱིས་མི་འཇིག་ཅིང་། གཞི་
བརྟན་པའི་བཀྲ་ཤིས་གསོལ་བ་དང་། མངའ་དབུལ་མཛད་ནས། དགའ་སྟོན་དང་
མཆོད་པ་རྒྱ་ཆེན་པོ་རུ་བྱས་སོ། ། །
༧ དེ་ནས་ཡང་དུས་དེ་ཙམ་ན། བདུད་ཁྱབ་པ་ལག་རིང་ནི། རང་ཡུལ་མུན་པའི་
གླིང་དུ་ཕྱིན་ནས། བདུད་ཀྱི་རྒྱལ་པོ་སྡེ་བཞི་དང་། ཤན་པ་འབུམ་སྡེ་གསུམ་དང་།
ཤོར་བ་རྐྱ་བདུན་དང༌། ལྟ་ཉན་རྣ་གསང་དང་། དེ་རྣམས་ཀྱི་མདུན་ནས་བསུས་
ཏེ། བདུད་ང་མིན་འཆོས་པོས་སྨྲས་པ། མེད་ཁམས་རྒྱལ་པོ་རྒྱལ་གྱི་གཙོ། མུན་པའི་
མདོག་ཅན་ཡོད་ཁམས་འཇོམས། ཐབས་ལྡན་ཐབས་མཁས་མེད་ཁམས་མགོན།
གང་དང་མ་འདྲ་ཀུན་ལས་འཕགས། འཕགས་པའི་རྗེ་བོ་ཁྱེད་ལ་བསྟོད། ཁྱེད་ཉིད་
གཤེན་གྱི་རྗེས་འབྲངས་ནས། བདག་ཅག་འཁོར་རྣམས་མྱ་ངན་སྐྱེས། ད་ནི་བདུད་རྗེ་
མ་བྱོན་ན། མེད་ཁམས་སྲིད་པ་བརླག་ལ་ཁད། བདུད་ཀྱི་རྒྱལ་ས་སྟོང་ལ་ཁད། དགེ་
སྡིག་བསྟན་པ་བརྗེ་ལ་ཁད། འཇིག་རྟེན་འཁོར་བ་སྟོང་ལ་ཁད། ཀྱེ་མ་ཀྱི་ཧུད་སྙིང་
རེ་ན། འདི་ལ་བདུད་རྗེ་མ་བཞུགས་ན། ཅིས་ཀྱང་བྱ་ཐབས་མི་སྣང་ན། དེ་སྐད་སྨྲས་
ནས་མྱ་ངན་སྐྱེས། འཁོར་རྣམས་བལྟ་མཉན་མང་དུ་བགྱིས། བལྟ་མཉན་རྣམས་ཀྱི་
ངག་ལས་སུ། བདུད་ཁམས་མྱ་ངན་མ་བྱེད་དང་། ད་རུང་འཁོར་བ་མ་སྟོང་ཞིང་།
ད་རུང་མེད་ཁམས་མི་བརླག་འདུག །བདུད་རྗེ་ལོག་པར་མ་གོལ་སྣང་། ཕྱི་ཚུལ་
ལོག་པའི་ཆ་ལུགས་ཀྱང་། ནང་ཚུལ་བདུད་སེམས་མ་འགྱུར་སྣང་། དེ་ཡང་བསླུ་
བའི་ཐབས་ཤོམས་འདུག །དེ་སྐད་ཟེར་ནས་སྙན་པ་ཐོས། དར་བཟོད་བདག་ཅག་
རྣམས་ཀྱང་དགའ། ད་ལྟ་བདུད་རྗེ་དྲུང་དུ་ཕེབས། རྒྱལ་བའི་སྲས་པོ་ཁྱེད་ཉིད་ལས།
དཔག་པ་འཇིག་རྟེན་ཁམས་ནའང་མེད། ཁྱེད་ཀྱི་ཐབས་དང་རྫུ་འཕྲུལ་ལས། འབྱུང་
བ་ལྔ་ཡང་ཀློང་དུ་སྟོང༌། བདུད་རྗེ་གཤེན་ཕྱིར་འབྲངས་པ་ལ། ལོ་ཟླ་ཞག་གྲངས་
288

མདོ་སྡེ། བདུད་བཏུལ་བར་ཆད་བསལ་བའི་མདོ།
མང་དུ་བཞུད། བཞུད་པའི་དོན་ཆེད་ཇི་ལྟར་མཆིས། ཞེས་གསོལ་ཏོ། །
དེ་ལ་བདུད་རྗེས་སྨྲས་པ། ཉོན་ཅིག་འདུས་པའི་འཁོར་རྣམས་དང༌། བདུད་ཀྱི་
རྒྱལ་པོ་སྡེ་བཞི་ཉོན། སྤྱིར་འཇིག་རྟེན་ཁམས་ཀྱི་སེམས་ཅན་ལ། ནག་པོ་བདུད་ལས་
དབང་ཆེ་མེད། ནག་པོ་བདུད་ཀྱི་ནང་རིགས་ན། ཁྱབ་པ་ང་བས་དབང་ཆེ་མེད།
བདུད་རྗེ་ཁྱབ་པ་ལག་རིང་ངས། སེམས་ཅན་དབང་དུ་ཡོ་བསྡུས་ན། ང་ཡི་གོང་ན་
དབང་ཆེ་བ། རྫུན་ཅན་གཤེན་རབ་མི་བོ་བྱུང་། རྫུན་ཅན་གཤེན་རབ་མི་བོ་ཡིས།
སེམས་ཅན་དབང་དུ་ཀུན་བསྡུས་ན། དེ་ལ་བདག་ཀྱང་ཕྲག་དོག་སྐྱེས། དྲག་པོ་
དམག་གི་དཔུང་བསྐུལ་ནས། གདུག་པ་མཚོན་གྱིས་གསོད་ནས་སུ། གཤེན་རབ་མི་
བོ་བཏུལ་སྙམ་ན། དེ་ལའང་བདུད་རྒྱལ་ཐབས་མཁས་པས། དང་པོ་བསླུ་བའི་ཆོ་
འཕྲུལ་བསྟན། སྣ་དགུ་བསྟན་པས་སྣ་དགུ་རྡུགས། ཐ་མ་ཞི་དྲག་གཉིས་སུ་བསོར།
ཐུབ་པར་མ་གྱུར་ཕར་ལ་ཤོར། དེ་ལ་ཡི་ཆད་ཡབ་ལ་སྨྲས། མྱ་ངན་ཁང་པའི་ནང་དུ་
ཞུགས། དེ་ལ་ཡུམ་ཅིག་མྱ་ངན་སངས། གཤེན་ལ་ཆོ་འཕྲུལ་ཚུགས་ཚད་བསྟན།
ཚུགས་ཚད་བསྟན་པས་རན་ཚད་གྲུབ། བར་དུ་དགྲ་ལ་གཉེན་དུ་གྱུར། དེར་ཡང་
རྒྱལ་ཁ་རང་ལ་བལྟ། དེ་ཡང་བློ་ཆེས་བགས་ཡངས་པས། གཤེན་རབ་མི་བོ་བསླུ་བྲིད་
མཁས། བུ་དང་ཆུང་མ་ཕྱིར་ལ་ཤོར། འོན་ཀྱང་ནོར་གྱི་སྙིང་པོ་ལོན། བྱང་ཕྱོགས་ཧོར་
ལ་སྲིད་བསྡེབས་ནས། གེ་སར་དམག་གི་དཔུང་བསྐུལ་ཏེ། ཕྲོམ་གྱི་མཐའ་རས་བོད་
དུ་བསྒུགས། ཉང་དག་ཀོང་དང་གསུམ་དུ་བྲོས། ཀོང་རྗེ་རྒྱལ་དང་ཚིག་བགོས་ནས།
ཀོང་པོའི་ཡུལ་དུ་བདུད་གཤེན་འཐབ། དཀར་ནག་སོ་སོར་དམག་བསྐུལ་བས།
བདུད་ཀྱི་ཕྲོམ་དང་གེ་སར་ཧོར། མོན་དང་གྲུ་གུ་འཇང་དང་སོག །བོད་སོག་ཀློ་ཡི་མི་
རྣམས་བསྐུལ། ནག་པོ་བདུད་ཀྱིས་མ་ཐུབ་པས། མི་ཡི་གཉེན་པོ་མི་ཉིད་ཡིན།
གཉེན་པོ་མི་ལ་བཅོལ་ན་བསམས། གཤེན་གྱི་ནམ་མཁའི་དབྱིངས་རུམ་ནས། ཐུགས་
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དཀར་ལྷ་ཡི་དམག་ཚོགས་དང་། སྒྲ་བླ་ཝེར་མའི་དཔའ་ཁྲོམ་དང་། ཅང་སེང་གཉན་
གྱི་དམག་ཚོགས་བསྐུལ། བདུད་གཤེན་ལྷ་རི་ཞོལ་ན་འཁྲུག །ལྷ་དམག་བདུད་དམག་
སོ་སོར་གྱེས། ཡབ་ཅིག་རྒྱ་ལག་དེ་རུ་བཟུང་། ལྷ་དམག་གཡུལ་ས་དེ་རུ་རྒྱལ། ཧོར་
སོགས་གྲུ་གུ་ཡུལ་དུ་བྲོས། གེ་སར་གཡུལ་ཉེས་མཐའ་རུ་ལོག །མོན་འཇང་ཀློ་ཡི་
ནགས་ལ་བདས། ཉང་དག་ཀོང་གསུམ་ནན་འོག་བཙུད། དེ་རུ་ནན་གྱི་མདུན་མ་
བྱས། རྟ་བདུན་ཆལ་གསུམ་གཤེན་ལ་ཤོར། ཐམས་ཅད་ཀུན་ཀ་གཤེན་ཕྱིར་འབྲངས།
དེ་དུས་བདུད་རྗེ་མ་ལགས་ན། དམག་དཔོན་གཡུལ་ཉེས་རང་ཡུལ་སྙེག །ཡི་ཆད་
སྟེང་དུ་མྱ་ངན་གདུངས། དེ་ལ་གང་དངའང་མི་འདྲ་བར། ང་རང་བདུད་རྗེ་ཁྱབ་ཆེ་
བས། གཞན་བས་གཤེན་ལ་གུས་ཚུལ་བསྟན། གཤེན་ཀྱང་བདེན་བསམ་བློ་སེམས་
གཏོད། ཇི་ལྟར་བསྟན་བཞིན་དེ་ལྟར་བསྒྲུབས། གཤེན་ཡུལ་འོལ་མོ་གླིང་དུ་ཕྱིན།
ལོག་པའི་ལས་སྤྱོད་བོན་སྒོར་ཞུགས། ཕྱི་ཚུལ་ལུས་ཀྱི་སྤྱོད་ཚུལ་བསྟན། ནང་དུ་དྲན་
པ་ཞེ་ལ་གནག །དེ་ཚེ་གཤེན་རབ་རྫུན་པོ་ཆེ། གར་ཆེན་གསས་ཀྱི་ཡུལ་དུ་སོང་། དེ་
ཡི་ཤུལ་ལ་བློ་ཐབས་ཤོམས། གཞན་དག་བློ་ཐབས་མ་རྙེད་ནས། བཙུན་མོ་གསུམ་ལ་
རྫུན་ཚིག་སྨྲས། སྔོན་ཆད་དཔོ་བཟའ་ཐང་མོ་དང་། བུ་རུ་སྐྱེས་པའི་འབྲེལ་བཤད་
ནས། མོ་ཡིས་བུ་རུ་ཡིན་པར་མཐོང་། ཕྱིན་ཆད་ཀོང་བཟའ་ཁྲི་ལྕམ་དང་། མཛའ་
མཐུན་དགའ་བས་འབྲེལ་ཡོད་པས། མོ་ཡིས་དགྱེས་སྡེ་ཡིན་པར་མཐོང་། བཙུན་མོ་
གཉིས་ཀྱིས་བློ་སེམས་གཏོད། དེ་ལ་བསླུ་ཚིག་བདེ་སྦྱར་བས། ཅིས་ཀྱང་བུད་མེད་
བསླུ་ཁ་ཡང་། བཙུན་མོ་གཉིས་པོ་ཐབས་ཀྱིས་བྲིད། གཏོ་དཔྱད་འཕྲུལ་གྱི་སྒྲོམ་བུ་ནི།
སངས་པོ་འབུམ་ཁྲིའི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་གཉིས་ཡོད། ཐབས་
དང་ཤེས་རབ་ཟུང་འབྲེལ་ནས། འགྲོ་བ་སེམས་ཅན་དོན་མཛད་ཕྱིར། ཐབས་ཀྱི་རྒྱལ་
པོ་སྲིད་པ་ཡི། ཡིག་འབྲུ་ཁྲི་དང་འབུམ་ཡོད་ན། དེ་སྲིད་སྐྱེ་འགྲོ་སེམས་ཅན་གྱི། ཡིག་
290

མདོ་སྡེ། བདུད་བཏུལ་བར་ཆད་བསལ་བའི་མདོ། ༼ཉ༽
རྩིས་མ་བསླབ་རང་རྡོལ་ཤེས། གཤེན་རབ་སྟོན་པས་བསྟན་པ་བཞིན། བསྟན་པ་
བཞིན་དུ་ངེས་པར་གོ །དེས་ན་སྣང་སྲིད་དགེ་བ་འཕེལ། དེ་ལ་བདུད་རྗེ་ཐབས་
མཁས་པས། དུག་ཚེར་མང་པོར་མེ་བཏང་བས། གཏོ་སྒྲོམ་ཡང་ཆུང་ཞུགས་ལ་
བཞེན། ཡིག་འབྲུ་ཁྲི་དང་འབུམ་གཉིས་བསྲེགས། གཤེན་འཁོར་མྱ་ངན་གླིང་དུ་
འདུག །འཁྲུག་པ་ཕམ་རྒྱལ་ཡུན་བསྲིང་བས། ཐ་མ་བསྲིང་ཡུན་གང་རིང་རྒྱལ།
བདུད་རྗེ་བསམ་པའི་དོན་ཆེན་འགྲུབ། ད་ནི་འཐབ་པའི་དགྲ་མེད་དོ། །གཤེན་རབ་
མི་བོ་རྫུན་ཆེ་ཡང་། དེ་ལ་བྱ་བའི་ཐབས་མེད་དོ། །ད་བདུད་ཀྱི་བསྟན་པ་དར་དུ་ཐོ།
གཤེན་གྱི་བསྟན་པ་ནུབ་ཏུ་ཐོ། བདུད་གཤེན་བསྟན་པ་བརྗེ་རེས་འབྱུང་། ངེད་རང་
ལྕགས་མཁར་རྩེ་བརྒྱ་བསྟོད། ད་ནི་བདུད་རྗེ་རེས་ཤིག་དལ། བདག་གིས་ལས་
བགོས་སོ་སོར་བསྐོ། བདག་བདུད་རྗེ་གར་ཡང་མི་བསྐྱོད་པར། ད་ནི་བདུད་ཀྱི་རྒྱལ་
ས་གནོན། ཁྱེད་ཅག་ཤན་པ་འབུམ་སྡེ་གསུམ། འབུམ་སྡེ་གཅིག་གིས་ཕྱི་ན་ཆོལ།
འབུམ་སྡེ་གཅིག་གིས་བར་དུ་ཤོས། འབུམ་སྡེ་གཅིག་གིས་ནང་དུ་དྲོངས། དེ་མིན་
བདུད་ཀྱི་མངའ་དབང་ལ། ཁྱེད་ཅག་བདུད་ཀྱི་རྒྱལ་པོ་བཞི། ང་མིན་འཆོས་པོའི་
བོན་རྣམས་ཆོས། ལོག་པར་བཅོས་པས་ཆོས་ཞེས་ཐོགས། ང་མིན་ང་ཡི་ཆ་བྱད་གྱིས།
བོན་པོ་གཤེན་རབ་ཆས་སུ་ཞུགས། གོས་སུ་གཡང་གཞི་སེར་པོ་གྱོན། དེ་ཡི་མིང་ལ་
ཕྱར་བུ་ཐོགས། མགོ་ལ་གློ་ཡི་གྲོང་བུ་གོན། དེ་ཡི་མིང་ལ་དོ་ཕྱི་ཐོགས། ལག་ན་པྲ་
ཕུད་མཚོན་ཆ་ཟུངས། དེ་ཡི་མིང་ལ་རྡོར་འཛིན་ཐོགས། ཁ་ནས་བཛྲ་པ་ཎི་དྲོངས།
དེ་ཡི་མིང་ལ་ཟབ་ཆོས་ཐོགས། དཔོན་སློབ་བདུན་པོ་ཆ་ལུགས་གཅིག །དེ་ཡི་མིང་ལ་
འདུལ་འཛིན་ཐོགས། ཤ་ལ་མི་བཟའ་སྲོག་ལ་འབགས། དེ་ཡི་མིང་ལ་དགེ་སློང་
ཐོགས། དོན་ལ་མི་བསྒོམ་ཚིག་ལ་ཁྲིད། དེ་ཡི་མིང་ལ་མཚན་ཉིད་ཐོགས། འཆལ་
པར་སྤྱོད་ཅིང་འཆོལ་བར་བསྲེས། དེ་ཡི་མིང་ལ་རྣལ་འབྱོར་ཐོགས། ཡོད་ལ་མེད་
291

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འཛིན་ངོ་བོ་སྟོན། དེ་ཡི་མིང་ལ་དབུ་མ་ཐོགས། མེད་པ་ཡོད་འཛིན་ངོ་བོར་སྟོན། དེ་
ཡི་མིང་ལ་གཉུག་མ་ཐོགས། འགལ་བར་གྱིས་ཤིང་ཆགས་པར་སྤྱོད། དེ་ཡི་མིང་ལ་
ཕྱག་རྒྱ་ཐོགས། ཉོན་མོངས་ཐིག་ལེ་དགང་དང་གཞིལ། དེ་ཡི་མིང་ལ་རྩ་རླུང་ཐོགས།
གཞན་དབུགས་ཕྲོག་ཅིང་རང་ལུས་ཞུགས། དེ་ཡི་མིང་ལ་གྲོང་འཇུག་ཐོགས། ཆུ་
ཚགས་ཕབ་ཅིང་གང་འདོད་སྦྱོར། དེ་ཡི་མིང་ལ་གནང་བ་ཐོགས། སྲིད་པ་ལས་གྱུར་
བྱུང་ཁུངས་དབུག ། དེ་ཡི་མིང་ལ་ཆོས་ཉིད་ཐོགས། འབྱུང་བ་ལས་གྱུར་གློ་བུར་རྩིས།
དེ་ཡི་མིང་ལ་མངོན་པ་ཐོགས། རང་བཅིང་སློབ་ཅིང་གནང་འགག་བགྱིས། དེ་ཡི་
མིང་ལ་འདུལ་བ་ཐོགས། དམ་རྫས་བླངས་ཤིང་ཐིགས་རེ་འཐུངས། དེ་ཡི་མིང་ལ་
གསང་སྔགས་ཐོགས། འཇིག་རྟེན་འདི་ཡི་གཡེང་བ་བསྐྱེད། དེ་ཡི་མིང་ལ་དབང་
ཕྱུག་ཐོགས། ཕྱི་མར་ལྷ་ལ་ཚད་འཛུགས་ཀྱིས། དེ་ཡི་མིང་ལ་སྐལ་ལྡན་ཐོགས། ཤི་
ནས་སྐྱེ་བ་མེད་པར་སྟོན། དེ་ཡི་མིང་ལ་སངས་རྒྱས་ཐོགས། གཅིག་པུར་རྫུས་ཤིང་
ཐོལ་སྐྱེས་གྱིས། དེ་ཡི་མིང་ལ་འཕགས་པ་ཐོགས། གཞན་དག་མགོ་བསྐོར་ཐབས་ཀྱིས་
བསླུས། དེ་ལ་སངས་རྒྱས་སྟོན་པར་ཐོགས། ལོག་ཆོས་གསང་ཞིང་བཀའ་རྒྱ་བསྡམ།
དེ་ཡི་མིང་ལ་དམ་ཚིག་ཐོགས། བདུད་རྩི་ཨ་བའི་སྨན་སྦྱོར་གྱིས། དེ་ཡི་མིང་ལ་དམ་
ཆུ་ཐོགས། འཇིག་རྟེན་དབང་སྡུད་སྦྱོར་བ་གྱིས། དེ་ཡི་མིང་ལ་ཆ་རྐྱེན་ཐོགས། མང་
པོར་ཚོགས་ཤིང་གཡེང་བ་སྐྱེད། དེ་ཡི་མིང་ལ་དགེ་འདུན་ཐོགས། དེ་ལྟར་སེམས་
ཅན་མགོ་སྐོར་ཞིང་། ལོག་པར་འཁྲིད་པའི་རྩལ་ཤུགས་སྟོན། ཤིན་ཏུ་ཐབས་ལ་
མཁས་པར་གྱིས། ལྷོ་ཕྱོགས་འཛམ་བུ་གླིང་ཆེན་གྱི། རྒྱལ་ཁམས་ཀུན་དུ་སྤྲུལ་པ་སྟོན།
སྟག་གཟིག་ཨོ་རྒྱན་རྒྱ་གར་དང་། ཐོད་དཀར་བྲུ་ཤ་སྤུ་གུ་དང་། ཟ་ཧོར་གར་ཁོག་ལ་
བར་ཕྲོམ། ཧོར་སོག་རྒྱ་འཇང་གྲུ་བུ་མོན། བོད་དང་ཞང་ཞུང་གངས་ཅན་ཁྲོད།
གླིང་བཞི་གླིང་ཕྲན་གླིང་བར་དང༌། འཛམ་གླིང་ཕྱོགས་བཅུ་ཀུན་ཏུ་རྒྱུགས། དགེ་
292

མདོ་སྡེ། ། བདུད་བཏུལ་བར་ཆད་བསལ་བའི་མདོ།
སྡིག་སྟོན་པ་ཕྱི་ནང་བཟློག །སེམས་ཅན་རྣམས་ཀྱིས་མིག་ཡུལ་དུ། དག་པ་དྲང་སྲོང་
དགེ་ཚུལ་ཅན། ཁ་ནས་བསླུ་ཚིག་འདི་སྐད་སྨྲོས། ཨེ་མ་སྐལ་མེད་སེམས་ཅན་རྣམས།
ཁྱེད་རྣམས་ཕྱི་པ་རྟག་ཆད་པ། ཤི་ནས་སྐྱེ་འཕེལ་འབྱུང་བ་དང་། དོན་ལ་སྟོང་པ་
ཡིན་པར་འདོད། ད་ནི་ལོག་པར་གོལ་བ་སྟེ། བྱས་པ་དོན་མེད་ཕྱིན་ཅི་ལོག །ངེད་ནི་
ནང་པ་སངས་རྒྱས་པ། སངས་རྒྱས་བསྒྲུབ་པའི་གྲུབ་ཐག་ཉེ། ཁྱེད་ཀྱང་ལོག་པའི་
བོན་སྤངས་ལ། སངས་རྒྱས་བསྟན་པའི་རྗེས་སུ་ཞུགས། ཡང་དག་ཟབ་མོའི་ཆོས་ལ་༥
སྤྱོད། རབ་ནི་ཞག་བདུན་འབྲིང་ཞེ་དགུ། ཐ་མ་ཟླ་བ་བདུན་ནས་སུ། སྐད་ཅིག་
སངས་རྒྱས་འཐོབ་པར་འགྱུར། སྐད་ཅིག་སངས་རྒྱས་ཐོབ་པ་ལ། སྐྱེ་ཞེས་བྱ་བ་ག་ལ་
ཡོད། ཆོས་ཉིད་སྐྱེ་མེད་དབྱིངས་སུ་ཡལ། འབྲིང་ནི་བདེ་བ་ཅན་དུ་སྐྱེས། བདེ་བ་
ཅན་གྱི་ཞིང་ཁམས་ན། སྡུག་བསྔལ་བྱ་བ་ག་ལ་ཡོད། དཔལ་འབྱོར་དབང་ཕྱུག་ཕུན་
སུམ་ཚོགས། ཐ་མར་སྐལ་ལྡན་ལྷ་རུ་སྐྱེས། སྐལ་བ་ལྡན་པའི་ལྷ་ཡུལ་ན། དབུལ་
ཕོངས་བྱ་བ་ག་ལ་ཡོད། ངོ་མཚར་ལོངས་སྤྱོད་ཕུན་སུམ་ཚོགས། དེ་ཕྱིར་ངེད་ཀྱིས་
རྗེས་སུ་ཞུགས། ཁྱེད་ཀྱིས་ལོག་པའི་བོན་སྤྱོད་ན། དོན་དམ་འབྲས་བུ་ཡོད་མ་ཡིན།
ནམ་མཁའ་དག་ལ་ཚད་འཛུགས་དང་། ཕྱི་མ་དག་ལ་དུས་འདེབས་ཡིན། དེ་སྐད་
ལོག་པའི་ཚིག་སྡེབས་ལ། བདུད་རྩི་ཨ་བའི་སྦྱོར་སྡེབ་དང༌། བསླུ་བའི་ཐབས་ལ་
མཁས་པར་གྱིས། དེ་ལྟར་ཐབས་ལ་མཁས་པ་ན། འགྲོ་བ་ཅིས་ཀྱང་བསླུས་ནས་འོང་།
ང་མིན་ང་རུ་རྫུས་པ་ཡི། ཕྱི་འདྲ་ནང་མེད་ལོག་པའི་སྡེ། བོན་ལ་ལོག་པར་འཆོས་
པའི་ཆོས། འཆོས་པའི་བསྟན་པ་མཐར་རུ་འབྱུང༌། བདུད་རྗེ་མྱ་ངན་འདའ་གྱུར་
ཡང་། རྗེས་སུ་འགྱོད་པའི་སེམས་མི་སྐྱེ། སངས་རྒྱས་བསྟན་པ་གནས་བར་དུ།
བདུད་ཀྱི་དེ་བཞིན་གནས་པ་སྟེ། མཉམ་པོར་འགྲོགས་ཤིང་མཉམ་པོར་འཐབ།
འཐབ་པའི་འཐབ་ཡུན་ངང་བསྲིང་དང༌། གནས་སྐབས་ཕམ་རྒྱལ་བརྗེ་རེས་འབྱུང་།
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེ་དུས་འཆོས་པོ་དར་ཙམ་དལ། ལྷ་སྦྱིན་ནག་པོ་བདུད་ཀྱི་བུ། ཁྱེད་ལ་འགྲན་དང་
ཡ་བོ་མེད། འོན་ཀྱང་དཀར་དང་ནག་སྲིད་ཅིང་། སྡིག་པའི་མཆན་ན་དགེ་ཡོད་པས།
ཁྱེད་ལ་ལྷ་བུ་དམ་པ་འཇིགས། ཁྱེད་ཀྱི་ལོག་པར་འཆོས་པ་ལ། ལྷ་བུ་དམ་པས་ཆོས་
ཞེས་བསྒྱུར། ཁྱེད་གཉིས་བསྟན་པ་བརྩོད་རེས་འབྱུང༌། ཇི་ལྟར་ཕམ་རྒྱལ་བྱུང་འགྱུར་
ཡང་། བདུད་རྗེས་མཛད་པ་ཇི་བཞིན་དུ། ངང་ལ་ངང་གི་རྒྱུན་ཐག་སྲིངས། ཁྱོད་ནི་
ང་མིན་འཆོས་ཆེ་བས། ཁོ་རང་བསྟན་པའི་ཆ་ལུགས་ཟུངས། ཆོས་གོས་ཞབས་ནས་
དུག་མདའ་འཕོངས། ཆོས་སྤྱོད་ནང་ན་ངན་སེམས་ཆོངས། ཕྱི་ཚུལ་བསྡམ་ཞིང་ནང་
ཁྲིམས་བཅོལ། དབེན་པ་སྤོང་ཞིང་གཡེང་བ་བསྐྱེད། དོན་དམ་མཚན་ཉིད་ཚིག་ལ་
བསྒྱུར། འགྲོ་དྲུག་སེམས་ཅན་ཡོངས་ལ་དགའ། ཡེངས་ལ་དགའ་བས་ཡེངས་སྙིང་
འདོད། དེ་དུས་ཁྱོད་ལ་འཁོར་གཉིས་འཆད། ཕོ་རྣམས་ལོག་སྤྱོད་རྒྱལ་པོར་འགྱུར།
མོ་རྣམས་ལོག་སྤྱོད་བསེན་མོར་འགྱུར། དེ་གཉིས་ལོག་སྤྱོད་མཐུན་བསྡེབ་པས།
འཇིག་རྟེན་གཙང་ལྷ་མནོལ་གྱིས་ཕོག །སྟོང་ཁམས་རྒྱལ་བསེན་ཕོ་མོས་འགེངས།
སྤྲུལ་པ་སྣ་ཚོགས་དུ་མར་སྟོན། ནག་པོ་བདུད་ཀྱི་ཆོ་འཕྲུལ་གྱིས། རྒྱལ་ཁམས་མི་བདེ་
ནད་ཡམས་དང་། སྟོང་ཁམས་མི་བདེ་འཆོལ་བུར་འགྲོ། གྲི་དང་འཁྲུག་པའི་ས་བོན་
འདེབས། མཚོན་དང་དབལ་གྱི་སྐྱེ་ཤིང་ཚུགས། སེམས་ཅན་གཡེང་སྐྱོང་ལེ་ལོ་ཞིང་། །
དགེ་བ་ཐང་ཆོད་མ་སྤྱོད་པས། རྒྱལ་བསེན་སྙིང་ལ་ཞུགས་ནས་སུ། དགེ་སློང་ཚུལ་
འཛིན་དམག་དཔོན་བྱེད། དགེ་ལ་འདུན་སྤྱོད་དམག་སྣ་དྲང་། གོ་ཁྲབ་མཚོན་གྱི་
གོང་ཐང་བརྩི། ཚུལ་འཛིན་གྱི་མཚོ་དུག་གིས་འཆི། འགྲོ་ལ་བར་ཆད་གློ་བུར་ལྡངས།
དེ་དུས་ད་ལྟའི་བསྐལ་པ་དང་། དེ་དུས་བསྐལ་པ་མི་མཉམ་པས། མར་འགྲིབ་ནག་
པོ་བདུད་ཁམས་དང༌། འཆོས་པོ་ཁྱེད་ཀྱི་བསྟན་པ་འབྱུང་། བདུད་རྗེས་མ་འོངས་
དུས་གསུམ་མཁྱེན། ཅི་ལ་ཅི་འབྱུང་ཆག་ཚད་ཐིག །དེ་ཕྱིར་བདུད་རྗེ་གཞན་ལས་
294

མདོ་སྡེ། བདུད་བཏུལ་བར་ཆད་བསལ་བའི་མདོ།
དཔག །ཞེས་སྨྲས་ནས། བདེན་ཚིག་ལོག་པར་འཆོས་པའི་ཐབས། བདུད་དང་མུ་
སྟེགས་ཀྱི་ལྟ་ལོག་སུམ་བརྒྱ་དྲུག་ཅུ་དང༌། སྒྱུ་འཕྲུལ་དང་ཆོ་འཕྲུལ་བསམ་གྱིས་མི་
ཁྱབ་པ་གཏན་ལ་ཕབ་ནས། བདུད་རྒྱལ་ང་མིན་འཆོས་པོ་ལ་བཤད་པར་མཛད་དོ། །
དེ་ལ་བདུད་དང་སྲིན་པོ་དང་མུ་སྟེགས་དང་། ལོག་པའི་ཚོགས་རྣམས་ཀྱང་ཤིན་ཏུ་
ཡི་རང་ནས། བདུད་རྗེས་གསུངས་པ་ལ་མངོན་པར་བསྟོད་དོ། །
དེ་ནས་ཡང་བདུད་རྗེས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
བདུད་རྒྱལ་འཁོར་བ་གཏིང་ནག་ཉོན། ཁྱོད་ནི་ཞེ་ངན་གཏིང་ནག་པས། འཇིག་
རྟེན་འཁོར་བའི་རྒྱུད་ལ་མཁས། འགྲོ་བ་རིགས་དྲུག་སེམས་ཅན་རྣམས། འཁོར་བར་
བསླུ་ཞིང་འཁོར་བ་བྲིད། གཡེང་སྐྱོང་ལེ་ལོ་སྒྱུ་མ་མཁན། གཡེང་བའི་རྒྱལ་པོ་འདུ་
ཚོགས་རྗེ། རྒྱན་དང་ཆ་ལུགས་དཀར་པོ་སྟོན། དེ་ལ་ལྷ་ཡི་བུ་ཞེས་ཐོགས། སེམས་
ལ་བསམ་པ་ནག་པོ་ཟུངས། དེ་ལ་འཁོར་བ་གཏིང་ནག་ཐོགས། ལུས་ལ་ཟ་འོག་བེར་
ཆེན་གོན། དེ་ལ་སྒྱུ་འཕྲུལ་སླག་པ་ཐོག །མགོ་ལ་སྲིན་བལ་གོ་ཙེ་ཆིངས། དེ་ལ་རྒྱལ་
གྱི་ལ་ཐོད་ཐོགས། ལག་ན་གབ་རྩེ་གླིང་བརྒྱད་ཟུངས། དེ་ལ་འཕྲུལ་གྱི་ཐམ་ཀ་ཐོགས།
འོག་ན་ལྟས་ངན་དགྱེས་སྡེ་ཞོན། དེ་ལ་རྔ་མོ་དཔུང་དཀར་ཐོགས། ཞེ་སྡང་ཅན་གྱི་
འཁོར་ཚོགས་བསྐོར། དེ་ལ་ཁྲིམས་དཔོན་བྱ་བ་ཐོགས། ང་རྒྱལ་ཅན་གྱི་དམག་དཔུང་
བསྐྱེད། དེ་ལ་དམག་དཔོན་བྱ་བར་ཐོགས། འདོད་ཆགས་ཅན་གྱི་བསླུ་བ་ཐོངས། དེ་
ལ་ཚོང་དཔོན་བྱ་བར་ཐོགས། གཏི་མུག་ཅན་གྱི་བླུན་རྨུགས་བསྟན། དེ་ལ་བློ་ཅན་བྱ་
བར་ཐོགས། ཕྲག་དོག་ཅན་གྱི་འཕྲིན་པར་རྫོངས། དེ་ལ་ཕོ་ཉ་བྱ་བར་ཐོགས། དངོས་
པོར་རྫུས་ཤིང་ཡུལ་ཁམས་བསྒུལ། དེ་ལ་རྒྱལ་པོ་བྱ་བར་ཐོགས། ལོག་པའི་སྟོབས་
དང་དཔུང་ཤུགས་བསྐྱེད། དེ་ལ་མངའ་ཐང་བྱ་བར་ཐོགས། གསོད་དང་གཅོད་
དང་བརྡུང་དང་བརྡེག ། དེ་ལ་རྒྱལ་ཁྲིམས་བྱ་བར་ཐོགས། ཟས་ནོར་ལོངས་སྤྱོད་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཕྲོག་དང་ཕྲལ། དེ་ལ་ཉེས་ཆད་བྱ་བར་ཐོགས། གབ་སྦས་གཞོལ་ཞིང་སྟོང་ཁམས་
ཕུངས། དེ་ལ་ཡམས་བདག་བྱ་བར་ཐོགས། གཟའ་བདུད་རྒོད་ཅིང་ཁ་མིག་ཟུངས།
དེ་ལ་སྟེང་གདོན་བྱ་བར་ཐོགས། ཀླུ་བདུད་མངག་ཅིང་དོན་སྙིང་སྡོམས། དེ་ལ་འོག་
གདོན་བྱ་བར་ཐོགས། ས་བདག་རྗོད་ཅིང་ཡན་ལག་ཟུངས། དེ་ལ་གྲུམ་བུ་བྱ་བར་
ཐོགས། རྒྱལ་པོ་རྒོད་ཅིང་བླ་བརྡོལ་གྱིས། དེ་ལ་སྨྱོ་འབོག་བྱ་བར་ཐོགས། བསེན་མོ་
ཆོད་ཅིང་ཐིག་ལེ་རྐུས། དེ་ལ་རབས་ཆད་བྱ་བར་ཐོགས། ཕོ་མོའི་མཚན་མ་གཉིས་སུ་
སྟོན། དེ་ལ་མ་ནིང་བྱ་བར་ཐོགས། ཐན་གྱི་རྒྱལ་པོ་རྣ་ཡོར་རྔོད། དེ་ལ་ཧོན་ཞེས་བྱ་
བར་ཐོགས། ལྟས་ངན་རྒྱལ་པོ་གློ་རྒྱས་ཐོངས། དེ་ལ་གློ་ཞེས་བྱ་བར་ཐོགས། བྱུར་གྱི་
བུ་ཕོ་ཁ་ལ་ཡུག །དེ་ལ་ཁ་ཚ་བྱ་བར་ཐོགས། འགོང་པོ་སྤུན་དགུའི་ཕོ་ཉ་རྗོད། དེ་ལ་
ཏལ་པ་རྩེ་ཆུང་ཡམས། གོད་ཁ་སྲི་དགུ་འདྲེ་དང་བཅུ། ཕྱུགས་ཀྱི་དལ་ཡམས་བྱ་བར་
ཐོགས། གཉིས་གཉིས་བསྡེབ་ཅིང་སྲེད་ལེན་བྱེད། དེ་ལ་ཤག་བཤེས་བྱ་བར་ཐོགས།
གསུམ་གསུམ་འདུས་ཤིང་འབྲེལ་པ་ཐིངས། དེ་ལ་གཉེན་འདུན་བྱ་བར་ཐོགས། སྡུག་
བསྔལ་འཁོར་བའི་འདམ་རྫབ་བསྐྱིལ། དེ་ལ་ཁྱིམ་ཐབས་བྱ་བར་ཐོགས། སྨེ་བ་དུག་
མཚོན་གྲི་རུ་སློངས། དེ་ལ་དམེ་འཁྲུག་བྱ་བར་ཐོགས། དེ་ལྟར་སྦས་མངོན་སྤྲུལ་པ་
ཡི། འཇིག་རྟེན་འཁོར་བའི་མཐའ་མེད་ལ། མི་བདེ་སྡུག་བསྔལ་ཚིམ་མེད་ཀྱིས། ངན་
སོང་དམྱལ་བ་གཏིང་མེད་དུ། བསླུ་བྲིད་ཐར་མེད་བཙོན་དུ་ཆུགས། མ་རིག་མུན་
པ་ནག་པོས་གཏིབས། སྐྱེ་རྒས་ན་འཆིའི་ཆུ་རྒྱུན་སྲིངས། དེ་ལྟར་ཐབས་ལ་མཁས་
པ་ན། ཇི་སྲིད་འཁོར་བའི་མཐའ་མེད་པར། ཁྱེད་ཀྱི་བསྟན་པ་ནུབ་མི་སྲིད། བདུད་
རྒྱལ་གཏིང་ནག་བརྣག་པ་ཆེ། ཁྱེད་ནི་ལྷ་ཡི་བུ་ཡི་བདུད། སྦས་ན་ཁམས་གསུམ་ཕུང་
བར་བྱེད། མངོན་ན་འཇིག་རྟེན་གཡེང་བར་བྱེད། གང་ལྟར་བྱས་ཀྱང་བཏུབ་པ་ཡི། །
འཁོར་བ་གཏིང་ནག་བདུད་ཀྱི་བུ། ཁྱེད་ལ་འགྲན་དང་ཡ་བོ་མེད། འཇིག་རྟེན་འཁོར་
296

མདོ་སྡེ། བདུད་བཏུལ་བར་ཆད་བསལ་བའི་མདོ།
བ་བསླུ་བ་ཡི། ངན་ཐབས་སུམ་བརྒྱ་དྲུག་ཅུར་ཤེས། འོན་ཀྱང་མུན་དང་སྣང་སྲིད་
ལྟར། འཁོར་བ་ཡོད་ན་ཐར་པ་ཡོད། ཁྱོད་ལ་གཏོ་བུ་འབུམ་སངས་འཇིགས། ཁྱེད་ཀྱི་
བགེགས་ཞེས་བྱ་བ་ལ། གཏོ་བུའི་གཏོ་ཞེས་བྱ་བ་སྟོན། ན་ཐབས་སུམ་བརྒྱ་དྲུག་ཅུ་ལ།
གཏོ་ཐབས་སུམ་བརྒྱ་དྲུག་ཅུས་ཕན། འཇིག་རྟེན་གཡེང་བ་བསྐྱེད་པ་ལ། མི་རྟག་
སྒྱུ་མ་ཟེར་བར་བཤད། ལོག་པར་སྤྱད་པའི་རྒྱལ་ཁམས་ལ། ལོག་པར་སྤྱོད་པའི་བོན་
འཁོར་བསྐོར། སྡུག་བསྔལ་ཉོན་མོངས་འཁོར་བ་ལ། ཡང་དག་ཐར་པའི་བདེ་ལམ་
སྟོན། ཁྱེད་གཉིས་བསྟན་པ་སོ་སོར་བརྩོད། འཁྲུག་པ་ཕམ་རྒྱལ་རིམ་གྱི་འོང་། རྒྱལ་
ཁམས་བཟུང་རེས་མང་དུ་འབྱུང༌། ཟུར་ཙམ་བོན་གྱིས་ཁས་དྲག་ཀྱང་། བདུད་རྗེས་
མཛད་པ་ཅི་བཞིན་དུ། འཁོར་བ་མཐའ་ཡུན་རིང་དུ་སྲིངས། འཇིག་རྟེན་འཁོར་བ་མ་
སྟོངས་ན། ལྷ་བུས་བསྟན་པ་ནུབ་མི་འགྱུར། ཞེས་སྨྲས་ནས། འཇིག་རྟེན་འཁོར་བའི་
བོན་བརྒྱད་ཅི་བཞིན་དུ། ལོག་པར་བསླུ་བའི་ངན་ཐབས་སུམ་བརྒྱ་དྲུག་ཅུ་གཏན་ལ་
ཕབ་ནས། བདུད་རྒྱལ་འཁོར་བ་གཏིང་ནག་ལ་བཤད་པར་མཛད་དོ། དེ་ལ་བདུད་
དང་སྲིན་པོ་དང་མུ་སྟེགས་དང༌། ལོག་པའི་ཚོགས་རྣམས་ཀྱང་ཤིན་ཏུ་ཡིད་རང་ནས།
བདུད་རྗེས་གསུངས་པ་ལ་མངོན་པར་བསྟོད་དོ། །
དེ་ནས་ཡང་བདུད་རྗེས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
བདུད་རྒྱལ་རམ་པ་དུག་འགྱེད་ཉོན། ཁྱོད་ནི་སྔོན་ནས་དུག་གི་རྒྱུ། བསམ་སྦྱོར་ངན་
པས་དུག་ལས་སྐྱེས། དུག་རི་དུག་མཚོའི་ཀློང་དཀྱིལ་དུ། དུག་གི་སྡོང་པོའི་ཁ་ལས་
སྐྱེས། སྐྱེ་འགྲོ་སེམས་ཅན་ཐམས་ཅད་ལ། འཆི་བ་བྱེད་པའི་དུག་སྦྱོར་མཁས། རྒྱན་
དང་ཆ་ལུགས་མཛེས་པར་སྟོན། དེ་ཡི་མིང་ལ་འཚོ་མཛད་ཐོགས། ལུས་ལ་ནད་ཀྱི་
རླངས་པ་གོན། དེ་ལ་གཞའ་ཚོན་ཐུལ་པ་ཐོགས། མགོ་ལ་ཕོ་བའི་ལྡེམ་ཞུ་གོན། དེ་
ཡི་མིང་ལ་པད་ཞུ་ཐོགས། གློ་ན་ནད་ཀྱི་རྐྱལ་པ་ཐོགས། དེ་ཡི་མིང་ལ་སྨན་སྒྲོ་ཐོགས།
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཁ་ནས་ཨ་འབྲི་རད་ཎ་དྲང་། དེ་ལ་བདུད་རྩི་སྦྱོར་སྔགས་ཐོགས། ལག་ན་སྦྱོར་དུག་
ནག་པོ་ཟུངས། དེ་ཡི་མིང་ལ་འཚོ་བ་ཐོགས། མི་ན་བ་ལ་ན་བར་གྱིས། དེ་ཡི་མིང་
ལ་སློང་བྱེད་ཐོགས། ན་བ་རྣམས་ལ་དུག་སྦྱོར་གྱིས། དེ་ཡི་མིང་ལ་སྨན་སྦྱོར་ཐོགས།
དུག་ལ་འདྲེན་ན་མཚོན་རྩེ་སྟོན། དེ་ཡི་མིང་ལ་གཏར་ཁ་ཐོགས། གཏར་ལ་འདྲེད་
ན་སྙིང་རྩ་སྲེགས། དེ་ཡི་མིང་ལ་མེ་བཙའ་ཐོགས། སྲེག་ལ་འདྲེད་ན་འབུག་པར་གྱིས།
དེ་ཡི་མིང་ལ་ཐུར་མ་ཐོགས། དེས་ན་ཅིས་ཀྱང་མི་འཆི་མེད། དངོས་པོར་སྤྲུལ་ནས་
བསླུ་ཚུལ་ལོ། །གབ་ཅིང་སྦེད་ནས་འཇོམས་ཚུལ་ནི། ནད་ཡམས་མང་པོའི་འཁོར་
གྱིས་བསྐོར། དུག་གི་རྐྱལ་པ་ཁ་མེད་ཟུངས། ཚོན་གྱི་དྲུ་གུ་སྔོན་དམར་སྡོགས། འཆིང་
བསྡམ་འཛིན་པའི་ཞགས་པ་ཐོགས། སྐྱེ་འགྲོ་སེམས་ཅན་ཐམས་ཅད་རྣམས། ན་བའི་
ཐབས་ལ་མཁས་པར་གྱིས། དང་པོ་ནད་ཀྱི་རྩ་བ་བཞི། རླུང་གི་གཞི་བསྐྱེད་གྲང་བ་
བསྐུལ། དེ་ཡི་མིང་ལ་རླུང་ནད་ཐོགས། ས་ཡི་གཞི་བསྐྱེད་བྱིང་རྨུགས་གཏིབས། དེ་
ཡི་མིང་ལ་མཁྲིས་པ་ཐོགས། མེ་ཡི་རྒྱུད་བསྐྱེད་དྲོད་ཀྱིས་མྱོས། དེ་ཡི་མིང་ལ་བད་
ཀན་ཐོགས། ཆུ་ཡི་རྒྱུ་བསྐྱེད་རྩ་རྒྱུད་སྡོམས། དེ་ཡི་མིང་ལ་ཁྲག་ནད་ཐོགས། བཞི་ཀ་
ཆ་སྙོམས་བསྐྱེལ་དང་དཀྲུགས། དེ་ཡི་མིང་ལ་འདུ་བ་ཐོགས། ཁོག་སྟོང་མེ་ཡི་འཁོར་
ལོ་བསྐོར། དེ་ཡི་མིང་ལ་ཚ་བ་ཐོགས། ཁོག་སྨད་ཆུ་ཡི་རྒྱ་མཚོ་བསྐྱིལ། དེ་ཡི་མིང་ལ་
གྲང་བ་ཐོགས། ཡན་ལག་གཟུགས་བཞི་ཞགས་ཀྱིས་བསྡམས། དེ་ལ་དྲག་དང་གྲུམ་
བུ་ཐོགས། དོན་སྣོད་ལྔ་ལ་འབྲས་བུ་ཆོས། དེ་ལ་སྐྲན་དང་དམུ་ཆུ་ཐོགས། ཙཱི་སྲོག་གི་
དཀྱིལ་ན་སྡོམས། དེ་ལ་མཛེ་དང་ཕོལ་མིག་ཐོགས། ལྟོ་རྒྱབ་ཕྱི་ནང་ཟང་ཐལ་ཕྱུངས།
དེ་ལ་སུར་ཡ་ནག་པོ་ཐོགས། དབང་པོ་ཟིལ་བསྒྱུར་མི་བདེ་སྦྱོངས། དེ་ལ་མི་ནད་
ལངས་དགུ་ཐོགས། ཁ་མཆུ་གྲེ་དང་མཇིང་པ་སྡོམས། དེ་ལ་རིམ་ནད་འཆོལ་བར་
ཐོགས། རམ་པ་དུག་འགྱེད་ནད་ཀྱི་བདག །རྩ་བ་བཞི་ལས་གྱེས་པ་ཡི། ནད་རིགས་
298

མདོ་སྡེ། བདུད་བཏུལ་བར་ཆད་བསལ་བའི་མདོ།
བཞི་བརྒྱ་རྩ་བཞི་ཡིས། འགྲོ་བ་རིགས་དྲུག་སྡུག་བསྔལ་སྦྱོངས། འཇིག་རྟེན་སྐྱེ་འགྲོ་
སེམས་ཅན་ལ། ཁྱེད་ལས་དབང་ཆེ་གཅིག་ཀྱང་མེད། སྐྱེ་རྒས་ན་འཆི་ཁྱོད་ཀྱི་དབང་།
ཁྱེད་ལ་འགྲན་དང་ཡ་བོ་མེད། འོན་ཀྱང་ཡོད་དང་མེད་བཞིན་དུ། སྣང་ཙམ་ཉིད་
ན་སྟོང་ཡོད་པས། ཁྱེད་ལ་དཔྱད་བུ་ཁྲི་ཤེས་འཇིགས། ཁྱེད་ཀྱི་ནད་ཀྱི་བསྐལ་པ་ལ།
དཔྱད་བུས་སྨན་གྱི་སྦྱོར་བ་བྱེད། ནད་རིགས་བཞི་བརྒྱ་རྩ་བཞི་ལ། དཔྱད་སྡེ་ཉི་ཁྲི་
ཆིག་སྟོང་སྟོན། ན་བ་རྣམས་ལ་སྨན་པར་བྱེད། སྨན་པ་ཐམས་ཅད་ཕན་པར་བྱེད།
ཁྱེད་གཉིས་བསྟན་པ་སོ་སོར་བརྩོད། འཁྲུག་པ་ཕམ་རྒྱལ་རིམ་གྱི་འབྱུང༌། ཇི་ལྟར་
སྨན་གྱིས་ཁས་དྲག་ནས། ནད་ཀྱི་བསྐལ་པ་ཞི་འགྱུར་ཡང་། བདུད་རྗེས་མཛད་པ་ཇི་
བཞིན་དུ། བསྟུན་དང་འཐབ་ཡུན་རིང་དུ་བྱ། རྒྱལ་དང་མདུན་མ་ཤུགས་ཀྱི་འབྱུང་།
ཁྱོད་ལ་འཚོ་མཛད་རྒྱལ་པོར་བཏགས། འདི་ནས་མ་འོངས་པ་ཡི་དུས། ནད་དང་
དུག་གཉིས་རྗེས་བསོར་ནས། རིམས་ཀྱིས་ས་བོན་བཏབ་པ་ཡི། འཚོ་མཛད་ཁྱེད་
ཀྱི་བསྟན་པ་འབྱུང༌། ནད་ཀྱི་རླངས་པ་འཕྱུར་བ་དང༌། དུག་མཚོན་བསྐལ་པ་དར་
བར་འོངས། སྐྱེ་འགྲོ་སེམས་ཅན་མ་ཟད་བར། ནད་ཀྱི་རྒྱུ་གཞི་འཛད་མི་འགྱུར།
བདུད་རྗེ་མྱ་ངན་འདའ་གྱུར་ཡང་། རྗེས་སུ་འཚོ་མཛད་ཁྱེད་ཡོད་པས། བདེ་སྡུག་
བསྟན་པའ་འཆོར་མི་འགྱུར། ཞེས་སྨྲས་ནས། ནད་བཞི་བརྒྱ་རྩ་བཞི་དང་། རྐྱེན་ཉི་
ཁྲི་ཆིག་སྟོང་གི་ཐབས་རྣམས་གཏན་ལ་ཕབ་སྟེ། བདུད་རྒྱལ་རམ་པ་དུག་འགྱེད་ལ་
བཤད་པར་མཛད་དོ། །དེ་ལ་འཁོར་བདུད་དང༌། སྲིན་པོ་དང་། མུ་སྟེགས་དང་།
ལོག་པའི་སྡེ་ཚོགས་རྣམས་ཤིན་ཏུ་ཡི་རང་ནས། བདུད་རྗེས་གསུངས་པ་ལ་མངོན་
པར་བསྟོད་དོ། །
དེ་ལ་ཡང་བདུད་རྗེས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
བདུད་རྒྱལ་འགྲན་ཏེ་ཡ་བོ་ཉོན། ཁྱེད་ལ་གང་གིས་འགྲན་ཟླ་བྲལ། གང་ལ་རྒོལ་ཞིང་
299

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འགྲན་ཚོལ་བས། དེ་ལ་ཡ་བོ་བྱེད་པ་མེད། དེ་ཕྱིར་འགྲན་གྱིས་ཡ་མེད་དཔལ། ཁྱེད་
ནི་ཆ་ལུགས་ཅིར་སྤྲུལ་ན། མངོན་གྱུར་སྟོན་དང་ལྐོག་གྱུར་སྟོན། མངོན་གྱུར་སྲིན་
པོའི་ཆ་བྱད་ལ། ལྐོག་གྱུར་དྲེགས་པའི་ཆ་ལུགས་ཏེ། འཇིགས་སུ་རུང་བའི་གཟུགས་
བྱད་སྟོན། དེ་ཡི་མིང་ལ་སྲིན་པོར་ཐོགས། ལུས་ལ་སྤྲིན་ནག་གོས་སུ་གོན། དེ་ཡི་མིང་
ལ་སྤྲིན་ཝེར་ཐོགས། མགོ་ལ་མདུན་ཞུ་ནག་པོ་གོན། དེ་ཡི་མིང་ལ་དབུ་ཞྭ་ཐོགས།
ལག་ན་སྲིན་དར་ཁྲ་བོ་ཟུངས། དེ་ཡི་མིང་ལ་རུ་དར་ཐོགས། འོག་ན་ར་སྐྱེས་ཁམ་
པ་ཞོན། དེ་ཡི་མིང་ལ་ཆིབས་ཁ་ཐོགས། འཁོར་དུ་བདུད་སྲིན་མང་པོས་བསྐོར། དེ་
ཡི་མིང་ལ་དམག་དཔུང་ཐོགས། དེ་ལྟར་དཔའ་འདུས་དཔུང་ཚོགས་ལ། གོ་ཆ་
རྒྱན་ཆ་མང་པོ་གོན། མདའ་མདུང་རལ་ཀྱུ་དགྲ་སྟ་དང༌། ཐོ་བ་ཐུ་ལུམ་ལྕགས་ཀྱུ་
ཞགས། ལྕགས་སྒྲོག་ཤ་འབལ་ཁ་རྩེ་དང༌། ཐོག་དང་མེ་དཔུང་ཐུན་དང་སྐྱོགས། ཀ་
མ་ལི་དང་གཏར་རྡོ་དང་། གདུག་པའི་མཚོན་ཆ་སྣ་ཚོགས་ཐོགས། རྟ་དང་གླང་
པོ་མ་ཧེ་དང༌། ཁྱུ་མཆོག་རྔ་མོང་དཔུང་དཀར་ཞོན། ཕྱོགས་བཞིར་དམག་དཔོན་
སྡེ་བཞིས་བསྐོར། གདུག་རྩུབ་ཡགྷ་ཁོ་རེ་དང་། འཇིགས་བྱེད་གར་མ་ཛ་ལ་དང༌།
གཏུམ་ཆེན་དྷར་ཤ་ཤྲི་བ་དང་། གདུག་རྩུབ་རག་ཤ་ཕག་མགོ་བཞི། ཕྱོགས་བཞི་
ཁྲིམས་བསྐོས་མངའ་བདག་གྱིས། དཔའ་བོ་དར་འཛིན་སྔོན་དུ་ཐོངས། མཛངས་
པ་བློའི་འཛིན་རྒྱབ་ཏུ་སྡོད། མཁས་པ་ཤེས་ལྡན་ཟུར་ལ་བུད། ཁྱེད་རང་རྒྱལ་འཁོར་
དབུས་ན་འགྱིང་། འགྲོ་བ་མི་ལ་དམག་སྣ་སྟོན། ཡུལ་མཁར་ཐམས་ཅད་རྨང་ནས་
བསྐྱེལ། རྒྱལ་ཁམས་ཐམས་ཅད་དམག་གིས་ཁེངས། སྟོང་ཁམས་ཐམས་ཅད་འུར་
གྱིས་འགེངས། མི་རྟ་ཐམས་ཅད་གྱི་རུ་སོད། ནོར་ཕྱུགས་ཐམས་ཅད་མནངས་སུ་
ཆོད། འབངས་མོ་ཐམས་ཅད་བཙོན་དུ་ཁྱེར། ཐབས་ལ་བསྟུན་གྱིན་ཉུག་མ་ཐོངས།
བསྟུན་པའི་ཐབས་ཀྱིས་ཐོག་མ་སྔ། འཐབ་ཚོད་ཟིན་ནས་རྒོལ་བ་དང་། བསྲན་ཚོད་
300

མདོ་སྡེ། ། བདུད་བཏུལ་བར་ཆད་བསལ་བའི་མདོ།
ཟིན་ནས་འབྲོས་པ་ལེགས། ཕམ་རྒྱལ་གཡུལ་སོ་མཐའ་ལ་བསྲུང༌། གཞན་ཡང་ཕྲ་
མ་དབྱེན་གཅུགས་དང་། ལོག་པའི་ཕྱོགས་ཀྱི་བསླུ་ཐབས་སྟོན། དེ་ནི་མངོན་གྱུར་
སྲིན་པོའི་དམག །རྒྱལ་ཁམས་འཇོམས་པའི་ཐབས་སུ་བསྟན། ལྐོག་གྱུར་དྲེགས་པའི་
ཆ་ལུགས་ལ། བདུད་རྒྱལ་ཆེན་པོ་སྟོབས་དང་ལྡན། དཔའ་བོ་ཆེན་པོ་འཇིགས་པའི་
གཟུགས། མགོ་དགུ་ལག་པ་བཅོ་བརྒྱད་དང་། མགོ་གསུམ་ལག་དྲུག་བཞི་བརྒྱད་དེ།
མགོ་དང་ཡན་ལག་ངེས་པ་མེད། ཉི་ཤུ་རྩ་གཅིག་བཞི་བཅུ་ལག །ཁྲི་འབུམ་བརྒྱ་སྟོང་
ཅི་ཡང་སྤྲུལ། དབྲལ་ནས་མིག་གསུམ་ཁྲོ་གཉེར་བསྡུས། ཁ་གདངས་མཆེ་གཙིགས་རྣ་
བ་གྲོག །རྐན་སྒྲ་བརྡབ་ཅིང་སྣ་རྩ་སྦྲིང་། མགོ་དགུ་སྲིན་དར་མགོ་བརྙན་ཅན། རལ་
པ་དམར་སེར་གྱེན་ལ་བརྗེས། གཡང་གཞི་ཐོད་འཕྲེང་སྦྲུལ་གྱིས་བརྒྱན། ཡན་ལག་ལྷུ་
ཚིགས་སྦྲུལ་གྱིས་བཅུས། ལག་ན་གདུག་པའི་མཚོན་ཆ་ཐོགས། བདུད་བཙན་མ་མོ་
གཤིན་རྗེ་ཀིང་། རྒྱལ་པོ་སྐྱེས་བུ་ཐེའུ་རང་ཚོགས། ཀླུ་གཉན་ས་བདག་དམུ་གབ་འོན།
འགོང་པོ་བསེན་མོ་རོ་ལངས་ཚོགས། ཕོ་མོ་མ་ནིང་ཡང་འཁོར་གཡོག །སྤྲུལ་པ་དགུ་
འབུམ་དམག་དང་ཆོས། མུན་པ་ནག་པོའི་ནང་དུ་སྡོད། གློག་འོད་དམར་པོ་ཕོ་ཉར་
ཐོངས། དྲག་པོའི་སྒྲ་སྐད་འབྲུག་ལྟར་ལྡིར། གུ་སྒྲ་ཆ་སྒྲས་སྟོང་གསུམ་ཁེངས། ཐན་
དང་ལྟས་ངན་སྣ་ཚོགས་ཐོངས། ས་གཡོས་རི་བརྙིལ་རྒྱ་མཚོ་འཆོལ། རྩི་ཤིང་ནགས་
ཚལ་མེ་ཡིས་སྲེགས། སྟོང་ཁམས་ཐམས་ཅད་དབང་དུ་སྡུས། འགལ་བ་བྱུང་ན་རྒོལ་
བར་གྱིས། འགྲན་པར་བྱུང་ན་བཏུལ་བར་གྱིས། རྒོལ་བར་བྱུང་ན་སྒྲོལ་བར་གྱིས།
སྐྱབས་པ་བྱུང་ན་སྐྱོབས་པར་གྱིས། བསྟུན་པ་བྱུང་ན་མཐུན་པར་གྱིས། དེ་འདུལ་
ཐབས་ལ་མཁས་པར་གྱིས། འགྲན་ཏེ་ཡ་བོ་བདུད་ཀྱི་བུ། ལྷ་ལ་འགྲན་ཅིང་གསས་
ལ་བསྡོ། གཤེན་ལ་ཕྲག་དོག་རུ་ང་བས། བོན་ལ་འགལ་བའི་མཐུ་སྟོབས་ཅན། ཁྱེད་
ཀྱིས་རྫུ་འཕྲུལ་ཆོ་འཕྲུལ་དང༌། སྤྲུལ་པ་བྱེ་བ་ས་ཡ་ལ། འདའ་བར་བྱེད་པ་ག་ལ་ཡོད།
301

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཁྱོད་ལ་འགྲན་དང་ཡ་བོ་མེད། འོན་ཀྱང་རྩི་དང་དུག་བཞིན་དུ། ལྷ་བདུད་བསྟན་
པ་སོ་སོར་བརྩོད། ཁྱེད་ལ་གསང་བའི་བདག་པོ་འཇིགས། གསང་སྔགས་བདག་པོ་
གསང་བ་འདུས། སྤྲུལ་པ་མི་སྟོན་དགུ་ཡང་སྟོན། རྫུ་འཕྲུལ་མི་བྱེད་དགུ་ཡང་བྱེད།
ཐུགས་ཀྱི་སྤྲུལ་པ་མཛད་པ་ལ། སྟག་ལ་མེ་འབར་བྱ་བར་སྤྲུལ། ཁྱེད་ཀྱང་མངོན་གྱུར་
ལྐོག་གྱུར་སྡེབས། དེ་ཡང་མངོན་གྱུར་ལྐོག་གྱུར་ཅན། བདུད་ལ་གསང་བ་འདུས་པ་
སྟེ། སྲིན་ལ་སྟག་ལ་མེ་འབར་བཤད། ཁྱོད་ཀྱི་ཆོ་འཕྲུལ་ཇི་བསྟན་ལྟར། དེས་ཀྱང་
རྫུ་འཕྲུལ་དེ་ལྟར་སྟོན། མགོ་ལུས་ཡན་ལག་རྣམ་གྲངས་ལྟར། དབུ་ཞལ་ཕྱག་ཞབས་
དེ་བཞིན་འདྲ། ཇི་ལྟར་བསྟན་བཞིན་དེ་བཞིན་བྱེད། རལ་པ་བསིལ་ན་རལ་པའང་
བསིག །ལག་པ་གདེངས་ན་ལག་པའང་གདེངས། རྐང་པ་འདོར་ན་རྐང་པའང་
འདོར། རྐན་སྒྲ་བརྡབ་ན་ང་རོའང་འདེབས། ཀུ་སྒྲ་འདོན་ན་བསྭ་སྒྲས་བཅོལ། ཆ་
སྒྲ་བཏབ་ན་ཧ་སྒྲའང་འདེབས། བྷོ་དང་ཧཱུཾ་དང་ཕཊ་ཀྱི་སྒྲ མུན་པའི་ཡ་བོ་མེ་དཔུང་
སྤར། ཅུང་ཙམ་སྐྲག་འདར་བྱེད་པ་འབྱུང༌། བྱུང་ཡང་ཚོད་ལ་བལྟ་ཞིང་བྱ། མ་ཐུབ་
གྱུར་ན་གུས་པར་འདུད། ཐུབ་པ་བྱུང་ན་བརླག་པར་བྱོས། འཐད་པ་གྱུར་ན་ཐ་ཚིག་
བགོས། མཆོད་པའི་དུས་ན་འགོ་བར་བྱེད། བསྐྲད་པའི་དུས་ན་འབྲོས་པར་བྱེད། །
བཀར་བའི་དུས་ན་འགྲོ་བར་བྱེད། ཡེངས་པའི་དུས་ན་བརྒལ་བར་བྱེད། མ་ཡེངས་
དུས་ན་གཞོལ་བར་བྱེད། མིང་ནི་ལྷ་ཡིས་འདྲེ་ཞེས་བཏགས། ལྷ་འདྲེ་ཡིད་ཀྱི་གཟུགས་
ཅན་ལ། འཆི་ཞེས་བྱ་བ་ག་ལ་ཡོད། འགྲོ་དྲུག་གཡེང་བས་བསྒབ་པ་ལ། དཔའ་སྡང་
མཛངས་གསུམ་ཀུན་ཀང་གོས། སྲོག་དབུགས་བསྡུས་པ་མ་ཟད་པར། ཁྱོད་ཀྱི་ཟས་
སྐལ་མཛད་མི་འགྱུར། བདུད་རྗེ་མྱ་ངན་འདའ་འགྱུར་ཡང༌། བསྟན་འཛིན་འགྲན་
ཏེ་ཡ་བོ་ཡོད། གཤེན་གྱི་འཐབ་ཡ་སྟོངས་དོགས་མེད། ཁྱེད་གཉིས་བསྟན་པ་སོ་སོར་
བརྩོད། ཅུང་ཙམ་ཕམ་རྒྱལ་བྱུང་གྱུར་ཡང་། བདུད་རྗེའི་མཛད་པ་ཅི་བཞིན་དུ།
302

མདོ་སྡེ། བདུད་བཏུལ་བར་ཆད་བསལ་བའི་མདོ།
འཐབ་ཡུན་བསྲིང་ན་རྒྱལ་ཁ་འབྱུང་། གཏིང་ནས་རྒྱལ་བ་མ་གྱུར་ཡང་། མ་བརྗེད་
ཙམ་གྱིས་ཡ་མི་ཆག །འཐབ་ཡུན་བསྲིང་བ་དེས་ཀྱང་ཆོག །བདུད་རྒྱལ་དེ་བཞིན་
བསྐོས་པ་བཞེས། ཞེས་སྨྲས་ནས། བདུད་ཀྱི་རྫུ་འཕྲུལ་དང་ཆོ་འཕྲུལ་གྱི། ཐུན་དང༌།
སྐྱོགས་དང་། ཐུན་རྡོ་དང༌། ཀ་མ་ལི་ལ་སོགས་པ། ལོག་པའི་སྟོབས་དང་ཆོ་འཕྲུལ་
གྲངས་མེད་པ་གཏན་ལ་ཕབ་ནས། བདུད་རྒྱལ་འགྲན་ཏེ་ཡ་བོ་ལ་བཤད་པར་མཛད་
དོ། །དེ་ལ་འཁོར་བདུད་དང་སྲིན་པོ་དང་མུ་སྟེགས་ལ་སོགས་པ། ལོག་པའི་ཚོགས་
རྣམས་ཀྱང་ཤིན་ཏུ་ཡི་རང་ནས། བདུད་རྗེས་གསུངས་པ་ལ་མངོན་པར་བསྟོད་དོ། །
དེ་ནས་ཡང་བདུད་རྗེས་གསུངས་པ། ཉོན་ཅིག་འདུས་པའི་འཁོར་རྣམས་དང་།
བདུད་ཀྱི་བལྟ་བའི་མིག་རྣོན་དང༌། བདུད་ཀྱི་ཉན་པའི་རྣ་གསང་དང་། བདུད་ཕྲུག་
ཤོར་བ་རྐྱ་བདུན་དང་། བདུད་ཀྱི་ཤན་པ་འབུམ་སྡེ་ཉོན། ཁྱོད་རྣམས་ནག་པོ་བདུད་
ལས་སུ། ཤིན་ཏུ་རྩལ་ཆེན་འཕང་དྲག་པས། སྤྲུལ་པ་སྣ་ཚོགས་ཅིར་ཡང་སྟོན། ཆ་
ལུགས་ཤན་པ་ཤོར་བ་སྟེ། ཤིན་ཏུ་བདེ་ལ་མྱུར་བར་གྱིས། དགྲ་དང་རྐུན་བུ་འཇབ་བུ་
དང་། འུ་ལེ་སོ་པ་ཀུན་ཏུ་ཚུགས། སྐྱེ་འགྲོ་སེམས་ཅན་ཐམས་ཅད་ལ། ཕོ་སྲོག་གློ་བུར་
གཅོད་པ་དང་། མོ་སྲོག་འཇབ་བུའི་ལེན་པ་དང་། ཆུང་བརྒྱུད་རྩེད་ནས་བསྐམས་
པར་གྱིས། མི་ལ་ནད་དང་ཕྱུགས་ལ་གོད། གློ་བུར་ཡེ་འབྲོག་ཐོབ་ཤོར་གྱིས། མྱུར་
མགྱོགས་རྫུ་འཕྲུལ་རྩལ་ལྡན་པས། ཁྱེད་ལ་འགྲན་དང་ཡ་བོ་མེད། འོན་ཀྱང་ཐུགས་
དཀར་ལྷ་དམག་འཇིགས། སྒྲ་བླ་ཝེར་མ་ཁ་དྲག་དང༌། ཅང་སེང་གཉན་དང་ཡུལ་
སའི་དམག །ལྷ་འཁོར་སུམ་བརྒྱ་དྲུག་ཅུ་སྟེ། གཉན་དམག་བྱེ་བ་དུང་ཕྱུར་འབྱེད། ལྷ་
མཐོང་གསལ་བའི་སྒྲོན་མེ་འདེགས། སྔ་གདོན་མིང་ནས་བཟུང་བ་དང་། ཕྱི་གདོན་
ནན་ལ་མནན་པ་དང་། བར་གདོན་ཆིངས་ཀྱིས་བཅིངས་པར་བྱེད། ཁྱེད་རྣམས་
བསྟན་པ་སོ་སོར་བརྩོད། འཁྲུག་པ་ཕམ་རྒྱལ་རིམ་གྱི་འབྱུང་། འོན་ཀྱང་ལན་རེ་ཕམ་
303

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གྱུར་ཀྱང་། བདུད་རྗེས་མཛད་པ་ཅི་བཞིན་དུ། ངང་ཐག་བསྲིང་ལ་འཐབ་པར་བྱེད།
སྐྱེ་འགྲོ་ཇི་སྲིད་གནས་བར་དུ། དེ་སྲིད་ཁྱེད་ཀྱང་གནས་པ་སྟེ། བདུད་རྗེ་མྱ་ངན་
འདའ་གྱུར་ཡང༌། སྐྱེ་འགྲོ་སེམས་ཅན་ཐམས་ཅད་ལ། འུ་ལེ་འཇབ་བུ་རྒྱུན་མི་ཆད།
བདུད་རྒྱལ་གཙོ་འཁོར་ཕོ་ཉ་བཅས། བདུད་རྗེས་བསྐོས་པ་ཅི་བཞིན་དུ། གང་ལྟར་
བསྐོས་པ་ལས་ངོ་ལོངས། ཞེས་སྨྲས་ནས། བདུད་ཁྱབ་པ་ལག་རིང་ཡང་། གཤེན་ལ་
སྙིང་ཚིམ་ནི་ལོན། བདུད་ཀྱི་བསྐོས་བཞག་ནི་ཚར་ནས། བདུད་ཡུལ་མུན་པའི་གླིང་
བཟུང་སྟེ། ལྕགས་མཁར་སྒོ་བརྒྱའི་རྩེ་བསྟོད་ནས། སེམས་ཅན་བདུད་དང་འདྲ་བ་
ལས། བློ་ཕྱིན་ཅི་ལོག་ཏུ་གོལ་བ་མང་པོ་བསྡུས་ནས་འདུག་གོ །
༧ དེ་ནས་ཡང་དེའི་ཚེ་དེའི་དུས་ན། བཙུན་མོ་དཔོ་བཟའ་ཐང་མོས། སྟོན་པ་ལ་
གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་འདྲའི་སེམས་ཅན་
ཟ་མ་མོ་ཡི་རིགས། མི་བློ་འདྲེས་བསྒྱུར་མ་རིག་བདུད་ཀྱི་དབང་། རང་སྣང་ལོག་པའི་
བདུད་ཀྱིས་བསླུ་ཚིག་ཉན། མ་རིག་འཁྲུལ་པས་གཏོ་སྒྲོམ་ཞུགས་ལ་བཞེན། དྲན་པ་
ཟིན་ནས་འགྱོད་ཀྱང་ཐལ་བའི་རྒྱུ། སྔོན་ཀྱང་ལས་ངན་སྤྱོད་པས་ལུས་ངན་མོ། ད་
ཡང་བྱ་སྤྱོད་ལས་འདིར་འབགས་གྱུར་པས། བསྐལ་པར་གཡུང་དྲུང་བོན་དང་འགལ་
བར་མཆི། འདི་ལ་སྟོན་པས་ཐུགས་ཀྱི་དགོངས་པ་དང་། བདག་ཅག་འགྱོད་པ་རྗེས་
སུ་སྐྱེས་ནས་སུ། ལུས་ངག་ཡིད་གསུམ་གནང་བས་བཤགས་འཚལ་གྱི། བྱམས་མགོན་
ཐུགས་རྗེས་བྱང་བའི་ཐབས་ཅིག་འཚལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་དཔོ་བཟའ་ཐང་མོ་ལ་སོགས་འཁོར།
འཁོར་བའི་སེམས་ཅན་ཉོན་མོངས་མ་རིག་པ། མ་རིག་ཉོན་མོངས་བདུད་ཀྱིས་དབང་
སྒྱུར་ནས། གཡུང་དྲུང་བོན་ལ་འགལ་བར་གྱུར་བ་ནི། རང་སྣང་གཏིང་ནས་ལོག་
པར་མ་ཡིན་པས། བདུད་དབང་བར་ཆད་དག་ལ་བཤགས་ཡོད་པས། དེ་ཡང་
304

མདོ་སྡེ། བདུད་བཏུལ་བར་ཆད་བསལ་བའི་མདོ།
བྱང་ཞིང་དག་ཐབས་བདག་གིས་བཤད། གང་ཞིག་རིགས་ཀྱི་བུ་དང་བུ་མོ་དག །
གཡུང་དྲུང་བོན་དང་རྒྱལ་བའི་བཀའ་ལུང་དང་། སློབ་དཔོན་དམ་པའི་གསུངས་
ལས་འགལ་གྱུར་ན། དེ་དག་ཡིད་ལ་གནོང་གྱུར་ཚིགས་སུ་ཕྱུངས། མདུན་གྱི་བར་
སྣང་རིན་ཆེན་ཁྲི་རྐང་སྟེང་། བདེ་བར་གཤེགས་པའི་བཀའ་རྒྱུད་གླེགས་བམ་དང་།
གསུང་རབ་རྒྱ་མཚོ་འགྲོ་བ་འདྲེན་པ་ཡི། རྟེན་གསུམ་ཕོ་བྲང་བཅས་པ་བཞུགས་
གསོལ་ནས། དེ་དག་ལུས་ངག་ཡིད་གསུམ་གུས་པ་ཡི། གསལ་དག་དབྱངས་དང་
བཅས་ནས་འདི་སྐད་བརྗོད། ཨོཾ་ན་མ་གུ་གེ་ལོ་སྔ་སད་དོ་གྱེར་རོ་སྤུངས་སོ་ཧྲུན་ནོ། །
ཨ་ཨཱ་ཧཱུྃ་རམ་ཛ། ཡཾ་རཾ་མཾ་ཁཾ་ཧཱུྃཨོཾ། ཀ་ཁ་ག་ང་། ཅ་ཆ་ཇ་ཉ། ཏ་ཐ་ད་ན། པ་ཕ་བ་
མ། ཙ་ཚ་ཛ་ཝ། ཞ་ཟ་འ་ཡ། ར་ལ་ཤ་ས། ཧ་ཨ། ཨ་ཨཱ། ཨི་ཨཱི། ཨུ་ཨཱུ། རྀརཾ། ལཾ་
ལཱི ཨེ་ཨཻ། ཨོ་ཨཽ། ཨཾ་ཨ། ཨ་པར་མི་ཏ། ཨ་ཡུ་ཛཱ་ན། ཨཱ་ལོ་ཨཱ་པར། ཤེ་ཙུ་མི་ཏ།
ཨ་དཀར་ཧ་ར། སད་ལ་ས་མ་ཡ་པ་ཧོ། ན་མོ་དུས་གསུམ་གྱི་བདེ་བར་གཤེགས་པ།
ཐམས་ཅད་ཀྱི་གསུང་དུ་གྱུར་པ། འཕྲུལ་གྱི་ཡི་གེ་སུམ་ཅུ་ལ་བསྟོད་པ། ཀ་ནི་ཀུན་
གཞི་སྐྱེ་མེད་ཀློང་ཡངས། ཀུན་ཁྱབ་ཀུན་འདུས་ཀུན་གྱི་ངང་ཉིད། ཀུན་ལ་ཁྱབ་ཅིང་
ཡོང་ལ་བདལ་པའོ། །ཀུན་སྣང་ཁྱབ་པ་ཉིད་ལ་ཕྱག་འཚལ་ལོ། ། ཁ་ནི་འཁོར་འདས་
ཀུན་གྱི་གཞིར་གྱུར། ཁམས་གསུམ་བོན་ཉིད་དབྱིངས་སུ་ལོངས་སྤྱོད། མཁའ་ལྟར་
རྣམ་དག་ལྷུན་གྲུབ་གཞལ་ཡས། མཁའ་འགྱིང་རྫོགས་སྐུ་ཉིད་ལ་ཕྱག་འཚལ། ག་
ནི་གང་བའི་དཀྱིལ་འཁོར་འཛུམ་ལྡན། ཁ་བ་གངས་ལྟར་འཇམ་ཞིང་གཞོན་འགྱུར།
གར་གྱི་དབང་ཕྱུག་དཔལ་གྱི་བློ་གྲོས། གང་བ་རྒྱ་མཚོ་ཉིད་ལ་ཕྱག་འཚལ། ང་ནི་
ངང་ཉིད་མི་གཡོ་མཉམ་ཉིད། ངོ་མཚར་བཀྲག་ལྡན་གཟི་བརྗིད་འོད་འབར། ངེས་
པ་འགྲོ་ལ་རབ་ཏུ་དགོངས་མཛད། ངོ་བོ་ཉིད་སྐུ་ཉིད་ལ་ཕྱག་འཚལ། ཅ་ནི་ཅིར་
སྣང་དོན་ལ་མི་གཡོ། ཅི་མཛད་ཐུགས་རྗེ་ཐབས་ལ་མཁས་འགྱུར། ཅི་ལྟ་ཅི་སྙེད་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཁྱེན་པའི་བདག་ཉིད། ཅིར་ཡང་སྤྲུལ་སྐུ་ཉིད་ལ་ཕྱག་འཚལ། ཆ་ནི་ཆོ་འཕྲུལ་
ཆེན་པོའི་ངང་ལས། ཐུགས་རྗེ་ཆགས་མེད་འཁོར་བ་བསྒྲོལ་མཛད། སྣ་ཚོགས་སྒྱུ་
མ་ཆོ་འཕྲུལ་བདག་ཉིད། ཆེ་མཆོག་རྒྱལ་པོ་ཉིད་ལ་ཕྱག་འཚལ། ཇ་ནི་ཅིར་ཡང་
ལོངས་སྤྱོད་རྫོགས་གྱུར། ཞི་ཞིང་འཇམ་དེས་རྩི་མཆོག་སྙིང་པོ། ཇི་སྲིད་འགྲོ་ཀུན་
ཐུགས་རྗེས་འདྲེན་མཛད། ཇོ་བོ་གཤེན་ལྷ་ཉིད་ལ་ཕྱག་འཚལ། ཉ་ནི་ཉོན་མོངས་
འཁོར་བ་སེམས་ཅན། དེ་ཉིད་སྡུག་བསྔལ་རབ་ཏུ་སྐྱོབས་པས། མཉམ་ཉིད་ཡེ་ཤེས་
དོན་ལ་སྦྱོར་བྱེད། མཉམ་ལྡན་རྒྱལ་པོ་ཉིད་ལ་ཕྱག་འཚལ། ཏ་ནི་ཡོན་ཏན་མ་ལུས་
ལྷུན་རྫོགས། ཏ་ལའི་སྡོང་པོ་དཔག་བསམ་ལྗོན་རྒྱས། ཏན་དྲ་རྒྱུད་ཀྱི་རྒྱལ་པོ་མདོ་
འཛིན། ཨ་ཏི་མུ་ཝེར་ཉིད་ལ་ཕྱག་འཚལ། ཐ་ནི་ཐབས་དང་ཐུགས་རྗེས་བདག་
ཉིད། ཐབས་མཆོག་རྒྱལ་པོ་འགྲོ་བའི་དཔལ་གྱུར། ཐབས་དང་ཤེས་རབ་ཟུང་དུ་
འབྲེལ་མཛད། ཐབས་མཆོག་སངས་པོ་ཉིད་ལ་ཕྱག་འཚལ། ད་ནི་དོན་ཡོད་སྣང་
བ་མཐའ་ཡས། དོན་ཀུན་མ་ལུས་མྱུར་དུ་འགྲུབ་བྱེད། དོན་དང་མཆོག་གི་སྙིང་པོ་
ཉིད་འཆང་། དགའ་བ་དོན་གྲུབ་ཉིད་ལ་ཕྱག་འཚལ། ན་ནི་ནད་རྣམས་མ་ལུས་
འཇོམས་བྱེད། ཉོན་མོངས་ནད་སེལ་སྨན་གྱི་རྒྱལ་པོ། འགྲོ་བ་ནད་ཀྱི་སྡུག་བསྔལ་
སེལ་མཛད། ནམ་མཁའི་མདོག་ཅན་ཉིད་ལ་ཕྱག་འཚལ། པ་ནི་དཔལ་གྱི་དབང་
ཕྱུག་དམ་པ། ཚེ་གཡང་དཔལ་གསུམ་དམུ་ཐག་མཛོད་འཛིན། དཔའ་བོ་ཆེན་པོ་
བར་ཆད་སེལ་མཛད། འོད་དཀར་དཔག་མེད་ཉིད་ལ་ཕྱག་འཚལ། ཕ་ནི་ཕ་རོལ་
ཕྱིན་པ་བཅུ་ལྡན། ཕ་རོལ་ཕྱིན་པ་བཅུ་ཡི་བདག་ཉིད། འགྲོ་རྣམས་འཁོར་བའི་ཕ་
རོལ་མཐར་སོན། ཤེས་རབ་ཕར་ཕྱིན་ཡུམ་ལ་ཕྱག་འཚལ། བ་ནི་བོན་ཉིད་བྷ་གའི་
ཀློང་ཡངས། འཁོར་བ་མྱ་ངན་འདས་པ་ཀུན་བསྐྱེད། བདེ་བར་གཤེགས་པའི་ཡུམ་
དུ་གྱུར་པའི། བྷ་ག་ཀློང་ཆེན་ཉིད་ལ་ཕྱག་འཚལ། མ་ནི་མ་བཅོས་བོན་ཉིད་ངང་
306

མདོ་སྡེ། བདུད་བཏུལ་བར་ཆད་བསལ་བའི་མདོ།
ལས། མ་འགགས་རང་འབྱུང་ཐུགས་རྗེ་ཁྲོས་མ། མ་རྟོག་ལོག་པ་ཤུགས་ཀྱིས་བསྒྲལ་
མཛད། ཐམས་ཅད་སྒྲོལ་མ་ཉིད་ལ་ཕྱག་འཚལ། ཙ་ནི་བཙོ་མ་གསེར་གྱི་མདོག་ཅན།
ནྡན་སྦྲུལ་གྱི་སྙིང་པོ་དྲི་ལྡན། ཐུགས་རྗེ་གཙོ་མོ་ཐབས་ཀྱི་བདག་ཉིད། གཙུག་ཏོར་
རྣམ་རྒྱལ་ཡུམ་ལ་ཕྱག་འཚལ། ཚ་ནི་ཚུལ་ཁྲིམས་བུམ་པ་མཛེས་ལྡན། དྲི་མེད་རྣམ་
པར་དག་པའི་ཚུལ་འཆང་། འགྲོ་དྲུག་སེམས་ཅན་ཚུལ་ལ་གཞོལ་བྱེད། ཚུལ་ཁྲིམས་
བྱམས་མ་ཉིད་ལ་ཕྱག་འཚལ། ཛ་ནི་ཛ་ཅི་ཧ་ར་ཁི་ཁར། འཛུམ་མདངས་འོད་ཟེར་
ཀུན་དུ་འཕྲོ་བས། མཛེས་ལྡན་ལྷ་མོ་འགྲོ་དྲུག་སྐྱངས་མཛད། རྫུ་འཕྲུལ་མྱུར་མ་ཉིད་
ལ་ཕྱག་འཚལ། ཝ་ནི་ཅི་ཝང་འཕྲུལ་གྱི་ཞིང་ཁམས། ཅི་ནི་ཝང་ཏི་སྤུངས་ཀྱི་རྒྱལ་པོ།
ཝང་ལྷ་འོད་དཀར་སུམ་བརྒྱ་དྲུག་ཅུ། སྐུ་རྒྱལ་ཝེར་སྤུངས་ཉིད་ལ་ཕྱག་འཚལ། ཞ་
ནི་གཞའ་འོད་འཁྱིལ་པའི་གུར་ཁང་། གཞལ་ཡས་དཔག་མེད་འོད་དུ་འབར་ཞིང་།
ཞི་ལྷ་བརྒྱ་དང་རྩ་བརྒྱད་དཀྱིལ་འཁོར། འཕྲུལ་ཆེན་ཞི་ལྷ་ཉིད་ལ་ཕྱག་འཚལ། ཟ་ནི་
ཟབ་མོ་སྔགས་ཀྱི་འབྱུང་གནས། གཟི་བརྗིད་དབང་ལྡན་ཐུགས་རྗེ་ཁྲོ་ཚུལ། ཁམས་
གསུམ་དབང་སྡུད་སྲིད་གསུམ་ཟིལ་གནོན། གཟི་བརྗིད་ཁྲོ་རྒྱལ་ཉིད་ལ་ཕྱག་འཚལ།
འ་ནི་འོད་ཟེར་ཕུང་པོ་སྟོང་ལྡན། འོད་ལས་རྒྱུ་བསྐྱེད་འོད་ཀྱི་རང་བཞིན། འོད་ཀྱི་
སྣང་བས་ཡོངས་ལ་ཁྱབ་བྱེད། འོད་སྣང་མཐའ་ཡས་ཉིད་ལ་ཕྱག་འཚལ། ཡ་ནི་ཡི་
གེ་འཕྲུལ་གྱི་རང་བཞིན། ཡང་དག་དོན་གྱི་ལྐུགས་པ་ཁ་འབྱེད། འཕྲུལ་གྱི་ཡི་གེ་སུམ་
ཅུས་དོན་སྟོན། ཡེ་སྲིད་རྒྱལ་པོ་ཉིད་ལ་ཕྱག་འཚལ། ར་ནི་རང་འབྱུང་རོལ་པའི་ངང་
ཉིད། རང་བཞིན་མཁའ་ལ་འབར་བའི་སྐུར་བསྟན། རབ་ཏུ་འབར་བའི་མེ་དཔུང་
དབུས་བཞུགས། མཁའ་འགྱིང་རོལ་པ་ཉིད་ལ་ཕྱག་འཚལ། ལ་ནི་ལེགས་སྤྱོད་སྨོན་
ལམ་མཐའ་ཡས། ལེགས་འབྱུང་ཡོན་ཏན་ངོ་མཚར་ཕུན་ཚོགས། ལེགས་པའི་བྱ་བ་
ཐམས་ཅད་གཞོལ་བྱེད། སྨོན་ལམ་མཐའ་ཡས་ཉིད་ལ་ཕྱག་འཚལ། ཤ་ནི་ཤེས་བཅུ་
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྣམ་པར་དག་ལྡན། ཤེས་ལྡན་ཕ་རོལ་ཕྱིན་པའི་དོན་སྟོན། མི་ཤེས་རྨོངས་པ་མ་
ལུས་སེལ་མཛད། ཤེས་རབ་ཕུལ་ལྡན་ཉིད་ལ་ཕྱག་འཚལ། ས་ནི་འཁོར་བའི་ས་ལ་
མི་གནས། ས་བརྒྱད་བྱང་ཆུབ་སེམས་ལྡན་སྤྱོད་ཡུལ། ས་བཅུའི་གཡུང་དྲུང་སེམས་
དཔའ་ཞིང་ཁམས། ས་གནས་སེམས་དཔའི་ཚོགས་ལ་ཕྱག་འཚལ། ཧ་ནི་ཧཱུཾ་ཆེན་
གསང་བའི་བདག་ཉིད། ཁམས་གསུམ་མ་ལུས་ཧཱུྃ་གི་སྒྲ་སྒྲོག །རྒྱ་ཤྲི་བ་གར་གྱི་རྒྱལ་
པོ། ཧཱུྃ་ཆེན་གསང་བདག་ཉིད་ལ་ཕྱག་འཚལ། ཨ་ནི་སྐྱེ་མེད་ཡི་གེ་ཨ་དཀར། དོན་
དམ་རང་བཞིན་ཨ་ཡི་མཚོན་མ། མ་སྐྱེས་སྐྱེ་མེད་ཨེ་མ་ངོ་མཚར། རང་རིག་ཨ་
དཀར་ཉིད་ལ་ཕྱག་འཚལ། ཕྱག་འཚལ་འཕྲུལ་གྱི་ཡི་གེ་སུམ་ཅུ། དང་ཐོག་གཉིས་
མེད་ཐར་པའི་ལམ་འདྲེན། ཤད་ནི་འཁོར་འདས་མ་འདྲེས་མཉམ་གསལ། ཚིག་ནི་
མི་འཁྲུལ་མཉམ་པའི་བར་འབྱེད། གི་གུ་མི་སྐྱེ་མི་འགག་རང་བཞིན། ན་རོ་སོ་སོར་
ཡེ་ཤེས་སྤྱོད་ཡུལ། འགྲེང་བུ་ཐམས་ཅད་འདྲེན་པའི་རྒྱལ་པོ། ཞབས་ཀྱུ་ཐུགས་རྗེ་
འདྲེན་པའི་ལྕགས་ཀྱུ་། ཡ་བཏགས་ལྐུགས་པ་ཁ་འབྱེད་རྒྱལ་པོ། ར་བཏགས་འགྲོ་བ་
སྨག་གི་མུན་སེལ། སྐབས་སྦྱོར་ཡན་ལག་ཚོགས་ལ་ཕྱག་འཚལ། སེམས་ཅན་གང་
ཞིག་བློ་ལྡན་དག་གིས། སྲོད་དང་ཐོ་རངས་ལངས་པ་བྱས་ནས། འཕྲུལ་གྱི་ཡི་གེ་ཉིད་
ལ་ཕྱག་འཚལ། སུམ་ཅུ་རྩ་དགུ་བསྟོད་པ་འདི་ཉིད། བརྒྱ་སྟོང་ཁྲི་འབུམ་གྲངས་སུ་
བརྗོད་པས། འཕྲུལ་གྱི་ཡི་གེ་དག་ལས་འགལ་གྱུར། ལྷག་ཆད་ནོར་དང་འཁྲུལ་པ་ལ་
སོགས། སྒྲིབ་པ་ཐམས་ཅད་རྣམ་པར་བྱང་བྱེད། གང་ཞིག་འཛིན་དང་འཆང་དང་
ཀློག་པས། ཚེ་དང་དབང་ཐང་དཔལ་དང་བསོད་ནམས། འདོད་པ་ཐམས་ཅད་རབ་
ཏུ་འགྲུབ་འགྱུར། འཇིགས་པ་ཀུན་ལ་སྒྲོལ་བ་ཉིད་དོ། ། ཕྱི་མར་བདེ་བ་ཅན་གྱི་ཞིང་
དུ། སྒྲིབ་གཉིས་བྱང་ཞིང་ཚོགས་གཉིས་རབ་རྫོགས། ཡེ་སྲིད་འཕྲུལ་གྱི་སྐུ་རུ་སངས་
རྒྱས། མྱུར་དུ་འཐོབ་པར་བྱེད་པ་ཉིད་དོ། མཐར་ཡང་འགྲོ་བ་འདྲེན་པའི་དཔལ་གྱུར།
308

མདོ་སྡེ། བདུད་བཏུལ་བར་ཆད་བསལ་བའི་མདོ།
འཕྲུལ་གྱི་ཡི་གེ་སུམ་ཅུས་དོན་སྟོན། སྣང་སྲིད་འཇིག་རྟེན་འཁོར་ལོ་དབང་སྒྱུར། འགྲོ་
རྣམས་དབྱིངས་སུ་སྒྲོལ་བ་ཉིད་དོ། ཨོཾ་ན་མ་གུ་གེ་ལོ་སྔ་ཚང་ལ་གུ་གེ། གུ་གེ་ཧ་ར།
སད་ལ་གུ་དུན། ཏན་ཀུན་ཏན་དྲ་ན་མ་ཨ་དཀར་ནི་སད་སཱཧཱ། དཔོ་བཟའ་ཐང་
མོ་དེ་ལྟར་ན། གཤེན་གྱི་ལེགས་སྤྱོད་རྣམ་པར་དག་པས། འཕྲུལ་གྱི་ཡི་གེ་སུམ་ཅུའི་
བསྟོད་པ་འདི་དག །གང་ཞིག་བྲི་བ་དང་། འཛིན་པ་དང་། འཆང་བ་དང༌། ཀློག་
པ་དང་། ཀུན་ཆུབ་པར་ཡིད་ལ་བྱེད་པ་དེ་དག་ནི། སྔོན་གྱི་བསྐལ་པ་དཔག་ཏུ་མེད་
པར་བསགས་པས། བག་ཆགས་དང་སྒྲིབ་པ་ཐམས་ཅད་བྱང་སྟེ། དེ་ཡང་བདེ་བར་
གཤེགས་པའི་བཀའ་ལུང་ལ་འགལ་བ་དང༌། གཤེ་སྐུར་བཏབ་པ་དང་། ཡ་ག་བགྱིས་
པ་དང་། བཀའ་རྒྱུད་གཏོར་བ་དང་། གསུང་རབ་ཕྱིས་པ་དང་། བདེ་བར་གཤེགས་
པའི་བཀའ་ལུང་ལ་ལྷག་ཆད་དང་། ནོར་འཁྲུལ་དང་། དིག་ལྐུགས་དང་། བར་ཆད་
དུ་སོང་བ་ཅི་སྲིད་པའི་སྡིག་པ་དང་སྒྲིབ་པ་ཐམས་ཅད་བྱང་བར་འགྱུར་རོ། །གཞན་
ཀྱང་ངག་འཁྱལ་པ་དང་། ཚིག་རྩུབ་མོ་དང༌། རྫུ་དང་ཕྲ་མ་དབྱེན་གཅུགས་ཀྱི་སྒྲིབ་
པ་ཅི་མཆིས་པ་རྣམས་ཀྱང་བྱང་བར་འགྱུར་རོ། །ཕྱི་མ་ཡང་སྒྲིབ་གཉིས་བྱང་ཞིང་
ཚོགས་གཉིས་རྫོགས་ནས། ཡེ་སྲིད་འཕྲུལ་གྱི་རྒྱལ་པོའི་སྐུ་རུ་འགྲུབ་སྟེ། ཡི་གེ་འཕྲུལ་
གྱིས་དོན་སྟོན་ཅིང་། འགྲོ་བ་སེམས་ཅན་འདྲེན་པའི་དཔལ་དུ་འགྱུར་རོ། །དེའི་ཕྱིར་
ན། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། རིགས་ཀྱི་བུ་
དང་རིགས་ཀྱི་བུ་མོ་རྣམས། ཡི་གེ་འཕྲུལ་གྱི་བསྟོད་པ་འདིའི་དོན་ལ་ཤིན་ཏུ་མོས་
པར་བྱའོ། །རབ་ཏུ་བརྩོན་པར་བྱའོ། །བདག་གིས་ཀྱང་ཡོངས་སུ་སྤྱོད་པར་བྱའོ། །
གཞན་ཀྱང་ཡོངས་སུ་སྤྱོད་པ་ལ་བསྐུལ་བར་བྱའོ། །དེས་ན་སེམས་ཅན་ཁ་ལོ་ཡོངས་
སུ་བསྒྱུར་ཞིང་། དགེ་བའི་དེད་དཔོན་ཆེན་པོར་འགྱུར་བའོ། །ཞེས་བཀའ་སྩལ་པས།
འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ལྷ་དང༌། ཀླུ་དང་།
300

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མི་དང་། ལྷ་མ་ཡིན་དང༌། མི་འམ་ཅི་དང་། ནམ་མཁའ་ལྡིང་དང་། དྲི་ཟ་བཅས་
པའི་འཇིག་རྟེན་ཀུན་ཡི་རང་སྟེ། སྟོན་པའི་གསུངས་པ་ལ་མངོན་པར་བསྟོད་དོ། །
༧ དེ་ནས་ཡང་དེའི་ཚེ་དེའི་དུས་ན། རྒྱལ་པོའི་ཁབ་གྲོང་ཁྱེར་ཆེན་པོ་སྒྱུ་འཕྲུལ་
དགའ་བ་ཅན་གྱི་དབུས། རྒྱལ་ས་ཁོང་མ་ནེའུ་ཆུང་གི་ནང་ན། མཚན་དང་ལྡན་པའི་
གསས་བཟའ་ངང་དྲུག་ལ་ཕྱི་དེ་ལོའི་དུས་སུ། སྐུ་ལ་སྲས་ཤིག་འཁྲུངས་ཏེ། དེ་ཡང་
གོང་དུ་རྒྱལ་བའི་སྲས་པོ་གཅེན་པོ་རྣམས་སྐུ་བལྟམས་པ་བཞིན་དུ། ཤིན་ཏུ་ཡང་ལྟས་
བཟང་ཞིང་། བདེ་བ་དང་བཅས་ནས་ཉམས་དང་ལྡན་པར་བྱོན་ཏེ། དེ་ཡང་སྤྲུལ་
པའི་སྐུ་ལ་གསོ་བསྐྱེད་མི་འཚལ་ཡང་། འགྲོ་དྲུག་རང་མཐུན་གྱི་ཆ་ལུགས་སུ་བསྟན་
ཏེ། དེ་ཡང་རྗེའུ་རིགས་ཀྱི་བུ་མོ་བློ་ལྡན་མ་དང་། བྲམ་ཟེའི་བུ་མོ་གཙང་མཛེས་མ་
གཉིས་ཀྱིས། དར་དཀར་གྱི་རྩིབས་ཀྱིས་ནི་བླངས། ཨུ་དུམ་ཝ་རའི་མེ་ཏོག་གི་ལྟེ་བ་
ནི་བྱས། དགའ་ལྡན་གྱིས་ཟ་འོག་གི་ཚང་བུར་ནི་བཅུག །སྨོན་ལམ་དར་ཐག་གིས་
ཚངས་ཐག་ནི་བྱས། རྩི་མར་དཀར་གསུམ་ཞལ་ཟས་ནི་གསོལ། ཚེ་གཡང་དཔལ་
གསུམ་གྱི་བོན་པོས་སྐུ་ཁྲུས་དང་གཙང་ཚན་གྱིས་ཕྱུང་ནས། སྐུའི་མ་མ་དང་རིམ་གྲོ་
རུ་བྱས་ཏེ། དགུང་ཟླ་བཅུ་གཉིས་ངོ་བཅུ་གསུམ་གྱི་བར་དུ་སྐུ་བཙའ་འོ། །དེ་ནས་ཟླ་
བ་བཅུ་གཉིས་ངོ་བཅུ་གསུམ་དུ་ལོན་ནས། སྟོན་པས་བྲམ་ཟེའི་བུ་འགྱུར་བ་བློ་གསལ་
ལ་བཀའ་སྩལ་པས། རྒྱལ་བུའི་མཚན་བརྟགས་ཏེ། བྲམ་ཟེས་སྟོན་པ་ལ་གསོལ་པ།
སྟོན་པ་ལགས་རྒྱལ་བུ་འདིའི་མཚན་ཉིད་ནི། ཤིན་ཏུ་བཟང་ཞིང་ངོ་མཚར་ཆེ་བ་ཞིག་
གདའ་འོ། །
དེ་ཡང་འདི་ལྟ་སྟེ། སྟོན་པ་ལགས། རྒྱལ་བུ་འདིའི་དབུ་ནི་ཟླུམ་ལ་བརྗིད་ཅིང་
མཛེས་པ་ཞིག་གདའ་འོ། །དབུ་སྐྲ་ནི་མཐིང་ལ་ཐོར་ཚུགས་ལྡེམ་པ་ཞིག་གདའ་
འོ། །ཞལ་ནི་ཟླ་རྒྱས་ཉ་གང་བ་ཞིག་གདའ་འོ། །སྤྱན་ནི་བཀྲ་ལ་རིག་ཅིང་གསལ་བ་
310

མདོ་སྡེ། བདུད་བཏུལ་བར་ཆད་བསལ་བའི་མདོ།
ཞིག་གདའ་འོ། ། རྫི་སྨིན་ནི་གཡུའི་ཡི་གེ་བྲིས་པ་ཞིག་གདའ་འོ། །སྙན་ནི་གྲོག་ལ་སྙན་
སྦུབས་གསང་བ་ཞིག་གདའ་འོ། །ཤངས་ནི་མཛེས་ལ་དྲང་ཞིང་སྙོམས་པ་ཞིག་གདའ་
འོ། །མཆུ་ནི་སྲབ་ལ་མཆུ་སུལ་དོད་པ་ཞིག་གདའ་འོ། ། ལྗགས་ནི་ལེ་བརྒན་དར་ལྕེ་
བརྐྱང་པ་ཞིག་གདའ་འོ། །ཚེམས་ནི་ཚེམས་པར་མཛེས་པ་ཞིག་གདའ་འོ། །མགུལ་
ནི་བུམ་པ་བཅུད་ཀྱིས་བལྟམས་པ་ཞིག་གདའ་འོ། །གསུང་ནི་གཡུ་བྱ་ཁུ་བྱུག་འདྲ་བ་
ཞིག་གདའ་འོ། །སྐུ་སྟོད་ནི་སེངྒེ་འགྱིང་བ་འདྲ་བ་ཞིག་གདའ་འོ། །རྐེད་སྐབས་ནི་ལྡེམ་
ལ་འཁྲིལ་བག་ཆེ་བ་ཞིག་གདའ་འོ། ། སྐུ་སྨད་ནི་བརྗིད་ལ་ལྷུན་ཆགས་པ་ཞིག་གདའ་
འོ། །ཡན་ལག་ནི་དྲང་ལ་ལེགས་ཤིང་བསྙམས་པ་ཞིག་གདའ་འོ། །ཕྱག་ཞབས་ནི་དྲ་
བའི་ཚུལ་དུ་འབྲེལ་པ་ཞིག་གདའ་འོ། ། ལྟེ་བ་ནི་པདྨའི་སྦུ་གུར་དོད་པ་ཞིག་གདའ་
འོ། །གསང་བ་ནི་རྟ་དང་གླང་པོ་འདྲ་བ་ཞིག་གདའ་འོ། །འགྲོས་ནི་ངང་པའི་རྒྱལ་པོ་
འདྲ་བ་ཞིག་གདའ་འོ། །དེ་ལྟར་དུ་ཕྱི་ཡི་ཡུལ་བཟང་ཞིང་། མཚན་དང་དཔེ་བྱད་དུ་
ལྡན་པས། རྒྱལ་བའི་སྲས་པོ་དམ་པ་འདི། འགྲོ་བ་སེམས་ཅན་གྱི་དཔལ་དུ་གྱུར་ཅིང་།
བསྟན་པའི་སྒྲོན་མེ་འདེགས་པའི་མཚན་རྟགས་ལགས་སོ། །སྟོན་པ་ལགས། དེ་
ལྟར་དུ་ཕྱི་ཡི་མཚན་བཟང་ཞིང་། དཔེ་ཡོངས་སུ་ཚོགས་པ་ལ། ནང་གི་སེམས་དགེ་
ཞིང་བཅུད་དང་ལྡན་པ་ནི། འདི་ལྟ་བུ་རུ་འདུག་སྟེ། ལྟ་བ་ཡས་ཕུབ་པ་ནི། ནམ་
མཁའི་དབྱིངས་ལྟར་ཡངས་དོག་མེད་པ་ཞིག་གདའ་འོ། །སྤྱོད་པ་མས་འཛེགས་པ་ནི།
དཔག་བསམ་གྱི་སྡོང་པོ་ལྟར་ཐེམ་སྐས་བདེ་བ་ཞིག་གདའ་འོ། །གཞི་སྙིང་རྗེ་ཆེན་པོ་
ལ་བླང་པ་ནི། ས་གཞིའི་གཏོས་ལྟར་ཞིང་ས་བཟང་པ་ཞིག་གདའ་འོ། །ཐབས་ཕ་རོལ་
ཏུ་ཕྱིན་པ་བཅུ་ལ་སྤྱོད་པ་ནི། ཡིད་བཞིན་གྱི་ནོར་བུ་རིན་པོ་ཆེ་ལྟར་སྨོན་ལམ་འགྲུབ་
པ་ཞིག་གདའ་འོ། །དེ་ལྟར་དུ་གཞོན་ནུ་དལ་འབྱོར་གྱི་ལྷུན་པོ་ལ། ཡོན་ཏན་དཔག་
བསམ་གྱི་ལྗོན་པས་བརྒྱན་པ། གཡུང་དྲུང་གི་བོན་དང་སྣོད་དང་བཅུད་དུ་འཛོམ་པ།
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྒྱལ་བའི་སྲས་པོ་འགྲོ་བའི་དཔལ་དུ་འབྱུང་ཞིང་། སྐྱེ་འགྲོ་སེམས་ཅན་གྱི་དོན་ནུས་
པར་ངེས་པ་ཞིག་གདའ་འོ། །ཞེས་གསོལ་ནས། རྒྱལ་བུའི་མཚན་རྟགས་ཀྱང་ཤིན་ཏུ་
བཟང་བ་རུ་བཅད་དོ། ། དེ་ནས་རྒྱལ་བུ་དེ་ལ་ལྷ་ཚངས་པས་དབང་གི་གཙུག་ཕུད་
ནི་བཅིངས། བརྒྱ་བྱིན་གྱིས་ཚེའི་ལན་ཕྲན་ནི་བླས། ཀླུ་དགའ་བོས་ཨུ་དུམ་ཝ་ར་མེ་
ཏོག་གི་འཕྲེང་བས་ནི་བརྒྱན། གཙུག་ན་རིན་ཆེན་གྱིས་དབུ་ལ་རིན་པོ་ཆེའི་ཟེའུ་སྲོག་
ནི་གསོལ། གཤེན་འདོད་པ་དགུ་འགྱུར་གྱིས་མི་འགྱུར་བའི་དབང་རྒྱན་ནི་བཏགས།
བྲམ་ཟེའི་བུ་འགྱུར་བ་བློ་གསལ་གྱིས་མིང་དང་མཚན་ནི། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འོལ་དྲུག་ཐང་པོ་རུ་བཏགས་སོ། །དེ་ལྟར་དུ་
རྒྱལ་ས་གླིང་བརྒྱད་ཀྱི་མི་རྣམས་དང་། ལྷ་ཀླུ་མི་གསུམ་གྱི་མངའ་བོ་ཆེ་རྣམས་དང་།
འཁོར་སྡེ་བཞི་ཡ་བརྒྱད་རྣམས་ཚོགས་ནས། རྒྱལ་བུའི་སྐུ་མཚན་བཟང་པོ་དང་།
ཕུན་སུམ་ཚོགས་པའི་བཀྲ་ཤིས་དང་། དགའ་སྟོན་རྒྱ་ཆེན་པོ་རུ་བྱས་ཏེ།
༧ དེ་ནས་དེའི་ཚེ་དེའི་དུས་ན། སྲས་རྒྱལ་བུ་དེ་ཡང་དགུང་ལོ་གཅིག་ལོན་ནས།
ཤེས་རབ་ཚད་དུ་ཕྱིན། དགུང་ལོ་གཉིས་ལོན་ནས་སྙིང་རྗེའི་སེམས་དང་ལྡན། དགུང་
ལོ་གསུམ་ལོན་ནས་ཡབ་ལ་བོན་ཞུ་བའི་སྤོབས་པ་དང་ལྡན་ནས། གསས་མཁར་ཁོང་
མ་ནེའུ་ཆུང་གི་ནང་ན། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
དང༌། འཁོར་སྡེ་བཞི་ཡ་བརྒྱད་རྣམས་ཚོགས་ནས། སྟོན་པ་ལ་བླ་ན་མེད་པའི་མཆོད་
པ་སྤྲིན་གྱི་རྒྱན་ཅེས་བྱ་བ་བཤམས་ནས་ཕུལ་ཏོ། འཁོར་རྣམས་ཀྱི་ནང་ནས། གཤེན་
རབ་གཡུང་དྲུང་སེམས་དཔའ་རྒྱལ་སྲས་འོལ་དྲུག་ཐང་པོས། ལྷའི་མེ་ཏོག་ཧ་ལོ་
དམར་པོ་ལག་ཏུ་ཐོགས་ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་བར་
བཏུད་དེ་གསོལ་པ། བོན་ཉིད་དབྱིངས་ནས་རང་འབྱུང་ཐུགས་རྗེ་ཅན། འགྲོ་བའི་
དོན་དུ་ཚད་མེད་ལོངས་སྤྱོད་རྫོགས། གང་ལ་གང་འདུལ་ཅིར་ཡང་སྤྲུལ་པའི་སྐུ།
312

མདོ་སྡེ། བདུད་བཏུལ་བར་ཆད་བསལ་བའི་མདོ། །
འགྲོ་བའི་ཡབ་ཅིག་སྟོན་པ་གཤེན་རབ་ལགས། འགྲོ་བ་སེམས་ཅན་ཐར་པར་དྲང་
བ་དང་། བདག་ཅག་ཤེས་རྒྱུད་ཐ་རམས་བཀྲོལ་བའི་ཕྱིར། གསས་མཁར་སུམ་བརྒྱ་
དྲུག་ཅུའི་ནང་ནས་ཀྱང་། ངེས་ཚིག་བདེན་པའི་བོན་ཅིག་བསྟན་དུ་གསོལ། ཞེས་
གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་འོལ་དྲུག་ཐང་པོ་ལ་སོགས་འཁོར། ཞུས་
པའི་དོན་དེ་བདག་གིས་བཤད་པར་བྱ། དབང་པོ་མ་ཡེངས་རབ་ཏུ་བརྟན་པར་ཉོན།
མ་བརྗེད་ཐུགས་ཀྱི་དཀྱིལ་དུ་ཞེན་པར་ཞོག །སྤྱིར་ནི་འགྲོ་བ་རིགས་དྲུག་སེམས་ཅན་
རྣམས། བླ་མེད་ཐར་པའི་གོ་འཕང་ཐོབ་ཕྱིར་དང༌། སྒོས་སུ་འོལ་དྲུག་ལ་སོགས་
འཁོར་རྣམས་ཀུན། ཤེས་རབ་རྒྱུད་ཁྲོལ་ཐར་པའི་དོན་རྟོགས་ནས། འབྲས་བུ་སྐུ་
གསུམ་སངས་རྒྱས་ཐོབ་འདོད་ན། གཡུང་དྲུང་བོན་གྱི་སྒོ་མོ་གྲངས་མང་ལ། ཐོས་
བསམ་སྒོམ་གསུམ་རྒྱུད་ལ་འབྱོར་པ་གཅེས། ཐོས་བསམ་སྒོམ་གསུམ་རྒྱུད་ལས་
འབྱུང་བ་ལ། དང་པོ་ཤེས་པའི་གཞི་མར་ཡི་གེ་སློབས། ཡི་གེ་ནག་པོའི་རྒྱུད་ལ་
བཀུར་སྟི་བྱས། ལྐུགས་པ་ཁ་འབྱེད་འཕྲུལ་གྱི་ཡི་གེ་ནི། མ་རིག་མུན་སེལ་ཡེ་ཤེས་
སྒྲོན་མེ་མཆོག །འགྲོ་བ་མ་རིག་སྨག་གི་མུན་པ་སེལ་བ་ལ། དེ་ནས་ཐོས་པའི་གཞི་མ་
འཆད་ཉན་བགྱི། ཐོས་པའི་གཞི་མ་བདེར་གཤེགས་བཀའ་ལུང་གཅེས། སྔ་རབས་
འདས་དང་ད་ལྟར་བཞུགས་པ་དང༌། མ་འོངས་འགྲོ་འདུལ་དེ་ལྟར་གསུང་བ་ཡི།
བཀའ་རྒྱུད་འབུམ་སྡེ་གསུང་རབ་གླེགས་བམ་ལ། འཇུག་དང་བསླབ་དང་བརྟག་
དང་གཞིག་དང་འབྲེལ། གཅིག་ལ་མ་ལགས་གང་དང་འབྲེལ་འཇོག་ཅིང་། བསླབ་
པའི་ཤེས་རབ་ཤིན་ཏུ་རྒྱ་བསྐྱེད་དགོས། བཀའ་ལ་མ་ངེས་ཆུ་བོ་རབ་འབྱམས་དང༌།
ལུང་ལ་མ་ངེས་འདམ་གྱི་ཕུར་པ་ལྟར། གང་དག་ཕྲད་པ་དག་ལ་འཇུག་ཐུབ་སློབས།
ཐོས་པའི་རྐྱེན་ལ་སློབ་དཔོན་བླ་མ་སྟེ། སློབ་དཔོན་བླ་མའི་སྐུ་ལ་རབ་ཏུ་འཁོར། བླ་
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མ་མ་བསྟེན་སངས་རྒྱས་ཞལ་གསུང་མེད། བླ་མ་མ་བྱོན་སངས་རྒྱས་ཞལ་མཐོང་མེད།
བླ་མས་མ་བཀྲོལ་བཀའ་ལུང་མན་ངག་མེད། དེ་ཕྱིར་ཐམས་ཅད་བླ་མ་དག་ལ་
བསྟེན། དེ་བསྟེན་ཞབས་ནས་རབ་འདེགས་ཐེག་པ་དཀའ། ཇི་ལྟར་དཀའ་བཞིན་དེ་
བཞིན་བསྲན་པ་བསྐྱེད། དེ་བཟོད་བསྲན་བཅས་བླ་མའི་མན་ངག་ལོན། གང་དག་
སྙིང་རུས་དཀའ་བ་མཐའ་བསྐྱལ་ནས། དེ་ཉིད་བསམ་པའི་དགོངས་དོན་དེ་རབ་
འགྲུབ། དེ་ཕྱིར་བསླབ་པ་དག་ལ་རབ་གུས་ཤིང་། བླ་མ་དག་ལ་རབ་མཉེས་འདུན་
པ་བསྐྱེད། དེས་ན་ཡིད་བཞིན་ནོར་བུ་གཙུག་འཆང་དོན། དེ་ཕྱིར་བླ་མ་དག་ལ་
གཙོར་འཛིན་བྱ། བསྟེན་པའི་གྲོགས་ལ་བསོད་ནམས་ཚོགས་གཉིས་ཏེ། དངོས་འབྱོར་
ཡིད་ལ་སྤྲུལ་པ་རྣམ་པ་གཉིས། དངོས་སུ་འབྱོར་དང་སྣང་བའི་ཡུལ་ལ་སྟེ། མཚན་
ལྡན་བླ་མ་དམ་པ་མཆོད་བྱས་བསྟེན། ཡིད་ལས་སྤྲུལ་པ་མི་སྣང་ཡུལ་ལ་ཏེ། དེ་ཉིད་
སེམས་བསྐྱེད་རྣམ་པར་དག་ལྡན་པས། གང་དག་སྣང་བའི་ཞིང་དག་མ་ལུས་པ། དེ་
ཉིད་མི་སྣང་བོན་ཉིད་དབྱིངས་ལ་འབུལ། དེ་དག་དམིགས་མེད་རང་བཞིན་རྒྱས་
ཐེབས་ན། བླ་མེད་མཆོད་སྤྲིན་བོན་ཉིད་དབྱིངས་སུ་མཉམ། བསོད་ནམས་དེ་ཉིད་བྱེ་
མའི་གྲངས་མི་མཉམ། བརྒྱར་ཡང་མི་ཕོད་བསྒྱུར་ཡང་མི་བཟོད་དེ། ཐོས་པའི་སྡོང་
ལ་མཚུངས་སྤྱོད་གྲོགས་གཅེས་པས། གཡུང་དྲུང་མཚུངས་སྤྱོད་ཟབ་མོ་བསྟེན་པར་བྱ།
བཀའ་ལུང་རབ་འབྱམས་གླིང་ལ་བློ་གྲོས་པས། དེ་ཉིད་ཤེས་རབ་གོ་བ་འབྱུང་བསྐྱེད་
དེ། དེ་དག་བསླབ་པ་དག་གི་སྡོངས་སུ་འགྱུར། དགེ་ལ་སྡོང་ན་ཡང་དག་གྲོགས་ཀྱི་
མཆོག །གང་ཞིག་དགེ་བར་མི་སྡོང་ལོག་ཁྲིད་ན། དེ་ཉིད་བདུད་ཀྱིས་བར་ཆད་རྐྱེན་
བསྐུལ་ཡིན། དེ་ཕྱིར་མཚུངས་སྤྱོད་ཐོས་པའི་གྲོགས་སུ་གཅེས། ཐོས་པའི་གྲོགས་ལ་
མཁས་དང་ཤེས་ལྡན་སྟེ། གང་དག་མཁས་པ་མཁས་པའི་གྲྭ་ལ་བཙུན། མི་ཤེས་བླུན་
པོའི་གསེབ་ནས་ཅང་ཤེས་གླང་། མཁས་པ་མིན་པར་མཁས་པའི་ཆ་འཛིན་ནས། བླ་
314

མདོ་སྡེ། བདུད་བཏུལ་བར་ཆད་བསལ་བའི་མདོ། ༼ཉ༽
མ་མཁས་པའི་དོན་ལ་མི་གུས་པར། རིགས་ཀྱི་རྒྱལ་ནས་ཆེ་བཅོས་བྱེད་པ་ནི། ཁང་
སྟོང་སྒོ་ལྕགས་ཅན་དང་ཅི་མི་འདྲ། བཙུན་པོ་མིན་པར་བཙུན་པོའི་ཚུལ་འཛིན་ཅིང་།
ཆེ་གཉེན་བཙུན་པའི་གྲལ་གོང་འགྲིམ་པ་དེ། མི་གཙང་དར་དུ་གཏུམས་དང་ཅི་མ་
འདྲ། གསང་སྔགས་མིན་པར་གསང་སྔགས་ཁས་ལེན་ཅིང་། སྦྱོར་སྒྲོལ་དྲག་པོའི་ལས་
ལ་འཇུག་པ་དེ། འོད་དགའ་མེ་ལ་སྙེག་དང་ཅི་མ་འདྲ། ཡེ་གཤེན་མིན་པར་ཡེ་གཤེན་
ཁས་ལེན་ཅིང་། གཅིག་པུར་ལྐོག་འདུག་གཡེང་བ་བསྒྲུབ་པ་དེ། རི་སྤྱང་གཟན་ཚོལ་
དག་དང་ཅི་མ་འདྲ། ཐེག་ཆེན་མིན་པར་ཐེག་ཆེན་ཁས་ལེན་ཅིང་། ཐེག་ཆེན་དོན་ལ་
འཆད་མཉན་བྱེད་པ་དེ། བོང་བུས་སེང་སླག་གོན་དང་ཅི་མ་འདྲ། འདྲེན་པ་མིན་
པར་འདྲེན་པར་ཁས་ལེན་ཅིང་། འདྲེན་པའི་སྟོན་པར་འགྲོ་དོན་བྱེད་པ་དེ། གཉིས་
སྦྲེལ་གཡང་ལ་མཆོངས་དང་ཅི་མ་འདྲ། མཁས་པའི་བདུད་ནི་ཤེས་ཆུང་སྒྲིན་བུ་སྟེ།
གང་ཞིག་ཐོས་བསམ་མེད་པའི་མི་དེ་དག །བསྐོར་དང་འཁོར་དང་བཟློག་པར་ག་ལ་
བཏུབ། དེ་དག་དྲི་བས་ཕྱིན་ཅི་ལོག་ཏུ་སྟེ། བློ་ཆུང་ཐོས་པའི་བོན་གྱི་གྲོལ་མི་འགྱུར།
དེ་ཕྱིར་མི་ཤེས་བླུན་པའི་འཆད་མཉན་སྤོངས། ཐོས་པའི་རྒྱུ་ལ་རང་གི་རིག་པ་གཅེས།
མ་ཡེངས་མི་འཕྲོ་མི་འཆོར་འཛིན་མི་གཏོང་། གང་དག་འཛིན་པ་དེ་དག་གཟེར་དུ་
འདེབས། དེ་དག་སྡོང་ལ་བརྩོན་འགྲུས་དྲག་པོ་གཅེས། བརྩོན་པ་ཕུལ་ཕྱིན་འགྲུས་པ་
དོན་དང་ལྡན། བཏང་སྙོམས་ལེ་ལོ་སྐད་ཅིག་ཡེང་མི་གཏོང་། དེས་ན་མཁས་པའི་
དོན་ལ་གནས་པར་འགྱུར། ཐོས་པའི་ཤེས་རབ་ཟབ་མོའི་རྒྱུད་སྦྱངས་ཤིང་། བླ་མེད་
ཐར་པའི་དོན་ལ་འཇུག་པར་བྱ། དེ་ནས་བསམ་པའི་ཤེས་རབ་བརྒྱུད་སྦྱོང་སྟེ།
བསམ་པའི་གཞི་མ་ཀུན་གཞི་བྱང་ཆུབ་སེམས། སྙིང་རྗེ་བྱང་ཆུབ་མཆོག་ཏུ་སེམས་
བསྐྱེད་དེ། འགྲོ་བ་གཞན་དོན་དག་ལ་སྨོན་པ་དང་། བདག་དོན་དག་ལ་འཇུག་པར་
བྱ་བ་སྟེ། སྨོན་འཇུག་བྱང་ཆུབ་སེམས་ཀྱི་གཞི་བཟུང་ཞིང་། བསམ་པའི་ཤེས་རབ་
315

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྒྱུད་ལ་བསྐྱེད་པར་བྱ། བསམ་པའི་རྒྱུ་ནི་ཚིག་ལ་དོན་དུ་སྟེ། ཚིག་ལ་འགྲེལ་ཞིང་དོན་
ལ་བཞག་པར་བྱ། དེ་གཉིས་ཟུང་འབྲེལ་འགལ་དང་མཐུན་པར་སྡེབ། དཔེ་དང་
དོན་གཉིས་མཚམས་སྦྱོར་རྟགས་ལས་འབྱུང་། བཟུང་སོ་གདགས་སྒོ་གོ་ལམ་གསུམ་
དུ་སྟེ། བཟུང་སོ་འཛིན་ཅིང་གདགས་སྒོར་མིང་ཡང་འདོགས། གོ་ལམ་དག་དང་
དོན་དང་སྦྱར་བར་བྱ། དང་པོ་བཟུང་སོ་དག་ལ་བཟུང་བ་ནི། བཟུང་སོ་ནམ་མཁའ་
དག་ལ་བཟུང་བ་ན། གདགས་སྒོ་མེ་ཆུ་ས་རླུང་བཞི་ལ་འདོགས། གོ་ལམ་ཡངས་
དོག་མེད་པའི་དོན་དང་སྦྱར། བཟུང་སོ་ས་གཞི་དག་ལ་བཟུང་བ་ན། གདགས་སྒོ་
ཚངས་རྒྱུང་འཇིག་རྟེན་དག་ལ་འདོགས། གོ་ལམ་ཐམས་ཅད་བརྟེན་བྱེད་དོན་དང་
སྦྱར། བཟུང་སོ་རི་བོ་དག་ལ་བཟུང་བ་ན། གདགས་སྒོ་རྩི་ཤིང་ནགས་ཚལ་དག་ལ་
འདོགས། གོ་ལམ་མ་ལུས་བསྐྱེད་བྱེད་དོན་དང་སྦྱར། བཟུང་སོ་རྒྱ་མཚོ་དག་ལ་
བཟུང་བ་ན། གདགས་སྒོ་ཆུ་བོ་ཆུ་བྲན་དག་ལ་འདོགས། གོ་ལམ་བྱུང་ཐིམ་གཅིག་
པའི་དོན་དང་སྦྱར། བཟུང་སོ་བོན་ཉིད་དག་ལ་བཟུང་བ་ན། གདགས་སྒོ་བོན་ཅན་
མཚན་མ་དག་ལ་འདོགས། གོ་ལམ་བོན་ཉིད་ངོ་བོ་དོན་དང་སྦྱར། བཟུང་སོ་སེམས་
ཉིད་དག་ལ་བཟུང་བ་ན། གདགས་སྒོ་སེམས་འབྱུང་མཚན་མ་དག་ལ་འདོགས། གོ་
ལམ་སེམས་ཉིད་ངོ་བོ་དོན་དང་སྦྱར། བཟུང་སོ་གང་ཟག་གཅིག་ལ་བཟུང་བ་ནས།
གདགས་སྒོ་རྣམ་ཤེས་ཚོགས་བརྒྱད་དག་ལ་འདོགས། གོ་ལམ་བྱང་ཆུབ་སེམས་ཀྱི་
དོན་དང་སྦྱར། དེ་ཕྱིར་ཚིག་དང་དོན་གྱི་མཚན་ཉིད་དོ། །བསམ་པ་ཅན་ལ་གཞིག་
དང་འགྲེལ་པ་སྟེ། གཞིག་པ་བོན་ཉིད་དག་ལ་གཏོང་བ་ན། འགྲེལ་བ་བོན་ཅན་
མཚན་མ་དག་དང་འབྲེལ། གཞིག་པ་རང་རིག་སེམས་ལ་གཞིག་པ་ན། འགྲེལ་པ་
རང་བཞིན་མཚན་མ་དག་དང་འབྲེལ། གཞིག་པ་འབྱུང་བ་ལྔ་ལ་གཞིག་པ་ན།
འགྲེལ་བ་བསྐལ་སྲིད་ཆགས་གནས་སྟོང་དང་འབྲེལ། གཞིག་པ་ཀུན་གཞི་དག་ལ་
316

མདོ་སྡེ། བདུད་བཏུལ་བར་ཆད་བསལ་བའི་མདོ།
གཞིག་པ་ན། འགྲེལ་པ་རྣམ་པར་ཤེས་པའི་ཚོགས་དང་འབྲེལ། དེ་ཕྱིར་གང་དག་
གཞིག་དང་འགྲེལ་པ་ན དེ་ཡིས་འཁོར་འདས་རྩ་བ་ཕྱེད་པར་འགྱུར། བསམ་པའི་
དོན་ལ་འཆད་རྩོད་རྩོམ་པ་གཅེས། དེ་དག་མ་སྤྱོད་ཤེས་པ་གྲོལ་མི་འགྱུར། རབ་ཏུ་
བརྩོད་པས་རབ་ཏུ་ཕྱིན་པར་འགྱུར། དེ་ཉིད་བརྩོད་གྱུར་འཆིང་བའི་སྒྲོག་ལས་གྲོལ།
དེ་ཡང་ལན་དུ་འཁོར་གསུམ་བཟློག་ཏུ་བཏུབ། རྣམ་འབྱེད་ཕུལ་ཕྱིན་དག་པའི་འཁོར་
གསུམ་བསྐོར། བདུད་དང་མུ་སྟེགས་ཕ་རོལ་རྒོལ་བ་འཇོམས། བསམ་པའི་གྲོགས་ལ་
བསླབ་པ་མཐར་ཕྱིན་གཙོ། གང་དག་བསླབ་པ་དེ་ཉིད་མཐར་ཕྱིན་ནུས། མ་བསླབ་
བླུན་པོས་གསེར་དང་ཁྲོན་མི་ཤེས། རྩི་དང་དུག་འདྲེས་བསལ་དང་དབྱེ་བ་མེད།
ཤིན་ཏུ་མ་རིག་རྨོངས་པས་བྱོལ་སོང་གླང་། མ་གོ་བླུན་པར་གྱུར་པས་གཏི་མུག་ཕག །
གསེར་དང་བོང་བ་ས་རྡོ་དབྱེར་མི་འབྱེད། དེ་ཕྱིར་མ་རིག་རྨོངས་པ་གྲོགས་སུ་སྤོངས།
བསམ་པའི་སྙིང་པོ་ཚད་གསུམ་བདེན་པ་གཉིས། ཟུང་འབྲེལ་སྤྱོད་དང་འཇུག་བཏུབ་
འཆད་པར་ནུས། དེ་ཉིད་བསམ་པའི་ཤེས་རབ་སྦྱོང་ཚུལ་ལོ། །དེ་ལ་སྒོམ་པའི་ཤེས་
རབ་རྒྱུད་སྦྱོང་སྟེ། སྒོམ་པའི་གཞི་མ་བྱང་ཆུབ་རྒྱུན་ལ་འཇུག །བོན་ལ་ཤེས་པས་མི་
ཕན་བསྒྲུབ་པ་གཅེས། བསྒྲུབ་པའི་གྲོགས་ལ་བརྩོན་ཅིང་འགྲུས་པ་སྟེ། ལེ་ལོ་གཡེང་
སྐྱོང་མི་མངའ་རྩེ་གཅིག་ཏུ། མི་གཡོ་མཉམ་གསལ་བྱང་ཆུབ་དོན་ལ་བསྒོམ། འཛིན་
དང་ཟིན་དང་གཟེར་དང་ཐེབས་མི་གཏང་། བཟུང་འཛིན་ཟིན་གསུམ་མི་ཡེངས་
དོན་ལ་དྲིལ། སྐད་ཅིག་ཡེངས་མེད་དྲན་པས་བྱ་ར་འཛུགས། མ་བསྒོམས་མི་བསྒོམ་
འབྲལ་མེད་རྒྱུན་ལ་འཇུག །བདེ་སྟོང་གསལ་དང་མི་རྟོག་དབྱིངས་ཀྱི་ངང་། ཀློང་
དབྱིངས་ངོ་བོ་དྲན་དང་རིག་མི་འགྱུ་། འགྱུ་བྱེད་ཤེས་པའི་དྲི་མ་རྗེས་མི་འཛིན། མ་
སྤྲོས་མི་སྤྲོ་མི་འཕྲིགས་རང་བཞིན་གནས། མི་གཡོ་མཉམ་གསལ་སྐུ་གསུམ་ཡེ་ཤེས་
འཆར། དེས་ན་བསྒོམ་པའི་ཤེས་རབ་རྒྱུད་ལ་བསྐྱེད། བསྒོམ་པའི་དངོས་པོ་ཐེག་ལེ་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཉག་གཅིག་སེམས། མི་འགྲོ་མི་འོང་མི་སྣང་མི་དམིགས་ཏེ། དམིགས་སུ་འཛིན་མེད་
མ་གཡོ་མ་བཅོས་དང༌། བསྒོམ་པའི་ངོ་བོ་བོན་ཉིད་སྐྱེ་འགག་མེད། རྟག་པར་མི་
འགྱུར་ཆད་པའི་མཐའ་མ་གྲུབ། རྟག་ཆད་མུ་བཞི་མཚན་མ་ཀུན་ལས་འདས། ཡེ་
ནས་བོན་ཉིད་སྟོང་གསལ་བདེ་བའི་ངང༌། བསྒོམ་པའི་རང་བཞིན་ལྟ་བསྒོམ་སྤྱོད་
དང་གསུམ། ལྟ་བ་མུ་བཞི་རྟག་ཆད་མཐའ་དང་བྲལ། དངོས་པོ་ངོ་བོ་མཚན་མ་རང་
བཞིན་སྟོང་། མ་བཅོས་ཁྱབ་གདལ་བོན་ཉིད་སྤྲོས་བྲལ་དབྱིངས། བསྒོམ་པ་མི་སྣང་
མི་དམིགས་ཡུལ་ལ་འདས། དྲི་མེད་འོད་གསལ་རང་བཞིན་མཉམ་པ་ཉིད། མ་
བཅོས་སྤྲོས་བྲལ་རང་བཞིན་ལྷུན་གྱིས་གྲུབ། བཅའ་བཅོས་དྲི་བྲལ་བོན་ཉིད་དག་པའི་
མཁའ། སྤྱོད་པ་སྣ་ཚོགས་ཀུན་འབྱུང་རྣམ་པར་དག །ལེགས་དང་ཉེས་མེད་གང་གི་
མཐའ་མི་འཛིན། བདེ་དང་སྡུག་བསྔལ་མཚན་མ་རང་སར་གྲོལ། ཤུགས་འབྱུང་
འགག་མེད་བོན་ཉིད་བདེ་བའི་ཀློང༌། དེ་དག་འབྲས་བུ་མ་བཙལ་ལྷུན་གྱིས་གྲུབ།
མཁའ་དབྱིངས་བདེ་ཆེན་དག་པའི་དཀྱིལ་འཁོར་དུ། ཐབས་ཤེས་དབྱེར་མེད་ཐུགས་
རྗེ་རོལ་པའི་སྐུ། འཁོར་འདས་གཉིས་མེད་མཉམ་པའི་ཐིག་ལེ་གཅིག །མ་བཅོས་ཁྱབ་
གདལ་བོན་སྐུ་བདག་མེད་དང་། དེ་ལྟར་ལྟ་སྒོམ་སྤྱོད་གསུམ་འབྲས་བུའི་དོན། ཐོས་
བསམ་སྒོམ་གསུམ་ཤེས་རབ་སྦྱོང་ཚུལ་ཏེ། ཀུན་གཞི་བྱང་ཆུབ་སེམས་ལ་བསླབ་
འཚལ་ལོ། །འོལ་དྲུག་ཐང་པོ་ལ་སོགས་འདུས་པའི་འཁོར། ཚིགས་སུ་བསྟན་པ་བྱེ་
མའི་ལ་ཙམ་ཀྱང་། དོན་དུ་བསྡུ་ན་རྣམ་པ་དྲུག་ཏུ་སྟེ། ཐོས་བསམ་སྒོམ་གསུམ་ཤེས་
རྒྱུད་རབ་སྦྱངས་ནས། ལྟ་སྒོམ་སྤྱོད་གསུམ་དོན་དུ་གཉེར་བ་ཡི། ལྷ་རྒྱུད་ཡེ་ཤེས་མདོ་
སྦྱར་དག་པའི་བོན། སྐལ་ལྡན་རྒྱུད་ཁྲོལ་ཤེས་རབ་དོན་དུ་གཉེར། ཕྱི་རབས་རྣམས་
ལ་བཀའ་ཡི་འཁོར་ལོ་བསྐོར། ཐོས་བསམ་སྒོམ་གསུམ་ཤེས་རབ་རྒྱུད་སྦྱངས་ཤིང་།
ལྟ་སྒོམ་སྤྱོད་གསུམ་དོན་དམ་མཐར་ཕྱིན་མཛོད། ཅེས་གསུངས་ཏེ། ལྷ་རྒྱུད་ཡེ་ཤེས་
318

-- -སྣགླ་བ་མངོ
མདོ་སྡེ། བདུད་བཏུལ་བར་ཆད་བསལ་བའི་མདོ། ༼ ཉ༽
མདོ་སྦྱར་གྱི་བོན་རྣམས་གཏན་ལ་ཕབ་སྟེ་བཤད་པར་མཛད་དོ། ། །
དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། སྟོན་པ་ལ་བསྐོར་བ་ནི་བྱས། ལྷ་
ཕྱག་ནི་འཚལ། མཆོད་པ་ནི་ཕུལ་ནས། འཇིག་རྟེན་གྱི་ཁམས་ཀྱང་༌། གཡོ་གཡོའོ་རབ་
ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་
ཐུག་གོ་རབ་ཏུ་ཐུག་གོ། །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་
མེར་རོ། །ལྡེག་ལྡེག་གོ་རབ་ཏུ་ལྡེག་གོ། །ནམ་མཁའ་ལ་གསལ་བའི་འོད་མང་པོ་ཤར་
རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་
པོ་སྐྱེས་སོ། །
དེ་ནས་དེའི་ཚེ། སྟོན་པས་འདུལ་བའི་ཞིང་ཁམས་མི་མཇེད་ཀྱི་འཇིག་རྟེན་སྟོང་
གསུམ་གྱི་སྟོང་ན་གནས་པའི་སེམས་ཅན་ལ། སྟེང་གི་ལྷ་དང་། འོག་གི་ཀླུ་དང་།
བར་གྱི་མི་རྣམས་ལས། ཤིན་ཏུ་གྲངས་མང་བ་སྟོང་གསུམ་གྱི་འཇིག་རྟེན་སྟོང་པ་ཙམ་
ཞིག །གཟུགས་ཀྱི་ཕུང་པོ་ཕྲ་རབ་ཀྱི་རྡུལ་དུ་ལྷགས་ནས། ནམ་མཁའ་ལ་གཞའ་ཚོན་
གྱི་འོད་དུ་འཕྲོས་ཏེ་སངས་རྒྱས་ནས་སོང་ངོ༌། ། དེ་ལ་སླད་ན་ལུས་པ་རྣམས་ཀྱང་།
ཤིན་ཏུ་ཡང་སྤྲོ་བ་སྐྱེས་ནས། གཡུང་དྲུང་གི་བོན་ལ་རབ་ཏུ་ཡང་མོས་པར་སྤྱོད་དོ། །
བདུད་སྡིག་ཏོ་ཅན་གྱི་བར་ཆད་ཀྱང་རང་སར་ཉེ་བར་ཞི་ནས་བདུད་ཀྱི་ཆོ་འཕྲུལ་
ཀྱང་ཞི་བདེ་མཉམ་པར་གནས་ཏེ་སྣང་སྲིད་ཀྱི་དགེ་བ་ཡོངས་སུ་འཕེལ་ལོ། །འདུས་
པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་
བདུད་བཏུལ་བར་ཆད་བསལ་བའི་ལེའུ་སྟེ་བཞི་བཅུ་ཐམ་པའོ། །
319

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་མི་རྗེ་སྲིད་པ་
གདུང་འཛིན་གྱི་སྲས་སྤྲུལ་པའི་མདོ་
བཞུགས་པ་ལེགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ཕྱ་ཁ་ཡེ་གུ་སངས་ཡེ། གང་ཟག་མི་ཡི་སྐད་
དུ་ན། སྟོན་པས་མི་རྗེ་སྲིད་པ་གདུང་འཛིན་གྱི་སྲས་སྤྲུལ་པའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེ།
འགྲོ་བ་སེམས་ཅན་གྱི་དོན་དུ། ལྷོ་འཛམ་བུ་གླིང་གི་དམིག །སོག་ཁ་བོན་གྱི་འབྱུང་
གནས། གནས་མཆོག་དམ་པ་འོལ་མོ་གླིང་ཆེན་གྱི། རྒྱལ་ས་བར་པོ་སོ་བརྒྱད་དུ་སྐུ་སྐྱེ་
བ་བཞེས་ནས། མཛད་པ་རྣམ་པ་བཅུ་གཉིས་ཀྱི་དོན་མཐར་ཕྱིན་པར་མཛད་དེ། དེ་
ཡང་སྤྲུལ་པའི་སྐུ་ལ་ཆགས་སྐྱོན་མི་མངའ་ཞིང་། ཡེ་ནས་ཆགས་མེད་རྣམ་པར་དག་
ཅིང་། ཀུན་ལ་གཞི་ཉོན་མོངས་པའི་དྲི་མ་རྡུལ་ཙམ་ཡང་མི་མངའ་ཞིང་། གདོད་ནས་
ཡེ་སངས་རྒྱས་པའི་ངོ་བོར་གནས་ཀྱང་། འགྲོ་བ་སེམས་ཅན་གྱི་དོན་དུ་འགྲོ་དྲུག་རང་
མཐུན་གྱི་ཆ་ལུགས་སུ་སྐུ་སྤྲུལ་པ་དང༌། གཞན་ཡང་མཛད་པའི་བོན་ཐམས་ཅད་
རྟག་པ་དང་ཆད་པའི་མཐར་མ་ལྷུང་ཞིང་། འཁོར་བའི་བོན་དང་མྱ་ངན་ལས་འདས་
320

མདོ་སྡེ། གདུང་འཛིན་སྲས་སྤྲུལ་མདོ། ༼ཉ༽
པའི་བོན་ཐམས་ཅད་སྤང་བ་དང༌། བླང་བ་དང༌། དགག་པ་དང༌། བསྒྲུབ་པ་གང་
ཡང་མ་འགགས་པ། བརྡ་དང་ཐབས་དང་རྟེན་འབྲེལ་གྱི་རྣམ་པ་དུ་མར་བསྟན་ཅིང་
རབས་ཆད་དང་མ་ནིང་བྱ་བའི་ངག་བཅག་པའི་ཕྱིར། སྐུ་ལས་སྤྲུལ་པའི་སྲས་སྤྲུལ་
ཏེ། དེ་ཡང་རྒྱལ་བའི་གདུང་འཛིན། མི་རྗེ་སྲིད་པའི་སྲས་སྤྲུལ་པའི་ཞིང་ས་དམ་པ་ནི།
སྤྱི་རུ་ཁབ་ཀྱི་དཔལ་འབར་དམ་པ་སུམ་བརྒྱ་དྲུག་ཅུ་བཞེས་ཏེ། དེ་ཡང་དེ་རྣམས་ནི།
འཇིག་རྟེན་གྱི་འཁོར་བ་རང་བརྒྱུད་པ་མ་ལགས་པར། སྔོན་ནས་དཀའ་བ་སྤྱོད་པས།
སྒྲིབ་པ་སྦྱོངས་པ། བསོད་ནམས་བསགས་པ། ཚོགས་གཉིས་རྫོགས་པ། ཆགས་སྐྱོན་
བྲལ་བ། ཉེས་སྐྱོན་ཟད་པ། དྲི་མ་མེད་པ། རྣམ་པར་དག་པ། ཡེ་ཚུལ་འཆང་བ།
འཁོར་བ་སྤངས་པ། སྐྱེ་སྒོ་ཁེགས་པ། སྲིད་རྩ་ཆོད་པ། སྲིད་པ་བྲལ་བ། ལེན་པ་མེད་
པ། ས་བོན་ཟད་པའི་མཚན་དང་ལྡན་ཅིང་། རིགས་སུ་དག་པའི་མི་མོ། དབྱིངས་
དང་། ཡེ་ཤེས་དང་། ལས་དང་། རྫུ་འཕྲུལ་གྱི་ལྷ་མོ་སུམ་བརྒྱ་དྲུག་ཅུའི། སྐུ་གསུང་
ཐུགས་དང་ཡོན་ཏན་འཕྲིན་ལས་ལྔའི་བྱིན་གྱིས་བརླབས་ཤིང་འོད་ཟེར་ལས་སྤྲུལ་པ།
ད་ལྟ་སྟོན་པའི་སྒྲོན་མ་ཉིད་དང་༌། ཐབས་དང་ཤེས་རབ་ཀྱི་བརྡ་ཐབས་སུ་སྦྱོར་ཏེ།
དཔེར་ན་སྐུ་མི་འགྱུར་གྱི་ལྷུན་པོ་ལ། ཆེ་བའི་ཡོན་ཏན་གྱིས་བརྒྱན་པ་སྟེ། ནམ་མཁའ་
ལ་གཟའ་སྐར་གྱིས་བརྒྱན་པ་དང་། བར་སྣང་ལ་གཞའ་སྤྲིན་གྱིས་བརྒྱན་པ་དང༌། ས་
གཞི་ལ་སྣོད་བཅུད་དུ་བསྐྱེད་པ་དང་། རི་བོ་ལ་ནགས་ཚལ་གྱིས་བརྒྱན་པ་དང་། རྒྱ་
མཚོ་ལ་ཆུ་གླིང་གིས་བསྣན་པ་དང་། ལོ་ཏོག་ལ་ཆར་རྒྱུན་གྱིས་གསོ་བ་དང་། རྩི་ཏོག་
ལ་དལ་སྣལ་གྱིས་སྐྱོབས་པ་དང་། ཉི་ཟླ་ལ་འོད་ཟེར་གྱིས་བརྒྱན་པ་དང་། ནོར་བུ་
ལ་བྱི་དོར་བྱས་པ་དང་། ཤེལ་སྒོང་ལ་རྡུལ་ཕྱིས་བྱས་པ་དང་། གསེར་ལ་ནག་མཚུར་
བཏབ་པ་ལྟ་བུ་སྟེ། དེ་ནི་དཔལ་ཆེན་པོའོ། །མཆོག་ཆེན་པོའོ། །རྒྱན་ཆེན་པོའོ། །བླ་
ན་མེད་པ་ཆེན་པོའོ། ། དེ་དག་གི་ནང་ནས་ཀྱང་། ཁབ་ཀྱི་ཡང་ཁྱད་བཅུ་ནི། ཕ་རོལ་
321

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཏུ་ཕྱི་ནང་ཡུམ་བཅུའི་སྤྲུལ་པ་མངོན་སུམ་དུ་བྱུང་བ་ཡིན་ཏེ། སྐུ་ལས་སྤྲུལ་པའི་སྲས་
བསྐྱེད་པ་དང་། ཚུལ་ཁྲིམས་ཀྱི་གྲོགས་དང༌། དགེ་བའི་སྡོང་དང་། བསོད་ནམས་
ཀྱིས་དཔལ་ཆེན་པོ་ལགས་ཏེ། འགྲོ་བ་སེམས་ཅན་གྱི་དོན་ལ། ནམ་མཁའ་དང་ཉི་མ་
ལྟ་བུ་ལ་ཟུང་འབྲེལ་དུ་བྱོན་པའོ། ། །
དེའི་ནང་ནས་སྟོན་པའི་ཆབས་སྲིད་འཛིན་ཅིང་། རྒྱལ་བའི་སྲས་པོ་བསྐྱེད་ནས།
བསྐལ་པ་བཟང་པོའི་སངས་རྒྱས་ཐམས་ཅད་ཀྱི་ཡུམ་བསྐྱེད་པའི་གཞི་རུ་གྱུར་པ་ནི།
གནས་མཆོག་དམ་པ་འོལ་མོ་གླིང་ཆེན་གྱི་ལྷོ་ཤར་དུ། དབལ་སོ་གངས་ཀྱིས་ར་བའི་
ཕྱི་རིམ། རི་བོ་གངས་ཅན་ཏི་སེའི་མདུན་དྲུང་། བོད་ཡུལ་ཁ་བ་ཅན་ལྗོངས་ཀྱི་མཐའ་
གླིང་། རི་བོ་ལྷ་རི་གྱང་ཐོའི་མདུན། ཆུ་བོ་ཆེན་པོ་པཀླུའི་འགྲམ། རྒྱལ་ས་ཀོང་ཡུལ་བྲེ་
སྣའི་དབུས། ཕོ་བྲང་རྩེ་བླ་ཡང་ཐོག་གི་ནང་ན། སྔོན་ལྷ་སྲས་སད་ཝེར་ཐོག་ཐོག་ཅེས་
བྱ་བ། དགུང་ནས་དོག་ལ་གཤེགས་ཤིང་། གདུག་པ་ཉང་དག་ཀོང་གསུམ་གྱི་རྗེ་བོར་
བྱོན་ནས། ས་ལ་ཁྲིམས་སྐྱོང་མངའ་དབང་གི་རྒྱལ་པོར་གྱུར་པའི་གདུང་བརྒྱུད། ཀོང་
རྗེ་དཀར་པོ་ཞེས་བྱ་བ་དང་། གཙང་རྗེ་རྒྱལ་པོའི་བུ་མོ་གཙང་ལྕམ་དཀར་མོ་གཉིས་
འཚོས་པ་ལས། སྲས་ཁྱེའུ་གསུམ་བུ་མོ་གཉིས་དང་ལྔ་བལྟམས་ཏེ། དེ་ཡང་ཀོང་རྗེ་
བཙུན་འབར་དང་། ཀོང་རྗེ་འོད་འབར་དང༌། ཀོང་རྗེ་ཉི་འབར་དང་གསུམ་མོ། །བུ་
མོ་གཉིས་ནི། ཀོང་བཙུན་ལྷ་མོ་དང་། ཀོང་བཟའ་ཁྲི་ལྕམ་དང་གཉིས་སོ། ། །
དེ་ལ་ཀོང་རྗེ་ཡབ་ཡུམ་སྲས་གསུམ་ནི། སྔོན་གྱི་སྨོན་ལམ་གྱི་དབང་གི། ལས་འཕྲོ་
དང་སྨོན་ལམ་དག་སྟེ། སྟོན་པའི་ཞལ་མཐོང་ནས། མཐའ་འཁོབ་སྲིན་པོ་གདོང་
དམར་གྱི་ཡུལ་བོར་ནས། དག་པ་སངས་རྒྱས་ཀྱི་ཞིང་དུ་བགྲོད་ཏེ་མངོན་པར་སངས་
རྒྱས་སོ། །ཀོང་བཙུན་ལྷ་མོ་ནི། སྔོན་ནས་སངས་རྒྱས་ཀྱི་བསྟན་པ་ལ་གནས་ཤིང་།
བསྟན་པ་སྐྱོང་བ་ཞལ་གྱི་བཞེས་ཏེ། གསང་མཚན་ཉི་མ་འོད་འགྱེད་མ་ཞེས་བྱ་བ་
322

མདོ་སྡེ། ། གདུང་འཛིན་སྲས་སྤྲུལ་མདོ། ༼ཉ༽
ཡིན་ཏེ། དུས་དེར་ཡང་རྒྱལ་པོའི་སྲས་མོར་གྱུར་ནས། སྟོན་པའི་ཞལ་མཐོང་ནས།
ལས་དང་རྫུ་འཕྲུལ་གྱི་དབང་བསྐུར་ཞིང་། བསྟན་པ་སྐྱོང་པའི་ཞིང་གི་བདག་པོ་
རུ་བསྐོས་ཏེ། ནམ་ཞིག་སངས་རྒྱས་ཀྱི་བསྟན་པ་མ་རྫོགས་ཀྱི་བར་དུ། ལས་དང་རྫུ་
འཕྲུལ་གྱི་ཤུགས་ཀྱིས་མཁའ་ལ་འགྲོ་ཞིང་ཀློང་དུ་ཉུལ་ཏེ། བསྟན་པ་བསྲུང་བར་ཞལ་
གྱིས་བཞེས་སོ། །
ཀོང་བཟའ་ཁྲི་ལྕམ་ནི། ཤིན་ཏུ་རིགས་བཟང་ལ་ཁུངས་བཙུན་པ། མཚན་དང་
ལྡན་པའི་མི་མོ། ལུས་ལ་བཀྲ་ཤིས་རྫས་བརྒྱད་ཀྱི་རྟགས་བཀྲ་བ། སྐྲ་ལ་ཉེ་ལོ་ཨུཏྤལ་
གྱི་འོད་འཁྱུགས་པ། སྤྱན་ལ་མེ་ཏོག་ཟིལ་མའི་མདངས་ཆགས་པ། ཞལ་ལ་མེ་ཏོག་
པད་མའི་སུལ་དོད་པ། ནུ་མ་གསེར་གྱི་གཤང་ཆུང་སྦུབས་འཁྱིལ་པ། ལྟེ་བ་ཨུ་དུམ་
ཝ་རའི་སྦུ་གུ་དོད་པ། སྐེད་པ་གཞུ་མོའི་ཆང་བཟུང་གི་སྐབས་ཕྱེད་པ། བྱིན་པ་རི་
དྭགས་ཨེ་ན་ཡའི་འགྲོས་ལེགས་པ། གསུང་ནི་བྱ་བུ་ནེའུ་ཙོའི་སྐད་སྙན་པ། དེ་ལྟ་བུ་
ཞིག་སྣང་བས། རྒྱལ་པོའི་གདུང་འཛིན་དང་། ཆབས་ཀྱི་སྲིད་འཛིན་དུ་དགོངས་ནས།
སྟོན་པའི་ཁབ་ཏུ་བཞེས་ཏེ། སྔོན་གྱི་ཡབ་རྒྱལ་བོན་ཐོད་དཀར་དང་། ཡུམ་ཡོ་ཕྱི་རྒྱལ་
བཞད་མ་གཉིས་ཀྱི་ཁབ་ཀྱི་དམ་པ། གྲོང་ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ།
རྒྱལ་ས་བར་པོ་སོ་བརྒྱད་ཀྱི་ནང་དུ། སྣ་གཅོག་པའི་བོན་པོ་དང་། གཡང་བླན་པའི་
བོན་པོ་དང༌། དམུ་ཐག་འདོགས་པའི་བོན་པོ་དང༌། ཕྱྭ་གཡང་སྐྱོབས་པའི་བོན་པོ་
རྣམས་ཚོགས་ཏེ། སྣ་ནི་གཅོག་གོ། །གཡང་ནི་ལེན་ནོ། །བདུད་ཀྱི་བཅད་དོ། །སྲི་ནི་
མནན་ནོ། །བྱུར་ནི་ཕུད་དོ། །འདྲེ་ནི་བཀར་རོ། ། ལྷ་ནི་གསོལ་ལོ། །དཔལ་ནི་སྐྱབས་
སོ། ། དེ་ནས་གསེར་ཁྲི་སེར་པོ་ལ། སྟོན་པ་སྤྱན་དྲངས་ནས་བཞུགས་སོ། །གཡུ་ཁྲི་
སྔོན་པོའི་ཁ་ལ་ཀོང་བཟའ་ཁྲི་ལྕམ་སྤྱན་དྲངས་ནས་བཞུགས་སུ་གསོལ་ནས་སྟང་དང་
དབྱལ་དུ་ཚོགས་ཏེ། རབཀྲ་ཤིས་དང་དགའ་སྟོན་གྱི་མཆོད་པ་རྒྱ་ཆེན་པོ་རུ་བྱས་སོ། །
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེ་ནས་དེའི་ཚེ། ཕྱི་དེ་ལོའི་དུས་སུ། མཚན་དང་ལྡན་པའི་ཀོང་བཟའ་ཁྲི་ལྕམ་ལ།
སྐུ་ལ་སྲས་ཤིག་བལྟམས་སུ་བདོག་སྟེ། དེ་ལ་ཡང་སྟེང་གི་ལྷ་དང་། འོག་གི་ཀླུ་དང་།
བར་གྱི་མི་རྣམས་ཀུན་འདུས་ཏེ། གྲོང་ཁྱེར་ཡངས་པ་ཅན་གྱི་དབུས་དཀྱིལ། རྒྱལ་
ས་བར་པོ་སོ་བརྒྱད་ཀྱི་སྒོ་དྲུང་དུ་ཚོགས་ཏེ། ཀུན་གྱིས་གཤེན་གྱི་ཕོ་བྲང་དང་། སྟོན་
པའི་སྐུ་ལ་བསྐོར་བ་ནི་བྱས་ཤིང་མཆོད་པ་འབུལ་ལོ། །དེའི་ཚེ་ལོའི་འགོ་བོ་བྱི་བ། ཟླ་
བའི་འགོ་བོ་དཔྱིད་ཟླ་ར་བ། ཞག་གི་སྙིང་པོ་ཚེས་བཅོ་ལྔ། དུས་ཚོད་ཀྱི་དང་པོ་ནམ་
ལངས་པའི་དུས་སུ། ཀོང་བཟའ་ཁྲི་ལྕམ་ལ་སྲས་རྒྱལ་བུ་གཅིག་འཁྲུངས་ཏེ། འཁྲུངས་
པ་དེ་ཡང་གོང་དུ་གཅེན་པོ་རྣམས་སྐུ་འཁྲུངས་པ་བཞིན་དུ། ཤིན་ཏུ་ཡང་ལྟས་བཟང་
ལ། ངོ་མཚར་དུ་ཆེ་ཞིང་སྐུ་ཉམས་དང་ལྡན་ཅིང་བདེ་བ་དང་བཅས་ནས་བྱོན་ནོ། །
དེ་ཡང་སྤྲུལ་པའི་སྐུ་ལ་གསོ་བསྐྱེད་མི་མངའ་ཡང་། འགྲོ་བ་རང་མཐུན་གྱི་ཆ་ལུགས་
སུ་སྐུ་འཁྲུངས་པ་དང་། ཕྱི་རབས་ཀྱི་འགྲོ་བ་རྣམས་ལ་དཔེར་བསྟན་ཕྱིར་དུ། རྗེའུ་
རིགས་ཀྱི་མི་མོ་བློ་ལྡན་མ་བྱ་བས། དར་དཀར་གྱི་རྩིབས་ཀྱིས་ནི་བླངས། བྲམ་ཟེའི་
བུ་མོ་གཙང་མཛེས་མ་བྱ་བས། ཨུ་དུམ་ཝ་རའི་མེ་ཏོག་གི་ལྟེ་བ་ནི་བྱས། ཀླུ་དགའ་
བོ་དགའ་ལྡན་གྱིས་ཟ་འོག་གི་ཚར་བུར་ནི་བཅུག །མིའི་རྒྱལ་པོ་འཁོར་ལོ་དབང་སྒྱུར་
གྱིས་སྨོན་ལམ་ཉག་ཐག་གི་ཚང་ཐག་ནི་བྱས། ལྷའི་དབང་པོ་ཚངས་པ་བརྒྱ་བྱིན་གྱིས་
གཙང་མའི་སྐུ་ཁྲུས་ནི་གསོལ། གཤེན་འདོད་པ་དགུ་འགྱུར་གྱིས་མི་འགྱུར་བའི་དབང་
རྒྱ་ནི་བཏགས། ཕྱི་སྲིད་སྐོས་གསུམ་གྱི་རྗེ་བོས་བཀྲ་ཤིས་དང་སྨོན་ལམ་ནི་བཏབ།
རྗེའུ་རིགས་ཀྱི་བུ་མོ་དང་། བྲམ་ཟེའི་བུ་མོ་གཉིས་ཀྱིས་སྐུ་ཡི་མ་མ་དང་། གསོས་ཀྱི་
དངས་འདྲེན་དུ་བྱས་ནས་དགུང་ཟླ་བཅུ་གཉིས་ངོ་བཅུ་གསུམ་བར་དུ། བྱིས་པའི་
ཚུལ་དུ་འདེགས་སོ། །གཞན་ཡང་ལྷ་བོན་ཐོད་དཀར་དང་། ཕྱ་བོན་ཐེའུ་ལེགས་དང་།
སྐོས་བོན་གཙུག་སྲས་དང་། སྲིད་བོན་མུ་ཆོ་དང་། གླུད་བོན་གྱེར་མཁས་དང་། སྲི་
324

མདོ་སྡེ། གདུང་འཛིན་སྲས་སྤྲུལ་མདོ། ༼ཉ༽
བོན་མུ་འཕེན་དང་། ཚེ་བོན་ཕྱི་རྒྱལ་དང་། དབལ་བོན་ཁ་ཡལ་དང་། མོ་བ་ཀུན་
ཤེས་ཐང་པོ་དང༌། དེ་རྣམས་ཀྱི་རྒྱལ་བུ་སྐུའི་རིམ་གྲོ་དང་། སྐུ་སྲུང་ཆེར་བྱེད་དོ། །
དེ་ནས་དེའི་ཚེ་རྒྱལ་བུ་དེ་དགུང་ཟླ་བཅུ་གསུམ་ལོན་ནས། སྟོན་པས་བྲམ་ཟེའི་
བུ་འགྱུར་བ་བློ་གསལ་ལ་བཀའ་སྩལ་པ། རིགས་ཀྱི་བུ་ཚེ་དང་ལྡན་པ། བྲམ་ཟེའི་བུ་
འགྱུར་བ་བློ་གསལ་ཁྱོད་ནི་ཤིན་ཏུ་ཡང་རིག་པ་དང་ལྡན་ཅིང་སངས་རྒྱས་ཀྱི་མཚན་
དཔེ་དང་། སེམས་དཔའི་ཡོན་ཏན་ལ་བརྟགས་མཁས་པ་ཡིན་པས། རྒྱལ་བུའི་འདིའི་
མཚན་བརྟག་དགོས་ཏེ་རྒྱལ་ས་ཡང་ཐོག་ཏུ་མཆིས་ཤིག །ཞེས་བཀའ་སྩལ་ཏོ། །
མཚན་མཁན་བྲམ་ཟེ་དང༌། ལྷ་ཀླུ་མི་གསུམ་གྱི་རྒྱལ་པོ་དང་། ཕྱྭ་སྲིད་སྐོས་གསུམ་
གྱི་རྗེ་བོ་རྣམས། རིན་པོ་ཆེའི་རྒྱལ་སར་ཀུན་ཚོགས་ནས། རྒྱལ་བུའི་མཚན་བརྟགས་
ཏེ། དེ་ཡང་བྲམ་ཟེའི་བུ་འགྱུར་བ་བློ་གསལ་གྱིས། གཞི་ལིང་ཕྱིང་དཀར་པོ་ནི་
བཏིངས། སྔོན་མོ་ནས་ཀྱི་གཡུང་དྲུང་ནི་བྲིས། ཟ་འོག་བེར་ཁྱིམ་གྱི་གདན་ནི་བཏིངས་
ནས། རྒྱལ་བུ་དེ་བཞུགས་སུ་གསོལ་ཏེ། ལྷ་མདའ་སྒྲོ་དཀར་གྱི་མགུལ་དུ་གསལ་བའི་
སྒྲོན་མེ་བཏགས་ཏེ། གླད་ལ་ཐང་གསུམ་གཡུག་ནས་རྒྱལ་བུ་ལ་དཔྱད་བཏང་སྟེ་སྨྲས་
པ། སྟོན་པ་ལགས། དེ་རིང་གནམ་ལ་ཉི་མ་ཀླུངས་བཟང་། ས་ལ་དུས་ཚོད་བག་དྲོ།
གཟའ་སྐར་ཐམས་ཅད་མཐུན་ཤིས། དུས་བཞི་རྒྱལ་མོ་ཆ་སྙོམས་ཤིང་། ལྷ་མི་རྣམས་
ཀྱང་བདེ་མལ་མལ་དང༌། དོག་ཅམ་ཅམ་དུ་གནས་པའི་དུས་འདིར། རྒྱལ་བའི་སྲས་
པོ་རྒྱལ་བུ་དམ་པ་འདིའི་མཚན་ཡང་གསོལ་བར་བྱ་སྟེ། སྟོན་པ་ལགས། རྒྱལ་བུ་
འདིའི་དབུ་ནི་རི་རབ་གསེར་གྱི་བུམ་པ་འདྲ་བ་ཞིག་གདའོ། །སྟོན་པ་ལགས། རྒྱལ་བུ་
འདིའི་དབུ་སྐྲ་ནི་ཨུཏྤལ་ཐོན་མཐིང་གཡས་སུ་འཁྱིལ་པ་ཞིག་གདའོ། །སྟོན་པ་ལགས།
རྒྱལ་བུ་འདིའི་སྤྱན་མིག་ནི་བཀྲ་ལ་གསལ་བ་གཟི་མདངས་རབ་ཏུ་ཆེ་བ་ཞིག་གདའོ། །
སྟོན་པ་ལགས། རྒྱལ་བུ་འདིའི་རྫི་སྨིན་ནི་སྲབ་ལ་འབྲེལ་པ་ཁྲ་གཤོག་ཁྱུང་གཤོག་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གདེངས་པ་འདྲ་བ་ཞིག་གདའོ། །སྟོན་པ་ལགས། རྒྱལ་བུ་འདིའི་སྙན་ནི་ཟླུམ་ལ་
འཁྱིལ་ཞིང་ལེགས་པ་ཞིག་གདའོ། །སྟོན་པ་ལགས། རྒྱལ་བུ་འདིའི་ཤངས་ནི་དྲང་ལ་
མཛེས་ཤིང་སྙོམས་པ་ཞིག་གདའོ། །སྟོན་པ་ལགས། རྒྱལ་བུ་འདིའི་ཞལ་ནི་མཛེས་ལ་
མཆུ་སུལ་དོད་པ་ཞིག་གདའོ། །སྟོན་པ་ལགས། རྒྱལ་བུ་འདིའི་ལྗགས་ནི་པདྨ་དམར་
པོ་འདྲ་བ་ཞིག་གདའོ། །སྟོན་པ་ལགས། རྒྱལ་བུ་འདིའི་ཚེམས་ནི་དུང་ཚེམས་བཞི་
བཅུ་འཁོར་བ་འདུག་པ་ཞིག་གདའོ། །སྟོན་པ་ལགས། རྒྱལ་བུ་འདིའི་ཨོག་སྒོ་ནི་གུག་
ལ་འཁྱིལ་ཞིང་ལེགས་པ་ཞིག་གདའོ། །སྟོན་པ་ལགས། རྒྱལ་བུ་འདིའི་ཞལ་རས་ནི་ཟླ་
བ་ཉ་རྒྱས་གང་བ་འདྲ་བ་ཞིག་གདའོ། །སྟོན་པ་ལགས། རྒྱལ་བུ་འདིའི་སྐྱེ་མགུལ་ནི་
བདུད་རྩི་བཅུད་ཀྱི་བུམ་པ་བལྟམས་པ་འདྲ་བ་ཞིག་གདའོ། །སྟོན་པ་ལགས། རྒྱལ་
བུ་འདིའི་སྐུ་སྟོད་ནི་ཟླུམ་ལ་བརྗིད་པ་སེངྒེ་འགྱིང་བ་འདྲ་བ་ཞིག་གདའོ། །སྟོན་པ་
ལགས། རྒྱལ་བུ་འདིའི་སྐུ་སྨད་ནི་བརྟན་ལ་བརྗིད་པ་གླང་ཆེན་ཉལ་བ་འདྲ་བ་ཞིག་
གདའོ། །སྟོན་པ་ལགས། རྒྱལ་བུ་འདིའི་སྐད་སྐབས་ནི་མཛེས་ལ་སྒེག་པ་རྡོ་རྗེ་འཁྱིལ་
པ་འདྲ་བ་ཞིག་གདའོ། །སྟོན་པ་ལགས། རྒྱལ་བུ་འདིའི་ཡན་ལག་ནི་མཉེན་ལ་ལྕག་
པ་གསེར་གྱི་སྦར་ཤད་འཕྲུལ་བ་འདྲ་བ་ཞིག་གདའོ། །སྟོན་པ་ལགས། རྒྱལ་བུ་འདིའི་
ཕྱག་སོར་ནི་དྲང་ལ་བཤན་ཅིང་འཇམ་ལ་གཞོན་པ་ཞིག་གདའོ། །སྟོན་པ་ལགས།
རྒྱལ་བུ་འདིའི་སེན་མོ་ནི་བསེའི་མདོག་ལྟར་དམར་ལ་མདངས་པ་ཞིག་གདའོ། །
སྟོན་པ་ལགས། རྒྱལ་བུ་འདིའི་ཕྱག་ཞབས་ནི་ངང་པའི་ཚུལ་དུ་དྲ་བར་འབྲེལ་པ་ཞིག་
གདའོ། །སྟོན་པ་ལགས། རྒྱལ་བུ་འདིའི་ལྟེ་བ་ནི་པདྨའི་སྦུ་གུ་དོད་པ་འདྲ་བ་ཞིག་
གདའོ། །སྟོན་པ་ལགས། རྒྱལ་བུ་འདིའི་གསང་བ་ནི་ཡིད་བཞིན་ནོར་བུ་སྦུབས་སུ་
ནུབ་པ་ཞིག་གདའོ། །སྟོན་པ་ལགས། དེ་ལྟར་དུ་རྒྱལ་བུ་འདིའི་ཕྱི་ཡི་མཚན་ནི། མི་
རྒྱལ་བརྒྱུད་མའི་མཚན་རྟགས་དང་ལྡན་ཏེ། ཤིན་ཏུ་ཡང་སྤ་ལ་བརྗིད་པ། རབ་ཏུ་
326

མདོ་སྡེ། གདུང་འཛིན་སྲས་སྤྲུལ་མདོ།
ཡང་མཚན་དང་ལྡན་པ་ཞིག་གདའ་འོ། །ཞེས་གསོལ་ཏོ། །
དེ་ལ་ཡང་སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་བྲམ་ཟེའི་བུ། དེ་
ལྟར་དུ་རྒྱལ་བུ་འདི་ལ། མི་རྒྱལ་བརྒྱུད་མའི་མཚན་རྟགས་དང་ལྡན་པར་སྣང་ན། དེ་
ལ་དོན་དང་ཡོན་ཏན་ཇི་ལྟ་བུ་ཞིག་ཏུ་མཆིས་པ་ལགས། ཞེས་བཀའ་སྩལ་པས། དེ་
ལ་ཡང་བྲམ་ཟེས་གསོལ་པ། སྟོན་པ་ལགས། རྒྱལ་བུ་འདིའི་དབུ་ནི་རི་རབ་གསེར་གྱི་
བུམ་པ་འདྲ་བ་ནི། བརྗིད་ལྡན་རི་རྒྱལ་ལྷུན་པོའི་སྐུ་མཆོག་འཛིན་པའི་རྟགས་ལགས་
སོ། །སྟོན་པ་ལགས། རྒྱལ་བུ་འདིའི་དབུ་སྐྲ་ནི་ཨུཏྤལ། ཐོན་མཐིང་གཡས་སུ་འཁྱིལ་
པ་ནི། སྣང་ཞིང་སྲིད་པ་ཁ་ལོ་སྒྱུར་བའི་རྟགས་ལགས་སོ། །སྟོན་པ་ལགས། རྒྱལ་བུ་
འདིའི་སྤྱན་མིག་ནི་བཀྲ་ལ་གཟི་མདངས་རབ་ཏུ་ཆེ་བ་ནི། ཤེས་རབ་དྲི་མ་མེད་པའི་
སྤྱན་དང་ལྡན་པའི་རྟགས་ལགས་སོ། །སྟོན་པ་ལགས། རྒྱལ་བུ་འདིའི་རྫི་སྨིན་ནི་སྲབ་
ལ་འབྲེལ་པ་ཁྲ་གཤོག་ཁྱུང་གཤོག་གདེངས་པ་འདྲ་བ་ནི། ལྟ་བ་ཁྱུང་ཆེན་ཡངས་པའི་
མཚན་རྟགས་འཛིན་ཅིང་། འཁོར་འདས་སྤྱི་རྒྱ་རླབས་ཀྱིས་གཅོད་པའི་རྟགས་ལགས་
སོ། །སྟོན་པ་ལགས། རྒྱལ་བུ་འདིའི་སྙན་ནི་ཟླུམ་ལ་འཁྱིལ་ཞིང་ལེགས་པ་ནི། སུམ་
བརྒྱ་དྲུག་ཅུའི་བརྡ་སྐད་གོ་བའི་རྟགས་ལགས་སོ། །སྟོན་པ་ལགས། རྒྱལ་བུ་འདིའི་
ཤངས་ནི་མཛེས་ཤིང་ལེགས་པ་ནི། ཐུགས་རྗེ་རྒྱུན་མེད་ཀུན་ལ་སྙོམས་པའི་རྟགས་
ལགས་སོ། །སྟོན་པ་ལགས། རྒྱལ་བུ་འདིའི་ཞལ་ནི་མཛེས་ལ་མཆུ་སུལ་དོད་པ་ནི།
གསང་བ་སྔགས་ཀྱི་དོན་དང་ལྡན་པའི་རྟགས་ལགས་སོ། །སྟོན་པ་ལགས། རྒྱལ་བུ་
འདིའི་ལྗགས་ནི་པདྨ་དམར་པོ་འདྲ་བ་ནི། རོ་ལེན་ལྗགས་ཀྱི་བརྡ་སྐད་དགྲོལ་བའི་
རྟགས་ལགས་སོ། །སྟོན་པ་ལགས། རྒྱལ་བུ་འདིའི་ཚེམས་ནི་དུང་ཚེམས་བཞི་བཅུ་
འཁོར་བར་འདུག་པ་ནི། བདུད་བཞི་འཁོར་བ་རྩད་ནས་གཅོད་པའི་རྟགས་ལགས་
སོ། །སྟོན་པ་ལགས། རྒྱལ་བུ་འདིའི་ཨོག་སྒོ་ནི་གུག་ལ་འཁྱིལ་ཞིང་ལེགས་པ་ནི། ཀུན་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནས་དགའ་བའི་གཟི་མདངས་བསྐྱེད་པའི་རྟགས་ལགས་སོ། །སྟོན་པ་ལགས། རྒྱལ་བུ་
འདིའི་ཞལ་རས་ནི་ཟླ་བ་ཉ་རྒྱས་གང་བ་འདྲ་བ་ནི། ཐུགས་རྗེ་ཚད་མེད་ཀུན་ཏུ་རྒྱས་
པའི་རྟགས་ལགས་སོ། །སྟོན་པ་ལགས། རྒྱལ་བུ་འདིའི་སྐྱེ་མགུལ་ནི་བདུད་རྩི་བཅུད་
ཀྱིས་བུམ་པ་བལྟམས་པ་འདྲ་བ་ནི། ཆབས་ནག་རྒྱུད་ཀྱིས་སྐྱེ་འགྲོ་གསོ་བའི་རྟགས་
ལགས་སོ། །སྟོན་པ་ལགས། རྒྱལ་བུ་འདིའི་སྐུ་སྟོད་ནི་ཟླུམ་ལ་བརྗིད་པ་སེངྒེ་འགྱིང་བ་
འདྲ་བ་ནི། གང་གི་རྒོལ་བ་ཟིལ་གྱིས་གནོན་པའི་རྟགས་ལགས་སོ། །སྟོན་པ་ལགས།
རྒྱལ་བུ་འདིའི་སྐུ་སྨད་ན་བརྟན་ལ་བརྗིད་པ་གླང་ཆེན་ཉལ་བ་འདྲ་བ་ནི། བསྟན་པ་
རིན་པོ་ཆེ་རབ་ཏུ་བརྟན་པའི་རྟགས་ལགས་སོ། །སྟོན་པ་ལགས། རྒྱལ་བུ་འདིའི་སྐེད་
སྐབས་ནི་མཛེས་ལ་སྒེག་ཅིང་བརྗིད་པ་རྡོ་རྗེ་འཁྱིལ་པ་འདྲ་བ་ནི། དོན་དང་བདེན་
ཚིགས་ལ་འགྱུར་བ་མེད་ཅིང་སྲ་ལ་མཁྲེགས་པའི་རྟགས་ལགས་སོ། །སྟོན་པ་ལགས།
རྒྱལ་བུ་འདིའི་ཡན་ལག་ནི་མཉེན་ལ་ལྕག་པ་གསེར་གྱི་སྦར་ཤད་ཀྱི་འཕྲུལ་པ་འདྲ་བ་
ནི། ཐམས་ཅད་མ་ལུས་མངའ་འོག་ཏུ་འདུས་པའི་རྟགས་ལགས་སོ། །སྟོན་པ་ལགས།
རྒྱལ་བུ་འདིའི་ཕྱག་སོར་དྲང་ལ་གཤེན་ཅིང་འཇམ་ལ་གཞོན་པ་ནི། སྐུ་ལུས་འབྱུང་
བཞི་ཆ་དུ་མཉམ་པའི་རྟགས་ལགས་སོ། །སྟོན་པ་ལགས། རྒྱལ་བུ་འདིའི་སེན་མོ་ནི་
བསེའི་མདོག་ལྟར་དམར་ལ་དངས་པ་ནི། ཀུན་ནས་མཛེས་པའི་འོད་ཟེར་འགྱེད་པའི་
རྟགས་ལགས་སོ། །སྟོན་པ་ལགས། རྒྱལ་བུ་འདིའི་ཕྱག་ཞབས་ནི་ངང་པའི་ཚུལ་དུ་དྲ་
བར་འབྲེལ་པ་ནི། མི་རྒྱལ་བརྒྱུད་མའི་མཚན་རྟགས་འཛིན་པའི་རྟགས་ལགས་སོ། །
སྟོན་པ་ལགས། རྒྱལ་བུ་འདིའི་ལྟེ་བ་ནི་པདྨའི་སྦུ་གུ་དོད་པ་འདྲ་བ་ནི། སྲིད་གཞི་
འཁོར་བའི་སྡུག་བསྔལ་སྐྱོབས་པའི་རྟགས་ལགས་སོ། །སྟོན་པ་ལགས། རྒྱལ་བུ་འདིའི་
གསང་བའི་ཐེའུ་བེར་སྦུབས་སུ་ནུབ་པ་ནི་དུས་གསུམ་སངས་རྒྱས་དཔལ་དུ་བསྐྱེད་
པའི་ཡབ་ཏུ་གྱུར་པའི་རྟགས་ལགས་སོ། །
328

མདོ་སྡེ། གདུང་འཛིན་སྲས་སྤྲུལ་མདོ། ༼ཉ༽
དེ་ལ་སྟོན་པས་བཀའ་སྩལ་པ། བྲམ་ཟེ་ལགས། དེ་ལྟར་དུ་རྒྱལ་བུ་འདིའི་མཚན་
བཟང་བ་ལ། དོན་དང་ཡོན་ཏན་དེ་ལྟར་དུ་མཆིས་ན། ནང་གི་སེམས་ཉིད་ནི་ཇི་
ལྟ་བུ་ཞིག་འདུག་པ་ལགས། ཞེས་བཀའ་བསྩལ་ཏོ། དེ་ལ་ཡང་བྲམ་ཟེས་གསོལ་
པ། སྟོན་པ་ལགས། རྒྱལ་བུ་འདིའི་ཐུགས་དགོངས་ནམ་མཁའ་ལྟར་དུ་ཀུན་ལ་ཁྱབ་
པ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་ཐུགས་ཉིད་ནི་ཉི་མ་ལྟ་བུ་ཡོངས་
ལ་སྙོམས་པ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་ཐུགས་རྗེ་ནི་ས་གཞི་ལྟ་
བུ་ཀུན་ལ་ཆེ་བ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་སྦྱིན་པ་གཏོང་བ་ནི།
ཆགས་པ་མེད་པའི་རྟུལ་ཞུགས་དང་ལྡན་པ་ཞིག་གདའ་འོ། །སྟོན་པ་ལགས། རྒྱལ་
བུ་འདིའི་ཚུལ་ཁྲིམས་བསྲུང་བ་ནི། གང་དུ་ཕོག་པ་ལ་འཆོར་བ་མེད་པ་ཞིག་གདའ་
འོ། །སྟོན་པ་ལགས། རྒྱལ་བུ་འདིའི་བཟོད་པ་བསྒོམ་པ་ནི། གང་ལ་ཡང་ཉམ་ང་མེད་
པ་གནས་པ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་བརྩོན་འགྲུས་བརྩམ་པ་
ནི། གང་ལ་ཡང་ཡེངས་པ་མེད་པ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་
བསམ་གཏན་བསྒོམ་པ་ནི། དོན་གང་ལ་ཡང་འགྱུར་བ་མེད་པ་ཞིག་གདའ་འོ། །སྟོན་
པ་ལགས། རྒྱལ་བུ་འདིའི་སྟོབས་ཤུགས་བསྐྱེད་པ་ནི། གང་ལ་ཡང་ཐོགས་པ་མེད་པ་
ཞིག་གདའ་འོ། །སྟོན་པ་ལགས། རྒྱལ་བུ་འདིའི་སྙིང་རྗེ་བསྐྱེད་པ་ནི། ཚད་མེད་པ་
བཞི་དང་ལྡན་པ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་སྨོན་ལམ་འདེབས་
པ་ནི། གང་ལ་ཡང་རེ་དོགས་མེད་པ་འགྲུབ་པ་ཞིག་གདའ་འོ། །སྟོན་པ་ལགས། རྒྱལ་
བུ་འདིའི་ཐབས་མཆོག་ལྡན་པ་ནི། སྣང་ཞིང་སྲིད་པ་འཁོར་ལོ་སྒྱུར་བ་འབྱུང་ངེས་
པ་ཞིག་གདའ་འོ། །སྟོན་པ་ལགས། རྒྱལ་བུ་འདིའི་ཤེས་རབ་བསྐྱེད་པ་ནི། ཐོགས་པ་
མེད་པ་ཡེ་ཤེས་ཀྱི་རྩལ་སྦྱངས་པ་ཞིག་གདའ་འོ། །སྟོན་པ་ལགས། དེ་ལྟར་དུ་རྒྱལ་བུ་
འདིའི་ཕྱིའི་མཚན་བཟང་ཞིང་ནང་གི་བཅུད་ལེགས་པ། མི་རྗེ་སྲིད་པའི་གདུང་བརྒྱུད
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
འཛིན་ཅིང་། རྒྱལ་བའི་སྲས་པོ་རྒྱུན་མི་འཆད་པས། འགྲོ་བ་སེམས་ཅན་འདྲེན་པའི་
དཔལ་དུ་འབྱུང་ངེས་པར་འདུག་གོ །ཞེས་གསོལ་ནས་ཁ་མར་བཟང་པོ་རུ་བཏགས་
སོ། །
དེ་ལ་སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀྱང་། ཤིན་ཏུ་ཡི་རང་
ཞིང་སྤྲོ་བ་སྐྱེས་ནས། བྲམ་ཟེའི་བུ་ལེགས་པའི་བྱ་བ་བྱིན་ཏོ། །དེ་ནས་དེའི་ཚེ། རྒྱལ་བུ་
དེ་ལ་ལྷ་ཚངས་པས་དབང་གི་གཙུག་ཕུད་ནི་བཅིངས། བརྒྱ་བྱིན་གྱིས་ཚེའི་ལན་ཕྲན་
ནི་བླས། ཀླུ་འཇོག་པོས་མེ་ཏོག་གི་འཕྲེང་བས་ནི་བརྒྱན། ཀླུ་དགའ་བོས་དར་དཀར་
གྱི་ན་བཟའ་ཞིག་གསོལ། གཙུག་ན་རིན་ཆེན་གྱིས་རིན་པོ་ཆེའི་པྲོག་ཞུ་ནི་གསོལ།
གཤེན་འདོད་པ་དགུ་འགྱུར་གྱིས་ཡིད་བཞིན་ནོར་བུ་རིན་པོ་ཆེའི་དབང་ནི་བསྐུར།
སྲིད་རྗེ་འབྲང་དཀར་གྱིས་སྲིད་པའི་རྒྱུད་ལུང་ནི་བཤད། ཕྱྭ་རྗེ་རིང་དཀར་གྱིས་ཕྱུ་
གཡང་གི་བཀྲ་ཤིས་ནི་གསོལ། སྐོས་རྗེ་དྲང་དཀར་གྱིས་སྐོས་ཀྱི་ཆག་ཤིང་ནི་གཏད་
ནས། སྣང་སྲིད་ཀྱི་རྗེ་བོར་བསྐོས་ཏེ། ལྷའི་དབང་པོ་བརྒྱ་བྱིན་གྱི་ཞལ་ནས། སྤྲང་
བརྗོད་པ། ཀྱེའོ་ཀྱེའོ། །གྱེར་རོ་ཁ་རོ། ཨུན་ཏིང་འུས་སོ། ། ཁྲི་གྱེར་ན་མ་སྤུངས་གྱིན་
ཞི་ལོ། ཁ་བ་ཞི་ལོ། སྔ་རྩེ་ན་པྲ་ལོ། ཁྲི་མ་སད་གྱེར་སྤུང་ལ། ཁྲི་ཝེར་ན། གྱེར་ཏན་
ལི་སད་ལ། དུན་དུན་སྤུངས་སོ། །དེ་རིང་གནམ་ལ་ཉི་ཟླ་ཀླུངས་བཟང་། ཀླུང་རྟ་རི་
བོའི་རྩེ་ན་དར། ས་ལ་དུས་ཚོད་བག་དྲོ། སྤར་ཁམས་ཁྲ་བོའི་གཞུང་ལ་བཀྲ། གཟའ་
སྐར་ཐམས་ཅད་མཐུན་ཤིས། མཐུན་གསུམ་སྲིད་པ་ལུགས་སུ་བླུག་པའི་དུས་འདིར། །
ངེད་ཀྱི་རྒྱལ་བུ་འདི་སྔོན་མེས་ཆེན་པོ་རྒྱལ་བོན་ཐོད་དཀར་གྱི། རྒྱལ་ས་གོང་མ་རུ་
འདོན་པ་ཡིན་པས། འདི་ནི་ན་ནམ་རྒྱལ་གྱི་བུ། གཞན་དག་གཞན་ལས་དཔག །
གཞན་དག་གང་དང་ཡང་མི་འདྲ་བར། གནམ་ལས་ཆོ་ཆེ། ས་ལས་འབྲང་རིང་།
དུས་ལས་བསྐལ་དཔག །གསེར་ལས་རིན་ཆེ། གཡུ་ལས་གོང་ལྕི་སྟེ། འདི་ནི་མཐོ་
330

མདོ་སྡེ། གདུང་འཛིན་སྲས་སྤྲུལ་མདོ།
སྲིད་པ་གསུམ་གྱི་རྩེ་མོ་ན། སྲིད་པའི་སྤྱི་རྗེ་བྱ་ཁྱུང་ལ། ཁྱུང་གཙུག་ནོར་བུ་ཡོད་པ་
དང་། རྒྱལ་བུ་འདི་ཡིས་བདག་ཏུ་བྱེད། དམའ་རྒྱ་མཚོ་ཆེན་པོའི་ལྟེ་བ་ན། ཆུ་སྲིན་
ཡིད་བཞིན་རྒྱལ་བ་ལ། གབ་ཆེན་ནོར་བུ་ཡོད་པ་ཡང་། རྒྱལ་བུ་འདི་ཡིས་བདག་ཏུ་
བྱེད། བར་རི་རབ་ལྷུན་པོའི་ཁོང་གསེང་ན། འཁོར་ལོ་དབང་སྒྱུར་རྒྱལ་པོ་ལ། བསམ་
འཕེལ་ནོར་བུ་ཡོད་པ་ཡང་། རྒྱལ་བུ་འདི་ཡིས་བདག་ཏུ་བྱེད། དེ་ལྟར་སྲིད་པ་གསུམ་
པོ་ལ། དེ་གསུམ་དག་ལས་དབང་ཆེ་མེད། དབང་ཆེན་བདག་པོ་དེ་གསུམ་ཡང་།
རྒྱལ་བུ་འདི་ཡིས་མངའ་དབང་ལགས། དེ་རིང་རྒྱལ་བུ་གནམ་ལས་བསྐོ། གནམ་ལ་
ཚངས་པ་ཆེན་པོས་བསྐོས། ཚངས་པ་ཆེན་པོ་དེ། ས་བཅུ་གསུམ་དགུང་གི་ཡར་སྟེང་
ན། དགུང་གི་དགུང་མཐོ་ཡགས་པ་ལ། ཤེལ་རི་ཤེལ་གྱི་མཁར། ཤེལ་མཁར་གླིང་
བརྒྱད་ན། ཤེལ་གྱི་མི་བོ་ལ། གཡུ་ཡི་དབུ་སྐྲ་ཅན། གསེར་གྱི་སྤྱན་མིག་ལ། གཡུ་ཡི་
སྤྱན་འབྲས་འཁྲུངས། མཚལ་གྱི་སྤྱན་རྩ་ཅན། ཟ་འོག་བེར་ཆེན་ལ། ལྗང་སྨྲིག་ཐོག་
རལ་གསོལ། ཕྱག་ན་གླིང་བརྒྱད་ཡིག་ཚང་བསྣམས། གླིང་ཆེན་བཅུ་དྲུག་མཁར་ལ་
འདུས། སུམ་ཅུ་རྩ་གཉིས་ཚོགས་ཀྱིས་བསྐོར། དྲུག་ཅུ་རྩ་བཞིའི་གདན་ལ་བཞུགས།
བརྒྱ་དང་རྩ་བརྒྱད་ཟིལ་གྱིས་གནོན། ད་ཅིས་སྐོ་ཅི་བསྐོ་ན། སྐོ་བ་གནམ་གྱིས་སྐོས།
ཡོད་ཀྱི་ཁ་འཛིན་གསུམ། ཡོད་ཀྱི་རྗེ་བོས་བསྐོས། སྲིད་པ་གསུམ་ལས་བསྐོས། བསྐལ་
པ་དགུ་ལས་བསྐོས། འབྱུང་བ་ལྔ་ལས་བསྐོས། ལྷ་མི་གཤེན་ལས་བསྐོས། མི་སྨྲ་རྒྱལ་
ལས་བསྐོས། སྲིད་སྐོས་ཕྲུ་ལས་བསྐོས། ད་ཅི་བསྐོ་རྒྱལ་བུ་འདི། གནམ་གྱི་རྒྱལ་པོར་
བསྐོས། སའི་སྙིང་པོར་བསྐོས། ཡོད་ཀྱི་ཁ་འཛིན་བསྐོས། མེད་ཀྱི་གཤགས་འདེབས་
བསྐོས། ཡུལ་གྱི་རྗེ་བོར་བསྐོས། མཁར་གྱི་བདག་པོར་བསྐོས། བཙན་གྱི་གཉེན་པོར་
བསྐོས། བཙུན་གྱི་རྗེ་བོར་བསྐོས། ཕྱུགས་ཀྱི་རུ་མར་བསྐོས། འཕེན་གྱིས་སྡོང་པོར་
བསྐོས། ད་དེ་ལྟར་དུ། དེ་ཙམ་ན་རྒྱལ་བུ་འདི། སྲིད་པ་གསུམ་གྱི་རྒྱལ་སར་ཕྱུངས་
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནས། འདེགས་སོ་འདེགས་སོ་རྒྱལ་བུ་འདེགས་སོ། །སྟེང་ཕྱོགས་ནས་ལྷ་ཚངས་པས་
འདེགས་སོ། །མ་ཧཱ་དེ་བས་འདེགས་སོ། །ཚོགས་ཀྱི་བདག་པོས་འདེགས་སོ། འོག་
ཕྱོགས་ནས་ཀླུ་ཆེན་པོས་འདེགས་སོ། །དགའ་བོས་འདེགས་སོ། །ས་བདག་གི་རྒྱལ་
པོས་འདེགས་སོ། ། ལྷ་མོ་བརྟན་མས་འདེགས་སོ། །ཙང་ཙང་འཁོར་བས་འདེགས་
སོ། །ཤར་ཕྱོགས་ནས་ཡུལ་འཁོར་སྲུང་གིས་འདེགས་སོ། །བྱང་ཕྱོགས་ནས་གནམ་
ཐོས་སྲས་ཀྱིས་འདེགས་སོ། །ནུབ་ཕྱོགས་ནས་སྤྱན་མི་བཟང་གིས་འདེགས་སོ། ། ལྷོ་
ཕྱོགས་ནས་འཕགས་སྐྱེས་པོས་འདེགས་སོ། །ཤར་ལྷོ་ནས་ཉི་པང་སད་ཀྱིས་འདེགས་
སོ། བྱང་ཤར་ནས་རི་ནག་ཀང་ཀས་འདེགས་སོ། །བྱང་ནུབ་ནས་མཐུ་ཆེན་སྲ་བརྟེན་
གྱིས་འདེགས་སོ། ། ལྷོ་ནུབ་ནས་ཕྲུ་ཁ་རྗེ་ཡེ་རྗེས་འདེགས་སོ། ། རྩ་གསུམ་གྱི་གནས་
ནས་ལྷ་ཡི་དབང་པོ་བདག་གིས་འདེགས་སོ། །རི་རབ་ཀྱི་ཟོམ་ནས་ཐང་བཟང་རིང་
སྐྱེས་ཀྱིས་འདེགས་སོ། །རྒྱ་མཚོའི་གླིང་ནས་གཙུག་ན་རིན་ཆེན་གྱིས་འདེགས་སོ། །རི་
བདུན་གྱི་གནས་ནས་འཁོར་ལོ་དབང་སྒྱུར་གྱི་རྒྱལ་པོས་འདེགས་སོ། །གླིང་བཞིའི་
གནས་ནས་མིའི་རྒྱལ་པོ་རྣམས་ཀྱིས་འདེགས་སོ། །འཛམ་གླིང་གི་གནས་ནས་གདུང་
བརྒྱུད་ཀྱི་རྒྱལ་པོ་སྡེ་དྲུག་གིས་འདེགས་སོ། །མི་རྗེ་དབང་པོ་བཅུ་གཉིས་ཀྱིས་འདེགས་
སོ། །འཛམ་གླིང་གི་ཡུལ་དབོན་བཅུ་དྲུག་གིས་འདེགས་སོ། །རྒྱལ་ཕྲན་སུམ་བརྒྱ་དྲུག་
ཅུས་འདེགས་སོ། །དེ་ལྟར་དུ་སྟེང་གི་ལྷ་དང༌། འོག་གི་ཀླུ་དང་། བར་གྱི་མི་རྣམས་ཀྱི་
མངའ་དབང་གི་རྗེ་བོར་བསྐོ་བ་ཡིན་པས། ལྷ་ཀླུ་མི་གསུམ་གྱིས་རྗེ་བོར་རྣམས་ཀྱིས་
ཀྱང་། འདིའི་ཞབས་ནས་རབ་ཏུ་ཐེགས་ཤིག །འཇིག་རྟེན་གྱི་ཁམས་ན་གཉན་པར་
ཆོལ་ཅིག །སྲིད་པ་གསུམ་གྱི་རྗེ་བོར་ཁུར་ཅིག །འགྲོ་བ་སེམས་ཅན་གྱི་དཔལ་མགོན་
དུ་ཤོག་ཅིག །ཅེས་སྨྲས་ནས། རྒྱལ་བུ་དེ་ལྷའི་དབང་པོ་བརྒྱ་བྱིན་གྱིས་འདེགས་ནས།
མིང་དང་མཚན་ཀྱང་གཡུང་དྲུང་དབང་ལྡན་དུ་བཏགས་ཏེ། སྔོན་གྱི་ཡབ་ཀྱི་རྒྱལ་ས་
332

མདོ་སྡེ། གདུང་འཛིན་སྲས་སྤྲུལ་མདོ། ༼ཉ༽
ཆེན་པོར་བསྐོས་ནས། ཕྱི་རབས་ཀྱི་རྒྱལ་པོའི་གདུང་རྒྱུད་འཛིན་པར་མཛད་དོ། །དེ་
ལ་སྟོན་པ་ཡང་ཤིན་ཏུ་ཐུགས་དགྱེས་ནས། ལྷའི་དབང་པོ་བརྒྱ་བྱིན་ལ་ལེགས་པའི་བྱ་
བ་བྱིན་ནས་གསུངས་པ། ལེགས་སོ་ལེགས་སོ་དབང་པོ་བྱིན། ཁྱོད་ནི་ལྷ་དབང་དམ་
པའི་དཔལ། འཇིག་རྟེན་སྲིད་པ་གསུམ་པོ་ལ། ཇི་ལྟར་བསྐོས་པ་དེ་བཞིན་མཉན།
འཇིག་རྟེན་ཁམས་ཀྱི་མངའ་དབང་ལ། ཕྲུ་སྲིད་སྐོས་གསུམ་མང་ལགས་ཀྱང་།
དབང་པོ་དམ་པས་བཀའ་བྱུང་ན། གང་ལྟར་གསུངས་པའི་བཀའ་མི་འདའ། དེ་
ཕྱིར་རྒྱལ་བུ་དམ་པ་འདི། མི་རྗེ་ལྷ་ཡིས་མཛད་པ་དང་། རྒྱལ་བའི་གདུང་བརྒྱུད་མི་
འཆད་ཕྱིར། རྒྱལ་ས་དམ་པར་བསྐོས་པ་ལེགས། དེ་ཡང་མ་འོངས་འགྲོ་འདུལ་ཕྱིར།
ཕྱི་རབས་བསྐལ་སྟོང་སངས་རྒྱས་ཀྱི། ཐུགས་རྗེ་བསྐྱེད་པའི་གཞི་མར་གྱུར། དེས་ན་
འགྲོ་བའི་དཔལ་དུ་ཆེ། དེ་ཕྱིར་དབང་པོ་དམ་པར་ཟུངས། ཞེས་བཀའ་སྩལ་ནས་
ལེགས་པའི་བྱ་བ་བྱིན་ཏོ། །
དེའི་ཚེ་འཇིག་རྟེན་གྱི་ཁམས་ཀྱང་། གཡོ་བ་དང་། འདར་བ་དང༌། འགུལ་བ་
དང་། མེར་བ་དང་། ལྡེག་པ་བྱུང་སྟེ། ས་ཡང་རྣམ་པ་དྲུག་ཏུ་གཡོའོ། །གཞན་ཡང་
ནམ་མཁའ་ལ་གསལ་བའི་འོད་དང་། བར་སྣང་ལ་སྙན་པའི་སྒྲ་དང༌། ས་གཞི་ལ་
མཛེས་པའི་མེ་ཏོག་མང་པོ་སྐྱེས་སོ། །སྔར་ན་མ་མཐོང་བའི་བཀྲ་ཤིས་ཀྱི་དགེ་རྟགས་
མང་དུ་འཕེལ་ལོ། ། དེ་ལ་ལྷ་ཀླུ་མི་གསུམ་གྱི་སློབ་མ་རྣམས་དང༌། འཁོར་སྡེ་བཞི་ཡ་
བརྒྱད་རྣམས་ཀྱང༌། ཤིན་ཏུ་ཡང་སྤྲོ་བ་སྐྱེས་ནས་རྒྱལ་བུ་རྒྱལ་སར་ཕྱུང་བའི་དགའ་
སྟོན་དང་། མཆོད་པ་རྒྱ་ཆེན་པོ་རུ་བྱས་སོ། །འཇིག་རྟེན་གྱི་མངའ་དབང་རྣམས་
ཀྱང་། སོ་སོར་ཡུལ་དུ་གཤེགས་སོ། །
༧ དེའི་ཚེ་དེའི་དུས་ན། སྲས་རྒྱལ་བུ་དེ་ཡང་། སྔོན་གྱི་རྒྱལ་བུ་རྣམས་དང་
མཚུངས་པར། དགུང་ལོ་གཅིག་ནས་ཤེས་རབ་ཚད་དུ་ཕྱིན། དགུང་ལོ་གཉིས་ནས་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྙིང་རྗེའི་སེམས་དང་ལྡན། དགུང་ལོ་གསུམ་ནས་ཡབ་ལ་བོན་ཞུ་བའི་སྤོབས་པ་དང་
ལྡན་ཏེ། རྒྱལ་སར་རིན་པོ་ཆེ་བར་པོ་སོ་བརྒྱད་ཀྱིས་ནང་དུ། འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས། ལྷ་ཀླུ་མི་གསུམ་གྱི་སློབ་མ་ཚོགས་ཏེ། སྟོན་པའི་
སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས་རྒྱལ་སྲས་ཀོང་ཚ་
དབང་ལྡན་གྱིས། ལྷའི་མེ་ཏོག་པདྨ་དམར་པོ་ཕུལ་ནས་སྟོན་པའི་མདུན་དྲུང་དུ་པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། བདག་ཅག་འཁོར་དུ་གཏོགས་པའི་སེམས་དཔའ་དང་། སྡེ་བཞི་ཡ་བརྒྱད་
དད་པའི་འཁོར་རྣམས་དང་། ཕྱི་རབས་རྗེས་འབྲང་གང་ཟག་སྡེ་རྣམས་ལ། ཐུགས་
ཀྱི་དཀྱིལ་ནས་བདེན་པའི་བཅུད་ཕྱུངས་ལ། མ་ནོར་ངེས་པའི་དོན་ཅིག་བསྟན་དུ་
གསོལ། ཞེས་གསོལ་ནས། །
དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་། རྒྱལ་
སྲས་གཡུང་དྲུང་དབང་ལྡན་སོགས། ལྷ་ཀླུ་མི་གསུམ་སློབ་མ་རྣམས། མ་ནོར་ངེས་
པའི་དོན་དམ་ལ། རྒྱུ་འབྲས་བདེན་པའི་དོན་བསྟན་གྱི། པུས་མོ་བཙུགས་ལ་ཐལ་མོ་
སྦྱོར། དབང་པོ་མ་ཡེངས་བརྟན་པར་ཉོན། བོན་སྒོ་བརྒྱད་ཁྲི་བཞི་སྟོང་ལ། གྲངས་
སུ་བརྗོད་པ་བསམ་མཐའ་ཡས། ཚིགས་སུ་བྱེ་མའི་ལ་བསྟན་ཀྱང་། དོན་གྱི་རྩ་བ་
གཉིས་ལས་ཏེ། རྒྱུ་དང་འབྲས་བུ་གཉིས་སུ་མངོན། གསས་མཁར་སུམ་བརྒྱ་དྲུག་ཅུ་
དང་། བོན་སྒོ་ཐེག་པ་རིམ་དགུ་དང་། སྒོ་བཞི་མཛོད་ལྔ་ཕྱི་ནང་གསང་། འཇུག་
སྒོ་ཉི་མའི་ཟེར་ཙམ་ཡང་། སྤང་དང་བསྒྱུར་དང་གྲོལ་བ་སྟེ། བྱང་ཆུབ་ཡན་ལག་
མང་གྱུར་ཀྱང་། རྩ་བ་རྒྱུ་འབྲས་གཉིས་ལ་ཐུག །རྒྱུ་འབྲས་དག་ཀྱང་རྣམ་པ་གཉིས།
བཟང་པོའི་རྒྱུ་དང་ངན་པའི་རྒྱུ། བཟང་པོ་རྒྱུ་ནི་དགེ་བ་བཅུ། ངན་པའི་རྒྱུ་ནི་སྡིག་པ་
བཅུ། སྡིག་བཅུ་མི་དགེ་བཅུར་སྤྱོད་ན། འབྲས་བུ་ངན་སོང་དམྱལ་བར་སྨོན། དགེ་བ་
334

མདོ་སྡེ། གདུང་འཛིན་སྲས་སྤྲུལ་མདོ། ༼ཉ༽
བཅུ་ཡིས་རྒྱུ་བསྐྱེད་ན། འབྲས་བུ་མཐོ་རིས་གོ་འཕང་འཐོབ། བོན་སྒོ་ཕྱི་ནང་གསང་
གསུམ་གྱི། འཇུག་སྒོ་རིམ་པ་གང་སྤྱོད་ཀྱང་། རྩ་བ་རྒྱུ་འབྲས་མ་ཤེས་ན། དམུས་
ལོང་ལག་ན་རྫས་གཏད་དང་། རྒྱུས་མེད་ལམ་ལ་ཞུགས་པ་དང་། བླུན་པོའི་ལག་ཏུ་
གསེར་རྙེད་འདྲ། དེ་ཕྱིར་རྒྱུ་འབྲས་གཙོ་རུ་ཆེ། ཞེས་བཀའ་སྩལ་པས། །
དེ་ལ་ཡང་རྒྱལ་སྲས་གཡུང་དྲུང་དབང་ལྡན་གྱིས་གསོལ་པ། ཐམས་ཅད་མཁྱེན་
པའི་སྟོན་པ་ལགས། རྒྱུ་འབྲས་བདེན་པས་དོན་དམ་གྱི། དགེ་སྡིག་སྤང་བླང་འབྲས་
འཐོབ་ཅིང་། རྒྱུ་འབྲས་དྲང་དུ་གཞིག་སྤྱོད་ན། དགེ་སྡིག་དབྱེ་བ་ཇི་ལྟར་ལགས།
གྲང་དང་གོ་རིམ་ཇི་ལྟར་དབྱེ། ཞེས་གསོལ་ཏོ། དེ་ལ་ཡང་སྟོན་པས་བཀའ་སྩལ་པ།
ཉོན་ཅིག་འདུས་པའི་འཁོར་རྣམས་དང༌། རྒྱལ་སྲས་གཡུང་དྲུང་དབང་ལྡན་གཤེན།
དེ་ཡི་མཚན་ཉིད་འདི་ལྟར་སྟེ། ཐོག་མར་སྡིག་པ་མི་དགེའི་ལས། རྩ་བ་མ་རིག་པ་
ལས་བྱུང༌། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མ་
རིག་མུན་པའི་ཀློང་ན་གནས། འཁོར་བ་ཐོག་མ་མེད་པའི་དུས། མ་རིག་རྨོངས་པའི་
ལས་དབང་གིས། རིག་པའི་ཡེ་ཤེས་མ་རྟོག་པས། མ་རིག་ཉོན་མོངས་དུག་ཏུ་ཤར།
དུག་ལྔའི་རྩ་བ་མ་རིག་པ། མ་རིག་འཁྲུལ་པའི་གཞི་རྩ་ནི། ཁམས་གསུམ་འཁོར་བའི་
སེམས་ཅན་རྣམས། ཐོག་མར་ཀུན་གཞི་ཁྱབ་བདལ་ལ། རྟག་ཆད་མཚན་མ་འཛིན་
སྟོང་ཕྱིར། རང་འབྱུང་ཡེ་ཤེས་རླབས་གཡོས་ཏེ། ཀུན་གཞིའི་ཀློང་དུ་འོད་ལྔ་འཕྲོས།
རང་རིག་རང་མཚན་མཁའ་ལ་རྫོགས། རྟོགས་པའི་ཡེ་ཤེས་ཆེན་པོ་ལྔ། མ་རྟོག་དུག་
ལྔའི་རྒྱུ་རུ་འགྱུར། དེ་ལ་འབྱུང་ལྔའི་ངོ་བོར་གྲུབ། ངོ་བོ་དངོས་མཚན་དུ་མར་སྣང་།
ལས་ཀྱི་ཁམས་གསུམ་འཁོར་བ་ཡི། མ་རིག་སེམས་ཅན་ཉོན་མོངས་རྣམས། ཁམས་
གསུམ་ཁ་འཁོར་རྒྱུ་དྲུག་ལུས། སྐྱེ་བཞི་རྒྱུད་ལྔ་ལྟ་བུ་ཡི། ཐོག་མར་དུག་ལྔའི་རྩ་བ་ནི།
བདུད་ལྔ་དུག་ལྔ་ཉོན་མོངས་ལྔ། ཕུང་པོ་ལྔ་ཡིས་གཞེན་བཏབ་ནས། རང་རྒྱུད་ཡུལ་
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལྔར་ཤར་བ་སྟེ། དེ་དག་རྣམ་གྲངས་དབྱེ་བ་ནི། རྣམ་ཤེས་ཕུང་པོས་གཞེན་བཏབ་
ནས། ནམ་མཁས་སེམས་ཀྱིས་གཡོ་རྐྱེན་བསྐུལ། མ་རིག་འཁྲུལ་པའི་བདུད་དུ་བྱུང༌།
སེམས་ལ་ཉོན་མོངས་ཞེ་སྡང་པས། ཕ་རོལ་གསད་དང་གཅད་དུ་མཐོང༌། ཞེ་སྡང་
དམྱལ་བའི་ཡུལ་དུ་ཤར། ཞེ་སྡང་འཁོར་བ་རང་རྒྱུད་པ། ཞེ་སྡང་གདུག་པའི་དུག་
ཆེན་ནི། དེད་དཔོན་ཆེན་པོ་འབངས་དང་འདྲ། དབང་མེད་ལས་ཀྱི་ས་བོན་འདེབས།
འབྲས་བུ་དམྱལ་བའི་ལུས་སུ་སྐྱེ། གཅོད་སྦྱོང་བཙོན་རར་ཐར་མེད་ལྟུང་། གཟུགས་ཀྱི་
ཕུང་པོས་གཞེན་བཏབ་ནས། ས་ལ་ཤ་ཡི་བརྟེན་བཅའ་ཞིང་། སྒྱུ་མ་གཟུགས་བརྙན་
བདུད་དུ་བྱུང༌། སེམས་ལ་ཉོན་མོངས་གཏི་མུག་པས། ཕ་རོལ་བྱིང་དང་གཏིབས་
པར་མཐོང༌། གཏི་མུག་བྱོལ་སོང་ཡུལ་དུ་ཤར། གཏི་མུག་འཁོར་བ་རང་རྒྱུད་པ།
གཏི་མུག་མུན་པའི་དུག་ཆེན་ནི། མི་མཐོང་ཤེས་མེད་དམུས་ལོང་འདྲ། དབང་མེད་
མུན་པའི་གླིང་དུ་འཁྱམས། འབྲས་བུ་བྱོལ་སོང་གནས་སུ་སྐྱེ། ཟད་མེད་གླིང་དུ་རང་
བཞིན་འཐོམས། འདུ་བྱེད་ཕུང་པོས་གཞེན་བཏབ་ནས། རླུང་ལ་དབུགས་ཀྱི་རྟེན་
འབྲེལ་དུ། འཆི་བདག་ལས་བཙན་བདུད་དུ་བྱུང༌། སེམས་ལ་ཉོན་མོངས་ང་རྒྱལ་
བས། ཕ་རོལ་བརྡེག་དང་བརྡུང་བར་མཐོང་། ང་རྒྱལ་ལྷ་མིན་ཡུལ་དུ་ཤར། ང་
རྒྱལ་འཁོར་བ་རང་རྒྱུད་པ། ང་རྒྱལ་གཡོ་བའི་དུག་ཆེན་ནི། ཤལ་མ་རི་ཡི་སྡོང་པོ་
འདྲ། དབང་མེད་ལྷ་མིན་གནས་སུ་སྐྱེ། འབྲས་བུ་ངུ་འབོད་གནས་སུ་ལྟུང་། གཅོད་
སྦྱོང་སྡུག་བསྔལ་གནས་སུ་སྦྱང་། ཚོར་བའི་ཕུང་པོས་གཞེན་བཏབ་ནས། མེ་ལ་དྲོད་
བསྐྱེད་འབེབས་པའི་ཤུགས། ཆགས་འཁོར་ཉོན་མོངས་བདུད་དུ་བྱུང་། སེམས་ལ་
ཉོན་མོངས་ཞེན་ཆགས་པས། ཕ་རོལ་ལེན་དང་སྲེད་པར་མཐོང་། འདོད་ཆགས་ཡི་
དྭགས་ཡུལ་དུ་ཤར། འདོད་ཆགས་འཁོར་བ་རང་རྒྱུད་པ། འདོད་ཆགས་ལས་ཀྱི་དུག་
ཆེན་ནི། རབ་ཏུ་འབར་བའི་མེ་དང་འདྲ། དབང་མེད་རང་ཉིད་རང་གིས་བསྲེག །
336

མདོ་སྡེ། ། གདུང་འཛིན་སྲས་སྤྲུལ་མདོ། ༼ཉ༽
འབྲས་བུ་ཡི་དྭགས་གནས་སུ་སྐྱེ། སྒྲིབ་པ་ཅན་གྱི་གླིང་དུ་འཁྱམས། འདུ་ཤེས་ཕུང་
པོས་གཞེན་བསྐུལ་ནས། ཆུ་ལས་ཁྲག་རྣག་བརླན་པ་ཡིས། ཕུང་པོ་ལུས་ལེན་བདུད་
དུ་བྱུང༌། སེམས་ལ་ཉོན་མོངས་ཕྲག་དོག་པས། ཕ་རོལ་འཐབ་དང་བརྩོད་ཟླར་
མཐོང་། ཕྲག་དོག་མཐའ་འཁོབ་ཡུལ་དུ་ཤར། ཕྲག་དོག་འཁོར་བ་རང་རྒྱུད་པ། ཕྲག་
དོག་ལས་ཀྱིས་དུག་ཆེན་ནི། སྡུག་བསྔལ་ལས་ཀྱི་བཙོན་ར་འདྲ། དབང་མེད་ཀླ་ཀློའི་
དབུལ་ཕོངས་སུ། འབྲས་བུ་མཐའ་འཁོབ་མི་རུ་སྐྱེ། བྲེལ་ཕོངས་སྡུག་བསྔལ་ཉམས་སུ་
མྱོང་། དེ་ལྟར་དུག་ལྔའི་རྩ་བ་ལས། བདུད་ལྔ་ཉོན་མོངས་ཕུང་པོ་ལྔ། ཡུལ་ལྔ་རྒྱུད་
ལྔར་ཤར་བ་སྟེ། ཁམས་གསུམ་འཁོར་བར་ལྟུང་ནས་སུ། སྐྱེ་བཞི་རྒྱུད་ལྔ་རིགས་དྲུག་
གི། སྡུག་བསྔལ་ཉམས་སུ་མྱོང་བའོ། །དེ་ལ་མི་དགེ་སྡིག་པ་ཡི། ལས་ཀྱིས་རྣམ་སྨིན་
བསག་པ་ནི། མཚམས་མེད་ལྔ་དང་ཉེ་བ་ལྔ། ལྕི་བ་བཞི་དང་ལོག་པ་བརྒྱད། འཁྲུལ་
པ་དགུ་དང་མི་དགེ་བཅུ། འཁྲུལ་རྟོག་བཅུ་སྟེ་ལྔ་བཅུ་གཅིག །སྡིག་པ་མི་དགེའི་ལས་
དབང་གོ །ཐོག་མར་མཚམས་མེད་རྣམ་པ་ལྔ། སྦྱོར་བ་མཚམས་མེད་དཔོན་དང་
སློབ། སྐུ་ལ་བསྡོས་དང་སྲོག་བཅད་པས། འབྲས་བུ་མནར་མེད་དམྱལ་བར་སྐྱེ། སྡུག་
བསྔལ་ཚད་ཀྱིས་བཟུང་མ་མཆིས། སྨེ་བ་མཚམས་མེད་མཆེད་དང་གྲོགས། རོ་མྱགས་
འདམ་དོང་ཐར་མེད་སྦྱང་། གཉན་པ་མཚམས་མེད་ཕ་དང་མ། ཡང་ཤི་ཡང་སོས་
སྡུག་བསྔལ་སྦྱང་། སྒྲོལ་བ་མཚམས་མེད་སྤུན་དང་བུ། ཐིག་ནག་ཡུལ་དུ་སོག་ལེས་
འདྲ། གཅོད་པ་མཚམས་མེད་རང་སྲོག་བྲན། ངུ་འབོད་གནས་སུ་ཤལ་རིར་འཛེགས།
མཚམས་མེད་ལས་ཀྱིས་མནར་བའོ། །དེ་ལ་ཉེ་བ་རྣམ་པ་ལྔ། དག་པའི་ཞིང་བསླུ་
སྲོག་བཅད་པ། མཚམས་མེད་ལས་ལ་ཉེ་བ་སྟེ། ཡང་ཤི་ཡང་སོས་གནས་སུ་སྐྱེ། མི་
ལ་བསད་བཅོལ་སྦྱོར་སྡེབ་བརྩམས། དེ་ཡང་མཚམས་མེད་ལས་ལ་ཉེ། རལ་གྲིའི་
ནགས་ཚལ་གནས་སུ་སྦྱོང་། རིགས་ཀྱི་བུ་དང་བུ་མོ་ཡི། དམིག་སྟོན་སྦྱོར་བ་བཤིག་
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ་ན། དེ་ཡང་མཚམས་མེད་ལས་ལ་ཉེ། ཐིག་ནག་གནས་སུ་ཆུ་བུར་སྦྱང༌། རྟེན་
གསུམ་སྐུ་ལ་མཚང་བཏགས་བཤིག །དེ་ཡང་མཚམས་མེད་ལས་ལ་ཉེ། ཐལ་ཚན་ཆུ་
བོའི་དབའ་ལ་གཡེང་། ལྷ་ཡི་ཞལ་ཟས་དཀོར་ལ་སྤྱོད། དེ་ཡང་མཚམས་མེད་ལས་
ལ་ཉེ། རོ་མྱགས་འདམ་དོང་གཏིང་དུ་སྦྱང་། ཉེ་བ་ལྔ་རུ་ཤེས་པའོ། ། དེ་ལ་ལྕི་བ་རྣམ་
པ་བཞི། སློབ་དཔོན་བཀའ་བཅགས་ཐུགས་དཀྲུགས་ལྕི། ལས་ཀྱི་རྣམ་པར་སྨིན་པ་ནི།
ཐིག་ནག་སོག་ལེ་ངར་མས་བཅད། སྡིག་གྲོགས་བསྟེན་ཅིང་ཡི་རང་ལྕི། ལས་ཀྱི་རྣམ་
པར་སྨིན་པ་ནི། འཛིན་པ་ལྕགས་ཀྱུས་དོན་སྙིང་འབྱིན། དད་པ་ཅན་གྱི་ཚོགས་
བཅགས་ལྕི། ལས་ཀྱི་རྣམ་པར་སྨིན་པ་ནི། མེ་མར་མུར་གྱི་འོབས་ལ་འབོག །ཁས་
ལེན་དམ་བཅའ་རྗེས་ལོག་ལྕི། ལས་ཀྱི་རྣམ་པར་སྨིན་པ་ནི། འཁོར་མེད་བརྒྱ་ཤོང་
ཟངས་སུ་བཙོ། ལྕི་བ་བཞི་རུ་ཤེས་པའོ། །དེ་ལ་ལོག་པ་རྣམ་པ་བརྒྱད། རྫུན་དང་ཕྲ་
མ་ལོག་སྨྲས་ན། ལས་ཀྱིས་རྣམ་པར་སྨིན་པ་ནི། ལྕེ་ལ་དམྱལ་ཞིང་རྨོ་བར་འགྱུར།
འཐབ་རྩོད་སྨོན་ལམ་ལོག་བཏབ་ན། ལས་ཀྱི་རྣམ་པར་སྨིན་པ་ནི། ཉིན་རེ་སྲོག་ལེན་
དགུ་དགུ་གཅོད། རང་ཕན་འདོད་ལོག་བསད་བཅོལ་ན། ལས་ཀྱི་རྣམ་པར་སྨིན་པ་
ནི། རལ་གྲི་འཁོར་ལོས་ཡན་ལག་གཏུབ། མ་སྲིང་ལུས་ལ་མངལ་སྤྱོད་ན། ལས་ཀྱི་
རྣམ་པར་སྨིན་པ་ནི། ངུ་འབོད་གནས་སུ་མེ་ཚན་སྤར། དགེ་བའི་གེགས་ཤིང་ལོག་
སྤྱོད་ན། ལས་ཀྱི་རྣམ་པར་སྨིན་པ་ནི། གྲང་བ་སོ་འཐོམས་གནས་སུ་སྦྱོང་། རི་ལ་
ཀུས་འདེབས་མཚོར་དུག་སྤྱོད། ལས་ཀྱི་རྣམ་པར་སྨིན་པ་ནི། ཚེ་གཅིག་ལུས་གཉིས་
སྡུག་བསྔལ་སྦྱང་། ཆུ་བོ་གལ་བསྒྱུར་སེམས་ཅན་མནར། ལས་ཀྱི་རྣམ་པར་སྨིན་པ་
ནི། གསེར་གྱི་རི་བོས་ལུས་གནོན་སྦྱང༌། ནགས་ཚལ་དག་ལ་མེ་གཏོང་ན། ལས་ཀྱི་
རྣམ་པར་སྨིན་པ་ནི། མེ་དཔུང་འཚུབས་མའི་འོབས་སུ་སྦྱང་། ལོག་པ་བརྒྱད་དུ་
ཤེས་པའོ། །དེ་ལ་འཁྲུལ་པ་རྣམ་དགུ་ནི། མེད་བཞིན་བག་ཆགས་འཁྲུལ་པར་སྤྱོད།
338

མདོ་སྡེ། གདུང་འཛིན་སྲས་སྤྲུལ་མདོ།
རྨི་ལམ་སྒྱུ་མར་འཁྲུལ་སྤྱོད་ན། ལས་ཀྱི་རྣམ་པར་སྨིན་པ་ནི། བག་ཆགས་བསླུ་བའི་
གནས་སུ་སྐྱེ། ཐ་དད་ཡིད་ལ་དགའ་བ་ཡིས། ཡིད་ཀྱི་བསླུ་བའི་འཁྲུལ་སྤྱོད་ན། ལས་
ཀྱི་རྣམ་པར་སྨིན་པ་ནི། ཚོང་དུས་བསླུ་བའི་གནས་སུ་སྐྱེ། གཞན་ལ་གནོད་ཅིང་སྡང་
བ་ཡིས། རྣམ་པར་འཚེ་བའི་འཁྲུལ་སྤྱོད་ན། ལས་ཀྱི་རྣམ་པར་སྨིན་པ་ནི། བཀོལ་
སྤྱོད་ངལ་དུབ་གནས་སུ་སྐྱེ། བདག་ཕྱོགས་ཉེ་བར་བརྩེ་སེམས་ནས། འཁོར་བར་
གདུང་བའི་འཁྲུལ་སྤྱོད་ན། ལས་ཀྱི་རྣམ་པར་སྨིན་པ་ནི། ཆགས་སྲེད་ཕོ་མོའི་ལུས་སུ་
སྐྱེས། ཟང་ཟིང་ཆགས་ཞེན་མི་གཏོང་འཛིན། མཚན་མར་འཛིན་པའི་འཁྲུལ་སྤྱོད་ན།
ལས་ཀྱི་རྣམ་པར་སྨིན་པ་ནི། ཡི་དྭགས་གཏེར་བསྲུང་གནས་སུ་སྐྱེ། བག་ཆགས་ངན་
པ་ཀུན་གཞིར་བསགས། དངོས་པོ་མཐོང་བའི་འཁྲུལ་སྤྱོད་ན། ལས་ཀྱི་རྣམ་པར་སྨིན་
པ་ནི། འཁོར་བའི་གནས་སུ་ཡང་ཡང་བརྒྱུད། སྔོན་གྱི་ལས་དང་སྤྱོད་དབང་གིས།
རྣམ་པར་གཡེང་བའི་འཁྲུལ་སྤྱོད་ན། ལས་ཀྱི་རྣམ་པར་སྨིན་པ་ནི། རྣམ་སྨིན་དམྱལ་
བའི་གནས་སུ་སྐྱེ། མི་དགེའི་ལས་ལ་བློ་སེམས་ནས། རྣམ་པར་གཡེང་བའི་འཁྲུལ་
སྤྱོད་ན། ལས་ཀྱི་རྣམ་པར་སྨིན་པ་ནི། སྡིག་སྤྱོད་དེད་དཔོན་ལུས་སུ་སྐྱེ། ཡུལ་མཐོང་
བག་ཆགས་དངོས་པོར་འཛིན། རྣམ་པར་རྟོག་འཛིན་འཁྲུལ་སྤྱོད་ན། ལས་ཀྱི་རྣམ་
པར་སྨིན་པ་ནི། གང་ཞེན་བག་ཆགས་གནས་སུ་སྐྱེ། འཁྲུལ་པ་དགུ་རུ་ཤེས་པའོ། །དེ་
ལ་མི་དགེ་བཅུ་པོ་ནི། གོ་མཚོན་ཤོམ་དང་བརྩོད་པ་འགྱེད། མི་མཐུན་ལས་ཀྱི་སྲོག་
ལ་འཚེ། ལས་ཀྱི་རྣམ་པར་སྨིན་པ་ནི། དམག་དཔོན་དར་འཛིན་ལུས་སུ་སྐྱེ། དེ་ནས་
ལྷ་མིན་གནས་སུ་སྦྱང་། གཞན་གནས་བཤིག་ཅིང་ཚིག་རྩུབ་བཏང༌། རང་ཉིད་
འཁྲས་ས་བརྩིག་པ་ཡི། ལས་ཀྱི་རྣམ་པར་སྨིན་པ་ནི། གནས་མེད་མུན་པའི་གླིང་དུ་
སྦྱང༌། གཡོ་དང་སྒྱུ་མས་བསླུ་བ་ཡི། ངན་ཐབས་གཞན་རྣམས་སྲིད་འདུལ་བས།
ལས་ཀྱི་རྣམ་པར་སྨིན་པ་ནི། དབུལ་ཕོངས་གནས་སུ་ལན་ཆགས་སྙེག །དོན་དང་མི་
339

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཐུན་ལྟ་ལོག་ཏུ། འཁྲུལ་པས་བསད་བཅད་ཡི་རང་བས། ལས་ཀྱི་རྣམ་པར་སྨིན་པ་
ནི། མུན་པའི་གླིང་དུ་འབུ་སྲིན་ལུས། སྡོམ་དང་སྡིག་པས་དོན་སྙིང་བཟའ། རྔམ་པས་
ཤ་ཁྲག་སྲེད་ཕྱིར་དུ། སྲིན་པོའི་ཚུལ་ཅན་ལོག་སྤྱོད་པས། ལས་ཀྱི་རྣམ་པར་སྨིན་པ་ནི།
དམྱལ་བ་བཤའ་གཏུབ་གནས་སུ་སྦྱང་། ལྟ་ལོག་བསམ་པ་ངན་སྦྱོར་གྱིས། མཚམས་
མེད་དག་ལ་ཉེར་སྤྱོད་པ། ལས་ཀྱི་རྣམ་པར་སྨིན་པ་ནི། གནས་ངན་ལས་ཀྱི་སྦྱང་བ་
རུ། འབུ་སྲིན་སྡིག་པའི་ལུས་ལ་བཟའ། ཉོན་མོངས་སེམས་ཀྱི་བདག་གཞན་འབྱེད།
གཉིས་འཛིན་བྱམས་སྡང་དྲན་བསྐུལ་པས། ལས་ཀྱི་རྣམ་པར་སྨིན་པ་ནི། ཤལ་མ་རི་
ལ་འཛེགས་འདེད་བྱེད། ཡང་དག་དོན་ལ་དད་ལོག་ནས། ཕྱིན་ཅི་ལོག་ལ་རྗེས་
འཇུག་པས། ལས་ཀྱི་རྣམ་པར་སྨིན་པ་ནི། བསྐལ་པར་མུན་པའི་གླིང་དུ་སྦྱང་། མུན་
པའི་སྒྲིབ་པ་ཆེར་བསགས་ཤིང་། རྣམ་སྨིན་ཤུགས་ལས་སྡུད་པ་ཡིས། ལས་ཀྱི་རྣམ་
པར་སྨིན་པ་ནི། ངན་སོང་གསུམ་དུ་ཡང་ཡང་སྦྱང༌། རྟག་ཆད་མཚན་མ་མཐར་
འཛིན་ན། རིག་པས་ལོག་པར་སྦྱོར་བ་ཡིས། ལས་ཀྱི་རྣམ་པར་སྨིན་པ་ནི། སྐྱེ་མཆེད་
མུ་བཞིའི་འཇིག་རྟེན་དུ། འདུ་ཤེས་མེད་པའི་དུ་ཏིར་སྐྱེ། མི་དགེ་བཅུ་པོ་ཤེས་པའོ། །
དེ་ལ་ལྟོས་ཀྱི་འཁྲུལ་རྟོག་བཅུ། ཇི་སྙེད་འདོད་པར་ཞན་པ་ཡི། མི་གཏོང་སེར་སྣའི་
མདུད་འཛིན་པས། ལས་ཀྱི་རྣམ་པར་སྨིན་པ་ནི། བཀྲེས་སྐོམས་ཡི་དྭགས་གནས་སུ་
སྐྱེ། བསླུ་བའི་གནས་ལ་ཞེན་ཆགས་ནས། ལོག་གཡེམ་འཁྲིག་ཆགས་སྦྱོར་བ་ཡིས།
ལས་ཀྱི་རྣམ་པར་སྨིན་པ་ནི། མངལ་གྱི་སྲིན་བུར་སྐྱེ་བའོ། །བཟོད་མེད་གཞན་དག་
འཐབ་ཟླ་འཚོལ། རྟག་པར་ཟུག་རྔུའི་ལས་སྤྱོད་པས། ལས་ཀྱི་རྣམ་པར་སྨིན་པ་ནི།
རྣམ་འཚེ་མྱ་ངན་གླིང་དུ་སྐྱེས། བག་མེད་སྤྱོད་འཆལ་ཐོལ་མ་གྱུ་། བཏང་སྙོམས་ལེ་ལོ་
གཡེང་སྐྱོང་བས། ལས་ཀྱི་རྣམ་པར་སྨིན་པ་ནི། རྣམ་གཡེང་སྒྱུ་མའི་གྲོང་དུ་སྐྱེ། ལུས་
ངག་དཀའ་བ་མི་ཐུབ་པར། བླངས་པའི་ཚུལ་ཁྲིམས་ཉམས་གྱུར་པས། ལས་ཀྱི་རྣམ་
340

མདོ་སྡེ། ། གདུང་འཛིན་སྲས་སྤྲུལ་མདོ། ༼ཉ༽
པར་སྨིན་པ་ནི། ལྔ་བརྒྱར་ངན་སོང་གནས་སུ་བརྒྱུད། ཉམ་ང་རེ་དོགས་གཡང་ཟ་
བར། གདེང་མེད་ཡིད་གཉིས་སེམས་འཆང་བས། ལས་ཀྱི་རྣམ་པར་སྨིན་པ་ནི། མ་
ནུས་སྦུངས་ཆུང་ལུས་སུ་སྐྱེ། སྙིང་རྗེ་མེད་པར་གཞན་ལ་རྩུབ། གདུག་སེམས་ཉོན་
མོངས་ཞེ་བརྣག་པས། ལས་ཀྱི་རྣམ་པར་སྨིན་པ་ནི། ཤ་ཟན་སྲིན་པོའི་ལུས་སུ་སྐྱེ།
དོགས་མེད་གདེང་དང་མི་ལྡན་པར། ཡིད་གཉིས་འགྲོ་བ་གཞན་འདྲེན་པས། ལས་ཀྱི་
རྣམ་པར་སྨིན་པ་ནི། མུན་པའི་གླིང་དུ་མ་དག་ལུས། འཇིགས་པའི་མཚོན་གྱིས་ལན་
ཆགས་བསྙེག །ཐབས་ལ་མི་བཟོ་བླུན་པ་ཡི། གང་དག་སྤྱོད་པ་འཆོལ་བྱེད་པས།
ལས་ཀྱི་རྣམ་པར་སྨིན་པ་ནི། གཏི་མུག་བྱོལ་སོང་གནས་སུ་སྐྱེ། མི་ཤེས་འཐིབས་པའི་
བློ་རྨུགས་ཤིང༌། དོན་ནོར་གོ་དོན་འཆལ་སྤྱོད་པས། ལས་ཀྱི་རྣམ་པར་སྨིན་པ་ནི། །
དབང་པོ་ཟིལ་སྒྱུར་ལུས་སུ་སྐྱེས། འཁྲུལ་རྟོག་བཅུ་རུ་ཤེས་པ་སྟེ། དེ་ལྟར་ལྔ་བཅུ་རྩ་
གཅིག་ནི། སྡིག་པ་མི་དགེའི་ལས་སྤྱོད་དོ། དེ་ལ་སོ་སོར་གྱེས་པ་ལ། འཁྲུལ་རྟོག་
སུམ་བརྒྱ་དྲུག་ཅུ་སྟེ། དེ་དག་གཅིག་ལ་གཉིས་འཕྲོས་ཏེ། བཞི་བརྒྱད་བཅུ་དྲུག་སུམ་
བཅུ་གཉིས། དྲུག་ཅུ་རྩ་བཞི་བརྒྱ་ཉི་ཤུ། ཉོན་མོངས་བརྒྱད་ཁྲི་བཞི་སྟོང་སྡོང་། དེ་
དག་རྒྱུ་རུ་བསྐྱེད་པ་ལས། ངན་སོང་འཁོར་བའི་འབྲས་བུ་གྲུབ། སྡིག་པའི་རྩ་བ་རྒྱུ་
འབྲས་སོ། །གཉིས་པ་དགེ་བའི་རྩ་བ་ནི། ཡེ་ཤེས་ལྔ་དང་ཆེན་པོ་ལྔ། ཚད་མེད་བཞི་
དང་ལེགས་པ་བརྒྱད། དོན་དམ་དགུ་དང་དགེ་བ་བཅུ། ཕར་ཕྱིན་བཅུ་སྟེ་ལྔ་བཅུ་
གཅིག །དགེ་བའི་འབྲམ་གཞིར་བསྟན་པའོ། །ཐོག་མར་ཡེ་ཤེས་ཆེན་པོ་ལྔ། ཉོན་
མོངས་དུག་ལྔའི་རྩ་བ་སྟེ། ཀུན་གཞི་སྐྱེ་བ་མེད་པ་ལས། རིག་པ་འགག་པ་མེད་
འཆང་བས། འགག་མེད་འོད་ལྔའི་སྙིང་པོ་ཅན། རིག་པའི་རྒྱུས་བསྐྱེད་ཡེ་ཤེས་ལྔ། མ་
རིག་རྒྱུས་བསྐྱེད་ཉོན་མོངས་ལྔ། ཀུན་གཞི་སྐྱེ་མེད་སྟོང་པ་ལ། རྟག་ཆད་མཚན་མར་
མ་ལྟུང་ཞིང་། རིག་པའི་རང་མདངས་འོད་ཤར་བས། དཀར་པོ་མུ་མེད་འབྱམ་ཡས་
341

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ། སྟོང་ཉིད་ཡེ་ཤེས་ལྷུན་ལ་རྫོགས། ལྷ་སྐུ་ཕྱག་རྒྱ་རིགས་སྟོབས་གྲུབ། ཉིད་ལ་ཉིད་
སྤྱོད་མངོན་དུ་རོལ། འབྲས་བུ་སྐྱེ་མེད་བོན་སྐུ་ཐོབ། སེར་པོ་མུ་མེད་འབྱམ་ཡས་པ།
མེ་ལོང་ཡེ་ཤེས་ལྷུན་ལ་རྫོགས། ལྷ་སྐུ་ཕྱག་རྒྱ་རིགས་སྟོབས་གྲུབ། ཉིད་ལ་ཉིད་སྤྱོད་
མངོན་དུ་རོལ། འབྲས་བུ་ལོངས་སྤྱོད་རྫོགས་སྐུ་ཐོབ། ལྗང་གུ་མུ་མེད་འབྱམ་ཡས་པ།
མཉམ་ཉིད་ཡེ་ཤེས་ལྷུན་ལ་རྫོགས། ལྷ་སྐུ་ཕྱག་རྒྱ་རིགས་སྟོབས་གྲུབ། ཉིད་ལ་ཉིད་
སྤྱོད་མངོན་དུ་རོལ། འབྲས་བུ་ངོ་བོ་ཉིད་སྐུ་ཐོབ། དམར་པོ་མུ་མེད་འབྱམ་ཡས་པ།
སོར་རྟོགས་ཡེ་ཤེས་ལྷུན་ལ་རྫོགས། ལྷ་སྐུ་ཕྱག་རྒྱ་རིགས་སྟོབས་གྲུབ། ཉིད་ལ་ཉིད་
སྤྱོད་མངོན་དུ་རོལ། འབྲས་བུ་ཅིར་ཡང་སྤྲུལ་སྐུ་ཐོབ། སྔོན་པོ་མུ་མེད་འབྱམ་ཡས་པ།
བྱར་གྲུབ་ཡེ་ཤེས་ལྷུན་ལ་རྫོགས། ལྷ་སྐུ་ཕྱག་རྒྱ་རིགས་སྟོབས་གྲུབ། ཉིད་ལ་ཉིད་སྤྱོད་
མངོན་དུ་རོལ། འབྲས་བུ་མངོན་བྱང་སྐུ་རུ་གྲུབ། ཡེ་ཤེས་ལྔ་ཡི་རྩ་བ་ལས། ལྷ་སྐུ་
ཕྱག་རྒྱར་གྲུབ་ཚུལ་ལོ། །དེ་ལས་ལྟོས་ཏེ་ཆེན་པོ་ལྔ། དགྲ་གཉེན་གཉིས་སུ་མི་འཛིན་
ཅིང་། ཞེ་སྡང་གདུག་སེམས་མི་འཆང་བར། བྱམས་པ་ཆེན་པོའི་སྟོབས་སུ་གྲུབ།
འབྲས་བུ་དམྱལ་བའི་སྐྱེ་སྒོ་ཆོད། རྨུགས་དང་འཐིབས་པར་མི་བྱ་ཞིང་། གཏི་མུག་
མངན་སེམས་མི་བཏང་བས། ཡེ་ཤེས་ཆེན་པོའི་སྟོབས་སུ་གྲུབ། འབྲས་བུ་བྱོལ་སོང་
སྐྱེ་སྒོ་ཆོད། ཁྲོ་དང་གཏུམ་པར་མི་བྱ་ཞིང་། ང་རྒྱལ་གདུག་སེམས་མི་བཏང་བས། ཞི་
བ་ཆེན་པོའི་སྟོབས་སུ་གྲུབ། འབྲས་བུ་ལྷ་མིན་སྐྱེ་སྒོ་ཆོད། སྲེད་དང་ལེན་པ་མི་བྱ་
ཞིང་། འདོད་ཆགས་རློམ་པ་མི་བཏང་པས། སྦྱིན་པ་ཆེན་པོའི་སྟོབས་སུ་གྲུབ། འབྲས་
བུ་ཡི་དྭགས་སྐྱེ་སྒོ་ཆོད། བདག་དང་གཞན་དུ་མི་འཛིན་ཅིང༌། ཕྲག་དོག་གནོད་
སེམས་མི་བཏང་བས། ཡངས་པ་ཆེན་པོའི་སྟོབས་སུ་གྲུབ། འབྲས་བུ་མཐའ་འཁོབ་སྐྱེ་
སྒོ་ཁེགས། ཆེན་པོ་ལྔ་ཡི་སྟོབས་མཆོག་གིས། རྒྱུད་ལྔའི་ལམ་སྒོ་འགེག་ཚུལ་ལོ། །དེ་ལ་
རང་བཞིན་ཚད་མེད་བཞི། བྱམས་པ་བུ་གཅིག་མ་ལྟ་བུ། གང་ལ་གནོད་པའི་འཚེ་
342

མདོ་སྡེ། གདུང་འཛིན་སྲས་སྤྲུལ་མདོ།
མེད་པར། བྱམས་ལྡན་རྒྱལ་བའི་ཞིང་དུ་སྐྱེ། དགའ་བ་ནད་པ་ནད་སོས་བཞིན།
གང་ལ་ཕན་པའི་སེམས་ལྡན་པས། སྨན་ལྷ་རྒྱལ་པོའི་ཞིང་དུ་སྐྱེ། སྙིང་རྗེ་བདག་
ཕྱོགས་མེད་པ་རུ། གང་ལ་བརྩེ་སེམས་ནུས་ལྡན་པས། གཡུང་དྲུང་སེམས་དཔའི་
གྲལ་དུ་འཁོད། བཏང་སྙོམས་བྲི་གང་མེད་པ་རུ། རྟག་ཏུ་འགྲོ་བའི་དོན་སེམས་པས།
རང་དོན་མ་བཙལ་ལྷུན་གྱིས་གྲུབ། ཚད་མེད་བཞིའི་རྒྱུན་ཞུགས་ནས། བསྐལ་སྟོང་
སངས་རྒྱས་ངོ་བོར་འགྱུར། རབ]དེ་ལ་ལེགས་པའི་བོན་བརྒྱད་ནི། བདེན་པ་སྨྲ་ཞིང་ཚིག་
མི་འགྱུར། མི་མཐུན་གཉིས་གཅིག་མཐུན་བྱེད་པ། སྒམ་པོ་ཕྲུ་ཡི་ལུས་སུ་སྐྱེ། འཇིག་
རྟེན་ཞི་བའི་སྨོན་ལམ་བཏབ། དམག་དང་གོ་མཚོན་འཁྲུག་པ་བཤོལ། བདེ་བ་ཅན་
གྱི་ཞིང་དུ་སྐྱེ། གཞན་ཕན་སེམས་ཅན་སྲོག་ལ་སྐྱོབས། སྡུག་བསྔལ་བཙོན་བུ་དོན་
ནས་ཕྱུང་། བྱམས་མགོན་རྒྱལ་བའི་དྲུང་དུ་སྐྱེ། ཁྲེལ་ཡོད་བག་ལྡན་ངོ་ཚ་ཤེས། སྨྱོ་
སྤྱོད་ཐོ་ཚོའི་བྱ་བ་སྤངས། མཚུངས་སྤྱོད་རྒྱལ་པོ་དཔོན་དུ་སྐྱེ། སེར་སྣ་ཅན་གྱི་མདུད་
བཀྲོལ་ཅིང་། གང་དག་ཐབས་ཀྱི་ལམ་ལ་འཛུད། འཁོར་ལོ་སྒྱུར་བའི་རྒྱལ་པོར་སྐྱེ།
སྐུ་གདུང་མཆོད་རྟེན་སཱཙྪ་གདབ། རབ་ཏུ་གནས་ཤིང་དབེན་པར་སྤྱོད། དགའ་ལྡན་
དག་པའི་གནས་སུ་སྐྱེ། ཆུ་ལ་གྲུ་འདོར་འགྲོ་བ་སྒྲོལ། ལམ་འཕྲང་བཅོས་དང་ཉེའུ་
འདོན། དགེ་བའི་དེད་དཔོན་ཆེན་པོར་སྐྱེ། དཀྱིལ་འཁོར་དལ་བྲི་ལྷ་ཞལ་དབྱེ། །
མཆོད་སྦྱིན་གཏོར་མ་རྒྱ་ཆེན་གཏོང་། སྒྲིབ་བྱང་ཚོགས་རྫོགས་ཐར་ལམ་ཕྱེད། ལེགས་
པར་དགེ་ལ་གཞོལ་བྱ་བརྒྱད། ཐར་ལམ་དགེ་བའི་མཐུན་རྐྱེན་ནོ། །དེ་ལ་དོན་དམ་
དགུ་པོ་ནི། མེད་བཞིན་བག་ཆགས་འཁྲུལ་སྤངས་ནས། རྨི་ལམ་སྒྱུ་མའི་རྗེས་མི་
འབྲང་། ལས་ཀྱི་དོན་དམ་འབྲས་བུ་ནི། དག་པ་ལྷ་མིའི་གནས་སུ་སྐྱེ། ཐ་དད་བསླུ་
བའི་རྗེས་མི་འབྲང་། ཡིད་ཀྱི་བསླུ་བའི་འཁྲུལ་སྤངས་ནས། ལས་ཀྱི་དོན་དམ་འབྲས་
བུ་ནི། དལ་འབྱོར་དབེན་པའི་གནས་སུ་སྐྱེ། གཞན་ལ་བརྩེ་ཞིང་བྱམས་པ་ཡི། རྣམ་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པར་འཚེ་བ་གཏན་སྤངས་ནས། ལས་ཀྱི་དོན་དམ་འབྲས་བུ་ནི། དགའ་ལྡན་བྱམས་
པའི་གནས་སུ་སྐྱེ། བདག་ཕྱོགས་ཉེ་བའི་སེམས་སྤངས་ནས། གཞན་ལ་བྱང་ཆུབ་
སེམས་ལྡན་པས། ལས་ཀྱི་དོན་དམ་འབྲས་བུ་ནི། ཆགས་མེད་རྣམ་དག་ལྷ་ལུས་
འཐོབ། ཟང་ཟིང་བག་ཆགས་འཛིན་སྤངས་ནས། ཇི་སྙེད་མཆོད་སྦྱིན་ཡུལ་བཏང་
བས། ལས་ཀྱི་དོན་དམ་འབྲས་བུ་ནི། བསོད་ནམས་དབང་ལྡན་ལུས་སུ་སྐྱེ། བག་
ཆགས་ངན་པའི་གཞི་སྤངས་ནས། དངོས་པོ་བདག་འཛིན་རྗེས་དོར་བས། ལས་ཀྱི་
དོན་དམ་འབྲས་བུ་ནི། མྱ་ངན་འདས་པའི་ས་ལ་བགྲོད། སྔོན་གྱི་ལས་དང་བསོད་
དབང་གི། དཀར་པོ་དགེ་ལ་འདུན་སྤྱོད་པས། ལས་ཀྱི་དོན་དམ་འབྲས་བུ་ནི། མྱུར་
དུ་སངས་རྒྱས་འབྲས་བུ་ཐོབ། དགེ་བ་བཅུ་ལ་བློ་སེམས་ནས། རྣམ་པར་དག་པའི་
སྤྱོད་འཆང་བས། ལས་ཀྱི་དོན་དམ་འབྲས་བུ་ནི། དགེ་བའི་དེད་དཔོན་ཆེན་པོར་སྐྱེ།
དཀར་པོའི་ཕྱོགས་ལ་འདུན་སྤྱོད་ཅིང་། དགེ་བའི་སེམས་ལ་དང་ཆགས་པས། ལས་
ཀྱི་དོན་དམ་འབྲས་བུ་ནི། བག་ཆགས་བཟང་པོའི་འཕྲོ་མཐུད་ཅིང༌། སྒྲིབ་སྦྱངས་
ཚོགས་རྫོགས་འབྲས་བུ་འཐོབ། དོན་དམ་དགུ་རུ་ཤེས་པའོ། །དེ་ལ་དགེ་བ་རྣམ་པར་
བཅུ། སྐུ་གསུང་ཡོན་ཏན་ཕྲིན་ལས་ཐུགས། ཕྱག་རྒྱ་ལྔ་ཡིས་འདུན་བཅས་ན། ལུས་
ངག་ཡིད་གསུམ་སྒྲིབ་པ་སྦྱོངས། སྐུ་གདུང་སྐུ་གཟུགས་མཆོད་རྟེན་ནི། བཀུར་སྟི་
རིམ་གྲོ་ཞིང་འཚལ་བས། བསོད་ནམས་ཡེ་ཤེས་ཚོགས་ཆེན་རྫོགས། བཀའ་རྒྱུད་
གསུང་རབ་འབུམ་སྡེ་ལ། བྲིས་ཀློག་འཆང་དང་རྒྱུན་སྤྱོད་པས། ཡུན་དུ་མི་ཐོགས་
འཕྲལ་སྒྲིབ་བྱང༌། གང་དུ་མོས་དང་སྦྱོར་བ་ཡི། འགྲོ་བའི་རྐྱེན་སེལ་ཕན་གདགས་
པས། སེམས་བསྐྱེད་འབྲས་བུ་དངོས་སུ་སྨིན། ཐོས་བསམ་སྒོམ་གསུམ་ཤེས་རབ་ཀྱི།
ཏིང་འཛིན་ཟབ་མོའི་དོན་འཇུག་པས། ཕྱིན་ཅི་མ་ལོག་དོན་དམ་ལྡན། དེ་བཞིན་
རྒྱུད་ལ་གནས་པ་ཡིས། མི་དམིགས་ངང་ལ་སྙོམས་འཇུག་པས། འབྲས་བུ་ཡེ་ཤེས་
344

མདོ་སྡེ། གདུང་འཛིན་སྲས་སྤྲུལ་མདོ། ༼ཉ༽
ཚོགས་དང་ལྡན། རང་གིས་བགྱིས་དང་གཞན་ལ་བཅོལ། དགེ་བའི་ལས་ལ་ཡི་རང་
བས། དེ་ཉིད་དགེ་བ་བཅུ་འགྱུར་འཕེལ། གང་དག་འགྲོ་བའི་དགེ་བ་གང་། དམིགས་
པ་མེད་པར་རྒྱས་ཐེབས་པས། དགེ་བ་བརྒྱ་སྟོང་ཁྲི་འགྱུར་འབུམ། དེ་བཞིན་དེ་དག་
འཕེལ་འགྱུར་འཐོབ། སྙིང་རྗེ་བྱམས་དགའ་བཏང་སྙོམས་ཀྱིས། འགྲོ་ལ་ཚད་མེད་
སེམས་བསྐྱེད་པས། བྱང་ཆུབ་སེམས་དཔའ་རྒྱུན་དུ་ཞུགས། གང་དག་བསླབ་པའི་
དམ་ཚིག་ལ། དེ་ཉིད་འཆལ་པ་མེད་འཆང་བས། དེ་དག་ཡོན་ཏན་གང་འཕེལ་
འཐོབ། དགེ་བཅུ་རྣམ་པར་སྨིན་པ་ཡིས། འབྲས་བུ་བླ་མེད་གོ་འཕང་འཐོབ། དེ་ལ་
ཕ་རོལ་ཕྱིན་པ་བཅུ། ཇི་སྙེད་དམིགས་མེད་སྦྱིན་པ་ཡི། དེ་ཉིད་སེར་སྣའི་མདུད་
བཀྲོལ་ན། སྦྱིན་པའི་ཕ་རོལ་ཕྱིན་པ་འཐོབ། གང་དག་བསླབ་པ་ཚུལ་ཁྲིམས་ལ། དེ་
ཉིད་འཆལ་པ་མེད་བསྲུང་ན། རྣམ་པར་དག་པའི་ཞིང་དུ་རྫོགས། གང་ཞིག་དགྲ་
དང་གཉེན་མེད་པར། བསྐལ་པ་གཡོ་འཁྲུག་བཟོད་ཐོབ་ན། མྱ་ངན་མེད་པའི་ཞིང་
དུ་སྐྱེ། གང་དག་དགེ་བའི་རྩ་བ་ལ། ཐང་ལྷོད་མེད་པར་བརྩོན་བསྐྱེད་ན། དེ་ཉིད་
གྲུབ་པ་མཐར་ཕྱིན་འགྱུར། ཅི་བཞིན་དོན་ལ་མི་གཡོ་བ། མི་ཡེངས་རྩེ་གཅིག་མཉམ་
གནས་ན། མཉམ་ལྡན་ཏིང་འཛིན་རྩེ་མོ་འཐོབ། མ་ནུས་ཞུམ་པའི་ཚོགས་སྤངས་ནས།
དགེ་བའི་ལས་ལ་སྟོབས་བསྐྱེད་ན། ཕྱི་མར་དགེ་བའི་དེད་དཔོན་འགྱུར། གང་དག་
འགྲོ་ཀུན་ཐམས་ཅད་ལ། བདག་ཕྱོགས་མེད་པར་སྙིང་བརྩེ་བས། སེམས་བསྐྱེད་དོན་
དང་ལྡན་པར་འགྱུར། གང་ལ་རེ་དོགས་མེད་པ་རུ། གང་དུ་འདོད་པའི་དོན་སྨོན་
པས། བསམ་པའི་དོན་ལ་སྙིང་པོར་འགྱུར། གང་དག་འགྲོ་བ་སེམས་ཅན་ལ། དེ་
ཉིད་འདུལ་བའི་ཐབས་མཁས་པ། དེས་ན་འཁོར་ལོ་སྒྱུར་རྒྱལ་འཐོབ། གང་གི་ཤེས་
རབ་རྣམ་གསུམ་ལ། བསླབ་པ་རབ་ཏུ་རྫོགས་བྱེད་པ། དེ་ཉིད་ཕ་རོལ་ཕྱིན་པ་འཐོབ།
ཕར་ཕྱིན་བཅུ་ཡི་དོན་ལྡན་ན། ངེས་པར་བྱང་ཆུབ་ལམ་བགྲོད་ཅིང་། ལམ་ལྔ་ས་
345

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བཅུའི་ཡོན་ཏན་རྣམས། གང་འཕེལ་ཤུགས་ལས་མངོན་རྫོགས་ཏེ། སྐུ་གསུམ་རྫོགས་
སངས་རྒྱས་པར་འགྱུར། དགེ་བཅུའི་རྩ་བ་མདོར་བསྟན་ཅིང་། དགེ་སྡིག་སྤང་བླང་
རྩ་བ་སྟེ། སོ་སོར་ཞིབ་ཏུ་དབྱེ་བའོ། །རྒྱལ་བུ་ལ་སོགས་འདུས་པའི་འཁོར། ཚིགས་སུ་
བཤད་པ་གྲངས་མང་ཡང༌། དོན་གྱི་མན་ངག་མདོར་རྩར་བསྡུས། དགེ་སྡིག་རྒྱུ་
འབྲས་སྤང་བླང་བོན། མ་བརྗེད་ཐུགས་ཀྱི་དཀྱིལ་དུ་ཞོག །ངང་པ་རྒྱལ་པོས་ཆུ་
འབྱེད་བཞིན། ཆུ་དང་འོ་མ་རྩི་དང་དུག །མ་འདྲེས་སོ་སོར་གསལ་ནས་སུ། འགྲོ་བ་
ཡོངས་ལ་ཕན་སེམས་བཞིན། དགེ་སྡིག་རྒྱུ་འབྲས་སྤང་བླང་བོན། ངན་པ་སྤངས་
ཤིང་བཟང་པོ་བསྣན། སྐྱོན་རྣམས་འཛད་དང་ཡོན་ཏན་འཕེལ། ཉོན་མོངས་འགྲིབ་
ཅིང་ཡེ་ཤེས་གསལ། མ་རིག་མུན་པ་གཏན་སངས་ཤིང་། རང་རིག་ཡེ་ཤེས་དོན་
གསལ་ནས། འབྲས་བུ་སྐུ་གསུམ་སངས་རྒྱས་འཐོབ། ཅེས་གསུངས་ནས། དགེ་སྡིག་
རྩ་བ་ཤན་འབྱེད་ཀྱི་། དོན་རྣམས་གཏན་ལ་ཕབ་སྟེ་བཤད་པར་མཛད་དོ། རྒྱལ་བུ་
གཤེན་བུ་ཀོང་ཚ་ལ་སོགས་འཁོར་རྣམས་ཀྱང་། ལས་རྒྱུ་འབྲས་ལ་ཤིན་ཏུ་གཙོ་ཆེ་
བར་རིག་སྟེ། སྟོན་པའི་བཀའ་ལས་མ་ནོར་བར་ཡིད་གཞུངས་ནས་དགེ་བ་ལ་སྤྱོད་
དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་
ལས། སྟོན་པས་མི་རྗེ་སྲིད་པའི་སྲས་སྤྲུལ་པའི་ལེའུ་སྟེ་བཞི་བཅུ་རྩ་གཅིག་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
346

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་ཐེག་པ་
རིམ་དགུའི་བསྟན་པ་རྗེས་སུ་བཞག་པའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ཡེ་སངས་གསལ་ཐིང་ནམ་ཐིག །གང་ཟག་
མི་ཡི་སྐད་དུ་ན། སྟོན་པས་ཐེག་པ་རིམ་དགུའི་བསྟན་པ་རྗེས་སུ་བཞག་པའི་མདོ།
རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། འགྲོ་
བ་སེམས་ཅན་གྱི་དོན་ལ་དགོངས་ནས། མི་མཇེད་ཀྱི་འཇིག་རྟེན། ལྷོ་འཛམ་བུ་གླིང་
གི་དམིག །སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི་
དབུས་རྒྱལ་ས་བར་པོ་སོ་བརྒྱད་ཀྱི་ནང་དུ་སྐུ་འཁྲུངས་ནས། མཛད་པ་བཅུ་གཉིས་
ཀྱི་དོན་མཐར་ཕྱིན་པར་མཛད་དོ། །དེ་ཡང་སྐུ་སྐྱེ་བ་བཞེས་པ་དང་། བསྟན་པ་སྤེལ་
བ་དང༌། འགྲོ་བ་དྲང་པ་དང༌། ཁབ་ཀྱི་དཔལ་འབར་བཞེས་པ་དང་། སྲས་སྤྲུལ་
པ་དང་། བདུད་བཏུལ་བསྟན་པའི་བར་ཆད་ཞི་བར་མཛད་པ་རྣམས་རྫོགས་ནས།
བསྟན་པ་རྗེས་སུ་བཞག་པ་མཛད་པའི་དུས་ལ་བབ་སྟེ། རྒྱལ་ས་བར་པོ་སོ་བརྒྱད་ཀྱི་
ནང་ན་སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ལ་འཕྲུལ་ངག་བདེན་
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པའི་བོན་སྟོན་ཅིང་བཞུགས་སོ། །
༧ དེའི་ཚེ་དེའི་དུས་ན། གནས་མཆོག་དམ་པ་འོལ་མོ་གླིང་ཆེན་གྱི་བྱང་ཤར། ཆུ་
བོ་ཆེན་པོ་གསེར་ལྡན་གྱི་འགྲམ། ཕྱིའི་གླིང་ཆེན་བཅུ་དྲུག་གི་བྱང་ཤར་གར་ཆེན་ཤག་
གི་ཡུལ་ཞེས་བྱ་བ། རི་བོ་ཆེན་པོ་མ་ལ་ཡའི་རྩ་བ། རྒྱ་མཚོ་ཀ་དྷ་གླིང་གི་འགྲམ་ན།
རྒྱལ་གྱི་ཕོ་བྲང་ཆེན་པོ་དང་ཞིང་ཁམས་ཡོད་དེ། དེ་ཡང་གར་ཆེན་ཤག་གི་ཡུལ་དེ་ནི།
ཤིན་ཏུ་ཡངས་ལ་བརྡལ་ཞིང་རྒྱ་ཆེ་བ། དཔག་བསམ་དང་། རྒྱ་མཚོ་དང་། ལུ་མ་
དང་། ཆུ་བོ་དལ་དུ་འབབ་པ་དང་། ཆུ་བྲན་འཁྲིལ་དུ་འབབ་པའི་གླིང་ན། རྒྱལ་ས་
གླིང་བཞི་ཕོ་བྲང་དང་ལྔ་ཡོད་དེ། དེ་ཡང་ཤར་ན་གྲོང་ཁྱེར་ཆེན་པོ་མང་པ་གཡུ་གླིང་
ཞེས་བྱ་བ་དང་། ལྷོ་ན་གྲོང་ཆེར་ཆེན་པོ་ཁྲི་གཟིགས་ལྷ་འདུ་ཞེས་བྱ་བ་དང་། ནུབ་ན་
གྲོང་ཆེར་ཆེན་པོ་ཁྲི་བརྒྱད་བར་ཐང་ཞེས་བྱ་བ་དང་། བྱང་ན་གྲོང་ཆེར་ཆེན་པོ་སྙན་
པ་གླིང་ཆེན་ཞེས་བྱ་བ་དང་། དབུས་ན་ཕོ་བྲང་ཆེན་པོ་ཀུན་དགའ་ར་བ་ཞེས་བྱ་བ་
དང་ལྔ་སྟེ། དེ་ཡང་ཕྱོགས་ཀྱི་རྒྱལ་ས་གླིང་བཞི་ལ། ཁྱིམ་བདག་འབུམ་ཕྲག་བཞི་བཅུ་
ཞེ་བརྒྱད་དུ་ཡོད་དོ། །དེའི་མཚམས་དང་ཕྱི་རོལ་ཏུ་འབངས་ཀྱི་གྲོང་དང་གྲོང་ཁྱེར་
གྲོང་རྡལ་ལ་གྲངས་མང་བར་ཡོད་དོ། །དེ་ཡང་དབུས་ཀྱི་ཕོ་བྲང་ཀུན་དགའ་ར་བ་
ལ། ཁྱིམ་བདག་འབུམ་ཕྲག་བཅུ་གསུམ་དུ་ཡོད་པའི་དབུས་སུ། སྐུ་མཁར་མང་བ་རྩེ་
བརྒྱའི་ནང་ན། སྔོན་གདུང་བརྒྱུད་ཀྱི་རྒྱལ་པོ་གར་ཆེན་ཤག་གི་གདུང་ལས་གྲོལ་བའི་
རྒྱལ་རིགས་བདོག་སྟེ། དེ་ཡང་སྔོན་ཤག་རིགས་ཀྱི་རྒྱལ་པོ་འཁོར་བ་ཅན་དང་། བྲམ་
ཟེའི་བུ་མོ་འོད་མཛེས་མ་གཉིས་འཚོས་པ་ལས། སྲས་གསུམ་འཁྲུངས་ཏེ། དེ་ཡང་ཆེ་
བ་མུ་ཁྱུད་འཛིན་དང་། དེ་འོག་ནོར་བུ་འཛིན་དང་། དེ་འོག་དཔལ་མཆོག་འཛིན་
ཞེས་བྱ་བ་དང་གསུམ་ཡོད་དོ། །དེ་ཡང་གཅེན་དང་གཅུང་གཉིས་ནི། ཕྱི་རོལ་གྱི་
རྒྱལ་ས་རུ་གཤེགས་ཏེ། འབྲིང་བ་ནོར་བུ་འཛིན་དང་། ཕྱ་ལྕམ་དཔལ་མོ་ཐང་གཉིས་
348

མདོ་སྡེ། རིམ་དགུའི་བསྟན་པ་རྗེས་བཞག་མདོ།
འཚོས་པ་ལས། དེའི་སྲས་ཤག་རིག་གི་རྒྱལ་པོ་གཡུང་དྲུང་ཡོད་འཛིན། དེའི་སྲས་
ཤག་རིག་གི་རྒྱལ་པོ་འཁོར་ལོ་དབང་འཛིན། དེའི་སྲས་ཤག་རིག་གི་རྒྱལ་པོ་ཨུཏྤལ་
འཛིན། དེའི་སྲས་ཤག་རིག་གི་རྒྱལ་པོ་རིག་དབང་བརྟན་པ་ཞེས་བྱ་བ་བྱུང་སྟེ། དེ་
དང་དམུ་བཟའ་མཁར་སྐྱིད་གཉིས་འཚོས་པ་ལས་སྲས་རྒྱལ་བུ་ཞིག་བྱུང་སྟེ། དེ་ཡང་
སྐུ་མདོག་དུང་ལྟར་དུ་འདུག་པ། དབུ་སྐྲ་གཡུ་ལོ་འཁྱུག་པ། སྤྱན་མིག་བཀྲ་ལ་གཟི་
བ། སྙན་མཆོག་གྲོག་ལ་གདེངས་པ། ཤངས་རྒྱུད་འཇམ་ལ་དྲང་བ། ཞལ་རས་ཟླུམ་
ལ་འཁྱིལ་པ། དུང་ཚེམས་འཁོར་བར་འདུག་པ། སྐུ་ལུས་དྲང་ལ་གཤེན་པ། ཡན་
ལག་ལྷུ་ཚིགས་ལྷུབ་པ། ཤིན་ཏུ་བག་དང་ལྡན་པ། རབ་ཏུ་བཀུར་བར་ལྕི་བ། དབུ་
ལ་གཙུག་ཕུད་དུ་འཁྲུངས་པ་ཞིག་བྱུང་བས། མཚན་ཀྱང་ཤག་གི་རྒྱལ་པོ་གཙུག་
ཏོར་རྣམ་རྒྱལ་ཞེས་བྱ་བར་བཏགས་སོ། །དེ་ཡང་ཤག་རིག་གི་རྒྱལ་པོ་དེ་རྣམས་ལ།
ཀུན་གྱིས་ཁ་མར་བཟང་དུ་འདོགས་ཏེ། དེ་ཡང་རྒྱལ་པོ་འཛིན་བཞི་དབང་དང་ལྔ།
གཙུག་ཏོར་ཅན་གྱི་རྒྱལ་པོ་དང་དྲུག །མེས་ཆེན་འཁོར་བ་ཅན་དང་བདུན། རྒྱལ་
གྱི་རིན་ཆེན་ནོར་བདུན་ཡིན་ཞེས་བྱ་སྟེ། བཙུན་མོ་དང་། སྲས་དང་། བློན་པོ་དང་།
དེད་དཔོན་དང་། འཁོར་འབངས་དང་། མངའ་ཐང་དང་། ལོངས་སྤྱོད་དཔག་ཏུ་
མེད་པ་ཡོད་དོ། ། །
དེ་ནས་དེའི་ཚེ། རྒྱལ་བུ་དེ་ལ་ཡང་ཁབ་ཀྱི་བཙུན་མོ་ནི་བྱང་ཕྱོགས་རྒྱལ་པོ་གཏོ་རྗེ་
ཁ་ཤར་གྱི་བུ་མོ། གཏོ་ལྕམ་འཕྲུལ་མོ་ཞེས་བྱ་བ་ཁབ་ཏུ་བཞེས་ནས། བུ་ཁྱེའུ་གསུམ་
བུ་མོ་གཉིས་དང་ལྔ་བདོག་སྟེ། རྒྱལ་བུ་དེའི་རིང་ལ་སྲིད་ཀྱི་དཔལ་ཁ་ཡང་འཕེལ་
ནས། གཡང་གི་རུ་མ་ཡང་ཆགས། ཕྱུག་གི་བང་མཛོད་ཡང་གང་ནས་ཤིན་ཏུ་ཡང་
བསོད་ནམས་དང་ལོངས་སྤྱོད་ཕུན་སུམ་ཚོགས་ཏེ། དེ་ནས་དེའི་ཚེ། དུས་དེ་ཙམ་ན།
རྒྱལ་བུ་དེས། རྒྱལ་པོ་ཡབ་ཡུམ་དང་། བཙུན་མོ་དང་། སྲས་དང་། བློན་པོ་འཁོར་
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྣམས་ཀུན། རྒྱལ་ས་ཡང་ཐོག་ཏུ་བཀའ་སྩལ་ནས་ཚོགས་ཏེ། རྒྱལ་བུའི་མཆིད་གླེངས་
པ། གསོན་དང་རྒྱལ་པོ་ཡབ་ཡུམ་སྲས་འཁོར་རྣམས། འཇིག་རྟེན་ཁམས་འདིར་རྒྱལ་
གྱི་རྒྱལ་ས་ལ། མི་རྗེ་ལྷས་མཛད་དབང་པོ་དམ་པ་རྣམས། སྐྱེས་པའི་མི་ལ་གྲགས་
པའི་གཏམ་འབྱིན་ཅིང་། ལས་དང་བྱ་བ་ལྟང་མ་གང་ཡིན་ལགས། སོ་སོར་དཔྱོད་
པས་བདག་ལ་མཆིད་རེ་སྨྲོས། ཞེས་གསུངས་པས། །
དེ་ལ་རྒྱལ་པོ་ཡབ་ཀྱི་ཞལ་ནས་གསུངས་པ། གསོན་དང་རྒྱལ་བུ་དམ་པ་ལྷ་སྲས་
རྗེ། འཇིག་རྟེན་ཁམས་འདིར་རྒྱལ་གྱི་རྒྱལ་ས་རུ། མི་རྗེ་ལྷས་མཛད་དབང་པོ་དམ་པ་
ལ། སྐྱེས་པའི་མི་ལ་གྲགས་པའི་གཏམ་འབྱིན་ཅིང་། ལས་དང་བྱ་བ་ལྟང་མ་ཁྲིམས་
ཡིན་མོད། གང་ཞིག་རྒྱལ་ཁམས་དག་ལ་ཁྲིམས་མེད་ན། འཇིག་རྟེན་དངོས་པོ་མི་
མིན་འདྲེ་ཡི་གཟུགས། ཕྱུག་པོ་ནོར་ཡོད་ཁ་འབར་ནོར་བུ་འཆང་། འཕེན་པོ་བུ་མང་
ཞེ་བུའི་འགྲམ་སྲང་གཅོད། རྨང་པོ་བུ་གཅིག་ཤ་རྒྱལ་ཤེའུ་སྐུངས། དཔའ་བོ་གློ་སྙིང་
རང་སྲོག་དགྲ་ལ་བསྐྱེལ། སྔགས་པ་མཐུ་རྒྱས་འཇིག་རྟེན་སྲོག་གི་བདག །བུད་མེད་
གནས་འདམ་རྒྱལ་ཁམས་ཕུང་བཤིག་འཐོར། གཙོ་བོ་བློ་ངན་ཞལ་ལྕེ་འབངས་ལ་
འཛུག །བློན་པོ་ཁེར་བརྐམས་རྒྱལ་གྱི་གཏན་སྲིད་འཆོར། བྲན་འཁོར་སྙིང་ལོག་རྗེ་ཡི་
སྐུ་སྲོག་གཅོད། བཙན་པོ་ཁྲེལ་མེད་བྲན་ལ་སྲོག་རིན་སྙོག །ཉེ་བ་སྙིང་རིང་གཉེན་ལ་
དགྲ་རུ་བསླང་། དེ་ཕྱིར་རྒྱལ་ཁམས་མི་བདེ་འཁོལ་བུར་འགྲོ། རྒྱལ་པོ་གོང་ན་གཉེན་
པས་ཆེ་བ་མེད། བྲན་འཁོར་འོག་ན་སྐྱིད་པས་དྲིན་པ་མེད། རྗེ་རྒྱལ་གཙུག་ཏུ་ཁུར་
བས་ཞེ་ས་མེད། བཙུན་མོ་རང་མལ་འཛིན་པས་ཚུལ་བསྲུང་མེད། མཐོན་པོ་གོང་
ན་གནོན་པས་སྐྲག་ས་མེད། དམའ་མོས་འོག་ནས་འདེགས་པས་རེ་ས་མེད། བྲན་
འཁོར་ཐད་སོར་སྐྱོང་བས་ཤེས་ལྡན་མེད། གང་ལ་རན་ཚོད་ཟིན་པས་ཆག་ལྡན་མེད།
བཟང་པོ་ཕྱི་ཤུལ་བསྲུང་བས་གཏང་རག་མེད། ངན་པར་རང་སྨ་འབབ་པས་ཆད་པ་
350

མདོ་སྡེ། ། རིམ་དགུའི་བསྟན་པ་རྗེས་བཞག་མདོ། ༼ཉ༽
མེད། དེ་ཕྱིར་ཁྲིམས་མེད་ཡུལ་དུ་འགལ་མེད་གཙོ། རྒྱལ་ཁྲིམས་ཡོད་ན་རྒྱལ་ཁམས་
དར་བས་འཇམ། རྒྱལ་ཁྲིམས་མེད་ན་འཇམ་ལམ་ཚེར་བས་རྩུབ། གསེར་གྱི་ཐིག་ཤིང་
དྲང་ཞིང་ནོན་པ་ལྕི། དར་གྱི་མདུད་པ་ལྷོད་ཅིང་བཀྲོལ་བ་དཀའ། སྔ་རབས་རྒྱལ་གྱི་
ཁྲིམས་སྐྱོང་གདུགས་ལྟར་བཀྱག །ཕྱིས་འོང་འབངས་ཀྱི་ནོན་ཤིང་གདན་ལྟར་གནོན།
རང་ཁྲིམས་རང་ལ་མི་འགལ་མཁས་པར་ཟུངས། ལྷུན་པོའི་དཔངས་དང་རྒྱལ་པོ་
དཔེ་གཉིས་སྦྱར། རྒྱལ་བུ་རྒྱལ་གྱི་ལྟང་མར་ཁྲིམས་སྐྱོང་མཛོད། ཅེས་རྒྱལ་པོ་ཡབ་
ཀྱིས་གསུངས་སོ། །
དེ་ལ་ཡང་བཙུན་མོ་ཡུམ་གྱིས་སྨྲས་པ། གསོན་དང་རྒྱལ་བུ་དམ་པ་ལྷ་སྲས་
རྗེ། འཇིག་རྟེན་ཁམས་འདིར་རྒྱལ་གྱི་རྒྱལ་ས་རུ། མི་རྗེ་ལྷས་མཛད་དབང་པོ་དམ་
པ་རྣམས། སྐྱེས་པའི་མི་ལ་གྲགས་པའི་གཏམ་འབྱིན་ཅིང་། ལས་དང་བྱ་བ་ལྟང་མ་
གཉེན་ཡིན་མོད། གང་ཞིག་གཉེན་ལ་ཅུ་གང་སྲིད་མེད་ན། གདུང་འཛིན་རྒྱལ་པོའི་
གདུང་བརྒྱུད་འཆོལ་བུར་འགྲོ། གདུང་བརྒྱུད་འཆོལ་ན་ཕལ་པ་དམངས་དང་འདྲ།
དམངས་ཀྱི་རྒྱལ་ས་ཟིན་འགྱུར་ག་ལ་སྲིད། ལར་ཡང་སྔོན་ཆད་སྲིད་པའི་དཔེ་སྲོལ་
ལ། ལྟང་མ་དགྲ་ལ་བླང་ན་ཡ་མེད་ཡིན། ཅུ་གང་གཉེན་ལ་བསྐྱལ་བ་དོ་མེད་ཡིན།
གཉེན་ཟླ་ངན་ན་རང་ཅག་དམ་པ་ཡིན། མཐོན་པོར་བསྡེབ་ན་མཐོ་གཉེན་དགུང་ལ་
བརྩེགས། དམན་པ་རྣམས་ཀྱང་མཐོ་འགྱུར་ཆེན་པོར་འགྲོ། དམའ་མོར་བསྡེབ་ན་
དམན་གཉེན་ཤུར་དུ་ལོག །མཐོན་པོ་རྣམས་ཀྱང་དམའ་འགྱུར་སྨོད་པར་འགྲོ། ཐད་
སོར་རང་སར་བསྡེབ་ན་སྲིད་པའི་ལུགས། མཐུན་གཉིས་བསྡེབ་ན་རྡོ་ཆག་མཐུན་དུ་
འབྱོར། དེ་ཕྱིར་རྒྱལ་བུ་ལྟང་མ་གཉེན་སྐྱོང་མཛོད། ཅེས་ཡུམ་གྱིས་སྨྲས་སོ། །
དེ་ལ་ཡང་བློན་པོ་དམག་གི་དེད་དཔོན་གྱིས་སྨྲས་པ། གསོན་དང་རྒྱལ་བུ་དམ་པ་
ལྷ་སྲས་རྗེ། འཇིག་རྟེན་ཁམས་འདིར་རྒྱལ་པོའི་རྒྱལ་ས་རུ། མི་རྗེ་ལྷས་མཛད་དབང་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པོ་དམ་པ་རྣམས། སྐྱེས་པའི་མི་ལ་གྲགས་པའི་གཏམ་འབྱིན་ཅིང་། ལས་དང་བྱ་བ་
ལྟང་མ་དགྲ་ཡིན་མོད། དགྲ་ལ་ལན་མེད་དམྱལ་བ་ཚེ་རིང་ཡིན། སྐྱེས་པའི་མི་ལ་ཕོ་
ཁྱད་གཏམ་ཡིན་མོད། ཟ་མ་མོ་ལ་མཛངས་ཁྱད་གཞུང་ཡིན་མོད། ཡོན་ཏན་མཁས་
ལ་མཁས་ཁྱད་ཞིབ་ཡིན་མོད། བློ་འཛིན་དག་ལ་ཤེས་ལྡན་མཛངས་ཡིན་མོད། གང་
ཞིག་འཇིག་རྟེན་ཁམས་འདིར་སེམས་ཅན་ལ། སྐྱེས་པ་ཕོ་ཡིས་ཕོ་གཅིག་མ་བཏུལ་
ན། ཟ་མ་མོ་རུ་སྐྱེས་དང་ཅི་མི་འདྲ། དེ་ཕྱིར་ལྟང་མ་དགྲ་ལ་ལེན་པར་དགོས། ལྟང་
མ་དགྲ་ལ་ལོན་ན་ཡ་མེད་ཡིན། དེ་ཕྱིར་རྒྱལ་པོའི་ལྟང་མ་དགྲ་འདུལ་མཛོད། ཅེས་
དམག་གི་དེད་དཔོན་གྱིས་སྨྲས་སོ། ། །
དེ་ལ་ཡང་བློན་པོ་ཚང་གི་དེད་དཔོན་གྱིས་སྨྲས་པ། གསོན་དང་རྒྱལ་བུ་དམ་པ་ལྷ་
སྲས་རྗེ། འཇིག་རྟེན་ཁམས་འདིར་རྒྱལ་པོའི་རྒྱལ་ས་རུ། མི་རྗེ་ལྷས་མཛད་དབང་པོ་
དམ་པ་རྣམས། སྐྱེས་པའི་མི་ལ་གྲགས་པའི་གཏམ་འབྱིན་ན། ལས་དང་བྱ་བ་ལྟང་མ་
ནོར་ཡིན་མོད། ནོར་ཡོད་ཙམ་ན་ཐམས་ཅད་ཀུན་བཟང་སྟེ། དམན་པའི་འདུག་ཀྱང་
ཆེན་པོའི་ཡ་བོར་འགྲོ། ནོར་མེད་ཙམ་ན་ཀུན་ཀ་ངན་པ་སྟེ། ཆེན་པོར་འདུག་ཀྱང་
དམའ་མོས་སྙིང་རྗེ་གཏོང་། ལར་ཡང་བསོད་ནམས་ལོངས་སྤྱོད་ནོར་ལས་འབྱུང་།
འདོད་སྤྱོད་བསམ་པ་ཁེ་སྤོགས་ཚོང་གིས་བསྒྲུབས། གཅིག་ལ་གཉིས་འཕེལ་གྲངས་ལ་
བུན་ཐང་སྟེ། རྒྱལ་པོའི་དཀོར་མཛོད་ཤུལ་ཆེན་ཚོང་གིས་འགེངས། གང་ཞིག་ནོར་ལ་
གཏད་ར་མི་འཆའ་ཞིང་། ཕྱོལ་པོ་ནོར་མེད་འཇིག་རྟེན་ཁམས་འགྲིམ་པ། འབྱུང་པོ་
ཡི་དྭགས་ཚོགས་དང་ཅི་མ་འདྲ། ཚེ་འདིར་དཔལ་འབྱོར་ལོངས་སྤྱོད་མཐུན་ཟད་པས།
ཕྱི་མར་ཡི་དྭགས་འཇིག་རྟེན་གནས་སྦྱོང་ངེས། ཟས་ནོར་ཡོད་ན་བསོད་ནམས་སྦྱིན་
ཤུགས་དང་། དགེ་བའི་སྟོབས་ཤུགས་གཉིས་འཛོམ་འདིར་སྐྱིད་ཅིང་། ཕྱི་མར་བདེ་
སྐྱིད་དག་པའི་གནས་ཉིད་དུ། བསོད་ལྡན་ཕུན་ཚོགས་གནས་སུ་སྐྱེ་བར་ངེས། དེ་
352

མདོ་སྡེ། རིམ་དགུའི་བསྟན་པ་རྗེས་བཞག་མདོ། །
ཕྱིར་རྒྱལ་བུས་ལྟང་མ་ནོར་ལ་མཛོད། ཅེས་ཚོང་གི་དེད་དཔོན་གྱིས་སྨྲས་སོ། །
དེ་ལ་ཡང་རྒྱལ་བུ་རང་གི་བཙུན་མོས་སྨྲས་པ། གསོན་དང་རྒྱལ་བུ་དམ་པ་ལྷ་སྲས་
རྗེ། འཇིག་རྟེན་ཁམས་འདིར་རྒྱལ་པོའི་རྒྱལ་ས་རུ། མི་རྗེ་ལྷས་མཛད་དབང་པོ་དམ་
པ་རྣམས། སྐྱེས་པའི་མི་ལ་གྲགས་པའི་གཏམ་འབྱིན་ན། རྒྱལ་ཁྲིམས་གང་དུ་གཉན་
ཀྱང་འཇིག་རྟེན་འདི། ཕྱི་མ་ཁྲིམས་ཀྱིས་བདེ་བ་འཐོབ་མི་སྟེར། ཁྲིམས་ཡིན་བྱས་
པས་དགེ་དང་སྡིག་མི་ནོར། ལྟང་མ་དགྲ་ལ་ལེན་པར་རང་སྲོགས་བསྐྱེལ། གླེན་པ་
སྙིང་མེད་སྡིག་ལ་སྐལ་ཁུག་ལེན། ང་རྒྱལ་དྲེགས་པ་ལྷ་མིན་བཙོན་ར་དམ། ཅུ་གང་
གཉེན་ལ་སྐྱེལ་བ་ཆུ་བུར་བློ། དེ་ལ་སྙིང་པོ་ཡོད་པ་མཐོང་ལགས་སམ། སྐད་ཅིག་མ་
གཏོགས་ཚོང་དུས་མགྲོན་པོ་འདྲ། བསགས་པའི་ནོར་ལའང་བྱས་པས་ཅི་འདྲ་ན། སྒྱུ་
མ་མིག་བྲིད་སྟོང་པ་རང་མགོ་གཡོགས། ཚོང་ཁེ་ཕམ་རྒྱལ་མྱ་ངན་མཚོ་དང་འགྲོགས།
དེ་ཕྱིར་འཇིག་རྟེན་འདིར་བདེན་སྣང་བ་ལ། ལྟང་མ་བྱས་པས་དོན་ལ་ཇི་ཞིག་ཕན།
ལས་དང་བྱ་བ་ལྟང་མ་དགེ་ཡིན་མོད། དགེ་མེད་སྡིག་པ་ཕྱི་མར་ལྟུང་བའི་རྒྱུ། མང་
པོ་བྱས་པས་ཕྱི་མར་ཕན་མི་ཐོགས། ལར་ཡང་འཇིག་རྟེན་འདི་ཡི་སྙན་གྲགས་དང་།
སྡིག་པའི་བྱ་བ་བྱེད་མི་ཀུན་ཀ་ཡིན། ཅི་ཙམ་རྟུལ་ཞུགས་དྲག་ཏུ་སྐྱེས་འགྱུར་ཡང་།
འཁོར་བའི་ནང་བས་དེ་ལས་དཔག་མི་ནུས། རྒྱལ་བུ་དཔག་པའི་བྱ་བ་འཐོབ་འདོད་
ན། འཁོར་བའི་ནང་ནས་ཐར་པའི་བྱ་བ་བསྒྲུབ། སྡུག་བསྔལ་ནང་ནས་བདེ་བའི་
འབྲས་བུ་ཚོལ། འདིར་སྐྱིད་ཕྱི་མར་མངོན་སངས་རྒྱས་པར་ངེས། དེ་ཕྱིར་རྒྱལ་བུའི་
ལྟང་མ་དགེ་ལ་མཛོད། ཅེས་གཏོ་བཙུན་འཕྲུལ་མོས་སྨྲས་སོ། ། ན་
དེ་ལ་རྒྱལ་བུ་རང་གིས་ཡང་བསམ་པ་ལ། ང་འཇིག་རྟེན་འདི་རུ་ལུས་དག་པ་ལྷ་
མིའི་གོ་འཕང་ནི་ཐོབ། ཞིང་དག་པ་འཛམ་གླིང་གི་སོག་ཁར་ནི་སྐྱེས། རིགས་དག་
པ་གདུང་བརྒྱུད་ཀྱི་རྒྱལ་པོར་ནི་སྨིན། སྨོན་ལམ་དག་པ་གཡུང་དྲུང་གི་བོན་དང་
353

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཇལ། ལས་དག་པ་དཀར་པོའི་དགེ་བ་ལ་སྤྱོད་པའི་དབང་དང་ལྡན་པས། ད་ཡང་
གཞན་དག་གི་བྱ་བ་ནི་རང་ལ་རན་ཐང་ཙམ་ཡིན་པས། གང་ལ་ཡང་མ་ཆོག་པ་
དང་མ་འགྲུབ་པ་ཙམ་མེད་པས། དེ་གོང་གི་དེ་ལས་དཔག་པའི་བྱ་བ་མི་དགོས་པར་
འདུག །ད་ནི་ཀུན་ལས་ཡོངས་སུ་དཔག་པའི་བྱ་བ་ཆེན་པོ་ཞིག་བརྩམ་ནས། བདག་
གཞན་གྱི་སྒྲིབ་གཉིས་བྱང་ཞིང་ཚོགས་གཉིས་རྫོགས་པ་དང་། སངས་རྒྱས་ཀྱི་བསྟན་
པ་རྗེས་སུ་འཛིན་པ་དང་། རྒྱལ་ཁམས་དགེ་བའི་ལས་ལ་བཀོད་པའི་སྟོབས་ཆེན་པོ་
ཞིག་བྱ་བསམ་ནས་ཡང་སྨྲས་པ། གསོན་དང་རྒྱལ་པོ་ཡབ་ཡུམ་བཙུན་མོ་དང་། བློན་
དང་དེད་དཔོན་འཁོར་དང་བཅས་པ་རྣམས། འོ་སྐོལ་རྒྱལ་ས་རིན་པོ་ཆེར་ཚོགས་
ནས། ལས་དང་བྱ་བ་ལྟང་མའི་མཆིད་གླེངས་པས། གང་ཡང་བྱ་བ་མི་འཐད་མི་སྣང་
སྟེ། བདག་ནི་འདི་དང་ཕྱི་མ་གཉིས་ཀའི་དོན། འདི་ལ་གཞན་དག་རྒྱལ་བས་དཔག་
པ་དང་། ཕྱི་མར་བླ་མེད་གོ་འཕང་འཐོབ་པའི་ཕྱིར། བདག་གཞན་སྒྲིབ་བྱང་ཚོགས་
གཉིས་རྫོགས་པ་དང་། སངས་རྒྱས་བསྟན་པ་རྗེས་སུ་འཛིན་པ་དང་། རྒྱལ་ཁམས་
དགེ་བའི་ལས་ལ་བཀོད་པ་ཡི། བྱ་བ་རླབས་པོ་ཆེ་ཞིག་བརྩམ་པ་ན། འདི་ལ་ཐབས་
དང་རྫུ་འཕྲུལ་ཇི་ལྟར་བགྱི། ཐམས་ཅད་གྲོས་སུ་བླུགས་ནས་བརྩམ་པར་འཐད། ཅེས་
ཟེར་བ་ལ། །
དེ་ལ་ཡང་བཙུན་མོས་སྨྲས་པ། ཀྱེ་མ་གསོན་དང་རྒྱལ་པོ་ཡབ་སྲས་འཁོར། རྒྱལ་
བུ་གཞན་དག་བྱ་བ་བཤོལ་ནས་སུ། བྱ་བ་རླབས་ཆེན་དགེ་བ་བརྩམ་པ་ན། འོ་སྐོལ་
གདུང་བརྒྱུད་རྒྱལ་པོར་སྐྱེས་ནས་སུ། མངའ་དབང་ལོང་སྤྱོད་ཕུན་སུམ་ཚོགས་དུས་
འདིར། བྱས་པ་བོན་དང་ལྟང་མ་དགེ་ཡིན་པས། གང་དུ་བརྩམ་པའི་ལས་དང་བྱ་བ་
རྣམས། ཆེན་པོ་ཡིན་ཕྱིར་རྒྱལ་གྱིས་མི་ཁྱགས་མེད། བསམ་པའི་གྲོས་ལ་བཅད་པས་
མི་ཆོག་མེད། རྫས་དང་ཡོ་བྱད་རྐྱེན་གྱིས་མི་འཛོམ་མེད། བྱ་བ་ལས་སྤྱོད་འགྲུབ་དང་
354

མདོ་སྡེ། རིམ་དགུའི་བསྟན་པ་རྗེས་བཞག་མདོ།
མི་འགྲུབ་མེད། གཞན་དག་ཕལ་པའི་རྒྱལ་དང་མི་འདྲ་བས། དེ་ཕྱིར་བྱ་བ་ལས་དང་
རྒྱ་བསྐྱེད་དགོས། བསྐྱེད་པའི་དོན་ལ་རྣམ་པ་གཉིས་ཡིན་ཏེ། གནམ་ལ་ཉི་ཟླ་ཕྲུག་
གཅིག་གསལ་བ་དང༌། ས་ལ་རྒྱལ་གཤེན་ཡོན་མཆོད་གཉིས་འཛོམ་དགོས། དེ་ཕྱིར་
འོག་ན་རྒྱལ་བུ་འཕྱོ་བ་ན། གང་ལ་གཉན་པའི་གཤེན་གཅིག་སྤྱན་དྲང་འཚལ། གཤེན་
ཀྱང་འོས་པ་ཙམ་གྱིས་མི་ཆོག་པས། འདི་ནས་དབུས་ཀྱི་རྒྱལ་ས་གླིང་ཆེན་དུ། དམུ་
རིགས་འཕྲུལ་གྱི་གདུང་ལས་གྲོལ་བ་ཡི། བདག་གི་ཡབ་མེས་ཐར་པར་དྲངས་པ་དང་།
རྒྱལ་ཁམས་མངའ་རིས་དགེ་ལ་བཀོད་པ་ཡི། སྟོན་པའི་སྒྲོན་མ་གཤེན་རབ་མི་བོ་
བཞུགས། དེ་དག་སྤྱན་དྲོངས་བླ་ཡི་མཆོད་གནས་བྱ། མངའ་དབང་ལྡན་པའི་རྒྱལ་
གཅིག་མ་གཏོགས་པར། གཞན་དག་ཕལ་གྱིས་སྤྱན་དྲང་དྲང་མི་འགྱུར། དྲངས་ཡང་
སྟོན་པའི་ཞབས་ནས་ཐེག་པ་དཀའ། དེ་ཕྱིར་སྟོན་པའི་སྒྲོན་མ་སྤྱན་དྲངས་ན། ལས་
དང་བྱ་བ་ཆ་གཅིག་དེ་ལ་ཐུག །དེ་ཕྱིར་རྒྱལ་བུ་མྱུར་ལ་ལ་འུར་གཤེགས། དགེ་བའི་
ལས་ལ་ཤིན་ཏུ་ཐང་གཅད་དགོས། གང་དག་ལེ་ལོ་མེད་པར་བསྒྲུབ་གྱུར་ན། བརྩོན་
པ་མཐར་ཕྱིན་འགྲུས་པ་ཐོབ་པར་འགྱུར། ཞེས་སྨྲས་སོ། །དེ་ལ་རྒྱལ་པོ་ཡབ་ཡུམ་
དང་། བློན་འཁོར་རྣམས་ཀྱང་ཤིན་ཏུ་བདེན་པར་སྐྱེས་ནས། བཙུན་མོའི་གྲོས་ལ་རིག་
པར་ཐག་བཅད་དོ། ། །
༧ དེ་ནས་དེའི་ཚེ་རྒྱལ་བུ་དམ་པ་གཙུག་གཏོར་རྣམ་རྒྱལ་ཉིད་ནི། སྟོན་པ་སྤྱན་
དྲང་བ་ལ་གཤེགས་སུ་ཆས་ཏེ། དེ་ཡང་རྒྱལ་བུ་ཉིད་ནི། སྐུ་ལ་ཟ་འོག་གི་འཇོལ་བེར་
ནི་གསོལ། དབུ་ལ་ལ་སིང་དཀར་པོའི་ལ་ཐོད་ནི་བཅིངས། ཞབས་ལ་ཟ་འོག་གི་
འབོལ་ལྷམ་ནི་མནབས། ཕྱག་ན་ཤེལ་གྱི་འགྱིང་དཀར་ནི་བསྣམས། དུང་གི་ཤིང་རྟ་
འཁོར་ལོ་བཞི་པ་ལ་ནི་བཅིབས་ནས། ཕྱི་བློན་དང་། ནང་བློན་དང་། བར་བློན་དང་།
འཕྲིན་བློན་དང་། དམག་གི་དད་དཔོན་དང་། ཚོང་གི་དེད་དཔོན་དང་། དམག་མི་
356

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དྲུག་སྟོང་ལྔ་བརྒྱ་དང་ཆས་ནས། རོལ་མོའི་ཚོགས་མང་པོ་དང་བཅས་ཏེ། ཡུལ་དེའི་
ལྷོ་ནུབ་ཀྱི་ཆུ་བོ་ཆེན་པོ་གསེར་ལྡན་གྱི་རྒྱུད་ལ་གཤེགས་སོ། །དེ་ནས་དེའི་ཚེ་དེའི་དུས་
ན། སྟོན་པ་གཤེན་རབ་མི་བོ་ནི། གྲོང་ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ།
རྒྱལ་ས་བར་པོ་སོ་བརྒྱད་ཀྱི་ནང་དུ་བཞུགས་ན། ནངས་གཅིག་ཉི་མ་ཤར་དྲོས་ཀྱི་
དུས་སུ། ཡུལ་དེའི་བྱང་ཤར་ནས། དར་ཁྲ་བོ་མང་པོ་འོང་ནས་འདུག་གོ །དེ་ན་
རོལ་མོའི་ཚོགས་མང་པོ་འོང་ནས་འདུག་གོ །དེ་ནས་མི་མང་པོ་འོང་ནས་འདུག་གོ །
དེ་ནས་ཡ་མཚན་དུ་ཆེ་བའི་མི་གཅིག་དུང་གི་ཤིང་རྟ་འཁོར་ལོ་བཞི་པ་ལ་ནི་བསྐྱོན་
ནས། འཁོར་མང་པོས་བསྐོར་ནས་བྱུང་ངོ༌། །དེ་ལ་གྲོང་ཁྱེར་གྱི་མི་རྣམས་ཀྱི་དྲིས་པས།
མི་རྣམས་ཀྱི་ཞལ་ནས། བདག་ཅག་རྣམས་ནི་ཡུལ་འདི་ཡི་བྱང་ཤར་ནས། སྟོན་པའི་
སྒྲོན་མ་མཇལ་བ་ལ་འོང་བ་ཡིན་ཟེར་རོ། །སྟོན་པས་ཀྱང་འཁོར་རྣམས་ལ་བཀའ་
སྩལ་པ། ཞིང་ཁམས་གྲོང་ཁྱེར་གྱི་མི་རྣམས་ཀུན། འུ་བུའི་བྱང་ཤར་ནས་རོལ་མོའི་
ཚོགས་དང་བཅས་པའི་མི་རྣམས་ནི། འོ་སྐོལ་ལ་མཇལ་དུ་འོང་བ་ད་ལྟའི་དུས་འདིར་
དུས་དང་སྐབས་ལ་བབ་ནས། བསྟན་པ་རྗེས་སུ་བཞག་པའི་གནས་ཡིན་པས། དེ་ལ་
ཁྱེད་རྣམས་ཀྱིས་ཀྱང་མདུན་ནས་བསུས་ཤིག །ཅེས་བཀའ་སྩལ་པས། འཁོར་རྣམས་
ཀྱིས་ཀྱང་རོལ་མོའི་ཚོགས་དང་བཅས་ནས། རྒྱལ་བུ་གཙོ་འཁོར་གྱི་མདུན་ནས་བསུས་
སོ། །དེ་ནས་རིན་པོ་ཆེའི་རྒྱལ་ས་ཡང་ཐོག་ཏུ་ཕྱིན་ནས། མི་དེ་རྣམས་ཀྱི་སྟོན་པའི་སྐུ་
ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་འབུལ་ལོ། །
དེ་ནས་རྒྱལ་བུ་དམ་པ་གཙུག་ཏོར་ཅན་གྱིས། གསེར་གྱི་གཡུང་དྲུང་རྒྱ་གྲམ་དུ་
འཁྱིལ་པའི་ལྟེ་བ་ལ། ཨ་རུ་ར་རྣམ་པར་རྒྱལ་བ་ཟུར་བརྒྱ་དང་རྩ་བརྒྱད་པ། དཔངས་
ལ་ཁྲུ་གང་མཐའ་སྐོར་ལ་མཐོ་དྲུག་གིས་འཁོར་བ་ཞིག །སྟོན་པའི་ཕྱག་ཏུ་ཕུལ་ནས་
ཞེ་ས་དང་སྙུན་དྲི་ཕུལ་ནས་སྟོན་པའི་དྲུང་དུ་ཁོད་དོ། །དེ་ལ་སྟོན་པའི་ཡང་ཤིན་ཏུ་
356

མདོ་སྡེ། རིམ་དགུའི་བསྟན་པ་རྗེས་བཞག་མདོ།
ཐུགས་དགྱེས་པ་དང་། ཞལ་འཛུམ་པར་མཛད་ནས་གསུངས་པ། ལེགས་སོ་ལེགས་
སོ་ལེགས་པའི་ཕུལ། ལེགས་པའི་བྱ་བ་ཁྱེད་ལ་གཞོལ། རྒྱལ་བུ་དམ་པ་ཁྱེད་ལེགས་
སོ། ཁྱེད་ནི་མི་འགྱུར་གཡུང་དྲུང་འཆང་། བསྟན་པ་རིན་ཆེན་རབ་བརྟན་འཛིན། ང་
ནི་ཉོན་མོངས་ནད་སེལ་སྨན། རྣམ་པར་རྒྱལ་བ་བསྟན་པའི་གཙོ། འོ་སྐོལ་རྟེན་ཅིང་
འབྲེལ་པར་ཚོགས། ཨེ་མ་ངོ་མཚར་རྨད་དུ་བྱུང་། ཞེས་གསུངས་སོ། །
དེ་ནས་ཡང་གསུངས་པ། རྒྱལ་བུ་དམ་པ་ལགས། ཁྱེད་རྣམས་ནི་ཡུལ་ཇི་སྐད་བྱ་
བ་ནས་ཡིན། རིགས་ནི་གང་དུ་གཏོགས། ཕ་དང་མ་ལ་ཇི་མིང་། ཁྱེད་རང་གི་མིང་
ནི་ཇི་ཞིག་བྱ། འདི་རུ་འོངས་པའི་དོན་ནི་ཇི་མཆིས། ཞེས་བཀའ་སྩལ་པས།
དེ་ལ་རྒྱལ་བུས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་
ཅག་རྣམས་མཆིས་པའི་ཡུལ་གྱི་མིང་ནི་གར་ཆེན་ཤག་གི་ཡུལ་ཞེས་བྱ་བ་ལགས་སོ།
།རི་བོའི་མིང་ནི་མ་ལ་ཡ་ཞེས་བྱ་བ་ལགས་སོ། །རྒྱ་མཚོའི་མིང་ནི་ཀ་དྷ་ལ་གོ་གླིང་བྱ་བ་
ལགས་སོ། །གྲོང་ཁྱེར་གྱི་མིང་ནི་ཀུན་དགའ་ར་བ་བྱ་བ་ལགས་སོ། ། སྐུ་མཁར་གྱི་མིང་
ནི་མང་བ་རྩེ་བརྒྱ་བྱ་བ་ལགས་སོ། །རིག་ནི་གར་ཆེན་ཤག་གི་རིགས་ལ་གཏོགས་པ་
ལགས་སོ། །ཕའི་མིང་ནི་ཤག་རིགས་རིག་དབང་བརྟན་པ་བྱ་བ་ལགས་སོ། །མའི་མིང་
ནི་དམུ་ལྕམ་མཁར་མོ་བྱ་བ་ལགས་སོ། །བདག་རང་གི་མིང་ནི་གཙུག་གཏོར་རྣམ་
རྒྱལ་བྱ་བ་ལགས་སོ། །གནས་འདི་རུ་མཆིས་པའི་དོན་ནི། བདག་གི་ཡུལ་དེ་རུ་ཐར་
ལམ་སྟོན་པ་དང་། འགྲོ་བ་འདྲེན་པའི་གཤེན་རབ་ཆེན་པོ་མི་བཞུགས་ཤིང་། གཤེན་
ཕྲན་གཞན་ལ་ཞུ་རུ་མ་སྤྲོ་ནས། ད་ལྟ་སྟོན་པའི་སྒྲོན་མ་ཉིད་སྤྱན་འདྲེན་དུ་མཆིས་པ་
ལགས་སོ། །སྟོན་པའི་སྒྲོན་མ་གཤེན་རབ་མི་བོ་ལགས། འགྲོ་བའི་དོན་ལ་གཤེན་རབ་
སྐུ་མི་ཕོངས། ངན་སོང་གསུམ་དུ་ཡིན་ཀྱང་འབྱོན་པར་རིགས། བདག་གི་ཡུལ་དང་
གནས་དེར་གཤེགས་པར་ཞུ། ཞེས་གསོལ་ཏོ། །
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེ་ནས་སྟོན་པས་ཀྱང་། བདུད་བཏུལ་ནས་བསྟན་པའི་བར་ཆད་ཞི་ཞིང་། བསྟན་
པ་རྗེས་བཞག་མཛད་པའི་དུས་ཡིན་པ་དང་། འགྲོ་བ་འདུལ་བའི་དུས་ལ་བབ་པར་
དགོངས་ནས་རྒྱལ་བུ་ལ་གཤེགས་པར་ཞལ་གྱིས་བཞེས་སོ། ། དེ་ལ་རྒྱལ་བུ་དང་འཁོར་
ཚོགས་རྣམས་ཀྱང་ཤིན་ཏུ་ཡང་དགའོ། །དེ་ནས་རྒྱལ་བུ་གཙོ་འཁོར་རྣམས་ལ་ཕུན་
སུམ་ཚོགས་པའི་ཞལ་ཟས་དང་། རོ་མཆོག་བདའ་དགུ་དྲངས་སོ། །
༧ དེའི་ཚེ་སྟོན་པས་འཁོར་རྣམས་ལ་བཀའ་སྩལ་པ། འོལ་མོ་གླིང་ཆེན་གྱི་རྒྱལ་ས་
ཕོ་བྲང་གླིང་བརྒྱད་དུ་ཡོད་པའི། འཁོར་སྡེ་བཞི་ཡ་བརྒྱད་དང་། སློབ་བུ་འབུམ་ཕྲག་
མཐའ་ཡས་རྣམས། བདག་ནི་རྒྱལ་པོ་ཤག་གི་འགྲོ་དོན་ལ་འགྲོ་བ་ཡིན་པས། བདག་
མ་ཕྱིན་གྱི་བར་དུ། ཁྱེད་རྣམས་ཀྱིས་ཀྱང་། གཡུང་དྲུང་གི་བོན་ལ་ཤིན་ཏུ་སྤྱོད་ཅིག །
སྟོན་པའི་བཀའ་ལུང་རབ་ཏུ་ཟུངས་ཤིག །རྒྱལ་ས་ཕོ་བྲང་གླིང་བརྒྱད་ལ་མཆོད་པ་
རྒྱུན་མ་ཆད་པར་ཕུལ་ཅིག །དེས་ན་བདག་གིས་འགྲོ་བའི་དོན་བྱེད་པ་འདི་ཡང་མྱུར་
དུ་འགྲུབ་པ་དང་། བསྟན་པ་རྗེས་སུ་བཞག་པའི་དོན་ཀྱང་མཐར་ཕྱིན་ནས་འོང་གི།
ཞེས་གསུངས་ནས། རྒྱལ་པོ་ཤག་གི་འགྲོ་དོན་ལ་གཤེགས་པར་དགོངས་ནས། རྒྱན་
དང་ཆ་ལུགས་རྫོགས་པར་མཛད་དེ། དབུ་ལ་རིན་པོ་ཆེའི་སྲོག་ཞུ་ནི་གསོལ། སྐུ་ལ་
གཡུ་མདངས་ཀྱི་སྟོད་གཡོགས་དང་། ངུར་སྨྲིག་གི་སྨད་ཤམ་དང་། ལྗང་སྨྲིག་གི་ཐོག་
རལ་དང༌། ཟ་འོག་གི་འཇོལ་བེར་ནི་གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ནི་
བསྣམས་ནས། གསེར་གྱི་ཤིང་རྟ་འཁོར་ལོ་བརྒྱད་པ་ལ་ནི་བཅིབས་ཏེ། དེ་ཡང་འཁོར་
རྣམས་ཀྱིས་གཡུང་དྲུང་རིས་ཀྱི་གདན་གཏིངས་ནས། ཉི་ཟླ་རིས་ཀྱིས་གུར་ནི་ཕུབ། ཟ་
འོག་རིས་ཀྱིས་ཡོལ་བ་ནི་བྲེས་ནས། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ། རྨ་ལོ་དང་། གཡུ་ལོ་དང་། གཏོ་བུ་དཔྱད་བུ་དང་། ཡིད་ཀྱི་ཁྱེའུ་
ཆུང་དང་། ལུང་འདྲེན་དང༌། རྒྱུད་འདྲེན་དང་། འོལ་དྲུག་ཐང་པོ་དང་། ཚངས་
358

མདོ་སྡེ། ། རིམ་དགུའི་བསྟན་པ་རྗེས་བཞག་མདོ།
པ་གཙུག་ཕུད་དང༌། སྤང་ལ་གནམ་གཤེན་དང་། ཁ་སྟེ་མུ་ཡ་དང་། སྤོས་ཀྱི་གླང་
པོ་དང་། སྤོས་ཀྱི་ཐིམ་པ་དང༌། གཡུ་གཤེན་མང་རྒྱལ་དང༌། ཕྱྭ་གཤེན་ལེགས་རྒྱལ་
ཐང་པོ་དང་། བཟོ་རྒྱལ་གར་མ་ལི་ཤོ་དང་། མོ་བ་ཀུན་ཤེས་ཐང་པོ་དང་། དེ་ལ་
སོགས་པའི་གཡུང་དྲུང་སེམས་དཔའ་ཁྲི་དྲུག་སྟོང་དང་ཆས་ནས། དེ་ཡང་ལ་ལས་ནི་
ལྷའི་དར་ཕྱར་རོ། ། ལ་ལས་ནི་ལྷའི་དུང་འབུད་དོ། ། ལ་ལས་ནི་ལྷའི་རྔ་བརྡུང་ངོ༌། །
༢ལ་ལས་ནི་ལྷའི་གཤང་དཀྲོལ་ལོ། །ལ་ལས་ནི་ལྷའི་གླིང་བུ་འབུད་དོ། །ལ་ལས་ནི་
ལྷའི་ཅག་པར་བརྡེབས་སོ། ། ལ་ལས་ནི་ལྷའི་སྒོང་བསྒྱུར་རོ། ། ལ་ལས་ནི་ལྷའི་མར་མེ་
ཐོགས་སོ། ། ལ་ལས་ནི་ལྷའི་སྤོས་མེ་བཏུལ་ལོ། །ལ་ལས་ནི་ལྷའི་གཙང་ཚན་འདེབས་
སོ། །ལ་ལས་ནི་ལྷའི་སྐུ་ཁྲུས་གསོལ་ལོ། ། ལ་ལས་ནི་ལྷའི་སྐུ་ཕྱྭ་འདོན་ནོ། ། ལ་ལས་ནི་
ལྷའི་མེ་ཏོག་གཏོར་རོ། །ལ་ལས་ནི་དབུ་གདུགས་ཁྱེར་རོ། །ལ་ལས་ནི་རྒྱལ་མཚན་
ཕྱིར་རོ། ། ལ་ལས་ནི་ཕྱེ་མ་ཁྱེར་རོ། །ལ་ལས་ནི་འཕུར་མ་བརླབས་སོ། །དེ་ལྟར་དུ་ལྷའི་
གླུ་གར་དང༌། རོལ་མོ་བསམ་གྱིས་མི་ཁྱབ་པ་དང་བཅས་ནས། སྟག་དང་། གཡག་
དང་། སེངྒེ་དང་། གླང་པོ་ཆེ་བཞིས་མཐའ་མནན་ནས་གཤེགས་སོ། །དེའི་དུས་
སུ་འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་
ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་
ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་
གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་
པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །གཞན་ཡང་དག་པའི་
སྣང་བ་དང་མེ་ཏོག་གི་ཆར་དང་མངོན་པར་འགྲོགས་ནས་གཤེགས་སོ། ། །
དེ་ནས་དེའི་ཚེ། སྟོན་པ་འཁོར་དང་བཅས་པ་རྣམས་ཀྱང་། བྱང་ཤར་གར་ཆེན་
ཤག་གི་ཡུལ་དུ་ཕེབས་ནས། དང་པོ་ཀ་ན་ཡུལ་དེའི་བྱ་སྐད་སྙན་གྱིས་བསུའོ། །དེ་
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནས་རི་དྭགས་མཛེས་སྡུག་གིས་བསུའོ། །དེ་ན་གཅན་གཟན་སྤུ་སྡུག་གིས་བསུའོ། །དེ་
ནས་གཡུང་དྭགས་སྣ་ཚོགས་ཀྱིས་བསུའོ། །དེ་ནས་རྟ་ཅང་ཤེས་ཀྱིས་བསུའོ། ། དེ་ནས་
ཁྱི་རིག་པ་ཅན་གྱིས་བསུའོ། །དེ་ནས་འཁོར་པ་རྣམས་ཀྱིས་བསུའོ། །དེ་ནས་བློན་པོ་
དང་དེད་དཔོན་རྣམས་ཀྱིས་བསུའོ། །དེ་ནས་གྲོང་ཁྱེར་ཆེན་པོ་ཀུན་དགའ་ར་བའི་
ནང་དུ་ཕེབས་སོ། །རྒྱལ་པོ་ཡབ་ཡུམ་དང་། བཙུན་མོ་དང་། སྲས་དང་། ནང་
འཁོར་རྣམས་ཀྱིས་བསུས་ནས་སྐུ་མཁར་མང་བ་རྩེ་བརྒྱའི་རྒྱལ་ས་ཡང་ཐོག་ཏུ་སྤྱན་
དྲངས་ནས། རིན་པོ་ཆེ་སྣ་ལྔའི་ཁྲི་ལ་བཞུགས་སུ་གསོལ་ནས་གསོལ་ཟས་རོ་མཆོག་
དང་ལྡན་པ་སྣ་ཚོགས་དྲངས་སོ། །དེ་ལ་ཡུལ་ཁམས་དེའི་མི་རྣམས་ཀྱང་། སྔ་ན་མ་
མཐོང་བའི་མི་རྣམས་དང་། རོལ་མོ་དང་ངོ་མཚར་ཆེ་བའི་མཚན་རྟགས་རྣམས་
མཐོང་བས་ཤིན་ཏུ་ཡང་སྤྲོ་བ་སྐྱེས་ནས། རབ་ཏུ་ཡང་མངོན་པར་དགའོ། །
༧ དེ་ནས་དེའི་ཚེ། རྒྱལ་པོ་རིག་དབང་བརྟན་པས་ཡང་སྟོན་པའི་སྐུ་ལ་བསྐོར་
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། ལྷའི་མེ་
ཏོག་ཨུ་སྣེལ་འདམ་བུ་ཕུལ་ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་ནས་
བཏུད་དེ་གསོལ་པ། སྟོན་པ་རྣམ་འདྲེན་ཡེ་ཤེས་དཔལ་གྱི་སྒྲོན། འགྲོ་བའི་མགོན་པོ་
རྫོགས་སངས་རྒྱས་ཀུན་ཀྱང་། དེ་ཡི་ནང་ནས་མཆོག་གྱུར་རྣམ་པར་རྒྱལ། ཐམས་
ཅད་མཁྱེན་གྱུར་རྒྱལ་བ་གཤེན་རབ་ལགས། བདག་ཅག་ཁྱེད་ལ་གུས་བཏུད་མངོན་
པར་བསྟོད། བདག་གི་ཡུལ་དང་གནས་འདིར་བྱོན་པ་ལེགས། དེ་ཡང་བདག་ཅག་
ཐུགས་རྗེས་བཟུང་བའི་ཕྱིར། སྟོན་པས་བཀོད་པ་རྣམ་དག་བསམ་མཐའ་ཡས། བྱེ་
བ་ས་ཡ་ངོ་མཚར་ཆེ་ལགས་ཀྱང་། དེ་དག་ནང་ནས་མཆོག་ཏུ་གྱུར་པ་ཡི། རྣམ་དག་
བཀོད་པ་ངོ་མཚར་ཆེ་བ་དང་། བསྟན་པའི་བོན་ལ་བསམ་གྱིས་མི་ཁྱབ་ཀྱང་། དེ་ཡི་
ནང་ནས་ཕུན་སུམ་ཚོགས་པ་ཡི། ཡང་དག་བདེན་པའི་བོན་ཅིག་བཤད་དུ་གསོལ།
360

མདོ་སྡེ། ། རིམ་དགུའི་བསྟན་པ་རྗེས་བཞག་མདོ།
ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། གསོན་དང་གར་ཆེན་ཤག་གི་རྒྱལ་པོ་ལགས། ཞུས་
པའི་དོན་དེ་སྐབས་ལ་རན་གྱིས་ཕོག །སྤྱིར་ནི་བདག་གི་བསྟན་པ་རྗེས་བཞག་ལ།
བྱེ་བ་ཕྲག་བརྒྱ་བསམ་གྱིས་མི་ཁྱབ་ཀྱང་། སྒོས་སུ་སོག་ཁ་བོན་གྱིས་འབྱུང་གནས་
ཀྱི། གནས་མཆོག་དམ་པ་འོལ་མོ་གླིང་ཆེན་འདིར། རྣམ་དག་བཀོད་པ་སུམ་བརྒྱ་
དྲུག་ཅུར་དབྱེ། བསྟན་པའི་བོན་ཀྱང་སུམ་བརྒྱ་དྲུག་ཅུར་བསྟན། འདུལ་བའི་གཤེན་
པོ་སུམ་བརྒྱ་དྲུག་ཅུར་གཉེར། རྒྱལ་དང་རྒྱལ་ཕྲན་སུམ་བརྒྱ་དྲུག་ཅུ་ལ། བསྟན་པ་
རྗེས་བཞག་སུམ་བརྒྱ་དྲུག་ཅུ་སྟེ། དེ་དག་བཀོད་པས་འགྲོ་བ་ཁ་ལོ་བསྒྱུར། སྤྱིར་ནི་
བསྟན་པ་རྗེས་བཞག་མཛད་ཚུལ་ལོ། །སྒོས་སུ་ད་ལྟའི་དུས་དང་གནས་སྐབས་འདིར།
བསྟན་པ་རྗེས་སུ་བཞག་པའི་དུས་ཡིན་པས། རྒྱལ་པོ་ཡབ་སྲས་བསོད་ནམས་ཤིན་
ཏུ་ཆེ། བསྟན་པ་རྗེས་བཞག་བཀའ་དང་ལུང་དུ་བསྟན། བསྟན་པའི་དོན་ལ་རྣམ་
པ་གསུམ་ཡིན་ཏེ། འཛིན་དང་སྐྱོང་དང་སྤེལ་བ་རྣམ་པ་གསུམ། དེ་དག་ཐབས་ལ་
རྣམ་པ་གསུམ་ཡིན་ཏེ། སྐུ་གདུང་རྩིག་དང་སྐུ་གཟུགས་བཞེངས་པ་དང་། གསུང་
རབ་ཡི་གེ་རྒྱུད་བྲི་ཐར་པ་འཐོབ། བསྐལ་པར་བསགས་པའི་བག་ཆགས་སྒྲིབ་པ་བྱང་།
བསོད་ནམས་ཚོགས་ཆེན་རབ་ཏུ་རྫོགས་པར་འགྱུར། འབྲས་བུ་སྐུ་གསུམ་སངས་རྒྱས་
ཐོབ་ནས་ནི། སྣང་ཞིང་སྲིད་པ་འཁོར་ལོ་སྒྱུར་བར་འགྱུར། དེ་ཕྱིར་རྒྱལ་པོ་ལ་སོགས་
འཁོར་རྣམས་ཀུན། བདེ་བར་གཤེགས་པའི་ཞལ་སྐྱིན་རྣམ་གསུམ་གྱི། བསྟན་པའི་
དོན་ལ་རབ་ཏུ་གནས་པར་མཛོད། ཅེས་བཀའ་བསྩལ་ཏོ། །
དེ་ལ་ཡང་རྒྱལ་བུ་གཙུག་ཏོར་རྣམ་རྒྱལ་གྱིས་གསོལ་པ། ཐམས་ཅད་མཁྱེན་པ་
འགྲོ་བའི་དཔལ། རྫོགས་སངས་རྒྱས་ཀུན་ངོ་བོ་ཉིད། རྣམ་པར་རྒྱལ་བ་གཤེན་རབ་
མཆོག །འཇིག་རྟེན་གསུམ་གྱི་མགོན་གྱུར་ལགས། སྟོན་པའི་ཞལ་ནས་གསུངས་པའི་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བོན། བདེར་གཤེགས་བཀའ་ལུང་ངེས་པའི་ཚིག །བསྟན་པ་རྗེས་སུ་བཞག་པའི་དོན།
བདག་ཅག་རྣམས་ལ་བཀའ་སྩལ་པ། བདེ་བར་གཤེགས་པའི་སྐུ་གདུང་གི། བཞེངས་
པའི་རིམ་པ་ཇི་ལྟར་བྱ། ཞལ་སྐོས་སྟོན་པའི་བཀའ་གནང་འཚལ། རྫས་དང་ཡོ་བྱད་
མ་ལུས་པ། བདག་ཅག་རྣམས་ཀྱིས་ཚོགས་པར་བསགས། ཉིད་ཀྱིས་ཇི་ལྟར་གསུངས་
བའི་བཀའ། བདག་ཅག་ངེས་པར་བསྒྲུབ་ལགས་ཀྱི། སངས་རྒྱས་བསྟན་པ་རྗེས་
འཛིན་ཅིང་། དཀར་པོ་དགེ་ལ་འདུན་སྤྱོད་བགྱི། ཞེས་ཞུས་སོ། །
དེ་ལ་སྟོན་པས་ཀྱང་། སྤྱི་རུ་བསྟན་པ་རྣམ་གསུམ་རྗེས་སུ་བཞག་པའི་དུས་ཡིན་པ་
དང་། སྒོས་སུ་གར་ཆེན་ཤག་གི་རིགས་ནི། གདུང་བརྒྱུད་ཀྱི་རྒྱལ་པོ་ཆེན་པོ་བསྟན་པ་
བཞག་པའི་གནས་སུ་བཟང་བའི་ཕྱིར་ན། བདེ་བར་གཤེགས་པའི་སྐུ་གདུང་གི་བསྟན་
པ་བཞག་པར་དགོངས་ཏེ། འཁོར་རྣམས་ལ་བཀའ་སྩལ་ནས། གཡུང་དྲུང་སེམས་
དཔའ་རྣམས་དང༌། རྒྱལ་པོ་འཁོར་ཚོགས་རྣམས་དང་བཅས་ནས། ཡུལ་དེའི་ཤར་
ཕྱོགས་སུ། རི་བོ་ཆེན་པོ་ཏ་ལའི་རྩ་བ་ན། རྒྱ་མཚོ་ཀ་དྷ་ཀོ་གླིང་གི་དབུས། ཤིང་སྟར་
མོ་གེ་དང་། ས་ལུ་འབར་བ་དང༌། དབྱར་པ་ལོ་བཟང་གི་ཤིང་དང་། བྱང་ཆུབ་ལྗོན་
པའི་ནགས་ཚལ་གྱི་དབུས་དཀྱིལ། འདམ་བུ་མེ་ཏོག་གི་གླིང་ལ་བྱོན་ནས། འཁོར་གྱི་
དམ་པ་གཡུང་དྲུང་སེམས་དཔའ་རྣམས་དང་། བཟོ་རྒྱལ་གར་མ་ལི་ཤོ་དང་། འཛམ་
གླིང་ཡོན་ཏན་གྱི་རྒྱན་དྲུག་རྣམས་ལ་བཀའ་སྩལ་པ། ཉོན་ཅིག་གཡུང་དྲུང་སེམས་
དཔའ་དང་། བཟོ་རྒྱལ་གར་མ་ལི་ཤོ་དང་། འཛམ་གླིང་ཡོན་ཏན་རྒྱན་དྲུག་རྣམས།
དབང་པོ་མ་ཡེངས་བརྟན་པར་ཉོན། སྟོན་པས་སེམས་ཅན་དོན་མཛད་ཅིང་། འགྲོ་
བ་ཐར་པར་དྲང་བ་ལ། དུས་དང་གནས་སྐབས་བསྟུན་པ་ཡིས། འགྲོ་བ་གང་ལ་
གང་འདུལ་གྱིས། མཛད་པ་བཅུ་གཉིས་མཐའ་རུ་དབྱུང༌། ད་ལྟ་དུས་བསྐལ་རབ་ཏུ་
བཟང་། སྟོན་པའི་སྐུ་ཡིས་བོན་སྟོན་དུས། སྐུ་ཡིས་འདུལ་བའི་དུས་ཉིད་ལ། མཛད་
362

མདོ་སྡེ། རིམ་དགུའི་བསྟན་པ་རྗེས་བཞག་མདོ། ༼ཉ༽
པ་རྣམ་པ་བཅུ་གཉིས་འབྱུང༌། རྣམ་པ་བཅུ་གཉིས་མཛད་པ་ལ། དེ་དག་ནང་ནས་
རྣམ་པར་རྒྱལ། ཀུན་གྱི་ནང་ནས་མཆོག་གྱུར་ཏེ། བསྟན་པ་རྗེས་བཞག་དུས་ལ་བབ།
དེ་ཡང་རྣམ་པ་གསུམ་ཡིན་ཏེ། བཞག་པའི་དུས་དང་བཞག་པའི་གནས། བཞག་
པའི་རྒྱུ་དང་རྣམ་པ་གསུམ། དུས་ནི་ད་ལྟའི་གནས་སྐབས་ལ། གནས་ནི་རྣམ་པ་
གསུམ་ཡིན་ཏེ། སྤྱི་རུ་སྟོང་གསུམ་འཇིག་རྟེན་དང་། ཚངས་རྒྱུང་ཉེར་ལྔའི་དབུ་མ་
ཡིན། སྟེང་གི་ལྷ་དང་འོག་གི་ཀླུ། བར་གྱི་མི་ལ་སོགས་པ་སྟེ། ཐམས་ཅད་བཞག་པའི་
གནས་ཡིན་ཀྱང་། སྒོས་སུ་འཛམ་གླིང་སོག་ཁ་ཡི། གནས་མཆོག་འོལ་མོ་གླིང་ཆེན་
དུ། བསྟན་པ་བཞག་པའི་ས་གནས་ནི། གདུང་རྒྱུད་རྒྱལ་པོ་སྡེ་དྲུག་དང་། མི་རྗེ་
དབང་པོ་བཅུ་གཉིས་དང་། རྒྱལ་ཕྲན་སུམ་བརྒྱ་དྲུག་ཅུ་སྟེ། དེ་ཡི་ནང་ན་དཔག་པ་
ཡི། བསྟན་པ་བཞག་པའི་གནས་གསུམ་ནི། གདུང་རྒྱུད་རྒྱལ་པོ་སྡེ་གསུམ་སྟེ། ཤག་
དང་གཉན་དང་རྒྱ་དང་གསུམ། དང་པོ་གར་ཆེན་ཤག་རིགས་ཏེ། བར་པ་མཁའ་
འགྱིང་གཉན་ལ་བཞག །ཐ་མ་རྒོད་རྗེ་རྒྱ་ལགས་སོ། །བསྟན་པ་བཞག་པའི་རྒྱུ་ཉིད་ནི།
སྔོན་དང་མ་འོངས་ད་ལྟར་གྱི། དུས་གསུམ་བདེ་བར་གཤེགས་པ་ཡི། བསྟན་པ་རྣམ་
གསུམ་རྗེས་བཞག་སྟེ། སྐུ་གདུང་སྐུ་གཟུགས་གསུང་རབ་གསུམ། རྟེན་གསུམ་འགྲོ་
བ་འདྲེན་ཕྱིར་རོ། །དེ་ཡང་ད་ལྟའི་གནས་སྐབས་འདིར། རྒྱལ་པོ་ཤག་གི་གདུང་རྒྱུད་
ལ། བསྟན་པ་བཞག་པའི་གནས་ཡིན་པས། བླ་མེད་ཐེག་པར་རིམ་དགུ་ཡི། བསྟན་
པ་རྗེས་བཞག་དབུ་གཟུག་བྱ། དེ་ཡང་རྗེས་བཞག་རྣམ་གསུམ་ལ། ཐོག་མར་བདེ་
བར་གཤེགས་པ་ཡི། སྐུ་གདུང་གཞལ་ཡས་བཞེངས་འཚལ་གྱི། ཐེག་པ་རིམ་དགུའི་
དོན་དང་སྦྱར། རི་རབ་གླིང་དགུའི་དཔེ་རུ་བཞེངས། ཐེག་དགུ་གཤེན་གྱིས་གཉེར་དུ་
མཛོད། ཅེས་འཁོར་རྣམས་ལ་བཀའ་བསྩལ་ཏོ། །
དེ་ལ་ཡང་འཁོར་རྣམས་ཀྱི་ནང་ནས། བཟོ་རྒྱལ་གར་མ་ལི་ཤོས་སྟོན་པ་ལ་གསོལ་
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པ། རྣམ་པ་ཐམས་ཅད་མཁྱེན་པ་ཡི། འགྲོ་བའི་དོན་མཛད་གཤེན་རྒྱལ་སྐུ། གཤེན་
རབ་རྣམ་པར་རྒྱལ་བ་ལགས། རྣམ་པར་རྒྱལ་བའི་མཛད་པ་ཡི། རྣམ་དག་བཀོད་པ་
ངོ་མཚར་ཆེ། བསྟན་པ་རྣམ་གསུམ་རྗེས་བཞག་ལ། རྒྱལ་པོ་ཤག་གི་ཞིང་ཁམས་སུ།
ཐེག་པ་རིམ་དགུའི་དོན་སྟོན་ཕྱིར། རི་རབ་གླིང་དགུའི་དཔེར་བཞེངས་ཤིང་། བདེར་
གཤེགས་གཞལ་ཡས་གནས་རྩིག་པ། བདག་ཅག་རིག་པའི་རྩལ་ཞན་ཅིང་། ཅུང་
ཙམ་གོ་བས་ཤན་མི་ཕྱེད། ཞིབ་པར་སྟོན་པས་བཀའ་གནང་འཚལ། དེས་ན་བདག་
ཅག་མྱུར་ལ་བརྩིག །བསྟན་བཞིན་མཐའ་རུ་རྒྱས་པར་འགྱུར། ཞེས་གསོལ་ཏོ། །
དེ་ལ་ཡང་སྟོན་པས་བཀའ་སྩལ་པ། ཞུ་བ་ལེགས་སོ་རིགས་ཀྱི་བུ། ལྷ་སྲས་གར་
མ་ཁྱོད་ལེགས་སོ། །དེ་ཡི་མཚན་ཉིད་འདི་ལྟ་སྟེ། གསེར་གྱི་ས་གཞི་བརྡལ་པ་ཡི། མེ་
ཏོག་མཛེས་པའི་གླིང་ཆེན་ལ། ཕོ་བྲང་གླིང་བརྒྱད་དབུས་དང་དགུ། ཀུན་ནས་ཆུ་
ཞེང་མཉམ་པ་ཡི། མཐའ་སྐོར་གྲུ་བཞི་སྒོ་བཞི་ལ། ལྕགས་རི་དཔག་ཚད་དྲུག་ཅུ་
བཅུ་དྲུག་༽སྟེ། དེ་ཡི་ཕྱི་རིམ་ཆུ་གླིང་འཁོར། དེ་རྒྱབ་དཔག་བསམ་སྐྱེད་མོའི་ཚལ།
ལྕགས་རི་ནང་གི་གླིང་བརྒྱད་ལ། གྲུ་བཞི་གསལ་མཐོང་མཉམ་པ་སྟེ། དང་པོ་མེ་ཏོག་
འདམ་བུའི་ཚལ། ལྕགས་རི་དག་ལ་རྒྱབ་གཏད་ནས། གྲོང་དང་གྲོང་ཁྱེར་ཁོར་ཡུག་
བརྡལ། དེ་ནས་ཕོ་བྲང་གླིང་དགུ་ལ། དང་པོར་དཔག་བསམ་ཤིང་གི་ཚལ། དེ་ནས་
ཆུ་གླིང་ར་བས་བསྐོར། དེ་ནས་མེ་ཏོག་འདམ་བུ་སྐྱེས། དེ་དབུས་གསེར་གྱི་ས་གཞི་
ལ། དེ་དག་དབུས་ཀྱི་ལྟེ་བ་ལ། གཤེན་གྱི་ཕོ་བྲང་ཆེན་པོ་དགུ། ཐེག་པ་རིམ་དགུའི་
གཏོས་དང་སྦྱར། ཕྱོགས་བཞི་འབྲས་བུའི་བོན་བཞི་ལ། ཟུར་བཞི་རྒྱུ་ཡི་བོན་དང་སྦྱར།
དབུས་ཉིད་བླ་མེད་ཡང་རྩེ་སྟེ། གསས་མཁར་ཆེན་པོ་དགུ་རུ་བཞེངས། ཕྱྭ་སྲིད་སྐོས་
གསུམ་བཟོ་བོ་དང་། ལྷ་ཀླུ་མི་གསུམ་བཟོ་བོ་ཡིས། བཟོ་སྣ་ས་ས་སོ་སོར་བཟོ། ཤར་
གླིང་གསེར་གྱི་ས་གཞི་ལ། དགེ་བསྙེན་ཐེག་པའི་གཞལ་ཡས་ཁང་། གཡུང་དྲུང་
364

མདོ་སྡེ། ། རིམ་དགུའི་བསྟན་པ་རྗེས་བཞག་མདོ། ༼ཉ༽
བཀོད་ལེགས་གསས་ཀྱི་མཁར། གྲུ་བཞི་ཆ་ཚད་མཉམ་པ་སྟེ། གཞི་རྨང་ཁྲི་འཕང་
རིམ་པ་ལྔ། དེ་སྟེང་གྲུ་བཞི་སྒོ་བཞི་ལྡན། གསེར་གྱི་ཀ་བ་གཡུ་ཡི་གདུང་། རིན་ཆེན་
དྲལ་དཔྱམ་དཔྱམ་པར་མཛེས། དེ་སྟེང་ཡ་གད་ཟ་ར་ཚགས། དར་བུ་ཁད་དང་ཆུན་
ཕྱང་འཕྲུལ། དེ་སྟེང་རྟ་བབས་རིམ་བཞི་ལྡན། བུམ་པ་ཤེལ་གུར་དཀར་པོ་ལ། ཤར་
དུ་སྒོ་གཅིག་བྲེ་སྲོག་མཛེས། འཁོར་ལོ་ཆར་ཁེབས་ཏོག་དང་ལྡན། རྩ་གསུམ་ལྷ་ཡི་
ལུགས་སུ་བཞེངས། བྱང་གླིང་གསེར་གྱི་ས་གཞི་ལ། དྲང་སྲོང་ཐེག་པའི་གཞལ་ཡས་
ཁང་། བ་རབ་གསེར་གླིང་གསས་ཀྱི་མཁར། གྲུ་བཞི་ཆག་ཚད་མཉམ་པ་ལ། གཞི་
རྨང་དག་ནས་ཡར་ལ་བསླང་། སྒོ་བརྒྱད་ཕྱི་ནང་རིམ་གཉིས་ལྡན། སྒོ་བཞི་འབུར་
བཞི་ཅོག་བཞི་རྒྱས། ཕྱི་ནང་བྱ་འདབ་རིམ་པ་གཉིས། དེ་སྟེང་ཐོག་ཕུབ་ཁྱུང་གུར་
ལྡན། ཁྱུང་འདབ་ཁྱུང་མགོ་ཏོག་འོད་མཛེས། དགའ་ལྡན་ལྷ་ཡི་ལུགས་སུ་བཞེངས།
ནུབ་གླིང་གསེར་གྱི་ས་གཞི་ལ། ཨ་དཀར་ཐེག་པའི་གཞལ་ཡས་ཁང་། ཁ་རག་བདུད་
འདུལ་གསས་ཀྱི་མཁར། གྲུ་བཞི་ཆུ་ཞེང་མཉམ་པ་ལ། རྨང་གཞི་ཐོད་པའི་འབྲམ་
དུ་རྩིགས། དེ་སྟེང་སྒྱུ་འཕྲུལ་དྲ་བ་ལ། དྲ་མིག་རིགས་རྟགས་པ་དྲས་གཏམས། སྒོ་
བརྒྱད་ཕྱི་ནང་རིམ་གཉིས་ལྡན། འབུར་བརྒྱད་ཅོག་བརྒྱད་རང་སོར་རྒྱས། ཕྱི་ནང་བྱ་
འདབ་རིམ་གཉིས་ལྡན། ཁྱུང་གཤོག་སྦུངས་པའི་ཡ་གད་གདེངས། ཁ་བད་གཅན་
ཆེན་ཐོད་པ་ལ། ཟར་ཚགས་མེ་ཆུས་དར་བུ་ཁད། དེ་སྟེང་དབུས་ཀྱི་ཏོག་ཆེན་དང་།
པྲ་ཕུད་རྩེ་དགུའི་ཚུལ་དུ་སྟེ། མཐུ་ཆེན་དབལ་གྱི་ལུགས་སུ་བཞེངས། ལྷོ་གླིང་གསེར་
གྱི་ས་གཞི་ལ། ཡེ་གཤེན་ཐེག་པའི་གཞལ་ཡས་ཁང་། གཡུང་དྲུང་ལྷ་རྩེ་གསས་ཀྱི་
མཁར། གྲུ་བཞི་ཆག་ཚད་མཉམ་པ་ལ། རྨང་གཞི་འབྱུང་བ་རིམ་བརྩེགས་ལ། དེ་
སྟེང་ཕྱི་ནང་རིམ་གཉིས་ལྡན། སྒོ་བརྒྱད་ཅོག་འོད་རང་སོར་རྒྱས། བྱ་འདབ་རིམ་
གཉིས་ཟ་ར་ཚགས། གཞའ་ཚོན་སྣ་ལྔའི་དར་བུ་ཁད། དེ་སྟེང་ཐོག་ཕུབ་ཁྱུང་འདབ་
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལྡན། ཁྱུང་གུར་ཏོག་དང་བྱ་རུ་མཛེས། གར་ཆེན་གསས་ཀྱི་ལུགས་སུ་བཞེངས། ལྷོ་
ཤར་གསེར་གྱི་ས་གཞི་ལ། ཕྱྭ་གཤེན་ཐེག་པའི་གཞལ་ཡས་ཁང་། བཏེག་པ་གཡུ་རྩེ་
གསས་ཀྱི་མཁར། གྲུ་བཞི་ཆག་ཚད་མཉམ་པ་ལ། རྨང་གཞི་གསེར་གྱི་ས་གཞི་ལ། གྲུ་
བཞི་སྒོ་བཞི་གསེར་གྱི་མཁར། རིན་ཆེན་གཡུ་ཡི་ཁ་བད་ལ། བྱུ་རུ་དམར་པོའི་པ་དྲ་
རིས། བཻཌཱུརྱ་ཡི་ཡ་གད་མཛེས། རིན་ཆེན་གསེར་གྱི་ཏོག་འོད་ལྡེམས། མ་ཧཱ་པཱུ་ཡི་
ལུགས་སུ་བཞེངས། བྱང་ཤར་གསེར་གྱི་ས་གཞི་ལ། སྣང་གཤེན་ཐེག་པའི་གཞལ་ཡས་
ཁང་། སྣང་ལྡན་གཡུ་རྩེ་གསས་ཀྱི་མཁར། གྲུ་བཞི་ཆག་ཚད་མཉམ་པ་ལ། རྨང་
གཞི་མུ་མེན་སྟེགས་བུ་ལ། གྲུ་བཞི་སྒོ་བཞི་ཁ་བད་ལྡན། མཐིང་གུར་གཡུ་ཡི་ཡ་གད་
མཛེས། ཤེལ་གྱི་ཏོག་ཆེན་ཟུར་ལ་རྒྱས། གསེར་གྱི་ཏོག་ཆེན་དབྱིངས་སུ་ལྡེམས། དྲང་
ཆེན་སྐོས་ཀྱིས་ལུགས་སུ་བཞེངས། བྱང་ནུབ་གསེར་གྱི་ས་གཞི་ལ། འཕྲུལ་གཤེན་ཐེག་
པའི་གཞལ་ཡས་ཁང་། ཏིང་མུར་གཡུ་རྩེ་གསས་ཀྱི་མཁར། གྲུ་བཞི་ཆག་ཚད་མཉམ་
པ་ལ། རྨང་གཞི་ཐོད་པའི་སྟེགས་བུ་ལ། གྲུ་བཞི་སྒོ་བཞི་ཁ་བད་ལྡན། ཐོད་པ་སྐམ་
རློན་གདུང་འབུར་ལ། ཕྱང་འཕྲུལ་ལྡ་ལྡི་ཟ་ར་ཚགས། མཐིང་གུར་གཡུ་ཡི་ཡ་གད་
གདེངས། གསེར་གྱི་བྱ་ཁྱུང་ཏོག་དབལ་ལྡན། སྒྱུ་འཕྲུལ་ལྷ་མིན་ལུགས་སུ་བཞེངས།
ལྷོ་ནུབ་གསེར་གྱི་ས་གཞི་ལ། སྲིད་གཤེན་ཐེག་པའི་གཞལ་ཡས་ཁང་། སྔོ་བ་གཡུ་རྩེ་
གསས་ཀྱི་མཁར། གྲུ་བཞི་ཆག་ཚད་མཉམ་པ་ལ། རྨང་གཞི་ཁྲོ་ཆུའི་སྟེགས་བུ་ལ། གྲུ་
བཞི་སྒོ་བཞི་རྟ་བབས་ལྡན། ཡ་གད་ཟར་ཚགས་དར་བུ་ཁད། བུམ་པ་བྲེ་སྲོག་འཁོར་
ལོ་དང་། ཆར་ཁེབས་ཏོག་དཔལ་བྱ་རུ་མཛེས། གང་ཆེན་སྲིད་ཀྱི་ལུགས་སུ་བཞེངས།
སྲིད་མཁར་སྔོ་བ་གཡུ་རྩེར་བཞེངས། དེ་དབུས་གསེར་གྱི་ས་གཞི་ལ། བླ་མེད་ཐེག་
པའི་གཞལ་ཡས་ཁང་། སྒྲོན་མ་དགུ་ཐོག་གསས་ཀྱི་མཁར། གྲུ་བཞི་ཆག་ཚད་མཉམ་
པ་ལ། རྨང་གཞི་རིན་ཆེན་ཁྲི་འཕང་རྩིག །ཕྱི་ནང་རིམ་པ་གཉིས་དང་ལྡན། སྒོ་བཞི་
366

མདོ་སྡེ། རིམ་དགུའི་བསྟན་པ་རྗེས་བཞག་མདོ། ༼ཉ༽
ཅོག་བཞི་རང་སོར་རྒྱས། ལོགས་བཞི་བྱ་སྡེར་ཁྱུང་འདབ་བཟོ། ཟུར་བཞི་ཆུ་སྲིན་མཱ་
ཧཱ་བཟོ། ཁ་བད་གཡུ་ཡི་ཡ་གད་གདེངས། ཕྱང་འཕྲུལ་ལྡ་ལྡི་ཟ་ར་ཚགས། དེ་སྟེང་
ཐོག་ཕུབ་བརྒྱད་དུ་བརྩིག །གཅིག་པ་བྱ་སྡེར་ཁྱུང་གི་འདབ། གཉིས་པ་ཁྱུང་གཤོག་
གཡུ་ཡི་འདབ། གསུམ་པ་བྱ་དམར་ཟངས་ཀྱི་འདབ། བཞི་པ་བྱའུ་གསེར་གྱི་འདབ།
ལྔ་པ་མཁའ་ལྡིང་མུན་གྱི་འདབ། དྲུག་པ་རྒོད་གཤོག་མཆོང་གི་འདབ། བདུན་པ་
ཁྲ་གཤོག་དུང་གི་འདབ། བརྒྱད་པ་ནེའུ་ཙོ་གཡུ་ལྗང་འདབ། དགུ་པ་རྨ་བྱ་གཞའ་
ཚོན་འདབ། བྱ་འདབ་རིམ་པ་དགུ་དང་ལྡན། དེ་སྟེང་ཏོག་དང་བྱ་རུ་མཛེས། སྒོ་
བཞི་ཅོག་བཞི་སྒྲོན་མའི་འོད། དེ་ཕྱིར་སྒྲོན་མ་དགུ་ཐོག་ཞེས། ཀུན་ལས་དཔག་པའི་
ངོ་མཚར་ཆེ། ཡང་དག་གཤེན་གྱི་ལུགས་སུ་བཞེངས། དེ་ལྟར་གསས་མཁར་སྒོ་དགུ་
ལ། ཕྱི་ནང་བར་ཁྱམས་འདོད་ཡོན་དུ། མཆོད་པའི་ཡོ་བྱད་བཀྲམ་པ་ཡིས། ཕྱི་
ཁྱམས་ལྕགས་རི་ཁྱུད་མོར་བཅས། སེམས་ཅན་འཚོགས་པའི་ས་རུ་བཞག །གྲུ་བཞི་
སྒོ་བཞི་སྒོ་རྒྱན་མཁར། རྒྱལ་པོ་བཞི་ཡི་ཕོ་བྲང་བཅས། བཟོ་རྒྱལ་གར་མ་ལི་ཤོ་དང་།
འཛམ་གླིང་རྒྱན་དྲུག་ལ་སོགས་ཏེ། ལྷ་ཀླུ་མི་གསུམ་བཟོ་བོ་ཡིས། བཟོ་སྣ་ས་ས་སོ་སོ་
རུ། མཁས་ཚད་ལག་ལེན་ལྡན་པར་གཟོབས། གཞལ་ཡས་ཕྱི་ཡི་བཟོ་རིགས་སོ། །
གཞལ་ཡས་ནང་གི་བཀོད་པ་ལ། ཐིག་གདབ་མཐའ་ནས་གདབ་པ་སྟེ། ཚོན་འགྱེད་
དབུས་ནས་བཀྱེ་བར་བྱུང་། དབུས་གླིང་སྒྲོན་མ་དགུ་ཐོག་ཏུ། ཀུན་དབྱིངས་རྒྱལ་
བའི་དཀྱིལ་འཁོར་དང་། མཐོ་ཐོག་མཛོད་ཀྱི་ལྷ་ཚོགས་བཞེངས། ཤར་གླིང་གཡུང་
དྲུང་བཀོད་གླིང་དུ། རྒྱལ་བ་རྒྱལ་མཚོའི་དཀྱིལ་འཁོར་དང་། ཡོངས་རྫོགས་རྒྱས་པའི་
ལྷ་ཚོགས་བཞེངས། བྱང་གླིང་བ་རབ་གསེར་གླིང་དུ། བསྐལ་བཟང་འགྲོ་བ་འདྲེན་
པ་དང་། བླ་མེད་ཕར་ཕྱིན་ལྷ་ཚོགས་བཞེངས། ནུབ་གླིང་ཁ་རག་བདུད་འདུལ་དུ།
གསས་མཁར་གསང་བའི་གཏིང་རྫོགས་དང་། རིན་ཆེན་སྤྱི་སྤུངས་ལྷ་ཚོགས་བཞེངས།
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལྷོ་གླིང་གཡུང་དྲུང་ལྷ་རྩེ་རུ། ཀུན་སྣང་རྩ་བའི་དཀྱིལ་འཁོར་དང་། འཕྲུལ་ཆེན་ཞི་
བའི་ལྷ་ཚོགས་བཞེངས། ལྷོ་ཤར་བཏེག་པ་གཡུ་རྩེ་རུ། གསས་ཆེན་རིགས་ལྔའི་དཀྱིལ་
འཁོར་དང་། སྟོབས་ཆེན་གར་གྱི་ལྷ་ཚོགས་བཞེངས། བྱང་ཤར་སྣང་ལྡན་གཡུ་རྩེ་
རུ། ལྷ་ཆེན་སྣང་བ་འོད་ལྡན་དང༌། མགོན་ལྷ་དཀར་པོ་ལ་སོགས་ཏེ། ཡོད་ཁམས་
སྲིད་པའི་ལྷ་ཚོགས་བཞེངས། བྱང་ནུབ་ཏིང་མུར་གཡུ་རྩེ་རུ། ཀུན་རྫོགས་གསང་བའི་
དཀྱིལ་འཁོར་དང་། མཐུ་སྟོབས་དྲག་པོའི་ལྷ་ཚོགས་བཞེངས། ལྷོ་ནུབ་སྔོ་བ་གཡུ་
རྩེ་རུ། སྲིད་པ་རྒྱུད་ཀྱི་ལྷ་གསས་དང་། ངན་སོང་སྒྲིབ་སྦྱོང་ལྷ་ཚོགས་བཞེངས། དེ་
དག་ཀུན་གྱི་སྒོ་བཞི་དང་། བར་ཁྱམས་འདོད་ཡོན་ཕྱི་ནང་ལོགས། རྒྱལ་པོ་ཆེན་པོ་སྡེ་
བཞིའི་ལྷ། འཇིག་རྟེན་འདས་དང་མ་འདས་དང་། ཡེ་ཤེས་རྫུ་འཕྲུལ་ལས་གྲུབ་པའི།
མཁའ་ཀློང་དབྱིངས་གསུམ་དབལ་མོའི་ཚོགས། སྲིད་པ་ལས་ཀྱི་འཁོར་ལོ་དང༌། བདེ་
བར་གཤེགས་པའི་མཛད་སྲོལ་དང་། རྣམ་དག་ངོ་མཚར་བཀོད་པ་དང་། གང་ལ་ཅི་
འདུལ་ལྷ་ཚོགས་བཞེངས། དེ་ལྟར་ཕྱི་སྣོད་གཞལ་ཡས་དང་། ནང་བཅུད་ཐབས་ཤེས་
ཟུང་དུ་འབྲེལ། ཐུགས་རྗེ་རྒྱུན་མི་འཆད་པ་ཡི། བདེ་བར་གཤེགས་པའི་བཀའ་ལུང་གི།
བོན་སྒོ་ཐེག་པ་རིམ་པ་དགུ། དུང་ཤོག་དཀར་ལ་གཡུ་རིས་བཏབ། དེ་ལྟར་སྐུ་གདུང་
སྐུ་གཟུགས་དང་། གསུང་རབ་ཞལ་སྐྱིན་རྟེན་གསུམ་གྱི། བསྟན་པ་རྣམ་གསུམ་རྗེས་
སུ་འཛིན། འགྲོ་བ་ཐར་པར་ཁ་ལོ་བསྒྱུར། བསྟན་པ་རིན་ཆེན་རབ་བརྟན་འགྱུར།
ཞེས་བཀའ་བསྩལ་ཏོ། ། །
དེ་ལ་འཁོར་རྣམས་ཀྱིས་ཀྱང་། སྟོན་པས་བཀའ་སྩལ་པ་བཞིན་དུ། རྡོ་མཁན་
རྣམས་ཀྱིས་རྡོ་ཡང་བཟོས། རྩིག་མཁན་རྣམས་ཀྱིས་རྨང་ཡང་བརྩིགས། ཤིང་མཁན་
རྣམས་ཀྱིས་ཤིང་ཡང་བཞོག །ལྕགས་མཁན་རྣམས་ཀྱིས་ལྕགས་ཡང་བཞུས། མགར་
མཁན་རྣམས་ཀྱིས་མགར་ཡང་བྱས། ཞུན་མཁན་རྣམས་ཀྱི་ཞུན་ཡང་བཏང་། བླུག་
368

མདོ་སྡེ། རིམ་དགུའི་བསྟན་པ་རྗེས་བཞག་མདོ།
མཁན་རྣམས་ཀྱིས་བླུགས་ཡང་སྦྱོར། བྲིས་མཁན་རྣམས་ཀྱིས་བྲིས་ཡང་བྱས། ཐོག་
ཕུབ་རྣམས་ཀྱི་ཐོག་ཡང་ཕུབ། བྱ་འདབ་མཁན་གྱིས་བྱ་འདབ་བཟོས། གདན་ཁྲི་
མཁན་གྱིས་གདན་ཁྲི་བཏེག །ཅོག་མཁན་རྣམས་ཀྱིས་ཅོག་ཆེན་བསླང་། དེ་ལྟར་སྟོན་
པའི་བཀའ་གནང་བཞིན། གསས་ཁང་བདེར་གཤེགས་སྐུ་གདུང་གི། ཞལ་བསྐོས་
མཛད་པ་ཅི་བཞིན་བསྒྲུབས། དེ་ལྟར་དུ་བཟོ་རྒྱལ་གར་མ་ལི་ཤོ་དང༌། འཛམ་གླིང་
བསྟན་པའི་རྒྱན་དྲུག་དང༌། ལྷ་ཀླུ་མི་གསུམ་གྱི་བཟོ་བོ་རྣམས་ཀྱིས། བརྩོན་པ་མཐར་
ཕྱིན་གྱི་རྟ་ལ། འགྲུས་པ་ཕུལ་ཕྱིན་གྱི་ལྕག་བྲབ་སྟེ། དགེ་བའི་ལས་ལ་ཐང་བཅད་ནས།
སྟོན་པས་གཉེར་དུ་བསྐོས་པ་བཞིན་དུ་བསྒྲུབ་པས་སྟོན་པས་ཐུགས་རྗེ་དང་། སེམས་
ཅན་སྤྱི་མཐུན་གྱི་བསོད་ནམས་དང་། རྒྱལ་པོ་ཤག་གི་མངའ་དབང་གིས། དགུང་
ཟླ་བཅུ་གསུམ་གྱི་ནང་ན། ཕོ་བྲང་གླིང་དགུའི་གསས་ཁང་ཕྱི་སྣོད་དང་ནང་བཅུད་
མཐའ་རུ་ཕྱིན་པར་འགྲུབ་པོ། དེ་ལ་སྟེང་གི་ལྷ་དང༌། འོག་གི་ཀླུ་དང༌། བར་གྱི་མི་
རྣམས་ཀྱང་ཤིན་ཏུ་ངོ་མཚར་སྐྱེས་ནས། ལྷའི་དབང་པོ་བརྒྱ་བྱིན་གྱིས་སྨྲས་པ། འཇིག་
རྟེན་ཁམས་ན་བསོད་ལྡན་མང་ལགས་ཀྱང་། བསོད་ནམས་སྙིང་པོ་གདུང་རྒྱུད་རྒྱལ་
པོར་ཐོབ། གཞན་དག་ལོངས་སྤྱོད་དཀོར་ལ་དབང་བ་ཙམ། གདུང་རྒྱུད་རྒྱལ་པོ་
མངའ་དབང་བོན་ལ་ཆེ། གཞན་དག་བསྟན་པ་སྤེལ་དང་འཛིན་པ་ཙམ། གདུང་
རྒྱུད་རྒྱལ་པོ་བསྟན་པ་བཞག་པའི་གནས། དེ་ཕྱིར་བསོད་ནམས་གཞན་ལས་དགུ་
འགྱུར་དཔག །སྒོས་སུ་ད་ལྟའི་མཛད་པ་རྣམ་དག་འདིར། བསྟན་པའི་དབུ་ཟུག་གར་
ཆེན་ཤག་ལ་བབས། ཐེག་པ་རིམ་དགུ་བཀའ་ཡི་གཉེར་དུ་གཏད། ཐེག་དགུའི་བསྟན་
པ་རྗེས་འཛིན་རྒྱལ་གྱི་བོན། མི་རྗེ་དབང་པོ་ཆེ་ལ་གུས་བཏུད་དོ། །བདག་ཉིད་ལྷ་ཀླུ་
མི་ཡི་རྒྱལ་པོ་ཡང་། རྒྱལ་པོ་དམ་པ་ཁྱེད་ལ་རྟག་ཏུ་གཞོལ། བསོད་ནམས་དབང་
ལྡན་ཨེ་མ་ངོ་མཚར་ཆེ། བསྟན་པ་རིན་ཆེན་རབ་ཏུ་བརྟན་པར་མཛོད། ཅེས་གསོལ་
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནས། ལྷ་ཀླུ་མི་གསུམ་གྱི་རྒྱལ་པོ་རྣམས་ཀྱིས་ཀྱང་། ཤག་གི་རྒྱལ་པོ་ལ་ཀུན་གྱིས་
ལེགས་པའི་བྱ་བ་བྱིན་ནོ། །བཀྲ་ཤིས་དང་དགའ་སྟོན་རྒྱ་ཆེན་པོ་རུ་བྱས་སོ། །
དེ་ནས་དེའི་ཚེ། འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་
དཔའ་སྤང་ལ་གནམ་གཤེན་གྱིས་སྟོན་པ་ལ་གསོལ་པ། རྣམ་པ་ཐམས་ཅད་མཁྱེན་
པ་སྤྲུལ་པའི་སྐུ། སྟོན་པའི་གཙོ་བོ་རྣམ་པར་རྒྱལ་བ་ལགས། ད་ལྟའི་དུས་འདིར་དུས་
དང་བསྐལ་པ་བཟང་། ཐམས་ཅད་མཁྱེན་པའི་སྐུ་ཡིས་བོན་སྟོན་དུས། སེམས་ཅན་
རྣམས་ཀྱང་ལས་དང་སྐལ་བ་ལྡན། བསྟན་པ་བཞག་པའི་སྐུ་གདུང་སྐུ་གཟུགས་དང་།
གསུང་རབ་ཞལ་སྐྱིན་བསྟན་པ་རྗེས་བཞག་རྣམས། མངའ་དབུལ་རབ་གནས་བཀྲ་
ཤིས་མ་གསོལ་ཀྱང་། རང་བཞིན་བག་དྲོ་མངའ་ཆེ་བྱིན་དང་ལྡན། སྐུ་གདུང་རྣམས་
ཀྱང་གཞལ་ཡས་འོད་དུ་འབར། སྐུ་གཟུགས་རྣམས་ཀྱང་རང་ཞལ་ལྷགས་ལྷགས་
སྟོན། གསུང་རབ་རྣམས་ཀྱང་རང་གསུང་རང་གིས་སྒྲོག །སེམས་ཅན་རྣམས་ཀྱང་
ལས་འཕྲོ་སྐལ་པར་ལྡན། སྒྲིབ་བྱང་ཚོགས་རྫོགས་ཐར་པར་མངོན་དུ་ཐོབ། བསྟན་པ་
རྣམ་གསུམ་རྗེས་སུ་བཞག་པ་ལའང་། མངའ་དབུལ་ཞལ་བསྲོ་དགོས་ཆེར་མི་ཆེ་སྟེ།
ཕྱི་རབས་སེམས་ཅན་ལས་དབང་ཆ་ཞན་ཅིང་། དུས་ཀྱི་བསྐལ་པ་ཐ་མ་མར་འགྲིབ་
དུས། བདེར་གཤེགས་སྐུ་གདུང་སྐུ་གཟུགས་གསུང་རབ་དང་། བསྟན་པ་རྣམ་གསུམ་
རྗེས་སུ་བཞག་པ་ལ། མངའ་དབུལ་ཞལ་བསྲོ་རིམ་པ་མ་བྱས་ན། བདུད་དང་སྲིན་
པོ་ཕ་རོལ་བར་ཆད་ཀྱིས། བསྟན་པ་མཐའ་རུ་རྒྱས་པར་མི་འགྱུར་ཞིང་། ཡུན་དུ་བྱིན་
ཆེ་མཐའ་རུ་མི་ཕྱིན་པས། ཕྱི་རབས་རྣམས་ལ་དཔེ་རུ་བསྟན་པ་དང༌། ད་ལྟའི་རྗེས་
བཞག་མཐའ་རུ་ཕྱིན་པ་དང་། སྤྱི་བཙན་སེམས་ཅན་སྒྲིབ་བྱང་ཚོགས་རྫོགས་དང༌།
དགོས་བཙན་ཤག་གི་དགོངས་དོན་འགྲུབ་པའི་ཕྱིར། སྟོན་པས་མངའ་དབུལ་ཞལ་
བསྲོའི་དུས་ལ་བབ། ཞེས་གསོལ་ཏོ། །
370

མདོ་སྡེ། ། རིམ་དགུའི་བསྟན་པ་རྗེས་བཞག་མདོ། ༼ཉ༽
དེ་ལ་སྟོན་པས་བཀའ་སྩལ་པས། སྐལ་ལྡན་དད་ཅན་རིག་པའི་བློ་རྩལ་ཅན། ཤེས་
རབ་གསུམ་ལྡན་བསླབ་པ་མཐའ་རུ་རྫོགས། མན་ངག་བཅུད་ལྡན་འཆད་རྩོད་རྩོམ་
པའི་དཔལ། སྤང་ལ་གནམ་གཤེན་དད་ལྡན་རིགས་ཀྱི་བུ། ཞུས་པའི་དོན་དེ་སྐབས་
ལ་རན་གྱི་ཕོག །བསྟན་པ་མངའ་དབུལ་ཞལ་བསྲོ་དུས་ལ་བབ། ཕྱི་རབས་རྗེས་
འབྲང་གང་ཟག་འགྲོ་བ་རྣམས། སྒྲིབ་སྦྱང་ཚོགས་རྫོགས་དུས་གཅིག་ཁོ་ནར་འབྱུང་།
གཡུང་དྲུང་བོན་ལ་རྒྱ་ཆེ་གྲངས་མང་ཞིང༌། བརྒྱད་ཁྲི་བཞི་སྟོང་རབ་འབྱམས་ཐེག་
པ་ལ། ཚད་ལས་འདས་ཤིང་གྲངས་ལ་མི་བཏུབ་ཀྱང་། མདོ་རུ་བསྡུ་ན་ཐེག་པ་རིམ་
དགུ་སྟེ། ཐེག་དགུའི་བསྟན་པ་མངའ་དབུལ་ཞལ་བསྲོ་ཕྱིར། དཀྱིལ་འཁོར་ཆེན་པོ་
དགུ་ཡི་ཞལ་ཕྱེས་ལ། སྐུ་གདུང་མཆོད་རྟེན་རྫོགས་པའི་སྐུ་དང་སྦྱོར། སྐུ་གཟུགས་
སྤྱན་ཅན་སྤྲུལ་པའི་སྐུ་དང་སྦྱོར། གསུང་རབ་འབུམ་སྡེ་བོན་གྱི་སྐུ་དང་སྦྱོར། དོན་དུ་
སོ་སོར་མ་ཡིན་གཅིག་གི་ངང་། མངའ་དབུལ་ཞལ་བསྲོ་དུས་གཅིག་ཁོ་ན་ཡིས། སྒྲིབ་
སྦྱངས་ཚོགས་རྫོགས་ཐར་པར་མངོན་སངས་རྒྱས། ཞེས་སྟོན་པས་བཀའ་སྩལ་པས། །
དེ་ལ་ཡང་སྤང་ལ་གནམ་གཤེན་གྱིས་གསོལ་པ། རྣམ་པ་ཐམས་ཅད་མཁྱེན་པ་ཡི།
འགྲོ་བའི་དཔལ་མགོན་བྱམས་པའི་ཕུལ། ཤེས་རབ་ཕུལ་ལྡན་སྟོན་པ་ལགས། བསྟན་
པ་རྗེས་བཞག་རིམ་པ་ལ། སྐུ་གདུང་སྐུ་གཟུགས་གསུང་རབ་གསུམ། རྟེན་གསུམ་
འགྲོ་བ་འདུལ་བ་ཡི། ཐོག་མར་བདེར་གཤེགས་སྐུ་གདུང་གི། ཐེག་རིམ་གསས་མཁར་
སྒོ་དགུ་ལ། རབ་ཏུ་གནས་པའི་རིམ་པ་ལ། བསྟན་པས་མངའ་དབུལ་ཞལ་བསྲོ་བས།
དཀྱིལ་འཁོར་རྣམ་དགུ་གསུངས་པ་ཡི། གོ་རིམ་ཇི་ལྟར་དབྱེ་བ་ལགས། མིང་དང་
མཚན་མ་ཇི་ལྟར་གདགས། ཐམས་ཅད་མཁྱེན་པའི་བཀའ་སྩལ་འཚལ། ཞེས་གསོལ་
ཏོ། ། དེ་ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
ཁྲུས་བདག་སྤང་ལ་གནམ་གཤེན་ཉོན། དེ་ཡི་གོ་རིམ་འདི་ལྟ་སྟེ། བོན་སྒོ་བརྒྱད་
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཁྲི་བཞི་སྟོང་ལ། མདོར་བསྡུས་ཐེག་པ་རིམ་དགུར་དབྱེ། བླ་མེད་ཐེག་པ་རིམ་དགུ་
ལ། གསས་མཁར་གསང་བ་སྒོ་དགུ་སྟེ། ཐེག་པ་རིམ་དགུའི་དོན་དང་སྦྱར། དེ་དག་
མངའ་དབུལ་ཞལ་བསྲོ་བས། དཀྱིལ་འཁོར་ཆེན་པོ་དགུ་རུ་སྟོན། དབུས་སུ་སྒྲོན་མ་
དགུ་ཐོག་ལ། ཀུན་དབྱིངས་དཀྱིལ་འཁོར་ཞལ་དབྱེ་སྟེ། དེ་ཡང་རྩ་བའི་ལྷ་ཉིད་ནི།
ཀུན་དབྱིངས་གཙོ་བོ་ལྷ་དགུ་སྟེ། ཡེ་གཤེན་སེམས་དཔའ་སུམ་ཅུ་དྲུག །ཕྱི་ནང་སྒོ་
བརྒྱད་སྲུང་དང་བཅས། ཀུན་དབྱིངས་གཙོ་བོ་ཀུན་ཏུ་བཟང་། ལྷ་བརྒྱད་གཙོ་འཁོར་
བརྒྱ་ཉི་ཤུ། འཇིག་རྟེན་དཔལ་མགོན་སྡེ་ཚོགས་དང་། རྒྱལ་པོ་ཆེན་པོ་བཞི་ཡི་ལྷ།
ཕྱོགས་མཚམས་སྐྱོང་བརྒྱད་འཁོར་དང་བཅས། དབྱིངས་ནས་སྤྱན་དྲངས་མཁའ་ལས་
སུ། སྙན་གསན་ཀློང་དུ་དཀྱིལ་འཁོར་དང་། གཉིས་མེད་གཅིག་ཏུ་བསྲེ་བསྣན་ཞིང་།
ཡན་ལག་བརྒྱ་དང་རྩ་བརྒྱད་ཀྱི། བསྟན་པའི་མངའ་དབུལ་ཞལ་བསྲོ་ཞིང་། བླ་མེད་
ཐེག་པའི་བོན་སྒོ་ལ། རབ་ཏུ་གནས་པའི་ཆོ་ག་བྱ། ཤར་དུ་གཡུང་དྲུང་བཀོད་ལེགས་
ལ། འཕྲུལ་སྣང་དཀྱིལ་འཁོར་ཞལ་དབྱེ་སྟེ། དེ་ཡང་རྩ་བའི་ལྷ་ཉིད་ནི། གསས་ཆེན་
རིགས་ལྔ་ཡབ་ཡུམ་བཅུ། སེམས་དཔའ་སེམས་མ་བཅུ་དྲུག་སྟེ། སྒོ་བ་ལྷ་བརྒྱད་སུམ་
ཅུ་བཞི། འཇིག་རྟེན་དཔལ་མགོན་རྒྱལ་ཆེན་ཚོགས། ཡན་ལག་སུམ་ཅུ་རྩ་གཅིག་
གི། བསྟན་པའི་མངའ་དབུལ་ཞལ་བསྲོ་ཞིང་། དགེ་བསྙེན་ཐེག་པའི་བོན་སྒོ་རྣམས།
རབ་ཏུ་གནས་པའི་ཆོ་ག་བྱ། བྱང་དུ་བ་རབ་གསེར་གླིང་ལ། ཕར་ཕྱིན་དཀྱིལ་འཁོར་
ཞལ་དབྱེ་སྟེ། དེ་ཡང་རྩ་བའི་ལྷ་ཉིད་ནི། ཡུམ་ཆེན་ཤེས་རབ་ཕར་ཕྱིན་ལ། ཕར་
ཕྱིན་ལྷ་མོ་བཅུ་གཉིས་དང་། ཡེ་གཤེན་བརྒྱ་དང་རྩ་བཞི་སྟེ། རྫུ་འཕྲུལ་ལྡན་པའི་སྒོ་
མ་བཞི། འཇིག་རྟེན་དཔལ་མགོན་རྒྱལ་ཆེན་བཅས། ཡན་ལག་སུམ་ཅུ་རྩ་གཅིག་གི།
བསྟན་པའི་མངའ་དབུལ་ཞལ་བསྲོ་ཞིང་། དྲང་སྲོང་ཐེག་པའི་བོན་སྒོ་རྣམས། རབ་
ཏུ་གནས་པའི་ཆོ་ག་བྱ། ནུབ་གླིང་ཁ་རག་བདུད་འདུལ་ལ། ཡང་དག་དཀྱིལ་འཁོར་
372

མདོ་སྡེ། རིམ་དགུའི་བསྟན་པ་རྗེས་བཞག་མདོ། ༼ཉ༽
ཞལ་དབྱེ་སྟེ། དེ་ཡང་རྩ་བའི་ལྷ་ཉིད་ནི། ཡང་དག་ལྷ་ལྔ་ཡབ་ཡུམ་བཅུ། གསས་
ཆེན་ཡབ་ཡུམ་བཅུ་དྲུག་སྟེ། སྒོ་བ་སྒོ་མ་འཁོར་དང་བཅས། འཇིག་རྟེན་སྐྱོང་མཛད་
དཔལ་དང་མགོན། རྒྱལ་ཆེན་རིགས་བཞི་འཁོར་དང་བཅས། ཡན་ལག་སུམ་བཅུ་
རྩ་གཅིག་གི། བསྟན་པའི་མངའ་དབུལ་ཞལ་བསྲོ་ཞིང་། ཨ་དཀར་ཐེག་པའི་བོན་སྒོ་
རྣམས། རབ་ཏུ་གནས་པའི་ཆོ་ག་བྱ། ལྷོ་རུ་གཡུང་དྲུང་དགུ་རྩེ་ལ། རབ་འབྱམས་
དཀྱིལ་འཁོར་ཞལ་དབྱེ་སྟེ། དེ་ཡང་རྩ་བའི་ལྷ་ཉིད་ནི། གཤེན་ལྷ་འོད་དཀར་བདེར་
གཤེགས་གཙོ། ཐུགས་རྗེ་བྱམས་མ་དབྱིངས་ཀྱི་ཡུམ། རིགས་བཞི་གསས་བརྒྱད་ཡབ་
ཡུམ་འཁོར། ཡེ་གཤེན་སེམས་དཔའ་སེམས་མ་སྟེ། སྒོ་བ་ཡབ་ཡུམ་བརྒྱད་ལ་སོགས།
འཇིག་རྟེན་དཔལ་མགོན་སྐྱོང་མཛད་བཅུ། སྒོ་བ་ཡབ་ཡུམ་རྒྱལ་ཆེན་ཚོགས། ཡན་
ལག་བཞི་བཅུ་རྩ་གཉིས་ཀྱིས། བསྟན་པ་མངའ་དབུལ་ཞལ་བསྲོ་ཞིང་། ཡེ་གཤེན་
ཐེག་པའི་བོན་སྒོ་རྣམས། རབ་ཏུ་གནས་པའི་ཆོ་ག་བྱ། ལྷོ་ཤར་བཏེག་པ་གཡུ་རྩེ་
ལ། ཡེ་དབང་དཀྱིལ་འཁོར་ཞལ་དབྱེ་སྟེ། དེ་ཡང་རྩ་བའི་ལྷ་ཉིད་ནི། ལྷ་ཆེན་ཝང་
ལྷ་འོད་དཀར་ལ། ཡེ་དབང་ལྷ་བརྒྱད་ཡབ་དང་ཡུམ། ཡེ་སངས་ཡེ་སྨན་ལྕམ་དང་
དྲལ། ཕྱི་ནང་སྒོ་སྲུང་རྒྱལ་ཆེན་བཅས། ཡན་ལག་བཅུ་གསུམ་གོ་རིམ་གྱིས། བསྟན་
པ་མངའ་དབུལ་ཞལ་བསྲོ་ཞིང་། ཕྱྭ་གཤེན་ཐེག་པའི་བོན་སྒོ་ལ། རབ་ཏུ་གནས་པའི་
ཆོ་ག་བྱ། བྱང་ཤར་སྣང་ལྡན་གཡུ་རྩེ་ལ། ཀུན་དབང་དཀྱིལ་འཁོར་ཞལ་དབྱེ་སྟེ། དེ་
ཡང་རྩ་བའི་ལྷ་ཉིད་ནི། ལྷ་ཆེན་འོད་ལྡན་སངས་པོ་ལ། འོད་ཟེར་འཕྲོ་བའི་ལྷ་བརྒྱད་
ཏེ། འོད་ཀྱི་ལྷ་མོ་བཅུ་དྲུག་དང་། དུས་བཞིའི་རྒྱལ་པོ་སྒོ་མ་བཞི། ཕྱོགས་སྐྱོང་ནོར་
སྲུང་རྒྱལ་ཆེན་བཞི། ཡན་ལག་བཅུ་དྲུག་གོ་རིམ་གྱི། བསྟན་པ་མངའ་དབུལ་ཞལ་
བསྲོ་ཞིང་། སྣང་གཤེན་ཐེག་པའི་བོན་སྒོ་ནི། རབ་ཏུ་གནས་པའི་རིམ་པ་བྱ། བྱང་
ནུབ་ཏིང་མུར་གཡུ་རྩེ་ལ། བདེར་འདུས་དཀྱིལ་འཁོར་ཞལ་དབྱེ་སྟེ། དེ་ཡང་རྩ་བའི་
373

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལྷ་ཉིད་དེ། ཡོངས་རྫོགས་རྒྱལ་བ་འདུས་པ་ལ། ཕྱོགས་བཅུའི་ཀུན་བཟང་ཡབ་ཡུམ་
དང་། ཡེ་གཤེན་སེམས་དཔའ་སེམས་མ་སྟེ། སྒོ་བཞི་སྒོ་བ་སྒོ་མ་བཅས། འཇིག་རྟེན་
སྐྱོང་བརྒྱད་རྒྱལ་ཆེན་བཞི། ཡན་ལག་ཉི་ཤུ་རྩ་གཉིས་ཀྱི། བསྟན་པ་མངའ་དབུལ་
ཞལ་བསྲོ་ཞིང་། འཕྲུལ་གཤེན་ཐེག་པའི་བོན་སྒོ་རྣམས། རབ་ཏུ་གནས་པའི་རིམ་པ་
བྱ། ལྷོ་ནུབ་སྔོ་བ་གཡུ་རྩེ་ལ། ཀུན་རིག་དཀྱིལ་འཁོར་ཞལ་དབྱེ་སྟེ། དེ་ཡང་རྩ་བའི་ལྷ་
ཉིད་ནི། བདེར་གཤེགས་ཀུན་རིག་ལྷ་བཅུ་ལ། སེམས་དཔའ་སེམས་མ་བཅུ་དྲུག་སྟེ།
སྒོ་བ་སྒོ་མ་རྒྱལ་ཆེན་བཞི། གནོད་སྦྱིན་ནོར་བསྲུང་འཁོར་དང་བཅས། ཡན་ལག་ཉི་
ཤུ་རྩ་ལྔ་ཡི། བསྟན་པའི་མངའ་དབུལ་ཞལ་བསྲོ་ཞིང་། སྲིད་གཤེན་ཐེག་པའི་བོན་སྒོ་
རྣམས། རབ་ཏུ་གནས་པའི་རིམ་པ་བྱ། སྤང་ལ་གནམ་གཤེན་ལ་སོགས་ཏེ། འདུས་
པའི་འཁོར་རྣམས་ཐམས་ཅད་ནི། བླ་མེད་ཐེག་པ་རིམ་དགུ་ཡི། གསས་མཁར་གསང་
བ་སྒོ་དགུ་ལ། དཀྱིལ་འཁོར་ཆེན་པོ་སྡེ་དགུ་ཡིས། མངའ་དབུལ་ཞལ་བསྲོའི་རིམ་པ་
རྣམས། སྐབས་སྦྱོར་མཐའ་རུ་རྒྱས་པ་རུ། དགེ་བའི་ལས་ལ་ཐང་གཅད་ན། བརྩོན་
པ་ཕུལ་ཏུ་ཕྱིན་པ་ཡི། འགྲུས་པའི་དོན་དང་ལྡན་པར་བྱ། ད་ལྟའི་སེམས་ཅན་སྒྲིབ་
སྦྱང་དང་། བསྟན་པ་མཐའ་རུ་རྒྱས་ཕྱིར་དང༌། ཕྱི་རབས་རྣམས་ལ་དཔེར་བསྟན་
ཕྱིར། དཀྱིལ་འཁོར་ཆེན་པོ་སྡེ་དགུ་ཡི། དོན་གྱི་ངེས་ཚིག་བསྟན་པའོ། །ཞེས་བཀའ་
སྩལ་ནས། དཀྱིལ་འཁོར་གསང་བ་སྒོ་དགུ་ཡི། དོན་གཏན་ལ་ཕབ་སྟེ་བཤད་པར་
མཛད་དོ། །
དེ་ནས་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་དང་།
སྟེང་གི་ལྷ་དང་། འོག་གི་ཀླུ་དང་། བར་གྱི་མི་ལས་རྒྱལ་པོ་ཤག་རིག་གི་ཡབ་ཡུམ་
དང༌། སྲས་དང་། བཙུན་མོ་དང་བློན་པོ་དང་། དེད་དཔོན་དང་འཁོར་རྣམས་ཀྱིས།
ཕུན་སུམ་ཚོགས་པའི་རྫས་དང་ཡོ་བྱད་རྣམས་ཚོགས་པར་བསགས་ནས། དཀྱིལ་
374

མདོ་སྡེ། རིམ་དགུའི་བསྟན་པ་རྗེས་བཞག་མདོ། ༼ཉ༽
འཁོར་ཆེན་པོ་དགུ་ཡི་ཞལ་ཕྱེས་ནས། སྟོན་པས་མངའ་དབུལ་དང་ཞལ་བསྲོའི་ཆོ་
ག་རྣམས་རྒྱས་པར་མཛད་དོ། །དེའི་དུས་སྟོན་པའི་ཐུགས་རྗེ་དང༌། སེམས་ཅན་གྱི་
བསོད་ནམས་དང༌། མཆོད་སྦྱིན་མཐའ་རུ་རྒྱས་པའི་བྱིན་རླབས་དང་། དབྱིངས་ཀྱི་
བརབདེ་བར་གཤེགས་པའི་སྐུ་གསུང་ཐུགས་ཀྱི་བྱིན་རླབས་ཀྱིས། འོད་ཟེར་ཁ་དོག་སྣ་ལྔ་
རུ་འཕྲོས་ཏེ། བདེ་བར་གཤེགས་པའི་སྐུ་གདུང་དང་། སྐུ་གཟུགས་དང༌། གསུང་
རབ་དང་། ཞལ་སྐྱིན་རྣམས་ལ་ཕོག་པས་སྐུ་གདུང་རྣམས་ཀྱང་ཕྱི་ནང་བསྒྲིབས་མེད་
དུ་འོད་གསལ་བར་གྱུར་ཏོ། །སྐུ་གཟུགས་རྣམས་ཀྱང་ལྷ་ཚོགས་རང་ཞལ་དུ་ལྷགས་
ལྷགས་སྟོན་པར་གྱུར་ཏོ། །གསུང་རབ་རྣམས་ཀྱང་ཞལ་གྲོལ་ནས་རང་གསུང་རང་
གིས་བསྒྲག་པར་གྱུར་ཏོ། །དེ་ལ་ཐམས་ཅད་ཀུན་ཀྱང་ཤིན་ཏུ་ངོ་མཚར་སྐྱེས་སོ། །དེ་
ནས་སྟོན་པས་ཐེག་དགུ་བསྟན་པ་རྗེས་བཞག་གི་བཀྲ་ཤིས་གསོལ་བ་མཛད་དེ་འབྲུ་
དང་རིན་པོ་ཆེ་དང་། མེ་ཏོག་གི་འབྲུ་རྣམས་གཏོར་ཞིང་སྟོན་པའི་ཞལ་ནས་ཚིགས་སུ་
བཅད་དེ་གསུངས་པ། རབ་འབྱམས་ཞིང་འདིར་བདེ་ལེགས་ཀུན་འབྱུང་བ། སྲིད་པ་
ལས་གྱུར་འབྱུང་བ་ལྷུན་ལ་རྫོགས། འགྲོ་ཀུན་ཐར་ལམ་བགྲོད་པའི་གནས་འབྱུང་བར།
ཞིང་ཁམས་གནས་ཀྱིས་བཀྲ་ཤིས་བདེ་ལེགས་ཤོག །བོན་ཉིད་དབྱིངས་ནས་ཐུགས་
རྗེས་ཡོངས་ལ་ཁྱབ། བོན་ཅན་མཚན་མས་སེམས་ཅན་དོན་ཀུན་མཛད། སྐུ་གདུང་
སྐུ་གཟུགས་གསུང་རབ་གླེགས་བམ་བཅས། བསྟན་པ་རྗེས་བཞག་བཀྲ་ཤིས་བདེ་
ལེགས་ཤོག །སྟོན་པའི་མངའ་བདག་འགྲོ་བ་འདྲེན་པའི་དཔལ། སྔོན་དང་མ་འོངས་
དུས་ཀུན་བདེ་བར་གཤེགས། བསྐལ་པ་གྲངས་མེད་འགྲོ་བ་ཐར་པར་འདྲེན། འགྲོ་
འདུལ་སྟོན་པས་བཀྲ་ཤིས་བདེ་ལེགས་ཤོག །དེས་གསུངས་ཞལ་ནས་མན་ངག་བཅུད་
འཐིགས་པ། བོན་ཉིད་ངང་ལས་བོན་ཅན་མཚན་མའི་ཚིག །རབ་འབྱམས་འཇིག་
རྟེན་འགྲོ་བ་འདྲེན་པའི་ཐབས། བརྒྱད་ཁྲི་བཞི་སྟོང་བཀྲ་ཤིས་བདེ་ལེགས་ཤོག །སྣང་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྲིད་ཞིང་ལ་དཔལ་འབར་མྱུ་གུ་སྨིན། བསོད་ནམས་འབྲས་འཁྲུངས་ཚེ་གཡང་ལོ་
ཏོག་ལེགས། འཇིག་རྟེན་ཕན་བདེ་སྐྱེ་འགྲོ་གསོས་གྱུར་པའི། ཕྱ་གཤེན་ཐེག་པས་བཀྲ་
ཤིས་བདེ་ལེགས་ཤོག །འཇིག་རྟེན་ཞིང་ལ་དབང་སྒྱུར་དྲང་ཆེན་བསྐོས། སྣང་སྲིད་
ཆག་འཇལ་ཕན་བདེ་སྒམ་པོ་ཕྱུ། ཞིང་ཁམས་བདེ་ལེགས་བསྟན་པའི་གཞིར་གྱུར་པའི།
སྣང་གཤེན་ཐེག་པས་བཀྲ་ཤིས་བདེ་ལེགས་ཤོག །ཞི་བའི་ངང་ལས་ཁྲོས་པའི་དཔལ་
འབར་བ། མ་རྟོག་ལོག་པ་ཐུགས་རྗེས་ཤུགས་ཀྱིས་བསྒྲལ། རྟོག་མེད་ལྟ་བ་ཐམས་
ཅད་དབྱིངས་སུ་བསྟིམས། འཕྲུལ་གཤེན་ཐེག་པས་བཀྲ་ཤིས་བདེ་ལེགས་ཤོག །
འདྲེན་པ་བླ་མེད་འགྲོ་བའི་དཔལ་དང་མགོན། བླ་ཡིད་སེམས་གསུམ་མཚན་མའི་
བག་ཆགས་སྦྱངས། གསོན་ཤིའི་བརྡ་འཕྲོད་འདི་ཕྱི་དོན་དང་ལྡན། སྲིད་གཤེན་ཐེག་
པས་བཀྲ་ཤིས་བདེ་ལེགས་ཤོག །དགེ་ལ་འདུན་སྤྱོད་ཞིང་ཁམས་བདེ་ལེགས་ལྡན།
མི་དགེ་བཅུ་སྤང་དགེ་བཅུ་མཐའ་རུ་ཕྱིན། བླ་མེད་ཕར་ཕྱིན་ཐེག་པའི་དོན་དང་ལྡན།
དགེ་བསྙེན་ཐེག་པས་བཀྲ་ཤིས་བདེ་ལེགས་ཤོག །འཁོར་བ་ལས་ཐར་བདེ་བའི་དོན་
དང་ལྡན། དཀའ་བ་མཐར་ཕྱིན་བསྲུང་ཁྲིམས་རྣམ་པར་དག །ལམ་ལྔ་ས་བཅུའི་
ཡོན་ཏན་ལྷུན་ལ་རྫོགས། དྲང་སྲོང་ཐེག་པས་བཀྲ་ཤིས་བདེ་ལེགས་ཤོག །ཐབས་དང་
ཤེས་རབ་གཉིས་མེད་དོན་ལ་སྦྱོར། དུག་ལྔ་མ་སྤང་ཡེ་ཤེས་ལྷུན་ལ་རྫོགས། ལྷ་སྐུ་
རིགས་སྟོབས་ཡེ་ཤེས་རྩལ་དང་ལྡན། ཨ་དཀར་ཐེག་པས་བཀྲ་ཤིས་བདེ་ལེགས་ཤོག །
དབྱིངས་དང་ཡེ་ཤེས་དབྱེར་མེད་བདེ་བའི་ངང་། མི་སྣང་མི་དམིགས་མཚན་མའི་
ཡུལ་ལ་འདས། མཁྱེན་བརྩེ་ཡེ་ཤེས་ཐུགས་རྗེའི་བདག་ཉིད་འཆང་། ཡེ་གཤེན་ཐེག་
པས་བཀྲ་ཤིས་བདེ་ལེགས་ཤོག ། མི་གཡོ་མི་འཇིག་བོན་ཉིད་འགྱུར་བ་མེད། རྟག་
ཆད་མུ་བཞི་མཚན་མ་ཀུན་ལ་འདས། མ་བཅོས་རྩ་བྲལ་ཐིག་ལེ་ཉག་གཅིག་ངང་།
བླ་མེད་ཐེག་པས་བཀྲ་ཤིས་བདེ་ལེགས་ཤོག ། ཞི་བས་མ་འདུལ་དྲག་པོས་ཚར་བཅད་
376

མདོ་སྡེ། རིམ་དགུའི་བསྟན་པ་རྗེས་བཞག་མདོ། ༼ཉ༽
ཅིང་། བསྟན་པ་བཤིག་པ་མཁའ་ཀློང་དབྱིངས་སུ་བསྒྲལ། ཡེ་ཤེས་རྫུ་འཕྲུལ་ལས་དག་
གྲུབ་མཁའ་ཀློང་སྤྱོད། བསྟན་པ་སྐྱོང་མཛད་བཀྲ་ཤིས་བདེ་ལེགས་ཤོག །འཇིག་རྟེན་
ཞིང་འདིར་དགའ་བདེ་ཕུན་སུམ་ཚོགས། བསྟན་པ་རིན་ཆེན་རབ་བརྟན་དཔལ་
འབྱོར་དཔལ། ཕྱོགས་དུས་གནས་སྐབས་ཀུན་ནས་ལེགས་པར་བརྒྱན། བསྟན་པ་
རྗེས་བཞག་བཀྲ་ཤིས་བདེ་ལེགས་ཤོག །ཞེས་གསུངས་ནས་འབྲུ་དང་། མེ་ཏོག་དང༌།
རིན་པོ་ཆེ་གཏོར་ཞིང་ཕུན་སུམ་ཚོགས་པའི་བཀྲ་ཤིས་གསོལ་པས། དེའི་དུས་སུ་
འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་
འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ། །མེར་མེར་རོ་
རབ་ཏུ་མེར་རོ། །ཆེམས་ཆེམས་སོ་རབ་ཏུ་ཆེམས་སོ། །ནམ་མཁའ་ལ་གསལ་བའི་འོད་
མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་
མེ་ཏོག་མང་པོ་སྐྱེས་སོ། །དེའི་ཚེ་རྒྱལ་བུ་གཙུག་གཏོར་རྣམ་རྒྱལ་གྱི་ཡབ་རྒྱལ་པོ་རིག་
དབང་བརྟན་པ་དང་། ཡུམ་རྒྱལ་མོ་དམུ་ལྕམ་འཁོར་མོ་དང་། དེ་ལ་སོགས་ཡུལ་
དེའི་སེམས་ཅན་ལ་ཤིན་ཏུ་གྲངས་མང་བ་ཞིག །སྔོན་ནས་སྒྲིབ་པ་སྦྱོངས་པ་དང༌།
དུས་དེར་སྟོན་པའི་ཞལ་མཐོང་ཞིང་དགེ་བའི་ལས་ལ་སྤྱོད་པའི་ཡོན་ཏན་ནི། བསོད་
ནམས་ཀྱི་ཚོགས་རྫོགས་ནས་གཟུགས་ཀྱི་ཕུང་པོ་ཕྲ་རབ་རྡུལ་དུ་ལྷགས་ནས། ནམ་
མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། ། །
༧ དེ་ལ་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས། གསས་མཁར་སྒྲོན་
མ་དགུ་ཐོག་གི་ནང་དུ་ཚོགས་ཏེ། སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ།
མཆོད་པ་ནི་ཕུལ། མེ་ཏོག་ནི་གཏོར་ནས། རྒྱལ་པོ་གཙུག་ཏོར་རྣམ་རྒྱལ་གྱིས་རིན་
པོ་ཆེ་གསེར་གྱི་མནཱལ་ལ། གཡུ་ཡིས་ཚོམས་བུ་དགུ་ཕྲུག་བཀོད་པ་ཞིག་སྟོན་པ་ལ་
ཕུལ་ནས་མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཐམས་ཅད་མཁྱེན་པ་འགྲོ་བའི་དཔལ། སྟོན་པའི་སྒྲོན་མ་གཤེན་རབ་མི་བོ་ལགས།
བདག་ཅག་འཁོར་རྣམས་སྒྲིབ་པ་བྱང་བ་དང་། བསྟན་པ་རིན་ཆེན་རབ་ཏུ་བརྟན་
པ་དང༌། ཕྱི་རབས་རྣམས་ལ་དཔེ་རུ་བསྟན་པའི་ཕྱིར། བསྟན་པ་རྗེས་བཞག་ཐེག་
པ་རིམ་དགུའི་དོན། སྐུ་གདུང་སྐུ་གཟུགས་གསུང་རབ་འབུམ་སྡེ་དང་། བསྟན་པ་
རྣམ་གསུམ་རྗེས་སུ་བཞག་པ་ལ། བསྟན་པ་མངའ་དབུལ་ཞལ་བསྲོའི་རིམ་པ་དང་།
སྒྲིབ་སྦྱངས་ཚོགས་བསགས་མཆོད་སྦྱིན་རྒྱས་མཛད་པས། རྟགས་དང་འགྲུབ་པའི་
མཚན་མ་དངོས་སུ་གྲུབ། རྒྱལ་པོ་ཡབ་ཡུམ་བློན་འཁོར་འབངས་དང་བཅས། ཡུལ་
ཁམས་སྟོངས་པ་ཙམ་ཞིག་སངས་རྒྱས་ནས། བླ་མེད་ཐར་པའི་གོ་འཕང་ཐོབ་སྟེ་སོང་།
གཡུང་དྲུང་བདེན་པའི་འཕྲུལ་ངག་བཀའ་ཡི་བོན། ཇི་ལྟར་སྤྱོད་བཞིན་དེ་ལྟར་འབྲས་
བུ་བྱུང༌། དོན་རྟགས་དངོས་སུ་མཚོན་པ་རྗེས་ཡི་རང་། ད་ཡང་བདག་ཅག་སླད་ན་
ལུས་པ་དང༌། ཕྱི་རབས་སེམས་ཅན་སྒྲིབ་སྦྱང་ཚོགས་རྫོགས་ཕྱིར། བླ་མེད་ཐེག་པ་
རིམ་དགུའི་བོན་སྒོ་ལས། ཇི་ལྟར་འཇུག་ཅིང་ཇི་ལྟར་སྤྱོད་པ་དང་། དོན་དང་ཡོན་
ཏན་ཇི་ལྟར་འབྱུང་བ་ཡི། ངེས་ཚིག་བདེན་པའི་བོན་ཅིག་བཀའ་སྩལ་འཚལ། ཞེས་
གསོལ་ཏོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་བསྟན་འཛིན་རྣམ་པར་རྒྱལ།
རྒྱལ་པོ་ཤག་གི་སྲས་པོ་ཁྱེད་ལེགས་སོ། །ཞུས་པའི་དོན་དེ་བདག་གིས་བཤད་པར་བྱ།
འཁོར་བའི་སེམས་ཅན་ཉོན་མོངས་མ་རིག་པ། འཁོར་བ་ཐོག་མ་དཔག་ཏུ་མེད་པ་
ནས། མ་རིག་མུན་པ་ཆེན་པོའི་ཀློང་ན་གནས། འཁྲུལ་པའི་བློ་དགུ་འཁོར་བར་བཟེད་
བཤམས་ནས། བོན་ཉིད་དབྱིངས་དགུ་མ་རིག་འཁྲུལ་དགུ་ཤར། ཁམས་གསུམ་ས་
དགུ་བག་ཆགས་གདོས་ཀྱིས་འཐོག །མེད་བཞིན་ཡོད་པར་བག་ཆགས་འཆལ་པར་
ལྡོག །རྨི་ལམ་སྒྱུ་མ་འཛིན་པ་འཁྲུལ་པའི་བློ། མུ་མཐའ་མེད་པ་གཡུང་དྲུང་དབྱིངས་
378

མདོ་སྡེ། རིམ་དགུའི་བསྟན་པ་རྗེས་བཞག་མདོ།
ལས་འཁྲུལ། བག་ཆགས་གཞེན་བཏབ་མཚན་མའི་ཡུལ་དུ་ཤར། གང་དག་ཐ་དད་
ཡིད་ལ་སྤྱོད་བྱེད་ཅིང་། དྲན་རིག་ཡིད་ཀྱི་བསླུ་བ་འཁྲུལ་པའི་བློ། རྒྱ་ཆད་མེད་པ་
གཡུང་དྲུང་དབྱིངས་ལ་འཁྲུལ། རང་བཞིན་བསླུ་བ་མཚན་མའི་ཡུལ་དུ་ཤར། ཕ་
རོལ་གཞན་གྱི་དོགས་པ་རོལ་རྩེད་ཅིང་། གཞན་ལས་རྣམ་པར་འཚེ་བ་འཁྲུལ་པའི་བློ།
དོགས་པ་མེད་པ་གཡུང་དྲུང་དབྱིངས་ལས་འཁྲུལ། མ་རིག་ཕྲག་དོག་མཚན་མའི་
ཡུལ་དུ་ཤར། བདག་ཕྱོགས་ཉེ་བར་གང་དག་བློ་སེམས་པས། འཇིག་རྟེན་འཁོར་བར་
གདུང་བ་འཁྲུལ་པའི་བློ། ཟད་པ་མེད་པ་གཡུང་དྲུང་དབྱིངས་ལས་འཁྲུལ། ཆགས་
ཤིང་གདུང་བར་མཚན་མའི་ཡུལ་དུ་ཤར། འཁོར་དང་ཟང་ཟིང་ཆགས་པས་མི་གཏོང་
འཛིན། སྣ་ཚོགས་མཚན་མར་འཛིན་པ་འཁྲུལ་པའི་བློ། དཔག་ཏུ་མེད་པ་གཡུང་
དྲུང་དབྱིངས་ལས་འཁྲུལ། འཇིག་རྟེན་རྫས་སོགས་མཚན་མའི་ཡུལ་དུ་ཤར། འདོད་
ཡོན་བག་ཆགས་གཞེན་བཏབ་ཀུན་གཞིར་གསོག །དངོས་པོ་མཚན་མར་སྣང་བ་
འཁྲུལ་པའི་བློ། བདལ་པ་ཆེན་པོ་གཡུང་དྲུང་དབྱིངས་ལས་འཁྲུལ། དངོས་པོ་མཐོང་
བ་མཚན་མའི་ཡུལ་དུ་ཤར། སྔོན་གྱི་ལས་དང་བག་ཆགས་དབང་སྤྱོད་པས། སྡུག་
བསྔལ་རྣམ་པར་སྨིན་པ་འཁྲུལ་པའི་བློ། འགྱུར་བ་མེད་པ་གཡུང་དྲུང་དབྱིངས་ལས་
འཁྲུལ། ཡིད་ལ་ཞེན་ཆགས་མཚན་མའི་ཡུལ་དུ་ཤར། འཇིག་རྟེན་ལས་དང་བྱ་བའི་
སེམས་བླངས་པས། གང་ལ་རྣམ་པར་གཡེང་བ་འཁྲུལ་པའི་བློ། ཁ་གཏིང་མེད་པ་
གཡུང་དྲུང་དབྱིངས་ལས་འཁྲུལ། རྣམ་པར་གཡེང་བ་མཚན་མའི་ཡུལ་དུ་ཤར། སྣང་
བའི་ཡུལ་མཐོང་བག་ཆགས་དངོས་པོར་འཛིན། འགྱུ་བྱེད་རྣམ་པར་རྟོག་པ་འཁྲུལ་
པའི་བློ། འབྱམ་མཐའ་ཡས་པ་གཡུང་དྲུང་དབྱིངས་ལས་འཁྲུལ། སྣང་ཞིང་སྲིད་པ་
མཚན་མའི་ཡུལ་དུ་ཤར། དེས་ན་འཁྲུལ་པའི་བློ་དགུའི་བཟེད་བཤམས་ནས། བག་
ཆགས་ཞེན་པའི་ཡུལ་དགུ་བློ་ཡེངས་པས། ཁམས་གསུམ་འཁོར་བའི་ས་དགུར་ལྟུང་
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བའོ། ། དེ་ཚེ་འདྲེན་པ་ཐབས་ལྡན་རྒྱལ་པོ་ཡིས། འདུལ་བའི་གཉེན་པོ་ཐེག་པ་རིམ་
དགུར་བསྟན། རྨི་ལམ་སྒྱུར་མར་འཁྲུལ་པའི་བློ་ལས་སུ། ཕྱྭ་གཤེན་ཐེག་པ་བོན་གྱི་
གཏོ་སྒོ་བསྟན། ཡིད་ཀྱི་བསླུ་བ་འཁྲུལ་པའི་བློ་ལས་སུ། སྣང་གཤེན་ཐེག་པ་བོན་གྱི་
གྱེར་སྒོ་བསྟན། རྣམ་པར་འཚེ་བ་འཁྲུལ་པའི་བློ་ལས་སུ། འཕྲུལ་གཤེན་ཐེག་པ་བོན་
གྱི་འདུལ་སྒོ་བསྟན། འཁོར་བར་གདུང་བ་འཁྲུལ་པའི་བློ་ལས་སུ། སྲིད་གཤེན་ཐེག་པ་
བོན་གྱི་འདུར་སྒོ་བསྟན། མཚན་མར་འཛིན་པ་འཁྲུལ་པའི་བློ་ལས་སུ། དགེ་བསྙེན་
ཐེག་པ་བོན་གྱི་རྒྱུ་འབྲས་བསྟན། དངོས་པོར་མཐོང་བ་འཁྲུལ་པའི་བློ་ལས་སུ། དྲང་
སྲོང་ཐེག་པ་བོན་གྱི་སྤང་བླང་བསྟན། རྣམ་པར་སྨིན་པ་འཁྲུལ་པའི་བློ་ལས་སུ། ཨ་
དཀར་ཐེག་པ་བོན་གྱི་ཐབས་ཤེས་བསྟན། རྣམ་པར་གཡེང་བ་འཁྲུལ་པའི་བློ་ལས་སུ།
ཡེ་གཤེན་ཐེག་པ་བོན་གྱི་དབྱིངས་ཤེས་བསྟན། རྣམ་པར་རྟོག་པ་འཁྲུལ་པའི་བློ་ལས་
སུ། བླ་མེད་ཐེག་པ་བོན་གྱི་ལྟ་སྤྱོད་བསྟན། དེ་ལྟར་མ་རྟོག་འཁྲུལ་པའི་བློ་དགུ་ལས།
འདུལ་བའི་གཉེན་པོ་ཐེག་པ་རིམ་དགུར་བསྟན། བླ་མེད་ཆེན་པོ་ཐེག་པ་རིམ་དགུ་
ལས། འཇུག་སྤྱོད་དག་ཀྱང་རྣམ་པར་གཉིས་སུ་སྟེ། བདག་དོན་འཇུག་དང་གཞན་
དོན་སྤྱོད་པ་གཉིས། དེ་ཡང་གོ་རིམ་མ་ནོར་བསྟན་པ་ན། །
ཐོག་མར་བདག་དོན་འཇུག་པའི་རིམ་པ་ནི། རྒྱུ་འབྲས་ཐེག་པ་རིམ་གཉིས་དབྱེ་བ་
ཡི། རྒྱུ་ཡི་ཐེག་རིམ་འབྲས་བུ་ཉིད་བསྡུ་སྟེ། རྒྱུ་འབྲས་གཉིས་མེད་དོན་ལ་སྤྱོད་ཚུལ་
ནི། ཕྱྭ་གཤེན་ཐེག་པ་བོན་གྱི་གཏོ་སྒོ་ཡང་། ཕན་གནོད་གཉིས་སུ་འཛིན་པའི་ལྟ་བ་
ཅན། དགེ་བསྙེན་རྒྱུ་འབྲས་གཉིས་ཀྱི་འཛིན་པའི་དོན། དེ་དག་གཉིས་འཛིན་ལྟ་བ་
གཅིག་བསྡམ་སྟེ། དགེ་བས་ཕན་དང་སྡིག་པས་གནོན་པར་ལྟ། ཕན་གནོད་ལྟ་ཕྱིར་
རྒྱུ་འབྲས་དེ་བཞིན་བསྲུང་། དགེ་བའི་ཚོགས་ནི་ཕྲ་ཞིང་ཕྲ་ནས་བླངས། སྡིག་པའི་
ཕྱོགས་ཀྱང་དེ་བཞིན་ཕྲ་ནས་འཛེམས། སྲོད་དང་ཐོ་རེངས་བདེར་གཤེགས་མཚན་
380

མདོ་སྡེ། རིམ་དགུའི་བསྟན་པ་རྗེས་བཞག་མདོ། །
ནས་བརྗོད། ཉི་ཤར་དྲོས་ལ་མཆོད་སྦྱིན་རྒྱས་པ་འབུལ། དགོང་མོར་ལན་ཆགས་
གླུད་ཀྱི་གཏོར་མ་ཐོངས། རྒྱུན་པར་དགེ་བསྙེན་བོན་སྤྱོད་བཅུ་ལ་སྤྱོད། སྡིག་བཅུ་
སྤང་ཞིང་དགེ་བཅུ་དང་དུ་ལོངས། དགེ་སྡིག་འཕེལ་འགྲིབ་རྨི་ལམ་དྲ་ལྟས་བརྟག །
བག་ཆགས་བཟང་ངན་བརྡ་ཐབས་རྟགས་ལ་བཟུང༌། ངན་པ་སྤངས་ཤིང་བཟང་
པོ་བསྣན་ཐབས་བསྟན། བསྔོ་བ་སྨོན་ལམ་རྣམ་དག་རྒྱུན་ལ་འཇུག །གང་ལ་བག་
ཆགས་བཟང་ལ་བློ་བཞག་སྟེ། ལྷ་སྐུ་ཡིག་འབྲུ་མཚན་མའི་རྟེན་ལ་བཟུང་། དེ་ཡི་
བག་ཆགས་ངན་པ་རྒྱུན་འགག་སྟེ། བཟང་ལ་བློ་བཞག་ཉིན་མཚན་ཁོར་ཡུག་ཏུ། དེ་
ནས་དགེ་བར་རྒྱུན་ཏུ་འཇུག་པ་སྟེ། རྒྱུ་འབྲས་གཉིས་མེད་བླ་མེད་གོ་འཕང་འཐོབ།
དོན་དུ་གང་ལའང་རང་བཞིན་མེད་པ་སྟེ། གཉིས་མེད་མཉམ་པའི་ངང་དུ་བཞག་
པའོ། །
སྣང་གཤེན་ཐེག་པ་བོན་གྱི་གྱེར་སྒོ་ཡང་། སྤང་བླང་གཉིས་སུ་འཛིན་པའི་ལྟ་བ་
ཅན། དྲང་སྲོང་སྤངས་ཐོབ་གཉིས་སུ་འཛིན་པ་སྟེ། དེ་དག་གཉིས་འཛིན་ལྟ་བ་
གཅིག་ཏུ་བསྡམ། བསྲུང་བྱ་སྲུང་བྱེད་གཉིས་སུ་ལྟ་བ་སྟེ། དེ་དག་དེ་ཕྱིར་རྒྱུ་འབྲས་
ཚུལ་བཞིན་སྲུངས། ཉི་ཤར་ཁྲུས་དང་གཙང་སྦྲའི་སྒོ་རུ་འཇུག ། ཉི་མའི་དྲོས་ལ་
བདེར་གཤེགས་མཆོད་པ་འབུལ། ཉི་མའི་གུང་ལ་ལུས་སེམས་ཆ་ལ་དབབ། རྣམ་
དག་སྤྱོད་པ་དུས་ཀུན་རྒྱུན་པར་བརྩོན། དགུང་ལ་ཉོན་མོངས་འུ་ལེ་ཟློག་པའི་
ཕྱིར། བག་ཆགས་བཟང་ལ་བློ་བཞག་ངན་པ་བཟློག །བཟང་ལ་འདྲིས་པས་ངན་པ་
རྒྱུན་མི་བཏུབ། དེ་དག་འདྲིས་པས་རྨི་ལམ་འཁྲུལ་སྣང་ཆད། ཐོ་རེངས་ལྷ་ཡི་རྒྱལ་
པོའི་མཚན་ཕྱག་འདོན། མི་དགེ་སྡིག་བཤགས་དགེ་བཅུ་གཡར་དམ་བཅའ། ཉིན་
མོ་གཤེན་གྱི་ལས་སྤྱོད་བཅུ་ལྡན་སྤྱོད། སྐད་ཅིག་མ་ཡེངས་རྒྱུན་དུ་སྤྱོད་བྱས་པས།
གྲངས་མེད་ཚོགས་བསག་གྲངས་མེད་སྒྲིབ་པ་སྦྱངས། དོན་དུ་གང་ལའང་སྤང་བླང་
381

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མེད་པ་སྟེ། བྱར་མེད་རྩོལ་བྲལ་ངང་ལ་བཞག་པའོ། །
འཕྲུལ་གཤེན་ཐེག་པ་བོན་གྱི་འདུར་སྒོ་ཡང་། ཕན་གནོད་གཉིས་སུ་འཛིན་པའི་
ལྟ་བ་ཅན། ཨ་དཀར་ཐབས་ཤེས་གཉིས་སུ་འཛིན་པ་སྟེ། དེ་དག་གཉིས་འཛིན་ལྟ་
བ་གཅིག་ཏུ་བསྡམ། བསྒྲུབ་དང་གྲུབ་པ་གཉིས་སུ་ལྟ་བ་སྟེ། དེ་དག་ལྟ་ཕྱིར་གྲུབ་
པ་མཐར་ཕྱིན་བསྒྲུབ། སྲོད་ལ་རྒྱལ་པོ་བཞི་ཡི་ཕྱི་མཚམས་བཅད། མཚན་མའི་བག་
ཆགས་ཕྱག་རྒྱར་སྡུད་བྱེད་ཅིང་། ཕྱི་ནང་གསང་གསུམ་བསྐྱེད་རྫོགས་ཕྱག་རྒྱར་འཇུ་
ག །ལྷ་སྐུ་མཚན་མ་ཕྱག་རྒྱར་གསལ་གདབ་ལ། འཛབ་བསྙེན་མི་དམིགས་ཆུ་བོའི་
རྒྱུན་བཞིན་དྲོངས། གུང་ལ་གྱད་ཆེན་མེ་རིའི་རྫོང་མཚམས་བཅད། གསང་སྒོ་མི་
དམིགས་རྒྱས་བསྡམས་དབྱིངས་ཉིད་བཀོད། རྟགས་གསལ་མཚན་མ་འུ་ལེའི་བར་
ཆད་བཟློག །དེ་ཡི་བག་ཆགས་རྒྱུན་འགག་ཕྱག་རྒྱའི་ངང་། ཐོ་རེངས་ཁྲོ་བོའི་རྒྱལ་
པོས་གསང་མཚམས་བཅད། གསང་སྒོ་རིག་པ་འཕྲུལ་གྱིས་ལྡེ་མིག་དབྱེ། སྣང་བ་ལྷ་
སྐུ་ཕྱག་རྒྱར་གསལ་གདབ་ཅིང་། ཕྱི་ནང་སྣོད་བཅུད་ལྷ་དང་གཞལ་ཡས་ཁང་། ཉིད་
ལ་ཉིད་རོལ་ཡེ་ཤེས་དབྱིངས་སྤྱན་དྲངས། དུག་ལྔ་མ་སྤངས་ཡེ་ཤེས་རྒྱན་དུ་ཤར། །
བོན་ཉིད་མི་གཡོ་ཆེ་བའི་དབྱིངས་མཚན་བརྗོད། རྟགས་དང་མཚན་མ་གྲུབ་པའི་ལྷ་
རྣམས་གསལ། དབྱེ་བསྡུ་རྒྱུན་སྤྱོད་ལས་རྣམས་མཐའ་རུ་དབྱུང་། དོན་དམ་གཉིས་
པོ་སྣ་ཚོགས་དབྱིངས་སུ་སྦྱོར། ལྷ་སྐུ་རིགས་སྟོབས་ཡེ་ཤེས་ཉིད་སྤྱན་ཐོབ། ལུས་
སེམས་ལྷ་སྐུར་གྲུབ་ནས་ལོངས་སྐུ་རྫོགས། དོན་དུ་གང་ལའང་རང་བཞིན་མེད་པ་སྟེ།
གསལ་སྟོང་དབྱེར་མེད་ངང་ལ་བཞག་པའོ། །
སྲིད་གཤེན་ཐེག་པ་བོན་གྱི་འདུར་སྒོ་ཡང་། ཡུལ་ཤེས་གཉིས་སུ་འཛིན་པའི་ལྟ་བ་
ཅན། ཡེ་གཤེན་དབྱིངས་ཤེས་གཉིས་སུ་འཛིན་པ་སྟེ། དེ་དག་གཉིས་འཛིན་གཅིག་ཏུ་
བསྡམ་པ་སྟེ། བོན་ཉིད་དབྱིངས་ལ་བལྟ་ཞིང་དབྱིངས་སུ་སྤྱོད། དེ་ཉིད་ཟུང་འབྲེལ་
382

མདོ་སྡེ། ། རིམ་དགུའི་བསྟན་པ་རྗེས་བཞག་མདོ།
མ་ཡེངས་དོན་ལ་སྒོམ། སྲོད་ལ་བག་ཆགས་སེམས་སུ་བསྡུ་བྱས་ཏེ། ཆ་ལུགས་ལྔ་ལྡན་
མཉམ་པའི་ཕྱག་རྒྱ་བཅའ། འདུ་བྱེད་ལུས་ཀྱི་བག་ཆགས་རང་བཞིན་འགག །ངག་
གི་བཟླས་བརྗོད་སྙིང་པོ་མི་ཡེངས་བརྩོན། བཟླས་བརྗོད་ངག་གི་བག་ཆགས་རང་
བཞིན་འགག །ཡིད་ནི་མི་གཡོ་མཉམ་པར་གནས་བྱས་པས། དུས་གསུམ་ཡིད་ཀྱི་
བག་ཆགས་དེ་བཞིན་འགག །དེ་ལ་ལུས་ངག་གོམས་པ་ངང་བསྲིངས་པས། ལུས་
སེམས་མ་བཅོས་རྣལ་མའི་ངང་ལ་གནས། དེ་ནས་དགུང་ལ་སྣང་ཚུལ་བག་སྙེས་
ཏེ། ལུས་སེམས་མི་གཡོ་མི་བསྒུལ་ངང་ལ་བཞག ། དེ་ཉིད་ངང་ལ་མི་གཡོ་གཉིད་
ལོག་ཀྱང་། མཚན་མའི་བག་ཆགས་གང་ཡང་རྒྱུ་མི་ནུས། དེ་ནས་དབྱིངས་ཀྱི་བག་ལ་
ཡེ་ཤེས་ཉལ། དབྱིངས་དང་ཡེ་ཤེས་གཉིས་མེད་རྨི་ལམ་ཞེས། ཐོ་རེངས་རང་འབྱུང་
རིག་པའི་ཡེ་ཤེས་བསྟན། རང་སྣང་རིག་པ་ས་ལེར་ལྷན་ནེ་བ། མ་ལེ་ཡ་ལེ་བདེ་བའི་
ངང་ལ་གནས། བསྒྲིབས་མེད་ཡེ་ཤེས་སྣང་བ་ཅུང་ཟད་རྒྱས། ཉིན་མོ་སྣང་བའི་གྲོང་
ཁྱེར་གཞོམ་པ་སྟེ། སྣང་བ་མ་འགགས་རང་ཤར་རང་གྲོལ་ལ། དྲན་རིག་སེམས་ཀྱང་
དེ་བཞིན་མཚན་མ་ཅན། ཕ་རོལ་སྣང་བའི་ཡུལ་ནི་དབྱིངས་སུ་སྟེ། དབྱིངས་ལས་
དབྱིངས་སུ་བཅོམ་ཞིང་བསླད་མི་གཞིག །སྣང་ལ་མ་འགགས་དབྱིངས་ལ་འཆར་ནུབ་
མེད། སེམས་ཉིད་དངོས་པོ་དག་ཀྱང་དེ་ཙམ་ན། དབྱིངས་དང་ཡེ་ཤེས་གཉིས་སུ་
མེད་པ་སྟེ། ཉིན་དང་མཚན་མོའི་སྣང་བ་རྒྱས་ཐེབས་ན། གང་དུ་གནས་ཀྱང་ལོངས་
སྤྱོད་རྫོགས་པའི་ཞིང་། བླ་ཡིད་སེམས་གསུམ་ཐིག་ལེ་ཉག་གཅིག་དང༌། མཚན་མའི་
ཚིག་དང་མིང་གིས་གདགས་སྒོ་ཟད། བདེ་བའི་ངང་ལ་རང་བཞིན་དགོངས་གསལ་
བ། མ་གཡོས་མ་བཅོས་གཤེན་ལྷ་དཀར་པོའི་ཐུགས། དབྱིངས་ཤེས་དབྱེར་མེད་
དགོངས་པའི་རྒྱས་ཐེབས་ཤིང་། ལྟ་སྤྱོད་ཟུང་འབྲེལ་ཐེག་པའི་མཐའ་རྫོགས་ན། དོན་
དུ་གང་ལ་སྐྱེ་འཆི་མེད་པ་སྟེ། དུས་གསུམ་མཉམ་པ་ཉིད་དུ་བཞག་པའོ། །
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དེ་དག་ཐམས་ཅད་གཅིག་ཏུ་བསྡུས་པའི་དོན། ཡུལ་དང་ཡུལ་ཅན་གཉིས་སུ་
མེད་པར་བལྟ། འདི་ཞེས་གཟའ་གཏད་གང་གིས་སྤྲོས་མཐའ་བྲལ། མུ་བཞི་རྟག་
ཆད་མཐའ་དང་ངེས་པར་བྲལ། ཐོག་དང་དུས་དང་ཐ་མ་ད་ལྟ་སྟེ། དུས་དང་དུས་
མིན་དུས་ཀུན་ཐམས་ཅད་དུ། བསྐལ་སྲིད་འབྱུང་བ་ཆགས་གནས་འཇིག་དང་སྟོང་།
སྣ་ཚོགས་མཚན་མའི་ཆོ་འཕྲུལ་གང་དག་ཀྱང་། བོན་ཉིད་སེམས་ཉིད་ནམ་མཁའི་
དབྱིངས་ཉིད་གསུམ། གང་གི་དངོས་མཚན་རེག་དང་གནོད་མི་འགྱུར། སྣ་ཚོགས་
མཚན་མ་སེམས་ཀྱི་རང་བཞིན་ལ། བྱང་ཆུབ་སེམས་ཉིད་གཏིང་དཔག་ཐོག་མཐའ་
མེད། ཐོག་མཐའ་འགྱུར་མེད་མི་འགྱུར་བོན་གྱི་སྐུ། མི་སྐྱེ་མི་འགག་ནམ་མཁའི་ངོ་བོ་
སྟེ། མཚན་ཉིད་སོ་སོའི་ཡེ་ཤེས་སྤྱོད་ཡུལ་ཅན། མི་སྣང་མི་དམིགས་བླ་མེད་ཕ་རོལ་
ཕྱིན། བླ་མེད་ཡང་རྩེ་ནམ་མཁའི་ཐེག་པ་སྟེ། ཐེག་མཆོག་རྨད་བྱུང་སྤྱི་རྒྱ་རླབས་ཀྱིས་
གཅོད། ཐེག་བརྒྱད་བག་ཆགས་བློ་ཡི་མཚན་མ་བྲལ། འཁོར་དང་མྱང་འདས་བོན་
ཉིད་བདེ་བའི་དབྱིངས། ཐེག་ལེ་ཉག་གཅིག་སྟོང་ཞིང་བདག་མེད་དང་། དོན་དུ་
ཀུན་གཞི་བྱང་ཆུབ་སེམས་ཉིད་ནི། མ་བཅོས་མ་གཡོས་གཡོ་བ་མེད་པ་སྟེ། རྒྱུ་འབྲས་
ཐེག་པ་ཀུན་ལ་ཁྱབ་པའོ། །དེ་ལྟར་རྒྱུ་འབྲས་ཐེག་པའི་བོན་སྒོ་རྣམས། ལྟ་སྤྱོད་སོ་
སོར་གཅིག་ཏུ་སྡོམ་ནས་སུ། གང་དང་མཐུན་པ་དེ་བཞིན་དོན་སྤྱོད་པ། བདག་དོན་
འཇུག་པའི་རིམ་པར་བསྟན་པའོ། །
གཉིས་པ་གཞན་དོན་སྤྱོད་པའི་སྡེ་ལས་སུ། འགྲོ་བ་གཞན་ཕན་དག་ལ་བློ་སེམས་
ཏེ། སྙིང་རྗེ་བྱང་ཆུབ་སེམས་ཀྱི་རྒྱུད་ལམ་ནི། ཤིན་ཏུ་དལ་ལ་རབ་ཏུ་ཡིད་གཞུངས་
ཤིང་། དང་པོ་ཕྱྭ་གཤེན་ཐེག་པའི་བོན་སྒོ་ལ། ཕྱྭ་གཤེན་ཕན་གནོད་གཉིས་སུ་ལྟ་བ་
སྟེ། ཀུན་གཞི་བྱང་ཆུབ་སེམས་ཀྱི་མཚན་ཉིད་ནི། འགྲོ་བ་གཞན་ཕན་དག་ཏུ་སེམས་
བསྐྱེད་ཅིང་། དེ་དག་གང་ལ་གང་ཕན་རིམ་པར་གདགས། འགྲོ་བའི་རྒྱུ་ལ་ནད་རྐྱེན་
384

མདོ་སྡེ། ། རིམ་དགུའི་བསྟན་པ་རྗེས་བཞག་མདོ།
གཉིས་ཡིན་ཏེ། ནད་ལ་དཔྱད་ཕན་རྐྱེན་ལ་གཏོ་ཕན་པས། དང་པོར་མ་རིག་ནད་
ཀྱི་རྒྱུ་ངོས་བཟུང་། བར་དུ་ཚ་གྲང་བསིལ་གྱི་སྨན་སྦྱོར་སྡེབས། ཐ་མ་ཞུ་རྗེས་ཕན་
དང་རྩི་ཡིས་གསོ། བྱང་ཆུབ་སེམས་ལྡན་ཡེ་རྗེ་ཐབས་དང་ལྡན། དེས་ན་འགྲོ་བ་ནད་
ཀྱིས་ཟུག་རྔུ་སེལ། བགེགས་ལ་གཏོ་ཕན་གང་དག་རིམ་པ་བརྟག །ཕན་པ་སྦྱར་ཞིང་
གནོད་པ་ཐབས་ཀྱིས་བསལ། སྙིང་རྗེས་གཉིས་སྙོམས་རྩེ་གཅིག་རྒྱུན་དུ་ཞུགས། རང་
ཕན་འདོད་པའི་ཕ་རོལ་གཏན་ནས་སྤངས། བདེར་གཤེགས་བཀའ་ལུང་དེ་ཉིད་ཚད་
གསུམ་འབྲེལ། གང་དག་ཚད་མ་སྤང་འཛིན་འགྲོ་བའི་དཔལ། རང་འདོད་གཏན་
སྤངས་གཞན་དོན་གཙོར་བྱེད་པ། དེ་ཡང་བྱང་ཆུབ་བསླབ་པར་རྒྱུན་ཞུགས་ཏེ། མཐོ་
རིས་ལམ་གནས་བྱང་ཆུབ་སེམས་ཀྱིས་བྱེད། ཕན་དང་གཏོ་ཐབས་རྒྱལ་བའི་བཀའ་
ལས་འབྱུང་། གང་དུ་མི་འགལ་གཞན་ཕན་ཐབས་སུ་བསྟན། འབྲས་བུ་གཞན་དོན་
བྱེད་ན་བདག་དོན་འབྱུང་། ལམ་དུ་མི་འཆལ་དོན་ལ་ངེས་པ་སྟེ། ཕྱྭ་གཤེན་ཐེག་པ་
བོན་གྱི་སྤྱོད་ཚུལ་ལོ། ། །
གཉིས་པ་སྣང་གཤེན་ཐེག་པའི་བོན་སྒོ་ལ། སྣང་གཤེན་ལྷ་འདྲེ་གཉིས་སུ་ལྟ་བ་སྟེ།
ལྷ་ལ་ཡོན་དང་བགེགས་ལ་གླུད་གཏོང་བས། འགྲོ་ལ་ཕན་བདེ་བསོད་ནམས་དཔལ་
སྐྱེད་རྒྱུ། ལུས་ནི་སྤྱོད་ལམ་ཤིན་ཏུ་དལ་ལ་བསྟེན། ཐབས་དང་ལག་ལེན་གླུད་དང་
ཡས་སྟགས་སོགས། ཤེས་དང་མཁས་ལྡན་རིག་བྱེད་བཟོ་བོར་བྱེད། ངག་གི་གྱེར་སྒོ་
བཞི་ལ་འཇུག་པ་སྟེ། གཅོང་བརྒྱད་སྐད་ཀྱིས་གཏང་རག་སྙན་པར་བསྒྱུར། དཔོན་
གསས་ཕྱག་བརྙན་གཞེན་འདེབས་གཏོ་སྒོ་སྟེ། ཆབས་ནག་ཆུ་བོ་གཞུང་བཞི་སེལ་གྱི་
སྒོ། ཆབས་དཀར་འདྲེ་དགུ་སྲི་བཅུ་སྲིད་ཀྱི་སྒོ། འཕན་ཡུལ་མཉམ་གཉིས་བརྗེ་བའི་
གླུད་སྒོ་གྱེར། འདྲེན་ཁུངས་དབྱངས་དང་གཏང་རག་བཅོ་བརྒྱད་གཏོང་། སྲིད་པ་
དཔེར་བཞེངས་འདོད་ཡོན་གླུད་ཀྱིས་བསྐང་། སྣང་སྲིད་ཁ་བསྐང་འཇིག་རྟེན་རེ་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བ་བསྐང་། ལྷ་སྲིན་ཡས་བསྐང་ལན་ཆགས་གླུད་ཀྱིས་བསྐང༌། བསྐངས་དང་སྐོང་
བས་འདི་དང་ཕྱི་མ་སྟེ། འདི་རུ་བཀྲ་ཤིས་དཔལ་ཐོབ་མི་མཐུན་ཟློག ། ཕྱི་མར་བསོད་
ནམས་ཚོགས་རྫོགས་རྒྱུ་རུ་འགྲོ། བྱང་ཆུབ་སེམས་ཀྱི་རྩ་བ་ཡན་ལག་དོན། དེ་ཉིད་
འགྲོ་ཀུན་སྣང་སྲིད་ཁ་བསྐངས་ནས། འདིར་ཡང་ཚེ་དཔལ་བསོད་ནམས་རབ་ཐོབ་
ཅིང་། ཕྱི་མར་དྲང་ཆེན་ཕྱུ་ཡི་ལུས་སུ་སྐྱེ། འདོད་ཡོན་ཕུན་སུམ་ཚོགས་པའི་ཞིང་དུ་
འགྲོ། དེར་ཡང་བསོད་ནམས་རྒྱུ་འཆིས་གོང་དུ་འགྲོ། སྔོན་གྱིས་བག་ཆགས་ལས་འཕྲོ་
ཡར་ལ་བསྙག །ཚོགས་ལམ་བགྲོད་ཅིང་ཐར་པ་ཐོབ་པར་མངོན། འབྲས་བུ་སྔོན་དུ་
རྒྱུ་བཏང་རྗེས་སུ་འབྱུང༌། མཐར་ནི་སྒྲིབ་སྦྱངས་ཚོགས་རྫོགས་ཐར་པ་འཐོབ། སྣང་
གཤེན་ཐེག་པ་བོན་གྱི་སྤྱོད་ཚུལ་ལོ། །
གསུམ་པ་འཕྲུལ་གཤེན་ཐེག་པའི་བོན་སྒོ་ལ། འཕྲུལ་གཤེན་གསད་གསོ་གཉིས་
སུ་བསྟན་པ་སྟེ། མ་རིག་ལོག་རྟོག་གཉེན་པོ་བསྒྲལ་ནས་སུ། རྣམ་ཤེས་ཡེ་ཤེས་ལྷ་
རུ་བསྟིམ་བྱེད་ཅིང་། ཕུང་པོ་གདོས་པའི་མཚན་མ་གྲོལ་ནས་སུ། ལྷ་ལྔ་སྐུ་ལྔ་ཕྱག་
རྒྱ་མཆོད་པ་ཡི། དེ་ཉིད་མ་རྟོག་ལོག་པར་གོལ་བ་ཡང་། མི་གོལ་ཡང་དག་དོན་ལ་
དེས་འབྱོར་ཞིང་། རིགས་དང་སྟོབས་དང་ཡེ་ཤེས་མཆོག་ཐོབ་ཕྱིར། འཕྲུལ་གཤེན་
ཐེག་པའི་བོན་གྱི་སྒོ་རུ་བསྟན། ཀུན་གཞི་བྱང་ཆུབ་སེམས་ཀྱི་དངོས་པོ་ནི། གསོད་
དང་གསོ་དང་ཕན་གནོད་ཡུལ་འདས་ཏེ། མ་རྟོག་ལོག་པར་གོལ་བའི་མ་རིག་ཚོགས།
ཡང་དག་རྟོགས་པའི་དོན་ལ་སྦྱོར་བ་ལ། ཐབས་དང་ཐུགས་རྗེ་གཉིས་སུ་སྟོན་བྱེད་
པ། ཐབས་ནི་སྦྱོར་སྒྲོལ་རོལ་པའི་ལས་ལ་འཇུག །ཐུགས་རྗེས་རྟོག་མེད་ལྟ་བའི་ཀློང་
དུ་བསྟིམས། མ་རྟོག་ལོག་པར་གོལ་བའི་བར་ཆད་བགེགས། རྟོག་མེད་ལྟ་བའི་ཀློང་
དུ་བསྟིམ་པའི་ཕྱིར། སྦྱོར་སྒྲོལ་རོལ་པ་དྲག་པོའི་སྟོབས་ལ་འཇུག །སྟོབས་ལྔ་ཐབས་
དྲུག་ལས་ཀྱི་རིམ་པ་དང་། རྫུ་འཕྲུལ་བཅུ་གསུམ་མཐུ་ཡི་མངའ་བརྙེས་ཤིང་། ཏིང་
386

མདོ་སྡེ། ། རིམ་དགུའི་བསྟན་པ་རྗེས་བཞག་མདོ། །
འཛིན་འོད་ཟེར་དགོངས་པ་དམིགས་མེད་བརྡ། རྒྱུ་ལས་རྐྱེན་བསྐྱེད་འབྲས་བུ་སྔགས་
སུ་བསྒྲུབ། གྲུབ་པའི་མཚན་མར་ཡེ་ཤེས་མེ་དབལ་ཐུན། དྲག་པོ་གཏིང་རྫོགས་གསང་
བའི་འཁོར་ལོ་བསྐོར། དམིགས་པའི་འབེན་ལ་ཐུགས་རྗེ་ལྕགས་ཀྱུས་འཛིན། སྤྲུལ་
པའི་ལྕགས་སྒྲོག་རྫུ་འཕྲུལ་ཞགས་པས་སྤྲོ། འགུག་འདྲེན་འཆིང་སྡོམ་ཡེ་ཤེས་མཚོན་
ཆས་བསྒྲལ། རྟོག་མེད་ལྟ་བས་རྒྱས་གདབ་དོན་དམ་བསྣུན། རྣམ་ཤེས་ཐིག་ལེ་བོན་
ཉིད་དབྱིངས་སུ་བསྟིམས། བདུད་ལྔའི་ཕུང་པོ་མཚན་མའི་དབྱིངས་སུ་བསྒྲལ། ཤ་ལྔ་
ཁྲག་ལྔ་དམ་རྫས་བདུད་རྩི་ལྔ། གཙོ་བོ་ཡེ་ཤེས་རོལ་པའི་ཐིག་ལེ་སྦྱང་། འཁྲུལ་པའི་
མཚན་མ་བག་ཆགས་ཀློང་དུ་བསྟིམ། སྲིད་པ་གསུམ་པོའི་ཞིང་ཁམས་བདེ་ལ་བཀོད།
གཡུང་དྲུང་བསྟན་པ་མི་ནུབ་དཔལ་དུ་གཟུག །ཡོད་ཁམས་སྲིད་པ་ཆགས་པའི་གཞི་
མ་འདིང་། མེད་ཁམས་མ་རིག་འཁྲུལ་པའི་ཐར་ལམ་འབྱེད། བསྟན་པ་སྲུང་མཛད་
གཡུང་དྲུང་སྤྱི་དམ་ཆེ། དོན་ལ་མི་གོལ་སེམས་བསྐྱེད་འགྲོ་ལ་ཆེ། རང་དོན་མ་ཡིན་
གཞན་དོན་གསང་བའི་དམ། དེ་དོན་བསྒྲུབ་པས་བདག་དོན་འགྲུབ་པར་མངོན།
འབྲས་བུ་ལྷ་སྐུ་ཕྱག་རྒྱར་གྲུབ་པ་ཡི། མཐར་ནི་ལུས་སེམས་ལྷ་སྐུ་མཆོག་ཐོབ་འགྱུར།
འཕྲུལ་གཤེན་ཐེག་པའི་བོན་གྱི་སྤྱོད་ཚུལ་ལོ། ། །
བཞི་པ་སྲིད་གཤེན་ཐེག་པའི་བོན་སྒོ་ལ། སྲིད་གཤེན་ཐར་འཁོར་གཉིས་སུ་ལྟ་བ་
སྟེ། བྱང་ཆུབ་སེམས་ནི་ཐིག་ལེ་ཉག་གཅིག་ལས། མ་རིག་འཁྲུལ་པའི་དུམ་བུ་གསུམ་
དུ་ལྟ། བླ་ཡིད་སེམས་དང་གསུམ་དུ་འཛིན་པ་སྟེ། དེ་དག་ཐུགས་རྗེས་དབྱིངས་སུ་
སྐྱོབས་བྱས་ན། འཁོར་བ་སྒྲོལ་བའི་འདྲེན་པ་བྱ་བ་སྟེ། འཁོར་བའི་སེམས་ཅན་ཉོན་
མོངས་མ་རིག་པ། མ་རིག་དབང་གིས་འཁོར་བའི་གནས་སུ་འཁྱམས། སྐྱེ་རྒས་ན་
འཆི་ཆུ་བོ་བཞི་ལ་བརྒྱུད། གཅིག་ནས་གཅིག་བརྒྱུད་ཟོ་ཆུའི་བརྒྱུད་པ་འདྲ། གཅིག་
ནས་གཅིག་འཁོར་ཤིང་རྟའི་འཁོར་ལོ་འདྲ། བདེ་བ་མེད་པ་ཤི་ཁའི་ནད་པ་འདྲ། མི་
387

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བདེ་སྡུག་བསྔལ་བྱེ་ཚན་སྲིན་བུ་འདྲ། ཐར་ལམ་མི་འབྱེད་དམུ་ལོང་མགོ་འཁོར་འདྲ།
དེ་དག་ཐུགས་རྗེས་དབྱིངས་སུ་བསྐྱབས་པས་ཕྱིན། བོན་ཉིད་རབ་འབྱམས་དག་པའི་
རྒྱ་མཚོ་ན། བོན་ཅན་མཚན་མ་གསོས་ཀྱི་ཆུ་བོ་སྟེ། ཉོན་མོངས་ནད་སེལ་སྲིད་གཤེན་
ཐེག་པ་བསྟན། འདྲེན་པ་ཐབས་ལྡན་ཐུགས་རྗེ་ཐབས་མཁས་པས། འཇིག་རྟེན་འདི་
དང་ཕྱི་མ་གཉིས་ཡིན་ཏེ། གསོན་དང་གཤེན་པོ་གཉིས་ཀྱི་བརྡ་སྤྲད་ན། ཤི་འགབ་
གསོན་ལ་དྲིན་པའི་འདུར་མཆོག་དང་། གསོན་འགབ་གཤིན་ལ་ཕན་པའི་འདྲེན་
ཆོག་སྟེ། དེ་གཉིས་ཟུང་འབྲེལ་འགྲོ་བའི་ཟུག་རྔུ་བསལ། མ་རིག་ལས་ངན་བར་ཆད་
བདུད་དང་བྲལ། འཇིགས་བྱེད་ཁྲོ་བོས་ལོག་པ་རྒྱང་མཚམས་བཅད། ལས་དབང་
རྐྱེན་ཁྲིད་ལྷན་ཅིག་བདུད་དང་ཕྲལ། བར་ས་བདེ་ལ་ཡངས་པའི་ཐང་ལན་བྱུང༌།
དགོངས་པ་ཐབས་ལྡན་ཐུགས་རྗེ་ཐབས་ཀྱི་ཞགས། ཏིང་འཛིན་འོད་ཟེར་འདྲེན་པའི་
ལྕགས་ཀྱུས་འཛིན། བླ་ཡིད་སེམས་གསུམ་ཟུང་འབྲེལ་གཅིག་ཏུ་སྤྲད། རིགས་དྲུག་
བར་དོར་སྐྱེ་བའི་ལམ་སྒོ་བཀག །སྔོན་ཆད་སྡིག་བསགས་མོས་འདུན་ཐབས་ཀྱིས་
སྦྱོང་། ཕྱིས་འབྱུང་ཚོགས་གཉིས་བདེར་གཤེགས་མཆོད་པས་བསགས། ད་ལྟའི་ལན་
ཆགས་འདོད་ཡོན་རྫས་ཀྱིས་བསྐང་། འཁོར་བའི་བོན་ལ་ཞེན་ཟློག་ཆགས་པ་བསྐྱུངས།
མྱང་འདས་བོན་ལ་བྲོད་བསྐྱེད་བདེ་བ་བཏིང་། གཡུང་དྲུང་ས་བཅུ་ལམ་རིམ་སྦྱངས་
ཐོབ་བསྟན། སེམས་བསྐྱེད་མ་བཞིའི་གཏིང་རླན་དྲན་པ་གསོ། བོན་ཉིད་དབྱིངས་སུ་
གནས་བར་ཕུང་པོ་གཞོམ། འཁོར་བར་ཕྱིར་མི་ལྡོག་པར་རྒྱ་ཡིས་གདབ། གཞན་དོན་
རྒྱ་ཆེར་འགྲུབ་པའི་སྨོན་ལམ་གདབ། སྐྱོ་ངལ་མེད་པས་སེམས་ཅན་དོན་ལ་བརྩོན།
རང་དོན་མི་ཆེད་གཞན་དོན་བྱ་བར་བསྒྲུབ། འབྲས་བུ་གཞན་ཕན་སེམས་བསྐྱེད་
དག་པ་ཡིས། ནམ་ཞིག་དོན་གཉིས་མཐར་ཕྱིན་འགྲུབ་པར་ངེས། སྲིད་གཤེན་ཐེག་པ་
བོན་གྱི་སྤྱོད་ཚུལ་ལོ། །
388

མདོ་སྟེ།
 རིམ་དགུའི་བསྟན་པ་རྗེས་བཞག་མདོ།
ལྔ་པ་དགེ་བསྙེན་ཐེག་པའི་བོན་སྒོ་ལ། དགེ་བསྙེན་རྒྱུ་འབྲས་གཉིས་སུ་ལྟ་བ་སྟེ།
འཁོར་བའི་སེམས་ཅན་ཉོན་མོངས་མ་རིག་པ། མ་རིག་འཁྲུལ་པའི་རྒྱུ་འབྲས་ཤན་
མ་ཕྱེད། ཡང་དག་དོན་སྤངས་སྡིག་པའི་ལས་སྤྱོད་པས། དེ་དག་རྒྱུ་ལ་འབྲས་བུ་
དངོས་སུ་སྨིན། མ་རིག་འཁྲུལ་འཁོར་མུན་པའི་སྨག་རུམ་ན། སྡུག་བསྔལ་ཡ་བཞི་
ཟུང་བརྒྱད་ཉོན་མོངས་སྦྱོང་། དེ་དག་འདྲེན་པ་ཐབས་ལྡན་ཐུགས་རྗེ་ཡིས། བྱང་
སེམས་མཆོག་བསྐྱེད་འགྲོ་བ་གཞན་དོན་དུ། མ་རིག་མུན་སེལ་རིག་པའི་ཡེ་ཤེས་
བསྐྱེད། རང་རིག་རྩ་བསྐྱེད་འཇུག་སྒོའི་ལམ་ལ་འཛུད། མི་དགེའི་སྡིག་སྤངས་དགེ་
བའི་འབྲམ་གཞི་བཏིང་། སེམས་བསྐྱེད་མ་བཞི་དག་པའི་རྒྱུན་ཞུགས་བསླབ། ལུས་
ངག་ཡིད་གསུམ་དག་པའི་སྒོར་ཞུགས་ནས། སྡིག་པ་མི་དགེ་བཅུ་པོ་གཏན་ནས་
སྤོངས། དགེ་བཅུ་རྣམ་པར་དག་པ་དང་དུ་ལོངས། སེར་སྣ་མེད་པའི་སྦྱིན་པ་རྒྱ་ཆེན་
ཐོངས། འཆལ་བ་མེད་པ་བསླབ་པའི་ཚུལ་ཁྲིམས་སྲུངས། བྱུང་ཚོར་མེད་པ་མཉམ་
པའི་བཟོད་པ་སྒོམས། ལེ་ལོ་མེད་པ་འགྲུས་པའི་བརྩོན་འགྲུས་སྐྱེད། འགྱུར་ལྡོག་
མེད་པ་བསམ་གཏན་མཉམ་པར་བཞག །ཐོགས་པ་མེད་པ་དགེ་བའི་སྟོབས་ཤུགས་
སྐྱེད། བདག་ཕྱོགས་མེད་པའི་སྙིང་རྗེ་ཚད་མེད་སྒོམས། རེ་དོགས་མེད་པའི་སྨོན་
ལམ་རྒྱ་ཆེན་གདབ། གང་དག་འདུལ་བའི་ཐབས་ལ་མཁས་པར་བྱ། འཁྲུལ་པ་མེད་
པའི་ཤེས་རབ་རྣམ་གསུམ་སྦྱངས། དག་པ་གནམ་ལྡན་གཤེན་གྱི་ལས་སྤྱོད་གཞུངས།
མ་དག་སྡིག་དང་མི་དགེའི་རྗེས་མ་འབྲོངས། ལུས་ངག་ཡིད་གསུམ་དག་པའི་སྒོ་རུ་
ཞུགས། ལུས་ཀྱི་བདེ་བར་གཤེགས་པའི་སྐུ་གདུང་ལ། ཕྱག་དང་བསྐོར་བ་མོས་འདུན་
རྒྱུན་སྤྱོད་བྱ། འདུན་དང་གུས་དང་མཆོད་པའི་གཡོག་བྱེད་བླང༌། ངག་གི་བདེ་བར་
གཤེགས་པའི་བཀའ་ལུང་ལ། འཛིན་དང་འཆང་དང་ཀློག་དང་མཆོད་བརྗོད་དང༌།
གྱེར་བཟླས་སྔགས་གསུམ་ཆུ་བོའི་རྒྱུན་ལྟར་སྐྱོངས། ཡིད་ཀྱི་བདེ་བར་གཤེགས་པའི་
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཐུགས་རྟེན་ལ། དད་དང་མདུན་དང་མོས་དང་གདུང་བ་བསྐྱེད། རྟག་པར་ཏིང་
འཛིན་བསྐྱེད་དང་རྫོགས་པར་སྒོམས། སྐུ་གདུང་བརྩིག་དང་སྐུ་གཟུགས་བཞེངས་པ་
དང་། སཱཙྪ་གདབ་དང་ཆུ་གཏོར་གཏོང་བ་དང་། བསྔོ་བ་སྨོན་ལམ་མི་དམིགས་རྒྱ་
ཡིས་གདབ། ཚེ་རབས་བསགས་པའི་སྡིག་དང་སྒྲིབ་པ་སྦྱངས། དོན་དང་ཡོན་ཏན་
གང་འཕེལ་བཟང་སྤྱོད་འཐོབ། གང་དག་རང་བས་གཞན་དོན་གཙོར་བྱེད་ཅིང་།
སེམས་བསྐྱེད་མ་བཞི་ཀུན་སློང་ཞིང་ས་ཡིན། དགེ་བའི་ལོ་ཏོག་ཐར་པའི་འབྲས་བུ་
བསྐྱེད། འགྲོ་དྲུག་སེམས་ཅན་བཀྲེས་སྐོམས་ཉོན་མོངས་ཚིམས། འགྲོ་བ་ཞི་བདེ་ཕན་
སེམས་སྦྱིན་མཆོག་སྟོབས། བླ་མེད་མཐར་ཐུག་རྒྱུན་ཞུགས་ནུས་ལྡན་ཏེ། འབྲས་བུ་རྒྱུ་
འབྲས་མ་ནོར་སྤྱོད་པ་ཡིས། ནམ་ཞིག་སྒྲིབ་སྦྱོངས་ཚོགས་རྫོགས་སངས་རྒྱས་འཐོབ།
དགེ་བསྙེན་ཐེག་པ་བོན་གྱི་སྤྱོད་ཚུལ་ལོ། ། །
དྲུག་པ་དྲང་སྲོང་ཐེག་པའི་བོན་སྒོ་ལས། དྲང་སྲོང་སྤང་བླང་གཉིས་སུ་ལྟ་བ་སྟེ།
འཁོར་བའི་སེམས་ཅན་ཉོན་མོངས་མ་རིག་པ། མ་རིག་འཁྲུལ་པས་སྐྱོན་ཡོན་ངོ་མ་
ཤེས། དགེ་སྡིག་རྒྱུ་འབྲས་སྤང་བླང་དོན་མ་རྟོག །དེ་ཡི་སྟོབས་ཀྱིས་འཁོར་བའི་གནས་
སུ་འཁྱམས། སྐྱེ་རྒས་ན་འཆི་ཆུ་བོ་བཞི་ལ་བརྒྱུད། ཁམས་གསུམ་ཁ་འཁོར་རྒྱུ་དྲུག་
ལུས་སུ་བླངས། སྲེད་ལེན་གཉིས་མཚམས་མིང་གཟུགས་བག་ཆགས་སྦྱངས། རྟག་
པར་མ་རིག་འཁྲུལ་པའི་ལས་སྤྱོད་པས། འབྲས་བུ་སྡུག་བསྔལ་འཁོར་བའི་བསྐྱེད་ཤིང་
ཚུགས། བདེ་བ་མེད་པའི་སྡུག་བསྔལ་འབྲམ་གཞི་བཏིང་། ཐར་པ་མེད་པར་ལྟུང་
བའི་གདོས་ཀྱིས་འཐོག །དེ་ཚེ་འདྲེན་པ་ཐབས་ལྡན་རྒྱལ་པོ་ཡིས། ཚད་མེད་བཞི་ལྡན་
བྱང་ཆུབ་སེམས་བསྐྱེད་ཀྱིས། ཐུགས་རྗེ་ཆེན་པོའི་ཡོན་ཏན་ཞིང་ས་བཏིང་། དག་
པ་རྣམ་ལྡན་ངོ་མཚར་ལྟད་མོ་ཡིས། མ་རིག་སེམས་ཅན་བྲིད་དང་ཡེངས་ལ་བོར།
ཐུགས་རྗེ་རྫུ་འཕྲུལ་ཐབས་དང་ཞགས་ཀྱིས་འཛིན། མ་རིག་འཁྲུལ་པའི་སྒོ་ལྕགས་དམ་
390

མདོ་སྡེ། རིམ་དགུའི་བསྟན་པ་རྗེས་བཞག་མདོ།
པོར་དབྱེ། མ་ཤེས་རྨོངས་པའི་ཐ་རམས་ཤེས་པས་བཀྲོལ། གཡུང་དྲུང་སྤྱོད་འཇུག་
བྱང་ཆུབ་ལམ་ལ་བསླབ། འཇིག་རྟེན་འཁོར་བའི་ཁྱིམ་སྤངས་རབ་ཏུ་བྱུང་། སོ་སོར་
ཐར་པ་ཡང་དག་དོན་ལ་འཇུག །ཉིས་བརྒྱ་ལྔ་བཅུ་ནང་གི་ཁྲིམས་སྲུང་ཞིང་། སུམ་
བརྒྱ་དྲུག་ཅུ་ཕྱི་ཡི་ཚུལ་ལ་གནས། དྲང་པོར་སྤྱོད་ཅིང་རྒྱུ་འབྲས་དྲང་པོར་བསྲུང་། ལྟ་
བ་རྒྱུ་དང་འབྲས་བུ་གཉིས་སུ་ལྟ། བདག་གཞན་དབྱེར་མེད་སྙིང་རྗེ་བྱམས་སེམས་
བསྐྱེད། སེམས་ཉིད་དྲི་མེད་སྐྱོན་དང་བྲལ་བར་འཛིན། སྒོམ་པ་ཡིད་བཞིན་དག་པའི་
རྒྱུན་དུ་འཇུག །རྣམ་རྟོག་བཟང་པོ་བླང་ཞིང་ངན་པ་དགག །གོམས་དང་འདྲིས་པས་
ངང་བསྲིང་བཟང་པོ་མཐུད། བག་ཆགས་བཟང་བཞག་ངན་པའི་རྒྱུ་ལམ་བགགས།
དེས་ན་སྒོམ་པ་གོམས་པའི་མཐའ་རུ་ཕྱིན། སྤྱོད་པ་ངང་པའི་རྒྱལ་པོས་ཆུ་འབྱེད་ལྟར།
ཆུ་དང་འོ་མ་དུག་ལ་རྩི་དབྱེ་ཡིན། འཇིག་རྟེན་འདི་བདེན་ལས་དང་སྤྱོད་ལམ་རྣམས།
ངན་པ་སྤང་ཞིང་བཟང་པོ་བཞག་ཅིང་བསྣན། དེས་ན་སྤྱོད་པ་གོམས་པ་མཐར་
ཕྱིན་པས། མཚན་མའི་བག་ཆགས་ཤུགས་ཀྱིས་གདར་ཐག་གཅོད། ལུས་ངག་ཡིད་
གསུམ་སྤྱོད་ཚུལ་རྣམ་དག་སྤྱོད། ལུས་ཀྱི་ཆ་ལུགས་ལྔ་ལྡན་ཕྱག་རྒྱ་དང་། ན་བཟའ་
གོས་དྲུག་གདིང་བདུན་ཚུལ་དུ་མཛེས། རིན་ཆེན་རྫས་ལྔ་འཕྲེང་དྲུག་རྫས་དང་ལྡན།
དང་སྤྲོ་དང་འདྲེན་དང་བའི་ཡི་ག་བདེ། ཚུལ་ལྡན་ཚུལ་འགྲོས་ངང་པ་ལྟར་ཏུ་གཞོལ།
བྱ་བ་སྤྱོད་ལམ་ཐམས་ཅད་དལ་ལ་བརྟན། དབེན་པའི་གནས་དང་དག་པའི་རྒྱ་མཚོ་
བསྟེན། འཁོར་བའི་ལས་དང་གྲོང་ཁྱེར་རྒྱང་ཐག་བསྲིང་། བདེ་བར་གཤེགས་པའི་སྐུ་
གདུང་རྣམ་གསུམ་ལ། རྒྱུན་པར་དད་བརྩོན་མོས་འདུན་མཆོད་པ་འབུལ། ངག་གིས་
བདེ་བར་གཤེགས་པའི་བཀའ་ལུང་ལ། ཉན་དང་འཆད་དང་རྩོད་དང་རྩོམ་པ་དང་།
བསླབ་པ་འཇུག་དང་སྤྱོད་དང་རྟོགས་པ་ཡིས། བདེ་བར་གཤེགས་པའི་དཀྱིལ་འཁོར་
ཞལ་དབྱེ་ཞིང་། མཆོད་སྦྱིན་ཡར་སྟེགས་ཆོ་ག་རྒྱས་པ་འབུལ། སྡེ་བཅུ་བོན་གྱི་འཁོར་
391

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལོ་རབ་ཏུ་བསྐོར། ཡིད་ཀྱིས་བདེར་གཤེགས་ཐུགས་ཀྱི་དཀྱིལ་འཁོར་ལ། དག་པ་རྣམ་
པ་དྲུག་གི་རྒྱུན་དུ་ཞུགས། རྟག་པར་འགྲོ་ལ་སྙིང་རྗེ་བྱང་ཆུབ་བསྒོམ། དེ་ལྟར་ལུས་
ངག་ཡིད་གསུམ་རྒྱུན་སྤྱོད་ཅིང་། འགྲོ་བ་ཡོངས་ལ་སྨོན་ལམ་བཏབ་པ་ཡིས། འགྲོ་
རྣམས་སྒྲིབ་སྦྱོངས་ཚོགས་རྫོགས་ལམ་དུ་ཞུགས། འབྲས་བུ་གྲངས་མེད་སྒྲིབ་པ་བྱང་
ནས་སུ། གྲངས་མེད་ཚོགས་བསགས་ཐར་པ་ཐོབ་པར་མངོན། མཐར་ནི་སྐུ་གསུམ་
ཡེ་ཤེས་མཆོག་ཐོབ་འགྱུར། དྲང་སྲོང་ཐེག་པ་བོན་གྱི་སྤྱོད་ཚུལ་ལོ། ། །
བདུན་པ་ཨ་དཀར་ཐེག་པའི་བོན་སྒོ་ལ། ཨ་དཀར་ཐབས་ཤེས་གཉིས་སུ་ལྟ་བ་སྟེ།
འཁོར་བའི་སེམས་ཅན་ཉོན་མོངས་མ་རིག་པ། འཁོར་བ་ཐོག་མ་མེད་ནས་དུས་འདིའི་
བར། དུག་ལྔ་ཡེ་ཤེས་ཉིད་དུ་མ་རྟོག་ཅིང་། སྣང་སྲིད་སྦྱོར་སྒྲོལ་རོལ་པར་མ་ཤེས་
པས། མ་ཤེས་དབང་གིས་འཁོར་བའི་གནས་སུ་འཁྱམས། སྡུག་བསྔལ་ཡ་བཞི་ཟུང་
བརྒྱད་འཁྲུལ་པ་མེད། འཁྲུལ་པའི་དབང་གིས་དུག་ལྔ་ཉོན་མོངས་རགས། རགས་
པའི་ཆ་མཐུན་མ་རིག་ལས་ཀྱིས་རྨོངས། རྨོངས་པས་མགོ་འཁོར་སྤང་བླང་གཉིས་སུ་
མཐོང་། ཉོན་མོངས་བཞག་ཅིང་ཡེ་ཤེས་སྙེག་པར་འདོད། དེས་ན་འབྱུང་ཚུལ་རྩ་
བ་མ་རིག་པས། བསྐལ་པར་ཆུ་ལ་ཐིགས་པས་གཞལ་མོད་ཀྱང་། ཆུ་ལས་མ་འབྱུང་
གྲངས་ལས་བགྲང་རྒྱུ་མེད། དེ་ཕྱིར་ཅི་ཕྱིར་དུག་ལྔ་གཏན་སྤང་ཡང་། དུག་ལྔའི་ངོ་
བོ་དངོས་པོར་མ་མཐོང་བར། ཅི་བཞིན་སྤུངས་ཡང་དེ་བཞིན་ཟད་མི་འགྱུར། དངོས་
པོ་མཐོང་དང་ཟད་འཕེལ་ཁ་ད་ཆད། ངོ་བོ་དངོས་པོ་ཡེ་ཤེས་ཡིན་པ་ལ། ཡེ་ཤེས་
སྤང་བས་ཕ་རོལ་དོན་མི་རྙེད། དེ་ཕྱིར་དོན་གྱི་རྩ་བ་མ་བཅད་པར། ཚིག་གི་ལོ་མ་
བགྲང་བས་དོན་མི་ནུས། དེ་ཕྱིར་དུག་དང་ཡེ་ཤེས་རྩ་བ་ནི། དུག་ལྔ་ཡེ་ཤེས་ཉིད་ཀྱི་
རོལ་པ་ལ། ཐབས་དང་ཤེས་རབ་འབྲས་བུ་ལྟ་བ་ལས། འདུ་འབྲལ་མེད་པ་དོན་དམ་
གཅིག་ཏུ་སྡོམ། དེ་ཉིད་བསྡམ་ཕྱིར་ཨ་དཀར་ཐེག་པ་བསྟན། འདི་ལ་སྤྱོད་ཚུལ་རྣམ་
392

མདོ་སྡེ། རིམ་དགུའི་བསྟན་པ་རྗེས་བཞག་མདོ།
པ་གསུམ་ཡིན་ཏེ། ལུས་དང་ངག་དང་ཡིད་དང་རྣམ་པ་གསུམ། ལུས་ཀྱིས་དབེན་
པའི་གནས་དང་དགོན་པ་བསྟེན། རྒྱུད་ལུང་གཞུང་ནས་འབྱུང་བཞིན་བསྒྲུབ་གནས་
བཙལ། ཕུན་སུམ་ཚོགས་པའི་རྫས་དང་ཡོ་བྱད་བསག །ཆ་ལུགས་ལྔ་ལྡན་བཅའ་
བསྒྱུར་ཕྱག་རྒྱ་བཀྲོལ། ངག་གིས་གྱེར་ཟློས་སྔགས་དང་གཏང་རག་སྟེ། འཛབ་བསྙེན་
ཆུ་བོའི་གཞུང་བཞིན་རྒྱུན་དུ་དྲོངས། ཡིད་ཀྱིས་ཏིང་འཛིན་རྣམ་གསུམ་རིམ་བཞིན་
བསྒོམ། དུག་ལྔ་ཡེ་ཤེས་ཆེན་པོ་ལྔ་རུ་བསྒྱུར། དུག་གསུམ་སྐུ་གསུང་ཐུགས་ཀྱི་དཀྱིལ་
འཁོར་བསྒྱུར། ཕུང་པོ་ལྔ་པོ་སྐུ་ལྔ་ཡབ་ཏུ་བསྒྱུར། འབྱུང་བ་ལྔ་པོ་ཤེས་རབ་ཡུམ་དུ་
བསྒྱུར། ཚོགས་བརྒྱད་ཡེ་ཤེས་རིག་པའི་ལྷ་རུ་བསྒྱུར། ཡུལ་བརྒྱད་ཟད་མེད་མཆོད་
པའི་སྤྲིན་དུ་བསྒྱུར། སྐྱེ་རྒས་ན་འཆི་སྒོ་བ་ཡབ་བཞིར་བསྒྱུར། ནམ་ཟླ་དུས་བཞི་
འབྱུང་བའི་རྒྱལ་མོར་བསྒྱུར། རྣམ་པར་རྟོག་ཚོགས་ཡེ་ཤེས་ཆེན་པོར་བསྒྱུར། བདུད་
ལྔ་རྣམ་རྟོག་གཡུ་འབྲང་སྨན་དུ་བསྒྱུར། དུག་ལྔ་མངོན་རོལ་བདུད་རྩི་ཕུད་དུ་བསྒྱུར།
དམ་རྫས་ལྔ་པོ་ཡེ་ཤེས་བདུད་རྩིར་བསྒྱུར། ཕྱི་སྣོད་འཇིག་རྟེན་གཞལ་ཡས་ཁང་དུ་
བསྒྱུར། ནང་བཅུད་སེམས་ཅན་ལྷ་དང་ལྷ་མོར་བསྒྱུར། ཕུང་པོ་བཅའ་བཀྲོལ་ལྷ་
སྐུ་ཕྱག་རྒྱར་བསྒྱུར། བསྒྱུར་བ་ཡེ་ཤེས་རོལ་པའི་རྒྱུན་ལ་འཇུག །བདག་དང་གཞན་
དོན་གཉིས་བྱ་གཉིས་མེད་ཆེད། གང་དུ་བླངས་པའི་ལས་ཀྱི་གོ་རིམ་ལ། བསྙེན་དང་
བསྒྲུབ་དང་ལས་ཀྱི་ཐ་མ་སྟེ། བསྙེན་པའི་གཞི་མས་གཞི་བཟུང་ཕུན་ཚོགས་བསགས།
གནས་དང་བརྟེན་གཞི་བཅའ་རྫས་ལས་རིམ་བཞུགས། ལྷ་དང་སློབ་དཔོན་སྤྱི་གཙུག་
འབྲལ་མེད་བཀུར། མཆེད་དང་ལྕམ་དྲལ་དམ་ཚིག་ལུ་གུ་རྒྱུད། གཡུང་དྲུང་གསང་
བའི་གསང་དམ་གཉེན་པོ་བཅའ། རབ་འབྱམས་ཞིང་ཁམས་སྣང་སྲིད་ཁ་ཡོ་སྙོམས།
རྒྱལ་ཆེན་མངའ་དབང་ཁྲིམས་བསྐོས་ལས་ལ་བསྐུལ། དཀྱིལ་འཁོར་དལ་བྲི་བདེར་
གཤེགས་གཞལ་ཡས་དབུབ། རྟེན་པའི་རྫས་དང་སྒྲུབ་པའི་མཆོད་རྫས་བཀྲམ། མ་
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྟོག་ལོག་པའི་རྒྱང་མཚམས་དབྱིངས་སུ་བཅད། བདེར་གཤེགས་དབྱིངས་བཞུགས་ལྷ་
གསས་མཁའ་གསལ་གདབ། ཀློང་དུ་སེམས་ཅན་དོན་དགོངས་བྱམས་སེམས་བསྐྱེད།
ཚད་མེད་བཞི་ལྡན་ཀུན་སྙོམས་རྒྱུ་ཡི་གཞི། བདག་དང་དཀྱིལ་འཁོར་ལྷ་སྟེགས་བུམ་
པར་འབྲེལ། ཕྱི་ནང་སྣོད་བཅུད་མཚན་མ་རང་སྣང་སྦྱར། མ་དག་ཞིང་རྣམས་དག་
པའི་མཆོད་ཡུལ་བསྒྱུར། ཉིད་ལ་ཉིད་རོལ་དབྱིངས་ལ་ཡེ་ཤེས་མཆོད། བོན་ཉིད་
དབྱིངས་ནས་མཚན་མར་མངོན་སྤྱན་དྲངས། དགྱེས་བསྐྱེད་མོས་འདུན་གུས་པས་
ཡན་ལག་འབུལ། རྟོག་མེད་ལྟ་བས་གསང་མཚམས་ཀློང་དུ་བཅད། ཕྱི་ནང་གསང་
གསུམ་བླ་མེད་མཆོད་སྤྲིན་འབུལ། ཡེ་ཤེས་མཆོད་སྤྲིན་ཚོགས་ཆེན་འཁོར་ལོ་རོལ།
ཕྱག་རྒྱ་གར་སྟབས་གཉིས་མེད་དོན་ལ་བསྒྱུར། མཚན་དང་དོན་རྟགས་ཕུན་ཚོགས་
སྒོ་ནས་བསྟོད། ཐུགས་རྗེ་གཉིས་མེད་འགྲོ་བའི་དོན་ལ་བསྐུལ། ཕྱག་འཚལ་བསྟོད་
བསྐུལ་འཕྲིན་ལས་དབྱིངས་སུ་བཅོལ། རྟགས་ཀྱི་འབྲུ་གཞོམ་མཚན་མའི་ངེས་ཚིག་
མཚོན། རྫུ་འཕྲུལ་ཐབས་ཀྱི་གསང་སྒོ་རིམ་པར་དབྱེ། སྔོན་ཚེ་གྲུབ་པའི་ལྷ་ཞལ་དུས་
འདིར་བལྟ། དངོས་གྲུབ་ཡེ་ཤེས་བླ་མེད་འབྲས་བུ་ཞུ། མཚན་མའི་དབང་མཆོག་
གཟུགས་ལ་སྐུ་རུ་བརླབ། སྙིང་པོའི་དབང་མཆོག་ངག་ལ་གསུང་དུ་བརླབ། དོན་
དམ་དབང་མཆོག་ཡིད་ལ་ཐུགས་སུ་བརླབ། དབང་བཞི་ཡོངས་རྫོགས་ཉིད་ལ་ཉིད་
དུ་རོལ། འབྲས་བུ་ལྷ་སྐུ་རིགས་སྟོབས་མངོན་གྲུབ་ནས། དོན་དམ་ཕྱག་རྒྱ་ཆེན་པོའི་
མཆོག་ཐོབ་འགྱུར། ཨ་དཀར་ཐེག་པ་བོན་གྱི་སྤྱོད་ཚུལ་ལོ། །
བརྒྱད་པ་ཡེ་གཤེན་ཐེག་པའི་བོན་སྒོ་ལ། ཡེ་གཤེན་དབྱིངས་ཤེས་གཉིས་སུ་ལྟ་བ་
སྟེ། འཁོར་བའི་སེམས་ཅན་ཉོན་མོངས་མ་རིག་པ། མ་རིག་ཉོན་མོང་འཁྲུལ་པའི་ལས་
དབང་གྱུར། རང་རིག་ཡེ་ཤེས་བདག་མེད་དོན་མ་རྟོག །བདག་འཛིན་འཁྲུལ་པས་
འཁོར་བའི་གནས་སུ་འཁྱམས། ཕར་སྣང་ཡུལ་ལ་དབྱིངས་ཤེས་མ་ཤེས་པས། འདོད་
394

མདོ་སྡེ། རིམ་དགུའི་བསྟན་པ་རྗེས་བཞག་མདོ།
ཡོན་ལྔ་ལ་ལོངས་བཏབ་ཆགས་པའི་དབང་། ཚུར་སྣང་སེམས་ལ་ཡེ་ཤེས་མ་རྟོག་
པས། མ་རིག་མ་རྟོག་ལོག་རྟོག་འཁྲུལ་པར་གོལ། གཉིས་སུ་མེད་ཅིང་གཉིས་མེད་
མ་རྟོགས་པས། ཐབས་ཤེས་ཡ་བྲལ་ཡུལ་ཤེས་ཟུང་འབྲེལ་སྟོར། བོན་ཉིད་དབྱིངས་
སུ་རང་སྣང་དགྲ་རུ་ལངས། སེམས་ཉིད་དངོས་པོ་མ་རྟོག་བློ་ཡིས་བསྒྲིབས། རང་
རིག་སྣང་བ་མ་རིག་ཀློང་དུ་སྦས། དེ་ཚེ་འདྲེན་པ་ཐབས་ལྡན་རྒྱལ་པོ་ཡིས། འགྲོ་
བ་མ་རིག་མུན་པ་བསལ་ནས་སུ། རང་རིག་ཡེ་ཤེས་བསྒྲིབས་མེད་བསྟན་པའི་ཕྱིར།
འདུལ་བའི་གཉེན་པོ་ཡེ་གཤེན་ཐེག་པ་བསྟན། ཡེ་གཤེན་བོན་ལ་ལྟ་སྤྱོད་གཉིས་ཡིན་
ཏེ། སྤྱོད་པ་རི་མཐོ་ས་གཙང་དབེན་པའི་གནས། དགྲ་དང་མི་བདེ་གློ་བུར་བར་ཆད་
དབེན། གཡའ་རི་གངས་བྲག་ནགས་ཁྲོད་ཆུ་གླིང་གི། མེ་ཏོག་ནགས་ཚལ་རྒྱ་མཚོའི་
དོ་གླིང་བཙལ། སྤྱོད་པ་དལ་འཇམ་སོས་དལ་གཞིག་པ་སྟེ། གཙང་དག་རང་གཞུང་
དམ་ཚིག་འབྲལ་མེད་བསྲུང་། ལྟ་བ་བོན་ཉིད་ཐིག་ལེ་ཉག་གཅིག་དོན། སེམས་ཉིད་
མི་གཡོ་མ་བཅོས་མཉམ་པར་བཞག །མཉམ་པའི་དོན་ལ་སྙིང་པོ་འགྱུར་མེད་བཙལ། །
མི་གཡོ་མི་བསྒུལ་མི་བཤིག་མི་སྤྱོད་པ། བུམ་པ་ཆུས་བལྟམས་མར་མེ་རླུང་མེད་ལྟར།
ས་ལེ་ལྷམ་མེ་མེར་རེ་ལྟེམ་མེ་བ། རྩེ་གཅིག་མི་འཕྲོ་འགྱུ་བྱེད་རྣམ་པར་བཞག །བཞག་
པའི་ཐབས་ལ་བཞག་ལུགས་རྣམ་པར་གཉིས། ཡེངས་ལས་བོར་དང་ཐབས་ལ་བརྟེན་
པ་སྟེ། ཡེངས་ལ་བོར་བ་གཏད་མེད་ལྟ་བའི་ངང་། ཐབས་ལ་བརྟེན་པ་ལྷ་སྐུ་མཚན་
མའི་རྫས། གང་དག་གཏད་པ་དེ་ཉིད་མི་འཆོར་འཛིན། འཛིན་ཟིན་རྣམས་སུ་དངོས་
པོ་བརྟག་ལ་གནོན། དེ་ནོན་ཕྱིས་ན་འགྱུ་བྱེད་རྩ་བ་རིག །དེ་སྙེད་ཙམ་ན་ཡུལ་གྱི་
མཚན་ཉིད་ཤེས། བརྟགས་ཙམ་ཉིད་ན་ཡེ་ཤེས་བསྐྱེད་ལུགས་མཐོང༌། དེ་མཐོང་
ཡུལ་ཤེས་གཉིས་མེད་གཅིག་ཏུ་ལྟ། ཕ་རོལ་གཞན་དག་སྣང་བ་རྡུལ་ཙམ་མེད། ཅི་
བཞིན་རང་ལུགས་ཤིགས་སེ་གནས་ཚུལ་ལ། ངན་སྤང་བཟང་བླང་དངོས་པོ་མཚན་
395

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མ་སྟེ། གང་ལྟར་སྣང་ཡང་རང་བཞིན་དེ་ལྟར་བཞག ། དེ་ནས་དེ་ཡི་ངང་ལ་གོམས་
པ་བསྐྱེད། དེ་དོན་སྙིང་པོ་དངོས་པོ་སྟོང་པ་འཆར། དེ་དག་རང་བཞིན་མཚན་མར་
གསལ་བར་བྱེད། དེ་ཉིད་ཟུང་འབྲེལ་མཚན་ཉིད་བདེ་བ་མྱོང་། དོན་དམ་སྙིང་པོ་
མེད་ལ་ཡོད་པ་ཅན། ཡོད་པའི་དངོས་པོ་མེད་ལ་སྟོང་པ་ཅན། དེ་ཉིད་གང་དུ་མི་
རྟོག་སྤྲོས་མཐའ་བྲལ། བདེ་ལྡན་ཡེ་སངས་རྒྱས་པའི་ངོ་བོར་རྟོགས། དེ་རྟོགས་ཙམ་
ན་སེམས་ཉིད་ངོ་བོ་ཤེས། ཡེ་གཤེན་ཐེག་པ་བོན་གྱི་ལྟ་བ་སྟེ། བླ་མེད་འབྲས་མཐར་
ཕྱིན་པའི་ཐེག་པའོ། ། དེ་ཉིད་མ་རྟོགས་བར་དུ་ཟུང་འབྲེལ་བསྒོམ། ཕྱི་ནང་སྣོད་
བཅུད་འཁོར་བ་མྱང་འདས་བོན། དབྱིངས་དང་ཡེ་ཤེས་ཐབས་དང་ཤེས་རབ་དང་།
མཁའ་ཀློང་རིགས་སྟོབས་བདེ་སྟོང་རབ་ཏུ་སྟོངས། གཉིས་མེད་ཟུང་འབྲེལ་དོན་
དམ་དབྱིངས་སུ་སྤྱོད། ཡན་ལག་མ་སྤང་ཨ་དཀར་སྤྱི་ལུང་འཇུག །རྒྱུད་ལུང་མན་
ངག་གསང་བའི་ནན་ཏན་བསྒོམ། ལྷ་སྐུ་མཚན་མ་སྤྱོད་འཇུག་དཀྱིལ་འཁོར་བསྒོམ།
ལྷ་ལྔ་སྐུ་ལྔ་རིག་ལྔ་གསས་ལྔའི་ཚོགས། དབྱིངས་ཤེས་དབྱེར་མེད་མཁའ་ཀློང་རིག་
པའོ། །ཕྱག་རྒྱ་དཀྱིལ་འཁོར་དབྱིངས་ནས་མངོན་སྤྱན་དྲངས། རང་བཞིན་མཚན་
མའི་མཁའ་ལ་ཡེ་ཤེས་མཆོད། ཏིང་འཛིན་སྙིང་པོ་སྔགས་ཀྱིས་བཞེན་བཏབ་བསྐུལ།
སྔགས་སེམས་གཉིས་མེད་ལྷ་སྐུ་ཕྱག་རྒྱར་གྲུབ། ཟུང་འཇུག་རྩ་རླུང་ཕྱག་རྒྱའི་དཀྱིལ་
འཁོར་སྟོན། སྙོམས་འཇུག་ཐིག་ལེ་གཞིལ་དགོངས་བདེ་དྲོད་སྤར། འབྱུང་ལྔ་ལས་
རུང་སེམས་ཉིད་རྣལ་དུ་ཕབ། བདེ་སྟོང་ཡེ་ཤེས་ཉམས་རྟོགས་དྲོད་བཞིན་འབྱུང་།
རང་དོན་ཕུན་ཚོགས་སེམས་ཉིད་གཏེར་སྒོ་ཕྱེད། བྱ་བ་སྤྱོད་འཇུག་རྩོལ་བའི་མཐའ་
དང་བྲལ། གཞན་དོན་ཕུན་ཚོགས་སེམས་ཉིད་གནས་ལུགས་བསྟན། མཚན་མའི་
ཚོགས་སྤང་མཚན་ཉིད་དོན་ལ་སྤྱོད། དེས་ན་རང་རིག་བདག་མེད་ལྷ་ཞལ་མཐོང་།
ཀུན་གཞི་བྱང་ཆུབ་སེམས་ཀྱི་གནས་ལུགས་ཤེས། དབྱིངས་ཤེས་འདུ་འབྲལ་མེད་པའི་
396

མདོ་སྡེ། ། རིམ་དགུའི་བསྟན་པ་རྗེས་བཞག་མདོ།
ངང་ཉིད་ལ། སྣ་ཚོགས་དུ་མར་མཚན་མའི་ཡུལ་རྣམས་ཀུན། བོན་ཉིད་དབྱིངས་སུ་
རོ་གཅིག་ངོ་བོར་རྟོགས། རང་སེམས་གཤེན་ལྷ་དཀར་པོ་ཉིད་དང་མཇལ། འབྲས་
བུ་བདག་མེད་བོན་གྱི་སྐུ་ཐོབ་ནས། གཟུགས་སྐུ་རྣམ་གཉིས་དབྱིངས་ལ་སྤྱོད་པ་སྟེ།
འཁོར་འདས་ཐིག་ལེ་གཅིག་ཏུ་རྫོགས་པར་འགྱུར། ཡེ་གཤེན་ཐེག་པ་བོན་གྱི་སྤྱོད་
ཚུལ་ལོ། །
དགུ་པ་བླ་མེད་ཐེག་པའི་བོན་སྒོ་ལ། ལྟ་བ་བལྟར་མེད་རྟག་ཆད་མཐའ་དང་
བྲལ། མཐའ་བྲལ་ལྟ་བ་དཔེ་མེད་ཚིག་གིས་མཚོན། མཚོན་བྱ་མཚོན་བྱེད་ནམ་མཁའི་
མཐའ་ལས་འདས། བྱར་མེད་བརྗོད་འདས་གང་གིས་མིང་མི་འདོགས། སྒོམ་པ་
དམིགས་མེད་གཟུང་འཛིན་མཐའ་དང་བྲལ། ཅི་བཞིན་དོན་ལ་རང་བཞིན་མིང་མི་
འདོགས། མཚན་མའི་ཐ་སྙད་བོན་ཉིད་ཀློང་དུ་སྟོར། འདི་ཡིན་འདི་མིན་གང་གིས་
སྤྲོས་མཐའ་བྲལ། སྤྱད་པ་སྤྱོད་མེད་བྱ་བྱེད་མཐའ་དང་བྲལ། བོན་ཉིད་དབྱིངས་ལ་
བྱ་བའི་དངོས་མཚན་སྟོང་། བཟང་ངན་སྤང་བླང་རེ་དོགས་མཐའ་མི་དམིགས། སྣ་
ཚོགས་ཀུན་རོལ་མ་སྤངས་ཡེ་ཤེས་རྒྱན། འབྲས་བུ་གྲུབ་མེད་འཛིན་པའི་མཐའ་དང་
བྲལ། གང་དུ་དམིགས་པའི་མཚན་མ་དངོས་པོ་སྟོང་། འཁོར་བ་མྱང་འདས་བོན་
ཉིད་ཐིག་ལེ་གཅིག ། མ་བཅོས་རྩོལ་བྲལ་བོན་སྐུ་འགྱུར་བ་མེད། ལྟ་སྒོམ་སྤྱོད་འབྲས་
ཉག་གཅིག་སེམས་ཀྱི་ངང་། གང་ཞིག་གང་གི་དངོས་མཚན་མ་ལུས་པ། དེ་ཉིད་དེ་
ཡི་བོན་ཉིད་དབྱིངས་སུ་བསྐྱོད། ཇི་ལྟར་སྣང་ཙམ་ཉིད་ལ་ངོ་བོ་སྟོང་། དེ་དག་ཕྱལ་
བར་མ་འོང་མཚན་མར་གྲུབ། སྙིང་པོ་གང་དུ་འཛིན་པར་གཏད་མི་འཆའ། སྐྱེ་ན་སྐྱེ་
རུ་རུང་སྟེ་འབྱུང་བའི་རྒྱུ། འགག་ན་འགག་ཏུ་རུང་སྟེ་བསྐལ་པའི་རྐྱེན། ཡོད་ན་ཡོད་
དུ་རུང་སྟེ་མཚན་མའི་བོན། མེད་ན་མེད་དུ་རུང་སྟེ་སྟོང་པའི་ཀློང༌། རྟག་ན་རྟག་
ཏུ་རུང་སྟེ་བོན་གྱི་ཀློང༌། ཆད་ན་ཆད་དུ་རུང་སྟེ་བོན་ཅན་མཚན། སྣང་ན་སྣང་དུ་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རུང་སྟེ་དངོས་པོར་སྣང་། སྟོང་ན་སྟོང་དུ་རུང་སྟེ་ངོ་བོ་སྟོང་། གང་ནས་བསྟན་ཀྱང་
གཉིས་མེད་དབུ་མའི་ལམ། ཅི་རུ་བསྟན་ཀྱང་མ་བཅོས་གཉུག་མའི་དོན། ཀུན་ཡིན་
གང་མིན་བོན་ཉིད་ལྟ་བའི་དོན། བདག་དོན་བསྒྲུབ་མེད་ས་ལམ་གཅིག་ཏུ་བརྒྱུད།
གཞན་དོན་རྩོལ་མེད་སྐད་ཅིག་རྫོགས་སངས་རྒྱས། འབྲས་བུ་བདག་མེད་བོན་ཉིད་
དབྱིངས་ན་གནས། འཁོར་བ་མྱང་འདས་སེམས་ཉིད་ཀློང་དུ་ཡངས། ཇི་ལྟ་ཇི་སྙེད་
སྐད་ཅིག་ཡེ་ཤེས་རྩལ། ཐོག་མཐའ་དུས་གསུམ་འགྱུར་ནུབ་མེད་པར་གནས། བླ་མེད་
ཐེག་པ་ཆེན་པོའི་དོན་རྟོགས་ན། ཐེག་བརྒྱད་བག་ཆགས་བློ་ཡི་དྲི་མ་སྟེ། རང་སེམས་
ངོ་བོ་ཀ་དག་འགྱུར་བ་མེད། གདོད་ནས་སྙིང་པོ་བདག་མེད་སྤྲོས་མཐའ་ཡང༌། བླ་
མེད་ཐེག་ཆེན་དོན་གྱི་སྤྱོད་ཡུལ་ལོ། །
རྒྱལ་བུ་ལ་སོགས་འདུས་པའི་འཁོར་རྣམས་ཀུན། ཐེག་པ་རིམ་དགུའི་བོན་གྱི་ལས་
གཉེར་གཏད། ཐེག་དགུ་བོན་གྱི་བསྟན་པ་རྗེས་སུ་བཞག །བཀའ་ལུང་རིམ་གསུམ་
བོན་གྱི་འཁོར་ལོ་བསྐོར། ཞེས་གསུངས་ནས་ཐེག་པ་རིམ་དགུའི་བོན་ལ་རྣམ་པ་
གཉིས་སུ་དབྱེ་ནས། བདག་དོན་དུ་རྒྱུ་འབྲས་ཟུང་འབྲེལ་དུ་སྤྱོད་པ་དང་། གཞན་
དོན་དུ་གཞུང་དོན་སོ་སོ་རུ་སྤྱོད་པ་དང་གཉིས་སུ་གཏན་ལ་ཕབ་སྟེ་བཤད་པར་
མཛད་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཁྲུས་
བདག་སྤང་ལ་གནམ་གཤེན་ལ་གཉེར་དུ་གཏད་དེ་གསས་མཁར་ཐེག་པ་སྒོ་དགུའི་
བདག་ཏུ་བསྐོས་སོ། །སྟོན་པ་འཁོར་དང་བཅས་པ་རྣམས་ཀྱང་། རྒྱལ་པོ་ཤག་གི་འགྲོ་
དོན་མཐར་ཕྱིན་ནས་སླར་འོལ་མོ་གླིང་ཆེན་དུ་གཤེགས་སོ། །སླད་ན་རྒྱལ་པོ་གཙུག་
ཏོར་རྣམ་རྒྱལ་དང་འཁོར་རྣམས་ཀྱིས་ཀྱང་། སྟོན་པའི་བཀའ་དང་གཡུང་དྲུང་གི་
བོན་ལ་ཤིན་ཏུ་ཡང་སྤྲོ་བ་སྐྱེས་ནས། གཡུང་དྲུང་སེམས་དཔའ་སྤང་ལ་གནམ་གཤེན་
གྱི་ཞབས་ནས་འདེགས་ཤིང་། རྒྱལ་ས་ཕོ་བྲང་གླིང་བཞི་དང་། གྲོང་ཁྱེར་ཀུན་དགའ་
398

མདོ་སྡེ། རིམ་དགུའི་བསྟན་པ་རྗེས་བཞག་མདོ།
བ་རུ། ཐེག་པ་རིམ་དགུའི་བོན་གྱི་འཁོར་ལོ་རྒྱ་ཆེན་པོ་རུ་བསྐོར་བས། ཡུལ་དེའི་མི་
ལ་གྲུབ་པ་ཐོབ་པ་དང་གྲོལ་བ་ཐོབ་པ་རུ་མང་དུ་བྱུང་ངོ་། །གཞན་ཡང་བཀྲ་ཤིས་ཀྱི་
དགེ་རྟགས་མང་དུ་བྱུང་ནས། བསྟན་པ་རྗེས་བཞག་མཐའ་རུ་རྒྱས་པར་གྱུར་ཏོ། །
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
སྟོན་པས་ཐེག་པ་རིམ་དགུའི་བསྟན་པ་རྗེས་སུ་བཞག་པའི་ལེའུ་སྟེ་བཞི་བཅུ་རྩ་གཉིས་
པའོ། །སརྦ་མངྒ་ལམ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
399

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྐུ་གདུང་
བསྟན་པ་རྗེས་བཞག་གི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཁྲི་གསལ་མུ་ཏྲ་ཧ་རམ་ཅི། གང་ཟག་མི་ཡི་
སྐད་དུ་ན། སྟོན་པས་སྐུ་གདུང་བསྟན་པ་རྗེས་སུ་བཞག་པའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། མི་མཇེད་ཀྱི་འཇིག་རྟེན། ལྷོ་འཛམ་བུ་གླིང་གི་དམིག་སོག་
ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི། རྒྱལ་ས་ཕོ་བྲང་
གླིང་བརྒྱད་ཀྱི་ཤར་ཕྱོགས། ཆུ་བོ་ན་ར་ཛ་རའི་འགྲམ། རྒྱལ་རིགས་རྒྱལ་ས་འཛིན་
པའི་གླིང་ཞེས་བྱ་བ་ན། གྲོང་ཁྱེར་ཆེན་པོ་བཀྲ་ཤིས་དཔལ་འབར་གླིང་ཞེས་བྱ་བའི།
རྒྱལ་ས་བཀྲ་ཤིས་སྒོ་མང་གི་དབུས་ན། ཡབ་རྒྱལ་རིགས་ཀྱི་རྒྱལ་པོ་ཁྲི་སྐྱོང་ཡོན་ཏན་
དང་། ཡུམ་ཤག་རིགས་ཀྱི་བུ་མོ་འབུམ་ ལྡན་གཉིས་འཚོས་པ་ལས། སྲས་རྒྱལ་བུ་
དགེ་བ་འཁོར་ལོ་ཞེས་བྱ་བ་ཤིན་ཏུ་རིག་པ་དང་ལྡན་པ། མི་རྒྱལ་བརྒྱུད་མའི་མཚན་
རྟགས་ཅན། ཤ་རྩ་སྨུག་པ། གཟི་བྱིན་ཆེ་བ། དཔྲལ་བ་ཟླུམ་པ། སྤྱན་མིག་བཀྲ་བ།
དུང་ཚེམས་འཁོར་བ། ཡན་ལག་རགས་པ། ལྷུ་ཚིགས་དྲང་བ། གཟི་བརྗིད་ཆེ་བ།
400

མདོ་སྡེ། སྐུ་གདུང་བསྟན་པ་རྗེས་བཞག་མདོ།
སྤ་བརྗིད་མཐོ་བ། ཕྱག་ཞབས་འབྲེལ་བ། གསུང་སྐད་ཟིལ་བ། ཨག་ཙམ་དམུ་ཐག་
ཏུ་ཡོད་པ། དེ་ལྟ་བུ་ཞིག་བྱུང་སྟེ། དེ་ལ་ཀུན་གྱིས་ཁ་མར་བཟང་པོར་བཏགས་ནས་
རྒྱལ་ས་རུ་བསྐོས་ཏེ། དཔྱད་རྗེ་རྒྱལ་པོའི་བུ་མོ་དཔྱད་བཟའ་ལེགས་བཙུན་མ་ཁབ་
ཏུ་བཞེས་པ་ལ། སྲས་ཁྱེའུ་གསུམ་བུ་མོ་གཉིས་དང་ལྔ་རུ་བལྟམས་ཏེ། འཁོར་དང་།
ལོངས་སྤྱོད་དང་། མངའ་ཐང་དང་། བསོད་ནམས་ཕུན་སུམ་ཚོགས་པ་རུ་ཡོད་དོ། །
དེ་ནས་དེའི་ཚེ་རྒྱལ་བུ་དེ་ཤིན་ཏུ་དགེ་བ་ལ་བློ་མོས་ཤིང་། གཡུང་དྲུང་གི་བོན་
ལ་རབ་ཏུ་ཡང་དད་དེ་རྒྱལ་པོ་ཡབ་ཡུམ་དང་། བཙུན་མོ་དང་། སྲས་དང་། བློན་
འཁོར་རྣམས་རྒྱལ་ས་རིན་པོ་ཆེ་རུ་ཚོགས་ནས་སྨྲས་པ། གསོན་དང་མངའ་བདག་
རྒྱལ་པོ་ཡབ་ཡུམ་དང་། བཙུན་མོ་སྲས་དང་བློན་འཁོར་བཅས་པ་རྣམས། འཇིག་
རྟེན་ཁམས་ན་སྐྱེ་འགྲོ་སེམས་ཅན་ལ། འོ་སྐོལ་རྒྱལ་ལས་ཆེ་བ་མ་མཆིས་ན། བསོད་
ནམས་ལོངས་སྤྱོད་ཕུན་སུམ་ཚོགས་གྱུར་ཀྱང༌། རྒྱལ་གྱི་གོང་ན་གཉན་པའི་གཤེན་
མེད་ན། དཔེར་ན་དཔག་བསམ་ལོ་འདབ་མ་རྒྱས་དང་། ཨུད་འབར་དག་ལ་ཟེའུ་
འབྲུས་མ་བརྒྱན་འདྲ། རི་རབ་ཁ་ལ་ཡོང་འདུས་ཤིང་མེད་ན། ཚངས་རྒྱུང་འཇིག་
རྟེན་སྤ་བར་ག་ལ་འགྱུར། མཁའ་གསལ་དག་ལ་ཉི་ཟླའི་རྒྱན་མེད་ན། འཇིག་རྟེན་
གཏོས་ཀྱི་མུན་པ་གང་གིས་སེལ། རྒྱལ་མཚན་རྩེ་ལ་ནོར་བུའི་ཏོག་མེད་ན། མི་ནུབ་
རྟགས་ཀྱི་མཚན་མ་གང་གིས་འཛིན། དབུ་ནག་མགོ་ལ་ཆུ་རྟེན་ཞྭ་མེད་ན། སྐྱི་
མདངས་ཆར་པའི་སྐྱབས་མགོན་གང་ལ་བཅའ། འགྲོ་དྲུག་དག་ལ་ཆེན་པོའི་རྒྱལ་མེད་
ན། སྐྱོན་ཡོན་ལེགས་ཉེས་དབང་ཁ་གང་ལ་གཏད། ཆེན་པོ་རྒྱལ་ལ་སྐུ་འཚོའི་གཤེན་
མེད་ན། འདི་དང་ཕྱི་མའི་མགོན་སྐྱབས་གང་གིས་བྱེད། དེ་ཕྱིར་ཆེན་པོའི་གོང་ན་
གཉན་དགོས་ཤིང་། གཉན་ལ་གཞན་པས་དཔག་པའི་བཙུན་ཞིག་དགོས། གང་ཞིག་
གཉན་ལ་དཔག་པའི་བཙུན་མེད་ན། ཨུད་འབར་དག་ལ་བཀྲག་དང་མདངས་མེད་
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དང་། དྲི་མེད་ཤེལ་སྒོང་འོད་ཀྱིས་མ་བརྒྱན་དང་། ནོར་བུ་རིན་ཆེན་བྱི་དོར་མ་བྱས་
འདྲ། མིང་ཐོགས་དོན་གྱིས་མ་མཚོན་ཅི་མ་འདྲ། དེ་ཕྱིར་གཉན་པའི་གོང་ན་བཙུན་
ཞིག་དགོས། དེ་ལྟར་གཉན་པ་དག་ལ་བཙུན་ལྡན་ན། དབང་ཆེན་རྒྱལ་ལ་ཆེ་གཉན་
བཙུན་གསུམ་འཛོམ། འཇིག་རྟེན་ཁམས་ན་དབང་ཆེན་རྒྱལ་མང་ཡང་། ཆེ་གཉན་
བཙུན་གསུམ་འཛོམ་པ་རེ་རེ་ཙམ། དེ་ཕྱིར་འོ་སྐོལ་རྒྱལ་ས་འདི་དག་ཀྱང་། མངའ་
ཐང་ཤིན་ཏུ་དར་ལ་རྒྱས་ལགས་ཀྱང་། གོང་ན་གཉན་པ་འདྲེན་པའི་གཤེན་མེད་
ན། མངའ་ཐང་ཆེ་ཡང་མུ་སྟེགས་རང་རྒྱལ་ཡིན། འཇིག་རྟེན་འདི་ལ་མངའ་ཐང་ཆེ་
མོད་ཀྱང་། ཕྱི་མ་རང་སྣང་ལོག་པས་ཐར་མེད་ལྟུང༌། སྟོབས་ཤུག་ཆེ་ཡང་གདུག་པ་
གཅན་གྱི་བུ། རྟུལ་ཞུགས་ཆེ་ཡང་ཤ་ཟ་སྲིན་གྱི་རིགས། རྒྱལ་ཁྲིམས་དམ་ཡང་ལས་
ངན་སྡིག་པའི་དཔོན། ལོངས་སྤྱོད་ལྡན་ཀྱང་ཡི་དྭགས་གཏེར་སྲུང་ཆས། དེ་ཕྱིར་
འཇིག་རྟེན་འདི་བདེན་ལོངས་སྤྱོད་ལ། ཇི་ལྟར་བརྟགས་ཤིང་སྙིང་པོ་མི་ཆེ་འདུག །
འདི་ལ་ཕྱི་མའི་རྒྱགས་ཕྱེ་མ་བཏགས་ན། ཤི་བའི་ནངས་པར་ལག་སྟོང་སྒྲེན་བུར་འགྲོ།
འདི་ལ་ལམ་འདྲེན་གཤེན་གཅིག་མ་མཆིས་ན། ཕྱི་མ་མུན་པའི་གླིང་དུ་གཅིག་པུར་
འཁྱམས། དེས་ན་ངེད་རང་རྒྱལ་གྱི་ཕོ་བྲང་འདིར། གོང་ན་གཉན་པའི་གཤེན་ཅིག་
སྤྱན་དྲང་ནས། རྒྱལ་ཁམས་མངའ་རིས་དགེ་ལ་བཀོད་པ་དང༌། རྒྱལ་པོ་ཡབ་ཡུམ་
ཐུགས་དགོངས་རྫོགས་པ་དང་། རྒྱལ་བུ་བདག་གིས་བསམ་པ་མཐར་ཕྱིན་ཕྱིར། དགེ་
བ་རླབས་པོ་ཆེ་ཞིག་བརྩམ་པར་འཐད། ཞེས་སྨྲས་སོ། །དེ་ལ་རྒྱལ་པོ་ཡབ་ཀྱིས་བཀའ་
སྩལ་པ། ལེགས་སོ་ལེགས་སོ་རྒྱལ་བུ་ཁྱེད་ལེགས་སོ། ཁྱེད་ནི་སྔོན་ནས་བསོད་ནམས་
བསགས་ལྡན་པས། ད་ལྟའི་དུས་འདིར་དབང་ཆེན་རྒྱལ་པོར་སྨིན། ཁྱོད་ནི་སྔོན་ནས་
དགེ་ལ་མོས་སྤྱོད་པས། ད་ལྟའི་དུས་འདིར་དཀར་པོ་དགེ་ལ་མོས། ཁྱེད་ནི་སྔོན་ནས་
མངའ་དབང་ལྡན་གྱུར་པས། ད་ལྟའི་དུས་འདིར་རྒྱལ་ཁྲིམས་ཤུགས་ཀྱིས་ནོན། ཁྱེད་
402

མདོ་སྡེ། ། སྐུ་གདུང་བསྟན་པ་རྗེས་བཞག་མདོ།
ནི་སྔོན་ནས་སྨོན་ལམ་གཅིག་གྱུར་པས། ད་ལྟའི་དུས་འདིར་གཉན་པའི་གཤེན་ལ་སྤྲོ།
དེས་ན་རྒྱལ་བུ་གླེང་སློང་ཤིན་ཏུ་ལེགས། དེ་ཡང་གཉན་པའི་གཤེན་ཞིག་སྤྱན་དྲང་
ན། འོ་སྐོལ་རྒྱལ་རིགས་རྒྱལ་གྱི་བླ་མཆོད་ལ། གཤེན་ཕྲན་ཕལ་པ་གཞན་གྱིས་མི་ཡོང་
བས། དེ་ཕྱིར་སྟོན་པའི་སྒྲོན་མ་སྤྱན་དྲང་དགོས། འདི་ནས་ནུབ་ཕྱོགས་དམུ་ཡི་རྒྱལ་
ས་ན། སྡེ་བཅུ་བོན་གྱི་འཁོར་ལོ་བསྐོར་ནས་བཞུགས། རྒྱལ་བུ་འཁོར་བཅས་སྤྱན་དྲང་
གཤེགས་པར་འཚལ། དགེ་བའི་ལས་ལ་ཐང་གཅད་མྱུར་བར་འབད། ཅེས་གསུངས་
ནས་རྒྱལ་པོ་ཡབ་ཀྱིས་གྲོས་ལ་བསྡུས་སོ། །དེའི་ཚེ་རྒྱལ་བུ་དེ་སྟོན་པ་སྤྱན་དྲང་བ་ལ་
ཆས་ཏེ། དེ་ཡང་ལུས་ལ་ཟ་འོག་གི་འགྱིང་བེར་ནི་གོན། དབུ་ལ་ཆུ་རྟེན་གྱི་སྲིད་ཞུ་ནི་
མནབས། གློ་ན་ཞུན་དཀར་གྱི་ཡ་ཚ་ནི་བཏགས། ལག་ན་སྦ་དཀར་གྱི་འགྱིང་དཀར་
ནི་ཐོགས་ནས། དུང་གི་གླང་པོ་ལ་གསེར་གྱི་གཙུག་ཕུད་ཡོད་པ་ཞིག་བཅིབས་ཏེ། དེ་
ལ་འཁོར་བློན་པོ་དང་དེད་དཔོན་དང་། དམག་མི་སྟོང་ལྔ་བརྒྱ་དང་ཆས་ནས། ཡུལ་
དེའི་ནུབ་ཕྱོགས་སུ་གཤེགས་སོ། ། །
༧ དེ་ནས་དེའི་ཚེ། སྟོན་པ་གཤེན་རབ་མི་བོ་ནི། གནས་མཆོག་དམ་པ་འོལ་མོ་
གླིང་ཆེན་ན། རྒྱལ་པོའི་ཁབ་གྲོང་ཁྱེར་བྱམས་པ་ཅན་གྱི་དབུས་དཀྱིལ། གསས་མཁར་
ཤམ་པོ་ལྷ་རྩེའི་སྒོ་དྲུང་དུ། གདན་འཁོར་ལོའི་ཁྲི་ལ་འཁོར་རྣམས་ལ་རྒྱུ་འབྲས་བདེན་
པའི་བོན་སྟོན་ཅིང་བཞུགས་ཙམ་ན། དེའི་ཚེ་སང་ཉི་མའི་རྩེ་ལ་རྒྱལ་ས་ཕོ་བྲང་གླིང་
བརྒྱད་ཀྱི་ཤར་ཕྱོགས་ནས། སྒྲ་སྙན་པ་དང་། རོལ་མོ་དང༌། འཁོར་ཚོགས་ཁྲོམ་པ་
མང་པོར་བྱུང་སྟེ། རྒྱལ་པོའི་ཁབ་ཏུ་ཕེབས་སོ། །དེ་ནས་མི་དེ་རྣམས་ཀྱིས་སྟོན་པའི་
སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་འབུལ། མེ་ཏོག་ནི་གཏོར་
ནས། རྒྱལ་པོ་དགེ་བ་འཁོར་ལོས་རྫས་ཀྱི་ནོར་བུ་རིན་པོ་ཆེ་མེ་ཤེལ་ལས་གྲུབ་པ་བང་
རིམ་གསུམ་དང་ལྡན་པ་ཞིག་སྟོན་པའི་ཕྱག་ཏུ་ཕུལ་ནས། ཏོ་ཡོ་ཧོད་དོ། །ཏོ་ཡོ་དད་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དོ། །ཏོ་ཡོ་ན། ཀུན་རན་གྱི། ཁ་ལ་འོ་སྲིད། འོ་སྲི་ན། ཁྲི་ཝེར་གྱི། ནམ་ཐོག་ཐོག །
ཐོག་གེ་ལྡོང་ལོ། ཁྲི་ཁྱེར་ཨ་འུ་། ཀུན་ཏང་ན། འོ་ལོ་འོ་ལོ། སྐུ་ཉམས་དང་ལྡན་ནམ།
ཐུགས་དགྱེས་པ་དང་། དང་བར་སྤྲོའམ། དེ་བཞིན་གཤེགས་པ་ནི། བསྙུང་མི་མངའ་
བ། ཟོ་བཟོག་ཤིན་ཏུ་བདེའ་ལགས་སམ། ཞེས་བསྙུང་གྱི་དྲི་བ་གསོལ་ལ། སྟོན་པས་
ཀྱང་ཞལ་འཛུམ་པར་མཛད་ནས། གསུངས་པ། དཔུ་འུ་ག་བུ་ན། བུ་འུ་ཅི་ཙེ། བུ་འུ་
ཅི་ཙེ། ཨ་འུ་དྲི་དྲ་མ། ཁ་ར་ལོའི། ཡི་ཏྲ་ནན་རན། རང་ལོ་འིས། ཤག་གན་ཅི་མ་ལོ་
ལ། མི་སྤྲན་ཐ་དྲུག་ལོའི། རྒྱལ་ལ་ན་ཙེ་ལོ་འིས། ལ་གན་གྱིས་གྱིས་ཐང་ན། ས་སུ་མི་
ལ་མ་འཚེ་འམ། ལམ་ཤུལ་དྲང་ངམ། ཆད་པ་མེད་དམ། ངལ་བ་མི་སུན་དམ། དགྲ་
ལ་འཇབ་བུ་ལ། སྲི་སྲི་མིའུ་ན་དམ། ཏིང་ཤོ་ཤོག་ལ། རབ་ཙི་ཙི་འུ་ན་དམ། བ་སྐལ་
ལ་བྲ་ལོ་བྲ་ལོ། རྒྱལ་བའི་མིའུ་རྩེ་ན་དམ། ཤུལ་ལོ་ཤུལ་ལོ། པྲ་ཤུད་དེ། པྲ་ཤུད་དེ། །
ལོང་ངམ་ཅི། ཞེས་གསུངས་པ་ལ། རྒྱལ་བུ་ཡང་ཤིན་ཏུ་དགའ་བར་གྱུར་ནས། ཡང་
སྟོན་པ་ལ་ཕྱག་འཚལ་ནས། པུས་མོ་ས་ལ་བཙུགས་ནས། སྟོན་པ་ལགས། བདག་
ཅག་རྣམས་ནི། སུ་འུ་མི་ལ་མ་འཚེ་ལགས་སོ། །ལམ་ཤུལ་དྲང་བ་ལགས་སོ། ། ཆད་
པ་མེད་ལགས་སོ། ངལ་བ་མི་སུ་འིས་ལགས་སོ། དགྲ་དང་འཇབ་བུ་ལ། སྲི་དྲི་མི་འུ་
ལགས་སོ། །ཏིང་ཤི་ཤོ་གལ་ལ། རབ་ཙི་ཅི་འུ་ལགས་སོ། ། ས་སྐས་ལ་པྲ་ལོ་པྲ་ལོ། རྒྱལ་
མི་འུ་ཙེ་ལགས་སོ། །ཤུལ་ལོ་ཤུལ་ལ། པྲ་ཤུད་དྷེ། པྲ་ཤུད་དྷེ། འོང་ངམ་ཅི། དེ་ལྟ་བུ་
བརྩིས་ལ་སྟོན་པའི་སྤྱན་སྔར་མཆིས་པ་ལགས་སོ། །ཞེས་གསོལ་ཏོ། །
དེ་ལ་ཡང་སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ། ཁྱོད་རྣམས་
ཡུལ་ཇི་སྐད་བྱ་བ་ནས་འོང་། རིགས་ནི་ཅི་སྐད་བྱ་བ་ལ་གཏོགས། ཕ་དང་མ་ལ་
ཇི་སྐད་བྱ་བ་རུ་མིང་། ཁྱོད་རང་ཉིད་ཀྱི་མིང་ནི་ཇི་རུ་འབོད། གནས་འདི་རུ་འོང་
བ་ནི་ཅི་ཡི་ཕྱིར་འོང་བ་ལགས། ཞེས་གསུངས་ནས། དེ་ལ་ཡང་རྒྱལ་བུས་གསོལ་པ།
404

མདོ་སྡེ། སྐུ་གདུང་བསྟན་པ་རྗེས་བཞག་མདོ།
སྟོན་པའི་སྒྲོན་མ་ལགས། བདག་ཅག་མཆིས་པའི་གནས་ནི། ཡུལ་གྱི་མིང་ནི་རྒྱལ་
རིགས་རྒྱལ་ས་འཛིན་པའི་གླིང་ཞེས་བྱ་བ་ལགས་སོཔས།
 ། །གྲོང་ཁྱེར་གྱི་མིང་ནི་བཀྲ་ཤིས་
དཔལ་འབར་གྱི་གླིང་ཞེས་བྱ་བ་ལགས་སོ། ། སྐུ་མཁར་གྱི་མིང་ནི་བཀྲ་ཤིས་སྒོ་མང་
བྱ་བ་ལགས་སོ། །རིགས་ནི་རྒྱལ་རིགས་དྲི་མ་མེད་པའི་གདུང་ལས་ཆད་པ་ལགས་
སོ། །ཡབ་ཀྱི་མིང་ནི་རྒྱལ་པོ་ཁྲི་སྐྱོང་ཡོན་ཏན་བྱ་བ་ལགས་སོ། །ཡུམ་གྱི་མིང་ནི་ཤག་
གི་བུ་མོ་འབུམ་ལྡན་བྱ་བ་ལགས་སོ། །བདག་རང་གི་མིང་ནི་རྒྱལ་བུ་དགེ་བ་འཁོར་ལོ་
བྱ་བ་ལགས་སོ། །གནས་འདི་རུ་མཆིས་པའི་དོན་ནི་བདག་ཅག་གི་ཡུལ་ཁམས་དེ་ན།
སྤྱིར་ན་སངས་རྒྱས་ཀྱི་བསྟན་པ་དང་། དགེ་བ་ལ་སྤྱོད་པ་ཆ་ཙམ་ཡོད་ཀྱང་། དགེ་བ་
རླབས་པོ་ཆེའི་སྟོབས་ལ་འཇུག་པ་དང་། འདྲེན་པའི་སྟོན་པ་གཞན་ལས་དཔག་པ་མ་
མཆིས་པས། ད་ལྟ་སྟོན་པའི་སྒྲོན་མ་སྤྱན་འདྲེན་དུ་མཆིས་པ་ལགས་སོ། ། དེ་ཡང་སྟོན་
པའི་སྒྲོན་མ་འགྲོ་བའི་དཔལ་དང་མགོན། བདག་གི་ཡུལ་དང་གནས་དེར་གཤེགས་
པར་ཞུ། ཞེས་གསོལ་ཏོ། །
དེ་ལ་སྟོན་པས་ཀྱང་། སྤྱི་རུ་འགྲོ་བ་སེམས་ཅན་གྱི་དོན་མཛད་པ་དང་། སྒོས་སུ་
སངས་རྒྱས་ཀྱི་བསྟན་པ་རྗེས་སུ་བཞག་པའི་དུས་ལ་བབ་པ་དང་། ཡང་སྒོས་རྒྱལ་
རིགས་ཀྱི་རྒྱལ་པོ་ཡབ་སྲས་ཀྱི། ཐུགས་དགོངས་རྫོགས་པར་བྱ་བའི་ཕྱིར་དུ་བྱོན་པར་
དགོངས་ནས། འཁོར་རྣམས་ལ་བཀའ་སྩལ་པ། འཁོར་དུ་གཏོགས་པའི་གཤེན་རབ་
གཡུང་དྲུང་སེམས་དཔའ་སེམས་དཔའ་རྣམས་དང་། རྒྱལ་ས་ཕོ་བྲང་གླིང་བརྒྱད་ཀྱི་
མི་རྣམས། བདག་ནི་རྒྱལ་པོ་རྒྱལ་རིགས་འགྲོ་དོན་འགྲོ་བ་ཡིན་པས། བདག་མ་ཕྱིན་
གྱི་བར་དུ་ཁྱེད་རྣམས་ཀྱིས། གསས་མཁར་ཤམ་པོ་ལྷ་རྩེ་ལ། མཆོད་པ་ནི་རྒྱུན་དུ་ཕུལ་
ཅིག །དེའི་བར་ལ་ཁྱེད་རང་རྣམས་ཀྱང་། ལས་དཀར་པོ་དགེ་བ་ལ་ཡིད་གཞུངས་
པར་སྤྱོད་ཅིག །དེ་ནས་བདག་འགྲོ་བའི་དོན་བྱེད་པ་འདི་ཡང་མྱུར་དུ་འགྲུབ་འོང་གི།
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཞེས་གསུངས་ནས་གཤེགས་པ་རུ་ཞལ་གྱིས་བཞེས་སོ། །
དེའི་ཚེ་སྟོན་པ་ཉིད་ནི། སྐུ་ལ་དར་ཟབ་དང་ངུར་སྨྲིག་གི་ན་བཟའ་ནི་གསོལ།
དབུ་ལ་རིན་པོ་ཆེའི་པྲོག་ཞུ་ནི་མནབས། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས་
ནས། གསེར་གྱི་ཤིང་རྟ་འཁོར་ལོ་བརྒྱད་པ་ལ་ནི་བཅིབས་ཏེ། དེ་ལ་ཡང་རྨ་ལོ་དང་
གཡུ་ལོ་དང་། གཏོ་བུ་འབུམ་སྲས་དང་། ཡིད་ཀྱི་ཁྱེའུ་ཆུང་རྣམས་ཀྱིས། གཡུང་
དྲུང་རིས་ཀྱི་གདན་བཏིང་། ཉི་ཟླ་རིས་ཀྱི་གུར་ཕུབ། ཟ་འོག་རིས་ཀྱི་ཡོལ་བ་བྲེས་
ནས། འཁོར་དུ་གཏོགས་པའི་གཡུང་དྲུང་སེམས་དཔའ་སེམས་དཔའ་ཚངས་པ་
གཙུག་ཕུད་དང༌། སྤང་ལ་གནམ་གཤེན་དང༌། ཁ་སྟེ་མུ་ཡ་དང་། ཚངས་པ་གསལ་
ལོན་དང་། གཡུང་དྲུང་དོན་ལྡན་དང་། བདེ་བ་དོན་རྒྱས་དང་། དཔྱད་བུ་ཁྲི་ཤེས་
དང་། འོལ་དྲུག་ཐང་པོ་དང་། སྤོས་ཀྱི་གླང་པོ་དང་། སྤོས་ཀྱི་ཐིམ་པ་དང་། མྱ་ངན་
མེད་པའི་དཔལ་དང་། བྱམས་པ་འཁོར་ལོ་དང་། འཕྲུལ་བོན་གསང་བ་ངང་རིང་
ལ་སོགས། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་། ཡེ་གཤེན་སུམ་བརྒྱ་དྲུག་
ཅུ་དང་བཅས་ནས། སྟག་དང་། གཡག་དང་། སེང་གེ་དང༌། གླང་པོ་ཆེ་བཞིས་
མཐའ་མནན་ནས། རོལ་མོ་སྣ་ཚོགས་པ་བསྒྱུར་ཞིང་། མེ་ཏོག་གི་ཆར་དང་མངོན་
པར་འགྲོགས་ནས་གཤེགས་སོ། །དེའི་དུས་སུ་ནམ་མཁའ་ལ་གསལ་བའི་འོད་མང་
པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། ། ས་གཞི་ལ་མཛེས་པའི་མེ་
ཏོག་མང་པོ་སྐྱེས་སོ། །དེ་ལ་སྟེང་གི་ལྷ་དང༌། འོག་གི་ཀླུ་དང་། བར་གྱི་མི་རྣམས་
ཀྱིས་ཀྱང་། སྟོན་པའི་མདུན་ནས་བསུ་བ་དང་། ཤུལ་ནས་བསྐྱལ་བ་དང་། མེ་ཏོག་
དང་མཆོད་རྫས་རྣམ་པ་སྣ་ཚོགས་ཀྱི་མཆོད་པ་འབུལ་ཞིང༌། ཞལ་བལྟ་བ་དང་སླར་
ལ་ལྡོག་པར་བྱེད་དོ། །སྤྲེའུ་བྱང་ཆུབ་སེམས་དཔའ་རྣམས་ཀྱིས་ཀྱང་། སྨན་དང་ཤིང་
ཏོག་འདྲེན་ནོ། །ངང་པའི་རྒྱལ་པོ་རྣམས་ཀྱིས་ཀྱང་མེ་ཏོག་གི་འབྲས་བུ་དང་། ས་ལུའི་
406

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ཉག་མ་འདྲེན་ནོ། །ཤང་ཤང་གི་རྒྱལ་པོ་རྣམས་ཀྱིས་ཀྱང་། ཀུ་ཤ་ལའི་འབྲས་བུ་དང་།
རྩི་མཆོག་ལྡན་གྱི་འབྲས་བུ་རྣམས་འབུལ་ལོ། །དེ་ལ་རྒྱལ་བུ་གཙོ་འཁོར་རྣམས་ཀྱང་
ཤིན་ཏུ་ཡང་སྤྲོ་བ་སྐྱེས་སོ། །དེ་ནས་སྟོན་པ་འཁོར་དང་བཅས་པ་རྣམས་ཀྱང་འོལ་མོ་
གླིང་ཆེན་གྱི་ཤར་ཕྱོགས། ཆུ་བོ་ན་ར་ཛ་རའི་འགྲམ། རྒྱལ་རིགས་རྒྱལ་ས་འཛིན་པའི་
གླིང་དུ་ཕེབས་ནས། ཡུལ་དེའི་རྒྱལ་པོ་ཡབ་ཡུམ་དང་། བཙུན་མོ་དང་། སྲས་དང་།
བློན་པོ་དང་། འཁོར་རྣམས་ཀྱིས་མདུན་ནས་བསུས་ཏེ། དེ་ཡང་ལ་ལ་ནི་དར་ཕྱར་
རོ། ། ལ་ལས་ནི་དུང་འབུད་དོ། །ལ་ལས་ནི་རྔ་བརྡུང་ངོ༌། །ལ་ལས་ནི་གཤང་དཀྲོལ་
ལོ། ། ལ་ལས་ནི་པི་ཝང་བསྒྲིལ་ལོ། ། ལ་ལས་ནི་གླིང་བུ་འབུད་དོ། ། ལ་ལས་ནི་ཅག་
པར་རྡེབས་སོ། ། ལ་ལས་ནི་ཤོན་འཁྲབ་པོ། ལ་ལས་ནི་སྒོང་བསྒྱུར་རོ། ། ལ་ལས་ནི་བྲོ་
བརྡུང་ངོ༌། ། ལ་ལས་ནི་གར་བྱེད་དོ། ། ལ་ལས་ནི་གདུགས་ཁྱེར་རོ། །ལ་ལས་ནི་རྒྱལ་
མཚན་ཕྱར་རོ། །ལ་ལས་ནི་བ་དན་ཁྱེར་རོ། །ལ་ལས་ནི་ཕྱེ་མ་ཁྱེར་རོ། །ལ་ལས་ནི་
འཕུར་མ་བརླབ་བོ། །ལ་ལས་ནི་མར་མེ་བལྟམ་མོ། །ལ་ལས་ནི་སྤོས་མེ་བཏུལ་ལོ། །
ལ་ལས་ནི་སྐུ་ཁྲུས་གསོལ་ལོ། ། ལ་ལས་ནི་གཙང་ཚན་འདེབས་སོ། ། ལ་ལས་ནི་ཞལ་
ཟས་ཐོགས་སོ། ། ལ་ལས་ནི་མེ་ཏོག་གཏོར་རོ། །དེ་ལྟར་དུ་ལྷའི་རོལ་མོ་དང་། མཆོད་
པ་སྣ་ཚོགས་པས་མདུན་ནས་བསུས་སོ། །སྐུ་མཁར་བཀྲ་ཤིས་སྒོ་མང་གི་རྒྱལ་ས་ཡང་
ཐོག་ཏུ་སྤྱན་དྲངས་ནས། གདན་རིན་པོ་ཆེའི་ཁྲི་ལ་བཞུགས་སུ་གསོལ་ཏེ། གསོལ་
ཟས་རོ་མཆོག་དང་ལྡན་པ་བདའ་དགུ་དྲངས་སོ། །
༧ དེ་ནས་དེའི་ཚེ་རྒྱལ་པོ་ཁྲི་སྐྱོང་ཡོན་ཏན་གྱིས། ལྷའི་མེ་ཏོག་ནེ་ར་སེར་པོ་ལག་
ཏུ་ཐོགས་ནས། སྟོན་པའི་སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་
ཕུལ་ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་ནས་བཏུད་དེ་གསོལ་པ།
སྟོན་པའི་སྒྲོན་མ་འགྲོ་བའི་དཔལ་དང་མགོན། ཐུགས་རྗེ་ཐབས་མཁས་བསྟན་པའི་
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མངའ་བདག་ལགས། བདག་གི་ཡུལ་དང་གནས་འདིར་བྱོན་པ་ལེགས། འགྲོ་བའི་
དོན་ལ་སངས་རྒྱས་སྐུ་མི་ཕོངས། གང་དག་འདོད་པ་དེ་བཞིན་རེ་བ་སྐོང་། ཇི་ལྟར་
མོས་བཞིན་གང་དག་ཡིད་བྱེད་པ། དེ་ཡི་མདུན་དུ་རྟག་པར་སངས་རྒྱས་བཞུགས།
རྣམ་འདྲེན་རྒྱལ་པོ་ཁྱེད་ལ་བདག་བསྟོད་དོ། །ད་ཡང་བདག་ཅག་ལ་སོགས་སེམས་
ཅན་རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས་པ་དང་། རྒྱལ་ཁམས་མངའ་
རིས་བདེ་ལ་བཀོད་པ་དང་། བདག་ཅག་དགོངས་དོན་བསམ་པ་འགྲུབ་པའི་ཕྱིར།
བསྟན་པ་རྗེས་བཞག་མཐའ་རྒྱས་མཛད་པར་ཞུ། ཞེས་གསོལ་ཏོ། ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་རྒྱལ་བུ་དམ་པ་ལེགས། མི་
རྗེ་དབང་པོ་རྒྱལ་རིགས་དམ་པའི་མཆོག །ཁྱེད་ནི་སྔོན་ནས་བསོད་ནམས་ཚོགས་
བསགས་པས། ད་ལྟའི་དུས་འདིར་དབང་ཆེན་རྒྱལ་པོར་སྐྱེས། སྔོན་ནས་བོན་སྤྱོད་
ལས་འཕྲོ་སྐལ་ལྡན་པས། ད་ལྟའི་དུས་འདིར་སྟོན་པ་བདག་དང་མཇལ། ད་ཡང་
ད་ལྟའི་དུས་འདི་གནས་སྐབས་འདིར། དག་གི་བསྟན་པ་རྗེས་བཞག་དུས་ཡིན་
པས། དུས་དང་གནས་སྐབས་རྟེན་འབྲེལ་ཤིན་ཏུ་འཛོམ། ཞུས་པའི་དོན་དེ་སྐབས་
ལ་རན་གྱི་ཕོག །བསྟན་པ་རྗེས་བཞག་རྣམ་པ་གསུམ་ཡིན་ཏེ། སྐུ་གདུང་སྐུ་གཟུགས་
གསུང་རབ་གླེགས་བམ་གསུམ། ཐོག་མར་སྐུ་གདུང་བསྟན་པ་རྗེས་བཞག་འབྱུང་།
སྐུ་གདུང་དག་ཀྱང་རྣམ་པ་གསུམ་ཡིན་ཏེ། སྐུ་གསུང་ཐུགས་ཀྱི་དོན་དང་སྦྱར་ནས་
བསྟན། ཕོ་བྲང་གཞལ་ཡས་བདེར་གཤེགས་སྐུ་ཡི་རྒྱུད། འཛབ་བསྙེན་སཱཙྪ་བདེར་
གཤེགས་གསུང་གི་རྒྱུད། རྣམ་དག་མཆོད་རྟེན་བདེར་གཤེགས་ཐུགས་ཀྱི་རྒྱུད། དེ་
ལྟར་རྒྱུད་གསུམ་བདེར་གཤེགས་དཀྱིལ་འཁོར་ལ། སྤྱོད་འཇུག་བརྟེན་དང་ཤེས་རབ་
རྣམ་སྦྱང་ཞིང་། བརྩོན་པ་ཕུལ་ཕྱིན་དཀའ་བ་མཐར་བསྐྱལ་ནས། བདེར་གཤེགས་
སྐུ་གདུང་རིང་བསྲེལ་བཞེངས་བྱེད་པས། བསྐལ་པར་བསགས་པའི་བག་ཆགས་སྒྲིབ་
408

མདོ་སྡེ། སྐུ་གདུང་བསྟན་པ་རྗེས་བཞག་མདོ། ༼ཉ༽
པ་དག །མཚམས་མེད་ལས་གྱུར་སྡིག་དང་སྒྲིབ་པ་བྱང༌། བསོད་ནམས་ཡེ་ཤེས་
ཚོགས་ཆེན་མྱུར་དུ་རྫོགས། འབྲས་བུ་སྐུ་གསུམ་སངས་རྒྱས་འཐོབ་པར་འགྱུར། གང་
ཞིག་སེམས་ཅན་ལས་ཀྱིས་མནར་བ་ཡི། མ་རིག་ཉོན་མོངས་གཏི་མུག་དབང་གྱུར་
ནས། མཚམས་མེད་ལྔ་ཡི་ལས་ལ་འབགས་གྱུར་པ། ནམས་ཀྱང་ཐར་མེད་དམྱལ་
བའི་གནས་སུ་ལྟུང་། དེ་དག་བྱང་ཞིང་དག་པར་ཚངས་ནས་སུ། བླ་མེད་ཐར་པའི་
གོ་འཕང་ཐོབ་འདོད་ན། འགྱོད་སེམས་དྲག་པོའི་དཔུང་དང་བཅས་ནས་སུ། བདེ་
བར་གཤེགས་པའི་སྐུ་གདུང་མ་བཞེངས་ན། གཞན་དག་དགེ་བ་ཕལ་གྱིས་བྱང་མི་
འགྱུར། དེ་ཕྱིར་བདེར་གཤེགས་སྐུ་གདུང་བཞེངས་པ་གཅེས། བདེར་གཤེགས་སྐུ་
གདུང་བཞེངས་བརྩོན་བསྒྲུབས་གྱུར་ན། མཚམས་མེད་ལྔ་ཡི་སྡིག་ཀྱང་བྱང་འགྱུར་ཏེ།
གཞན་དག་ཕྲན་ཚག་སྡིག་ལ་སྨོས་ཅི་དགོས། གང་ཞིག་ལོག་པར་ལྟ་ལ་བཤགས་མེད་
ཀྱང་། རིན་ཆེན་གསེར་ལས་གྲུབ་པའི་མཆོད་པའི་རྟེན། བཀྲ་ཤིས་དབུ་མང་འགའ་
རེ་བཞེངས་ནས་སུ། དེ་ལ་ཕྱག་སྐོར་མོས་འདུན་རྒྱུན་བརྩོན་ན། ལོག་པར་ལྟ་བའི་
སྡིག་པའང་བཤགས་འགྱུར་ནས། སྐད་ཅིག་བྱང་ནས་ཡང་དག་དོན་དང་འཕྲད། དེ་
ནས་མི་ལྡོག་ཐར་པའི་ལམ་ལ་ཞུགས། དེ་ཕྱིར་བདེར་གཤེགས་སྐུ་གདུང་ཡོན་ཏན་ནི།
བསམ་གྱིས་མི་ཁྱབ་བརྗོད་པར་ག་ལ་ནུས། སྟོན་པ་སངས་རྒྱས་བདེ་བར་གཤེགས་
པ་རྣམས། ཕྲ་རབ་རྡུལ་དང་གྲངས་འཛིན་རྡུལ་ཕྲན་མཁྱེན། གངྒའི་ཀླུང་གི་བྱེ་མ་
རྙེད་ཙམ་མངོན། སྐུ་གདུང་ཡོན་ཏན་གྲངས་ཀྱི་བརྗོད་མི་ནུས། དེ་བཞིན་དོན་དང་
ཡོན་ཏན་མཐའ་ཡས་པ། ཕྱི་རབས་རྗེས་འབྲང་གང་ཟག་རིགས་ཀྱི་བུ། སྒྲིབ་གཉིས་
བྱང་ཞིང་ཚོགས་གཉིས་རྫོགས་འདོད་ན། བདེར་གཤེགས་སྐུ་གདུང་གཞལ་ཡས་
བཞེངས་གསོལ་འཚལ། སྒོས་སུ་རྒྱལ་རིགས་རྒྱལ་པོ་ཡབ་སྲས་ལ། སྐུ་གདུང་མཆོད་
རྟེན་བསྟན་པ་རྗེས་སུ་བཞག །མ་ཡེངས་དགེ་བའི་ལས་ལ་ཐང་ཆོད་དང་། ཡུན་དུ་
409

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མི་ཐོགས་འཕྲལ་ལ་སྒྲིབ་བྱང་ནས། བླ་མེད་ཐར་པར་མངོན་སངས་རྒྱས་པར་འགྱུར།
ཞེས་སྟོན་པས་བཀའ་བསྩལ་ཏོ། །
དེ་ནས་དེའི་ཚེ། འཁོར་རྣམས་ཀྱི་ནང་ནས་གཤེན་རབ་གཡུང་དྲུང་སེམས་དཔའ་
ཆེན་པོ་ཁ་སྟེ་མུ་ཡས། རྒྱན་དང་ཆ་ལུགས་མཛེས་པར་བྱས་ནས། ལྷའི་མེ་ཏོག་བུདྡྷ་
དམར་པོ་ལག་ཏུ་ཐོགས་ཏེ་སྟོན་པའི་དྲུང་དུ་ཁོད་ནས། མགོ་བོས་ཞབས་ལ་ཕྱག་
འཚལ་ཞིང༌། མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་
པ་ཐམས་ཅད་མཁྱེན་པ་ཡི། འགྲོ་བའི་དཔལ་གྱུར་སྟོན་པ་ལགས། བསྟན་པ་རྣམ་
གསུམ་རྗེས་བཞག་ལ། སྐུ་གདུང་སྐུ་གཟུགས་གསུང་རབ་གསུམ། རྟེན་གསུམ་འགྲོ་
བའི་དོན་མཛད་ཀྱི། བསྟན་པ་རྗེས་སུ་བཞག་པ་ཡི། སེམས་ཅན་སྒྲིབ་བྱང་ཚོགས་
རྫོགས་ཤིང་། ཐར་པའི་གོ་འཕང་ཐོབ་ལགས་ན། རྒྱལ་པོ་དམ་པ་འདི་ཉིད་ལ།
བསྟན་པ་རྗེས་སུ་བཞག་པ་ཡི། བདེར་གཤེགས་སྐུ་གདུང་རིམ་པ་ལ། བྱེ་བྲག་རྣམ་
གྲངས་ཇི་ལྟར་དབྱེ། ཐམས་ཅད་མཁྱེན་པའི་བཀའ་སྩལ་འཚལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་། གཤེན་
རབ་ཁ་སྟེ་མུ་ཡ་ཉོན། ཞུས་པའི་དོན་དེ་སྐབས་ལ་ཕོག །ཁྱོད་ནི་བསྟན་པའི་དོན་
མཛད་གཤེན། བདེར་གཤེགས་སྐུ་གདུང་ལས་ཀྱི་དཔོན། སྔོན་ནས་སྨོན་ལམ་རྣམ་
དག་པས། ད་ལྟ་བསྟན་སྤེལ་གཤེན་གྱི་མཆོག །ཁྱེད་ཀྱིས་ཞུ་བའི་དོན་དེ་དག །བདག་
གིས་ཡོངས་སུ་བཤད་པར་འཚལ། སྤྱིར་ནི་བོན་ཉིད་རབ་འབྱམས་ལས། བོན་ཅན་
མཚན་མ་དངོས་རྫོགས་པས། ཚད་དང་གཞལ་གྱིས་མི་ལང་སྟེ། སྒོས་སུ་སེམས་ཅན་
བློ་དངོས་ལ། བོན་སྒོ་བརྒྱད་ཁྲི་བཞི་སྟོང་དབྱེ། དེ་དག་ཐེག་པ་རིམ་དགུར་བསྡུ་། དེ་
ཉིད་སྒོ་བཞི་མཛོད་ལྔར་དབྱེ། དེ་ཡི་ནང་ནས་འཕན་ཡུལ་བོན། སྒྲིབ་སྦྱངས་ཚོགས་
རྫོགས་འཇུག་སྒོ་ལ། འདོན་མཆོད་རྣམ་པ་གཉིས་སུ་དབྱེ། བཀའ་རྒྱུད་ཀློག་དང་
410

མདོ་སྡེ། སྐུ་གདུང་བསྟན་པ་རྗེས་བཞག་མདོ།
མཆོད་སྦྱིན་གཏོང་། འདི་ནི་མཆོད་སྦྱིན་གཏོང་བའི་དོན། དེ་ཡང་རྣམ་པར་གཉིས་
ཡིན་ཏེ། མཆོད་པའི་གནས་དང་མཆོད་པའི་ཐབས། མཆོད་པའི་གནས་ནི་སྐུ་གདུང་
སྟེ། ཐབས་ནི་དཀྱིལ་འཁོར་ལྷ་ཞལ་དབྱེ། དེ་ཡང་ཐོག་མར་སྐུ་གདུང་ལས། རྣམ་པ་
གསུམ་དུ་དབྱེ་བ་སྟེ། སྐུ་གདུང་སཱཙྪ་མཆོད་རྟེན་གསུམ། སྐུ་གསུང་ཐུགས་ཀྱི་རྒྱུད་
དང་སྦྱར། སྐུ་གདུང་ཕོ་བྲང་གཞལ་ཡས་ཁང་། སྐུ་གདུང་ཞིང་ཁམས་ལོངས་སྤྱོད་
རྫོགས། བདེར་གཤེགས་སྤྱན་དྲང་བཞུགས་པའི་གནས། མི་གཡོ་མི་འཇིག་བོན་གྱི་སྐུ།
བདེ་བར་གཤེགས་པའི་སྐུ་དང་སྦྱར། སཱཙྪ་འཛབ་བསྙེན་རབ་གནས་བརྟེན། བདེ་
བར་གཤེགས་པའི་ཐུགས་འཛབ་ལ། འབྱུང་བ་བཞི་པོ་གང་ལའང་གདབ། དེ་དག་
སེམས་ཅན་སྒྲིབ་བྱང་སྟེ། རང་བཞིན་འགག་མེད་བོན་གྱི་གསུང༌། བདེ་བར་གཤེགས་
པའི་གསུང་དང་སྦྱར། མཆོད་རྟེན་ཐུགས་ལས་བྱུང་བ་སྟེ། ཙི་རྟ་རིན་ཆེན་གཞལ་
ཡས་ཁང་། སྐུ་གདུང་རིང་བསྲེལ་བཞུགས་པའི་གནས། མཉམ་ཉིད་འཁྲུལ་མེད་བོན་
གྱི་ཐུགས། བདེ་བར་གཤེགས་པའི་ཐུགས་དང་སྦྱར། དེ་དག་རྒྱུད་སྡེ་གསུམ་ལས་སུ།
མཚན་ཉིད་སོ་སོར་དབྱེ་བ་ཡི། སྐུ་གདུང་འབུམ་ཕྲག་མཐའ་ཡས་ཤིང་། བྱེ་བ་ས་ཡ་
བསམ་མི་ཁྱབ། འགྲོ་བ་འདྲེན་པའི་དཔལ་དུ་སྟེ། བསྟན་པ་རྗེས་བཞག་མཐའ་འབྱུང་
ནས། འགྲོ་དོན་རྒྱ་ལག་སྤྱད་པའོ། །ཞེས་བཀའ་བསྩལ་ཏོ། ། །
དེ་ལ་ཡང་ཁ་སྟེ་མུ་ཡས་གསོལ་པ། ཐམས་ཅད་མཁྱེན་པའི་སྟོན་པ་ལགས། བདེ་
བར་གཤེགས་པའི་སྐུ་གདུང་ལ། རྒྱུད་གསུམ་དག་ཏུ་དབྱེ་བ་ཡི། ཡང་དག་ཐུགས་
ཀྱི་རྒྱུད་ཉིད་ཀྱི། སྐུ་གདུང་མཆོད་རྟེན་རིམ་པ་ལ། མཚན་ཉིད་བྱེ་བྲག་ཇི་ལྟར་དབྱེ།
ཐམས་ཅད་མཁྱེན་པའི་བཀའ་སྩལ་འཚལ། ཞེས་གསོལ་ཏོ། དེ་ལ་ཡང་སྟོན་པས་
བཀའ་སྩལ་པ། ཉོན་ཅིག་ཁ་སྟེ་མུ་ཡ་གཤེན། དེ་ཡི་མཚན་ཉིད་འདི་ལྟ་སྟེ། བདེར་
གཤེགས་ཐུགས་ལས་འབྱུང་བ་ཡི། སྐུ་གདུང་མཆོད་རྟེན་རིམ་པ་ལས། སྤྱི་རུ་རྣམ་པ་
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གསུམ་དུ་དབྱེ། བོན་ཉིད་དབྱིངས་ཀྱི་མཆོད་རྟེན་དང་། རང་བཞིན་མཁའ་ཡི་མཆོད་
རྟེན་དང༌། སྤྲུལ་པ་ཀློང་གི་མཆོད་རྟེན་དང་། སྤྱི་རུ་སྡེ་གསུམ་དབྱེ་བའོ། །སྒོས་སུ་
སོ་སོར་དབྱེ་བ་ནི། འཁོར་བ་སེམས་ཅན་མ་རིག་པ། ཀུན་གཞི་རྣམ་པར་ཤེས་པ་
ལ། ཉོན་མོངས་དུག་ལྔའི་རྩ་བ་གྱེས། མ་རིག་མ་རྟོག་འཁྲུལ་པ་ཡི། ལས་དང་བག་
ཆགས་རྐྱེན་བསྐུལ་ནས། འཁྲུལ་རྟོག་སུམ་བརྒྱ་དྲུག་ཅུ་སྟེ། དེ་དག་འདུལ་བའི་གཉེན་
པོ་ལ། ཡེ་ཤེས་སུམ་བརྒྱ་དྲུག་ཅུ་སྟེ། དེ་ཉིད་འགྲོ་བ་འདུལ་བའི་ཕྱིར། དབྱིངས་ན་
བཞུགས་པའི་བདེར་གཤེགས་ལ། ཐུགས་རྗེ་ཐབས་མཆོག་སྤྲུལ་པ་དང་། མཁྱེན་དང་
བརྩེ་བའི་བདག་ཉིད་དང་༌། ཐབས་དང་ཤེས་རབ་ཟུང་འབྲེལ་ཕྱིར། བླ་ན་མེད་ཅིང་
བླ་མེད་པའི། འགྲོ་འདུལ་ཐར་པར་འདྲེན་པའི་ཕྱིར། མཆོད་པའི་གནས་དང་བསྐུལ་
བའི་ཞིང་། མཆོད་རྟེན་སུམ་བརྒྱ་དྲུག་ཅུ་སྟེ། བོན་ཉིད་དབྱིངས་ན་སྐུ་བཞུགས་ཤིང་།
ངང་ཉིད་གཡོ་བ་མེད་པ་ཡི། ཉག་གཅིག་དོན་ལ་མི་འདའ་བས། དབྱིངས་ན་
བཞུགས་པ་བརྒྱ་ཉི་ཤུ། བོན་ཉིད་དབྱིངས་ནས་སྐུ་སྤྲུལ་པས། མཁྱེན་དང་བརྩེ་བའི་
བདག་ཉིད་ཅན། རང་བཞིན་མཁའ་ལ་རྫོགས་པ་ཡིས། ལྷུན་གྱིས་གྲུབ་པ་བརྒྱ་ཉི་ཤུ།
རང་བཞིན་མཁའ་ལ་སྐུ་བསྐྱེད་ཅིང་། ཀློང་དུ་འགྲོ་བའི་དོན་དགོངས་ནས། གང་ལ་
གང་འདུལ་དེ་སྟོན་ཅིང་། དེ་ཉིད་གཉན་པོར་གྱུར་པ་ཡི། ཅིར་ཡང་སྤྲུལ་པ་བརྒྱ་ཉི་
ཤུ། དེ་ལྟར་སུམ་བརྒྱ་དྲུག་ཅུ་སྟེ། དེ་ཡང་སོ་སོར་དབྱེ་བ་ནི། དབྱིངས་ལ་རྣམ་པ་ལྔ་
རུ་སྟེ། བོན་ཉིད་དབྱིངས་དང་རབ་འབྱམས་དབྱིངས། དུ་མ་རོ་གཅིག་སྤྲོས་མཐའ་
བྲལ། ཐིག་ལེ་ཉག་གཅིག་རྣམ་པ་ལྔ། དེ་དག་སོ་སོར་དབྱེ་བ་ཡིས། སོ་སོར་གཉིས་
བཅུ་རྩ་བཞི་རེ།
ཐོག་མར་བོན་ཉིད་དབྱིངས་ལས་སུ། ཡེ་ནས་བོན་ཉིད་དབྱིངས་ཆེན་ལ། ཁྱབ་
ཅིང་ཡོངས་བདལ་གཡོ་བ་མེད། མི་གཡོ་མཉམ་པ་མཆོད་པའི་རྟེན། ཡེ་ནས་བོན་
412

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ཉིད་དབྱིངས་ཆེན་ལ། མ་སྐྱེ་མི་སྐྱེ་སྐྱེ་བ་མེད། སྐྱེ་མེད་གདོད་དག་མཆོད་པའི་རྟེན།
ཡེ་ནས་བོན་ཉིད་དབྱིངས་ཆེན་ལ། མ་འགགས་མི་འགག་འགག་པ་མེད། འགག་མེད་
ཟང་ཐལ་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། མ་གཡོས་མི་གཡོ་
གཡོ་བ་མེད། གཡོ་མེད་ངང་གནས་མཆོད་པའི་རྟེན། ཡེ་ནས་བོན་ཉིད་དབྱིངས་
ཆེན་ལ། མ་སྤྲོས་མི་སྤྲོས་སྤྲོ་བསྡུ་མེད། སྤྲོས་མེད་བདེ་ཆེན་མཆོད་པའི་རྟེན། ཡེ་ནས་
བོན་ཉིད་དབྱིངས་ཆེན་ལ། མ་གྲུབ་མི་འགྲུབ་གྲུབ་པ་མེད། དགག་སྒྲུབ་མེད་པ་
མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། མ་འཁྲུལ་མི་འཁྲུལ་འཁྲུལ་པ་
མེད། མི་འཁྲུལ་ངང་ཉིད་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། མ་
ཆགས་མི་ཆགས་ཆགས་པ་མེད། ཆགས་མེད་རྣམ་དག་མཆོད་པའི་རྟེན། ཡེ་ནས་
བོན་ཉིད་དབྱིངས་ཆེན་ལ། མ་བསླད་མི་སླད་བསླད་དུ་མེད། བཅའ་བཅོས་དྲི་བྲལ་
མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། འདི་ཞེས་གང་དུའང་གཟའ་
གཏད་མེད། དངོས་མེད་ཡེ་སྟོང་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་
ལ། ཀུན་ཡིན་གང་མིན་ཐ་སྙད་མེད། མཚན་མར་དམིགས་མེད་མཆོད་པའི་རྟེན།
ཡེ་ནས་བོན་ཉིད་དབྱིངས་ཆེན་ལ། སྐྱེ་ཞེས་བྱ་བའི་མཚན་མ་མེད། སྐྱེ་མེད་གདོད་
དག་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། འགག་ཅེས་བྱ་བའི་ཐ་
སྙད་མེད། འགག་མེད་ཀློང་གྲུབ་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ།
སྣང་ཞེས་བྱ་བའི་དངོས་པོ་མེད། མི་སྣང་མི་དམིགས་མཆོད་པའི་རྟེན། ཡེ་ནས་བོན་
ཉིད་དབྱིངས་ཆེན་ལ། སྟོང་ཞེས་བྱ་བའི་ཕྱལ་ཆད་མེད། ཆད་ལྟར་མ་ལྟུང་མཆོད་
པའི་རྟེན། ཡེ་ནས་བོན་ཉིད་དབྱིངས་ཆེན་ལ། རྟག་ཅེས་བྱ་བའི་གྲུབ་པ་མེད། བོན་
ཉིད་དངོས་མེད་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། ཆད་ཅེས་བྱ་
བའི་ཐ་སྙད་མེད། སྙིང་པོ་འགྱུར་མེད་མཆོད་པའི་རྟེན། ཡེ་ནས་བོན་ཉིད་དབྱིངས་
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཆེན་ལ། ཡོད་ཅེས་བྱ་བའི་འཛིན་པ་མེད། ཀུན་སྣང་དམིགས་མེད་མཆོད་པའི་རྟེན།
ཡེ་ནས་བོན་ཉིད་དབྱིངས་ཆེན་ལ། མེད་ཅེས་བྱ་བའི་ཁྱབ་པ་མེད། ཡེ་སྲིད་ཀ་དག་
མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། བྱ་བཙལ་གཉིས་ཀྱི་དྲི་མ་མེད།
བྱར་མེད་བློ་འདས་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། ཕན་གནོད་
གཉིས་ཀྱི་འཛིན་པ་མེད། ཕན་མེད་གནོད་བྲལ་མཆོད་པའི་རྟེན། ཡེ་ནས་བོན་ཉིད་
དབྱིངས་ཆེན་ལ། བདེ་སྡུག་གཉིས་ཀྱི་མཚན་མ་མེད། སྤྲོས་མེད་བདེ་ཆེན་མཆོད་
པའི་རྟེན། ཡེ་ནས་བོན་ཉིད་དབྱིངས་ཆེན་ལ། བཅའ་བཅོས་གཉིས་ཀྱི་དྲི་མ་མེད། མ་
བཅོས་སྤྲོས་བྲལ་མཆོད་པའི་རྟེན། ཡེ་ནས་བོན་ཉིད་དབྱིངས་ཆེན་ལ། འདི་ཡིན་འདི་
མིན་ཐ་སྙད་མེད། ཀུན་ཡིན་གང་ཡིན་མཆོད་པའི་རྟེན། བོན་ཉིད་དབྱིངས་ཀྱི་མཆོད་
རྟེན་ནོ། །
གཉིས་པ་བོན་ཉིད་རབ་འབྱམས་ལ། ཅི་བཞིན་དོན་ལས་མི་གཡོ་བས། ཐིག་
ལེ་རབ་འབྱམས་མཆོད་པའི་རྟེན། མ་བཅོས་ཡོངས་ལ་ཁྱབ་པ་ཡིས། བོན་ཉིད་
རབ་འབྱམས་མཆོད་པའི་རྟེན། ཅིར་སྣང་ཡུལ་ལ་མི་དམིགས་པས། བློ་འདས་རབ་
འབྱམས་མཆོད་པའི་རྟེན། སྣ་ཚོགས་ཅིར་ཡང་འབྱུང་བ་ཡིས། མཚན་ཉིད་རབ་
འབྱམས་མཆོད་པའི་རྟེན། གང་ལ་སྐྱེ་བ་མེད་པ་ཡིས། མ་བཅོས་རབ་འབྱམས་མཆོད་
པའི་རྟེན། ཡོངས་ལ་འགག་པ་མེད་པ་ཡིས། དངོས་མཚན་རབ་འབྱམས་མཆོད་པའི་
རྟེན། དོན་དུ་སྨྲ་བརྗོད་བྲལ་བ་ཡིས། ཅི་བཞིན་རབ་འབྱམས་མཆོད་པའི་རྟེན། གང་
གི་དམིགས་གཏད་བྲལ་བ་ཡིས། བོན་ཉིད་རབ་འབྱམས་མཆོད་པའི་རྟེན། མཁའ་
ལྟར་ཀུན་ཁྱབ་མི་གཡོ་བས། ནམ་མཁའ་རབ་འབྱམས་མཆོད་པའི་རྟེན། གཡོ་བའི་
དངོས་མཚན་མ་འགགས་པས། ཡེ་ཤེས་རབ་འབྱམས་མཆོད་པའི་རྟེན། རྟག་ཆད་
མཚན་མ་མ་ལྟུང་པས། དོན་དམ་རབ་འབྱམས་མཆོད་པའི་རྟེན། ངང་ལ་ངང་གི་མ་
4l4

མདོ་སྡེ། སྐུ་གདུང་བསྟན་པ་རྗེས་བཞག་མདོ། ༼ཉ༽
བཅོས་པས། ངང་ཉིད་རབ་འབྱམས་མཆོད་པའི་རྟེན། གང་ལས་བྲི་གང་མི་མངའ་
བས། ངོ་བོ་རབ་འབྱམས་མཆོད་པའི་རྟེན། བརྗོད་དང་མཚན་མའི་བློ་འདས་པས།
དེ་ཉིད་རབ་འབྱམས་མཆོད་པའི་རྟེན། དམིགས་མཚན་དངོས་པོ་མ་གྲུབ་པས། སྟོང་
ཉིད་རབ་འབྱམས་མཆོད་པའི་རྟེན། གདོད་མའི་ངོ་བོ་དེ་བཞིན་གཤེགས། མཉམ་
ཉིད་རབ་འབྱམས་མཆོད་པའི་རྟེན། ཡེ་ནས་བོན་ཉིད་འགྱུར་བ་མེད། བོན་སྐུ་རབ་
འབྱམས་མཆོད་པའི་རྟེན། གང་གི་རིགས་མཚན་དངོས་མ་གྲུབ། ཀློང་དབྱིངས་རབ་
འབྱམས་མཆོད་པའི་རྟེན། བསྐལ་དང་སྲིད་པའི་དུས་མ་ཆགས། སྣང་མེད་རབ་
འབྱམས་མཆོད་པའི་རྟེན། ཆགས་དང་གནས་པའི་རྒྱུ་མ་གྲུབ། ཡེ་དབྱིངས་རབ་
འབྱམས་མཆོད་པའི་རྟེན། འཇིག་དང་སྟོང་པའི་རྐྱེན་མི་འཇིགས། འགྱུར་མེད་རབ་
འབྱམས་མཆོད་པའི་རྟེན། སྐྱེ་འགག་གཉིས་ཀྱི་མཐའ་མི་དམིགས། མ་གཡོ་རབ་
འབྱམས་མཆོད་པའི་རྟེན། འཕེལ་དང་འགྲིབ་པའི་རྒྱུ་རྐྱེན་བྲལ། ཟད་མེད་རབ་
འབྱམས་མཆོད་པའི་རྟེན། ཕན་མེད་གནོད་བྲལ་འདུས་མ་བྱས། འཆི་མེད་རབ་
འབྱམས་མཆོད་པའི་རྟེན། རབ་འབྱམས་དབྱིངས་ཀྱི་མཆོད་རྟེན་ནོ། །
སྣ་ཚོགས་སྤང་བླང་བྱེད་མེད་པས། དུ་མ་རོ་གཅིག་མཆོད་པའི་རྟེན། འཁོར་དང་
མྱང་འདས་དབྱེར་མེད་ཕྱིར། འཁོར་འདས་རོ་གཅིག་མཆོད་པའི་རྟེན། བདེ་དང་
སྡུག་བསྔལ་འབྱུང་མི་ཚོར། སྐྱོན་ཡོན་རོ་གཅིག་མཆོད་པའི་རྟེན། སྐྱོན་དང་ཡོན་ཏན་
མཐའ་མ་གྲུབ། ཐིག་ལེ་རོ་གཅིག་མཆོད་པའི་རྟེན། བདག་དང་གཞན་ཞེས་དབྱེར་
མི་ཕྱེད། ཐམས་ཅད་རོ་གཅིག་མཆོད་པའི་རྟེན། སོ་སོར་བྱེ་བྲག་དངོས་མི་མཚོན།
དངོས་མེད་རོ་གཅིག་མཆོད་པའི་རྟེན། དཀར་དང་ནག་ཅེས་དངོས་མ་གྲུབ། དངོས་
མཚན་རོ་གཅིག་མཆོད་པའི་རྟེན། སྐྱེ་དང་འགག་ཅེས་གང་མི་འཛིན། མཐའ་བྲལ་
རོ་གཅིག་མཆོད་པའི་རྟེན། ཚིག་དང་ཡི་གེའི་དོན་མི་མཚོན། བརྗོད་མེད་རོ་གཅིག་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཆོད་པའི་རྟེན། མཐའ་དང་དབུས་ཞེས་འཛིན་མ་གྲུབ། ཡེ་དབྱིངས་རོ་གཅིག་
མཆོད་པའི་རྟེན། སྔོན་དང་མ་འོངས་མཐའ་མི་དམིགས། དུས་གསུམ་རོ་གཅིག་
མཆོད་པའི་རྟེན། དགེ་དང་སྡིག་ཅེས་མཐའ་མ་གྲུབ། རྒྱུ་འབྲས་རོ་གཅིག་མཆོད་པའི་
རྟེན། ཡོད་དང་མེད་ཅེས་མཚན་མི་འདོགས། མཚན་མེད་རོ་གཅིག་མཆོད་པའི་རྟེན།
རྟག་དང་ཆད་པའི་མཐར་མི་འཛིན། གཉིས་མཐའ་རོ་གཅིག་མཆོད་པའི་རྟེན། སྣང་
དང་སྟོང་པར་དབྱེར་མི་དབྱེ། སྣང་མེད་རོ་གཅིག་མཆོད་པའི་རྟེན། འདི་ཡིན་འདི་
མིན་བྱར་མ་གྲུབ། དཔེ་མེད་རོ་གཅིག་མཆོད་པའི་རྟེན། ཀུན་གཞི་རིག་པར་དབྱེར་མི་
འབྱེད། འབྱུང་འཇུག་རོ་གཅིག་མཆོད་པའི་རྟེན། སངས་རྒྱས་སེམས་ཅན་རྒྱུ་རྐྱེན་བྲལ།
འཁྲུལ་མེད་རོ་གཅིག་མཆོད་པའི་རྟེན། མཁའ་ཀློང་དབྱེར་མེད་ཐིག་ལེ་གཅིག །ཀུན་
དབྱིངས་རོ་གཅིག་མཆོད་པའི་རྟེན། བོན་དང་བོན་ཅན་མཚན་མ་སྟོང་། བོན་ཉིད་རོ་
གཅིག་མཆོད་པའི་རྟེན། རྒྱུ་དང་རྐྱེན་གཉིས་སྐྱེས་མ་བསླད། སྐྱེ་མེད་རོ་གཅིག་མཆོད་
པའི་རྟེན། ཐོག་དང་ཐ་མ་མཐར་མི་དམིགས། ཐོག་མཐའ་རོ་གཅིག་མཆོད་པའི་རྟེན།
ངང་དང་རང་བཞིན་འདུ་འབྲལ་མེད། བདག་ཉིད་རོ་གཅིག་མཆོད་པའི་རྟེན། ངོ་
བོ་དངོས་པོ་མཚན་མ་སྟོང་། དོན་དམ་རོ་གཅིག་མཆོད་པའི་རྟེན། དུ་མ་རོ་གཅིག་
མཆོད་རྟེན་ནོ། །
ཅི་བཞིན་ཉིད་དུ་གནས་པ་ཡིས། མ་བཅོས་མཐའ་བྲལ་མཆོད་པའི་རྟེན། ངོ་བོ་
ཉིད་དུ་གནས་པ་ཡིས། ངང་ཉིད་མཐའ་བྲལ་མཆོད་པའི་རྟེན། ཐིག་ལེ་གཅིག་ལ་
གནས་པ་ཡིས། ཉག་གཅིག་མཐའ་བྲལ་མཆོད་པའི་རྟེན། རྟག་ཆད་མུ་བཞི་བྲལ་
བ་ཡིས། མུ་མེད་མཐའ་བྲལ་མཆོད་པའི་རྟེན། གཟུང་འཛིན་དྲི་མས་མ་གོས་པས།
གཟུང་འཛིན་མཐའ་བྲལ་མཆོད་པའི་རྟེན། འཁོར་འདས་གང་གིས་མ་གོས་པས། རེ་
དོགས་མཐའ་བྲལ་མཆོད་པའི་རྟེན། བག་ཆགས་སྐྱོན་ཅེས་མི་འཇུག་པས། དྲི་མེད་
416

མདོ་སྡེ། སྐུ་གདུང་བསྟན་པ་རྗེས་བཞག་མདོ།
མཐའ་བྲལ་མཆོད་པའི་རྟེན། ཡོད་མེད་དངོས་པོ་མི་འཛིན་པས། དམིགས་མེད་
མཐའ་བྲལ་མཆོད་པའི་རྟེན། མི་སྐྱེ་མི་འགག་བོན་གྱི་སྐུ། སྐྱེ་འགག་མཐའ་བྲལ་མཆོད་
པའི་རྟེན། མི་སྣང་མི་དམིགས་བོན་གྱི་སྐུ། སྣང་སྟོང་མཐའ་བྲལ་མཆོད་པའི་རྟེན།
ཀུན་ཡིན་གང་མིན་བོན་གྱི་སྐུ། རྟག་ཆད་མཐའ་བྲལ་མཆོད་པའི་རྟེན། མི་གཡོ་མི་
འཇིག་བོན་གྱི་སྐུ། འགྱུར་མེད་མཐའ་བྲལ་མཆོད་པའི་རྟེན། དྲི་མེད་རྣམ་དག་བོན་
གྱི་སྐུ། ཆགས་སྐྱོན་མཐའ་བྲལ་མཆོད་པའི་རྟེན། དངོས་མེད་ཡེ་དབྱིངས་བོན་གྱི་སྐུ།
དབྱིངས་ཉིད་མཐའ་བྲལ་མཆོད་པའི་རྟེན། མི་སྣང་མི་དམིགས་བོན་གྱི་སྐུ། བློ་འདས་
མཐའ་བྲལ་མཆོད་པའི་རྟེན། མཚན་མེད་འབྱམས་ཡས་བོན་གྱི་སྐུ། བརྗོད་མེད་
མཐའ་བྲལ་མཆོད་པའི་རྟེན། ཐིག་ལེ་ཉག་གཅིག་བོན་གྱི་སྐུ། སྤྲོས་མེད་མཐའ་བྲལ་
མཆོད་པའི་རྟེན། མི་གཡོ་མཉམ་གསལ་བོན་གྱི་སྐུ། གསལ་སྟོང་མཐའ་བྲལ་མཆོད་
པའི་རྟེན། རྒྱུ་མེད་རྐྱེན་ཟད་བོན་གྱི་སྐུ། རྒྱུ་རྐྱེན་མཐའ་བྲལ་མཆོད་པའི་རྟེན། ཐོག་
མཐའ་འགྱུར་མེད་བོན་གྱི་སྐུ། དུས་གསུམ་མཐའ་བྲལ་མཆོད་པའི་རྟེན། རང་བཞིན་
ཁྱབ་བདལ་བོན་གྱི་སྐུ། དོགས་མེད་མཐའ་བྲལ་མཆོད་པའི་རྟེན། མ་བཅོས་ཁྱབ་
བདལ་བོན་གྱི་སྐུ། ཕྱོགས་རིས་མཐའ་བྲལ་མཆོད་པའི་རྟེན། བཅའ་བཅོས་རྩོལ་བྲལ་
བོན་གྱི་སྐུ། བྱ་བཙལ་མཐའ་བྲལ་མཆོད་པའི་རྟེན། དམིགས་མེད་བློ་འདས་བོན་གྱི་
སྐུ། དཔེ་མེད་མཐའ་བྲལ་མཆོད་པའི་རྟེན། མ་བཅོས་མཐའ་བྲལ་མཆོད་རྟེན་ནོ། །
ངང་ཉིད་དོན་ལས་མི་གཡོ་བས། ཐིག་ལེ་ཉག་གཅིག་མཆོད་པའི་རྟེན། ཅི་བཞིན་
མཉམ་པར་གནས་པ་ཡིས། སྙིང་པོ་ཉག་གཅིག་མཆོད་པའི་རྟེན། ཅི་སྣང་དབྱིངས་སུ་
རོལ་པ་ཡིས། དོན་དམ་ཉག་གཅིག་མཆོད་པའི་རྟེན། དམིགས་མཚན་བློ་ལས་འདས་
པ་ཡིས། མཚན་མེད་ཉག་གཅིག་མཆོད་པའི་རྟེན། ཀུན་དབྱིངས་སྐྱེ་འགག་མེད་པ་
ཡིས། སྐྱེ་མེད་ཉག་གཅིག་མཆོད་པའི་རྟེན། སྣ་ཚོགས་སྤང་བླང་བྱར་མེད་པས། སྤྲོས་
417

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཚན་ཉག་གཅིག་མཆོད་པའི་རྟེན། འདི་ལྟར་མཚན་མར་གཏད་མི་འཆའ། གཏད་
མེད་ཉག་གཅིག་མཆོད་པའི་རྟེན། ཁ་དོག་གཟུགས་སྣང་དབྱིངས་མ་གྲུབ། དངོས་
མེད་ཉག་གཅིག་མཆོད་པའི་རྟེན། སྤང་དང་བླང་དོར་བྱ་བ་ཟད། བཙལ་མེད་ཉག་
གཅིག་མཆོད་པའི་རྟེན། དགག་དང་སྒྲུབ་པའི་མཚན་མ་བྲལ། བྱར་མེད་ཉག་གཅིག་
མཆོད་པའི་རྟེན། རྟག་ཆད་འཛིན་པའི་མུ་མཐའ་སྟོང་། མཐའ་བྲལ་ཉག་གཅིག་
མཆོད་པའི་རྟེན། ཡེ་དབྱིངས་ངོ་བོ་གདོད་ནས་དག །དབུ་མ་ཉག་གཅིག་མཆོད་པའི་
རྟེན། ཅི་བཞིན་དོན་ལ་རྒྱུན་ཆད་མེད། གཉུག་མ་ཉག་གཅིག་མཆོད་པའི་རྟེན། གང་
གིས་དཔེ་དང་མཚོན་སྦྱར་སྟོང་། གཏད་མེད་ཉག་གཅིག་མཆོད་པའི་རྟེན། གང་དག་
ཕ་རོལ་སྣང་མི་དམིགས། སྤྲོས་མེད་ཉག་གཅིག་མཆོད་པའི་རྟེན། སྣ་ཚོགས་དབྱིངས་
ལ་མཚན་མ་སྟོང་། རིག་སྟོང་ཉག་གཅིག་མཆོད་པའི་རྟེན། བོན་ཉིད་དབྱིངས་ལ་དེ་
ཉིད་རྩལ། རང་འབྱུང་ཉག་གཅིག་མཆོད་པའི་རྟེན། དབྱིངས་ལ་དབྱིངས་སུ་བཅོས་
བསླད་མེད། ཡེ་དབྱིངས་ཉག་གཅིག་མཆོད་པའི་རྟེན། ཡེ་ནས་ཡེ་ཤེས་ཆེན་པོའི་སྐུ།
སོ་མ་ཉག་གཅིག་མཆོད་པའི་རྟེན། གདོད་ནས་སྙིང་པོ་འགྱུར་བ་མེད། ངོ་བོ་ཉག་
གཅིག་མཆོད་པའི་རྟེན། ཡེ་ནས་བོན་ཉིད་བདེ་བའི་ངང་། ཅི་བཞིན་ཉག་གཅིག་
མཆོད་པའི་རྟེན། མཁའ་ལྟར་ཀུན་ཁྱབ་མི་གཡོ་བས། གཡོ་མེད་ཉག་གཅིག་མཆོད་
པའི་རྟེན། རྟོག་པའི་དྲ་བ་འདྲལ་བ་ཡིས། རྟོག་མེད་ཉག་གཅིག་མཆོད་པའི་རྟེན།
མི་རྟོག་སྤྲོས་མཐར་བྲལ་བ་ཡིས། བོན་སྐུ་ཉག་གཅིག་མཆོད་པའི་རྟེན། ཡེ་ནས་ཅི་
བཞིན་མི་གཡོ་བས། སྙིང་པོ་འགྱུར་མེད་དབྱིངས་ན་གནས། ཁ་དོག་དངོས་མཚན་
གཞལ་མ་གྲུབ། ཡོན་ཏན་ཐུགས་རྗེའི་ཚད་མ་མཆིས། གདུལ་བྱ་འདུལ་དང་བྱར་མི་
དམིགས། སྙིང་པོ་འགྲོ་ཀུན་ཡོངས་ལ་ཁྱབ། བོན་ཉིད་སྐུ་ཡི་མཆོད་རྟེན་ཏེ། དབྱིངས་
ན་བཞུགས་པ་བརྒྱ་ཉི་ཤུ། བོན་ཉིད་དབྱིངས་ཀྱི་ཕོ་བྲང་ན། དེ་བཞིན་ཉིད་ཀྱི་ཏིང་ངེ་
418

མདོ་སྡེ། སྐུ་གདུང་བསྟན་པ་རྗེས་བཞག་མདོ། ༼ཉ༽
འཛིན། མ་བཅོས་སྤྲོས་བྲལ་ངང་ལ་གནས། བོན་ཉིད་དབྱིངས་ཀྱི་མཆོད་རྟེན་ནོ། །
གཉིས་པ་རང་བཞིན་ལྷུན་གྲུབ་པའི། ལོངས་སྤྱོད་རྫོགས་པའི་མཆོད་རྟེན་ཀྱང་།
རྣམ་པ་ལྔ་རུ་དབྱེ་བ་སྟེ། བཏང་སྙོམས་མེ་ལོང་སོ་སོར་རྟོགས། བྱ་བ་གྲུབ་པའི་ཡེ་
ཤེས་ཏེ། བོན་ཉིད་སྐྱེ་བ་མེད་པ་ལས། བོན་ཅན་འགག་པ་མེད་པ་སྟེ། མཁའ་ལ་རང་
བཞིན་དཀྱིལ་འཁོར་རྫོགས། ལྷ་ལྔ་སྐུ་ལྔ་ཡེ་ཤེས་ལྔ། སྟོབས་ལྔ་རིགས་ལྔ་གསས་ལྔ་སྟེ།
ལོངས་སྤྱོད་རྫོགས་པའི་ཞིང་དུ་གསལ། དེ་ལ་མཆོད་པའི་རྟེན་དུ་བྱུང་། སྟོང་ཉིད་ཡེ་
ཤེས་ལས་བྱུང་བས། སྟོང་ཞིང་བདག་མེད་མཆོད་པའི་རྟེན། སྟོང་ཉིད་ཡེ་ཤེས་ཞིང་
གསལ་བས། འཐུག་པོ་བཀོད་པ་མཆོད་པའི་རྟེན། སྟོང་ཉིད་ཡེ་ཤེས་འོད་གསལ་བས།
དེ་བཞིན་རིགས་མཆོག་མཆོད་པའི་རྟེན། སྟོང་ཉིད་ཡེ་ཤེས་ལྷུན་གྲུབ་པས། གཡུང་
དྲུང་ལྷ་རྩེ་མཆོད་པའི་རྟེན། སྟོང་ཉིད་ཡེ་ཤེས་རང་འབྱུང་བས། ཀུན་སྣང་ཁྱབ་པ་
མཆོད་པའི་རྟེན། སྟོང་ཉིད་ཡེ་ཤེས་ལྷུན་རྫོགས་པས། གཤེན་ལྷ་དཀར་པོ་མཆོད་པའི་
རྟེན། སྟོང་ཉིད་ཡེ་ཤེས་ཁྱབ་གདལ་པས། རྒྱལ་བ་རྒྱལ་མཚོ་མཆོད་པའི་རྟེན། སྟོང་
ཉིད་ཡེ་ཤེས་མངོན་རྫོགས་པས། རྣམ་སྣང་རྒྱལ་པོ་མཆོད་པའི་རྟེན། སྟོང་ཉིད་ཡེ་
ཤེས་བྱམས་ལྡན་པས། བྱམས་མགོན་རྒྱལ་པོ་མཆོད་པའི་རྟེན། སྟོང་ཉིད་ཡེ་ཤེས་ཀུན་
ཁྱབ་པས། ཀུན་དབྱིངས་གཙོ་བོ་མཆོད་པའི་རྟེན། སྟོང་ཉིད་ཡེ་ཤེས་མཉམ་གནས་
པས། རྒྱལ་བ་འདུས་པ་མཆོད་པའི་རྟེན། སྟོང་ཉིད་ཡེ་ཤེས་ལས་བྱུང་བས། མཁའ་
དབྱིངས་རྫོགས་སྐུ་མཆོད་པའི་རྟེན། སྟོང་ཉིད་ཡེ་ཤེས་མཁའ་ཡངས་པས། ནམ་
མཁའི་ལྷ་མོ་མཆོད་པའི་རྟེན། སྟོང་ཉིད་ཡེ་ཤེས་མཁའ་གསལ་བས། གསལ་བྱེད་
གདོས་བྲལ་མཆོད་པའི་རྟེན། སྟོང་ཉིད་ཡེ་ཤེས་བྱམས་ལྡན་པས། ཐུགས་རྗེ་བྱམས་
མ་མཆོད་པའི་རྟེན། སྟོང་ཉིད་ཡེ་ཤེས་ཐབས་ལྡན་པས། ནམ་མཁའི་དབྱིངས་ཕྱུག་
མཆོད་པའི་རྟེན། སྟོང་ཉིད་ཡེ་ཤེས་རྨད་བྱུང་བས། ཐིག་ལེ་འོད་དཀར་མཆོད་པའི་
419

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྟེན། སྟོང་ཉིད་ཡེ་ཤེས་མངོན་རོལ་པས། མཁའ་འགྱིང་གཟི་བརྗིད་མཆོད་པའི་རྟེན།
སྟོང་ཉིད་ཡེ་ཤེས་སྐོས་འདེབས་པས། ཡེ་དབང་རྒྱལ་པོ་མཆོད་པའི་རྟེན། སྟོང་ཉིད་
ཡེ་ཤེས་དབང་སྒྱུར་བའི། ཐབས་མཆོག་རྒྱལ་པོ་མཆོད་པའི་རྟེན། སྟོང་ཉིད་ཡེ་ཤེས་
དོན་ལྡན་པས། བྱམས་པ་རྒྱལ་པོ་མཆོད་པའི་རྟེན། སྟོང་ཉིད་ཡེ་ཤེས་ཀུན་གསལ་
བས། སྒྲིབ་མེད་རིག་སྤྱན་མཆོད་པའི་རྟེན། སྟོང་ཉིད་ཡེ་ཤེས་ཀུན་གྲགས་པས། ཨ་
དཀར་ཚངས་དབྱངས་མཆོད་པའི་རྟེན། སྟོང་ཉིད་ཡེ་ཤེས་དོན་མཛད་པས། སྣ་
ཚོགས་རབ་འབྱམས་མཆོད་པའི་རྟེན། སྟོང་ཉིད་ཡེ་ཤེས་མཆོད་རྟེན་ནོ། ། །
མེ་ལོང་ཡེ་ཤེས་ལས་བྱུང་བས། རང་འབྱུང་གསལ་བ་མཆོད་པའི་རྟེན། མེ་ལོང་
ཡེ་ཤེས་ཞིང་གསལ་བས། མངོན་པར་དགའ་བའི་མཆོད་པའི་རྟེན། མེ་ལོང་ཡེ་ཤེས་
འོད་གསལ་བས། གཡུང་དྲུང་རིགས་མཆོག་མཆོད་པའི་རྟེན། མེ་ལོང་ཡེ་ཤེས་ལྷུན་
གྲུབ་པས། གཡུང་དྲུང་བཀོད་ལེགས་མཆོད་པའི་རྟེན། མེ་ལོང་ཡེ་ཤེས་རང་བྱུང་བས།
གསལ་བ་རང་འབྱུང་མཆོད་པའི་རྟེན། མེ་ལོང་ཡེ་ཤེས་ལྷུན་རྫོགས་པས། གསས་རྗེ་
རྨང་པོ་མཆོད་པའི་རྟེན། མེ་ལོང་ཡེ་ཤེས་འགྱུར་མེད་པས། མི་འགྱུར་སྙིང་པོ་མཆོད་
པའི་རྟེན། མེ་ལོང་ཡེ་ཤེས་མངོན་རྫོགས་པས། ལོངས་སྤྱོད་རྫོགས་སྐུ་མཆོད་པའི་རྟེན།
མེ་ལོང་ཡེ་ཤེས་ཁྲི་གསལ་བས། མི་འགྱུར་འོད་གསལ་མཆོད་པའི་རྟེན། མེ་ལོང་ཡེ་
ཤེས་འོད་གསལ་བས། སྐུ་གསུམ་མེ་ལྷ་མཆོད་པའི་རྟེན། མེ་ལོང་ཡེ་ཤེས་རྣམ་དག་
པས། རྣམ་དག་རྒྱལ་པོ་མཆོད་པའི་རྟེན། མེ་ལོང་ཡེ་ཤེས་འོད་འབར་བས། ཀུན་
འོད་སྒྲོན་མ་མཆོད་པའི་རྟེན། མེ་ལོང་ཡེ་ཤེས་སྐས་འདེབས་པས། ཡེ་ཁྲི་ཁྱབ་བདལ་
མཆོད་པའི་རྟེན། མེ་ལོང་ཡེ་ཤེས་ཀུན་འབྱུང་བས། གཡུང་དྲུང་སྙིང་པོ་མཆོད་པའི་
རྟེན། མེ་ལོང་ཡེ་ཤེས་ཀུན་བརྟན་པས། ས་ཡི་ལྷ་མོ་མཆོད་པའི་རྟེན། མེ་ལོང་ཡེ་
ཤེས་ཀུན་སྨིན་པས། མནྡ་ར་བ་མཆོད་པའི་རྟེན། མེ་ལོང་ཡེ་ཤེས་ཀུན་དགའ་བས།
420

མདོ་སྡེ། ། སྐུ་གདུང་བསྟན་པ་རྗེས་བཞག་མདོ།
གཡུང་དྲུང་དགྱེས་མ་མཆོད་པའི་རྟེན། མེ་ལོང་ཡེ་ཤེས་ཀུན་སྣང་བས། འོད་ཀྱི་ལྷ་
མོ་མཆོད་པའི་རྟེན། མེ་ལོང་ཡེ་ཤེས་ཀུན་གསོ་པས། ཐབས་ལྡན་བྱམས་མ་མཆོད་
པའི་རྟེན། མེ་ལོང་ཡེ་ཤེས་དོན་ལྡན་པས། ཡེ་ཤེས་ཆེན་པོ་མཆོད་པའི་རྟེན། མེ་ལོང་
ཡེ་ཤེས་ཀུན་གསལ་བས། ཡེ་ཤེས་རིག་སྤྱན་མཆོད་པའི་རྟེན། མེ་ལོང་ཡེ་ཤེས་ཀུན་
གྲགས་པས། གཟི་བརྗིད་ཟིལ་གནོན་མཆོད་པའི་རྟེན། མེ་ལོང་ཡེ་ཤེས་དོན་མཛད་
པས། རྒྱལ་བ་ཕུན་ཚོགས་མཆོད་པའི་རྟེན། མེ་ལོང་ཡེ་ཤེས་མཐར་ཕྱིན་པའི། གཡུང་
དྲུང་དོན་གྲུབ་མཆོད་པའི་རྟེན། མེ་ལོང་ཡེ་ཤེས་མཆོད་རྟེན་ནོ། །
མཉམ་ཉིད་ཡེ་ཤེས་ལས་བྱུང་བས། མི་གཡོ་མཉམ་ཉིད་མཆོད་པའི་རྟེན། མཉམ་
ཉིད་ཡེ་ཤེས་ཞིང་གསལ་བས། རྣམ་པར་དག་པ་མཆོད་པའི་རྟེན། མཉམ་ཉིད་ཡེ་
ཤེས་འོད་གསལ་བས། འཁོར་ལོ་རིགས་མཆོག་མཆོད་པའི་རྟེན། མཉམ་ཉིད་ཡེ་ཤེས་
ལྷུན་གྲུབ་པས། འཁོར་ལོ་བརྩེགས་པ་མཆོད་པའི་རྟེན། མཉམ་ཉིད་ཡེ་ཤེས་རང་
འབྱུང་བས། དགེ་ལྷ་གར་ཕྱུག་མཆོད་པའི་རྟེན། མཉམ་ཉིད་ཡེ་ཤེས་ལྷུན་རྫོགས་པས།
གར་གསས་བཙན་པོ་མཆོད་པའི་རྟེན། མཉམ་ཉིད་ཡེ་ཤེས་དབང་སྒྱུར་བས། གར་
དབང་རྒྱལ་པོ་མཆོད་པའི་རྟེན། མཉམ་ཉིད་ཡེ་ཤེས་ཀུན་ཁྱབ་པས། ཨ་ཏི་མུ་ཝེར་
མཆོད་པའི་རྟེན། མཉམ་ཉིད་ཡེ་ཤེས་མཉམ་གནས་པས། ངོ་བོ་ཉིད་སྐུ་མཆོད་པའི་
རྟེན། མཉམ་ཉིད་ཡེ་ཤེས་ངང་ལྡན་པས། མི་གཡོ་མཉམ་གསལ་མཆོད་པའི་རྟེན།
མཉམ་ཉིད་ཡེ་ཤེས་དོན་ལྡན་པས། དགའ་རབ་སྣང་བ་མཆོད་པའི་རྟེན། མཉམ་
ཉིད་ཡེ་ཤེས་སྐོས་འདེབས་པས། ཡེ་མཁྱེན་རྒྱལ་པོ་མཆོད་པའི་རྟེན། མཉམ་ཉིད་ཡེ་
ཤེས་དབང་ལྡན་པས། དབང་སྒྱུར་འཁོར་ལོ་མཆོད་པའི་རྟེན། མཉམ་ཉིད་ཡེ་ཤེས་
ཀུན་འདེགས་པས། རླུང་གི་ལྷ་མོ་མཆོད་པའི་རྟེན། མཉམ་ཉིད་ཡེ་ཤེས་ཀུན་གསེང་
བས། ཀུན་སྐྱོང་འདེགས་མ་མཆོད་པའི་རྟེན། མཉམ་ཉིད་ཡེ་ཤེས་ཀུན་སྒྲོལ་བས།
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཐམས་ཅད་སྒྲོལ་མ་མཆོད་པའི་རྟེན། མཉམ་ཉིད་ཡེ་ཤེས་ཐབས་ལྡན་པས། མུ་ལ་ཙ་
མེད་མཆོད་པའི་རྟེན། མཉམ་ཉིད་ཡེ་ཤེས་ཀུན་སྐྱོང་བས། དཔལ་མཆོག་བཟང་མོ་
མཆོད་པའི་རྟེན། མཉམ་ཉིད་ཡེ་ཤེས་དམིག་འཕྲུལ་བས། རྫུ་འཕྲུལ་མྱུར་མ་མཆོད་
པའི་རྟེན། མཉམ་ཉིད་ཡེ་ཤེས་དོན་ལྡན་པས། ཞི་བ་ཆེན་པོ་མཆོད་པའི་རྟེན། མཉམ་
ཉིད་ཡེ་ཤེས་ཀུན་གསལ་བས། མངོན་པར་རིག་སྤྱན་མཆོད་པའི་རྟེན། མཉམ་ཉིད་
ཡེ་ཤེས་ཀུན་གྲགས་པས། ངང་ལྡན་རྒྱུན་རིང་མཆོད་པའི་རྟེན། མཉམ་ཉིད་ཡེ་ཤེས་
དོན་མཛད་པས། རྒྱལ་བ་ཕུན་ཚོགས་མཆོད་པའི་རྟེན། མཉམ་ཉིད་ཡེ་ཤེས་མཐར་
ཕྱིན་པས། འཁོར་ལོ་དོན་གྲུབ་མཆོད་པའི་རྟེན། མཉམ་ཉིད་ཡེ་ཤེས་མཆོད་རྟེན་ནོ། །
སོ་སོར་ཡེ་ཤེས་ལས་བྱུང་བས། སོ་སོར་གསལ་བ་མཆོད་པའི་རྟེན། སོ་སོར་ཡེ་ཤེས་
ཞིང་གསལ་བས། བདེ་ལྡན་བཀོད་པ་མཆོད་པའི་རྟེན། སོ་སོར་ཡེ་ཤེས་འོད་གསལ་
བས། པདྨ་རིགས་མཆོག་མཆོད་པའི་རྟེན། སོ་སོར་ཡེ་ཤེས་ལྷུན་གྲུབ་པས། པདྨ་སྤུང་
མཛེས་མཆོད་པའི་རྟེན། སོ་སོར་ཡེ་ཤེས་རང་བྱུང་བས། བྱེ་བྲག་དངོས་མེད་མཆོད་
པའི་རྟེན། སོ་སོར་ཡེ་ཤེས་ལྷུན་རྫོགས་པས། གནམ་གསས་དབྱིངས་རུམ་མཆོད་པའི་
རྟེན། སོ་སོར་ཡེ་ཤེས་དབང་སྒྱུར་བས། དབང་ལྡན་འོད་དཀར་མཆོད་པའི་རྟེན། སོ་
སོར་ཡེ་ཤེས་གཟི་བརྗིད་པས། པདྨ་གཟི་ལྡན་མཆོད་པའི་རྟེན། སོ་སོར་ཡེ་ཤེས་ཀུན་
ཁྱབ་པས། འོད་ཟེར་དཔག་མེད་མཆོད་པའི་རྟེན། སོ་སོར་ཡེ་ཤེས་དོན་གྲུབ་པས།
སྨོན་ལམ་མཐའ་ཡས་མཆོད་པའི་རྟེན། སོ་སོར་ཡེ་ཤེས་རིག་བྱེད་པས། ཡེ་རྗེ་རྒྱལ་པོ་
མཆོད་པའི་རྟེན། སོ་སོར་ཡེ་ཤེས་རྫུ་འཕྲུལ་བས། ཅིར་ཡང་སྤྲུལ་སྐུ་མཆོད་པའི་རྟེན།
སོ་སོར་ཡེ་ཤེས་འགག་མེད་པས། སྒྲ་དབྱངས་རྒྱལ་པོ་མཆོད་པའི་རྟེན། སོ་སོར་ཡེ་
ཤེས་རིག་མཚན་པས། སྨོན་འཇུག་རྒྱལ་པོ་མཆོད་པའི་རྟེན། སོ་སོར་ཡེ་ཤེས་བླ་མེད་
པས། དྲི་མེད་རྣམ་དག་མཆོད་པའི་རྟེན། སོ་སོར་ཡེ་ཤེས་ཀུན་སྨིན་པས། མེ་ཡི་ལྷ་མོ་
422

མདོ་སྡེ། སྐུ་གདུང་བསྟན་པ་རྗེས་བཞག་མདོ།
མཆོད་པའི་རྟེན། སོ་སོར་ཡེ་ཤེས་དོགས་མེད་པས། སྨོན་ལམ་བྱམས་མ་མཆོད་པའི་
རྟེན། སོ་སོར་ཡེ་ཤེས་མཁའ་ཡངས་པས། པདྨ་དབྱིངས་ཕྱུག་མཆོད་པའི་རྟེན། སོ་
སོར་ཡེ་ཤེས་ཐབས་ལྡན་པས། འབར་མ་མེ་ཕྲེང་མཆོད་པའི་རྟེན། སོ་སོར་ཡེ་ཤེས་
དོན་ལྡན་པས། སྦྱིན་པ་ཆེན་པོ་མཆོད་པའི་རྟེན། སོ་སོར་ཡེ་ཤེས་ཀུན་གསལ་བས།
སོ་སོར་རིག་སྤྱན་མཆོད་པའི་རྟེན། སོ་སོར་ཡེ་ཤེས་ཀུན་གྲགས་པས། ཚངས་པའི་གླིང་
གྲགས་མཆོད་པའི་རྟེན། སོ་སོར་ཡེ་ཤེས་དོན་མཛད་པས། དབང་ལྡན་ཕུན་ཚོགས་
མཆོད་པའི་རྟེན། སོ་སོར་ཡེ་ཤེས་མཐར་ཕྱིན་པས། བདེ་ལྡན་དོན་གྲུབ་མཆོད་པའི་
རྟེན། སོ་སོར་ཡེ་ཤེས་མཆོད་རྟེན་ནོ། །
བྱ་གྲུབ་ཡེ་ཤེས་ལས་བྱུང་བས། བྱ་བ་གྲུབ་པའི་མཆོད་པའི་རྟེན། བྱ་གྲུབ་ཡེ་ཤེས་
ཞིང་གསལ་བས། དཔལ་དང་ལྡན་པ་མཆོད་པའི་རྟེན། བྱ་གྲུབ་ཡེ་ཤེས་འོད་གསལ་
བས། རིན་ཆེན་རིགས་མཆོག་མཆོད་པའི་རྟེན། བྱ་གྲུབ་ཡེ་ཤེས་ལྷུན་གྲུབ་པས། རིན་
ཆེན་ལྷུན་གྲུབ་མཆོད་པའི་རྟེན། བྱ་གྲུབ་ཡེ་ཤེས་རང་བྱུང་པས། དགའ་བ་དོན་གྲུབ་
མཆོད་པའི་རྟེན། བྱ་གྲུབ་ཡེ་ཤེས་ལྷུན་རྫོགས་པས། རྒོད་གསས་ཁམ་པ་མཆོད་པའི་
རྟེན། བྱ་གྲུབ་ཡེ་ཤེས་མངོན་རྫོགས་པས། མ་པང་དབྱིངས་ཆེན་མཆོད་པའི་རྟེན། བྱ་
གྲུབ་ཡེ་ཤེས་རྣམ་དག་པས། ནམ་མཁའི་མདོག་ཅན་མཆོད་པའི་རྟེན། བྱ་གྲུབ་ཡེ་
ཤེས་ཁྱབ་གདལ་པས། ཆགས་མེད་རྒྱལ་པོ་མཆོད་པའི་རྟེན། བྱ་གྲུབ་ཡེ་ཤེས་འབྱུང་
ལྡན་པས། ཁྲི་ཁུག་རྒྱལ་པོ་མཆོད་པའི་རྟེན། བྱ་གྲུབ་ཡེ་ཤེས་སྐོས་འདེབས་པས། ཡེ་
ཁྲི་མཐའ་ཡས་མཆོད་པའི་རྟེན། བྱ་གྲུབ་ཡེ་ཤེས་དོན་གྲུབ་པས། མངོན་པར་བྱང་
ཆུབ་མཆོད་པའི་རྟེན། བྱ་གྲུབ་ཡེ་ཤེས་ཀུན་འབྱུང་བས། ཡེ་སྲིད་རྒྱལ་པོ་མཆོད་པའི་
རྟེན། བྱ་གྲུབ་ཡེ་ཤེས་ཀུན་སྡུད་པས། ཆུ་ཡི་ལྷ་མོ་མཆོད་པའི་རྟེན། བྱ་གྲུབ་ཡེ་ཤེས་
ཕུན་ཚོགས་པས། ཡིད་བཞིན་ལྷ་མོ་མཆོད་པའི་རྟེན། བྱ་གྲུབ་ཡེ་ཤེས་ཐབས་ལྡན་
423

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པས། ཨུཏྤལ་མཛེས་ལྡན་མཆོད་པའི་རྟེན། བྱ་གྲུབ་ཡེ་ཤེས་རྨད་བྱུང་བས། ཚུལ་
ཁྲིམས་བྱམས་ལྡན་མཆོད་པའི་རྟེན། བྱ་གྲུབ་ཡེ་ཤེས་ཟིལ་གནོན་པས། ཐུགས་རྗེ་ཁྲོས་
མ་མཆོད་པའི་རྟེན། བྱ་གྲུབ་ཡེ་ཤེས་བདུད་འདུལ་བས། ཐུགས་རྗེ་དཔའ་མོ་མཆོད་
པའི་རྟེན། བྱ་གྲུབ་ཡེ་ཤེས་དོན་ལྡན་པས། ཡངས་པ་ཆེན་པོ་མཆོད་པའི་རྟེན། བྱ་
གྲུབ་ཡེ་ཤེས་ཀུན་གསལ་བས། མངོན་པར་རིག་སྤྱན་མཆོད་པའི་རྟེན། བྱ་གྲུབ་ཡེ་
ཤེས་ཀུན་གྲགས་པས། བཙུན་སྙན་བརྗིད་ལྡན་མཆོད་པའི་རྟེན། བྱ་གྲུབ་ཡེ་ཤེས་དོན་
མཛད་པས། མངོན་སྤྱོད་དྲག་པོ་མཆོད་པའི་རྟེན། བྱ་གྲུབ་ཡེ་ཤེས་མཐར་ཕྱིན་པས།
གྲུབ་པ་མཐར་རྫོགས་མཆོད་པའི་རྟེན། བྱ་གྲུབ་ཡེ་ཤེས་མཆོད་རྟེན་ནོ། །
དེ་ལྟར་བོན་ཉིད་དབྱིངས་ལས་སུ། ཡེ་ཤེས་ལྔ་རུ་ལྷུན་རྫོགས་པས། ལྷ་ལྔ་སྐུ་ལྔ་
ཕྱག་རྒྱ་ལྔ། ཀུན་ཏུ་སྣང་གི་རྒྱུ་བསྐྱེད་ཅིང་། ལོངས་སྤྱོད་རྫོགས་པའི་ཞིང་དུ་གསལ།
འཕྲིན་ལས་ཕུན་སུམ་ཚོགས་པར་བཞུགས། འགྲོ་བའི་དོན་ལ་དབྱིངས་ནས་དགོངས།
མཁྱེན་དང་བརྩེ་བའི་བདག་ཉིད་ཅན། ཐུགས་རྗེ་འོད་ཟེར་ཀུན་ཏུ་སྤྲོ། ལོངས་སྤྱོད་
རྫོགས་པའི་མཆོད་རྟེན་ནོ། །
གསུམ་པ་ཅིར་ཡང་སྤྲུལ་པ་ཡི། འགྲོ་བ་འདུལ་བའི་མཆོད་རྟེན་ཀྱང་། རྣམ་པ་ལྔ་
རུ་ཤེས་པ་སྟེ། མཁའ་ལ་བཞུགས་དང་དོག་ལ་གནས། སྒྲིབ་གཉིས་བྱང་དང་ཚོགས་
གཉིས་བསགས། བཀྲ་ཤིས་དཔལ་འབར་མཆོད་རྟེན་ནོ། །ཅིར་ཡང་སྤྲུལ་པ་བརྒྱ་
ཉི་ཤུ། འགྲོ་བ་འདུལ་ཕྱིར་བསྟན་པའོ། །ཐོག་མར་མཁའ་ལ་བཞུགས་པ་སྟེ། རང་
བཞིན་འོད་ལས་གྲུབ་པ་ཡིས། ཆོ་འཕྲུལ་སྣ་ཚོགས་འབྱུང་བའི་གནས། ཁྱབ་གདལ་
མི་གཡོ་རྫོགས་པ་ཆེ། གཡུང་དྲུང་ཡོངས་རྫོགས་མཆོད་པའི་རྟེན། ལྷུན་གྲུབ་རྒྱན་
བཟང་དཔེ་བྱད་འཕགས། གཡུང་དྲུང་ཁྲི་སྐོས་མཆོད་པའི་རྟེན། སྤྱོད་འཇུག་ཀུན་
འཕྲུལ་སྟོབས་དང་ལྡན། གཡུང་དྲུང་སྤྲུལ་པ་མཆོད་པའི་རྟེན། བྱམས་ལྡན་རྒྱལ་
424

མདོ་སྡེ། སྐུ་གདུང་བསྟན་པ་རྗེས་བཞག་མདོ།
པོས་འགྲོ་ཀུན་སྐྱོབས། གཡུང་དྲུང་འཕྲུལ་སྣང་མཆོད་པའི་རྟེན། དགའ་ཆེན་མགུ་
བའི་སྒྱུ་འཕྲུལ་འཆང་། གཡུང་དྲུང་འོད་འབར་མཆོད་པའི་རྟེན། བཏང་སྙོམས་འགྲོ་
ཀུན་ཡོངས་ལ་བརྩེ། གཡུང་དྲུང་ཀུན་སྙོམས་མཆོད་པའི་རྟེན། སྙིང་རྗེ་དཔག་མེད་
འགྲོ་འདུལ་དགོངས། གཡུང་དྲུང་ཁྱབ་བདལ་མཆོད་པའི་རྟེན། ཀུན་འབྱུང་ཀུན་
རྫོགས་སྤྱོད་ཚུལ་ཐབས། ཆོ་འཕྲུལ་བསྟན་པ་མཆོད་པའི་རྟེན། དགེ་ལ་དད་མཆོག་
རབ་མཉེས་དགའ། དགེ་ལྡན་ཡོན་ཏན་མཆོད་པའི་རྟེན། སྒྲ་བསྒྱུར་བྱེ་བྲག་གཟི་
བརྗིད་ལྡན། གཡུང་དྲུང་དབང་དྲག་མཆོད་པའི་རྟེན། དགའ་ལྡན་ཀུན་སྐྱོབ་ཤུགས་
ཀྱི་བདག །འཕྲིན་ལས་སྟོབས་ཆེན་མཆོད་པའི་རྟེན། ཏིང་འཛིན་འོད་འཕྲོ་འགྲོ་བ་
འདྲེན། ལྷ་ལས་བབས་པ་མཆོད་པའི་རྟེན། དྲི་མེད་རྣམ་དག་སྤྱོད་འཆང་ཚུལ། གེ་
སར་སྡོང་པོ་མཆོད་པའི་རྟེན། འགྲོ་དྲུག་གནས་སྦྱོངས་རྒྱུད་ལྔ་སེལ། འོད་ཟེར་འཕྲོ་བ་
མཆོད་པའི་རྟེན། མདོག་སེར་ས་ལས་ལྷུན་གྱིས་གྲུབ། གཡུང་དྲུང་རྩེགས་པ་མཆོད་
པའི་རྟེན། མདོག་ལྗང་རླུང་ལས་ལྷུན་གྱིས་གྲུབ། འཁོར་ལོ་སྒྱུར་བ་མཆོད་པའི་རྟེན།
མདོག་དམར་མེ་ལས་ལྷུན་གྱིས་གྲུབ། བདེ་ལྡན་པདྨ་མཆོད་པའི་རྟེན། མདོག་སྔོན་
ཆུ་ལས་ལྷུན་གྱིས་གྲུབ། ལེགས་གྲུབ་རིན་ཆེན་མཆོད་པའི་རྟེན། མདོག་དཀར་ནམ་
མཁའ་ལས་བྱུང་བས། ཀུན་འོད་སྒྲོན་མ་མཆོད་པའི་རྟེན། སྣ་ཚོགས་ས་གཞི་ལས་
བྱུང་པས། ཀུན་བསྐྱེད་བརྟན་མ་མཆོད་པའི་རྟེན། དགའ་ལྡན་མེ་ཏོག་ཚལ་བསྐྱེད་
པས། རབ་དགའ་མུན་སེལ་མཆོད་པའི་རྟེན། བསོད་ནམས་ཆར་འབེབས་སྒྲིབ་སེལ་
བས། ཐུགས་རྗེ་རྒྱུན་མེད་མཆོད་པའི་རྟེན། དྲི་ཞིམ་ངད་ལྡན་རྒྱུན་སྤྱོད་པས། བསམ་
པ་གླིང་འཕྲུལ་མཆོད་པའི་རྟེན། གསོ་བསྐྱེད་བདུད་རྩིའི་ཚལ་བསྐྱེད་པས། སྙིང་རྗེ་
བརྩེགས་པ་མཆོད་པའི་རྟེན། མཁའ་ལ་རྫོགས་པའི་མཆོད་རྟེན་ནོ། ། །
དྲི་ཟ་འདུལ་ཞིང་གཡོ་ལྡེམ་གནོན། ཁྲི་འཕང་དགུ་པ་མཆོད་པའི་རྟེན། གནོད་
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
སྦྱིན་འདུལ་ཞིང་རླུང་སྒོ་འགེག །ཟོ་བོ་ཁྱུང་ལག་མཆོད་པའི་རྟེན། ཀླུ་དབང་འདུལ་
ཞིང་བཙན་ཡུལ་སྲེག །དགུ་ར་དགུ་ཁྱུད་མཆོད་པའི་རྟེན། གཤིན་རྗེ་འདུལ་ཞིང་རྒྱ་
མཚོ་འགེག །ཟོ་བོ་རྩེ་དགུ་མཆོད་པའི་རྟེན། མེ་ལྷ་འདུལ་ཞིང་མེ་དབལ་འགེག །
མདོག་དམར་མེ་གླིང་མཆོད་པའི་རྟེན། བགེགས་རྣམས་འདུལ་ཞིང་མཐུ་དབང་ལྡན།
མདོག་ལྗང་ཁྲི་རྩེ་མཆོད་པའི་རྟེན། རླུང་ལྷ་འདུལ་ཞིང་རླུང་སྒོ་འགེག ། པྲ་ཕུད་རྩེ་
དགུ་མཆོད་པའི་རྟེན། སྲིན་པོ་འདུལ་ཞིང་ཟ་ལམ་གཅོད། དམར་ནག་མེ་འོད་མཆོད་
པའི་རྟེན། ཀླུ་ཁམས་སྐྱོང་ཞིང་དགའ་བདེ་བསྒྲུབ། ཨུད་འབར་གླིང་སྐོས་མཆོད་པའི་
རྟེན། གཉན་རྣམས་སྐྱོང་ཞིང་སྙིང་པོ་འཆོས། རིན་ཆེན་ཁྲི་སྐོས་མཆོད་པའི་རྟེན། ས་
བདག་སྐྱོང་ཞིང་གཏེར་སྒོ་སྡོམ། ག་བུ་གླིང་བརྩེགས་མཆོད་པའི་རྟེན། དམུ་རྣམས་
སྐྱོང་ཞིང་འོན་འཐིབས་སེལ། ཁྲི་སྒྲ་བསིལ་བ་མཆོད་པའི་རྟེན། བདུད་རྣམས་སྐྱོང་
ཞིང་ཁྲམ་ཁ་གནོན། ཁ་རག་བདུད་འདུལ་མཆོད་པའི་རྟེན། བཙན་རྣམས་སྐྱོང་ཞིང་
ཞག་མིག་འགེག ། ཟོ་བོ་བཙན་འདུལ་མཆོད་པའི་རྟེན། སྨན་བཙུན་སྐྱོང་ཞིང་དགའ་
བདེ་སྐྱེད། འདམ་བུ་རིང་བསྲེལ་མཆོད་པའི་རྟེན། ཤར་གླིང་སྐྱོང་ཞིང་སྐྱེས་བྱང་
འཛིན། ཁྲི་འཕང་དགུ་པ་མཆོད་པའི་རྟེན། བྱང་གླིང་སྐྱོང་ཞིང་ཚེ་དཔལ་བསྐྱེད། ཁྲི་
འཕང་བརྒྱད་པ་མཆོད་པའི་རྟེན། ནུབ་གླིང་སྐྱོང་ཞིང་དམུ་ཐག་འཛིན། ཁྲི་འཕང་
དྲུག་པ་མཆོད་པའི་རྟེན། ལྷོ་གླིང་སྐྱོང་ཞིང་གཏེར་མཛོད་འཛིན། ཁྲི་འཕང་ལྔ་པ་
མཆོད་པའི་རྟེན། རི་རབ་སྐྱོང་ཞིང་སྲིད་རྩེ་གནོན། ཁྲི་འཕང་བཅུ་གསུམ་མཆོད་པའི་
རྟེན། རི་བདུན་སྐྱོང་ཞིང་ཁ་ཁྱེར་གནོན། མི་གཡོ་ཁྲི་བདུན་མཆོད་པའི་རྟེན། རོལ་
མཚོ་སྐྱོང་ཞིང་མཐའ་དམིག་འགེག ། ལོ་པན་དབུ་བདུན་མཆོད་པའི་རྟེན། ལྕགས་
རི་སྐྱོང་ཞིང་ཁྱུད་མོ་བསྡམ། དགུ་ར་ཁྱུད་མོ་མཆོད་པའི་རྟེན། དོག་ལ་གནས་པའི་
མཆོད་རྟེན་ནོ། །
426

མདོ་སྡེ། སྐུ་གདུང་བསྟན་པ་རྗེས་བཞག་མདོ།
སྦྱོར་བ་མཚམས་མེད་སྦྱངས་པ་ཡིས། ལོ་པན་དབུ་དགུ་མཆོད་པའི་རྟེན། སྨེ་
བ་མཚམས་མེད་སྦྱངས་པ་ཡིས། ལོ་པན་དབུ་བརྒྱད་མཆོད་པའི་རྟེན། གཉན་པ་
མཚམས་མེད་སྦྱངས་པ་ཡིས། ལོ་པན་དབུ་བདུན་མཆོད་པའི་རྟེན། སྒྲོལ་བ་མཚམས་
མེད་སྦྱངས་པ་ཡིས། ལོ་པན་དབུ་ལྔ་མཆོད་པའི་རྟེན། གཅོད་པ་མཚམས་མེད་
སྦྱངས་པ་ཡིས། ལོ་པན་དབུ་བཞི་མཆོད་པའི་རྟེན། དེ་ལས་ཉེ་བ་སྦྱངས་པ་ཡིས། ལོ་
པན་དབུ་གསུམ་མཆོད་པའི་རྟེན། ལྕི་བ་བཞི་པོ་སྦྱངས་པ་ཡིས། ལོ་པན་དབུ་གཉིས་
མཆོད་པའི་རྟེན། ལོག་པ་བརྒྱད་པོ་སྦྱངས་པ་ཡིས། ཁྲི་བརྒྱད་ཡོངས་འདུལ་མཆོད་
པའི་རྟེན། འཁྲུལ་པ་དགུ་པོ་སྦྱངས་པ་ཡིས། ཁྲི་དགུ་རུ་རིང་མཆོད་པའི་རྟེན། མི་
དགེ་བཅུ་པོ་སྦྱངས་པ་ཡིས། ཁྲི་འདུལ་ཡོངས་རྩེ་མཆོད་པའི་རྟེན། ཞེ་སྡང་མེ་དབལ་
འཇོམས་པ་ཡིས། བྱམས་པ་སྒྲིབ་སེལ་མཆོད་པའི་རྟེན། འདོད་ཆགས་རྒྱ་མཚོ་སྐེམས་
པ་ཡིས། སྦྱིན་པ་ཚོགས་རྫོགས་མཆོད་པའི་རྟེན། གཏི་མུག་མུན་པ་སེལ་བ་ཡིས། ཡེ་
ཤེས་སྒྲོན་མ་མཆོད་པའི་རྟེན། ང་རྒྱལ་རི་བོ་གཞོམ་པ་ཡིས། ཞི་བ་བདེ་ལྡན་མཆོད་
པའི་རྟེན། ཕྲག་དོག་བརྩོན་ར་བཤིག་པ་ཡིས། ཡངས་པ་བཀོད་ལེགས་མཆོད་པའི་
རྟེན། སྲོག་བཅད་རྣམ་སྨིན་སྦྱངས་པ་ཡིས། ཤེལ་མདོག་གཡུང་དྲུང་མཆོད་པའི་
རྟེན། མ་བྱིན་རྣམ་སྨིན་སྦྱངས་པ་ཡིས། གཡུ་མདོག་འཁོར་ལོ་མཆོད་པའི་རྟེན། མི་
ཚངས་རྣམ་སྨིན་སྦྱངས་པ་ཡིས། ཟངས་མདོག་པདྨ་མཆོད་པའི་རྟེན། རྫུན་གྱུར་ཕྲ་
མ་སྦྱངས་པ་ཡིས། མཐིང་མདོག་ནོར་བུ་མཆོད་པའི་རྟེན། ཉོན་མོངས་རྩ་བཞི་སྦྱངས་
པ་ཡིས། གསེར་མདོག་དཔལ་བེའུ་མཆོད་པའི་རྟེན། ཁ་ཟས་ཉེས་པ་སྦྱངས་པ་ཡིས།
ངད་ལྡན་ཁྲི་བརྩེགས་མཆོད་པའི་རྟེན། གོན་པའི་ཉེས་པ་སྦྱངས་པའི་ཕྱིར། ལྷབ་ལྷུབ་
རྒྱན་རྫོགས་མཆོད་པའི་རྟེན། གྲོགས་ཀྱི་ཉེས་པ་སྦྱངས་པ་ཡིས། ཨུད་འབར་གླིང་
བརྩེགས་མཆོད་པའི་རྟེན། ཁྲི་སྟན་ཉེས་པ་སྦྱངས་པ་ཡིས། དགུ་ཁྲི་ཁྱུད་འདུལ་མཆོད་
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
པའི་རྟེན། སྒྲིབ་གཉིས་སྦྱངས་པའི་མཆོད་རྟེན་ནོ། །གསང་བ་གཏིང་རྫོགས་གྲུབ་པའི་
རྩེ། གཡུང་དྲུང་ལྷ་རྩེ་མཆོད་པའི་རྟེན། གསང་བ་གཏིང་རྫོགས་སྤྲུལ་པའི་མཁར། ལི་
ལི་བང་བང་མཆོད་པའི་རྟེན། གསང་བ་གཏིང་རྫོགས་རྫུ་འཕྲུལ་གནས། ཁྲི་རྩེ་རྒྱལ་
འདུལ་མཆོད་པའི་རྟེན། ལྟུང་བ་ལྷ་ཡི་སྡུག་བསྔལ་སེལ། ལོ་པན་དགུ་རྩེ་མཆོད་པའི་
རྟེན། འཐབ་རྩོད་ལྷ་མིན་སྒྲིབ་པ་སྦྱངས། རྒྱལ་བ་རྩེ་དགུ་མཆོད་པའི་རྟེན། གླིང་
བཞི་སྐོས་དང་ཁ་དོག་གསལ། ལོ་པན་དབུ་ལྔ་མཆོད་པའི་རྟེན། པདྨ་སྙིང་པོ་ཆུ་ཟླའི་
འོད། དགའ་མཛེས་པདྨ་མཆོད་པའི་རྟེན། ཨུ་དུག་སྒྲ་དང་རྣོ་ངར་འཇིགས། སྒྲ་སྙན་
གསིལ་མོ་མཆོད་པའི་རྟེན། ཁྲོ་གཏུམ་གསོད་གཅོད་གདུག་སྟོབས་འཇིལ། བདུད་
འདུལ་སྒྲ་བསྒྲག་མཆོད་པའི་རྟེན། མི་བདེ་སྡུག་བསྔལ་ཉོན་མོངས་འཇོམས། དགའ་
རབ་དབང་ལྡན་མཆོད་པའི་རྟེན། སྦྱིན་པ་ཚོགས་ཆེན་རབ་རྫོགས་པས། སྒོ་བརྒྱད་
དབུ་མང་མཆོད་པའི་རྟེན། ཚུལ་ཁྲིམས་འཆལ་པ་མེད་པ་ཡིས། ལྷ་རྩེ་གསང་བ་
མཆོད་པའི་རྟེན། བཟོད་ཐོབ་བྱུང་ཚོར་མེད་པ་ཡིས། ཁྲི་མང་ལྷ་རྩེ་མཆོད་པའི་
རྟེན། བརྩོན་འགྲུས་མྱུར་མགྱོགས་དོན་ལྡན་པས། དཀའ་བ་རྣམ་བརྩེགས་མཆོད་
པའི་རྟེན། བསམ་གཏན་འགྱུར་ལྡོག་མེད་པ་ཡིས། མི་འགྱུར་གཡུང་དྲུང་མཆོད་པའི་
རྟེན། ཐོགས་མེད་སྟོབས་ཤུགས་ལྡན་པ་ཡིས། རྒྱལ་བ་ཁྲི་གླིང་མཆོད་པའི་རྟེན། སྙིང་
རྗེ་བདག་ཕྱོགས་མེད་པ་ཡིས། ཚད་མེད་ཡང་འདུལ་མཆོད་པའི་རྟེན། སྨོན་ལམ་
རེ་དོགས་མེད་པ་ཡིས། ཡིད་བཞིན་འབྱུང་གནས་མཆོད་པའི་རྟེན། ཐབས་མཆོག་
རྨོངས་པོ་མེད་པ་ཡིས། དབང་སྒྱུར་འཁོར་ལོ་མཆོད་པའི་རྟེན། ཤེས་རབ་དོན་ལ་
འཁྲུལ་མེད་པས། ཡེ་ཤེས་རྩེ་གླིང་མཆོད་པའི་རྟེན། བྱམས་པ་ཚོགས་ཆེན་རབ་རྫོགས་
པས། བྱམས་ལྡན་འཕྲུལ་གླིང་མཆོད་པའི་རྟེན། དགའ་བ་ཚོགས་ཆེན་རབ་རྫོགས་
པས། ཀུན་སྣང་འཕྲུལ་གླིང་མཆོད་པའི་རྟེན། བཏང་སྙོམས་ཚོགས་ཆེན་རབ་རྫོགས་
428

མདོ་སྡེ། སྐུ་གདུང་བསྟན་པ་རྗེས་བཞག་མདོ།
པས། ཡིད་བཞིན་འཕྲུལ་གླིང་མཆོད་པའི་རྟེན། སྙིང་རྗེ་ཚོགས་ཆེན་རབ་རྫོགས་པས།
རྒྱན་རྫོགས་འཕྲུལ་གླིང་མཆོད་པའི་རྟེན། ཚོགས་གཉིས་ཡོང་རྫོགས་མཆོད་རྟེན་ནོ། །
འཇིག་རྟེན་ཞིང་ཁམས་བདེ་ལེགས་བསྐྱེད། བཀྲ་ཤིས་སྒོ་མང་མཆོད་པའི་རྟེན། མི་
ལྷ་ལྡན་ཞིང་ཚེ་བསྲིང་བའི། བཀྲ་ཤིས་དབུ་མང་མཆོད་པའི་རྟེན། གཡང་ཁམས་སྐྱོང་
ཞིང་བྱིན་འབེབས་པའི། དཔལ་ཁྱུད་འཁོར་མོ་མཆོད་པའི་རྟེན། དཔལ་ཁ་བསྐྱེད་
ཅིང་ཕུ་རྒྱས་པའི། ཕྱུ་ར་ཁྱུད་མོ་མཆོད་པའི་རྟེན། རིགས་བརྒྱུད་སྤེལ་ཞིང་དམུ་ཐག་
འཛིན། གཡུང་དྲུང་དཔལ་བསྐྱེད་མཆོད་པའི་རྟེན། བསོད་ནམས་འཕེལ་ཞིང་ཕུན་
ཚོགས་པའི། བསོད་ནམས་ལྷུན་པོ་མཆོད་པའི་རྟེན། ཤར་གླིང་ཉི་མ་འོད་སྐྱོང་བའི།
བཀྲ་ཤིས་ཁྲི་སྐོས་མཆོད་པའི་རྟེན། བྱང་གླིང་བཀྲ་ཤིས་རྫས་སྐྱོང་བའི། བཀྲ་ཤིས་
ལྷུན་པོ་མཆོད་པའི་རྟེན། ནུབ་གླིང་ཟླ་བ་ཟེར་སྐྱོང་བའི། བཀྲ་ཤིས་འོད་འབར་མཆོད་
པའི་རྟེན། ལྷོ་གླིང་རིན་ཆེན་ནོར་སྐྱོང་བའི། བཀྲ་ཤིས་ཟླ་རྒྱས་མཆོད་པའི་རྟེན། ལྷོ་
ཤར་བསོད་ནམས་ཚོགས་སྐྱོང་བའི། འཛམ་བྷ་མངོན་སྤྲུལ་མཆོད་པའི་རྟེན། བྱང་
ཤར་དཔལ་གྱི་འཁོར་སྐྱོང་བའི། དཔལ་ཐོགས་གསུམ་པོ་མཆོད་པའི་རྟེན། བྱང་ནུབ་
སྐར་མའི་འོད་སྐྱོང་བའི། བྲ་རྩེ་གླིང་བཀྲ་མཆོད་པའི་རྟེན། ལྷོ་ནུབ་ཕྱྭ་གཡང་ཚོགས་
སྐྱོང་བའི། དམུ་ཞག་འཁྱིལ་མོ་མཆོད་པའི་རྟེན། སྟེང་ཕྱོགས་འཇིག་རྟེན་དགའ་བདེ་
བསྐྱེད། ཚངས་པ་རྩེ་གླིང་མཆོད་པའི་རྟེན། འོག་ཕྱོགས་བསོད་ནམས་ལྷུན་པོ་བརྟན།
བཀྲ་ཤིས་གླིང་བརྟེན་མཆོད་པའི་རྟེན། བདུད་ཀྱི་ཁ་གནོན་ཁྲམ་ཁ་བསྒྱུར། ཟོ་བོ་
ལྕགས་རྩེ་མཆོད་པའི་རྟེན། བཙན་གྱི་ཁ་གནོན་རྒྱུགས་ལམ་གཅོད། ཟངས་གླིང་མེལ་
ཚེ་མཆོད་པའི་རྟེན། དམུ་ཡི་ཁ་གནོན་དལ་ཡམས་བསྒྱུར། ཁྲི་བརྒྱད་རྩེ་འདུལ་མཆོད་
པའི་རྟེན། མ་མོའི་ཁ་གནོན་མ་ཡམས་འདུལ། དགུ་ར་ཁྱུད་འདུས་མཆོད་པའི་རྟེན།
དལ་ཁ་གཅོད་ཅིང་རིམས་ཁ་བསྒྱུར། འོད་ཟེར་གླིང་བརྩེགས་མཆོད་པའི་རྟེན། ཟེར་
429

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཁ་སྐྱོང་ཞིང་ཆོ་དགུ་གཅོད། ཁྲི་ནེ་པིང་ཐོག་མཆོད་པའི་རྟེན། སྐོས་དྲུག་སྐྱོང་ཞིང་
གཟེར་ཁ་བསྒྱུར། ཟོ་ཟོ་བཙུན་ཐོག་མཆོད་པའི་རྟེན། འཇིག་རྟེན་བཀྲ་ཤིས་མཆོད་
རྟེན་ནོ། །
དེ་ལྟར་དབྱིངས་ན་བཞུགས་པ་དང་། མཁའ་ལ་རང་བཞིན་རྫོགས་པ་དང་། ཀློང་
དུ་དོག་ལ་སྤྲུལ་པ་ཡིས། སུམ་བརྒྱ་དྲུག་ཅུ་མཆོད་པའི་རྟེན། འགྲོ་བ་འདུལ་བའི་དོན་
ཆེད་དུ། བསྟན་པ་རྗེས་བཞག་བསྟན་པ་སྟེ། དུས་གསུམ་བདེ་བར་གཤེགས་པ་ཡི།
སྐུ་གསུང་ཐུགས་ཀྱི་རྟེན་གསུམ་ལས། བདེར་གཤེགས་ཐུགས་རྟེན་རིམ་པའོ། ། ཁ་སྟེ་
མུ་ཡ་སྤྲུལ་པའི་གཤེན། སྐུ་གདུང་མཆོད་རྟེན་གཉེར་དུ་གཏད། སེམས་ཅན་འགྲོ་ལ་
སྨིན་པར་མཛོད། ཅེས་བཀའ་བསྩལ་ཏོ། །
དེ་ལ་ཡང་ཁ་སྟེ་མུ་ཡས་གསོལ་པ། རྣམ་པ་ཐམས་ཅད་མཁྱེན་པ་ཡི། བསྟན་པའི་
མངའ་བདག་སྟོན་པ་ལགས། བདེ་བར་གཤེགས་པའི་སྐུ་གདུང་གི། ཐུགས་རྟེན་
མཆོད་རྟེན་རིམ་པ་ལ། དབྱིངས་ན་བཞུགས་དང་མཁའ་ལ་རྫོགས། ཀློང་དུ་འགྲོ་བའི་
དོན་མཛད་པའི། སྤྱི་ཡི་སྡེ་དང་སྒོས་ཀྱི་རིགས། སུམ་བརྒྱ་དྲུག་ཅུའི་དབྱེ་བ་དང་། བྱེ་
བྲག་སོ་སོར་དེ་ལྟར་ན། བཞེངས་པའི་རིམ་པ་ཇི་ལྟར་བྱ། ཐམས་ཅད་མཁྱེན་པས་
བཀའ་སྩལ་འཚལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འདུས་
པའི་འཁོར་རྣམས་དང་། ཁ་སྟེ་མུ་ཡ་སྤྲུལ་པའི་གཤེན། དེ་ཡི་མཚན་ཉིད་འདི་ལྟ་སྟེ།
བདེར་གཤེགས་སྐུ་གདུང་མཆོད་རྟེན་ལ། སྤྱི་རུ་སྡེ་ཚན་རྣམ་གསུམ་གྱི། བཞེངས་པའི་
རིམ་པ་འདི་ལྟ་སྟེ། བོན་ཉིད་དབྱིངས་ན་བཞུགས་པ་ཡི། དབྱིངས་ཀྱི་མཆོད་རྟེན་བརྒྱ་
ཉི་ཤུ། ཡེ་ནས་བོན་སྐུ་འགྱུར་མེད་ལ། ཚིག་དང་མིང་ཙམ་མ་གཏོགས་པར། གང་
གིས་དཔེ་བྱང་མཚོན་དུ་མེད། བོན་སྐུ་ནམ་མཁའ་ལྟ་བུ་སྟེ། ཡེ་ནས་ཡོངས་ལ་ཁྱབ་
པ་ལ། རྒྱུ་ལས་མ་བྱུང་རྐྱེན་མི་འཇིག །ཐོག་དང་ཐ་མ་འགྱུར་ནུབ་མེད། འཁོར་དང་
430

མདོ་སྡེ། སྐུ་གདུང་བསྟན་པ་རྗེས་བཞག་མདོ། ༼ཉ༽
མྱང་འདས་བྱ་བ་མེད། ཐམས་ཅད་ཀུན་ཡིན་གང་མ་ཡིན། སྐུ་དང་ཡེ་ཤེས་གྲུབ་པ་
མེད། འདི་ཞེས་གང་གིས་མཚོན་དུ་མེད། འདི་ཡིན་གང་གིས་གཏད་པ་མེད། འདི་
མིན་གང་གིས་ཁྱབ་པ་མེད། ཐམས་ཅད་ཀུན་མིན་གང་ཡང་ཡིན། ཡེ་ནས་བོན་སྐུ་
འགྱུར་མེད་ལ། གདོད་ནས་མ་བཅོས་མ་བསླད་པས། གང་གིས་དམིགས་གཏད་བྲལ་
བ་དེ། འདུས་མ་བྱས་ཀྱི་རང་བཞིན་ལ། འདུས་བྱས་མཚན་མ་བྲལ་བ་ཡིན། བོན་
ཉིད་དབྱིངས་ཀྱི་མཆོད་རྟེན་ནོ། །རང་བཞིན་མཁའ་ལ་རྫོགས་པ་ཡི། ལྷུན་གྱིས་གྲུབ་
པའི་མཆོད་རྟེན་ནི། རྫོགས་པའི་མཆོད་རྟེན་བརྒྱ་ཉི་ཤུ། བོན་ཉིད་སྐྱེ་བ་མེད་པ་ལ།
བོན་ཅན་འགག་པ་མེད་པ་སྟེ། འགག་མེད་ཡེ་ཤེས་ཆེན་པོ་ལྔ། ཡེ་ཤེས་ལྔ་ལས་འོད་
ལྔ་ཤར། འོད་ལྔ་ཁ་དོག་སོ་སོར་གསལ། མཁའ་ལ་རང་བཞིན་དཀྱིལ་འཁོར་རྫོགས།
ལྷ་ལྔ་སྐུ་ལྔ་ཡེ་ཤེས་ལྔ། རིགས་ལྔ་གསས་ལྔ་རྫུ་འཕྲུལ་ལྔ། སྟོབས་ལྔ་སྤྱན་ལྔ་ཐུགས་རྗེ་
ལྔ། ཞིང་ཁམས་གནས་ལྔ་ལྷུན་གྱིས་གྲུབ། འོད་ལས་རྒྱུ་བསྐྱེད་འོད་ལས་གྲུབ། འོད་
ཀྱི་རང་བཞིན་ཞིང་ཁམས་གནས། འོད་ལས་ལོངས་སྤྱོད་མངོན་དུ་རྫོགས། རྫོགས་
པའི་སྐུ་མཆོག་རིགས་ལྔ་གསལ། དཀར་པོ་མུ་མེད་འབྱས་ཡས་པ། དེ་བཞིན་རིགས་
སུ་ལྷུན་གྱིས་གྲུབ། དེ་བཞིན་རིགས་ལས་སྤྲུལ་པ་ཡིས། སྐུ་དང་ཞིང་ཁམས་བསམ་མི་
ཁྱབ། སྟོང་ཉིད་ཡེ་ཤེས་ལས་བྱུང་བས། ཞེ་སྡང་འདུལ་མཛད་མཆོད་པའི་རྟེན། སེར་
པོ་མུ་མེད་འབྱམ་ཡས་པ། གཡུང་དྲུང་རིགས་སུ་ལྷུན་གྱིས་གྲུབ། གཡུང་དྲུང་རིགས་
ལ་སྤྲུལ་པ་ཡིས། སྐུ་དང་ཞིང་ཁམས་བསམ་མི་ཁྱབ། མེ་ལོང་ཡེ་ཤེས་ལས་བྱུང་བས།
གཏི་མུག་འདུལ་མཛད་མཆོད་པའི་རྟེན། ལྗང་གུ་མུ་མེད་འབྱམས་ཡས་པ། འཁོར་
ལོ་རིགས་སུ་ལྷུན་གྱིས་གྲུབ། ལས་ཀྱི་རིགས་ལས་སྤྲུལ་པ་ཡིས། སྐུ་དང་ཞིང་ཁམས་
བསམ་མི་ཁྱབ། མཉམ་ཉིད་ཡེ་ཤེས་ལས་བྱུང་བས། ང་རྒྱལ་འདུལ་མཛད་མཆོད་
པའི་རྟེན། དམར་པོ་མུ་མེད་འབྱམས་ཡས་པ། པདྨ་རིགས་སུ་ལྷུན་གྱིས་གྲུབ། པདྨ་
431

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རིགས་ལས་སྤྲུལ་པ་ཡི། སྐུ་དང་ཞིང་ཁམས་བསམ་མི་ཁྱབ། སོ་སོར་ཡེ་ཤེས་ལས་བྱུང་
བས། འདོད་ཆགས་འདུལ་མཛད་མཆོད་པའི་རྟེན། སྔོན་པོ་མུ་མེད་འབྱམས་ཡས་
པ། རིན་ཆེན་རིགས་སུ་ལྷུན་གྱིས་གྲུབ། རིན་ཆེན་རིགས་ལས་སྤྲུལ་པ་ཡི། སྐུ་དང་
ཞིང་ཁམས་བསམ་མི་ཁྱབ། བྱ་གྲུབ་ཡེ་ཤེས་ལས་བྱུང་བས། ཕྲག་དོག་འདུལ་མཛད་
མཆོད་པའི་རྟེན། དེ་ལྟར་ཡེ་ཤེས་ལྔ་ལས་སུ། རང་འབྱུང་གསལ་བའི་འོད་ལྔ་སྟེ། ལྷ་
ལྔ་སྐུ་ལྔ་ཕྱག་རྒྱ་ཡི། འགྲོ་བའི་དོན་ལ་དགོངས་པ་ཡིས། རང་བཞིན་ལྷུན་གྲུབ་མཆོད་
པའི་རྟེན། བྱ་བཙལ་གང་དུ་མ་གྲུབ་ཀྱང་། མཉམ་ཉིད་གང་དུ་མ་འགགས་ཕྱིར།
ལྷུན་གྱིས་གྲུབ་སྟེ་གནས་པའོ། །
གསུམ་པ་ཀློང་དུ་སྤྲུལ་པ་ཡི། རིས་སུ་བྲིས་དང་འབུར་དུ་བཏོད། ལུགས་སུ་བླུགས་
པ་ལས་བྱུང་སྟེ། དེ་ཡང་རྒྱུ་དང་རྐྱེན་གཉིས་ཏེ། རྒྱུ་ནི་འབྱུང་བ་རྣམ་བཞི་དང་། རིན་
ཆེན་སྣ་བདུན་ལས་བྱུང་བ། བླ་མེད་མཆོད་པའི་རྟེན་དུ་བཞེངས། རྐྱེན་ནི་དད་པ་
ལས་བྱུང་སྟེ། སྐྱེས་བུ་བརྟུལ་ཞུགས་ལྡན་པ་དང་། དད་དང་བརྩོན་འགྲུས་ལྡན་པ་
ཡི། རྩོལ་བས་བསྒྲུབ་སྟེ་བཞེངས་པའོ། །དོན་ནི་རྣམ་པ་གཉིས་ཡིན་ཏེ། འདི་དང་
ཕྱི་མའི་དོན་དུའོ། །འདིར་ཡང་ཀུན་རྫོབ་བདེན་ཕྱིར་དང་། ཕྱི་མར་དོན་དམ་བདེན་
ཕྱིར་གཉིས། འདིར་ཡང་ཀུན་རྫོབ་བདེན་ཕྱིར་ནི། འཇིག་རྟེན་འདི་ལ་བདེན་པ་སྟེ།
འཇིག་རྟེན་ཞི་ཞིང་བདེ་ལེགས་དང་། སྣང་སྲིད་ཁ་ཡོ་སྙོམས་པ་དང་། སྟོང་ཁམས་
འཇིག་རྟེན་རེ་བསྐང་དང་། ཕ་རོལ་བར་ཆད་ཞི་བ་དང་། མི་མཐུན་ཕྱོགས་རྣམས་
ཟློག་ཕྱིར་དང་། ཚེ་གཡང་བསོད་ནམས་འཕེལ་ཕྱིར་དང་། དཔལ་དང་གྲགས་པ་
བསྐྱེད་ཕྱིར་དང་། གཡུང་དྲུང་བསྟན་པ་རྒྱས་ཕྱིར་རོ། ། ཕྱི་མར་དོན་དམ་བསྟན་པ་
སྟེ། སྒྲིབ་གཉིས་རྣམ་པར་བྱང་ཕྱིར་དང་། ཚོགས་གཉིས་ཡོངས་སུ་རྫོགས་ཕྱིར་དང་།
སྨོན་ལམ་མཐའ་རུ་འགྲུབ་ཕྱིར་དང་། གཡུང་དྲུང་ས་བཅུ་བགྲོད་ཕྱིར་དང་། ལམ་
432

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ལྔའི་ཡོན་ཏན་ཐོབ་ཕྱིར་དང་། བླ་མེད་འབྲས་བུ་ཐོབ་ཕྱིར་རོ། །དེ་ཡང་ཐོག་མར་
བཞེངས་པ་ནི། བཞེངས་པའི་གནས་དང་བཞེངས་པའི་ཐབས། གནས་ནི་གཡའ་རི་
གངས་བྲག་སྟེ། རྒྱ་མཚོ་ཆུ་གླིང་ནགས་ཚལ་ལྗོངས། ཉམས་དགའ་ཡིད་དུ་འོང་བའི་
གནས། མེ་ཏོག་གླིང་དང་འདམ་བུའི་ཚལ། ཟླུམ་ལ་འཁྱིལ་དང་བརྗིད་ལ་མཛེས།
འཁྱིལ་ལ་འབུར་དང་འབུར་ལ་འཁྱིལ། གནམ་ལ་འཁོར་ལོ་རྩིབས་བརྒྱད་སྟེ། ས་ལ་
པདྨ་འདབ་བརྒྱད་དབྱིབས། ལོག་ལ་བཀྲ་ཤིས་རྫས་བརྒྱད་དང༌། མདུན་དུ་རིན་ཆེན་
ནོར་བདུན་དང༌། ཤར་གླིང་ཡངས་ལ་བརྡལ་པའོ། །བརྡལ་པ་ཆུ་ཡི་རྒྱུན་ལམ་དོད།
ལུ་མ་ནེ་སིང་རྒྱ་མཚོ་འཁྱིལ། བྱང་གླིང་བསྐྱོར་དང་གཡོར་བ་སྟེ། སྐྱོར་ལ་གྲིབ་དང་
ནགས་ཚལ་སྐུངས། རི་རྒྱུད་དལ་དཀར་ཡོལ་བ་འཐེན། རི་བདུན་ཚུལ་ཅན་རིམ་པ་
སྐོར། ནུབ་གླིང་ལྷུན་ལ་བརྗིད་པ་སྟེ། རི་བྲག་གཡུང་དྲུང་ཐེམ་པ་སྐས། གཅིག་ལ་
གཅིག་བརྩེགས་རི་རབ་ཚུལ། ལྷོ་གླིང་སྤུང་ལ་ལྷུན་པ་སྟེ། རྩི་ཤིང་ནགས་ཚལ་སྐྱེད་
མོའི་ཚལ། འདམ་བུ་མེ་ཏོག་ཚལ་གླིང་ལྗོངས། ཤིན་ཏུ་བག་ཡང་ཡིད་དྲོ་བ། ཉམས་
དགའ་ཡིད་འོང་གནས་སུ་བཤད། གཉིས་པ་བཞེངས་པའི་ཐབས་ལས་སུ། སྤྲུལ་པའི་
མཆོད་རྟེན་བརྒྱ་ཉི་ཤུ། འོག་གཞི་གཞི་རྨང་བརྟན་པ་སྟེ། ཁྲི་འཕང་རིམ་པ་བཞི་དང་
ལྡན། ཀུན་ནས་ཆ་སྙོམས་གྲུ་བཞི་ལ། འོག་གཞི་རྡོ་རྗེ་བརྟན་པ་སྟེ། གཞི་རྨང་རླུང་
གི་ཁྲི་འཕང་ལ། ནང་སྙིང་རྡོ་རྗེ་རྒྱ་གྲམ་མཚོན། དེ་སྟེང་མེ་ཡི་ཁྲི་འཕང་སྟེ། དམར་
གསལ་པདྨ་འདབ་བརྒྱད་མཚོན། དེ་སྟེང་ཆུ་ཡི་ཁྲི་འཕང་སྟེ། གཡུ་མདངས་འཁོར་
ལོ་ལྔ་སྐོར་མཚོན། དེ་སྟེང་ས་ཡི་ཁྲི་འཕང་སྟེ། གསེར་མདོག་རིན་ཆེན་བཞི་བསྣོལ་
མཚོན། དེ་སྟེང་རི་རབ་གླིང་བཞི་སྟེ། ཟུར་བཞི་མི་འགྱུར་ཀ་ཆེན་གཟུག །རྩིག་
གསེབ་ཀ་བ་རིན་པོ་ཆེ། བཞི་བརྒྱད་བཅུ་དྲུག་སུམ་ཅུ་གཉིས། དྲུག་ཅུ་རྩ་བཞི་བརྒྱ་
ཉི་ཤུ། སྟོང་དང་རྩ་གཉིས་ལ་སོགས་པ། མང་ཉུང་བརྒྱ་ཁྱོན་ཚད་དང་སྦྱར། ཀ་ཞུ་
433

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཟླ་བ་ཚེས་པའོ། ། ཀ་གདན་པདྨ་གྱེས་པའོ། །དེ་སྟེང་མཐིང་གི་གདུང་མ་རྒྱུག །གཞའ་
ཚོན་འོད་ཀྱི་དྲལ་དཔྱམ་བཀྱེ། དཔྱམ་བར་གཡུང་དྲུང་འཁོར་ལོ་དང༌། ཡིད་བཞིན་
ནོར་བུས་གང་བ་སྟེ། དཔྱམ་མདུད་རྡོ་རྗེ་རྒྱ་གྲམ་སྒེག །ཐོག་ཕུབ་རི་རབ་ཁོང་གསེང་
ལ། རྟ་བབས་རིམ་བཞི་ཁ་དོག་མཛེས། ཁ་པད་མཛེས་བརྗིད་པ་ཏྲ་རིས། ཡ་གད་
ཆུ་འབབ་ཐང་དུ་གདེངས། འཕྱང་འཕྲུལ་ལྡ་ལྡི་ཟ་ར་ཚགས། རིན་ཆེན་སྣ་ལྔའི་ཆུན་
འཕྱང་འཕྲུལ། གཞའ་ཚོན་སྣ་ལྔའི་དར་བུ་ཁད། ལོགས་བཞི་འབྱུང་ལྔའི་རྩིག་པ་དང་།
རིགས་རྟགས་ལྔ་ཡི་པ་ཏྲ་འཁྲུགས། ཕྱི་ནང་རིམ་གཉིས་སྒོ་བརྒྱད་ལྡན། བར་ཁྱམས་
འདོད་ཡོན་ར་བ་སྟེ། མཆོད་པའི་བྱེ་བྲག་རྫས་སུ་བཀྲམ། དེ་སྟེང་བུམ་པ་ཤེལ་གུར་
དཀར། ཤར་དུ་སྒོ་གཅིག་མཛེས་ལ་བཏོད། མགུར་ཆུ་རིན་ཆེན་གསེར་གྱིས་བརྒྱན།
དེ་སྟེང་བྲེ་ལེགས་གྲུ་བཞི་བརྟན། རིན་ཆེན་སྣ་ལྔ་པ་ཏྲ་འཁྲུགས། དེ་སྟེང་སྟོབས་ཀྱི་
འཁོར་ལོ་འཁོར། བཅུ་གསུམ་རིམ་བཞིན་བརྩེགས་པ་སྟེ། ཟུར་བཞི་ལོགས་བརྒྱད་
བཅུ་གཉིས་འབུར། དེ་སྟེང་ཆར་ཁེབས་ཟླུམ་ལ་འཁྱིལ། ཐུགས་རྗེ་ཚད་མེད་དབུ་
གདུགས་སྙོམས། དེ་སྟེང་ཏོག་དང་བྱ་གྲི་འབར། བྱ་རུ་དར་གྱི་ཅོདྲན་བརྒྱན། རིན་
ཆེན་སྣ་ལྔའི་ཆུན་ཕྱང་འཕྲུལ། ཁ་དོག་སྣ་བརྒྱད་དར་རྒྱན་རླབས། ཕྱི་སྐོར་ལྕགས་རི་
ཁྱུད་མོ་ཟླུམ། དཔག་བསམ་ཤིང་གི་ནགས་ཚལ་རྒྱས། རྒྱལ་ཆེན་རིགས་བཞིའི་ཕོ་བྲང་
བཅས། མཛེས་བརྗིད་བཀྲ་གསལ་ལྷུན་རྫོགས་ཏེ། ཤིན་ཏུ་དཔངས་དང་ལྡན་པར་
བཞེངས། སྤྱིར་ནི་དེ་ལྟར་བཞེངས་པ་ལ། སོ་སོའི་བྱེ་བྲག་རིམ་པ་ནི། རང་རང་སྒོས་
སྒོས་བརྒྱན་དང་སྦྱར། དབུ་མང་སྒོ་མང་འབུར་མང་བ། བང་རིམ་བརྩེགས་དང་ཁྲི་
འཕང་བརྩེགས། ཐོག་ཕུབ་བརྩེགས་དང་བྱ་འདབ་བརྩེགས། གྲུ་བཞི་ཆག་ཚད་ལྡན་
པ་ལ། དཔངས་དང་དཔངས་སོར་རན་ཐང་སྙོམས། མཛེས་དང་བརྗིད་དང་སྒེག་པ་
སྟེ། མཁས་ཁྱད་ལག་ལེན་ལྡན་པར་བྱ། དེ་ལྟར་ཆག་ཚད་ལྡན་པ་ཡིས། མཆོད་རྟེན་
434

མདོ་སྡེ། སྐུ་གདུང་བསྟན་པ་རྗེས་བཞག་མདོ།
བཞེངས་དང་བཞེངས་སོ་འཚལ། བཞེངས་ལ་འཇུག་པ་ལམ་གྱུར་སོགས། བཞེངས་
སོགས་གོམ་པ་གཅིག་འདོར་ཀྱང་། དེ་ཉིད་ཐར་པའི་འབྲས་བུ་འཐོབ། བླ་མེད་གོ་
འཕང་གདོན་མི་ཟ། ཁ་སྟེ་མུ་ཡ་སྤྲུལ་པའི་གཤེན། བདེ་བར་གཤེགས་པའི་སྐུ་གདུང་
གི། མཆོད་རྟེན་བཞེངས་པའི་རིམ་པའོ། །ཞེས་བཀའ་བསྩལ་ཏོ། ། །
དེ་ལ་ཡང་གསོལ་པ། ཐམས་ཅད་མཁྱེན་པའི་སྟོན་པ་ལགས། དེ་ལྟར་བདེ་བར་
གཤེགས་པ་ཡི། སྐུ་གདུང་མཆོད་རྟེན་རིམ་པ་ལ། བཞེངས་པའི་རིམ་པ་དེ་ལྟར་ན།
དོན་དུ་ཕྱི་སྣོད་ནང་བཅུད་ཀྱི། འཁོར་བ་མྱ་ངན་འདས་པའི་བོན། ནང་བཅུད་ཇི་
ལྟར་སྦྱར་བ་ལགས། ཐམས་ཅད་མཁྱེན་པའི་བཀའ་སྩལ་འཚལ། ཞེས་གསོལ་ཏོ། ། དེ་
ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང༌། ཁ་སྟེ་
མུ་ཡ་སྤྲུལ་པའི་གཤེན། དེ་ཡི་མཚན་ཉིད་འདི་ལྟ་སྟེ། བདེ་བར་གཤེགས་པའི་ཐུགས་
རྟེན་གྱི། སྐུ་གདུང་མཆོད་རྟེན་རིམ་པ་ལ། ཕྱི་ནང་སྣོད་བཅུད་སྦྱར་ལུགས་ཏེ། དེ་
ཡང་ཕྱི་ནང་གསང་བ་གསུམ། ཕྱི་ལྟར་ཕྱི་སྣོད་འཇིག་རྟེན་དང་། ནང་བཅུད་སེམས་
ཅན་དག་དང་སྦྱར། ནང་ལྟར་ཞི་རྒྱས་དབང་དྲག་སྟེ། ལས་བཞི་རྒྱུན་གྱི་ལྷ་དང་སྦྱར།
གསང་བ་ཐེག་པ་རིམ་དགུ་དང༌། ཕྱི་ནང་གསང་གསུམ་བོན་དང་སྦྱར། །
ཐོག་མར་ཕྱི་སྣོད་འཇིག་རྟེན་ལ། སྤྱི་རུ་སྦྱར་དང་སྒོས་སུ་སྦྱར། སྤྱི་རུ་སྟོང་གསུམ་
འཇིག་རྟེན་ཏེ། ལྕགས་རི་ཁྱུད་མོ་མུ་ཁྱུད་འཁོར། ཕྱོགས་བཞི་གླིང་བཞི་དཔག་བསམ་
ཚལ། ཕྱི་ཁྱམས་འདོད་ཡོན་གླིང་དང་སྦྱར། སྟོང་གསུམ་མཐར་ཐུག་གཏོས་དང་སྦྱར།
དེ་དབུས་ཁྲི་འཕང་རིམ་བཞི་ལ། ཕྱི་རྩིག་སྒྱུ་འཕྲུལ་དྲ་བ་དང༌། བར་ཁྱམས་འདོད་
ཡོན་ར་བ་སྟེ། སྟོང་གཉིས་བར་མའི་གཏོས་དང་སྦྱར། དེ་དབུས་དབུས་ཀྱི་གཙང་
ཁང་དང༌། ཐོག་ཕུབ་ཡང་ཕུབ་རྩིག་པ་རྣམས། སྟོང་གཅིག་སྤྱི་ཕུད་གཏོས་དང་སྦྱར།
སྤྱི་རུ་སྣོད་དང་སྦྱར་ཚུལ་ལོ། ། སྒོས་སུ་ཚངས་རྒྱུང་འཇིག་རྟེན་ཏེ། གཞི་རྨང་ཁྲི་འཕང་
435

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རིམ་པ་ལྔ། འོག་གཞི་འབྱུང་བ་ལྔ་དང་སྦྱར། དེ་སྟེང་ལྕགས་རི་ཁྱུད་མོར་འཁོར། ཕྱི་
སྐོར་ལྕགས་རི་ཁྱུད་དང་སྦྱར། དེ་ཡི་ཕྱི་ཁྱམས་ཟླ་གམ་བཞི། གླིང་བཞི་གླིང་ཕྲན་
བརྒྱད་དང་སྦྱར། དེ་སྟེང་ཁྲི་འཕང་རིམ་པ་བཞི། རི་བདུན་རོལ་པའི་མཚོ་དང་སྦྱར།
དེ་སྟེང་ལོགས་བཞི་ཕྱི་ནང་སྒོ། རི་རྒྱལ་ལྷུན་པོ་དག་དང་སྦྱར། དེ་སྟེང་རྟ་བབས་རིམ་
པ་བཞི། རི་རབ་བང་རིམ་བཞི་དང་སྦྱར། ཡ་གད་ཕྱང་འཕྲུལ་ཟ་ར་ཚགས། དྲག་
རྩལ་ལྷ་མིན་གནས་དང་སྦྱར། དེ་སྟེང་བུམ་པ་ཤེལ་གྱི་གུར། རྣམ་རྒྱལ་ཁང་བཟང་
དག་དང་སྦྱར། དེ་སྟེང་བྲེ་སྲོག་འཁོར་ལོ་ཁེབས། བྱང་ཤར་ཡོངས་འདུས་ཤིང་དང་ནི།
ཨར་མོ་ལི་ཀའི་རྡོ་ལེབ་དང་། ཨུད་འབར་གླིང་དང་མཚལ་རི་འདུན། གླིང་བཞི་ཚལ་
བཞི་ཉམས་དགའ་སྦྱར། དེ་སྟེང་ཏོག་དང་བྱ་རུ་ནི། སྲིད་གསུམ་རྩེ་མོ་ཁྱུང་དང་སྦྱར།
ཟུར་བཞི་དར་གྱི་ཅོདྲན་ནི། ཤེལ་གྱི་ཅོག་ཆེན་བཞི་དང་སྦྱར། སྒོས་སུ་སྣོད་དང་སྦྱར་
ཚུལ་ལོ། །
གཉིས་པ་བཅུད་དང་སྦྱར་ཚུལ་ནི། མཆོད་རྟེན་གཞི་རྨང་བརྟན་པ་སྟེ། དམྱལ་
བ་ཡི་དྭགས་བྱོལ་སོང་གསུམ། ངན་སོང་གསུམ་གྱི་གནས་དང་སྦྱར། དེ་སྟེང་གསེར་
གྱི་ས་གཞི་ནི། གླིང་བཞི་འཇིག་རྟེན་མི་དང་སྦྱར། མཐའ་ཡི་ལྕགས་རི་ཁྱུད་མོ་ནི།
ཕྱོགས་སྐྱོང་བཅུ་ཡི་གླིང་དང་སྦྱར། གཞི་རྨང་ཁྲི་འཕང་རིམ་བཞི་ནི། རི་བདུན་རོལ་
མཚོའི་ལྷ་ཀླུ་དང་། འཁོར་ལོ་སྒྱུར་རྒྱལ་བདུན་དང་སྦྱར། དེ་སྟེང་རི་རབ་ལོགས་བཞི་
ནི། ལྷ་མིན་རྒྱལ་པོ་ལྔ་དང་སྦྱར། དེ་སྟེང་ཡ་གད་ཟ་ར་ཚགས། མཁའ་ལ་རྒྱུ་བའི་
ཚོགས་དང་སྦྱར། དེ་སྟེང་རྟ་བབས་རིམ་བཞི་ནི། འཕེལ་བྱེད་ལག་ན་གཞོང་ཐོགས་
དང༌། བགྲང་འཕྲེང་འཛིན་དང་དབྱུག་ཐོགས་དང་། རྟག་མྱོས་ཀུ་མ་ར་ཙ་དང་།
རྒྱལ་ཆེན་རིགས་བཞི་ལྷ་དང་སྦྱར། དེ་སྟེང་བུམ་པ་ཤེལ་གྱི་གུར། སུམ་ཅུ་རྩ་གསུམ་
ལྷ་དང་སྦྱར། མགུར་ཆུ་གསེར་གྱི་བསྐོར་བ་ནི། ཚལ་བཞི་ལྷ་དང་ལྷ་མིན་དང༌།
436

མདོ་སྡེ། སྐུ་གདུང་བསྟན་པ་རྗེས་བཞག་མདོ།
གནོད་སྦྱིན་ཕྲུ་དང་རྒྱལ་པོ་དང་། རི་ནག་བདུད་ཀྱི་སྡེ་དང་སྦྱར། དེ་སྟེང་བྲེ་ལེགས་
བརྟན་པ་སྟེ། འཐབ་བྲལ་དགའ་ལྡན་འཕྲུལ་དགའ་དང་། གཞན་འཕྲུལ་དབང་བྱེད་
ལྷ་དང་སྦྱར། དེ་སྟེང་འཁོར་ལོ་བཅུ་གསུམ་ནི། ཚངས་པ་དགེ་དང་འོད་དང་གསུམ།
བསམ་གཏན་རིག་བཞིའི་ལྷ་དང་སྦྱར། དེ་སྟེང་གདུགས་ཀྱི་ཆར་ཁེབས་ལྡན། གཙང་
མ་རིགས་ལྔའི་ལྷ་དང་སྦྱར། མཐའ་སྐོར་རིན་ཆེན་ཟ་ར་ཚགས། དར་བུ་ཁད་དང་
ཆུན་ཕྱང་འཕྲུལ། སྐྱེ་མཆེད་མུ་བཞིའི་ལྷ་དང་སྦྱར། དེ་སྟེང་བྱ་རུ་ཏོག་དབལ་མཛེས།
གནས་རིགས་ཆེན་པོ་བཞི་དང་སྦྱར། ནང་བཅུད་དག་དང་སྦྱར་ཚུལ་ལོ། །གཉིས་པ་
ནང་ལྟར་སྦྱར་བ་ནི། ཞི་རྒྱས་དབང་དྲག་ལས་བཞི་སྟེ། ཕྱི་ནང་རྒྱུན་གྱི་ལྷ་དང་སྦྱར།
གཞི་རྨང་ཁྲི་འཕང་རིམ་ལྔ་ནི། འཇིག་རྟེན་གཏོས་ཀྱི་ལྷ་དང་སྦྱོར། ཕྱི་རིམ་ལྕགས་རི་
ཁྱུད་མོ་ནི། ཕྱོགས་སྐྱོང་བཅུ་དང་རྒྱལ་ཆེན་བཞི། གནོད་སྦྱིན་སྲིན་པོ་ལྷ་དང་སྦྱར།
དེ་དབུས་ཁྲི་འཕང་རིམ་བཞི་ནི། འབྱུང་བཞི་དུས་ཀྱི་ལྷ་དང་སྦྱར། ཕྱོགས་སྐྱོང་ཟླ་
གམ་གླིང་བཞི་ནི། འཇིག་རྟེན་དཔལ་མགོན་ཚོགས་དང་སྦྱར། དེ་སྟེང་རི་རབ་ལོགས་
བཞི་ནི། ཞི་རྒྱས་དབང་དྲག་རྣམ་བཞི་སྟེ། ཤར་ན་ཞི་བ་བྱང་རྒྱས་པ། ནུབ་ན་དབང་
དང་ལྷོ་དྲག་པོ། དབུ་མ་རྒྱུན་གྱི་ལྷ་དང་སྦྱར། དེ་སྟེང་ཡ་གད་ཟ་ར་ཚགས། འཕྱང་
འཕྲུལ་ལྡ་ལྡི་དར་བུ་ཁད། ཅིར་ཡང་སྤྲུལ་པའི་སྐུ་དང་སྦྱར། དེ་སྟེང་རྟ་བབས་རིམ་
པ་བཞི། དཀར་ལྗང་དམར་སྔོ་ཁ་དོག་མཛེས། ལོངས་སྤྱོད་རྫོགས་པའི་སྐུ་དང་སྦྱར།
དེ་སྟེང་བུམ་པ་ཟླུམ་པོ་ནི། སྐྱེ་མེད་བོན་གྱི་སྐུ་དང་སྦྱར། མགུར་ཆུ་གསེར་གྱི་བསྐོར་
བ་ནི། ལྷ་ལྔ་སྐུ་ལྔ་གསས་ལྔ་དང་། རིགས་ལྔ་སྟོབས་ལྔ་རྫུ་འཕྲུལ་ལྔ། སྤྲུལ་པ་འབྱུང་
བའི་གནས་དང་སྦྱར། དེ་སྟེང་བྲེ་ལེགས་བརྟན་པ་སྟེ། སྐུ་བཞི་རྫོགས་པའི་ལྷ་དང་
སྦྱར། དེ་སྟེང་འཁོར་ལོ་བཅུ་གསུམ་སྟེ། བོན་ཉིད་བཅུ་གསུམ་ལྷ་དང་སྦྱར། དེ་སྟེང་
ཆར་ཁེབས་བྱ་རུ་ཏོག །རིན་ཆེན་སྲོག་ཤིང་དར་རྒྱན་རླབས། སྣ་ཚོགས་འགྲོ་བའི་དོན་
437

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཛད་དེ། སྲོག་ཤིང་དབྱིངས་ཀྱི་ཡུམ་དང་སྦྱར། ཏོག་ནི་ཡེ་ཤེས་ལྷ་དང་སྦྱར། བྱ་རུ་
ཐབས་ཀྱི་མཆོག་དང་སྦྱར། ཆར་ཁེབས་ཤེས་རབ་ཕུལ་དང་སྦྱར། དར་རྒྱན་ལྷ་གཤེན་
སྲིད་པ་དང་། འགྲོ་འདུལ་ལྷ་མོ་སྟོང་དང་སྦྱར། གཉིས་པ་ནང་གི་སྦྱར་ཚུལ་ལོ། ། །
གསུམ་པ་གསང་བའི་སྦྱར་ཚུལ་ནི། ཕྱི་ནང་བོན་དང་ཐེག་རིམ་སྟེ། ཐོག་མར་བོན་
དང་སྦྱར་བ་ནི། འཁོར་དང་མྱ་ངན་འདས་པའི་བོན། གཞི་མ་དབང་ཆེན་ས་གཞི་
ནི། བོན་ཉིད་མི་འགྱུར་དབྱིངས་དང་སྦྱར། མཐའ་སྐོར་ལྕགས་རི་ཁྱུད་མོ་ཟླུམ། བོན་
ཅན་མཚན་མའི་གཏོས་དང་སྦྱར། གཞི་རྨང་ཁྲི་འཕང་དང་པོ་ནི། གཟུགས་དང་ཚོར་
བ་འདུ་ཤེས་དང་། འདུ་བྱེད་རྣམ་པར་ཤེས་པ་དང་། དེ་སྟེང་ཁྲི་འཕང་གཉིས་པ་
ནི། མིག་གཟུགས་རྣ་བ་སྒྲ་སྣ་དྲི། ལྕེ་དང་རོ་དང་ལུས་རེག་ཡིད། བོན་སོགས་ཚོགས་
དྲུག་ཡུལ་དྲུག་སྦྱར། དེ་སྟེང་ཁྲི་འཕང་གསུམ་པ་ནི། མིག་གི་རྣམ་པར་ཤེས་པ་དང་།
འདུས་ཏེ་རེག་པའི་ཚོགས་དང་སྦྱར། དེ་སྟེང་ཁྲི་འཕང་བཞི་པ་སྟེ། མིག་གི་འདུས་ཏེ་
རེག་པ་ཅན། རྐྱེན་གྱིས་ཚོར་བ་དྲུག་དང་སྦྱར། དེ་སྟེང་ཁྲི་འཕང་ལྔ་པ་སྟེ། འབྱུང་ལྔ་
ཁམས་དྲུག་དག་དང་སྦྱར། དེ་སྟེང་རི་རབ་གཞལ་ཡས་ཁང་། ཕྱི་ནང་བར་ཁྱམས་
འདོན་ཡོན་ཚོགས། རྟེན་འབྲེལ་བཅུ་གཉིས་གནས་དང་སྦྱར། དེ་སྟེང་མྱ་ངན་འདས་
པའི་བོན། ཡ་གད་ཕྱང་འཕྲུལ་ཟ་ར་ཚགས། ཕ་རོལ་ཕྱིན་པ་བཅུ་དང་སྦྱར། དེ་སྟེང་
རྟ་བབས་རིམ་པ་བཞི། དྲན་པ་ཉེར་བཞག་ཡང་དག་སྤོང་། རྫུ་འཕྲུལ་རྐང་པ་དབང་
པོའི་ཚོགས། ཤེས་བཅུ་རྣམ་གྲོལ་ཚོགས་དང་སྦྱར། དེ་སྟེང་བུམ་པ་ཤེལ་གུར་དཀར།
མཁའ་ཡངས་དབྱིངས་ཆེན་ཀུན་ཏུ་ཟླུམ། སྟོང་ཉིད་བཅོ་བརྒྱད་དོན་དང་སྦྱར། དེ་
སྟེང་གསེར་གྱི་བྲེ་ལེགས་བརྟན། གཤེན་ལམ་བདེ་ལྡན་གྲུ་བཞིར་སྦྱར། དེ་སྟེང་སྲོག་
ཤིང་ཐར་པའི་ལམ། བྱང་ཆུབ་ལམ་བརྒྱད་བྱང་ཆུབ་སྦྱར། དེ་སྟེང་འཁོར་ལོ་བཅུ་
གསུམ་ནི། མི་འཇིགས་ཆེན་པོ་སྟོབས་དང་སྦྱར། དེ་སྟེང་ཆར་ཁེབས་ཏོག་དང་ལྡན།
438

མདོ་སྡེ། སྐུ་གདུང་བསྟན་པ་རྗེས་བཞག་མདོ།
བྱ་རུ་དར་རྒྱན་འོད་ཟེར་འཕྲོ། ཕྱིར་མི་ལྡོག་པའི་འབྲས་ཐོབ་ནས། ཡང་དག་རྫོགས་
པའི་འབྲས་བུ་སྟེ། གཞན་དོན་འབྱུང་བའི་ཚོགས་དང་སྦྱར། འཁོར་འདས་བོན་དང་
སྦྱར་ཚུལ་ལོ། །
གཉིས་པ་ཐེག་རིམ་སྦྱར་ཚུལ་ནི། གཞི་མ་དབང་ཆེན་གསེར་ས་གཞི། ཁམས་
གསུམ་འཁོར་བའི་ས་དང་སྦྱར། གཞི་རྨང་ཁྲི་འཕང་རིམ་པ་བཞི། མོས་སྤྱོད་ས་
གཞི་དག་དང་སྦྱར། དེ་སྟེང་མཐའ་སྐོར་ལྕགས་རི་ཟླུམ། ཟླ་གམ་གླིང་བཞི་རི་རབ་
སོགས། ཕྱི་ནང་རིམ་གཉིས་འདོད་ཡོན་བཅས། དང་པོ་རབ་ཏུ་དགའ་བ་སྟེ། ཚོགས་
ལམ་བཞི་གསུམ་བཅུ་གཉིས་དང་། དགེ་བསྙེན་ཐེག་པའི་བོན་དང་སྦྱར། དེ་སྟེང་ཡ་
གད་ཟ་ར་ཚགས། རྟ་བབས་རིམ་བཞི་ཁ་དོག་མཛེས། དྲི་མེད་ཚུལ་འཆང་འོད་ཟེར་
འཕྲོ། སྦྱོར་ལམ་ཡེ་ཤེས་དྲི་མ་མེད། དྲང་སྲོང་ཐེག་པའི་དོན་དང་སྦྱར། དེ་སྟེང་བུམ་
པ་བྲེ་སྲོག་དང༌། སྟོབས་ཀྱི་འཁོར་ལོ་བཅུ་གསུམ་འབར། ཕྱག་རྒྱ་སྒྱུར་བྱེད་བོན་ཉིད་
སྤྲིན། ཡིད་བཞིན་དོན་གྲུབ་མ་ཆགས་དཔལ། མཐོང་ལམ་ཡེ་ཤེས་དགའ་བ་ལྡན།
ཨ་དཀར་ཐེག་པའི་དོན་དང་སྦྱར། དེ་སྟེང་གདུགས་ཁེབས་བྱ་རུ་ཏོག །དར་བརྒྱད་
འོད་ཟེར་ཀུན་ཏུ་འཕྲོ། ཡི་གེ་དབང་བྱེད་མི་འགྱུར་དཔལ། སྒོམ་ལམ་སྣང་བྱེད་དྲི་
མེད་འོད། ཡེ་གཤེན་ཐེག་པའི་དོན་དང་སྦྱར། དེ་སྟེང་ནམ་མཁའ་བོན་ཉིད་སྟེ། ཀུན་
སྣང་འོད་དང་མ་ཆགས་པ། བཅུ་གསུམ་མི་སྣང་འཁོར་ལོའི་ཚོགས། བླ་ན་མེད་པའི་
མཐར་ཕྱིན་ལམ། བླ་མེད་ཐེག་པའི་དོན་དང་སྦྱར། ཐེག་རིམ་དགུ་དང་བཞི་བཅུ་
ལྔ། བརྒྱ་དང་རྩ་བརྒྱད་སུམ་བརྒྱ་དྲུག །འཁོར་བ་མྱ་ངན་འདས་པའི་བོན། ཐམས་
ཅད་དོན་དང་སྦྱར་ནས་སུ། སྐུ་གདུང་དག་ལ་འདུས་ཚུལ་ལོ། །ཁ་སྟེ་མུ་ཡ་སྤྲུལ་པའི་
གཤེན། བདེ་བར་གཤེགས་པའི་སྐུ་གདུང་གི། རིས་སུ་བྲིས་དང་འབུར་དུ་བཏོད།
ལུགས་སུ་བླུགས་ཏེ་བཞེངས་པ་ཡི། གོ་རིམ་སྦྱར་ཚུལ་བསྟན་པའོ། །ཞེས་བཀའ་
439

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བསྩལ་ཏོ། །
དེ་ནས་དེའི་ཚེ་གཤེན་རབ་གཡུང་དྲུང་སེམས་དཔའ་ཆེན་པོ་ཚངས་པ་གཙུག་
ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། དེ་ལྟར་དུ་བདེ་
བར་གཤེགས་པའི་སྐུ་གདུང་གི་ཡང་དག་ཐུགས་ཀྱི་རྟེན་དུ་གྱུར་པའི། མཆོད་རྟེན་
བཞེངས་སུ་གསོལ་པ་ལ། དོན་དང་ཡོན་ཏན་ནི་ཇི་ལྟ་བུ་ཞིག་མངའ་འམ། མངའ་
བར་འགྱུར་རམ། བསོད་ནམས་ནི་ཇི་ལྟ་བུ་ཞིག་ཐོབ་བམ། ཐོབ་པར་འགྱུར་རམ།
ཞེས་གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་ཆེན་པོ་ཚངས་པ་གཙུག་ཕུད། གཞན་ཡང་འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག ། དེ་ནི་འདི་ལྟ་
སྟེ། གང་ཞིག་གཤེན་རབ་རྟོགས་པ་ཆེ་བ་དང་། སེམས་ཅན་དད་པ་མོས་པ་ལྡན་པ་
ཡིས། དགེ་བཅུ་རྣམ་དག་གཙང་མའི་སྒོར་ཞུགས་ནས། བདེར་གཤེགས་མཆོད་རྟེན་
བཞེངས་སུ་གསོལ་བ་ཡིས། ངན་སོང་གསུམ་ལ་གཏན་དུ་ཐར་བར་འགྱུར། གང་
ཞིག་མཆོད་རྟེན་སྐུ་ཡི་སྐོས་མཁས་བྱེད་པས་ནི། སྒམ་པོ་ཕྲུ་ཡི་ལུས་སུ་སྐྱེ་བར་འགྱུར།
གང་ཞིག་མཆོད་རྟེན་སྐུ་ཡི་ལས་དཔོན་བྱེད་པ་ནི། སྲིད་པ་རྒྱལ་པོའི་ལུས་བཞིན་
ཐོབ་པར་འགྱུར། གང་ཞིག་མཆོད་རྟེན་སྐུ་ཡི་བཟོ་རིགས་བྱེད་པས་ནི། ཤེས་རིག་
རྒྱལ་པོའི་སྐུ་རུ་སྐྱེ་བར་འགྱུར། གང་ཞིག་མཆོད་རྟེན་སྐུ་ཡི་གཞི་རྨང་བཏིངས་པས་
ནི། ཁམས་གསུམ་འཁོར་བའི་ས་དགུ་ནོན་པར་འགྱུར། གང་ཞིག་མཆོད་རྟེན་སྐུ་ཡི་
ཁྲི་འཕང་འདེགས་པས་ནི། གཡུང་དྲུང་ས་བཅུའི་ལམ་ལ་བགྲོད་པར་འགྱུར། གང་
ཞིག་མཆོད་རྟེན་སྐུ་ཡི་བརྩིག་པ་མེད་པས་ནི། དགེ་བཅུའི་ཡོན་ཏན་མྱུར་དུ་འཐོབ་
པར་འགྱུར། གང་ཞིག་མཆོད་རྟེན་སྐུ་ལ་འཇིམ་པ་གཅིག་བོར་བས། ཇི་སྙེད་རྡུལ་
གྱི་གྲངས་ནི་དེ་སྙེད་དུ། བསོད་ནམས་རྒྱུན་ཀྱང་དེ་བཞིན་ཟད་མི་ཤེས། གང་ཞིག་
440

མདོ་སྡེ། ། སྐུ་གདུང་བསྟན་པ་རྗེས་བཞག་མདོ།
མཆོད་རྟེན་སྐུ་ལ་ཆག་ཆག་གདབ་པ་ནི། ཉོན་མོངས་བག་ཆགས་དྲི་མ་དག་པར་
འགྱུར། གང་ཞིག་མཆོད་རྟེན་སྐུ་ཡི་ཀ་གདུང་བཏེག་པས་ནི། རབ་ཏུ་དགའ་བའི་
ས་ཆེན་ནོན་པར་འགྱུར། གང་ཞིག་མཆོད་རྟེན་སྐུ་ཡི་དྲལ་དཔྱམ་བཀྱེ་བས་ནི། དྲི་
མ་མེད་པའི་ས་ལ་གནས་པར་འགྱུར། གང་ཞིག་མཆོད་རྟེན་སྐུ་ཡི་ཁ་བད་འདོགས་
པས་ནི། བསྒྲིབས་མེད་འོད་ཟེར་ཀུན་ནས་འཕྲོ་བར་འགྱུར། གང་ཞིག་མཆོད་རྟེན་
སྐུ་ཡི་རྟ་བབས་འདོགས་པས་ནི། ཕྱག་རྒྱ་སྒྱུར་བྱེད་དོན་དང་ལྡན་པར་འགྱུར། གང་
ཞིག་མཆོད་རྟེན་སྐུ་ཡི་བུམ་པ་དབུབ་པས་ནི། སྟོང་ཉིད་བཅོ་བརྒྱད་དོན་དང་ལྡན་
པར་འགྱུར། གང་ཞིག་མཆོད་རྟེན་སྐུ་ལ་མགུར་ཆུ་གསོལ་བས་ནི། ཏིང་འཛིན་ཡན་
ལག་བརྒྱད་ཅུ་ལྡན་པར་འགྱུར། གང་ཞིག་མཆོད་རྟེན་སྐུ་ཡི་བྲེ་ལེགས་བཀོད་པས་
ནི། ཐུགས་རྗེ་ཚད་མེད་བཞི་དང་ལྡན་པར་འགྱུར། གང་ཞིག་མཆོད་རྟེན་སྐུ་ཡི་སྲོག་
ཤིང་འཛུགས་པས་ནི། ཐར་ལམ་བཅུ་གཉིས་མྱུར་དུ་བགྲོད་པར་འགྱུར། གང་ཞིག་
མཆོད་རྟེན་སྐུ་ཡི་འཁོར་ལོ་བཀོད་པས་ནི། མི་འཇིགས་སྟོབས་མཆོག་བཅུ་དང་ལྡན་
པར་འགྱུར། གང་ཞིག་མཆོད་རྟེན་སྐུ་ཡི་ཆར་ཁེབས་དབུབ་པས་ནི། ཐུགས་རྗེ་ཚད་
མེད་ཡོངས་ལ་སྙོམས་པར་འགྱུར། གང་ཞིག་མཆོད་རྟེན་སྐུ་ལ་ཏོག་ཆེན་འཛུགས་
པས་ནི། དབྱིངས་ཤེས་དབྱེར་མེད་དོན་དམ་རྟོགས་པར་འགྱུར། གང་ཞིག་མཆོད་
རྟེན་སྐུ་ལ་བྱ་རུ་འཇུགས་པས་ནི། ཐབས་དང་ཤེས་རབ་ཟུང་འབྲེལ་ཐོབ་པར་འགྱུར།
གང་ཞིག་མཆོད་རྟེན་སྐུ་ལ་དར་རྒྱན་འདོགས་པ་ནི། སྤྲུལ་པ་འོད་ཟེར་ཀུན་དུ་འགྱེད་
པར་འགྱུར། གང་ཞིག་མཆོད་རྟེན་སྐུ་ལ་སྒོ་མོ་འཛུགས་པས་ནི། སྐྱེ་བཞི་འཁོར་བའི་
བདུད་ལས་རྒྱལ་བར་འགྱུར། གང་ཞིག་མཆོད་རྟེན་སྐུ་ལ་དཀྱིལ་འཁོར་བཀྲམས་
པས་ནི། ལོངས་སྤྱོད་རྫོགས་པའི་ཞིང་དུ་སྐྱེ་བར་འགྱུར། གང་ཞིག་མཆོད་རྟེན་སྐུ་ལ་
སྒོ་བསྲུང་བཀོད་པས་ནི། ཕྱི་ནང་གསང་བའི་བར་ཆད་ཞི་བར་འགྱུར། གང་ཞིག་
441

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཆོད་རྟེན་སྐུ་ལ་ལྕགས་རི་བཀོད་པས་ནི། སྣང་སྲིད་དགེ་བ་རྒྱ་ཆེན་འཕེལ་བར་
འགྱུར། གང་ཞིག་མཆོད་རྟེན་སྐུ་ལ་ནགས་ཚལ་བསྐོར་བས་ནི། བསོད་ནམས་ལོངས་
སྤྱོད་ཕུན་སུམ་ཚོགས་པར་འགྱུར། གང་ཞིག་མཆོད་རྟེན་སྐུ་ལ་ཆུ་གླིང་བསྐྱིལ་བས་ནི།
ཐུགས་རྗེ་རྒྱུན་མེད་འགྲོ་བ་འདྲེན་པར་འགྱུར། གང་ཞིག་མཆོད་རྟེན་སྐུ་ལ་ན་བཟའ་
གསོལ་བས་ནི། ཡེ་ཤེས་རྒྱན་གྱི་རང་ཆས་འཐོབ་པར་འགྱུར། གང་ཞིག་མཆོད་རྟེན་
སྐུ་ལ་སེངྒེ་གདན་འབུལ་བས། ཞེ་སྡང་དམྱལ་བའི་སྐྱེ་སྒོ་ཆོད་པར་འགྱུར། གང་ཞིག་
མཆོད་རྟེན་སྐུ་ལ་གླང་ཆེན་གདན་འབུལ་བས། གཏི་མུག་བྱོལ་སོང་སྐྱེ་སྒོ་ཆོད་པར་
འགྱུར། གང་ཞིག་མཆོད་རྟེན་སྐུ་ལ་རྟ་མཆོག་གདན་འབུལ་བས། ང་རྒྱལ་ལྷ་མིན་
སྐྱེ་སྒོ་ཆོད་པར་འགྱུར། གང་ཞིག་མཆོད་རྟེན་སྐུ་ལ་གཡུ་འབྲུག་གདན་འབུལ་བས།
འདོད་ཆགས་ཡི་དྭགས་སྐྱེ་སྒོ་ཆོད་པར་འགྱུར། གང་ཞིག་མཆོད་རྟེན་སྐུ་ལ་བྱ་ཁྱུང་
གདན་འབུལ་བས། ཕྲག་དོག་མི་ཡི་སྐྱེ་སྒོ་ཆོད་པར་འགྱུར། གང་ཞིག་མཆོད་རྟེན་སྐུ་
ལ་པདྨའི་གདན་འབུལ་བས། རབ་འབྱམས་མཛེས་པའི་གདན་དང་ལྡན་པར་འགྱུར།
གང་ཞིག་མཆོད་རྟེན་སྐུ་ལ་ཉི་ཟླའི་གདན་འབུལ་བས། མ་རིག་བློ་ཡི་མུན་པ་སངས་
པར་འགྱུར། གང་ཞིག་མཆོད་རྟེན་སྐུ་ལ་ཕྱག་བདར་བྱེད་པས་ནི། གཟུགས་བཟང་
ཆས་དང་བཞིན་ལེགས་ལྡན་པར་འགྱུར། གང་ཞིག་མཆོད་རྟེན་སྐུ་ལ་སྐུ་ཁྲུས་གསོལ་
བས་ནི། དྲི་མ་མེད་ཅིང་མདོག་བཟང་ཐོབ་པར་འགྱུར། གང་ཞིག་མཆོད་རྟེན་སྐུ་ལ་
གཡོག་བྱར་བྱེད་པས་ནི། རྫུ་འཕྲུལ་རྐང་བཞི་མྱུར་མགྱོགས་ཐོབ་པར་འགྱུར། གང་
ཞིག་མཆོད་རྟེན་སྐུ་ལ་རིན་ཆེན་འབུལ་བས་ནི། དབུལ་ཕོངས་མེད་ཅིང་དཀོར་ཆ་
ཚོགས་པར་འགྱུར། གང་ཞིག་མཆོད་རྟེན་སྐུ་ལ་སྤོས་ལྔ་འབུལ་བས་ནི། དྲི་ཞིམ་ངད་
ལྡན་ཡིད་འོང་ཐོབ་པར་འགྱུར། གང་ཞིག་མཆོད་རྟེན་སྐུ་ལ་སྨན་ལྔ་འབུལ་བས་ནི།
གདུག་པའི་ནད་འཇོམས་བདུད་རྩིར་སྤྱོད་པར་འགྱུར། གང་ཞིག་མཆོད་རྟེན་སྐུ་ལ་
442

མདོ་སྡེ། སྐུ་གདུང་བསྟན་པ་རྗེས་བཞག་མདོ།
སྙིང་པོ་འབུལ་བས་ནི། ངན་འགྲོའི་སྡུག་བསྔལ་ཞི་ཞིང་མཆོག་ཐོབ་འགྱུར། གང་ཞིག་
མཆོད་རྟེན་སྐུ་ལ་མར་མེ་འབུལ་བས་ནི། ཡེ་ཤེས་གསལ་བའི་སྒྲོན་མེ་འདེགས་པར་
འགྱུར། གང་ཞིག་མཆོད་རྟེན་སྐུ་ལ་ཡོན་ཆབ་འབུལ་བས་ནི། བག་ཆགས་མེད་པའི་
གནས་གཙང་ཐོབ་པར་འགྱུར། གང་ཞིག་མཆོད་རྟེན་སྐུ་ལ་ལྷ་སངས་འབུལ་བས་
ནི། བཀྲེས་སྐོམས་མེད་ཅིང་བདེ་ལེགས་ཐོབ་པར་འགྱུར། གང་ཞིག་མཆོད་རྟེན་སྐུ་ལ་
འབྲུ་བཅུད་འབུལ་བས་ནི། བདུད་རྩིའི་རྒྱ་མཚོ་དག་ལ་སྤྱོད་པར་འགྱུར། གང་ཞིག་
མཆོད་རྟེན་སྐུ་ལ་ལོ་ཏོག་འབུལ་བས་ནི། དབུལ་ཕོངས་སྡུག་བསྔལ་གཏན་ན་འབྲལ་
བར་འགྱུར། གང་ཞིག་མཆོད་རྟེན་སྐུ་ལ་མེ་ཏོག་འབུལ་བས་ནི། སྒྲིབ་པ་བྱང་ཞིང་
ཡོན་ཏན་ལྔ་ཐོབ་འགྱུར། གང་ཞིག་མཆོད་རྟེན་སྐུ་ལ་དཀར་གསུམ་འབུལ་བས་ནི།
འདོད་འཇོའི་བ་དང་རྐང་འགྲོས་ཐོབ་པར་འགྱུར། གང་ཞིག་མཆོད་རྟེན་སྐུ་ལ་མངར་
གསུམ་འབུལ་བས་ནི། ཞལ་ཟས་བདའ་དགུའི་རོ་མཆོག་སྤྱོད་ཐོབ་འགྱུར། གང་ཞིག་
མཆོད་རྟེན་སྐུ་ལ་སྤྱན་གཟིགས་འབུལ་བས་ནི། བསོད་ཚོགས་སྐྱེ་ཞིང་ལོངས་སྤྱོད་ཐོབ་
པར་འགྱུར། གང་ཞིག་མཆོད་རྟེན་སྐུ་ལ་འབྲུ་ལྔ་འབུལ་བས་ནི། བཏབ་མེད་མ་རྨོས་
ལོ་ཏོག་ཐོབ་པར་འགྱུར། གང་ཞིག་མཆོད་རྟེན་སྐུ་ལ་དར་དཔྱང་འབུལ་བས་ནི། ལྷ་
ཡི་ན་བཟའ་ཆས་རྒྱན་ཐོབ་པར་འགྱུར། གང་ཞིག་མཆོད་རྟེན་སྐུ་ལ་སྒྲ་སྙན་འབུལ་
བས་ནི། དབྱངས་བདེ་ངག་སྙན་དབང་པོ་གསལ་ཐོབ་འགྱུར། གང་ཞིག་མཆོད་རྟེན་
སྐུ་ལ་རོལ་མོ་འབུལ་བས་ནི། གཟུགས་བཟང་ཡན་ལག་བདེ་ཞིང་སྟོབས་ཆེན་འཐོབ་
པར་འགྱུར། གང་ཞིག་མཆོད་རྟེན་སྐུ་ལ་རྟ་མཆོག་འབུལ་བས་ནི། ཤུགས་ལྡན་བསྐྱོད་
མེད་གནས་སུ་བགྲོད་པར་འགྱུར། གང་ཞིག་མཆོད་རྟེན་སྐུ་ལ་གླང་པོ་འབུལ་བས་
ནི། བསྟན་པ་རིན་ཆེན་རབ་བརྟན་ཐོབ་པར་འགྱུར། གང་ཞིག་མཆོད་རྟེན་སྐུ་ལ་མ་
ཧེ་འབུལ་བས་ནི། ལྷ་ཡི་ལོངས་སྤྱོད་དཀོར་ནོར་ཐོབ་པར་འགྱུར། གང་ཞིག་མཆོད་
443

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
རྟེན་སྐུ་ལ་བ་མོ་འབུལ་བས་ནི། ཡིད་བཞིན་ཞལ་ཟས་ཟད་མེད་ཐོབ་པར་འགྱུར།
གང་ཞིག་མཆོད་རྟེན་སྐུ་ལ་ཕྱག་སྐོར་འབུལ་བས་ནི། རྩ་གསུམ་ལྷ་ལ་བོན་འཁོར་
བསྐོར་བར་འགྱུར། གང་ཞིག་མཆོད་རྟེན་སྐུ་ལ་མཆོད་བརྗོད་འབུལ་བས་ནི། འཁོར་
བ་མེད་ཅིང་མྱ་ངན་འདས་པར་འགྱུར། དེ་ཕྱིར་གང་ཞིག་གཡུང་དྲུང་སེམས་དཔའ་
དང༌། རིགས་ཀྱི་བུ་དང་རིགས་ཀྱི་བུ་མོ་དག །ཕྱི་རབས་གང་ཟག་མཐའ་ཡས་སེམས་
ཅན་རྣམས། མཆོད་རྟེན་སྐུ་ལ་བླ་མར་བཀུར་བར་གྱིས། བླ་མེད་གོ་འཕང་ཐོབ་པར་
གདོན་མི་ཟ། ཞེས་བདེ་བར་གཤེགས་པའི་སྐུ་གདུང་གི་ཕན་ཡོན་རྣམས་བཀའ་སྩལ་
པས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང༌། ལྷ་དང༌། ཀླུ་
དང༌། མི་རྣམས་ཀྱང་སྟོན་པའི་བཀའ་ལ་ཤིན་ཏུ་སྤྲོ་བ་སྐྱེས་ནས། ལས་དགེ་བ་ལ་
ཐང་བཅད་པར་བློའི་སེམས་ཏེ། སྟོན་པའི་སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ་
ནས། མཆོད་པ་སྣ་ཚོགས་ཕུལ་ཏོ། །
དེ་ནས་དེའི་ཚེ་འཁོར་རྣམས་ཀྱི་ནང་ནས། རྒྱལ་བུ་དགེ་བ་འཁོར་ལོས་སྟོན་པ་ལ་
ལྷའི་མེ་ཏོག་ཨུཏྤལ་གཡུ་ལོ་ཕུལ་ནས་པུས་བཙུགས་ཐལ་མོ་སྦྱར་བར་བཏུད་དེ་གསོལ་
པ། རྣམ་པ་ཐམས་ཅད་མཁྱེན་པ་འགྲོ་བའི་དཔལ། སྟོན་པའི་སྒྲོན་མ་གཤེན་རབ་མི་
བོ་ལགས། སྟོན་པའི་ཐུགས་ལ་ངེས་པའི་དོན་དགོངས་ཤིང་། ཞལ་ནས་བདེན་པའི་
བཅུད་དུ་ཕྱུངས་ནས་སུ། བདག་ཅག་ཕྱི་རབས་དོན་དུ་གསུངས་པ་ཡི། བསྟན་པ་
རྣམ་གསུམ་རྗེས་སུ་བཞག་པ་ལ། བདེ་བར་གཤེགས་པའི་སྐུ་གདུང་བཀའ་སྩལ་པ།
དོན་དང་ཡོན་ཏན་བརྗོད་ཚུལ་དུ་མ་ལ། བདག་ཅག་རྣམས་ཀྱང་ཤིན་ཏུ་སྤྲོ་བ་སྐྱེས།
དགེ་བའི་ལས་ལ་སྤྱིར་ཡང་མོས་པ་ལ། སྒོས་སུ་ད་ལྟ་སྟོན་པའི་གསུངས་ཐོས་ནས།
ལུས་སྲོག་ཡན་ཆད་གཏོང་ཡང་ཕོངས་མེད་སྤྲོ། སྟོན་པའི་སྒྲོན་མ་འགྲོ་བའི་དཔལ་
དང་མགོན། བདག་གི་ཡུལ་དང་གནས་འདིར་བྱོན་པ་ལེགས། བདག་ཅག་སྔོན་ནས་
444

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ལས་འཕྲོ་སྐལ་པར་ལྡན། ད་ལྟའི་སྐབས་སུ་སྨོན་ལམ་མཐུན་རྐྱེན་འཛོམ། འཇིག་
རྟེན་སྒྲོན་མ་འགྲོ་དཔལ་ཁྱོད་དང་མཇལ། ད་ཡང་ཉིད་ཀྱིས་ཞལ་ནས་བཀའ་གནང་
པའི། སྐུ་གདུང་བསྟན་པ་བདག་གིས་ཞབས་ནས་འདེགས། ཉིད་ཀྱིས་བསྟན་པ་རྗེས་
སུ་བཞག་པ་དང་། བདག་ཅག་ཡབ་སྲས་དགོངས་དོན་འགྲུབ་པ་དང་། མཐའ་ཡས་
སེམས་ཅན་སྒྲིབ་བྱང་ཚོགས་རྫོགས་དང་། ཕྱི་རབས་རྣམས་ལ་དཔེ་རུ་བསྟན་པའི་
ཕྱིར། བདེ་བར་གཤེགས་པའི་སྐུ་གདུང་བཞེངས་སོ་འཚལ། གནས་དང་བཅའ་གཞི་
ཞལ་སྐོས་རིམ་པ་རྣམས། ཐམས་ཅད་མཁྱེན་པ་ཉིད་ཀྱིས་བཀའ་སྩལ་འཚལ། རྫས་
དང་ཡོ་བྱད་འབྱོར་ལྡན་ཕུན་ཚོགས་པ། བདག་ཅག་རྒྱལ་འཁོར་རྣམས་ཀྱིས་བསགས་
པར་བགྱི། དགེ་བའི་ལས་ལ་ཐང་གཅད་མཐར་དབྱུང་ཞིང་། ཡུན་སྒྲིབ་འཕྲལ་རྐྱེན་
དུས་གཅིག་སྦྱངས་པ་དང་། བསོད་ནམས་ཚོགས་ཆེན་རབ་རྫོགས་བྱེད་པའི་ཕྱིར།
མྱུར་དུ་སྩལ་ཞིང་བར་ཆད་མེད་འཚལ་ཞུ། ཞེས་ཞུས་སམ་གསོལ་ཏོ། །
དེ་ལ་སྟོན་པས་ཡང་ཤིན་ཏུ་ཐུགས་རང་ཞིང་མཉེས་པར་གྱུར་ནས། ཞལ་འཛུམ་
པར་མཛད་དེ་བཀའ་སྩལ་པ། ལེགས་སོ་ལེགས་སོ་ལེགས་པའི་ཕུལ། ལེགས་པའི་
རྒྱལ་བུ་ལེགས་པའི་མཆོག །ལེགས་པའི་བྱ་བར་ཁྱོད་གཞོལ་ན། ལེགས་པའི་རྒྱལ་ཁ་
བདག་གིས་བརྗོད། ཁྱོད་ཀྱིས་ཞུས་པའི་དོན་དེ་ལེགས། ཅི་ཕྱིར་ལེགས་པར་གྱུར་པ་ན།
ཀུན་གྱི་མགོན་གྱུར་རྒྱལ་པོ་ཡིན། ཐམས་ཅད་མཁྱེན་པ་སྟོན་པ་ཡིན། མུན་པ་གསལ་
བའི་ཉི་མ་ཡིན། སྡིག་སྒྲིབ་སྦྱངས་བ་དགེ་བ་ཡིན། དགེ་ལ་མོས་པ་ལས་ལྡན་ཡིན། རྒྱུ་
འབྲས་བརྩི་བ་དྲང་པོ་ཡིན། དགེ་སྡིག་མི་བརྩི་དྲེད་པོ་ཡིན། སྐྱོན་ཡོན་མི་ཤེས་བླུན་པོ་
ཡིན། དགེ་བ་མི་མོས་བྱོལ་སོང་ཡིན། རྒྱུ་འབྲས་མི་སྲུང་དམ་འཆོལ་ཡིན། སྡིག་ལ་མི་
འཛེམ་མནར་མེད་ཡིན། བོན་ལ་མི་མོས་ལོག་ལྟ་ཡིན། སྡིག་ལ་སྤྱོད་པ་ཐར་མེད་ཡིན།
དགེ་ལ་ཕྱི་བཤོལ་བར་ཆད་ཡིན། གང་ཞིག་གང་གི་དགེ་བ་ལ། དེ་ཉིད་དེ་ཡི་སྡོང་
445

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གདབ་པ། རྒྱུ་འབྲས་དགེ་བ་མཉམ་པོར་འཐོབ། འོན་ཀྱང་དགེ་ལ་སེམས་ལྟོས་པ།
དེ་ལྟོས་བྱང་ཆུབ་སེམས་ལྡན་པ། དགེ་བ་སྟོབས་ཆེན་དེ་ཡི་གྲུབ། དེ་གྱུར་དེ་ཡི་ཡོན་
ཏན་ལ། དཔག་གིས་མི་དཔོག་གཞལ་མི་ལང་། ཆར་བབས་རྒྱ་མཚོའི་རུ་མ་དང༌།
རྡུལ་བརྩེགས་རི་རབ་འཕེལ་གཞིར་འགྱུར། རྒྱལ་པོ་ཁྱོད་དང་བདག་ཉིད་ནི། སྔོན་
ནས་སྨོན་ལམ་ལས་མཐུན་པས། ད་ལྟར་གནས་འདིར་ལྷན་ཅིག་ཚོགས། དེ་ཡང་
བདག་གི་བསྟན་པ་ཡི། ཞབས་འདེགས་རྒྱལ་བུ་ཁྱེད་ཀྱིས་དགོས། ཁྱེད་ཀྱི་བསམ་དོན་
དགེ་བ་ཡི། སྡོང་གདབ་སྟོན་པ་ང་ཡིས་བྱེད། སྔོན་གྱི་སྨོན་ལམ་རྒྱུ་མཐུན་ཞིང་། ད་
ལྟ་ལས་དང་རྐྱེན་འཛོམ་པས། དཀར་པོ་དགེ་བའི་ལས་སྤྱོད་ཀྱང་། མཐར་ཕྱིན་རྒྱས་
པར་འགྲུབ་སྟེ་འོང༌། ཞེས་གསུངས་ཏེ། རྒྱལ་བུ་ལ་བཀའ་བསྩལ་ཏོ། ། །
དེ་ནས་རྒྱལ་བུ་དང་སྟོན་པ་གཙོ་འཁོར་དང་བཅས་པ་རྣམས། ཡུལ་དེའི་ཤར་
ཕྱོགས་ཀྱི། མེ་ཏོག་བཀོད་པའི་ཞིང་ཁམས། སྤོས་ཀྱི་རྒྱན་པའི་ཚལ་ཞེས་བྱ་བ། ཆུ་བོ་
ན་ར་ཛ་རའི་འགྲམ། རི་བོ་ཤག་ཀྱ་སེངྒེ་པྲ་ཡི་རྩ་བར། རྒྱ་མཚོ་གླིང་དྲུག་འཁྱིལ་པའི་
དབུས། མེ་ཏོག་སྣ་ཚོགས་ཀྱི་ཚལ། སྤོས་ཤིང་སྣ་ཚོགས་ཀྱི་ནགས། ན་མར་མེ་ཏོག་
གི་ལྗོངས་ལ་བྱོན་ནས། འཁོར་རྣམས་ལ་བཀའ་སྩལ་པ། ཉོན་ཅིག་ལྷ་ཀླུ་མི་གསུམ་
འཁོར་རྣམས་དང་། བཟོ་བོའི་རྒྱལ་པོ་ཀར་མ་ལི་ཤོ་དང་། འཛམ་གླིང་རྒྱན་དྲུག་
ཡོན་ཏན་བརྒྱན་པར་རྣམས། སངས་རྒྱས་བསྟན་པ་རྗེས་སུ་བཞག་པ་དང༌། སྣང་
སྲིད་དགེ་བ་འཕེལ་བར་བྱེད་པ་དང་། རྒྱལ་པོ་ཡབ་སྲས་དགོངས་དོན་གྲུབ་པ་དང་།
སེམས་ཅན་སྒྲིབ་བྱང་ཚོགས་གཉིས་རྫོགས་ཕྱིར་དང༌། ཕྱི་རབས་རྣམས་ལ་དཔེ་རུ་
བསྟན་པའི་ཕྱིར། བཀྲ་ཤིས་ས་གནས་དཔལ་གྱི་བདེ་སྟེང་གི། སྤོས་ཀྱི་བརྒྱན་པའི་
ནགས་ཚལ་གླིང་འདི་རུ། བསྟན་པ་རྣམ་གསུམ་རྗེས་སུ་བཞག་པ་ལ། བདེ་བར་
གཤེགས་པའི་སྐུ་གདུང་བཞེངས་འཚལ་གྱི། དགེ་བའི་ལས་ལ་ཐང་བཅད་མཐར་
446

མདོ་སྡེ། སྐུ་གདུང་བསྟན་པ་རྗེས་བཞག་མདོ།
དབྱུང་ཞིང་། བསམ་པ་བར་ཆད་མེད་པར་འགྲུབ་པའི་ཕྱིར། བདག་གིས་ཇི་ལྟར་
བསྐོས་པ་དེ་བཞིན་དུ། ཁྱོད་རྣམས་དགེ་བའི་སྡོང་གདབ་དེ་བཞིན་མཛོད། སྒོས་སུ་
བཟོ་རྒྱལ་འཛམ་གླིང་རྒྱན་དྲུག་གི། བསྟན་པའི་ཞབས་འདེགས་བྱ་བའི་གཉེར་བཞེས་
ཤིག །ཞེས་བཀའ་བསྩལ་ཏོ། ། །
དེ་ལ་བཟོ་རྒྱལ་ཀར་མ་ལི་ཤོས་གསོལ་པ། ཐམས་ཅད་མཁྱེན་པའི་སྟོན་པ་ལགས།
ད་ལྟ་དུས་དང་རྟེན་འབྲེལ་ཚོགས། སྟོན་པའི་སྐུ་ཡིས་བོན་སྟོན་དུས། སེམས་ཅན་
ལས་འཕྲོ་སྐལ་པ་ལྡན། བསྟན་པ་རྣམ་གསུམ་རྗེས་བཞག་གི། སྐུ་གདུང་མཆོད་རྟེན་
བཞེངས་པ་ལེགས། བདག་ཅག་རྣམས་ཀྱང་སྤྲོ་བ་སྐྱེས། ལྷ་མི་དད་འདུན་ཡི་ག་སྤྲོ།
བདེ་བར་གཤེགས་པའི་རྟེན་གསུམ་གྱི། སྐུ་གདུང་མཆོད་རྟེན་བཞེངས་པ་ལ། བདག་
ལ་གཉེར་དུ་གཏད་ནས་སུ། བཀའ་ཡི་གནང་བ་མཛད་པ་ལ། སྤྱི་རུ་བདག་ཅག་ཤེས་
ལྡན་ཅིང་། འཇིག་རྟེན་ཡོན་ཏན་མཁས་ཁྱད་ཀྱང་། སྒོས་སུ་གང་ལ་གང་དགོས་ཀྱི།
བདེ་བར་གཤེགས་པའི་སྐུ་གདུང་གི། བྱེ་བྲག་རྒྱས་པར་ཅུང་མི་ཕྱེད། དེ་ཕྱིར་གང་
ལ་གང་དགོས་ཀྱི་། མཚན་ཉིད་ཇི་ལྟར་དབྱེ་བ་ཡི། ཞལ་སྐོས་སྟོན་པས་བཀའ་སྩལ་
ཞིང་། དགེ་ལ་བར་ཆད་མེད་པ་དང་། ས་གནས་བྱིན་གྱིས་བརླབ་ཏུ་གསོལ། དེ་ནས་
ཇི་ལྟར་གསུངས་པ་ཡི། བཀའ་གནང་རིམ་པ་བདག་གིས་བསྒྲུབ། ཅེས་གསོལ་ཏོ། །
དེ་ལ་སྟོན་པས་ཀྱང་། ལྷ་སྲས་ཀར་མས་གསོལ་པ་བཞིན་དུ། ཐོག་མར་བཀྲ་ཤིས་
ས་གནས་བྱིན་གྱིས་བརླབ་པར་མཛད་དེ། མདུན་དུ་རིན་པོ་ཆེའི་སྣོད་བཟང་དུ་འབྲུ་
ལྔའི་ཕྱེ་ལ། བཤོས་གཙང་ཆ་ལྔ་རུ་བཤམས་ནས་དཀར་གསུམ་དང་། མངར་གསུམ་
དང་། རྩི་སྨན་དང་། མེ་ཏོག་དང་། རིན་པོ་ཆེ་སྣ་ལྔ་སྩལ་ནས་བྱིན་གྱིས་བརླབས་ཏེ་
ཚིགས་སུ་བཅད་ནས་གསུངས་པ། ཨོཾ་འཇིག་རྟེན་མགོན་པོ་དཔལ་གྱི་བདག །དཔལ་
ཚོགས་གསུམ་དང་ཐབས་ཅིག་ཏུ། བསོད་ནམས་མ་ལུས་ཚོགས་སྤྱོད་ཅིང་། འདོད་
447

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དགུ་བསམ་པ་རྫོགས་མཛད་པ། རྒྱལ་བློན་བཙུན་མོ་སྡེ་འཁོར་བཅས། ཚུར་གཤེགས་
ཚུར་སྤྱོན་རྒྱལ་བའི་བཀའ། སངས་རྒྱས་བསྟན་པའི་བཀའ་ཉན་ཅིང་། སངས་རྒྱས་
བསྟན་པ་དག་ལ་གནས། སངས་རྒྱས་བསྟན་པ་སྐྱོང་མཛད་པ། འཇིག་རྟེན་གསུམ་
གྱི་མངའ་བདག་པོ། འཇིག་རྟེན་སྐྱོང་མཛད་མཐུ་བོ་ཆེ། སྟོང་གསུམ་ཡོངས་ལ་མངའ་
མཛད་ཅིང་། འཛམ་གླིང་ཡོངས་ལ་དབང་སྒྱུར་བ། ས་བདག་ཁྱབ་པ་དབང་ཆེན་
དང་། ཙང་ཙང་གསེར་གྱི་འཁོར་ལོ་སྒྱུར། སྐུ་མདོག་བཙོ་མ་གསེར་འོད་འབར། རྒྱན་
དང་ཆ་ལུགས་རིན་ཆེན་མཛེས། ཕྱག་མཚན་གསེར་གྱི་འཁོར་ལོ་སྒྱུར། གསེར་གྱི་རུས་
སྦལ་ཁྲི་ལ་བཞུགས། ཀླུ་བརྒྱད་ས་བདག་གཉན་གྱི་སྐོར། གཏོད་ཀྱི་བདག་པོ་བྱེ་བ་
འབུམ། དེ་དང་གཉིས་སུ་མེད་པའི་ལྕམ། ཡིད་བཞིན་ལྷ་མོ་བརྟན་མ་སྟེ། གསེར་
མདོག་རིན་ཆེན་བུམ་པ་ཅན། རྒྱན་དང་ཆ་ལུགས་རིན་ཆེན་ཀླུབས། གསེར་གྱི་ཕག་
མོའི་ཁྲི་ལ་བཞུགས། ས་བདག་ལྕམ་དྲལ་འཁོར་དང་བཅས། དིང་གི་གཙང་མའི་
གནས་འདི་རུ། མཆོད་ཅིང་བསྟོད་དེ་ཕྱག་ཀྱང་འདུད། ལྕམ་དྲལ་དེ་ཡི་བཀའ་འཁོར་
ནི། ཤར་ན་ཐེ་སེ་རྒྱལ་པོ་སྟེ། དཀར་འབར་ཤེལ་གྱི་འགྱིང་དཀར་ཅན། ཐེ་ཁྱིམ་བཙུན་
མོ་འཁོར་དང་བཅས། ལྷོ་ན་ཙང་ཀུན་བློན་པོ་སྟེ། སེར་འབར་རིན་ཆེན་དབྱུག་ཏོ་
ཅན། བློ་འཛིན་བློན་བརྒྱད་འཁོར་དང་བཅས། ནུབ་ན་སེ་བ་བླ་མཁྱེན་ཏེ། དམར་
འབར་སྐོས་ཀྱི་ཆག་ཤིང་ཅན། བློན་པོ་རྒྱལ་ལྔ་འཁོར་དང་བཅས། བྱང་ན་ཧོ་པན་
དེད་དཔོན་ཏེ། ལྗང་འབར་སྤྲུལ་པའི་རུ་མཚོན་ཅན། གྲོལ་བུ་སྡེ་ལྔ་འཁོར་དང་
བཅས། ཤར་ལྷོར་འཇོག་པོ་ཀླུ་ཡི་རྗེ། དཀར་ལྗང་རིན་ཆེན་འབར་བ་ཅན། ཀླུ་ཆེན་
བརྒྱད་པོ་འཁོར་དང་བཅས། ལྷོ་ནུབ་གཏུམ་པོ་གཏོད་ཀྱི་རྗེ། མཐིང་ནག་ལྕགས་ཀྱི་ཐོ་
བ་ཅན། གཏོད་བཞི་དབྱེན་བརྒྱད་འཁོར་དང་བཅས། ནུབ་བྱང་སྤར་ཁམས་བདག་
པོ་སྟེ། སྔོ་ལྗང་ཚོན་གྱི་གྲུ་གུ་ཅན། འབྱུང་བཞི་ལྷ་མོ་འཁོར་དང་བཅས། བྱང་ཤར་
448

མདོ་སྡེ། སྐུ་གདུང་བསྟན་པ་རྗེས་བཞག་མདོ།
སྤྲུལ་པ་གཉན་གྱི་རྗེ། སེར་ལྗང་དར་དཀར་རུ་མཚོན་ཅན། སྤྲུལ་པ་གཉན་དམག་
འཁོར་དང་བཅས། སྟེང་ཕྱོགས་ཚངས་པ་ལྷ་ཡི་རྗེ། ཞལ་བཞི་ཉི་ཟླའི་འཁོར་ལོ་
སྒྱུར། ཕྱོགས་མཚམས་སྐྱོང་བརྒྱད་འཁོར་དང་བཅས། འོག་ཕྱོགས་འཇིག་རྟེན་སྐྱོང་བ་
བཞི། མ་ཧཱ་གསེར་གྱི་རུས་སྦལ་རྗེ། སེར་འབར་སྤྲུལ་པའི་གབ་ཙེ་ཅན། སྤར་ཁམས་
བརྒྱད་པོ་འཁོར་དང་བཅས། འཇིག་རྟེན་བདག་པོ་མངའ་དབང་ཅན། རྒྱལ་བློན་སྡེ་
འཁོར་བཙུན་མོ་བཅས། ཁྱེད་ལ་དམིགས་པའི་རྒྱན་འབུལ་བ། དེང་གི་གཙང་མའི་
གནས་འདི་རུ། བྱིན་གྱིས་བརླབས་པའི་མཆོད་ཡོན་རྫས། གླིང་བཞི་རི་རབ་རི་བདུན་
སོགས། ལྕགས་རི་འཁོར་དང་ཁྱུད་མོར་ཟླུམ། ཉི་མ་ཟླ་བ་རིན་པོ་ཆེ། བཀྲ་ཤིས་རྫས་
དང་རིན་ཆེན་ནོར། དཀར་གསུམ་མངར་གསུམ་ལོ་ཏོག་བཅུད། ཁྱེའུ་བུ་མོ་གླུ་གར་
སྒྱུར། འདོད་ཡོན་ལོངས་སྤྱོད་དམིགས་པའི་རྫས། མཐུན་པའི་ཡོ་བྱད་རྒྱན་འབུལ་གྱི།
ཞེ་ངན་གདུག་པའི་ཚོགས་བོར་ལ། ཕན་བདེ་ཞི་བའི་མཆོད་ཡོན་ལོངས། དགའ་དང་
མོས་དང་དད་དང་འདུན། ཕན་བདེ་ཞི་བའི་སེམས་བསྐྱེད་ལ། དཀར་པོ་དགེ་བའི་
གྲོགས་མཛོད་ཅིག །བདག་དང་རྒྱུ་སྦྱོར་ཡོན་བདག་གིས། བདེར་གཤེགས་སྐུ་གདུང་
གནས་རྩིག་ལ། བརྟན་པའི་གཞི་གནས་འདིང་བ་དང་། བཀྲ་ཤིས་ས་གནས་སྩལ་དུ་
གསོལ། བསྭོ་ༀ་ན་མ་ཏ་རེ་མུ་ཏིང་ས་མ་ཡ། སརྦ་པྲ་ཧོ་སྭ་སྟི་ས་མ་ཡ། ཝེར་ཞི་ལིག་
ཟུར་ན་མ་ཧ་ར། མུ་ཡེ་ཐིམ་ཐིམ་ཡེ་སྭཱཧཱ། ཞེས་གསུངས་ནས་དཀར་གྱི་གཏོར་མ་
ཕྱོགས་བཞི་དབུས་དང་ལྔ་རུ་ཕུལ་བས། ཕྱོགས་མཚམས་སྟེང་འོག་ནས། འཇིག་རྟེན་
མངའ་དབང་གི་བདག་པོ་རྣམས། སྤྲིན་བཞིན་གཏིབས་ཏེ་སྟོན་པའི་སྤྱན་སྔར་འདུས།
ས་ཡི་དངོས་གྲུབ་ཏུ་རིན་པོ་ཆེ་སྣ་ལྔ་ཕུལ་ནས་མགྲིན་གཅིག་ཏུ་གསོལ་བ། འཇིག་
རྟེན་མགོན་པོ་རྫོགས་སངས་རྒྱས། འགྲོ་བའི་མགོན་པོ་བླ་ན་མེད། སྐྱོབ་པའི་དཔུང་
གཉེན་དམ་པའི་དཔལ། འདྲེན་པ་བླ་མེད་ཁྱོད་འདུད་དོ། །བདག་ཅག་དུས་འདི་
449

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བཟུང་བ་ནས། ནམ་ཞིག་བྱང་ཆུབ་མ་ཐོབ་པར། ཁྱོད་ཉིད་བསྟན་པ་གནས་པར་
དུ། བདག་ཅག་རྣམས་ཀྱང་གནས་པར་འགྱུར། དེར་གནས་འགྲོ་ལ་ཕན་གདགས་
ཤིང་། ཕན་སེམས་ཞི་བདེ་ལྡན་པར་བྱ། སངས་རྒྱས་བསྟན་པའི་ཞབས་ནས་འདེགས།
མགོན་པོ་ཁྱེད་ཀུན་ཅི་ལྟ་བར། བདག་ཅག་དེ་ལྟར་སེམས་མཆོག་བསྐྱེད། འགྲོ་བ་
ཀུན་གྱི་དགེ་བ་ལ། དགའ་མགུ་རྗེས་ཡི་རང་བར་བགྱི། མཐར་ནི་བདག་ཅག་མངའ་
དབང་རྣམས། སྒྲིབ་བྱང་ཚོགས་རྫོགས་སངས་རྒྱས་འབྲས། མགོན་གྱུར་ཁྱོད་ཀྱིས་
མྱུར་ཐོབ་མཛོད། གནས་སྐབས་བསྟན་པའི་ཞབས་འདེགས་ཤིང་། བསྟན་པ་རིན་
ཆེན་རབ་བརྟན་པ། བདག་ཅག་རྣམས་ཀྱིས་བགྱིད་པར་བྱ། ཞེས་ཕྱག་ཕུལ་ནས་ཕྱོག་
ཅིག་ཏུ་འཁོད་དེ་འདུག་གོ ། །
དེ་ལ་ཡང་སྟོན་པས་བཀའ་སྩལ་པ། ལེགས་སོ་འཇིག་རྟེན་མགོན་པོའི་ཚོགས།
འཇིག་རྟེན་མགོན་པོ་ཁྱོད་རྣམས་ཀྱིས། འགྲོ་བའི་མགོན་འགྱུར་བདག་ཉིད་ལ།
བསྟན་པའི་ཞབས་ནས་འདེགས་གྱུར་ཅིང་། དགེ་བའི་སྡོང་གདབ་བྱ་བ་ལེགས། ཅི་
ཕྱིར་མགོན་པོ་ཁྱོད་རྣམས་ནི། སྔོན་ནས་སྨོན་ལམ་འགྲུབ་པ་ཡིས། ད་ལྟ་སྟོན་པ་
བདག་ཞལ་མཐོང་། ད་ཡང་བདག་གི་བཀའ་མཉན་ཅིང་། གཡུང་དྲུང་འཕྲུལ་ངག་
བོན་སྤྱོད་པས། ཡུན་དུ་མི་ཐོགས་འཕྲལ་སྒྲིབ་བྱང་། སངས་རྒྱས་བསྟན་པ་དག་ལ་
གནས། མཐར་ནི་བདག་ཉིད་ཐུགས་རྗེ་ཡི། ནམ་ཞིག་མཛད་པ་ཐ་མ་སྟེ། མཐར་
ཕྱིན་དགའ་བ་བདེ་ལྡན་དུས། སངས་རྒྱས་བསྟན་སྐྱོང་མ་གཏོགས་པ། གཞན་དག་
མངའ་དབང་མ་ལུས་པ། རྫོགས་སངས་རྒྱས་པ་འཐོབ་པར་འགྱུར། ད་ཡང་དགེ་བའི་
རྩ་བ་ལ། དད་པའི་སེམས་ཀྱིས་འདུན་བསྐྱེད་ཅིང་། དད་པའི་སེམས་ཀྱིས་ཐང་གཅོད་
དེ། བདེ་བར་གཤེགས་པའི་སྐུ་གདུང་ལ། ས་སྤར་གང་གིས་དཔངས་བསྟོད་ཀྱིན། ཆུ་
སྐྱོགས་གང་གིས་ཆག་གདབ་ན། ས་སྤར་གང་གི་རྡུལ་གྲངས་དང་། ཆུ་སྐྱོགས་གང་གི་
450

མདོ་སྡེ། སྐུ་གདུང་བསྟན་པ་རྗེས་བཞག་མདོ། ༼ཉ༽
ཐིགས་གྲངས་ཀྱི། དགའ་བདེ་བསོད་ནམས་འཕེལ་བར་འགྱུར། ཞེས་གསུངས་ནས་
ལེགས་པའི་བྱ་བ་བྱིན་ཏོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས་དགེ་བའི་
ལས་ལ་ཐང་གཅོད་པར་སྤྲོའོ། །
དེ་ནས་ཡང་དེའི་ཚེ་སྟོན་པས་བཟོ་རྒྱལ་གར་མ་ལི་ཤོ་ལ་སོགས་འཇིག་རྟེན་ཡོན་
ཏན་གྱིས་བརྒྱན་པ་རྣམས་ལ་བཀའ་སྩལ་ནས་བདེ་བར་གཤེགས་པའི་སྐུ་གདུང་གི་
ཞལ་སྐོས་མཛད་དེ། ཉོན་ཅིག་ལྷ་སྲས་ཀར་མ་དང༌། འཇིག་རྟེན་ཡོན་ཏན་བརྒྱན་པ་
རྣམས། བདེ་བར་གཤེགས་པའི་སྐུ་གདུང་གི། བླ་མེད་མཆོད་པའི་རྟེན་དག་ལ། ཞལ་
སྐོས་རིམ་པ་འདི་ལྟ་སྟེ། སྤྱིར་ནི་བདེ་བར་གཤེགས་པ་ཡི། སྐུ་གདུང་མཆོད་རྟེན་རིམ་
པ་ལ། སྤྱི་རུ་རྣམ་པ་གསུམ་དུ་དབྱེ། བོན་ཉིད་དབྱིངས་དང་རང་བཞིན་མཁའ། ཀློང་
ལ་སྤྲུལ་པ་རྣམ་པ་གསུམ། དེ་དག་སོ་སོར་གྱེས་པ་ནི། རྣམ་གྲངས་བརྒྱ་དང་ཉི་ཤུ་རེ།
སུམ་བརྒྱ་དྲུག་ཅུར་གདགས་སྒོའི་མཚན། དེ་ཡི་མཚན་ཉིད་བསྟན་པ་ནི། ཐོག་མར་
དབྱིངས་ལ་གནས་པ་ཡི། དབྱིངས་ཀྱི་མཆོད་རྟེན་བརྒྱ་ཉི་ཤུ། འགྲོ་བ་སེམས་ཅན་
འདུལ་ཕྱིར་དུ། རྣམ་གྲངས་ཚིགས་སུ་གདགས་བྱ་ཙམ། དོན་དུ་བོན་ཉིད་དབྱིངས་
ཆེན་ལ། བྲི་བཀོལ་བཞེངས་དང་བསྒྲུབ་མ་མཆིས། མཚན་ཉིད་འདི་ཞེས་བརྗོད་དུ་
མེད། རྒྱུ་ལས་མ་བྱུང་རྐྱེན་མི་འཇིག །གང་གི་མུ་བཞི་མཐའ་བྲལ་བས། གང་གིས་
བཅོས་ཤིང་བསླད་མ་མཆིས། ཡེ་ནས་བོན་ཉིད་དབྱིངས་ཆེན་ཏེ། ཐོག་མཐའ་འགྱུར་
ནུབ་མེད་པར་གནས། གཉིས་པ་རང་བཞིན་མཁའ་ལས་སུ། ལྷུན་གྱིས་གྲུབ་པ་བརྒྱ་
ཉི་ཤུ། བཀོད་དེ་བཞེངས་སུ་མ་མཆིས་ཏེ། བོན་ཉིད་དབྱིངས་ན་ལྷུན་གྱིས་གྲུབ། རང་
བཞིན་མཁའ་ལ་མངོན་པར་རྫོགས། འོག་མིན་རྫོགས་སྐུའི་ཞིང་དུ་གནས། ལྷ་ལྔ་སྐུ་
ལྔ་ཕྱག་རྒྱ་ལྔ། ཞིང་ཁམས་གནས་ལྔ་ཡོངས་སུ་གསལ། གསུམ་པ་སྤྲུལ་པ་ཀློང་ལས་
སུ། ཅིར་ཡང་སྤྲུལ་པ་བརྒྱ་ཉི་ཤུ། རིས་སུ་བྲིས་དང་འབུར་དུ་བཏོད། ལུགས་སུ་བླུག་
451

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
དང་རྩོལ་བས་སྒྲུབ། རྒྱུ་ལས་བསྐྱེད་ཅིང་རྐྱེན་གྱིས་བསྐུལ། བྱ་བས་བསྒྲུབ་ཅིང་རྩོལ་
བས་བསྐྱེད། མཆོད་པའི་རྟེན་དུ་བཞེངས་པ་སྟེ། བསྟན་པ་རྗེས་སུ་བཞག་པ་དང་།
རྒྱལ་པོའི་བསམ་དོན་འགྲུབ་པ་དང་། འཇིག་རྟེན་དགའ་བདེ་བཀྲ་ཤིས་ཕྱིར། བཀྲ་
ཤིས་སྒོ་མང་མཆོད་པའི་རྟེན། ཀུན་གྱི་སྤྱི་ཕུད་བཀུར་སྟིར་བཞེངས། སྤྱི་ནི་ཅིར་ཡང་
སྤྲུལ་པ་ཡི། བརྒྱ་དང་ཉི་ཤུ་བཞེངས་པ་སྟེ། སྤོས་ཀྱིས་བརྒྱན་པའི་ཞིང་ཁམས་ཀྱི། ན་
མར་མེ་ཏོག་ལྗོན་སྟེང་གི། ས་ལ་འབུར་དུ་དོད་པ་ཡི། བཀྲ་ཤིས་ས་གནས་དམ་པ་སྟེ།
ཡིད་འོང་ཉམས་དགའ་ཕུན་ཚོགས་འདིར། བདེར་གཤེགས་སྐུ་གདུང་མཆོད་རྟེན་
ལ། ཕྱི་སྐོར་ནང་སྐོར་བར་སྐོར་གསུམ། ཕྱི་ནང་རིམ་པ་གསུམ་དུ་དབྱེ། ཐོག་མར་
ཕྱི་སྐོར་ལྕགས་རི་ལ། ཀུན་ཏུ་གྲུ་བཞིར་བཅད་པ་ཡི། ལོགས་རེར་དཔག་ཚད་བཞི་
རེ་སྟེ། ཀུན་ཏུ་དཔག་ཚད་བཅུ་དྲུག་སྐོར། ཕྱོགས་བཞི་སྒོ་བཞི་སྒོ་རྒྱན་བཅས། རྒྱན་
ཆེན་བཞི་ཡི་ཕོ་བྲང་བཅས། དཔག་བསམ་ཆུ་གླིང་ར་བས་བསྐོར། དེ་ཡི་ནང་དུ་གྲོང་
ཁྱེར་ཏེ། རྒྱལ་གྱི་ཞིང་དང་འདུན་སའི་ཁབ། གྲོང་དང་གྲོང་རྡལ་གྲོང་ཁྱེར་སོགས། ཕྱི་
གླིང་འདོད་ཡོན་ར་བས་བསྐོར། དེ་ནང་བར་གླིང་རིམ་པ་ལ། སྣ་ཚོགས་ཅིར་ཡང་
སྤྲུལ་པ་ཡི། མཆོད་རྟེན་བརྒྱ་དང་ཉི་ཤུ་བཞེངས། མཐའ་སྐོར་ལྕགས་རི་གྲུ་བཞིར་
འཁོར། སྒོ་བཞིར་དུས་བཞི་རྒྱལ་མོ་སྟེ། ཕོ་བྲང་ཁྲི་དང་གདན་ཐབས་བཅས། དེ་
དབུས་ནང་གླིང་རིམ་པ་ནི། མཐའ་སྐོར་ལྕགས་རི་གྲུ་བཞི་སྒོ། སྒོ་བསྲུང་ཁྲོ་བོ་བཞི་
རུ་སྟེ། ཞི་རྒྱས་དབང་དྲག་འཕྲིན་ལས་བཞི། ལས་བཞི་རྫོགས་པའི་ཕོ་བྲང་བཞེངས།
དེ་ཡི་དབུས་སུ་གཞལ་ཡས་ཁང་། བཀྲ་ཤིས་སྒོ་མང་མཆོད་པའི་རྟེན། གཞི་རྨང་ཁྲི་
འཕང་རིམ་པ་ལྔ། དཀར་ལྗང་དམར་སྔོ་རིན་ཆེན་གསེར། འབྱུང་བ་རིམ་པ་ལྔ་དང་
སྦྱར། དེ་སྟེང་གཞལ་ཡས་ལོགས་བཞི་ལ། ལོགས་རེར་གྱད་ཀྱིས་གཞལ་བ་ཡི། རྩལ་
འདོམ་བརྒྱ་དང་རྩ་བརྒྱད་ལ། དེ་ལ་སྒོ་བརྒྱན་བཅུ་དྲུག་འབུར། ཕྱི་སྒོ་དྲུག་ཅུ་རྩ་
452

མདོ་སྡེ། ། སྐུ་གདུང་བསྟན་པ་རྗེས་བཞག་མདོ།
བཞི་དོད། དེ་སྟེང་ཁ་པད་རིམ་པ་བཞི། དང་པོ་གཞའ་སྤྲིན་དར་བུ་ཁད། གཉིས་
པ་རིན་ཆེན་ཟ་ར་ཚགས། གསུམ་པ་སེངྒེ་ཙི་པར་གདོང་། བཞི་པ་མཐིང་གི་ཡ་གད་
གདེངས། དེ་སྟེང་སྒོ་རྒྱན་མཆོད་རྟེན་ཏེ། རྟ་བབས་རིམ་བཞི་ཁ་དོག་མཛེས། དྲུག་
ཅུ་རྩ་བཞི་ལྷ་དང་སྦྱར། ཁྲོ་རྒྱལ་དྲུག་ཅུ་རྩ་བཞིར་བཞེངས། དེ་དབུས་དབུ་རྩེ་གཞལ་
ཡས་ཁང་། རིན་ཆེན་སྣ་ལྔའི་དྲ་རྩིག་ལ། རུས་སྦལ་ཁྲ་བོས་ཀ་གདན་ཏེ། ཀླུ་ཆེན་
བརྒྱད་ཀྱིས་ཀ་བ་འདེགས། བྱ་ཁྱུང་ཀ་རུས་ཀ་ཞུ་ལ། ལྷ་ཆེན་བརྒྱད་ཀྱིས་གདུང་མ་
བསྣོལ། ཚངས་པས་དྲལ་དཔྱམ་རྒྱུན་སྐར་བཀྲམ། ཉི་ཟླས་དཔྱམ་པར་རྡོ་རྗེ་མདུད།
དཔེ་རུ་དེ་ལ་སྦྱར་བ་ཡི། ཀ་ཆེན་བདུན་བརྒྱ་ཉི་ཤུ་གཟུག །དུས་ཀྱི་འཁོར་ལོའི་ལྷ་
དང་སྦྱར། ཕྱོགས་བཞིར་སྒོ་བཞི་ཕྱོགས་འོད་འབར། དེ་སྟེང་ཐོག་ཕུབ་གཞལ་ཡས་
ཁང༌། གྲུ་བཞི་ཆུ་ཞེང་མཉམ་པ་ལ། གཞའ་ཚོན་སྣ་ལྔའི་པ་དྲ་ལ། རིགས་རྟགས་
ལྔ་ཡི་དྲ་མིག་སྤྲས། སྟག་གཡག་འབྲུག་ཁྱུང་ཡ་གད་ལ། ཁྱུང་གཤོག་སྤུངས་པའི་བྱ་
འདབ་གདེངས། བྱ་འདབ་གདོན་ལ་ནོར་བུ་འབུར། ལོགས་བཞིར་སྒོ་མོ་བརྒྱད་རེ་
སྟེ། སྒོ་རྒྱན་སུམ་ཅུ་རྩ་གཉིས་འབུར། དབུ་རྩེ་སུམ་ཅུ་རྩ་གཉིས་ཏེ། ལྷ་མོ་སུམ་ཅུ་
རྩ་གཉིས་སོ། །ལྷ་མོ་སུམ་ཅུ་རྩ་གཉིས་ཀྱི་། གཙོ་འཁོར་དཀྱིལ་འཁོར་རྫོགས་པར་
བཀོད། དེ་དབུས་ཕོ་བྲང་གཞལ་ཡས་ཁང་། བུམ་པ་ཤེལ་གུར་དཀར་པོ་སྟེ། གཞི་
རྨང་ཁྲི་འཕང་བཅུ་གསུམ་པ། བོན་ཉིད་ཁྲི་འཕང་ཚུལ་དང་སྦྱར། དེ་སྟེང་བུམ་པ་
ཏོག་ཆེན་ཟླུམ། རིན་ཆེན་གསེར་གྱི་མགུར་ཆུ་ལ། སྣ་བརྒྱད་འོད་ཀྱི་ཟ་ར་ཚགས། ཕྱི་
སྒོ་བཅུ་གཉིས་ཁ་དོག་མཛེས། གསེར་གྱི་སྒོ་མོ་གཡུ་ཡི་ཁྱུད། རིན་ཆེན་རེ་གཞི་བྱུ་
རུའི་འགྲམ། དེ་སྟེང་བྲེ་སྲོག་འཁོར་ལོ་དང་། ཐུགས་རྗེ་ཉི་ཟླས་དབུ་གདུགས་སྙོམས།
ཆར་ཁེབས་ཏོག་དང་བྱ་རུ་འབུར། དར་རྒྱན་འོད་ཟེར་ཚུལ་དུ་འཕྲོ། བར་ཁྱམས་
འདོད་ཡོན་ར་བས་བསྐོར། ཀ་གདུང་དཔྱམ་དྲལ་དབུས་དང་མཚུངས། དེ་ལྟར་བདེ་
463

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བར་གཤེགས་པ་ཡི། སྐུ་གདུང་བཀྲ་ཤིས་སྒོ་མང་ལ། ལྕགས་རི་སྒོ་རྒྱན་མ་གཏོགས་
པར། ཕྱི་སྒོ་བརྒྱ་དང་རྩ་བརྒྱད་དེ། བཀྲ་ཤིས་སྒོ་མང་ཚུལ་དུ་བཞེངས། དབུས་ཀྱི་
ཕོ་བྲང་བཞེངས་ཚུལ་ལོ། །དེ་རྒྱབ་བང་རིམ་ར་བ་ལ། སྣ་ཚོགས་ཅིར་ཡང་སྤྲུལ་པ་
ཡི། འགྲོ་འདུལ་བརྒྱ་དང་ཉི་ཤུ་སྟེ། ཐོག་མར་མཁའ་ལ་བཞུགས་པ་སྟེ། ཁྱབ་གདལ་
མི་གཡོ་རྫོགས་པ་ཆེ། གཡུང་དྲུང་ཡོངས་རྫོགས་མཆོད་པའི་རྟེན། གཞི་རྨང་ཁྲི་འཕང་
རིམ་པ་ལྔ། འབྱུང་བ་ལྔ་ཡི་ཁྲི་གདན་བརྩེགས། དཀར་ལྗང་དམར་སྔོ་རིན་ཆེན་
གསེར། དེ་སྟེང་སྒྱུ་འཕྲུལ་དྲ་བ་བཟོ། ཕྱི་ནང་རིམ་གཉིས་འདོད་ཡོན་བརྒྱན། གསེར་
གྱི་ཀ་བ་གཡུ་ཡི་གདུང༌། རིན་ཆེན་དཔྱམ་དྲལ་གཞའ་ཚོན་འོད། སྒོ་བཞི་སྒོ་རྒྱན་
ཕྱོགས་འོད་འབར། ཡ་གད་འཕྱང་འཕྲུལ་ཟ་ར་ཚགས། དེ་སྟེང་རྟ་བབས་རིམ་པ་
བཞི། དཀར་ལྗང་དམར་སྔོ་ཚད་མེད་བཞི། དེ་སྟེང་བུམ་པ་ཤེལ་གུར་དཀར། རིན་
ཆེན་གསེར་གྱི་མགུར་ཆུ་སྤྲས། དེ་སྟེང་བྲེ་སྲོག་འཁོར་ལོ་སྟེ། ཆར་ཁེབས་ཏོག་དང་
བྱ་རུ་འབར། དར་བརྒྱད་འོད་ཟེར་ཚུལ་དུ་བརླབས། མཚན་དཔེ་ལོངས་སྤྱོད་ཕུན་
སུམ་ཚོགས། ཡོངས་སུ་རྫོགས་པའི་ཚུལ་དུ་བཞེངས། ལྷུན་གྲུབ་རྒྱན་བཟང་དཔེ་བྱད་
ཚོགས། གཡུང་དྲུང་ཁྲི་སྐོས་མཆོད་པའི་རྟེན། གཞི་རྨང་ཁ་བད་གདོང་དང་མཚུངས།
སྒོ་བཞི་སྒོ་རྒྱན་ལོགས་བཞི་འབུར། འབུར་བཞི་དབུས་ལྔ་རིན་ཆེན་ཏོག །གསས་ཆེན་
རིགས་ལྔའི་གཞལ་ཡས་ཁང་། བར་ཁྱམས་འདོད་ཡོན་ར་བས་བརྒྱན། ལྷུན་གྲུབ་
རྒྱན་བཟང་ཚུལ་དུ་བཞེངས། སྤྱོད་འཇུག་ཀུན་འཕྲུལ་སྟོབས་དང་ལྡན། གཡུང་དྲུང་
སྤྲུལ་པ་མཆོད་པའི་རྟེན། གཞི་རྨང་ཁ་བད་གོང་དང་མཚུངས། ལོགས་བཞི་སྒོ་བཞི་
བཅུ་གཉིས་འབུར། འབུར་བཞི་རྩེ་མོ་གཅིག་ཏུ་འདུས། སྣ་ཚོགས་སྤྲུལ་པའི་ཚུལ་དུ་
བཞེངས། བྱམས་ལྡན་རྒྱལ་པོས་འགྲོ་བ་སྐྱོབ། གཡུང་དྲུང་འཕྲུལ་སྣང་མཆོད་པའི་
རྟེན། རྨང་གཞི་ཁྲི་འཕང་གོང་དང་མཚུངས། ཁ་བད་འདོད་ཡོན་མ་ཧེའི་ཞལ། སྣ་
454

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ཚོགས་སྤྲུལ་པའི་ཟ་ར་ཚགས། རྟ་བབས་རིམ་བཞི་ཁ་དོག་མཛེས། བུམ་པ་ཏོག་
ཆེན་དབྱིངས་སུ་ཟུམ། བྲེ་སྲོག་སྟོབས་ཀྱི་འཁོར་ལོ་འབར། ཏོག་དང་བྱ་རུ་དར་བུ་
ཁད། འཕྲུལ་སྣང་འོད་ཀྱི་ཚུལ་དུ་བཞེངས། དགའ་ཆེན་མགུ་བའི་སྒྱུ་འཕྲུལ་འཆང་།
གཡུང་དྲུང་འོད་འབར་མཆོད་པའི་རྟེན། གཞི་རྨང་ཁྲི་འཕང་གོང་དང་མཚུངས། ཁ་
བད་སྣ་ཚོགས་ཐོད་པའི་འབྲམ། སྒྱུ་མ་ཆོ་འཕྲུལ་རིན་ཆེན་གླིང་། དེ་སྟེང་རྟ་བབས་
གོང་དང་མཚུངས། བུམ་པ་ཏོག་ཆེན་རྒྱན་རྫོགས་བཞེངས། བཏང་སྙོམས་འགྲོ་ཀུན་
ཡོངས་ལ་བརྩེ། གཡུང་དྲུང་ཀུན་སྙོམས་མཆོད་པའི་རྟེན། གཞི་རྨང་ཁྲི་འཕང་རིན་
ཆེན་ལོགས། ཁ་བད་གསེར་གྱི་ཡ་གད་གདེངས། རྟ་བབས་རིམ་བཞིན་བུམ་པ་ཏོག །
ཀུན་ལ་འོད་དྲོ་སྙོམས་པར་བཞེངས། སྙིང་རྗེ་དཔག་མེད་འགྲོ་ཀུན་དགོངས། གཡུང་
དྲུང་ཁྱབ་གདལ་མཆོད་པའི་རྟེན། གཞི་རྨང་ཁྲི་འཕང་གཡུང་དྲུང་ལེགས། གཡུང་
དྲུང་གཏམས་པའི་སྒོ་མོ་འཛུགས། ཁ་པད་དུང་གི་མཆོད་རྟེན་འཁྲིགས། རྟ་བབས་
རིམ་བཞི་བུམ་པ་ཏོག །འགྲོ་ལ་རྣམ་བརྩེའི་ཚུལ་དུ་བཞེངས། ཀུན་འབྱུང་སྐུ་རྫོགས་
སྤྱོད་ཚུལ་ཐབས། ཆོ་འཕྲུལ་བསྟན་པ་མཆོད་པའི་རྟེན། གཞི་རྨང་ཁྲི་འཕང་སྒྱུ་
འཕྲུལ་ལོགས། གཡུང་དྲུང་གཏམས་པའི་ཟུར་རྒྱན་ཅན། ཁ་བད་ཐོད་པའི་མཁར་དུ་
བརྩིག །རྟ་བབས་རིམ་བཞི་བུམ་པ་ཏོག ། ཆོ་འཕྲུལ་བསྟན་པའི་ཚུལ་དུ་བཞེངས།
དགེ་ལ་དད་མཆོག་ཡོན་ཏན་དགའ། དགེ་ལྡན་ཡོན་ཏན་མཆོད་པའི་རྟེན། གཞི་
རྨང་ཁྲི་འཕང་པདྨའི་ལོགས། ཁ་བད་སྣ་ཚོགས་པདྨ་སྤུངས། རྟ་བབས་རིམ་བཞི་བུམ་
པ་ཏོག །ཡོན་ཏན་རྫོགས་པའི་ཚུལ་དུ་བཞེངས། སྒྲ་སྒྱུར་བྱེ་བྲག་གཟི་བརྗིད་ལྡན།
གཡུང་དྲུང་དབང་དྲག་མཆོད་པའི་རྟེན། གཞི་རྨང་ཁྲི་འཕང་རིམ་པ་ལྔ། ཞི་རྒྱས་
དབང་དྲག་སྒྱུ་འཕྲུལ་ལོགས། ཁ་བད་ཁྱུང་གཤོག་ནོར་བུ་འབུར། རྟ་བབས་རིམ་བཞི་
བུམ་པ་ཏོག །དབང་དྲག་རྒྱས་པའི་ཚུལ་དུ་བཞེངས། དགའ་ལྡན་ཀུན་སྐྱོབས་ཤུགས་
455

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཀྱི་བདག །འཕྲིན་ལས་སྟོབས་ཆེན་མཆོད་པའི་རྟེན། གཞི་རྨང་ཁྲི་འཕང་རིམ་པ་བཞི།
དཔའ་རྩལ་སྟོབས་ཆེན་གྱད་ཀྱིས་འདེགས། ཁྲི་རྨང་བང་རིམ་རབ་ཏུ་བརྟན། ལོག་
བཞི་འབུར་བཞི་རྩེ་མོ་ཟླུམ། ཁ་བད་ལྕགས་ཀྱི་ཡ་གད་གདེངས། རིན་ཆེན་སྣ་བདུན་
ཟ་ར་ཚགས། རྟ་བབས་རིམ་བཞི་བུམ་པ་ཏོག །འཕྲིན་ལས་སྟོབས་ཆེན་ཚུལ་དུ་
བཞེངས། ཏིང་འཛིན་འོད་འཕྲོ་འགྲོ་བ་འདྲེན། ལྷ་ལས་བབས་པ་མཆོད་པའི་རྟེན།
གཞི་རྨང་ཁྲི་འཕང་སྒྱུ་འཕྲུལ་ལོགས། ཁ་བད་དུང་གི་ཟླ་བ་ཚེས། ཡ་གད་གསེར་གྱི་ཉི་
ཟེར་གཟིངས། རྟ་བབས་རིམ་བཞི་བུམ་པ་ཏོག །འོད་དཀར་ཤེལ་འོད་འཕྲོ་བར་
བཞེངས། དྲི་མེད་རྣམ་དག་སྤྱོད་ཚུལ་འཆང་། གེ་སར་སྡོང་པོ་མཆོད་པའི་རྟེན། གཞི་
རྨང་ཁྲི་འཕང་རིམ་པ་ལྔ། དེ་སྟེང་གེ་སར་སྡོང་པོ་བརྒྱད། རྟ་བབས་རིམ་བཞི་བུམ་པ་
འདེགས། ལོགས་བཞི་སྒྱུ་འཕྲུལ་དྲ་བ་ལ། གེ་སར་གཞོན་ནུ་འབུར་དུ་དོད། བུམ་པ་
བྲེ་སྲོག་འཁོར་ལོ་སྟེང༌། ཆར་ཁེབས་ཏོག་དང་བྱ་རུ་མཛེས། ཀླུ་བརྒྱད་པདྨའི་ཁ་ལ་
འདེགས། གེ་སར་སྡོང་པོའི་ཚུལ་དུ་བཞེངས། འགྲོ་དྲུག་གནས་སྦྱངས་རྒྱུད་ལྔ་ལ།
འོད་ཟེར་སྤྲོ་བ་མཆོད་པའི་རྟེན། ཁ་དོག་ལྔ་ལས་བྱུང་བ་ཡིས། གཡུང་དྲུང་བརྩེགས་
དང་འཁོར་ལོ་སྒྱུར། བདེ་ལྡན་པདྨ་ལེགས་གྲུབ་རིན། ཀུན་འོད་སྒྲོན་མ་མཆོད་པའི་
རྟེན། གཞི་རྨང་ཁྲི་འཕང་རིན་ཆེན་ལོགས། རྟ་བབས་རིམ་བཞི་བུམ་པ་ཏོག །རིགས་
ལྔ་ལྷུན་རྫོགས་ཚུལ་དུ་བཞེངས། སྣ་ཚོགས་ས་གཞི་ལས་བྱུང་བའི། ཀུན་བསྐྱེད་བརྟེན་
པ་མཆོད་པའི་རྟེན། གཞི་རྨང་ཁྲི་འཕང་རིམ་གཉིས་བརྩེགས། སྣ་ཚོགས་རྡོ་རྗེ་བརྟན་
པ་སྒེག །དེ་སྟེང་ལོགས་བཞི་རྟ་བབས་མཛེས། བུམ་པ་ཏོག་འོད་དབྱིངས་སུ་ལྡེམ།
གསེར་མདོག་བརྟན་པའི་ཚུལ་དུ་བཞེངས། དགའ་ལྡན་མེ་ཏོག་ཚལ་བསྐྱེད་པའི།
རབ་དགའ་མུན་སེལ་མཆོད་པའི་རྟེན། གཞི་རྨང་ཁྲི་འཕང་མེ་ཏོག་མཛེས། སྣ་ཚོགས་
པད་ཚལ་མཛེས་པ་ལ། ལོགས་བཞི་རྟ་བབས་བུམ་པ་ཏོག །མུན་སེལ་སྒྲོན་མའི་ཚུལ་
456

མདོ་སྡེ། སྐུ་གདུང་བསྟན་པ་རྗེས་བཞག་མདོ།
དུ་བཞེངས། བསོད་ནམས་ཆར་འབེབས་སྒྲིབ་སེལ་བའི། ཐུགས་རྗེ་རྒྱུན་མེད་མཆོད་
པའི་རྟེན། གཞི་རྨང་ཁྲི་འཕང་སྒྱུ་འཕྲུལ་ལོགས། འདོད་ཡོན་ཡ་གད་ཟ་ར་ཚགས།
རིན་ཆེན་སྣ་ལྔའི་ཆུན་ཕྱང་འཕྲུལ། རྟ་བབས་རིམ་བཞི་བུམ་པའི་ཏོག །རྒྱུན་མེད་
དག་པའི་ཚུལ་དུ་བཞེངས། དྲི་ཞིམ་ངད་ལྡན་རྒྱུན་སྐྱོང་བ། བསམ་པ་གླིང་འཕྲུལ་
མཆོད་པའི་རྟེན། གཞི་རྨང་ཁྲི་འཕང་ཟུར་བཞི་ལོགས། སྒོ་བཞི་སྒོ་རྒྱན་རྟ་བབས་
མཛེས། ཁ་བད་རིམ་བཞི་རིན་ཆེན་བཏགས། འདོད་ཡོན་ཡ་གད་ཟ་ར་ཚགས། བུམ་
པ་བྲེ་སྲོག་འཁོར་ལོ་ཁེབས། ཏོག་དང་བྱ་རུ་ཁྲི་གདན་འབར། བསམ་གླིང་སྒྱུ་འཕྲུལ་
ཚུལ་དུ་བཞེངས། གསོ་བྱེད་བདུད་རྩིའི་ཚལ་བསྐྱེད་པའི། སྙིང་རྗེ་བརྩེགས་པ་མཆོད་
པའི་རྟེན། གཞི་རྨང་ཁྲི་འཕང་ཟུར་བཞི་ལོགས། དེ་སྟེང་རྟ་བབས་བཅུ་གསུམ་
བརྩེགས། བུམ་པ་ཏོག་ཆེན་དབྱིངས་སུ་ལྡེམ། ཟུར་བཞི་ལོགས་བརྒྱད་བཅུ་གཉིས་
འབུར། འབུར་བཞི་རྩེ་མོ་གཅིག་ཏུ་ཟླུམ། སྙིང་རྗེ་བརྩེགས་པའི་ཚུལ་དུ་བཞེངས།
མཁའ་ལ་རྫོགས་པའི་མཆོད་རྟེན་ནོ། །གཉིས་པ་དོག་ལ་གནས་པ་ལ། དྲི་ཟ་འདུལ་
ཞིང་གཡོ་ལྡེག་གནོན། ཁྲི་འཕང་དགུ་པ་མཆོད་པའི་རྟེན། གཞི་རྨང་ཁྲི་འཕང་འབྱུང་
བའི་ཁྲི་གདན་བརྩེགས། དེ་སྟེང་རི་རབ་ཟུར་བཞི་ལོགས། རྟ་བབས་ཁྲི་འཕང་རིམ་
པ་དགུ། བུམ་པ་ཏོག་འོད་དབྱིངས་སུ་ལྡེམས། དུང་མདོག་འོད་ཀྱི་ཆུན་འཕྱང་འཕྲུལ།
མདོག་དཀར་དྲི་ཟ་འདུལ་བར་བཞེངས། གནོད་སྦྱིན་འདུལ་ཞིང་རླུང་སྒོ་འགེག །ཟོ་
བོ་ཁྱུང་ལག་མཆོད་པའི་རྟེན། གཞི་རྨང་ཁྲི་འཕང་རི་རབ་ལོགས། དེ་སྟེང་རྟ་བབས་
རིམ་བཞི་མཛེས། དེ་སྟེང་ཟུར་བཞི་ལོགས་བརྒྱད་འབུར། འདོད་ཡོན་ཡ་གད་ཟ་ར་
ཚགས། བུམ་པ་བྲེ་སྲོག་འཁོར་ལོ་སྟེ། ཆར་ཁེབས་ཏོག་དང་བྱ་རུ་དབལ། མདོག་
ལྗང་གནོད་སྦྱིན་འདུལ་བར་བཞེངས། ཀླུ་དབང་འདུལ་ཞིང་བཙན་ཡུལ་བྲེད། དགུ་
ར་དགུ་ཁྱུད་མཆོད་པའི་རྟེན། གཞི་རྨང་ཁྲི་འཕང་རྡོ་རྗེ་གདན། དེ་སྟེང་ལྷ་ཡི་གཞལ་
467

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཡས་ཏེ། དགུ་ར་དགུ་ཁྱུད་ཁྱུད་མོ་བརྩེགས། དེ་དབུས་བླ་མེད་མཆོད་པའི་རྟེན།
མདོག་དམར་ཀླུ་དབང་འདུལ་བར་བཞེངས། གཤིན་རྗེ་འདུལ་ཞིང་རྒྱ་མཚོ་འགེག །
ཟོ་བོ་རྩེ་དགུ་མཆོད་པའི་རྟེན། གཞི་རྨང་ཁྲི་འཕང་རི་རབ་ལོགས། ཁ་བད་བྱ་ཁྱུང་ཀ་
རུ་ན། གདུག་པ་ཀླུ་འདུལ་གཤིན་རྗེ་གནོན། རྟ་བབས་རིམ་བཞི་བུམ་པ་ཏོག །
ལྕགས་ཀྱི་ཟོ་བོ་རྩེ་དགུ་སྟེ། བུམ་པ་དག་ནས་སོ་སོར་གྱེས། མདོག་སྔོན་གཤིན་རྗེ་
འདུལ་བར་བཞེངས། མེ་ལྷ་འདུལ་ཞིང་མེ་དབལ་འགེག །མདོག་དམར་མེ་གླིང་
མཆོད་པའི་རྟེན། གཞི་རྨང་རི་རབ་གོང་དང་མཚུངས། ལོགས་བཞི་མེ་གླིང་པ་ཏྲ་ལ།
རྟ་བབས་རིམ་བཞི་བུམ་པ་ཏོག །མདོག་དམར་མེ་ལྷ་འདུལ་བར་བཞེངས། བགེགས་
རྣམས་འདུལ་ཞིང་མཐུ་དབང་ལྡན། མདོག་ལྗང་ཁྲི་རྩེགས་མཆོད་པའི་རྟེན། གཞི་
རྨང་ཁྲི་འཕང་རི་རབ་ལོགས། དེ་སྟེང་རྟ་བབས་རིམ་བདུན་བརྩེགས། བུམ་པ་ཏོག་
འོད་ལྡེམས་པ་སྟེ། མདོག་ལྗང་དབང་ལྡན་འདུལ་བར་བཞེངས། རླུང་ལྷ་འདུལ་ཞིང་
རླུང་སྒོ་འགེག །པྲ་ཕུད་རྩེ་དགུ་མཆོད་པའི་རྟེན། གཞི་རྨང་སྒྱུ་འཕྲུལ་དྲ་བའི་ལོགས།
པྲ་ཕུད་རྩེ་དགུའི་གཞལ་ཡས་ཁང་། དཀར་ལྗང་རླུང་ལྷ་འདུལ་བར་བཞེངས། སྲིན་
པོ་འདུལ་ཞིང་ཟ་ལམ་གཅོད། དམར་ནག་མེ་འོད་མཆོད་པའི་རྟེན། གཞི་རྨང་རི་
རབ་བུམ་པ་ཏོག །དམར་ནག་མེ་འོད་འབར་བ་སྟེ། སྲིན་པོ་འདུལ་བའི་ཚུལ་དུ་
བཞེངས། ཀླུ་ཁམས་སྐྱོང་ཞིང་དགའ་བདེ་བསྒྲུབ། ཨུད་འབར་གླིང་བསྐོས་མཆོད་
པའི་རྟེན། གཞི་རྨང་ཁྲི་འཕང་རི་རབ་ལོགས། དེ་སྟེང་ཨུད་འབར་སྡོང་པོའི་དབུས།
ཤེལ་གྱི་གུར་ཆེན་ཏོག་འོད་ལྡེམ། ཀླུ་ཁམས་སྐྱོང་བའི་ཚུལ་དུ་བཞེངས། གཉན་རྣམས་
སྐྱོང་ཞིང་སྙིང་པོ་འཆོས། རིན་ཆེན་ཁྲི་སྐོས་མཆོད་པའི་རྟེན། གཞི་རྨང་ཁྲི་འཕང་རི་
རབ་ཐེམ། ཁ་པད་ཡིད་བཞིན་ནོར་བུའི་གདོང༌། གསེར་མདོག་བུམ་པ་ཏོག་འོད་
ལྡེམས། གཉན་རྣམས་སྐྱོང་བའི་ཚུལ་དུ་བཞེངས། ས་བདག་སྐྱོང་ཞིང་གཏེར་སྒོ་སྡོམ།
458

མདོ་སྡེ། ། སྐུ་གདུང་བསྟན་པ་རྗེས་བཞག་མདོ།
ག་བུ་གླིང་བརྩེགས་མཆོད་པའི་རྟེན། གཞི་རྨང་ཁྲི་འཕང་རི་རབ་ལོགས། དེ་སྟེང་
གླིང་དགུ་བང་རིམ་བརྩེགས། གསེར་གྱི་ཏོག་ཆེན་དབྱིངས་སུ་ལྡེམ། ས་བདག་སྐྱོང་
བའི་ཚུལ་དུ་བཞེངས། དམུ་རྣམས་སྐྱོང་ཞིང་འོན་འཐིབས་སེལ། ཁྲི་སྒྲ་གསིལ་བ་
མཆོད་པའི་རྟེན། གཞི་རྨང་ཁྲི་འཕང་ཟུར་བཞི་ལོགས། ཁ་པད་སྒྲ་སྙན་ཁྲོལ་མོས་
བརྒྱན། རྟ་བབས་རིམ་བཞི་བུམ་པ་ཏོག །དམུ་རྣམས་སྐྱོང་བའི་ཚུལ་དུ་བཞེངས།
བདུད་རྣམས་སྐྱོང་ཞིང་ཁྲམ་ཁ་གནོན། ཁ་རག་བདུད་འདུལ་མཆོད་པའི་རྟེན། གཞི་
རྨང་ཁྲི་འཕང་ཐོད་འབྲམ་བརྟན། དེ་སྟེང་ཕྱི་ནང་རིམ་གཉིས་ལྡན། ཁ་བད་སྟག་
གཡག་འབྲུག་དང་ཁྱུང༌། ཁྱུང་གཤོག་སྤུངས་པའི་ཡ་དག་གདེངས། མདའ་གཞུ་
ཞགས་པས་ལྡ་ལྡི་ལ། གྲི་མདུང་ཐོ་སྟའི་ཕྱང་འཕྲུལ་བརྒྱན། སྒོ་བཞི་སྒོ་བརྒྱན་རྟ་
བབས་མཛེས། དབུས་ཀྱི་བུམ་པ་ཏོག་འོད་ལྡེམས། བདུད་རྣམས་འདུལ་བའི་ཚུལ་དུ་
བཞེངས། བཙན་རྣམས་སྐྱོང་ཞིང་ཞག་མིག་འགེག ། ཟོ་བོ་བཙན་འདུལ་མཆོད་པའི་
རྟེན། གཞི་རྨང་ཁྲི་འཕང་རི་རབ་ལོགས། དེ་སྟེང་རྟ་བབས་བུམ་པ་ཏོག །ཟུར་བཞི་
སོ་ཕག་དམར་པོ་བཞི། ཟངས་མཁར་གཡུ་ཡི་ཁ་བད་ཅན། བཙན་རྣམས་འདུལ་
བའི་ཚུལ་ཏུ་བཞེངས། སྨན་བཙུན་སྐྱོང་ཞིང་དགའ་བ་བསྐྱེད། འདམ་བུ་རིང་བསྲེལ་
མཆོད་པའི་རྟེན། གཞི་རྨང་ཁྲི་འཕང་རི་རབ་ལོགས། རིན་ཆེན་སྣ་བདུན་ཕྲད་བྱས་
ལ། ཁ་བད་བདེར་གཤེགས་སྐུ་གདུང་འཁྲིགས། རྟ་བབས་རིམ་བཞི་བུམ་པ་ཏོག །
དགའ་བདེ་བསྐྱེད་པའི་ཚུལ་དུ་བཞེངས། ཤར་གླིང་སྐྱོང་ཞིང་སྐྱེས་བྱད་འཛིན། ཁྲི་
འཕང་དགུ་པ་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། བུམ་པ་བཟང་
པོས་བརྒྱན་པ་སྟེ། དེ་སྟེང་ཁྲི་འཕང་རིམ་པ་དགུ། བུམ་པ་བྲེ་སྲོག་འཁོར་ལོ་ཏོག །
ཤར་གླིང་སྐྱོང་བའི་ཚུལ་དུ་བཞེངས། བྱང་གླིང་སྐྱོང་ཞིང་ཚེ་དཔལ་བསྐྱེད། ཁྲི་འཕང་
བརྒྱད་པ་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། དཔག་བསམ་ཤིང་
459

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
གིས་བརྒྱན་པ་སྟེ། དེ་སྟེང་ཁྲི་འཕང་རིམ་པ་བརྒྱད། བུམ་པ་བྲེ་སྲོག་འཁོར་ལོ་ཏོག །
བྱང་གླིང་སྐྱོང་བའི་ཚུལ་དུ་བཞེངས། ནུབ་གླིང་སྐྱོང་ཞིང་དམུ་ཐག་འཛིན། ཁྲི་འཕང་
དྲུག་པ་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། འདོད་འཇོ་བ་ཡིས་
བརྒྱན་པ་སྟེ། དེ་སྟེང་ཁྲི་འཕང་རིམ་པ་དྲུག །བུམ་པ་བྲེ་སྲོག་འཁོར་ལོ་ཏོག །ནུབ་
གླིང་སྐྱོང་བའི་ཚུལ་དུ་བཞེངས། ལྷོ་གླིང་སྐྱོང་ཞིང་གཏེར་མཛོད་འཛིན། ཁྲི་འཕང་ལྔ་
པ་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། ཡིད་བཞིན་ནོར་བུས་བརྒྱན་
པ་སྟེ། དེ་སྟེང་ཁྲི་འཕང་རིམ་པ་ལྔ། བུམ་པ་བྲེ་སྲོག་འཁོར་ལོ་ཏོག ། ལྷོ་གླིང་སྐྱོང་བའི་
ཚུལ་དུ་བཞེངས། རི་རབ་སྐྱོང་ཞིང་སྲིད་རྩེ་འཛིན། ཁྲི་འཕང་བཅུ་གསུམ་མཆོད་པའི་
རྟེན། གཞི་རྨང་ཁྲི་གདན་རི་རབ་ལོགས། མཁའ་གསལ་འོད་ཀྱིས་བརྒྱན་པ་སྟེ། དེ་
སྟེང་ཁྲི་འཕང་བཅུ་གསུམ་པ། བུམ་པ་བྲེ་སྲོག་འཁོར་ལོ་ཏོག །རི་རབ་ཁ་གནོན་ཚུལ་
དུ་བཞེངས། རི་བདུན་སྐྱོང་ཞིང་ཁ་ཁྱེར་གནོན། མི་གཡོ་ཁྲི་བདུན་མཆོད་པའི་རྟེན།
གཞི་རྨང་ཁྲི་གདན་རི་རབ་ལོགས། བར་སྣང་གཞའ་སྤྲིན་བརྒྱན་པ་སྟེ། དེ་སྟེང་ཁྲི་
འཕང་རིམ་པ་བདུན། བུམ་པ་བྲེ་སྲོག་འཁོར་ལོ་ཏོག །རི་བདུན་ཁ་གནོན་ཚུལ་དུ་
བཞེངས། རོལ་མཚོ་སྐྱོང་ཞིང་མཐའ་དམིགས་འགེག ། ལོ་པན་དབུ་བདུན་མཆོད་
པའི་རྟེན། གཞི་རྨང་ཁྲི་གདན་རི་རབ་ལོགས། རྒྱ་མཚོ་ན་ཏྲས་བརྒྱན་པ་སྟེ། དེ་སྟེང་
རྟ་བབས་རིམ་པ་བཞི། རིན་ཆེན་བུམ་བདུན་ཏོག་དང་བཅས། རོལ་མཚོ་ཁ་གནོན་
ཚུལ་དུ་བཞེངས། ལྕགས་རི་སྐྱོང་ཞིང་ཁྱུད་མོས་བསྡམ། དགུ་ར་ཁྱུད་མོ་མཆོད་པའི་
རྟེན། གཞི་རྨང་ཁྲི་གདན་རི་རབ་བཅས། ལྕགས་རི་ཁྱུད་མོ་དགུ་ཡིས་བསྐོར། དེ་སྟེང་
རྟ་བབས་བུམ་པ་ཏོག །ཁོར་ཡུག་སྐྱོང་བའི་ཚུལ་དུ་བཞེངས། དོག་ལ་གནས་པའི་
མཆོད་པའི་རྟེན། སྦྱོར་བ་མཚམས་མེད་སྦྱང་བ་ཡི། ལོ་པན་དབུ་དགུ་མཆོད་པའི་
རྟེན། སྨེ་བ་མཚམས་མེད་དབུ་བརྒྱད་དེ། གཉན་པ་མཚམས་མེད་དབུ་བདུན་བྱང༌།
460

མདོ་སྡེ། སྐུ་གདུང་བསྟན་པ་རྗེས་བཞག་མདོ།
སྒྲོལ་བ་དག་ནི་དབུ་ལྔ་ལ། གཅོད་པ་མཚམས་མེད་དབུ་བཞི་སྟེ། དེ་ལ་ཉེ་བ་དབུ་
གསུམ་སྦྱང་། ལྕི་བ་དབུ་གཉིས་དག་གིས་བྱང་། དེ་དག་ལོ་པན་མཆོད་རྟེན་ཏེ། གཞི་
རྨང་ཁྲི་གདན་རི་རབ་ལོགས། ལོགས་བཞི་རྫུ་འཕྲུལ་དྲ་བ་ལས། ཟུར་བཞིར་རིན་
ཆེན་ཀ་བས་འདེགས། བར་བར་རིན་ཆེན་ཁྲི་རྐང་དང་། ཁྲི་རྨང་གྱད་དང་གླང་པོ་སྟེ།
ཁྲི་བར་སྒོ་མོ་གྲངས་དང་སྦྱར། དེ་སྟེང་ཡ་གད་རྟ་བབས་ཏེ། བུམ་པ་ཏོག་ཆེན་རིམ་
བཞིའོ། །སྒྲིབ་པ་སྦྱང་བའི་ཚུལ་དུ་བཞེངས། ལོག་པ་བརྒྱད་དང་འཁྲུལ་པ་དགུ། མི་
དགེ་བཅུ་པོ་སྦྱངས་མཛད་པའི། ཁྲི་བརྒྱད་དགུ་བདུན་མཆོད་པའི་རྟེན། ཁྲི་གདན་
དག་ལ་བརྩེགས་པ་སྟེ། ཁྲི་འབུར་ཟུར་བཞི་ལོགས་བརྒྱད་ལ། དེ་སྟེང་རི་རབ་གཞལ་
ཡས་ཁང་། རྟ་བབས་རིམ་བཞི་བུམ་པ་ཏོག །ཁྲི་འཕང་འདེགས་པའི་ཚུལ་དུ་
བཞེངས། དུག་ལྔ་ཉོན་མོངས་འདུལ་བ་ཡི། བྱམས་པ་སྒྲིབ་སེལ་སྦྱིན་པའི་མཆོག །ཡེ་
ཤེས་ཚོགས་ཆེན་ཞི་བ་ལྡན། ཡངས་པ་བཀོད་ལེགས་མཆོད་པའི་རྟེན། གཞི་རྨང་ཁྲི་
གདན་རིམ་གཉིས་ལ། རིན་ཆེན་ཁྲི་རྐང་བརྒྱད་ལྡན་ཏེ། ཁྲི་དམིག་ཆེན་པོ་ལྔ་ཡིས་
འདེགས། དེ་སྟེང་གཡུང་དྲུང་འཁོར་ལོ་དང་། པདྨ་སྤུངས་པའི་གཞལ་ཡས་ཁང་།
ཡ་གད་ཕྱང་འཕྲུལ་ཟ་ར་ཚགས། སྒོ་བཞི་འདོད་ཡོན་བར་ཁྱམས་གླིང་། རྟ་བབས་
རིམ་བཞི་བུམ་པ་ཏོག ། ཡེ་ཤེས་ལྔ་ལྡན་ཚུལ་དུ་བཞེངས། སྲོག་བཅད་པ་དང་མ་བྱིན་
བླངས། མི་གཙང་སྤྱོད་དང་རྫུན་གྱུར་པ། དེ་དག་སྦྱང་བྱེད་མཆོད་པའི་རྟེན། གཞི་
རྨང་ཁྲི་གདན་རི་རབ་ལོགས། གཡུང་དྲུང་འཁོར་ལོ་པདྨ་དང་། ཡིད་བཞིན་ནོར་བུ་
དཔལ་བེའུ་བརྒྱན། རྟ་བབས་རིམ་བཞི་བུམ་པ་ཏོག ། ཁ་དོག་སྣ་ལྔ་རིན་ཆེན་འོད།
རྩ་བའི་རྒྱུ་བཞི་སྦྱང་བར་བཞེངས། ཟས་གོས་གྲོགས་དང་ཁྲི་སྟན་བཞི། དེ་དག་
སྦྱངས་པ་མཆོད་པའི་རྟེན། ངད་ལྡན་ཁྲི་བརྩེགས་སྤོས་ཀྱིས་བརྒྱན། ལྷབ་ལྷུབ་རྒྱན་
རྫོགས་ཤུན་མེད་ལ། ཨུད་འབར་གླིང་བརྩེགས་མེ་ཏོག་སྟེ། པདྨའི་སྡོང་པོ་ཚུལ་ཅན་
461

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནོ། །དགུ་ཁྲི་ཆུད་འདུལ་ཁྲི་འཕང་བརྩེགས། ཁྲི་ཟུར་རིན་ཆེན་ཏོག་གིས་བརྒྱན། ཡན་
ལག་སྡེ་བཞི་སྦྱངས་པར་བཞེངས། སྒྲིབ་གཉིས་སྦྱངས་པའི་མཆོད་རྟེན་ནོ། །གསང་བ་
གཏིང་རྫོགས་གྲུབ་པའི་རྩེ། གཡུང་དྲུང་ལྷ་རྩེ་མཆོད་པའི་རྟེན། གཞི་རྨང་ཁྲི་གདན་
སྒྱུ་འཕྲུལ་ལོགས། གཡུང་དྲུང་གཏམས་པའི་སྒོ་མོ་བཏོད། དེ་སྟེང་ཡ་གད་ཟ་ར་
ཚགས། རྣམ་རྒྱལ་ལྷ་ཡི་ཁང་བཟང་མཛེས། དེ་སྟེང་རྟ་བབས་བུམ་པ་ཏོག །གཡུང་
དྲུང་ལྷ་རྩེ་གསང་བར་བཞེངས། གསང་བ་གཏིང་རྫོགས་སྤྲུལ་པའི་མཁར། ལི་ལི་
བང་བང་མཆོད་པའི་རྟེན། གཞི་རྨང་ཁྲི་གདན་ཁྱུད་མོ་ཟླུམ། བདུད་སྲིན་ཐོད་པའི་
རྨང་གཞི་ལ། བརྒྱ་དང་རྩ་བརྒྱད་ར་བས་བསྐོར། དེ་དབུས་ལྷ་ཡི་གཞལ་ཡས་ཁང་།
གྲུ་བཞི་སྒོ་བཞི་སྒོ་བསྲུང་བརྒྱན། འདོད་ཡོན་ཡ་གད་ཟ་ར་ཚགས། གུར་གཤོག་ཁྱུང་
མགོ་ཏོག་དང་ལྡན། གསང་བ་གཏིང་རྫོགས་ཚུལ་དུ་བཞེངས། གསང་བ་གཏིང་
རྫོགས་སྤྲུལ་པའི་གནས། ཁྲི་བརྩེགས་རྒྱལ་འདུས་མཆོད་པའི་རྟེན། གཞི་རྨང་ཁྲི་
འཕང་རིམ་ལྔ་སྟེ། དེ་སྟེང་རིན་ཆེན་ཁྲི་རྐང་འདེགས། བང་རིམ་ཁྲི་བར་རིམ་ལྔ་ལ།
ཁྲི་མིག་མཆོད་རྟེན་བརྒྱ་རྩ་བརྒྱད། ཁྲི་བརྩེགས་རྒྱལ་འདུས་ཚུལ་དུ་བཞེངས། ལྟུང་བ་
ལྷ་ཡི་སྡུག་བསྔལ་སེལ། ལོ་པན་དགུ་བརྩེགས་མཆོད་པའི་རྟེན། གཞི་རྨང་ཁྲི་འཕང་
གོང་དང་མཚུངས། དེ་སྟེང་རིན་ཆེན་ཁྲི་རྐང་འདེགས། བར་སྣང་ཁྲི་བར་རིམ་དགུ་
ལས། ལོ་པན་དགུ་བརྩེགས་ཚུལ་དུ་བཞེངས། འཐབ་རྩོད་ལྷ་མིན་སྒྲིབ་སྦྱངས་པའི།
རྒྱལ་བ་རྩེ་དགུའི་མཆོད་པའི་རྟེན། གཞི་རྨང་ཁྲི་འཕང་གོང་དང་མཚུངས། དེ་སྟེང་
རི་རབ་ཟུར་བཞི་ལོགས། རྟ་བབས་རིམ་བཞི་བུམ་པ་ཏོག །ཏོག་ཆེན་དགུ་དང་ལྡན་
པར་བཞེངས། གླིང་བཞི་སྒོ་དང་ཁ་དོག་གསལ། ལོ་པན་དབུ་ལྔ་མཆོད་པའི་རྟེན།
གཞི་རྨང་ཁྲི་གདན་རི་རབ་ལོགས། རྟ་བབས་རིམ་བཞི་ཁ་བད་མཛེས། དེ་སྟེང་རྣམ་
རྒྱལ་ཁང་བཟང་མཐོ། བུམ་པ་ཏོག་ཆེན་ལྔ་རུ་བྱས། གླིང་བཞི་ཁ་གནོན་ཚུལ་དུ་
462

མདོ་སྡེ། སྐུ་གདུང་བསྟན་པ་རྗེས་བཞག་མདོ།
བཞེངས། པདྨའི་སྙིང་པོ་ཆུ་ཟླའི་འོད། དགའ་མཛེས་པདྨ་མཆོད་པའི་རྟེན། གཞི་
རྨང་ཁྲི་གདན་རི་རབ་ལོགས། པདྨའི་སྙིང་པོ་ཆུ་ཟླས་བརྒྱན། རྟ་བབས་རིམ་བཞི་
བུམ་པ་ཏོག །དགའ་མཛེས་ཨུད་འབར་ཚུལ་དུ་བཞེངས། ཨུ་དུག་སྒྲ་དང་རྣོ་ངར་
འཇོམས། སྒྲ་སྙན་སིལ་མོ་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། རྟ་
བབས་རིམ་བཞི་བུམ་པ་ཏོག །སྒྲ་སྙན་ཁྲོལ་མོས་བརྒྱན་པར་བཞེངས། ཁྲོ་གཏུམ་
གསོད་གཅོད་གདུག་པ་འཇིལ། བདུད་འདུལ་སྒྲ་བསྒྲག་མཆོད་པའི་རྟེན། གཞི་རྨང་
ཁྲི་གདན་ཐོད་འབྲམ་བརྟན། རི་རབ་ཟུར་བཞིར་གཡུ་འབྲུག་འགྱུ། དེ་སྟེང་རྟ་བབས་
བུམ་པ་ཏོག །མུན་ལས་མཐིང་གི་ཁ་བད་ཅན། རིན་ཆེན་གསེར་གྱི་ཏོག་འོད་ལྡེམས།
མཐིང་ནག་བདུད་འཇོམས་ཚུལ་དུ་བཞེངས། མི་བདེ་སྡུག་བསྔལ་ཉོན་མོངས་
འཇོམས། དགའ་རབ་དབང་ལྡན་མཆོད་པའི་རྟེན། གཞི་རྨང་ཁྲི་གདན་གྱད་ཀྱིས་
འདེགས། དེ་སྟེང་རི་རབ་གླིང་བཞི་མཛེས། རྟ་བབས་བུམ་པ་ཏོག་འོད་ལྡེམ། མི་
བདེ་སྡུག་བསྔལ་ཞི་ཕྱིར་བཞེངས། སྦྱིན་པ་ཚོགས་ཆེན་རབ་རྫོགས་པའི། སྒོ་བརྒྱད་
དབུ་མར་མཆོད་པའི་རྟེན། གཞི་རྨང་ཁྲི་འཕང་སྒྱུ་འཕྲུལ་ལོགས། ཟུར་བཞི་ལོགས་
བརྒྱད་སྒོ་བརྒྱད་དེ། དེ་སྟེང་རྟ་བབས་བུམ་པ་བརྒྱད། དབུས་སུ་ཏིང་མུར་གཡུ་རྩེ་
དགོད། སྦྱིན་པ་མཐར་རྫོགས་ཚུལ་དུ་བཞེངས། ཚུལ་ཁྲིམས་འཆལ་པ་མེད་པ་ཡི། ལྷ་
རྩེ་གསང་བ་མཆོད་པའི་རྟེན། གཞི་རྨང་ཁྲི་འཕང་རི་རབ་ལོགས། དེ་སྟེང་རྟ་བབས་
བུམ་པ་ཏོག །ཤེལ་དཀར་བརྩེགས་པའི་ཚུལ་དུ་བཞེངས། བཟོད་ཐོབ་བྱུང་ཚོར་མེད་
པ་ཡི། ཁྲི་མང་ལྷ་རྩེ་མཆོད་པའི་རྟེན། གཞི་རྨང་ཁྲི་གདན་བང་རིམ་ལྔ། དེ་སྟེང་རིན་
ཆེན་ཁྲི་རྐང་འདེགས། ཁྲི་མིག་སུམ་ཅུ་རྩ་གཉིས་ཏེ། ཁ་བད་སྔོན་དམར་མེ་ཆུའི་འོད།
དེ་སྟེང་ལྷ་རྩེ་གསས་ཀྱི་མཁར། རྟ་བབས་བུམ་པ་ཏོག་འོད་ལྡེམ། བཟོད་པ་མཐར་
རྫོགས་ཚུལ་དུ་བཞེངས། བརྩོན་འགྲུས་མྱུར་མགྱོགས་ལྡན་པ་ཡི། དགའ་བ་རྣམ་
463

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བརྩེགས་མཆོད་པའི་རྟེན། གཞི་རྨང་ཁྲི་འཕང་རི་རབ་ལོགས། དག་པ་ལྷ་ཡི་གཞལ་
ཡས་ཁང་། འདོད་ཡོན་ཡ་གད་ཟ་ར་ཚགས། དེ་སྟེང་རྟ་བབས་བུམ་པ་ཏོག །བརྩོན་
འགྲུས་མཐར་རྫོགས་ཚུལ་དུ་བཞེངས། བསམ་གཏན་འགྱུར་ལྡོག་མེད་པ་ཡི། མི་
འགྱུར་གཡུང་དྲུང་མཆོད་པའི་རྟེན། གཞི་རྨང་ཁྲི་གདན་གཡུང་དྲུང་འཁྱིལ། གྲུ་ཁུག་
གླིང་དབུས་ཤེལ་གྱི་ཏོག །བསམ་གཏན་མཐར་རྫོགས་ཚུལ་དུ་བཞེངས། ཐོགས་མེད་
སྟོབས་ཤུགས་ལྡན་པ་ཡི། རྒྱལ་བ་ཁྲི་གླིང་མཆོད་པའི་རྟེན། གཞི་རྨང་ཁྲི་འཕང་རི་
རབ་དགུ། དེ་སྟེང་ཡ་གད་ཟ་ར་ཚགས། བུམ་པ་ཤེལ་གུར་ཏོག་འོད་ལྡེམ། ཟུར་བཞི་
བྱག་རྩེ་སྟེང་ཁྱིམ་ལྡན། སྟོབས་ཤུགས་མཐར་རྫོགས་ཚུལ་དུ་བཞེངས། སྙིང་རྗེ་བདག་
ཕྱོགས་མེད་པ་ཡི། ཚད་མེད་ཡོངས་འདུལ་མཆོད་པའི་རྟེན། གཞི་རྨང་ཁྲི་གདན་རི་
རབ་རིས། ཡ་གད་ཆུ་འབབ་ཟ་ར་ཚགས། རྟ་བབས་བུམ་པ་ཏོག་ཆེན་བཞི། སྙིང་རྗེ་
མཐར་རྫོགས་ཚུལ་དུ་བཞེངས། སྨོན་ལམ་རེ་དོགས་མེད་པ་ཡི། ཡིད་བཞིན་འབྱུང་
གནས་མཆོད་པའི་རྟེན། གཞི་རྨང་ཁྲི་འཕང་རི་རབ་ལྡན། དེ་སྟེང་ཡིད་བཞིན་གཞལ་
ཡས་བརྩེགས། ཁོལ་མིག་བླ་མེད་མཆོད་པའི་རྟེན། སྨོན་ལམ་མཐར་རྫོགས་ཚུལ་དུ་
བཞེངས། ཐབས་མཆོག་རྨོངས་པ་མེད་པ་ཡི། དབང་སྒྱུར་འཁོར་ལོ་མཆོད་པའི་རྟེན།
གཞི་རྨང་ཁྲི་འཕང་བརྩེགས་པའི་སྟེང༌། དེ་དབུས་རིན་ཆེན་ཀ་བས་འདེགས། ཀ་
སྟེང་འཁོར་ལོ་རྩིབས་བརྒྱད་པ། དེ་དབུས་བླ་མེད་མཆོད་པའི་རྟེན། ཕྱོགས་བཞི་
མཚམས་བརྒྱད་གཡས་གཡོན་འཁོར། ཐབས་ཆེན་མཐར་རྫོགས་ཚུལ་དུ་བཞེངས།
ཤེས་རབ་དོན་ལ་འཁྲུལ་མེད་པའི། ཡེ་ཤེས་བརྩེགས་གླིང་མཆོད་པའི་རྟེན། གཞི་རྨང་
ཁྲི་འཕང་རི་རབ་ལོགས། དེ་སྟེང་རྟ་བབས་བུམ་པ་ཏོག ། ཡེ་ཤེས་ཏོག་ཆེན་དགུ་རུ་
འདུས། ཤེས་རབ་མཐར་རྫོགས་ཚུལ་དུ་བཞེངས། ཚད་མེད་བཞི་ལྡན་ཚོགས་རྫོགས་
ཕྱིར། བྱམས་ལྡན་འཕྲུལ་གླིང་དུང་འོད་འབར། ཀུན་སྣང་འཕྲུལ་གླིང་ཤེལ་མདོག་
464

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ལྗང་། ཡིད་བཞིན་འཕྲུལ་གླིང་ཟངས་མདོག་དམར། རྒྱན་རྫོགས་འཕྲུལ་གླིང་གསེར་
མདོག་སེར། གཞི་རྨང་ཁྲི་འཕང་རི་རབ་བཞི། དེ་སྟེང་ཡ་གད་ཟ་ར་ཚགས། རྟ་
བབས་རིམ་བཞི་བུམ་པ་ཏོག །དཔག་བསམ་མེ་ཏོག་ར་བས་བསྐོར། ཚད་མེད་བཞི་
ལྡན་ཚུལ་དུ་བཞེངས། ཚོགས་གཉིས་ཡོངས་རྫོགས་མཆོད་རྟེན་ནོ། །འཇིག་རྟེན་ཞིང་
ཁམས་བདེ་ལེགས་བསྐྱེད། བཀྲ་ཤིས་སྒོ་མང་མཆོད་པའི་རྟེན། གཞི་རྨང་ཁྲི་འཕང་
རིམ་ལྔའི་གདན། དེ་སྟེང་རི་རབ་བང་རིམ་ལྔ། བར་བར་ཡ་གད་ཟ་ར་ཚགས། སྒོ་
འབུར་བརྒྱ་དང་རྩ་བརྒྱད་ལ། སྒོ་མོ་བརྒྱ་དང་རྩ་བརྒྱད་དགོད། དེ་སྟེང་བུམ་པ་ཤེལ་
གུར་དཀར། རིན་ཆེན་སྣ་ལྔའི་མགུར་ཆུ་སྤྲས། དེ་སྟེང་བུམ་པ་བྲེ་སྲོག་འཁོར། ཆར་
ཁེབས་ཏོག་དང་བྱ་གྲི་འབར། དར་བརྒྱད་འོད་ཟེར་ཚུལ་དུ་འཕྲོ། འཇིག་རྟེན་དགའ་
བདེ་ཚུལ་དུ་བཞེངས། མི་ཕྱུ་ལྡོན་ཞིང་ཚེ་བསྲིང་བའི། བཀྲ་ཤིས་དབུ་མང་མཆོད་
པའི་རྟེན། གཞི་རྨང་ཁྲི་འཕང་སྒྱུ་འཕྲུལ་ལོགས། འདོད་ཡོན་ཡ་གད་ཟ་ར་ཚགས།
ཁ་ཁྱེར་བླ་མེད་མཆོད་པའི་རྟེན། བརྒྱ་དང་རྩ་བརྒྱད་ལྔ་བཅུ་གཅིག །བཞི་བཅུ་རྩ་
གཉིས་སུམ་ཅུ་གཉིས། ཉི་ཤུ་རྩ་ལྔ་བཅུ་དྲུག་བརྒྱད། མང་ཉུང་བསོད་ནམས་དཔལ་
དང་སྦྱར། དེ་དབུས་ཤེལ་གྱི་ཅོག་ཆེན་ལ། རྟ་བབས་བུམ་པ་བྲེ་སྲོག་འཁོར། ཆར་
ཁེབས་ཏོག་དང་ལྡན་པ་སྟེ། མི་ཕྲུ་ལྡོན་པའི་ཚུལ་དུ་བཞེངས། གཡང་ཁམས་སྐྱོང་
ཞིང་བྱིན་འབེབས་པའི། དཔལ་ཁྱུད་འཁོར་མོ་མཆོད་པའི་རྟེན། གཞི་རྨང་ཁྲི་གདན་
རི་རབ་ལོགས། དེ་སྟེང་དཔལ་གྱི་ལྷུན་པོ་བརྟན། དེ་དབུས་རྟ་བབས་བུམ་པ་ཏོག །
གཡང་ཁམས་སྐྱོང་བའི་ཚུལ་དུ་བཞེངས། དཔལ་ཁ་བསྐྱེད་ཅིང་ཕུ་རྒྱས་པའི། ཕྱུ་ར་
ཁྱུད་མོ་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། རྟ་བབས་རིམ་བཞི་
བུམ་པ་ཏོག །ཕྱུ་ར་གཡང་མཛོད་དགུ་ཁྱུད་འཁོར། དཔལ་ཁ་སྐྱོང་བའི་ཚུལ་དུ་
བཞེངས། རིགས་བརྒྱུད་སྤེལ་ཞིང་དམུ་ཐག་འཛིན། གཡུང་དྲུང་དཔལ་བསྐྱེད་
465

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། མཚལ་གྱི་གཡུང་དྲུང་པ་དྲ་
རིས། དེ་སྟེང་རྟ་བབས་བུམ་པ་ཏོག །རིགས་བརྒྱུད་སྤེལ་བའི་ཚུལ་དུ་བཞེངས།
བསོད་ནམས་འཕེལ་ཞིང་ཕུན་ཚོགས་པའི། བསོད་ནམས་ལྷུན་པོ་མཆོད་པའི་རྟེན།
གཞི་རྨང་ཁྲི་གདན་རི་རབ་བརྩེགས། དེ་སྟེང་བུམ་པ་ཏོག་འོད་ལྡེམ། བསོད་ལྡན་
ཕུན་ཚོགས་ཚུལ་དུ་བཞེངས། ཤར་གླིང་ཉི་མའི་འོད་སྐྱོང་བའི། བཀྲ་ཤིས་ཁྲི་སྐོས་
མཆོད་པའི་རྟེན། གཞི་རྨང་ཁྲི་གདན་སྒྱུ་འཕྲུལ་ལོགས། སྒོ་བརྒྱད་བཀྲ་ཤིས་རྟགས་
ཀྱིས་བརྒྱན། དེ་སྟེང་རྟ་བབས་བུམ་པ་ཏོག །ཤར་གླིང་སྐྱོང་བའི་ཚུལ་དུ་བཞེངས།
བྱང་གླིང་བཀྲ་ཤིས་རྫས་སྐྱོང་བའི། བཀྲ་ཤིས་ལྷུན་པོ་མཆོད་པའི་རྟེན། གཞི་རྨང་ཁྲི་
གདན་ལྷུན་པོ་བརྟན། དེ་སྟེང་བུམ་པ་ཏོག་འོད་ལྡེམ། བྱང་གླིང་སྐྱོང་བའི་ཚུལ་དུ་
བཞེངས། ནུབ་གླིང་ཟླ་བའི་ཟེར་སྐྱོང་བའི། བཀྲ་ཤིས་འོད་འབར་མཆོད་པའི་རྟེན།
གཞི་རྨང་ཁྲི་གདན་རི་རབ་ལོགས། རྟ་བབས་རིམ་བཞི་བུམ་པ་ཏོག །རིན་ཆེན་ནོར་
བདུན་འོད་དུ་འབར། བཀྲ་ཤིས་འོད་འབར་ཚུལ་དུ་བཞེངས། ལྷོ་གླིང་རིན་ཆེན་ནོར་
སྐྱོང་བའི། བཀྲ་ཤིས་ཟླ་རྒྱས་མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། ཟླ་
ཚེས་ཉི་མའི་དཀྱིལ་འཁོར་ཅན། དེ་སྟེང་རྟ་བབས་བུམ་པ་ཏོག །བཀྲ་ཤིས་ཟླ་རྒྱས་
ཚུལ་དུ་བཞེངས། ལྷོ་ཤར་བསོད་ནམས་ཚོགས་སྐྱོང་བའི། འཛམ་བྷ་མངོན་སྤྲུལ་
མཆོད་པའི་རྟེན། གཞི་རྨང་ཁྲི་གདན་རི་རབ་ལོགས། འཛམ་བྷ་ལྷ་བརྒྱད་ཕོ་བྲང་
བཅས། དེ་སྟེང་རྟ་བབས་བུམ་པ་ཏོག །བསོད་ནམས་ཚོགས་སྐྱོང་ཚུལ་དུ་བཞེངས།
བྱང་ཤར་དཔལ་གྱི་འཁོར་སྐྱོང་བའི། དཔལ་ཐོག་གསུམ་པོ་མཆོད་པའི་རྟེན། གཞི་
རྨང་ཁྲི་གདན་རིམ་པ་ལྔ། དེ་སྟེང་དཔལ་ཐོག་གསུམ་བརྩེགས་ལ། བུམ་པ་བྲེ་སྲོག་
ཏོག་འོད་ལྡེམ། དཔལ་འཁོར་སྐྱོང་བའི་ཚུལ་དུ་བཞེངས། བྱང་ནུབ་སྐར་མའི་འོད་
སྐྱོང་བའི། བྲེ་བཙན་གླང་བཀྲ་མཆོད་པའི་རྟེན། གཞི་རྨང་ཁྲི་གདན་རི་རབ་གླིང་།
466

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ཁ་བད་གཟའ་སྐར་དྲ་མིག་བཀྲ། དེ་སྟེང་རྟ་བབས་བུམ་པ་ཏོག །རྒྱུ་སྐར་གླིང་སྐྱོང་
ཚུལ་དུ་བཞེངས། ལྷོ་ནུབ་ཕྱྭ་གཡང་ཚོགས་སྐྱོང་བའི། དམུ་ཞག་འཁྱིལ་མོ་མཆོད་པའི་
རྟེན། གཞི་རྨང་ཁྲི་གདན་རི་རབ་ལོགས། དམུ་ཞག་འཁོར་མོའི་ཚུལ་དུ་སྟེ། དེ་སྟེང་
རྟ་བབས་བུམ་པ་ཏོག ། ཕྱྭ་གཡང་སྐྱོང་བའི་ཚུལ་དུ་བཞེངས། སྟེང་ཕྱོགས་འཇིག་རྟེན་
དགའ་བདེ་བསྐྱེད། ཚངས་པ་རྩེ་གླིང་མཆོད་པའི་རྟེན། གཞི་རྨང་ཁྲི་གདན་རི་རབ་
ཐེམ། དེ་སྟེང་བུམ་པ་དཔག་བསམ་བརྒྱན། འཇིག་རྟེན་དགའ་བདེའི་ཚུལ་དུ་
བཞེངས། འོག་ཕྱོགས་བསོད་ནམས་ལྷུན་པོ་བརྟན། བཀྲ་ཤིས་གླིང་བརྟན་མཆོད་
པའི་རྟེན། གཞི་རྨང་ཁྲི་གདན་རྡོ་རྗེ་བརྟན། བཀྲ་ཤིས་ཁྱུད་མོ་དཔག་བསམ་བསྐོར།
དེ་དབུས་བཀྲ་ཤིས་མཆོད་པའི་རྟེན། འོག་ཕྱོགས་འཇིག་རྟེན་སྐྱོང་བར་བཞེངས།
བདུད་ཀྱི་ཁ་གནོན་ཁྲམ་ཁ་བསྒྱུར། ཟོ་བོ་ལྕགས་རྩེ་མཆོད་པའི་རྟེན། གཞི་རྨང་ཁྲི་
འཕང་རི་རབ་ལོགས། ཟོ་བོ་རྩེ་ལྔ་ལྕགས་འོད་འབར། བདུད་ཀྱི་ཁྲམ་ཁ་གནོན་པར་
བཞེངས། བཙན་གྱི་ཁ་གནོན་རྒྱུགས་ལམ་གཅོད། ཟངས་གླིང་མེལ་ཚེ་མཆོད་པའི་
རྟེན། གཞི་རྨང་ཁྲི་གདན་རི་རབ་ལོགས། དེ་སྟེང་རྟ་བབས་བུམ་པ་ཏོག །ཟངས་
གླིང་མེལ་ཚེ་འཕྲོ་བ་སྟེ། བཙན་གྱི་རྒྱུགས་ལམ་གཅོད་པར་བཞེངས། དམུ་ཡི་ཁ་
གནོན་དལ་ཡམས་བསྒྱུར། ཁྲི་རྒྱལ་རྩེ་འདུལ་མཆོད་པའི་རྟེན། གཞི་རྨང་ཁྲི་གདན་
ཁྲི་རྐང་འདེགས། བརྒྱད་ལྡན་རྩེ་འདུས་བུམ་པ་ཏོག །དམུ་ཡི་དལ་ཁ་གནོན་ཕྱིར་
བཞེངས། མ་མོའི་ཁ་གནོན་མ་ཡམས་འདུལ། དགུ་ར་ཁྱུད་འདུལ་མཆོད་པའི་རྟེན།
གཞི་རྨང་ཁྲི་འཕང་རི་རབ་ལོགས། དེ་སྟེང་རྟ་བབས་བུམ་པ་ཏོག ། ཁྲི་གདན་རིམ་ལྔ་
རྟ་བབས་བཞི། ལྕགས་ཀྱི་དགུ་ར་ཁྱུད་མོས་བསྐོར། མ་ཡམས་འདུལ་བའི་ཆེད་དུ་
བཞེངས། དལ་ཁ་གཅོད་ཅིང་རིམས་ཁ་བསྒྱུར། འོད་ཟེར་གླིང་བརྩེགས་མཆོད་པའི་
རྟེན། གཞི་རྨང་ཁྲི་གདན་རི་རབ་ལོགས། དེ་སྟེང་རྟ་བབས་རིམ་པ་བཞི། དེ་དབུས་
467

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཉི་མའི་དཀྱིལ་འཁོར་བརྩེགས། དེ་སྟེང་བུམ་པ་ཏོག་འོད་ལྡེམ། དལ་ཁ་གཅོད་པའི་
ཚུལ་དུ་བཞེངས། ཟེར་ཁ་སྐྱོང་ཞིང་ཆོད་གུ་གཅོད། ཁྲི་ནེ་བིང་ཐོག་མཆོད་པའི་རྟེན།
གཞི་རྨང་ཁྲི་གདན་རི་རབ་ལོགས། དེ་སྟེང་རིན་ཆེན་ཀ་བ་བཞི། ལོགས་བཞི་རིགས་
རྟགས་པ་ཏྲས་གཏམས། དེ་སྟེང་ཡ་གད་ཟ་ར་ཚགས། རྟ་བབས་བུམ་པ་ཏོག་འོད་
ལྡེམ། ཟེར་ཁ་སྐྱོང་བའི་ཚུལ་དུ་བཞེངས། སྐོས་དྲུག་སྐྱོང་ཞིང་ཟེར་ཁ་བསྒྱུར། ཟོ་བོ་
བཙུན་ཐོག་མཆོད་པའི་རྟེན། གཞི་རྨང་ཁྲི་འཕང་རིམ་ལྔ་སྟེ། དེ་སྟེང་རི་རབ་གྲུ་བཞི་
ལོགས། ཁ་བད་སྟག་གཡག་འབྲུག་ཁྱུང་གདེངས། བྱ་སྡེར་ཁྱུང་གཤོག་ཡ་གད་དེ།
རྟ་བབས་རིམ་བཞི་ཏོག་ཆེན་དྲུག །སྐོས་དྲུག་སྐྱོང་བའི་ཚུལ་དུ་བཞེངས། འཇིག་
རྟེན་བཀྲ་ཤིས་བསྐྱེད་པ་སྟེ། དེ་ལྟར་བརྒྱ་དང་ཉི་ཤུ་ནི། ཅིར་ཡང་སྤྲུལ་པའི་མཆོད་
རྟེན་ནོ། །ལྷ་སྲས་ཀར་མ་སྤྲུལ་པའི་གཤེན། འཇིག་རྟེན་ཡོན་ཏན་བརྒྱན་པ་རྣམས།
དེ་ལྟར་བདེ་བར་གཤེགས་པ་ཡི། སྐུ་གདུང་མཆོད་པའི་རྟེན་གྱུར་བའི། བདེར་
གཤེགས་ཕོ་བྲང་གཞལ་ཡས་ཁང༌། བསྟན་པ་རྗེས་བཞག་གཉེར་དུ་གཏད། ཀུན་
གཞིའི་ཀློང་ན་རིག་པའི་བློ། བྱ་བའི་འདུལ་བྱེད་ལེགས་པའི་ཕུལ། མཁས་ཁྱད་ལག་
ལེན་ལྡན་པར་མཛོད། ཅེས་གསུངས་ནས། ལྷ་སྲས་ཀར་མ་ལ་སོགས། འཇིག་རྟེན་
ཡོན་ཏན་གྱིས་བརྒྱན་པ་རྣམས་ལ་བཀའ་བསྩལ་ཏོ། །
དེའི་ཚེ་འཁོར་དུ་གཏོགས་པའི། གཤེན་རབ་གཡུང་དྲུང་སེམས་དཔའ་རྣམས་དང་།
ལྷ་སྲས་གར་མ་ལི་ཤོ་དང་། འཛམ་གླིང་བསྟན་པའི་རྒྱན་དྲུག་དང་། འཇིག་རྟེན་
ཡོན་ཏན་གྱིས་བརྒྱན་པ་རྣམས་དང་། སྟེང་གི་ལྷ་དང༌། འོག་གི་ཀླུ་དང༌། བར་གྱི་
མི་རྣམས་དང་། དཀར་པོ་དགེ་བ་ལ་ཕྱོགས་ཤིང་། དགེ་བའི་སྡོང་གདབ་པ་རྣམས་
ཀྱིས། སྟོན་པའི་བཀའ་སྩལ་པ་བཞིན་དུ། བདེ་བར་གཤེགས་པ་སྐུ་གདུང་གི་གཞལ་
ཡས་ཁང་དང༌། བླ་མེད་མཆོད་པའི་རྟེན་རྣམས་བཞེངས་སུ་གསོལ་ཏེ། དེ་ཡང་
468

མདོ་སྡེ། སྐུ་གདུང་བསྟན་པ་རྗེས་བཞག་མདོ།
རྩིག་མཁན་རྣམས་ཀྱིས་རྡོ་ཡང་བརྩིགས། ཤིང་མཁན་རྣམས་ཀྱིས་ཤིང་ཡང་བཞོག །
མགར་མཁན་རྣམས་ཀྱིས་མགར་ཡང་བྱས། ལྕགས་མཁན་རྣམས་ཀྱིས་ལྕགས་ཀྱང་
བརྡུང༌། གསེར་དངུལ་མཁན་གྱིས་ཞུན་ཡང་བཏང་། ཚོན་མཁན་རྣམས་ཀྱིས་ཚོན་
ཀྱང་སྦྱངས། བྲིས་མཁན་རྣམས་ཀྱིས་བྲིས་ཀྱང་བྱས། དེ་ལྟར་དགེ་བའི་སྡོང་ལ་བྱོན་
པ་རྣམས་ཀྱིས་དགེ་བ་ལ་ཐང་ལྷོད་མེད་པར། ཤིན་ཏུ་དད་པ་དང་བརྩོན་འགྲུས་ལྡན་
པར་བྱས་ནས་བརྩིགས་པས་སྟོན་པའི་ཐུགས་རྗེ་དང་། སེམས་ཅན་གྱི་ལས་དབང་
དང་། རྒྱལ་པོའི་བསོད་ནམས་ཀྱི། དགུང་ཟླ་གསུམ་གྱི་འགོ་གཞུག་ལ། བདེ་བར་
གཤེགས་པའི་སྐུ་གདུང་བཀྲ་ཤིས་སྒོ་མང་གི་མཆོད་རྟེན་དང་། ཅིར་ཡང་སྤྲུལ་པའི་
མཆོད་རྟེན་བརྒྱ་ཉི་ཤུ་རྫོགས་པ་རུ་གྲུབ་བོ། །དེ་ལ་གཤེན་རབ་གཡུང་དྲུང་སེམས་
དཔའ་རྣམས་དང་། རྒྱལ་པོ་གཙོ་འཁོར་དང་། སྟེང་གི་ལྷ་དང༌། འོག་གི་ཀླུ་དང་།
བར་གྱི་མི་རྣམས་ཀྱང་ཤིན་ཏུ་སྤྲོ་བ་སྐྱེས་ཏེ། སྟོན་པའི་སྐུ་ལ་བསྐོར་བ་ནི་བྱས། ལྷ་
ཕྱག་ནི་འཚལ། མཆོད་པ་ནི་ཕུལ་ནས། འཁོར་རྣམས་ཀྱིས་རབ་ཏུ་གནས་པའི་ཆོ་ག་
ཞུས་པས། སྟོན་པས་ཀྱང་བདེ་བར་གཤེགས་པ་སྐུ་ལྔ་ཡོངས་སུ་རྫོགས་པའི་སྐུ་གདུང་
རྒྱལ་བའི་དཀྱིལ་འཁོར་གཙོ་འཁོར་བདུན་བརྒྱ་ཉི་ཤུའི་ཆོ་ག་གཏན་ལ་ཕབ་ནས་
མངའ་དབུལ་དང་ཞལ་བསྲོ་བའི་རིམ་པ་མཛད་དོ། །
དེའི་དུས་དེའི་ཚེ་ན། སྟོན་པ་ལ་འཁོར་དུ་གཤེན་རབ་གཡུང་དྲུང་སེམས་དཔའ་
རྣམས་དང་། སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་དང༌། ལྷ་མ་ཡིན་
དང་། ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་གྱིས་བླ་ན་མེད་
པའི་མཆོད་པ་རྒྱ་ཆེན་པོ་ཕུལ་ཏེ། Iམདེ་ཡང་ལ་ལས་ནི་དར་ཕྱར་རོ། །ལ་ལས་ནི་དུང་
འབུད་དོ། ། ལ་ལས་ནི་རྔ་བརྡུང་ངོ༌། །ལ་ལས་ནི་གཤང་དཀྲོལ་ལོ། ། ལ་ལས་ནི་པི་
ཝང་དཀྲོལ་ལོ། ། ལ་ལས་ནི་གླིང་བུ་འབུད་དོ། །ལ་ལས་ནི་ཏམ་བུ་ར་འབུད་དོ། །ལ་
469

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ལས་ནི་སྒོང་བསྒྱུར་རོ། ། ལ་ལས་ནི་ཤོན་འཁྲབ་པོ། ལ་ལས་ནི་བྲོ་བརྡུང་ངོ༌། ། ལ་ལས་
ནི་གར་བྱེད་དོ། ། ལ་ལས་ནི་མར་མེ་འབུལ་ལོ། ལ་ལས་ནི་མེ་ཏོག་འབུལ་ལོ། །ལ་ལས་
ནི་སྤོས་མེ་བལྟམ་མོ། །ལ་ལས་ནི་ཚན་ཆབ་འབུལ་ལོ། ། ལ་ལས་ནི་ཞལ་ཟས་འབུལ་
ལོ། ། ལ་ལས་ནི་རིན་པོ་ཆེའི་དཀོར་ཆ་སྣ་ཚོགས་པ་འབུལ་ལོ། །དེ་ལྟར་དུ་ལྷའི་རོལ་
མོ་དང་། མཆོད་པ་སྣ་ཚོགས་དཔག་ཏུ་མེད་པ་ཕུལ་བས། དེའི་དུས་སུ་འཇིག་རྟེན་
གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །
འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་
ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་
ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་
གཞི་ལ་མཛེས་པའི་མེ་ཏོག་མང་པོ་སྐྱེས་སོ། །དེ་ལ་སེམས་ཅན་ལྟ་བ་ཅན་རྣམས་ནི་
ཤིན་ཏུ་ཡང་སྤྲོ་བ་སྐྱེས་སོ། །ལྟ་བ་དམན་པ་ཐམས་ཅད་ནི། རབ་ཏུ་ཡང་འཇིགས་
ཤིང་སྐྲག་གོ །དེའི་ཚེ་རྒྱལ་བུ་དགེ་བ་འཁོར་ལོའི་ཡབ་རྒྱལ་པོ་ཁྲི་སྐྱོང་ཡོན་ཏན་དང༌།
ཡུམ་ཤག་གི་བུ་མོ་འབུམ་ལྡན་མ་གཉིས་ལ་སོགས་ཏེ། རྒྱལ་རིགས་རྒྱལ་ས་འཛིན་པའི་
གླིང་གི་སེམས་ཅན་ལ་ཤིན་ཏུ་གྲངས་མང་བ་ཞིག་སྔོན་ནས་སྒྲིབ་པ་སྦྱངས་སྦྱོངས་
པ། དུས་དེར་སྟོན་པའི་ཐུགས་རྗེ་དང་། སྔོན་ནས་ལས་ཀྱི་འཕྲོ་མཐུད་ཀྱི། བདེ་བར་
གཤེགས་པའི་སྐུ་གདུང་བཞེངས་པའི་ཡོན་ཏན་རྣམས་འཛོམས་ནས་སྒྲིབ་གཉིས་བྱང་
ཞིང་ཚོགས་གཉིས་རྫོགས་ཏེ། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས་
ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། ། །
༧ དེ་ལ་འཁོར་སླད་ན་ལུས་པ་རྣམས་ཀྱང་། ཤིན་ཏུ་སྤྲོ་བ་སྐྱེས་ནས། ཡང་སྟོན་
པའི་སྐུ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། རྒྱལ་བུ་
དགེ་བ་འཁོར་ལོས། སྟོན་པ་ལ་ལྷའི་མེ་ཏོག་ནམ་མཁའ་གདེངས་ཕུལ་ནས་སྟོན་པའི་
470

མདོ་སྡེ། སྐུ་གདུང་བསྟན་པ་རྗེས་བཞག་མདོ།
དྲུང་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་
མཁྱེན་པའི་སྟོན་པ་ལགས། ཉིད་དང་བདག་ཅག་རྣམས་ནི། སྔོན་ནས་སྨོན་ལམ་ཅི་
ལྟ་བུ་ཞིག་གིས་བསྡུས་ནས། ད་ལྟ་དག་པའི་ཞིང་ཁམས་དང་། བདེ་བར་གཤེགས་
པའི་སྐུ་གདུང་བཞེངས་སུ་གསོལ་ནས་ཚོགས་པ་ལགས། ཞེས་གསོལ་ཏོ། །དེ་ལ་སྟོན་
པས་བཀའ་སྩལ་པ། རིགས་ཀྱི་བུ་དགེ་བ་འཁོར་ལོ། དེ་ནི་འདི་ལྟ་སྟེ། སྔོན་བསྐལ་
པ་ལེགས་པར་བཀྲམ་པའི་དུས་ན། འཇིག་རྟེན་གྱི་ཁམས་ཀ་བ་ལིང་ག་བྱ་བའི་སྟོང་
གསུམ་གྱི་དབུས་ན། སངས་རྒྱས་སྟོན་པ་མུན་སྣང་འོད་གསལ་བྱ་བ་ཡིས། སེམས་
ཅན་རྣམས་འཚོ་སྐྱོང་སྟེ། དེའི་ནུབ་ཕྱོགས་ཡུལ་དྷ་ར་འཛོ་རི་བྱ་བ་ན། ཡབ་རྒྱལ་པོ་ལི་
ཝིང་ཤིན་དང༌། ཡུམ་བཙུན་མོ་དར་ལོ་ཟི་མ་གཉིས་ལ། སྲས་ལྕམ་དྲལ་བཞི་བལྟམས་
ཏེ། རྒྱལ་བུ་དབང་སྐྱོང་དང་། དོན་ཡོད་དང་། ཁྲི་ལྡེ་དང་། ལྕམ་མོ་དབང་འབར་
སྒྲོན་དང་བཞི་བལྟམས་སོ། ། །
དེ་ལ་རྒྱལ་པོ་ཡབ་ཡུམ་ནི། འཁོར་དང་ལོངས་སྤྱོད་དང་། བསོད་ནམས་ཕུན་
སུམ་ཚོགས་པ་རུ་མངའ་ཡང་། རྒྱལ་ཁྲིམས་དང་། འཇིག་རྟེན་འདི་ཡི་ཞི་བདེ་དང་།
ལོངས་སྤྱོད་ཀྱི་ཐབས་ལས་མ་གཏོགས་པ། ལས་དཀར་པོའི་དགེ་བ་དང་། ཕྱི་མའི་
དོན་སྒྲུབ་པ་ཆེ་བ་མེད་ནས། དུས་རེས་ཤིག་ན། རྒྱལ་བུ་དབང་སྐྱོང་གི་བསམ་པ་
ལ། བདག་ཅག་རྒྱལ་པོའི་མངའ་དབང་འདི་ལ། འཇིག་རྟེན་འདི་ལ་བསོད་ནམས་
དང་། ལོངས་སྤྱོད་ཕུན་སུམ་ཚོགས་པ་གཞན་དབང་གི་དབང་དུ་མ་གྱུར་ཞིང་། རང་
དབང་ཆེ་བ་འདི་ལྟ་བུ་ཞིག་འདུག་སྟེ། ནམ་ཀྱང་འཆི་བའི་དུས་བྱུང་ན། ད་ལན་གྱི་
ལོངས་སྤྱོད་དང་མི་འདྲ་བར། གཞན་དག་གི་དབང་དུ་གྱུར་ནས་རང་དབང་མི་ཆེ་
བར་འདུག་པས། འདི་ལ་ད་ལན་གྱི་དབང་བྱར་དང་མི་འདྲ་བར། ཕྱི་མ་རང་དབང་
མི་ཆེ་བ་འདི་ལ་ཅི་ལྟ་བུའི་ཐབས་ཤིག་བྱས་ན་ཕན་པར་འདུག་སྙམ་སྟེ། རྒྱལ་པོ་ཡབ་
47]

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ཡུམ་དང་། སྲས་ལྕམ་དྲལ་དང་། བློན་འཁོར་རྣམས་ལ་སྨྲས་པ། གསོན་དང་རྒྱལ་པོ་
ཡབ་ཡུམ་སྲས་འཁོར་རྣམས། འོ་སྐོལ་དབང་ཆེན་རྒྱལ་པོའི་རྒྱལ་ས་ན། བསོད་ནམས་
ལོངས་སྤྱོད་ཕུན་སུམ་ཚོགས་ནས་སུ། ཅི་བྱེད་ལས་སྤྱོད་རང་དབང་ཆེ་ལགས་ཀྱང་།
འཇིག་རྟེན་འདི་ཡི་སྤྱོད་ཡུལ་མ་གཏོགས་པ། འདི་ནས་མི་རྟག་ཕ་རོལ་གྱུར་དུས་
སུ། འཆི་བདག་བདུད་ལ་རང་དབང་མི་ཆེ་ན། རང་དབང་མེད་པར་གཞན་དབང་
འགྱུར་ལུགས་ཀྱི། འདི་ནས་ཕ་རོལ་གནས་སུ་འགྲོ་བའི་དུས། ད་ལྟ་བསོད་ནམས་
ལོངས་སྤྱོད་འདི་ལྟ་སྟེ། གཞན་དབང་མེད་པར་རང་དབང་ཆེ་ལགས་སམ། གལ་ཏེ་
འདི་བཞིན་རང་དབང་མི་ཆེ་ན། འདི་ལ་བྱ་ཐབས་རིམ་པ་ཅི་ཡི་ཕན། རྒྱལ་པོའི་རྒྱལ་
ས་གཞན་ལས་དཔག་པ་ལ། འདི་ཕྱི་གཉིས་ཀའི་དོན་ཅིག་མ་བསྒྲུབ་ན། གཞན་དག་
ཕལ་པ་དམངས་དང་ཅི་མ་འདྲ། དེ་ཕྱིར་རྒྱལ་པོ་ཡབ་ཡུམ་སྲས་བློན་རྣམས། འདི་ལ་
ཕན་པའི་བློ་ཐབས་ཇི་ལྟར་དགོངས། ཞེས་སྨྲས་སོ། །
དེ་ལ་རྒྱལ་པོ་ཡབ་ཀྱིས་སྨྲས་པ། གསོན་དང་རྒྱལ་བུ་དམ་པ་དབང་སྐྱོང་ལགས།
འོ་སྐོལ་རྒྱལ་གྱི་རྒྱལ་ས་དམ་པ་འདིར། དབང་ལྡན་བསོད་ནམས་ལོངས་སྤྱོད་ཕུན་
ཚོགས་ཤིང་། འཇིག་རྟེན་འདི་བདེན་རང་དབང་ཆེ་ལགས་ཀྱང་། ཕྱི་མ་ཕ་རོལ་
གནས་སུ་འགྲོ་དགོས་ཤིང་། འཆི་བདག་བདུད་ལ་རང་དབང་མི་ཆེ་བ། སྐྱེ་འགྲོ་སྲིད་
པ་སྤྱི་ཡི་བསྐོས་བཞག་ཡིན། འདི་ལ་བྱ་བའི་ཐབས་ཉིད་ཇི་མ་མཆིས། དུས་ཀྱི་བདུད་
བྱུང་འཆི་བའི་ཁྲམ་ཐེབས་ན། དབང་ཆེན་རྒྱལ་པོ་ཡིན་ཀྱང་འགྲོ་དགོས་འབྱུང་། ལར་
ཡང་སྲིད་པ་སྤྱི་ཡི་གཏམ་བརྒྱུད་ལ། ཕྱི་སྣོད་འཇིག་རྟེན་མེ་ཆུ་རླུང་གིས་འཇིག །ནང་
བཅུད་སེམས་ཅན་ནད་མུག་མཚོན་གྱིས་སྟོངས། དུས་གསུམ་སངས་རྒྱས་མྱ་ངན་
འདས་ཚུལ་བསྟན། ཁམས་གསུམ་འགྲོ་དྲུག་དག་ལ་སྨོས་ཅི་དགོས། ལས་ཀྱི་སྐྱེ་འཆི་
ཉི་ཟླ་འཆར་ནུབ་འདྲ། དེ་ལྟར་སྲིད་པའི་ལུང་དུ་བཤད་པས་ན། རང་རེ་དབང་ཆེན་
472

མདོ་སྡེ། སྐུ་གདུང་བསྟན་པ་རྗེས་བཞག་མདོ།
ཡིན་པས་ཅི་ལ་ཕན། ནམ་ཀྱང་མི་རྟག་འཆི་འཕོ་འགྱུར་ཚུལ་དགོས། འོན་ཀྱང་སྐྱེ་
འཆི་ཀུན་ལ་སྲིད་མོད་ཀྱང་། ཕ་རོལ་གནས་སུ་རང་དབང་ཆེ་བ་ལ། དཀར་པོ་དགེ་
བ་བྱས་པས་སྡོང་བར་འདུག །བདག་ནི་རྒྱལ་ས་རིན་ཆེན་འདི་དག་ན། རྒྱལ་སྲིད་
རིན་ཆེན་ཁ་ཡོ་སྙོམས་པ་དང་། སྟོང་ཁམས་ཕྱོགས་བཞིའི་རེ་བ་བསྐངས་པ་དང་།
སྐད་ཅིག་ཡེངས་པའི་ལོང་ཡང་མ་མཆིས་པས། དེ་སྔོན་རྒྱལ་པོའི་ཁྲིམས་ལས་མ་
གཏོགས་པར། དཀར་པོའི་དགེ་བ་བྱ་བ་སྤྱོད་མ་ཁོམ། དེ་ནས་རྒྱལ་བུ་ཁྱོད་ཉིད་
གླེང་བསླང་བས། ངེད་རང་ཕ་རོལ་གནས་སུ་ཕན་པ་ལ། དཀར་པོ་དགེ་བའི་ལས་
ཤིག་བརྩམ་པར་འཐད། ཞེས་གསུངས་ཏེ། སྲས་བློན་རྣམས་ཀྱང་ཤིན་ཏུ་དགའ་
ནས། རྒྱལ་པོ་ཡབ་ཀྱིས་གསུངས་པའི་བཀའ་ལ་རིག་པར་གྲོས་ཀྱིས་བཅད་ནས། ཡུལ་
དེའི་བྱང་ཕྱོགས་སུ། རི་བོ་ཁྲི་བརྟན་གྱི་དགོན་པར་གཡུང་དྲུང་སེམས་དཔའ་བྱང་
ཆུབ་དོན་ལྡན་ཞེས་བྱ་བ་སྤྱན་དྲངས་ནས། དཀར་པོ་དགེ་བ་ལ་སྤྱོད་པའི་ལུང་ཞུས་
པས། གཡུང་དྲུང་སེམས་དཔའ་དེ་དག་གི་ཞལ་ནས་གསུངས་པ། ལེགས་སོ་རྒྱལ་པོ་
ཡབ་སྲས་བློན་འཁོར་རྣམས། དཀར་པོ་དགེ་ལ་དད་པ་ཤིན་ཏུ་ལེགས། རང་རེ་རྒྱལ་
གྱི་རྒྱལ་ས་ཆེན་པོ་ན། འཇིག་རྟེན་ལས་དང་བྱ་བ་ཅི་སྤྱོད་ཀྱང་། འདི་ཕྱི་གཉིས་ཀར་
ཕན་པའི་དོན་མེད་ན། དབང་སྒྱུར་རྒྱལ་པོར་སྐྱེས་པ་ཅི་ལ་ཕན། འཛམ་གླིང་སྐྱེས་
པ་སྟོང་སྐོར་བྱས་པ་དང་། མི་ལུས་རིན་ཆེན་ཆུད་ཟོས་བྱ་བ་དང་། བསགས་པའི་
ཟས་ནོར་ཆུད་ལ་གཟོན་པ་ཡིན། དེ་ཕྱིར་རྒྱལ་ལ་ཕྱི་མའི་དོན་མེད་ན། གཞན་དག་
ཕལ་པ་དམངས་དང་ཅི་མ་འདྲ། དེ་ཕྱིར་དཀར་པོ་དགེ་བར་སྤྱོད་པར་འཐད། དགེ་
ཡང་འོས་པས་མི་ཆོག་རྒྱ་བསྐྱེད་འཚལ། རྒྱ་ཆེར་བསྐྱེད་པ་བདེར་གཤེགས་སྐུ་གདུང་
བཞེངས། དེར་ཡང་མཆོད་གསོལ་རིམ་གྲོ་གསལ་གདབ་ན། ཅི་ལྟར་སྨོན་པའི་དོན་
རྣམས་འགྲུབ་པ་དང་། འཁོར་ལོ་སྒྱུར་བའི་རྒྱལ་པོ་ཐོབ་པར་འགྱུར། ཞེས་གསུངས་
473

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནས། གཤེན་པོ་བྱང་ཆུབ་དོན་ལྡན་གྱིས་ལུང་སྩལ་ནས། རྒྱལ་པོ་ཡབ་ཡུམ་སྲས་
དང་བློན་འཁོར་དང་བཅས་པ་རྣམས་ཀྱང་། གཤེན་པོའི་ལུང་མནོས་ནས་ལས་དགེ་
བ་ལ་བློ་མོས་ཤིང་ཐག་བཅད་ནས། ཡུལ་དེའི་ཤར་ཕྱོགས་མེ་ཏོག་མཛེས་པའི་གླིང་
ལ། གཤེན་གྱི་ཕོ་བྲང་བདེ་བར་གཤེགས་པའི་སྐུ་གདུང་། མཆོད་རྟེན་དབུ་མང་གྷ་
དྷ་རེ་ཆེན་པོ་བྱ་བའི་གཞལ་ཡས་ཁང་བཞེངས་སུ་གསོལ་ནས། མངའ་དབུལ་དང་
རབ་གནས་མཛད་དེ། རྒྱལ་བུ་དབང་སྐྱོང་གིས་སྨོན་ལམ་བཏབ་པ། བདག་ནི་དགེ་
བའི་ལས་འདི་ལྟ་བུ་ལ་ཞུགས་ཤིང་རྐྱེན་བསྐུལ་བས། ནམ་ཞིག་བསྐལ་པ་མ་འོངས་
པའི་དུས་སུ། བསྐལ་པ་བཟང་པོ་སངས་རྒྱས་ཀྱི་མཆོག་དམ་པ་ཞིག་ཏུ་གྱུར་ནས་འགྲོ་
བ་འདྲེན་པའི་དཔལ་དུ་ཤོག་ཅིག །ཅེས་སྨོན་ལམ་བཏབ་བོ། རྒྱལ་བུ་དོན་ཡོད་ཀྱིས་
བདག་ནི་དེའི་དུས་སུ། ད་ལྟའི་ལས་འཕྲོ་འདི་ལྟ་བུ་ལེན་ཅིང༌། འཁོར་ལོ་སྒྱུར་བའི་
རྒྱལ་པོ་ཞིག་ཏུ་གྱུར་ནས། གཅེན་པོའི་བསྟན་པ་འཛིན་པར་གྱུར་ཅིག །ཅེས་སྨོན་ལམ་
བཏབ་བོ། རྒྱལ་བུ་ཁྲི་ལྡེས་བདག་ནི་དེའི་དུས་སུ། བསྟན་པ་སྤེལ་བའི་གཤེན་པོ་ཞིག་
ཏུ་གྱུར་ནས། ཁྱེད་གཉིས་ཀྱི་བསྟན་པ་སྤེལ་བར་གྱུར་ཅིག །ཅེས་སྨོན་ལམ་བཏབ་
བོ། ལྕམ་མོས་བདག་ནི་དེའི་དུས་སུ། ཚོགས་སྦྱོར་གྱི་ཡོན་བདག་ཅིག་ཏུ་གྱུར་ནས།
བསྟན་པའི་ཞབས་འདེགས་བྱེད་པར་གྱུར་ཅིག །ཅེས་སྨོན་ལམ་བཏབ་བོ། ཡབ་ཡུམ་
གཉིས་ཀྱི་བདག་ཅག་གཉིས་ནི་དེའི་དུས་སུ། རྒྱལ་བུ་གཅེན་པོའི་ཡབ་ཡུམ་དུ་གྱུར་
ནས་སངས་རྒྱས་པའི་འབྲས་བུ་ཐོབ་པར་གྱུར་ཅིག །ཅེས་སྨོན་ལམ་བཏབ་བོ། རིགས་
ཀྱི་བུ་རྒྱལ་བུ་དགེ་བ་འཁོར་ལོ། དེ་ནི་འདི་ལྟ་སྟེ། སྔོན་གྱི་རྒྱལ་བུ་དབང་སྐྱོང་ནི་ད་
ལྟའི་སྟོན་པ་བདག་ཉིད་དོ། །སྔོན་གྱི་རྒྱལ་བུ་དོན་ཡོད་ནི་ད་ལྟའི་རྒྱལ་བུ་ཁྱོད་ཉིད་
དོ། །སྔོན་གྱི་རྒྱལ་བུ་གཅུང་པོ་ནི་ད་ལྟའི་གཤེན་ཁ་སྟེ་མུ་ཡ་ཉིད་དོ། །སྔོན་གྱི་ལྕམ་
མོ་དབང་སྒྲོན་ནི་ད་ལྟའི་དཔྱད་བཟའ་ལེགས་བཙུན་མ་ཉིད་དོ། །སྔོན་གྱི་ཡབ་ཡུམ་
474

མདོ་སྡེ། སྐུ་གདུང་བསྟན་པ་རྗེས་བཞག་མདོ། །
གཉིས་ནི་ད་ལྟའི་ཡབ་རྒྱལ་བོན་དང༌། ཡུམ་རྒྱལ་བཞད་མ་ཉིད་དོ། །སྔོན་གྱི་བློན་
འཁོར་དགེ་བ་ལ་ཞུགས་པ་རྣམས་ནི་ད་ལྟའི་ཞིང་ཁམས་འདི་རུ་སངས་རྒྱས་པ་རྣམས་
ཉིད་དོ། །སྔོན་གྱི་ལས་འཕྲོའི་སྨོན་ལམ་བཏབ་པའི་སྟོབས་ཀྱིས་ད་ལྟ་དག་པའི་ཞིང་
འདིར། བདེ་བར་གཤེགས་པའི་སྐུ་གདུང་གི་བསྟན་པ་རྗེས་སུ་བཞག་པ་རྣམས་ལ་
ལྷན་ཅིག་ཏུ་ཚོགས་པ་ལགས་སོ། །འཁོར་རྣམས་སྔོན་གྱི་རྒྱུ་འབྲས་དེ་ལྟར་ཡིན། ཅེས་
བཀའ་སྩལ་པས། འཁོར་རྣམས་ཀྱང་ཤིན་ཏུ་ཡི་རང་ནས། སྟོན་པ་ལ་བླ་ན་མེད་
པའི་མཆོད་པ་རྒྱ་ཆེན་པོ་ཕུལ་ཏོ། །སྟོན་པ་འཁོར་དང་བཅས་པ་རྣམས་ཀྱང་རྒྱལ་
བུ་དགེ་བ་འཁོར་ལོའི་འགྲོ་དོན་མཐར་ཕྱིན་ནས་སླར་འོལ་མོ་གླིང་ཆེན་དུ་གཤེགས་
སོ། །ལྷ་ཀླུ་མི་གསུམ་གྱི་དགེ་བའི་སྡོང་གདབ་པ་རྣམས་ཀྱང་སོ་སོར་ཡུལ་དུ་གཤེགས་
སོ། །སླད་ན་རྒྱལ་བུ་དགེ་བ་འཁོར་ལོ་འཁོར་དང་བཅས་པ་རྣམས་ཀྱང་། བདེ་བར་
གཤེགས་པའི་སྐུ་གདུང་གི་ཞབས་ནས་འདེགས་ཤིང་གཡུང་དྲུང་གི་བོན་ལ་རྒྱུན་དུ་
སྤྱོད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུའབར་བའི་མདོ་
ལས། སྟོན་པས་སྐུ་གདུང་བསྟན་པ་རྗེས་སུ་བཞག་པའི་ལེའུ་སྟེ་བཞི་བཅུ་རྩ་གསུམ་
པའོ། །སྔོན་བསགས་འབྲས་སྨིན་མིའི་དབང་ཁྲོ་ཆེན་གྱིས། འདི་ཕྱིའི་ལེགས་བྱས་རྒྱུ་རུ་
པར་བསྒྲུབས་དགེ། སརྦ་མང་ག་ལཾ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར། །
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
475

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང་། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟངས་ཆེན་དམུ་ཚ་གྱེར་
མེད་ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་
པ་དང་། དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་དུ་
བསྒྲུབ། ཤིང་པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་བཞག་
བྱས་ཐོག །ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་ཚར་
གཉིས་དང༌། རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་བཤུས་
ཅན་དང༌། སྤྱི་ལོ་༢༠༠༠ ལོ་ བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་
བསྐྲུན་པའི་དེབ་གཟུགས་ཅན་དང༌། དབལ་ཁྱུང་དགོན་པའི་བཀའ་འགྱུར་གྲས་སུ་
ཡོད་པའི་ལག་བྲིས་ཡིག་ནག་དཔེ་རྙིང་དང་། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽
གཉིས་ཀྱི་དུམ་པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང་།
ཁྱད་པར་དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་
བྲིས་ངོ་མར་གྲགས་པའི་ངག་གྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་
ནུབ་བཞུགས་པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང་། ཀ་
476

མདོ་སྡེ། སྐུ་གདུང་བསྟན་པ་རྗེས་བཞག་མདོ། ༼ཉ༽
དུམ་༽ལས་སྟོན་པ་འོད་གསལ་ལྷ་ལས་བབས་པའི་ལེའུ་དང་། སངས་རྒྱས་ཀྱི་གནས་
དང་ཞིང་ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་
བསྡུར་དུ་མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་
ཆེན་མོ་བསྟན་འཛིན་རྣམ་དག་རིན་པོ་ཆེ་མཆོག་དང་། ཁྱུང་པོ་བྱ་གཟེ་དགོན་པ་
དང་། ཁྱུང་པོ་སྒར་ཁང་བླ་བྲང༌། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་
ཤེས། ཁྱུང་པོ་ནག་རུ་ཞ་འར་ཕུ་། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་
ཤིན་ཏུ་ཆེ། དེ་ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་
པའི་ཆད་ལྷག་དང་། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད།
མ་དཔེ་ཁྲོ་ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་
མིན་པར་བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་
བམ་༽ གྱི་དེབ་གྲངས་ ༢༠ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་
དབང་གིས་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་
ལྷག་ནས་གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང༌། དཔེ་
གཞི་ལེགས་བསྒྲིགས་བྱས་པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང༌།
གཡུང་དྲུང་བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་
བྱུང་མེད་པས། འདིར་ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་
གཞི་དཀོན་པས་གོམ་ཁ་གསར་དུ་ཡིན་པ་དང༌། སྒོས་སུ་ངེད་ཞུས་བསྒྲིགས་པ་ཚོ་
ཡང་མཁྱེན་དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་
རྐྱེན་མང་བའི་གསེབ་ཏུ་དལ་བརླིང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་
ཡུག་དང་གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས།
དེ་ལུགས་ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་
477

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ངེས་གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་
གི་བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་
འགྱུར་སྙམ་ཆེ་བ་བཅས།འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤
ཚེས་ ༡༡ ཉིན། སྤྱི་ལོ་ ༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
478

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་)
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད།
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
479

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར། །
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང) ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
480

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང༌། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམས>>>>ཞེས་ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
481

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
482

༨༽
༧ ཉེ་བ་དབུ་གསུམ་སྦྱོང་བྱེད་མཆོད་པའི་རྟེན།

གསུང་རབ་སྒོ་མཛོད་རིན་པོ་ཆེའི་གླེགས་བམ། 20
ནE
༢༽
རྨི་
སུ།
༡༨
༧ བསྟན་སྲུང་བྲག་བཙན་དམར་པོ།

མདོ་སྟེ།
གསུང་རབ་སྒོ་མཛོད་རིན་པོ་ཆེའི་གླེགས་བམ
ན་དྲི་མེད་གཟི་བརྗིད
ZIT
CHIT
བ་བྱུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས། 
ཉ

