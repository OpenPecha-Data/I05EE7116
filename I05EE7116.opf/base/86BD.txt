༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W4PD502
ImageGroup:
ISBN:
14PD4016
9787542129284
LCCN:
n/a
Title:
གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
འོད་ཟེར་སྦྱིན་པ་ཕུན་ཚོགས།
Author:
|od zer sbyin pa phun tshogs/
n/a
n/a;n/a
Descriptor:
Original Publication:
Place:
Publisher:
lan kru'u/
kan su'u mi rogs dpe skrun khang/
Date:
2015
Volume:
45
151
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



ཐ་ བམམྨཇོ ཐབ བ ན་པ་ལ་བྱུག ལ་
གསུང་རབ་ཉོ་མཛོད་རིན་པོ་ཆེའི་ཉེགས་བམ།
{ 45 }
མདོ་རྣམ་རྒྱལ། རིན་ཆེན་སྒྲོན་མ།
མདོgmཟེ་
ཀན་སུའུ་མི་རིགས་དཔེ་སྐྲུན་ཁང་།



ཨཱཛོད་རིན་པོ་ཆེའི་
ཚེའི་གླེགས་བམ།
གསུང་རབ་རྒྱ་མཚོ
Dabao Jin
Jinglance
lassic doo
library
གསུང་རབ་སྒོ་མཛོད་ རིན་པོ་ཆེའི་གླེགས་བམ།



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
༄༅། །གཤེན་རབ་རྣམ་པར་རྒྱལ་བ་ཡིད་བཞིན་གྱི་
ནོར་བུ་རིན་པོ་ཆེ་དཔལ་མགོན་རྒྱལ་པོའི་
གཟུངས་དང་བཟླས་ཆོག་རིན་ཆེན་
སྒྲོན་མ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།



གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད། །
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ།
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།



༧ གཤེན་རབ་རྣམ་པར་རྒྱལ་བ།



༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང༌།



༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
ज
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
042 མདོ་ཀ་བ་གླིང་དགུ།
003 དྲུང་མུ་བསྐལ་བཟང་། སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
004 དྲུང་མུ་བསྐལ་བཟང་། སྨད། གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང་། སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང་། ༼སྨད། བྱམས་མའི་འབུམ། རབ་གནས་སྐོར་གསུམ།
007 གོ་ལྡེ་བསྐལ་བཟང་། ༼སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
008 གོ་ལྡེ་བསྐལ་བཟང་།
སྨད། 046 རྣམ་དག་འདུལ་འབུམ།
009 ཁྲོ་གཉེར་བསྐལ་བཟང་།
048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང༌། སྨད། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང་། ། (སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། (སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
013 མདོ་དྲི་མེད་གཟི་བརྗིད། །
051 གསོ་རིག་རྩ་བ་ཐུགས་འབུམ་མཁའ་སྔོན། ཀ
024 མདོ་དྲི་མེད་གཟི་བརྗིད། །
གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
དམཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། །
078 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། །
079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། ༼སྨད་
གཡུ་ལོའི་རིགས་དྲུག་ཐར་ལམ་གྱི་མདོ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། །
བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ།
083 བདལ་འབུམ།



གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། །
ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ༼ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ།
༼སྟོད 133 ཀུན་འབུམ་རྩ་རྒྱུད། །
ཀླུ་འབུམ།
༼སྨད 134 གསང་བའི་གཟུངས་སྡེའི་སྐོར།
104 ཀླུ་འབུམ།
༼བར 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། 138 ཡེ་ཁྲི་མཐའ་སེལ། །
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ༼ཀ 140 ནམ་མཁའ་སྤྱི་གཅོད། །
117 འབུམ་ཉི་མ་དགུ་ཤར།
141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག 144 གསང་འདུས་ཡབ་རྒྱུད།
121 བྱང་གཏེར་ཁྲོ་བོའི་རྒྱུད་དྲུག
བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད།
རྦོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ།
འདུལ་བ་གསང་ལུང༌།
126 ཀུན་བཟང་ལུང་ཆེན། །
147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད།
མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག
148 འདུར་རྒྱུད་ཕྱ་བ་ཐང་ཆེན། །
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།



ག གསབསསྣསཇསརྒྱསསཡ། མཐཞི མགྱོ་ནོ།ས
སྲབ། མགོ་མཐཐསམས་རྒྱས་པོ།ལ
གཟཐལ་རྡཐརྦདྡྷལ་ཚེ།སབོན་
ཆསམྦྷེ། སམཐརླགས
གཡམཐཱམཐོམ་བཟཀམཐGམཐ།སལྷེ ཐཕྱོ གསཇལྒ།གསཎཕ



སྤྱིའི་དེབ་གྲངས། 45 སྤྱིའི་པོད་གྲངས། 57
1
<<མདོ་རྣམ་རྒྱལ>>
བཀའ།
མདོ་སྡེ།
གཏེར་མ།།
གཏེར་སྟོན་གོ་ལྡེ་འཕགས་པ།
གཏེར་གནས་གོ་ར་ཁྲམ།
ལེའུ། 56
6
7



དཀར་ཆག
...………….......
ལེའུ་དང་པོ། རྣམ་པར་རྒྱལ་བའི་ལེའུ།…........
ལེའུ་གཉིས་པ། ཡིད་བཞིན་གྱི་ནོར་བུ་རིན་པོ་ཆེ་བཙལ་བ།
ལེའུ་གསུམ་པ། སྔོན་བྱུང་གྲུབ་པ་ཐོབ་པའི་ལེའུ།
ལེའུ་བཞི་པ། སྔོན་བྱུང་དཀའ་བ་སྤྱད་པའི་ལེའུ། ..……..….……....….
ལེའུ་ལྔ་པ། ཁྱུང་གསས་སངས་རྒྱས་རྒྱལ་པོའི་གཟུངས།
ལེའུ་དྲུག་པ། འབྲུག་གསས་ལྡེ་བོ་གསུང་ཆེན་གྱི་གཟུངས།
ལེའུ་བདུན་པ། འབྲུག་གསས་གནམ་གྲགས་ངར་ཆེན་གྱི་གཟུངས།
ལེའུ་བརྒྱད་པ། སེང་གསས་ལྷ་དབང་རྒྱལ་པོའི་གཟུངས།
ལེའུ་དགུ་པ། སེང་གསས་མི་མགོན་རྒྱལ་པོའི་གཟུངས།
ལེའུ་བཅུ་པ། ཁྲོ་བོའི་རྒྱལ་པོ་ཟོ་བོ་དབུ་དགུའི་གཟུངས།
ལེའུ་བཅུ་གཅིག་པ། ཁྲོ་བོའི་རྒྱལ་པོ་གཟེ་མ་མགོ་དགུའི་གཟུངས།…….….….….…..….…..
ལེའུ་བཅུ་གཉིས་པ། ཁྲོ་བོའི་རྒྱལ་པོ་རུ་ཅོ་སྡེ་དགུའི་གཟུངས།…..….…...…..….…..….88
ལེའུ་བཅུ་གསུམ་པ། ཁྲོ་བོའི་རྒྱལ་པོ་རོམ་པོ་རྩེ་དགུའི་གཟུངས།
ལེའུ་བཅུ་བཞི་པ། གཤེན་རབ་རྣམ་པར་རྒྱལ་བའི་གཟུངས།
ལེའུ་བཅོ་ལྔ་པ། དཔལ་མགོན་ཐམས་ཅད་ཀྱི་གཙོ་བོ་གཅེན་ལྷ་མིག་དགུའི་
གཟུགས།
ས།......



ལེའུ་བཅུ་དྲུག་པ། དཔལ་མགོན་གསང་བ་ལག་པོ་ཆེའི་གཟུངས།….…..….….….…..100
ལེའུ་བཅུ་བདུན་པ། དཔལ་མགོན་དཔའ་ཆེན་འཇིགས་མེད་ཀྱི་གཟུངས།.103
ལེའུ་བཅོ་བརྒྱད་པ། དཔལ་མགོན་རླབས་ཆེན་མགྱོགས་ཀྱི་གཟུངས།.…….….….….…..105
ལེའུ་བཅུ་དགུ་པ། དཔལ་མགོན་སྟོབས་ཆེན་གཏུམ་པའི་གཟུངས།.…….….….….….….…..107
ལེའུ་ཉི་ཤུ་པ། དཔལ་མགོན་དྲག་ཆེན་གྲགས་པའི་གཟུངས།.……...….…....…....109
ལེའུ་ཉི་ཤུ་གཅིག་པ། དཔལ་མགོན་གྱི་རྒྱལ་པོ་ཡིད་བཞིན་གྱི་རྒྱལ་བའི་གཟུངས།
......…..................110
ལེའུ་ཉེར་གཉིས་པ། དཔལ་མགོན་ཐུགས་རྗེ་གཡོ་བྱེད་མའི་གཟུངས།….….…..113
ལེའུ་ཉེར་གསུམ་པ། དཔལ་མགོན་མངོན་རྟོགས་ལྷུན་གྲུབ་མའི་གཟུངས།...115
ལེའུ་ཉེར་བཞི་པ། དཔལ་མགོན་རྒྱ་ཆེ་རྣམ་འཕེལ་མའི་གཟུངས།.…..…...….…..…..116
ལེའུ་ཉེར་ལྔ་པ། དཔལ་མགོན་དབང་བསྒྱུར་རྒྱས་འདེབས་མའི་གཟུངས།118
ལེའུ་ཉེར་དྲུག་པ། དཔལ་མགོན་ལྷའི་དབང་པོ་རྒྱལ་བྱིན་གྱི་གཟུངས།……...…...120
ལེའུ་ཉེར་བདུན་པ། དཔལ་མགོན་རྒྱལ་ཆེན་ཡུལ་འཁོར་སྲུང་གི་གཟུངས།123
ལེའུ་ཉེར་བརྒྱད་པ། དཔལ་མགོན་རྒྱལ་ཆེན་རྣམ་ཐོས་སྲས་ཀྱི་གཟུངས།.…..…..125
ལེའུ་ཉེར་དགུ་པ། དཔལ་མགོན་རྒྱལ་ཆེན་སྤྱན་མི་བཟང་གི་གཟུངས།….….….…..126
ལེའུ་སུམ་ཅུ་པ། དཔལ་མགོན་རྒྱལ་ཆེན་འཕགས་སྐྱེས་པོའི་གཟུངས།...….….…...128
ལེའུ་སོ་གཅིག་པ། གཤེན་རབ་འདོད་པ་དགུ་འགྱུར་གྱི་གཟུངས།...
ལེའུ་སོ་གཉིས་པ། དཔལ་མགོན་ཨརྱ་འཛམ་བྷ་ལའི་གཟུངས།…..….........….133
ལེའུ་སོ་གསུམ་པ། དཔལ་མགོན་དྲག་རྩལ་སྙིང་པོའི་གཟུངས།
ལེའུ་སོ་བཞི་པ། དཔལ་མགོན་ལྷ་ཆེན་ཚོགས་ཀྱི་རྒྱལ་པོའི་གཟུངས།.....…...136
ལེའུ་སོ་ལྔ་པ། དཔལ་མགོན་གྱི་རྒྱལ་པོ་ནོར་གྲུབ་རྗེའི་གཟུངས།……….….…….….….138
ངས།......………............135
2



ལེའུ་སོ་དྲུག་པ། དཔལ་མགོན་གཙུག་ན་རིན་ཆེན་གྱི་གཟུངས།…..........140
ལེའུ་སོ་བདུན་པ། དཔལ་མགོན་རྒྱལ་རིགས་འོད་ལྡན་དཀར་པོའི་གཟུངས།.....
............142
...149
ལེའུ་སོ་བརྒྱད་པ། དཔལ་མགོན་ཟེར་འཕྲོ་སྟོབས་མཆོག་གི་གཟུངས།…......144
ལེའུ་སོ་དགུ་པ། དཔལ་མགོན་རལ་ཆེན་ཧ་ལའི་གཟུངས།…...…...…..…....…...145
ལེའུ་བཞི་བཅུ་པ། དཔལ་མགོན་འཛིན་པ་ལག་མང་གི་གཟུངས།.……….….…...….…….147
ལེའུ་ཞེ་གཅིག་པ། དཔལ་མགོན་ཀླུ་དབང་འཇོག་པོའི་གཟུངས།
ལེའུ་ཞེ་གཉིས་པ། དཔལ་མགོན་ཁྱུ་མཆོག་དབང་ཕྱུག་མའི་གཟུངས།…..….….….152
ལེའུ་ཞེ་གསུམ་པ། དཔལ་མགོན་ནོར་མཆོག་དཔལ་ཕྱུག་མའི་གཟུངས།….….…..153
ལེའུ་ཞེ་བཞི་པ། དཔལ་མགོན་གཡང་མཆོག་ཡོངས་ཕྱུག་མའི་གཟུངས།.…..…..155
ལེའུ་ཞེ་ལྔ་པ། དཔལ་མགོན་ཟས་མཆོག་སྲིད་ཕྱུག་མའི་གཟུངས།.........157
ལེའུ་ཞེ་དྲུག་པ། དཔལ་མགོན་གྱི་རྒྱལ་པོ་ཐང་བཟང་རིང་སྐྱེས་ཀྱི་གཟུངས།
...............158
..................163
ཟུངས།...………..........165
ལེའུ་ཞེ་བདུན་པ། དཔལ་མགོན་གཟའ་ལྕམ་འཕར་མའི་གཟུངས .................161
ལེའུ་ཞེ་བརྒྱད་པ། དཔལ་མགོན་སྐར་ལྕམ་རྒྱལ་མོའི་གཟུངས།
ལེའུ་ཞེ་དགུ་པ། དཔལ་མགོན་རླུང་ལྕམ་སྒྲོལ་མའི་གཟུངས།…..….…..….…..…...…..164
ལེའུ་ང་བཅུ་པ། དཔལ་མགོན་ཐོག་ལྕམ་འཁྲོས་མའི་གཟུངས།
ལེའུ་ང་གཅིག་པ། དཔལ་མགོན་ཁ་ལ་འོད་འབར་མའི་གཟུངས།
ལེའུ་ང་གཉིས་པ། དཔལ་མགོན་ལྷ་མོ་བརྟན་མའི་གཟུངས་ཀྱི།.…........….…..169
ལེའུ་ང་གསུམ་པ། དཔལ་མགོན་ལྷ་མོ་སྣང་ཟེར་ལྡན་གྱི་གཟུངས།
ལེའུ་ང་བཞི་པ། དཔལ་མགོན་སྒྲ་དབྱངས་རྒྱལ་མོའི་གཟུངས།.……………….…….….….…172
.…...….........167
ས།…..………..........171



..............175
ལེའུ་ང་ལྔ་པ། དཔལ་མགོན་ལྷ་མོ་དཔལ་མོ་ཆེའི་གཟུངས།….…..…..…....……….…..174
ལེའུ་ང་དྲུག་པ། དཔལ་མགོན་དཔལ་མོ་ཆེའི་གཟུངས།…......
ལེའུ་ཞེ་བརྒྱད་པ། དཔལ་མགོན་སྐར་ལྕམ་རྒྱལ་མོའི་གཟུངས།………....…..….....178
གཤེན་རབ་རྣམ་པར་རྒྱལ་བའི་མཚན་ལེགས་པར་བསྟོད་པའི་མདོ་བཞུགས་སོ།
.…
…........…...........180
ཞུས་སྒྲིག་ཚན་པའི་གསལ་བཤད།
..........200



དཀར་ཆག
རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་སྡེ་ཡན་ལག་བརྒྱད་པ་བཞུགས་སོ།…
..................203
ལེའུ་དང་པོ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། གླེང་གཞིའི་སྐོར།
..…....205
..……….….215
..........215
..............216
.........217
ལེའུ་གཉིས་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། སྒྲིབ་སྦྱོང་མུན་
སེལ་ཆོ་ག་བསྟན་པ།…..…..........…....
སྔོན་འགྲོའི་སྐོར།……......
སྔོན་འགྲོའི་སྐོར་ལས་གཞི་གནས་སློང་བའི་ཆོ་ག
སྔོན་འགྲོའི་སྐོར་ལས་དཀྱིལ་འཁོར་བཅའ་གཞིའི་ཆོ་ག
སྔོན་འགྲོའི་སྐོར་ལས་མཆོད་སྦྱིན་རྒྱན་རྣམས་བཀྲམ་པ།…..….….….…..…….…...….……..
དངོས་གཞིའི་སྐོར།
དངོས་གཞིའི་སྐོར་ལས་མཚམས་བཅད་ཏིང་འཛིན་སྒོམ་པ་བསྟན་པ།…….…...220
དངོས་གཞིའི་སྐོར་ལས་སྤྱན་དྲངས་ཕྱག་འཚལ་སོགས་བསྟན་པ།..….….….….…………..222
མཆོད་སྦྱིན་རྒྱས་པར་འབུལ་བ་བསྟན་པ།
རྗེས་ཀྱི་བྱ་བའི་སྐོར།
..…………….…….….........…..234
རྗེས་བྱའི་སྐོར་ལས་དཀྱིལ་འཁོར་དལ་ལ་འཇུག་པ་བསྟན་པ།.…..…...…...…...234
..........220
........228



.................244
རྗེས་བྱའི་སྐོར་ལས་དབང་བཞི་རྫོགས་པར་བསྐུར་བ་བསྟན་པ།....…...….....235
རྗེས་བྱའི་སྐོར་ལས་བཀྲ་ཤིས་སྨོན་ལམ་རྒྱས་གདབ་སོགས་བསྟན་པ།…..…..…....238
ལེའུ་གསུམ་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། བཟླས་ཆོག་
རིན་ཆེན་སྒྲོན་མའི་རྒྱུད་ལུང་བསྟན་པ།
ལྟ་བ་རིན་ཆེན་སྒྲོན་མ་བསྟན་པ།
.........…..........…..…...242
སྒོམ་པ་རིན་ཆེན་སྒྲོན་མ་བསྟན་པ།
སྤྱོད་པ་རིན་ཆེན་སྒྲོན་མ་བསྟན་པ།
འབྲས་བུ་རིན་ཆེན་སྒྲོན་མ་བསྟན་པ།
ལེའུ་བཞི་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། བཟླས་པ་རིན་
ཆེན་སྒྲོན་མའི་མདོ་བསྟན་པ།
...............................247
ལེའུ་ལྔ་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། ཡང་སྙིང་ཐིག་
ལེའི་གཟུངས་བསྟན་པ། ་་
…………………………….254
ལེའུ་དྲུག་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། མན་ངག་རིན་
ཆེན་སྒྲོན་མ་བསྟན་པ།….....
....................261
ཡི་དམ་ནར་མར་སྤྱོད་པ་དང༌། བསྙེན་སྒྲུབ་རྒྱུན་ལ་འཇུག་པ་བསྟན་པ། 262
ལས་ཀྱི་ཁ་ཚར་བསྟན་པ།
ལེའུ་བདུན་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། འཇིག་རྟེན་
དཔལ་མགོན་གྱི་ཆོ་ག་བསྟན་པ།
.......…...…..….…….272
ལེའུ་བརྒྱད་པ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། སྟོན་པ་ལ་
འཁོར་གྱིས་བསྟོད་པ་དང་། རྒྱུད་ཡོངས་སུ་གཏད་པ།…..
........…...…....…..…………....277
.…...………...268



རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ཡི་བྱུང་ཁུངས་ལོ་རྒྱུས་བསྟན་པ།....
….……….........................281
རིན་ཆེན་སྒྲོན་མ་འཁོར་བ་དོང་སྤྲུག་གི་མངོན་རྟོགས་གསལ་བའི་སྒྲོན་མ་
བཞུགས།
....…....…….......284
རིན་ཆེན་སྒྲོན་མ་འཁོར་བ་དོང་སྤྲུག་གི་དབང་ལུང་མན་ངག་ཐོབ་ཚུལ་བཞུགས།
.…..….....290
རིན་ཆེན་སྒྲོན་མ་འཁོར་བ་དོང་སྤྲུག་གི་རྒྱུན་སྐྱོང་ནར་མའི་ཉམས་ལེན་བཞུགས།
................298
རིན་ཆེན་སྒྲོན་མ་འཁོར་བ་དོང་སྤྲུག་གི་མན་ངག་གསེར་གྱི་ཡང་ཞུན་བཞུགས།
........307
རིན་ཆེན་སྒྲོན་མ་འཁོར་བ་དོང་སྤྲུག་གི་ལས་ཀྱི་ཁ་ཚར་ཚེའི་སྒྲུབ་པ་བཞུགས།...
.....…............313
རིན་ཆེན་སྒྲོན་མ་འཁོར་བ་དོང་སྤྲུག་གི་ལས་ཀྱི་ཁ་ཚར་བཟློག་པའི་ལས་ཁ་
བཞུགས།....
..................…..318
རིན་ཆེན་སྒྲོན་མ་འཁོར་བ་དོང་སྤྲུག་གི་ལས་ཀྱི་ཁ་ཚར་ཕྲན་ཚགས་ལས་ཀ་
བཞུགས།..
.…..….……....…....…....…....323
རིན་ཆེན་སྒྲོན་མ་འཁོར་བ་དོང་སྤྲུག་གི་ལས་ཀྱི་ཁ་ཚར་འཆི་བསླུ་གཏོར་བཟློག་
བཞུགས།…….......
.………………................…....326
རིན་ཆེན་སྒྲོན་མ་འཁོར་བ་དོང་སྤྲུག་གི་སྒྲུབ་ཐབས་མེ་ལོང་བཞུགས།…...…...329
རིན་ཆེན་སྒྲོན་མ་འཁོར་བ་དོང་སྤྲུག་གི་ངོ་སྤྲོད་རིན་ཆེན་སྒྲོན་མ་བཞུགས།337



..........358
རིན་ཆེན་སྒྲོན་མ་འཁོར་བ་དོང་སྤྲུག་གི་འཕོ་བ་ཡེ་ཤེས་སྐར་མདའ་བཞུགས་སྭཱཧཱ།
.....….....…..........….……..352
རིན་ཆེན་སྒྲོན་མ་འཁོར་བ་དོང་སྤྲུག་གི་བཏགས་ཆོག་འཁོར་ལོ་བྲི་ཐབས་
བཞུགས་སོ།
རིན་ཆེན་སྒྲོན་མ་འཁོར་བ་དོང་སྤྲུག་གི་སྲུང་བ་ཚེ་སྒྲུབ་འཁོར་ལོ་བྲི་ཐབས།…..
..............364
རིན་ཆེན་སྒྲོན་མའི་ལས་ཁ་བཟློག་པའི་འཁོར་ལོ་བྲི་ཐབས།….….….…..….….….………..366
དཔར་བསྐྲུན་དགེ་བསྔོའི་སྨོན་ཚིག..
ཞུས་སྒྲིག་ཚན་པའི་གསལ་བཤད།



གཤེན་རབ་རྣམ་པར་རྒྱལ་བ་ཡིད་བཞིན་གྱི་
ནོར་བུ་རིན་པོ་ཆེ་དཔལ་མགོན་རྒྱལ་པོའི་
གཟུངས་བཞུགས་སོ། །
༄༅། །ཞང་ཞུང་སྐད་དུ། དམུ་ར་བྷི་ནི་ཝེར་ཞི་ཐ་ཡུད་པུ་རད་སོ་ན་ཙི་བི། ཤིར་
བྲོ་ཝེར་ན་ད་དོད་པྲ་པ་ཏ། བོད་སྐད་དུ། གཤེན་རབ་རྣམ་པར་རྒྱལ་བ། ཡིད་བཞིན་
གྱི་ནོར་བུ་རིན་པོ་ཆེ། དཔལ་མགོན་རྒྱལ་པོའི་གཟུངས་ལས། བམ་པོ་དང་པོའོ། །
གཤེན་རབ་རྣམ་པར་རྒྱལ་བ་ལ་ཕྱག་འཚལ་ལོ། །
༧ འདི་སྐད་བདག་གིས་ཐོས་པའི་དུས་ཅིག་ན། སྟོན་པ་གཤེན་རབ་མི་བོ་ནི། མི་
བཅེད་འཇིག་རྟེན་དབུ་མའི་ཁམས། ལྷོ་འཛམ་བུ་གླིང་གི་དམིག །ནུབ་ཕྱོགས་ཆུ་
བོ་ཆེན་པོ་འབབས་པའི་མགོ །སྟག་གཟིག་བོན་གྱི་རྒྱལ་པོའི་ཡུལ། གནམ་འཁོར་
ལོ་རྩིབས་བརྒྱད་ཀྱི་འོག །ས་པད་མ་འདབ་བརྒྱད་ཀྱི་སྟེང༌། རི་གཡུང་དྲུང་དགུ་
བརྩེགས་ཀྱི་རྩ་བ། བྲག་རིན་ཆེན་སེང་བསྣོལ་གྱི་བར། གངས་དབལ་སོ་མདུང་རྩེའི་
ར་བ། ཤིང་གཞའ་ཚོན་འོད་འབར་གྱི་ཚལ་གསེབ། རྩ་མེ་ཏོག་སྣ་ཚོགས་ཀྱི་གསེང་
ཆེན། གསོས་བདུད་རྩི་སྨན་གྱི་ནགས་ཚལ། གནས་རིན་པོ་ཆེ་འབར་བའི་གཞལ་
ཡས། མཁར་བར་པོ་སོ་བརྒྱད་ཀྱི་ནང་ན། འཁོར་གཡུང་དྲུང་སེམས་དཔའ་སེམས་
དཔའ་ཆེན་པོ་ལྔ་སྟོང་ལྔ་བརྒྱ་ཡིས་བསྐོར་ཏེ་བཞུགས་ནས། གཡུང་དྲུང་བོན་གྱི་



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འཁོར་ལོ་བསྐོར་རོ། །དེ་ཡང་རྣམ་པ་ཐམས་ཅད་མཁྱེན་པའི་གཤེན་རབ་ཆེན་པོ་དེ་
ནི། གསལ་བའི་ཡེ་ཤེས་དྲུག་ཅུ་ཐམ་པ་མངའ་བས། ཅི་ལྟར་མཁྱེན་པའི་སྟོང་པ་ཉིད་
ལས་མ་གཡོས་པར། ཅི་སྙེད་མཁྱེན་པའི་ཡེ་ཤེས་མེ་ལོང་ལྟ་བུ་འམ། སོ་སོར་རྟོགས་
པའི་ཡེ་ཤེས་ཅན། སྣང་བ་སྣ་ཚོགས་པའི་དངོས་པོ། ཕྲ་རབ་ཀྱི་རྡུལ་ཕྲན་ཙམ་ཡང་
མ་ལུས་པར་སྒྲིབ་པ་མེད་པར་ལྷང་ངེ་གསལ་བ་ནི། ཐམས་ཅད་ནས་ཐམས་ཅད་དུ་
མངོན་གསུམ་དུ་ལྷག་གེ་གནས་པས། ཐུགས་རྗེ་ཀུན་ལ་གཟིགས་པའི་སྤྱན་མངའ་བ།
གསལ་བ་ཆེ་བ་མཁྱེན་པ་དག་པ། ངེས་པར་དགོངས་པ། མཆོག་ཏུ་གྱུར་པ། སྐྱེས་
པའི་ཕུལ་ཅན། ངེས་པར་བཟོ་བ། དོན་དུ་སྣང་བ། འཇིག་རྟེན་མཁྱེན་པ། འགྲོ་བ་
འདུལ་བ། ཐར་ལམ་སྟོན་པ། རྣམ་པར་སྤྲུལ་པ། གྲངས་ལས་འདས་པ། ཡོངས་ལ་
སྤྲོ་བ། མཛད་པ་ཆེན་པོ། སྐྱེས་མཆོག་གི་དཔལ། རྣམ་ཀུན་རྫོགས་པ། ངན་འགྲོ་
གཅོད་པ། ཆགས་པ་སེལ་བ། དགའ་བདེ་རྒྱས་པ། རྣམ་རིག་ཤར་བ། ཡོངས་སུ་རྒྱས་
པ། བདུད་རྣམས་བཏུལ་བ། རྣམ་པར་ཀུན་ལས་རྒྱལ་བའི་རྟགས་ཅན། འབར་བའི་
མཚན་བཟང་པོ་སུམ་ཅུ་རྩ་གཉིས་ཤིན་ཏུ་རྒྱས་པ། དཔེ་བྱད་བཟང་པོ་བརྒྱད་ཅུས་
བརྒྱན་པ། སྐུ་མཛེས་པ། ལྟ་བས་ཆོག་མི་ཤེས་པ། ལྟ་བའི་འོས་སུ་གྱུར་པ། མཐོང་
ནས་དགའ་བ། བསྡུག་པོར་བཀོད་པ། བཀོད་བཞིན་སྣང་བ། སྤྲུལ་པ་དུ་མ་གྲངས་
འདས་འགྱེད་པ། རྒྱ་ཆེན་འབྱུང་བ། རྒྱུན་ཆད་མེད་པ། དག་པའི་གསུང་དབྱངས།
དྲུག་ཅུའི་སྙན་སྒྲས་ཕྱོགས་བཅུའི་ཆར་ཁེབ་པ། ཐོས་ནས་ཐོབ་པ། ཐོབ་ནས་བརྟན་
པ། བརྟན་ནས་མི་འགྱུར་བ། མི་ཤིགས་པ། མི་གཡོ་བའི་བཀོད་པ་ཆེན་པོས། སྟོང་
གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་གྲངས་མེད་དཔག་ཏུ་མེད་
པ་ལ་ཁྱབ་པའི་རྒྱལ་བ། འོད་ཟེར་ཕུང་པོ་དྲུག་ཅུ་དྲུག་ཅུ་བྱུང་བ་ནི། དབུའི་གཙུག་
རུམ་ནས། ཞབས་ཀྱི་མཐིལ་རུམ་ཡན་ཆད། བ་སྤུའི་བུ་ག་རེ་རེ་ནས་ཀྱང་། འཕྲོ་བའི་



མདོ་སྡེ། །
རྣམ་རྒྱལ་གཟུངས་ཆེན།
དཀྱིལ་འཁོར་བསམ་མཐའ་ཡས་པས། ལྷའི་གནས་རིས་དང་། ལྷ་མེན་གྱི་གནས་རིས་
དང་། མིའི་གནས་རིས་དང་། མི་མིན་གྱི་གནས་རིས་དང་། བྱོལ་སོང་གི་གནས་རིས་
དང༌། ཡི་དྭགས་དང་། དམྱལ་བ་ཡན་ཆད་ལ། སྣང་བ་ཆེན་པོ་ཁྱབ་པར་བྱེད་པ།
ཁྱད་པར་དུ་གྱུར་པ། ཁྱབ་པ་ཆེན་པོའི་དཔལ། མཆོག་གི་གཟི་བརྗིད་དེས། སེམས་
ཅན་འདུལ་བ། སྒྲིབ་པ་སྦྱོང་བ། སྐྱེ་སྒོ་གཅོད་པ། ཐར་ལམ་འབྱེད་པ། མྱ་ངན་སངས་
པ། འཁོར་བ་ལས་བཟློག་པ། འོད་ཟེར་རེ་རེ་ལས་ཀྱང་སྤྲུལ་པའི་སྐུ་དང༌། ཞིང་
ཁམས་བཀོད་པ་བསམ་མཐའ་ཡས་པའི་རྒྱལ་པོ། དཔག་པའི་ཆེ་བ་བརྒྱ་རྩ་གཅིག་
མངའ་བས། འདི་ལྟར་འཇིག་རྟེན་དང་འཇིག་རྟེན་ལས་འདས་པའི་བོན་ཅན། ཆེ་
བ་བས་ཀྱང་ཆེ་བའི་སྣང་བ་སྐྱེ་བ་དང་། སྐུ་དང་འཁོར་དང་ཐེག་པ་དང་དུས་དང་
བསྟན་པ་དང་། ཞིང་ཁམས་དང་། གདུལ་བྱ་དང༌། བོན་དང་ཡེ་ཤེས་ཐམས་ཅད་
ལ་འགྲན་མེད་པ། ཟླ་བྲལ་བ་བླ་རུ་གྱུར་པ། བླ་ན་མེད་པ། མཐར་ཕྱིན་པ། མཐའ་
རུ་མ་ལྷུང་བ། རྣམ་པར་འདྲེན་པའི་རྗེ་གཅིག །བརྗོད་པར་དཀའ་བའི་སངས་རྒྱས།
བསྟན་པའི་གཙོ་བོ་སྟོན་པའི་རྒྱལ་པོ། ཐུགས་རྗེའི་མངའ་བདག་ལ། གསལ་བའི་ཡེ་
ཤེས་དང་། འབར་བའི་མཚན་དཔེ་དང་། འོད་ཟེར་གྱི་ཕུང་པོ་དང་། དཔག་པའི་ཆེ་
བ་བཞིས། གཤེན་རབ་ཆེན་པོ་ཆེ་བའི་ཡོན་ཏན་ནོ། ། །
དེའི་ཚེ་དེའི་དུས་ན། གཡུང་དྲུང་གི་སྙིང་པོའི་ཡུལ་མཆོག་ཆེན་པོ། འོལ་མོ་ལུང་
རིང་དེའི་ནུབ་ཕྱོགས་ན། ཡུལ་རྒྱ་ལག་འོད་མའི་གླིང་། གྲོང་ཁྱེར་འཕྲུལ་བསྒྱུར་བཀོད་
པའི་ཚལ། མཁར་ཁྲི་སྒོ་རྩེ་བརྒྱའི་ནང་ན། ཡབ་རྒྱལ་པོ་ཀ་འདའ་ལ་གསེར་གྱི་མདོག་
ཅན་དང༌། ཡུམ་མུ་ཏྲི་ལ་གསལ་བའི་འོད་ལྡན་མ་གཉིས་ལས། སྲས་རྒྱལ་པོ་རྒྱའི་
རིགས་རྒྱ་ཀོང་ཙེ་འཕྲུལ་གྱི་རྒྱལ་པོ་ཞེས་བགྱི་བ་ཞིག་གིས། སྲིན་གྱི་རྒྱལ་པོ་ཧ་དྷ་སྐྱེས་
གཅིག་བཏུལ་ཏེ། མུ་ཁྱུད་བདལ་བའི་རྒྱ་མཚོ་ཆེན་པོ་ལ། གསས་ཁང་དཀར་ནག་
3



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བཀྲ་གསལ་རྒྱ་མཚོའི་གླིང་ཐོག་འབར་བ་བཞེངས་སུ་གསོལ་ནས། དགེ་བའི་ལས་ལ་
བར་ཆོད་རྩོམ་པའི་བདུད་དང་། སྲིན་པོ་ཀླུ་དང་ཆུ་སྲིན་མང་པོ་ཡིས། གསས་ཁང་
བཤིག་ཅིང་དམག་ཚོགས་མང་པོས་བསྐོར། དེ་ལ་ཀོང་ཙེ་འཕྲུལ་གྱི་རྒྱལ་པོ་ཡང་། ཡི་
མུག་ག་ཆད་ཤིན་ཏུ་འཇིགས་པའི་སེམས་སྐྱེས་ནས། རབ་ཏུ་ག་ཞིང་སྨྲས་ནས་གསོལ་
པ་ནི། འཇིག་རྟེན་ཁམས་ན་འགྲོ་བའི་དོན་མཛད་པ། ཐུགས་རྗེ་ཆེ་ལ་ཐབས་མཁས་
པ་སུ་ཞིག་བཞུགས། བདག་གིས་དཀའ་བ་ཉམས་སུ་བླངས་པའི་གསས་ཁང་ནི། རྒྱ་
མཚོའི་གཏིང་དུ་བརླགས་ཏེ་འགྲོ་བར་སྣང་། གནོད་བྱེད་བདུད་དང་སྲིན་པོའི་དམག་
ཚོགས་ནི། ཤིན་ཏུ་མང་ཤིང་རབ་ཏུ་དར་བར་བྱུང་། གཡུང་དྲུང་བོན་གྱི་བསྟན་པ་
རབ་ཏུ་བསྲུང་བའི་དགེ་བའི་སྡོང་དང་གྲོགས་མཛད་ཡོད་ན་ད་ནི་སྙིང་རྗེའི་དུས་
ལ་བབ། དེ་སྐད་ཅེས་རྒྱལ་པོ་ཀོང་ཙེ་འཕྲུལ་གྱི་རྒྱལ་པོས་གསོལ་པ་ནི། སུའི་སྙན་དུ་
གསོལ་ཞིང་ཐུགས་སུ་བྱོན་ཞེ་ན། སྟོན་པ་གཤེན་རབ་མི་བོས་ལྷང་གི་གསན་ནོ། །དུས་
དེར་ཡོན་ཏན་ཆེན་པོ་རྣམ་པར་རྒྱལ་བར་མངའ་བའི་སྟོན་པ་ཆེན་པོ་དེ་ནི། ཐམས་
ཅད་ནས་ཐམས་ཅད་དུ་བདེ་བ་ནས་བདེ་བར་གཤེགས་པ་ཡིན་ཏེ། གང་ནས་གང་ལ་
ཡང་ཉམ་ང་བ་མེད་པར། དགོངས་ཚད་ཆེན་པོ་གསུམ་གྱི་འགྲོ་བའི་དོན་ལ་གཤེགས་
སོ། །གང་ཞེ་ན་བདུད་དང་སྲིན་པོ་མང་པོ་འདུལ་བའི་དུས་ལ་བབ་པ་དང་། དགེ་
བའི་སྡོང་གདབ་པའི་ཡུལ་དུ་གྱུར་པ་དང་། བསྟན་པ་རྣམ་གསུམ་རྗེས་སུ་བཞག་
པར་དགོངས་ནས། འཁོར་མཚན་དང་ལྡན་པའི་ཁྱེའུ་ཆུང་བཞི་ལ་སོགས་ཏེ། གཡུང་
དྲུང་སེམས་དཔའ་སེམས་དཔའ་ཆེན་པོ་ལྔ་སྟོང་ལྔ་བརྒྱ་དང་ཆས་ནས་གཤེགས་སོ། །
གཤེགས་ཚུལ་རྣམ་པ་གསུམ་དང་ཆས་པ་ཡིན་ཏེ། གང་ཞེ་ན། ཁྱུང་ཆེན་ནམ་འཕང་
གཅོད་པ་ལྟར། སྣང་སྲིད་མངའ་འོག་ཏུ་འདུས་པས། འདུལ་བྱའི་དོན་དང་། འགལ་
ཟླའི་བགེགས་དང་གཉེན་པོའི་སྐྱོབས་གསུམ་པོ་གང་ཡང་ཁོངས་སུ་ཆུད་པར་གཤེགས་



མདོ་སྡེ།
རྣམ་རྒྱལ་གཟུངས་ཆེན།
པའོ། །གཡུ་འབྲུག་མཁའ་ལ་འཕྱོ་བ་ལྟར། འཇིག་རྟེན་ཟིལ་གྱིས་མནན་པས། རྟུལ་
ཤུགས་ཀྱི་སྟོབས་དང་། སྙན་པའི་སྒྲ་དབྱངས་དང་། དྲག་པོའི་ཐོགས་ཆགས་གསུམ་
པོ་གང་ཡང་རྫོགས་པར་གཤེགས་པའོ། །སེང་ཆེན་གངས་ལ་མཆོང་བ་ལྟར། རྩལ་
གསུམ་ཡོངས་སུ་རྫོགས་པའི། བགྲོད་པའི་ལམ་དང༌། ཕྱིན་པའི་གནས་དང༌། བྱ་
བའི་དོན་གསུམ་པོ་གང་ཡང་དུས་གཅིག་ཏུ་འགྲུབ་པར་ངེས་པའི་རྩལ་གྱིས་གཤེགས་
པའོ། དེ་ཡང་དཔག་པའི་སེམས་ཅན་གསུམ་པོ་དེ། ཅི་ལྟར་བགྲོད་པའི་ཚུལ་བཞིན་
དུ། ས་དང་རི་དང་ཆུ་དང་བྲག་དང་། གང་ལ་ཡང་ཐོགས་པ་མེད་པར་ནམ་མཁའ་
ལ་རྫུ་འཕྲུལ་གྱི་རྐང་པས་གཤེགས་པ་ལེགས་སོ། །གཤེགས་པ་དེའི་མཚན་ཡང་རྣམ་
པར་རྒྱལ་བ་ཞེས་བྱ་སྟེ། བསིལ་ཟེར་མཁའ་ལ་དུས་ཀུན་རྒྱུ་ཡང༌། རྒྱས་པའི་ཁྱད་
པར་གྱིས་ཉ་ཞེས་བཏགས་པ་ལྟར། མཛད་པའི་ཁྱད་པར་གྱིས་རྣམ་པར་རྒྱལ་བར་
གཤེགས་སོ། །གཤེགས་པའི་དུས་དེར་ཡང་། འཇིག་རྟེན་གྱི་ཁམས་ཀྱང་རབ་ཏུ་གཡོ་
འོ། །རབ་ཏུ་འགུལ་ལོ། རབ་ཏུ་མེར་རོ། །རབ་ཏུ་ལྡེག་གོ །རབ་ཏུ་འུར་རོ། །རབ་ཏུ་
ཐུག་གོ །རབ་ཏུ་ཆེམ་མོ། དེ་ལ་སེམས་ཅན་ཀུན་ཀྱང་སྤྱོད་པ་སྒྱུར་ཞིང་འཇིགས་པས་
ཁྱེར་རོ། །དུས་དེར་གསས་ཁང་དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་གྱི་
དྲུང་སྐོར་དུ། འོད་ཟེར་སྣ་ཚོགས་ཡོངས་སུ་འཐིབས་སོ། །མེ་ཏོག་སྣ་ཚོགས་ཀྱི་ཆར་པ་
བབས་སོ། །
དེ་ལ་རྒྱལ་པོ་ཆེན་པོ་ཀོང་ཙེ་འཕྲུལ་གྱི་རྒྱལ་པོ་ཡང་། ཤིན་ཏུ་སྤྲོ་བ་སྐྱེས་ནས་ལྷ་
ཕྱག་ཕྱོགས་བཅུར་འཚལ་ནས། ནམ་མཁའི་ཁམས་ནས་སྔ་ན་མ་མཐོང་བའི་སྐྱེས་
མཆོག་ཁྱད་པར་ཅན། མཚན་དང་ལྡན་པའི་ཁྱེའུ་ཆུང་ལྔ་སྟོང་ལྔ་བརྒྱས་བསྐོར་ནས།
གསས་ཁང་དཀར་ནག་བཀྲ་གསལ་རྒྱ་མཚོའི་གླིང་ཐོག་འབར་གྱི་ལྕགས་རིའི་ནང་དུ་
ཕེབས་སོ། །ཀོང་ཙེ་འཕྲུལ་གྱི་རྒྱལ་པོས་ཀྱང་། བདེ་བར་གཤེགས་པའི་ཞལ་སྤྲུལ་པའི་



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ས
སྐུ་རུ་སྤྲུལ་ནས་བྱོན་པར་རིག་ནས། ལྷ་ཕྱག་འཚལ་ཞིང་མེ་ཏོག་གཏོར་རོ། །
དེ་ལ་གཤེན་རབ་མི་བོས་བཀའ་སྩལ་པ། རྒྱལ་པོ་རྒྱ་ཡི་རིགས། ཀོང་ཙེ་འཕྲུལ་གྱི་
རྒྱལ་པོ་ཁྱོད་ནི། སྔོན་ནས་སྒྲིབ་སྦྱངས་དཀའ་སྤྱད་ནས། དགེ་བ་དེའི་ཚོགས་རྫོགས་
བསག་པའི་ཕྱག་བགྱིས་པས། སྐྱེ་བ་འདི་ལ་ད་ནི་བསོད་ནམས་ཚོགས་ཀྱང་རྫོགས་སུ་
ཉེ། བདག་ནི་སེམས་ཅན་དཔལ་མགོན་རྒྱལ་པོ་སྟོན་པ་གཤེན་རབ་མི་བོ་ཡིན། ད་
ལྟར་དགེ་ལ་ཐང་ཅོད་ཁྱེད་ཀྱི་སྡོང་དང་གྲོགས་ལ་འོང་། བདུད་དང་སྲིན་པོ་ལས་
སོགས་དགེ་ལ་བར་དུ་གཅོད་པ་ཀུན། བདག་གི་བྱིན་གྱིས་བརླབས་ཀྱིས་ཁྱོད་ལ་མི་
ཚུགས་པར་བྱའོ། །སྐྲག་པ་མ་སྐྱེ་ཡི་མུག་རྨོངས་པའི་བློ་མ་བྱེད། དད་པའི་སེམས་སྐྱེད་
གུས་པའི་ཕྱག་ནི་ཡོངས་སུ་འཚོལ་ཅིག །གཤེན་རབ་ཀྱིས་དེ་སྐད་ཅེས་གསུངས་ནས།
ཞབས་དཀྱིལ་མོ་ཀྲུང་བཅས། ཕྱག་གཡོན་པ་གཡོན་པའི་པུས་མོ་ལ་བཞག །གཡས་
པ་གཡས་པའི་སྙན་གྱི་ཐད་དཀར་གདེངས་ནས། རྣམ་པར་རྒྱལ་བའི་དགོངས་པ་ལ་
སྙོམས་པར་བཞུགས་སོ། །
རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་ཡང༌། ཡབ་ཡུམ་བཙུན་མོ་སྲས་ལྕམ་བློན་པོ་དང་།
དམག་དཔོན་འཁོར་དང་བཅས་པ་ཐམས་ཅད་ཀྱིས་གུས་པའི་ལྷ་ཕྱག་འཚལ། སྙན་
པའི་དབྱངས་ནི་ཕྱུང་། དང་བའི་སེམས་བསྐྱེད་བསྟོད་པ་འདི་སྐད་བགྱིས།
རྗེ་གཅིག་གཤེན་རབ་རྣམ་པར་རྒྱལ། དུས་དང་བསྟུན་པའི་སྟོན་པ་མཛད། འདུན་
དང་གུས་བཅས་གདུང་བ་བསིལ། གསོལ་བ་འདེབས་པར་གསལ་བར་མཁྱེན། འགྲོ་
ལ་དགོངས་ཏེ་སྤྲུལ་པར་བཅས། མཁའ་ལ་བྱོན་དེ་དག་ལ་ཕེབས། བདག་ཉིད་མོས་
པའི་ཡིད་བྱེད་པས། དེའི་མདུན་དེར་གཤེན་རབ་བཞུགས། ཟུག་རྔུའི་སྤྲིན་དཔུང་
མཁའ་ལ་དེངས། འདོད་པའི་དོན་གྲུབ་དམ་པའི་ལྷ། ཡོངས་སུ་མངོན་པར་སངས་
རྒྱས་སྐུ། གཤེན་རབ་བགེགས་ལས་རྣམ་པར་རྒྱལ། སྐུ་མདོག་སྣ་ཚོགས་འབར་བའི་
6



མདོ་སྡེ།
རྣམ་རྒྱལ་གཟུངས་ཆེན།
འོད། ལྟ་བའི་འོད་གྱུར་བལྟར་མེད་ཟེར། འཕྲོ་བའི་དཀྱིལ་འཁོར་རྣམ་པར་རྒྱལ།
དབང་གི་ཆ་ལུགས་འཁྲོ་འཛུམ་ཞལ། རྟག་ཏུ་བརྩེ་དགོངས་དྲན་པའི་ཚེ། དེ་རུ་
གཟིགས་མཛད་གཟུངས་པའི་དཔལ། དབུ་ཡི་ཐོར་གཙུག་རྒྱལ་མཚན་ཏོག །བསྐལ་
པ་དུ་མའི་མཐའ་ཀླས་སུ། ནུབ་པ་མེད་པའི་རྒྱལ་མཚན་འཛུག །ཡངས་པའི་མཁའ་
ལ་ཁྲི་གདུགས་བཞིན། བྱམས་པའི་འོད་འགྱེད་རྣམ་པར་རྒྱལ། སྐུ་སྟོད་འཇའ་ཚོན་ག་
ཤ་ལ། འོད་ཟེར་སྣ་ཚོགས་ཕུང་པོར་གསལ། འཇིག་རྟེན་ཁམས་གསུམ་དུས་གཅིག་
སྒྲོན། མུན་པའི་གནས་མེད་གནས་ངན་སྒྲོལ། སྐུ་སྨད་སྤྲིན་དཔུང་ཤམས་ཐབས་ལ།
མེ་ཏོག་སྣ་ཚོགས་ཆར་པ་འབེབས། བྱིན་རླབས་དབང་གི་ཀླུང་འབེབས་པས། བདག་
ནི་ཐུགས་རྗེའི་སྐྱབས་སུ་འཛུད། ཞབས་ནི་བརྗིད་པའི་དཀྱིལ་མོ་ཀྲུང༌། བསྐྱོད་པ་
མེད་པར་མཉམ་གནས་པ། འཇིག་རྟེན་ཕྱོགས་བཅུར་ཁྱབ་པར་བགྲོད། གཡས་པས་
འཇོམ་བྱེད་མཁའ་ལ་གདེངས། ནམ་མཁའ་ཁྱབ་པར་ཕྱག་རྒྱ་བསྒྱུར། ཕྱག་རྒྱ་བསྒྱུར་
བས་སྤྲུལ་པས་འགེངས། གཡོན་པས་གཞིལ་བྱེད་ལྷང་ངེར་གནས། ས་གཞི་ཁྱོན་
བཅས་དཀྱིལ་འཁོར་གནོན། དཀྱིལ་འཁོར་གནོན་པས་འགྲོ་བ་འཛིན། གསས་ཁང་
དབུས་ན་རྒྱལ་བ་བཞུགས། རྣམ་པར་རྣམ་རྒྱལ་ཕམ་པ་མེད། མི་ཕམ་རྒྱལ་མཛད་
བགེགས་ལས་རྒྱལ། ཡོངས་སུ་རྒྱལ་བའི་ངོ་མཚར་ལྷ། གཤེན་རྒྱལ་ཞབས་ལ་ཕྱག་
གིས་འདུད། ཞེས་བསྟོད་གུས་པས་ཕྱག་འཚལ་ལོ། །
སྟོན་པའི་ཞལ་ནས་སྔགས་བརྗོད་པ། བསྭོ་མུ་ཡེ་སྤྲོས་ཁྱུང་ཡེ་ལམ་ཀྲི་ཁྲི་ཏར་དར་
གསལ་འབར་འོད་དཔག་རམ་སྭཧཱ། སྟོན་པའི་ཐུགས་རྗེ་དང་། ཕྱག་རྒྱའི་བྱིན་རླབས་
དང་། སྔགས་ཀྱི་ནུས་མཐུ་དང༌། བསྟོད་པའི་བསོད་ནམས་ཀྱིས། གསས་ཁང་གི་
སྒོ་བཞི་ལ། སྒོ་ཁྱུད་གཡས་གཡོན་དུ། རིན་པོ་ཆེའི་ཀ་བ་རེ་རེ་སྐྱེས་སོ། །དེའི་སྟེང་
དུ་མེ་རིའི་འཁོར་ལོ་རེ་རེ་སྐྱེས་སོ། །དེའི་སྟེང་དུ་སྲིན་པོའི་གཟུགས་བརྙན་སྔོ་སྐྱ་ཐལ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཀ་བ་རེ་རེ་གཡས་སུ་སྐྱེས་སོ། །དེའི་གཡོན་དུ་སྲིན་མོའི་གཟུགས་བརྙན་དམར་ནག་
ཁམས་པ་མོ་རེ་རེ་གཡོན་དུ་སྐྱེས་སོ། །སྲིན་པོའི་སྟེང་དུ་བརྗིད་པའི་སེང་གེ་རེ་རེ་སྐྱེས་
སོ། །སྲིན་མོའི་སྟེང་དུ་རྔམ་པའི་སྟག་རེ་རེ་སྐྱེས་སོ། །སྟག་སེང་གི་རྐེད་པ་ལ་དབལ་
གྱི་ཁྲོ་བོ་ཆེན་པོ་རེ་རེས་ཞབས་བཞི་བསྒྲད་པ་རེ་རེ་བཞག་གོ །དབལ་གྱི་ཁྲོ་བོ་ཆེན་པོ་
དེ་བཞི་ཡང་། སྐུ་མདོག་མཐིང་ནག་བརྗིད་དང་ལྡན། དབུ་དགུ་ཕྱག་ནི་བནྡོ་བརྒྱད་
པ། ཞབས་བཞི་བསྒྲད་ནས་སྒོ་བཞིར་བཞེངས། གསས་ཁང་ཆེན་པོའི་སྒོ་བཞིར་ཡང་།
ཤར་ན་ཟོ་བོ་དབུ་དགུའོ། །བྱང་ན་གཟེ་མ་དབུ་དགུའོ། །ནུབ་ན་རུ་ཅོ་དབུ་དགུའོ། །
ལྷོ་ན་རོམ་པོ་དབུ་དགུའོ། །སྒོ་བཞིར་སྒོ་སྲུང་རྒྱན་དང་བཅས། ཤིན་ཏུ་བཀྲ་གསལ་
ལམ་གྱིས་སོང༌། སྒོ་སྲུང་ཆེན་པོ་དེ་བཞི་ཡང་། འཕྲིན་ལས་དོན་ལ་བསྐུལ་བའི་ཕྱིར།
སྟོན་པས་དྲག་པོའི་གཟུངས་བརྗོད་པ། བསྭཱ་གར་ཤེལ་ཤམ་ལམ་ཁཾ་རཾ་ཧེ་སད། ཀྲ་
རཾ་ཀྲ་རཾ། ཀྲི་རི་ཀྲི་རཾ། ཀུ་རུ་ཀུ་རུ། ཀྲ་ཏྲ་ཀྲ་ཏྲ། ཀྲི་ཏྲི་ཀྲི་ཏྲི། ཀྲུ་ཀྲུ་ཀྲུ་ཏུ། ཀྲ་ཧྲ་ཀྲ་
ཧྲ། ཀྲི་ཧྲི་ཀྲི་ཧྲི། ཀྲུ་ཀྲུ་ཀྲུ་ཧུ། ཉེ་ལོ་ཡོ་ནི། གྱེར་ཞི་ཏོ་ནོ། དྲུང་མུ་ཝང་ངོ༌། །རག་ཀླུ་
ཝེར་རོ་ཝེར་ཏྲི། སུ་ཏྲི་སུ་ཧྲི། ཀྲོ་ཏ་ཀྲོ་ཏ། དྷུ་རུ་དྷུ་རུ། བྷིན་དྷ་བྷིན་དྷ། ཧམ་ཤམ་དུ་
ན་ས་མ་ཡ། ཧྲི་ཧྲི་ཧྲིམ་ཧྲིམ། ཏྲི་ཏྲི་ཏྲིག་ཧྲིག །ལམ་ལམ་ཧཱུཾ་ཧཱུཾ་ཕཊ་ཕཊ། བསྲོ་རྒྱུང་
ཤེལ་དྲུང་དུམ་གྱེར་ཡང་ལིང་སད། ཁྲ་རཾ་ཁྲ་རཾ། ཁྲི་རི་ཁྲི་རཾ། ཁྲུ་རུ་ཁྲུ་རུ། ཁྲ་ཏྲ་ཁྲ་ཏྲ།
ཁྲི་ཏྲི་ཁྲི་ཏྲེ། ཁྲུ་ཀྲུ་ཀྲུ་ཏུ། ཁྲ་ཧྲ་ཁྲ་ཧྲ། ཁྲི་ཧྲི་ཁྲི་ཧྲི། ཁྲུ་ཧྲུ་ཁྲུ་ཧུ། སྤུངས་སོ་ཤེལ་ནི།
ཁ་རི་གླང་ངོ༌། །ཀྱི་རི་སེག་རི། ཙ་ར་ཡག་ཀཱ། པ་ཤང་པ་ཤང་། ཧ་རི་ཧ་རི། ཏི་ལི་ཏི་
ལི། ཧབ་སྭཱ་ཧབ་ཧཱུྃ། འབུ་ཏོ་ཐ་ཚན་མ་ར་ཡ། རྦད་རྦད། རཾ་རཾ། ཡཾ་ཡཾ། ཤག་ཤག །
དུམ་དུམ། ཧཱུྃ་ཧཱུྃ་ཕཊ་ཕཊ། བསྭོ་ཐོ་ཤེལ་ཡ་ཧེ་ནུར་ལམ་ཚང་སད། ཏར་ར་ཏར་ར།
ཏིར་རི་ཏིར་རི། ཏུར་རུ་ཏུར་རུ། ཏར་ཡ་ཏར་ཡ། ཏིར་ཡ་ཏིར་ཡ། ཏུར་ཡ་ཏུར་ཡ།
ཏ་ཊ་ཏ་ཊ། ཏི་ཊི་ཏི་ཊི། ཏུ་ཊུ་ཏུ་ཊུ། ཧ་ལ་རོ་ནི། ཀུན་ཏི་འུས་སོ། །ཚང་རི་ནེ་རི་ན་



མདོ་སྡེ།
རྣམ་རྒྱལ་གཟུངས་ཆེན།
ཤ་མུར་ཕེ། ཕུ་ལི་ཕུ་ལི། ཙ་ལེ་ཙ་ལེ། ཧེ་ཏ་ཧེ་ཏ། ཀཾ་ཀ་ཀཾ་ཀ། པྲ་ཤ་ཀ་རུ་དུམ་པ་ལེ།
ཤན་ཤན་ལི་ལི། རཾ་རཾ་དུམ་དུམ་སྤུ་སྤུ། ཧཱུྃ་ཧཱུྃ་ཕཊ་ཕཊ། བསྭོ་གྱེར་ཤེལ་ཁྲི་རོ་ཕེ་མ་ཧོ་
སད་དར་ར་དར་ར། དིར་རི་དིར་རི། དུ་རུ་དུ་རུ། ད་ཧ་ད་ཧ། དི་ཧི་དི་ཧི། དུ་ཧུ་
དུ་ཧཱུྃ། དར་ཛ་དར་ཛ། དིར་ཛི་དིར་ཛི། དུར་ཛུ་དུར་ཛུ། ཆ་ལ་འདར་ཤག །ཞུང་
འུར་རམ་མོ། །པུ་རད་ཁ་བམ། ཨེ་ཤིན་ཡ་མ་ཡ་ནི། དུ་ཡ་དུ་ཡ། པ་ཙ་པ་ཙ། ཁོད་
དོ་ཁོད་དོ། ཤེལ་ལོ་ཤེལ་ལོ། རག་ཤ་ཕུར་དུམ་རི་ལི་རི་ལི། ཨེ་ཨེ་ཞི་ཞི་ཛཱ་ཛཱ་ཡ་ཡ།
བློ་བྷོ་ཧཱུྃ་ཧཱུྃ་ཕཊ་ཕཊ།
དེ་སྐད་ཅེས་སྟོན་པས་བཀའ་སྩལ་ནས། སྒོ་སྲུང་ཆེན་པོ་དེ་བཞི་ཡང་། ཤིན་ཏུ་
འཁྲོས་པའི་སྐུ་བསྐྱོད་ནས། ཕྱོགས་བཞིར་དྲག་ཏུ་བྱུང་བ་ལ། སྲིན་གྱི་དམག་དཔོན་
སྡེ་བཞི་ནི། ཤར་ནས་རག་གླང་མགོ་དང༌། བྱང་ནས་ཡག་ཤ་ཁོ་རེ་དང་། ནུབ་ནས་
དྷ་ཤ་འགྲི་བ་དང༌། ལྷོ་ནས་གར་མ་ཛ་ལ་བཞི། འཁོར་དང་བཅས་པས་བལྟས་ཏེ་
མཐོང་། གཟུགས་བཟང་སྐྱེས་བུ་ཆེན་པོ་བཞི། སྐུ་མདོག་མཐིང་ནག་བརྗིད་དང་
ལྡན། དབུ་དགུ་ཕྱག་ནི་བཅུ་བརྒྱད་པ། ཞབས་བཞི་བསྒྲད་ནས་འཁྲོ་འཛུམ་རྔམ།
ཁྱུང་གི་དབུ་དང་སེང་གེའི་དབུ། འབྲུག་གི་དབུ་དང་ཆུ་སྲིན་དབུ། སྟག་གི་དབུ་དང་
གཟིག་གི་དབུ། གཡག་གི་དབུ་དང་སྦྲུལ་གྱི་དབུ། དབུས་ནས་འཁྲོས་པའི་ཁྲོ་བོའི་དབུ།
བརྡོ་བརྒྱད་ཕྱག་ན་མཚོན་རེ་བསྣམས། རྒྱག་པའི་མདའ་དང་འབུག་པའི་མདུང་།
གཤགས་པའི་སྟ་རེ་གཅོད་པའི་དགྲ་སྟ་དང༌། གཏུབ་པའི་རལ་གྲི་གཏིབ་པའི་ཆུ་
གྲི་དང༌། བཙོག་པའི་ཐུ་ལུམ་འབུག་པའི་གསོར་ཆེན་དང༌། འདྲལ་བའི་སོག་ལེ་དྲ་
བའི་སྤུ་གྲི་དང་། སྐོར་བའི་འཁོར་ལོ་བསྒྱུར་བའི་ཡ་ལད་དང༌། གཅོད་པའི་ཀ་མ་ལི་
དང་སྲེག་པའི་གཏར་ཚན་དང་། འཆིང་བའི་ལྕགས་སྒྲོག་དྲག་ཚན་ཐོག་མདའ་དང༌།
འོད་ཟེར་མེ་དཔུང་དབལ་ཟེར་ཆུ་ཁོལ་བསྣམས། ཞབས་བཞི་ཤིན་ཏུ་བགྲད་པ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ནི། རིན་ཆེན་ཞབས་ནི་འབར་བའོ། །གཡུང་དྲུང་ཞབས་ནི་ལྔ་སྐོར་རོ། །འཁོར་ལོའི་
ཞབས་ནི་དགུ་སྐོར་རོ། པད་མའི་ཞབས་ནི་འདབ་བརྒྱད་དོ། །དེ་ལྟར་དབལ་གྱི་ཁྲོ་བོ་
ཆེན་པོ་བཞིས། ལོག་འདྲེན་སྲིན་གྱི་དམག་ཐོག་ཏུ། དབུ་ནི་གཅོག་ལ་སྤྱན་ནི་བཟློག །
ཞལ་ནི་གདངས་ལ་ཚེམས་ནི་གཙིགས། ཕྱག་ནི་གདེངས་ལ་ཞབས་ནི་བསྒྲད། སྤྱན་
ལས་འོད་ཟེར་འབར་བ་ཡི། ཚ་ཚ་ཡས་མར་ཕྲོ་ཕྲོ་འཕྲོས། ལྗགས་ཀྱི་དབང་པོའི་ངར་
གོང་ནས། གསེར་ཙོ་ཞུན་མ་ཧྲིལ་ཧྲིལ་འདྲིལ། སྐུའི་འགྱིང་བག་དཔལ་འཁོར་ནས། །
དབལ་གྱི་མེ་རི་འུར་འུར་འབར། བདུད་དང་སྲིན་པོའི་དམག་ཐོག་ཏུ། ཤིན་ཏུ་དྲག་
པོར་འཁྲོས་པས་བྱུང་། གསས་ཁང་རྨིང་ནས་རྐོ་བ་བས། རང་རེའི་ཡུལ་དུ་མ་ཆགས་
པར། མཐའི་ལྕགས་རི་བརྒལ་ནས་ནི། མུན་ནག་ཆེན་པོར་བྲོས་ཏེ་སོང་། སྟོན་པ་
གཤེན་རབ་ཐུགས་རྗེ་བྱིན་རླབས་ཀྱིས། དགེ་བའི་བར་ཆོད་དེ་ལྟར་དེངས། ཕྱི་རབས་
སེམས་ཅན་དགེ་བ་ཅན། བདེར་གཤེགས་ཕོ་བྲང་གསས་ཁང་ལ། རྒྱན་དང་བཅས་
པའི་ཁྲོ་བོ་བཞིས། སྒོ་སྲུང་བྱས་ན་ཡོན་ཏན་དེ་ལྟར་རོ། །དེ་ནས་ཡང་སྟོན་པས་གོང་
དུ་སྨོས་པ་བཞིན། ཕྱག་རྒྱ་དང་སྔགས་དང་དགོངས་པ་མཛད་པས། དེའི་བྱིན་རླབས་
ཀྱིས། གསས་ཁང་ཆེན་པོའི་ནང་རོལ་ན། སྤྲུལ་པའི་སྐུ་གཟུགས་སྟོང་རྩ་དང་། གཤེན་
རབ་ཉིད་ཀྱི་སྐུ་མཆོག་ལ། སྤྲུལ་པའི་རྒྱན་དྲུག་ལམ་གྱིས་སོང་། དབུའི་ཟེ་ཕྲོག་མན་
ཆད་ནས། མགུལ་གྱི་བུམ་པ་ཡན་ཆད་དུ། བྱ་ཁྱུང་གི་ཞལ་ནས་ཆུ་སྲིན་ཟ་བ་དང་།
མགུལ་གྱི་བུམ་པའི་གསང་བྲག་ནས། ཐུགས་ཀྱི་དཔལ་གོང་ཡན་ཆོད་ནས། གཡུ་
འབྲུག་གི་ཞལ་ནས་ཀླུ་ཕྲུག་ཟ་བ་དང་། ཐུགས་ཀྱི་དཔལ་བེའུ་མན་ཆད་དུ། ཞབས་
ཀྱི་པུས་མོ་ཡན་ཆད་དུ། སེང་གེའི་ཞལ་ནས་གནོད་སྦྱིན་ཟ་བ་རུ། ཤིན་ཏུ་བཀྲ་གསལ་
ལམ་གྱིས་སྣང་བར་སོང་། དེ་ལ་སྤྲུལ་པའི་རྒྱན་རྣམས་ཀྱང་། འཕྲིན་ལས་དོན་ལ་
བསྐུལ་བའི་ཕྱིར། སྟོན་པས་དྲག་པོའི་གཟུངས་བརྗོད་པ། ཨ་མུ་ཁྱུང་པྲ་ཕུད་གྷ་རུ་



མདོ་སྡེ།
རྣམ་རྒྱལ་གཟུངས་ཆེན།
ར། ཞུང་ནེ་ཞུང་ནེ། ཀ་ར་ཀ་ར། ཧབ་བྱ་ཧབ་བྱ། ཧེབ་བྱོ་ཧེབ་བྱོ། ཆུམ་ཡ་ཆུམ་ཡ།
ཏྲ་ཐུར་ཤེ་ཐུན་ཧུར་ཐུམ་ཛ་ལེ་ཛ་ལེ་ཧཱུཾ་ཕཊ། ཨོཾ་མུ་ནེ་གླང་ཆེན་མུ་ཨུན་འུར་ཡ། དི་
རོ་དི་རོ། བྷི་ར་བྷི་ར། གླུ་ར་གྷུ་ར། ཨུ་ཡོ་ཨུ་ཡོ། ཆོམ་ཏི་ཆོམ་ཏི། མུ་ཡེ་ནེ་རི་མུ་ཨུན་
འུར་ཆོམ་འུར་ཆོམ་ཧཱུྃ་ཕཊ། ཧཱུཾ་མུ་ནེ་ཤེ་ཐུན་ཨོ་རྒྱུང་སྤུངས། རུ་ཏྲ་རུ་ཏྲ། སྤུ་ཏ་སྤུ་ཏ།
ཛོ་ལ་ཛོ་ལ། སྟམ་བྷ་སྟམ་བྷ། ཆོམ་ནི་ཆོམ་ནི། ཨ་འགུ་ཏྲིག་ཤན་རྦད་ཐུན་ལམ་ཤར་
ལམ་ཤར་ཧཱུྃ་ཕཊ༔
དེ་སྐད་སྟོན་པས་བཀའ་སྩལ་པས། སྤྲུལ་པའི་རྒྱན་དྲུག་དེ་རྣམས་ཀྱང་། ཤིན་ཏུ་
བརྗིད་རྔམ་འབར་བར་གྱུར། དེ་ལ་ཆུ་སྲིན་ཁ་གདངས་པས་མཐོང་ནས་བརྟགས་ཏེ་
བལྟས་པ་ལ། སེམས་ཅན་རྭའི་ཐོར་གཙུག་རི་རབ་བརྩིགས་པ་འདྲ་བ། མིག་གཡས་
གཡོན་ཉི་ཟླ་ཐང་ལ་ལྷུང་བ་འདྲ་བ། མཆུ་ལྕགས་རི་ནག་པོ་བཀུག་པ་འདྲ་བ། སོ་
གངས་རི་དཀར་པོ་བསྣོལ་བ་འདྲ་བ། གཤོག་པ་ཟངས་རི་དང་ལྕགས་རི་གཏམ་པ་
འདྲ་བ། སྤུ་སྤྲིན་ཚོགས་འཐུག་པོ་འཁྲུག་པ་འདྲ་བ། མཇུག་སྒྲོ་ལྗོན་ཤིང་ལོ་མ་རྡོལ་བ་
འདྲ་བ། སྡེར་མོ་ལྕགས་ཀྱུ་ཁ་བརྒྱད་གཟིངས་པ་འདྲ་བ། གསུས་པ་དམྱལ་བའི་ཁྲག་
མཚོ་བསྐྱིལ་པ་འདྲ་བ། རྩ་རྒྱུད་གཞའ་ཚོན་གྱི་རི་མོ་བྲིས་པ་འདྲ་བ། དེས་རང་འདྲ་
བའི་ཆུ་སྲིན་ཟུང་ཞིག་སྤར་མོ་བརྒྱབ་ནས། ཁར་བཅུག་ཟ་བར་འདུག་པ་མཐོང་ནས་
ནི། རང་ཡང་སེམས་ཅན་ལྡིང་བ་དེའི་ཟ་བར་དོགས་ནས་སུ། ཁ་དང་མིག་གཉིས་
ཀ་བཙུམ་ནས། ཤིན་ཏུ་བྲེད་ནས་རྒྱ་མཚོའི་གཏིང་དུ་མགོ་བོ་བསྟན་ཏེ་བྲོས་ནས་སོང་
ངོ༌། །སྟོན་པ་གཤེན་རབ་ཐུགས་རྗེ་བྱིན་རླབས་ཀྱིས། དགེ་བའི་བར་ཆོད་དེ་ལྟར་བྱེར་
གྱིན་དེངས་སོ། །དེ་ནས་ཀླུ་ཕྲུག་མང་པོས་རིས་དང་མི་རྣམས་སྙིང་དུ་སྡུག་ནས། རྐོ་
ཞིང་གཅོད་པ་མང་པོས་མཐོང་ནས་བརྟགས་ཏེ་བལྟས་པ་ལ། སེམས་ཅན་རྭ་ལ་དུང་
གི་ཁྲི་འཕང་དགུ་བརྩིགས་ཡོད་པ། མིག་གཡས་གཡོན་སྐར་ཆེན་ཤར་བ་འདྲ་བ། ཁ་
11



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཚལ་ལུང་དམར་པོ་ཕྱེས་པ་འདྲ་བ། ལྕེ་ཀློག་དམར་འགྱུ་བ་འདྲ་བ། སོ་གངས་རི་
བསྣོལ་བ་འདྲ་བ། གཤོག་པ་མེ་ལྕེ་ཆད་པ་འདྲ་བ། སྤུ་དང་ཁ་དོག་གཡུ་རུ་འདུག་
པ། རྐང་ལག་དུག་སྦྲུལ་ནག་པོ་དཀྱུས་པ་འདྲ་བ། སྡེར་མོ་ཤ་ཟུང་བཅུམ་པ་འདྲ་
བ། དེས་ཀླུ་ཕྲུག་ཟུང་ཞིག་ཁ་ན་ཟ་བར་མཐོང་ནས། ཀླུ་ཕྲུག་ཕྱི་མ་རྣམས་ཀྱང་སེམས་
ཅན་འཇིགས་པ་དེས་ཟོས་ཀྱི་དོགས་ནས། མཐའ་ཡི་རྒྱ་མཚོ་ལ་ཡོ་ཀ་བྲོས་ཏེ་སོང་
ངོ༌། །སྟོན་པ་གཤེན་རབ་ཐུགས་རྗེ་བྱིན་རླབས་ཀྱིས། དགེ་བའི་བར་ཆོད་དེ་ལྟར་བྱེར་
ཞིང་དེངས་སོ། །དེ་ནས་གནོད་སྦྱིན་གཟུགས་བརྙན་དཀོར་ལ་ཆགས་ནས། ཀོ་གཅོག་
བྱེད་པ་རྣམས་ཀྱིས་མཐོང་ནས་བརྟགས་པས། སེམས་ཅན་ལུས་པོ་གངས་ལ་ཉི་མ་
ཤར་བ་འདྲ་བ། མིག་གཉན་ཆེན་ལྷོག་པ་འཁྲོས་པ་འདྲ་བ། སྡེར་མོ་བདུད་ཀྱི་ཟོར་བ་
བཀུག་པ་འདྲ་བ། སྤུ་བཙན་གྱི་དུག་མདའ་སྐྱེས་པ་འདྲ་བ། མཆེ་བ་དབལ་གྱི་ཕུར་
པ་གཏམས་པ་འདྲ་བ། གཡུ་རལ་ནམ་མཁའི་སྤྲིན་དཔུང་གཏིབ་པ་འདྲ་བ། མཇུག་
མ་རྒྱ་མཚོ་ཆུ་རླུང་མེར་བ་འདྲ་བ། དེས་གནོད་སྦྱིན་བཟུང་ནས་ཁ་རུ་ཟ་བར་མཐོང་
ནས་ནི། གནོད་སྦྱིན་ཕྱི་མ་རྣམས་ཀྱང་སེམས་ཅན་འཇིགས་པ་དེའི་ཟ་བར་དགོངས་
ནས་སུ། དཔག་ཚད་བརྒྱ་རེ་བརྒལ་ནས་བྲོས་ཏེ་སོང་ངོ༌། །སྟོན་པ་གཤེན་རབ་ཐུགས་
རྗེ་བྱིན་རླབས་ཀྱིས། དགེ་བའི་བར་ཆོད་ཐམས་ཅད་དེ་ལྟར་དེངས་སོ། །དེ་ལ་སོགས་
པའི་ལོག་བྱེད་ཐམས་ཅད་ཀྱང་། བདེར་གཤེགས་སྐུ་ལ་སེམས་ཅན་གདུག་པ་རྣམས།
རྒྱན་དང་གདན་དུ་བཀོད་པའི་ཡོན་ཏན་གྱིས། བར་ཆོད་ཐམས་ཅད་སོ་སོར་བཟློག་
པར་འགྱུར་རོ། །
དེའི་ཚེ་དེའི་དུས་ན། ལོག་པར་འདྲེན་པའི་དམག་ཚོགས་ཐམས་ཅད་ཀུན། སོ་སོར་
བྲོས་ནས་དེངས་པའི་གཡུལ་རྗེས་ནས། གཟི་བརྗིད་ཁྲོ་བོ་ཆེན་པོ་བཞིའི་ཞབས་འོག་
ཏུ། སྲིན་གྱི་རྒྱལ་པོ་ཧ་དྷ་སྐྱེས་གཅིག་དེ་ཤིན་ཏུ་བྲེད་འདར་རེངས་ནས་དེ་རུ་བརྒྱལ་
12



མདོ་སྡེ།
རྣམ་རྒྱལ་གཟུངས་ཆེན།
ཏེ་གདའ། དེ་ལ་ཀོང་ཙེ་འཕྲུལ་གྱི་རྒྱལ་པོ་ལ། སངས་རྒྱས་ཐུགས་རྗེའི་བྱིན་རླབས་
ཤར་ནས་སུ། རྟུལ་ཤུགས་མཆོག་གི་སྟོབས་སྐྱེས་དྲག་ཤུགས་ཀྱིས། རིན་ཆེན་འགྱིང་
དཀར་སྲིན་གྱི་སྙིང་ཀར་རེག་མཛད་ནས། སྟོན་པའི་ཞལ་ནས་ངེས་པའི་གཟུངས་འདི་
གསུངས། བསྭོ་དམུ་ར་ཏ་ཧན་ཝེར་ནེ་བྲུམ་ཧྲུན། མུ་ཏྲེ་མུ་ཏྲེ། དམུ་ར་དམུ་ཏྲེ། མུ་
ཡེ་མུ་ཡེ། ཧ་ར་མུ་ཡེ། མུ་སྤྲོས་མུ་སྤྲོས། ཝེར་རོ་མུ་སྤྲོས། མུ་ནི་གྱེར་ཏོ། ཡེ་ཁྱབ་ཁར་
རོ། །སྤྲོས་བདལ་ཧྲི་ཧྲོ། ཝེར་ནི་ཝེར་རོ། ཤུ་ལ་ཝེར་རོ། ན་ཧུ་ཏ་ཀ། ཤུད་དྷོ་ཤུད་དྷོ།
དུ་ཤུད་དྷོ་ཡ། ས་ལེ་ས་ལེ། ཏྲི་ས་ལེ་ཡཱ། སང་ངེ་སང་ངེ་སུ་སང་ངེ་ཡ། དམུ་ར་ཏ་
ཧན་ཁྲི་རྩེ་དྲུང་མུ་ཧ་ཧ་ཧཱུཾ་ཧཱུཾ། ཧོ་ཧོ་ལམ་ལམ། ཧཱུྃ་ཧཱུྃ་ཕཊ་ཕཊ༔
དེ་སྐད་ཅེས་སྟོན་པས་གསུངས་མ་ཐག་ཏུ། སྲིན་གྱི་རྣམ་པར་ཤེས་པ་འོད་ཟེར་དུ་
འཕྲོས་ནས། ཤར་གྱི་ཀོང་ཙེའི་གཡས་སུ་བསྐོར་ཏེ། གཡོན་དུ་དཀྱིལ་ལེར་འཁྱིལ་པའི་
ཚེ་ན། སྤྲིན་གྱི་གདན་སྟེང་དུ། ལྷའི་བུ་ཤིན་ཏུ་མདངས་དང་ལྡན་པ་ཡིད་དུ་འོང་བ།
དཔལ་དུ་ཆེ་བ་མགོན་དུ་མཆིས་པ་ཞིག་ཏུ་གྱུར་ཏོ། །དེའི་ཞལ་ནས་འདི་སྐད་ཅེས་
གསོལ་ཏོ། །གཤེན་རབ་རྣམ་པར་རྒྱལ་བ་ལགས། ཁྱེད་ཀྱི་བསྟན་པ་ཅི་གནས་པར།
དེ་སྲིད་བར་དུ་བདག་གནས་ཤིང་། ཀོང་ཙེ་འཕྲུལ་རྒྱལ་བཀའ་ཉན་ནས། འཇིག་
རྟེན་མ་ལུས་ཁྱབ་པར་རྒྱུ། རྣམ་པར་རྒྱལ་བའི་བོན་འདི་དག །འཛིན་འཆང་སྒྲུབ་པའི་
ཕྲིན་ལས་བསྒྲུབ། ཅི་ཕྱིར་ཞེ་ན་འཕྲུལ་རྒྱལ་གྱི། ཉིད་གྲུབ་གྱུར་ནས་ཡེ་ཤེས་དེས། ང་
ཡང་སྐྱེ་བ་བརྗེས་ནས་སྲིན་ལུས་དོར། ལྷ་མཆོག་གནས་རེག་བདེ་རྙེད་ཕྱིར། འདྲེན་
པའི་བོན་འདི་གཏན་དུ་འཛིན། ཡོངས་སུ་མི་གཏོང་རབ་ཏུ་བཟུང༌། དེ་སྐད་སྨྲས་
ནས་མདུན་དུ་འཁོད། །
དེ་ལྟར་སྟོན་པས་བཀའ་སྩལ་པ། ལེགས་སོ་ལེགས་སོ་སྐྱེས་མཆོག་སྐྱེས་མ་ཐག །
སྐྱེས་བུས་སྨྲས་བསམ་བདེན་པའི་དོན་མཐོང་ཚིག །ཇི་སྐད་སྨྲས་པ་དེ་བཞིན་རབ་ཏུ་
13



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བསྒྲུབས། ཀོང་ཙེ་ཚོགས་རྫོགས་བདག་ཞལ་ཁུམ་པའི་མཐུས། ཁྱོད་ནི་གནས་ངན་
ལས་བསྒྲལ་འདུལ་བའི་དུས་ལ་བབ། སྲིན་ལུས་གནས་སྤར་དག་པའི་ལྷ་རུ་གྱུར།
ངའི་བསྟན་པ་གནས་ཀྱི་བར་དག་ཇི་སྙེད་དུ། རྣམ་རྒྱལ་བོན་འདི་བསྒྲུབ་འཆང་
བཀའ་འབང་གྱིས། འདས་དང་མ་འདས་མཚམས་སུ་རྒྱུ་བའི་རྩལ་པོ་ཆེ། ནམ་ཞིག་
བོན་འདི་འགྲོ་དོན་རྫོགས་ནས་ཁྱོད་སངས་རྒྱས། དེ་སྐད་ཅེས་གསུངས་ནས་བཀའི་
སྲུང་མར་གཉེར་ཡང་གཏད། དཔལ་མགོན་ཆེན་པོ་བརྒྱ་དང་རྩ་བརྒྱད་ཀྱི། གཙོ་བོར་
ཕྱུང་སྟེ་གསང་བའི་མཚན་གསོལ་པ། ལྷའི་ཐུགས་རྗེ་གཅེན་ལྷ་མིག་དགུ་བྱ། ད་ལྟར་
འཁོར་འདས་མཚམས་ཀྱི་ས་ལ་རབ་གནས་ཤིང་། འཇིག་རྟེན་ཁྱབ་པར་རྒྱུ་ནས་བོན་
འདི་འཛིན་འཆང་ལ། དཔལ་མགོན་དམ་པ་ཚུལ་བཞིན་བྱེད་པའོ། །དེ་ལྟར་ཀོང་ཙེ་
འཕྲུལ་གྱི་རྒྱལ་པོས་ཀྱང་། ལོག་པར་ལྟ་བའི་དགྲ་ཚོགས་ཡོངས་སུ་ཆོམ་ནས་སུ། དགྲ་
བཅོམ་པའི་འབྲས་བུ་མངོན་དུ་ཐོབ་པར་གྱུར་པའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། རྒྱལ་པོ་ཆེན་པོ་ཀོང་ཙེ་འཕྲུལ་
རྒྱལ་ཁྱོད། རྣམ་པར་དག་པའི་ཐེག་པ་ལྔ་པོ་ལ། མཆོག་གྱུར་དགྲ་བཅོམ་ཐེག་པའི་
བླ་རུ་ཕྱིན། བསམ་པའི་དོན་རྣམས་མཐའ་རུ་རྒྱས་པར་འབྱུང༌། བསྟན་པ་ཐུབ་པའི་
སྐྱེས་བུ་ཁྱོད་ཡིན་པས། བསྟན་པ་རྣམ་གསུམ་ད་ནི་རྗེས་བཞག་རན། དེ་ལ་ཀོང་ཙེ་
འཕྲུལ་གྱི་རྒྱལ་པོས་ཡང་ཞུས་པ། ལོག་ལྟའི་གཡུལ་རྒྱལ་སྟོན་པ་རིན་པོ་ཆེ། བསྟན་
པའི་སྙིང་པོ་རྣམ་པར་རྒྱལ་བ་ཡི། མཛད་པའི་བདུད་སྲིན་བཏུལ་བ་ཤིན་ཏུ་ལེགས།
རྣམ་པར་དག་པའི་ཐེག་པ་ལྔ་གསུངས་པ། གང་དང་གང་ལགས་བདག་ལ་བཤད་
དུ་གསོལ། དེ་ལ་གཤེན་རབ་མི་བོས་བཀའ་སྩལ་པ། གཡུང་དྲུང་བོན་ལ་རྒྱ་ཆེ་གྲངས་
མང་ཡང་། མདོ་རུ་བསྡུས་ན་སྒོ་བཞི་མཛོད་ལྔ་ཡིན། དེ་ལས་ཕྱེས་ན་ཐེག་པ་རིམ་
པར་འབྱུང་། སྒོ་མཐོང་བྱས་ན་ཐེག་པ་དགུ་ཡིན་ནོ། །གཏིང་དཔག་བཅད་ན་ཐེག་
14



མདོ་སྡེ།
རྣམ་རྒྱལ་གཟུངས་ཆེན།
པ་བཞི་བཅུ་རྩ་ལྔ་ཡིན། དཀའ་བཅད་བྱས་ན་བརྒྱ་དང་རྩ་ལྔར་འགྱུར། དེ་ལ་ཐེག་
པ་རིམ་པ་དགུ་པ་ལྟར་ན། རྒྱུའི་ཐེག་པ་བཞི། འབྲས་བུའི་ཐེག་པ་བཞི། བླ་ན་མེད་
པའི་ཐེག་པ་དང་དགུའོ། །བཞི་བཅུ་རྩ་ལྔ་པ་ལྟར་ན། རྣམ་གསལ་གྱི་ཐེག་པ་ལྔ། སྣང་
རྩེའི་ཐེག་པ་ལྔ། ཡེ་སྲིད་ཀྱི་ཐེག་པ་ལྔ། མངོན་སྤྱོད་ཀྱི་ཐེག་པ་ལྔ། ཡོངས་རྫོགས་ཀྱི་
ཐེག་པ་ལྔ། རྣམ་དག་གི་ཐེག་པ་ལྔ། རྣམ་འགྱུར་གྱི་ཐེག་པ་ལྔ། རྣམ་གྲོལ་གྱི་ཐེག་
པ་ལྔ། སངས་རྒྱས་ཀྱི་ཐེག་པ་ལྔའོ། །བརྒྱ་དང་རྩ་ལྔ་པ་ལྟར་ན། དང་པོའི་ཐེག་པ་
བཅོ་ལྔ་མ་གཏོགས་པ་རྣམས་ལ། སླ་འགྱུར་དང་། དཀའ་བཅད་དང༌། གཉིས་ཀ་
མ་ཡིན་པའི་སྡེ། འདུལ་བྱའི་དབང་པོ་དང་སྦྱར་ནས་གསུམ་གསུམ་དུ་ཕྱེ་བའོ། །དེའི་
ནང་ནས་རྣམ་པར་དག་པའི་ཐེག་པ་ལྔ་དང༌། དྲང་སྲོང་མཚན་ཉིད་འགོག་པ་དང་།
དཀའ་ཐུབ་དགྲ་བཅོམ་ལྔ་ཡིན་ནོ། །དེ་ཡང་དྲང་སྲོང་པ་ལྟར་ན། བོན་ཐམས་ཅད་
རྣམ་པར་འདུལ་བ་གསུམ་དུ་གཏན་ལ་དབབས་པ་ཡིན་ཏེ། འདུལ་བྱ་དང་། གདུལ་
བྱེད་དང་། འདུལ་བའོ། །འདུལ་བྱ་ལ་ཡང་གསུམ་སྟེ། ལུས་དང་ངག་དང་ཡིད་དོ། །
འདུལ་བྱེད་ལ་ཡང་གསུམ་སྟེ། བསླབ་པ་དང་། ཚུལ་ཁྲིམས་དང་། འདུལ་བའི་བོན་
ནོ། །འདུལ་བ་ལ་ཡང་གསུམ་སྟེ། འགྱུར་བ་མེད་པ་དང་། རང་བཞིན་མེད་པ་དང་།
མཉམ་པ་ཉིད་དོ། །མཚན་ཉིད་པ་ལྟར་ན། བོན་ཐམས་ཅད་མཚན་ཉིད་གསུམ་དུ་
གཏན་ལ་དབབས་པ་ཡིན་ཏེ། ཀུན་བཏགས་དང༌། གཞན་དབང་དང་། ཡོངས་སུ་
གྲུབ་པའོ། །ཀུན་བཏགས་ལ་ཡང་གསུམ་སྟེ། ཕུང་པོ་རྩ་བའི་ཀུན་བཏགས་དང་། སྐྱེ་
མཆེད་རྣམ་གྲངས་ཀྱི་ཀུན་བཏགས་དང་། རྟེན་འབྲེལ་ལུགས་འབྱུང་གི་ཀུན་བཏགས་
སོ། །གཞན་དབང་ལ་ཡང་གསུམ་སྟེ། ཁམས་ལྔ་རྒྱུའི་གཞན་དབང་དང༌། ཕྱིན་བཅུ་
ལམ་གྱི་གཞན་དབང་དང༌། ས་བཅུ་རྗེས་ཐོབ་གཞན་དབང་ངོ༌། །ཡོངས་སུ་གྲུབ་ལ་
ཡང་གསུམ་སྟེ། སྟོང་ཉིད་བཅོ་བརྒྱད་འགྱུར་མེད་ཡོངས་གྲུབ་དང་། བྱང་ཆུབ་ཀྱི་
15



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལམ་བཅུ་གཉིས་ཕྱིན་ཅི་མ་ལོག་པའི་ཡོངས་གྲུབ་དང་། འབྲས་བུ་བཅུ་གཅིག་ཐོབ་
པའི་ཡོངས་གྲུབ་བོ། །འགོག་པ་ལྟར་ན་བོན་ཐམས་ཅད། འགོག་པ་གསུམ་དུ་གཏན་
ལ་དབབ་པ་ཡིན་ཏེ། རྒྱུ་གཅོད་དང་། སྙོམས་འཇུག་དང་། བསམ་གཏན་ནོ། །རྒྱུ་
གཅོད་ལ་ཡང་གསུམ་སྟེ། འཇིག་རྟེན་ཡུལ་གྱི་རྒྱུ་གཅོད་དང༌། འཚོ་བྱེད་ཟས་ཀྱི་རྒྱུ་
གཅོད་དང་། ཉོན་མོངས་སེམས་ཀྱི་རྒྱུ་གཅོད་པའོ། །སྙོམས་འཇུག་ལ་ཡང་གསུམ་སྟེ།
བཅའ་བ་ཕྱག་རྒྱ་ལ་སྙོམས་འཇུག་དང་། དགོངས་པ་ཏིང་འཛིན་ལ་སྙོམས་འཇུག་
དང་། ཐོབ་པ་ཡེ་ཤེས་ལ་སྙོམས་འཇུག་གོ །བསམ་གཏན་ལ་ཡང་གསུམ་སྟེ། ཚོགས་
དྲུག་འགོག་པའི་བསམ་གཏན་དང༌། ཡུལ་ཤེས་འགོག་པའི་བསམ་གཏན་དང་། སྐྱེ་
བ་འགོག་པའི་བསམ་གཏན་ནོ། །དཀའ་ཐུབ་པ་ལྟར་ན་བོན་ཐམས་ཅད་ལྟ་སྒོམ་སྤྱོད་
པའི་དཀའ་ཐུབ་གསུམ་དུ་གཏན་ལ་དབབས་པ་ཡིན་ཏེ། སྤྱོད་པ་དང་སྒོམ་པ་དང༌།
ལྟ་བའོ། །སྤྱོད་པ་ལ་ཡང་གསུམ་སྟེ། བསླབ་བྱ་དག་པའི་སྤྱོད་པ་དང༌། གཅིག་པུར་
དབེན་པའི་སྤྱོད་པ་དང་། དོན་བཞིན་གྲུབ་པའི་སྤྱོད་པ་དང་། སྒོམ་པ་ལ་ཡང་
གསུམ་སྟེ། རྩོལ་བ་ཐབས་ཀྱི་སྒོམ་པ་དང་། རྒྱུན་མེད་གཏན་གྱི་སྒོམ་པ་དང་། ངོ་
བོ་དོན་གྱི་སྒོམ་པའོ། །ལྟ་བ་ལ་ཡང་གསུམ་སྟེ། འགྱུར་མེད་གཏན་ཐོབ་ལྟ་བ་དང༌།
གཡོ་མེད་རྐྱེན་ཐུབ་ལྟ་བ་དང་། འགག་མེད་རང་གྲོལ་ལྟ་བའོ། །དགྲ་བཅོམ་པ་ལྟར་
ན། བོན་ཐམས་ཅད་དགྲ་བཅོམ་གསུམ་དུ་གཏན་ལ་དབབས་པ་ཡིན་སྟེ། ངོ་བོ་དང་།
རང་བཞིན་དང་། ཡེ་ཤེས་སོ། ངོ་བོ་ལ་ཡང་གསུམ་སྟེ། ཕྱིའི་དགྲ་བཅོམ་པ་ཉིད་
ཀྱིས་ཧ་དྷ་སྐྱེས་གཅིག་ཐུལ་བ་ལྟ་བུ་རྟགས་ཀྱི་ངོ་བོ་དང་། ནང་གི་དགྲ་བཅོམ་པ་ཉོན་
མོངས་རྩད་གཅོད་རིག་པའི་ངོ་བོ་དང༌། གསང་བའི་དགྲ་བཅོམ་པ་དུག་ལྔ་དྲུངས་
འབྱིན་དོན་གྱི་ངོ་བོའོ། །རང་བཞིན་ལ་ཡང་གསུམ་སྟེ། ཡུལ་གྱི་རྐྱེན་མེད་ངང་གི་རང་
བཞིན་དང་། རང་ལ་མི་སྐྱེ་ས་བོན་ཟད་པའི་རང་བཞིན་དང་། གཞོམ་གཞིག་གཉེན་
16



མདོ་སྡེ།
རྣམ་རྒྱལ་གཟུངས་ཆེན།
བྲལ་མཁའ་འདྲའི་རང་བཞིན་ནོ། །ཡེ་ཤེས་ལ་ཡང་གསུམ་སྟེ། ཇི་སྙེད་མཁྱེན་པའི་ཡེ་
ཤེས་དང་། ཇི་ལྟ་སྟོང་པའི་ཡེ་ཤེས་དང་། བོན་ཉིད་དབྱིངས་ཀྱི་ཡེ་ཤེས་གྲོགས། །ཐེག་པ་
ཐམས་ཅད་བཤད་ཀྱི་འདིར་མི་ལོངས། དག་པ་སྡེ་ལྔ་མདོར་བསྟན་དེ་ལྟར་རོ། །
དེ་ཡང་དོན་དམ་ངོ་བོའི་མདོ་བསྡུས་ན། བསྟན་པ་རྗེས་བཞགས་ལས་ལ་ཐང་
གཅོད་རེམས། བསྟན་པའི་སྙིང་པོ་ཡིད་བཞིན་ནོར་བུའི་བོན། གཟུངས་སྡེ་དམ་
པ་གཏན་ལ་དབབས་པ་འདི། ཤིན་ཏུ་གཉན་པའི་བོན་ཡིན་བོན་དང་བོན་མི་འདྲ།
བརྟགས་དཔྱད་བསྲེགས་པའི་གསེར་ལྟར་སྙིང་པོའི་བོན། འདི་བསྟན་སྣོད་གྱུར་ཀོང་
ཙེ་འཁོར་བཅས་རྣམས། བཀྲ་ཤིས་ཤིང་བྱིན་ཆེ་བ་རུ་མ་བྱས་ན། རིན་ཆེན་གཟུངས་
ཀྱི་སྣོད་དུ་རུང་བར་ག་ལ་འགྱུར། དེ་སྐད་ཅེས་གསུངས་ནས། བླ་ན་མེད་པ་ཡང་
དག་པར་རྫོགས་པའི་སངས་རྒྱས་རྣམ་པར་རྒྱལ་བ་ཉིད་དང་། མཚན་དང་ལྡན་པའི་
ཁྱེའུ་ཆུང་བཞི་དང་། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་། དཔལ་མགོན་
ཐམས་ཅད་ཀྱང་སྐུ་བཞེངས་ས་ལ་གཤེན་འགྲོས་བོར། སྟོང་གསུམ་གྲགས་པའི་སྒྲ་
བཏང་བྱིན་ཆེན་དབབ་བོ། །མེ་ཏོག་ཆར་ཕབ་བཀྲ་ཤིས་ཆེན་མོ་འདི་གསུངས་སོ། ། །
མཁའ་མཉམ་རབ་འབྱམས་མཐའ་ཡས་དཔལ་གཅིག་པོ། རྣམ་པར་རྒྱལ་བའི་
བཀྲ་ཤིས་ཡོངས་རྫོགས་དེས། རྒྱལ་པོ་ཁྱོད་ཀྱི་མགོན་དུ་བདེ་ལེགས་ཤོག །སྤྱི་རྗེ་
སྒྲོགས་མཆོག་མཁའ་ལྡིང་བླ་ན་མེད། ཡེ་ཁྱབ་རྒྱལ་པོ་ཁྱུང་གི་དཔའ་འབར་དེས། མི་
དབང་དམ་པའི་དགོངས་སྤྱོད་རླབས་གྲུབ་ཤོག །སྦྱངས་པས་རབ་འབྱོངས་འགག་
མེད་ཚངས་པའི་མགུར། བསྒྲགས་པས་མཐའ་ཡས་དྲེགས་པའི་ང་རོ་ཆེ། འབྲུག་
གསས་བྱིན་ཆེན་དིང་འདིར་གསལ་འགྱུར་ཤོག །འཇིག་རྟེན་དག་ནས་ལྷ་མིའི་དཔལ་
ཆེན་མོ། མགོན་གྱི་རྒྱལ་པོ་འཁོར་ལོས་བསྒྱུར་དབང་ཆེ། སེང་རྩལ་ཆེ་མངའ་ཁྱོད་ཀྱི་
དོན་འགྲུབ་ཤོག །གཟི་བརྗིད་ཆེན་པོ་འོད་ཆགས་སྟོབས་ཆེན་མཆོག །འཁྲོས་པའི་
17



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དཔལ་འབར་དགྲ་དཔུང་ཆམ་འབེབས་པ། ཁྲོ་རྒྱལ་བཀྲ་ཤིས་འཚོགས་པའི་དོན་བྱེད་
ཤོག །སྲིན་ལས་ལྷར་འགྱུར་སྐྱེས་མཆོག་རིན་པོ་ཆེ། བསྟན་པའི་བཀའ་སྲུང་ཐུགས་
རྗེ་ཆེན་པོ་མངའ། གཅེན་ལྷའི་དཔལ་འབར་ཁྱོད་ལ་མགོན་གྱུར་ཤོག །སྣོད་བཅུད་
ཀུན་བསྐྱེད་རྒྱལ་བའི་རྟེན་གྱི་ཞིང་། སའི་སྙིང་པོ་དམ་པ་འགྲོ་བའི་གཏེར། ས་བླའི་
བཀྲ་ཤིས་ཡོངས་བསྐྱེད་གཞིར་འགྱུར་ཤོག །སྣང་སྲིད་ཁམས་ན་དཔལ་དང་འབྱོར་
བའི་བདག །ཞིང་འདི་ཕྱི་ཡུལ་ཀུན་བསྐྱེད་རིན་པོ་ཆེ། ཁམས་ཀྱི་ལྷ་བརྒྱད་བཀྲ་ཤིས་
འདིར་སྤྱོད་ཤོག །ཕྱོགས་བཞི་དག་ནས་འཇིག་བྲལ་ཡེ་རྫི་མཛད། གཞན་གྱིས་མི་ཐུབ་
ཡེ་དབང་སྲིད་པའི་བདག །སྲུངས་ཀྱི་ལྷ་བཞིས་ཁྱོད་ལ་སྲུང་གྱུར་ཤོག །དུས་གསུམ་
གསང་བའི་མཛོད་འཛིན་རྒྱ་མཚོའི་ཀླུང་། ཀུན་བསྐྱེད་ཐུགས་རྗེའི་སྲིད་པ་ལྐོག་གནས་
པ། ཡིད་བཞིན་རྒྱལ་བས་རྒྱལ་ལ་རྣམ་བརྩེ་ཤོག །འཇིག་རྟེན་ཁམས་ན་དཔའ་
གཏུམ་དྲེགས་པ་ཆེ། འཕྲིན་ལས་ཐོགས་མེད་ཀུན་མཛད་དྲེགས་པའི་ཚོགས། སྲིད་
པའི་སྡེ་བརྒྱད་བཀའ་བརྩན་ཁྱོད་ཐོབས་ཤོག །དུས་བཞི་འཆར་བའི་མ་བཞི་སྐྱོབས་
ཀྱི་ཡུམ། ཀུན་འཇུག་ཐོགས་མེད་སེམས་ཅན་ཡོངས་ཀྱི་མ། དུས་བཞི་རྒྱལ་མོས་རྒྱལ་
ལ་རྒྱལ་གསོལ་ཤོག །དགའ་ལྡན་ལྷའི་ཡུལ་ན་རྗེ་གཅིག་པོ། རྩ་གསུམ་དག་ན་འགྲན་
བྲལ་སྤྱིའི་རྒྱལ། ལྷའི་དབང་པོ་དབང་ཆེན་གསལ་མཛད་ཤོག །ཉེ་དབང་དམ་པའི་
ནང་ནས་རྒྱལ་མཚན་བཞིན། དཔག་པས་ཡོངས་སུ་གྲགས་པའི་མཆོག་ཆེན་པོ། ལྷ་
ཆེན་བརྒྱད་པོས་དེང་འདིར་བདེ་ལེགས་ཤོག །ཞིང་ཁམས་ཡོངས་བདག་ཡོངས་
གྲགས་ཡོངས་ཀྱི་རྗེ། དགའ་བདེ་རོལ་བའི་དགྱེས་སྤྱོད་མཆོག་མངའ་བ། རྒྱལ་ཆེན་སྡེ་
བཞིས་ཡོངས་སུ་གསལ་མཛད་ཤོག །སྟོང་གསུམ་སྟོང་གི་འཇིག་རྟེན་རབ་འབྱམས་
ཀྱི། སྙིང་པོའི་མཆོག་གྱུར་འགྲོ་བའི་སྐྱོབས་པ་ཆེ། འདོད་པ་དགུ་རུ་འགྱུར་བས་དོན་
འགྲུབ་ཤོག །ཕྱྭ་གཡང་རིན་ཆེན་ནོར་གྱི་མཛོད་བཅས་ནས། བསོད་ནམས་གཏེར་
18



མདོ་སྡེ།
རྣམ་རྒྱལ་གཟུངས་ཆེན།
ལ་མངའ་མཛད་སེམས་ཅན་གསོས། ཕྱྭ་གཡང་སྐྱོབས་བརྒྱད་བཀྲ་ཤིས་འདིར་ཐོབ་
ཤོག །སྲིད་པས་ནོར་བྱིན་སྐལ་པས་དབང་ཡང་བསྐུར། འབྱུང་བའི་གཏེར་སྲུང་
སྦྱིན་དབང་དཔལ་གང་ཆེ། གཏེར་གྱི་བདག་བཞིས་ཁྱོད་ལ་འདོད་གཏེར་ཤོག །རྒྱ་
མཚོའི་ཀླུང་ནས་འགྲོ་བའི་དཔག་གཅིག་པོ། གཙུག་ཏུ་ཐོབ་པའི་ཡིད་བཞིན་སེམས་
ཅན་གསོས། གཙུག་ན་རིན་ཆེན་བཀྲ་ཤིས་རབ་ཐོབ་ཤོག །སེམས་ཅན་སྤྱི་མཐུན་
དཔལ་ལས་ཁྱོད་སྐྱེས་ནས། ཀླུ་དབང་མཆོག་གི་བསོད་ནམས་རྒྱུན་འཆང་བ། ཀླུ་
ཆེན་བརྒྱད་ཀྱི་ཆེ་བའི་དཔལ་བསྐྱེད་ཤོག །གང་ཞིག་གང་ལ་གང་འཚམས་གང་གི་
དོན། དེ་ལ་དེ་འཆང་དེ་བཞིན་ལས་ཀྱི་བདག །རིགས་ཀྱི་ཀླུ་བཞིས་ཁྱོད་ཀྱི་དོན་བྱེད་
ཤོག །མཐའ་ཡས་མུ་མེད་ཀློང་ཆེན་ཡངས་པའི་མཚོ། མངའ་བདག་དཔལ་འབྱུང་
རྗེ་ཆེན་ཀླུའི་རྒྱལ། འཇོག་པོ་ནོར་འཛིན་བཀྲ་ཤིས་རབ་ཐོབ་ཤོག །མ་དག་ཀླུང་ནས་
རྣམ་དག་པད་མ་བཞིན། ཉེས་བྲལ་ཀླུ་མོ་བརྩེ་བའི་ལྕམ་སྲིང་ཡུམ། དག་པའི་སྨན་
བརྒྱད་བཀྲ་ཤིས་དཔལ་སྟེར་ཤོག །འཇིག་རྟེན་དག་ན་མངའ་མཛད་སྲིད་པའི་སྟོབས།
ལྷུན་གྲུབ་ལོངས་སྤྱོད་དཀོར་ནོར་ཁྱོད་ལ་མངའ། རྒྱུ་མཆོག་ལྕམ་བཞིས་དཔལ་དང་
འབྱོར་བསྐྱེད་ཤོག །ཆེ་བའི་མངའ་བསྙེན་དྲེགས་པའི་རྩལ་ཤུགས་ཅན། མི་བཟད་
དཔལ་འབར་སྟོབས་ཆེན་ཕ་རོལ་གནོན། ཐང་བཟང་བཀྲ་ཤིས་དམ་པ་ཁྱོད་ཐོབ་
ཤོག །མཁའ་ལ་རྒྱུ་བའི་ཐུགས་རྗེ་ལྷའི་སྲས། མུན་པའི་སྒྲོན་མཛད་བརྩེ་དྲག་དཔའ་
བོ་ཆེ། གཟའ་ཆེན་བརྒྱད་ཀྱི་ཀིང་ཀང་ཞི་མཛད་ཤོག །སྣང་སྲིད་ཁམས་ན་རྫུ་འཕྲུལ་
ནུས་པའི་བདག །ཕ་རོལ་རྒོལ་བའི་ཚོགས་འཇོམས་མཐུ་ལྡན་རྒྱལ། དཔལ་གྱི་གྱད་
བཞིས་རྒོལ་བའི་དགྲ་འཇོམས་ཤོག །མི་མིན་ཁམས་ན་དབང་བསྒྱུར་དབང་ཕྱུག་མོ།
འདོད་གདུང་སྲིད་ལས་སྒྲོལ་བའི་ཡུམ་ཆེན་སྨན། འོད་འབར་ཆེན་མོས་དེང་འདིར་
དོན་སྟེར་ཤོག །མཁའ་ལ་འགྲོ་བའི་སྣང་སྲིད་བྱ་མ་རྟ། ཀུན་ལ་མངའ་བའི་རྣམ་རོལ་
19



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དགྱེས་དགུ་སྟེར། དཔལ་གྱི་མ་བརྒྱད་བཀྲ་ཤིས་དེང་འདིར་ཤོག །བསྟན་པའི་སྲོག་
འཛིན་དཔལ་མགོན་བཀའི་སྲུངས། དམ་པའི་དགོངས་སྤྱོད་རྫོགས་མཛད་འཇིག་
རྟེན་གཏེར། སྐྱོབས་ཀྱི་ཡུམ་བཞིས་བཀྲ་ཤིས་མཐར་རྒྱས་ཤོག །བསྐལ་བཟང་དབུས་
ནས་བསྟན་པའི་གཙོ་བོ་ཆེ། མཛད་པའི་ནང་ནས་འཕྲིན་ལས་དམ་པའི་ཕུལ། རྗེས་
བཞག་མཐའ་རུ་རྒྱས་པའི་བཀྲ་ཤིས་ཤོག །བོན་གྱི་སྙིང་པོ་ཉེ་ལམ་གཟུངས་ཀྱི་དོན།
བཀའི་ཉིང་ཁུ་སངས་རྒྱས་དགོངས་པའི་མཆོག །བསྟན་པའི་སྙིང་པོ་དར་རྒྱས་རབ་
སྤྱོད་ཤོག །ལྷའི་གཙོ་བོ་རྣམ་རྒྱལ་ལྷ་བཅུ་ལ། འཁོར་གྱི་དམ་པ་དཔལ་མགོན་བརྒྱ་རྩ་
བརྒྱད། ཡོངས་སུ་རྫོགས་པའི་འཁོར་ལོ་རབ་བསྐོར་ཤོག །
དེ་སྐད་ཅེས་སྟོན་པ་འཁོར་དང་བཅས་པས་བཀའ་སྩལ་ཏོ། །འཇིག་རྟེན་ཐམས་
ཅད་བཀྲ་ཤིས་པར་མཛད་ནས། གཟུངས་སྡེ་དམ་པའི་སྣོད་དུ་རུང་བར་མཛད་པའི་
ཕྱིར། ཀོང་ཙེ་འཕྲུལ་གྱི་རྒྱལ་པོ་འཁོར་དང་བཅས་པ་ལ། རྣམ་རྒྱལ་ཡེ་ཤེས་ཀྱི་བྱིན་
དབབ། བསྟན་པ་རིན་པོ་ཆེ་འདིའི་དབང་བསྐུར། དཔལ་མགོན་མཐུན་འབྱོར་གྱི་
བཀྲ་ཤིས་གསོལ་ནས། བསྟན་པ་རྣམ་གསུམ་རྗེས་སུ་བཞགས་པའོ། །དེ་ཡང་སྟོང་
གསུམ་གྱི་སྟོང་ཆེན་པོའི་ཞིང་ཁམས་ཐམས་ཅད་ན་ཡང་། ལེགས་སྐྱིད་ཉེས་སྡུག་
དཀར་ནག་སྤྱོད་པའི་དགེ་སྡིག་འཕེལ་འགྲིབ་རྣམས། འཇིག་རྟེན་དཔལ་མགོན་
རྣམས་ཀྱིས་བྱེད་པ་ཡིན་པས་ན། བསྟན་པ་རྗེས་བཞག་དེ་ལ་བར་ཆོད་མེད་པར་བྱ་
བའི་ཕྱིར། དང་པོ་གཟུངས་སྡེའི་རྒྱལ་པོ་རྣམ་རྒྱལ་གཏན་ལ་ཕབས་ནས་སུ། དཔལ་
མགོན་ཐམས་ཅད་དམ་ལ་བཏགས་ནས་བསྟན་པ་བཙུག་པའོ། །དཔལ་མགོན་
ཐམས་ཅད་བསྡུས་པའི་གཙོ་བོ་བརྒྱ་རྩ་དགུ་ལ་འདུས། དེ་ཡང་ངེས་པར་བསྡུས་ན་
རྣམ་པར་རྒྱལ་བའི་རྒྱན་ལ་འདུས་པ་ཡིན་ཏེ། དེ་དག་ཡོངས་སུ་གྲུབ་པའི་དོན་གཏན་
ལ་དབབས་པའི་བཀའ་རྒྱུད་རིན་པོ་ཆེ། འདིའི་དགོངས་པ་མ་ནོར་བའི་སྐུའི་བཀོད་པ་
20



མདོ་སྡེ།
རྣམ་རྒྱལ་གཟུངས་ཆེན།
དང་། གསུང་གི་བཀའ་རྒྱུད་དང་། ཐུགས་ཀྱི་བསྒྲུབ་པ་མཛད་པའི་སྐྱེས་བུ་རྣམས་ནི།
ཀོང་ཙེ་འཕྲུལ་གྱི་རྒྱལ་པོ་ཅི་བཞིན་དུ། དགྲ་བཅོམ་པའི་འབྲས་བུ་ཐོབ་པར་འགྱུར་རོ།
དེ་སྐད་ཅེས་གསུངས་ནས་གཟུངས་སྡེ་སྔོན་བྱུང་དང་བཅས་པ་གཏན་ལ་ཕབས་སོ། །
རྣམ་པར་རྒྱལ་བའི་ལེའུ་སྟེ་དང་པོའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་ལས། བམ་པོ་གཉིས་པ། དེ་ནས་སྟོན་པ་གཤེན་རབ་མི་བོས་
བཀའ་སྩལ་པ། རྒྱལ་པོ་རྒྱའི་རིགས་ཀོང་ཙེ་འཕྲུལ་གྱི་རྒྱལ་པོ་ཁྱོད་ནི། མིའི་བུ་ལ་
བསོད་ནམས་ཀྱི་ཚོགས་རབ་ཏུ་ཆེ་བ་ཡིན་ཏེ། སྐྱེ་བ་མང་པོའི་གོང་ནས་དཀའ་བ་
རྣམ་པ་དུ་མ་ཡིས། ལས་དང་ལས་ཀྱི་བྱུང་བའི་བསོད་ནམས་དང་། སྨོན་ལམ་གྱི་
ཡོངས་སུ་བསྐྲུན་པ་ཡིན་ནོ། །དེ་ཅིའི་ཕྱིར་ཞེ་ན། སྔོན་གྱི་དུས་ན་ཞིང་ཁམས་རྣམ་
པར་བརྒྱན་པ་ཞེས་བྱ་བ་ཞིག་ན། སྟོན་པ་ས་སྟོན་དཔལ་འབྱོར་གྱི་བསྟན་པ་རིན་པོ་
ཆེ་མཛད་པའི་ཚེ། ཡུལ་རིན་པོ་ཆེ་མངོན་པར་དགའ་བ་ཞེས་བྱ་བ་ཞིག་ན། རྒྱལ་པོ་
ལྷུན་གྲུབ་སྐྱེས་བྱ་བ་དེས། བཙུན་མོ་དཔལ་སྐྱོངས་ལྡན་ཞེས་བྱ་བ་ཞིག་ཁབ་ཏུ་བཞེས་
པ་ལ། སྲས་ནི་རྣམ་པ་གཉིས་འཁྲུངས་ཏེ། གཅེན་པོ་ཀུན་དགའ་འོད་ཅེས་བྱ་བ་དང་།
གཅུང་གཏུམ་པོ་རྗེ་ཞེས་བྱ་བ་གཉིས་མངའ་འོ། །
དེ་ཡང་གཅེན་པོ་ནི་སེམས་ཅན་གང་ལ་ཡང་རྣམ་པར་བརྩེ་ཞིང་། མཐོང་བ་ཙམ་
གྱིས་སྣང་བ་དག་པའི་དགའ་བདེ་བསྐྱེད་ནུས་ཤིང་། སྤྱི་བོའི་གཙུག་ཏུ་འོད་ཀྱི་སྒྲོན་མེ་
འདོམ་གང་བ་ཞིག་མངའ་བས་ནི། ཀུན་དགའ་འོད་ཅེས་བྱའོ། །གཅུང་ནི་སེམས་ཅན་
གང་ལ་ཡང་དྲེགས་པས་རྣམ་པར་འཚེ་ཞིང་། རྟུལ་ཤུགས་ཤིན་ཏུ་ཆེ་ལ། ཀུན་གྱི་རྗེ་
དང་དབང་ཁོའི་བྱ་བ་ལ་རབ་ཏུ་དགའ་བས་ནི། གཏུམ་པོ་རྗེ་ཞེས་བཏགས་སྤྲོ། །དེ་ལ་
བློན་པོ་ཤེས་རབ་དང་ལྡན་པ། དེད་དཔོན་མང་པོའི་རྗེས་ཁོ་ནར་བཅུག་པས། ལམ་
21



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དང་ས་སྟོན་ལ་རྣམ་པར་མཁས་པ། བློ་དང་ཐོས་པ་མང་པོས་རབ་ཏུ་བརྒྱན་པའི།
བཟང་སྐྱོངས་མཆོག་ཅེས་བྱ་བ་ཞིག་ཀྱང་མངའ་འོ། ། །
དེ་ནས་དེའི་ཚེ་དེའི་དུས་ན། རྒྱལ་བུ་གཅེན་པོ་ཀུན་དགའ་འོད་ཀྱི་དགོངས་ནས།
བདག་མིའི་ནང་ནས་རིགས་དང་དབང་མཆོག་ཀུན་ལས་འཕགས་པ་ཡི། རྒྱལ་
རིགས་དྲ་མ་ཆེན་པོར་སྨིན་པའི་དུས་སུ། སེམས་ཅན་ཡོངས་ལ་ཕན་པའི་ལས་ཤིག་
བྱ་བར་མ་ནུས་ན། མི་ལུས་གཙང་མ་ཐོབ་པའི་དུས་འདིར་སྟོང་པར་ལོག་པ་ཡིན་
པར་དགོངས་ནས། སེམས་ཅན་གཞན་དག་དང་ཁྱད་པར་དཔགས་པའི་ལས་ཤིག་
བྱ་བར་དགོངས་སོ། །དེ་ནས་རྒྱལ་ཁམས་དེའི་ཤེས་པ་མང་པོས་བསྒྲེས་པའི་ཐོས་པ་
ཅན་རྣམས་བསོགས་ནས། དགེ་བའི་སྟོབས་སུ་གང་ཆེ་ཞེས་གླེངས་སོ། །དེ་ནས་བློན་
པོ་བཟང་སྐྱོངས་མཆོག་གིས་སླར་གསོལ་པ། རྒྱལ་པོ་ཆེན་པོའི་བཀའི་ཆད་པ་འཇིགས་
པ་མ་ལགས་ན། རྒྱལ་བུ་ཉིད་ཀྱང་ཤིན་ཏུ་དཀའ་བའི་ལས་ནི་ཆེ་སྟེ། རྒྱ་མཚོ་ཆེན་པོ་
ལ་ཡིད་བཞིན་གྱི་ནོར་བུ་རིན་པོ་ཆེ་བླངས་ན། དགེ་བའི་སྟོབས་ལ་དེ་ལས་ཆེ་བ་མེད་
ཅེས་སྟོན་པ་ས་སྟོན་དཔལ་འབྱོར་གྱི་བཀའ་ལས་ཐོས། ཞེས་ཞུས་སམ་གསོལ་ཏོ། །
དེ་ནས་རྒྱལ་བུ་ཀུན་དགའ་འོད་ཅེས་བྱ་བ་དེ། ཤིན་ཏུ་དགའ་བའི་སེམས་སྐྱེས་ནས།
ཡབ་རྒྱལ་པོ་ལྷུན་གྲུབ་སྐྱེས་ནི། རྒྱལ་ས་རིན་པོ་ཆེའི་ཡང་ཐོག་ཏུ་བཞུགས་པའི་སྤྱན་
སྔར་མཆིས་ཏེ། འདི་སྐད་ཅེས་གསོལ་ཏོ། །ཀྱེ་མ་ཧོ་རྒྱལ་པོ་ཆེན་པོ་བདག་གིས་འཚལ་
བའི་དོན་ཅིག་ཞུ་བཀའ་གནང་འཚལ་ལོ། །མི་གནང་ན་བདག་ནི་སྲིན་པོ་མི་རྐུན་གྱི་
གླིང་དུ་འཐོམ་ནས་འཆི་བ་མ་ཡིན་རེའི་ཆེད་གསོལ་ལོ། །དེ་ལ་རྒྱལ་པོས་གསུངས་པ།
ཀྱི་ཧུད་རྒྱལ་བུ་དེ་ལྟར་འཐོམ་དུ་ག་ལ་རུང་གི །གང་ཞིག་འཚལ་བ་དག་ཁོ་བོས་ཁྱོད་
ལ་གནང་བགྱི་ཡི་གསུངས་སྤྲོ། །དེ་ལ་རྒྱལ་བུས་སླར་ཞུས་པ། ཀྱེ་ཧོ་སྐྱེས་མཆོག་འགྲོ་
བའི་དཔལ། ལྷུན་གྲུབ་བསོད་ནམས་དམ་པའི་གཏེར། བདག་གིས་འཚལ་བའི་དོན་
22



མདོ་སྡེ།
རྣམ་རྒྱལ་གཟུངས་ཆེན།
ཆེན་པོ། རྫོགས་སངས་རྒྱས་མཆོག་བཀའ་ལས་ཐོས། གང་ཞིག་གང་གི་དོན་ཡོད་དུ།
ལུས་འདི་བརྟེན་ནས་དཔལ་སྒྲུབ་ཐབས། རྒྱ་མཚོའི་གླིང་ལ་ཡིད་བཞིན་ནོར། བླངས་
བྱས་དག་པར་སྨོན་ཐེབ་པ། དགེ་བའི་སྟོབས་སུ་ཆེའོ་ཞེས། ས་སྟོན་དཔལ་འབྱོར་རྒྱལ་
བས་གསུངས། འདི་དག་བདག་གིས་བགྱིད་སླད་དུ། ཚོང་པ་ལམ་ཞུགས་ཆས་རྣམས་
ནི། རྒྱལ་པོ་ཆེན་པོས་བཙལ་དུ་གསོལ། ཞེས་ཞུས་སོ། །
དེ་ལ་རྒྱལ་པོ་ཆེན་པོ་ཡང་རྒྱལ་བུ་རྒྱ་མཚོའི་གླིང་ལ་གཤེགས་པ་ལ་ནི། ཤིན་ཏུ་མ་
དགའ་བའི་ཐུགས་སྐྱེས་ཏེ། གོང་ནས་བཀའི་བཅད་པས་སླར་གསུངས་པ། རྒྱལ་བུ་
ཁྱོད་རྒྱ་མཚོ་ཆེན་པོའི་གླིང་དུ། ཡིད་བཞིན་གྱི་ནོར་བུ་ཚོལ་དུ་འགྲོ་བར་གྱུར་ན། གལ་
ཏེ་ལམ་དུ་གྱ་ཉེས་པར་གྱུར་ན་ཤིན་ཏུ་ཡང་མི་རུང་གིས། བློན་པོ་དེད་དཔོན་མང་
པོའི་རྒྱུས་དང་ལྡན་པ་བཟང་སྐྱོངས་མཆོག་དང་། གཞན་ཡང་འཁོར་པ་དུ་མའི་
ཚོགས་དང་། ཆས་པའི་རྐྱེན་མང་པོ་འཚོགས་པར་གྱིས་ཤིག །ཅེས་གསུངས་སོ། །དེ་
ལ་རྒྱལ་བུ་ཡང་རྒྱལ་པོ་ཡབ་ཀྱི་ལུང་ཐོབ་པས་ཤིན་ཏུ་དགའ་བའི་སེམས་སྐྱེས་ཏེ། བློན་
པོའི་གམ་དུ་གཤེགས་ནས་སྨྲས་པ། བསམ་པ་རྣམ་དག་ཉི་མའི་སྙིང་། གང་ལྟར་
གཤེགས་ཀྱང་རྟ་བདུན་རླུང་། མགྱོགས་གྲོགས་ཅི་ནས་ཡོངས་སུ་ངེས། རྒྱལ་པོ་ཆེན་
པོ་ལྷུན་གྲུབ་སྐྱེས། མི་དབང་དམ་པའི་ལུང་སྩལ་གྱིས། བློན་པོ་མྱུར་བར་སྐུར་དུ་
རེམས། རྒྱ་མཚོར་འུ་ཅག་ད་འགྲོ་འཚལ། དེ་སྐད་ཅེས་སྨྲས་པ་དང་། བཟང་སྐྱོངས་
མཆོག་གིས་སླར་གསོལ་པ། རྒྱལ་བུ་ཆེན་པོ་ཀུན་དགའ་འོད། རྒྱ་མཚོའི་གླིང་ལ་
གཤེགས་གྱུར་ན། དཀའ་བ་མྱང་བའི་བཟོད་པ་ཆེ། བཟོད་དཀའི་ལས་ནི་དུ་མ་ལས།
རྣམ་པར་ཡོངས་སུ་བསྲན་བཙུགས་ཤིང་། ཆས་པའི་རྐྱེན་དུ་འཚལ་བའི་རྫས། རྒྱ་
ཆེན་མང་པོས་ཉེར་བསྟན་པ། དཀོན་པའི་ཚོགས་ཀུན་བཙལ་དགོས་ཀྱིས། མ་ལུས་
ཚོགས་སུ་བཙལ་དུ་གསོལ། དེ་སྐད་ཅེས་གླེང་ནས་རྒྱལ་བུ་དང་བློན་པོ་དང་། དེད་
23



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དཔོན་དུ་མ་དང་ཚོང་པའི་ཚོགས་མང་པོ་ཡོངས་སུ་སྦྲན་ཏེ། རྒྱ་མཚོ་ལ་གཤེགས་པའི་
ཆས་ཁོ་ན་མཛད་ཅིང་བཞུགས་སོ། །
དེའི་ཚེ་དེའི་དུས་ན། རྒྱལ་བུ་གཅུང་པོ་གཏུམ་པོ་རྗེས་བསམ་པ་ལ། བདག་ཅག་
ཟླ་གཉིས་མཉམ་དུ་སྐྱེས་པ་ལ། ཁོའི་ནོར་བུ་རིན་པོ་ཆེ་ལོན་འགྱུར་ན། རྒྱལ་ཁམས་
ཙམ་འདིར་གཅུང་ལ་མིང་མེད་འགྱུར། གལ་ཏེ་མ་ལོན་ལམ་དུ་གྱ་ཉེས་ཀྱང་། ཆས་
པའི་རྐྱེན་དུ་ངའི་རྒྱལ་སྲིད་འཇིག །ཅི་ནས་འདི་ལ་བཤོལ་དུ་མ་ཐུབ་ཀྱང་། བློན་པོ་
བཟང་སྐྱོངས་མེད་ན་ཕྱིན་པར་མི་འགྱུར་གྱི། བདག་ཀྱང་འདི་ལ་ཆབ་གསལ་བྱ་སྙམ་
ནས། རྒྱལ་པོ་ཡབ་ལ་སྙན་ཕྲ་གསོལ་པ་ནི། ཀྱི་ཧུད་རྒྱལ་པོ་ཡབ་ཀྱི་ཐུགས་རེ་འཁྲུལ།
རྒྱལ་བུ་དམ་པ་རྒྱ་མཚོར་གཤེགས་གྱུར་ན། སླར་ལྡོག་འོང་བ་བརྒྱ་ལས་གཅིག་སྲིད་
ཙམ། ཕལ་ཆེར་མི་ལྡོག་ཆབ་སྲིད་རྒྱལ་འབངས་འཇིག །འདི་དག་ཉེས་ཤོམ་བཟང་
སྐྱོངས་རྫུན་སྨྲས་ལན། ཅི་ནས་འདི་ལ་ཆབ་གསལ་མི་མཛད་ན། གཅེན་པོ་རྒྱ་མཚོའི་
གླིང་ལ་གྲོངས་ངེས་པས། གཅེན་མེད་གཅུང་ཡང་འདིར་བསྡད་ཅི་ཞིག་བྱ། རང་
སྲོག་རང་གཅོད་ཁོ་ནར་འཆི་བ་ཡིན་ཞེས་བསྙད་དོ། །དེ་ལ་རྒྱལ་པོ་ཆེན་པོས་ལན་
གསུངས་པ། ཀྱེ་མ་རྒྱལ་བུ་དམ་པ་གཅུང་གསོན་ཅིང་། བདག་གི་སེམས་ལ་འཁྲུལ་པ་
མ་མཆིས་ཏེ། སྟོན་པའི་བཀའ་ལས་ནོར་བུ་མཆོག་བླངས་ན། དགེ་བའི་སྟོབས་སུ་ཆེ་
བའི་ལུང་བླངས་ནས། གཅེན་པོ་རྒྱ་མཚོའི་གླིང་དུ་འགྲོ་བའི་མནའ་ཐོ་བཅད། བདག་
གིས་བཤོལ་བཏབ་བཀའ་བཅད་གོང་མས་འགལ། གལ་ཏེ་མ་གྲོངས་ནོར་བུ་ལོན་
ཕྱེད་གཅུང་ལ་གཏེར། གྲོངས་ཀྱང་གཅེན་མེད་གཅུང་བསྐྱུགས་བྱས་པ་འདི། འཇིག་
རྟེན་ཙམ་གྱི་ལུགས་ལ་གྲགས་པ་མེད། རྒྱལ་སྲིད་རིན་ཆེན་དམ་པ་ཁྱོད་ལ་སྤྱི་དབང་
གིས། དེ་སྐད་མ་སྨྲ་སྐྱེལ་མ་གྲོགས་སུ་གྱིས། རྒྱལ་པོ་ཆེན་པོས་གཅུང་ལ་དེ་སྐད་
གསུངས། རྒྱལ་པོའི་བཀའ་ལ་རྒྱལ་བུས་འདའ་བར་མ་ནུས་ནས། བར་དེར་ཅི་ལྟར་
24



མདོ་སྡེ།
རྣམ་རྒྱལ་གཟུངས་ཆེན།
གསུངས་བཞིན་ལུས་ཀྱི་བྱེད་ཚུལ་བསྟན།
དེའི་ཚེ་དེའི་དུས་ན། བློན་པོ་དམ་པ་བཟང་སྐྱོངས་མཆོག་དེ་ནི། ཤེས་རབ་གོང་
ནས་ཡོངས་སུ་སྦྱངས་སྦྱངས་པས། དགོས་པའི་ཆས་རྣམས་མ་ལུས་ཐམས་ཅད་
བསོགས། རྒྱལ་ཁམས་ཡོངས་ཀྱང་སྦྲན་ནས་ཀུན་བསྡུས་ཏེ། གཤེན་རབ་གཡུང་དྲུང་
སེམས་དཔའ་ཆེན་པོ་མཐུ་སྟོབས་དང་ལྡན་པ་བཞི་ཡིས། སྐྱེས་བུ་ཆེན་པོ་ཚོང་པ་ལམ་
དུ་ཞུགས་པའི་ཚེ། ལུས་ཡོངས་སུ་སྲུང་བར་བྱ་བའི་ཕྱིར། ཁྲོ་བོའི་རྒྱལ་པོ་རྣམ་རྒྱལ་
བཞིའི་གཟུངས་རྣམ་པར་ཡོངས་སུ་བསྒྲགས་སོ། །སྐྱེས་བུ་ཆེན་པོ་རྩལ་ཤུགས་དང་
ལྡན་པ་བཞི་ཡིས། མཚོན་ཆ་གསེར་གྱི་སྤུ་གྲི་དང་། དྲ་རྒྱམ་དང་ཤ་འབལ་དང་སྣེ་
རྩེ་ཐོགས་ནས། ལུས་སྲུང་ཞིང་སྲིད་པའི་དཔལ་བཞིའི་གཟུངས་རྣམ་པར་ཡོངས་སུ་
བསྒྲགས་ཧཱུྃ། །ཕྱོགས་ལ་མཁས་པའི་སྐྱེས་བུ་བཞི་ཡིས། སྟག་གཡག་དང་འབྲུག་ཁྱུང་གི་
རོལ་མོ་བསྒྱུར་ཞིང་། སྲུངས་ཀྱི་ལྷ་བཞིའི་གཟུངས་རྣམ་པར་ཡོངས་སུ་བསྒྲགས་སོ། །
དུས་ཚོད་ལ་མཁས་པའི་སྐྱེས་བུ་བཞི་ཡིས། ལྷའི་བ་དན་ཆེན་པོ་དང་ཁྲོ་ཆུའི་གྱད་རྡོ་
ཐོགས་ནས། དུས་བཞིའི་རྒྱལ་མོའི་གཟུངས་རྣམ་པར་ཡོངས་སུ་བསྒྲགས་སོ། །ཤུགས་
དང་ལྡན་པ་དང་། ཡང་བཟོར་ཆེ་བ་དང་། གྱ་ནོམ་པ་དང་བཟོ་རིགས་ལ་མཁས་པ་
བཞི་ཡིས། ཤ་འབལ་དང་ཤ་འབལ་སྨི་དང་ཤ་འབལ་གྲན་དང་། སོག་ལེ་ལ་སོགས་
པ་ཐོགས་ནས། གཟིངས་ཆེན་པོ་མཛད་ཅིང་། རྒྱལ་ཆེན་བཞིའི་གཟུངས་རྣམ་པར་
ཡོངས་སུ་བསྒྲགས་སོ། །བསོག་མཁས་པ་དང་། འཛིན་ཤེས་པ་དང༌། གཏོང་ཕོད་
པ་དང༌། འགྱེད་སྙོམས་པ་བཞི་ཡིས། ཞལ་ཟས་སྤྱད་ན་སྨེ་བ་བཀུར་ན་ཡང་བ་ལ་
སོགས་པ་ཐོགས་ཏེ། གཏེར་འཛིན་བཞིའི་གཟུངས་རྣམ་པར་ཡོངས་སུ་བསྒྲགས་
སོ། །འགྲོ་བའི་རྐང་མགྱོགས་པ་དང༌། རྙབ་པའི་ལག་བདེ་བ་དང་། འདེགས་པའི་
ཤུགས་ཆེ་བ་དང་། བཟོ་བའི་ཡིད་གཞུང་བ་བཞི་ཡིས། དགོས་པའི་རྫས་དགུ་ཐོགས་
25



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཏེ། རིགས་ཀྱི་ཀླུ་བཞིའི་གཟུངས་རྣམ་པར་ཡོངས་སུ་བསྒྲགས་སོ། །ལྟ་བའི་མིག་རྣ་བ་
དང༌། ཉན་པའི་རྣ་བ་གསང་བ་དང༌། སྨྲ་བའི་ལྕེ་མྱུར་བ་དང་། བསམ་པའི་འཕྲིག་
རྣོ་བ་བཞིས། ཆས་པའི་རྐྱེན་དྲུག་ཐོགས་ཏེ། སྐྱོངས་ཀྱི་སྨན་བཞིའི་གཟུངས་རྣམ་
པར་ཡོངས་སུ་བསྒྲགས་སོ། །སྟོབས་དང་ལྡན་པ་དང་། ཤུགས་ཆེ་བ་དང་རྩལ་དྲག་
པ་དང་། བློ་དཔའ་བ་བཞི་ཡིས། ཡ་ལད་དང་གོ་ཆ་དང་མཚོན་ཆ་དང་། འཕྲུལ་
ཆ་ལས་སོགས་པ་ཐོགས་ནས། དཔའ་བའི་གྱད་བཞིའི་གཟུངས་རྣམ་པར་ཡོངས་སུ་
བསྒྲགས་སོ། །བརྩོན་འགྲུས་ཆེ་བ་དང༌། ཡང་གཟུར་ལྡན་པ་དང་། རུ་ཤིང་དམ་
པ་དང༌། ཤེས་བྱ་ཞིབ་པ་བཞི་ཡིས། རིན་པོ་ཆེ་རྐང་འགྲོས་དང་། བ་དམར་དང་
ར་དཀར་དང༌། ཁྱུ་མཆོག་དང་། སལེ་ལྗང་པ་ལ་སོགས་པ་ཐོགས་ཏེ། རྒྱུ་མཆོག་གི་
ལྕམ་བཞིའི་གཟུངས་རྣམ་པར་ཡོངས་སུ་བསྒྲགས་སོ། །དེ་དག་ལ་ཡང་ཕྱི་འཁོར་དང་།
ནང་འཁོར་དང་། གསང་འཁོར་དང༌། སྡེ་རིས་དང་། རྣམ་པ་དུ་མ་དང་། ཆས་པ་
དག་ཀྱང་དེ་དང་དེའི་ངང་ཚུལ་ཅན་དུ་ཤ་སྟག་གོ །དེ་ཅིའི་ཕྱིར་ཞེ་ན། ཁྲོ་བོའི་རྒྱལ་
པོ་རྣམ་རྒྱལ་བཞིའི་གཟུངས་བསྒྲགས་པས་ནི། ཡིད་བཞིན་གྱི་ནོར་བུ་རིན་པོ་ཆེ་ཚོལ་
དུ་འགྲོ་བའི་ཚོང་པ་ལམ་དུ་ཞུགས་པ་ལ། བར་དུ་གཅོད་པའི་བགེགས་བཞི་ལས་ཐར་
བར་འགྱུར་རོ། །དེ་གང་ཞེ་ན། ལུས་ཀྱི་བར་ཆད་ནད་དང་། སྲོག་གི་བར་ཆད་བདུད་
དང༌། ཚེའི་བར་ཆད་རྐྱེན་དང་། བསོད་ནམས་ཀྱི་བར་ཆོད་ལས་དང༌། དེ་དག་
ལས་ཡོངས་སུ་སྲུངས་བའོ། །སྲུངས་ཀྱི་ལྷ་བཞིའི་གཟུངས་བསྒྲགས་པས་ནི། རིན་པོ་
ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། ཕྱོགས་ཀྱི་གཅོད་པའི་བགེགས་བཞི་
ལས་ཐར་བར་འགྱུར་རོ། །བཞི་གང་ཞེ་ན། འབྱུང་བའི་གཅོད་པ་དང་། ཁམས་ཀྱི་
གཅོད་པ་དང་། ལྷ་འདྲེས་གཅོད་པ་དང་། དགྲའི་གཅོད་པ་དང༌། ཕྱོགས་ལས་ལྡང་
བའི་དེ་ཉིད་ཐམས་ཅད་ལས་ཡོངས་སུ་སྲུངས་བའོ། །དུས་བཞི་རྒྱལ་མོའི་གཟུངས་
26



མདོ་སྡེ།
རྣམ་རྒྱལ་གཟུངས་ཆེན།
བསྒྲགས་པས་ནི། རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། དུས་ཀྱི་
འགལ་བའི་བགེགས་བཞི་ལས་ཐར་བར་འགྱུར་རོ། །བཞི་གང་ཞེ་ན། དཔྱིད་རླུང་ལྷ་
ལས་འགལ་བ་དང་། དབྱར་མེ་ལྷ་ལས་འགལ་བ་དང༌། སྟོན་ས་ལྷ་ལས་འགལ་བ་
དང་། དགུན་ཆུ་ལྷ་ལས་འགལ་བ་སྟེ། དུས་དེ་ཉིད་དུ་དེ་རྒྱུ་བ་འགལ་བ་ཐམས་ཅད་
ལས་ཡོངས་སུ་བསྲུང་བའོ། །རྒྱལ་པོ་ཆེན་པོ་བཞིའི་གཟུངས་བསྒྲགས་པས་ནི། རིན་
པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། ཞལ་ལྕེས་གཅོད་པའི་བགེགས་
བཞི་ལས་ཐར་བར་འགྱུར་རོ། །བཞི་གང་ཞེ་ན། རྒྱལ་པོའི་ཆད་པས་གཅོད་པ་དང་།
དཔུང་གི་ཁྱུ་རིས་ཀྱིས་གཅོད་པ་དང་། ཡུལ་གྱི་མངའ་རིས་ཀྱིས་གཅོད་པ་དང་། ཤོད་
མའི་འཇབ་བུས་གཅོད་པ་ལས་ཡོངས་སུ་བསྲུང་བའོ། །གཏེར་འཛིན་ཆེན་པོ་བཞིའི་
གཟུངས་བསྒྲགས་པས་ནི། རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་བཞུགས་པ་ལ།
བསགས་པའི་གཏེར་བཞི་ཡོངས་སུ་འཕེལ་བར་འགྱུར་རོ། །བཞི་གང་ཞེ་ན། དཔལ་
རྒྱན་གྱི་དར་ཟབ་དང་། མཛོད་སྲུངས་ཀྱི་གསེར་དངུལ་དང་། གསོ་བསྐྱེད་ཀྱི་ཞལ་
ཟས་དང་། ནོར་བཟང་གི་དུད་འགྲོ་དག་ཡོངས་སུ་བསྲུང་བར་བྱེད་དོ། །རིགས་ཀྱི་ཀླུ་
བཞིའི་གཟུངས་བསྒྲགས་པས་ནི། རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་
པ་ལ། དགོས་པའི་རྫས་བཞི་ཡོངས་སུ་སྤེལ་བར་འགྱུར་རོ། །བཞི་གང་ཞེ་ན། རྒྱལ་
རིགས་ལ་དགོས་པའི་རིགས་རྐྱེན་དང་། རྗེའུ་རིགས་ལ་དགོས་པའི་བཙུན་ཆས་དང་།
བྲམ་ཟེའུ་ལ་དགོས་པའི་གཙང་རྫས་དང་། རྨང་རིགས་ལ་དགོས་པའི་ཡོ་བྱད་དག་
ཡོངས་སུ་བསྐྱེད་པར་བྱེད་དོ། །རྒྱུ་མཆོག་གི་ལྕམ་བཞིའི་གཟུངས་བསྒྲགས་པས་
ནི། རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། ལོངས་སྤྱོད་ཀྱི་རྒྱུ་བཞི་
ཡོངས་སུ་སྤེལ་བར་བྱེད་དོ། །བཞི་གང་ཞེ་ན། ཁྱུ་མཆོག་རྟ་དང་། དཀོར་མཆོག་མ་
ཧེ་གླང་པོ་དང་། ཕྱུགས་མཆོག་རྐང་འགྲོས་ལུག་དང་། ཟས་མཆོག་འབྲས་དཀར་ས་
27



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལུ་རྣམས་ཡོངས་སུ་བསྐྱེད་པར་བྱེད་དོ། །དཔའ་བའི་གྱད་བཞིའི་གཟུངས་བསྒྲགས་
པས་ནི། རིན་པོ་ཆེ་ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། རྒོལ་བའི་དགྲ་
བཞི་ཚར་གཅོད་པར་བྱེད་དོ། །བཞི་གང་ཞེ་ན། མིའི་རིགས་ཀྱི་དགྲ་དང་། མི་མ་ཡིན་
གྱི་དགྲ་དང་། གཅན་ཟན་གྱི་དགྲ་དང་། ལྟ་བ་ལོག་པས་རྒོལ་བའི་དགྲ་རྣམས་ཚར་
གཅོད་པར་འགྱུར་རོ། །སྐྱོབས་བྱེད་སྨན་བཞིའི་གཟུངས་བསྒྲགས་པས་ནི། རིན་པོ་ཆེ་
ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། ཆས་པའི་རྐྱེན་བཞི་ཡོངས་སུ་བསྲུང་
བར་འགྱུར་རོ། །བཞི་གང་ཞེ་ན། འགྲོ་བ་ལམ་གྱི་རྐྱེན་དང་། ཐོས་པ་གྲོགས་ཀྱི་རྐྱེན་
དང་། སྨྲ་བ་གཏམ་གྱི་རྐྱེན་དང་། སྤྱོད་པ་ནོར་གྱི་རྐྱེན་དང་བཞི་པོ་དེ་དག་ཡོངས་སུ་
རྫོགས་པར་བྱེད་དོ། །དེ་ཅི་སྙམ་དུ་སེམས། འདི་དག་ཀྱང་དེའི་དུས་སུ་ཡོད་པ་ཡིན་
ཏེ། དེའི་ཚེ་སྟོན་པས་ཀྱང་བཤད་པའོ། །
དེ་ནས་རྒྱལ་བུ་དང་བློན་པོ་དང་འཁོར་པ་དང་། དཔུང་གི་ཚོགས་ཆེན་པོ་དེ་དག་
རྒྱ་མཚོ་ཆེན་པོ་ལ། འཕྲུལ་གྱི་གཟིངས་ཆེན་པོ་བཅས་ནས། དཀའ་བ་ཆེན་པོ་དང་
དུ་བླངས་ཏེ་གཤེགས་སོ། །གཤེགས་པའི་ལམ་དེ་དག་ན་ཡང་། སའི་རི་བོ་རྒྱ་ཆེ་ལ་
དཔངས་མཐོ་བ་དང་། ཆུའི་རྒྱ་མཚོ་གཏིང་ཟབ་ལ་རྦ་དྲག་པ་དང་། གསེར་གྱི་རི་
བོ་རྒྱ་ཆེ་ལ་དཔངས་མཐོ་བ་དང༌། གསེར་གྱི་རྒྱ་མཚོ་འོད་ཆེ་ལ་ཟེར་དྲག་པ་དང་།
གཡུའི་རི་བོ་མདོག་བཟང་ལ་བཀྲག་གསལ་བ་དང་། གཡུའི་རྒྱ་མཚོ་མདངས་སྔོ་ལ་
བཀྲག་འཚེར་བ་དང་། ཤེལ་གྱི་རི་བོ་དཀར་ལ་འོད་འཚེར་བ་དང་། ཤེལ་གྱི་རྒྱ་མཚོ་
ངང་པ་མཁའ་གཤོགས་དང་། བྱི་རུའི་རི་བོ་དམར་ལ་མདངས་ཆགས་པ་དང་། བྱི་
རུའི་རྒྱ་མཚོ་མེ་འོད་གསལ་འབར་དང་། ལྕགས་ཀྱི་རི་བོ་རྩུབ་ལ་སྣ་གྲངས་མང་བ་
དང་། ལྕགས་ཀྱི་རྒྱ་མཚོ་གདུག་པ་གཏིང་མེད་དང་། བེ་དུརྱའི་རི་བོ་མདངས་ལ་འོད་
ཆགས་པ་དང་། བེ་དུའི་རྒྱ་མཚོ་མཐིང་འབྲང་འཁྱིལ་པ་དང་། དངུལ་གྱི་རི་བོ་མདོག་
28



མདོ་སྡེ།
རྣམ་རྒྱལ་གཟུངས་ཆེན།
བཟང་དྲི་མེད་དང་། དངུལ་གྱི་རྒྱ་མཚོ་དཀར་དག་འོད་ཆེན་དང་། ཟངས་ཀྱི་རི་བོ་
དམར་སེར་འབར་བ་དང་། ཟངས་ཀྱི་རྒྱ་མཚོ་གཟི་ཆེན་འཁྱིལ་པ་དང་། དེ་བཞིན་དུ་
རིན་པོ་ཆེ་སྣ་དགུའི་རི་དང་། རིའི་ཁ་དོག་གིས་བསྒྱུར་བའི་མཚོ་དང་། མཚོའི་རང་
བཞིན་ལས་བྱུང་བའི་བྱེ་མ་དང༌། བྱེ་མ་བདལ་བ་ལས་བྱུང་བའི་ཐང་དང༌། དེ་དག་
ལས་བརྒལ་བར་བགྲོད་དོ། །བགྲོད་པའི་ལམ་ལ་ཡང་དཀའ་བའི་ལས་ནི་རབ་ཏུ་ཆེ་
སྟེ། ས་རིལ་བ་བྱེ་དོལ་གྱིས་འཇིག་པ་ལ་ནི། བྱ་ཤེས་བྱ་མངོན་གསལ་གྱི་གཉེན་པོ་
བསྟན་ནོ། །རླུང་ལོག་པ་མཐའ་འཁོར་གྱིས་འཇིག་པ་ལ་ནི། ཁྲོ་ཆུ་ངར་ཆེན་གནམ་
འཕྱོང་གི་གཉེན་པོ་བསྟན་ནོ། །ཆུ་བསྲུབ་པ་གཏིང་ཁོལ་གྱིས་འཇིག་པ་ལ་ནི། རུ་
མཚོན་མཁའ་རློབས་ཤུགས་ཆེན་གྱི་གཉེན་པོ་བསྟན་ནོ། །མཁའ་མུན་པ་ཕྱོགས་ལྷུང་
གིས་འཇིག་པ་ལ་ནི། གཟའ་སྐར་དུས་སྒྲོན་ཚོད་འཛིན་གྱི་གཉེན་པོ་བསྟན་ནོ། །ཉ་བྲེ་
བ་ཁ་ཆེན་གྱིས་འཇིག་པ་ལ་ནི། དུང་པོ་ཨང་གྲགས་སྟོབས་ཆེན་གྱི་གཉེན་པོ་བསྟན་
ནོ། །ཀླུ་གདོལ་བ་གཏུམ་ཆེན་གྱིས་འཇིག་པ་ལ་ནི། མེ་འོད་གསལ་འབར་ལྡན་གྱི་
གཉེན་པོ་བསྟན་ནོ། །སྦྲུལ་དུག་ཆེན་ཧ་ལས་འཇིག་པ་ལ་ནི། རྩི་མ་གི་ཏ་རའི་གཉེན་
པོ་བསྟན་ནོ། །གཅན་ཟན་ཁྲོ་གཏུམ་ཤ་ཟས་འཇིག་པ་ལ་ནི། མཚོན་འབར་བ་གླད་
དཀོར་གྱི་གཉེན་པོ་བསྟན་ནོ། །སྦྲང་བུ་ཁྲག་འཐུང་མཆུ་རིང་གིས་འཇིག་པ་ལ་ནི།
སྨན་དུད་སྦྱོར་རྒྱུན་མེད་ཀྱི་གཉེན་པོ་བསྟན་ནོ། །གཞན་ཡང་འཇིག་པའི་དགྲ་རྣམས་
ཐམས་ཅད་ལ། འདུལ་བའི་གཉེན་པོ་དུ་མ་མཛད་དེ་གཤེགས་སོ། །དེ་ནས་ཐབས་
དང་རྫུ་འཕྲུལ་དུ་ལྡན་པའི་རྒྱལ་བློན་དེ་དག་གི །རྒྱ་མཚོ་ཆེན་པོའི་དབུས། རིན་
པོ་ཆེ་དྲངས་མ་སྤུངས་པའི་གླིང༌། གསེར་གྱི་བྱེ་མ་བདལ་པའི་ནང༌། གཡུའི་ནེའུ་
སེང་མཛེས་པའི་དཀྱིལ། སྣ་ཚོགས་མེ་ཏོག་བཀྲམ་པའི་གནས། རིན་ཆེན་བྲག་ཆེན་
གཏམས་པའི་སྐྱབས། གཞའ་ཚོན་འོད་ཟེར་འབར་བའི་གུར། སྨན་གྱི་ཤིང་ལོ་རྒྱས་
29



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པའི་བསིལ། ཉམས་དགའ་ཡིད་དུ་འོང་བའི་གནས་དེ་རུ་ཕྱིན་ཏེ། ནམ་མཁའི་ཁམས་
ནས་སྙན་པའི་སྒྲ་ཞིག་གྲག །ལེགས་པར་དེ་ལ་གསན་ནས་འདི་སྐད་ཐོས། དད་པ་
བསོད་ནམས་ལྡན་པའི་སྐྱེས་མཆོག་ཁྱོད། བགྲོད་པས་ཤུལ་ཁུམ་དམ་པའི་གནས་
མཆོག་དེར། དཀའ་བའི་ལས་བྱས་སྨིན་པའི་མཐར་ཐུག་ཏུ། སེམས་དང་སེམས་སུ་
ཤེས་པའི་སྤྲུལ་པ་ཡིས། ཡིད་དང་ཡིད་བཞིན་འབྱུང་བའི་ནོར་བུ་ལ། བསམ་དང་
བསམ་འདས་དག་པའི་སྣང་བ་བསྒྲུབས། ཅི་ལྟར་འདོད་བཞིན་སྟེར་འགྱུར་གང་མོས་
ལོང་། དེ་སྐད་ཅེས་ངེས་པའི་ལུང་བསྟན་ནས། བགྲོད་པའི་འགྲོན་ཆས་བརྟུལ་ཏེ་
མལ་དེར་བསྡད། དཔག་བསམ་ལོ་མ་འདབ་ལེགས་དྲི་མེད་ཀྱིས། དཔག་ཚད་ས་
སྐོར་ཚུན་ཆད་ཕྱག་བདར་བྱས། དར་དཀར་གུར་ཕུབ་ཟ་འོག་བླ་རེ་བྲེས། མཚལ་
སྤོས་སྣང་བལྟམ་རྔ་གཤང་དུང་སྒྲ་བསྒྲགས། གཟུགས་མཛེས་དུ་མའི་སྣང་བ་རྒྱ་ཆེན་
བསྐྱེད། སྒྲ་སྙན་ཚངས་པའི་གླིང་གྲགས་ཡོངས་སུ་བསྟོན། དྲི་ཞིམ་རྒྱུན་མེད་ངད་ལྡན་
སྤྲིན་བཞིན་གཏིབ། རོ་མངར་གདའ་འཇམ་ཞལ་ཟས་གཅལ་དུ་བཀྲམ། རེག་བྱ་ཡིད་
འཐད་མཛེས་དགུའི་རྒྱན་ཆས་སྤུད། གུས་པའི་ལུས་ཀྱིས་ཕྱོགས་བཅུར་ལྷ་ཕྱག་འཚལ།
སྙན་པའི་དབྱངས་བླང་གདུང་བའི་གླུ་སྒྲ་བཏོན། དགའ་བའི་མདངས་ཕྱུང་སྤྲོ་བའི་
དང་བ་བསྐྱེད། རྩེ་གཅིག་དད་པའི་ཡིད་ཀྱིས་དམིགས་ཤིང་བསྒྲུབས། ཐུགས་རྗེའི་
མངའ་བདག་ཡིད་བཞིན་ནོར་འཆང་བསྣམས། བདག་གིས་འཚལ་བའི་དོན་ཆེད་
དམ་པའི་མཆོག །ཡིད་བཞིན་ནོར་བུ་རིན་ཆེན་གསལ་མཛད་གསོལ། དེ་སྐད་བརྗོད་
ནས་འདུན་པ་རབ་ཏུ་བསྐྱེད་དོ། །
དེའི་ཚེ་དེའི་དུས་ན། འཇིག་རྟེན་གྱི་ཁམས་དེ་ན་ཡིད་བཞིན་གྱི་ནོར་བུ་རིན་པོ་
ཆེ་ལ་མངའ་མཛད་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
དུས་དེའི་འདོད་པ་དགུ་འགྱུར་རམ། ཀླུའི་གཡུང་དྲུང་སེམས་དཔའ་སེམས་དཔའ་



མདོ་སྡེ།
རྣམ་རྒྱལ་གཟུངས་ཆེན།
ཆེན་པོ། གཙུག་ན་རིན་ཆེན་ནམ། འཇོག་པོ་ལ་སོགས་པ་དེ་དག་ཀྱང་། སྐུའི་སྤྲུལ་
པ་བྱེ་བ་ས་ཡ་དང་བཅས་པ་ཡིན་ཞིང་། ཁྱད་པར་དུ་གནས་དེ་དང་དེ་དག་གི །ལྷ་
མོ་སུམ་བརྒྱ་དྲུག་ཅུ་དང་། ཀླུ་མོ་བརྒྱད་ཁྲི་བཞི་སྟོང་རྣམས། མིའི་གཡུང་དྲུང་སེམས་
དཔའ་སེམས་དཔའ་ཆེན་པོ། རྒྱལ་བུ་དམ་པ་ཀུན་དགའ་འོད་ཅེས་བྱ་བ་དེ། ཀླུའི་
ཡུལ་དུ་བྱོན་པ་ལ་དགའ་བ་ནི་འདི་ལྟ་སྟེ། གཡུང་དྲུང་སེམས་དཔའ་ས་དང་པོ་ལ།
མཐོང་ལམ་སྐྱེས་པའི་དགའ་བ་ལྟ་བུས་ཡོ་འདུས་སོ། །འདུས་པ་དེ་དག་གིས་ཕྱག་
དང་སྐོར་བ་ལན་དགུར་བྱས་ཏེ། འདྲི་བའི་ཚིག་རྨད་པ་འདི་དག་གསོལ་ཏོ། །གནས་
མཆོག་རིན་ཆེན་དྲངས་མའི་གླིང༌། ཀུན་བསྐྱེད་དམ་པ་སའི་སྙིང་། འདི་ས་འདི་ན་
ལྷ་དང་ཀླུ། བདག་པོ་འཆང་བ་གྲུབ་འདྲུལ་མེན། སུ་ཡང་རྒྱུ་བ་འགའ་མེད་ན། དིང་
འདིར་སྐྱེས་བུ་མི་ཡིན་ཞེས། གདོས་ཅན་གདོས་བྲལ་གཤེགས་པ་ལྟར། རི་ས་ཆུ་དགྲ་
ལས་བརྒལ་ཞིང་། དངོས་ཅན་དངོས་མེད་ལས་སྤྲུལ་འདྲ། ངོ་མཚར་དུ་མའི་གཟུགས་
སྒྲ་དྲི། མ་བྱུང་མི་འོང་ད་ལྟར་བྱུང༌། རབ་དཀའ་དཀོན་མཆོག་མིའམ་ལྷ། སུ་ལག་ཅི་
བཞེད་གང་གི་རིགས། ཅི་འཚལ་ངེས་པར་གསུང་སྨྲ་མཛོད། ཅེས་པའི་སྙན་དབྱངས་
རབ་བསྒྲགས་ནས། ཕྱོགས་ཅིག་འཁོད་དེ་འདུག་པར་འགྱུར། །
དེ་ལ་མི་དབང་སྐྱེས་བུ་ཡང་། དགའ་བ་བདེ་བ་སྤྲོ་བའི་མཆོག །བསམ་གཏན་
དང་པོའི་ལྷ་དབང་ལྟར། ཀུན་ནས་སྐྱེས་ཏེ་སྨྲས་པའི་མདོ། ཨེ་མ་ངོ་མཚར་གནས་ཀྱི་
མཆོག །ལྷ་ཡུལ་ཀླུ་ཁང་དཔལ་གྱི་ཞིང་། འདི་རུ་ཁོ་བོ་བསྡད་པའི་ཆེད། བདག་ཉིད་
སྨྲ་བ་བསམ་པའི་དོན། སྒྲ་ལས་འབྱུང་གིས་རྣམས་གསོན་ཅིག །མི་དབང་རྒྱལ་སྲས་
བདག་སེམས་ཀྱི། ལུས་འདི་དོན་ཡོད་བྱ་བའི་ཕྱིར། དཀའ་རླབས་མཚོ་བསྒྲལ་ཞིང་
བགྲོད་དེ། ནོར་བུ་འཛིན་དབང་དཔལ་གང་ལ། འཚལ་མངའ་དེའི་དྲུང་འཁོད་ཅིང་།
ཡིད་བཞིན་མཆོག་ཞུ་འགྲོ་གཞན་ཡང་། ཕན་བདེ་རྣམ་རོལ་དགྱེས་དགུ་གཏེར། བློ་
31



པས
གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ལ་སྣང་བཞིན་ཚིམ་བྱའི་ཕྱིར། བདག་ལགས་དེ་བཞེད་མི་རྒྱལ་རིགས། འདི་འཚལ་
གསལ་མཛད་དུས་ལ་རེམ། ཞེས་ནི་ཡོངས་སུ་བསྙན་པས་བརྗོད། བརྗོད་བྱ་རྣམ་དག་
དེ་དག་ལ། ལྷ་མོ་ཀླུ་མོ་རིགས་པ་མོས། དམ་པའི་སེམས་དཔར་ངེས་པར་རིག །མི་
ལུས་བལྟ་བས་མི་ངོམ་པ། འོད་འབར་དཔལ་གྱི་སྒྲོན་འཆར་མཆོག །ཡིད་འོང་ཉམས་
འཐད་བློ་ཚིམ་པས། ཕྱོགས་དེར་འཁོད་ཀུན་གདན་ལས་བཞེངས། བརྐྱང་ཕྱག་
ལན་དགུར་འཚལ་བྱས་ན། ས་ཡང་གཡོས་ཤིང་རི་ཡང་ལྡེག །མེ་ཏོག་གསེར་གཡུའི་
ཆར་པ་རྣམས། སྣ་ཚོགས་དེར་ཕབས་རང་གནས་གཤེགས། དེ་ཚེ་དེ་ཀུན་དེ་དག་
ཏུ། མི་སྣང་བའི་རྣམ་པར་འགྱུར། ལྷ་མོ་དང་ཀླུ་མོ་དེ་དག་སླར་གནས་སུ་གཤེགས་
ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། འདོད་པ་དགུ་
འགྱུར་གྱི་དྲུང་དུ་འཁོད་དེ་འདི་སྐད་ཅེས་གསོལ་ཏོ། །ཀྱེ་ཧོ་ཐུགས་རྗེའི་མངའ་བདག་
གཤེན་རབ་འདོད་པ་དགུ་འགྱུར་ལགས། ཡུའུ་ཡི་གནས་མཆོག་རིན་པོ་ཆེ་དྲངས་མ་
སྤུངས་པའི་གླིང་སྟོད་ན། མིའི་མི་སྲས་ནམ་མཁའི་ལྷ་དང་འདྲ་བ་ཞིག །ཉིད་ལ་ཡིད་
བཞིན་གྱི་ནོར་བུ་ཞུ་ཞེས་ཡོངས་སུ་གསོལ་བར་སྣང་། གཤེན་རབ་ཆེན་པོ་མྱུར་བར་
མངོན་དུ་ཞལ་བསྟན་འཚལ། དེ་སྐད་ཅེས་ཞུ་བས་བསྐུལ་པ་དང་། གཤེན་རབ་དེ་ནི་
ཐམས་ཅད་མཁྱེན་པའི་ཡེ་ཤེས་དང་ལྡན་པས། གཡུང་དྲུང་སེམས་དཔའ་འགྲོ་བའི་
དོན་དུ། ཡིད་བཞིན་གྱི་ནོར་བུ་ཞུ་བར་མཁྱེན་ནས། གྲུབ་པ་གཤེན་གྱི་ཕོ་བྲང་ཆེན་པོ་
ནས་བཞེངས་ཏེ། སྐུའི་སྤྲུལ་པ་བྱེ་བ་ས་ཡ་དང་བཅས་ཏེ། ཞལ་ནས་མངོན་གསུམ་དུ་
བསྟན་པ་མཛད་དོ། ། །
དེ་ལ་རྒྱལ་བུ་ཀུན་དགའ་འོད་ལ་སོགས་པ་དང་། བློན་པོ་བཟང་སྐྱོང་མཆོག་དང་།
འཁོར་པ་དུ་མའི་ཚོགས་ཀྱི་བརྟགས་ཏེ་གཟིགས་ན། གཤེན་རབ་ཆེན་པོ་འདོད་པ་
དགུ་འགྱུར་དེ་ནི། དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ཐུགས་ཀྱིས་
32



མདོ་སྡེ།
རྣམ་རྒྱལ་གཟུངས་ཆེན།
ཡེ་ཤེས་ལས་གྲུབ་པ། སྐུ་མཚན་བཟང་པོ་སུམ་ཅུ་རྩ་གཉིས་ལ། དཔེ་བྱད་བཟང་པོ་
བརྒྱད་ཅུའི་དཔལ་འབར་བ། སངས་རྒྱས་ཐམས་ཅད་ཀྱི་ཆེ་བའི་ཡོན་ཏན་མ་ལུས་
སྐུ་ལ་རྫོགས་པ། དབུ་ལ་རིན་པོ་ཆེ་སྣ་ལྔའི་ཟེའུ་ཕྲོག་གསོལ་བ། ཡིད་བཞིན་གྱི་ནོར་
བུ་རིན་པོ་ཆེ་སྣ་ཚོགས་ཀྱིས་བརྒྱན་པ། དར་གྱི་ཆུན་པོ་དང་ག་ཤ་དང་ཤམ་ཐབས་
ཀྱི་མཛེས་པ། འཇིག་རྟེན་གྱི་དབང་བསྒྱུར་ཆེན་པོ་རྣམས། སེང་གེ་དང་གླང་པོ་ཆེར་
སྤྲུལ་པའི་གདན་ལ་བཞུགས་པ། པད་མ་དང་ཉི་ཟླ་བརྩེགས་པའི་གདན་སྟེང་ན། སྐུ་
བལྟ་བས་ཡོངས་སུ་ཆོག་མི་ཤེས་པ། རིན་ཆེན་འབར་བའི་ཞལ་ལྷག་གེ་ལྷང་ངེ་མངོན་
པར་གསལ་བ། གཞའ་ཚོན་མཛེས་པའི་རང་བཞིན་སྣང་ལ་དངོས་པོར་མ་གྲུབ་
པ། གསལ་ལ་སྒྲིབ་པ་མེད་པར་མངོན་སུམ་དུ་བྱུང་ངོ༌། །དེ་ལ་ཤིན་ཏུ་དགའ་བའི་
སེམས་ཀྱི་དང་བ་རབ་ཏུ་སྐྱེས་ཏེ། གུས་པའི་ལུས་ཀྱི་ལྷ་ཕྱག་ཀུན་གྱིས་འཚལ། སྤྲོ་བའི་
དབྱངས་ཀྱིས་མགྲིན་གཅིག་བསྟོད་པ་ནི།
ཨེ་མ་ཧོ། ཐུགས་རྗེ་ཐབས་ཀྱི་མངའ་བདག་ཅིར་ཡང་སྤྲུལ་པའི་སྐུ། བསོད་ནམས་
ཡེ་ཤེས་ནུས་མཐུ་ལས་གྲུབ་རྣམ་མཛེས་པ། མཆོག་གི་མཆོག་སྤྲུལ་སྐྱེ་བའི་བཟོད་
དབང་རྒྱལ། མྱ་འདས་ཞིང་བདག་སངས་རྒྱས་རྣམ་གྲོལ་དམ་པའི་དཔལ། འཇིག་
རྟེན་ཐུགས་རྗེས་རབ་གཟིགས་བརྩེ་མངའ་ཐུགས་ལྡན་པས། བོན་ཉིད་ངང་ལས་མ་
གཡོས་གྱུར་ཀྱང་སྤྲུལ་པའི་བཀོད་པ་རྒྱས། སྐྱེ་བའི་མཆོག་བླང་ཡིད་བཞིན་གཏེར་
འཛིན་བཞེད་པ་ཡི། རྣམ་དག་དུ་མའི་བཀོད་པ་སྣ་ཚོགས་བཟོ་བའི་ཕུལ། དགའ་
བདེ་རྒྱས་དགུ་རོལ་བའི་དཀྱིལ་འཁོར་རབ་མངའ་བ། ངེས་འབྱུང་དཀའ་སྤྱོད་དམ་
པ་འགྲོ་བའི་ཆེད་གྱུར་པོ། གཡུང་དྲུང་སྙིང་པོ་འགྱུར་མེད་དམ་པ་ཐུགས་ལ་འཆང་།
བདུད་སྡེ་དཔུང་བཅས་མ་ལུས་ཡོངས་སུ་བཏུལ་བ་པོ། བོན་གྱི་འཁོར་ལོ་བླ་ན་མེད་
པ་ཡོངས་སུ་བསྐོར། རྣམ་བྱང་ཞིང་གཤེགས་འཇིག་རྟེན་སྲོག་བསྐྱེད་ཅིང་། སྲིད་པ་
33



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཅི་སྲིད་གནས་པར་མཛད་པ་དེ་སྲིད་སྟོན། སྣང་བ་སྣ་ཚོགས་སྣང་བཞིན་སྤྲུལ་པ་དེར་
སྤྲུལ་པ། དག་དང་མ་དག་གདུལ་བྱ་ཀུན་གྱི་དོན་ཆེད་མཛད། ཇི་ལྟ་ཇི་སྙེད་མཁྱེན་
པའི་ཡེ་ཤེས་བདེན་གཉིས་གནས། འགྲོ་བའི་དཔལ་གྱུར་མགོན་པོ་ཁྱེད་ལ་གུས་ཕྱག་
འཚལ། སེམས་ཅན་དོན་ལ་དགོངས་མཛད་ཐུགས་རྗེས་གཟིགས་མཛོད་ལ། ཡིད་
བཞིན་ནོར་བུ་རིན་ཆེན་བདག་ལ་སྩལ་དུ་གསོལ། ཞེས་བརྗོད་དེ་མེ་ཏོག་གི་ཆར་པ་
ནི་ཕབས། མཆོད་པའི་སྤྲིན་དཔུང་ནི་ཕུལ། དགྱེས་པའི་སྐོར་བ་ནི་བྱས། དང་བའི་
སེམས་ནི་བསྐྱེད་དོ། །
དེ་ལ་གཤེན་རབ་འདོད་པ་དགུ་འགྱུར་ཀྱང་། ཤིན་ཏུ་དགྱེས་པའི་ཚུལ་བསྟན་ནས་
བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། ཁྱོད་ནི་འགྲོ་བ་གཞན་ལ་ཕན་པའི་
སེམས་བསྐྱེད་ཆེན་པོ་དང་ལྡན་པ་ཡིན་གྱིས། བདག་གིས་ཡིད་བཞིན་ནོར་བུ་སྟེར་
བར་བྱའོ། །ཞེས་གསུངས་ཏེ། ནོར་བུ་དཀར་ལ་འཚེར་བ། དམར་ལ་གདངས་པ།
སྨུག་ལ་འདྲིལ་བ་གསུམ་བསྟན་ཏེ། གང་ལ་སྤྲོ་ཞིང་དང་བ་སྐྱེ་བ་ལ་ལོངས་སྤྱོད་ཅིག་
ཅེས་བཀའ་སྩལ་ཏོ། །དེ་ལ་རྒྱལ་བུ་ཡིས་ནི་དཀར་ལ་འཚེར་བ། ཡིད་དུ་འོང་བ། རབ་
ཏུ་ཡིད་དུ་འོང་བ། ཉམས་དགའ་བ། ཤིན་ཏུ་ཉམས་དགའ་བ། དང་སྤྲོ་བ། རྣམ་
པར་དང་སྤྲོ་བ་དག་བཞེས་ཏེ། དར་གྱི་ལྡིང་ཁུག་ལ་ནི་བཅུག །རྒྱལ་མཚན་གྱི་རྩེ་མོ་
ལ་ནི་བཏགས། མེ་ཏོག་སྣ་ཚོགས་ཀྱི་མཆོད་པ་ནི་ཕུལ་ནས། གཤེན་རབ་ཆེན་པོ་དེའི་
བཀའ་སྩལ་པ། ཀྱེ་མ་རྒྱལ་བུ་ཁྱོད་ནི་སྔོན་ཚེ་མང་པོའི་གོང་ནས་བསགས་པའི་སྐལ་པ་
དང་ལྡན་པ་ཡིན་པས། ཡིད་བཞིན་གྱི་ནོར་བུ་རིན་པོ་ཆེ་འདི་ལ་དབང་བ་ཡིན་གྱིས།
ད་ཡང་འདི་ལ་རྣམ་པར་དག་པའི་སྨོན་ལམ་ཡོངས་སུ་ཐོབ་ཅིག །དེའི་ནུས་མཐུས་མ་
འོངས་པའི་དུས་ན། མི་བཅེད་ཅེས་བྱ་བའི་ཞིང་ཁམས་ཤིག་ན། རྒྱལ་བུ་ཀུན་དགའ་
འོད་ཁྱོད་ནི། བླ་ན་མེད་པར་ཡང་དག་པར་རྫོགས་པའི་སངས་རྒྱས་ཆེན་པོ། འགྲོ་བ་
34



མདོ་སྡེ།
རྣམ་རྒྱལ་གཟུངས་ཆེན།
འདུལ་བ། ཐབས་ལ་མཁས་པ། ཐུགས་རྗེ་ཆེ་བའི་སྟོན་པ་གཤེན་རབ་མི་བོ་བྱ་བར་
འགྱུར་རོ། །བློན་པོ་བཟང་སྐྱོངས་མཆོག་ནི། སྟོན་པ་དེའི་སྐུ་རྐྱེན་འཁོར་ལོས་བསྒྱུར་
རྒྱལ། བསོད་ནམས་ཆེ་བ། དབང་དང་ལྡན་པ། ཀོང་ཙེ་འཕྲུལ་གྱི་རྒྱལ་པོ་ཞེས་བྱ་
བར་འགྱུར་རོ། །ཞེས་ལུང་བསྟན་ཞིང་གནང་བ་ཐོབ་བོ། ། །
དེ་ནས་རྒྱལ་བུ་དང་བློན་པོ་དེ་དག་རབ་ཏུ་དགའ་བའི་སེམས་སྐྱེས་ནས། སྨོན་
ལམ་རྣམ་པར་དག་པ་འདི་དག་བཏབ་པ་ཡིན་ནོ། །རྫོགས་པའི་སངས་རྒྱས་འགྲོ་
བའི་སྐྱོབས་གཅིག་པོ། འདོད་པ་ཅི་བཞིན་འགྱུར་བའི་ཐུགས་རྗེ་དང་། ཡིད་བཞིན་
ནོར་བུ་དམ་པའི་མཐུ་དཔལ་དང་། ཕྱོགས་བཅུའི་སངས་རྒྱས་རྣམས་ཀྱི་བྱིན་རླབས་
ཀྱིས། བདག་གི་སྨོན་ལམ་བཏབ་པ་ཅི་ལྟ་བར། ཀུན་ནས་ཡོངས་སུ་གྲུབ་པར་མཛད་
དུ་གསོལ། འཇིག་རྟེན་དག་ན་བསམ་པ་རྩེ་གཅིག་ཏུ། གཡུང་དྲུང་བོན་ལ་མོས་གྱུར་
ཅི་སྙེད་རྣམས། བསམ་པ་ལ་བར་ཆོད་མེད་པར་འགྲུབ་གྱུར་ཅིག །ཕྱོགས་བཅུའི་
ཞིང་ཁམས་ཅི་སྙེད་རྒྱ་ཆེ་བར། དེ་སྙེད་ཡོངས་སུ་དག་པའི་སངས་རྒྱས་བོན། གཡུང་
དྲུང་སེམས་དཔའ་མང་པོས་གང་བར་ཤོག །རབ་འབྱམས་གནས་པའི་སྐྱེ་འགྲོ་དུ་
མ་རྣམས། རྟག་ཏུ་ཚེ་རིང་ནད་མེད་བདེ་བ་དང་། བོན་དང་མཐུན་པའི་དོན་ཀུན་
འགྲུབ་པར་ཤོག །གཡུང་དྲུང་ས་ལ་བདག་ནི་སྤྱོད་བྱེད་ཅིང་། ཚེ་རབས་རྟག་ཏུ་སྐྱེ་བ་
དྲན་པ་དང༌། གཞོན་ནུར་གྱུར་ལ་རབ་ཏུ་འབྱུང་བར་ཤོག །རྣམ་པར་རྒྱལ་བའི་རྗེས་
སུ་སློབ་བྱེད་ཅིང་། ལེགས་ལམ་བཟང་པོའི་སྤྱོད་པ་ཡོངས་སུ་ལེན། འཆལ་མེད་དག་
པའི་ཁྲིམས་ལ་གནས་པར་ཤོག །ལྷ་ཀླུ་མི་དང་སྐྱེ་འགྲོ་ཐམས་ཅད་ལ། རང་སྒྲ་ཅི་ཙམ་
པ་རུ་འཕྲུལ་ངག་སྒྲ། གཡུང་དྲུང་བོན་འདི་ཡོངས་སུ་སྟོན་པར་ཤོག །སྡིག་སྒྲིབ་ལས་
ཀྱི་རྣམ་སྨིན་ཀུན་བྱང་ནས། གཡུང་དྲུང་སེམས་ལ་ཉམས་པ་མེད་པ་དང་། བླ་མེད་
དོན་ལ་དུས་ཀུན་བརྩོན་པར་ཤོག །བདུད་དཔུང་ལས་དང་ཉོན་མོངས་རབ་ཞི་ནས།
35



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རྣམ་གྲོལ་ཞི་བའི་མཆོག་ལ་མཉམ་གནས་ཤིང་། ཐོགས་མེད་དམ་པའི་དོན་ལ་སྤྱོད་
པར་ཤོག །ཞིང་གི་རྡུལ་སྙེད་སེམས་ཅན་མ་ལུས་པ། བདག་གི་གདུལ་བྱ་རྣམ་དག་
ཉིད་གྱུར་ཏེ། ངན་འགྲོ་གནས་ངན་མ་ལུས་རྒྱུན་ཆད་ཤོག །འགྲོ་ལ་ཕན་པའི་སེམས་
ནི་ཡོངས་འཕེལ་ཞིང་། བསྐལ་པ་ཀུན་དུ་བདུད་ལས་རྣམ་པར་རྒྱལ། རབ་རྒྱལ་བོན་
གྱི་འཁོར་ལོ་བསྐོར་བར་ཤོག །བདག་དང་མཚུངས་སྤྱོད་གཡུང་དྲུང་སེམས་དཔའ་
རྣམས། ཟབ་མོ་སྤྱོད་དང་མི་འབྲལ་བདག་འཕྲད་ཅིང་། ནམ་ཡང་ཡིད་སུན་འདོད་
སྐྱོན་མེད་པར་ཤོག །སངས་རྒྱས་གང་ཞིག་རྣམ་པར་རྒྱལ་བ་རྣམས། མངོན་སུམ་
ལྷང་ངེ་བལྟ་ཞིང་དེའི་གསུང་སྤྱོད། རྒྱ་ཆེ་མཆོད་པས་ཚོགས་ཆེན་བསགས་པར་ཤོག །
བསྐལ་པ་མ་འོངས་གྲངས་འདས་ཐ་དག་ཏུ། སྐྱོ་བའི་སེམས་མེད་རྣམ་པར་རྒྱལ་བ་
འཛིན། མི་ཕམ་མགོན་གྱུར་མཆོག་ཏུ་སྤྱོད་པར་ཤོག །སྲིད་པ་ཐམས་ཅད་སྲིད་པས་
ཁྱབ་པ་ལྟར། བོན་རྣམས་དེ་བཞིན་རྣམ་པར་རྒྱལ་བས་ཁྱབ། སེམས་ཅན་ཤེས་བྱ་དེ་
ཡང་དེ་འདྲར་ཤོག །བསོད་ནམས་ཡེ་ཤེས་མི་ཟད་རྒྱ་མཚོ་ལ། ཐབས་དང་ཤེས་རབ་
བསྟན་པའི་གྲུ་གཟིངས་ལམ། ཡོན་ཏན་འབྲས་བུ་ཡིད་བཞིན་ནོར་རྙེད་ཤོག །སངས་
རྒྱས་ཀུན་གྱི་གཙོ་བོ་དམ་པའི་མཆོག །རྣམ་པར་རྒྱལ་བའི་སྤྱོད་པ་སྤྱོད་བྱེད་ཅིང་།
ཉེས་པའི་དགྲ་དཔུང་མ་ལུས་འཇོམས་པར་ཤོག །ཞིང་ཁམས་རྒྱ་མཚོ་མཐའ་ཡས་མ་
ལུས་པ། རྣམ་སྤྲུལ་རྒྱ་མཚོ་ཟད་མེད་ཡང་འགྱེད་ཅིང་། འཁོར་བའི་རྒྱ་མཚོ་ཡོངས་སུ་
སྐེམ་པར་ཤོག །དུས་གསུམ་རྣམ་པར་རྒྱལ་བའི་གཟིངས་ཆེན་པོ། སྙན་པའི་བ་དན་
ནམ་མཁའི་མཐའ་མཉམ་ཞིང་། སྐུ་གསུམ་གཞལ་ཡས་ཁང་ལ་རབ་གནས་ཤོག །
འཇིག་རྟེན་ཁམས་ཀྱི་སྒྲོན་མེ་སངས་རྒྱས་རྣམས། ཉི་མ་སྤྲིན་བྲལ་ལྷང་ངེ་གསལ་བ་
ལྟར། གདུལ་བྱ་ཀུན་ལ་དེ་ཉིད་རབ་འཆར་ཤོག །སྟོབས་ཆེན་ཕ་རོལ་གནོན་པའི་
ཟིལ་དང་གཟི། བརྗིད་ལྡན་རི་རྒྱལ་ལྷུན་པོར་བསོད་ནམས་བསྟན། བདུད་དཔུང་
36



རྣམ་རྒྱལ་གཟུངས་ཆེན།
མདོ་སྡེ།
ལས་དང་ཉོན་མོངས་ཡོངས་འཇོམས་ཤོག །གཡུང་དྲུང་བོན་འདི་རྒྱ་མཚོ་གཏིང་ཟབ་
པ། ངོམ་མེད་བློ་ཡི་དོན་དམ་མྱོང་བར་སྤྱོད། འཆལ་བ་མེད་པར་བདག་ལ་རྫོགས་
པར་ཤོག །སངས་རྒྱས་ཀུན་གྱི་ནང་ནས་ཐུ་བ་པོ། བརྗོད་པས་ཐར་པའི་རྣམ་པར་
རྒྱལ་བ་ཞེས། མཁའ་མཉམ་དགེ་བ་འདི་དོན་མཚུངས་སྤྱོད་ཤོག །མི་དགེ་ཉེས་པའི་
བག་ཆགས་དང་བཅས་པ། རྣམ་དག་ངང་དུ་རང་གྲོལ་ཞི་བར་གཤེགས། ཡོན་ཏན་
ཚད་མེད་རྒྱལ་བའི་རྒྱན་གྱུར་ཤོག །མཁའ་ལ་ཟད་པ་མེད་ཅིང་ཐུག་པའང་མེད། དེ་
བཞིན་སེམས་ཀྱི་ཁམས་ཀྱང་མཐའ་མེད་པར། བདག་གི་སྨོན་ལམ་འདི་ཡང་དེ་འདྲར་
ཤོག །ཕྱོགས་བཅུའི་ཞིང་རྣམས་རིན་ཆེན་ནོར་བུས་བཀང་། སངས་རྒྱས་མཆོད་དང་
སེམས་ཅན་རེ་བ་བསྐོངས། བདག་ཉིད་ཡེ་ཤེས་བསྐྱེད་པའི་དཔལ་དུ་ཤོག །ལུས་ངན་
གྲོགས་ངན་གནས་ངན་གཏན་སྤངས་ནས། དེ་འགྱུར་བཟང་པོའི་ཡོན་ཏན་མཐའ་
ཡས་པ། སྐྱེ་འགྲོ་ཡོངས་ཀྱི་རྒྱུད་ལ་སྐྱེ་བར་ཤོག །བདུད་དང་སྲིན་པོ་མུ་སྟེགས་ལ་
སོགས་པ། ལྟ་བ་ལོག་པའི་ལྟ་བ་ཐམས་ཅད་ཀྱང་། རྣམ་པར་རྒྱལ་བའི་ངང་དུ་གྲོལ་
བར་ཤོག །གང་ཞིག་འཆི་བའི་ཚེ་ན་འགྱོད་མེད་པར། བདེ་བ་ཅན་གྱི་ཞིང་ཁམས་
རྣམ་དག་ཏུ། རྣམ་པར་རྒྱལ་བའི་སྐུ་རུ་སངས་རྒྱས་ཤོག །འཁོར་བའི་རྒྱ་མཚོ་ཆེན་པོ་
མ་སྟོངས་བར། རྣམ་རྒྱལ་ཞིང་ཁམས་བཟང་ཞིང་ཉམས་དགའ་བར། མི་ཕམ་རྒྱལ་
པོ་ཡོངས་སུ་བཞུགས་པར་ཤོག །ཐུགས་ཀྱི་ཡེ་ཤེས་རྒྱ་ཆེ་ཟད་མེད་པར། དེ་བཞིན་
ཐུགས་རྗེའི་རྒྱུན་ཀྱང་དེ་འདྲ་བས། འདྲེན་པའི་སྟོན་པ་རྒྱུན་དུ་བྱེད་པར་ཤོག །སྟོན་
པས་བསྟན་པའི་བོན་རྣམས་ཅི་བཞིན་པ། གདུལ་བྱའི་བློ་ལ་དེ་ཉིད་རྣམ་པར་ཞེན།
རྟག་ཏུ་གཡེལ་མེད་དོན་ལ་རབ་སྤྱོད་ཤོག །འགྲོ་བའི་ལུས་ནི་ཅི་ཙམ་གྲངས་མང་བ།
དེའི་མདུན་དུ་འདུལ་བའི་སངས་རྒྱས་སྐུ། སྤྲུལ་པ་མང་པོ་ཡོངས་སུ་འགྱེད་ནུས་ཤོག
དེ་དག་དེ་བཞིན་ཉིད་ཀྱི་མཐུ་དང་དཔལ། སྨོན་ལམ་འདི་ནི་ཡང་དག་མཆོག་ཆེན་
37



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པོ། ཅི་ལྟར་བཏབ་བཞིན་འགྲོ་བའི་དཔལ་འགྱུར་ཤོག །གང་ཞིག་རྣམ་པར་འཚེ་མེད་
འཇིག་བྲལ་རྗེ། དེ་གྱུར་དེ་ནི་རྣམ་པར་རྒྱལ་བ་ཡིན། ནམ་ཞིག་བདག་ནི་འབྲས་བུ་དེ་
ཐོབ་ཤོག །ཅེས་སྨོན་ལམ་བཏབས་ཏེ། རྒྱལ་བུ་དང་བློན་པོ་དང་། འཁོར་པ་ཐམས་
ཅད་གཟིངས་ཆེན་པོར་ཞུགས་ཏེ། རང་གི་ཡུལ་ཕྱོགས་སུ་གཤེགས་སོ། །
དེའི་ཚེ་དེའི་དུས་ན། གཅུང་གཏུམ་པོ་རྗེའི་བསམ་པ་ལ། ད་ནི་ཉེ་བར་རྒྱལ་བུ་
ནོར་བུ་ལེན་པ་དེ་ཡང་འཁོར་ཏེ་འོང་བར་ངེས་སོ། །བདག་གིས་རྒྱ་མཚོའི་འགྲམ་དུ་
སུན་མ་བྱས་ལ་ནོར་བུ་བླང་། རྒྱལ་བུ་བློན་པོ་རྒྱ་མཚོར་གསད་ལ་གཏང་། སྙམས་
པའི་བསམ་པ་སྐྱེས་ནས་ཡབ་ལ་ཞུས་པ་ནི། ཀྱེ་ཡབ་གཅིག་ལགས། རྒྱལ་བུ་བློན་པོ་རྒྱ་
མཚོར་བཞུད་པ་ཐུགས་ལ་མི་འཕྲེང་ངམ། བདག་ནི་མཆེད་ཟླ་ལགས་པས་ཤིན་ཏུ་སྐྱོ་
ལ་ངེས། དམག་གི་དཔུང་ཆེན་བྱས་ལ་ང་བུ་བསུ་རུ་མཆི། ཞེས་ཞུས་སོ། །དེ་ལ་ཡབ་
ཀྱིས་བཀའ་སྩལ་པ། ལེགས་སོ་ལེགས་སོ་དེ་དེ་བཞིན་ནོ། །དེ་དེ་བཞིན་དུ་མཛོད་ཅིག་
ཅེས་གསུངས་ཏེ། རྒྱལ་པོའི་ལུང་ཐོབ་རྒྱལ་ཁམས་དམག་བཟློག་ནས། རྒྱ་མཚོའི་གླིང་
ལ་གཅེན་པོ་བསུ་རུ་གཤེགས་ན། གཅེན་པོས་ནོར་བུ་ལོན་ནས་མཚོ་ཁར་འོང་བ་དང་
འཕྲད་དེ་མཇལ་ནས། གཏུམ་པོ་རྗེས་སྨྲས་པའི་མདོ། རྒྱལ་པོ་ཡབ་ལ་ཡུའུ་ཟླ་གཉིས་
ཡོད། ཁྱོད་ཀྱི་རྒྱ་མཚོའི་གླིང་ལ་ནོར་ལེན་སོང་། བདག་གི་དེའི་བར་ལ་རྒྱལ་སྲིད་
བཙས། འགྲོ་ཁར་ཡབ་ཀྱིས་ང་ལ་ནོར་བུ་དག །ལོན་ན་ཕྱེད་བཞིན་ཞེས་ནི་བཀའི་
བཅད། ལ་འུར་བདག་ལ་ནོར་བུ་ཕྱེད་བྱིན་ཞིག །མི་བཞིན་ཡུལ་མ་སླེབས་པའི་བར་
སྐབས་འདིར། ངས་ནི་དམག་གི་དཔུང་གིས་བླངས་འཚལ་སྐད། དེ་ལ་གཅེན་གྱིས་
ལན་བཏབ་སྨྲས་པའི་མདོ། ཡིད་བཞིན་ནོར་བུ་རིན་ཆེན་བྱ་བ་འདི། མ་བགོས་སྤྱི་ལ་
ཁྱབ་པར་བཞགས་པ་ལ། ཡོ་སྐོལ་བགོ་བཤའ་བྱས་ན་ག་ན་རུངས། འགྲོ་བ་ཡོངས་ལ་
ཕན་པར་བྱ་བའི་ཕྱིར། རྒྱལ་མཚན་རྩེར་མཆོད་ཀུན་གྱིས་མཆོད་གནས་བྱ། མཆེད་
38



མདོ་སྡེ།
རྣམ་རྒྱལ་གཟུངས་ཆེན།
གཉིས་འགྲོགས་ལ་རྒྱལ་པོའི་གན་དུ་འོང་། དེ་ཡི་བར་ལ་དེ་སྐད་མ་སྨྲ་ཞིག །ཅེས་
གསུངས་ནས་ནོར་བུ་མ་སྟེར་རོ། །དེ་ལ་ཤིན་ཏུ་ཉོན་མོངས་པའི་དབང་གིས། གཅུང་
གི་སེམས་ལ་ནི་རྒྱལ་པོ་ཡབ་ཀྱི་དྲུང་དུ་སླེབ་ཙམ་ན། རྒྱལ་ཁམས་བསྡུས་ནས་སྟོང་
ཁམས་ཀུན་བསོགས་ནས། ཁོ་རང་གཅིག་བུས་ནོར་བུ་འཆང་བ་འདི། བདག་རང་མ་
སྐྱེས་པ་དང་འདྲ་བར་འགྱུར། རྒྱལ་འབངས་ཡོ་ག་གཅེན་ལ་དད་པར་ངེས། ནོར་བུ་
ཁོས་ལོན་པའི་དུས་རྟིང་ལ། རྒྱལ་སྲིད་ཙམ་ཡང་ཁོའི་འཁྱེར་བར་འོང་། རྒྱལ་འབངས་
ཀུན་ཀྱང་ཁོ་ལ་འཕྱོག་པར་འོང་། ཅི་ནས་ནོར་བུ་ངའི་བླང་བསམ་སྟེ། གོ་དོན་མཚོན་
ཐོགས་དམག་གི་དཔུང་བསྐུལ་ལོ། །
དེ་ལ་རྒྱལ་བུ་གཅེན་དང་བློན་པོ་ཡིས། ནོར་བུ་རྒྱལ་མཚན་རྩེ་ལ་བཏགས་ཏེ་ཕྱར་
ནས་ནི། ཕ་རོལ་གཡུལ་ལས་རྒྱལ་བའི་སྨོན་ལམ་བཏབས་ཏེ། དམག་ཚོགས་ལ་ལ་
ནི་བརྒྱལ་ལོ། །ལ་ལ་ནི་རེངས་སོ། །ལ་ལ་ནི་འདར་རོ། །གཏུམ་པོ་རྗེ་ཉིད་ནི་བསམ་
པ་ངན་པའི་དབང་གིས་བརྒྱལ་ཏེ་ཤིའོ། །ཤི་ཁར་ཡང་ཀུན་དགའ་འོད་དང་བཟང་
སྐྱོངས་མཆོག་ཁྱོད་གཉིས་ལ། ད་རེས་ངས་མ་ཐུབ་ཀྱང་། ཚེ་རབས་ཐམས་ཅད་དུ་
བར་ཆོད་ཁོ་ན་བྱེད་པར་དམོད་མོ་བོར་རོ། །དེ་ཅིའི་སླད་དུ་ཞེ་ན། ཡིད་བཞིན་གྱི་
ནོར་བུ་དེ་ཡོད་པའི་ས་ན། དགྲ་དང་རྒོལ་བ་གང་གིས་ཀྱང་མི་ཚུགས་ཏེ། དེ་ལ་
བསམ་པ་ངན་པ་གང་སེམས་པ་འཆི་བར་འགྱུར་རོ། །གལ་ཏེ་དེ་ལྟར་མི་འགྱུར་ན་ནི།
ཡིད་བཞིན་གྱི་ནོར་བུ་ཡང་མ་ཡིན་ནོ། དེ་ནས་རྒྱལ་བུ་དང་བློན་པོ་དེ་གཉིས་ཀྱིས།
གཏུམ་པོ་རྗེ་གྲོངས་པའི་སྤུར་བུ་ལ། གཡུང་དྲུང་སྤྲུལ་པའི་མཆོད་རྟེན་གཅིག་བཞེངས་
སུ་གསོལ་ཏེ། ནམ་ཞིག་གདུལ་བྱ་དམ་པར་གྱུར་ཅིག་ཅེས་སྨོན་ལམ་བཏབ་པའོ། །དེ་
ནས་རང་གི་ཡུལ་དུ་ཕྱིན་ནས་ཀྱང་། ཡིད་བཞིན་གྱི་ནོར་བུ་དེ་ལ་ནི་འདོད་པའི་ཡོན་
ཏན་བསམ་ལས་འདས་པས། སྨོན་ལམ་གང་ལྟར་གདབ་པ་བཞིན་དུ་འབྱུང་བ་ཡིན་
39



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཏེ་བཤད་ཀྱིས་མི་ལོང་ངོ༌། །ཀྱེ་མ་ཀོང་ཙེ་འཕྲུལ་གྱི་རྒྱལ་པོ་ཆེན་པོ། དེའི་དུས་ཀྱི་རྒྱལ་
བུ་ཀུན་དགའ་འོད་ནི། བདག་སྟོན་པ་གཤེན་རབ་ཉིད་ཡིན་ནོ། །དེའི་དུས་ཀྱི་བློན་པོ་
བཟང་སྐྱོངས་མཆོག་ནི། ཁྱོད་ཀོང་ཙེ་འཕྲུལ་རྒྱལ་ཉིད་ཡིན་ནོ། །དེའི་དུས་ཀྱི་གཏུམ་པོ་
རྗེ་ནི། ཧ་དྷ་སྐྱེས་གཅིག་ཉིད་ཡིན་ནོ། །བསམ་པ་ངན་པ་ཤོར་བས་སྲིན་གྱི་ལུས་སུ་སྐྱེས་
པ་ཡིན་ནོ། །དམོད་མོ་ངན་པ་བོར་བས་གསས་ཁང་ལ་བར་ཆོད་རྩོམ་པ་ཡིན་ནོ། །
མཆོད་རྟེན་བཞེངས་ཤིང་སེམས་བསྐྱེད་པས། གདུལ་བྱར་གྱུར་པ་ཡིན་ནོ། །ནམ་ཞིག་
ཐུལ་ནས་འཁོར་དུ་གྱུར་ཅིག་པར་སྨོན་ལམ་བཏབས་པས། ལྷའི་ལུས་སུ་འགྱུར་ཞིང་
བསྟན་པ་བསྲུང་བ་ཡིན་ནོ། །སེམས་ཅན་རྒྱུ་འབྲས་ཐམས་ཅད་བཤད་ཀྱིས་མི་ལོངས་
ཏེ། འོན་ཀྱང་སྔོན་བྱུང་ཟུར་ཙམ་བཤད་པ་དེ་ལྟར་རོ། །
དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། མིའི་རྒྱལ་པོ་ཆེན་པོ་ཀོང་ཙེ་
འཕྲུལ་གྱི་རྒྱལ་པོ་དང་། དཔལ་མགོན་གྱི་རྒྱལ་པོ་གཅེན་ལྷ་མིག་དགུ་དང་། གཞན་
ཡང་གཡུང་དྲུང་སེམས་དཔའ་ཐམས་ཅད་ཀྱིས་ཀྱང་། གུས་པའི་ལུས་ཀྱི་ནི་ཕྱག་
འཚལ་ལོ། །དང་བའི་སེམས་ཀྱི་ནི་མཆོད་པ་ཕུལ་ནས་འདི་སྐད་ཅེས་གསོལ་ཏོ། །རྣམ་
པར་རྒྱལ་བ་སངས་རྒྱས་གཙོ། ཐམས་ཅད་མཁྱེན་པའི་ཡེ་ཤེས་ཅན། འགྲོ་བ་ཡོངས་
ཀྱི་སྐྱོབས་ཆེན་མཆོག །ལས་དང་རྒྱུ་འབྲས་དེ་འདྲ་བ། སྔོན་གྱི་བསོད་ནམས་ཡེ་ཤེས་
ཚོགས། ཟད་པ་མེད་པའི་གཞི་ཆེན་པོ། རྣམ་སྟོན་དཔལ་ལ་ཕྱག་བགྱིའོ། །ཁྱེད་ཀྱི་སྐུ་
གསུང་ཐུགས་དག་གིས། བདག་ཅག་འཁོར་རྣམས་ཐར་པ་དང༌། ཐམས་ཅད་མཁྱེན་
པའི་རིན་ཆེན་ལ། ཡོངས་སུ་བཀོད་པར་མཛད་དུ་གསོལ། ཞེས་བསྟོད་དོ། །མཆོད་
པ་ཆེན་པོ་ཡོངས་སུ་ཕུལ་ལོ། །ཡིད་བཞིན་གྱི་ནོར་བུ་རིན་པོ་ཆེ་བཙལ་བའི་ལེའུ་སྟེ་
གཉིས་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
40



མདོ་སྡེ།
རྣམ་རྒྱལ་གཟུངས་ཆེན།
རྒྱལ་པོའི་གཟུངས་ལས། བམ་པོ་གསུམ་པ། དེ་ནས་ཀོང་ཙེ་འཕྲུལ་གྱི་རྒྱལ་པོ་ཡིས།
མེ་ཏོག་ཡོངས་སུ་གཏོར་ནས་ཞུས་པའི་མདོ། རྣམ་པ་ཐམས་ཅད་མཁྱེན་པའི་སྟོན་པ་
ལགས། དེ་ལྟར་ཡིད་བཞིན་གྱི་ནོར་བུ་རིན་པོ་ཆེ་དེ། འཇིག་རྟེན་ནས་སངས་རྒྱས་
པ་ཚུན་ཆད་ཀྱི་དོན་ཐམས་ཅད་འགྲུབ་པ་ལགས་ན། ནོར་བུ་དེ་གཤེན་རབ་འདོད་
པ་དགུ་འགྱུར་མ་ལགས་པ་གཞན་ལ་མི་མངའ་བ་ལགས་སམ། མངའ་ན་གང་དང་
གང་དུ་མཆིས་པར་འགྱུར། ཞེས་ཞུས་སམ་གསོལ་ཏོ། །དེ་ལ་སྟོན་པས་བཀའ་སྩལ་
པ། ཀོང་ཙེ་འཕྲུལ་གྱི་རྒྱལ་པོ་ལ་སོགས་ཞུས་པའི་འཁོར་རྣམས་ཀུན། ཡིད་བཞིན་གྱི་
ནོར་བུ་རིན་པོ་ཆེ་དཀོན་ལ་རིན་ཐང་ཆེ་བ་དེ་ནི། འཇིག་རྟེན་འདིའི་དཔལ་ཐམས་
ཅད་གྲུབ་པ་ལྟར་ཧ་ཅང་ཆེ་སྟེ། མངོན་པར་རྫོགས་སངས་རྒྱས་པ་བདག་ཉིད་རྣམ་
པར་རྒྱལ་བ་ལྟ་བུའི་སྐུ་རྐྱེན་ཡིན་ནོ། །དེ་ཅིའི་ཕྱིར་ཞེ་ན། སྤྲུལ་པའི་སྐུ་གང་ཞིག་དང་
པོ་སེམས་བསྐྱེད་ནས། ཐ་མ་འགྲོ་བའི་དོན་དུ་ཞིང་ཁམས་ཤིག་ཏུ་བྱོན་ཙམ་ན། རྣམ་
པར་རྒྱལ་བའི་རྒྱན་དྲུག་དཔལ་བཞི་རུ་འབྱུང་བའོ། །ཞེས་གསུངས་སོ། །
དེ་ལ་ཀོང་ཙེས་ཡང་ཞུས་པ། རྒྱན་དྲུག་དཔལ་བཞིའི་ནང་དུ་འདོད་པ་དགུ་འགྱུར་
གཏོགས་པ་ལགས་སམ། གཏོགས་ན་དེ་ནི་གང་དུ་གཏོགས་པ་ལགས། དེ་ལ་སྟོན་
པས་བཀའ་སྩལ་པ། ཡིད་བཞིན་གྱི་ནོར་བུ་རིན་པོ་ཆེ་མངོན་སུམ་དུ་ཐོབ་པ་ཙམ་རྒྱན་
དྲུག་དཔལ་བཞི་རུ་འདུས་སོ། །དེའི་ནང་དུ་གཤེན་རབ་འདོད་པ་དགུ་འགྱུར་ཡང་
གཏོགས་སོ། །དེ་གང་ཞེ་ན་སྣང་སྲིད་ཀྱི་རྩེ་ལ་ཁྱུང་ཆེན་འཕྱོ་བ་ཡི་ནི། སྤྱི་བོའི་གཙུག་
ཏུ་ཡིད་བཞིན་གྱི་ནོར་བུ་མདོག་དམར་སེར་འོད་རབ་ཏུ་གསལ་བ། དབྱིབས་ཟླུམ་ལ་
རྩེ་མོ་རྣོ་བ་ཞིག་མངོན་གསུམ་དུ་ཐོབ་པའོ། །གསེར་གྱི་རུ་སྦལ་གབ་པ་ན་ས་བླ་མགོན་
འབུམ་གྱིས་ནི། ཡིད་བཞིན་གྱི་ནོར་བུ་སེར་ལྗང་འོད་རྣམ་ལྔ་འཕྲོ་བ། དབྱིབས་ཟུར་
བརྒྱད་པ་ཞིག་མངོན་གསུམ་དུ་ཐོབ་པའོ། །ཆུ་སྲིན་རྒྱལ་བའི་གྲེ་བ་ན་ཡིད་བཞིན་གྱི་



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ནོར་བུ། ཆུ་ཤེལ་ལྟར་འཇམ་ལ་འོད་གསལ་བ་ཞིག་མངོན་སུམ་དུ་ཐོབ་པའོ། །གཡུང་
དྲུང་སེམས་དཔའ་སེམས་དཔའ་ཆེན་པོ། གསང་བ་ངང་རིང་དང་། ལྡེ་བོ་གསུང་ཆེན་
དང༌། གནམ་གྲགས་ངར་ཆེན་དང་། བསྐལ་པ་བཟང་པོའི་ཡེ་གཤེན་དེ་དག་གིས་ནི།
ཡིད་བཞིན་གྱི་ནོར་བུ་མདོག་སྔོ་དམར་དབྱིབས་ཟུར་བཅུ་དྲུག་པ། སྦ་དཀར་འདེབས་
ལྗི་བ་ཞིག་མངོན་སུམ་དུ་ཐོབ་པའོ། །ལྷའི་དབང་པོ་བརྒྱ་བྱིན་གྱིས་ནི། ཡིད་བཞིན་
གྱི་ནོར་བུ་མདོག་དཀར་ལ་འཚེར་བ་རྩེ་མོ་རྣོ་བ་འོད་གསལ་བ་ཞིག་མངོན་སུམ་དུ་
ཐོབ་པའོ། །གཤེན་འདོད་པ་དགུ་འགྱུར་གྱིས་ནི། ཡིད་བཞིན་གྱི་ནོར་བུ་མདོག་སྨུག་
ལ་འཚེར་བ། དབྱིབས་ཟུར་གསུམ་པ་མཉེན་ལ་འཕར་བ་ཞིག་མངོན་སུམ་དུ་ཐོབ་
པའོ། །དེ་ནི་རྒྱན་དྲུག་སྤྱི་རྗེ་ཁྱུང་དང་བདུན་ཡིན་ཏེ། གཡུང་དྲུང་སེམས་དཔའ་
གཉིས་ནོར་བུ་གཅིག་ལས་དབྱེར་མེད་པས་རྒྱན་དྲུག་ཅེས་བྱའོ། །ཀླུའི་རྒྱལ་པོ་གཙུག་
ན་རིན་ཆེན་གྱིས་ནི། སྤྱི་བོའི་གཙུག་ཏུ་ཡིད་བཞིན་གྱི་ནོར་བུ་མདོག་སྔོ་ལ་འཚེར་བ།
དབྱིབས་ཟུར་གསུམ་པ་ཞིག་མངོན་གསུམ་དུ་ཐོབ་པའོ། །ཀླུའི་རྒྱལ་པོ་འཇོག་པོ་ཡིས་
ནི། ཡིད་བཞིན་གྱི་ནོར་བུ་མདོག་དམར་ལ་གདང་པ། དབྱིབས་ཟུར་གསུམ་པ་ཞིག་
མངོན་གསུམ་དུ་ཐོབ་པའོ། །ལྷ་མ་ཡིན་གྱི་རྒྱལ་པོ་ཐང་བཟང་གིས་ནི། ཡིད་བཞིན་
གྱི་ནོར་བུ་མདོག་སྔོ་སྐྱ་དབྱིབས་ཟླུམ་ལ་ཙོག་པ་ཞིག་མངོན་གསུམ་དུ་ཐོབ་པའོ། །ཡི་
དྭགས་ཀྱི་རྒྱལ་མོ་ཁ་ལ་འོད་འབར་གྱིས་ནི། ཡིད་བཞིན་གྱི་ནོར་བུ་མདོག་མེ་འོད་
ལྟ་བུ། དབྱིབས་གྲུ་གསུམ་པ་ཞིག་མངོན་སུམ་དུ་ཐོབ་པའོ། །དེ་ནི་རྒྱན་དྲུག་དཔལ་
བཞི་ཡིན་ནོ། །དེ་ཡང་ངེས་པར་བཤད་པ་ནི། བྱ་ཁྱུང་ཀུན་གྱི་སྤྱི་རྗེ་ཡིན། འབྲུག་
དང་སེང་གེ་རྣམ་པ་བཞི། གཉན་པོ་ལྟར་དུ་གནས་པ་ནི། སེམས་དཔའ་ལྷ་དང་
མིར་བཅས་པ། བདེ་འགྲོ་དགེ་བ་མངོན་དབང་ཡིན། ཐར་ལམ་གོ་འབྱེད་ཡོད་ཕྱིར་
རོ། །ཆུ་སྲིན་ཀླུ་དང་གནོད་སྦྱིན་གསུམ། འདུལ་ཞིང་ལྟར་དུ་གནས་པ་ནི། བྱོལ་སོང་
42



མདོ་སྡེ།
རྣམ་རྒྱལ་གཟུངས་ཆེན།
ལྷ་མིན་ཡི་དྭགས་རྣམས། རྒྱུ་ཡོད་མངོན་ཞུགས་དགེ་སྤྱོད་མེད། སངས་པོ་མུ་འཕྱོར་
གནས་ཕྱིར་རོ། །ཁྱུང་གི་བྱོལ་སོང་གནོན་པའོ། །འབྲུག་གི་ཀླུ་དབང་ནོན་པའོ། །ལྷའི་
ལྷ་མིན་ནོན་པའོ། །མི་ཡི་ཡི་དྭགས་ནོན་པའོ། །སྤྱིར་ན་སངས་རྒྱས་རྒྱན་དྲུག་འདི། སྐུ་
གསུང་ཐུགས་ཀྱི་རྟེན་གསུམ་ལ། ཡོངས་ལ་ཁྱབ་པར་བརྒྱན་པའོ། །རིག་པའི་གནས་
ལྔ་ཐམས་ཅད་ཀྱང་། འདི་ལས་ཡོངས་སུ་བྱུང་བའོ། །སྔོན་ཚེ་བསགས་པའི་རྒྱུ་ལས་
སྐྱེས། ད་ལྟར་འབྲས་བུ་མངོན་སུམ་ཐོབ། དེ་སྐད་ཅེས་སྟོན་པས་བཀའ་སྩལ་ཏོ། ། །
དེ་ལ་ཀོང་ཙེས་ཡང་ཞུས་པ། གོང་དུ་བཤད་པ་ཐམས་ཅད་ཀྱིས། བདག་ཅག་རབ་
ཏུ་ཡི་རངས་ཏེ། སྐུ་གསུང་ཐུགས་ཀྱི་རྟེན་གསུམ་ལ། ཡོངས་ལ་ཁྱབ་པར་བརྒྱན་པ་དེ།
ཞིབ་ཏུ་དབྱེ་ལ་བསྟན་དུ་གསོལ། དེ་ལ་སྟོན་པས་བཀའ་སྩལ་པ། སྐུ་ཡི་རྟེན་གྱུར་སྐུ་
གཟུགས་ལ། རྒྱན་དྲུག་དག་གིས་བརྒྱན་པ་ནི། བདག་ཉིད་སྟོན་པ་གཤེན་རབ་ཀྱིས།
རྣམ་པར་རྒྱལ་བ་མཛད་པའི་དུས། སྤྲུལ་པ་ཅི་བཞིན་ཤེས་པར་བྱ། གསུང་གི་རྟེན་
གྱུར་གསུང་རབ་ལ། རྒྱན་དྲུག་དག་གིས་བརྒྱན་པ་ནི། རྫས་དང་ཏིང་འཛིན་ཕྱག་
རྒྱ་དང་། སྔགས་དང་ཚིག་བཤད་འབྲེལ་བར་སྦྱར། རྫས་ནི་གླེགས་ཤིང་གླེགས་ཐག་
དང༌། གླེགས་བམ་གསུམ་པོ་རིམ་བཞིན་ནོ། །ཏིང་འཛིན་ཁྱུང་འབྲུག་སེང་གེ་རྣམས།
དབྱིངས་ནས་སྤྱན་དྲངས་དེ་ལ་བསྟིམས། ཕྱག་རྒྱ་རྣམ་རྒྱལ་ཕྱག་རྒྱ་འཆང༌། སྔགས་
ནི་གཟུངས་གསུམ་རིམ་པར་བརྗོད། ཚིག་བཤད་འདི་དག་དབྱངས་ཀྱིས་བརྗོད།
བདེན་གཉིས་དོ་མཉམ་གཡུང་དྲུང་བོན། སེམས་ཅན་སྒྲིབ་གཉིས་སྦྱངས་པའི་ཕྱིར།
རང་དབང་མངོན་དུ་གྱུར་ལགས་ཀྱང་། འགྲོ་བ་སེམས་ཅན་དོན་མཛད་ཕྱིར། འཁོར་
ལོས་བསྒྱུར་བའི་རྒྱལ་པོ་གཉིས། སེང་གསས་ལྷ་དབང་མིའི་མགོན། གླེགས་ཤིང་
མངའ་རུ་གསོལ་ནས་ནི། གསུང་རབ་སྐུ་ལ་བརྒྱན་པ་ཡིས། འཁོར་ལོས་བསྒྱུར་རྒྱལ་
ཅི་བཞིན་དུ། བོན་གྱི་འཁོར་ལོ་བསྐོར་ནས་ཀྱང་། སེམས་ཅན་འཁོར་བའི་རྒྱུན་གཅོད་
43



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཅིང་། སྣང་སྲིད་བོན་དུ་བསྒྱུར་བར་ཤོག །ཚོགས་གཉིས་རབ་རྫོགས་གཡུང་དྲུང་བོན།
ཐུགས་རྗེ་འདུ་འབྲལ་མེད་ལགས་ཀྱང་། འགྲོ་བ་ཐུགས་རྗེས་བཟུང་བའི་ཕྱིར། གཡུང་
དྲུང་སེམས་དཔའ་ཆེན་པོ་ནི། འབྲུག་གསས་གསུང་ཆེན་ངར་ཆེན་གཉིས། གླེགས་
ཐག་སྐུ་དང་སྦྱར་ནས་ནི། གསུང་རབ་སྐུ་ལ་གསོལ་བ་ཡིས། གཡུང་དྲུང་སེམས་
དཔའ་ཅི་བཞིན་དུ། བོན་གྱི་འབྲུག་སྒྲ་ཡོངས་སྒྲོགས་པས། ལོག་ལྟའི་རྒོལ་བ་ཚར་
གཅོད་ཅིང་། སྐྱེ་འགྲོ་བོན་ལ་སྤྱོད་པར་ཤོག །དོན་གཉིས་མཐར་ཕྱིན་གཡུང་དྲུང་བོན།
སྤྱི་རྒྱ་རླབས་ཀྱིས་ཆོད་ལགས་ཀྱང༌། འགྲོ་བ་བླ་མེད་ཐོབ་པའི་ཕྱིར། སངས་རྒྱས་
རྫོགས་སངས་རྒྱས་ཀུན་མཆོག །བྱ་རྒྱལ་ཁྱུང་ཆེན་སྤྱི་རྗེ་དཔལ། གླེགས་བམ་སྐུ་དང་
སྦྱར་ནས་ནི། གསུང་རབ་སྐུ་ལ་གསོལ་བ་ཡིས། རྫོགས་པའི་སངས་རྒྱས་ཅི་བཞིན་
དུ། བོན་གྱི་ལྟ་བའི་རླབས་བསྐྱེད་པས། འགྲོ་རྣམས་ཡེ་ཤེས་སྐུ་ཐོབ་ནས། བོན་ཉིད་
དབྱིངས་སུ་སངས་རྒྱས་ཤོག །དེ་ནི་གསུང་རྟེན་རྒྱན་ཡིན་ནོ། །ཐུགས་རྟེན་སྐུ་གདུང་
བརྒྱན་པ་ནི། བྱ་རུ་ཁྱུང་མགོ་ཁྱུང་དང་སྦྱར། ཟུར་འདྲེན་འབྲུག་མགོ་འབྲུག་དང་སྦྱར།
སྒོ་ལྡད་སེང་མགོ་སེང་དང་སྦྱར། དེ་དག་རྒྱས་པའི་མངའ་དབུལ་ཡང་། གསས་ཁང་
ཆེན་པོ་རྒྱས་པའོ། །དེ་སྐད་སྟོན་པས་བཀའ་སྩལ་ཏོ། །
དེ་ལ་ཀོང་ཙེས་ཡང་ཞུས་པ། ཐམས་ཅད་མཁྱེན་པའི་སྟོན་པ་ལགས། རིག་པའི་
གནས་ལྔ་ཐམས་ཅད་ཀྱང་། འདི་ལས་ཡོངས་སུ་བྱུང་བ་དེ། གསལ་བར་དབྱེ་བར་
བཤད་དུ་གསོལ། དེ་ལ་སྟོན་པས་བཀའ་སྩལ་པ། རྒྱལ་རིགས་དམ་པ་དབང་དང་
བསོད་ནམས་ཅན། ཀོང་ཙེ་འཕྲུལ་གྱི་རྒྱལ་པོས་ཞུས་སམ་གསོལ་བ་ནི་རབ་ཏུ་ལེགས་
སོ། །དེ་ནི་འདི་ལྟ་སྟེ། སྤྱིར་ན་གཡུང་དྲུང་བོན་ལ་བཀའ་རྒྱ་ཆེ་ཞིང་། ལུང་གྲངས་
མང་ན་ཡང་། ཐེག་པ་ཆེན་པོ་མཛོད་ཀྱི་དགོངས་པས། མན་ངག་གི་མདོར་བསྡུས་
ན། མདོ་དོན་ཉི་ཤུའོ། །དེ་གང་ཞེ་ན། འབུམ་ལྔ། ལུང་ལྔ། གནས་ལྔ། མདོ་ལྔའོ། །
44



མདོ་སྡེ།
རྣམ་རྒྱལ་གཟུངས་ཆེན།
འབུམ་ལ་གྲངས་མང་རྩ་བའི་དོན་བསྡུས་ན། ཁམས་བརྒྱད་གཏན་ལ་ཕབས་པའི་
འབུམ། ཡེ་གཤེན་བཀོད་པ་དོན་གྱི་འབུམ། གཡུང་དྲུང་ས་བཅུ་ལམ་གྱི་འབུམ། རྣམ་
དག་ཚུལ་ཁྲིམས་འདུལ་བའི་འབུམ། དགེ་རྒྱས་ཚོགས་ཆེན་རྫོགས་པའི་འབུམ་མོ། །
ལུང་ལྔ་ནི། གསས་མཁར་ཆེན་པོ། ལུང་ཆེན་པོ། ཐེག་པ་ཆེན་པོ། རྫོགས་པ་ཆེན་
པོ། རྒྱུད་ཆེན་པོའོ། །གནས་ལྔ་ནི། མངོན་པ་རིག་པའི་སྤྱི་རྗེ་ཆེན་པོ་དང་། སྒྲ་རིག་
པ་དང་། གསོ་བ་རིག་པ། ཕྱི་རིག་པ། ནང་རིག་པའོ། །མདོ་ལྔ་ནི། རིན་པོ་ཆེ་ཀུན་
གསལ་གྱི་མདོ་དང༌། བླ་མེད་ཐེག་པའི་མདོ་དང་། སྐྱེ་འཆི་སྐྱེ་བའི་མདོ་དང་། བྱུང་
ཁུངས་མཛད་པའི་མདོ་དང༌། སྣོད་རྟེན་སྨོན་འཇུག་གི་མདོའོ། །དེ་ལ་རིག་པའི་
གནས་ལྔ་དང་། བྱུང་ཁུངས་དང་སྡེ་སྣོད་ཁྱོད་ལ་བཤད་པ་ནི། དང་པོ་གནས་ལྔ་ནི།
སྲིད་པའི་རྒྱལ་པོ་སངས་པོ་འབུམ་ཁྲིའི། སྐུའི་རྒྱུད་ཆེན་པོ་ལྔ་ལས་སྤྲུལ་པའོ། །ལྔ་གང་
ཞེ་ན། ཡེ་མཁྱེན་སྒྲ་བླའི་རྒྱལ་པོ་དང་། ཡེ་རྗེ་སྨན་ལྷའི་རྒྱལ་པོ་དང་། ཡེ་དབང་སའི་
རྒྱལ་པོ་དང་། ཡེ་དབལ་མཐུའི་རྒྱལ་པོ་དང་། རིགས་བཞི་སངས་པོ་འབུམ་ཁྲི་ཉིད་
དང་ལྔའོ། །དེ་ལ་རིག་པ་ལྔ་ནི། བཟོ་དང་། སྒྲ་དང་། གསོ་བ་དང་། ཕྱི་ནང་ལྔའོ། །
ཆད་པའི་བྱུང་ཁུངས་ནི། སྒྲ་རིག་པ་ནི། སྤྱི་རྗེ་རྒྱལ་པོ་བྱ་ཁྱུང་ལས་བྱུང་བའོ། །གསོ་
བ་རིག་པ་ནི། ཡེ་ཡོད་ནམ་མཁའི་བ་མོ་ལས་བྱུང་སྟེ། ཐང་བཟང་གི་ནོར་བུ་རིན་པོ་
ཆེ་ལ་འདུས་སོ། །ཕྱི་རིག་པ་ནི་ས་བདག་གསེར་གྱི་རུ་སྦལ་ལས་བྱུང་ངོ༌། །ནང་རིག་
པ་ནི་ཆུ་སྲིན་ཡིད་བཞིན་རྒྱལ་བ་ལས་བྱུང་ངོ༌། །དེ་དག་གི་སྡེ་སྣོད་རྒྱས་པར་བསྟན་
པ་ནི། བཟོ་རིག་པའི་བོན་སྡེ་གསུམ་ནི། བསྐལ་པ་སྣང་སྲིད་འཁོར་ལོའི་འབུམ། སྲིད་
པ་མི་བུ་རྒྱུད་ཀྱི་འབུམ། འབྱུང་བ་ཆགས་གནས་འཇིག་སྟོང་གི་འབུམ་དང་གསུམ་སྟེ།
གསས་མཁར་ཤམ་པོ་ལྷ་རྩེ་རུ་གཏན་ལ་ཕབ་ནས། སྣོད་ནི་ལྷ་སྲས་ཀར་མ་ལི་ཤོ་ལ་
བསྟན་ནོ། །སྒྲ་རིག་པའི་བོན་སྡེ་གསུམ་ནི། ལྷ་སྲིན་གྱི་འཁྲུག་འབུམ་ནག་པོ། སྒྲ་ཚད་
45



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཀྱི་རྩོད་འབུམ་ཁྲའོ། །དག་པའི་ལྷ་འབུམ་དཀར་པོ་གསུམ། ལྷ་སྲིན་བར་དུ་གཏན་
ལ་ཕབས་ནས་ནི། སྣོད་ནི་རྨ་ལོ་གཡུ་ལོ་གཉིས་ལ་བསྟན། དེ་ཡང་སྒྲ་ཚད་གཉིས་སུ་
བྱུང་བས་སྣོད་ཀྱང་གཉིས་ཡིན་ནོ། །གསོ་བ་རིག་པའི་བོན་སྡེ་གསུམ་ནི། གསོ་བྱའི་
ནད་འབུམ་ནག་པོ། གསོ་བྱེད་ཀྱི་འཚོ་འབུམ་ཁྲའོ། །རྣམ་རྒྱལ་གྱི་སྨན་འབུམ་དཀར་
པོ་གསུམ། འོལ་མོ་ལུང་རིང་དུ་གཏན་ལ་ཕབས་ཏེ། སྣོད་ནི་དཔྱད་བུ་ཁྲི་ཤེས་ལ་
བསྟན་ནོ། །ཕྱི་རིག་པའི་བོན་སྡེ་གསུམ་ནི། སྣང་སྲིད་ཀྱི་གཏོ་འབུམ་ནག་པོ། རིན་
ཆེན་གྱི་ཀུན་འབུམ་ཁྲ་བོ། གཙུག་ལག་གི་དཔལ་འབུམ་དཀར་པོ་གསུམ། རི་རབ་
རྩ་བར་གཏན་ལ་ཕབས་ཏེ། སྣོད་ནི་ཀོང་ཙེ་འཕྲུལ་རྒྱལ་ཁྱོད་ལ་བསྟན་ནོ། །ནང་
རིག་པའི་བོན་སྡེ་གསུམ་ནི། དྲག་པོའི་ཀླུ་འབུམ་ནག་པོ། འདུལ་བའི་ཀླུ་འབུམ་ཁྲའོ།
གཙང་མའི་ཀླུ་འབུམ་དཀར་པོ་གསུམ། ཀླུའི་ཡུལ་དུ་གཏན་ལ་ཕབས་ཏེ། སྣོད་ནི་ཡེ་
ཤེས་སྙིང་པོ་ལ་བསྟན་ནོ། །དེ་དག་ལ་ནི་སྡེ་སྣོད་གསུམ་འོང་བའི་ངེས་པ་ཡང་། མ་
ཐུལ་བ་བཏུལ་བའི་ནག་པོ། ཐུལ་བ་བཀྲིད་དྲངས་གི་ཁྲ་བོ། བཀྲིད་དྲངས་རྟོགས་
པའི་དཀར་པོར་བསྟན་པའོ། །དེ་སྐད་ཅེས་སྟོན་པས་བཀའ་སྩལ་ཏོ། །
དེ་ལ་ཀོང་ཙེ་འཕྲུལ་གྱི་རྒྱལ་པོས་ཡང་ཞུས་པ། ངོ་མཚར་རྒྱན་དྲུག་དཔལ་བཞི་
འདི། སྔོན་ཚེ་བསགས་པའི་རྒྱུ་ལས་སྐྱེས། ད་ལྟར་འབྲས་བུ་མངོན་སུམ་ཐོབ་གསུངས་
པ་དེ། ཞིབ་ཏུ་དབྱེ་ལ་སྟོན་པས་བཀའ་སྩལ་འཚལ། ཞེས་ཞུས་སོ། །དེ་ལ་སྟོན་པས་
བཀའ་སྩལ་པ། དད་པའི་སྟོབས་དང་ལྡན་པའི་ཀོང་ཙེ་འཕྲུལ་རྒྱལ་ལགས། དེ་དག་
ངེས་པར་བཤད་ན་འདི་ལྟ་སྟེ། ངས་ནི་སྔོན་གྱི་ཚེ་རབས་ཐམས་ཅད་དུ། དཔོན་
གསས་བླ་མ་སྤྱི་བོའི་གཙུག་ཏུ་བཀུར་བས། ད་ལྟ་བྱ་ཁྱུང་གི་རྒྱན་ཐོབ་པ་ཡིན་ཏེ། ཕྱི་
ལྟར་ན་སྲིད་པའི་རྩེ་རྗེ་རུ་ཁྱུང་གནས་པ་དཔེའོ། །ནང་ལྟར་ན་སངས་རྒྱས་ཀྱི་དབུ་
རྒྱན་དུ་བྱུང་བ་ནི་རྟགས་སོ། །གསང་བར་རྟོགས་པ་ཆེན་པོའི་ལྟ་བ་བསྙེམས་པ་ནི་
46



མདོ་སྡེ།
རྣམ་རྒྱལ་གཟུངས་ཆེན།
དོན་ནོ། །དེའི་ཕྱིར་ན་ཉིད་དང་མཐའ་ཡས་པའི་སེམས་ཅན་ཐམས་ཅད་ཀྱིས། དཔོན་
གསས་བླ་མ་སྤྱི་བོའི་གཙུག་ཏུ་བཀུར་བར་གྱིས་ཤིག །ངས་ནི་སྐྱེ་བ་གོང་མ་ཐམས་ཅད་
དུ། མཆེད་གྲོགས་དང་དམ་པའི་འཁོར་ལ་འཁྲོ་བ་སྤངས་པས། ད་ལྟར་གཡུ་འབྲུག་
གི་རྒྱན་ཐོབ་པ་ཡིན་ཏེ། ཕྱི་ལྟར་ན་ནམ་མཁའི་སྤྱི་བླ་རུ་འབྲུག་གནས་པ་ནི་དཔེའོ། །
ནང་ལྟར་ན་སངས་རྒྱས་ལ་གཡུང་དྲུང་སེམས་དཔའ་འཁོར་བ་ནི་རྟགས་སོ། །གསང་
བར་ལྷུན་གྱིས་གྲུབ་པའི་འཕྲིན་ལས་དང་། བསྲུང་དུ་མེད་པའི་དམ་ཚིག་ལྡན་པ་
ནི་དོན་ནོ། །དེའི་ཕྱིར་ན་ཉིད་དང་མཐའ་ཡས་པའི་སེམས་ཅན་ཐམས་ཅད་ཀྱང་།
མཆེད་གྲོགས་ལ་འཁྲོ་བ་མེད་པར་གྱིས་ཤིག །ངས་ནི་རྣམ་པ་ཐམས་ཅད་དུ། ཚོགས་
སྦྱོར་རྒྱུའི་ཡོན་བདག་ལ་འཁྲུག་པ་སྤངས་པས། ད་ལྟར་སེང་གེའི་རྒྱན་ཐོབ་པ་ཡིན་ཏེ།
ཕྱི་ལྟར་ན་ས་གཞིའི་དཔལ་སྲུང་དུ་སེང་གེ་གནས་པ་ནི་དཔེའོ། །ནང་ལྟར་ན་སངས་
རྒྱས་ཀྱི་སྐུ་རྐྱེན་དུ་འཁོར་ལོས་བསྒྱུར་རྒྱལ་བྱུང་བ་ནི་རྟགས་སོ། །གསང་བར་རྣམ་པར་
དག་པའི་སྤྱོད་པ་དང་། ལེགས་པར་འབྱུང་བའི་ཡོན་ཏན་ལྡན་པ་ནི་དོན་ནོ། །དེའི་
ཕྱིར་ཉིད་དང་མཐའ་ཡས་པའི་སེམས་ཅན་ཐམས་ཅད་ཀྱང་། ཚོགས་སྦྱོར་རྒྱུའི་ཡོན་
བདག་ལ་འཁྲུག་པ་མེད་པར་གྱིས་ཤིག །གལ་ཏེ་རྒྱུ་དེ་དག་གི་རྗེས་འགྲོ་དང་མི་ལྡན་
ན་ནི། དོན་རྟགས་ཀྱི་འབྲས་བུ་དེ་དག་མི་ལྡན་པའི་ལྡོག་པ་ནི་ཤིན་ཏུ་ངེས་པའོ། །དེ་
སྐད་ཅེས་སྟོན་པས་བཀའ་སྩལ་ཏོ། །
དེ་ནས་ཀོང་ཙེ་འཕྲུལ་གྱི་རྒྱལ་པོ་ཡིས། རིན་པོ་ཆེ་གསེར་གྱི་མེ་ཏོག་མཆོད་པ་ཕུལ་
ནས་ཞུས་པའི་མདོ། རྣམ་པ་ཐམས་ཅད་མཁྱེན་པའི་སྐྱེས་མཆོག་རིན་པོ་ཆེ། གང་
འདོད་ཀུན་འབྱུང་ཡིད་བཞིན་ནོར་བུ་འདྲ། ཉིད་ལ་སྣང་སྲིད་སལེ་གསལ་ལགས་
ན། བདག་གི་བསམ་པ་བཟང་པོའི་དགེ་རྩ་རིན་ཆེན་ལ། སྲིན་གྱི་བར་ཆད་བྱས་
པའི་རྒྱུ་འབྲས་གོང་དུ་སྨོས་པས་གོ །འཁོར་གྱི་བར་ཆད་བྱས་པའི་གཏན་ཚིགས་ཅི་
4.



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལྟར་ལགས། གསལ་བའི་སྒྲོན་མས་ཡོངས་སུ་བཤད་དུ་གསོལ། དེ་ལ་སྟོན་པ་གཤེན་
རབ་མི་བོས་བཀའ་སྩལ་པ། ཀྱེ་མ་རྒྱལ་པོ་ཆེན་པོ་ལེགས་པར་ཉོན་མཛོད་དང་། རྒྱུ་
འབྲས་ངེས་པར་བདེན་པའི་བོན་བཤད་དེ། དེ་ན་འདི་ལྟ་སྟེ། སྔོན་གྱི་བསྐལ་པ་མང་
པོ་འདས་པའི་གོང་རོལ་དུ། འཇིག་རྟེན་འདིའི་ཤར་ཕྱོགས་ཀྱི། ཞིང་ཁམས་ལེགས་
པར་བཀྲམ་པ་ཞེས་བྱ་བ་ཞིག་ན། སྟོང་ཁམས་འཁོར་ལོ་བསྒྱུར་བའི་རྒྱལ་པོ་ཆེན་པོ།
གསལ་འབར་རྒྱལ་ཞེས་བྱ་བ་ཞིག་ཡོད་དོ། །དེའི་བཙུན་མོ་ནི་མཆོག་གི་རྒྱན་ཞེས་བྱ་བ་
ཤིན་ཏུ་སྐྱེས་པ་རྣམས་ཀྱི་མཆོག །ཞིང་གི་རྒྱན་དུ་གྱུར་པའོ། །དེ་ལ་སྲས་ནི་གསུམ་ཞིག་
འཁྲུངས་ཏེ། གཅེན་པོ་དཔལ་ཆེན་པོ། མཆོག་ཆེན་པོ། རིགས་ཆེན་པོ་ཞེས་བྱའོ། །
དེའི་ཚེ་རྒྱལ་པོ་ཡབ་ཀྱིས་སྲས་གསུམ་ལ་བཀའ་སྩལ་པ། ད་ནི་དུས་ཀྱི་ཐ་མར་གྱུར་
པ་ཡིན། སེམས་ཅན་ཐམས་ཅད་རང་བཞིན་རྩོད་པས་གཙེས། ཁྱེད་གསུམ་ལས་ཀྱང་
སོ་སོར་བསྐལ་ལ་གཏང་། དཔལ་ཆེན་པོ་ཁྱོད་ཀྱི་བསྟན་པ་ཐུབ་དགོངས་པ་ཡིན་གྱིས།
གཡུང་དྲུང་བོན་ལ་དཀའ་བཅད་གྱིས་ལ་བསྒོམ་ཞིག་གསུངས་ནས། བསམ་གཏན་
གྱི་ཏིང་འཛིན་གྱི་ལུང་ཕོགས་སོ། །མཆོག་ཆེན་པོ་ཁྱོད་ཀྱི་སེམས་ཅན་སྙིང་རྗེ་བ་ཡིན་
གྱིས། གཡུང་དྲུང་བོན་ལ་རྒྱུན་ཞུགས་གྱིས་ལ་སེམས་ཅན་གྱི་དོན་གྱིས་ཤིག །གསུངས་
ཏེ་བསྟན་པའི་ལུང་ཕོགས་སོ། །རིགས་ཆེན་པོ་ཁྱོད་ཀྱི་སྐྱེ་འགྲོ་སྐྱོངས་དགོངས་པ་ཡིན་
གྱིས། གཡུང་དྲུང་བོན་ལ་སླ་འགྱུར་གྱིས་ལ་རྒྱལ་པོའི་རིགས་རྒྱུད་ཟུངས་ཤིག་གསུངས་
ཏེ། གཙུག་ལག་གི་ལུང་ཕོགས་སོ། །དེ་ནས་ཡབ་ཀྱང་ལུས་ས་ལ་མ་རེག་པར། འཁོར་
ལོ་བསྒྱུར་བའི་རྒྱལ་པོ་ཡིན་པས་དགུང་དུ་གཤེགས་སོ། །སྲས་གསུམ་གྱི་ཡབ་ཀྱིས་
གསུངས་བཞིན་སོ་སོར་གཤེགས་པའི་ལས་ཀ་བཟུང་། གཅེན་པོ་དཔལ་ཆེན་པོ་ནི་
སྨུག་རུམ་དཔལ་གྱི་ནགས་ཚལ་དུ་དགོངས་པ་ལ་བཞུགས་སོ། །འབྲིང་པོ་མཆོག་
ཆེན་པོ་ལྷུན་གྲུབ་མཆོག་གི་རི་བོ་ལ་དགོན་པ་མཛད་དོ། །གཅུང་པོ་རིགས་ཆེན་པོ་ནི་



མདོ་སྡེ།
རྣམ་རྒྱལ་གཟུངས་ཆེན།
འཕྲུལ་གླིང་རིགས་ཀྱི་གྲོང་ཁྱེར་ལ་ཁབ་བཞེས་སོ། །
དེའི་ཚེ་དེའི་དུས་ན། དཔལ་ཆེན་པོ་དེ་དགོངས་པ་ལ་བཞུགས་པའི་མདུན་དུ། རི་
དྭགས་ཀྱི་དམ་པ་ཤ་བ་གཅིག་ལ། གཅན་ཟན་གདུག་པ་ལྕེ་སྤྱང་བརྒྱ་ཡིས་བཟུང་ནས་
ལུས་ནི་བསྐྱེལ། ལྤགས་པ་ནི་བཀྲལ། ཤ་ནི་སྨྲས་སོ། །དེ་ལ་སྙིང་རྗེ་གདུང་བས་མཆི་
མ་ཁྲག་ཏུ་ལྷུང་། ལ་འུར་དགོངས་པའི་འཕྲོ་བཅད་མེའི་རིང་བུ་སྤུར། ལྕེ་སྤྱང་ཀུས་
བཏབ་རི་དྭགས་སྨས་མ་གསོས། བར་དེར་ཐུགས་ལ་དགོངས་པ་ཤར་བ་ནི། གཅན་
ཟན་སྲེད་པས་ཤ་དང་ཁྲག་འདོད་པས། འདི་ཡང་སྡུག་བསྔལ་ཟ་སེམས་མི་བཟོད་
མཐོང་། རང་གི་ལུས་ལ་ཤ་བཅད་ཁྲག་ཀྱང་ཕྱུང་། ལྕེ་སྤྱང་བརྒྱ་ལ་ལུས་པོ་སྦྱིན་པར་
བཏང་། རུས་པ་དཀར་པོར་འཁྲོལ་ནས་སྐྱེ་བ་བརྗེས། །
དེའི་ཚེ་དེའི་དུས་ན། ས་ཡང་རྣམ་པར་དྲུག་ཏུ་གཡོས། སྒྲ་ཡང་ཕྱོགས་བཅུ་ཀུན་དུ་
གྲགས། ནམ་མཁའ་གཞའ་ཚོན་འོད་དུ་གསལ། བར་སྣང་མེ་ཏོག་ཆར་པ་བབ། ཉི་
ཟླ་སྒྲོན་མ་གཟའ་ཡིས་ཟིན། ནགས་ཚལ་རི་དྭགས་ངུ་སྒྲ་འབྱིན། ཤིན་ཏུ་འཕྲིག་པའི་
ཐུགས་སྐྱེས་ནས། མཆེད་གཉིས་འཁོར་བའི་ཚོགས་བཅས་པ། ནགས་ཚལ་དབེན་
པའི་གནས་སུ་བརྒྱུགས། དྲུང་དུ་སླེབ་ནས་བལྟས་ཙམ་ན། གཅེན་པོ་དཔལ་ཆེན་སྐུ་
ལུས་ལ། ལྕེ་སྤྱང་བརྒྱ་རུབ་ཤ་ཡང་ཟོས། ཁྲག་འཐུང་རུས་པ་འཐོར་ཏེ་གདའ། ཀུས་
བཏབ་གཡབ་འདོར་དྲུང་སླེབས་ན། ཤ་བའི་དབུགས་ཀྱང་བསྡུས་ཏེ་འདུག །ཀུན་
གྱིས་དེ་ལ་བལྟས་པའི་ཚེ། ཤ་བའི་དབང་པོར་གྱུར་པ་ལས། ཤེལ་གྱི་སེང་གེའི་ཁྲི་
རུ་གྲུབ། ཤེལ་གྱི་སེང་གེའི་ཁྲི་སྟེང་ན། དཔལ་ཆེན་པོ་ནི་མཉམ་པའི་དཀྱིལ་མོ་ཀྲུང་
བཅས་ལྷང་ངེར་གསལ། དེ་ཉིད་གནས་བའི་བཀའ་འཁོར་དུ། ལྕེ་སྤྱང་གདུག་པ་
བརྒྱ་པོ་ཡང་། མཚན་ལྡན་མཁའ་འགྲོ་བརྒྱ་རུ་གྱུར། གཞའ་ཚོན་སྣ་ལྔའི་གུར་ནང་དུ།
རོལ་མོ་སྒྲ་དང་བཅས་བསྐྱོད་དེ། ནམ་མཁའི་དབྱིངས་སུ་གཤེགས་པ་དག །གཅུང་
49



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
་ལ
གཉིས་འཁོར་པ་འབུམ་སྡེ་ཡིས། ལྷང་ངེར་གསལ་བར་ཀུན་གྱིས་མཐོང་། དེ་ལ་ཡལ་
མལ་དུ་བརྟགས་ཏེ་བལྟས། རུས་དུམ་སུམ་བརྒྱ་དྲུག་ཅུ་ལ། མཆོད་རྟེན་སུམ་བརྒྱ་
དྲུག་ཅུ་སྣང༌། ལྟ་བ་དམན་པ་ཐམས་ཅད་ནི། དཔལ་གྲོངས་ལུས་པོ་སྤྱང་ཟོས་ལ། ངུ་
སྒྲ་འབྱིན་ཞིང་བྲང་ལག་འཐབ། ཤེས་རབ་ལྡན་པ་ཐམས་ཅད་ནི། དག་པའི་སྐུ་དང་
ཡོན་ཏན་ལ། སྤྲོ་བ་སྐྱེས་ཤིང་དང་བ་འདྲེན། རྒྱལ་བུ་གྲོངས་པའི་མཛད་སྤྱོད་ལ།
གཅུང་ཡང་ཤིན་ཏུ་དད་པ་སྐྱེས། རིགས་ཆེན་པོས་སྨྲས་པའི་མདོ། ཀྱེ་ཧོ་གཡུང་དྲུང་
འཕྲུལ་ངག་བོན། དམ་པའི་དགོངས་སྤྱོད་ངོ་མཚར་ཅན། དཔལ་ཆེན་པོ་ཡི་མཛད་
པ་ལ། ཤིན་ཏུ་གཏིང་ནས་ཡི་རངས་པ། ཤ་སྨྲས་སྙིང་རྗེའི་དོན་ཆེད་དུ། ལུས་པོ་སྤྱང་
ལ་སྦྱིན་པ་བཏང་། ཤ་དང་སྤྱང་དུ་བཅས་པ་ཡང༌། གྲུབ་པ་མངོན་དུ་ཐོབ་སྟེ་སོང་།
འུ་ཅག་དོན་མེད་འཁྲུག་བའི་ལས། ངལ་བ་འབྲས་མེད་ཡིན་པར་བྱུང་། བདག་ཀྱང་
གཅེན་པོ་དཔལ་བཞིན་དུ། དམ་པའི་དོན་ལ་ཐང་བཅད་ནས། གཡུང་དྲུང་བོན་ལ་
བསྒོམ་པར་བྱ། དེ་སྐད་ཅེས་སྨྲས་ཏེ་དེ་ཉིད་དུ་དགོངས་པ་ལ་བཞུགས་ནས། རྒྱལ་
སྲིད་མ་ལུས་ཐམས་ཅད་བོར་བར་བྱས་སྤྲོ། །
དེའི་ཚེ་དེའི་དུས་ན། རིགས་ཆེན་པོའི་ཁབ་ཀྱི་བཙུན་མོ་ནི། སྣང་ལྕམ་སྒྲོན་མ་ཞེས་
བྱ་བ་ཡིན་པས། བུད་མེད་ཅི་ལྟ་བུ་ཡིན་ཡང་ཉོན་མོངས་པའི་ཤས་ཆེ་ཞིང་། ཞེན་
པའི་ཆགས་པ་དྲག་པས། རིགས་ཆེན་པོ་དགོངས་པ་ལ་ཞུགས་ནས། རྒྱལ་སྲིད་ཁབ་
དང་བཅས་པ་བོར་བ་ལ། ཤིན་ཏུ་མ་དགའ་བའི་སེམས་སྐྱེས་ནས། རྒྱལ་པོ་ཁྱོད་ལ་
ཡང་ངས་བར་ཆོད་བྱའོ། །བསམ་པའི་ཤེས་པ་དེ་ཤི་ཀ་མ་ཚུན་ཆད་ལ་ཡང་མ་བྲལ་
བར་གྱུར་ཏོ། །དེ་ནས་གཅུང་གཉིས་པོ་ཡང་དགོངས་པ་ལ་ཐང་བཅད་ནས་བཞུགས་
པས། ལྟ་བའི་དོན་རྣམ་པར་དག་པར་གཏན་ལ་ཕེབས་ནས། གྲུབ་པ་ཡོངས་སུ་ཐོབ་
པར་གྱུར་ཏོ། །ཀྱེ་རྒྱལ་པོ་ཆེན་པོ་ཀོང་ཙེ་འཕྲུལ་གྱི་རྒྱལ་པོ་དེ་ཡང་ངེས་པར་བརྡའ་
50



མདོ་སྡེ།
རྣམ་རྒྱལ་གཟུངས་ཆེན།
སྤྲད་ན། ཡབ་གསལ་འབར་རྒྱལ་པོ་འཁོར་ལོ་བསྒྱུར་བ་དེ་ནི། ད་ལྟའི་སྲིད་པའི་རྒྱལ་
པོ་སངས་པོ་འབུམ་ཁྲི་ཉིད་དོ། །དཔལ་ཆེན་པོ་ནི་ད་ལྟའི་སྟོན་པ་གཤེན་རབ་ཉིད་དོ།
མཆོག་ཆེན་པོ་ནི་ད་ལྟའི་ཕྱུ་ཀེང་ཙེ་ལན་མེད་ཉིད་དོ། །རིགས་ཆེན་པོ་ནི་ད་ལྟའི་མི་
ཀོང་ཙེ་འཕྲུལ་རྒྱལ་ཉིད་དོ། །སྣང་ལྕམ་སྒྲོན་མ་ནི་ད་ལྟའི་གཉན་ལྕམ་འོད་མ་གསལ་
ཉིད་དོ། །ཤ་བ་ནི་ད་ལྟའི་གཅེན་ལྷ་ཉིད་དོ། །གཅན་སྤྱང་ནི་ད་ལྟའི་དཔལ་མགོན་
ཉིད་དོ། །དེ་དེ་བཞིན་ནོ། །ཞེས་བཀའ་སྩལ་ཏོ། ། །
དེ་ལ་ཀོང་ཙེས་ཡང་གསོལ་པ། འོ་ན་གཅན་སྤྱང་ཤ་བ་དེ་དག་ནི་སྤྲུལ་པ་ལགས་
སམ་རང་རྒྱུད་པ་ལགས་སོ། །དེ་ལ་སྟོན་པས་བཀའ་སྩལ་པ། གཅན་སྤྱང་ཤ་བ་དེ་
དག་ནི། སྤྲུལ་པ་ཡིན་ན་ད་ལྟར་དཔལ་མགོན་དུ་ཡང་ག་ལ་འདུག །སྐྱེ་བ་གོང་མ་
ནས་མངོན་སངས་རྒྱས་པར་ངེས། དེ་དག་ནི་རང་རྒྱུད་པ་ཡིན་ཏེ། གཡུང་དྲུང་
སེམས་དཔའ་གྲུབ་པ་བསྙེམས་པའི་ལུས་ཟོས་པས། མཁའ་འགྲོ་མར་གནས་འགྱུར་
ནུས་པ་ཡིན་ནོ། །དཔལ་ཆེན་པོས་སེམས་བསྐྱེད་པའི་མཐུན་འཇུག་ལ་བརྟེན་པས།
བསྟན་པ་འདི་ལ་དཔལ་མགོན་དུ་སྐྱེས་པ་ཡིན་ནོ། །ད་ལྟར་ཡང་རང་རྒྱུད་དུ་འདུག་
པས་མྱ་ངན་ལས་ཡོངས་སུ་མི་དྷ་ཞིང་། བསྟན་པ་སྲུང་བ་ཡིན་ནོ། །དེ་སྐད་ཅེས་སྟོན་
པས་བཀའ་སྩལ་ཏོ། །
དེའི་ཚེ་དེའི་དུས་ན། རྒྱལ་པོ་གཉན་རིགས་ཀྱི་བུ་མོ་གཉན་ལྕམ་འོད་མ་གསལ།
སྟོན་པའི་སྐུ་ལ་སྐོར་བ་ཕོག་བརྒྱར་བྱས། རིན་ཆེན་གསེར་གཡུའི་མཆོད་པ་ཡོངས་སུ་
ཕུལ། གུས་པའི་ལྷ་ཕྱག་འཚལ་ཏེ་ཞུས་པའི་མདོ། རྗེ་གཅིག་སྟོན་པའི་སྒྲོན་མ་ཡིད་
དམ་ལྷ། བཤད་པའི་བཀའ་ལ་ཁོ་མོ་ཡི་རངས་པ། ནོངས་པའི་ལས་བགྱིས་ཤིན་ཏུ་
གནོང་ཞིང་འགྱོད། སྔོན་ཡང་ལས་ངན་བསགས་པས་བུད་མེད་ལུས་སུ་སྐྱེས། ད་
ཡང་ངན་སོང་བརྒྱུད་དམ་དགེ་ལ་བར་ཆད་བྱས། ཉིད་ལ་རྣམ་པ་ཐམས་ཅད་ས་
51



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལེ་གསལ་ལགས་ན། བདག་གིས་གསས་ཁང་བརྩིགས་པའི་སྡོངས་སུ་བྱ་བསམ་
ནས། འཁོར་བཅས་རྒྱལ་པོའི་དྲུང་དུ་སླེབ་ཙམ་ན། སྲིན་གྱི་ཚོགས་བྲོས་དགེ་བ་འཕྲོ་
ལུས་པ། འདི་ལ་རྣམ་སྨིན་ཕྱི་མ་ཅི་ལྟར་ལགས། སྦྱངས་ན་འབྱོངས་སམ་སྟོན་པས་
བཤད་དུ་གསོལ། དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ་མོ་
དག །སྔོན་གྱི་ལས་འཕྲོ་གོང་དུ་བཤད་ལགས་པས། ད་ལྟར་དགེ་ལ་བར་ཆོད་བྱས་
པ་ཡང་། བསམ་པའི་ངོ་བོ་ཉིད་གཙོ་ཆེ། ཤེས་བཞིན་བགྱིས་པ་མ་ཡིན་པས། དངོས་
པོའི་ནོངས་པ་ཙམ་ནི་མེད། འོན་ཀྱང་མ་རིག་དབང་གྱུར་ནས། ད་ཡང་མཐའ་ཡས་
སེམས་ཅན་རྣམས། སེམས་ཅན་བརྒྱ་ཡི་སྲོག་ཕྲོག་བས། སེམས་ཅན་གཅིག་གི་དགེ་
བཤོལ་ཐུ་། དེ་ཡང་ཅི་ཡི་ཕྱིར་ཞེ་ན། སྲོག་བརྒྱ་སྲོག་གི་འཁོར་བར་འབྱུང༌། སྔོན་ཚེ་
མི་ལུས་ཐོབ་པ་ཞིག །དཔེར་ན་དེའི་དགེ་བཤོལ་བས། བསྐལ་པ་འབུམ་ཕྲག་མཐའ་
ཡས་སུ། བཤོལ་བྱ་བཤོལ་བྱེད་གཉིས་ཀ་ཡིས། འཁོར་བའི་སྡུག་བསྔལ་ཐམས་ཅད་
མྱོང་། དེ་དང་དེར་བརྟེན་སྡིག་པའི་ལས། བརྗོད་ཀྱིས་མི་ལངས་བསམ་མཐའ་ཡས།
གར་སྐྱེ་འགལ་རྐྱེན་རྒྱུན་དུ་འོང༌། རང་དབང་དགེ་བ་ཆེ་དུས་མེད། བསམ་གཏན་
མི་གནས་འཁྲུལ་པའི་རྒྱུ། དེ་བཞིན་དགེ་བསྐུལ་བསོད་སྟོབས་ཆེ། སྔོན་ཚེ་བདག་གི་
སེམས་བསྐྱེད་དུས། ལྷན་ཅིག་གནས་པའི་སེམས་ཅན་འགའ། ད་ལྟར་མནར་མེད་
དམྱལ་བར་ཡོད། ངས་དགེ་བ་སྤྱད་པས་སྟོན་པ་རུ། ད་ལྟར་གྱུར་པ་འདི་དག་ཀྱང་།
དེ་བཟློགས་དེ་བཞིན་དེ་ལྟར་རོ། །དེ་ཡིས་ཕྱིར་ན་དགེ་བ་ལ། བཤོལ་གདབ་སྤང་བའི་
སྐྱེས་བུ་རྣམས། བསོད་ནམས་ཆེ་བ་ང་ཡིས་བཤད། ཉིད་ཀྱི་ནི་ད་རུང་རང་དབང་
ཡོད་པ་ཡིན་ཏེ། སྦྱངས་ན་མྱུར་དུ་འབྱངས་བར་འགྱུར་རོ། །དེ་ནི་འདི་ལྟ་སྟེ། སྟོབས་
བཞི་ཡི་བཤགས་པ་བྱའོ། །བཞི་གང་ཞེ་ན། དང་པོ་ཉོན་མོངས་པའི་སེམས་ལས་རྩ་
བ་བྱུང་བས། དགེ་བའི་རྩ་བ་ཐམས་ཅད་ལ། ཡི་རངས་བསམ་པའི་སྟོབས་རབ་ཏུ་
52



མདོ་སྡེ།
རྣམ་རྒྱལ་གཟུངས་ཆེན།
བསྐྱེད་ཅིག །རྗེས་སུ་ཡི་རངས་བའི་སྟོབས་ཆེན་པོ་དེས་ནི། ཁམས་གསུམ་སྐྱེ་བོའི་དགེ་
བ་ཐམས་ཅད་སྡུད་ཅིང་ཟིལ་གྱིས་གནོན་པ་ཡིན་ནོ། །དེ་ནས་མ་རིག་རྨོངས་པ་ལས་
གཞི་བྱུང་བས། རྣམ་པར་རྒྱལ་བའི་གཟུངས་འདི་ལ། སྙིང་པོ་ནུས་མཐུའི་སྟོབས་རབ་
ཏུ་བསྐྱེད་ཅིག །གཟུངས་སྔགས་ཀྱི་སྟོབས་ཆེན་པོ་དེ་ནི། དུས་གསུམ་བདེར་གཤེགས་
ཀྱི་ཐུགས་རྗེ་ཐམས་ཅད་སྡུད་ཅིང་གྲུབ་པ་ཡིན་ནོ། །དེ་ནས་ལོག་རྟོག་སྨྲ་ཚིག་ལས་
རྐྱེན་བྱུང་བས། བཟོད་གསོལ་ཆེན་པོའི་བོན་འདི་ལ། འགྱོད་ཚངས་བཤགས་པའི་
སྟོབས་རབ་ཏུ་བསྐྱེད་ཅིག །གཅུག་དག་ཚིག་གི་སྟོབས་ཆེན་པོ་དེས་ནི། སྟོང་གསུམ་
གྱི་སེམས་ཅན་གྱི་ཉེས་འགལ་ཐམས་ཅད་ཀྱང་སེལ་ནུས་པ་ཡིན་ནོ། །དེ་ནས་རྩོལ་བྱས་
ལུས་མཐོང་ལས་བར་ཆོད་བྱུང་བས། མོས་འདུན་ཆེན་པོའི་བོན་འདི་ལ། སྐོར་ཕྱག་
དང་འདྲེན་པའི་སྟོབས་རབ་ཏུ་བསྐྱེད་ཅིག །སྤྲོ་བསྐྱེད་དགེ་བསྐུལ་གྱི་སྟོབས་ཆེན་པོ་
དེ་ནི། སྲིད་གསུམ་གྱི་ཡོན་ཏན་དང་བྱེད་པ་ཐམས་ཅད་ཡང་འཕེལ་ནུས་པ་ཡིན་ནོ། །
དེ་ལ་བཙུན་མོས་ཡང་ཞུས་པ། བདག་འདྲ་ཟ་མ་རྨོངས་པའི་བློས། ལས་བྱས་
བསམ་ཞིང་ཕྱིར་ཕྱིར་འགྱོད། གཟུངས་བཤགས་བསྐྱལ་ཏེ་མ་བཤད་ན། ཁོ་མོ་རྨོངས་
པས་ཡང་མི་འཚལ། དེ་ལ་སྟོན་པས་བཀའ་སྩལ་པ། ཉིད་དང་མཐའ་ཡས་པའི་
སེམས་ཅན་རྣམས། སྒྲིབ་པ་རྣམ་པར་དག་པར་བྱ་བའི་ཕྱིར། འཁོར་བ་དོང་སྤྲུག །
ངན་སོང་གི་སྒོ་གཅོད། ན་རག་གི་འདམ་སྐེམ། རྫོགས་པའི་སངས་རྒྱས་ཐམས་ཅད་
ཀྱི་ཐུགས་ཀྱི་རང་བཞིན། འདས་པ་རྣམས་ཀྱི་གཤེགས་ཤུལ། ད་ལྟ་བ་རྣམས་ཀྱི་སྤྱོད་
ཡུལ། མ་འོངས་པ་རྣམས་ཀྱི་ལམ་འདྲེན། བདེ་བར་གཤེགས་པ་རྣམས་ཀྱི་ཡང་དག་
པའི་སྙིང་པོ། གཤེན་རབ་བླ་ན་མེད་པ་ཡང་དག་པར་རྫོགས་པའི་སངས་རྒྱས་རྣམ་
པར་རྒྱལ་བའི་གཟུངས་ནི་འདི་ལྟ་སྟེ། བསྭོ་དམུ་ར་ཏ་ཧན། ཝེར་ནེ་ཧཱུྃ་ཧྲུན། མུ་ཏྲེ་
མུ་ཏྲེ། དམུ་ར་མུ་ཏྲེ། མུ་ཡེ་མུ་ཡེ། ཧ་ར་མུ་ཡེ། མུ་སྤྲོས་མུ་སྤྲོས། ཝེར་རོ་མུ་སྤྲོས། མུ་
53



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ནི་གྱེར་ཏོ། ཡེ་ཁྱབ་ཁར་རོ། །སྤྲོས་བདལ་ཧྲི་ཧྲོ། ཝེར་ནི་ཝེར་རོ། ཤུ་ལ་ཝེར་རོ། ན་
ཧུ་ཏ་ཀ། ཤུད་དྷོ་ཤུད་དྷོ། དུ་ཤུད་དྷོ་ཡ། ས་ལེ་ས་ལེ། ཏྲི་ས་ལེ་ཡཱ། སང་ངེ་སང་ངེ་
སུ་སང་ངེ་ཡ། དམུ་ར་ཏ་ཧན་ཁྲི་རྩེ་དྲུང་མུ། ཧ་ཧ་ཧཱུཾ་ཧཱུཾ། ཧོ་ཧོ་ལམ་ལམ། ཧཱུྃ་ཧཱུྃ་
ཕཊ་ཕཊ༔ གཟུངས་ཀྱི་རྒྱལ་པོ་ཡི་གེ་བརྒྱ་རྩ་གཅིག་པ་འདིས་ནི། ཚེ་རབས་གཅིག་
གི་སྒྲིབ་པ་ནི་ཅི་སྨོས་ཀྱི། བསྐལ་པ་དུ་མའི་སྒྲིབ་པ་ཡང་དུས་གཅིག་ཏུ་འབྱངས་པར་
འགྱུར་རོ། །སྒྲ་ཙམ་ཐོས་པས་ཀྱང་། ངན་སོང་གསུམ་གྱི་གནས་ནས་ཐར་པར་འགྱུར་
རོ། །ཡིད་དམ་དུ་འདོན་པས་ནི་དུས་གསུམ་སངས་རྒྱས་ཐམས་ཅད་ཀྱིས། ཐུགས་
ཡང་དག་པའི་སྲས་སུ་འཛིན་ནོ། །བསྲུང་བ་དང་སྐྱབས་པ་དང་བྱིན་གྱིས་བརླབས་
པར་མཛད་དོ། །བསོད་ནམས་དང་ཡེ་ཤེས་ཀྱི་ཚོགས་ཟད་མི་ཤེས་པ་སྤེལ་ལོ། །རང་
འབྱུང་མཆོག་གི་དངོས་གྲུབ་རྒྱུད་ལ་སྐྱེའོ། །དམ་ཉམས་པ་དང་ཁྲིམས་ཉམས་པ་
ཐམས་ཅད་སྐོངས་སོ། །གང་ཞིག་རིགས་ཀྱི་བུའམ་བུ་མོ་དག་འདི་བྲི་བར་བྱེད་ན། སྐྱེ་
བ་ཐམས་ཅད་དུ་གཡུང་དྲུང་གི་བོན་སྣང་ལ་རང་བཞིན་མེད་པ་ལ་སྤྱོད་པར་འགྱུར་
རོ། །འཆང་བར་བྱེད་ན་སངས་རྒྱས་དང་གཡུང་དྲུང་སེམས་དཔའ་ཐམས་ཅད་ཀྱི་
ཚེ་རབས་རྟག་ཏུ་སྐྱོབས་པར་འགྱུར་རོ། །འདོན་པར་བྱེད་ན་བོན་རིན་པོ་ཆེ་ནམ་
མཁའི་ཆར་པ་ཙམ་འཆད་ནུས་པར་འགྱུར་རོ། །ཨ་ཡང་རླུང་ལས་གྲུབ་པའི་འཁོར་
ལོ་བསྐོར་ན། འཁོར་ལོ་བསྒྱུར་བའི་རྒྱལ་པོའི་ལུས་ཐོབ་པར་འགྱུར་རོ། །བུར་པ་མེ་ལ་
གྲུབ་པའི་སྦྱིན་སྲེག་བྱེད་ན། དུད་པའི་རྒྱུན་གྱི་ཁྱབ་པ་ཐམས་ཅད་གཡུང་དྲུང་སེམས་
དཔར་འགྱུར་རོ། །བུམ་པ་ཆུ་ལས་གྲུབ་པའི་ཆུ་གཏོར་བཏང་ན། ཆུ་བོ་ཆེན་པོ་དེ་ལ་
འཐུང་བ་ཙམ་ཡང་སྒྲིབ་པ་འབྱངས་པར་འགྱུར་རོ། །མཆོད་རྟེན་ས་ལ་བཞེངས་པའི་
མངའ་གསོལ་བྱེད་ན། རྟེན་དེ་ལ་གང་མཐོང་བ་ཙམ་ཡང་རྣམ་པར་དག་པའི་འབྲས་
བུ་ཐོབ་པར་འགྱུར་རོ། །གཞན་ཡང་ཚེ་བསྲིང་བ་དང་། བགེགས་ཞི་བ་དང༌། ནད་
པ།
བ
།
54



མདོ་སྡེ།
རྣམ་རྒྱལ་གཟུངས་ཆེན།
སེལ་བ་དང༌། རྐྱེན་བཟློག་པ་དང་། མདོར་ན་བསམ་པ་ཐམས་ཅད་ཡིད་བཞིན་དུ་
འགྲུབ་པར་བྱེད་པ་ཡིན་ཏེ། རྣམ་པར་རྒྱལ་བ་བདག་ཉིད་དང༌། གཞན་ཡང་བསྐལ་
པ་བཟང་པོའི་སངས་རྒྱས་སྟོང་རྩ་གཅིག་གི །གཟུངས་ཡང་དག་པ་འདི་ཡི་ཡོན་ཏན་
བརྗོད་པར་དཀའ་སྟེ། དཔེར་ན་ལོ་བརྒྱ་དང་རྩ་གཅིག་གི་ཆར་པའི་འབབ་གྲངས་ནི་
བགྲང་བར་ནུས་ལ། ཡི་གེ་བརྒྱ་རྩ་གཅིག་པ་འདི་ཡི་ཡོན་ཏན་ནི་བགྲང་བར་དཀའོ། །
དེའི་ཕྱིར་ན་འདི་བརྗོད་ཅིག །ཀློག་ཅིག །སྤེལ་ཞིག །དུས་ཐམས་ཅད་དུ་ཡི་དམ་དུ་
སྒྲུབ་ཅིག །ཅེས་བཀའ་སྩལ་ཏོ། །
དེ་ནས་ཡང་སྟོན་པ་གཤེན་བ་མི་བོ་ཡིས། འགྱོད་ཚངས་བཤགས་པའི་བོན་འདི་
བཀའ་སྩལ་ཏོ། །རྣམ་རྒྱལ་ཡེ་ཤེས་མཆོག་གི་དཀྱིལ་འཁོར་ནས། ཐུགས་རྗེ་ཉི་མའི་
སྙིང་པོས་ཀུན་གཟིགས་པ། སྐར་ཚོགས་ལྟ་བུར་འཁོར་བཅས་སེམས་དཔའི་ཚོགས།
སྤྲོས་བྲལ་མི་གཡོ་ལྷང་ངེ་དགོངས་མོད་ཀྱང་། འགྲོ་བའི་དོན་ལ་བརྩེ་བས་འདིར་
གཤེགས་ཤིག །སྐྱེ་འགག་མཐའ་བྲལ་མི་གཡོ་བདེ་བ་ཆེ། མཚན་དཔེའི་དཔལ་འབར་
ལོངས་སྤྱོད་རྫོགས་པ་ཆེ། སྣ་ཚོགས་ཞིང་གི་མགོན་མཛད་ཐུགས་རྗེ་ཆེ། སྐུ་གསུམ་
མཆོག་ལ་སྒོ་གསུམ་ཕྱག་བགྱིའོ། །རྣམ་དག་མཁའ་དབྱིངས་རབ་འབྱམས་སེམས་
ཀྱི་ཡུལ། བཤམས་སྤྲུལ་མཆོད་པ་བླ་མེད་ནམ་མཁའི་སྤྲིན། ཀུན་བཟང་བོན་ཉིད་
དབྱིངས་སུ་རོ་གཅིག་པ། རྒྱ་ཆེ་ཚོགས་ཆེན་བསམ་ཡས་རྫོགས་གྱུར་ཅིག །སྣང་སྲིད་
རྒྱལ་བའི་དཀྱིལ་འཁོར་ལྷང་ངེ་བ། ཡེ་སངས་རྒྱལ་པོའི་སྐུ་དང་བཀོད་པ་རྣམས།
གཡུང་དྲུང་སྙིང་པོ་མཆོག་འཆང་ཐིག་ལེ་གཅིག །དེ་བཞིན་ཉིད་དུ་བརྩེ་ལྡན་དགོངས་
མཛད་གསོལ། བདག་ནི་འགྲོ་ཕྱིར་ལུས་སྲོག་སེམས་གཏང་ཞིང་། བསྟན་པའི་རྒྱ་མཚོ་
ཆེན་པོ་ཐེག་ཆེན་བོན། གཡུང་དྲུང་སེམས་དཔའི་སྤྱོད་པ་རབ་ཟབ་འདི། སྟོན་པའི་
བཀའ་བཞིན་དམ་བཅའ་དབྱར་དུ་ལེན། གཟུངས་འཛིན་རྣམ་རྟོག་མ་རིག་འཁྲུལ་
55



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པ་རྣམས། རང་གྲོལ་བདེ་ལྡན་ཡངས་པར་མ་ཤེས་པ། རྣམ་དག་བོན་ཉིད་སྐུ་ལ་
བཤགས་པར་བགྱི། དོན་དམ་མི་འགྱུར་མཆོག་ཆེན་འཆར་བར་མཛོད། རྣམ་གྲོལ་
གསལ་བའི་ཡེ་ཤེས་མ་ཤར་བས། དུག་ལྔ་མུན་པའི་རྦ་རླབས་གཡོ་བ་ཆེ། རྫོགས་སྐུ་
མཛེས་པའི་ཐུགས་ལ་བཤགས་པར་བགྱིའོ། །ཡེ་ཤེས་ལྔ་པོ་རང་འབྱུང་དབབ་པར་
མཛོད། མཁྱེན་བརྩེ་ཐུགས་ཉིད་དཀྱིལ་འཁོར་རྒྱ་ཆེ་བར། ངེས་འབྱུང་བསྒྲོད་པའི་
ལམ་ལྔ་མ་ཤར་བ། སྒྱུ་འཕྲུལ་སྤྲུལ་པའི་རྒྱལ་པོའི་ངང་དུ་བཤགས། འགྲོ་བ་མ་ལུས་
ཐར་པའི་ལམ་འགོད་མཛོད། འཁོར་བའི་རྒྱ་མཚོ་མཐའ་ཡས་རྒྱ་ཆེན་འདིར། མ་རིག་
མུན་པ་ཆེན་པོས་རྨོངས་གྱུར་པས། ཉེས་པའི་རྩ་བ་མ་ཤེས་བདེ་སྡུག་གཞི། རང་རིག་
དཔལ་འབར་རྒྱལ་བའི་ཐུགས་ལ་མཐོལ། འདུ་བྱེད་མཐའ་མེད་ཆུ་གཉེར་འཁོར་བའི་
ལས། གཅིག་རྟིང་གཅིག་གནོན་ངལ་བ་དོན་མེད་བྱས། མ་བྱས་ཁྱབ་བདལ་སྟོབས་
ཆེན་ཉིད་ལ་བཤགས། རྣམ་པར་ཤེས་པ་ཡུལ་གཅོད་སྲེད་ལེན་གྱི། རང་བཞིན་མི་
དགེ་ཐར་པའི་གེགས་གྱུར་པ། མཁྱེན་ལྡན་བརྩེ་དགོངས་ཡེ་ཤེས་སྤྱན་ལ་བཤགས།
མིང་དང་གཟུགས་སུ་འབྲེལ་པའི་རང་བཞིན་གྱིས། བྱ་རྩལ་ལས་ཀྱི་སྡིག་པའི་གཞི་
འགྲམ་བཏིང༌། མཚན་མཆོག་དོན་ལྡན་དཔལ་ལ་བཟོད་གསོལ་བཞེས། སྐྱེ་མཆེད་
དྲུག་པོ་འཁོར་བའི་གཡང་ས་ལ། ལོག་པའི་འབད་རྩོལ་རང་གི་རང་འཆིང་འདི། སྐྱེ་
འགག་མེད་པ་རྒྱལ་བ་ཁྱེད་ལ་མཐོལ། རེག་པས་མི་བཟོད་རང་གི་མྱང་བཞིན་མོད།
ཕ་རོལ་གཞན་ལ་རྣམ་འཚེ་གྲངས་འདས་པ། འཚེ་མེད་མཛངས་པའི་མཆོག་རྒྱལ་
ཉིད་ལ་བཤགས། ཚོར་བའི་སྡུག་བསྔལ་མཐའ་ཡས་ཡོད་མོད་ཀྱང་། སྤང་བར་མ་
ནུས་མ་ཚོར་ཅི་ཆད་ཡོད། རྣམ་སྤངས་མཐར་ཕྱིན་ཉིད་ལ་བཤགས་བགྱིའོ། །སྲེད་
པའི་མེས་གདུང་ཐར་པའི་འབྲས་བུ་བསྲེགས། ཆོག་ཤེས་ཚོད་མེད་རང་ཚིག་མ་ཚོར་
འདི། སྲེད་མེད་ཁྱེད་ཀྱི་ཐུགས་ལ་མཐོལ་བར་བྱ། ལེན་པའི་ཆུ་གཉེར་འབྲུག་པའི་བག་
56



མདོ་སྡེ།
རྣམ་རྒྱལ་གཟུངས་ཆེན།
ཆགས་ཚོགས། ཙ་མོ་ལྕགས་ཀྱུའི་ཟས་ལེན་འདྲ་བ་དག །སྦྱིན་རྒྱལ་དམ་པའི་ངང་
དུ་བཅུགས་བསལ་ལོ། །སྲེད་པའི་འཁྲིག་ཆགས་ཁམས་གསུམ་འཁོར་བའི་རྒྱུ། ཐར་
པའི་ལམ་དུ་ཉོན་མོངས་འདམ་བསྐྱིལ་བ། ཆགས་བྲལ་བདེ་ཆེན་ཉིད་ལ་མཐོལ་བར་
བྱ། སྐྱེ་བའི་རང་བཞིན་ངེས་མེད་རིགས་དྲུག་གནས། སྐྱེ་སྒོ་བཞིའི་ཁ་བརྒྱུད་ཉེས་
ཚོགས་བསྡུས། ཞེན་མེད་གཡུང་དྲུང་ངང་ལ་བདག་མཐོལ་ལོ། །རྒ་ཤི་རྟེན་ཞིང་
འབྲེལ་བའི་འཁོར་ལོ་ཡིས། མི་འཁོར་ཁྱབ་བདལ་ཐར་པའི་ལམ་འཕྲང་བཤིགས།
བཤགས་སོ་དམ་པའི་སྐྱེས་མཆོག་རྒྱལ་བ་རྣམས། གཏི་མུག་མུན་པའི་ཚོགས་སུ་གྱུར་
པ་ཡིས། ཐེག་པ་མཆོག་བགྲོད་མ་ཤེས་འཁོར་བར་འཁྱམས། མཁྱེན་ལྡན་ཉི་མའི་
འོད་འབར་ཉིད་ལ་བཤགས། ཞེ་སྡང་གདུག་པའི་མཚོན་ཆ་རབ་འབར་བས། སྲོག་
གཅོད་འཁྲུལ་སྣང་དམྱལ་བའི་ལས་འདི་དག །བྱམས་པ་ཆེན་པོ་དཔལ་ལྡན་རྗེ་ལ་
མཐོལ། འདོད་ཆགས་སེར་སྣ་འཇུར་འགེགས་ཡི་དྭགས་རྒྱུ། ནོར་རྫས་ཟང་ཟིང་སྒྱུ་
མའི་ཕྱིར་བགྱིས་པ། མི་ཆགས་ལྷུན་གྲུབ་གཏེར་འཆང་དཔལ་ལ་བཤགས། ཕྲག་དོག་
གཞན་བཟང་སེམས་འཁྲུག་རང་གཞོམ་གྱིས། མཐའ་འཁོབ་གནས་ཀྱི་ཉེར་ལེན་བྱས་
པ་འདི། ཡངས་པ་ཁྱབ་བདལ་གཤེན་རབ་སྐུ་ལ་བཤགས། ང་རྒྱལ་རུ་ངའི་རླུང་གི་
བདག་གཡེང་ནས། རྣམ་རྟོག་གཡོ་འགུལ་ཐར་པའི་འབྲས་བུ་བཅོམ། ཞི་བ་བདེ་ལྡན་
རྒྱལ་བའི་སྐུ་ལ་བཤགས། འཁོར་བར་མཐར་ཕྱིན་ཐེག་པའི་སྒོར་ཞུགས་ཀྱང་། བཀའ་
བཞིན་མ་བསྒྲུབ་ལུང་ལྟར་མ་བགྱིས་པ། ཉམས་འགལ་ལས་རྣམས་ཅི་མཆིས་བཤགས་
པར་འབུལ། བོན་གྱི་སྒོ་མཐོང་ཐེག་པ་དགུ་པོ་ལ། ཞུགས་བཞིན་ཕུགས་སུ་རྟོལ་བར་
མ་ནུས་པ། བླ་མེད་གཤེན་རྒྱལ་བསྟན་པའི་གཙོ་ལ་བཤགས། མཐར་ཐུག་ཐེག་པ་
བཞི་བཅུ་རྩ་ལྔ་ལ། ཞུགས་ནས་དོན་བཞིན་རྟོགས་པར་མ་གྱུར་པ། གྲུབ་མཐའི་རྒྱལ་
པོ་ཀུན་ཏུ་བཟང་ལ་བཤགས། སྣོད་དབྱེ་ཐེག་པ་བརྒྱ་དང་རྩ་ལྔ་ལ། གོང་ནས་གོང་
h



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འཕེལ་དཀའ་བཅད་མ་བགྱིས་པ། མཐར་ཐུགས་རྫོགས་པའི་སངས་རྒྱས་ཉིད་ལ་
བཤགས། གཞན་ཡང་ཁམས་དང་སྐྱེ་མཆེད་དུ་མ་ཡིས། ལས་དང་ལུས་ཀྱི་ཅི་བགྱིས་
ཉེས་ལྟུང་རྣམས། མཁའ་གཤེགས་ལྟུང་བྲལ་བོན་ལ་རབ་ཏུ་མཐོལ། ཐར་ལམ་དགེ་
བའི་གག་ཤིང་བྱས་གྱུར་པས། མི་ཐར་ཆུ་བཞིའི་ཀླུང་དུ་ནུབ་པ་འདི། སྐྱོབས་ཆེན་
དེད་དཔོན་སྒྲོལ་མཛད་ཉིད་ལ་བཤགས། རྩ་ལག་བསྲུང་བྱའི་ཁྲིམས་བཞིན་མ་བགྱིས་
པས། ཕམ་ལྟུང་འཆལ་བའི་ཐལ་བ་ངན་པར་གྱུར། རྣམ་དག་དགེ་བའི་ལོ་ཏོག་སྨིན་
དཀའ་མཐོལ། དམིགས་ཤིང་བསྒྲུབས་པའི་དོན་མཆོག་འབྲས་སྨིན་པས། ལེ་ལོའི་
དབང་གྱུར་ལོ་ཏོག་སད་ཀྱིས་ཁྱེར། བྱས་པ་ཆུད་གསན་ལྗི་བའི་ལས་འདི་བཤགས།
ཐམས་ཅད་ཀུན་གྱི་ས་བོན་རིན་ཆེན་སེམས། བསྐྱེད་པར་མ་བྱས་གཡེང་བའི་མེ་ཡིས་
བསྲེགས། དམ་པ་དགོངས་ཅིག་རབ་གནོང་བདག་མཐོལ་ལོ། །དགེ་བ་ཀུན་གྱི་གཏེར་
མཛོད་བསྔོ་བ་ཆེ། ཚུལ་འདིས་རིན་ཆེན་དཀོར་ནི་ཕྱལ་བར་བཏང་། འགལ་བ་འདི་
དག་འགྱོད་དང་བཅས་ཏེ་བཤགས། མདོར་ན་མཐོ་རིས་ཐར་པའི་གེག་གྱུར་ཞིང་།
ངན་སོང་འཁོར་བའི་རྒྱུ་བསྐྱེད་ལས་བགྱིས་གང་། རབ་ཏུ་གནོང་འགྱོད་བཟོད་མེད་
བློས་མཐོལ་ལོ། །བདག་གིས་བཤགས་པའི་རྒྱལ་པོ་འདི་བྱས་པས། མེ་ལྕེའི་རྩེ་ལ་མུན་
པ་མི་གནས་ལྟར། སེམས་ལ་སྒྲིབ་པ་དེ་ཡང་དེ་འདྲར་མཛོད། རྣམ་པར་དག་པའི་
སྣོད་དུ་གྱུར་བ་དེར། ངེས་པར་ལྡན་པའི་བཅུད་ལ་མདངས་འབྱིན་ལྟར། དགེ་བའི་
ཚོགས་སྡུད་དེ་ཡང་དེ་བཞིན་ནོ། །ཤིན་ཏུ་མཛེས་ལེགས་ལྡན་པའི་པད་མོ་ལ། དོན་
ཡོད་དོན་མེད་ཡོངས་ཀྱང་ཅི་ནས་བལྟ། ལྷ་རྣམས་དགོངས་ཚུལ་དེ་ཡང་འདི་དང་
མཚུངས། ཉི་མའི་དཀྱིལ་འཁོར་འོད་ཟེར་རབ་འབར་བས། སྣང་སྲིད་གསལ་བ་དྲོ་
བས་ཁྱབ་པ་ལྟར། ཡེ་ཤེས་འཕེལ་བྱེད་ཅི་ལྟར་དེ་ལྟར་རོ། །དག་པའི་ཞལ་ཟས་དུག་
བྲལ་རོ་ལྡན་འདི། སེམས་ཅན་འཕགས་མཆོག་འགྲོ་ཀུན་འཚོ་བ་ལྟར། བཤགས་པ་
58



མདོ་སྡེ།
རྣམ་རྒྱལ་གཟུངས་ཆེན།
འདི་ཡིས་དགེ་བ་ཐམས་ཅད་གསོ། དེའི་ན་མཐའ་ཡས་སེམས་ཅན་ཕྱི་རབས་རྣམས།
ལེགས་པའི་ལམ་འདིར་རབ་ཞུགས་བརྩོན་པར་གྱིས།
ཞེས་སྟོན་པ་གཤེན་རབ་མི་བོས་བཀའ་སྩལ་ནས། བཙུན་མོ་གཉན་ལྕམ་འོད་
མ་གསལ་ལ་སོགས་ཏེ། དེར་འཚོགས་པའི་སེམས་ཅན་ཐམས་ཅད་ཀྱང་། སྟོབས་
བཞིའི་སྒོ་ནས་སྒྲིབ་པ་སྦྱངས་པའི་ལས་ཁོ་ན་བྱེད་དོ། །དེའི་ཡོན་ཏན་བྱིན་རླབས་
ཀྱིས། སྒྲིབ་པ་བྱང་བ་དང་གྲུབ་པ་བསྙེམ་པ་དང་། འབྲས་བུ་ཐོབ་པ་ཤིན་ཏུ་མང་
བར་བྱུང་ངོ༌། །བཙུན་མོ་གཉན་ལྕམ་འོད་མ་གསལ་ལ་ནི། སྟོབས་བཞིའི་སྒྲིབ་པ་
བཞི་དག་པའི་རྟགས་མངོན་སུམ་དུ་ཐོབ་སྟེ། ཉོན་མོངས་པ་ཡིད་ཀྱི་སྒྲིབ་པ་བྱང་ནས་
སུ། ལམ་གྱི་རྟོགས་པའི་ཡེ་ཤེས་ཁོང་ནས་ཤར། བག་ཆགས་ངག་གི་སྒྲིབ་པ་བྱང་ནས་
སུ། འགག་མེད་སྨྲ་བསམ་གཉིས་ལ་རང་དབང་ཐོབ། སྒྱུ་མ་ལུས་ཀྱི་སྒྲིབ་པ་བྱང་ནས་
སུ། སྐོར་ཕྱག་བྱས་ཀྱིན་མཁའ་ལ་བྱ་ལྟར་འགྲོ། ཞོར་འབྱུང་ལས་ཀྱི་སྒྲིབ་པ་བྱང་ནས་
སུ། ལེགས་པའི་ཡོན་ཏན་སྣ་ཚོགས་རང་བཞིན་འཚོགས། དེ་ལ་ཤིན་ཏུ་དགའ་བའི་
སེམས་སྐྱེས་ནས། གུས་པའི་ལུས་བཏུད་སྙན་པའི་ངག་ནི་བསྒྲགས། དང་བའི་སེམས་
བསྐྱེད་སྟོན་པའི་སྒྲོན་མ་ལ། མཆོད་པའི་ཚོགས་རྣམས་ཕུལ་ནས་ཞུས་པའི་མདོ། རྗེ་
གཅིག་གཤེན་རབ་རྣམ་པར་རྒྱལ་བ་ལགས། འགྲོ་བའི་དོན་ལ་ཐུགས་རྗེས་སྟོབས་བཞི་
བཤགས། ཡོན་ཏན་དེའི་སྒྲིབ་པའི་ཚོགས་རྣམས་ཀྱང་། སྙིང་པོ་ནུས་པའི་སྟོབས་སུ་
གཟུངས་བཤད་པ། རྣམ་དབྱེ་ཅི་ལགས་ཁོ་མོས་ཅུང་མ་འཚལ། གསལ་ལ་ཞིབ་པར་
བཀྲོལ་ཏེ་བཤད་དུ་གསོལ། །
དེ་ལ་སྟོན་པ་གཤེན་རབ་ཀྱིས་བཀའ་སྩལ་པ། རིགས་ཀྱི་བུ་མོ་དེ་དེ་བཞིན་ཏེ།
གསལ་བར་བྱེད་ན་འདི་ལྟ་སྟེ། བསྭོ་ནི་སྔགས་ཀྱི་འགོ་འདྲེན་པ། སྐུ་གསུམ་སྤྲོ་བའི་
བོན་སྒྲའོ། །དམུ་ར་ཏ་ཧན་ནི་གཤེན་རབ་མི་བོ་ཉིད་ཡིན་ནོ། །ཝེར་ནི་རྣམ་པར་རྒྱལ་
59



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བའི་སྒྲ། བྲུ་ནི་ཞིང་ཁམས་གཞལ་ཡས་བསྒྲུབ། ཧྲུན་ནི་བརྟན་པར་བཞུགས་སུ་གསོལ།
མུ་ཏྲེ་རྣམ་པར་གཉིས་གནས་པ། ངོ་བོ་ཉིད་སྐུ་བོན་གྱི་སྐུ། ཟག་མེད་རྣམ་དག་རང་
བཞིན་དང་། སེམས་འབྱུང་ཡེ་ཤེས་བོན་གཉིས་སོ། །དམུ་ར་གཤེན་ཉིད་ངོ་བོ་གྲུབ།
མུ་ཏྲེ་སངས་རྒྱས་ཐམས་ཅད་ཀྱི། ཡེ་ཤེས་སྤྱོད་ཡུལ་རྣམ་པར་སྣང་། འདྲེན་པ་རྣམས་
ཀྱི་རྟོགས་བྱ་བ། བོན་སྐུའི་རང་བཞིན་ཉིད་དུ་བསྟན། མུ་ཡེ་རྣམ་པ་གཉིས་གང་
དག །རྫོགས་སྐུ་ཉིད་དང་ངེས་པའི་སྐུ། རྫོགས་ནི་མཚན་དཔེ་ལོངས་སྤྱོད་དེ། ངེས་
པ་སྐུ་འཁོར་བོན་གནས་དུས། ཧ་ར་ཡེ་ཤེས་ལྔ་པོ་ལས། མུ་ཡེ་དེ་བཞིན་འགྱུར་མེད་
དུ། མཁའ་གནས་ས་བཅུའི་སེམས་དཔའ་ཡི། རྣམ་འདྲེན་སྤྱོད་ཡུལ་ཚོགས་ཀྱི་ཞིང་།
རྫོགས་སྐུའི་ཁྱད་པར་ཉིད་དུ་བསྟན། མུ་སྤྲོས་རྣམ་པ་གཉིས་བསྟན་དག །སྤྲུལ་སྐུ་
ཉིད་དང་མ་ངེས་སྐུ། དང་པོ་སྟོན་མཆོག་གཉིས་ཡིན་ཏེ། གཉིས་པ་དེ་ལས་ངེས་
མེད་སྤྲུལ། ཝེར་རོ་རྒྱལ་པོ་ལམ་ལྔའི་བདག །མུ་སྤྲོས་དེ་བཞིན་གྲངས་མེད་དུ། སོ་
སོ་ཁམས་ཀྱི་གདུལ་བྱ་ལ། མཛད་པ་ཐེག་པ་སྟོན་པ་རྣམས། གཅིག་ལས་འབུམ་སྤྲོས་
སྤྲུལ་སྐུའོ། །མུ་ནི་གནས་ལུགས་ངོ་བོ་ཉིད། ནི་ནི་དོན་དམ་ཅི་ལྟ་བ། གྱེར་ཏོ་ཇི་སྙེད་
མཁྱེན་པའི་བོན། ཡེ་ནི་འདུལ་ཞིང་མཁའ་མཉམ་ལ། ཁྱབ་བྱེད་འདུལ་བྱེད་སྟོན་པ་
སྟོང་། ཁ་རོ་འོད་ཟེར་འགྱེད་པའོ། །སྤྲོས་པ་གཡུང་དྲུང་སེམས་དཔའི་ཚོགས། བདལ་
པ་འདུལ་ཞིང་རབ་འབྱམས་བློ། ཧྲི་བྲོ་རིག་པའི་ཡེ་ཤེས་བསྐྱེད། ཝེར་ནེ་རྒྱལ་དང་
རྣམ་པར་རྒྱལ། དེ་ཡང་རང་བཞིན་དང་ནི་བདུད། ཤུ་ལ་ཝེར་རོ་བགེགས་ལས་རྒྱལ།
ན་ཧུ་ཏ་ཀ་སྡིག་སྒྲིབ་ཐམས་ཅད་དག །ཤུད་དྷོ་ཁྲུས་དང་ཡེ་ཤེས་ཁྲུས། དུ་ནི་ཞེ་སྡང་
བདུད་དམྱལ་བ། ཤུད་དྷོ་ཡ་ནི་དེ་ཡི་ཁྲུས། ས་ལེ་གསལ་དང་ཡེ་ཤེས་གསལ། ཏྲི་ནི་
འདོད་ཆགས་བགེགས་ཡི་དྭགས། ས་ལེ་ཡ་ཡིས་ཡངས་གསལ་བྱེད། སང་ངེ་དག་
དང་རྣམ་པར་དག །སུ་ནི་གཏི་མུག་གདོན་བྱོལ་སོང་། སང་ངེ་ཡ་ཡིས་རྣམ་སང་བྱེད།
60



མདོ་སྡེ།
རྣམ་རྒྱལ་གཟུངས་ཆེན།
དམུ་ར་ཏ་ཧན་ཞེས་པ་ནི། བདག་དང་བདག་ལས་སོགས་པ་ཡི། རྫོགས་པའི་གཤེན་
རབ་སྟོང་རྩ་གཅིག །ཁྲི་རྩེ་དྲུང་མུ་ཞེས་པ་ནི། འབྲས་བུ་གཡུང་དྲུང་ཐོབ་པར་བྱེད།
ཧཱ་ཧཱ་ཐབས་ལས་ཤེས་རབ་སྤེལ། ཧཱུཾ་ཧཱུཾ་ཞིང་ཁམས་གཞལ་ཡས་བསྒྲུབས། ཧོ་ཧོ་སྐུ་
ལས་སྐུ་བསྐྱེད་པས། ལམ་ལམ་འགྲོ་དོན་འགག་པ་མེད། ཧཱུཾ་ཧཱུཾ་ཐུགས་ལས་ཐུགས་རྗེ་
བསྐུལ། ཕཊ་ཕཊ་དྲག་པོའི་འཕྲིན་ལས་ཀྱིས། ཞི་བས་མ་འདུལ་ལོག་པ་རྣམས། ཁྲོ་
བོའི་སྐུར་ཕྱུང་བསྒྲལ་བར་བྱེད། དེ་ལྟར་གཟུངས་ཀྱི་དོན་ཉིད་ལས། ཐམས་ཅད་
བཤད་ཀྱིས་མི་ལོང་ཡང་། ཞུས་རྣམས་མོས་པ་མི་བཅག་ཕྱིར། མདོར་བསྡུས་ཅུང་
ཟད་བསྟན་པའོ། །སེམས་ཀྱི་དཀྱིལ་དུ་ཕོག་པར་གྱིས། ཞེས་སྟོན་པ་གཤེན་རབ་མི་
བོས་བཀའ་སྩལ་ཏོ། །དེ་ལ་འཁོར་རྣམས་ཐམས་ཅད་ཀྱང་། རྣམ་པར་རྒྱལ་བའི་
གཟུངས་ཀྱི་དོན་རིག་ནས། ཤིན་ཏུ་སྤྲོ་བའི་དང་བ་སྐྱེས་ཏེ། གཟུངས་ཁོ་ན་ཡི་བོན་ལ་
སྤྱོད་དོ། །སྔོན་བྱུང་གྲུབ་པ་ཐོབ་པའི་ལེའུ་སྟེ་གསུམ་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་ལས། བམ་པོ་བཞི་པའོ། །དེའི་ཚེ་དེའི་དུས་ན། སྟོན་པ་གཤེན་
རབ་མི་བོ་ནི། གནས་མཆོག་དམ་པ་མུ་ཁྱུད་བདལ་བའི་མཚོ་དབུས་ན། གསས་ཁང་
དཀར་ནག་བཀྲ་གསལ་གླིང་ཐོག་འབར་གྱི་དཀྱིལ་དུ། བརྗིད་པའི་སེང་གེ་བརྒྱད་
བསྣོལ་བའི་ཁྲི་སྟེང་ན། མཉམ་པའི་དཀྱིལ་མོ་ཀྲུང་བཅས་ལྷང་ངེར་བཞུགས།
དེའི་ཚེ་དེའི་དུས་ན། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་ལ་སོགས་པ། འདུས་པའི་
འཁོར་ལ་སྟོན་པས་བཀའ་སྩལ་པ། སྔོན་བྱས་ལས་དང་བསོད་ནམས་ཆེན་པོ་ཡིས།
འདིར་འཚོགས་མཐའ་ཡས་སེམས་ཅན་མང་པོ་ཀུན། རྒྱུ་འབྲས་བདེན་པའི་བོན་
ཞིག་བདག་བཤད་ཀྱིས། གུས་པའི་ལུས་དང་མོས་པའི་སེམས་ཀྱིས་ཉོན། མི་བཅེད་
འཇིག་རྟེན་ལྷོ་ཕྱོགས་ཕར་འདས་ན། ཞིང་ཁམས་སྣང་གསལ་ཆེན་པོ་བྱ་བ་ཞིག་ཡོད་
61



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དེ། ཞིང་དེ་སྐྱོང་བའི་རྒྱལ་པོ་ཆེན་པོ་ནི། སྟོབས་ཀྱི་དབང་པོ་ཞེས་བྱ་བ་ཞིག་ཡོད་
དེ། དེའི་དམ་པའི་ཁབ་ཏུ་བཞེས་པ་ནི། རྒྱལ་པོ་གསལ་རིགས་བུ་མོ་གསལ་ལྕམ་སྨན།
རྒྱལ་རྒྱུད་མི་བཅད་གདུང་སོབ་དམ་པར་བཞེས། དེ་ལ་མི་རྗེ་དབང་པོའི་སྲས་ཤིག་
འཁྲུངས་པ་ནི། རྒྱལ་བུ་གསལ་མཆོག་དམ་པ་བྱ་བར་མཚན་ཡང་གསོལ། ཆུང་ནས་
དད་པ་ཆེན་པོ་དཔག་མེད་ལྡན། སྐྱེས་ཤིང་ཤེས་རབ་རྣམ་པར་ཡོངས་སུ་དག །བློའི་
དབང་པོའི་གཏད་སོ་མཐར་ཐུག་ཅིག །ཡོངས་སུ་འདོད་དེ་རྒྱལ་ཁམས་དེར་རྨད་
ཀྱང༌། འཇིག་རྟེན་ལུགས་འབྱུང་སྲིད་པ་མ་ལགས་པ། དཔག་པའི་ཤེས་བྱ་སྐྱེད་པ་
སུ་ལ་མེད། ཀུན་ཏུ་དྲིས་ཤིང་ཡོངས་ལ་རྨད་བཏང་ན། རྒྱལ་ཁམས་དེའི་བྱང་ཕྱོགས་
ཞིང་ཁམས་ན། སྟོན་པ་རྣམ་འདྲེན་དཔལ་གྱི་སྒྲོན་མ་བྱ་བ་ཞིག །གཡུང་དྲུང་བོན་
གྱི་འཁོར་ལོ་བསྐོར་བར་ཐོས། དེ་ལ་ཤིན་ཏུ་སྤྲོ་བའི་སེམས་སྐྱེས་ནས། རྒྱལ་པོ་ཡབ་
ལ་ཞུས་སམ་གསོལ་བ་ནི། ཡུའུ་ཡི་རྒྱལ་ཁམས་འདིའི་བྱང་ཕྱོགས་ན། སྟོན་པ་འགྲོ་
བའི་མགོན་དུ་གྱུར་པ་ཆེན་པོ་ཞིག །འཕྲུལ་ངག་བོན་གྱི་འཁོར་ལོ་རབ་ཏུ་བསྐོར་བར་
སྣང་། བདག་ཀྱང་དེའི་དྲུང་དུ་བོན་ཞིག་ཉན་འགྲོ་ཡིས། རྒྱལ་པོ་ཆེན་པོ་ཡབ་ཀྱི་
བཀའ་གནང་འཚལ། དེ་སྐད་ཅེས་སྲས་ཀྱིས་ཡབ་ལ་ཞུས་པ་ལ། ཡབ་ཀྱང་ཤིན་ཏུ་
སྤྲོ་བའི་སེམས་སྐྱེས་ནས། རྒྱལ་བུ་དམ་པ་ཁྱོད་ཀྱིས་ཅི་ལྟར་གསན། སྔོན་ཆད་ཡུའུ་ཡི་
ཡུལ་འདིར་བསྟན་པའི་བོན་མེད་ཀྱིས། དེ་ནི་ཤིན་ཏུ་རིགས་ཤིང་འཐད་པ་ཡིན། དེ་
སྐད་ཅེས་ནི་རྒྱལ་པོས་བཀའ་གནང་ནས། རྒྱལ་བུ་གསལ་མཆོག་དམ་པ་དེ་ཡི་ཀྱང་།
གསེར་གྱི་ཤིང་རྟ་འཁོར་ལོ་བཞི་པ་བཅིབས། གླང་ཆེན་སྟོབས་ལྡན་བརྒྱ་ནི་ཁལ་དུ་
བཀལ། རིན་ཆེན་འབྲས་དཀར་མང་པོ་ཟོང་དུ་ཐོགས། ཤེས་རབ་ལྡན་བའི་འཁོར་
རྣམས་ཀུན་བསྡུས་ནས། བྱང་ཕྱོགས་ཁ་བལྟས་སྟོན་པ་འཚོལ་དུ་གཤེགས། ཡུལ་
བརྒྱ་བརྒལ་ཞིང་ཆུ་བརྒྱ་རྣམ་པར་གཏུབ། ལ་བརྒྱ་བགྲོད་ཅིང་ཐང་བརྒྱ་བརྒལ་གྱུར་
62



མདོ་སྡེ།
རྣམ་རྒྱལ་གཟུངས་ཆེན།
ཡང་། སྟོན་པའི་སྒྲོན་མ་རྙེད་པར་མ་གྱུར་ནས། ཤིན་ཏུ་ག་ཅིང་རབ་ཏུ་བཤུམ་ཙམ་
ན། རབ་ཏུ་གྱ་ཉེས་རྒད་པོ་བརྒྱ་དང་རིམ་རིམ་མཇལ། བལྟས་པས་ཤ་ཟད་རུས་འགོ་
ལྤགས་གཡོག་ཙམ། འགྲོ་བའི་ཉམ་མེད་པུས་ནུར་ནུས་མི་ནུས། སྤྲང་པོ་བརྒྱ་པོས་རྒྱལ་
ལ་སྨྲས་པའི་མདོ། མི་ཡི་སྐྱེས་བུ་དམ་པ་གང་དུ་གཤེགས། བདག་ཅག་རྣམས་ལ་ཁལ་
དང་འབངས་བཅས་སླངས། ཤིན་ཏུ་ཉམ་ཐག་ཟས་མེད་གོས་མེད་ཀྱང་། འབངས་
མེད་འདི་ལ་བརྩེ་བ་མི་མཛད་དམ། དེ་སྐད་ཀུན་གྱིས་སླང་མོ་དེང་དེང་བྱེད། རེ་
རེར་ལ་ཁལ་རེ་འབངས་རེ་བྱིན་ཞིང་སོང་། ཐམས་ཅད་ཀུན་ཟད་རྒྱལ་བུ་གཅིག་པུར་
གཤེགས། དེའི་ལམ་ཁར་བྱིས་པ་སྐྱེས་མ་ཐག །ཕ་མེད་མ་མེད་ཉམ་ཐག་གཅིག་དང་
མཇལ། ཤིན་ཏུ་སྙིང་རྗེ་ལུས་ལས་གོས་ཕུད་དེ། བྱིས་སྦའི་ལུས་དཀྲིས་ཟས་མེད་ཤ་
བཅད་བྱིན། ད་རུང་ནམ་ཞིག་སྟོན་པ་རྙེད་སྲིད་སྙམ། རྒྱལ་བུ་གོས་མེད་ལུས་སྣད་
རིང་བུར་ཚོལ་དུ་གཤེགས། རྒྱ་མཚོ་མུ་མེད་ཆེན་པོས་ལམ་ཡང་ཆོད། དེའི་ནང་
ཞུགས་སྐྱོ་མེད་སེམས་ཀྱི་སོང་། སྐྱལ་ནས་དཀའ་བའི་ལས་ནི་རབ་ཏུ་ཆེ། བསྡད་ན་
ཆུས་འཁྱེར་ཡེངས་ན་གཏིང་དུ་བྱིང་། ཆུ་སྲིན་ཉ་དུང་དུ་མས་སྲོག་ལ་འཚེ། དེ་ལས་
བརྒལ་ཏེ་ཡང་ཅིག་གཤེགས་ཙམ་ན། སྦྲུལ་གྱི་གླིང་ཆེན་དུག་གི་རླུང་ཆེན་འཕྱུར།
བར་སྐབས་གནས་མེད་རི་ལུང་ཀུན་ཀ་གང་། དེ་ལ་རྒྱལ་བུ་དམ་པས་འདི་སེམས་
ཏེ། བདག་ཉིད་སྟོན་པའི་སྒྲོན་མ་ཚོལ་བ་ལ། ལམ་འདིར་ལུས་པར་གྱུར་ན་ག་ན་རུང་།
རྣམ་པ་ཀུན་ཏུ་སྲན་བཙུག་ཟོས་ཀྱང་བཟོད་པ་བསྐྱེད། བསམ་ནས་སྦྲུལ་གྱི་གླིང་དུ་
ཞུགས་ནས་ཕྱིན། ཁ་རླངས་དུག་འཕྱུར་ལུས་པོ་ཀུན་ཀ་སྐྲངས། གང་དུ་ཐུག་ཚད་ཆུ་
བུར་རྨ་རུ་གཏོང་། དེ་ལ་བརྒལ་ནས་གཅན་ཟན་ཁྲོ་བའི་གླིང་། སྙིང་རྗེ་མེད་པར་ཤ་
དང་ཁྲག་ལ་སྲེད། འདི་ལ་སྲོག་ལུས་སྦྱིན་པར་བཏང་འགྱུར་ཀྱང་། སྟོན་པའི་སྒྲོན་མ་
མཇལ་བར་མ་ཡིན་པས། བྲོས་པར་དྲན་ནས་འབད་པའི་རྩོལ་བ་བསྐྱེད། གཅིག་རྟིང་
63



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
གཅིག་བདས་དེལ་སླེབ་དེ་ཙམ་ན། དེ་ལས་བརྒལ་ནས་བྲག་ཆེན་གཏམས་པའི་རི།
རྩེ་མོ་དགུང་སྙེགས་རྩ་བ་མཚོན་གཤིབ་འདྲ། གཅིག་བརྒལ་གཅིག་བྱུང་ཟད་པའི་དུས་
མཐའ་མེད། དེ་བགྲོད་དཀའ་བའི་ལས་ནི་ཤིན་ཏུ་ཆེ། ཅི་མེད་ཡུལ་གྱུར་བཟའ་བའི་
ཟས་ནི་མེད། ཐང་དུ་ལྷུང་ན་ཤ་བས་རུས་མི་ལུས། རྩོལ་བའི་ཤུགས་བསྐྱེད་དེ་ཡང་
བསྒྲལ་ཏེ་གཤེགས། དཀའ་བ་ལྔ་པོ་དེ་དག་ཐམས་ཅད་ཀྱང་། ཀུན་ཀྱང་ལོ་རེ་ལོ་རེར་
སྤྱད་པའོ། །
དེའི་ཚེ་དེའི་དུས་ན། སྟོན་པ་རྣམ་འདྲེན་དཔལ་གྱི་སྒྲོན་མ་དེ་ནི། རྣམ་པ་ཐམས་
ཅད་མཁྱེན་པའི་ཡེ་ཤེས་དང་ལྡན་པ་ཡིན་པས། རྒྱལ་བུ་དེ་ཤིན་ཏུ་དཀའ་བ་མང་པོ་
སྤྱད་པས་ཉམ་ཐག་ནས། བར་དེར་གྲོངས་ན་བསམ་པ་རྣམ་པར་དག་པའི་བར་ཆད་
དུ་གྱུར་བར་དགོངས་ནས། གཡུང་དྲུང་སེམས་དཔའ་མང་པོའི་འཁོར་ལ་བཀའ་སྩལ་
པ། ཚལ་ཆེན་གཏམས་པའི་བྲག་ཁྲོད་ཚུར་མཐའ་ན། ཤིན་ཏུ་ཉམ་ཐག་དབུགས་ཀྱི་
གཏུག་པའི། སྐྱེས་བུ་ཤི་ཀ་མ་གཅིག་ཡོད་ཀྱིས། དེ་བདག་གི་དྲུང་དུ་མ་གྲོངས་པར་
གྱིས་ལ་བསྐྱོད་ཅིག །ཅེས་གསུངས་སོ། །གཡུང་དྲུང་སེམས་དཔའི་འཁོར་རྣམས་དེ་
རུ་གཤེགས། ཤིང་རྟའི་ཁར་བཏེགས་ནས་ན་བཟའི་གོས་ཀྱང་གསོལ། གདའ་དགུའི་
ཟས་དྲངས་ཉམ་ཐག་དབུགས་ལས་ཕྱུང༌། སངས་རྒྱས་དྲུང་དུ་ཉེ་བ་གདན་དྲངས་
ནས། བསམ་པ་རྣམ་པར་དག་པའི་སྟོབས་མཆོག་གིས། ཤ་སྣད་ཁྲག་ཟད་ལུས་ཉམ་
ཐམས་ཅད་སང་། བརྗིད་པའི་སེང་གེའི་ཁྲི་སྟེང་གདན་ཐོག་ན། རྫོགས་པའི་སངས་
རྒྱས་བཞུགས་པའི་མདུན་དུ་བཟོད་ཅིག་འཁོད། གུས་པའི་ལུས་བཏུད་འཕྲུལ་ངག་
བདེན་པ་ཉན། དགའ་ཞིང་སྤྲོ་བའི་མཐོང་ལམ་དམ་པ་སྐྱེས། དེ་ལ་སྟོན་པ་དེ་ཡིས་
བཀའ་སྩལ་པ། རབ་དཀོན་དཀའ་བ་སྤྱོད་པའི་སྐྱེས་བུ་ཁྱོད། བྱ་བ་བྱས་སོ་གཡུང་
དྲུང་སེམས་དཔའི་རིགས། ལམ་གྱི་མྱང་བ་དེ་དང་ཡོངས་སུ་མ་སྤྱད་པར། སྒྲིབ་པས་
64



མདོ་སྡེ།
རྣམ་རྒྱལ་གཟུངས་ཆེན།
བདག་ཞལ་ཁུམ་པར་ག་ལ་འགྱུར། རྒད་པོ་བརྒྱ་དང་བྱིས་པ་འཕང་རྣམས་ལ། གཏོ་
བྱེད་འཕང་བྲལ་ལུས་དང་ལོངས་སྤྱོད་གོས། གཙོ་བོ་སེམས་བརྟན་རྗེས་འཛིན་སེར་
སྣ་བྲལ། སྦྱིན་པ་དེ་ནི་བསོད་ནམས་བསམ་མཐའ་ཡས། འཁོར་བ་འདི་ནི་རྒྱ་མཚོ་
འཇིགས་འཚེ་ཆེ། སྒྲོལ་བྱེད་ཡན་ལག་བསམ་པ་ལུས་རབ་བརྟན། དཀའ་ཐུབ་རབ་
བསྒྲིམ་ཡིད་གཞུང་འཇིགས་ལ་བསྡམ། ཚུལ་ཁྲིམས་དེ་འདྲས་བདེ་འགྲོའི་གནས་རབ་
རྙེད། སྣང་སྲིད་སྦྲུལ་ཀླུང་མི་བཟད་དུག་པོ་ཆེ། གནོད་པ་དང་བླང་འཚེ་ལ་འཁྲོ་བ་
བྲལ། ཐམས་ཅད་རང་བཞིན་མེད་ཤེས་དཀའ་ཐུབ་བརྩོན། བཟོད་པ་ཆེན་པོ་ཕན་
ཡོན་ལྔ་དང་ལྡན། སྣང་སྲིད་གཅན་ཁྲོད་སྲོག་འཚེ་སྙིང་རྗེ་མེད། དུ་མས་ཉེན་ཕྱིར་
རབ་བསྒྲིམ་རྒོད་པའི་མཆོག །དགེ་སྤྲོ་དད་འདུན་དྲན་སོགས་ཉོན་མོངས་གཉེན།
བརྩོན་འགྲུས་གཡེལ་མེད་དེ་ནི་རྣམ་འདུན་དཔལ། རྩུབ་ཁྲོད་བྲག་ཆེན་བགྲོད་
དཀའ་གཡང་ཟ་བ། འདི་བསྒྲལ་ལུས་སེམས་གཞན་གཡེལ་ག་ན་རུང་། བདེ་བསྐྱེད་
མངོན་འཆར་ཤེས་གནས་བོན་གྱི་གཙོ། བསམ་གཏན་རབ་བརྟན་མཁས་པས་ཡང་
དག་བསྒྲུབ། ཁྱེད་ཀྱི་རྒྱུད་ལྔ་དེ་ལ་རབ་བྱུང་བདག་གིས་ནི། འཕགས་ལམ་མཆོག་ལྔ་
ཡོངས་སུ་སྦྱིན་བྱེད་དེ། ཏིང་འཛིན་ཡེ་ཤེས་བསོད་ནམས་སྟོབས་དག་དང་། སེམས་
ཅན་བདག་ཉིད་དོན་དམིགས་སྙིང་རྗེ་ཆེ། མེ་ལོང་མཉམ་ཉིད་སོ་ནན་སྟོང་པའི་སྨོན།
ཚོགས་སྦྱོར་མཐོང་སྒོམ་རྒྱུན་ལམ་ཐབས་ཀྱི་མཆོག །ཇི་ལྟ་ཇི་སྙེད་མཁྱེན་པའི་ཤེས་
རབ་ཆེ། བླ་ན་མེད་བཅུ་རབ་ཏུ་སྤྱོད་མཛོད་ཅིག །འབྲས་བུ་དམ་པ་དེ་ཡང་འཐོབ་
པར་འགྱུར། ཞེས་བཀའ་སྩལ་ཏོ། །བློ་ཡི་ཡུལ་དུ་གྲུབ་པའི་ཡེ་ཤེས་བསྐྱེད་དོ། གཞན་
ཡང་གཡུང་དྲུང་གི་བོན་རྒྱ་ཆེ་ལ་གཏིང་ཟབ་པ་རབ་ཏུ་མང་པོ་གསན་ནོ། །རྟོགས་
པའི་ཡེ་ཤེས་ཀྱང་གྲངས་མེད་དཔག་ཏུ་མེད་པར་ཤར་རོ། ། །
དེ་ནས་རྒྱལ་བུ་གསལ་མཆོག་དམ་པ་ཡིས། གཡུང་དྲུང་བོན་ལ་ཤེས་རབ་སྦྱངས་
66



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
པའི་དུས་དེ་རུ། འོད་ཟེར་ཤིན་ཏུ་གསལ་ལ་དྲག་པ་གཅིག །རྣམ་པར་འཕྲོ་ཞིང་དང་
བ་འདྲེན་བར་ཤར་རོ། །དེ་ཅི་ལགས་སྙམ་དུ་སེམས་ཏེ། རྣམ་འདྲེན་དཔལ་གྱི་སྒྲོན་
མ་ལ་ཞུས་སམ་གསོལ་པ། ཐམས་ཅད་མཁྱེན་པའི་སྟོན་པའི་སྒྲོན་མ་ལགས། སྔ་ན་
མ་མཐོང་བའི་འོད་ཟེར་གསལ་ལ་རྣམ་པར་འཕྲོ་བ་འདི། ཅི་ལྟར་ལགས་པ་བདག་ལ་
བསྟན་དུ་གསོལ། དེ་ལ་སྟོན་པས་བཀའ་སྩལ་པ། རིགས་ཀྱི་བུ་གསལ་མཆོག་དམ་པ།
རིག་པ་ཤིན་ཏུ་རྣོ་བ། དབང་པོ་རབ་ཏུ་གསལ་བ། ཤེས་རབ་ཤིན་ཏུ་དྭངས་བ་དེ་
ནི་འདི་ལྟ་སྟེ། འུ་གུའི་ཞིང་ཁམས་འདི་ཡི་བྱང་ཕྱོགས་ན། མི་བཅེད་ཅེས་བྱ་བའི་ཞིང་
ཁམས་ཤིག་ཏུ། སྟོན་པ་གཤེན་རབ་མི་བོ་བྱ་བ་ཞིག་གིས་བསྟན་པ་མཛད་པས། དེའི་
འོད་ཟེར་འདི་ཀུན་ཏུ་ཡང་འཕྲོ་བ་ཡིན་ནོ། །ཉིད་ཀྱི་གསལ་ལ་དྲག་པར་མཐོང་བ་
ནི། སྟོན་པ་དེ་དང་སྔོན་ནས་ལས་ཀྱི་འབྲེལ་བ་ཡོད་པ་ཡིན་ནོ། །ད་ཡང་རྒྱལ་བུ་ཁྱོད་
རང་གི་ཡུལ་དུ་གཤེགས་ལ། བདག་གི་བསྟན་པ་ཇི་ལྟ་བུ་བཞིན་བོན་གྱི་འཁོར་ལོ་
རབ་ཏུ་བསྐོར། ནམ་ཞིག་དེ་ནས་ཚེ་དེ་འཕོས་ཙམ་ན། སྟོན་པ་དེའི་བསྟན་པའི་བོན་
ཉན་ཞིང་། ཡང་དག་པར་རྫོགས་པའི་སངས་རྒྱས་ཀྱི་མཛད་པ། ཆེན་པོའི་བརྗོད་བྱ་
རྣམ་པར་དག་པར་ནུས་པ་འགྱུར་རོ། །དེའི་བསོད་ནམས་ཀྱིས་མ་འོངས་པའི་དུས་ན།
མི་བཅེད་ཀྱི་ཞིང་ཁམས་དེ་ཙམ་ཉི་ཤུ་རྩ་ལྔ་ཡང་། འདུལ་ཞིང་ཞིག་ཏུ་གྱུར་པ་ཡིས།
སྟོན་པ་འཕྲུལ་གྱི་རྒྱལ་པོ་བྱ་བར་འགྱུར་རོ། །དེ་ཅིའི་ཕྱིར་ཞེ་ན། བྱང་ཕྱོགས་ཀྱི་ཞིང་
དེ་གཅིག་པུའི་སྟོང་གསུམ་ཡང་བསམ་ལས་འདས་ཏེ། དཔེར་ན་ཡུ་གུའི་སྟོང་གསུམ་
གྱི་སྟོང་ཆེན་པོའི་ཞིང་ཁམས་འདི། རྡུལ་ཕྲ་རབ་རེ་རེར་བྱས་པ་དག །བྱང་ཕྱོགས་ཀྱི་
སྟོང་གསུམ་རེ་རེར་བཞགས་ན། རྡུལ་དེ་ཟད་པ་ནི་ནུས་ལ། སྟོང་གསུམ་ཟད་པའི་
མཐའ་ནི་མེད་དོ། །དེ་ཙམ་པ་ཀུན་གྱི་ནང་ནས་ཀྱང༌། ཤིན་ཏུ་གདུལ་དཀའ་བའི་ཞིང་
ཁམས་དེ་ཡི། སྟོན་པའི་མཚན་བརྗོད་པ་ནི། བསོད་ནམས་ཀྱི་ཚོགས་དང༌། སེམས་



མདོ་སྡེ།
རྣམ་རྒྱལ་གཟུངས་ཆེན།
བསྐྱེད་ཀྱི་རྒྱུ་དང་། ཐུགས་རྗེའི་སྟོབས་རབ་ཏུ་ཆེ་བ་ཡིན་ནོ། །དེ་སྐད་ཅེས་བཀའ་
སྩལ་ཏོ། །
དེ་ལ་རྒྱལ་བུ་གསལ་མཆོག་དམ་པ་ཡང་། ཤིན་ཏུ་ཉམས་དགའ་རབ་ཏུ་ཡིད་སྤྲོ་
ནས། གུས་པའི་ཕྱག་འཚལ་དང་བའི་མཆོད་པ་ཕུལ་ནས་ཞུས་པའི་མདོ། རྗེ་གཅིག་
སྟོན་པ་རྣམ་འདྲེན་རིན་པོ་ཆེ། ཐུགས་རྗེ་ཐབས་མཁས་འགྲོ་བ་ཡོངས་ཀྱི་དཔལ།
ཐམས་ཅད་ཀུན་མཁྱེན་ཡེ་ཤེས་ཆེན་པོའི་ཐུགས། ལེགས་པའི་ལམ་སྟོན་ཐར་པའི་
གོ་དབྱངས་འབྱེད། བརྩལ་མེད་ལྷུན་གྲུབ་འཕྲིན་ལས་ཀུན་འདྲེན་ལྷ། སྐྱེས་མཆོག་
རྐང་གཉིས་གཙོར་གྱུར་ཁྱོད་ལ་བདག་ཕྱག་འཚལ། ཅི་ནས་བདག་ཉིད་སྟོན་པ་
དེའི་གདུལ་བྱའི་རིགས་ལགས་ན། མ་གྲོངས་གསོན་ཚེ་དེ་ལ་བསོད་ནམས་ཀྱི་ཚོགས་
བསགས་པ་ཆེན་པོའི་ཐབས་ཤིག་བཤད་དུ་གསོལ། དེ་སྐད་ཅེས་ཞུས་སོ། །
དེ་ལ་སྟོན་པ་རྣམ་འདྲེན་དཔལ་གྱི་སྒྲོན་མས་བཀའ་སྩལ་པ། རིགས་ཀྱི་བུ་སྐྱེས་
བུ་ཆེན་པོར་གྱུར་བ་དེ་ནི་འདི་ལྟ་སྟེ། སྟོན་པ་དེ་བཞུགས་པའི་ཕྱོགས་སུ་ཕྱག་ནང་
རེ་བཞིན་དུ་གྱིས་ལ། བརྟེན་པ་གནས་ཀྱི་ཁམས་གསུམ་དུ། འདུལ་ཐབས་མཛད་པ་
བཅུ་གཉིས་ཀྱི་སྒོ་ནས་བསྟོད་པ་དང་། སྦྱོང་བ་ལམ་གྱི་གནས་རྣམ་བཅུ་ལ། གཡུང་
དྲུང་ས་བཅུའི་སྒོ་ནས་བསྟོད་པ་དང་། ཕྱིན་པ་འབྲས་བུའི་སྐུ་གསུམ་ལ། གྲུབ་མཐའ་
སྡེ་དགུའི་སྒོ་ནས་བསྟོད་པ་འདི་གྱིས་ཤིག་དང་། དེ་ཅི་ལྟ་བ་བཞིན་དུ་སྟོན་པ་དེའི་
ཞབས་དྲུང་དུ་སྐྱེ་བ་ཡིན་ནོ། །བསྟོད་པ་ནི་འདི་ལྟ་སྟེ།
གཤེན་རབ་སྤངས་རྟོགས་མཐར་ཕྱིན་བདེ་བར་གཤེགས། འོག་མིན་གནས་སུ་
མངོན་པར་སངས་རྒྱས་ནས། འགྲོ་ལ་རྣམ་བརྩེ་རྒྱལ་བས་མི་ལུས་ལེན། རྣམ་པར་
བཞེས་པ་ཁྱོད་ལ་ཕྱག་འཚལ་ལོ། །མཁྱེན་བརྩེ་དགོངས་སྤྱོད་ཡེ་ཤེས་སྣང་བའི་སྒྲོན།
གང་འདུལ་དེ་སྟོན་དཔལ་གྱི་ཉི་ཟེར་གྱི། བཀའི་འདུལ་སྒོ་རྣམ་དག་དྲི་མ་མེད། རྣམ་
67



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པར་སྤྲུལ་པ་ཁྱོད་ལ་ཕྱག་འཚལ་ལོ། །གདུལ་དཀའ་དུག་ལྔའི་མེ་ཆེན་རབ་འབར་བ།
བཀའ་ཆབ་ཆར་ཆེན་ནམ་མཁའི་མཐའ་མཉམ་གྱིས། རྒྱུ་དྲུག་རྩད་གཅོད་ཕན་བདེ་
དགོངས་སྤྱོད་བརྩེ། རྣམ་པར་འདྲེན་པ་ཁྱོད་ལ་ཕྱག་འཚལ་ལོ། །གང་ཞིག་གང་གིས་
འདོད་པའི་རྒྱ་མཚོར་བྱིང་། དེ་ཉིད་དེའི་དཔལ་དུ་བྲལ་བ་ཅན། མི་འབྲལ་ལྷ་མོའི་
ངང་དུ་རོ་གཅིག་པ། རྣམ་པར་འཇོམས་པ་ཁྱོད་ལ་ཕྱག་འཚལ་ལོ། །རྒྱལ་པོའི་གྲོང་
ཁྱེར་ཁབ་ཀྱི་དམ་པ་ནི། སུམ་བརྒྱ་དྲུག་ཅུ་དགའ་བདེ་དཔལ་འབར་རོལ། འགག་
མེད་བྱ་བའི་པེའུ་ཙེ་བསམ་ཡས་སྤེལ། རྣམ་པར་ངེས་པ་ཁྱོད་ལ་ཕྱག་འཚལ་ལོ། །མ་
རིག་རྣམ་རིག་གསལ་བའི་རིག་པའི་སྒྲོན། རྒྱལ་བའི་གདུང་འཛིན་མི་རྗེ་སྲིད་པའི་
སྲས། བསྐྱེད་བྱེད་དམ་པ་ཐར་པའི་བདེ་ལམ་འབྱེད། རྣམ་པར་རིག་པ་ཁྱོད་ལ་ཕྱག་
འཚལ་ལོ། །རབ་འབྱམས་མཁའ་མཉམ་སྲིད་དོ་ཅོག་གི་དཔལ། སྐུ་དང་ཞིང་ཁམས་
གཡུང་དྲུང་བཀོད་ལེགས་རྒྱལ། བསམ་འདས་འགྲོ་བ་རབ་འདྲེན་སྤྲོས་མཐའ་ཡས།
རྣམ་པར་རྒྱས་པ་ཁྱོད་ལ་ཕྱག་འཚལ་ལོ། །མ་རྟོགས་ལོག་རྟོགས་དབང་གིས་འཁྲུལ་
གྱུར་པ། འགྲན་མེད་འགྲན་བྱེད་སྙིང་རྗེ་བསྐྱེད་པའི་ཞིང་། ཐབས་ལ་མཁས་པའི་སྤྱོད་
པས་རབ་དབྱེ་བ། རྣམ་པར་བཟློག་པ་ཁྱོད་ལ་ཕྱག་འཚལ་ལོ། །རིན་ཆེན་སེམས་འདི་
ཡོངས་སུ་བསྐྱེད་པའི་ཞིང་། སངས་རྒྱས་སྲས་པོ་དམ་པ་གང་གི་དོན། འགྲོ་བའི་ཆེད་
བཞེས་དགེ་བའི་རྗེས་བཞག་པ། རྣམ་པར་རྒྱལ་བ་ཁྱོད་ལ་ཕྱག་འཚལ་ལོ། །སྒྱུ་མའི་
བདུད་ལས་འགྲོ་བ་དམ་འཆིང་བ། རབ་གྲོལ་བདེ་ཆེན་དབྱིངས་སུ་མི་གཡོ་སྐྱོབས།
མ་དག་ཀུན་སེལ་དྲི་མེད་གཙུག་གི་ནོར། རྣམ་པར་འདུལ་བ་ཁྱོད་ལ་ཕྱག་འཚལ་
ལོ། །གཡུང་དྲུང་སྙིང་པོ་ཆེན་པོ་དཔལ་གྱི་རིར། མཉམ་པའི་ངང་དུ་ཡེ་ཤེས་ལྷང་ངེ་
བ། སྟོང་ཞིང་བདག་མེད་ཡེ་ཤེས་ཞི་བ་ཉིད། རྣམ་པར་གྲོལ་བ་ཁྱོད་ལ་ཕྱག་འཚལ་
ལོ། །ཇི་སྙེད་དེ་སུན་རབ་ཏུ་དབྱུང་བའི་ཕྱིར། བོན་ཉིད་བདེ་ཆེན་དབྱིངས་སུ་ཞི་བར་
68



མདོ་སྡེ། །
རྣམ་རྒྱལ་གཟུངས་ཆེན།
གཤེགས། མཆོག་གི་མཆོག་ཏུ་མ་གཡོས་མཉམ་གནས་པ། རྣམ་པར་བྱང་བ་ཁྱོད་ལ་
ཕྱག་འཚལ་ལོ། །སྔར་མེད་དོན་མཐོང་བརྒྱ་ཕྲག་བཅུ་དྲུག་ཚོགས། དབྱིངས་ཡེ་ཐབས་
ཤེས་སངས་རྒྱས་བོན་དང་བྱིན། སྤྲུལ་པ་དུས་སྐལ་ཏིང་འཛིན་ཞིང་འོད་ལུས། འདུལ་
བྱེད་བོན་སྒོ་འཁོར་ཚོགས་བརྒྱ་ཕྲག་སྟོན། རབ་ཏུ་དགའ་བ་ཁྱོད་ལ་ཕྱག་འཚལ་ལོ། །
འཆལ་ཚུལ་དྲི་མས་མ་གོས་རྣམ་པར་དག །རྟོགས་བྱའི་མཆོག་གྱུར་དབྱིངས་སུ་རབ་
བྱང་བས། དོན་དམ་འདི་ནི་དམིགས་མེད་རབ་ཤེས་པ། དྲི་མ་མེད་པ་ཁྱོད་ལ་ཕྱག་
འཚལ་ལོ། །བོན་གྱི་སྣང་བ་ཆེན་པོ་དཔལ་བསྐྱེད་པས། འབར་བའི་འོད་ཟེར་སྤྲོས་པ་
བསམ་མཐའ་ཡས། རྒྱུ་མཐུན་དོན་དམ་མཆོག་ཏུ་ས་ལེ་བ། འོད་ཟེར་འཕྲོ་བ་ཁྱོད་
ལ་ཕྱག་འཚལ་ལོ། །འདི་ལྟར་ཕྱོགས་མཐུན་རང་དང་གཞན་དོན་རྣམས། རབ་སླ་
ཕྱག་འཐིལ་གནས་འདྲའི་སྟོབས་འགྱུར་ཆེ། མཐུ་ལྡན་ཡོངས་སུ་འཛིན་བྲལ་བདག་
རྟོགས་པ། ཕྱག་རྒྱ་བསྒྱུར་བ་ཁྱོད་ལ་ཕྱག་འཚལ་ལོ། །རང་སེམས་རྣམ་དག་བོན་སྐུ་
ལྷང་ངེ་བ། གཞན་དོན་བྱ་དཀའ་གྲུབ་པའི་སྤྲིན་ཆེན་པོ། དབྱེར་མེད་ཐ་དད་བྲལ་
བར་ཡོངས་སུ་འཚོགས། བོན་ཉིད་སྤྲིན་ཚོགས་ཁྱོད་ལ་ཕྱག་འཚལ་ལོ། །འཁོར་བ་
མྱ་ངན་འདས་པའི་བོན་གང་དག །མངོན་དུ་གྱུར་པའི་རྟོགས་པ་ཡོངས་སུ་གསལ།
གློ་བུར་དྲི་བྲལ་བདེ་ཆེན་རྣམ་པར་དག །བདེ་ལྡན་རྟོགས་པ་ཁྱོད་ལ་ཕྱག་འཚལ་
ལོ། །མཚན་མའི་ཚོགས་ཀྱི་མི་ཉེ་དམ་པའི་དོན། གཞན་ལུས་བློས་བྲལ་རང་དབང་
མངོན་དུ་གྱུར། དབྱིངས་དང་ཡིད་དང་ཡིད་བཞིན་གསལ་བྱེད་བྲལ། ཡིད་བཞིན་
གྲུབ་པ་ཁྱོད་ལ་ཕྱག་འཚལ་ལོ། །འདུ་ཤེས་གཉིས་བྲལ་གཡོ་མེད་རིན་པོ་ཆེ། ཆགས་
མེད་རྣམ་པར་མི་རྟོགས་རང་དབང་ཐོབ། སྐྱོན་ཡོན་འབྲི་གང་བྲལ་བའི་མཁའ་དང་
འདྲ། མ་ཆགས་དག་པ་ཁྱོད་ལ་ཕྱག་འཚལ་ལོ། །སོ་སོའི་རིགས་གནས་ཡོངས་གསལ་
ཡི་གེ་འདྲ། བློ་གྲོས་མཚུངས་མེད་ཡོངས་ལ་དབང་ཡང་བསྒྱུར། ཡང་དག་རིག་པ་
60



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བཞི་ཡི་ཡེ་ཤེས་ཐོབ། ཡི་གེ་ཚོགས་ཆེན་ཁྱོད་ལ་ཕྱག་འཚལ་ལོ། །ཏིང་འཛིན་ཤེས་བྱ་
ནམ་མཁར་རོ་གཅིག་པས། བརྩལ་མེད་ལྷུན་གྲུབ་འཕྲིན་ལས་ཕུན་གསུམ་འཚོགས།
བརྟེན་པོར་འཆང་བའི་ཡང་དག་ཤེས་བྱ་གནས། མི་འགྱུར་གཡུང་དྲུང་ཁྱོད་ལ་ཕྱག་
འཚལ་ལོ། །འཕྲ་བའི་འཕྲ་བ་ཕྲ་རབ་འཇིག་བྲལ་རྡུལ། ཟབ་པའི་ཡང་ཟབ་འཛིན་
པ་སྐད་ཅིག་མ། དོན་གཉིས་དེ་འབྲེལ་མཐར་ཐུག་ཡི་གེ་སྒྲོགས། སྒྲ་རྒྱལ་མཐའ་ཡས་
ཁྱོད་ལ་ཕྱག་འཚལ་ལོ། །མཁའ་གསང་འཕྱོ་བའི་གཏིང་དཔག་ཕྱོད་ཙམ་ལྡན། སྣང་
བའི་མཐར་ཐུག་འོད་ལྡན་རྫོགས་པ་ཆེ། གཟུང་འཛིན་གཉིས་མེད་ཟེར་ལྡན་དོན་དམ་
དངོས། འཚོ་མཛད་ཡེ་རྗེ་ཁྱོད་ལ་ཕྱག་འཚལ་ལོ། །སྣང་སྲིད་ཡོངས་གཞི་མ་མ་ཤ་ཤ་
རྫི། ཡེ་སྲིད་ངོ་བོ་འགྱུར་མེད་བདག་ཉིད་ཆེ། ཇི་སྲིད་རྟེན་ཞིང་འབྲེལ་འབྱུང་གཞོམ་
ཞིག་བྲལ། གཙུག་རྗེ་རྒྱལ་བ་ཁྱོད་ལ་ཕྱག་འཚལ་ལོ། །ཀུན་སྣང་སྒྲོན་མ་ཟབ་འཆར་
བརྟགས་དཀའ་ཆེ། ཀུན་གཞི་བྱང་ཆུབ་སེམས་ཉིད་ཡོངས་སུ་དག །ཀུན་དོན་ལྐོག་
ན་མར་གནས་ལུས་ཀུན་བསྐྱེད། རིག་འཛིན་གསང་དབང་མཆོག་ལ་ཕྱག་འཚལ་
ལོ། །མངོན་སངས་རྒྱས་ཀུན་ནམ་མཁའི་མཐའ་ལ་ཡང་། སེམས་ཉིད་གཞི་ཆེན་དམ་
པ་དོན་གྱི་དངོས། བོན་ཉིད་ངོ་བོ་བདེན་པའི་ལམ་པོ་ཆེ། གཙུག་ཕུད་འཕགས་པ་
ཁྱོད་ལ་ཕྱག་འཚལ་ལོ། །འགྱུར་མེད་རྣམ་དག་ལྷང་ངེ་ཡོངས་རྫོགས་སྐུ། འགག་མེད་
རྣམ་དག་རང་བཞིན་མེད་པའི་གསུང་། འཁྲུལ་མེད་རྣམ་དག་མངོན་སུམ་རྣལ་མའི་
ཐུགས། དགྲ་བཅོམ་རྒྱལ་པོ་ཁྱོད་ལ་ཕྱག་འཚལ་ལོ། །བདེ་ལྡན་ཡེ་སངས་རྒྱས་ཀྱི་ངོ་བོ་
ཉིད། རྣམ་གསལ་ལྷང་ངེ་ཀ་དག་ཡེ་ཤེས་རྒྱས། མི་རྟོག་སྤྲོས་བྲལ་ཆེན་པོའི་དབྱིངས་
སུ་དག །རྫོགས་པ་ཆེན་པོ་ཁྱེད་ལ་ཕྱག་འཚལ་ལོ། །བོན་སྐུ་ཁྱབ་བདལ་ཡོངས་ཁྱབ་
ཆེན་པོའི་ངང་། རྫོགས་སྐུ་ངེས་པ་ལྔ་ལྡན་དུས་མཐའ་བྲལ། སྤྲུལ་སྐུ་ཅི་ལྟར་མཁྱེན་
མངའ་ཡང་མི་གཡོ། གཡུང་དྲུང་ཐེག་པ་ཆེ་ལ་ཕྱག་འཚལ་ལོ། །བོན་ཉིད་སྐུ་ནི་ཡང་
70



མདོ་སྡེ།
རྣམ་རྒྱལ་གཟུངས་ཆེན།
དག་མཐར་ཐུག་དོན། ངོ་བོ་ཉིད་སྐུ་འགྱུར་མེད་མཐའ་བྲལ་ངང༌། ཐིག་ལེ་ཉག་
གཅིག་རང་བཞིན་རྫོགས་སངས་རྒྱས། ཀུན་བཟང་མཐར་ཐུག་དཔལ་ལ་ཕྱག་འཚལ་
ལོ། །བསྟོད་པའི་རྒྱལ་པོ་ཡིད་བཞིན་ནོར་བུ་འདི། དབྱངས་ཀྱི་ཡན་ལག་སྙན་པའི་སྒྲ་
ཀུན་གྱིས། རྣམ་བསྟོད་བསོད་ནམས་དེ་ནི་བསམ་མཐའ་ཡས། རྫོགས་སངས་རྒྱས་
དྲུང་ཅི་ནས་སྐྱེ་བར་བྱེད། གང་གིས་བོན་རྣམས་ཐམས་ཅད་རྗོད་བྱེད་དང་། བསྟོད་
པ་དམ་པ་འདི་ཉིད་རྗོད་བྱེད་པ། བསོད་ནམས་ཆེ་རབ་དེ་ནི་འདི་བརྗོད་དོ། །ཅི་ཕྱིར་
ཞེ་ན་མི་བཅེད་སྟོན་པ་དེ། ཐུགས་རྗེ་ཆེ་ལྡན་མཆོག་ཡིན་དེ་བརྟེན་ན། དེ་ལས་ལྷག་
པའི་བསོད་ནམས་ཆེར་བསྐྱེད་དོ། །
ཅེས་བཀའ་སྩལ་ནས། རྒྱལ་བུ་དེ་ནི་ཤིན་ཏུ་ཡི་རངས་ནས་སླར་རང་གི་ཡུལ་དུ་
གཤེགས་ཏེ། གཡུང་དྲུང་བོན་གྱི་འཁོར་ལོ་བླ་ན་མེད་པར་བསྐོར་རོ། །དེ་ཡི་ཡོན་ཏན་
གྱིས་རྒྱལ་ཁམས་དེ་དག་ཀྱང་། སྤྱོད་པ་དཀར་ཞིང་དགེ་བ་ཁོ་ན་སྤྱོད་པར་འགྱུར་རོ། །
དེ་ཡང་དོན་དུ་བསྟན་པ་ན། རྒད་པོ་དང་བྱིས་པ་ལས་སོགས་པ་དེ་དག་ནི། གཡུང་
དྲུང་སེམས་དཔའི་སྤྲུལ་པ་ལམ་གྱི་རྟོག་པ་སྦྱོང་བར་བྱེད་པ་ཡིན་ཏེ། དཀའ་བ་རྣམ་
པ་དུ་མ་མྱང་བ་དེ་དག་ནི། འཁོར་དེ་དག་གི་སངས་རྒྱས་ཀྱི་ཞལ་བལྟའ་བའི་སྐལ་བ་
དང་མི་ལྡན་པ་དང་། སྣོད་ཀྱི་སྒྲིབ་པས་ལན་ནོ། །དེ་གང་ཞེ་ན། སྣོད་སྒོས་བརྩོན་
དང་སྤྱི་བཙན་གཉིས་ལས། སྒོས་བརྩོན་ལ་ནི་སྒྲིབ་པའི་ལྷག་མ་ཆ་ཤས་ཙམ་ལས་
མེད་དེ། སྤྱི་བཙན་ལ་ནི་སྔོན་ཆད་བསྟན་པ་མེད་པའི་སེམས་ཅན་མང་པོ་དེ་དག་ལ།
སྒྲིབ་པ་བསམ་ལས་འདས་པ་ཡོད་པ་དང་། དེ་དག་བསྟན་པ་ལ་གཟུད་པ་དེ་ལ་ནི།
བདུད་ཀྱི་ཚོགས་ཐམས་ཅད་ཤིན་ཏུ་མ་དགའ་བའི་སེམས་སྐྱེས་ནས། བར་དུ་གཅོད་
པ་མང་པོ་རྩོམས་ཏེ། སྟོན་པ་དང་གདུལ་བྱ་མ་མཇལ་གྱི་བར་དེ་རུ་སྲོག་འཕྲོག་པར་
སེམས་ནས། གཡུང་དྲུང་སེམས་དཔའ་ཆེན་པོ་སེམས་ཅན་གྱི་དོན་ལ་དགོངས་པ་
པ
71



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཐམས་ཅད་ཀྱིས་ནི། དེ་བསྲུང་བའི་ཕྱིར་དུ་ལམ་གྱི་རྟོགས་པ་སྦྱངས་པ་ཡིན་ནོ། །ཀྱེ་
མའོ་རྒྱལ་པོ་ཆེན་པོ་རྒྱལ་བུ་གསལ་མཆོག་དམ་པ་དེ། གཞན་ཞིག་ཡིན་སྙམ་དུ་སེམས་
སམ། དེ་ནི་དེ་ལྟར་མི་བལྟ་སྟེ། རྒྱལ་པོ་དགེ་བའི་བསོད་ནམས་ཀྱི་ཚོགས་ཆེ་བ་དེ་ཚེ་
འཕོས་པ་ནི། ཀོང་ཙེ་འཕྲུལ་གྱི་རྒྱལ་པོ་ཉིད་ཡིན་ནོ། །དེ་ལྟར་རབ་ཏུ་གོ་བར་གྱིས་
ཤིག །ཅེས་སྟོན་པ་གཤེན་རབ་མི་བོས་བཀའ་སྩལ་ཏོ། །
དེའི་ཚེ་དེའི་དུས་ན། སྟོན་པས་གསུངས་པའི་བཀའ་ལུང་དེ་དག་ལ། དེར་འཚོགས་
འགྲོ་རྣམས་ཤིན་ཏུ་ཡི་རངས་ནས། འཕྲུལ་རྒྱལ་སྲས་མཆོག་དྲལ་གསུམ་ལྕམ་གཉིས་
ཀྱིས། སྣ་དྲང་ཕྱག་འཚལ་སྐོར་བ་ཕོག་དགུ་བྱས། མེ་ཏོག་ཡོངས་སུ་སྟོར་ནས་རེས་
མོས་ཞུས་སོ། །སྔོན་བྱུང་དཀའ་བ་སྤྱད་པའི་ལེའུ་སྟེ་བཞི་པའོ།། །།
༧ ཞང་ཞུང་སྐད་དུ། ཞལ་རྒྱུང་ཨ་ཏི་ཝེར་རོ་པྲ་པ་ཏ། བོད་སྐད་དུ། ཁྱུང་གསས་
སངས་རྒྱས་རྒྱལ་པོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། སྣ་ལ་གཅེན་པོ་འཕྲུལ་རྗེ་གཙུག་སྐྱེས་ཀྱིས་ཞུས་
པ། སྣང་སྲིད་ས་ལེ་མཁྱེན་པའི་སྟོན་པ་གཤེན་རབ་མི་བོ་ལགས། སྔོན་ལས་བསོད་
ནམས་འབྲས་བུ་གོང་དུ་བཤད་ལགས་པས། བདག་ཅག་ཐམས་ཅད་དང་སྤྲོ་བློ་བ་
ཆེས། ཤིན་ཏུ་ཉམས་དགའ་དེ་ལ་རྗེས་ཡི་རངས། བདག་ཀྱང་འདི་ནས་བཟུང་ནས་
འབྲས་བུ་གྲུབ་གྲུབ་ཏུ། ཉེ་བའི་ལམ་མཆོག་བགྲོད་པར་བྱ་བའི་ཕྱིར། རྫོགས་སངས་
རྒྱས་ཤིང་ལམ་ལ་བར་ཆད་མི་འབྱུང་བའི། བོན་ཅིག་མདོར་བསྡུས་བདག་ལ་བསྟན་
དུ་གསོལ། དེ་སྐད་ཅེས་ཞུས་སམ་གསོལ་པས།
གཤེན་རབ་མི་བོས་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། སྐྱེས་མཆོག་
དམ་པ་ཤེས་རབ་ཅན། སྔོན་བསགས་འཕྲོ་ཡོད་རྒྱལ་པོའི་སྲས། ཞུ་བའི་སྐབས་བཟོ་
མཁས་པའི་མཆོག །འཕྲུལ་རྗེ་གཙུག་སྐྱེས་དེ་ནི་འདི་ལྟ་སྟེ། སྤྱིར་བདག་ཉིད་མི་
72



མདོ་སྡེ།
རྣམ་རྒྱལ་གཟུངས་ཆེན།
བཅེད་པའི་ཞིང་ཁམས་འདིར། སྟོན་པ་ལ་འོང་བའི་དུས་འདིར། མཛད་པ་ཆེན་པོ་
བཅུ་གཉིས་མཛད་པ་ཡིན་ཏེ། དེའི་ནང་ནས་ཀྱང་རྣམ་པར་རྒྱལ་བའི་མཛད་པ་འདི་
ནི། རྒྱལ་པོ་ཀོང་ཙེ་འཕྲུལ་གྱི་རྒྱལ་པོ་འཁོར་དང་བཅས་པའི་ལྷ་སྐལ་ཡིན་ནོ། །དེའི་
ནང་ནས་ཀྱང་འཕྲུལ་རྗེ་གཙུག་སྲས་ཁྱོད་ཀྱི་ལྷ་ནི། བླ་ན་མེད་པ་ཡང་དག་པར་
རྫོགས་པའི་སངས་རྒྱས། དགྲ་བཅོམ་གྱི་རྒྱལ་པོ། སྣང་སྲིད་ཀྱི་སྤྱི་རྗེ། བསྐལ་པའི་
འཇིག་བྲལ། འབྱུང་བའི་རྩེ་འཛིན། སངས་རྒྱས་ཀྱི་དབུ་རྒྱན། བོན་རྣམས་ཀྱི་ཡེ་རྫི།
སེམས་དཔའི་སྤྱི་ཁྱབ། ཐུགས་ཀྱི་སྤྲུལ་པ། འདབ་ཆགས་ཀྱི་རྒྱལ་པོ། བྱ་བ་བྱེད་པ།
བྱེད་པ་བྱས་པ། གསུང་ལྷང་ལྷང་སྙན་པར་སྒྲོགས་པ། རིག་པ་གསལ་བ། སྟོབས་
དང་ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་
སྒོ་གང་ལས་ཀྱང་མ་བསྒྲིབས་པ། ཉོན་མོངས་པ་མེད་པ། ཟག་པ་ཟད་པ། ཏིང་ངེ་
འཛིན་གསལ་བ། སེམས་ཉིད་གྲོལ་བ། ཐུགས་རྗེ་ཆེ་བ། ཐབས་ལ་མཁས་པ། བཀའ་
རྒྱ་ཆེ་བ། ལུང་གྲངས་མང་བ། མན་ངག་མདོར་འདུས་པ། གཏོ་ཆེ་བ། དཔྱད་རིང་
བ། མཚན་དང་ལྡན་པ། དཔེ་ཡོངས་སུ་འཚོགས་པ། རྣམ་པ་ཐམས་ཅད་མཁྱེན་
པའི་ཡེ་ཤེས་དང་ལྡན་པ། བདེ་བར་གཤེགས་པ། དགྲ་བཅོམ་པ། བླ་ན་མེད་པ་ཡང་
དག་པར་རྫོགས་པའི་སངས་རྒྱས་ཐམས་ཅད་ཀྱི་སྤྱི་མགོན་ཆེན་པོ། ཁྱུང་གསས་རྒྱལ་
པོའི་གཟུངས་འདི། འཛིན་པ་དང་། འཆང་བ་དང་། འབྲི་བ་དང་། ཀློག་པ་དང་།
བསྒྲུབ་པ་དང་། སྤེལ་བ་དང་། ཡོངས་སུ་སྤེལ་བ་དང༌། རབ་ཏུ་སྤྱོད་པ་དང༌། རྣམ་
པར་རྒྱལ་བར་བྱོས་ཤིག །འདི་ལྟ་སྟེ། ཨ་མུ་ཁྱུང་པྲ་ཕུད་གྷ་རུ་ར། ཙཱ་ལེ་ཚྭ་ལེ། ཙཱ་
ལེ་ཡཱ་ཙཱ་ལེ་ཡཱ། གྷར་ན་གྷར་ན། སང་གྷར་ན་ཡཱ། སང་གྷར་ན་ཡཱ། ཀ་རུ་ན་ཀ་རུ་ན།
ཁྲོམ་ཀ་རུ་ན་ཡཱ། ཤུ་ནིག་ཧུར་ཐུམ་ཛ། ཁྱུང་ཁྱུང༌། ཧཱུཾ་ཧཱུཾ། ཕཊ་ཕཊ༔ རྫོགས་སངས་
རྒྱས་ཀུན་ཐམས་ཅད་ཀྱི། སྟེང་ན་སངས་རྒྱས་སྤྲུལ་པའི་སྐུ། མཁའ་ལྡིང་རྒྱལ་པོ་ཁྱུང་
73



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གི་རྗེ། ཁྱུང་ཆེན་ལྡིང་བས་སྲིད་གསུམ་ཁྱབ། ཡིད་བཞིན་ནོར་བུའི་ཐོར་གཙུག་ལ། རི་
རབ་བརྩེགས་པའི་རྭ་དབལ་ཅན། ཉི་ཟླ་འབར་བའི་སྡང་མིག་བསྒྲད། གནམ་ལྕགས་
ངར་མའི་མཆུ་རྣོ་འཇུམ། ཟངས་ལྕགས་གཏམས་པའི་གཤོག་པ་གདེངས། སྤྲིན་
ཚོགས་འཁྲུག་པའི་སྤུ་ཚོགས་འབར། ལྗོན་ཤིང་འདྲིལ་བའི་མཇུག་སྒྲོ་གཡོབ། ལྕགས་
ཀྱུ་འབར་བའི་སྡེར་མོ་བཅུམ། རྒྱ་མཚོ་འཁྱིལ་པའི་གསུས་པོ་ཆེ། གཞའ་ཚོན་འཁྱུག་
པའི་འོད་རིས་ཅན། ཆུ་སྲིན་རྒྱལ་བ་ཞལ་དུ་འདྲེན། སྤྱི་བོའི་གཙུག་ནས་སྤྱི་རྒྱ་གཅོད།
བྱ་ཁྱུང་རྒྱལ་པོ་ཕྱག་གིས་བསྟོད། རྟོགས་པ་ཆེན་པོའི་ལྟ་བ་ནི། མ་གཡོས་དབྱིངས་
ཆེན་ལྷུན་གྱིས་གྲུབ། མཚན་མེད་འབྱམས་ཡས་སྤྱོད་ལས་འདས། ཡངས་པ་ཁྱབ་
བདལ་ནམ་མཁའི་ཀློང་། རྒྱ་ཆེ་མཐའ་བྲལ་སྟོང་པའི་ངང་། ཡོངས་རྫོགས་བྱ་རྒྱལ་ངོ༌
བོའི་བདག །བོན་ཉིད་བདེ་ཆེན་དབྱིངས་དཀྱིལ་དུ། སྤྱི་རྒྱ་རླབས་གཅོད་མཆོག་ཆེན་
པོ། རྩོལ་བྲལ་ལྷུན་གྲུབ་ཁྱབ་པ་ཆེ། རླབས་ཆེན་འཁོར་བའི་སྤྱི་བླུག་བདེ། སྐྱོད་བྲལ་
ལྷུན་གྲུབ་རང་བཞིན་གནས། ཡང་དག་ཡེ་ཤེས་འཆང་བ་པོ། སྟོང་པ་ཉིད་གྱུར་ངོ་
བོའི་སྐུ། འགྲོ་འདུལ་ཐབས་ལ་མཁས་པ་འདི། སྐྱེས་བུ་དམ་པའི་སྤྱོད་པ་ཡིས། མངོན་
སངས་རྒྱས་པའི་འབྲས་བུ་ཐོབ། ལམ་གྱི་བར་ཆོད་ཞི་བར་བལྟ། མཆོག་དང་ཐུན་
མོང་དོན་ཀུན་འགྲུབ། དཔལ་དང་ཡེ་ཤེས་ཐམས་ཅད་འཚོགས། ནད་དོ་ཅོག་གི་མི་
ཚུགས་ཏེ། གདོན་ནོ་ཅོག་རྣམས་ཐམས་ཅད་འཇོམས། སྡུག་བསྔལ་མ་ལུས་རྣམ་གྲོལ་
བ། ལྟ་བ་ངན་པ་ཚར་གཅོད་ཅིང་། རྒོལ་བ་ཀུན་ལས་རྣམ་པར་རྒྱལ། ཡོན་ཏན་དུ་
མ་བསམ་མཐའ་ཡས། འཕྲིན་ལས་ཐམས་ཅད་འགྲུབ་བྱེད་པ། གཟུངས་ཀྱི་དམ་པ་
འདི་ཉིད་ནི། རྒྱལ་བུས་རྟག་ཏུ་རྟོགས་མཛོད་ཅིག །དེ་སྐད་ཅེས་སྟོན་པ་གཤེན་རབ་
མི་བོས་བཀའ་སྩལ་ནས། འཕྲུལ་རྗེ་གཙུག་སྐྱེས་ལ་སོགས་པའི། གཡུང་དྲུང་སེམས་
དཔའ་ཆེན་པོ་དུ་མ་ཡང་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི། སྤྱི་
74



མདོ་སྡེ།
རྣམ་རྒྱལ་གཟུངས་ཆེན།
རྗེ་བྱ་ཁྱུང་རྒྱལ་པོའི་འབྲས་བུ་ཐོབ་པར་འགྱུར་རོ། །ཁྱུང་གསས་སངས་རྒྱས་རྒྱལ་པོའི་
གཟུངས་ཀྱི་ལེའུ་སྟེ་ལྔ་པའོ། །། །
༧ ཞང་ཞུང་སྐད་དུ། ཨུན་རྒྱུང་ཨག་ཤོ་ནེ་ར་པྲ་པ་ཏ། བོད་སྐད་དུ། འབྲུག་
གསས་ལྡེ་བོ་གསུང་ཆེན་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། རྒྱལ་བུ་ཆེན་པོ་འཕྲུལ་ལྡན་དཔལ་འབྱོར་ཞེས་བྱ་བ་
དེས། གཤེན་རབ་རྣམ་པར་རྒྱལ་བ་ལ། བླ་ན་མེད་པའི་མཆོད་པ་ཡོངས་སུ་ཕུལ་ནས།
རྔ་གཤང་གི་སྒྲ་ཡིས་སྙན་གསན་ཕབས་ནས་ཞུས་སམ་གསོལ་པ། གསུང་དབྱངས་སྤྲོ་
བསྐྱེད་འགག་མེད་ཚངས་པའི་སྒྲ། རྣམ་དག་གོ་འབྱེད་བླ་མེད་རྒྱལ་པོའི་བོན། རྣམ་
རོལ་ཀུན་འཆང་གྲགས་པ་མཐའ་ཡས་པ། རྗེ་གཅིག་སྟོན་པ་གཤེན་རབ་མི་བོ་ལགས།
བདག་ཀྱང་འདི་ནས་བཟུངས་ནས་སངས་རྒྱས་བར། འདྲེན་པ་མཆོག་གི་ཡི་དམ་རྩ་
བའི་ལྷ། ཡང་དག་འབྲས་བུ་ཐོབ་པར་བྱ་བ་དང༌། ལམ་གྱི་བར་ཆོད་ཞི་བར་མཛད་
པ་ཡི། བོན་ཅིག་སྟོན་པས་བདག་ལ་བཤད་དུ་གསོལ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། ཞུས་སམ་གསོལ་
པ་ནི་རབ་ཏུ་ཡང་ལེགས་སོ། །ཤིན་ཏུ་ཡང་ལེགས་སོ། །དུས་འདི་ནི་བདག་གི་སྐུས་
འདུལ་བའི་དུས་ཡིན་ཏེ། ད་ལྟར་སྐྱེས་པའི་སེམས་ཅན་ཐམས་ཅད་ཀྱང་། བསོད་
ནམས་ཤིན་ཏུ་ཆེ་བ་ལགས་སོ། །དེའི་ནང་ནས་ཀྱང་རྒྱལ་བུ་ཉིད་ནི་བསོད་ནམས་ཆེ་
བ་བས་ཀྱང་ཆེས་ཆེ་བས། བསྟན་པ་རིན་པོ་ཆེ་བཞག་པའི་སྣོད་ཡིན་པས། གཟུངས་
སྡེ་དམ་པའི་སྐལ་པ་དང་ལྡན་པ་ཡིན་ནོ། །དེ་བས་ན་བླ་ན་མེད་པ་ཡང་དག་པར་
རྫོགས་པའི་སངས་རྒྱས། སྔ་རབས་འདས་པ། ད་ལྟར་བཞུགས་པ། སླད་ནས་འབྱོན་
པ། ཐམས་ཅད་ཀྱི་གསུང་གི་བདག་ཉིད། རང་བཞིན་ཆེན་པོ། ཡོངས་སུ་རྫོགས་
པའི་གཡུང་དྲུང་སེམས་དཔའ་སེམས་དཔའ་ཆེན་པོ། འགྲོ་བའི་དོན་ལ་དགོངས་པ།
75



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཐུགས་རྗེ་ཆེ་བ། ཐབས་ལ་མཁས་པ། བྱིན་རླབས་དྲག་པ། འགྲོ་བ་འདུལ་བ། ཁ་ལོ་
བསྒྱུར་བ། ཕན་འདོགས་མཛད་པ། སྒྲིབ་པ་མེད་པ། འོད་ཟེར་ལྡན་པ། རྫུ་འཕྲུལ་
ཆེ་བ། མཁའ་ལ་དབང་བ། རྟོགས་པ་མངའ་བ། བསམ་པ་བསྒྲུབ་པ། རྣམ་པར་
དག་པ། ཚོགས་ཆེན་རྫོགས་པ། གཡུང་དྲུང་གི་སྙིང་པོ་ཅན་དུ་གྱུར་པའི། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྡེ་བོ་གསུང་ཆེན་ཞེས་བྱ་བ་
དེ། སེམས་ཅན་རྣམས་ཀྱི་བགྲོད་པ་ལམ་གྱི་བར་ཆོད་ཞི་བར་བྱ་བ་དང༌། སངས་
རྒྱས་ཐམས་ཅད་ཀྱི་གསུང་གི་ཆེ་བ་བསྐྱེད་པ་དང་། གཡུང་དྲུང་གི་བོན་ནམ་མཁའི་
ཆར་རམ། ཆུ་བོའི་ཀླུང་ཙམ་ལ་མངའ་མཛད་པའི་ཕྱིར། སྒྲའི་རྒྱལ་པོ་གཡུ་འབྲུག་ཏུ་
སྐུ་སྤྲུལ་ནས་བཞུགས་པ་ཡིན་གྱི། དེའི་གཟུངས་ཡང་དག་པ་འདི་ནི་འཛིན་པ་དང་།
འཆང་བ་དང་། བསྒྲུབ་པར་གྱིས་ཤིག །འདི་ལྟ་སྟེ། ཨོཾ་མུ་ཡེ་གླང་ཆེན་མུ་ཨུན་ཏིང་།
ཧ་ར་ཧ་ར། ས་ཏ་ཧ་ར་ཡ། ས་ཏ་ཧ་ར་ཡཱ། ནེ་ར་ནེ་ར། ཨག་ཤོ་ནེ་ར་ཡཱ། ཨག་ཤོ་ནེ་
ར་ཡཱ། དེ་ཤོ་དེ་ཤོ། གྱེར་དེ་ཤོ་ཡ། གྱེར་དེ་ཤོ་ཡ། ཀུ་ཏྲ་མ་ར་ཡ། ཡེ་ཡེ། ཧཱུཾ་ཧཱུཾ། ཕཊ་
ཕཊ༔ རྫོགས་སངས་རྒྱས་ཀུན་ཐམས་ཅད་ཀྱི། གཡས་ན་གཡུང་དྲུང་སེམས་དཔའ་ནི།
ལྡེ་བོ་གསུང་ཆེན་ཆུའི་ལྷ། སེམས་དཔའ་ཆེན་པོ་ཆུའི་སྐུ། གཡུ་འབྲུག་ངར་བས་སྲིད་
གསུམ་འདར། རྭ་ལ་དུང་གི་ཁྲི་འཕང་བརྩེགས། མིག་ལ་གསལ་བས་སྣང་ཟེར་ཤར།
ཁ་ལ་མེ་འོད་གློག་སྒྲོན་འགྱུ། སོ་ལ་རྔམས་པའི་གངས་རི་གཏམས། གཤོག་པ་དབལ་
གྱི་མེ་རི་འབར། སྐུ་ལུས་ནམ་མཁའི་དྲི་མེད་འོད། རྐང་ལག་གདུག་པའི་དུག་སྦྲུལ་
འཁྱུག །སྡེར་མོ་འཛིན་བྱེད་ཤ་ཟུང་འཇུམ། ཀླུ་དབང་ཐུ་བོ་མགུལ་དུ་གསོལ། གཡུ་
འབྲུག་སྒྲོགས་པ་ཆེ་ལ་འདུད། འགག་པ་མེད་པའི་མགུར་མངའ་བས། མ་རྟོགས་ལོག་
པར་རྟོགས་པ་རྣམས། ཀླད་བཀམ་ཚར་གཅོད་སེམས་དཔའ་ཆེན། རྟོགས་པ་མཆོག་
རྒྱལ་གསུང་དབྱངས་བདག །གཟུངས་ཀྱི་སྒྲོགས་མཆོག་འདི་ཉིད་ནི། རྒྱལ་སྲས་
76



མདོ་སྡེ།
རྣམ་རྒྱལ་གཟུངས་ཆེན།
རྣམ་པར་སྒྲོགས་མཛོད་ཅིག །དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས།
འཕྲུལ་ལྡན་དཔལ་འབྱོར་ལ་སོགས་པའི། གཡུང་དྲུང་སེམས་དཔའ་མང་པོ་ཡང་། བླ་
ན་མེད་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི་གསུང་གི་བདག་ཉིད།
འབྲུག་གསས་ལྡེ་བོ་གསུང་ཆེན་གྱི་འབྲས་བུ་ཐོབ་པར་འགྱུར་རོ། །འབྲུག་གསས་ལྡེ་བོ་
གསུང་ཆེན་གྱི་གཟུངས་ཀྱི་ལེའུ་སྟེ་དྲུག་པའོ།། །། །
༧ ཞང་ཞུང་སྐད་དུ། ཨུ་རྒྱུང་ཡེ་མུ་རུང་ཤིན་པྲ་པ་ཏ། བོད་སྐད་དུ། འབྲུག་
གསས་གནམ་གྲགས་ངར་ཆེན་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་
བ་ལ་ཕྱག་འཚལ་ལོ། །དེའི་ཚེ་དེའི་དུས་ན། རྒྱལ་སྲས་དམ་པ་འཕྲུལ་ཆེན་སྒྲོགས་
མཆོག་ཅེས་བྱ་བ་དེས། གཤེན་རབ་རྣམ་པར་རྒྱལ་བ་ལ། སྒྲའི་རྒྱལ་པོ་ཅོང་ཆེན་
བརྡུང་བ་དང་། དུང་ཆེན་བུས་པའི་མཆོད་པ་ཕུལ་ནས་ཞུས་སམ་གསོལ་པ། རྣམ་
པར་རྣམ་རྒྱལ་བརྩེ་བ་ཅན། མཐའ་ཡས་སེམས་ཅན་མང་པོ་ལ། ཕན་བདེ་དགོངས་
པའི་དཔལ་གཅིག་པོ། བདག་ནི་ཉེ་བར་འདིར་བཟུང་ནས། ཉེས་པའི་རྒོལ་བ་ཡང་
འཇོམས་ཤིང་། བདུད་དཔུང་མ་ལུས་སྐྲག་བྱེད་པའི། ཐར་པར་བསྒྲུབ་པའི་ཐབས་
ཤིག་འཚལ་ལོ། །ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་སྤོབས་པའི་བདག །གང་ཞིག་
ས་བོན་དབང་གིས་ནི། འབྲས་བུ་ཡོང་དང་མི་ཡོང་བ། དེ་བཞིན་འདོད་པའི་དབང་
གིས་ནི། རྣམ་གྲོལ་མཆོག་ཆེན་འཐོབ་པར་འགྱུར། རིགས་ཀྱི་བུ་དམ་པ། རྩོལ་བ་
ཆེ་བ། རྩལ་དང་ལྡན་པ། ཁྱོད་ཀྱི་སྤོབས་པའི་སྟོབས་དེ་ནི། ཤིན་ཏུ་ངོ་མཚར་ཆེ་བ་
ལགས་སོ། །གང་ཞིག་བདུད་ཀྱི་དཔུང་རྣམས་མ་ལུས་འདུལ་བ་དང་། ཉེས་པའི་རྒོལ་
བ་དགྲ་ཚོགས་ཆམ་ལ་འབེབས་པར་འདོད་པ་དག་གིས་ནི། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བླ་ན་མེད་པ་ཡང་དག་པར་རྫོགས་པའི་སངས་
77



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
རྒྱས་ཐམས་ཅད་ཀྱི་གསུང་གི་དབང་ཕྱུག །སྨྲ་བའི་སེང་གེ། སྒྲོགས་པའི་རྒྱལ་པོ། རྒོལ་
བ་ཐམས་ཅད་ཚར་གཅོད་པ། བདུད་དཔུང་ཐམས་ཅད་ཆམ་ལ་འབེབས་པ། སྨྲ་བ་
ངན་པ་མ་ལུས་འཇོམས་པ། ཆགས་པ་མེད་པའི་རྒྱལ་པོ། ལྷུན་གྱིས་གྲུབ་པའི་སྟོབས་
ཆེན་དཔའ་ཞིང་བརྟན་པའི་སྡེ་མཚོན། མྱུར་དུ་འགྲུབ་པའི་དཔའ་བོ། བརྟེན་པའི་
མཆོག །སྟོབས་ཆེ་བ། བརྩེ་བ་མྱུར་བ། འདོད་ལས་རྒྱལ་བ། ཐབས་ཀྱི་མངའ་བདག །
ཤེས་རབ་ཀྱི་མཚོན་ཆ་ཅན། གཡུང་དྲུང་སེམས་དཔའ་སེམས་དཔའ་ཆེན་པོ། དྲག་པོ་
ཆེན་པོར་གྱུར་པ། བདུད་དང་མུ་སྟེགས་དང་། དགྲ་དང་རྒོལ་བ་ཐམས་ཅད་འདུལ་
བའི་གཉེན་པོར་གྱུར་པ། གཡུང་དྲུང་སེམས་དཔའ་གནམ་གྲགས་ངར་ཆེན་ཞེས་བྱ་བ་
དེ། ཁྲོ་བོའི་རྒྱལ་པོ་དབལ་འབྲུག་ཏུ་སྐུ་སྤྲུལ་ནས། ཕ་རོལ་གྱི་དགྲ་ཚོགས་ཐམས་ཅད་
འདུལ་བར་མཛད་དོ། །དེའི་གཟུངས་ཀྱི་རྒྱལ་པོ་འདི་ནི། འཛིན་པ་དང་། འཆང་བ་
དང༌། བསྒྲུབ་པར་གྱིས་ཤིག །འདི་ལྟ་སྟེ། ཨོཾ་མུ་ཡེ་གླང་ཆེན་མུ་ཨུན་ཡ། ཛཱ་ལ་ཛཱ་
ལ། མུ་ཏལ་ཛཱ་ལ་ཡ། མུ་ཏལ་ཛཱ་ལ་ཡ། ཐུན་ཀེ་ཐུན་ཀེ། གྲན་ཐུན་ཀེ་ཡ། གྲན་ཐུན་
ཀེ་ཡ། རུང་ཤིན་རུང་ཤིན། ཡེ་མུ་རུང་ཤིན་སད་དོ། །ཡེ་མུ་རུང་ཤིན་ཤེལ་ལོ། །ཀུ་ཏྲ་
མ་ར་ཡ། ཡེ་ཡེ། ཧཱུཾ་ཧཱུཾ། ཕཊ་ཕཊ༔ རྫོགས་སངས་རྒྱས་ཀུན་ཐམས་ཅད་ཀྱི། གཡོན་
ན་གཡུང་དྲུང་སེམས་དཔའ་ནི། གནམ་གྲགས་ངར་ཆེན་རླུང་གི་ལྷ། སེམས་དཔའ་
ཆེན་པོ་རླུང་གི་སྐུ། དབལ་འབྲུག་ངར་བས་སྲིད་གསུམ་འདར། རྭ་ལ་དུང་གི་ཁྲི་
འཕང་བརྩེགས། མིག་ལས་གསལ་བའི་སྣང་ཟེར་ཤར། ཁ་ལས་མེ་འོད་གློག་སྒྲོན་འགྱུ།
སོ་ལ་རྔམ་པའི་གངས་རི་གཏམས། གཤོག་པ་དབལ་གྱི་མེ་རི་འབར། སྐུ་ལུས་ནམ་
མཁའ་དྲི་མེད་འོད། རྐང་ལག་གདུག་པའི་དུག་སྦྲུལ་འཁྱུག །སྡེར་མོ་འཛིན་བྱེད་ཤ་
ཟུང་འཇུམ། ཀླུ་དབང་ཐུ་བོ་མགུལ་དུ་གསོལ། དབལ་འབྲུག་སྒྲོགས་པ་ཆེ་ལ་འདུད།
ཐུགས་ཉིད་ཞི་བ་མཁའ་འདྲ་ལས། གཡོ་བའི་དྲག་ཤུགས་འཚོགས་པའི་སྤྲིན། ཁྲོ་རྒྱལ་
78



མདོ་སྡེ།
རྣམ་རྒྱལ་གཟུངས་ཆེན།
དབལ་ཆེན་དབལ་འབྲུག་ཆེ། སྒྲོགས་པ་སྟོང་ལྡིར་ང་རོ་ཡིས། རྒོལ་བ་ངན་པའི་ཀླད་
འགེམས་ཤིང་། གནམ་ལྕགས་འབར་བའི་ཐོག་འབེབས་པས། གྲུབ་མཐའ་ངན་པའི་
སྙིང་འགས་པ། གཟུངས་ཀྱི་དྲག་པོ་འདི་ཉིད་ནི། རྒྱལ་པོའི་སྲས་པོས་རྣམ་རོལ་མཛོད།
དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། འཕྲུལ་ཆེན་སྒྲོགས་མཆོག་ལ་
སོགས་པའི། གཡུང་དྲུང་སེམས་དཔའ་ཇི་སྙེད་ཀྱང༌། བླ་ན་མེད་པ་ཡང་དག་པར་
རྫོགས་པའི་སངས་རྒྱས་ཐམས་ཅད་ཀྱི། སྨྲ་བའི་སེང་གེ། འབྲུག་གསས་གནམ་གྲགས་
ངར་ཆེན་གྱི་འབྲས་བུ་ཐོབ་པར་འགྱུར་རོ། །འབྲུག་གསས་གནམ་གྲགས་ངར་ཆེན་གྱི་
གཟུངས་ཀྱི་ལེའུ་སྟེ་བདུན་པའོ། །། །
༧ ཞང་ཞང་སྐད་དུ། ཀེ་རྒྱུང་སད་དོ་ཝེར་ཞི་པྲ་པ་ཏ། བོད་སྐད་དུ། སེང་གསས་
ལྷ་དབང་རྒྱལ་པོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་
ལོ། །དེའི་ཚེ་དེའི་དུས་ན། དྲལ་གྱིས་ཞུས་པའི་རྗེ་བཞིན་ཁོ་ན་རུ། ལྕམ་ཡང་ཞུ་བའི་
བློ་ནི་ཤིན་ཏུ་སྐྱེས། འཕྲུལ་ཟ་ལྷའི་སྒྲོན་མ་བྱ་བ་དེས། གུས་པའི་ལུས་བཏུད་སྤྲོ་བའི་གླུ་
ནི་བླངས། དང་བའི་སེམས་བསྐྱེད། རོ་མཆོག་གདའ་དགུའི་མཆོད་པ་ཕུལ་ནས་ཞུས་
པའི་མདོ། སྣང་སྲིད་དབང་པོ་རྗེ་གཅིག་སྒྲོན་མའི་གཤེན། གཡུང་དྲུང་བོན་ལ་རྒྱ་ཆེ་
གྲངས་མང་ཡང་། ངེས་ཚིག་བདེན་པའི་བོན་ཞིག་བདག་ལ་བཤད་དུ་གསོལ།
དེ་ལ་སྟོན་པས་བཀའ་སྩལ་པ། བསོད་ནམས་བསགས་པའི་སྐྱེས་མཆོག་ལྕམ་དང་
དྲལ། མཁའ་ལ་ཁྲི་གདུགས་བདལ་བའི་ཟླའོ་རུ། བཅོ་ལྔའི་ཉ་རྒྱས་འདྲ་བའི་ལྕམ་
ཅིག་མ། ཞུས་པ་ལེགས་སོ་གུས་པའི་ཚུལ་གྱིས་ཉོན། བོན་ལ་རྒྱ་ཆེ་རྒྱ་མཚོའི་ཀློང་
དཀྱིལ་ནས། ངང་པས་འོ་མ་བླངས་པའི་ཚུལ་བཞིན་དུ། བཀའ་རྒྱུད་ཀུན་གྱི་སྙིང་པོ་
གཟུངས་སྡེ་དམ་པ་འདི། བཤད་པར་བྱ་ཡིས་གུས་པའི་ཚུལ་གྱིས་ཉོན། བདག་དང་
བདག་འདྲའི་སྟོན་པ་བླ་ན་མེད་པ། ཡང་དག་པར་རྫོགས་པའི་སངས་རྒྱས་ཐམས་
79



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཅད། འགྲོ་བའི་དོན་ལ་གཤེགས་པའི་དུས་སུ། ཐུགས་རྗེ་ཐབས་ཀྱིས་འགྲོ་བ་འདུལ་
བར་བྱ་བའི་ཕྱིར། སྣང་སྲིད་ལ་དབང་སྒྱུར་ཞིང་མངའ་མཛད་པ། འཇིག་རྟེན་གྱི་
བདག་པོ། དཔལ་དང་ལྡན་པ། མཐུ་ཆེ་བ། ཤུགས་དྲག་པ། ཚོགས་ཀྱི་བདག་པོ།
སྦྱིན་པ་ལས་གྲུབ་པ། འཁོར་ལོ་བསྒྱུར་བ། དཔལ་དང་། གྲགས་པ་དང་། སྙན་པ་
དང༌། སྐལ་པ་དང་། གཟི་བརྗིད་དང༌། ཚེ་དང༌། བསོད་ནམས་དང་། ནོར་དང་།
འཇིག་རྟེན་ཐམས་ཅད་ལ་མངའ་མཛད་པ། སངས་རྒྱས་ཀྱི་ཞལ་ཟླ་མཛད་ཅིང་།
ལྷ་སྲིན་སྡེ་བརྒྱད་ལ་བཀའ་བརྩན་ཞིང་། སྐྱེ་འགྲོ་སེམས་ཅན་གྱི་དོན་ནུས་པ། སེང་
གསས་ལྷའི་དབང་པོ་ཞེས་བྱ་བའི་གཟུངས་འདི་ཁྱོད་ལ་བཤད་པར་བྱ་ཡིས། མོས་
པའི་སེམས་ཀྱི་དང་བ་བསྐྱེད་ལ། གུས་པའི་ཚུལ་གྱིས་འཛིན་པ་དང་། འཆང་བ་དང་།
བསྔགས་པའི་དོན་ཕུན་གསུམ་འཚོགས་པར་གྱིས་ཤིག །འདི་ལྟ་སྟེ། ཧཱུཾ་མུ་ཡེ་ཤེ་ཐུན་
ཨ་ཏི་ར། གྷ་ཙ་གྷ་ཙ། སད་གྷ་ཙ་ཡ། སད་གྷ་ཙ་ཡ། ཝེར་ནེ་ཝེར་ན། ཝེར་ནེ་ཛཱ་
ཡ། ཝེར་ནེ་ཛཱ་ཡ། ཧུ་ཡ་ཧུ་ཡ། གུ་ར་ཧུ་ཡ། གུ་ར་ཧུ་ཡ། གྱི་གྲན་ན་ཤ་ཡ། ལམ་
ལམ། ཧཱུཾ་ཧཱུཾ། ཕཊ་ཕཊ༔ རྫོགས་སངས་རྒྱས་ཀུན་ཐམས་ཅད་ཀྱི། གཡས་ན་འཁོར་
ལོ་བསྒྱུར་རྒྱལ་ནི། ལྷའི་དབང་པོ་ལྷ་ཡི་དཔལ། རྒྱལ་པོ་ཆེན་པོ་སྤྲུལ་པའི་ལྷ། སེང་
ཆེན་འགྱིང་བས་ཁམས་གསུམ་གནོན། སྐུ་ལུས་གངས་དཀར་ཉི་ཤར་འོད། སྤྱན་མིག་
དམར་ནག་དུག་མཚོ་ཁོལ། སྡེར་མོ་གནམ་ལྕགས་ཟོར་བ་བཀུག །སྤུ་ཚོགས་བཙན་
གྱི་དུག་མདའ་འཁྲུགས། མཆེ་བ་ཟངས་ཡག་དབལ་ཕུར་གཏམས། གཡུ་རལ་ནམ་
མཁའི་སྤྲིན་དཔུང་གཏིབ། མཇུག་མ་ཆུ་ཀླུང་རྒྱ་མཚོ་མེར། གནོད་སྦྱིན་གདུག་པ་ཟས་
སུ་ཟ། སེང་གེ་ཐུབ་དབང་ཡིད་ཀྱི་འདུད། དཔལ་དང་འབྱོར་བ་བསོད་ནམས་སྟོབས།
ཚོགས་ཆེན་དོན་གཉེར་སྐྱེས་གང་ལ། གཟི་བརྗིད་ཆེན་པོ་མངའ་ཆེ་བ། ཚེ་དང་
ལོངས་སྤྱོད་མཐུ་དང་ནི། དབང་ཆེན་མངའ་བས་ཀུན་གསལ་མཛོད། གཞན་ཡང་
80



མདོ་སྡེ།
རྣམ་རྒྱལ་གཟུངས་ཆེན།
བུ་འདོད་པ་ལ་བུ་སྟེར་ཞིང་། ནོར་འདོད་པ་ལ་ནོར་ཆེན་གསོལ། ཟས་འདོད་པ་ལ་
ཟས་བྱིན་ཞིང༌། གཡུང་དྲུང་བོན་འདི་རབ་ཏུ་ཟུངས། དབང་པོ་མཆོག་མངའ་འགྲོ་
བའི་སྲོག །གཟུངས་ཀྱི་དབང་ཕྱུག་འདི་ཉིད་ནི། རིགས་ཀྱི་བུ་མོས་ཤིན་ཏུ་སྤྱོད། དེ་
སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། འཕྲུལ་ཟ་ལྷའི་སྒྲོན་མ་ལ་སོགས་
པའི། གཡུང་དྲུང་སེམས་དཔའ་མང་པོ་ཡང་། བླ་ན་མེད་པ་ཡང་དག་པར་རྫོགས་
པའི་སངས་རྒྱས་ཐམས་ཅད་ཀྱི། འཕྲིན་ལས་ལྷུན་གྱིས་གྲུབ་པ། འཁོར་ལོ་བསྒྱུར་བའི་
རྒྱལ་པོའི་འབྲས་བུ་ཐོབ་པར་འགྱུར་རོ། །སེང་གསས་ལྷ་དབང་རྒྱལ་པོའི་གཟུངས་ཀྱི་
ལེའུ་སྟེ་བརྒྱད་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་ལས། བམ་པོ་ལྔ་པ། ཞང་ཞུང་སྐད་དུ། ཀེ་རྒྱུང་ནི་དྲོ་ཝེར་ཞི་པྲ་
པ་ཏ། བོད་སྐད་དུ། སེང་གསས་མི་མགོན་རྒྱལ་པོ་ཞེས་བྱ་བའི་གཟུངས། གཤེན་
རབ་རྣམ་པར་རྒྱལ་བ་ལ་ཕྱག་འཚལ་ལོ། །དེའི་ཚེ་དེའི་དུས་ན། འཕྲུལ་ཟ་སྨན་མོ་
བཙུན་ཞེས་བྱ་བ་དེས། མེ་ཏོག་སྣ་ཚོགས་མཛེས་པའི་མཆོད་པ་ནི་ཕུལ། སྒྲ་དབྱངས་
སྣ་ཚོགས་སྙན་པའི་རོལ་མོ་ནི་བསྒྱུར། གསེར་གཡུ་ལས་སོགས་རིན་པོ་ཆེ་མང་པོ་
སྟོན་པའི་སྐུ་ལ་གཏོར་ནས་ནི། འདི་སྐད་ཅེས་ཞུས་སམ་གསོལ་ཏོ། །གཤེན་རབ་ཡིད་
བཞིན་ནོར་བུའི་གླིང་ཆེན་ལ། ཀུན་གྱི་གང་འདོད་གཏེར་གྱི་སྐལ་རེ་མནོས། བདག་
ལ་ཐུགས་རྗེས་བཟུང་བར་མི་མཛད་དམ། རྗེ་གཅིག་སྟོན་པའི་སྒྲོན་མ་ཐུགས་རྗེ་ཅན།
ངེས་འབྱུང་བདེན་པའི་བོན་ཅིག་བསྟན་དུ་གསོལ། ཅེས་ཞུས་སམ་གསོལ་ཏོ། ། །
དེ་ལ་སྟོན་པས་བཀའ་སྩལ་པ། རིན་ཆེན་དྲ་མ་སྤུངས་པའི་གླིང་སྟོད་ན། ཡིད་
བཞིན་ནོར་བུ་བཀྲམ་པའི་ཕྲེང་བ་བཞིན། གཅིག་བས་གཅིག་ལེགས་འཕྲུལ་ཟ་སྨན་
མོ་བཙུན། ཞུས་པའི་འཁོར་སྡེ་དམ་པ་ཁྱེད་རྣམས་ལ། གཟུངས་ཀྱི་སྐལ་རེ་སོ་སོར་
8



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བཤད་པར་བྱ། སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་རབ་འབྱམས་
གྲངས་མེད་དཔག་ཏུ་མེད་པ་ན། གྲུབ་པ་གཤེན་གྱི་ཕོ་བྲང་ཆེན་པོ་ཉམས་དགའ་ཡིད་
དུ་འོང་བ་ཡོད་དོ། །དེ་དག་ན་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། འདོད་པ་དགུ་འགྱུར་ཉིད་ཀྱང་བྱེ་བ་ས་ཡ་བཞུགས་སོ། །བཞུགས་པ་དེ་དག་
ཐམས་ཅད་ཀྱིས་ཀྱང་། སེམས་ཅན་གྱི་དཔལ་མགོན་དང་། འགྲོ་བའི་འདྲེན་སྟོན་དང་།
འཁོར་བའི་སྐྱབས་ཆེན་མཛད་པ་ཡིན་ནོ། །དེ་ཡང་ངེས་འབྱུང་གི་སྤྲུལ་པ་ཆེན་པོ་
སེང་གསས་མི་མགོན་བྱ་བར་མཛད་ནས། སངས་རྒྱས་ཐམས་ཅད་ཀྱི་ཐུགས་དགོངས་
ཡོངས་སུ་རྫོགས་པར་མཛད་པའི་གཟུངས་འདི་ཁྱོད་ལ་བཤད་པར་བྱ་ཡིས། ཤིན་ཏུ་
དང་བ་བསྐྱེད་ལ་ཉོན་ཅིག །འདི་ལྟ་སྟེ། ཧཱུཾ་མུ་ཡེ་ཤེ་ཐུན་ཨོད་རྒྱུང་སྤུངས། ཏ་ཀི་ཏ་
ཀི། ཎི་དྷི་ཏ་ཀི་ཡ། ཎི་དྷི་ཏ་ཀི་ཡ། ཡག་ཀླུ་ཡག་ཀཱ། ཡག་ཀཱ་པ་ཡ། ཡག་ཀཱ་པ་ཡ།
སྐ་ཡ་ཥ་ཡ། ཨ་དཀར་ཥ་ཡ། ཨ་དཀར་ཀྐ་ཡཱ། གྲི་གྲན་སྟམ་བྷ་ཡ། ལམ་ལམ། ཧཱུྃ་ཧཱུྃ།
ཕཊ་ཕཊ༔ རྫོགས་སངས་རྒྱས་ཀུན་ཐམས་ཅད་ཀྱི། གཡོན་ན་འཁོར་ལོ་བསྒྱུར་རྒྱལ་ནི།
མི་ཡི་རྒྱལ་པོ་མི་ཡི་མགོན། རྒྱལ་པོ་ཆེན་པོ་སྤྲུལ་པའི་ལྷ། སེང་ཆེན་འགྱིང་བས་ཁམས་
གསུམ་གནོན། སྐུ་ལུས་གངས་དཀར་ཉི་ཤར་འོད། སྤྱན་མིག་དམར་ནག་དུག་མཚོ་
ཁོལ། སྡེར་མོ་གནམ་ལྕགས་ཟོར་བ་བཀུག །སྤུ་ཚོགས་བཙན་གྱི་དུག་མདའ་འཁྲུག །
མཆེ་བ་ཟངས་ཡག་དབལ་ཕུར་གཏམས། གཡུ་རལ་ནམ་མཁའི་སྤྲིན་དཔུང་གཏིབ།
མཇུག་མ་ཆུ་རླུང་རྒྱ་མཚོ་མེར། གནོད་སྦྱིན་གདུག་པ་ཟས་སུ་ཟ། སེང་གེ་ཐུབ་དབང་
ཡིད་ཀྱིས་འདུད། འཁོར་ལོ་བསྒྱུར་དབང་རྒྱལ་པོ་ཡིས། ཡིད་བཞིན་ནོར་བུ་མཆོག་
ཉིད་དང་། དཔལ་རྒྱལ་གདུང་འཛིན་བཙུན་མོའི་ཚུལ། དོན་ཀུན་རབ་གྲུབ་བློ་གྲོས་
བློན། རྒོལ་བ་འཇོམས་པའི་དམག་དཔོན་རྒྱལ། སྟོབས་མཆོག་མཐར་ཕྱིན་གླང་པོ་
ཆེ། མགྱོགས་ཤུགས་རྩལ་ལྡན་རྟ་མཆོག་དང་། ཀུན་གྲུབ་འཁོར་ལོ་རིན་ཆེན་རྣམས།



མདོ་སྡེ།
རྣམ་རྒྱལ་གཟུངས་ཆེན། །
གསོལ་བ་བདག་ལ་སྟེར་བར་འདེབས། གསལ་བར་མཛོད་ཅིག་ཐུགས་རྗེའི་བདག །
གཟུངས་ཀྱི་གཏེར་ཆེན་འདི་ཉིད་ནི། རིགས་དབང་དཔལ་མོས་སྤྱོད་པར་གྱིས། དེ་
སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། འཕྲུལ་ཟ་སྨན་མོ་བཙུན་ལས་
སོགས་པའི། གཡུང་དྲུང་སེམས་དཔའ་མང་པོ་ཡང༌། བླ་ན་མེད་པ་ཡང་དག་པར་
རྫོགས་པའི་སངས་རྒྱས་ཐམས་ཅད་ཀྱི་བྱ་བ་ཡོངས་སུ་བྱས་པ། འཁོར་ལོ་བསྒྱུར་བའི་
རྒྱལ་པོའི་འབྲས་བུ་ཐོབ་པར་འགྱུར་རོ། །སེང་གསས་མི་མགོན་རྒྱལ་པོ་ཞེས་བྱ་བའི་
གཟུངས་ཀྱི་ལེའུ་སྟེ་དགུ་པའོ།། །།
༧ ཞང་ཞུང་སྐད་དུ། ཀྲོ་ཏ་ཝེར་ཞི་གར་ཤེལ་དུན་གུ་པྲ་པ་ཏ། བོད་སྐད་དུ། ཁྲོ་
བོའི་རྒྱལ་པོ་ཟོ་བོ་དབུ་དགུ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། རྒྱལ་པོ་ཆེན་པོ་ཀོང་ཙེ་འཕྲུལ་རྒྱལ་གྱིས།
དེར་འཚོགས་ཀུན་ལ་གྲོས་ཀྱི་མདོར་གླེང་པ། སྔོན་ལས་བསོད་ནམས་སྨོན་ལམ་
མཐུ་དབང་གིས། རྒྱ་ལགས་འོད་མའི་གླིང་འཚོགས་མཐའ་ཡས་སེམས་ཅན་རྣམས།
རྫོགས་པའི་སངས་རྒྱས་བཞུགས་པའི་ཞལ་སྔ་འདིར། རིན་ཆེན་ནོར་སྐལ་ཆད་པར་
མ་བྱེད་པར། གང་ཁོབ་བཀའ་དྲིན་སྐལ་རེ་མནོས་བྱས་ནས། གཟུངས་རེ་ཞུས་ཤིང་
འབྲས་རེ་ཐོབ་སྟེ་སོང་། ད་ཡང་ཡབ་ཅིག་སེམས་ཀྱི་སྐྱེད་ཤིང་དང༌། ཡུམ་ཅིག་སྨིན་
བྱེད་རྫོགས་པའི་ཞིང་ས་གཉིས། བློན་པོ་དམ་པ་ལེགས་པའི་བློ་གྲོས་གསུམ། དམག་
དཔོན་ཆེན་པོ་སྟོབས་ཀྱི་གཡུལ་རྒྱལ་བཞིས། ཞུ་བའི་ངོ་ཕྱུང་ཀུན་གྱིས་ལུང་རེ་མནོས།
དེ་ལྟར་མཛད་ན་བདག་གི་འཐད་པར་མཐོང་། ཞེས་གླེང་ནས་ཀུན་གྱིས་རིག་པར་
བཅད་ནས་མཆོད་པ་ཆེན་པོ་ཕུལ། རྒྱལ་སྲིད་རིན་ཆེན་མཛོད་ཀྱི་ཁ་ཕྱེས་ནས།
གསེར་གཡུ་རིན་ཆེན་གྲམ་པའི་ཚོགས་བཞིན་སྤུངས། རྒྱལ་པོ་ཆེན་པོ་ཀ་དྷ་སློད་ཅན་
གྱིས། སྟོན་པའི་སྒྲོན་མ་ལ་ཞུ་བ་འདི་སྐད་གསོལ། རྣམ་པར་རྒྱལ་བའི་བསྐལ་པ་



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བསམ་ཡས་ཀྱང་། ནུབ་པ་མེད་པར་ཡོངས་སུ་གནས་པའི་ཕྱིར། བཀའི་འཕྲིན་བཞག་
བོན་གྱི་ཀློང་བརྟོལ་ནས། བསྟན་པའི་རྒྱལ་མཚན་རྒྱ་ཆེན་འཛུག་མཛད་ཕྱིར། ཐུགས་
ཀྱི་དཀྱིལ་ནས་ངེས་པའི་དོན་ཕྱུང་ལ། བདག་ལ་བཀའི་གནང་བ་སྩལ་དུ་གསོལ།
ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། རྒྱལ་པོ་ཆེན་པོ་རིགས་དང་དབང་དང་། བསོད་
ནམས་ཐམས་ཅད་ཀྱི་གཏེར་མཛོད་དུ་གྱུར་པ། བསྐལ་པ་དང་ལྡན་པས་ཞུས་སམ་
གསོལ་པ་ནི་ཤིན་ཏུ་ལེགས་སོ། །གཡུང་དྲུང་བོན་ལ་རྒྱ་ཆེ་གྲངས་མང་ཡང་། མན་
ངག་དམ་པ་ཐུགས་ཀྱི་ཀློང་བརྟོལ་ནས། ངེས་དོན་མཐར་ཐུག་བོན་གྱི་བཅུད་ཕྱུང་བ།
གཟུངས་སྡེའི་དབང་པོའི་རྒྱལ་པོ་འདི་ཡིན་ནོ། །དེའི་ནང་ནས་ཀྱང་སྟོན་པའི་ཐུགས་
ལ་དགོངས་པ་དང་། ཞུ་བའི་སྐབས་སུ་འཛོམ་པ་ནི། གཏེར་རྡོལ་གཏེར་ཚོལ་ཕྲད་པ་
ཅི་བཞིན་དུ། ཁྲོ་བོའི་རྒྱལ་པོ་ཟོ་བོ་དབུ་དགུའི་གཟུངས་འདི་ཡིན་གྱིས། སངས་རྒྱས་
ཐམས་ཅད་ཀྱི་སྙོམས་པར་གནས་པའི་ངང་ཉིད་ལས་ཡོངས་སུ་གྲུབ་པ། མཐུ་སྟོབས་
དང་བྱིན་རླབས་མཐའ་ཡས་པ། གཟི་བརྗིད་ཀྱི་རྒྱལ་པོ་རབ་ཏུ་འབར་བའི་གཟུངས་
འདི་ལ་ཉོན་ཅིག །རྟོགས་ཤིག །སྤྱོད་ཅིག །འདི་ལྟ་སྟེ། བསྭཱ་གར་ཤེལ་ཤམ་ལམ་ཁང་
རམ་ཧེ་སད། ཝང་ཤེལ་ཀྲི་ར་ཀྲི་རཾ། ཀྲི་རཾ་ཡ། ཀྲི་རི་ཡ། ཨག་ནེ་ཀྲི་ཡ་ཀྲི་ཡ། ཀྲི་ཛ་
ལ། ཀྲི་ཛ་ལ། ཤེལ་ཝེར། ཀྲི་ཧྲི་ཀྲི་ཧྲི། ཧྲིང་ཀྲི་ཧྲི། ཧྲིང་ཀྲི་ཧྲི། ཉེ་ལོ་ཡོ་ནི། གྱེར་ཞི་
ཏོ་ནོ། དྲུང་མུ་ཝང་ངོ༌། །རག་ཤ་ཝེར་རོ། ཝེར་ཏྲི་ཝེར་ཏྲེ། སུ་ཏྲི་སུ་ཧྲི། ཀྲོ་ཏ་ཀྲོ་
ཏ། དྷུ་རུ་དྷུ་རུ། བྷིན་དྷ་བྷིན་དྷ། ཧམ་ཤམ་དུ་ན། ས་མ་ཡ། ཧྲི་ཧྲི། ཧྲིམ་ཧྲིམ། ཏྲི་
ཏྲི། ཏྲིག་ཧྲིག །ལམ་ལམ། ཧཱུཾ་ཧཱུཾ། ཕཊ་ཕཊ༔ ཁྲོ་རྒྱལ་ཟོ་བོ་དབུ་དགུ་ནི། ཤར་གྱི་
ཕྱོགས་ནས་སྐུ་བཞེངས་པ། རིན་ཆེན་མེ་རིའི་འཁོར་ལོ་ནས། སྲིན་པོ་ཕོ་མོ་སྟག་སེང་
ཁྲི། སྟེང་ན་གཟི་བརྗིད་འབར་བའི་སྐུ། གཟུགས་བཟང་མཐིང་ནག་དཔལ་བརྗིད་
84



མདོ་སྡེ།
རྣམ་རྒྱལ་གཟུངས་ཆེན།
ལྡན། དབུ་དགུ་ཕྱག་ནི་བཅོ་བརྒྱད་པ། ཞབས་བཞི་བགྲད་ནས་ཁྲོ་ཚུལ་རྔམ། འབྲུག་
ཁྱུང་ཆུ་སྲིན་སྟག་སེང་གཟིག །གཡག་སྦྲུལ་འཁྲོས་པ་ཁྲོ་བོའི་དབུ། བཅོ་བརྒྱད་གཡས་
གཡོན་ཕྱག་མཚན་ནི། མདའ་མདུང་སྟ་རེ་དགྲ་སྟ་རལ། ཆུ་གྲི་ཐུ་ལུམ་གསོར་སོག་གི།
འཁོར་ལོ་ཡ་ལད་ཀ་མ་ལི། གཏར་རྡོ་ལྕགས་སྒྲོགས་མེ་ཆུ་ཐོགས། དབུ་གཅོག་སྤྱན་
བཟློག་ཕྱག་ནི་གདེངས། ཚེམས་གཙིགས་ཞལ་གདང་སྐུ་ནི་འགྱིང་། སྤྱན་ལས་འོད་
ཟེར་ཚྭ་ཚྭ་འཕྲོ། ལྗགས་ལས་གསེར་ཙོ་ཞུན་མ་འདྲིལ། སྐུ་ལས་དབལ་གྱི་མེ་རི་འབར།
དྲི་ཟའི་གཡུལ་བཟློག་རྣམ་པར་རྒྱལ། ཡང་དག་རབ་རྒྱལ་བསྟོད་བསྐུལ་བཅོལ། གར་
ཆེན་དབལ་རྔམ་མེ་འབར་ལྷ། སྐུ་དབལ་བཞེངས་དང་རྣམ་པར་བཞེངས། གསུང་
ཆེན་སྒྲོགས་དང་རབ་ཏུ་སྒྲོགས། ཐུགས་རྒྱལ་འཁྲོས་དང་ཤིན་ཏུ་འཁྲོས། བསམ་
གཏན་ཆེན་པོའི་སྟོབས་ཀྱིས་ནི། བོན་ཉིད་མཐུ་ལྡན་དཀྱིལ་འཁོར་ཆེ། གཡུང་དྲུང་
སྲ་བརྟན་འབར་བའི་སྐུ། ལོག་འདྲེན་སྲིན་སྡེ་རྒྱལ་པོའི་དཔུང་། སྲོག་གི་དབང་པོ་
རབ་ཕྲོག་ནས། དེ་ཉིད་འདུལ་གཉན་ཁྲོ་རྒྱལ་ཆེས། མ་ལུས་དབང་དུ་བསྡུ་བ་དང་།
ཐམས་ཅད་རྡུལ་དུ་བརླགས་པར་གྱིས། མི་མཐུན་བར་ཆོད་འགོང་པོ་ཀུན། དམ་
ལ་བཏག་ཅིང་གཅིག་ལ་དབབ། འགུག་དང་མྱུར་བར་འགུག་པ་དང་། གཟིར་དང་
དྲག་ཏུ་གཟིར་བགྱིད་ཅིང་། ལྡང་བ་མེད་པར་ཐམས་ཅད་གནོན། དབང་དུ་འདུ་བ་
འཁོར་དུ་སྡུས། དམ་ལས་འདས་ན་སྒྲོལ་བར་མཛོད།
དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། རྒྱལ་པོ་ཆེན་པོ་ཀ་དྷ་ལ་
སློད་ཅན་ལ་སོགས་པའི། གཡུང་དྲུང་སེམས་དཔའ་ཡུལ་རྒྱ་ལགས་འོད་མའི་གླིང་གི་
རྒྱལ་ཁམས་སུ་གནས་པ་ཐམས་ཅད་ཀྱིས། བླ་ན་མེད་པ་ཡང་དག་པར་རྫོགས་པའི་
སངས་རྒྱས་ཐམས་ཅད་ཀྱི། སྙོམས་པར་གནས་པའི་ངོ་བོ་ཉིད། ཁྲོ་རྒྱལ་ཟོ་བོ་དབུ་
དགུའི་འབྲས་བུ་ཐོབ་པར་འགྱུར་རོ། །ཁྲོ་བོའི་རྒྱལ་པོ་ཟོ་བོ་དབུ་དགུ་ཞེས་བྱ་བའི་
85



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གཟུངས་ཀྱི་ལེའུ་སྟེ་བཅུ་པའོ།། །། །
༧ ཞང་ཞུང་སྐད་དུ། ཀྲོ་ཏ་ཝེར་ཞི་རྒྱུང་ཤེལ་དུན་གུ་པྲ་པ་ཏ། བོད་སྐད་དུ། ཁྲོ་
བོའི་རྒྱལ་པོ་གཟེ་མ་མགོ་དགུ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། རྒྱལ་པོ་ཆེན་པོའི་ཁབ་ཀྱི་དམ་པའི་མཆོག །
བཙུན་མོ་རིན་པོ་ཆེ་མུ་ཏྲི་ལ་གསལ་བའི་འོད་ལྡན་མ་ཞེས་བྱ་བ་དེས། སྟོན་པ་ལ་
ཡོངས་སུ་རྒྱས་པའི་མཆོད་པ་ཕུལ་ནས་ཞུས་པ། རྗེ་གཅིག་འགྲོ་མགོན་མཐའ་ཡས་
སེམས་ཅན་གསོས། བདག་འདྲ་ཟ་མ་མོ་ལུས་རྨོངས་པའི་བློ། ལེགས་བྱས་ཉེས་གྱུར་
སྐྱོན་རྣམས་ཐམས་ཅད་བཤགས། གོང་རོལ་རྒྱལ་པོ་འཁོར་དང་བཅས་པ་ལ། བཀའ་
ལུང་རིན་ཆེན་བསྟན་པའི་བྱིན་རླབས་ཀྱིས། འབྲས་བུ་བསྙེམས་པའི་རྟགས་རེ་འཕྲལ་
དུ་ཐོབ། བདག་ལ་དེ་འདྲའི་ལུང་ཞིག་གསལ་དུ་གསོལ། ཅེས་ཞུས་སོ། །
དེ་ལ་སྟོན་པས་བཀའ་སྩལ་པ། སྐྱེ་བ་གྲངས་མེད་ཚོགས་བསགས་ནུས་མཐུ་དེས།
སྟོན་པ་བདག་ཞལ་ཁུམ་པའི་ཡོན་ཏན་དང་། བཀའ་རྒྱུད་གཟུངས་སྡེ་བཤད་པའི་
བྱིན་རླབས་ཀྱིས། བཙུན་མོ་རིན་པོ་ཆེ་མུ་ཏྲི་ལ་གསལ་བའི་འོད་ལྡན་མས། འབྲས་
བུ་ད་ལྟར་མྱུར་བར་ཐོབ་པར་འགྱུར། དུས་གསུམ་གྱི་སངས་རྒྱས་གྲངས་མེད་དཔག་
ཏུ་མེད་པ་ཐམས་ཅད་ཀྱི། འགྱུར་བ་མེད་པའི་སྐུའི་བདག་ཉིད་ལས་ཡོངས་སུ་གྱུར་
པ། ཁྲོ་བོའི་རྒྱལ་པོ་གཟེ་མ་མགོ་དགུ་ཞེས་བྱ་བའི་གཟུངས་འདི་བསྟན་པར་བྱ་ཡིས།
རྩེ་གཅིག་མ་ཡེངས་མོས་པའི་སེམས་ཀྱིས་དྲན་པ་བསྐྱེད་ལ་མཉན་པར་གྱིས་ཤིག །
ཡོངས་སུ་མྱ་ངན་ལས་འདས་ཤིང་སྒྲིབ་པའི་བག་ཆགས་བསྲེགས་པའི་མེ་ཆེན། ཉོན་
མོངས་ཀྱི་བདུད་དཔུང་འདུལ་བའི་གཉེན་པོ། བར་གཅོད་ཀྱི་དགྲ་བགེགས་སྒྲོལ་བའི་
དེད་དཔོན་ཆེན་པོ་དེ་ནི། འདི་ལྟ་སྟེ། བསྔོ་རྒྱུང་ཤེལ་དྲུང་དུམ་གྱེར་ཡང་ལིང་སད།
རྒྱུང་ནེ་ཁྲི་ན་ཁྲི་ན། ཁྲི་ན་ཡ། ཁྲི་ན་ཡཱ། སད་དོ། ཁ་ཊ་ཁ་ཊ། ཁ་རམ་ཊ། ཁ་རམ་
86



མདོ་སྡེ།
རྣམ་རྒྱལ་གཟུངས་ཆེན།
ཊ། ཤེལ་ལོ། ཁྲི་ཡ་ཁྲི་ཡ། ཁྲི་ཁྲིང་ཡ། ཁྲི་ཁྲིང་ཡ། སྤུངས་སོ་ཤེལ་ནི། ཁ་རི་གླང་ངོ༌།
ཀྱེ་རི་སེག་རི་ཙ་ར། ཡག་ཤ་ཏ་ཀ་པ་ཤང་པ་ཤང་། ཧ་རི་ཧ་རི། ཏི་ལི་ཏི་ལི། ཧབ་
སོ་ཧབ་ཧཱུྃ། འབུ་ཏོ་ཐ་ཚན་མ་ར་ཡ། རྦད་རྦད། རཾ་རཾ། ཡང་ཡང་ཤག་ཤག །དུམ་
དུམ། ཧཱུཾ་ཧཱུཾ། ཕཊ་ཕཊ༔ ཁྲོ་རྒྱལ་གཟེ་མ་མགོ་དགུ་ནི། བྱང་གི་ཕྱོགས་ནས་སྐུ་བཞེངས་
པ། རིན་ཆེན་མེ་རིའི་འཁོར་ལོ་དང་། སྲིན་པོ་ཕོ་མོ་སྟག་སེང་ཁྲི། སྟེང་ན་གཟི་བརྗིད་
འབར་བའི་སྐུ། གཟུགས་བཟང་མཐིང་ནག་དཔའ་བརྗིད་ལྡན། དབུ་དགུ་ཕྱག་ནི་
བཅོ་བརྒྱད་པ། ཞབས་བཞི་བགྲད་ནས་ཁྲོ་ཚུལ་རྔམས། འབྲུག་ཁྱུང་ཆུ་སྲིན་སྟག་སེང་
གཟིག །གཡག་སྦྲུལ་འཁྲོས་པ་ཁྲོ་བོའི་དབུ། བཅོ་བརྒྱད་གཡས་གཡོན་ཕྱག་མཚན་ནི།
མདའ་མདུང་སྟ་རེ་དགྲ་སྟ་རལ། ཆུ་གྲི་ཐུ་ལུམ་གསོར་སོག་གྲི། འཁོར་ལོ་ཡ་ལད་ཀ་
མ་ལི། གཏར་རྡོ་ལྕགས་སྒྲོགས་མེ་ཆུ་ཐོགས། དབུ་གཅོག་སྤྱན་བཟློག་ཕྱག་ནི་གདེངས།
ཚེམས་གཙིགས་ཞལ་གདངས་སྐུ་ནི་འགྱིང༌། སྤྱན་ལས་འོད་ཟེར་ཚྭ་ཚྭ་འཕྲོ། ལྗགས་
ལས་གསེར་ཙོ་ཞུན་མ་འདྲིལ། སྐུ་ལས་དབལ་གྱི་མེ་རི་འབར། གནོད་སྦྱིན་གཡུལ་
བཟློག་རྣམ་པར་རྒྱལ། ཡང་དག་རབ་རྒྱལ་བསྟོད་བསྐུལ་བཅོལ། གསས་ཆེན་དབལ་
བོན་རླུང་དབང་ལྷ། གསས་ཚོགས་བསྐུལ་དང་རྣམ་པར་བསྐུལ། ལྷ་ཆེན་ཞལ་བཞེས་
འབར་བར་བཞེས། དབལ་ཚོགས་ཁྲོ་རྔམ་དྲག་ཏུ་རྔམས། སྟོན་པ་དབལ་ཆེན་སྟོབས་
ཀྱི་ནི། རྔ་གཤང་འཕྲུལ་གྱི་དཀྱིལ་འཁོར་ཆེ། འཁོར་ལོ་དབང་བསྒྱུར་འབར་བའི་སྐུས།
ལོག་འདྲེན་གནོད་སྦྱིན་དམག་དཔུང་བཅས། མངའ་བཅད་དབང་དུ་རབ་བསྡུས་
ནས། དེ་ཉིད་འདུལ་བའི་གཟེ་མ་རྗེས། མ་ལུས་རབ་ཏུ་གཟེར་བ་དང་། ཐམས་ཅད་
ཟས་སུ་ཟོས་པར་གྱིས། མི་མཐུན་བར་ཆོད་འབྱུང་པོ་ཀུན། སྙིང་རྗེ་མེད་པར་བསྒྲལ་
ནས་ཀྱང༌། གཅོད་དང་རྣམ་པར་བསྲེགས་པ་དང་། གཏོར་དང་དྲག་ཏུ་གཏུབ་པ་
དང་། ལུས་པ་མེད་པར་ཕྱེ་མར་ཐོང་། དབང་དུ་འདུ་བ་འཁོར་དུ་སྡུས། དམ་ལ་
87



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འདས་ན་སྒྲོལ་བར་མཛོད།
དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། རྒྱལ་མོ་ཆེན་མོ་མུ་ཏྲི་ལ་
གསལ་བའི་འོད་ལྡན་མ་ལས་སོགས་པའི། གཡུང་དྲུང་སེམས་དཔའ་མང་པོ་ཡང་། བླ་
ན་མེད་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི། འགྱུར་བ་མེད་པའི་
སྐུའི་བདག་ཉིད་ཆེན་པོ། ཁྲོ་རྒྱལ་དགྲ་བཅོམ་པ་ཆེན་པོའི་འབྲས་བུ་ཐོབ་པར་འགྱུར་
རོ། །ཁྲོ་བོའི་རྒྱལ་པོ་གཟེ་མ་མགོ་དགུ་ཞེས་བྱ་བའི་གཟུངས་ཀྱི་ལེའུ་སྟེ་བཅུ་གཅིག་
པའོ། །། །
༧ ཞང་ཞུང་སྐད་དུ། ཀྲོ་ཏ་ཝེར་ཞི་ཐོ་ཤེལ་དུན་གུ་པྲ་པ་ཏ། བོད་སྐད་དུ། ཁྲོ་
བོའི་རྒྱལ་པོ་རུ་ཅོ་སྡེ་དགུ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། བློན་པོ་རིན་པོ་ཆེ་ཤེས་བཞིན་དང་ལྡན་པ་ལེགས་
པའི་བློ་གྲོས་ཞེས་བྱ་བ་དེས། འཕྲུལ་གྱི་འགྱིང་དཀར་ལ་ནོར་བུ་རིན་པོ་ཆེ་བཏགས་པ་
ཞིག །སྟོན་པ་ལ་མཆོད་པ་ཕུལ་ནས་ཞུས་སམ་གསོལ་པ། འཇིག་རྟེན་འདུལ་དབང་
རྒྱལ་བ་ཁྱེད་ལྟ་བུ། སེམས་ཅན་གང་འདོད་འདུལ་བའི་བོན་རྣམས་འཆད། བཀའ་
རྒྱུད་སྙིང་པོའི་མཆོག་ཆེན་གཏེར་ཕྱུང་ལ། བདག་ལ་ངེས་པའི་བོན་ཅིག་བཤད་དུ་
གསོལ། ཞེས་ཞུས་སོ། ། །
དེ་ལ་སྟོན་པས་བཀའ་སྩལ་པ། བློ་གྲོས་མཚུངས་མེད་རིག་པའི་ཡེ་ཤེས་ཅན། ཤེས་
རབ་རྩལ་ལྡན་ཞུ་བའི་སྐྱེས་མཆོག་ཆེ། བློན་པོ་ཆེན་པོ་ལེགས་པའི་བློ་གྲོས་ཀྱིས། ཞུས་
སམ་གསོལ་པ་ནི་ཤིན་ཏུ་ཡང་ལེགས་སོ། །སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་
ཁམས་རབ་འབྱམས་དཔག་ཏུ་མེད་པ་ན། ཐུགས་རྗེ་ཐབས་ཀྱི་འགྲོ་བའི་དོན་མཛད་
པའི། གཤེན་རབ་བྱེ་བ་ས་ཡ་ཐམས་ཅད་ཀྱི། བྱ་བ་བྱེད་པའི་འཕྲིན་ལས་ཀྱི་ཚོགས་
ཐམས་ཅད་ནི། ཁྲོ་བོ་ཆེན་པོ་འདི་དག་གི་ཡོངས་སུ་བྱ་བ་བྱས་པ་ཡིན་ཏེ། དེའི་
88



མདོ་སྡེ།
རྣམ་རྒྱལ་གཟུངས་ཆེན།
གཟུངས་འདིའི་བསོད་ནམས་དང་། སྟོབས་དང་། ནུས་པ་དང༌། ཐུགས་རྗེ་ནི།
མཐའ་ཡས་པ་དཔག་ཏུ་མེད་པ་རྒྱ་ཆེ་བ་ཡིན་ནོ། །དེ་བས་ན་རུ་ཆོ་སྡེ་དགུའི་གཟུངས་
འདི་བཤད་པར་བྱ་ཡིས། ཉོན་ཅིག་འདི་ལྟ་སྟེ། བསྭོ་ཐོ་ཤེལ་ཡ་ཧེ་ནུར་ལམ་ཚང་
སད། ཞུང་ཞག་ཏར་ར་ཏར་ར། ཏར་ཡ་ཏ་ཏར་ཡ་ཏ། ཀ་རུ། ཏྲ་ཏ་ཏྲ་ཏ། ཏྲ་ཏ་ཡ་
ཏྲ་ཏ་ཡ། གྷ་རུ། ཀྲྀ་ཏ་ཀྲྀ་ཏ། ཀྲྀ་ཏ་ཡ། ཏྲི་ཏ་ཡ། ཧ་ལ་རམ་ནེ། ཀུན་ཏི་འུས་སོ། །
ཚངས་རམ་ནེ་རི། མུར་ཟང་མུར་ན་ག་ཕེ། ཕུ་ལི་ཕུ་ལི། ཙ་ལེ་ཙ་ལེ། ཧྲི་ཏྲ་ཧྲི་ཏྲ།
ཀཾ་ཀ་ཀཾ་ཀ། པྲ་ཤ་ཀ་རུ། དུམ་པ་ལེ། ཤན་ཤན། ལི་ལི། རཾ་རཾ། ཐུམ་ཐུམ། སྤུ་སྤུ་།
ཧཱུྃ་ཧཱུྃ་།ཕཊ་ཕཊ༔ ཁྲོ་རྒྱལ་རུ་ཅོ་སྡེ་དགུ་ནི། ནུབ་ཀྱི་ཕྱོགས་ནས་སྐུ་བཞེངས་པ། རིན་
ཆེན་མེ་རིའི་འཁོར་ལོ་དང༌། སྲིན་པོ་ཕོ་མོ་སྟག་སེང་ཁྲི། སྟེང་ན་གཟི་བརྗིད་འབར་
བའི་སྐུ་གཟུགས་བཟང་མཐིང་ནག་དཔའ་བརྗིད་ལྡན། དབུ་དགུ་ཕྱག་ནི་བཅོ་
བརྒྱད་པ། ཞབས་བཞི་བགྲད་ནས་ཁྲོ་ཚུལ་རྔམས། འབྲུག་ཁྱུང་ཆུ་སྲིན་སྟག་སེང་
གཟིག །གཡག་སྦྲུལ་འཁྲོས་པ་ཁྲོ་བོའི་དབུ། བཅོ་བརྒྱད་གཡས་གཡོན་ཕྱག་མཚན་
ནི། མདའ་མདུང་སྟ་རེ་དགྲ་སྟ་རལ། ཆུ་གྲི་ཐུ་ལུམ་གསོར་སོག་གྲི། འཁོར་ལོ་ཡ་
ལད་ཀ་མ་ལི། གཏར་རྡོ་ལྕགས་སྒྲོགས་མེ་ཆུ་ཐོགས། དབུ་གཅོག་སྤྱན་བཟློག་ཕྱག་ནི་
གདེངས། ཚེམས་གཙིགས་ཞལ་གདངས་སྐུ་ནི་འགྱིང་། སྤྱན་ལས་འོད་ཟེར་ཚྭ་ཚྭ་འཕྲོ།
ལྗགས་ལས་གསེར་ཙོ་ཞུན་མ་འདྲིལ། སྐུ་ལས་དབལ་གྱི་མེ་རི་འབར། ཀླུ་དབང་
གཡུལ་བཟློག་རྣམ་པར་རྒྱལ། ཡང་དག་རབ་རྒྱལ་བསྟོད་བསྐུལ་བཅོལ། སྤྱི་དབལ་
དགྱེས་གཏུམ་མེའི་ལྷ། བྱ་རྒྱལ་རླབས་དང་རབ་ཏུ་རླབས། ཁྱུང་གིས་གཅོད་བྱེད་རྣམ་
གསོད་བྱེད། མཁའ་ལྡིང་བསྐུལ་ཅིག་ཡོངས་སུ་བསྐུལ། གཏུམ་པ་ཆེན་པོའི་སྟོབས་
ཀྱིས་ནི། རྣམ་རོལ་འབར་བའི་དཀྱིལ་འཁོར་ཆེ། མེ་དཔུང་གསུང་དབྱངས་འབར་
བའི་སྐུས། ལོག་འདྲེན་ཀླུའི་དམག་དཔུང་བཅས། སྲོག་གི་དབང་པོ་རབ་འཕྲོག་ནས།
89



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དེ་ཉིད་འདུལ་བའི་ཁྲོ་ཁྱུང་རྗེས། མ་ལུས་དབང་དུ་བསྡུ་བ་དང་། ཐམས་ཅད་ཐལ་
བར་བརླགས་པར་གྱིས། མི་མཐུན་ཀུན་གཞོམ་འདུལ་བ་པོ། རབ་ཞི་མཆོག་ཏུ་ཉེར་
མཛད་ནས། བཤིག་དང་རྣམ་པར་གཞོམ་པ་དང་། བསྲེགས་དང་དྲག་ཏུ་བཏུལ་བ་
དང་། ཡོངས་སུ་གྲུབ་པའི་འཕྲིན་ལས་ཀྱིས། དབང་དུ་འདུ་བ་འཁོར་དུ་སྡུས། དམ་
ལ་འདས་ན་སྒྲོལ་བར་མཛོད། །
དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། བློན་པོ་ཆེན་པོ་ལེགས་
པའི་བློ་གྲོས་ལ་སོགས་པའི། གཡུང་དྲུང་སེམས་དཔའ་མང་པོ་ཡང་། བླ་ན་མེད་པ་
ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི། རང་བཞིན་མེད་པའི་གསུང་
གི་བདག་ཉིད་ཆེན་པོ། ཁྲོ་རྒྱལ་བདུད་འདུལ་བའི་འབྲས་བུ་ཐོབ་པར་འགྱུར་རོ། །ཁྲོ་
བོའི་རྒྱལ་པོ་རུ་ཅོ་སྡེ་དགུ་ཞེས་བྱ་བའི་གཟུངས་ཀྱི་ལེའུ་སྟེ་བཅུ་གཉིས་པའོ། །། །
༧ ཞང་ཞུང་སྐད་དུ། ཀྲོ་ཏ་ཝེར་ཞི་གྱེར་ཤེལ་དུན་གུ་པྲ་པ་ཏ། བོད་སྐད་དུ། ཁྲོ་
བོའི་རྒྱལ་པོ་རོམ་པོ་རྩེ་དགུ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། དམག་དཔོན་རིན་པོ་ཆེ། དཔུང་ཐམས་
ཅད་ལ་མངའ་མཛད་པའི་རྒྱལ་པོ། སྟོབས་ཀྱི་གཡུལ་རྒྱལ་ཞེས་བྱ་བ་དེས། རིན་པོ་
ཆེའི་གོ་ཆ་དང་མཚོན་ཆ་དང༌། འཁོར་ལོ་མཆོད་པར་ཕུལ་ནས་ཞུས་སམ་གསོལ་
པ། རྣམ་པར་དགྲ་དང་གཡུལ་ལས་རྒྱལ། མི་ཕམ་གཡུང་དྲུང་སྙིང་པོ་འཆང་། རབ་
རྒྱལ་དཔལ་ལ་ཕྱག་འཚལ་ལོ། །རྗེ་གཅིག་སྟོན་པའི་སྒྲོན་མ་ལགས། རྒོལ་བའི་དཔུང་
རྣམས་འཇོམས་བྱེད་པ། སྟོབས་ཆེན་ཕ་རོལ་གཞོམ་པ་ཡི། མཆོག་གི་བོན་ཅིག་བསྟན་
དུ་གསོལ།།
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་སྐྱེས་བུ་ཆེན་པོ་སྟོབས་དང་
ལྡན་པ། དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་ཀྱིས། ལོག་
90



མདོ་སྡེ།
རྣམ་རྒྱལ་གཟུངས་ཆེན།
པའི་དགྲ་བཅོམ་པ་དང་། བར་ཆོད་ཀྱི་བགེགས་བཟློག་པ་དང་། བསྟན་པའི་བདུད་
བཏུལ་བ་དང་། རྒོལ་བའི་དཔུང་གཞོམ་པ་དང་། ཉེས་པའི་སྐྱོན་བསལ་བའི་སླད་
དུ། མཉམ་ཉིད་འཁྲུལ་པ་མེད་པའི་ཐུགས་ཀྱི་ཡེ་ཤེས་ལས་ཡོངས་སུ་སྤྲུལ་པའི། ཁྲོ་བོ་
ཆེན་པོ་རོམ་པོ་རྩེ་དགུའི་གཟུངས་འདི་བཤད་པར་བྱའི། གུས་པའི་ཚུལ་དང་མོས་པའི་
སེམས་ཀྱིས་དྲན་པ་བསྐྱེད་ལ་རབ་ཏུ་ཉོན་ཅིག །འདི་ལྟ་སྟེ། བསྲོ་གྱེར་ཤེལ་ཁྲི་རམ་ཕེ་
མ་ཧོ་སད། མ་ཧ་དར་ར་དར་ར། དར་ར་ཡ། དར་ར་ཡ། ཏ་ཀ་དྷུ་རུ་དྷུ་རུ། དར་
རུ་ནི། དར་རུ་ནི། ཀྲོ་ཏ་དྷ་ཧ་དྷ་ཧ། དྷ་ཧ་ར། དྷ་ཧ་ར། ཆ་ལ་འདར་ཤག །ཞུང་
འུར་རཾ་མོ། པུ་རད་ཁོ་བོ་ཨེ་ཤིན་ཡ་མ་ཡ་ནི། དུ་ཡ་དུ་ཡ། ཙ་པ་ཙ་པ། ཁོད་དོ་ཁོད་
དོ། །ཤེལ་ལོ་ཤེལ་ལོ། རག་ཤ་ཧུར་ཐུམ་རི་ལི་ཡ། ཨེ་ཨེ། ཞི་ཞི། ཛ་ཛ། ཡ་ཡ། བྷོ་
ཧཱུཾ། ཧཱུཾ་ཧཱུཾ། ཕཊ་ཕཊ༔ ཁྲོ་རྒྱལ་རོམ་པོ་རྩེ་དགུ་ནི། ལྷོ་ཡི་ཕྱོགས་ནས་སྐུ་བཞེངས་པ།
རིན་ཆེན་མེ་རིའི་འཁོར་ལོ་དང་། སྲིན་པོ་ཕོ་མོ་སྟག་སེང་ཁྲི། སྟེང་ན་གཟི་བརྗིད་
འབར་བའི་སྐུ། གཟུགས་བཟང་མཐིང་ནག་དཔའ་བརྗིད་ལྡན། དབུ་དགུ་ཕྱག་ནི་
བཅོ་བརྒྱད་པ། ཞབས་བཞི་བགྲད་ནས་ཁྲོ་ཚུལ་རྔམས། འབྲུག་ཁྱུང་ཆུ་སྲིན་སྟག་སེང་
གཟིག །གཡག་སྦྲུལ་འཁྲོས་པ་ཁྲོ་བོའི་དབུ། བཅོ་བརྒྱད་གཡས་གཡོན་ཕྱག་མཚན་ནི།
མདའ་མདུང་སྟ་རེ་དགྲ་སྟ་རལ། ཆུ་གྲི་ཐུ་ལུམ་གསོར་སོག་གྲི། འཁོར་ལོ་ཡ་ལད་ཀ་
མ་ལི། གཏར་རྡོ་ལྕགས་སྒྲོགས་མེ་ཆུ་ཐོགས། དབུ་གཅོག་སྤྱན་བཟློག་ཕྱག་ནི་གདེངས།
ཚེམས་གཙིགས་ཞལ་གདངས་སྐུ་ནི་འགྱིང་། སྤྱན་ལས་འོད་ཟེར་ཚྭ་ཚྭ་འཕྲོ། ལྗགས་
ལས་གསེར་ཙོ་ཞུན་མ་འདྲིལ། སྐུ་ལས་དབལ་གྱི་མེ་རི་འབར། གཤིན་རྗེའི་གཡུལ་
བཟློག་རྣམ་པར་རྒྱལ། ཡང་དག་རབ་རྒྱལ་བསྟོད་བསྐུལ་བཅོལ། བོན་མཆོག་ཁྲི་
འདུས་དགྱེས་པའི་ལྷ། ཆེན་པོ་བསྐུལ་དང་རྣམ་པར་བསྐུལ། གཤེད་པོ་གཡོས་དང་
དྲག་ཏུ་གཡོས། ཁྲོ་བོས་བསྲེག་དང་རབ་ཏུ་བསྲེགས། འཁྲུལ་མེད་འབར་བའི་སྟོབས་
91



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཀྱིས་ནི། མཁའ་ལྡིང་མེའི་དཀྱིལ་འཁོར་ཆེ། རིན་ཆེན་གཡོ་བ་མེད་པའི་སྐུས། ལོག་
འདྲེན་གཤིན་རྗེའི་དམག་དཔུང་བཅས། སྲོག་གི་དབང་པོ་རབ་འཕྲོག་ནས། དེ་ཉིད་
འདུལ་བའི་གཤེད་པོ་ཆེས། མ་ལུས་རབ་ཏུ་བཏུལ་བ་དང་། ཐམས་ཅད་དབལ་གྱིས་
བསྒྲལ་བར་གྱིས། མི་མཐུན་བར་ཆོད་བདུད་སྲིན་ཚོགས། སྟོབས་ཀྱིས་འགུག་ཅིང་
སྙིང་ནས་འདྲེན། ཀུན་འབོད་ཞི་དང་རྣམ་པར་ཞི། ཡོངས་སུ་འདྲེན་དང་དྲག་ཏུ་
དཔའ། ཐོགས་མེད་ལས་ལ་ཐམས་ཅད་སྦྱད། དབང་དུ་འདུས་ཚད་འཁོར་དུ་སྡུས།
དམ་ལས་འདས་ཚད་སྒྲོལ་བར་མཛོད། །
དེ་སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། དམག་དཔོན་གྱི་རྒྱལ་
པོ་ཆེན་པོ་སྟོབས་ཀྱི་གཡུལ་རྒྱལ་ལ་སོགས་པའི། གཡུང་དྲུང་སེམས་དཔའ་མང་པོ་
དཔུང་གི་ཚོགས་དང་བཅས་པས། བླ་ན་མེད་པ་ཡང་དག་པར་རྫོགས་པའི་སངས་
རྒྱས་ཐམས་ཅད་ཀྱི། མཉམ་ཉིད་འཁྲུལ་པ་མེད་པའི་ཐུགས་ཀྱི་བདག་ཉིད་ཆེན་པོ།
ཁྲོ་རྒྱལ་དཔལ་ལྡན་རྒྱལ་པོའི་འབྲས་བུ་ཐོབ་པར་འགྱུར་རོ། །ཁྲོ་བོའི་རྒྱལ་པོ་རོམ་པོ་རྩེ་
དགུ་ཞེས་བྱ་བའི་གཟུངས་ཀྱི་ལེའུ་སྟེ་བཅུ་གསུམ་པའོ།། །།
༧ ཞང་ཞུང་སྐད་དུ། དམུ་ར་བི་ནི་ཝེར་ཞི་པྲ་པ་ཏ། བོད་སྐད་དུ། གཤེན་རབ་
རྣམ་པར་རྒྱལ་བ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་
ལོ། །དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། གནས་རིན་པོ་ཆེ་གསས་ཁང་
དཀར་ནག་བཀྲ་གསལ་དུ། གཡུང་དྲུང་གི་དོན་ལ་སྙོམས་པར་བཞུགས་སོ། །དེ་ནས་
འཁོར་ལོ་བསྒྱུར་བའི་རྒྱལ་པོ་ཆེན་པོ། ཀོང་ཙེ་འཕྲུལ་གྱི་རྒྱལ་པོ་ལ་སོགས་པའི་གཡུང་
དྲུང་སེམས་དཔའ་ལྔ་སྟོང་ལྔ་བརྒྱ་དང་། དཔལ་མགོན་ཆེན་པོ་འབུམ་ཕྲག་བཅོ་ལྔ་
དང་། གཞན་ཡང་རིན་པོ་ཆེའི་འཁོར་བྱེ་བ་ས་ཡ་དང་། ཐབས་ཅིག་ཏུ་བཞུགས་སོ། །
དེ་ནས་ཡོངས་སུ་རྫོགས་པའི་མཆོད་པ་བླ་ན་མེད་པ་ཕུལ་ཏེ། རྒྱལ་པོ་ཀོང་ཙེ་འཕྲུལ་
92



མདོ་སྡེ།
རྣམ་རྒྱལ་གཟུངས་ཆེན།
གྱི་རྒྱལ་པོས་ཞུས་སམ་གསོལ་པ། སྟོན་པ་ལགས། བདག་ནི་རྣམ་པར་རྒྱལ་བའི་ངང་
དུ། གཡུང་དྲུང་གི་བོན་ཐམས་ཅད་ཡོངས་སུ་ལྷུན་གྱིས་གྲུབ་པའི་སྙིང་པོ། བླ་ན་མེད་
པའི་མཐར་ཐུག་ཅིག་ཞུ་བར་འཚལ་ལོ། །
དེ་ལ་སྟོན་པ་གཤེན་རབ་མི་བོས་བཀའ་སྩལ་པ། རྒྱལ་པོ་ཆེན་པོ་ཀོང་ཙེ་འཕྲུལ་
གྱི་རྒྱལ་པོ་དེ་ནི་འདི་ལྟ་སྟེ། གཤེན་རབ་ཆེན་པོ་བདེ་བར་གཤེགས་པ། བླ་ན་མེད་པ་
ཡང་དག་པར་རྫོགས་པའི་སངས་རྒྱས་རྣམ་པར་རྒྱལ་བ། དགྲ་བཅོམ་པ་བསྟན་པའི་
སྙིང་པོ། ཡིད་བཞིན་གྱི་ནོར་བུ་རིན་པོ་ཆེ། སྨོན་ལམ་དག་པ། གྲུབ་པ་བསྙེམས་པ།
སྟོབས་བཞི་རྫོགས་པ། དཀའ་བ་སྤྱད་པ། དཀོན་པའི་བརྗོད་བྱ། བསྟན་པའི་དཔལ་
ཆེན་པོ། སངས་རྒྱས་ཐམས་ཅད་ཀྱི་སྤྱི་རྗེ། གཤེན་རབ་ཐམས་ཅད་ཀྱི་བརྗོད་བྱ། རྒྱལ་
བ་ཐམས་ཅད་ཀྱི་སྨྲ་བ། འཇིག་རྟེན་གྱི་དཔལ། སྣང་སྲིད་ཀྱི་མགོན། ལྷ་རྣམས་ཀྱི་ངང་
ཉིད། གསས་རྣམས་ཀྱི་སྐུ་མཆོག །གཤེན་རབ་རྣམས་ཀྱི་རང་བཞིན། བོན་རྣམས་ཀྱི་
ཐུགས་དགོངས་ཡོངས་སུ་རྫོགས་པའི་སྙིང་པོ་བླ་ན་མེད་པ་འདི་ནི། དུས་གསུམ་སངས་
རྒྱས་ཐམས་ཅད་ཀྱི། ཐུགས་དགོངས་ཡོངས་སུ་བསྡུས་པ། སྐུ་དང་། གསུང་དང་།
ཐུགས་དང་། ཡོན་ཏན་དང་། འཕྲིན་ལས་བླ་ན་མེད་པ་ཡོངས་སུ་གྲུབ་པའི་གཟུངས་
ཀྱི་རྒྱལ་པོ་ནི། འདི་ལྟ་སྟེ། བསྭོ་མུ་ཡེ་སྤྲོས། ཁྱུང་ཡེ་ལམ། ཏྲི་ཁྲི་ཏར་དར། གསལ་
འབར་འོད་དཔག་རམ་སྭཧཱ། བསྭོ་ཨོ་དམུ་ར་ཏ་ཧན་ཨུ་ཙ་ཏ་ར་ཡ། ཧུ་ལུ་ཧྲི་ཁྲི་ཁྲོང་།
ཀ་རུ་ན་ཙ་ལེ་ཀྲོ་ཏ་མ་ཧ་ཡེ། ཨེ་ལམ་ཧཱུཾ་ཕཊ༔ ཙན་དྷེ་མི་ལི། བྷན་དྷ་ཏི་སྟ། ཨེ་ཏྲིག་
ཛ། སྤོ་ཏ་རྦད་ནན། ཨེ་ལམ་ཧཱུྃ་ཕཊ༔ བསྭོ་ཨོ་དམུ་ར་ཏ་ཧན། ཝེར་ནི་བྲུ་ཧྲུན། མུ་
ཏྲེ་མུ་ཏྲེ། དམུ་ར་མུ་ཏྲེ། མུ་ཡེ་མུ་ཡེ། ཧ་ར་མུ་ཡེ། མུ་སྤྲོས་མུ་སྤྲོས། ཝེར་རོ་མུ་སྤྲོས།
མུ་ནི་གྱེར་ཏོ། །ཡེ་ཁྱབ་ཁར་རོ། །སྤྲོས་བདལ་ཧྲི་ཧྲོ། ཝེར་ནི་ཝེར་ལོ། །ཤུ་ལ་ཝེར་རོ། །
ན་ཧུ་ཏ་ཀ། ཤུད་དྷོ་ཤུད་དྷོ། དུ་ཤུད་དྷོ་ཡ། ས་ལེ་ས་ལེ་ཏྲི་ས་ལེ་ཡཱ། སང་ངེ་སང་ངེ་།
03



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སུ་སང་ངེ་ཡཱ། དམུ་ར་ཏ་ཧན་ཁྲི་ཙེ་དྲུང་མུ། ཧཱ་ཧཱ་ཧཱུཾ་ཧཱུཾ། ཧོ་ཧོ་ལམ་ལམ། ཧཱུཾ་ཧཱུཾ།
ཕཊ་ཕཊ༔ ཧ་ཧ་ཧཱུྃ་ཧྲི་ལམ་ལམ། བདག་སོགས་རྒྱལ་བ་སྟོང་གི་དགོངས། སངས་
རྒྱས་འབྱུང་གཞི་སྡུད་པའི་གནས། གཟུངས་འདི་གཤེན་རབ་ཐམས་ཅད་ཀྱི་བཀའ།
བླ་མེད་འབྲས་བུ་མྱུར་ཐོབ་མགོན། དེ་ཕྱིར་ངེས་ཀྱང་རྣམ་གྲོལ་བ། གཟུངས་འདིས་
བྱིན་གྱིས་བརླབས་བྱས་ནས། འབྲས་བུ་ཆེན་པོ་ཐོབ་རྟགས་སུ། སྐྱེས་མཆོག་རྒྱལ་ལ་
འདི་ལྟར་གཏད། རྟོགས་ཆེན་ལྟ་བ་མཁའ་ལ་ལྡིང་། བསྲུང་དུ་མེད་པའི་ཡེ་བསྲུང་
དམ། ལྷུན་གྱིས་གྲུབ་པའི་འཕྲིན་ལས་མཛད། རྣམ་པར་དག་པའི་སྤྱོད་པ་འཆང་།
ལེགས་པར་འབྱུང་བའི་ཡོན་ཏན་རྫོགས། སྙོམས་པར་གནས་པའི་ཁྲོ་རྒྱལ་གཙོ།
འགྱུར་མེད་སྐུ་ནི་མཚུངས་པ་མེད། རང་བཞིན་མེད་པའི་གསུང་སྒྲ་སྒྲོགས། མཉམ་
ཉིད་འཁྲུལ་མེད་ཐུགས་རྗེའི་བདག །རྣམ་མཁྱེན་སངས་རྒྱས་ཡོངས་ཀྱི་གཙོ། བླ་ན་
མེད་པ་བདག་གི་དོན། ཡང་དག་རིག་པ་ཡོངས་སུ་ཟུངས། རྣམ་པར་རྒྱལ་བར་རབ་
ཏུ་བྱོས། ནུབ་པ་མེད་པར་ཡོངས་སུ་སྤྱོད། བསྟན་པ་རིན་ཆེན་རབ་བརྟན་མཛོད།
རྒྱ་ཆེ་ཀུན་ཏུ་རྒྱས་པར་སྤེལ། ཁྱོད་ནི་འགྱུར་བ་མེད་འཆང་བ། དཔལ་མགོན་དཔལ་
རླབས་གཏུམ་ཆེན་དྲག །གསང་འཛིན་ཐུགས་མངོན་རྒྱ་ཆེ་དབང༌། ལྷ་དབང་ཡུལ་
འཁོར་རྣམ་སྤྱན་འཕགས། མི་མགོན་དཔལ་ལྡན་དྲག་ལྷ་རྒྱལ། གཙུག་ན་རྒྱལ་རྗེ་
བྲམ་ཟེ་རྡོལ། ཀླུ་དབང་ཁྱུ་དཀོར་ཕྱུག་ཟས་མཆོག །ཐང་བཟང་གཟའ་སྐར་རླུང་ཐོག་
ཆེ། འོད་འབར་བརྟན་སྣང་སྒྲ་དབྱངས་དཔལ། དེ་དག་དེ་དཔལ་དེ་བཞིན་མགོན།
རྒྱལ་པོས་རྟག་ཏུ་འདི་སྤྱོད་ཅིག །དེ་སྐད་ཅེས་སྟོན་པ་གཤེན་རབ་མི་བོས་བཀའ་སྩལ་
ནས། རྒྱལ་པོ་ཆེན་པོ་ཀོང་ཙེ་འཕྲུལ་གྱི་རྒྱལ་པོ་ལ་སོགས་པའི། གཡུང་དྲུང་སེམས་
དཔའ་ཐམས་ཅད་ཀྱང་། བླ་ན་མེད་པ་ཡང་དག་པར་རྫོགས་པའི་སངས་རྒྱས། རྣམ་
པར་རྒྱལ་བའི་འབྲས་བུ་ཐོབ་པར་འགྱུར་རོ། །གཤེན་རབ་རྣམ་པར་རྒྱལ་བ་ཞེས་བྱ་
94



མདོ་སྡེ།
རྣམ་རྒྱལ་གཟུངས་ཆེན།
བའི་གཟུངས་ཀྱི་ལེའུ་སྟེ་བཅུ་བཞི་པའོ། །། །
༧ ཞང་ཞུང་སྐད་དུ། ཤིར་བྲོ་ནེ་སད་མ་མི་དུན་གུ་པྲ་པ་ཏ། བོད་སྐད་དུ། དཔལ་
མགོན་གཅེན་ལྷ་མིག་དགུ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། རྣམ་པར་རྒྱལ་བའི་གཟུངས་སྡེ་དེ་དག་བཤད་
པ་དང༌། འུར་རོ་འུར་རོ་རབ་ཏུ་འུར་རོ། །ཐུག་གོ་ཐུག་གོ་རབ་ཏུ་ཐུག་གོ །ཆེམ་མོ་
ཆེམ་མོ་རབ་ཏུ་ཆེམ་མོ། །ནམ་མཁའ་ལ་འོད་གསལ་བ་མང་པོ་ཤར་རོ། །བར་སྣང་
ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །
འཇིག་རྟེན་གྱི་ཁམས་ཀྱང་གཡོ་བ་དང༌། འགུལ་བ་དང་། མེར་བར་གྱུར་ཏོ། །རྒྱ་
མཚོ་ཆེན་པོ་ཡང་འཆོལ་ལོ་རབ་ཏུ་འཚོལ་ལོ། །རི་རབ་ཀྱང་སྡིག་གོ །རབ་ཏུ་ལྡིག་གོ
ས་གཞི་ཡང་ཤིག་ཤིག །རབ་ཏུ་ཤིག་པ་ཞིག་ཏུ་གྱུར་རོ། ། །
དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས། རབ་འབྱམས་དཔག་ཏུ་
མེད་པ་འདི་ན་གནས་པ་ཡི། སེམས་ཅན་ཐམས་ཅད་ཀྱང་། འཇིགས་པ་དང་། སྐྲག་
པ་དང་། འདར་བ་ཙམ་ཞིག་ཏུ་གྱུར་ཏོ། དེ་ལ་ནི་སྟེང་གི་ལྷ་དང་། འོག་གི་ཀླུ་དང་།
བར་སྣང་གི་ལྷ་མ་སྲིན་ཐམས་ཅད་བརྒྱལ་བ་ཞིག་བྱུང་ངོ༌། དེ་ནས་སངས་རྒྱས་ཀྱི་
འདུལ་བའི་མི་བཅེད་ཀྱི་འཇིག་རྟེན་འདི་ན། གནས་པའི་དཔལ་མགོན་ཐམས་ཅད་
ཀྱང་། ནམ་མཁའ་ལས་ནི་ཆར་བཞིན་བབས་སོ། །བར་སྣང་ལས་ནི་སྤྲིན་བཞིན་
འཁྲིགས་སོ། །ས་གཞི་ལས་ནི་རྩི་བཞིན་འཁྲུངས་སོ། །ཕྱོགས་བཅུའི་ཞིང་ཁམས་ཐམས་
ཅད་ནས། རང་རང་གི་གདན་ལས་བཞེངས་ཏེ། སངས་རྒྱས་ཀྱི་དྲུང་དེར་འདུས་སོ། །
དགའ་ལྡན་ལྷའི་གནས། སུམ་ཅུ་རྩ་གསུམ་གྱི་རྣམ་པར་རྒྱལ་བའི་ཕོ་བྲང་ནས། ལྷའི་
དབང་པོ་བརྒྱ་བྱིན་ལ་ཉེ་དབང་གི་ལྷ་བརྒྱད། རྒྱལ་ཆེན་སྡེ་བཞི་འཁོར་དང་བཅས་པ་
ཐམས་ཅད་ཀྱང་། སངས་རྒྱས་ཀྱི་དྲུང་དེར་འདུས་ཏེ་ཐབས་ཅིག་ཏུ་བཞུགས་སོ། །རི་
95



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རབ་རིན་པོ་ཆེ་ཡི་ཕོ་བྲང་། རིན་ཆེན་དྲང་མ་སྤུངས་པའི་གླིང་སྟོད་ནས། མིའི་དབང་
པོ་འདོད་པ་དགུ་འགྱུར་ཡང་། ཕྱ་གཡང་གི་སྐྱོངས་བརྒྱད། གཏེར་གྱི་བདག་པོ་བཞི་
འཁོར་དང་བཅས་པ་ཐམས་ཅད་ཀྱང་། སངས་རྒྱས་ཀྱི་དྲུང་དེར་འཁོད་དེ་ཐབས་
ཅིག་ཏུ་བཞུགས་སོ། །རྒྱ་མཚོ་ཆེན་པོའི་ནང་ནས་རིན་ཆེན་འཕྲུལ་གྱི་ཕོ་བྲང་ནས། ཆུ་
སྲིན་ཡིད་བཞིན་རྒྱལ་བ་ཡང༌། སྤྲུལ་པའི་ཁྱེའུ་རུ་བྱས་ཏེ་བཀའ་ཉན་སྡེ་བརྒྱད། དུས་
བཞིའི་རྒྱལ་མོ་བཞི་འཁོར་དང་བཅས་པ་ཐམས་ཅད་ཀྱང་། སངས་རྒྱས་ཀྱི་དྲུང་དེར་
འཁོད་དེ་ཐབས་ཅིག་ཏུ་བཞུགས་སོ། །ས་གཞི་རིན་པོ་ཆེའི་དབུས། གསེར་གྱི་རུ་སྦལ་
གབ་པ་ནས། ལྷ་ཙང་ཀུན་ལྟོ་འཕྱེ་ཆེན་པོ་ཡང་། འབྱུང་བའི་ཁམས་བརྒྱད། སྲུངས་
ཀྱི་ལྷ་བཞི་འཁོར་དང་བཅས་པ་ཐམས་ཅད་ཀྱང་། སངས་རྒྱས་ཀྱི་དྲུང་དེར་འཁོད་དེ་
ཐབས་གཅིག་ཏུ་བཞུགས་སོ། །རྒྱ་མཚོ་རིན་པོ་ཆེའི་ནང་། བདེ་ལྡན་ཀླུའི་ཕོ་བྲང་ནས།
ཀླུའི་རྒྱལ་པོ་གཙུག་ན་རིན་ཆེན་ཡང་། ཀླུ་ཆེན་པོ་བརྒྱད། རིགས་ཀྱི་ཀླུ་བཞི་འཁོར་
དང་བཅས་པ་ཐམས་ཅད་ཀྱང་། སངས་རྒྱས་ཀྱི་དྲུང་དེར་འཁོད་དེ་ཐབས་གཅིག་ཏུ་
བཞུགས་སོ། །འོག་ཕྱོགས་ཀླུའི་ཡུལ། ཤེལ་གུར་དཀར་པོའི་ནང་ནས། ཀླུའི་རྒྱལ་པོ་
འཇོག་པོ་ཡང་། དག་པའི་སྨན་བརྒྱད། རྒྱུ་མཆོག་གི་ལྕམ་བཞི་འཁོར་དང་བཅས་པ་
ཐམས་ཅད་ཀྱང༌། སངས་རྒྱས་ཀྱི་དྲུང་དེར་འཁོད་དེ་ཐབས་གཅིག་ཏུ་བཞུགས་སོ། །
རི་རབ་རིན་པོ་ཆེའི་ཁོང་སེང་། རྩུབ་འགྱུར་དྲེགས་པའི་ཕོ་བྲང་ནས། ལྷ་མ་ཡིན་གྱི་
རྒྱལ་པོ་ཐང་བཟང་རིང་སྐྱེས་ལ། གཟའ་ཆེན་པོ་བརྒྱད་དཔའ་བའི་རྒྱུད་བཞི་འཁོར་
དང་བཅས་པ་ཐམས་ཅད་ཀྱང་། སངས་རྒྱས་ཀྱི་དྲུང་དེར་འཁོད་དེ་ཐབས་གཅིག་
ཏུ་བཞུགས་སོ། །ཡི་དྭགས་ཀྱི་གནས་སྲིང་རྒྱུད་ཉེ་འཁོར་གྱི་གླིང་ནས། གནོད་སྦྱིན་
གྱི་རྒྱལ་མོ་ཁ་ལ་འོད་འབར་མ་ལ། དཔལ་གྱི་མ་བརྒྱད་སྐྱོབས་ཀྱི་ཡུམ་བཞི་འཁོར་
དང་བཅས་པ་ཐམས་ཅད་ཀྱང་། སངས་རྒྱས་ཀྱི་དྲུང་དེར་འཁོད་དེ་ཐབས་གཅིག་ཏུ་
96



མདོ་སྡེ།
རྣམ་རྒྱལ་གཟུངས་ཆེན།
བཞུགས་སོ། །
དེ་ནས་ལྷ་ཆེན་པོ་གཅེན་ལྷ་མིག་དགུ་དེ། རང་གི་གདན་ལས་བཞེངས་ཏེ། ལྕགས་
རི་ཆེན་པོའི་རྒྱབ། མཐའི་མུན་པའི་ནང་། འཇིགས་བྱེད་ཆེན་པོའི་ཀློང་དུ། སྲིན་གྱི་
དམག་ཚོགས་བྲོས་པའི་གན་དུ་གཤེགས་ཏེ་བཀའ་སྩལ་པ། ཁམས་གསུམ་ལས་ཀྱི་
འཁོར་བའི་སེམས་ཅན་རྣམས། ལས་སུ་སྡུག་བསྔལ་སྤྱོད་ཅིང་དོན་དུ་ངན་སོང་ཚོལ།
དེའི་ནང་ནས་ཉོན་མོངས་ཆ་རགས་མ་རིག་ལོག་པའི་སྲིན། སྡིག་པའི་རི་ཁུར་ཉོན་
མོངས་མཚོ་ཆེན་འཐུང་། ཐར་པའི་དུས་མེད་འཁོར་བ་སྙིང་རེ་རྗེ། ད་ཡང་གྲོས་ཀྱི་
དམ་པའི་མདོར་བསྡུས་ན། རྫོགས་པའི་སངས་རྒྱས་འདོད་འབྱུང་སྤྱི་ནོར་ལ། སྟེང་གི་
ལྷ་དང་འོག་གི་ཀླུ་ཡང་འཚོགས། ས་འོག་ལྟོ་འཕྱེ་ཡན་ཆད་བདེན་པ་མཉན། ཡུ་འུ་
ལོག་པར་དབང་བྱས་སྨན་ལ་དུག་ཏུ་མཐོང་། རང་གི་རང་ཕུང་འདིའི་ཅི་ཞིག་བགྱི།
ཁྱེད་ལྟར་མ་ལགས་དྲེགས་པའི་རྒྱལ་པོ་ང་། ལོག་པའི་སྟོབས་བོར་དམ་པའི་བཀའ་
ཉན་གྱི། འཇིགས་པའི་ཁྲོ་བཞི་ཞི་བའི་གནས་སྐབས་འདིར། ལ་འུར་བསྐུར་ཏེ་སྟོན་
པའི་ཞལ་བལྟར་འདོངས། དེ་སྐད་ཅེས་གསུངས་པ་དང་། སྲིན་གྱི་དམག་ཚོགས་མང་
པོ་ཐམས་ཅད་ཀྱང་། ཁྲོ་བཞི་ཞི་བར་གནས་པའི་སྒྲ་དེ་ཤིན་ཏུ་སྙན་པ་དང་། སྲིན་གྱི་
རྒྱལ་པོའི་བཀའ་ནི་རབ་ཏུ་ལྗི་བ་དང་། སྔོན་ལས་ཕྲའུ་ཡོད་པའི་ནུས་མཐུ་ཡི། རྒྱལ་
པོའི་བཀའ་ལ་ཉན་ཏེ་སྟོན་པའི་དྲུང་དུ་གཤེགས། ལྷ་ཆེན་གཅེན་ལྷ་མིག་དགུ་ཡང་།
སྲིན་གྱི་དམག་དཔོན་ཆེན་པོ་བཞི་འཁོར་དང་བཅས་པ་ཐམས་ཅད་ཀྱང་། སངས་
རྒྱས་ཀྱི་དྲུང་དེར་འཁོད་དེ་ཐབས་གཅིག་ཏུ་བཞུགས་སོ། ། །
དེའི་ཚེ་དེའི་དུས་ན། ལྷ་ཆེན་གཅེན་ལྷ་མིག་དགུ་དེ། གཤེན་རབ་རྣམ་པར་རྒྱལ་
བའི་དྲུང་དུ་འཁོད་དེ་ཞུས་སམ་གསོལ་པ། ཀྱེ་མ་ཧོ། བླ་ན་མེད་པ་ཡང་དག་པར་
རྫོགས་པའི་སངས་རྒྱས་རྣམ་པར་རྒྱལ་བ་ལགས། བདག་ནི་འདི་ནས་བཟུང་ནས་
97



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཉིད་ཀྱི་བསྟན་པ་ཇི་སྲིད་གནས་པ་དེ་སྲིད་དུ། བཀའི་སྲུང་མ་བགྱི་བར་འཚལ་
ལོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རབ་འབྱམས་འདི་དག་ན།
བདག་སྣང་སྲིད་ཀྱི་དཔལ་མགོན། མངའ་བདག་དང་ལྡན་པ། མཐུ་ཆེ་བ། རྩལ་
དྲག་པ། དཔའ་ཞིང་མྱུར་བ་ནི་ཁོ་ན་ལགས་ཀྱི། གཡུང་དྲུང་བོན་གྱི་བསྟན་པ་རིན་པོ་
ཆེ། བཀའ་རྒྱུད་ཆེན་པོ་རྣམ་པར་རྒྱལ་བའི་གཟུངས་སྡེ་དམ་པ་འདི་དག་ནི། བདག་
གི་ཡོངས་སུ་འཛིན་པ་དང་། འཆང་བ་དང་བསྲུང་བ་ཡིན་ཏེ། ཅིའི་སླད་དུ་ཞེ་
ན། འདྲེན་པའི་བོན་དམ་པ་འདི་ལས་བྱུང་ནས། བདག་གིས་སྲིན་པོའི་ལུས་གདུག་
པ་བོར་ཏེ། ལྷའི་ལུས་དག་པར་གྱུར་བ་ནི་འདི་ཡི་མཐུ་ལགས་སོ། །དེའི་ཕྱིར་ན་ང་
ནི་སྣང་སྲིད་ཀྱི་བདག་པོ། །དྲེགས་པའི་རྒྱལ་པོ། ལྷ་འདྲེའི་དེད་དཔོན། འཇིག་རྟེན་
གྱི་སྐྱོབས་ཆེན། བསྟན་པའི་བཀའ་སྲུང་། དམ་ཉམས་ཀྱི་སྲོག་གཅོད། དམ་ཅན་
གྱི་སྲུང་མ། ཡེ་ཤེས་ཀྱི་སྤྱན་ཅན། རྫུ་འཕྲུལ་གྱི་ཞབས་ཅན། མཐུ་སྟོབས་ཀྱི་མངའ་
བདག །སངས་རྒྱས་ཀྱི་བཀའ་ཉན། བོན་གྱི་སྲུང་མ། གཤེན་གྱི་སྲོག་འཛིན། འདོད་
དགུ་སྟེར་བ། ཁྲིམས་ལ་གནས་པ། བཀའ་ལ་འདུ་བ། ལས་ལ་མྱུར་བ། བོན་ལ་བརྩེ་
བ། འགྱུར་བ་མེད་པའི་ཡིད་ཅན། སྟོབས་ཆེན་གྱི་མངའ་བདག །ཐམས་ཅད་འགྲུབ་
པའི་རྒྱལ་པོ། ལྟ་བ་ལོག་པའི་གཤེད་པོ་ཡིན་གྱི། ངའི་ཡང་དག་པའི་སྲོག་གི་དབང་
པོ་འདི་དག །བསྟན་པ་སྲུང་བའི་དོན་དུ་འབུལ་གྱི་བཞེས་སུ་གསོལ། འདི་འཛིན་པ་
ལ་ནི་བདག་དང་བདག་གི་འཁོར་ན་གནས་པའི་དཔལ་མགོན་བྱེ་བ་ས་ཡས་ཀྱང་།
བསྲུང་བ་དང༌། སྐྱབས་པ་དང་། སྦད་པ་དང༌། སོ་སོའི་མཚན་ཉིད་ལས་བྱུང་བའི་
གཟི་བརྗིད་ཐམས་ཅད་སྟེར་བར་བྱེད་དོ། །འདི་ལྟ་སྟེ། བསྲོ་སད་དོ་ཨུ་པ་ལ་རགྷ་ཏྲི་
ཧཱུྃ་ཕཊ༔ བསྭཱ་རག་ཤ་ར་ཙ་ཧཱུྃ་ཕཊ༔ བསྭོ་ཡག་ཤ་ཁོ་རེ་ཧཱུྃ་ཕཊ༔ བསྭ་དྷ་ཤ་གྲི་བ་ཧཱུྃ་
ཕཊ༔ བསྲོ་གར་མ་ཛཱ་ལ་ཧཱུྃ་ཕཊ༔ རག་ཤ་ཡ་ཤི་བི་ཤི་བི་ཀ་མ་ལ། ཀ་ལ་ཀུ་ལ། ཁ་
98



མདོ་སྡེ།
རྣམ་རྒྱལ་གཟུངས་ཆེན།
ལ་ཁུ་ལ། སྲི་ཐུམ་ལམ་ཐུམ་རིལ་ཙི་ཏཱ་ཁཱ་རཾ་ཛ་ཁྲུག་ཁྲུག །ཡག་ཤྭ་གྲན་ལ་རྦད་ཆུད་
ཐིས་སོད་རག་བྷོ། ནི་ཐུམ་རིལ་ཤག་ཐུན་ཕོབ། གྲན་ཙེ་མ་ར་ཡ་སོད། ཀིང་ཀ་ལ་ནི་
ཤེ་ཐུན་ཡཱ་ཡཱ། ལྕིབ་ལྕིབ་རྦད་རྦད་རྦད་རྦད་མ་ར་ཡ་ཕཊ༔ དེ་སྐད་ཅེས་གསོལ་ནས་
ནི། རྣམ་པར་རྒྱལ་བས་བཀའ་སྩལ་པ། ལེགས་སོ་ལེགས་སོ་དཔལ་མགོན་པོ། སངས་
རྒྱས་སྤྱན་སྔར་ཞལ་བཞེས་པ། བསྟན་པའི་བཀའ་སྲུང་དྲག་པོ་ཆེ། ཉིད་གནས་མཁའ་
ཀློང་རབ་འབར་བའི། རླུང་སྤྲིན་ཐོག་གློག་དཔལ་གྱི་གནས། མཚོན་ཆ་འཁྲུག་ཅིང་མེ་
དཔུང་འབར། འཇིགས་བྱེད་དབང་དྲག་དཀྱིལ་འཁོར་ནས། ནག་པོ་མགོ་དགུའི་ཁྲི་
ཆེན་བརྩིགས། ཉི་ཟླ་འབར་བའི་གདན་སྟེང་དུ། བསྭོ་ལས་དགྱེས་དགུ་ཨེ་ཀློང་དཔལ།
ཆེ་བརྗིད་ཁྲོ་གཏུམ་ཁྱོད་ཀྱི་ལུས། དམར་ནག་འཁྲོས་པའི་དཔའ་བོ་ཆེ། ཞལ་གསུམ་
མིག་དགུ་འཇིགས་བྱེད་འབར། གཡས་ཞལ་བྱ་གདོང་ཁ་ཁ་ཧི། གཡོན་པ་ཕག་རྒོད་
ཧོ་མ་ཧོ། དབུས་སྨུག་ཁྲོ་བོས་དགྲ་ཤ་ཟ། དབུ་སྐྲ་དམར་སེར་མེ་བཞིན་འབར། སྤྱན་
བསྒྲད་ཤངས་གཉེར་ཞལ་གདང་ནས། ཟླ་ཚེས་མཆེ་བས་སྲོག་བཞེས་པ། བོན་ལ་
སྡང་བ་ཁ་རམ་ཁ། གཡས་བཞི་ཆུ་ཟླ་རལ་གྲི་མདའ། སྙིང་ཆེན་ཚོགས་ལས་དགྱེས་
དགུ་སྤྱོད། གཡོན་བཞི་སྤྲིན་དར་སྤུ་གྲི་འདེབས། ཐོད་ཁྲག་འབར་བ་ཞལ་དུ་རྔུབས།
ཞིང་ཆེན་གཡང་གཞི་གོས་སུ་གྱོན། སྟག་དང་གླང་པོའི་ཤམ་ཐབས་ཅན། སྦྲུལ་དང་
ཐོད་པའི་རྒྱན་གྱི་བརྒྱན། བསྭ་སྒྲ་གུ་སྒྲ་དི་རི་རི། ཐོག་སྒྲ་འབྲུག་སྒྲ་ཆེམས་སེ་ཆེམ།
དམ་ཚིག་ཉམས་པའི་ཚོགས་མཐོང་ན། འཁྲོས་པའི་རི་རབ་ཚོགས་པོར་འཕེན། གཡོ་
བའི་གར་གྱི་ས་གཞི་ལྡེག །མཁའ་མཉམ་དཔལ་གྱི་རྒྱལ་པོ་ཁྱོད། ངའི་འཁོར་སྐྱོངས་
བསྟན་པ་སྲུང༌། བོན་དགྲ་ཉམས་པ་ཞལ་དུ་བཞེས། ཁྱོད་ཀྱི་བཀའ་བློན་དམག་
དཔོན་བཞི། རག་ཤ་གླང་མགོ་འཇིགས་པའི་གཟུགས། སྲིན་གྱི་རལ་ཀྱུ་འཁོར་ལོ་
བསྐོར། ཡག་ཤ་ཁོ་རེ་བྱ་རོག་གདོང་། གྷ་ཏི་ཤག་དང་བུམ་རིལ་འཛིན། དྷ་ཤ་གྲི་བ་
99



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
སེང་གེའི་མགོ །ཀ་མ་ལི་ཕྱར་ཐུན་སྒྲོག་སྤྱོ། གར་མ་ཛ་ལ་ཕག་གདོང་ཆེ། ལྕགས་ཀྱུ་
ཁྲམ་ཤིང་ཐོད་དབྱུག་འདེབས། ཀུན་ཀྱང་མདོག་ནག་གཟུགས་གཏུམ་པོ། སྲིན་པོའི་
གཟུགས་ཆེན་འཇིགས་བྱེད་པ། འཁོར་ཚོགས་དཔལ་མགོན་དམག་དཔུང་འབར། ལྷ་
ཀླུ་གནོད་སྦྱིན་སྲིན་པོའི་ཚོགས། ལས་ལ་ཐོགས་མེད་གྲན་ལ་རྒྱུག །བསྟན་པ་བསྲུང་
བར་ཁས་བླང་པ། དམ་བཅས་འདོར་བར་མ་བྱེད་པར། གཤེན་དགྲ་ཉམས་པའི་
སྙིང་འབྱིན་ཞིང༌། དྲེགས་པའི་འཕྲིན་ལས་མྱུར་དུ་བསྒྲུབ། འགལ་ཞིང་དཔལ་རྒྱལ་
དབང་ཆེན་གཙོ། དྲག་བྱེད་མཐུ་རྩལ་འགྲན་བྲལ་བ། རྣམ་རྒྱལ་ལས་ཀུན་གྲུབ་པར་
མཛོད། དེ་སྐད་ཅེས་སྟོན་པས་བཀའ་སྩལ་ནས། ལྷ་ཆེན་པོ་གཅེན་ལྷ་མིག་དགུ་འཁོར་
སྡེ་བྱེ་བ་ས་ཡ་དང་བཅས་པས། གཤེན་རབ་ཀྱི་བསྟན་པ་བསྲུངས་བར་མཛད་ཅིང་།
འདས་དང་མ་འདས་མཚམས་སུ་རྣམ་པར་རྒྱུ་ནས། བཀའི་བྱ་ར་མཛད་པར་གྱུར་
ཏོ། །དཔལ་མགོན་ཐམས་ཅད་ཀྱི་གཙོ་བོ། གཅེན་ལྷ་མིག་དགུ་ཞེས་བྱ་བའི་གཟུངས་ཀྱི་
ལེའུ་སྟེ་བཅོ་ལྔ་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་ལས། བམ་པོ་དྲུག་པ། ཞང་ཞུང་སྐད་དུ། ཤིར་དྲོ་ཨུ་ཡ་ར་ནེ་
པྲ་པ་ཏ། བོད་སྐད་དུ། དཔལ་མགོན་གསང་བ་ལག་པོ་ཆེ་ཞེས་བྱ་བའི་གཟུངས།
གཤེན་རབ་རྣམ་པར་རྒྱལ་བ་ལ་ཕྱག་འཚལ་ལོ། །དེའི་ཚེ་དེའི་དུས་ན། དཔལ་མགོན་
གྱི་རྒྱལ་པོ་གསང་བ་ལག་པོ་ཆེ་ཞེས་བྱ་བ། གསེར་གྱི་ས་གཞི་རིན་པོ་ཆེ་ཡོངས་ལ་
དབང་བསྒྱུར་བ། གདུག་པ་ཆེ་བ། མཐུ་རྩལ་དང་ལྡན་པ། རབ་ཏུ་མི་སྲུན་པ། ལུས་
ཀྱི་རྣམ་པ་མངོན་པར་མི་སྣང་ཞིང་། ཡན་ལག་གི་འདུ་བྱེད་འཇིག་རྟེན་ཐམས་ཅད་
ལ་ཁྱབ་པ། འདི་ལྟར་སྣང་བའི་སྐྱེ་འགྲོ་མང་པོ་དང་། ལྷ་སྲིན་ཐམས་ཅད་ཀྱང་། དེའི་
ལུས་ལ་བརྟེན་བཅས་པ། གང་ཞིག་ཞག་ཟླའི་དབང་གི་འགྱུར་བའི་དུས་སུ། ཁོ་བོ་
100



མདོ་སྡེ།
རྣམ་རྒྱལ་གཟུངས་ཆེན།
ཉིད་ཀྱི་དབང་པོའི་སྤྱོད་ཡུལ་མ་ལགས་པ། སེམས་ཅན་གཞན་གང་གི་ཡང་། དབང་
བྱར་མེད། དགག་ཏུ་མེད། གཟུང་དུ་མེད་པ་ཡིད་བཞིན་གྱི་ནོར་བུ་རིན་པོ་ཆེ་ལ་
མངའ་མཛད་པས། སེམས་ཅན་ཐམས་ཅད་ཀྱི་སྲོག་བསྐྱེད་པ་དང་། གསོ་བར་བྱེད་
པ། གནས་པར་བྱེད་པ། གཡོ་བར་བྱེད་པ། བསྐྱེད་པར་བྱེད་པ། ཐུགས་རྗེས་སྤྲུལ་
པའི་སྲིད་པ་ཆེན་པོ་དེ་ལ། འཁོར་གྱི་དམ་པ་ཁམས་རྣམ་པ་བརྒྱད་དང་བཅས་པ་
སྟེ། ཤིང་གི་ཁམས་དང༌། མེའི་ཁམས་དང་། ལྕགས་ཀྱི་ཁམས་དང་། ཆུའི་ཁམས་
དང༌། ནམ་མཁའི་ཁམས་དང༌། སའི་ཁམས་དང༌། རླུང་གི་ཁམས་དང༌། རིའི་
ཁམས་ཆེན་པོ་བརྒྱད་ཀྱི་བསྐོར་བ་དེས། གུས་པའི་ལུས་ནི་བཏུད་དོ། །སྙན་པའི་ངག་
ནི་བསྒྲགས་སོ། །དང་བའི་སེམས་ནི་བསྐྱེད་དོ། །ཡིད་བཞིན་གྱི་ནོར་བུ་རིན་པོ་ཆེ་
མཆོད་པ་ཕུལ་ནས། ཞུས་སམ་གསོལ་པ། རྣམ་པར་རྒྱལ་བ་ལགས། བདག་ནི་སྲིད་
པའི་རྒྱལ་པོ་རིན་པོ་ཆེ་ཡིན་ཏེ། དུས་འདི། སྲིད་པ་འདི། འབྱུང་བ་འདི། བསྐལ་པ་
འདི། ཞིང་ཁམས་འདི་ལ་མངའ་མཛད་ཅིང་དབང་བསྒྱུར་བ་ཡིན་གྱི། བདག་གི་
ལུས་འདི་མི་གནས་པར་གྱུར་ན། སྣོད་བཅུད་འདི་ཡི་གཞི་ཡང་གཏན་ནས་འཇིག་
གོ །སྲིད་པ་ཡང་མཐའ་ནས་བརླག་གོ །འབྱུང་བ་ཡང་གཡོ་ཞིང་འཁྲུགས་སོ། །སྟོན་
པ་ཡང་བསྟན་པ་མི་གནས་སོ། །སེམས་ཅན་གཞན་ཐམས་ཅད་ནི་ཇི་སྨོས་ཀྱི། འཇིག་
རྟེན་འདི་རུ་བསྟན་པ་མཛད་པའི་སྟོན་པ་སངས་རྒྱས་རྣམས་ཀྱང་བདག་ལ་བརྟེན་
པ་ལགས་སོ། །གཤེན་རབ་རྣམ་པར་རྒྱལ་བ་ལགས། དེའི་ཕྱིར་ན་བདག་གིས་སངས་
རྒྱས་ཀྱི་སྐུའི་གཡས་ཕྱོགས་སུ་གཞིར་གནས་ཏེ། བརྟེན་པར་མཛད་དོ། །དེའི་ཡོན་
ཏན་གྱིས་དུས་བདེ་བ། སྲིད་པ་བདེ་བ། བསྐལ་པ་བདེ་བ། འབྱུང་བ་བདེ་བ། ཞིང་
ཁམས་བདེ་བ་ཡིན་གྱི་། བདག་བརྟེན་པའི་གཟུགས་སུ་བྱས་ན། དུས་བརྟན་པ། སྲིད་
པ་བརྟན་པ། བསྐལ་པ་བརྟན་པ། འབྱུང་བ་བརྟན་པ། བསྟན་པ་བརྟན་པར་འགྱུར་
101



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རོ། །དེའི་ཕྱིར་ན། ཉིད་ཀྱི་གཟུངས་སྡེ་ཆེན་པོ་བསྟན་པ་བཞིན་དུ། བདག་གིས་ཀྱང་
གཟུངས་འདི་བསྟན་པར་བྱ་ཡིས། འདི་འཛིན་པ་དང་། འཆང་བ་དང༌། འབྲི་བ་
དང༌། ཀློག་པ་དང་། བསྒྲུབས་པར་བྱེད་པ་དག་ཧ་ཅང་ཡང་ཆེ་སྟེ། བདེ་བར་བྱེད།
བརྟན་པར་བྱེད། གནས་པར་བྱེད། སྐྱོབས་པར་བྱེད། བསྲུང་བར་བྱེད། ས་བདག་
གི་ནད་དང་། ས་གཞིའི་འཕོ་འགྱུར་དང་། སའི་འཇིགས་པ་ཐམས་ཅད་ལས་ཐར་
བར་བྱེད་དོ། །བསམ་པ་ཡོངས་སུ་སྐོང་བའི་ཡིད་བཞིན་གྱི་ནོར་བུའི་གཟུངས་འདི་
འབུལ་བར་བགྱིའོ། །འདི་ལྟ་སྟེ། ན་མོ་དམུ་ར་ཝེར་ཞི་ཧྲུན་ནོ། །སྐྱེ་སླས་ཝེར་རོ། །ཕི་
ལི་ཕི་ལི། ཕུ་ལུ་ཕུ་ལུ། ཕེ་ཏ་ཕེ་ཏ། ཧྲི་ཡ་ཧྲི་ཡ། ས་ག་ཧྲི་ཡ། ས་ག་ཧྲི་ཡ། ས་ར་ས་
ར། ནི་དྷི་ས་ར། ནི་དྷི་ས་ར། ན་ལེ་ན་ལེ། རད་ན་ལེ། རད་ན་ལེ། ལིག་ཞི་མུ་གུང་
ཏ་ཀ། གྱེར་ན་དེ་ཤོ། གྱེར་ནེ་དེ་ཤོ། གྱེར་སྤུངས་ཐ་ཚན་ཧྲུན་ནོ། །ཨོཾ་ནེ་སམ་ཀ་རུ་
ན་ཀ་ཡེ་སྭཱཧཱ། གཞན་ཡང་ཁམས་ཆེན་པོ་བརྒྱད་ཀྱི་སྙིང་པོ་གསོལ་བ་ནི། ཨོཾ་གྱེར་
ཝེར་ཡཾ་ནི་ཧུཾ། ཚང་ཝེར་རོ་ནི་ཧཱུཾ། ཏལ་ཝེར་ཧཱུཾ་ནི་ཧཱུཾ། ཏིང་ཝེར་མོ་ནི་བྲོ། མུ་ཝེར་ཨ་
ནི་ཧཱུཾ། སྐྱེ་ཝེར་ཁོ་ནི་ཧཱུཾ། ལིང་ཝེར་ཡཾ་ནི་ཧཱུྃ། རང་ཝེར་རྦང་ནི་ཧཱུཾ། གྱེར་ཏོ་ཏ་ཀ་ཧཱུཾ་ཧཱུཾ་
ཡེ་སྭཱཧཱ། འབྱུང་བའི་འཇིག་པ་དང་། མེའི་འཇིག་པ་དང་། མཚོན་གྱི་འཇིག་པ་དང་།
ཆུའི་འཇིག་པ་དང་། ཐོག་གི་འཇིག་པ་དང༌། ས་གཡོས་ཀྱི་འཇིག་པ་དང་། རླུང་གི་
འཇིག་པ་དང་། ཁམས་ཀྱི་འཇིག་པ་དང་། འཇིག་པ་ཆེན་པོ་བརྒྱད་ལས་བསྲུང་དུ་
གསོལ་ལོ། །བསྐྱབ་ཏུ་གསོལ་ལོ། །བདེ་བར་གྱུར་ཅིག །བརྟན་པར་གྱུར་ཅིག །མི་
འཇིག་བར་གྱུར་ཅིག །རྣམ་པར་རྒྱལ་བ་ལགས། འདི་ལྟ་བུའི་གཟུངས་ཀྱི་ཡི་གེ་དེ་
དག་འཛིན་པ་ལ་ནི། འཇིགས་པ་བརྒྱད་ལས་སྐྱོབས་པ་ལྟ་ཅི་སྨོས་ཀྱི། གཞན་ཡང་
སྟོབས་དང་། ཤུགས་དང༌། མདངས་དང་། བཀྲག་དང༌། ཚེ་དང་། ནོར་དང་། བུ་
དང་། བུ་མོ་གང་དག་སྟེར་བ་ཡིན་ཞིང༌། ཁམས་ཀྱི་འཁྲུག་པ་དང༌། འབྱུང་བའི་
102



མདོ་སྡེ།
རྣམ་རྒྱལ་གཟུངས་ཆེན།
དགྲ་གཤེད་དང་། ལོ་སྐོར་གྱི་གནོད་པ་དང་། གཟའ་སྐར་གྱི་ཀིང་ཀང་ཐམས་ཅད་
བསལ་དུ་གསོལ་ལོ། །གཤེད་མེད། ཀག་མེད། ཀེག་མེད། རྐྱེན་མེད་པའི་གཟུངས་སྡེ་
འདི་ནི། བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི། འབྲས་བུ་རིན་པོ་ཆེ་
ཡོངས་སུ་ཐོབ་པར་བྱ་བའི་ཕྱིར། སའི་དཔལ་ཆེན་པོ། དབང་པོ་ཆེན་པོ། བདག་ཆེན་
པོས་གསོལ་བ་ལགས་སོ། །དེ་སྐད་ཅེས་ཞུས་སམ་གསོལ་ནས། སངས་རྒྱས་ཀྱི་གཡས་
ཕྱོགས་སུ་རྒྱན་དུ་སྣང་བར་གྱུར་ཏོ། །དཔལ་མགོན་གསང་བ་ལག་པོ་ཆེ་ཞེས་བྱ་བའི་
གཟུངས་ཀྱི་ལེའུ་སྟེ་བཅུ་དྲུག་པའོ། །། །
༧ ཞང་ཞུང་སྐད་དུ། ཤྲཱིར་བྲོ་ཉུག་ནེ་ཀ་ན་པྲ་པ་ཏ། བོད་སྐད་དུ། དཔལ་མགོན་
དཔའ་ཆེན་འཇིགས་མེད་ཅེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། འཇིག་རྟེན་འདི་ཡི་ཤར་ཕྱོགས་ལ་མངའ་མཛད་
པ། སྲིད་པ་རིན་པོ་ཆེ་མཐུ་རྩལ་གྱི་མངའ་བདག །དཔའ་བོ་ཆེན་པོ་འཇིགས་པའི་
རྒྱལ་པོ་ཞེས་བྱ་བ་དེས། ལུས་པོ་གཅན་ཟན་ཁྲོ་བའི་གཟུགས་སུ་བྱས་ནས། སྤྲུལ་པ་
བྱེ་བ་ས་ཡ་དང་བཅས་པ་དག །སངས་རྒྱས་ཀྱི་དྲུང་དེར་འཁོད་དེ་ཞུས་སམ་གསོལ་
པ། རྣམ་པར་རྒྱལ་བ་ལགས། བདག་ཉིད་འཇིག་རྟེན་འདིའི་ཤར་ཕྱོགས་སུ་གནས་པ་
སྟེ། བསྲུང་བ་ཡང་ངའོ། །གསོ་བ་ཡང་ངའོ། །གསོད་པ་ཡང་ངའོ། །དགག་པ་ཡང་
ངའོ། །བརྒལ་བ་ཡང་ངའོ། །བསྐལ་པ་ཡང་ངའོ། །བཅིང་བ་ཡང་ངའོ། །བསྐྱེད་པ་
ཡང་ངའོ། །གལ་ཏེ་བདག་གནས་པ་མ་ཡིན་པར་གྱུར་ན་ནི། བསྲུང་བ་ཡང་མེད།
གསོ་བ་ཡང་མེད། གསོད་པ་ཡང་མེད། དགག་པ་ཡང་མེད། བརྒལ་བ་ཡང་མེད།
བསྐལ་བ་ཡང་མེད། བཅིང་བ་ཡང་མེད། བསྐྱེད་པ་ཡང་མེད་དོ། །དེ་བས་ན་བདག་
གིས་སེམས་ཅན་ཐམས་ཅད་བསྲུང་བར་བྱེད། གསོ་བར་བྱེད། གསོད་པར་བྱེད།
དགག་པར་བྱེད། བརྒལ་བར་བྱེད། བསྐལ་བར་བྱེད། བཅིང་བར་བྱེད། བསྐྱེད་པར་
103



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བྱེད་པའི་སྲོག་གི་དབང་པོར་གྱུར་པ། གཟུངས་སྔགས་ཀྱི་རྒྱལ་པོ་འདི་འབུལ་བར་
འཚལ་གྱི། གང་ཞིག་འདི་སྤྱོད་པ་ནི། བདག་གིས་བསྲུང་བར་བྱའོ། །ཡོངས་སུ་གསོ་
བར་བྱའོ། །དགྲ་རྣམས་གསོད་པར་བྱའོ། །རྐྱེན་རྣམས་དགག་པར་བྱའོ། །གཡུལ་ལས་
བརྒལ་བར་བྱའོ། །བསོད་ནམས་བསྐལ་པར་བྱའོ། །གནོད་པ་བཅིང་བར་བྱའོ། །ནོར་
རྣམས་བསྐྱེད་པར་བྱའོ། །དེའི་གཟུངས་སྔགས་ཀྱི་རྒྱལ་པོ་ནི་འདི་ལྟ་སྟེ། ན་མོ་དམུ་
ར་ཝེར་ལ་གུ་དུན་ཧྲུན་ནོ། །ལིག་ཞི་ཝེར་རོ། །ལ་ཧེ་ཤེལ་ལོ། །བྲོ་ནི་བྲོ་ནི། ར་ཁྲེ་ཧཱུཾ་
ནི། སྤུངས་ནེ་སྤུངས་ནེ། ནེ་ལ་སྤུངས་ནེ། མ་ར་མ་ར། གྲན་ལ་མ་ར། སྤུ་རུ་སྤུ་རུ།
ཤུ་ནིག་སྤུ་རུ། ཤར་ཡ་ཤར་ཡ། གྲན་ལ་ཤར་ཡ། བྷན་དྷ་བྷན་དྷ། གྱི་གྲན་ལ་བྷན་
དྷ། དེ་ཤོ་དེ་ཤོ། རད་ན་དེ་ཤོ། གྱེར་ལ་དེ་ཤོ། གུ་ར་ཏ་ཀ། ཧུ་ཡ་ཧཱུྃ་ཧཱུྃ་ཧྲུན་ཧུན་སཱཧཱ།
གང་ཞིག་གཡུང་དྲུང་སེམས་དཔའ་ཆེན་པོ་འམ། གཤེན་པོ་ཐམས་ཅད་ཀྱིས་ཀྱང་།
འགྲོ་བའི་ཆེད་དུ་བཞེས་པ་བདག་ལས་བྱུང་བའི། འཕྲིན་ལས་གང་འདོད་པ་ཐམས་
ཅད་འགྲུབ་པར་བྱེད་པའི་གཟུངས་སྡེ་ཆེན་པོ་འདི། འཛིན་པ་ལ་བསྲུང་དུ་གསོལ་
ལོ། །ཚེ་དང་སྟོབས་རྣམས་གསོ་རུ་གསོལ་ལོ། །དགྲ་རྣམས་གསོད་དུ་གསོལ་ལོ། །རྐྱེན་
རྣམས་དགག་ཏུ་གསོལ་ལོ། །ནོར་རྣམས་བསྐྱེད་དུ་གསོལ་ལོ། །གཡུལ་ལས་བརྒལ་དུ་
གསོལ་ལོ། །འཇིགས་པ་རྣམས་བཅིང་དུ་གསོལ་ལོ། །བསོད་ནམས་ཐམས་ཅད་བསྐྱེད་
དུ་གསོལ་ལོ། །ཞེས་བརྗོད་ཅིང་ཞུ་བ་འཚལ་བའི་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས་ནི། ཁོ་བོས་དེ་བཞིན་དུ་བགྱི་བ་ཡིན་ཏེ། ཤར་ཕྱོགས་ཀྱི་ཞིང་
ཁམས་ཆེན་པོ་ཡོངས་སུ་བསྲུང་བའི་ཕྱིར་དུ་གསོལ་བ་ལགས་སོ། །དེ་སྐད་ཅེས་གསོལ་
ནས་སངས་རྒྱས་ཀྱི་གཡས་ཕྱོགས་སུ། ས་བདག་གསང་བའི་ཡན་ལག་ལ་གནས་པར་
གྱུར་ཏོ། །དཔལ་མགོན་དཔའ་ཆེན་འཇིགས་མེད་ཞེས་བྱ་བའི་གཟུངས་ཀྱི་ལེའུ་སྟེ་
བཅུ་བདུན་པའོ།། །།
104



མདོ་སྡེ།
རྣམ་རྒྱལ་གཟུངས་ཆེན།
jབ
༧ ཞང་ཞུང་སྐད་དུ། ཤིར་དྲོ་གྷར་ནེ་ཧྲ་ཡོ་པྲ་པ་ཏ། བོད་སྐད་དུ། དཔལ་མགོན་
རླབས་ཆེན་མགྱོགས་བྱེད་ཅེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། འཇིག་རྟེན་འདི་ཡི་བྱང་ཕྱོགས་ལ་མངའ་མཛད་
པ། སྲིད་པ་རིན་པོ་ཆེ་མགྱོགས་ཤུགས་ཀྱི་མངའ་བདག་འཆང་གྲུབ་པ། རླབས་ཆེན་
མགྱོགས་བྱེད་ཤུགས་ཀྱི་རྒྱལ་པོ་ཞེས་བྱ་བ་དེས། ལུས་པོ་མཁའ་ལྡིང་འདབ་ཆགས་
ཀྱི་གཟུགས་སུ་སྤྲུལ་ནས། འཁོར་བྱེ་བ་ས་ཡ་དང་བཅས་པ་དེ་དག་སངས་རྒྱས་ཀྱི་
དྲུང་དེར་འཁོད་དེ་གསོལ་པ། རྣམ་པར་རྒྱལ་བ་ལགས། འཇིག་རྟེན་གྱི་ཁམས་
འདི་དག་ན། སྲིད་པ་རིན་པོ་ཆེ་ཡོངས་སུ་གནས་པའི་རང་བཞིན་ལ། འབྱུང་བའི་
བཅུད་ལ་ཉུལ་ཞིང་བསྐལ་པའི་བག་ལ་རྒྱུ་བ། མཁའ་བདལ་ཁྱབ་པའི་དབང་པོ་ཆེ།
བྱང་ཕྱོགས་ཀྱི་ཞིང་ཁམས་ཐམས་ཅད་ལ་མངའ་མཛད་པ་ནི་བདག་ཡིན་གྱི། དགྲ་
དང་གཉན་པོ་གང་གིས་ཀྱང་། བདག་ནི་བལྟའ་རུ་མི་གཏུབ། བཟུང་དུ་མི་གཏུབ།
བཅིང་དུ་མི་གཏུབ། གསད་དུ་མི་གཏུབ། གཅད་དུ་མི་གཏུབ། གནན་དུ་མི་གཏུབ།
བཤིག་ཏུ་མི་གཏུབ། གཞོམ་དུ་མི་གཏུབ། ཆད་པས་གཅད་དུ་མི་གཏུབ་པའི་རང་
བཞིན་ཅན་ཡིན་ན། གང་ཞིག་བདག་གི་གཟུངས་ཀྱི་སྙིང་པོ་འཆང་བའི་སྐྱེས་བུ་
དམ་པ་དེ་དག་ཀྱང༌། བདག་གིས་མཐུ་དང་བྱིན་རླབས་ཀྱིས། ཡོངས་སུ་བསྲུངས་
ནས། དགྲ་དང་གཉན་པོ་གང་གིས་ཀྱང་། བལྟ་རུ་མི་གཏུབ་པར་གྱུར་ཅིག །བཟུང་
དུ་མི་གཏུབ་པར་གྱུར་ཅིག །བཅིང་དུ་མི་གཏུབ་པར་གྱུར་ཅིག །གསད་དུ་མི་གཏུབ་
པར་གྱུར་ཅིག །གཅད་དུ་མི་གཏུབ་པར་གྱུར་ཅིག །གནན་དུ་མི་གཏུབ་པར་གྱུར་
ཅིག །བཤིག་ཏུ་མི་གཏུབ་པར་གྱུར་ཅིག །གཞོམ་དུ་མི་གཏུབ་པར་གྱུར་ཅིག །ཆད་
པས་གཅད་དུ་མི་གཏུབ་པར་གྱུར་ཅིག །གཟུངས་སྔགས་ཀྱི་ཚིག་འཛིན་ལྟ་ཞོག་གིས།
སངས་རྒྱས་ཀྱི་སྐུ་རྐྱེན་ནམ། འཁོར་ལོ་བསྒྱུར་བའི་རྒྱལ་པོའི་ཆས་སམ། གཤེན་རབ་ཀྱི་
105



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཞབས་འབྲེང་ངམ། འགལ་རྐྱེན་གྱི་ངོ་ལོན་དུ་བདག་ཅག་སྲུངས་ཀྱི་ལྷ་བཞིའི་གཟུགས་
སུ་བྱས་ཏེ། སྟག་གཡག་དང་འབྲུག་ཁྱུང་གི་རོལ་མོ་བསྒྱུར་ན་ཡང་། དགྲའི་ཚོགས་
དང་ལྷ་སྲིན་གྱི་དམག་དང་། ཕ་རོལ་གྱི་རྒོལ་བས་དེ་ལ་བལྟ་རུ་མི་བཏུབ། བཟུང་དུ་
མི་བཏུབ། བཅིང་དུ་མི་བཏུབ། གསད་དུ་མི་བཏུབ། གཅད་དུ་མི་བཏུབ། གནན་དུ་
མི་བཏུབ། བཤིག་ཏུ་མི་བཏུབ། གཞོམ་དུ་མི་བཏུབ། ཆད་པས་གཅད་དུ་མི་བཏུབ།
དེ་བས་ན་བདག་གིས་གཟུངས་ཀྱི་ཚུལ་འཆང་བ་དེ་ཡི་ཡང་། སྲུངས་ཀྱི་ལྷ་ཆེན་པོ་
བདག་དགྲ་དང་གཉན་པོ་གང་གིས་ཀྱང་། བལྟ་རུ་མི་བཏུབ་པར་སྲུང་ཞིག །བཟུང་
དུ་མི་བཏུབ་པར་སྲུང་ཞིག །བཅིང་དུ་མི་བཏུབ་པར་སྲུང་ཞིག །གསད་དུ་མི་བཏུབ་
པར་སྲུང་ཞིག །གཅད་དུ་མི་བཏུབ་པར་སྲུང་ཞིག །གནན་དུ་མི་བཏུབ་པར་སྲུང་
ཞིག །བཤིག་ཏུ་མི་བཏུབ་པར་སྲུང་ཞིག །གཞོམ་དུ་མི་བཏུབ་པར་སྲུང་ཞིག །ཆད་
པས་གཅད་དུ་མི་བཏུབ་པར་སྲུང་ཞིག །ཅེས་བརྗོད་ཅིང་གཟུངས་སྡེའི་ཚིག་འདི་དག་
འདོན་ནོ། །ན་མོ་དམུ་ར་ཝེར་ཞི་ཧྲུན་ནོ། །ལིག་ཞི་ནེ་ནི། ཞུང་ནེ་ཝེར་རོ། །ཞུང་ནེ་
ཞུང་ནེ། མུ་ལ་ཞུང་ནེ། ཏུ་རུ་ཏུ་རུ། ཡང་ལ་འུ་རུ། སྤུ་རུ་སྤུ་རུ། གྷར་ན་སྤུ་རུ། ཧཱུྃ་
ནེ་བྲོ་ནེ། གྱེར་ལ་བྲོ་ནེ། ཁོད་ལོ་ཁོད་ལོ། དུ་ལ་ཁོད་ལོ། དམུ་ར་ཏ་ཀ། སྤུངས་སོ་
ཐིས་སོ། །གྱེར་རོ་པུས་ཏིང་ཀུ་རུ་ཡེ་སྭཱཧཱ། ཀྱེ་མ་ཧོ། རྫོགས་པའི་སངས་རྒྱས་ཀྱི་འཁོར་
དམ་པ་ཐམས་ཅད་ཀྱི། འགལ་རྐྱེན་ངས་བཟློགས་པར་ནུས་ཀྱི། དགྲ་དང་གཉེན་པོས་
བལྟ་བ་གཞོམ་དུ་གསོལ་ལོ། །བཟུང་བ་གཞོམ་དུ་གསོལ་ལོ། །བཅིང་པ་གཞོམ་དུ་
གསོལ་ལོ། །གསད་པ་གཞོམ་དུ་གསོལ་ལོ། །གཅད་པ་གཞོམ་དུ་གསོལ་ལོ། །གནན་
པ་གཞོམ་དུ་གསོལ་ལོ། །བཤིག་པ་གཞོམ་དུ་གསོལ་ལོ། །གཞོམ་པ་གཞོམ་དུ་གསོལ་
ལོ། །ཆད་པས་གཅོད་པ་གཞོམ་དུ་གསོལ་ལོ། །དེ་སྐད་ཅེས་གསོལ་བ་དག་ལ། ཇི་ལྟ་
བའི་འཕྲིན་ལས་ཐམས་ཅད་ངའི་མཐུ་དང་སྟོབས་ཀྱིས་འགྲུབ་པ་ལགས་སོ། །དེ་སྐད་
106



མདོ་སྡེ།
རྣམ་རྒྱལ་གཟུངས་ཆེན།
ཅེས་གསོལ་ནས། སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་གྱི་རྒྱལ་པོ་ལ་འདུས་པར་
གྱུར་ཏོ། །དཔལ་མགོན་རླབས་ཆེན་མགྱོགས་བྱེད་ཅེས་བྱ་བའི་གཟུངས་ཀྱི་ལེའུ་སྟེ་
བཅོ་བརྒྱད་པའོ། །། །
༧ ཞང་ཞུང་སྐད་དུ། ཤིར་དྲོ་གྱ་ནོམ་ཉྩ་ཏེ་པྲ་པ་ཏ། བོད་སྐད་དུ། དཔལ་མགོན་
སྟོབས་ཆེན་གཏུམ་པ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། འཇིག་རྟེན་འདི་ཡི་ནུབ་ཕྱོགས་ལ་མངའ་མཛད་
པའི་སྲུངས་ཀྱི་ལྷ་ཆེན་པོ། སྲིད་པ་རིན་པོ་ཆེའི་སྟོབས་ལས་ཡོངས་སུ་སྤྲུལ་པའི་མངའ་
བདག་དཔལ་དང་ལྡན་པ། དཔལ་མགོན་གྱི་རྒྱལ་པོ་སྟོབས་ཆེན་གཏུམ་པ་ཞེས་བྱ་བ་
དེས། འཁོར་སྤྲུལ་པ་བྱེ་བ་ས་ཡ་དང་བཅས་པ་དག །སངས་རྒྱས་ཀྱི་དྲུང་དུ་འཁོད་
དེ་གསོལ་པ། རྣམ་པར་རྒྱལ་བ་ལགས། འཇིག་རྟེན་གྱི་ཁམས་ཆེན་པོ་འདི་དང་འདི་
དག་ན། ས་ལ་དབང་བ། སྟོབས་དང་ལྡན་པ། ཤིན་ཏུ་གཏུམ་པ། མི་སྲུན་པའི་དྲག་
ཤུལ་ཅན། འབྲང་རྗེ་ནག་པོའི་ཆ་ལུགས་སུ་འཆང་བ་བདག་ནི། སྲ་བ། བརྟན་པ།
དཔའ་བ། གཏུམ་བ། མི་ཆོད་པ། མི་ཤིག་པ། མི་སྐྲག་པ། མི་སྔངས་པ། ཐམས་
ཅད་ལ་ཐོགས་པ་མེད་པ། གཞན་ལས་མི་ཕམ་པའི་མཐུ་དང་རྫུ་འཕྲུལ་དང༌། སྟོབས་
སུ་ལྡན་པ་ཡིན་ན། རྫོགས་པའི་སངས་རྒྱས་ཉིད་ཀྱི་བསྟན་པ་བསྲུང་བར་བྱ་བའི་ཕྱིར།
གཤེན་རབ་གཡུང་དྲུང་སེམས་དཔའ་གང་ཞིག་གིས། བདག་གི་གཟུངས་སྡེ་དམ་པ་
འདི་དག་བཟུང་བར་བྱེད་ན། དེ་ཡང་ཕ་རོལ་གྱི་འཚེ་བ་ལས་སྲ་བར་བྱེད། བརྟན་
པར་བྱེད། དཔའ་བར་བྱེད། གཏུམ་པར་བྱེད། མི་ཆོད་པར་བྱེད། མི་ཤིག་པར་
བྱེད། མི་སྐྲག་པར་བྱེད། མི་སྔངས་པར་བྱེད། ཐམས་ཅད་ལ་ཐོགས་པ་མེད་པར་
བྱེད། གཞན་ལས་མི་ཕམ་པར་བྱེད་དོ། །དེ་བས་ན་སྐྱེས་བུ་དགྲ་དང་གཉན་པོས་
ཉེན་བ་རྣམས་ཀྱི། སྟོབས་ཆེན་གཏུམ་པ་ཞེས་བོས་ཏེ། བདག་གཞན་གྱི་རྒོལ་བ་ལས་
I07



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
སྲ་བར་གྱུར་ཅིག །བརྟན་བར་གྱུར་ཅིག །དཔའ་བར་གྱུར་ཅིག །གཏུམ་པར་གྱུར་
ཅིག །མི་ཆོད་པར་གྱུར་ཅིག །མི་ཤིག་པར་གྱུར་ཅིག །མི་སྐྲག་པར་གྱུར་ཅིག །མི་
སྔངས་པར་གྱུར་ཅིག །ཐམས་ཅད་ལ་ཐོགས་པ་མེད་པར་གྱུར་ཅིག །གཞན་ལས་མི་
ཕམ་པར་གྱུར་ཅིག །ཞེས་རྣམ་པར་རྒྱལ་བའི་ཡན་ལག་ཏུ་བསྟན་ཏེ། གསང་བའི་
གཟུངས་སྔགས་འདི་འཛིན་པར་བྱེད། འཆང་བར་བྱེད། འདོད་པར་བྱེད་ན། དེ་
དག་ལ་བདག་གི་དེ་བཞིན་དུ་ཐོགས་པ་མེད་པའི་འཕྲིན་ལས་སྟེར་བར་འཚལ་ལོ། །
ན་མོ་དམུ་ར་ཝེར་ནེ་ཧྲུན་ནོ། །ལིག་ཞི་གྱེར་ལོ་ནི། ཡག་གྱད་ཝེར་རོ། །གྱད་ཚེ་ཧྲིལ་
ལོ། །ནེ་ཙ་ནེ་ཙ། ཤེལ་ནེ་ཙ་ཡ། ཤེལ་ནེ་ཙ་ཡ། རྒྱུང་ནེ་རྒྱུང་ནེ། ས་ག་རྒྱུང་ནེ། ས་
ག་རྒྱུང་ནེ། ཤིགས་སོ་ཤིགས་སོ། གྲན་ཙེ་ཤིགས་སོ། ཤེ་ཤ་སི་ཏི། གྱེར་ཡང་བྲི་བྷོ་དྷ་
ཡ། གྱེར་ཤི་ཧྲིང་ཡེ་སྭཱཧཱ། རྣམ་པར་རྒྱལ་བའི་བཀའ་འཁོར་དུ་གྱུར་པའི་གཤེན་ཕྲན་
དུ་མ་དག །བདག་གིས་ཐུགས་ཡང་དག་པའི་སྙིང་པོ་དམ་པ་འདི་དག་ནི། སངས་
རྒྱས་ཀྱི་མཐུ་དང་མཉམ་པ་ལེགས་སོ། །དེ་ཅིའི་སླད་དུ་ཞེ་ན། སེམས་ཅན་གང་འདོད་
པའི་དོན་ཐམས་ཅད་སྦྱིན་པར་ནུས་པའི་ཕྱིར་རོ། །དེ་གང་ཞེ་ན། འདི་སྐད་བདག་ལ་
སྨྲ་བར་བྱེད་དེ། སྟོབས་ཆེན་གཏུམ་པ་ཀྱེ་མ་ཧོ། བདག་སྲ་བར་མཛོད། བརྟན་བར་
མཛོད། དཔའ་བར་མཛོད། གཏུམ་བར་མཛོད། མི་ཆོད་པར་མཛོད། མི་ཤིག་པར་
མཛོད། མི་སྐྲག་པར་མཛོད། མི་སྔངས་པར་མཛོད། ཐམས་ཅད་ལ་ཐོགས་པ་མེད་
པར་མཛོད། གཞན་ལས་ཡོངས་སུ་མི་ཕམ་པར་མཛོད་ཅིག །ཞེས་ཞུ་བར་འཚལ་བ་
དག་རྗེས་སུ་བཟུང་བ་ཡིན་ནོ། །མི་འདོར་བ་ཡིན་ནོ། །མི་བསྙེལ་བ་ཡིན་ནོ། །དེ་སྐད་
ཅེས་གསོལ་ནས། སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་ཆེན་པོ་ལ་འདུས་པར་
གྱུར་ཏོ། །དཔལ་མགོན་སྟོབས་ཆེན་གཏུམ་པ་ཞེ་བྱ་བའི་གཟུངས་ཀྱི་ལེའུ་སྟེ་བཅུ་དགུ་
པའོ། །།
108



མདོ་སྡེ།
རྣམ་རྒྱལ་གཟུངས་ཆེན།
༧ ཞང་ཞུང་སྐད་དུ། ཤིར་དྲོ་ཝེར་ནེ་སང་ངེ་པྲ་པ་ཏ། བོད་སྐད་དུ། དཔལ་
མགོན་གྲགས་ཆེན་གྲགས་པ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། འཇིག་རྟེན་གྱི་ཁམས་ཐམས་ཅད་ཀྱི་ལྷོ་ཕྱོགས་
ལ་མངའ་མཛད་པ། སྲིད་པ་རིན་པོ་ཆེ་ཐམས་ཅད་ཡོངས་སུ་བསྐྱེད་པའི་མངའ་
བདག་ཆེན་པོ། དྲག་ཆེན་གྲགས་པ་ཞེས་བྱ་བའི་རྒྱལ་པོ་དེས། ལུས་ནི་སྒྲའི་རྒྱལ་པོ་
འབྲུག་ཞིག་ཏུ་བྱས་ནས། འཁོར་སྤྲུལ་པ་བྱེ་བ་ས་ཡ་དང་བཅས་པ་དག །སངས་
རྒྱས་ཀྱི་དྲུང་དུ་འཁོད་དེ་གསོལ་པ། རྣམ་པར་རྒྱལ་བ་ལགས། བདག་ནི་འཇིག་
རྟེན་གྱི་སྲུངས་ཆེན་པོ། སྲུངས་ཀྱི་ལྷ་ཆེན་པོ། ལྷའི་དཔལ་ཆེན་པོ་ཡིན་པའི་སླད་དུ།
དགྲས་མི་ཚུགས། མཚོན་གྱིས་མི་ཚུགས། ནད་ཀྱིས་མི་ཚུགས། དུག་གིས་མི་ཚུགས།
བགེགས་ཀྱིས་མི་ཚུགས། བྱད་ཀྱིས་མི་ཚུགས། གླགས་ལྟའི་ཉམས་སོད་མེད་པའོ། །དེ་
ཅིའི་ཕྱིར་ཞེ་ན། བདག་ནི་རྣམ་པར་རྒྱལ་བའི་ཡན་ལག་ཆེན་པོ་ཡིན་ཏེ། གང་ཞིག་
གཡུང་དྲུང་མཆོག་ཏུ་སེམས་བསྐྱེད་པའི་གཟུངས་སྡེ་ཆེན་པོ་འདི། འཛིན་པ་དང་།
འཆང་བ་དང༌། འདོན་པར་བྱེད་པ་ལ་ཡང་། དགྲས་མི་ཚུགས། མཚོན་གྱིས་མི་
ཚུགས། ནད་ཀྱིས་མི་ཚུགས། དུག་གིས་མི་ཚུགས། བགེགས་ཀྱིས་མི་ཚུགས། བྱད་
ཀྱིས་མི་ཚུགས། གླགས་ལྟ་བའི་ཉམས་སོད་མེད་པའོ། །དེ་བས་ན་སྐྱེས་བུ་དམ་པ།
རིགས་ཀྱི་བུ་འམ་རིགས་ཀྱི་བུ་མོ་དག་གིས། བདག་ཉིད་དྲན་པར་བྱེད་ནས། མོས་
པའི་ཚུལ་དང་གུས་པའི་སེམས་ཀྱིས། བདག་ལ་དགྲས་མི་ཚུགས་པར་གྱུར་ཅིག །
མཚོན་གྱིས་མི་ཚུགས་པར་གྱུར་ཅིག །ནད་ཀྱིས་མི་ཚུགས་པར་གྱུར་ཅིག །དུག་གིས་
མི་ཚུགས་པར་གྱུར་ཅིག །བགེགས་ཀྱིས་མི་ཚུགས་པར་གྱུར་ཅིག །ཁྱད་ཀྱིས་མི་ཚུགས་
པར་གྱུར་ཅིག །གླགས་ལྟ་བའི་ཉམས་སོད་མེད་པར་གྱུར་ཅིག །ཅེས་གླེང་བར་འཚལ་
བ་དག་ལ་བསྲུངས་ཏེ། བདག་ཅི་ལྟ་བ་དེ་ལྟར་རོ། །གཞན་ཡང་གྲོང་ངམ། གྲོང་ཁྱེར་
109



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རམ། ལྗོངས་ག་ལ་བ་དེར། སའི་དགྲ་དང་། ས་བདག་གི་དགྲ་དང་། ལྟས་ཀྱི་དགྲས་
ཉན་ན་ཡང་། སངས་རྒྱས་ཀྱི་སྐུ་རྟེན་གྱི་གན་དུ་ཡང་། བདག་ཅག་གི་གཟུངས་མངོན་
པར་བཙུགས་སོ། །བཙུགས་མ་ཐག་དེར་ཡང་། སའི་དགྲས་མི་ཚུགས། ས་བདག་
གི་དགྲས་མི་ཚུགས། ལྟས་ཀྱི་དགྲས་མི་ཚུགས་པར་འགྱུར་རོ། །དེ་བས་ན་བདག་གི་
གཟུངས་འདི་འགྲོ་བའི་སྲུང་དུ་ཆེའོ། །ན་མོ་དམུ་ར་ཝེར་ལ་ཧྲུན་ནོ། །ལིག་ཞི་ཝེར་
རོ། །མུ་ཨུན་ཤེལ་ལོ། །ཤག་ཐུན་ཤག་ཐུན། གྲན་ལ་ཤག་ཐུན། ཛ་ཡ་ཛ་ཡ། ཙི་ཏེ་ཛ་
ཡ། ཁོད་ཏི་ཁོད་ཏི། ཀུ་ཏྲ་ཁོད་ཏི། སད་དོ་ཏ་ཀ་གྱེར་ལ་ཧྲུན་ནོ། །གྱེར་ཞི་བྲིས་སོ། །
གྱེར་སྤུངས་མ་སི་ཡེ་སྭཱཧཱ། ཀྱེ་སངས་རྒྱས་རྣམ་པར་རྒྱལ་བ། སེམས་ཅན་གྱི་དོན་བྱ་བ་
འདི། གཅིག་གི་མ་ཡིན། གཉིས་ཀྱི་མ་ཡིན། དོན་དམ་པས་མ་ཡིན། ཀུན་རྫོབ་ཀྱི་མ་
ཡིན། ཕན་པས་མ་ཡིན། གནོད་པས་མ་ཡིན། ཐམས་ཅད་ཀྱི་མ་ཡིན་ནོ། །དེ་བས་
བདག་ཉིད་གྲགས་པའི་རྒྱལ་པོ་མཐའ་ཡས་པ་དྲན་བར་བཟུང་ནས། ཀྱེ་མ་ཧོ། སྐྱེས་
བུ་བདག་དགྲ་ལས་སྐྱོབས་ཤིག །མཚོན་ལས་སྐྱོབས་ཤིག །ནད་ལས་སྐྱོབས་ཤིག །
དུག་ལས་སྐྱོབས་ཤིག །བགེགས་ལས་སྐྱོབས་ཤིག །ཁྱད་ལས་སྐྱོབས་ཤིག །གླགས་ལྟ་
བའི་ཉམས་སོད་ཐམས་ཅད་ལས་སྐྱོབས་ཤིག །ཅེས་གསོལ་ནས། དེ་ཡང་ཁོ་ན་བཞིན་
དུ་བདག་གིས་བགྱི་བ་ཡིན་ཏེ། བདག་ནི་སྲིད་པ་རིན་པོ་ཆེ་ཡོངས་སུ་སྐྱོངས་པའི་
སྐྱབས་ཡིན་པར་བལྟའོ། །དེ་སྐད་ཅེས་གསོལ་ནས། སངས་རྒྱས་ཀྱི་སྐུའི་གཡས་ཕྱོགས་
སུ། རྒྱན་གྱི་རྒྱལ་པོ་ལ་འདུས་པར་གྱུར་ཏོ། །དཔལ་མགོན་དྲག་ཆེན་གྲགས་པ་ཞེས་བྱ་
བའི་གཟུངས་ཀྱི་ལེའུ་སྟེ་ཉི་ཤུ་པའོ།། །།
༧ ཞང་ཞུང་སྐད་དུ། ཤིར་བྲོ་ཐ་ཡུད་ཝེར་ཞི་པྲ་པ་ཏ། བོད་སྐད་དུ། དཔལ་
མགོན་ཡིད་བཞིན་རྒྱལ་བ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། འཇིག་རྟེན་གྱི་ཁམས་རབ་འབྱམས་དཔག་
110



མདོ་སྡེ།
རྣམ་རྒྱལ་གཟུངས་ཆེན།
ཏུ་མེད་པ་ཐམས་ཅད་ཀྱི་གཏིང་། གསང་བ་བས་ཀྱང་ཆེས་གསང་བའི་ཕོ་བྲང་། རྒྱ་
མཚོ་ཆེན་པོའི་ནང་ནས་ཀྱང་། སེམས་ཅན་ཐམས་ཅད་ཀྱི་གསང་བ་ཡོངས་སུ་འཛིན་
པ། འཆོར་བ་མེད་པའི་རྒྱལ་པོ་ཆེན་པོ། སྲིད་པ་རང་གི་རང་བཞིན་ལས་ཡོངས་
སུ་གྲུབ་པ། ཐུགས་རྗེ་སྤྲུལ་པའི་སྲིད་པར་སྣང་བ། མི་འཁྲུག་རྒྱ་མཚོ་ཆེན་པོའི་ནང་
ནས། བྱ་བ་ལ་ནན་ཏན་གྱི་རང་བཞིན་དུ་སྙོམས་པར་བཞུགས་པ། སྣང་ཞིང་སྲིད་
པས་བསྡུས་པ་ཐམས་ཅད་ཀྱི་དོན་ལྐོག་ན་མོར་གནས་པའི་སྐྱེད་གཞི། གསང་བའི་
དབང་པོ་ཡོངས་སུ་འཛིན་པའི་རྒྱལ་པོ། རྒྱལ་བ་མང་པོ་ལ་བྱ་བ་བྱས་པའི་རང་
བཞིན། གཡུང་དྲུང་གི་སྙིང་པོ་ཅན་དུ་གྱུར་པ་དེ་སུ་ཞིག །འདི་ལྟ་སྟེ། སེམས་ཅན་
སྤྱི་མཐུན་གྱི་བསོད་ནམས་ལས་གྲུབ་པའི་ལས་དང༌། སྲིད་པའི་རྒྱལ་པོའི་ཐུགས་རྗེའི་
ཐབས་ལས་སྤྲུལ་པའི་དབང་པོ་ཆུ་སྲིན་ཡིད་བཞིན་རྒྱལ་བ་ཞེས་བགྱི་བ་དེ་ཡང་། མི་
གཡོ་བའི་ངང་ལས་གསལ་བའི་གཡོ་བར་གྱུར་ཏེ། འཁོར་གྱི་དམ་པ་བཀའ་ཉན་སྲིད་
པའི་སྡེ་བརྒྱད་དང་བཅས་པ་དེ་དག་ཀྱང་། རྫོགས་པའི་སངས་རྒྱས་ཀྱི་ཆེ་བའི་རྒྱན་དུ་
སྣང་བའི་ཕྱིར། རྣམ་པར་རྒྱལ་བའི་དྲུང་དུ་འཁོད་དེ། གུས་པའི་ཚུལ་དང་མོས་པའི་
སེམས་ཀྱིས། གསལ་བའི་དྲན་པ་ལྷང་ངེ་བསྐྱེད་དེ་ཞུས་སམ་གསོལ་པ། གཤེན་རབ་
རྣམ་པར་རྒྱལ་བ་ལགས། བདག་གི་མཚན་ཉིད་ནི་གསང་བའི་བོན་དགུ་དང་ལྡན་
པ་ལགས་སོ། །གང་ཞེ་ན། ལྐོག་ན་མོ། གསང་བ། གབ་པ། སྦས་པ། བལྟར་མེད་པ།
གཟུང་དུ་མེད་པ། དགག་ཏུ་མེད་པ། གཙེས་སུ་མེད་པ། མི་འགྲུབ་པ་མེད་པ་ཡིན་
ནོ། །དེ་བས་ན་གང་ཞིག་རྣམ་པར་རྒྱལ་བའི་དོན་ཆེན་པོ། འདི་དག་ཉིད་དང་བདག་
གི་ཚོགས་དོན་ལས་ཡིན་ཏེ། རི་རབ་རིའི་རྒྱལ་པོ་དེ་ལ་ནི། གནས་དང་གནས་པ་དེ་
ལྷ་དང་མི་དང་ཀླུ་དང་། བྱོལ་སོང་ཀུན་འཚོགས་པའི་རི་རབ་ཡིན་ནོ། །དེ་བཞིན་དུ་
སངས་རྒྱས་ལ་ཡང་འཇིག་རྟེན་དང་འཇིག་རྟེན་ལས་འདས་པའི་བོན་ཀུན་གྱི་ཡིན་
11



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཏེ། དེ་ལྟར་མ་ཡིན་ན་ནི། སྣང་བའི་དབང་གིས་འགྱུར་ནས། བདུད་ཀྱི་སངས་རྒྱས་
ལ་ཡང་སྐྱོན་དུ་བལྟའོ། །འབྱུང་པོས་ཉི་མ་ལ་ཡང་ལོང་བར་འགྱུར་རོ། །དེའི་ཕྱིར་ན་
བདག་གིས་ནི་གབ་པ་རིན་པོ་ཆེ་མངོན་དུ་འབྱུང་བ་མེད་པའི་འཕྲིན་ལས་ཀྱི། བརྩལ་
བ་མེད་པས་ཐམས་ཅད་གྲུབ་པ་ཡིན་པས། དམ་པའི་གཟུངས་སྡེ་འཛིན་པ་དེ་ཡང་།
གསང་བ་རིན་པོ་ཆེ་དོན་ལྐོག་ན་མོར། གསང་བ། གབ་པ། སྦས་པ། བལྟར་མེད་
པ། གཟུང་དུ་མེད་པ། དགག་ཏུ་མེད་པ། གཙེས་སུ་མེད་པ། མི་འགྲུབ་པ་མེད་
པར་འགྱུར་རོ། །དེའི་ཕྱིར་ན་སྐྱེས་བུ་དམ་པ་དག །གཞན་ལས་རྣམ་པར་དབེན་པར་
འདོད་ན། ཀུན་རྫོབ་དང་མཚན་མའི་དགྲ་ལས། བདག་ནི་ལྐོག་ན་མོར་གྱུར་ཅིག །
གསང་བར་གྱུར་ཅིག །གབ་པར་གྱུར་ཅིག །སྦས་པར་གྱུར་ཅིག །བལྟར་མེད་པར་
གྱུར་ཅིག །བཟུང་དུ་མེད་པར་གྱུར་ཅིག །དགག་ཏུ་མེད་པར་གྱུར་ཅིག །གཙེས་སུ་
མེད་པར་གྱུར་ཅིག །མི་འགྲུབ་པ་མེད་པར་གྱུར་ཅིག །དེ་ལྟར་གྱུར་པའི་མཚན་ཉིད་
ཀྱིས། གཡུང་དྲུང་གི་བོན་བསྟན་པའི་སྙིང་པོ་འདི། སེམས་ཅན་ཐམས་ཅད་ཀྱི་ཤེས་
བྱ་ལ་འཇུག་པར་གྱུར་ཅིག །རྒྱས་པར་གྱུར་ཅིག །ཡོངས་སུ་དར་བར་གྱུར་ཅིག །
བདུད་ཀྱིས་མི་མཐོང་བར་གྱུར་ཅིག །འདུ་འཛི་དབེན་བར་གྱུར་ཅིག །ལོག་ལྟས་མི་
འགྱུར་བར་གྱུར་ཅིག །འཁྲུལ་པས་མི་ཤིག་པར་གྱུར་ཅིག །རྣམ་པར་གྲུབ་པར་གྱུར་
ཅིག །ཞེས་ཡོངས་སུ་བརྗོད་པར་བྱེད་དེ། གསང་བའི་གཟུངས་འདི་འཛིན་པ་དང་།
འཆང་བ་དང་། བསྒྲུབ་པར་བྱའོ། །ན་མོ་དམུ་ར་ཝེར་ལ་གུ་དུན་ཧྲུན་ནོ། །ལིག་ཞི་ཨུ་
ཡ། ཏིང་ནམ་རག་ཤ་མུར་ཟང་ཝེར་རོ། །སི་རི་སི་རི། རད་ན་སི་རི། སེ་རེ་སེ་རེ། ཀུ་
ར་སེ་རེ། སུ་རུ་སུ་རུ། ཝེར་རོ་སུ་རུ། མུར་ཟངས་ཨུ་ཡ་ཝེར་ཞི། ས་མ་ཡ་སྟོམ། གྱེར་
ཞི་ཤིར་ཡ། གྱེར་ཞི་སད་ཡ། གྱེར་ཞི་བ་སུ་སི་ཏི། ཨོཾ་བ་སུ་ཀི་སྭཱཧཱ། དེ་ནས་ཡང་སྲིད་
པའི་སྡེ་བརྒྱད་ཀྱི་ཚོགས་ནི། ལྷ་ཆེན་པོ་དང་། ཀླུ་ཆེན་པོ་དང་། བདུད་ཆེན་པོ་དང༌།
112



མདོ་སྡེ།
རྣམ་རྒྱལ་གཟུངས་ཆེན།
རྒྱལ་པོ་ཆེན་པོ་དང་། དམུ་ཆེན་པོ་དང་། བཙན་ཆེན་པོ་དང་། བགེགས་ཆེན་པོ་
དང་། གཤིན་རྗེ་ཆེན་པོ་རྣམས་ཀྱིས་གསོལ་པ། ཨོཾ་སད་དོ་ཨ་པར་སད་སཱཧཱ། ཨོཾ་མུར་
ཟངས་ཨ་པར་སད་སྭཱཧཱ། ཨོཾ་གེ་ཡོ་ཨ་པར་སད་སཱཧཱ། ཨོཾ་ཝེར་རོ་ཨ་པར་སད་སྭཱཧཱ།
ཨོཾ་གུ་ནོ་ཨ་པར་སད་སཱཧཱ། ཨོཾ་ཏྲེ་དེ་ཨ་པར་སད་སཱཧཱ། ཨོཾ་ཨ་ཧྥེ་ཨ་པར་སད་སཱཧཱ། ཨོཾ་
ཤིན་ཙེ་ཨ་པར་སད་སཱཧཱ། བདག་ཅག་ལྷ་མ་སྲིན་སྡེ་བརྒྱད་པོས་ཀྱང་། སངས་རྒྱས་
ཀྱི་བཀའ་ལ་རབ་ཏུ་གནས་པ་བཞིན་དུ། གསང་བ་བས་ཀྱང་ཆེས་གསང་བའི་འཕྲིན་
ལས་དམ་པས། དགྲ་དང་། རྐྱེན་དང༌། ནད་དང༌། བྱད་དང་། ཐན་དང་། ཡེ་
འདྲོག་དང་། དལ་ཟེར་དང༌། གློ་བུར་དང་། ཧུར་ཐུམ་དང༌། བར་ཆོད་ཐམས་ཅད་
ཡོངས་སུ་ཞི་བར་བྱའོ། ། །
དེ་སྐད་ཅེས་གསོལ་ནས། རྣམ་པར་རྒྱལ་བས་བཀའ་སྩལ་པ། ལེགས་སོ་ལེགས་
སོ་ཡིད་བཞིན་རྒྱལ་བ་འཁོར་བཅས་གསང་བའི་རང་བཞིན་ཅན་ཁྱོད་ཀྱིས། ཅི་ལྟར་
བསྟན་པ་དེ་བཞིན་དུ། ངའི་བསྟན་པ་འདི་ཡོངས་སུ་བསྲུང་དུ་གསོལ་ལོ། །རབ་ཏུ་
བསྲུང་དུ་གསོལ་ལོ། །ཤིན་ཏུ་བསྲུང་དུ་གསོལ་ལོ། །དོན་འདི་ཇི་ལྟ་བའི་རྗེས་སུ་འགྲོ་
བ་མ་ཡིན་པའི་ལྡོག་པ་གསང་ཡུལ་རྣམས་ལ། གཤེན་པོ་དག་ཁྱོད་ཀྱིས། ལྐོག་ན་མོར་
མཛོད། གསང་བར་མཛོད། གབ་པར་མཛོད། སྦས་པར་མཛོད། བལྟར་མེད་པར་
མཛོད། བཟུང་དུ་མེད་པར་མཛོད། དགག་ཏུ་མེད་པར་མཛོད། གཙེས་སུ་མེད་པར་
མཛོད། མི་འགྲུབ་པ་མེད་པར་མཛོད། དེ་སྐད་ཅེས་སྟོན་པ་གཤེན་རབ་ཀྱིས་བཀའ་
སྩལ་ནས། ཡིད་བཞིན་རྒྱལ་བ་དེ་ཡང་། སངས་རྒྱས་ཀྱི་སྐུའི་གཡོན་ཕྱོགས་སུ་རྒྱན་གྱི་
རྒྱལ་པོར་སྣང་བར་གྱུར་ཏོ། །དཔལ་མགོན་གྱི་རྒྱལ་པོ་ཡིད་བཞིན་རྒྱལ་བ་ཞེས་བྱ་བའི་
གཟུངས་ཀྱི་ལེའུ་སྟེ་ཉི་ཤུ་གཅིག་པའོ།། །།
༧ ཞང་ཞུང་སྐད་དུ། ཤིར་བྲོ་ཤེ་ཏ་ཡཾ་ལེ་པྲ་པ་ཏ། བོད་སྐད་དུ། དཔལ་མགོན་
113



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཐུགས་རྗེ་གཡོ་བྱེད་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། རབ་འབྱམས་ཞིང་ཁམས་ཆེན་པོ་འདི་དག་གིས།
དུས་ཚོད་དཔྱིད་ལ་མངའ་མཛད་པའི་རྒྱལ་མོ། ཐུགས་རྗེ་ཆེན་པོས་སྣང་སྲིད་འདི་
གཡོ་བ་དང་། ལྡེག་པ་དང་། བསྐྱེད་པར་བྱེད་པའི་རྒྱལ་མོ། ཐུགས་རྗེ་གཡོ་བྱེད་མ་
ཞེས་བྱ་བ། སྐུ་མདོག་ལྗང་མོའི་རང་བཞིན་ཅན། ཐུགས་རྗེའི་ལྕགས་ཀྱུ་དང་རླུང་གི་
བ་དན་འཛིན་པ་དེས། འཁོར་དཔྱིད་ཀྱི་དབང་མོ་ཆེ་འབུམ་དང་བཅས་པ། སངས་
རྒྱས་ཀྱི་དྲུང་དུ་འཁོད་དེ་གསོལ་པ། སྟོན་པ་ལགས། འཇིག་རྟེན་དང་འཇིག་རྟེན་
ལས་འདས་པའི། སྲིད་པ་ཐམས་ཅད་ལ་དུས་ཀྱི་ཁྱབ་པ་ལགས་སོ། །དུས་ལ་མངའ་
བའི་དང་མོ་ནི་དཔྱིད་ལགས་སོ། །དཔྱིད་ཀྱི་རྒྱལ་མོ་ནི་བདག་ལགས་ཀྱི། ཁྱོད་ཀྱི་
བསྟན་པ་འདི་ཡུན་རིང་དུ་གནས་པར་བྱ་བའི་ཕྱིར། བདག་གིས་དུས་དང་རྣམ་པ་
ཐམས་ཅད་ལ་མངའ་བའི་བོན་དགུ་དང་ལྡན་པ་ནི། ཁྱབ་པ། ཡངས་པ། མྱུར་བ།
རྒྱུ་བ། གཡོ་བ། འགུལ་བ། འབྱུང་བ། བསྐྱེད་པ། འཕེལ་བའོ། །དེ་བས་ན་གཡུང་
དྲུང་ཆེན་པོའི་སེམས་སུ་བསྐྱེད་པའི་གཟུངས་སྡེ་འདི་འཛིན་པ་ལ་བདག་གི་ཐུགས་རྗེ་
ཆེན་པོས་ནི། ཁྱབ་པར་བྱེད། ཡངས་པར་བྱེད། མྱུར་བར་བྱེད། རྒྱུ་བར་བྱེད། གཡོ་
བར་བྱེད། འགུལ་བར་བྱེད། འབྱུང་བར་བྱེད། བསྐྱེད་པར་བྱེད། འཕེལ་བར་བྱེད་དོ།
དེ་བས་ན་ངས་གསོལ་བའི་གཟུངས་སྡེ་འདི་འཆང་བའི་གཤེན་པོ་དེ་ཡང་། ཁྱབ་བྱའི་
ཞིང་ཁམས་ཐམས་ཅད་ལ། ཁྱབ་པར་གྱུར་ཅིག །ཡངས་པར་གྱུར་ཅིག །མྱུར་བར་
གྱུར་ཅིག །རྒྱུ་བར་གྱུར་ཅིག །གཡོ་བར་གྱུར་ཅིག །འགུལ་བར་གྱུར་ཅིག །འབྱུང་
བར་གྱུར་ཅིག །བསྐྱེད་པར་གྱུར་ཅིག །འཕེལ་བར་གྱུར་ཅིག །ན་མོ་དམུ་ར་ཝེར་ཞི་
གུ་དུན་ཧྲན་ནོ། །སད་དོ་ཤིག་ཏྲ་མ་མ་ཡེ། སད་རག་ནི་ཏ་ཀ། ཨ་གད་ཛ་ཡ། ཨ་
གད་ཛ་ཡ། ཨ་བེ་ཤ་ཡ། ཨ་བེ་ཤ་ཡ། ཨ་འགུ་ཤ་ཡ། ཨ་འགུ་ཤ་ཡ། སི་ཏི་གུ་ར། ཡཾ་
114



མདོ་སྡེ། །
རྣམ་རྒྱལ་གཟུངས་ཆེན།
ཡཾ། ཧཾ་ཧྲིང་། བི་ཧོ། ཧཱུཾ་སྭཱཧཱ། འདི་སྐད་དུ་ངའི་གཟུངས་སྡེ་དམ་པ་འཛིན་པ་དེ་དག་
གིས། དཔལ་མགོན་ཆེ་མངའ་དགུ་པོ་ཐོབ་སྟེ། སྐུའི་ཆེ་བ། སྐྱེ་བའི་རྒྱལ་སྲིད། ཆེ་བའི་
དཔལ། མཚན་ཉིད་ཀྱི་མགོན་མཛོད་ཅེས་དོན་བསྐུལ། སྨོན་ལམ་མཆོག །གཟུངས་
པའི་སྲོག །ཕན་ཡོན་འབྱུང་བ། བསྡུས་ཚུལ་རྒྱུན་ཞུགས་སོ། །དེ་སྐད་ཅེས་གསོལ་
ནས་སྟོན་པ་སངས་རྒྱས་རྒྱལ་པོ་ཡི། སྐུའི་གཡོན་ཕྱོགས་སུ་རྒྱན་གྱི་རྒྱལ་པོ་ལ་འདུས་
སོ། །དཔལ་མགོན་ཐུགས་རྗེ་གཡོ་བྱེད་མ་ཞེས་བྱ་བའི་གཟུངས་ཀྱི་ལེའུ་སྟེ་ཉི་ཤུ་གཉིས་
པའོ། །། །
༧ ཞང་ཞུང་སྐད་དུ། ཤིར་དྲོ་ཕྱ་སང་ལི་ལོ་པྲ་པ་ཏ། བོད་སྐད་དུ། དཔལ་
མགོན་མངོན་རྟོགས་ལྷུན་གྲུབ་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་
བ་ལ་ཕྱག་འཚལ་ལོ། །དེའི་ཚེ་དེའི་དུས་ན། རབ་འབྱམས་ཞིང་ཁམས་ཆེན་པོ་འདི་
ཡི། དུས་ཚོད་དབྱར་ལ་མངའ་མཛད་པའི་རྒྱལ་མོ། མངོན་རྟོགས་རིག་པའི་སྟོབས་
ཀྱི། འཇིག་རྟེན་གྱི་དོན་ཐམས་ཅད་ལྷུན་གྱིས་གྲུབ་པ་དེ། སྐུ་མདོག་སྔོན་མོའི་རང་
བཞིན་ལ། ཕྱག་ན་སྤྲིན་གྱི་བ་དན་དང་གསེར་གྱི་གཤང་ཆུང་འཛིན་པ། འཁོར་ཡང་
སྔོན་མོ་ཚེ་འཕེལ་མ་འབུམ་གྱིས་བསྐོར་ནས། སངས་རྒྱས་ཀྱི་དྲུང་དུ་འཁོད་དེ་གསོལ་
པ། སྟོན་པ་ལགས། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས། རབ་འབྱམས་
དཔག་ཏུ་མེད་པ་འདིར། ཁྱེད་སྟོན་པ་སེམས་ཅན་གྱི་དོན་ལ་དགོངས་པ་བས་ཀྱང་།
ང་སྲིད་པའི་རྒྱལ་མོས་ཤིན་ཏུ་དགོངས་པ་ཞིག་ལགས་སོ། །རབ་ཏུ་ཡང་དགོངས་པ་
ཞིག་ལགས་སོ། །དེ་བས་ན་ངའི་མཚན་ཉིད་ནི་ལྷུན་གྲུབ་ཀྱི་བོན་དགུ་དང་ལྡན་པ་སྟེ།
འཚོགས་པ། བདེ་བ། སྤྲོ་བ། དྲོ་བ། བསྐྱེད་པ། རླན་པ། སྐྱེས་པ། ཡོད་པ། གང་
བའོ། །དེ་བས་ན་སྟོན་པས་དགོངས་པའི་གཟུངས་སྡེ་རིན་པོ་ཆེ་འདི་ཅི་བཞིན་དུ།
བདག་གི་གཟུངས་སྡེ་སེམས་ཅན་གྱི་དོན་དུ་སྣང་བ་འདི་འཛིན་པ་ཡང་། འཚོགས་
115



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
པར་བྱེད། བདེ་བར་བྱེད། སྤྲོ་བར་བྱེད། དྲོ་བར་བྱེད། བསྐྱེད་པར་བྱེད། རླན་བར་
བྱེད། སྐྱེས་པར་བྱེད། ཡོད་པར་བྱེད། གང་བར་བྱེད་དོ། །དེའི་ཕྱིར་ན། གཡུང་དྲུང་
གི་བོན་འཛིན་པ་དང་འཆང་བ་དང་སྐྱེས་བུ་རྣམས་ཀྱང་༌། བསྟན་པ་རིན་པོ་ཆེའི་
བསོད་ནམས་ཐམས་ཅད། འཚོགས་པར་གྱུར་ཅིག །བདེ་བར་གྱུར་ཅིག །སྤྲོ་བར་
གྱུར་ཅིག །དྲོ་བར་གྱུར་ཅིག །བསྐྱེད་པར་གྱུར་ཅིག །རླན་བར་གྱུར་ཅིག །སྐྱེས་པར་
གྱུར་ཅིག །ཡོད་པ་གྱུར་ཅིག །གང་བར་གྱུར་ཅིག །དེ་དང་དེའི་མཐུ་དཔལ་ལས་བྱུང་
བའི། ཆར་ཆུ་དུས་སུ་འབེབས་པར་གྱུར་ཅིག །ལོ་ཏོག་རྟག་ཏུ་ལེགས་པར་གྱུར་ཅིག །
ཕྱུགས་ཁྱུ་ཀུན་དུ་འཕེལ་བར་གྱུར་ཅིག །ན་མོ་དམུ་ར་ཝེར་ལ་གུ་དུན་ཧྲན་ནོ། །ཤུག་
ཏྲི་ཀ་ཏ་རི་ཝེར་ནི། འབྱུང་ནི་འབྲུང་ནི། ལིག་ཞི་འབྱུང་ནི། སྤུངས་ནེ་སྤུངས་ནེ། ཧ་
ར་སྤུངས་ན། གྱེར་ནེ་གྱེར་ནེ། པུས་ཏིང་གྱེར་ནེ། གྱེར་ཞི་པུས་ཏིང་། ཀུ་རུ་ཀུ་རུ། ས་
མ་ཡ་སཱཧཱ། དེ་སྐད་ཅེས་གསོལ་པ་དང་། སྟོན་པས་གཟུངས་དེ་དག་ཡོངས་སུ་བྱིན་
གྱིས་བརླབས་ནས། བཀའ་བགོ་བར་མཛད་དེ། སེམས་ཅན་ཐམས་ཅད་ལ་འདོད་
པའི་ཡོན་ཏན་འཚོགས་པར་མཛོད། བདེ་བར་མཛོད། སྤྲོ་བར་མཛོད། དྲོ་བར་
མཛོད། བསྐྱེད་པར་མཛོད། བརླན་པར་མཛོད། སྐྱེས་པར་མཛོད། ཡོད་པར་མཛོད།
གང་བར་མཛོད། འཇིག་རྟེན་ཐམས་ཅད་དུ། ཐན་པ་དང་། སེར་བ་དང་། བཙའ་
འབུ་དང་། ནད་དང༌། ཡམས་དང་། རིམས་དང་མུག་གེ་དང༌། མཚོན་འཁྲུག་
ཐམས་ཅད་ཡོངས་སུ་ཞི་བར་མཛོད་ཅིག །ཅེས་བཀའ་སྩལ་ནས། སངས་རྒྱས་ཀྱི་སྐུའི་
རྒྱན་གྱི་གཡོན་ཕྱོགས་སུ་འདུས་པར་གྱུར་ཏོ། །དཔལ་མགོན་མངོན་རྟོགས་ལྷུན་གྲུབ་
མ་ཞེས་བྱ་བའི་གཟུངས་ཀྱི་ལེའུ་སྟེ་ཉི་ཤུ་གསུམ་པའོ།། །།
༧ ཞང་ཞུང་སྐད་དུ། ཤྲཱི་བྲོ་མུ་ལ་དེ་ཤོ་པྲ་པ་ཏ། བོད་སྐད་དུ། དཔལ་མགོན་རྒྱ་
ཆེ་རྣམ་འཕེལ་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་
116



མདོ་སྡེ།
རྣམ་རྒྱལ་གཟུངས་ཆེན།
ལོ། །དེའི་ཚེ་དེའི་དུས་ན། རབ་འབྱམས་ཀྱི་ཞིང་ཁམས་ཆེན་པོ་འདི་ཡི། དུས་ཚོད་
སྟོན་ཐམས་ཅད་ལ་མངའ་མཛད་པ། རྒྱ་ཆེ་བའི་འཇིག་རྟེན་ཐམས་ཅད་དུ། འབྲས་
བུ་ཡོངས་སུ་རྣམ་པར་འཕེལ་བའི་བདག་ཉིད་ཅན། སྟོན་གྱི་རྒྱལ་མོ་རྒྱ་ཆེ་རྣམ་འཕེལ་
མ་ཞེས་བྱ་བ་དེ། སྐུ་མདོག་དམར་སེར་འོད་དུ་འབར་བ། ཕྱག་ན་རྒྱས་པའི་མེ་ཏོག་
དང་སྨིན་པའི་འབྲས་བུ་བསྣམས་ནས། འཁོར་སྟོན་གྱི་བཅུད་ལེན་མ་འབུམ་ཕྲག་
དང་བཅས་པ་དེས། སྟོན་པ་ལ་ཞུས་སམ་གསོལ་པ། ཀྱེ་མ་རྣམ་པར་རྒྱལ་བ། ཁྱོད་
ཀྱི་ཡོངས་སུ་སྨིན་པའི་སེམས་པས། བདག་ནི་འཇུག་པའི་བསྐྱེད་བྱེད་སྲིད་པའི་རྒྱལ་
མོ་ལགས་ན། འགྲོ་བ་ཐམས་ཅད་ཀྱི་འབྲས་བུའི་བདག་ཉིད་ཅན། བདག་གི་ངོ་བོ་ནི་
གྲུབ་པའི་མཚན་ཉིད་དགུ་དང་ལྡན་པ་སྟེ། རྒྱས་པ། སྨིན་པ། གྲུབ་པ། ཆེ་བ། འཚོ་
བ། གང་བ། ལེགས་པ། འབྱོར་བ། ལྡན་པའོ། །དེ་བས་ན་གཡུང་དྲུང་གི་བོན་ལ་
སེམས་བསྐྱེད་པའི་གཟུངས་སྡེ་འདི། འདི་ལྟར་འཇུག་པའི་བོན་དགུས་སྐྱོངས་པ་སྟེ།
རིགས་ཀྱི་བུའམ་བུ་མོ་འདི་ལ་སྤྱོད་པ་རྣམས། ཁྱད་པར་དུ་དངོས་གྲུབ་ཆེན་པོ་ཐམས་
ཅད་རྒྱས་པར་བྱེད། སྨིན་པར་བྱེད། གྲུབ་པར་བྱེད། ཆེ་བར་བྱེད། འཚོ་བར་བྱེད།
གང་བར་བྱེད། ལེགས་པར་བྱེད། འབྱོར་བར་བྱེད། ལྡན་པར་བྱེད་དོ། །དེའི་ཕྱིར་
ན། འཇུག་པ་ཆེན་པོ་དང་ལྡན་པ་ངའི་གཟུངས་འདི་འཛིན་པ་དེ་ཡང༌། སེམས་ཅན་
གྱི་དོན་དུ་གྱུར་པ་དེ་ནི། ཚེ་དང་བསོད་ནམས་དང་བསྟན་པ་ཐམས་ཅད། རྒྱས་པར་
གྱུར་ཅིག །སྨིན་པར་གྱུར་ཅིག །གྲུབ་པར་གྱུར་ཅིག །ཆེ་བར་གྱུར་ཅིག །འཚོ་བར་
གྱུར་ཅིག །གང་བར་གྱུར་ཅིག །ལེགས་པར་གྱུར་ཅིག །འབྱོར་བར་གྱུར་ཅིག །ལྡན་
པར་གྱུར་ཅིག །དེ་ཅི་ལྟ་བ་བཞིན་དུ། ཁོ་མོ་ཅག་ནི་འགྲོ་བའི་དོན་ལ་འཇུག་པ་ཡིན་
པས། ངའི་གཟུངས་བཤད་དམ་པ་འདི་ལ་སྤྱོད་ཅིག །ན་མོ་དམུ་ར་ཝེར་ལ་གུ་དུན་
ཧྲུན་ནོ། །ནེ་ར་མ་མ་ཁྲི་རྩེ་ཝེར་རོ། །ཤག་ཏི་ཏ་ཡ། ཤོ་ན་ས་མ་ཡ། སི་ཏི་སི་ཏི། ཁྲི་
117



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
རྩེ་སི་ཏི། མ་སི་མ་སི། གྱེར་ལ་མ་སི། མ་ཏི་མ་ཏི། དམུ་ར་མ་ཏི། མ་སུ་མ་ཧྲི། དྲི་
ཡ་ཧྲི་ཡ། ཧཱུཾ་སྭཱཧཱ། དེ་སྐད་ཅེས་གསོལ་ནས། སྟོན་པས་ལེགས་སོ་ཞེས་བྱ་བ་བྱིན་
ཏེ། ལྷའི་ནི་མ་མ། གཤེན་གྱི་ནི་ཕྱི་ཕྱི། འགྲོ་བའི་ཡུམ་ཆེན་མོ་ཁྱོད་ཀྱི། འཇུག་པ་དེ་ནི་
ཤིན་ཏུ་ལེགས་སོ། །ངའི་བསྟན་པའི་སྙིང་པོ་འཆང་བ་ཐམས་ཅད། མ་རྒྱས་པ་རྒྱས་
པར་མཛོད། མ་སྨིན་པ་སྨིན་པར་མཛོད། མ་གྲུབ་པ་གྲུབ་པར་མཛོད། མི་འཚོ་བ་
འཚོ་བར་མཛོད། མི་ཆེ་བ་ཆེ་བར་མཛོད། མ་གང་བ་གང་བར་མཛོད། མ་ལེགས་
པ་ལེགས་པར་མཛོད། མ་འབྱོར་བ་འབྱོར་བར་མཛོད། མི་ལྡན་པ་ལྡན་པར་མཛོད།
དེ་སྐད་ཅེས་བཀའ་སྩལ་ནས། སངས་རྒྱས་ཀྱི་གཡོན་ཕྱོགས་སུ་རྒྱན་ཆེན་པོ་ལ་འདུས་
པར་གྱུར་ཏོ། །དཔལ་མགོན་རྒྱ་ཆེ་རྣམ་འཕེལ་མ་ཞེས་བྱ་བའི་གཟུངས་ཀྱི་ལེའུ་སྟེ་ཉི་
ཤུ་བཞི་པའོ།། །། །
༧ ཞང་ཞུང་སྐད་དུ། ཤིར་རྡོ་ཧྲི་ན་ཏྲ་སིག་པྲ་པ་ཏ། བོད་སྐད་དུ། དཔལ་མགོན་
དབང་བསྒྱུར་རྒྱས་འདེབས་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། རབ་འབྱམས་ཀྱི་སྣོད་བཅུད་ཆེན་པོ་འདི་ནི།
དུས་ཚོད་དགུན་ཐམས་ཅད་ལ་མངའ་མཛད་པ། དགུན་གྱི་རྒྱལ་མོ་དབང་བསྒྱུར་
རྒྱས་འདེབས་མ་ཞེས་བྱ་བ། སྐུ་མདོག་དཀར་མོ་འོད་དང་ལྡན་པ། ཕྱག་མཚན་
ལྕགས་སྒྲོག་རྒྱུ་མ་དང་། རིན་པོ་ཆེ་བསྣམས་ནས། འཁོར་རྒྱས་འདེབས་མ་འབུམ་
ཕྲག་དང་བཅས་པ་དེས། སྟོན་པ་ལ་འདི་སྐད་ཅེས་གསོལ་ཏོ། །ཀྱེ་མ་ཡང་དག་པར་
རྫོགས་པའི་སངས་རྒྱས། ཀུན་དུ་བཏག་པའི་ཡུལ་དང་ཡུལ་ཅན་འདི་དག་ནི། རྣམ་
པར་རྟོག་པའི་གཞན་དབང་གི་མི་འགྱུར་བ། ཡོངས་སུ་གྲུབ་པ་སྲིད་པའི་རྒྱལ་མོ་
བདག་གི་མཚན་ཉིད་ནི། སྤྱོད་པའི་བོན་དགུ་དང་ལྡན་པ་ལགས་ཏེ། དབང་བ།
མངའ་བ། སྤྱོད་པ། འཛིན་པ། འཆང་བ། བརྟན་པ། ཆགས་པ། གནས་པ། བསྲིད་
118



5བན
མདོ་སྡེ།
རྣམ་རྒྱལ་གཟུངས་ཆེན།
པའོ། །དེ་བས་ན་མཁའ་དང་མཉམ་བའི་འགྲོ་བ་བྱིས་པའི་བློ་ཅན་རྣམས། རྣམ་པར་
རྒྱལ་བའི་འབྲས་བུ་ཐོབ་པར་བྱ་བའི་ཕྱིར། གཟུངས་སྡེ་འདི་ལ་སྤྱོད་པ་ནི། བདག་
གིས་དབང་བར་བྱེད། མངའ་བར་བྱེད། སྤྱོད་པར་བྱེད། འཛིན་པར་བྱེད། འཆང་
བར་བྱེད། བརྟན་པར་བྱེད། ཆགས་པར་བྱེད། གནས་པར་བྱེད། བསྲིད་པར་བྱེད་
དོ། །དེ་བས་ན་ཀུན་བཏག་གི་སྣང་བ་ཐམས་ཅད་གཞན་དབང་དུ་མ་སོང་བ། རང་
དབང་དུ་ཡོངས་སུ་གྲུབ་པ། ངའི་གཟུངས་འདི་ཡང་གསོལ་གྱི། སྤྱོད་པ་དག་ནི།
བོན་དང་བོན་ཅན་དུ་སྣང་བའི་དཔལ་ཐམས་ཅད་ལ། དབང་བར་གྱུར་ཅིག །མངའ་
བར་གྱུར་ཅིག །སྤྱོད་པར་གྱུར་ཅིག །འཛིན་པར་གྱུར་ཅིག །འཆང་བར་གྱུར་ཅིག །
བརྟན་པར་གྱུར་ཅིག །ཆགས་པར་གྱུར་ཅིག །གནས་པར་གྱུར་ཅིག །བསྲིད་པར་
གྱུར་ཅིག །འདི་ལྟ་བུའི་བོན་དགུ་པོ་གྲུབ་པའི་གཟུངས་ནི། ན་མོ་དམུ་ར་ཝེར་ལ་གུ་
དུན་ཧྲུན་ནོ། །དམུ་ཤི་དེ་ཆུ་མ་མ་ཡེ། མ་ར་མ་ར། ས་ར་ས་ར། ན་ཤ་ན་ཤ། ཡེ་ལིག་
ཏ་ཀ། གྱེར་གྱི་པ་ཤང་དུ། དྷ་མ་དྷུ་མ། བྷི་ར་བྷི་ར། སྡུད་དུ་སྡུད་དུ། གྱེར་ལ་ཧྲུན་
སྤུངས་ཡེ་སྭཱཧཱ། དེ་སྐད་ཅེས་གསོལ་ནས། སྟོན་པས་བཀའ་སྩལ་པ། སྟོང་ཆེན་པོའི་
དཔལ། ཁམས་ཆེན་པོའི་མ། བོན་གྱི་ཚོགས་ལ་བརྩེ་བའི་ཡུམ་ཆེན་མོ། སྟོབས་མངའ་
བ་ཆེན་མོ། མཐུ་མངའ་བ་ཆེན་མོ། ཁྱོད་ཀྱི་བསྟན་པ་དེ་བཞིན་དུ། རིགས་ཀྱི་བུ་འམ་
བུ་མོ་དག །རྣམ་པར་རྒྱལ་བ་ཡོངས་སུ་འཛིན་པ་རྣམས་ལ། དཔལ་དང་འབྱོར་པ་
དང་བསོད་ནམས་བསྟན་པ་ཐམས་ཅད། དབང་བར་མཛོད། མངའ་བར་མཛོད།
སྤྱོད་པར་མཛོད། འཛིན་པར་མཛོད། འཆང་བར་མཛོད། བརྟན་པར་མཛོད།
ཆགས་པར་མཛོད། གནས་པར་མཛོད། བསྲིད་པར་མཛོད་ཅིག །ཅེས་བཀའ་སྩལ་
ནས། སངས་རྒྱས་ཀྱི་སྐུའི་གཡོན་ཕྱོགས་སུ་རྒྱན་ཆེན་པོ་ལ་གཉིས་སུ་མེད་པར་འདུས་
སོ། །དཔལ་མགོན་དབང་བསྒྱུར་རྒྱས་འདེབས་མ་ཞེས་བྱ་བའི་གཟུངས་ཀྱི་ལེའུ་སྟེ་ཉི་
119



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཤུ་ལྔ་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
གྱི་རྒྱལ་པོའི་གཟུངས་ལས་བམ་པོ་བདུན་པ། ཞང་ཞུང་སྐད་དུ། ཤིར་དྲོ་སད་དོ་
ཝེར་རོ་པྲ་པ་ཏ། བོད་སྐད་དུ། དཔལ་མགོན་ལྷའི་དབང་པོ་བརྒྱ་བྱིན་ཞེས་བྱ་བའི་
གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་ལོ། །དེའི་ཚེ་དེའི་དུས་ན།
སུམ་ཅུ་རྩ་གསུམ་གྱི་ལྷ་རྣམས་དང༌། མི་བཅེད་འདི་ལ་དབང་བསྒྱུར་བའི་ལྷའི་དབང་
པོ་བརྒྱ་བྱིན་ཞེས་བྱ་བ་དེས། སྟོན་པ་ལ་ཡིད་བཞིན་གྱི་ནོར་བུ་རིན་པོ་ཆེ། མཆོད་
པར་ཕུལ་ནས་གསོལ་པ། རྣམ་པར་རྒྱལ་བ་ལགས། ཉིད་ཀྱི་བསྟན་པའི་བཀའ་རྒྱུད་
རིན་པོ་ཆེ། གཟུངས་སྡེའི་རྒྱལ་པོ་འདི་ནི། ཤིན་ཏུ་ངོ་མཚར་ཆེ་བ་ལགས་སོ། །སྟོང་
གསུམ་གྱི་སངས་རྒྱས་བྱེ་བ་ཁྲག་ཁྲིག་དེ་དག་ལ། སྟོང་གསུམ་གང་བའི་རིན་པོ་ཆེ་
མཆོད་པར་བྱེད། བརྗོད་པར་བྱེད། བླ་མར་བྱེད། བཀུར་སྟིར་བྱེད། རིམ་གྲོར་བྱེད་
པ་བས། གང་གི་གཟུངས་སྡེའི་རྒྱལ་པོ་འདི་འབྲི་བར་བྱེད། ཀླག་པར་བྱེད། འཆང་
བར་བྱེད། བརྗོད་པར་བྱེད་ན། བསོད་ནམས་ཀྱི་ཚོགས་འདི་ཡི་ཆེ་བའོ། །དེ་ཅིའི་
སླད་དུ་ཞེ་ན། སྟོང་གསུམ་གྱི་སྟོང་ཆེན་པོའི་སངས་རྒྱས་ཐམས་ཅད་ནི། རྣམ་པར་
རྒྱལ་བའི་འབྲས་བུ་འདི་ལ་བརྟེན་ཏེ་བྱུང་ངོ༌། །དེ་བཞིན་དུ་ཁམས་གསུམ་གྱི་སེམས་
ཅན་ཐམས་ཅད་ལ། གསེར་དང་། གཡུ་དང་། ཟས་དང་། གོས་དང་། ཡིད་བཞིན་
གྱི་ནོར་བུ་ལ་སོགས་ཅི་འདོད་སྟེར་བ་བས། གང་གི་གཟུངས་སྡེའི་རྒྱལ་པོ་འདི་འབྲི་བ་
དང་། ཀླག་པ་དང་། འཆང་བ་དང་། བརྗོད་པར་བྱེད་ན། ཚོགས་ཀྱི་གོ་འཕང་འདི་
ཡི་ཐོབ་པ་ལ། སྔ་མས་བརྒྱའི་ཆར་ཡང་མི་ཉེ། དཔེར་ཡང་མི་ཕོད། རྒྱུར་ཡང་མི་ལོང་།
དེ་ཅིའི་སླད་དུ་ཞེ་ན། ཁམས་གསུམ་གྱི་སེམས་ཅན་ཐམས་ཅད་ཀྱི་། དཔལ་མགོན་
བརྒྱ་དང་རྩ་བརྒྱད་པོ་ནི་འདི་ལ་བརྟེན་ཏེ་དཔལ་ཐོབ་བོ། །དེ་བས་ན་འདི་བརྗོད་
120



མདོ་སྡེ།
རྣམ་རྒྱལ་གཟུངས་ཆེན།
པར་འཚལ་བའི་གཡུང་དྲུང་སེམས་དཔའ་དེ་ལ་ནི། དཔལ་མགོན་ཐམས་ཅད་ཀྱི་ཕའི་
འདུ་ཤེས། མའི་འདུ་ཤེས། སངས་རྒྱས་ཀྱི་འདུ་ཤེས་སྐྱེའོ། །དེ་སྐྱེས་པའི་ཡོན་ཏན་གྱི་
སྐྱེས་བུ་དེ་ལ། དཔལ་མགོན་རྣམས་ཀྱིས་མཆོད་པར་བྱེད། བརྗོད་པར་བྱེད། བླ་མར་
བྱེད། རི་མོར་བྱེད། བཀུར་སྟིར་བྱེད་དོ། །དེ་ལྟར་བྱས་པས་གཟུངས་འདི་གནས་པའི་
ཡུལ་ཁམས་ཀྱང༌། དགའ་བ་དང་། བདེ་བ་དང་། སྐྱིད་པ་དང་། ལེགས་པའི་ཡོན་
ཏན་གྱིས་ཁེངས་པར་འགྱུར་རོ། །གང་ཞིག་གིས་འདི་འཆད་པ་དང་། རྟོགས་པ་དང་།
གྲོལ་བ་ཚུན་ཆད་ཀྱི་ཤེས་བྱ་བསྐྱེད་པར་བྱེད་ན། དེ་ལ་མ་མོས་པ་དང༌། མ་དད་པ་
དང་། སྐུར་པ་དང་། དཔྱ་བ་དང་། གཤེ་བ་བསྐྱེད་པར་གྱུར་ན། སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས། རབ་འབྱམས་འདི་ན་གནས་པའི་དཔལ་མགོན་
དེ་དག་འགྲོ་བ་དང༌། མ་དགའ་བའི་ཚོགས་དུ་མ་སྐྱེས་ནས། འཇིག་རྟེན་འདིར་ཡང་།
ནད་དང༌། མུ་གེ་དང་། འཁྲུག་པར་བྱེད་དེ། གང་ཞིག་འདི་ལ་ལོག་པར་བལྟ་བའི་
སྐྱེས་བུ་དེ་དག །ཚེ་འཕྲོག་པ་དང་། སྲོག་འཕྲོག་པ་དང༌། དཔལ་འཕྲོག་པར་བྱས་
ནས། འཇིག་རྟེན་འདིར་ནི་བདུད་ཀྱི་དབང་དུ་འགྲོ་བས། ཕ་རོལ་དུ་ནི་ངན་སོང་
ཆེན་པོ་མནར་མེད་པའི་དམྱལ་བར་སྐྱེ་བ། འབུམ་ཕྲག་འགྲེས་སྦྱོངས་སུ་བྱེད་དོ། །དེ་
ཅིའི་སླད་དུ་ཞེ་ན། གྲུབ་མཐའི་སྙིང་པོ་རྣམ་པར་དག་པ་གཟུངས་ཀྱི་དོན་ལ་སྨོད་པ་
དེ་ནི། མཚམས་མེད་པ་ལྔ་པོ་བྱས་པ་བས་ཀྱང་སྡིག་ཆེ་བར་མཐོང་ངོ༌། །དེའི་ཕྱིར་ན་
ལྷའི་དབང་པོ་བརྒྱ་བྱིན་བདག་གིས་ནི། གཟུངས་སྡེ་འདི་ཉིད་ལྟ་ཧ་ཅང་ཡང་ཆེས་ཀྱི་
འདི་འཆད་པ་དང་། བསྒྲུབ་པ་དང་། སྤྱོད་པའི་གཡུང་དྲུང་སེམས་དཔའ་དེ་ལ་ཡང་།
སངས་རྒྱས་ཀྱི་འདུ་ཤེས་སུ་བལྟའོ། །ཕ་དང་མའི་འདུ་ཤེས་སུ་བལྟའོ། །དེ་ལྟར་བལྟས་
ནས་ཀྱང་ཇི་ལྟར་འདོད་པའི་ཡིད་ལ་བྱུང་ཚད་བརྒྱ་བརྒྱ་སྦྱིན་ཏེ། ནོར་བུ་དང་། གླང་
པོ་དང་། རྟ་དང་། མ་ཧེ་དང་། བ་མོ་དང་། གསེར་དང་། གཡུ་དང་། དར་ཟབ་
121



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དང༌། མལ་ཆ་དང་། མེ་ཏོག་ལས་སོགས་པ་ཅི་འདོད་པ་སྦྱིན་ནོ། །དེ་དག་སྦྱིན་པར་
བྱེད་པའི་གཟུངས་ཀྱི་ཚིག་ནི། འདི་ལྟ་སྟེ། ན་མོ་དམུ་ར་ཏ་ཧན་བ་ཏ་ཡ། སད་ལ་
ཝེར་རོ་རད་ན། ཝེར་སྤུངས་གྷ་ཙ་ཡེ། གྷ་ཙ་ཡེ། གྱེར་ལ་སི་ཏི་ཏ་ཀ། ཤ་ར་ཤ་ར། ཀུ་
ནུ་ཀུ་རུ། ཁུ་ནུ་འུ་རུ། གུ་ནུ་སུ་རུ། ཀ་ར་ཀ་ར། པྲ་པི་ནེ་ཀ་ར། ཤི་རི་ཏ་ཀ་ར་ཡོ་ཛ།
ཛ་ཡཱ་ཛ་ཡ། ཆེད་ཀན་ཆེད་ཀན། ཨོ་སད་ཝེར་ཨ་སཱཧཱ། དེ་ནས་ཉེ་དབང་གི་ལྷ་ཆེན་
པོ་བརྒྱད་ཀྱིས་གསོལ་པ་ནི། ཚངས་པ་ཆེན་པོ་དང་། ཁྱབ་འཇུག་ཆེན་པོ་དང་། ཡིད་
ལ་སེམས་པ་དང་། དྲེགས་པའི་རྒྱལ་པོ་དང་། སྲིད་རྗེ་འབྲང་ཀར་དང༌། ཕྱ་རྗེ་རིང་
ཀར་དང༌། སྐོས་རྗེ་དྲང་དཀར་དང་། འདོད་པའི་དབང་ཕྱུག་དང་བརྒྱད་ཀྱི་སྙིང་པོ་
ནི། ཨོཾ་ཨ་ཏི་སི་ར་དྷ། ས་མན་ཏ་ཏུ་དྷ། ས་མན་ཏུ་ལ་འདུ། ཏ་པྲི་ཏ་རི་དྷུ། བ་ར་ཏ་
ཀ་དྷ། ཨ་ཏྲི་ཨུ་ཏྲི་དྷ། ཨ་ས་མ་ར་དྷུ། མ་ཧ་སད་དོ་དྷི་དྷུ་ས་མ་ཡ་དྷཱ། ཧཱུཾ་ཧཱུཾ་གྱེར་ལ་
ཧཱུཾ། ཛ་ཛ་ཧ་ཧེ་ཡེ་སྭཱཧཱ།
བདག་ཅག་ལྷ་ཆེན་པོ་བརྒྱད་ཀྱིས་ནི། སྐྱེས་བུ་གཟུངས་འདི་འཛིན་པ་ལ། ནོར་
དང་། ཟས་དང་། གོས་དང་། ཚེ་དང་། དཔལ་དང་། སྟོབས་དང༌། གྲགས་པ་
དང་། སྙན་པ་དང་། བུ་དང་། འཁོར་ཡན་ཆད་སྦྱིན་པའི་གཟུངས་འདི་ཡིན་གྱི། མ་
འོངས་པའི་སྐྱེས་བུ་རྣམས་ཀྱིས་ཀྱང་། ཀྱེ་མ་འོ། །ལྷ་ཆེན་པོ་དག་སྔོན་གྱི་དམ་ལ་
དགོངས་པ་བཞིན་དུ། བདག་ལ་ནོར་སྟེར་ཅིག །ཟས་སྟེར་ཅིག །གོས་སྟེར་ཅིག །ཚེ་
སྟེར་ཅིག །དཔལ་སྟེར་ཅིག །སྟོབས་སྟེར་ཅིག །གྲགས་པ་སྟེར་ཅིག །སྙན་པ་སྟེར་
ཅིག །བུ་སྟེར་ཅིག །འཁོར་སྟེར་ཅིག །ཅེས་གླེང་བའམ། སངས་རྒྱས་ཀྱི་སྐུའི་གཡས་
ཕྱོགས་སུ། ལྷའི་དབང་པོ་བརྗིད་པའི་སེང་གེར་སྣང་བར་བྱས་ནས། ཀྱེ་འགྲོ་བའི་
དཔལ་མགོན་རྣམས། བདག་གིས་ནོར་རྙེད་པར་གྱུར་ཅིག །ཟས་རྙེད་པར་གྱུར་ཅིག
གོས་རྙེད་པར་གྱུར་ཅིག །ཚེ་རྙེད་པར་གྱུར་ཅིག །དཔལ་རྙེད་པར་གྱུར་ཅིག །སྟོབས་
122



མདོ་སྡེ།
རྣམ་རྒྱལ་གཟུངས་ཆེན།
རྙེད་པར་གྱུར་ཅིག །གྲགས་པ་རྙེད་པར་གྱུར་ཅིག །སྙན་པ་རྙེད་པར་གྱུར་ཅིག །བུ་
རྙེད་པར་གྱུར་ཅིག །འཁོར་རྙེད་པར་གྱུར་ཅིག །ཅེས་སྨོན་པར་བྱེད་ན། དེ་ཅི་ལྟ་བ་
བཞིན་དུ་སྦྱིན་པ་ཡིན་ནོ། །ཞེས་གསོལ་ཏོ། །སངས་རྒྱས་ཀྱི་སྐུའི་གཡས་ཕྱོགས་རྒྱན་གྱི་
བཀོད་པ་ཆེན་པོར་སྣང་བར་གྱུར་ཏོ། དཔལ་མགོན་ལྷའི་དབང་པོའི་གཟུངས་ཀྱི་ལེའུ་
སྟེ་ཉི་ཤུ་དྲུག་པའོ།། །།
༧ ཞང་ཞུང་སྐད་དུ། ཤིར་དྲོ་ཝེར་ནེ་ཨེ་སྟོས་པྲ་པ་ཏ། བོད་སྐད་དུ། དཔལ་
མགོན་རྒྱལ་ཆེན་ཡུལ་འཁོར་སྲུང་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། རྒྱལ་པོ་ཆེན་པོ་ཡུལ་འཁོར་སྲུང་ཞེས་བྱ་བ།
སྐུ་མདོག་དཀར་པོ་འོད་དང་ལྡན་པ། ཕྱག་ན་སྙན་པའི་རོལ་མོ་པི་ཝང་གི་སྒྲ་འབྱིན་
པ་དེ་ལ། འཁོར་བྱེ་བ་ས་ཡ་དང་བཅས་པས་ཀྱང་། སངས་རྒྱས་ཀྱི་མདུན་དུ་བསྡད་
དེ་གསོལ་པ། རྣམ་པར་རྒྱལ་བ་ལགས། ཉིད་ཀྱིས་མཛད་པ་ཆེན་པོ་འདི་ནི་ཤིན་ཏུ་
ཐུགས་རྗེའི་བཀོད་པ་རྒྱ་ཆེ་བ་ལགས་སོ། །དེ་ཅིའི་སླད་དུ་ཞེ་ན། བསྟན་པ་རྗེས་སུ་
བཞག་པས་ཕྱི་རབས་ཀྱི་སེམས་ཅན་ཐམས་ཅད་ཀྱི་ལམ་ཆེ་བས་རྗེས་སུ་ཡི་རང་ངོ༌། །
རབ་ཏུ་ཡི་རང་ངོ༌། །དེ་བས་ན་སངས་རྒྱས་ཀྱི་མཛད་པ་འདི་ཡི་རྗེས་སུ་སློབས་ཤིང་
ཞུགས་པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་ལ་ནི། བདག་
ཅག་བཙུན་མོ་སྲས་མཆོག་འཁོར་དང་བཅས་པས། གཤེན་རབ་ཀྱི་ཞལ་སྐྱིན་དང༌།
གཙུག་གི་ནོར་བུར་བལྟའོ། །དེ་ལྟར་བལྟས་ནས་ཀྱང་། གཟུངས་སྡེའི་རྒྱལ་པོ་འདི།
འབྲི་བ་དང་། འཆང་བ་དང་། ཀློག་པ་དང་། ཀུན་ཆུབ་པར་བྱེད་པ་དེ་ནི། བདག་
ཅག་དཔལ་མགོན་བརྒྱ་ཕྲག་རྩ་དགུ་པོའི་རྒྱལ་པོ་ཡིན་ནོ། །དེ་ཅིའི་སླད་དུ་ཞེ་ན།
རྣམ་པར་རྒྱལ་བ་ཉིད་ནི་དཔལ་མགོན་གྱི་རྒྱལ་པོ་ཞེས་བྱའོ། །དེ་བས་ན་ངས་བཤད་
པའི་གཟུངས་འདི་ཡང་རྒྱལ་པོ་ཡིན་ནོ། །དེ་བས་ན་དེ་ལ་ཞུགས་པའི་སྐྱེས་བུ་དེ་ཡང་
123



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རྒྱལ་པོ་ཡིན་ཏེ། གལ་ཏེ་བདག་ཅག་གི་དེ་ལྟར་མ་བལྟས་པར་གྱུར་ན། སངས་རྒྱས་
ལ་ཡང་མཆོད་པར་མ་བྱས། བརྗོད་པར་མ་བྱས། བླ་མར་མ་བྱས། རིམ་གྲོར་མ་
བྱས། བཀུར་སྟི་མ་བྱས་པར་གྱུར་ཏ་རེ། དེ་བས་ན་དཔལ་མགོན་གྱི་རྒྱལ་པོ་རིགས་ཀྱི་
བུའམ་རིགས་ཀྱི་བུ་མོ་གང་ལ་ལས། བདག་ཅག་ལ་གཟུངས་ཀྱི་བྱ་བ་བྱེད་པའི་ཕྱིར་
དུ། ཡུལ་དང་། གནས་དང་། མཁར་དང་། སྐྱབས་དང༌། དཔུང་དང་། གཉེན་
དང༌། ནོར་དང་། ཟས་དང༌། གོས་འདོད་ནས། འདི་ལྟར་གླེང་བར་བྱེད་དེ། རྒྱལ་
པོ་ཆེན་པོ་ཡུལ་འཁོར་སྲུང་། སྲས་དང་བཙུན་མོ་འཁོར་དང་བཅས་པ་རྣམས། བདག་
ནི་གཟུངས་ཀྱི་བྱ་བ་བྱེད་པའི་སླད་དུ། ཡུལ་སྟེར་ཅིག །གནས་སྟེར་ཅིག །མཁར་སྟེར་
ཅིག །སྐྱབས་སྟེར་ཅིག །དཔུང་སྟེར་ཅིག །གཉེན་སྟེར་ཅིག །ནོར་སྟེར་ཅིག །ཟས་
སྟེར་ཅིག །གོས་སྟེར་ཅིག །ཞེས་བགྱི་ན་ཡང་རྒྱལ་པོའི་བཀའ་བཞིན་དུ་བལྟའ་བ་ཡིན་
གྱི། མ་འོངས་པའི་དུས་ན་སྐྱེས་བུ་ཕོངས་པ་རྣམས་ཀྱིས་ཀྱང་། སངས་རྒྱས་ཀྱི་ཐུགས་
སུ་བསྐྱེད་པའི་གཟུངས་སྡེ་འདི་ལ་བརྟེན་ཏེ། འདོད་པའི་སྨོན་ལམ་བཅོལ་ནས། རྒྱལ་
པོ་ཆེན་པོ་བདག་གིས་ཡུལ་ཐོབ་པར་གྱུར་ཅིག །གནས་ཐོབ་པར་གྱུར་ཅིག །མཁར་
ཐོབ་པར་གྱུར་ཅིག །སྐྱབས་ཐོབ་པར་གྱུར་ཅིག །དཔུང་ཐོབ་པར་གྱུར་ཅིག །གཉེན་
ཐོབ་པར་གྱུར་ཅིག །ནོར་ཐོབ་པར་གྱུར་ཅིག །ཟས་ཐོབ་པར་གྱུར་ཅིག །གོས་ཐོབ་
པར་གྱུར་ཅིག །ཅེས་སྨོན་ཞིང་གཟུངས་འདི་དག་འདོན་ནོ། །ན་མོ་དམུ་ར་ཏ་ཧན་
བ་ད་ཡ། ཝེར་རོ་ནེ་ནི་སད་དོ། །ཨུ་པ་ལ། ཨ་པ་ལ། མ་ཧ་སད་དོ། །ད་ན་ད་ན།
ཆད་ཀན་ད་ན་ཡ། ཤ་ར་ཤ་ར། དན་ཏི་ཤ་ར་ཡ། ཧི་ཏ་ཛི་ཏ་དན་ཏ། སད་དོ་སི་
ཏི་ཨ་དཀར་ཀྱཱ་ཡ་སཱཧཱ། ཞེས་བརྗོད་ན་འདོད་པ་ཐམས་ཅད་ཡིད་བཞིན་དུ་སྦྱིན་པ་
ཡིན་ནོ། །དེ་སྐད་ཅེས་གསོལ་ནས་སངས་རྒྱས་ཀྱི་སྐུའི་གཡས་ཕྱོགས་སུ། རྒྱན་གྱི་རྒྱན་
དུ་སྣང་བར་གྱུར་ཏོ། དཔལ་མགོན་རྒྱལ་ཆེན་ཡུལ་འཁོར་སྲུང་ཞེས་བྱ་བའི་གཟུངས་
124



མདོ་སྡེ།
རྣམ་རྒྱལ་གཟུངས་ཆེན།
ཀྱི་ལེའུ་སྟེ་ཉི་ཤུ་བདུན་པའོ།། །།
༧ ཞང་ཞུང་སྐད་དུ། ཤིར་དྲོ་ཝེར་ནེ་བི་དུ་པྲ་པ་ཏ། བོད་སྐད་དུ། དཔལ་མགོན་
རྒྱལ་ཆེན་རྣམ་ཐོས་སྲས་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། རྒྱལ་པོ་ཆེན་པོ་རྣམ་ཐོས་ཀྱི་བུ། སྐུ་མདོག་ལྗང་ཁུ་
རྒྱན་དང་ཆས། ཕྱག་ན་རིན་པོ་ཆེ་ནེའུ་ལེའི་རྐྱལ་བུ་འཛིན་པ་དེ་ཡང་། བཙུན་མོ་
སྲས་དང་འཁོར་དུ་བཅས་པའི་ཚོགས་དག་འདུས་ཏེ་གསོལ་པ། རྣམ་པར་རྒྱལ་བ་
ལགས། ཉིད་ཀྱི་བསྟན་པ་རིན་པོ་ཆེ་འདི་ནི་བདག་ཅག་གི་བསྲུང་བ་དང་། སྐྱོངས་པ་
དང་། འཛིན་པའི་དམ་བཅས་པ་ལགས་ན་ཡང་། དེ་དག་བས་ཀྱང་ཡོངས་སུ་འགྲུབ་
པར་བྱེད་པ་དང་། སངས་རྒྱས་ཐམས་ཅད་ཀྱི་ངོ་བོར་གཟུངས་སྡེ་ཆེན་པོ་འདི་ལྟ་བུ།
བཀའི་འཁོར་ལོ་བསྐོར་བ་ནི་རབ་ཏུ་ལེགས་སོ། །འདི་ནི་མ་འོངས་པའི་འདྲེན་པ།
ཐུགས་ཀྱི་འདུལ་བའི་དུས་སུ། བསྒྲུབ་པ་ཐུགས་ཀྱི་པེའུ་ཙེ་བསྟན་པ་ལགས་ཀྱི། བདག་
ཅག་དཔལ་མགོན་ཆེན་པོ་རྣམས་ཀྱི་ཡང་། ལྔ་བརྒྱ་བའི་དུས་སུ་སངས་རྒྱས་ཀྱང་
འདིའོ། །བོན་ཀྱང་འདིའོ། །རྣམ་པར་རྒྱལ་བ་ཡང་འདིའོ། །དེ་བས་ན་རྣམ་པར་རྒྱལ་
བའི་གཟུངས་སྡེ་ཆེན་པོ་འདི་ནི། བདག་དང་བདག་གི་སྡེ་རིས་སུ་བཅས་པ། གནོད་
སྦྱིན་བྱེ་བ་ས་ཡའི་གཙུག་གི་ནོར་བུ་ཡིན་ཏེ། འདི་ལ་མཆོད་པར་བྱེད། བརྗོད་པར་
བྱེད། བླ་མར་བྱེད། རིམ་གྲོར་བྱེད། བཀུར་སྟིར་བྱེད། ཕུད་དུད་དུ་བྱེད། ནན་ཏན་
དུ་བྱེད་པ་དག་ནི། ལྔ་བརྒྱའི་སངས་རྒྱས་རྣམ་པར་རྒྱལ་བའོ། །དེ་བས་ན་སྐྱེས་བུ་དེ་
ལ་ཡང་བདག་གིས་ནི། ནོར་དང་། ཟས་དང་། གོས་དང་། རྒྱན་དང་། བྱུག་པ་དང༌།
རྟ་དང་། གླང་པོ་དང་། ཕྱུགས་དང་། དཀོར་ཆ་ཐམས་ཅད་སྦྱིན་ནོ། །དེའི་ཚེ་ཡོངས་
པའི་སྡུག་བསྔལ་བསལ་བར་འདོད་པས། ང་ལ་འདི་ལྟར་གསོལ་ཏེ། ཀྱེ་རྣམ་པར་
རྒྱལ་བའི་བཀའ་ཉན་པ། རྒྱལ་པོ་ཆེན་པོ་རྣམ་ཐོས་ཀྱི་བུ། སྐྱེས་བུ་བདག་ལ་ནི། ནོར་
125



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གསོལ་ཅིག །ཟས་གསོལ་ཅིག །གོས་གསོལ་ཅིག །རྒྱན་གསོལ་ཅིག །བྱུག་པ་གསོལ་
ཅིག །རྟ་མཆོག་གསོལ་ཅིག །གླང་པོ་གསོལ་ཅིག །ཕྱུགས་ནོར་གསོལ་ཅིག །དཀོར་
ཆ་ཐམས་ཅད་གསོལ་ཅིག །ཞེས་བགྱི་བར་བྱེད་པའམ། ལྡན་པ་ལྔའི་མཆོད་པ་ཕུལ་
ནས། རྣམ་པར་རྒྱལ་བའི་དཀྱིལ་འཁོར་བཞེངས་པའི་དྲུང་དུ། བདག་བསྟན་པ་ལ་
གནས་པའི་སླད་དུ། ནོར་འཕེལ་བར་གྱུར་ཅིག །ཟས་འཕེལ་བར་གྱུར་ཅིག །གོས་
འཕེལ་བར་གྱུར་ཅིག །རྒྱན་འཕེལ་བར་གྱུར་ཅིག །བྱུག་པ་འཕེལ་བར་གྱུར་ཅིག །རྟ་
མཆོག་འཕེལ་བར་གྱུར་ཅིག །གླང་པོ་འཕེལ་བར་གྱུར་ཅིག །ཕྱུགས་ནོར་འཕེལ་བར་
གྱུར་ཅིག །དཀོར་ཆ་ཐམས་ཅད་འཕེལ་བར་གྱུར་ཅིག །ཞེས་བགྱིས་ན་ཡང་། གང་
འདོད་པ་དག་ངས་འགྲུབ་པར་བྱེད་པ་ཡིན་ཏེ། བདག་གི་སྲོག་གི་དངོས་པོ་དེ་ཁོ་ན་
ཉིད། དམ་བཅའ་བའི་གཟུངས་འདི་གསོལ་པ་ནི། ན་མོ་དམུ་ར་ཏ་ཧན་བ་ཏ་ཡ། བྷི་
ཤ་ར་མ་ན་ཡ། ཧི་ལི་ཧི་ལི། ཀི་ལི་ཀི་ལི། ཏུ་རུ་ཏུ་རུ། ཀུ་རུ་ཀུ་རུ། སུ་རུ་སུ་རུ། ཙུ་
རུ་ཙུ་རུ། མ་ནི་བྷ་ཏྲ་ཡ། མ་ནི་བྷི་ཏྲ་ཡ། མ་ནི་བྷ་ཏྲ་ཡ། མ་ནི་བྷེ་ཏྲ་ཡ། མ་ནི་བྷོ་
ཏྲ་ཡ། ཡག་ཀྵ་ཏ་ཀ་སེ་ན་གྱེར་ལ་ཧུན་སཱཧཱ། དེ་སྐད་ཅེས་ཐང་ཅིག་བཟླས་པ་ལ་ནི།
གནོད་སྦྱིན་ཐམས་ཅད་ནི་གཡོའོ། །གཉིས་ཀྱིས་ནི་འཚོགས་སོ། །གསུམ་གྱིས་ནི་ནོར་
སྟེར་རོ། །དེ་བཞིན་དུ་ཟས་དང་། གོས་དང་། རྒྱན་དང༌། བྱུག་པ་དང་། རྟ་མཆོག་
དང༌། གླང་པོ་དང༌། ཕྱུགས་དང་། དཀོར་དག་སྟེར་བ་ཡིན་ཏེ། ཡིད་དམ་དུ་བཟུང་
ན་ནི། གནོད་སྦྱིན་ཐམས་ཅད་མངོན་པར་འཚོགས་ཏེ། ཡིད་བཞིན་གྱི་ནོར་བུ་ཡང་
སྟེར་བར་འགྱུར་རོ། །ཞེས་གསོལ་ཏེ། སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་ཆེན་
པོ་ལ་འཁོད་དོ། །དཔལ་མགོན་རྒྱལ་ཆེན་རྣམ་ཐོས་སྲས་ཞེས་བྱ་བའི་གཟུངས་ཀྱི་ལེའུ་
སྟེ་ཉི་ཤུ་བརྒྱད་པའོ། །། །
༧ ཞང་ཞུང་སྐད་དུ། ཤིར་དྲོ་ཝེར་ནེ་མ་མིག་པྲ་པ་ཏ། བོད་སྐད་དུ། དཔལ་
126



མདོ་སྡེ།
རྣམ་རྒྱལ་གཟུངས་ཆེན།
མགོན་རྒྱལ་ཆེན་སྤྱན་མི་བཟང་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་
བ་ལ་ཕྱག་འཚལ་ལོ། །དེའི་ཚེ་དེའི་དུས་ན། རྒྱལ་པོ་ཆེན་པོ་སྤྱན་མི་བཟང་ཞེས་བྱ་
བ། སྐུ་མདོག་དམར་སྨུག་མདངས་དང་ལྡན་པ། ཕྱག་མཚན་རིན་པོ་ཆེ་སྦྲུལ་གྱི་
ཞགས་པ་བསྣམས་པ་དེ་ལ། བཙུན་མོ་སྲས་འཁོར་བྱེ་བ་སྟོང་དང་བཅས་པ་དག་
གིས། གུས་པའི་ཚུལ་དང་མོས་པའི་སེམས་ཀྱིས། སངས་རྒྱས་ཀྱི་དྲུང་དུ་འཁོད་དེ་
གསོལ་པ། རྣམ་པར་རྒྱལ་བ་ལགས། ཉིད་ཀྱིས་གཡུང་དྲུང་གི་སྙིང་པོ་ལ་སེམས་ཅན་
ཐམས་ཅད་ཡོངས་སུ་བཟུང་བར་བྱ་བའི་ཕྱིར། བཀའ་རྒྱུད་རིན་པོ་ཆེ་ཐམས་ཅད་
ཀྱི་ནང་ནས་ཀྱང་། ཡིད་བཞིན་གྱི་ནོར་བུ་དང་འདྲ་བ་འདི་དག་བསྟན་པ་ནི། ཀོང་
ཙེ་འཕྲུལ་གྱི་རྒྱལ་པོ་ལྟ་ཧ་ཅང་ཆེས་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས། རབ་འབྱམས་དཔག་ཏུ་མེད་པ་ན་གནས་པའི། སེམས་ཅན་ཐམས་ཅད་ཀྱི་
སྤྱི་མཐུན་གྱི་བསོད་ནམས་ཆེན་པོ་ལས་གྲུབ་པ་ཡིན་ཏེ། ཅིའི་སླད་དུ་ཞེ་ན། བདག་
ཅག་རི་རབ་རིའི་རྒྱལ་པོ་ལ་གནས་པའི་རྒྱལ་ཆེན་རྣམས་ཀྱང་། སྟོན་པས་མདོ་སྡེའི་
བོན་རྣམས་བཤད་པས་ནི། གཡོ་བ་དང་། འགུལ་བ་དང་། ཐོས་པ་ཙམ་བྱེད་དོ། །
འབུམ་སྡེའི་བོན་རྣམས་བཤད་པས་ནི། བཞེངས་པ་དང་། མཉན་བ་དང་། དགའ་
བ་ཙམ་དུ་འགྱུར་གྱི། གཟུངས་སྡེ་འདི་དག་བཤད་པའི་ཚེ་ན། འཕར་བ་དང་། ལྡེག་
པ་དང་། སྙིང་འབྱིན་པ་ཙམ་དུ་འདར་བར་བྱས་སོ། །དེ་བས་ན་བདག་གིས་ཀྱང་།
ནུས་པ་དང་ལྡན་པའི་བཀའ་རྒྱུད་རིན་པོ་ཆེ་འདི་ལ་ནི་མཆོད་པར་བྱེད། བརྗོད་པར་
བྱེད། བཀུར་སྟིར་བྱེད། རི་མོར་བྱེད་པ་ཡིན་ཏེ། དེ་ལ་གཟུངས་འདི་འཛིན་པ་དང་།
འཆང་བ་དང༌། སྤྱོད་པ་ལ་ནི། བདག་གིས། ཕྱུག་པ་དང་། ཆེ་བ་དང་། བཙན་པ་
དང་། འཕེལ་བ་དང་། རགས་པ་དང་། སྐྱེ་བ་དང༌། རྒྱལ་བ་དང་། བདེ་བ་དང་།
སྐྱིད་པ་དང་། དོན་ཀུན་བྱེད་དོ། །དེ་བས་ན་སྐྱེས་བུ་དམ་པ་བསྟན་པ་འཛིན་པ།
127



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྟོན་པ་མི་བརྗེད་པའི་བློ་ཅན་དེས། ང་ལ་བོས་པར་བྱས་ཏེ། རྒྱལ་པོ་ཆེན་པོ་སྤྱན་མི་
བཟང་། རྣམ་པར་རྒྱལ་བའི་ཆེད་དུ་བགྱི་ཡིས། བདག་ཕྱུག་པར་གྱིས། ཆེ་བར་གྱིས།
བཙན་པར་གྱིས། འཕེལ་བར་གྱིས། རགས་པར་གྱིས། སྐྱེ་བར་གྱིས། རྒྱལ་བར་གྱིས།
བདེ་བར་གྱིས། སྐྱིད་པར་གྱིས། དོན་ཀུན་གྲུབ་པར་གྱིས་ཤིག །ཞེས་འཕྲིན་ལས་སུ་
གསོལ་པའམ། ཡང་ན་སངས་རྒྱས་ཀྱི་དཔལ་ཆེན་པོའི་དྲུང་དུ། མཆོད་པ་ཆེན་པོ་
སྟོང་ངམ་ཁྲི་འམ་འབུམ་ལས་སོགས་པ་ཕུལ་ཏེ། གཤེན་རབ་མང་པོས་འདི་ལྟར་སྨོན་
ལམ་དུ་བགྱིས་ནས། རྣམ་པར་རྒྱལ་བའི་བྱ་བ་གྲུབ་པའི་ཆེད་དུ། རྒྱལ་པོ་ཆེན་པོ་སྤྱན་
མི་བཟང་བས། བདག་ཅག་གི་མགོན་དུ་མཆིས་ནས། ཕྱུག་པར་གྱུར་ཅིག ཆེ་བར་
གྱུར་ཅིག །བཙན་པར་གྱུར་ཅིག །འཕེལ་བར་གྱུར་ཅིག །རགས་པར་གྱུར་ཅིག །སྐྱེ་
བར་གྱུར་ཅིག །རྒྱལ་བར་གྱུར་ཅིག །བདེ་བར་གྱུར་ཅིག །དོན་ཀུན་གྲུབ་པར་གྱུར་
ཅིག །ཞེས་བརྗོད་ནས། ངའི་གསང་བའི་ཐུགས་ཀྱི་ངོ་བོ། སྲོག་གི་དབང་པོའི་གཟུངས་
འདི་བསྒྲགས་ན། འདོད་པ་ཐམས་ཅད་ཡིད་བཞིན་དུ་འགྲུབ་པ་ཡིན་ནོ། །ན་མོ་དམུ་
ར་ཏ་ཧན་བ་ཏ་ཡ། སད་ལ་ཝེར་རོ་མ་མིག་ཡེ་ཀ། སད་སྤུངས་སད་ཀྱིན། ས་ར་ས་
ར། སི་མི་སི་མི། སུ་མུ་སུ་མུ། ཀ་ར་ཀ་ར། ཀྱི་རི་ཀྱི་རི། ཀུ་རུ་ཀུ་རུ། ཙ་ར་ཙ་ར། ཙི་
རི་ཙི་རི། ཙུ་རུ་ཙུ་རུ། ཝེར་ཞི་ད་ན་ཆད་ཀན། དུ་ན་རད་ན། སད་དོ་གྱེར་རོ། །ཁྲི་
ཀུ་རུ་ཡེ་སྭཱཧཱ། འདི་བརྗོད་པས་ནི། རྒྱལ་པོ་ཆེན་པོ་གཡོ་བ་དང་། འགུལ་བ་དང་།
འཕར་བ་དང་། ལྡེག་པར་བྱེད་དེ། འདོད་པ་ཐམས་ཅད་ཡིད་བཞིན་དུ་འགྲུབ་
པར་འགྱུར་རོ། །དེ་སྐད་ཅེས་གསོལ་ནས་སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་
གྱི་དཔལ་དུ་སྣང་བར་བྱས་སོ། །དཔལ་མགོན་རྒྱལ་ཆེན་སྤྱན་མི་བཟང་ཞེས་བྱ་བའི་
གཟུངས་ཀྱི་ལེའུ་སྟེ་ཉི་ཤུ་དགུ་པའོ།། །།
༧ ཞང་ཞུང་སྐད་དུ། ཤིར་དྲོ་ཝེར་རོ་ཨ་རླུང་པྲ་པ་ཏ། བོད་སྐད་དུ། དཔལ་
128



མདོ་སྡེ།
རྣམ་རྒྱལ་གཟུངས་ཆེན།
མགོན་རྒྱལ་ཆེན་འཕགས་སྐྱེས་པོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། རྒྱལ་པོ་ཆེན་པོ་འཕགས་སྐྱེས་པོ་ཞེས་བྱ་བ་
དེ་ཡང་། སྐུ་མདོག་སྔོན་པོ་རྒྱན་དང་ཆས་པ། ཕྱག་མཚན་རྣོ་བའི་མཚོན་ཆ་རལ་གྲི་
འཛིན་པ། བཙུན་མོ་སྲས་མཆོག་འཁོར་སྡེ་དུ་མ་དང་བཅས་པ་དག་གིས། ཡང་དག་
པར་རྫོགས་པའི་སངས་རྒྱས་ཀྱི་དྲུང་དུ་འཁོད་དེ་གསོལ་པ། རྣམ་པར་རྒྱལ་བ་ལགས།
བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་འབྲས་བུ་དག །ཉེ་བར་བགྲོད་
པར་བྱ་བའི་ལམ་ཆེན་པོ་བསྟན་པའི་སླད་དུ། བསྟན་པ་རྣམ་གསུམ་རྗེས་སུ་བཞག་
པ་འདི་དག་ནི། སངས་རྒྱས་ཀྱི་མཛད་པ་བཅུ་གཉིས་པོ་དེ་དག་གི་ནང་ནས་ཀྱང་།
འཕགས་པའི་མཛད་པ་ལགས་ཏེ། ཅིའི་སླད་དུ་ཞེ་ན། སྐུ་གསུང་ཐུགས་ཀྱི་ངོ་བོ་ཉིད་
སངས་རྒྱས་ཡོངས་སུ་མྱ་ངན་ལས་འདས་ནས་ཀྱང་། མི་ནུབ་པའི་རང་བཞིན་དུ་
སྣང་བའི་ཕྱིར་རོ། །དེའི་དོན་དུ་རྣམ་པར་རྒྱལ་བའི་སྐུ་རུ་བཞེངས་པའི་གཟུངས་སྡེ་
འདི་དག་ལ་ཡང་། བདག་ཅག་དཔལ་མགོན་རྣམས་ཀྱིས་སངས་རྒྱས་སུ་བལྟ། ངོ༌
བོར་བལྟ། རང་བཞིན་དུ་བལྟ། གཉིས་མེད་དུ་བལྟ་བ་ཡིན་ཏེ། དེ་ཅི་ཡི་སླད་དུ་ཞེ་
ན། མཛད་པའི་མཆོག་རྣམ་པར་རྒྱལ་བའི་སྐུའི་བཀོད་པ་ལས་ནི་ཡང་སྙིང་དུ་གྱུར་
པ། གསུང་གི་འབུམ་སྡེ་ལས་ནི་ཡང་བཅུད་དུ་གྱུར་པ། ཐུགས་ཀྱི་དགོངས་པ་ལས་ནི་
མངོན་དུ་སྣང་བར་མཛད་པ། ཡིད་བཞིན་གྱི་ནོར་བུ་རིན་པོ་ཆེ་འདི་དག་ལ། བདག་
འཕགས་སྐྱེས་པོ་འཁོར་དང་བཅས་པས། མཆོད་པར་བྱེད། བརྗོད་པར་བྱེད། བླ་
མར་བྱེད། རིམ་གྲོར་བྱེད། བཀུར་སྟིར་བྱེད། ཕུད་དུད་དང་ནན་ཏན་རྒྱ་ཆེ་བར་བགྱི་
བ་ལགས་ཀྱི། འདི་ལྟ་བུའི་གཟུངས་སྡེ་འཛིན་པའི་སྐྱེས་བུ་ཡང་། གོ་འཕང་བསྒྲུབ་
པའི་མཐུན་རྐྱེན་དུ། བདག་རྒྱལ་པོ་ཆེན་པོས་ཕན་པ་དང་། སྐྱོབས་པ་དང༌། སྐྱོངས་
པ་དང༌། སྐྱེད་པ་དང་། སྐྱོར་བ་དང་། འདོད་ཡོན་དང༌། བསོད་ནམས་དང་།
129



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ལོངས་སྤྱོད་དང༌། ནོར་རྫས་སྟེར་རོ། །དེ་བས་ན་སྐྱེས་བུ་རིགས་ཀྱི་བུ་དང་རིགས་ཀྱི་
བུ་མོ་རྣམས་ཀྱིས། ཀྱེ་མ་རྒྱལ་པོ་ཆེན་པོ་འཕགས་སྐྱེས་པོ། བདག་ནི་བླ་ན་མེད་པའི་གོ་
འཕང་དུ་བགྲོད་པའི་མཐུན་རྐྱེན་དུ། ཕན་པར་གྱིས། སྐྱོབས་པར་གྱིས། སྐྱོངས་པར་
གྱིས། སྐྱེད་པར་གྱིས། སྐྱོར་བར་གྱིས། འདོད་ཡོན་འཚོགས་པར་གྱིས། བསོད་ནམས་
ཆེ་བར་གྱིས། ལོངས་སྤྱོད་ལྡན་པར་གྱིས། ནོར་རྫས་འཚོགས་པར་གྱིས། ཞེས་གསོལ་
བར་བྱེད་པའམ། སངས་རྒྱས་ཀྱི་སྐུ་གཟུགས་རྒྱན་དང་བཅས་པའམ། གཟུངས་སྡེ་
འདི་དག་གི་དྲུང་དུ་རྟེན་བཙུག་ནས། རྣམ་པར་རྒྱལ་བའི་འབྲས་བུ་བསྒྲུབ་པ་ལ་
མཐུན་པའི་དཔལ་དུ་གྱུར་པ། བསྟན་པའི་དགེ་སྡོངས་སུ་རྒྱལ་པོ་འཕགས་སྐྱེས་ཀྱིས།
བདག་ལ་ཕན་པར་གྱུར་ཅིག །སྐྱོབས་པར་གྱུར་ཅིག །སྐྱོངས་པར་གྱུར་ཅིག །སྐྱེད་
པར་གྱུར་ཅིག །སྐྱོར་བར་གྱུར་ཅིག །འདོད་ཡོན་འཚོགས་པར་གྱུར་ཅིག །བསོད་
ནམས་འཕེལ་བར་གྱུར་ཅིག །ལོངས་སྤྱོད་ལྡན་པར་གྱུར་ཅིག །ནོར་རྫས་འཚོགས་
པར་གྱུར་ཅིག །ཞེས་སྨོན་པ་ཡང་བགྱིས་ན། དེ་དག་ཡོངས་སུ་འགྲུབ་པར་བྱེད་པའི་
གཟུངས་སྡེ་དམ་པ། བདག་གི་སྲོག་གི་དབང་པོའི་དྭངས་མར་གྱུར་པ་འདི་གསོལ་
ཏོ། །ན་མོ་དམུ་ར་ཏ་ཧན་བ་ཏ་ཡ། ཝེར་ཞི་ནེ་ཨརྱ་པ་ལོ། སད་ནེ་སད་ནེ། ཝེར་ཞི་
སད་ནེ། པ་ཏྲ་པ་ཏྲ། པུ་རྣ་པ་ཏྲ། ཡག་ཀཱ་མ་ཧ། ཡག་ཀླུ་ཐ་ཚན། ཡག་ཀཱ་ར་ཙ།
ཕུ་ལུ་ཕུ་ལུ། ཀུ་ན་ཀུ་བེ་ཏ་ཀ་གྱེར་ནི་སི་ཏི། ཀུ་རུ་ར་ཡོ་ནི་སཱཧཱ། འདི་དག་བརྗོད་
པའི་སྐྱེས་བུ་དམ་པ་དེ་ནི། བསོད་ནམས་ཀྱི་རྒྱལ་པོ་ཆེན་པོར་བྱ་བ་ཡིན་ནོ། །འདོད་
ཡོན་གྱི་དབང་ཕྱུག་ཏུ་འཚོགས་པར་བྱེད་དོ། །བོན་གྱི་བཀའ་རྒྱུད་བསྲུང་བར་འགྱུར་
རོ། །དེ་སྐད་ཅེས་གསོལ་ནས། སངས་རྒྱས་ཀྱི་སྐུའི་རྒྱན་དུ་སྣང་བའི་ཕྱིར། གཡས་
ཕྱོགས་སུ་འཁོད་དོ། །སེང་གསས་ཆེན་པོའི་ཡན་ལག་ལ་འདུས་སོ། །དཔལ་མགོན་
རྒྱལ་ཆེན་འཕགས་སྐྱེས་པོ་ཞེས་བྱ་བའི་གཟུངས་ཀྱི་ལེའུ་སྟེ་སུམ་ཅུ་པའོ།། །།
130



མདོ་སྡེ།
རྣམ་རྒྱལ་གཟུངས་ཆེན།
༧ ཞང་ཞུང་སྐད་དུ། དམུ་ར་ཏ་ཀི་དུན་གུ་པྲ་པ་ཏ། བོད་སྐད་དུ། གཤེན་རབ་
འདོད་པ་དགུ་འགྱུར་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བླ་ན་མེད་པ་གཤེན་རབ་འདོད་པ་དགུ་འགྱུར་ཞེས་བྱ་བ། སྐུ་མདོག་གསེར་
གྱི་ཁ་དོག་ལྟར་གྱུར་པ། ཕྱག་ན་ཡིད་བཞིན་གྱི་ནོར་བུ་རིན་པོ་ཆེ་དང་། གཏེར་གྱི་
བུམ་པ་འཛིན་པ་དེས། འཁོར་ཕུ་གཡང་གི་སྐྱོངས་བརྒྱད་དང་། གཞན་ཡང་དཔལ་
འཁོར་བསོད་ནམས་ཀྱི་ཚོགས་ལས་གྲུབ་པ་བྱེ་བ་ས་ཡས་ཀྱང༌། གུས་པའི་ཚུལ་གྱིས་
ལུས་བཏུད་དེ་གསོལ་པ། གཤེན་རབ་རྣམ་པར་རྒྱལ་བ་ལགས། འཛམ་བུ་གླིང་བྱེ་བ་
ཕྲག་བརྒྱའི་སེམས་ཅན་ཐམས་ཅད་ལ་ཕན་པར་བྱ་བའི་ཆེད་དུ། ཕན་བདེ་རིན་པོ་
ཆེ་སྣ་ཚོགས་འབྱུང་བ། ཡང་དག་པར་རྫོགས་པའི་སངས་རྒྱས་རྣམ་པར་རྒྱལ་བ་ཉིད་
ཀྱིས། བླ་ན་མེད་པའི་བོན་གྱི་འཁོར་ལོ་བསྐོར་བའི་བཀའ་རྒྱུད་ཆེན་པོ་ཐམས་ཅད་ཀྱི་
ཡང་སྙིང་དུ། གཟུངས་སྡེའི་རྒྱལ་པོ་འདི་ལྟ་བུ་གཏན་ལ་དབབ་པ་ནི། འགྲོ་བའི་ཆེད་
གང་དུ་བཞེས་པ་ཡིན་ཏེ། དེའི་རྗེས་སུ་འགྲོ་བར་བྱ་བའི་ཕྱིར། བདག་གིས་ནི་བསོད་
ནམས་དཔག་ཏུ་མེད་པ་ལས་གྲུབ་པ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་རབ་འབྱམས་ཐམས་ཅད་བསྐྱེད་པར་བྱེད་པ། ཕོངས་པ་མེད་པ་བསོད་ནམས་
ཀྱི་རྒྱན། ཆགས་པ་མེད་པའི་ཤུགས་ལས་བྱུང་བ། འཁྲུལ་པ་མེད་པའི་དགོངས་པ་
རིན་པོ་ཆེས་སྲིད་པ་མ་ལུས་གཅོད་པར་བྱེད་པ། ཀུན་ལས་རྨད་དུ་བྱུང་བའི་རྟགས་
ཅན། མཚན་དང་གཟི་བརྗིད་རབ་ཏུ་འབར་བའི་རྒྱལ་པོ། ཡོན་ཏན་ཡིད་བཞིན་གྱི་
ནོར་བུ་རིན་པོ་ཆེ་འདྲ་བ། སྒྲའི་རྒྱལ་པོས་འཁོར་བའི་མྱ་ངན་སངས་པར་བྱེད་པའི་
དབྱངས་ཅན། སྟོང་གསུམ་གྱི་དཔལ་དུ་འབྱུང་བའི་གཏེར་མཛོད། ཁམས་གསུམ་གྱི་
བསོད་ནམས་བསྐྱེད་པའི་མཚོ་ཀླུང་ཆེན་པོ། ངོ་མཚར་རྨད་དུ་ཆེ་བའི་རྒྱལ་བ་བདག་
131



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དག་ལ་
ཉིད་གདན་ལས་མ་བསྐྱོད་པ་ཡང་། སྐུ་གསུང་ཐུགས་ཀྱི་སྤྲུལ་པ་བྱེ་བ་ས་ཡ་བསམ་
གྱིས་མི་ཁྱབ་པ་དང་ལྡན་པ་ཡིན་གྱི། བདག་ཉིད་དེ་དང་ལྡན་པས་བདག་ལ་འདུན་
པ་དེ་ཡང་། འདི་ལྟར་ཏེ། མི་གཡོ་བ། མི་འགྱུར་བ། མི་ལྡེག་པ། མི་བསེར་བ། མི་
ཕོངས་བ། མི་དབུལ་བ། མི་སྨྲ་བ། མི་སྡུག་པ། མི་རྨོངས་པར་བྱེད་དོ། །དེ་བས་ན་
གང་ཞིག་རིགས་ཀྱི་བུའམ་རིགས་ཀྱི་བུ་མོ་དག །བདག་ཉིད་རྣམ་པར་རྒྱལ་བའི་སྐུ་ལ་
རྩེ་གཅིག་པའི་བློ་གཏད་དེ། འདོད་པའི་དོན་གསོལ་བ་འདི་སྐད་དུ། མི་མགོན་རྒྱལ་
པོ་བདག་ནི་མི་གཡོ་བར་མཛོད། མི་འགྱུར་བར་མཛོད། མི་ལྡེག་པར་མཛོད། མི་
བསེར་བར་མཛོད། མི་ཕོངས་བར་མཛོད། མི་དབུལ་བར་མཛོད། མི་སྨྲ་བར་མཛོད།
མི་སྡུག་པར་མཛོད། མི་རྨོངས་པར་མཛོད། ཞེས་འཕྲིན་ལས་སུ་གསོལ་བའམ། ཡང་
ན་ཆུ་རྒྱུན་དུ་འམ། དལ་འབྱོར་དུ་འམ། དུས་ཅན་དུའམ། ཁྱད་པར་དུ་འཕགས་པའི་
དུས་སུ་སྨོན་ལམ་དུ་གསོལ་ནས། བདག་མི་གཡོ་བར་གྱུར་ཅིག །མི་འགྱུར་བར་གྱུར་
ཅིག །མི་ལྡེག་པར་གྱུར་ཅིག །མི་བསེར་བར་གྱུར་ཅིག །མི་འཕོངས་པར་གྱུར་ཅིག །
མི་དབུལ་བར་གྱུར་ཅིག །མི་སྨྲ་བར་གྱུར་ཅིག །མི་སྡུག་པར་གྱུར་ཅིག །མི་རྨོངས་
པར་གྱུར་ཅིག །ཞེས་བགྱི་བ་དག་ནི་སྨོན་ལམ་ཐམས་ཅད་འགྲུབ་པའི་རྒྱལ་པོ་བདག་
གིས་གྲུབ་པར་མཛད་པ་སྟེ། ཡིད་བཞིན་གྱི་ནོར་བུ་རིན་པོ་ཆེ་ལྟ་བུའི་གཟུངས་འདི་
ཁྱད་པར་དུ་བཤད་པར་བྱའོ། །ན་མོ་དམུ་ར་ཏ་ཧན་བ་ཏ་ཡ། དམུ་ར་དྲུང་མུ་ས་ཏ།
ཧ་ར་ཧ་ར། ཧ་ར་ཡ་ཧ་ར་ཡ། དྷ་རེ་དྷ་རེ། མན་དྷ་རེ་ཡ། མན་དྷ་རེ་ཡ། ཏ་ཀི་དུན་
ཀུ་མི་གུང་ནི། ཡག་ཀྵ་སེ་ན་ཤྲཱི་ས་མ་ཡ། སྨར་རོ་སྨར་རོ། །གྱེར་ལ་སྨར་རོ། །ཏ་ཀ་
མུ་ཙུག་དེ་ཤོ། ཨོ་དམུ་ར་ཛ་ལེན་ཏྲ་ཡེ་སྭཱཧཱ། དེ་ནས་ཕྱྭ་གཡང་གི་སྐྱོངས་བརྒྱད་ཀྱིས་
ཀྱང༌། རྗེས་མཛད་པ་དག་འབངས་ཀྱི་མཛད་པ་ལྟ་བུར་གསོལ་པ་ནི། གང་བ་བཟང་
པོ་དང་། ནོར་བུ་བཟང་པོ་དང་། ཀུ་བེ་ར་དང་། ཡང་དག་ཤེས་པ་དང་། འབྲོག་
132



མདོ་སྡེ།
རྣམ་རྒྱལ་གཟུངས་ཆེན།
གནས་དང༌། རྔ་རྩེ་འཛིན་དང༌། མཛོད་ལྡན་དང་། མཛོད་སྲུང་རྣམས་ཀྱིས་གསོལ་
པ། ༀ་སུ་རྣ་པ་ཏྲ་ཡེ་སྭཱཧཱ། ཨོཾ་མ་ནི་པ་ཏྲ་ཡེ་སྭཱཧཱ། ཨོཾ་ཀུ་བེ་ར་ཡེ་སྭཱཧཱ། ཨོཾ་སམ་པྲ་
ཙ་ཡེ་སྭཱཧཱ། ཨོཾ་གྷ་ཧ་སྟ་ན་ཡེ་སྭཱཧཱ། ཨོཾ་པན་ཙི་ཀྲ་ཡེ་སྭཱཧཱ། ཨོཾ་པན་ཙི་ཀུན་དྷ་ལི་ཡེ་
སཱཧཱ། ཨོཾ་མུ་གུང་ཝེར་ཞི་ཡེ་སྭཱཧཱ། དེ་སྐད་ཅེས་ཕྱྭ་གཡང་གི་སྐྱོངས་བྱེད་ཆེན་པོ་བརྒྱད་
ཀྱིས་གསོལ་ནས། སྐྱེས་བུ་གང་ཞིག་རྣམ་པར་རྒྱལ་བའི་ཆ་འཛིན་པ་དག་གི །ཕྱུ་དང་
གཡང་རྣམས་བསྐྱེད་ཅིང་དོན་ཀུན་གྲུབ་པར་བྱ་བ་ནི། གསལ་པོར་གྱུར་ཅིག །མཆོག་
ཏུ་གྱུར་ཅིག །སྟོབས་འཕེལ་བར་གྱུར་ཅིག །དོན་སྤྱོད་པར་གྱུར་ཅིག །དཔལ་ཆེ་
བར་གྱུར་ཅིག །གཏེར་ཐོབ་པར་གྱུར་ཅིག །དཔུང་རྫོགས་པར་གྱུར་ཅིག །བསམ་པ་
ཐམས་ཅད་མ་ལུས་པ་ཡིད་བཞིན་དུ་འགྲུབ་པར་གྱུར་ཅིག །ཞེས་པ་ལ་སོགས་གང་
སྨོན་པ་ཐམས་ཅད་ཡོངས་སུ་འགྲུབ་པར་གྱུར་ཅིག །ཅེས་གསོལ་ཏེ། སངས་རྒྱས་
ཀྱི་སྐུའི་གཡོན་ཕྱོགས་ནས། སེང་གསས་མི་མགོན་ཞེས་བྱ་བ་ཞིག་ཏུ་སྤྲུལ་པར་ཕྱུང་
སྟེ། འཁོར་བརྒྱད་པོ་དག་རིན་པོ་ཆེའི་ཕྲ་བརྒྱད་དུ་བཀོད་དེ་གནས་སོ། །གཤེན་རབ་
འདོད་པ་དགུ་འགྱུར་ཞེས་བྱ་བའི་གཟུངས་ཀྱི་ལེའུ་སྟེ་སུམ་ཅུ་གཅིག་པའོ།། །།
༧ ཞང་ཞུང་སྐད་དུ། ཤིར་བྲོ་མུ་གུང་ཝེར་སྤུངས་པྲ་པ་ཏ། བོད་སྐད་དུ། དཔལ་
མགོན་ཨརྱ་འཛམ་བྷ་ལ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། དཔལ་མགོན་ཨརྱ་ཛྷ་བྷ་ལ་ཞེས་བྱ་བ། སྲིད་
པ་གསུམ་གྱི་ནི་ནོར་བྱིན། བསྐལ་པ་གསུམ་གྱི་ནི་དབང་བསྐུར། འབྱུང་བ་བཞིའི་
ནི་གཏེར་བསྲུང་བའི་གཏེར་བདག་ཆེན་པོ་དེ། ལྕགས་ཀྱི་མི་ཆེན་པོ་ཁྲོ་བོའི་ལུས་ཀྱི་
གཟུགས་ཅན། ཕྱག་ན་དྲག་ཚན་དབལ་གྱི་གྱད་རྡོ་དང་། ནེའུ་ལེའི་རྐྱལ་བུ་འཛིན་
པ་དེ་ཡང་། ནོར་འཛིན་གྱི་ཁྱེའུ་དུ་མ་དང་བཅས་པས་གསོལ་པ། རྣམ་པར་རྒྱལ་བ་
ལགས། བདག་ནི་སངས་རྒྱས་ཀྱི་མཐུན་རྐྱེན་དུ་གྱུར་པ། མ་སྐྱེས་པའི་རང་བཞིན་
133



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ངོ་བོ་ཉིད་ཀྱི་རྣམ་པར་དག་པ། ས་གསུམ་པའི་སེམས་དཔའ་ཆེན་པོ་བྱིས་བའི་ཆ་
ལུགས་ཅན། བསྟན་པ་ལ་ཡོངས་སུ་དགོངས་པའི་གཡུང་དྲུང་གི་སེམས་དང་ལྡན་པ།
འགྲོ་བའི་དབུལ་བ་སེལ་བ། འཕོངས་པ་མེད་པ། རེ་བ་སྐོང་བ། ལོག་འཚོ་བྲལ་བ།
གཏེར་ཆེན་ཡོད་པ། བསོད་ནམས་འཆང་བ། ནོར་བདག་ཡིན་པ། ཕྱྭ་གཡང་ཐོབ་པ།
དཔལ་དང་ལྡན་པ་ལགས་སོ། །དེ་བས་ན་རྣམ་པར་རྒྱལ་བའི་ཆ་འཛིན་པ་རྣམས་
ཀྱི། གང་ཞིག་གཡོ་བའི་སེམས་ཀྱི་བདག་བོས་ནས་དཔལ་ལྡན་ཆེན་པོ། བདག་གི་
དབུལ་བ་སེལ་བར་མཛོད། འཕོངས་པ་མེད་པར་མཛོད། རེ་བ་བསྐང་བར་མཛོད།
ལོག་འཚོ་བྲལ་བར་མཛོད། གཏེར་ཆེན་ཡོད་པར་མཛོད། བསོད་ནམས་འཆང་བར་
མཛོད། ནོར་བདག་ཡིན་པར་མཛོད། ཕྱྭ་གཡང་ཐོབ་པར་མཛོད། དཔལ་དང་ལྡན་
པར་མཛོད། ཅེས་སུ་འཕྲིན་ལས་སུ་གསོལ་པའམ། བདག་གི་གཟུགས་དང་དལ་ལ་
བྱས་ནས། གསེར་དངུལ་གྱི་ཞོག་མ་དང་། ཤིང་ཏོག་གི་སྣ་གྲངས་དང་། ཆུ་གཙང་
རྟག་ཏུ་སྦྱིན་བར་བྱེད་ནས། ཤིན་ཏུ་འཕགས་པ་ཆེན་པོ། བདག་གི་དབུལ་བ་སེལ་
བར་གྱུར་ཅིག །འཕོངས་པ་མེད་པར་གྱུར་ཅིག །རེ་བ་སྐོང་བར་གྱུར་ཅིག །ལོག་འཚོ་
བྲལ་བར་གྱུར་ཅིག །གཏེར་ཆེན་ཡོད་པར་གྱུར་ཅིག །བསོད་ནམས་འཆང་བར་གྱུར་
ཅིག །ནོར་བདག་ཡིན་པར་གྱུར་ཅིག །ཕྱྭ་གཡང་ཐོབ་པར་གྱུར་ཅིག །དཔལ་དང་
ལྡན་བར་གྱུར་ཅིག །ཅེས་བརྗོད་ཅིང་ངའི་ཐུགས་ཡང་དག་པ་རིན་པོ་ཆེའི་གཟུངས་
སྔགས་ཡིད་བཞིན་གྱི་ནོར་བུ་རིན་པོ་ཆེ། བཟླས་པས་དགོངས་པ་ཐམས་ཅད་ཡོངས་
སུ་གྲུབ་པར་བྱེད་པ་ནི་འདི་ཡིན་ནོ། །ན་མོ་དམུ་ར་ཏ་ཧན་བ་ཏ་ཡ། ཨརྱ་ཛྷ་བྷ་
ལ། རད་ན་ཏྲ་ཡ་ཡ། ནེ་ཙེ་ཡག་ཤ། སེ་ན་པ་ཏྲ་ཡ། མ་ནི་པ་ཏྲ་ཡ། སུ་རྣ་པ་ཏྲ་
ཡ། མན་དན་པ་ཏྲ་ཡ། མུ་ཀེན་པ་ཏྲ་ཡ། ཛ་ལེན་པ་ཏྲ་ཡ། ཙི་བི་ཀུ་དྷ་ལི། ཀི་ལི་
ཀི་ལི། མི་ལི་མི་ལི། གྱེར་གྱི་སད་ཏི། ༀ་ཛྷམ་བྷ་ལ་ཛ་ལེན་ཏྲ་ཡེ་སྭཱཧཱ། འདི་ནི་སེམས་
134



མདོ་སྡེ།
རྣམ་རྒྱལ་གཟུངས་ཆེན།
ཅན་ཐམས་ཅད་ཀྱི་འདོད་པ་ཐམས་ཅད་ཡིད་བཞིན་དུ་འགྲུབ་པར་བྱེད་པ། དཔལ་
ལྡན་ཕྱུ་གཡང་གི་རྒྱལ་པོ། ནོར་གྱི་ལྷ་ཆེན་པོ་བདག་གི་ཐུགས་རྗེས་འགྲོ་ལ་བརྩེ་བར་
གཟིགས་ནས། སེར་སྣའི་མདུད་པ་ཡོངས་སུ་འགྲོ་བར་བྱེད་པ་ལགས་སོ། །དེ་སྐད་
ཅེས་གསོལ་ནས་སངས་རྒྱས་ཀྱི་སྐུའི་གཡོན་ཕྱོགས་སུ་རྒྱན་གྱི་རྒྱལ་པོ་ལ་འདུས་སོ། །
དཔལ་མགོན་ཨརྱ་ཛྷ་བྷ་ལ་ཞེས་བྱ་བའི་གཟུངས་ཀྱི་ལེའུ་སྟེ་སུམ་ཅུ་གཉིས་པའོ།། །། །
༧ ཞང་ཞུང་སྐད་དུ། ཤིར་དྲོ་ཝེར་ཏི་གར་བ་པྲ་པ་ཏ། བོད་སྐད་དུ། དཔལ་
མགོན་དྲག་རྩལ་སྙིང་པོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། གནོད་སྦྱིན་དྲག་རྩལ་སྙིང་པོ་ཞེས་བྱ་བ། སྐུ་མདོག་
མཐིང་ནག་འོད་དང་ལྡན་པ། ཕྱག་ན་རིན་པོ་ཆེའི་བེ་ཅོན་དང་། ནེའུ་ལེའུ་རྐྱལ་བུ་
འཛིན་པ། དཔའ་བོའི་འདུག་སྟངས་ཀྱི་གནས་པ། སྲིད་པ་གསུམ་གྱི་ཤ་དང་ཁྲག་
ལ་དབང་བ། ས་ལ་གནས་པའི་སེམས་དཔའ་མན་ཆད། ཁམས་གསུམ་གྱི་སྐྱེ་འགྲོ་
དབང་དུ་སྡུད་པའི་རྒྱལ་པོ། ཧ་ཧ་ཞེས་པའི་གད་མོ་ཆེན་པོ་བརྒད་པས། འཇིག་རྟེན་
གཡོ་བར་ནུས་པའི་སྟོབས་དང་ལྡན་པ། རབ་འབྱམས་ཀྱི་འདོད་པའི་ཡོན་ཏན་ཐམས་
ཅད་ལ་མངའ་མཛད་པའི་རྒྱལ་པོ་དེས་གསོལ་པ། རྣམ་པར་རྒྱལ་བ་ལགས། བདག་
ནི་སངས་རྒྱས་འགྲོ་བའི་བོན་འཛིན་པ་ཆེན་པོ་ཉིད་ཀྱི། འབངས་སུ་མཆིས་པ་ལགས་
ཀྱི། འཕྲིན་ལས་ཀྱི་འདུལ་སྐལ་དུ་གྱུར་པ་ནི། ནོར་དང་། ཟས་དང༌། འབྲས་དང་།
རྟ་དང་། ཕྱུག་དང༌། ལུག་དང་། དཀོར་དང༌། མཐུ་ལ་མངའ་བ་ལགས་སོ། །དེ་
བས་ན་ཡང་དག་པར་རྫོགས་པའི་སངས་རྒྱས་འགྲོ་བ་འདུལ་བའི་ཆེད་གང་དུ་བཞེས་
པ། གཟུངས་སྡེའི་རྒྱལ་པོ་འདི་འཆད་པ་ངོ་མཚར་ཆེ་བ་ལགས་ཀྱི། བདག་གིས་
ཀྱང་འདི་དག་འཛིན་པའི་ཆེད་གང་དུ། ནོར་འདོད་པའི་སྐྱེས་བུ་གཡོ་བ་ཅན་དེས།
དཔལ་མགོན་དྲག་རྩལ་སྙིང་པོ། བདག་ལ་ནོར་བྱིན་ཅིག །ཟས་བྱིན་ཅིག །འབྲས་
135



་
གསུང་རབ་སྒོ་མཛོད་རིན་པོ་ཆེའི་གླེགས་བམ། 45
བྱིན་ཅིག །རྟ་བྱིན་ཅིག །ཕྱུག་བྱིན་ཅིག །ལུག་བྱིན་ཅིག །དཀོར་བྱིན་ཅིག །མཐུ་བྱིན་
ཅིག །ཞེས་པའི་འཕྲིན་ལས་དམ་པར་གསོལ་བའམ། ཡང་ན་སྨན་ཕུད་འབྲུ་སྤོས་ལས་
སོགས་པའི་མཆོད་པ་མང་པོ་ཕུལ་ནས། ཚེས་བཅོ་ལྔའི་ཉི་མའི་ཟེར་ལ་འདི་ལྟར་སྨོས་
ཏེ། དཔལ་མགོན་ལགས། བདག་རྣམ་པར་རྒྱལ་བའི་བྱ་བ་བྱེད་པའི་ཆེད་དུ། ནོར་
སྩལ་བར་གྱུར་ཅིག །ཟས་སྩལ་བར་གྱུར་ཅིག །འབྲུ་སྩལ་བར་གྱུར་ཅིག །རྟ་སྩལ་
བར་གྱུར་ཅིག །ཕྱུག་སྩལ་བར་གྱུར་ཅིག །ལུག་སྩལ་བར་གྱུར་ཅིག །དཀོར་སྩལ་བར་
གྱུར་ཅིག །མཐུ་སྩལ་བར་གྱུར་ཅིག །ཅེས་གང་འདོད་པ་དེ་སྟེར་བར་བྱེད་པའི། ངའི་
གཟུངས་སྔགས་ཀྱི་རྒྱལ་པོ་འདི་འབུལ་གྱིས་བཞེས་ཤིག །ན་མོ་དམུ་ར་ཏ་ཧན་བ་ད་ཡ།
ཡ་མ་ཧ། ཁ་ལ་ནེ་ཡ། ཨ་པར་ཤེ་ཤ། ཧྲི་ཛ་ཧྲི་ཛ། ས་མ་ཡ་ཧྲི་ཛ། ཙ་ལ་ཙ་ལ། ཙི་
ཏ་ཙི་ཏ། ཨ་པར་ཙི་ཏ། ཨ་པར་ཙི་ཏ། ཨ་བི་ཤེ་ཡ། སི་ཏི་སི་ཏི། གྱེར་ལ་སི་ཏི། དྷ་
ན་མེ་ཏེ། ཨོཾ་ཨ་པར་ཤེ་ཐུན་ཏྲི་ཡ་སཱཧཱ། ཀྱེ་མ་འོ། །བདག་གི་རིགས་པའི་དམ་པ་འདི་
གསོལ་པ་ནི། ཡང་དག་པའི་རྒྱལ་བ་ཉིད་མ་ལགས་པ། རབ་འབྱམས་གང་བའི་སྐྱེས་
བུ་ཡབ་ཕ་ཏི་མི་བཟད་པ་ལ་ཡང་སྨྲ་བར་མི་བྱེད་དོ། །ཉིད་ཀྱི་བཀའ་དྲིན་ལན་དུ་ཁོ་
བོས་འདོན་པའི་གསང་བ་དམ་པ་འདི་ནི། སྐྱེས་བུ་དམ་པའི་མཆོག་གང་གི་དགེ་བ་
ལ་སྤྱོད་པའི་དཔལ་དུ་འབུལ་བ་ལགས་སོ། །ཞེས་གསོལ་ནས་སངས་རྒྱས་ཀྱི་སྐུའི་རྒྱན་
གཡོན་ཕྱོགས་སུ་བསྡུས་སོ། །དཔལ་མགོན་དྲག་རྩལ་སྙིང་པོ་ཞེས་བྱ་བའི་གཟུངས་ཀྱི་
ལེའུ་སྟེ་སུམ་ཅུ་གསུམ་པའོ། །། །
༧ ཞང་ཞུང་སྐད་དུ། ཤིར་དྲོ་སད་ནེ་ཝེར་རོ་པྲ་པ་ཏ། བོད་སྐད་དུ། དཔལ་
མགོན་ལྷ་ཆེན་ཚོགས་ཀྱི་རྒྱལ་པོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། དཔལ་མགོན་ཚོགས་ཀྱི་དབང་ཕྱུག་ཞེས་བྱ་
བ། ཁ་དོག་དམར་པོ་ཡང་དག་པའི་འོད་ཅན། ཕྱག་ན་འཛིན་བྱེད་ཀྱི་ལྕགས་ཀྱུ་དང་།
136



མདོ་སྡེ།
རྣམ་རྒྱལ་གཟུངས་ཆེན།།
ནེའུ་ལེའི་རྐྱལ་པ་འཛིན་པ། དཔལ་ལྡན་ཆེན་པོ་ཁྲོ་བོའི་འདུག་སྟངས་ཀྱི་གནས་ཤིང་།
དངོས་གྲུབ་ཀྱི་དམ་པ་ཅི་དང་ཅི་འདོད་པ་སྟེར་བའི་བདག་ཉིད། ལྷའི་དབང་པོའི་
མངའ་ཐང་དང་ལྡན་པ། ཐུགས་རྗེའི་བདག་ཉིད་ཤིན་ཏུ་ཆེ་ཞིང༌། འདོད་པའི་
ཡོན་ཏན་ཐམས་ཅད་ལ་དབང་བསྒྱུར་བ། ལྷ་དང་མི་དང་། ཀླུ་དང་། གནོད་
སྦྱིན་དང་ཐམས་ཅད་བྲན་དུ་འཁོར་བའི་རྒྱལ་པོ་དེས་གསོལ་པ། རྣམ་པར་རྒྱལ་བ་
ལགས། འཇིག་རྟེན་ཐམས་ཅད་ལ་ཡང་དགེ་བ་སྤྱོད་པ་ནི། ལྷ་དང་མི་མ་ཡིན་པས་
དཀའོ། །ལྷ་མི་ལ་ཡང་བརྒྱའི་ནང་ནས་གཅིག་འབྱུང་བ་ཙམ་མོ། །དགེ་སྤྱོད་སྟོང་གི་
ནང་ནས་ཀྱང་རྣམ་པར་རྒྱལ་བའི་ཆ་འཛིན་པ་གཅིག་ཀྱང་དཀོན་ནོ། །དེ་བས་ན་
རྣམ་པར་རྒྱལ་བའི་སྤྱད་པ་སྤྱོད་པའི་སྐྱེས་བུ་དེ་ལ་ནི། དཔལ་མགོན་དུ་བདག་མཆི་
ཡི། སྟོབས་དང་། བཞོན་པ་དང་། རྣོ་དབལ་དང་། དོན་གྲུབ་དང་། ཁེ་མདངས་
དང་། ལྟོ་ཆས་དང་། འདེགས་ཤེད་དང༌། ཚོགས་བདག་དང་། སྙིང་བརྩེ་དང་
བདག་ལྡན་ནོ། །དེ་བས་ན་དེ་དག་འདོད་པའི་རིགས་ཀྱི་བུ་འམ་རིགས་ཀྱི་བུ་མོ་གང་
ལ་ལ་དག་གིས། ཀྱེ་མ་རྣམ་པར་རྒྱལ་བའི་འབྲས་བུས་དོན་གྲུབ་པའི་ལྷ་ཆེན་པོས།
བདག་ལ་སྟོབས་བྱིན་ཅིག །བཞོན་པ་བྱིན་ཅིག །རྣོ་དབལ་བྱིན་ཅིག །དོན་གྲུབ་བྱིན་
ཅིག །ཁེ་མདངས་བྱིན་ཅིག །ལྟོ་ཆས་བྱིན་ཅིག །འདེགས་ཤེད་བྱིན་ཅིག །ཚོགས་
བདག་བྱིན་ཅིག །སྙིང་བརྩེར་བྱིན་ཅིག །ཅེས་འཕྲིན་ལས་སུ་གསོལ་པའམ། བདག་
གི་གཟུགས་བརྙན་བྱས་པའི་མདུན་དུ་ཞལ་ཟས་སྤྱན་གཟིགས་ལ་ཕུད་ལས་སོགས་པ་
ཡང་མཆོད་ཅིང་། དཔལ་མགོན་དམ་པ་བདག་ཉིད་བྱང་ཆུབ་ཏུ་འགྲོ་བའི་ལམ་དུ་
ཆེད་དུ། ཚོགས་ཀྱི་དབང་ཕྱུག་གིས། སྟོབས་སྟེར་བར་གྱུར་ཅིག །བཞོན་བ་སྟེར་བར་
གྱུར་ཅིག །རྣོ་དབལ་སྟེར་བར་གྱུར་ཅིག །དོན་གྲུབ་སྟེར་བར་གྱུར་ཅིག །ཁེ་མདངས་
སྟེར་བར་གྱུར་ཅིག །ལྟོ་ཆས་སྟེར་བར་གྱུར་ཅིག །འདེགས་ཤེད་སྟེར་བར་གྱུར་ཅིག །
137



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཚོགས་བདག་སྟེར་བར་གྱུར་ཅིག །སྙིང་བརྩེར་སྟེར་བར་གྱུར་ཅིག །གཏམ་ལབ་དང་
འབྱོར་བ་ཐམས་ཅད་བསྩལ་དུ་གསོལ། ཅེས་སྨོན་ཞིང་གཟུངས་ཀྱི་གསང་བ་འདི་དག་
བརྗོད་ན། འདོད་པ་དགུ་པོ་དེ་འཐོབ་པར་འགྱུར་རོ། །ན་མོ་དམུ་ར་ཏ་ཧན་བ་ཏ་
ཡ། སད་དོ་མ་ཧ། སད་དོ་གྷ་ན། སད་དོ་བ་སུ། ཏ་ཀི་ཏ་ཀི། གྱེར་ལ་ས་མ་ཡ། གྷ་
ཛ་གྷ་ཛ། བམ་བྲི་བམ་ཧྲི། བང་ཧོ་བང་ཧོ། ཏེ་ཙོ་པུས་ཏིང་སྨར་ཞི། ཨོཾ་གྷ་ན་བ་ཏི་
ཡེ་སྭཱཧཱ། འདི་ལྟ་བུའི་ལྷ་ཆེན་པོ་རྣམས་ཀྱི་གསང་བའི་གཟུངས་སྡེ་འདི་ནི། བླ་ན་མེད་
པ་ཡང་དག་པར་རྫོགས་པའི་སངས་རྒྱས་ཀྱི། གཟུངས་ཀྱི་བྱ་བ་ཡོངས་སུ་བྱ་བའི་ཆེད་
དུ་གསོལ་བ་ལགས་ཀྱི། འཛིན་པར་བྱའོ། །འཆང་བར་བྱའོ། །བསྒྲུབ་པར་བྱའོ། །ཞེས་
གསོལ་ཏེ་སངས་རྒྱས་ཀྱི་གཡོན་ཕྱོགས་སུ་རྒྱན་གྱི་རྒྱལ་པོ་ལ་འདུས་སོ། །དཔལ་མགོན་
ཚོགས་ཀྱི་དབང་ཕྱུག་ཅེས་བྱ་བའི་གཟུངས་ཀྱི་ལེའུ་སྟེ་སུམ་ཅུ་བཞི་པའོ། །། །
༧ ཞང་ཞུང་སྐད་དུ། ཤིར་དྲོ་ཝེར་རོ་རད་ན་པྲ་པ་ཏ། བོད་སྐད་དུ། དཔལ་
མགོན་གྱི་རྒྱལ་པོ་ནོར་གྲུབ་རྗེ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། དཔལ་མགོན་གྱི་རྒྱལ་པོ་ནོར་གྲུབ་རྗེ་ཞེས་བྱ་
བ། ཤེལ་གྱི་མི་དཀར་ལ་གཡུའི་རལ་པ་ཅན། ནོར་བུ་རིན་པོ་ཆེ་དང་ནེའུ་ལེའི་རྐྱལ་
པ་འཛིན་པ་དེས། འཁོར་སྣང་སྲིད་ཀྱི་སྟོང་སྡེ་སུམ་བརྒྱ་དྲུག་ཅུ་མཐའ་ཡས་པ་དང་
བཅས་པ་དེས་ཀྱང་། གུས་པའི་ལུས་ནི་བཏུད། སྙན་པའི་ངག་ནི་བསྒྲགས། དང་བའི་
སེམས་ནི་བསྐྱེད་དེ་གསོལ་པ། ཀྱེ་མ་འོ། ཡང་དག་པའི་དོན་ལ་གཡུང་དྲུང་ཆེན་པོའི་
ཐུགས་བསྐྱེད་པར་འཚལ་ནས། གཟུངས་སྡེའི་རྒྱལ་པོ་ཆེན་པོ་གཏན་ལ་ཕབས་པ་འདི་
དག་ནི། བདག་ཅག་སྣང་ཞིང་སྲིད་པས་བསྡུས་པའི་ལྷ་འདྲེ་ཐམས་ཅད་ཀྱི་གཙུག་གི་
ནོར་བུ། གོང་གི་གཉའ་ནོན། རྗེའི་བཀོད་པ་བསམ་མཐའ་ཡས་པ་ཡིན་ཏེ། བདག་
ཅག་དཔུང་སྡེ་འཁོར་དང་བཅས་པའི་དཔལ་མགོན་རྣམས་ནི། འཇིག་རྟེན་གྱི་ཁམས་
138



མདོ་སྡེ།
རྣམ་རྒྱལ་གཟུངས་ཆེན།
ལ་དྲག་ཤུགས་ཆེ་བ། རྫུ་འཕྲུལ་མངའ་བ། སྟོབས་ཆེན་མྱུར་བ། ཐོག་ཆགས་མེད་
པའི་དྲག་རྩལ་ལྡན་པ། གཡུང་དྲུང་བོན་གྱི་བསྟན་པ་བསྲུང་བའི་རིགས་ལགས་པས།
བཀའ་རྒྱུད་རིན་པོ་ཆེའི་འཕྲིན་ལས་མངའ་བའོ། །དེ་བས་ན་དྲག་པོ་ཆེན་པོ་རྩལ་དང་།
འོད་དང་། འཕྲུལ་དང་། དཀོར་དང༌། ཆས་དང་། བརྗིད་དང༌། གཟི་དང་།
མདངས་དང༌། བཀྲག་དང་ལྡན་པ་ལགས་ཀྱི། གཡུང་དྲུང་སེམས་དཔའི་ཚོགས་
དམ་པའི་དོན་དུ་གཉེར་བ་རྣམས་ཀྱིས་ཀྱང་། བདག་ཅག་ལས་བྱུང་བའི་རྩལ་དེ་
དག་བཞེས་ནས་གསོལ་བར་མཛད་དེ། རྒྱལ་པོ་ནོར་གྲུབ་རྗེ། སྐྱེས་བུ་བདག་ལ་རྩལ་
གསོལ་ཅིག །འོད་གསོལ་ཅིག །འཕྲུལ་གསོལ་ཅིག །དཀོར་གསོལ་ཅིག །ཆས་གསོལ་
ཅིག །བརྗིད་གསོལ་ཅིག །གཟི་གསོལ་ཅིག །མདངས་གསོལ་ཅིག །བཀྲག་གསོལ་
ཅིག །ཞེས་འཕྲིན་ལས་སུ་གསོལ་པ་འམ། ཡང་ན་སྐུ་གཟུགས་ཀྱི་བཀོད་པ་མང་པོར་
བགྱིས་པའི་དྲུང་དུ། རིན་པོ་ཆེའི་དཀོར་ཆ་མཆོད་པ་མང་པོ་བཤམས་ཏེ། དཔལ་
མགོན་ཆེན་པོ་རྣམས། གཡུང་དྲུང་བོན་འཕྲུལ་ངག་བདེན་པའི་བཀའ་རྒྱུད་རིན་པོ་
ཆེ་ལ་གཟིགས་ཤིག །དགོངས་ཤིག །བསྟན་པ་སྲུངས་ཤིག །བདག་ལ་རྩལ་མངའ་
བར་གྱུར་ཅིག །འོད་མངའ་བར་གྱུར་ཅིག །འཕྲུལ་མངའ་བར་གྱུར་ཅིག །དཀོར་
མངའ་བར་གྱུར་ཅིག །ཆས་མངའ་བར་གྱུར་ཅིག །བརྗིད་མངའ་བར་གྱུར་ཅིག །གཟི་
མངའ་བར་གྱུར་ཅིག །མདངས་མངའ་བར་གྱུར་ཅིག །བཀྲག་མངའ་བར་གྱུར་ཅིག །
འཇིག་རྟེན་དུ་ཡང་ལོངས་སྤྱོད་ཐམས་ཅད་ཡོངས་སུ་རྫོགས་པར་གྱུར་ཅིག །ཅེས་
སྨོན་པ་ཡང་བྱས་ནས། བདག་གི་གསང་བའི་གཟུངས་སྔགས་དམ་པ་འདི་དག །
གོས་དང་ཆས་ཀྱིས་རབ་ཏུ་བརྒྱན་ཏེ་བཟླས་ན། བསོད་ནམས་ཐམས་ཅད་སྤེལ་བ་
ཡིན་ནོ། །ན་མོ་དམུ་ར་ཏ་ཧན་བ་ད་ཡ། ཝེར་རོ་བ་སུ་ར་ཛ། སི་ཏི་ས་མ་ཡ། ཐིས་
སྤུངས། པུ་རད་ཆེད་ཀན། རད་ན་སྨར་རོ། ཀ་ར་ཀ་ར། ཀིང་ཀ་ར་ཡ། ཏྲི་ར་ཏྲི་ར།
139



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཝེར་ཏྲི་ར་ཡ། ཤུ་ལ་ཤུ་ལ། རྐྱེལ་ཤུ་ལ་ཡ། གྱེར་ལ་ཧ་ཧོ། ཨོཾ་ཝེར་རོ་པ་ཏྲ་གིང་ཏྲི་ཡེ་
སཱཧཱ། འདི་ནི་དཔལ་མགོན་རྒྱལ་པོ་ཐམས་ཅད་ཀྱི་བསོད་ནམས་ཀྱི་རྒྱུ་ཆེན་པོ་ལས་
གྲུབ་པ། འདོད་དགུ་སྐྱེད་པར་བྱེད་པའི་གཟུངས་སྡེ་དམ་པ་འདི། བསྟན་པའི་སེམས་
ཅན་བསྐྱང་བར་བྱ་བའི་ཆེད་དུ། རྣམ་པར་རྒྱལ་བ་ལ་གསོལ་བར་བགྱིའོ། །དེ་སྐད་
ཅེས་གསོལ་ནས་སངས་རྒྱས་ཀྱི་གཡོན་ཕྱོགས་སུ་རྒྱན་ཆེན་པོ་ལ་འོད་ཟེར་དུ་ཤར་རོ། །
དཔལ་མགོན་རྒྱལ་པོ་ནོར་གྲུབ་རྗེ་ཞེས་བྱ་བའི་གཟུངས་ཀྱི་ལེའུ་སྟེ་སུམ་ཅུ་ལྔ་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་ལས། བམ་པོ་བརྒྱད་པའོ། །ཞང་ཞུང་སྐད་དུ། ཤིར་དྲོ་པུ་ཙམ་ཕུ་
རད་པྲ་པ་ཏ། བོད་སྐད་དུ། དཔལ་མགོན་གཙུག་ན་རིན་ཆེན་ཞེས་བྱ་བའི་གཟུངས།
གཤེན་རབ་རྣམ་པར་རྒྱལ་བ་ལ་ཕྱག་འཚལ་ལོ། །དེའི་ཚེ་དེའི་དུས་ན། ཀླུའི་དབང་པོ་
ཆེན་པོའ་གྱུར་པ། གཙུག་ན་རིན་ཆེན་ཞེས་བྱ་བ་དེ། སྐུ་མདོག་གསེར་གྱི་སྙིང་པོ་འདྲ་
བ། དབུ་ལ་ཡིད་བཞིན་གྱི་ནོར་བུ་རིན་པོ་ཆེའི་ཐོར་ཚུགས་དང་། སྦྲུལ་མགོ་དགུའི་
གདེངས་ཀ་ཡོད་པ། ཐུགས་རྗེའི་སྤྲིན་གྱི་དབུ་རྒྱན་ཅན། ཕྱག་ན་ལྗོན་ཤིང་ལོ་མའི་
བསིལ་ཡབ་དང་། ཡིད་བཞིན་གྱི་ནོར་བུའི་མཆོད་པ་འཛིན་པ། འཁོར་ཀླུའི་གཡུང་
དྲུང་སེམས་དཔའ་མང་པོ་དང་བཅས་པ་དེ་ཡང་། འཇིག་རྟེན་གྱི་དཔལ་མགོན་ཆེན་
པོ་མཆོག་ཏུ་གྱུར་པ། ལས་དང་ཉོན་མོངས་པའི་ཆ་ཟད་པ། ཐུགས་ཀྱི་བརྩེ་བས་
སེམས་ཅན་ལ་བུ་གཅིག་པའི་མ་ལྟར་དགོངས་པ། འགྲོ་བའི་དོན་ལ་གཡོ་བའི་ཤེས་
བྱ་ཆེར་འབར་བ། བསྐལ་པ་དང་སྐྱེ་བ་གྲངས་མེད་པ་ནས། བསོད་ནམས་ཀྱི་ཚོགས་
བསམ་གྱིས་མི་ཁྱབ་པ་བསགས་པ། སྐྱེས་མཆོག་དམ་པའི་མཚན་དཔེ་ཐོབ་པ། དཔེ་
བྱད་དང་ལྡན་པའི་གཞོན་ལུས་ཅན། སེམས་ཅན་གཞན་ལ་ཡང་སྙིང་རྗེ་དང་། བྱམས་
པ་དང་། དགའ་བ་དང་། བཏང་སྙོམས་ཆེན་པོ་མངའ་བའི་གཡུང་དྲུང་སེམས་དཔའི་
140



མདོ་སྡེ།
རྣམ་རྒྱལ་གཟུངས་ཆེན། །
རིགས་ཅན་དེས་གསོལ་པ། རྣམ་པར་རྒྱལ་བ་ལགས། འཇིག་རྟེན་གྱི་ཁམས་རབ་
འབྱམས་ཀྱི་ཞིང་ཁམས་ཆེན་པོ་འདི་ནི། ས་འོག་རྒྱ་མཚོ་ཆེན་པོའི་ཕོ་བྲང་ཆེན་པོ་དེ་
དག་ལ་མངའ་མཛད་པའི་ཀླུ་དབང་ནི་བདག་ཉིད་ཡིན་པས། སངས་རྒྱས་ཀྱི་བཀོད་
པ་མི་བཟད་པའི་རྒྱན་གྱི་འཁོར་ལོ་ཆེན་པོས། སེམས་ཅན་གྱི་དོན་འབྱུང་བ་དག་ནི་ཧ་
ཅང་ཡང་ཆེས་ཀྱི། དེའི་རྣམ་པར་བཞག་པ་ཡོངས་སུ་རྒྱས་པར་བྱ་བའི་ཕྱིར། བདག་
གི་འཕྲིན་ལས་ཀྱི་སྣང་བའི་ཡོན་ཏན་ནི་སེམས་ཅན་ལ་ཡང༌། བྱམས་པ། བརྩེ་བ།
སྨན་པ། བདེ་བ། ཕན་བ། ཕྱུག་པ། སྐྱིད་པ། བརྒྱག་པ། དགའ་བ་ལ་སོགས་པའི་
ཡིད་བཞིན་གྱི་ནོར་བུ་རིན་པོ་ཆེའི་ཡོན་ཏན་དེ་དག་ཡོད་པ་ཡིན་པས། སྟོང་གསུམ་གྱི་
སེམས་ཅན་སངས་རྒྱས་ཀྱི་བཀའ་ལ་ཉན། བདག་གིས་ཀྱང་འདོད་པའི་ཡིད་རྒྱ་ཆེར་
གཡོས་ནས། སྐྱེ་འགྲོ་ཐམས་ཅད་ལ་བྱམས་པར་མཛོད། བརྩེ་བར་མཛོད། སྨན་པར་
མཛོད། བདེ་བར་མཛོད། ཕན་པར་མཛོད། ཕྱུག་པར་མཛོད། སྐྱིད་པར་མཛོད།
བརྒྱགས་པར་མཛོད། དགའ་པར་མཛོད། ཅེས་གཡུང་དྲུང་གི་སེམས་དང་ལྡན་པར་
བྱ་བ་འམ། གཞན་ཡང་རྒྱ་མཚོ་ཆེན་པོའི་ཀླུང་ངམ། ཀླུའི་ཕོ་བྲང་དུ་སྨན་སྣ་ཚོགས་ཀྱི་
མཆོད་པ་མཆོད་བཞིན་དུ། འགྲོ་བ་སེམས་ཅན་ཡོངས་ཀྱི་ཆེད་གང་དུ། ཀླུའི་རྒྱལ་པོ་
གཙུག་ན་རིན་ཆེན་གྱིས། བདག་དང་མཐའ་ཡས་པའི་སེམས་ཅན་རྣམས་ལ། བྱམས་
པར་གྱུར་ཅིག །བརྩེ་བར་གྱུར་ཅིག །སྨན་པར་གྱུར་ཅིག །བདེ་བར་གྱུར་ཅིག །ཕན་
བར་གྱུར་ཅིག །ཕྱུག་པར་གྱུར་ཅིག །སྐྱིད་པར་གྱུར་ཅིག །བརྒྱགས་པར་གྱུར་ཅིག །
དགའ་བར་གྱུར་ཅིག །ཅེས་པའི་བདེན་པ་ཡང་བརྗོད་ནས། ཚིག་དེ་དག་དོན་ཡོངས་
སུ་གྲུབ་པར་བྱེད་པ། ཀླུ་མི་མགོན་དུ་མཆིས་པའི་གཟུངས་འདི་ཡང་གསོལ་ལོ། །ན་
མོ་དམུ་ར་ཏ་ཧན་པ་ད་ཡ། མུར་ཟང་ཕུ་ཙམ་རད་ན་ས་མ་ཡ། དྲུང་མུ་ཐ་ཡུད་བྷོ་
དྷ་ཡ། གྱེར་ལ་སྨར་ཞི་སི་ཏི་ཡ། ཀུ་རུ་ཀུ་རུ། ད་ན་ཀུ་རུ་ཡ། ག་ལེ་ག་ལེ། ཏིང་ག་
141



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལེ་ཡ། ཧ་ར་ཧ་ར། དང་ཧ་ར་ཡ། ཨོཾ་མུར་ཟངས་ཕུ་ཙམ་ཕུ་སྭཱཧཱ། གཞན་ཡང་དེའི་
བཀའ་འཁོར་དུ་གནས་པའི་ཀླུའི་རྒྱལ་པོ་བརྒྱད་ནི། དགའ་བོ་དང༌། རིགས་ལྡན་དང་།
སྟོབས་རྒྱུ་དང་། གཟི་ཆེན་དང་། ཆུ་ལྷ་དང་། པད་མ་དང་། དུང་སྐྱོངས་དང་། ནོར་
རྒྱས་བརྒྱད་ཀྱིས་གསོལ་པ། ཨོཾ་མུར་ཟངས་ཨ་ནན་ཏ་སྭཱཧཱ། ཨོཾ་མུར་ཟངས་ཨུ་ལིང་ཀ་
སཱཧཱ། ཨོཾ་མུར་ཟངས་ཤང་ཀ་པ་ལ་སཱཧཱ། ཨོཾ་མུར་ཟངས་ཀ་རི་ཀ་སྭཱཧཱ། ཨོཾ་མུར་ཟངས་
བ་རུ་ན་སཱཧཱ། ཨོཾ་མུར་ཟངས་ཀར་ཀོ་ཏ་སྭཱཧཱ། ཨོཾ་མུར་ཟངས་ཨུ་རུ་ན་སཱཧཱ། ཨོཾ་མུར་
ཟངས་བ་སུ་ཕུ་སྭཱཧཱ།
བདག་ཅག་ཀླུའི་རྒྱལ་པོ་བརྒྱད་ཀྱི་བསམ་པ་རྣམ་པར་ཡོངས་སུ་དག་པའི་གཟུངས་
འདི་འཛིན་པ་ལ་ཡང་། འདོད་པའི་ཡོན་ཏན་གང་དག་ཏུ་གྱུར་པ་སྟེ། ནད་མེད་
པ་དང༌། ཆར་འབེབས་པ་དང་། ལོ་ལེགས་པ་དང༌། ནོར་འཕེལ་བ་དང་། གཞན་
ཡང་ཟས་འདོད་པ་ལ་ཟས། དཔལ་འདོད་པ་ལ་དཔལ། བུ་འདོད་པ་ལ་བུ་སྟེར་བར་
བྱེད་པ་ཡིན་གྱི། གཡུང་དྲུང་ཆེན་པོས་འབྲས་བུ་ཐོབ་པར་བྱ་བའི་ཕྱིར། སེམས་ཅན་
གྱི་དོན་དུ་སངས་རྒྱས་ལ་གསོལ་བ་ལགས་ཀྱི། བཞེས་སུ་གསོལ་ལོ། །དེ་སྐད་ཅེས་
གསོལ་ནས། སངས་རྒྱས་ཀྱི་སྐུའི་གཡས་ཕྱོགས་སུ་འཁོར་བརྒྱད་པོ་གཙོ་བོའི་གདེང་
ཀ་ལ་བསྡུས་ཏེ་དཔལ་དུ་འཁོད་དོ། །དཔལ་མགོན་གཙུག་ན་རིན་ཆེན་ཞེས་བྱ་བའི་
གཟུངས་ཀྱི་ལེའུ་སྟེ་སུམ་ཅུ་དྲུག་པའོ།། ། །
༧ ཞང་ཞུང་སྐད་དུ། ཤིར་དྲོ་ཝེར་ཏེ་ཁིར་ཁར་པྲ་པ་ཏ། བོད་སྐད་དུ། དཔལ་
མགོན་རྒྱལ་རིགས་འོད་ལྡན་དཀར་པོ་ཞེས་བྱ་བའི་གཟུངས། གཤེན་རབ་རྣམ་པར་
རྒྱལ་བ་ལ་ཕྱག་འཚལ་ལོ། དེའི་ཚེ་དེའི་དུས་ན། ཀླུའི་རྒྱལ་རིགས་རྣམས་ལ་དབང་
བསྒྱུར་བའི། ཀླུའི་རྒྱལ་རིགས་འོད་ལྡན་དུང་སྐྱོངས་ཞེས་བྱ་བ། སྐུ་མདོག་དུང་དཀར་
ཕྱིས་པ་འདྲ་བ། དབུ་རྒྱན་དུང་སྦྲུལ་དཀར་པོ་འབུམ་གྱིས་བརྒྱན་པ། ཕྱག་མཚན་
142
ལ་



མདོ་སྡེ།
རྣམ་རྒྱལ་གཟུངས་ཆེན།
མེ་ཏོག་ཨུ་དུ་འབར་བ་བསྣམས་པ་དེ་ཡང་། འཁོར་དཀར་པོ་འབུམ་གྱིས་བསྐོར་ཏེ་
གསོལ་པ། རྣམ་པར་རྒྱལ་བ་ལགས། བདག་ཅག་ཀླུའི་རྒྱལ་རིགས་ནི། སེམས་ཅན་
ཀུན་ལ་གནོད་མེད་ཕན་པར་བྱེད། གཡུང་དྲུང་སེམས་དང་ཡོངས་སུ་ལྡན་པའི་བློ་
ཅན་ལགས་ཀྱི། སྐྱེ་འགྲོ་སེམས་ཅན་ལ་བུ་ལྟར་བརྩེ་བའི་བོན་དགུས་སྐྱོང་བ་ནི། ཞི་
བ། དེས་པ། འཇམ་པ། དལ་བ། དཀར་བ། བྱང་བ། དུལ་བ། གསོལ་བ། ཡངས་
པའོ། །དེ་ཅིའི་ཕྱིར་ཞེ་ན། སྐྱེས་བུ་སེམས་ཅན་གྱི་དོན་ལ་མོས་པ་ཡང༌། རྣམ་པར་
རྒྱལ་བའི་བསྟན་པའི་བློ་བཟུང་སྟེ། ཀླུ་རྒྱལ་འོད་ལྡན་ལས་སོགས་པའི་ཀླུའི་རྒྱལ་
རིགས་ཐམས་ཅད་ཀྱིས། བདག་དང་མཐའ་ཡས་པའི་སེམས་ཅན་ལ། ཞི་བར་མཛོད།
དེས་པར་མཛོད། འཇམ་པར་མཛོད། དལ་བར་མཛོད། དཀར་བར་མཛོད། བྱང་
བར་མཛོད། དུལ་བར་མཛོད། གསོལ་བར་མཛོད། ཡངས་པར་མཛོད། ཞེས་
ཕན་བདེའི་བློ་དང་བཅས་པས་སྒྲོགས་པའམ། ཀླུའི་མཆོད་པ་རྒྱ་ཆེན་བཤམས་ནས།
སེམས་ཅན་སྡུག་བསྔལ་གྱི་ཉེས་པ་མང་པོ་དག་ཁྲུས་ཀྱིས་བཀྲུས་ཏེ། སྨན་གྱི་མཆོད་པ་
ཐོགས་ནས་གཟུངས་འདི་འདོན་ཞིང་སྨོན་པ། ཀླུའི་རྒྱལ་རིགས་རྣམས། སེམས་ཅན་
ནད་དང་བཅས་པ་འདི་དག་ཁྱོད་ཀྱིས་ཞི་བར་གྱུར་ཅིག །དེས་པར་གྱུར་ཅིག །འཇམ་
བར་གྱུར་ཅིག །དལ་བར་གྱུར་ཅིག །དཀར་བར་གྱུར་ཅིག །བྱང་བར་གྱུར་ཅིག །
དུལ་བར་གྱུར་ཅིག །གསོལ་བར་གྱུར་ཅིག །ཡངས་པར་གྱུར་ཅིག །ཞེས་པའི་ཚིག་
དང་། གཟུངས་འདི་བསྒྲགས་སོ། །ན་མོ་དམུ་ར་ཏ་ཧན་བ་ཏ་ཡ། མུར་ཟངས་ཝེར་
རོ་ཐ་ཚན། ཧ་ར་ཧ་ར། མུར་ཟངས་ཧ་ར། ཤན་ཏི་ཤན་ཏི། མུར་ཟངས་ཤན་ཏི། ཧི་
ལི་ཧི་ལི། མུར་ཟངས་ཧི་ལི། ན་ག་ལེ་ལེ། དུམ་པ་ལེ་ལེ། ནི་ཡེ་ལེ་ལེ། གྱེར་རོ་བྲི་ཡང་
གུ་རུ་ཡེ་སྭཱཧཱ། འདི་བརྗོད་པ་ཙམ་གྱིས་ཀླུ་ཐམས་ཅད་ཀྱི་རིག་པའི་ཡེ་ཤེས་བསྐྱེད་ནས།
ཕན་བདེ་དུ་མའི་ཆར་ཆེན་སེམས་ཅན་ལ་འབེབས་པ་ཡིན་ནོ། །དཔལ་དང་བསོད་
143



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ནམས་དང་རིགས་རྒྱུད་ཐམས་ཅད་དར་བར་བྱེད་དོ། །དེ་བས་ན་རྣམ་པར་རྒྱལ་
བའི་དོན་དང་ལྡན་པའོ། །ཞེས་གསོལ་ཏེ་སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་གྱི་
དཔལ་ཆེན་པོར་ཤར་རོ། །དཔལ་མགོན་རྒྱལ་རིགས་འོད་ལྡན་ཞེས་བྱ་བའི་གཟུངས་
ཀྱི་ལེའུ་སྟེ་སུམ་ཅུ་བདུན་པའོ།། །། །
༧ ཞང་ཞུང་སྐད་དུ། ཤིར་དྲོ་ཁར་ཡ་གྱ་ནོམ་པྲ་པ་ཏ། བོད་སྐད་དུ། དཔལ་
མགོན་ཟེར་འཕྲོ་སྟོབས་མཆོག་ཅེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། ཀླུ་རྗེའུ་རིགས་རྣམས་ལ་དབང་བསྒྱུར་
བའི། ཀླུ་རྗེའུ་རིགས་སེར་པོ་ཟེར་འཕྲོ་སྟོབས་མཆོག་ཅེས་བྱ་བ། དབུ་རྒྱན་གསེར་སྦྲུལ་
སྟོང་གིས་བརྒྱན་པ། ཕྱག་མཚན་མེ་ཏོག་པད་མ་བསྣམས་ནས། འཁོར་ཡང་སེར་པོ་
འབུམ་གྱིས་བསྐོར་ཏེ་གསོལ་པ། རྣམ་པར་རྒྱལ་བ་ལགས། བདག་ཅག་ཀླུའི་རྗེ་རིགས་
རྣམས་ནི། འཇིག་རྟེན་གྱི་ཁམས་འདི་དག་ན་གནས་པའི་དཔལ་ཆེན་པོ། བསོད་
ནམས་དང་ལོངས་སྤྱོད་དང་འཁོར་པ་ཐམས་ཅད་རྒྱས་པར་མཛད་པ་ལགས་ན།
གཡུང་དྲུང་གི་བོན་རིན་པོ་ཆེ་འཕྲུལ་ངག་བདེན་པ་བཀའ་རྒྱུད་བདུད་རྩིའི་ཆུ་ཀླུང་
དང་འདྲ་བ་འདི་དག་འཛིན་པ་དང་། འཆང་བ་དང་། བསྒྲུབ་པར་བྱེད་པའི་གཡུང་
དྲུང་སེམས་དཔའ་སེམས་དཔའ་ཆེན་པོ་རྣམས་ཀྱི། སྐྱེ་འགྲོ་སེམས་ཅན་གྱི་དཔལ་དུ་
འདོད་ན། བདག་ཅག་ལས་འབྱུང་བ་སྟེ། ཁམས་བདེ་བ། ནད་སེལ་བ། ལོ་ལེགས་
པ། ཆར་འབེབས་པ། ནོར་འཕེལ་བ། རྩི་རྒྱས་པ། རིགས་དར་བ། ས་འཛིན་བ།
ཡུལ་བརྟན་པ་ནི་བདག་ཅག་ལགས་སོ། །དེ་བས་ན་དོན་དེ་དག་འདོད་པར་འཚལ་
བའི་སྐྱེས་བུས་ཀྱང་། རྣམ་པར་རྒྱལ་བའི་བསྟན་པ་སྲུང་བའི་ཆེད་དུ། ཀླུ་རྗེའུ་རིགས་
རྣམས་ཀྱིས་བདག་ཅག་གི་ཁམས་བདེ་བར་མཛོད། ནད་སེལ་བར་མཛོད། ལོ་ལེགས་
པར་མཛོད། ཆར་འབེབས་པར་མཛོད། ནོར་འཕེལ་བར་མཛོད། རྩི་རྒྱས་པར་
144



མདོ་སྡེ།
རྣམ་རྒྱལ་གཟུངས་ཆེན།
མཛོད། རིགས་དར་བར་མཛོད། ས་འཛིན་བར་མཛོད། ཡུལ་བརྟན་པར་མཛོད།
ཅེས་གསོལ་བར་འཚལ་ན་ཡང་། དེ་ཅི་ལྟ་བ་བཞིན་དུ་འགྲུབ་མོད་ཀྱི། རིན་པོ་ཆེའི་
གཟུངས་སྡེ་འདི་རྒྱུན་དུ་འདོན་ཞིང་ཆུ་དང་འོ་མའི་མཆོད་པ་ཕུལ་ན། ཀླུའི་རྒྱལ་པོ་
སེར་པོ་ཟེར་འཕྲོ་སྟོབས་མཆོག་འཁོར་དང་བཅས་པ། བདག་གི་དམིགས་པའི་ཡུལ་
གང་དག་གི །ཁམས་བདེ་བར་གྱུར་ཅིག །ནད་སེལ་བར་གྱུར་ཅིག །ལོ་ལེགས་པར་
གྱུར་ཅིག །ཆར་འབེབས་པར་གྱུར་ཅིག །ནོར་འཕེལ་བར་གྱུར་ཅིག །རྩི་རྒྱས་པར་
གྱུར་ཅིག །རིགས་དར་བར་གྱུར་ཅིག །ས་འཛིན་པར་གྱུར་ཅིག །ཡུལ་བརྟན་པར་
གྱུར་ཅིག །ཅེས་གང་འདོད་པར་སྨོད་བཙུག་པ་བཞིན་དུ། གཟུངས་སྡེ་དམ་པ་ཀླུའི་
དཔལ་ཆེན་པོ་འདི་དག་བསྒྲགས་སོ། །ན་མོ་དམུ་ར་ཏ་ཧན་བ་ཏ་ཡ། མུར་ཟངས་
ཝེར་ལ་གུ་ལིང་། མུར་ཟངས་སེ་རེ་པུས་ཏིང་། མུར་ཟངས་བྲི་རི་ད་ན། གུ་རུ་གུ་རུ།
རྩལ་ནེ་རྩལ་ནེ། ར་ཡོ་ར་ཡོ། གུ་རེ་ས་མ་ཡ། གྱེར་ཞི་ར་ཁྲེ་ཕུ་ཧ་ཧ་ཧེ་ཧེ་ཧཱུྃ་སྭཱཧཱ། ཀྱེ་
མ་ཡང་དག་པར་རྫོགས་པའི་སངས་རྒྱས། བསྟན་པའི་གཙོ་བོ་ཁྱོད་ཀྱི་བསྟན་པ་མི་
ནུབ་པར་གྱུར་ཅིག་ཅེས་པའི་བསམ་པ་རྣམ་པར་དག་པས་གསོལ་བའི་གཟུངས་སྡེ་
རིན་པོ་ཆེ་འདི་ནི། ཀླུ་ཐམས་ཅད་ཀྱི་ཐུགས་ཀྱི་གཏེར་བརྡོལ་བ་ལགས་སོ། །དེ་སྐད་
ཅེས་གསོལ་ནས། སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་ལ་དཔལ་དུ་སྣང་བའོ། །
དཔལ་མགོན་ཟེར་འཕྲོ་སྟོབས་མཆོག་ཅེས་བྱ་བའི་གཟུངས་ཀྱི་ལེའུ་སྟེ་སུམ་ཅུ་བརྒྱད་
པའོ། །། །
༧ ཞང་ཞུང་སྐད་དུ། ཤིར་བྲོ་ཅོན་ནེ་ཧ་ལ་པྲ་པ་ཏ། བོད་སྐད་དུ། དཔལ་
མགོན་རལ་ཆེན་ཧ་ལ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། དཔལ་མགོན་ཆེན་པོ་ཀླུ་བྲམ་ཟེའི་རིགས་རྣམས་
ལ། དབང་བསྒྱུར་བའི་ཀླུ་ཆེན་རལ་ཆེན་ཧ་ལ་ཞེས་བྱ་བ། སྐུ་མདོག་དམར་པོ་འོད་
145



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
དང་ལྡན་པ། དབུ་རྒྱན་ཟངས་སྦྲུལ་སྟོང་གིས་བརྒྱན་པ། ཕྱག་མཚན་མེ་ཏོག་ཧ་ལོ་
བསྣམས་པ། འཁོར་བྲམ་ཟེ་འབུམ་གྱིས་བསྐོར་ཏེ་གསོལ་པ། རྣམ་པར་རྒྱལ་བ་ལགས།
འཇིག་རྟེན་གྱི་ཞིང་ཁམས་རབ་འབྱམས་འདི་ན། སེམས་ཅན་ཐམས་ཅད་བསྐྱེད་པ་
ཡང་ཀླུ་ཡིན། གསོ་བ་ཡང་ཀླུ་ཡིན། གནས་པ་ཡང་ཀླུ་ཡིན། ཕན་པ་ཡང་ཀླུ་ཡིན།
གནོད་པ་ཡང་ཀླུ་ཡིན། གསོད་པ་ཡང་ཀླུ་ཡིན། དེ་བས་སྐྱེས་བུ་དམ་པ་གཡུང་
དྲུང་སེམས་དང་ལྡན་པས། མི་ཡུལ་དུ་དཀར་པོའི་དགེ་བ་སྤྱད་ན། ཀླུ་ཡུལ་དུ་ཕན་
བདེ་ཆར་ཙམ་འོང་སྟེ། ནག་པོའི་སྤྱོད་པ་བྱས་ན། ཀླུ་ཡུལ་དུ་ནད་སྦྱོང་མེ་ཚན་ལྟར་
འགྱུར་རོ། །དེའི་རྟེན་ཞིང་འབྲེལ་བས་བདག་ཅག་བྲམ་ཟེ་རྣམས་ཀྱིས། སེམས་ཅན་
ཐམས་ཅད་ཀྱང༌། བཟུང་བ། བཅིངས་པ། མནན་པ། བསྡམ་པ། གཙེས་པ། ཟོས་
པ། ན་བ། སྨྲས་པ། ཤི་བ་ལས་སོགས་བྱེད་དོ། །དེ་ཞི་བར་བྱ་བ་ནི། གཡུང་དྲུང་
སེམས་དཔའ་རྣམ་པར་རྒྱལ་བའི་ཆ་འཛིན་པ་དེས། གཡུང་དྲུང་གི་སེམས་དང་མ་
བྲལ་བར་དགེ་བའི་ལས་ལ་བརྩོན་ཏེ། ཀླུ་ཆེན་རལ་ཆེན་ཧ་ལ་གཞན་ཡང་བྲམ་ཟེའི་
རིགས་ཁྱོད་རྣམས་ཀྱིས། སེམས་ཅན་ཐམས་ཅད་བཟུང་བ་ཐོངས། བཅིངས་པ་ཁྲོལ།
མནན་པ་ཁྱོགས། བསྡམ་པ་ཀློད། གཙེས་པ་སོལ། ཟོས་པ་གསོས། ན་བ་ཞི། སྨས་པ་
གཞིལ། ཤི་བ་ཆོད། རྣམ་པར་རྒྱལ་བའི་བཀའ་ལས་འདའ་བར་མ་བྱེད་ཅེས་བཀའ་
སྒོ་བའམ། ཡང་ན་སངས་རྒྱས་དང་ཀླུའི་དཀྱིལ་འཁོར་ཆེན་པོར་མཆོད་པ་བཤམས་
ནས། ཀླུའི་བྱད་བཀྲོལ་བའི་ཐབས་འདི་བརྩམས་ཏེ། ཀླུ་རྣམས་རྣམ་པར་རྒྱལ་བའི་
བཀའ་ཉན་པས། སེམས་ཅན་སྡུག་བསྔལ་གྱིས་ཟིན་པ་བསལ་ནས། ཕན་པར་བྱ་བ་ནི་
སྤྱད་བྱ་ཡིན་གྱི། འདི་དག་དེ་ལྟར་མ་གྱུར་ན། གཞན་དུ་དམ་བཅས་ཡལ་བར་ཅི་ལྟར་
འདོར། དེ་བས་སེམས་ཅན་བདག་ཉིད་ཀླུའི་བཟུང་བ་བཏང་བར་གྱུར་ཅིག །བཅིངས་
པ་བཀྲོལ་བར་གྱུར་ཅིག །མནན་པ་བཀྱག་པར་གྱུར་ཅིག །བསྡམ་པ་ཀློད་པར་གྱུར་
146



མདོ་སྡེ།
རྣམ་རྒྱལ་གཟུངས་ཆེན། །
ཅིག །གཙེས་པ་བསལ་བར་གྱུར་ཅིག །ཟོས་པ་སོས་པར་གྱུར་ཅིག །ན་བ་ཞི་བར་
གྱུར་ཅིག །སྨྲས་པ་གཞོལ་བར་གྱུར་ཅིག །ཤི་བ་ཆོད་པར་གྱུར་ཅིག །ཞེས་བདེན་
པའི་སྨོན་ལམ་ཆེན་པོ་དེའི་དོན། ཡོངས་སུ་འགྲུབ་པར་བྱེད་པ་ཀླུའི་གདོན་བཀྲོལ་གྱི་
གཟུངས་འདི་གསོལ་པ་ནི། ན་མོ་དམུ་ར་ཏ་ཧན་བ་ད་ཡ། མུར་ཟངས་ས་ཏ་ས་མ་
ཡ། མུར་ཟངས་ནེ་ཧ་ལ་ཏ་ཀ་ཞི་ལི་ཞི་ལི། མུར་ཟངས་ན་ག་ལེ་ལེ། མུར་ཟངས་དུམ་
བྷ་ལེ་ལེ། མུར་ཟངས་ནི་ཡེ་ལེ་ལེ། མུར་ཟངས་མ་པ་ལེ་ལེ། མུར་ཟངས་ཨ་པར་སད་
ཡ། མུར་ཟངས་དུ་བྷན་དྷ། ཤིག་ཤིག །ཁྲོལ་ཁྲོལ། སང་སང་། གྱེར་ལ་ཤན་ཏིང་ཀུ་
རུ་ཡེ་སྭཱཧཱ། འདི་དག་ནི་ཀླུའི་གདོན་ལས་བཀྲོལ་བ་དང༌། ནད་ལས་བཀྲོལ་བ་དང་།
བྱད་ལས་བཀྲོལ་བ་ལ་སོགས་ཏེ། སེམས་ཅན་གྱི་དོན་ཀུན་འབྱུང་བའི་གཟུངས་སྔགས་
དམ་པ་ཡིན་པས་ན། གཡུང་དྲུང་སེམས་དཔའ་ཡི་སྤྱད་བྱར་རིག་པར་བྱའོ། །དེ་སྐད་
ཅེས་གསོལ་ནས་སངས་རྒྱས་ཀྱི་སྐུའི་གཡས་ཕྱོགས་སུ། དཔལ་གྱི་རྒྱན་དུ་སྣང་བའི་
བཀོད་པར་གྱུར་ཏོ། །དཔལ་མགོན་རལ་ཆེན་ཧ་ལ་ཞེས་བྱ་བའི་གཟུངས་ཀྱི་ལེའུ་སྟེ་
སུམ་ཅུ་དགུ་པའོ།། །། །
༧ ཞང་ཞུང་སྐད་དུ། ཤིར་བྲོ་ཛ་ཛི་ར་ཡེ་པྲ་པ་ཏ། བོད་སྐད་དུ། དཔལ་མགོན་
འཛིན་པ་ལག་མང་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། ཀླུ་གདོལ་པའི་རིགས་ཐམས་ཅད་ལ་དབང་བསྒྱུར་
བའི། ཀླུ་ཆེན་པོ་འཛིན་པ་ལག་མང་ཞེས་བྱ་བ། སྐུ་མདོག་མཐིང་ནག་འོད་དང་ལྡན་
པ། དབུ་རྒྱན་ཁྲོ་ཆུའི་སྦྲུལ་ནག་སྟོང་གིས་བརྒྱན་པ། ཕྱག་ན་དུག་ཚེར་གྱི་མེ་ཏོག་སྣ་
ཚོགས་བསྣམས་པ་དེ། འཁོར་ཡང་ནག་པོ་འབུམ་གྱིས་བསྐོར་ཏེ་གསོལ་པ། རྣམ་པར་
རྒྱལ་བ་ལགས། སྟོང་གསུམ་གྱི་བཀོད་པའི་ཞིང་ཆེན་པོ་འདི་དག་ནི། བདག་ཅག་
ཀླུའི་གནས་དང་། འཁྲས་དང་། རྟེན་དང་། ཕོ་བྲང་ཡིན་ན། སེམས་ཅན་མ་རིག་
147



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
པའི་བློ་ཅན། མུན་པའི་དུད་འགྲོ་ལྟ་བུར་གྱུར་པ་དེ་དག་གིས། གནས་ནི་བཤིག །
འཁྲས་ནི་བརྐོས། རྟེན་ནི་བཅད། ཕོ་བྲང་ནི་བསྲེགས་ན། བདག་ཅག་ཀླུ་གདོལ་པའི་
རིགས་ཅན་མི་སྲུན་པ། གླེན་པ་ང་རྒྱལ་ཅན། གདུག་པ་ཅན། དུག་གི་མཆེ་བ་ཅན་
དག་གིས། འགྲོ་བ་རྨོངས་པ་དེ་དག་ལ། མཛེ་དང་། ཤུ་བ་དང་། གཡན་པ་དང་།
འབྲུམ་བུ་དང་། འབྲས་དང༌། དྲག་དང༌། གྲུམ་བུ་དང་། ལྷོག་པ་དང༌། མེ་དབལ་
ལས་སོགས་པ་གཏང་བར་བྱེད་དོ། །དེ་དག་ནི་གཅིག་གི་ཉེས་སྐྱོན་གཅིག་གིས་བྱས་
པས་ཀླུ་རྣམས་ཀྱང་། ན་བ་དང་ཤི་བ་དང་ཉམས་པར་གྱུར་པ་ཡིན་ཏེ། རྣམ་པར་
རྒྱལ་བའི་སྤྱད་བྱ་སྤྱོད་པས་སྨིན་པའི་སྐྱེས་བུ་དམ་པའི་བློ་གྲོས་མི་བཟད་པ་དེས། ཀླུ་
ཡང་གསོ་བར་བྱའོ། །གལ་ཏེ་གསོ་བའི་བཀའ་ལས་འདའ་བར་གྱུར་ན། བརླགས་པའི་
སྲོག་མི་བརྩམས་པ་ལས་མེད་མོད་ཀྱིས། བདེན་པའི་སྟོབས་ནི་སྔོན་གྱི་དམ་བཅས་པ་
བཞིན་དུ། ཀླུ་རྣམས་ཀྱི་བདག་གི་མཛེ་ནད་སོལ་ཅིག །ཤུ་བ་སོལ་ཅིག །གཡན་པ་
སོལ་ཅིག །འབྲུམ་བུ་སོལ་ཅིག །འབྲས་སོལ་ཅིག །དྲག་སོལ་ཅིག །གྲུམ་བུ་སོལ་ཅིག །
ལྷོག་པ་སོལ་ཅིག །མེ་དབལ་སོལ་ཅིག །གལ་ཏེ་བཀའ་བསྒོ་བ་དམ་པ་འདི་ནི་ཤིན་
ཏུ་མཉན་པ་ལགས་ན་ཡང་། ཡིད་བཞིན་གྱི་ནོར་བུ་རིན་པོ་ཆེའི་གཟུངས་སྡེ་འདི་ལ་
བརྟེན་ནས། སྨོན་ལམ་གང་བཏབ་འགྲུབ་པ་ཡིན་པས་ན། ཀ་ཀླུ་རྣམས་ཉོན་ཅིག །
བདག་རྣམ་པར་རྒྱལ་བའི་སྐྱབས་སུ་འགྲོ་ཡིས། དེ་ལས་འགལ་བར་གྱུར་ཏ་རེ། ཁྱོད་
ལས་བྱུང་བའི་གནོད་པ་མཛེ་ནད་ཞི་བར་གྱུར་ཅིག །ཤུ་བ་ཞི་བར་གྱུར་ཅིག །གཡན་
པ་ཞི་བར་གྱུར་ཅིག །འབྲུམ་བུ་ཞི་བར་གྱུར་ཅིག །འབྲས་ཞི་བར་གྱུར་ཅིག །དྲག་ཞི་
བར་གྱུར་ཅིག །གྲུམ་བུ་ཞི་བར་གྱུར་ཅིག །ལྷོག་པ་ཞི་བར་གྱུར་ཅིག །མེ་དབལ་ཞི་
བར་གྱུར་ཅིག །གཞན་ཡང་ཆུ་སེར་དང་། གཤའ་ཡ་དང་། དམུ་རྫིང་དང་། སྐྲན་
དང༌། སུར་ཡ་དང༌། ཐིག་ནག་ལས་སོགས་པའི་ནད་ཐམས་ཅད་བསལ་དུ་གསོལ་
148



མདོ་སྡེ།
རྣམ་རྒྱལ་གཟུངས་ཆེན།
རབ
ལོ། །ན་མོ་དམུ་ར་ཏ་ཧན་བ་ད་ཡ། མུར་ཟངས་ཁ་ལ་ཏི་པ་ཙ་ཡ། ན་ག་རག་ཤ་དུ་
བྲུ། ཡཾ་ཡཾ། རཾ་རཾ། ཁ་ཁཾ། མི་མོ་ཕུ་མ་ར་ཡ། ན་ག་དུ། ཙི་ཏི་ཛྭ་ལ། ཤན་ཏི་ཤན་ཏི།
ཀུ་རུ་ཀུ་རུ། མུར་ཟངས་ཕུ་། ཙན་དྷེ་ཙན་དྷེ། མི་ལི་མི་ལི། བྷན་དྷ་བྷན་དྷ། ཏི་སྟ་ཏི་
སྟ། ཕུ་ཏྲིག་ཛ། ན་ག་སྤོ་ཏ་རྦད་ནན། ཕེ་ལམ་ཧཱུྃ་ཕཊ༔ ཞེས་བྱ་བའི་ཀླུའི་སྲོག་དང་
གཤེད་དུ་བཅས་པའི་གཟུངས་འདི་ནི། སྒྲ་གྲག་པ་ཙམ་གྱིས་ཀླུའི་ཀླད་པ་འགས་པ་
དང་། སྙིང་འབྱིན་བ་དང་། སྲོག་འཕྲོག་པར་འགྱུར་རོ། །དེ་བས་ན་རྣམ་པར་རྒྱལ་
བའི་བཀའ་ལས་འདའ་བར་མི་བྱེད་པའི་དོན་དུ་གསོལ་བ་ལགས་སོ། །དེ་སྐད་ཅེས་
གསོལ་ནས་སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་གྱི་དཔལ་དུ་ཆེ་བའོ། །དཔལ་
མགོན་འཛིན་པ་ལག་མང་ཞེས་བྱ་བའི་གཟུངས་ཀྱི་ལེའུ་སྟེ་བཞི་བཅུ་པའོ།། །།
༧ ཞང་ཞུང་སྐད་དུ། ཤིར་དྲོ་མུར་ཟངས་སྟག་ཤ་པྲ་པ་ཏ། བོད་སྐད་དུ། དཔལ་
མགོན་ཀླུ་དབང་འཇོག་པོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། འོག་ཕྱོགས་ཀླུའི་ཡུལ་དུག་མཚོ་ཁོལ་མའི་ནང་།
འཇིག་རྟེན་འདི་ཡི་མངའ་བདག་ཏུ་གྱུར་པ། ཀླུའི་རྒྱལ་པོ་འཇོག་པོ་ཞེས་བྱ་བ། སྐུ་
མདོག་སྔོན་པོ་གཡུའི་མདོག་འདྲ་བ། སྦྲུལ་གྱི་གདེངས་ཀས་རྣམ་པར་མཛེས་པའི་
དབུ་རྒྱན་ལ། ཐུགས་རྗེའི་བཀོད་པ་སྤྲིན་གྱི་ཕུང་པོ་འཁྱིལ་བ། ཕྱག་ན་མེ་ཏོག་གི་
འབྲས་བུ་སྨིན་པའི་འབྲས་བུ་ཆེན་པོ་དང་། གཏེར་གྱི་བུམ་པ་བཟང་པོ་འཛིན་བ་དེ་
ལ་ཡང་། འཁོར་མང་བ། གཡོག་དང་ལྡན་པ། བྲན་མོའི་ཚོགས་དང་། བཙུན་མོའི་
ཚོགས་བྱེ་བ་ས་ཡ་དང་བཅས་པ་དེས་ཀྱང་། སྟོན་པ་ལ་ཡིད་བཞིན་གྱི་ནོར་བུ་རིན་
པོ་ཆེ་མཆོད་པར་ཕུལ་ནས། འཁོར་དག་པའི་སྨན་བརྒྱད་དང་བཅས་པས་ཕྱག་དང་
སྐོར་བ་བྱས་ཏེ་གསོལ་པ། རྣམ་པར་རྒྱལ་བ་ལགས། གཡུང་དྲུང་གི་བོན་རིན་པོ་ཆེ་
འཕྲུལ་ངག་བདེན་པ། སེམས་ཅན་ཐམས་ཅད་ཀྱི་དཔལ་དུ་ཆེ་བ་འདི། འཇིག་རྟེན་དུ་
149



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཡོངས་སུ་མ་ནུབ་པར་གྱུར་ཅིག །བསམ་པའི་སེམས་དང་ལྡན་པའི་བློ་ནི་འཚལ་ལོ། །
དེ་བས་ན་སེམས་ཅན་གྱི་དོན་ལ་དགོངས་པ་ཚད་མེད་པ། སྙིང་རྗེ་ཉི་མ་དང་འདྲ་
བའམ། བྱམས་པ་ཟླ་བ་དང་འདྲ་བའམ། དགའ་བ་ཡིད་བཞིན་གྱི་ནོར་བུ་ལྟར་རམ།
བཏང་སྙོམས་ནམ་མཁའ་ལྟར་དག་པའི་ངོས་ལ། འགྲོ་བ་ལ་ཕན་པ་དང་བདེ་བ་མང་
པོ་འཚལ་ལོ། །བདག་གིས་གླིང་བཞི་རིན་པོ་ཆེས་བཀང་ནས། སངས་རྒྱས་ལ་མཆོད་
པར་བྱས་པ་བས། གཟུངས་སྡེའི་དབང་པོ་ཆེན་པོ་བཟུང་ནས། སེམས་ཅན་ལ་འདོད་
ཡོན་སྦྱིན་པར་བྱེད་པ་ནི། སངས་རྒྱས་ཀྱི་རྒྱན་དུ་ཆེ་བར་འཚལ་ལོ། །དེ་ཅིའི་སླད་དུ་
ཞེ་ན། སངས་རྒྱས་ལ་འདོད་པའི་བློ་མེད་པས་རིན་པོ་ཆེ་འཛིན་པ་ཡང་མ་མཐོང་
གིས་གཟུངས་སྡེའི་ལམ་ལ་བརྟེན་པའི་སེམས་ཅན་ནི། སངས་རྒྱས་ཀྱི་རྒྱུར་གདའོ། །
དེ་བས་ན་དེའི་འདོད་པའི་རེ་བ་ཅི་བཞིན་བསྐང་བ་ནི། སངས་རྒྱས་ཀྱི་རྒྱན་ལགས་
སོ། །བསམ་པའི་དངོས་པོ་དེ་ལྟ་བུ་དག་གཞིར་གནས་ཀྱི། འགྲོ་བའི་རེ་བ་ནི་འདི་ལྟ་
སྟེ། ཆར་དང་། ཟས་དང་། འབྲུ་དང་། ནོར་དང་། སྐྱབས་དང་། གྲོགས་དང༌།
གནས་དང༌། མགོན་དང་། སྡོངས་བདག་ལ་མངའ་བའོ། །དེའི་ཕྱིར་ན་རིགས་ཀྱི་
བུ་དག་ཚུར་གཤེགས། རྒྱལ་བའི་བྱ་བ་བྱས་པ་ཁྱོད་ཀྱིས། གཡུང་དྲུང་གི་སེམས་དེ་
བཟུང་བ་དེ་བཞིན་དུ། འགྲོ་བའི་ཆེད་གང་དུ་བཞེས་པ། ཆར་གསལ་དུ་གསོལ་ལོ། །
ཟས་གསལ་དུ་གསོལ་ལོ། །འབྲུ་གསལ་དུ་གསོལ་ལོ། །ནོར་གསལ་དུ་གསོལ་ལོ། །
སྐྱབས་གསལ་དུ་གསོལ་ལོ། །གྲོགས་གསལ་དུ་གསོལ་ལོ། །གནས་གསལ་དུ་གསོལ་
ལོ། མགོན་གསལ་དུ་གསོལ་ལོ། །སྡོངས་གསལ་དུ་གསོལ་ལོ། །ཞེས་སེམས་བསྐྱེད་
པའི་རྒྱན་དུ་བཀོད་པའམ། ཡང་ནས་ཡང་དུ་བཀའ་རྒྱུད་དག་པའི་བོན་འདི་བསྒྲགས་
པའི་ཚེ་ན། ཡིད་བཞིན་གྱི་ནོར་བུ་དངོས་དང་དངོས་གྲུབ་གཉིས་ལས། གཟུངས་སྡེ་
འདི་ནི་དངོས་གྲུབ་ཏུ་བྱུང་བ་ཡིན་པས། སྨོན་ལམ་འདི་ལ་བརྟེན་ཚད་འགྲུབ་པའི་
150



མདོ་སྡེ།
རྣམ་རྒྱལ་གཟུངས་ཆེན།
ཕྱིར་དུ། ཀླུ་རྒྱལ་འཇོག་པོ་འཁོར་དང་བཅས་པས། བདག་ལ་ཆར་གསལ་བར་གྱུར་
ཅིག །ཟས་གསལ་བར་གྱུར་ཅིག །འབྲུ་གསལ་བར་གྱུར་ཅིག །ནོར་གསལ་བར་གྱུར་
ཅིག །སྐྱབས་གསལ་བར་གྱུར་ཅིག །གྲོགས་གསལ་བར་གྱུར་ཅིག །གནས་གསལ་བར་
གྱུར་ཅིག །མགོན་གསལ་བར་གྱུར་ཅིག །སྡོངས་གསལ་བར་གྱུར་ཅིག །ཞེས་བགྱི་བའི་
སྨོན་པ་ཡོངས་སུ་འགྲུབ་པའི་གཟུངས། ཀླུའི་ནོར་བུ་རུ་འགྲོ་བའི་གཏེར་འདི་ཡིན་ནོ། །
ན་མོ་དམུ་ར་ཏ་ཧན་བ་ད་ཡ། མུར་ཟངས་ཝེར་རོ་ཏག་ཤ་ཀ། ཐ་ཡུད་རད་ན་ཏྲ་ཡ་
ཡ། སི་ཏི་ཆེ་ཀན་ད་ན་ཡ། ཧི་ལི་ཧི་ལི། ཧུ་ལི་ཧུ་ལི། ཧ་ཡ་ཧ་ཡ། ན་ག་ཕུ་བྷ་སུ་ཏ་
ཀ། གྱེར་ལ་སི་ཏི་ར་ཡོ་ནི། ཨོཾ་མུར་ཟངས་ག་དྷེ་ཕུ་སྭཱཧཱ། དེ་ནས་དག་པའི་སྨན་ཆེན་
མོ་བརྒྱད་ནི། ཀླུ་མོ་མ་མ་དེ་དང་། ཀླུ་མོ་དུང་སྐྱོངས་མ་དང་། ཀླུ་མོ་འོད་འཕྲོ་མ་
དང་། ཀླུ་མོ་རིང་ནམ་མ་དང༌། ཀླུ་མོ་དིང་གཙུག་མ་དང་། ཀླུ་མོ་ཏ་ཏི་མ་དང་། ཀླུ་
མོ་ཀུན་འབྱོངས་མ་དང་། ཀླུ་མོ་གོ་ཕུད་མ་དང་བརྒྱད་ཀྱིས་གསོལ་པ། ཨོཾ་མ་མ་ན་ག་
ལི། མུར་ཟངས་ཨུན་ཏིང་མ། མུར་ཟངས་ཁི་ཁར་མ། མུར་ཟངས་རིང་ནམ་དེ། མུར་
ཟངས་ཕུ་ཙམ་འདུ། མུར་ཟངས་ཏ་ཏི་མུམ། མུར་ཟངས་དུ་ཤྲི་ཡེ། མུར་ཟངས་སད་
དུན་ནི། གྱེར་ལ་སལ་སལ་ས་མ་ཡ། གུ་ར་དང་ར་སི་ཏི་ས་མ་ཡ་སཱཧཱ། བདག་ཅག་
དག་པ་ཆེན་མོ་གཙང་མའི་སྨན་ཆེན་མོ། ཀླུ་ཆེན་པོ་རྣམས་ཀྱི་ལྕམ་མོ། བསོད་ནམས་
ཀུན་གྱི་དཔལ་ཆེན་མོ། སྐྱོབས་པ་ཆེན་མོའི་མཚན་རྟགས་ཅན་རྣམས་ཀྱི། གཡུང་
དྲུང་གི་དོན་ལ་སེམས་བསྐྱེད་པའི་གཟུངས་འདི་ནི། རྣམ་པར་མ་དག་པའི་ནད་དང༌།
རིམས་དང་། ཡམས་དང་མཛེ་ལས་སོགས་པའི་སྡུག་བསྔལ་ཐམས་ཅད་སེལ་ཞིང་།
བདེ་བ་དང༌། ཞི་བ་དང་། དེས་པའི་སྤྱོད་པ་དགའ་བདེ་ཅན་རྣམས་བསྐྱེད་པ་ཡིན་
ནོ། །དེ་སྐད་ཅེས་གསོལ་ནས་འཁོར་བརྒྱད་པོ་གཙོ་བོའི་གདེངས་ཀ་ལ་བསྡུས་ཏེ།
སངས་རྒྱས་ཀྱི་གཡོན་ཕྱོགས་སུ་དཔལ་གྱི་རྒྱན་དུ་གུས་པར་བཏུད་དོ། །དཔལ་མགོན་
151



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཀླུ་རྒྱལ་འཇོག་པོ་ཞེས་བྱ་བའི་གཟུངས་ཀྱི་ལེའུ་སྟེ་བཞི་བཅུ་གཅིག་པའོ།། །།
༧ ཞང་ཞུང་སྐད་དུ། ཤིར་ཧྲི་ཧྲང་སྟི་སྤ་ཤང་པྲ་པ་ཏ། བོད་སྐད་དུ། དཔལ་
མགོན་ཁྱུ་མཆོག་དབང་ཕྱུག་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། ཀླུ་མོ་ཆེན་མོ་ཁྱུ་མཆོག་གི་ནོར་རྣམས་ལ་
དབང་བསྒྱུར་བའི་རྟ་བླ་དབང་ཕྱུག་མ་ཞེས་བྱ་བ། སྐུ་མདོག་རིན་པོ་ཆེ་ཟངས་སམ་
པད་མ་ར་ག་ལྟར་འཚེར་བ། སྦྲུལ་མགོའི་གདེངས་ཀས་རྣམ་པར་མཛེས་པ། ཕྱག་
མཚན་མེ་ཏོག་གི་ལྡིང་ཁང་དུ་སྦྲུལ་གྱི་ཞགས་པ་འཛིན་པ་དེ་ཡང་། འཁོར་བྱེ་བ་ས་
ཡ་དང་བཅས་པས་གསོལ་པ། རྣམ་པར་རྒྱལ་བ་ལགས། བདག་ནི་ཀླུ་དབང་གི་
གཙོ་མོ་དབང་ཕྱུག་མ་ཞེས་བགྱི་སྟེ། རིན་པོ་ཆེ་ཁྱུ་མཆོག་གི་དཀོར་ཐམས་ཅད་ལ་
མངའ་མཛད་པ་ལགས་ཀྱི། སངས་རྒྱས་ཀྱི་ཞབས་འབྲེང་ངམ། འཁོར་ལོ་བསྒྱུར་བའི་
རྒྱལ་རྐྱེན་ནམ། སེམས་ཅན་འདོད་པའི་རེ་བ་བསྐངས་སོ། །ཁྱུ་མཆོག་གི་དངོས་གྲུབ་
འབུལ་བ་ལགས་ན། གང་གཡུང་དྲུང་སེམས་དཔའ་གཟུངས་འདི་འཛིན་པའི། ཁྱུ་
མཆོག་རྟ་རྣམས་ནི། སྲིད་པར་བྱེད། བསྐྱེད་པར་བྱེད། འཕེལ་བར་བྱེད། བཟང་
བར་བྱེད། ལེགས་པར་བྱེད། མང་བར་བྱེད། བསྲུང་བར་བྱེད། བསྐྱབས་པར་བྱེད།
དགྲ་དང་ནད་ཀྱི་མི་ཉེན་པར་བྱེད་དོ། །དེ་ཅིའི་སླད་དུ་ཞེ་ན། འགྲོ་བའི་ལོངས་སྤྱོད་
དམ་པ་ཡིན་ཏེ། བདག་ནི་དེ་ལ་མངའ་མཛད་པས། གཡུང་དྲུང་གི་དོན་ལ་སེམས་
བསྐྱེད་པའི་གཟུངས་སྡེ་དམ་པ་ལ་ཚོགས་ཀྱི་ལམ་སྐལ་དུ་གསོལ་གྱིས། སྐྱེས་བུ་རྣམས་
ཁྱུ་མཆོག་གི་དོན་བྱ་བ་འདོད་པས། ཀླུ་མོ་དབང་ཕྱུག་ཆེན་མོ། བདག་གི་རྟ་རྣམས་
ནི་བསྲིད་པར་གྱིས། བསྐྱེད་པར་གྱིས། འཕེལ་བར་གྱིས། བཟང་བར་གྱིས། ལེགས་
པར་གྱིས། མང་བར་གྱིས། བསྲུང་བར་གྱིས། བསྐྱབ་པར་གྱིས། དགྲ་དང་ནད་ཀྱི་མི་
ཉེས་བར་གྱིས་ཤིག །ཅེས་སྨྲས་ཏེ། འདོད་པས་བརྒྱལ་བ། ཆགས་པས་བཅིངས་པ།
152



མདོ་སྡེ།
རྣམ་རྒྱལ་གཟུངས་ཆེན།
སྲེད་པས་གདུང་བའི་འགྲོ་བ་ལ་སྙིང་རྗེར་བལྟའ་བའི་ཕྱིར། བདག་ནི་རྟའི་ལྷ་ཡིན་པས་
མཆོད་པ་དང་། མོས་པ་དང༌། འདུན་བར་བྱེད་བཞིན་སྨོན་པ་ནི། དཔལ་མགོན་
དབང་ཕྱུག་མོ། བདག་གི་རྟ་རྣམས་ནི་བསྲིད་པར་གྱུར་ཅིག །བསྐྱེད་པར་གྱུར་ཅིག །
འཕེལ་བར་གྱུར་ཅིག །བཟང་བར་གྱུར་ཅིག །ལེགས་པར་གྱུར་ཅིག །མང་བར་གྱུར་
ཅིག །བསྲུང་བར་གྱུར་ཅིག །བསྐྱབ་པར་གྱུར་ཅིག །དགྲ་དང་ནད་ཀྱི་མི་ཉེས་བར་
གྱུར་ཅིག །ཅེས་པའི་ཚིག་དེ་དག་ཡོངས་སུ་འགྲུབ་པ་ཀླུ་མོ་རྟའི་དབང་ཕྱུག་མ་འཁོར་
དང་བཅས་པའི་གཟུངས་འདི་གསོལ་ལོ། །ན་མོ་དམུ་ར་ཏ་ཧན་བ་ད་ཡ། མུར་ཟངས་
པ་ཤང་། མ་མ་མུ་མུ་ནམ་ནམ་ཡེ་ཡེ། སྨར་ཞི་ཧྲང་གི་སད་དུ་ར་ཡོ། སྨར་ཞི་ཧྲང་
གི་སི་ཏི། སྨར་ཞི་ཧྲང་གི་ཆད་ཀན། ཧྲང་ཡ་ཧྲང་ཡ། མུར་ཟངས་ཧྲང་ཡ། བྲོ་ནི་བྲོ་
ནི། ཧྲང་ལ་བྲོ་ནི། གྱེར་ལ་ཧྲང་ཞི་ཁུ་ཡེ་ཧུན་སཱཧཱ། འདི་ལྟ་བུའི་གཟུངས་སྡེ་བཀླག་
པ་ཙམ་གྱི། ཁྱུ་མཆོག་སྤྲིན་གྱི་ཤུགས་ཅན་གྱི་དངོས་གྲུབ་དམ་པ་སངས་རྒྱས་ལ་བདག་
གིས་སྟེར་གྱི། ནད་དང་གདོན་རྣམས་ཀྱིས་མི་ཚུགས་སོ། །དགྲ་དང་ཆོམ་རྐུན་གྱིས་མི་
ཚུགས་སོ། །ཁྱུ་མཆོག་གི་དཔལ་དང་གཡང་དང་ཁ་རྗེ་ནི་གཏེར་དབང་ལྟར་བགྱིའོ། །
དེ་སྐད་ཅེས་གསོལ་ནས། སངས་རྒྱས་ཀྱི་སྐུའི་གཡོན་ཕྱོགས་སུ་རྒྱན་ཆེན་པོ་ལ་དཔལ་
དུ་ཆེ་བར་འཁོད་དོ། །དཔལ་མགོན་ཁྱུ་མཆོག་དབང་ཕྱུག་མ་ཞེས་བྱ་བའི་གཟུངས་ཀྱི་
ལེའུ་སྟེ་བཞི་བཅུ་གཉིས་པའོ། །
༧ ཞང་ཞུང་སྐད་དུ། ཤིར་རྡོ་རྟིང་ནི་ཤིར་པར་པྲ་པ་ཏ། བོད་སྐད་དུ། དཔལ་
མགོན་ནོར་མཆོག་དཔལ་ཕྱུག་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་
བ་ལ་ཕྱག་འཚལ་ལོ། །དེའི་ཚེ་དེའི་དུས་ན། འཇིག་རྟེན་གྱི་ཁམས་རབ་འབྱམས་
དཔག་ཏུ་མེད་པ་ན། གནས་པའི་ནོར་མཆོག་རིན་པོ་ཆེ་རྐང་འགྲོས་ཐམས་ཅད་ལ་
མངའ་མཛད་པ། ཀླུ་མོ་དཔལ་ཕྱུག་མ་ཞེས་བྱ་བ་དེ། སྐུ་མདོག་རིན་པོ་ཆེ་དངུལ་
153



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལྟར་གསལ་བ། སྦྲུལ་གྱི་རྒྱན་གྱི་རྣམ་པར་མཛེས་པ། ཕྱག་ན་ཕྱུགས་ཀྱི་ཉག་ཐག་དང་།
གསེར་གྱི་ཉ་མོ་འཛིན་པ་དེ་ཡང་། འཁོར་བྱེ་བ་ས་ཡ་དང་བཅས་པས་གསོལ་པ།
རྣམ་པར་རྒྱལ་བ་ལགས། བདག་ཉིད་ནི་འཇིག་རྟེན་གྱི་ཁམས་ལ་མངའ་མཛད་པའི་
ཡུལ་དུ་གྱུར་པ། ནོར་མཆོག་ཕྱུགས་རྣམས་ལ་མངའ་བ་ལགས་པས། དེ་དག་བསྐྱེད་
པ་ཡང་ང་། གནས་པ་ཡང་ང་། གསོ་བ་ཡང་ང་། མེད་པར་བྱེད་པ་ཡང་ངའོ། །དེ་
བས་ན་སེམས་ཅན་ཐམས་ཅད་རིན་པོ་ཆེ་རྒྱུན་གྱི་ལམ་ལ་སེམས་བསྐྱེད་ནས། འཇུག་
པའི་ཕན་པ་མང་པོ་ཡོངས་སུ་རྒྱས་པར་བྱ་བའི་ཕྱིར། ང་ནི་ཕྱུགས་མཆོག་ནོར་རྣམས་
སྲིད་པའི་ཡུམ་ཡིན་པས། འགྲིབ་པ་མེད། བརླགས་པ་མེད། སྟོར་བ་མེད། ཉེས་པ་
མེད། ཉམས་པ་མེད། ན་བ་མེད། འཕྲོགས་པ་མེད། སྡང་བ་མེད། གནོད་འཚེ་མེད་
པ་ཡིན་ནོ། །དེ་བས་ན་ང་ལ་ཡང་དག་པར་རྣམ་པར་རྒྱལ་བའི་ཡན་ལག་ཏུ་བསྐྲུན་
ཏེ། འགྲོ་བའི་དབུལ་བ་བསལ་བའི་དོན་སླད་དུ། འཕྲིན་ལས་སུ་གསོལ་ནས། ཀྱེ་མ་
འོ། ཀླུ་མོ་དཔལ་ཕྱུག་མོ་བདག་གི་ནོར་རྣམས་ནི། འགྲིབ་པ་མེད་པར་གྱིས། བརླགས་
པ་མེད་པར་གྱིས། སྟོར་བ་མེད་པར་གྱིས། ཉེས་པ་མེད་པར་གྱིས། ཉམས་པ་མེད་
པར་གྱིས། ན་བ་མེད་པར་གྱིས། འཕྲོག་པ་མེད་པར་གྱིས། སྡང་བ་མེད་པར་གྱིས།
གནོད་འཚེ་མེད་པར་གྱིས། ཞེས་སྨོན་པ་པོའི་འདོད་པ་ཅི་བཞིན་པ་བདག་འབྱུང་བར་
ནུས་ཀྱི། འོན་ཀྱང་མི་རྣམས་སྨོན་ལམ་ཇི་ལྟར་བཏབ་པ་བཞིན་དུ། ཀླུ་རྣམས་གཟའ་
བ་བཞིན་དུ་བགྱིས་པས། ཀླུ་མོ་ཆེན་མོ་དཔལ་ཕྱུག་མོ། བདག་གི་ནོར་རྣམས་ནི་ཁྱོད་
ཀྱིས་མཐུས། ཡོངས་སུ་འགྲིབ་པ་མེད་པར་གྱུར་ཅིག །བརླགས་པ་མེད་པར་གྱུར་ཅིག
སྟོར་བ་མེད་པར་གྱུར་ཅིག །ཉེས་པ་མེད་པར་གྱུར་ཅིག །ཉམས་པ་མེད་པར་གྱུར་
ཅིག །ན་བ་མེད་པར་གྱུར་ཅིག །འཕྲོགས་པ་མེད་པར་གྱུར་ཅིག །སྡང་བ་མེད་པར་
གྱུར་ཅིག །གནོད་འཚེ་མེད་པར་གྱུར་ཅིག །ཅེས་པ་ངའི་ཡོན་ཏན་ཆ་དང་མཐུན་པའི་
154



མདོ་སྡེ།
རྣམ་རྒྱལ་གཟུངས་ཆེན།
སྨོན་པ་དེ་བྱས་ན། ཀླུ་ཐམས་ཅད་ཀྱི་ནོར་གྱི་དཔལ་ཆེན་པོ་འདུས་པའི་གཟུངས་ནི་
འདི་ལྟ་སྟེ། ན་མོ་དམུ་ར་ཏ་ཧན་བ་ད་ཡ། མུར་ཟངས་ཝེར་རོ་ཨཱིན་ཏྲ་པ་ཏ་ཡ། བ་
སུ་དྷེ་བ་སི་ཏི་ཏ་ཀ། ན་ག་མ་མ། ཧེ་ལི་ཧེ་ལི། ན་ག་དུ་ན་དུ་ན། ན་ག་ར་ཡོ་ར་ཡོ།
བ་སུ་སི་ཏི་གྷོ་རུ་ནི་དྷི་ཡ། གྱེར་ནི་ཤིར་རི་རད་ན་ཝེར་སཱཧཱ། ཀྱེ་འདི་ལྟ་བུའི་གཟུངས་
སྡེ་རིན་པོ་ཆེ། གཡུང་དྲུང་སེམས་དཔའི་སྤྱད་བྱར་འོས་པ། མར་དང་མེ་རུ་འཛོམ་
པ་ནི་སྒྲོན་མེ་ཡིན་པ་བཞིན་དུ། དོན་དམ་མཆོག་དང་རྒྱུ་རྐྱེན་སྡོངས་སུ་འཛོམ་པ་ནི་
རྣམ་པར་རྒྱལ་བ་ལགས་སོ། །དེ་སྐད་ཅེས་གསོལ་ནས། སངས་རྒྱས་ཀྱི་སྐུ་ཡི་གཡོན་
ཕྱོགས་སུ་རྒྱན་ལ་ཆས་སུ་བགྱིས་སོ། །དཔལ་མགོན་ནོར་མཆོག་དཔལ་ཕྱུག་མ་ཞེས་བྱ་
བའི་གཟུངས་ཀྱི་ལེའུ་སྟེ་བཞི་བཅུ་གསུམ་པའོ།། །།
༧ ཞང་ཞུང་སྐད་དུ། ཤིར་རྡོ་ཀ་ལེ་ཡེ་ཤོ་པྲ་པ་ཏ། བོད་སྐད་དུ། དཔལ་མགོན་
གཡང་མཆོག་ཡོངས་ཕྱུག་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། འཇིག་རྟེན་གྱི་སྤྱོད་པའི་རྒྱུ་མཆོག་རྐང་འགྲོས་
རིན་པོ་ཆེ། ལུག་ཐམས་ཅད་ལ་མངའ་མཛད་པ། ཀླུ་མོ་གཡང་མཆོག་ཡོངས་ཕྱུག་
མ་ཞེས་བྱ་བ། སྐུ་མདོག་དུང་དང་ཀུན་དྷ་ལྟར་དཀར་བ། སྦྲུལ་གྱི་རྒྱན་ཆ་ཅན་མང་
པོས་སྒེག་པའི་ལྷ་མོ་ཆེན་མོ། ཕྱག་ན་སྲིད་པའི་སྒོ་ང་དང་རིན་པོ་ཆེའི་ཕྲེང་བ་འཛིན་
པ། འཁོར་ཡང་བྱེ་བ་ས་ཡ་དང་བཅས་པ། རྒྱ་མཚོའི་ཆུ་རྟ་དང་། ཆུ་ལུག་དང་ཆུ་
གླང་ལས་སོགས་ཏེ། འཇིག་རྟེན་གྱི་ཁམས་ཀྱི་སེམས་ཅན་ཡོངས་ལ་མངའ་མཛད་པ་
དེས་གསོལ་པ། རྣམ་པར་རྒྱལ་བ་ལགས། བསྐལ་པ་གོང་མའི་སྔོན་རོལ་ནས་ཉིད་
ཀྱི་ཐུགས་བསྐྱེད་པའི་སྨོན་ལམ་གྱི་མཐུན་རྐྱེན་དུ། བདག་ཅག་དཔལ་མགོན་བརྒྱ་
རྩ་དགུ་པོ་ནི། དོན་གྱི་སངས་རྒྱས་སུ་རུང་ན་ཡང་། འགྲོ་བའི་དོན་དུ་འཇིག་རྟེན་
གྱི་དཔལ་དུ་སྣང་ངོ༌། །མགོན་དུ་ཆེའོ། །མངའ་དང་ལྡན་ནོ། །དབང་བསྒྱུར་ཐོབས་
155



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སོ། །དེ་ཡང་དེ་དག་ཉིད་ཀྱི་བསྟན་པའི་རྒྱན་དུ་འབྱུང་བ་ལགས་ན། ཐམས་ཅད་ནས་
ཐམས་ཅད་ཀྱི་རང་རང་གི་སྟོབས་ལས་བྱུང་བའི་གཟུངས། གཡུང་དྲུང་སེམས་དཔའ་
སེམས་བསྐྱེད་དུ་དམ་བཅས་པ། བདག་ནི་གཡང་མཆོག་ལུག་རྣམས་ལ་མངའ་བ་
ཞིག་ལགས་ཀྱི། འགྲོ་བ་དེའི་འདུན་པ་ཅན་རྣམས་ལ། སྲེད་ལེན་མེད། གདུང་བ་མེད།
འཕོངས་པ་མེད། དབུལ་བ་མེད། དགྲས་འཇིག་མེད། འཇབ་འཇིག་མེད། གཅན་
འཇིག་མེད། ནད་འཇིག་མེད། སྟོར་རླག་མེད་པར་བྱེད་དོ། །དེ་བས་ན་ངའི་མིང་
ཤེས་པ་དེ་ཡང་། དེ་བཞིན་དུ་འཇིག་པ་ལས་སྒྲོལ་བའི་ལས་མཛད་དེ། སྐྱེས་བུ་དེ་དག་
གི་ཀླུ་མོ་ཡོངས་ཕྱུག་མ་བདག་གཡང་མཆོག་ནི། སྲེད་ལེན་ལས་སྐྱོབས་ཤིག །གདུང་
བ་ལས་སྐྱོབས་ཤིག །འཕོངས་པ་ལས་སྐྱོབས་ཤིག །དབུལ་བ་ལས་སྐྱོབས་ཤིག དགྲས་
འཇིག་ལས་སྐྱོབས་ཤིག །འཇབ་འཇིག་ལས་སྐྱོབས་ཤིག །གཅན་འཇིག་ལས་སྐྱོབས་
ཤིག །ནད་འཇིག་ལས་སྐྱོབས་ཤིག །སྟོར་རླག་ལས་སྐྱོབས་ཤིག །གཞན་ཡང་རྣམ་
པར་རྒྱལ་བའི་དྲུང་དུ། སྨོན་ལམ་གང་གདབ་འགྲུབ་པའི་ཞལ་བཞེས་པ། ཀླུ་མོ་ཡོངས་
ཕྱུག་མ་ཁྱེད་ཀྱིས། བདག་གཡང་མཆོག་དམ་པ་ལུག་རྣམས་ལ། སྲེད་ལེན་མེད་པར་
གྱུར་ཅིག །གདུང་བ་མེད་པར་གྱུར་ཅིག །འཕོངས་པ་མེད་པར་གྱུར་ཅིག །དབུལ་བ་
མེད་པར་གྱུར་ཅིག །དགྲས་འཇིག་མེད་པར་གྱུར་ཅིག །འཇབ་འཇིག་མེད་པར་གྱུར་
ཅིག །གཅན་འཇིག་མེད་པར་གྱུར་ཅིག །ནད་འཇིག་མེད་པར་གྱུར་ཅིག །སྟོར་རླག་
མེད་པར་གྱུར་ཅིག །ཞེས་སྨོན་པར་བྱས་ཏེ་ངའི་གསང་བའི་གཟུངས། ཀླུའི་གཡང་
ཆེན་མོ་འདི་དག་བརྗོད་དོ། །ན་མོ་དམུ་ར་ཏ་ཧན་བ་ད་ཡ། མུར་ཟངས་ཁུ་ཡེ་མ་མ་
སྨར་ཞི་ཀར་ལ་སྟོང་དུ་སྤྱོད། ཀར་ཡེ་སི་ཏི་ཆད་ཀན། ཕུ་ནེ་ཕུ་ནེ། ད་ན་དན་ཏི། ན་
ག་དྷུ་དྷུ་ས་མ་ཡ། གྱེར་རོ་ཀར་ནེ། སྨྲར་ནེ་ཀུ་རུ་ཡེ་སྭཱཧཱ། འདི་ལྟ་བུའི་གཟུངས་སྡེ་
དམ་པས། སེམས་ཅན་གྱི་དོན་ལ་ཡོངས་སུ་བདག་ནི་འཇུག་པ་ཡིན་གྱི། རིགས་ཀྱི་བུ་
156



མདོ་སྡེ།
རྣམ་རྒྱལ་གཟུངས་ཆེན།
དག་རྣམ་པར་སྣང་བྱའི་དོན་ཆེན་པོ། གཡུང་དྲུང་གི་སྤྱད་བྱ་ལ་སྤྱོད་པར་གྱིས་ཤིག །
དེ་སྐད་ཅེས་གསོལ་ནས་གཡུང་དྲུང་སེམས་མ་དེ་ཡང༌། རྒྱན་ལས་དཔལ་དུ་ཆེ་བར་
འཁོད་དོ། །དཔལ་མགོན་གཡང་མཆོག་ཡོངས་ཕྱུག་མ་ཞེས་བྱ་བའི་གཟུངས་ཀྱི་ལེའུ་
སྟེ་བཞི་བཅུ་བཞི་པའོ།། །། །
༧ ཞང་ཞུང་སྐད་དུ། ཤིར་བྲོ་དྲུང་ཟད་ལིག་ཞི་པྲ་པ་ཏ། བོད་སྐད་དུ། དཔལ་
མགོན་ཟས་མཆོག་སྲིད་ཕྱུག་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་
ལ་ཕྱག་འཚལ་ལོ། །དེའི་ཚེ་དེའི་དུས་ན། མི་བཅེད་རིན་ཆེན་མཛེས་པའི་བཀོད་པ།
སངས་རྒྱས་ཀྱི་འདུལ་བའི་ཞིང་ཁམས། འདིའི་ཟས་མཆོག་འབྲས་རྣམས་ལ་མངའ་
མཛད་པ། ཀླུ་མོ་ཟས་མཆོག་སྲིད་ཕྱུག་མ་ཞེས་བྱ་བ། སྐུ་མདོག་གསེར་བཙོ་མའི་ཁ་
དོག་ཅན། སྦྲུལ་གྱི་ཐོད་གདེངས་དང་དར་དཀར་གྱི་ཀ་ཤས་མཛེས་པ། ཕྱག་ན་ཆུ་
སྲིན་གྱི་ཞགས་པ་དང་། ཨུན་ཆེན་གསོན་མ་འཛིན་པ་དེ། འཁོར་ཡང་བྱེ་བ་ས་ཡས་
བསྐོར་ཏེ་གསོལ་པ། ཀྱེ་སྐྱེས་བུ་ཆེན་པོ་རྣམ་པར་རྒྱལ་བ་ལགས། སྲིད་པ་འདི་དག་གི་
གཞི་མ་ནི་ཀླུ་དབང་ཡིན་ཏེ། ཀླུ་ཕྱུག་ན་མི་ཡང་ཕྱུག་གོ །ཀླུ་འཕན་ན་མི་ཡང་འཕན་
ནོ། །ཀླུ་དར་ན་མི་ཡང་དར་རོ། །དེའི་ནང་ནས་ཀྱང་བསོད་ནམས་ཀྱི་མངའ་བདག །
ལོངས་སྤྱོད་ཀྱི་རྒྱལ་མོ། འདོད་ཡོན་གྱི་དབང་མོ་ཆེ་བདག་ཡིན་ཏེ། ས་གཞི་རིན་པོ་
ཚེའི་ལོ་ཏོག་ཐམས་ཅད་ལ་མངའ་མཛད་པ་ལགས་སོ། །ཐམས་ཅད་བསྐྱེད་པར་བྱེད།
རྒྱས་པར་བྱེད། ཡོད་པར་བྱེད། གང་བར་བྱེད། སྨིན་པར་བྱེད། འཕེལ་བར་བྱེད།
མི་ཉེས་པར་བྱེད། མི་ཉམས་པར་བྱེད། སད་སེར་བཙའ་འབུ་ལས་བསྲུང་བར་བྱེད་
དོ། སུ་ཞིག་ངའི་བྱེད་པ་དེ་དག་ཁྱད་པར་དུ་བྱ་བར་འདོད་པས་ཀྱང་། ཁོ་མོ་ཅག་
གི་མིང་ནས་བོས་ཏེ། ཀྱེ་མ་འོ་འབྲུའི་བདག་མོ། ཀླུ་མོ་སྲིད་ཕྱུག་ཆེན་མོ། བདག་གི་
ཟས་མཆོག་འདི་དག་བསྐྱེད་པར་མཛོད། རྒྱས་པར་མཛོད། ཡོད་པར་མཛོད། གང་
157



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བར་མཛོད། སྨིན་པར་མཛོད། འཕེལ་བར་མཛོད། མི་ཉེས་པར་མཛོད། མི་ཉམས་
པར་མཛོད། སད་སེར་བཙའ་འབུ་ལས་བསྲུང་བར་མཛོད། ཞེས་བགྱིས་ཀྱང་རུང་།
ཡང་ན་བང་མཛོད་དུ་བདག་ཅག་རྒྱུ་མཆོག་ལྕམ་བཞིའི་གཟུགས་བརྙན་བཞེངས་
ཏེ། སྨན་དང་འབྲུ་དང་དཀར་དང་མངར་གྱི་གསོལ་བའམ། རྟ་དང་གླང་པོ་རྐང་
འགྲོས་ལ་རྟེན་བཅས་ནས་སྨོན་པ། ཀླུ་མོ་ཆེན་མོ་དཔལ་བསྐྱེད་མས། བདག་གི་ཟས་
འབྲས་དྲུག་གམ་བརྒྱད་པོ་དག་བསྐྱེད་པར་གྱུར་ཅིག །རྒྱས་པར་གྱུར་ཅིག །ཡོད་པར་
གྱུར་ཅིག །གང་བར་གྱུར་ཅིག །སྨིན་པར་གྱུར་ཅིག །འཕེལ་བར་གྱུར་ཅིག །མི་ཉེས་
པར་གྱུར་ཅིག །མི་ཉམས་པར་གྱུར་ཅིག །སད་སེར་བཙའ་འབུ་ལས་བསྲུང་བར་
གྱུར་ཅིག །ཅེས་སྨོན་བའམ། དེ་ཇི་ལྟ་བ་བཞིན་དུ་ཇི་ནས་ཀྱང་ཇི་སྙེད་འགྲུབ་པའི་
གཟུངས་ནི་འདི་ཡིན་ཏེ། ན་མོ་དམུ་ར་ཏ་ཧན་བ་ད་ཡ། མུར་ཟངས་ཁྲི་རྩེ་མ་མ། ཁ་
ཧི་སི་ཏི་ཏ་ཀ། དྲུང་ཟད་སྨར་ཞི་ཤི་ནི། ན་ག་དུ་ན་དུ་ན། བ་སུ་སྤུངས་སོ་པུས་ཏིང་
དྷུ་དྷུ་། ཏིང་ནམ་ནི་དྷི། དང་ར་སི་ཏི། ཕྱྭ་ཡེ་ཁུ་ཡེ། རྩྭ་སྨར་རོ། །གྱེར་ལ་ཆད་ཀན་
ར་ཡོ་སཱཧཱ། འདི་ནི་གཤེན་གྱི་ཟས་མཆོག་གམ། སེམས་ཅན་གྱི་དཔལ་ཆེད་དུ་ནི། ཀླུ་
མོ་བདག་གི་སེམས་མ་ཆེན་མོར་བྱ་བའི་ཕྱིར་སྨྲས་ཏེ། རྒྱུ་མཆོག་གི་ལྕམ་བཞི་པོ་བདག་
ཅག་གི་བླ་ན་མེད་པའི་འབྲས་བུ་ཐོབ་པར་བྱ་བའི་དོན་ནོ། །དེ་སྐད་ཅེས་གསོལ་ནས།
སངས་རྒྱས་ཀྱི་སྐུའི་གཡོན་ཕྱོགས་ཀྱི་ཆེ་བ་ལ་དཔལ་དུ་འབར་བའོ། །དཔལ་མགོན་
ཟས་མཆོག་སྲིད་ཕྱུག་བདག་མོ་ཞེས་བྱ་བའི་གཟུངས་ཀྱི་ལེའུ་སྟེ་བཞི་བཅུ་ལྔ་པའོ།། །།
༧ གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་ལས། བམ་པོ་དགུ་པ། ཞང་ཞུང་སྐད་དུ་ཤིར་བྲོ་སད་མིན་ཝེར་
ཞི་པྲ་པ་ཏ། བོད་སྐད་དུ། དཔལ་མགོན་གྱི་རྒྱལ་པོ་ཐང་བཟང་རིང་སྐྱེས་ཞེས་བྱ་
བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་ལོ། །དེའི་ཚེ་དེའི་དུས་ན།
158



མདོ་སྡེ།
རྣམ་རྒྱལ་གཟུངས་ཆེན།
དཔལ་མགོན་གྱི་རྒྱལ་པོ་ཐང་བཟང་རིང་སྐྱེས་ཞེས་བྱ་བ། སྐུ་མདོག་སེར་སྐྱ་འབར་
བའི་གཟི་བརྗིད་ཅན། ཕྱག་ན་སླག་ཆེན་པོ་དང་ཡིད་བཞིན་ནོར་བུ་འཛིན་པ་དེ་
ཡང་། འཁོར་གཟའ་ཆེན་པོ་བརྒྱད་ལ་སོགས་ཏེ། ཡར་གཡེན་དང་བར་གཡེན་དང་།
ས་གཡེན་དང་བཅས་པ་དེས་ཀྱང༌། ཡིད་བཞིན་གྱི་ནོར་བུ་རིན་པོ་ཆེ་མཆོད་པར་
ཕུལ་ནས། སྟོན་པ་ལ་ཞུས་སམ་གསོལ་པ། ཀྱེ་རྒྱལ་བ་གཤེན་རབ་ལགས། འཇིག་
རྟེན་གྱི་ཁམས་རབ་འབྱམས་གྲངས་མེད། དཔག་ཏུ་མེད་པ་དག་གི་དབུས་ནི་རི་རབ་
ཡིན་ནོ། །རི་རབ་རིའི་རྒྱལ་པོའི་ཁོང་བཅུད་ནི་ལྷ་མ་ཡིན་ཡིན་ནོ། །ལྷ་མ་ཡིན་ཐམས་
ཅད་ལ་དབང་བསྒྱུར་བའི་རྒྱལ་པོ་ནི་ཐང་བཟང་བདག་ཉིད་ཡིན་ནོ། །བདག་ཉིད་
ཀྱི་སེམས་ཀྱི་རྟོགས་པ་ནི་བོན་རིན་པོ་ཆེ་འདི་ཡིན་ནོ། །བོན་ཐམས་ཅད་ཀྱི་སྟོན་པ་ནི་
རྣམ་པར་རྒྱལ་བ་ཡིན་ནོ། །རྣམ་པར་རྒྱལ་བ་ཁྱོད་ཀྱི་བསྟན་པའི་སྙིང་པོ་རིན་པོ་ཆེ་
གཟུངས་སྡེ་དམ་པ་འདི་དག་ནི། བདག་ཅག་ལྷ་མ་ཡིན་གྱི་དབང་པོའི་གཙུག་གི་ནོར་
བུ་དམ་པ་ལགས་ན། འདི་ཉིད་ཡོངས་སུ་རྒྱས་པའི་བསྟན་པ་མཐར་ཕྱུང་བའི་ཆེད་དུ།
ངའི་མཚན་ཉིད་ཆེན་པོ་དགུ་ཡང་བསྟན་པར་བྱ་སྟེ། ཕ་རོལ་གྱི་ཚོགས་ཀྱིས་འཚེ་བ་
ཐམས་ཅད་སྐྲག་པར་བྱེད། འཇིགས་པར་བྱེད། རེངས་པར་བྱེད། རྨུགས་པར་བྱེད།
འཇོམས་པར་བྱེད། འཇིལ་བར་བྱེད། གནོན་པར་བྱེད། གཅོད་པར་བྱེད། བརླགས་
པར་བྱེད། དེ་བས་ན་སྐྱེས་བུ་དམ་པ་རྒྱལ་བའི་གདུང་འཛིན་པ། རྣམ་པར་རྒྱལ་
བའི་བཀའ་རྒྱུད་ལ་ཡོངས་སུ་གནས་པ་དེ་ལ་ཡང༌། ངའི་ནུས་པའི་མཚན་ཉིད་དེས་
མཚོན་པར་ཐོབ་པར་འདོད་ན། གཟུངས་སྡེ་རིན་པོ་ཆེ་འདི་ལ་བརྟེན་ཏེ། ལྷ་མ་ཡིན་
གྱི་དབང་པོ་ཆེན་པོ་ཁྱོད་ཀྱིས། གཤེན་ལ་རྣམ་པར་འཚེ་བའི་དགྲ་དང་གདོན་དང་།
བྱད་དང་རིགས་སྔགས་དང་རྒྱལ་པོའི་ཆད་པ་ལ་སོགས་ཏེ། ཕ་རོལ་གྱི་རྒོལ་བ་ཐམས་
ཅད་ཕར་ལ། སྐྲག་པར་གྱིས། འཇིགས་པར་གྱིས། རེངས་པར་གྱིས། རྨུགས་པར་གྱིས།
159



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
འཇོམས་པར་གྱིས། འཇིལ་བར་གྱིས། གནོན་པར་གྱིས། གཅོད་པར་གྱིས། བརླགས་
པར་གྱིས། ཞེས་དམ་པའི་འཕྲིན་ལས་སུ་གསོལ་བའམ། ཡང་ན་དགྲའི་འཇིག་པས་
ཉེས་པའི་ཚེ་ན། གོ་ཆ་དང་མཚོན་ཆ་དང་བ་དན་མང་པོ་ཐོགས་ནས། རྒོལ་བ་པོའི་
ཚོགས་ཀུན་བྲུབ་པར་བྱས་ཏེ། ཀྱེ་ཐང་བཟང་རིང་སྐྱེས། སྐྱེས་བུ་བདག་ལ་འཚེ་བར་
བྱེད་པའི་དགྲ་བོ་ཐམས་ཅད་ནི། ཁྱོད་ཀྱི་མཐུས་བཟློག་ཏུ་གསོལ་ལོ། །བསྒྱུར་དུ་
གསོལ་ལོ། །ཚུར་རྒོལ་བ་ཕར་ལ་སྐྲག་པར་གྱུར་ཅིག །འཇིགས་པར་གྱུར་ཅིག །རེངས་
པར་གྱུར་ཅིག །རྨུག་པར་གྱུར་ཅིག །འཇོམ་པར་གྱུར་ཅིག །འཇིལ་བར་གྱུར་ཅིག །
གནོན་པར་གྱུར་ཅིག །གཅོད་པར་གྱུར་ཅིག །བརླགས་པར་གྱུར་ཅིག ཞེས་པའི་ཚིག་
དེ་དག་ཡོངས་སུ་འགྲུབ་པའི་གཟུངས་ཀྱི་རྒྱལ་པོ་འདི་ཡིན་ནོ། །ན་མོ་དམུ་ར་ཏ་ཧན་
སད་དོ་ཛ། སད་མིན་ཝེར་རོ། །སད་མིན་སྤུངས་སོ། །སད་མིན་ཏ་ཀ། གྱེར་ཞི་སད་
དོ་ར་ཡོ། གྱི་གྲན་དུ་ནི་སྟམ་བྷ་ཡ། ཧཱུཾ་བྷ་ཡ། ན་ཤ་ཡ། ན་ཤ་ཡ། བྷན་དྷ་ཡ། བྷན་
དྷ་ཡ། མ་ར་ཡ། མ་ར་ཡ། གྲན་ཙེ་ཧུར་ཐུམ་ནན། ཨོ་སད་མིན་ཝེར་ཞི་ཧྲིམ་སཱཧཱ།
དེ་ནས་དེའི་ཕོ་ཉ་གཟའ་ཆེན་པོ་བརྒྱད་ནི། ཉི་མ་དང་། ཟླ་བ་དང་། དམག་དཔོན་
དང༌། ལག་པ་དང་། ཕུར་བུ་དང་། པ་ཝ་སངས་དང་། སྤེན་པ་དང་། ར་ཧུ་ལ་
དང་བརྒྱད་ཀྱིས་གསོལ་པ། རྣམ་པར་རྒྱལ་བ་ལགས། བདག་ཅག་གཟའ་ཆེན་བརྒྱད་
པོས་ཀྱང་། སྐྱེས་བུ་དམ་པ་གཟུངས་སྡེ་འཛིན་པ་དེ་ལ་ནི། གཟའ་ཡི་ནད་དང་།
ཀིང་ཀང་དང༌། ཐོག་སེར་དང་། ཁ་རླང་གི་དུག་དང་། རེག་པའི་དུག་དང༌། མཐོང་
བའི་དུག་དང་། གཟའ་ནད་སྔར་བྱུང་བ་ཡང་འཕྲོ་གཅོད་ཅིང་། ཕྱིས་མི་འོང་བར་བྱ་
བ་ཧ་ཅང་ཡང་ཆེས་ཀྱི། གཟུངས་འདི་གནས་པའི་ས་ཕྱོགས་སུ་མི་འབབ་པ་ཡིན་ནོ། །
ཨོ་མེ་གྷོ་ལ་རྒ་ཡེ་སྭཱཧཱ། ཨོཾ་ཤི་ཏཾ་ཤ་ཝེ་ཡེ་སྭཱཧཱ། ཨོཾ་རག་ཤ་བ་ཀུ་མ་ཡེ་སྭཱཧཱ། ཨོཾ་ར་བྷོ་
ཏ་ཡེ་སྭཱཧཱ། ཨོཾ་བྷོ་གྷ་ཡེ་སྭཱཧཱ། ཨོཾ་སུ་རྱ་པ་ཏ་ཡེ་སྭཱཧཱ། ཨོཾ་ཀྲི་སྣ་བ་ཡེ་སྭཱཧཱ། ཨོཾ་བྷོ་ཏི་ཀ་
160



མདོ་སྡེ།
རྣམ་རྒྱལ་གཟུངས་ཆེན།
ཀེ་ཏ་ར་ཧུ་ལ་སཱཧཱ། འདི་ལྟ་བུའི་གཟུངས་སྔགས་དམ་པ་གནས་པའི་ཡུལ་ཁམས་སུ་
ཡང་། གཟའི་འཇིགས་པ་དང་། ཐོག་གི་འཇིགས་པ་དང་། ཀིང་ཀང་དང་སྐར་མདའ་
ལྷུང་བར་མི་འགྱུར་གྱི། གྲོང་ངམ་གྲོང་ཁྱེར་རམ། སྒོ་ལྡད་དུ་བཞུགས་སུ་བཅུག་ནས་
ཀྱང་། དེ་ལ་འགྲུལ་ཚད་ལས་གཟའི་གནོད་པས་ཡོངས་སུ་མི་ཚུགས་པ་ཡིན་ཏེ། ཉིད་
ཀྱི་བསྟན་པ་ལ་གནས་པ་དེའི་བསམ་པ་ཡོངས་སུ་སྐོང་བར་བྱ་བའི་ཕྱིར། སངས་རྒྱས་
ལ་སྲོག་གི་དངོས་པོ་འདི་གསོལ་བ་ལགས་སོ། །དེ་སྐད་ཅེས་གསོལ་ནས་གཙོ་འཁོར་དེ་
དག་ཀྱང་། སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་གྱི་དཔལ་དུ་བཀོད་པ་ཆེན་པོར་
སྣང་ངོ༌། །དཔལ་མགོན་ཐང་བཟང་རིང་སྐྱེས་ཞེས་བྱ་བའི་གཟུངས་ཀྱི་ལེའུ་སྟེ་བཞི་
བཅུ་དྲུག་པའོ། །། །
༧ ཞང་ཞུང་སྐད་དུ་ཕྱིར་བྲོ་ཙེ་ཟེ་དུན་ཏིང་དྲ་པ་ཏ། བོད་སྐད་དུ། དཔལ་མགོན་
གཟའ་ལྕམ་འཕར་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། ནམ་མཁའི་ཁམས་ལ་དབང་བསྒྱུར་བའི་མཐུ་མོ་
ཆེན་མོ། ལྷ་མ་ཡིན་ཐམས་ཅད་ཀྱི་གྱད་མོ་ཆེན་མོ། གཟའ་ལྕམ་འཕར་མ་ཞེས་བྱ་
བ། སྐུ་མདོག་དམར་མོ་འབར་བའི་འོད་ཟེར་ཅན། ཕྱག་ན་སྲིད་པའི་བིང་ཆེན་འཛིན་
པ་དེ་ཡང་། འཁོར་གཟའ་ལྕམ་བྱེ་བ་ས་ཡ་དང་བཅས་པས་གསོལ་པ། རྣམ་པར་
རྒྱལ་བ་ལགས། བདག་ནི་སྲིད་པའི་དྭངས་མ་ནམ་མཁའི་ཁམས་ནས། མཐུ་དང་
རྫུ་འཕྲུལ་དང་ནུས་པའི་དབང་མོ་ཆེན་མོ། གཟའ་ཆེན་པོ་བརྒྱད་ཀྱི་བཀའ་ཟླ་ཆེ་བ་
མོ། ཉི་མ་དང་ཟླ་བ་དང་། ལག་པ་དང་། པ་ཝ་སངས་བས་ཀྱང་། འཕར་ཞིང་ཀུན་
དུ་རྒྱུ་བ་མོ། གཟའ་ནད་དང་ཀིང་ཀང་ཐམས་ཅད་ཀྱི་མངའ་བདག །འཕྲིན་ལས་
ཀྱི་རྒྱལ་མོ་ཆེན་མོ་བདག་ཡིན་ནོ། །ཁྱོད་ཀྱི་བསྟན་པའི་སྙིང་པོ་འདི་བསྟན་པའི་ཚེ་
ན། ཁོ་མོའི་གདུང་བ་སྙིང་འབྱིན་པ་ཙམ་དུ་གཡོ་ཡིས། ཤིན་ཏུ་བརྩེ་བའི་བློས་ངའི་
16



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
མཚན་ཉིད་གསོལ་བ་ནི། ཐམས་ཅད་ལས་ཐོགས་པ་མེད། ཕམ་པ་མེད། མི་ཆོད་
པ་མེད། མི་ཤིག་པ་མེད། མི་འགྲུབ་པ་མེད། མི་ནུས་པ་མེད། མི་སོད་པ་མེད། མི་
རྒྱལ་བ་མེད། མི་བསྔངས་པ་མེད་པའོ། །དེ་བས་ན་ངའི་གསང་བའི་ཡོན་ཏན་དེ་དག་
ཐོབ་པར་འདོད་པས་ཀྱང་། གཟའ་ལྕམ་འཕར་མ་ཆེན་མོ། དྲེགས་པ་ཆེན་མོ། དཔའ་
མོ་ཆེན་མོ། བདག་གི་དོན་ཀུན་ལས་ཐོགས་པ་མེད་པར་མཛོད། ཕམ་པ་མེད་པར་
མཛོད། མི་ཆོད་པ་མེད་པར་མཛོད། མི་ཤིག་པ་མེད་པར་མཛོད། མི་འགྲུབ་པ་མེད་
པར་མཛོད། མི་ནུས་པ་མེད་པར་མཛོད། མི་སོད་པ་མེད་པར་མཛོད། མི་རྒྱལ་བ་
མེད་པར་མཛོད། མི་བསྡང་བ་མེད་པར་མཛོད། ཞེས་ཕྲིན་ལས་སུ་གཞོལ་བ་དག་
གམ། ཡང་ན་མི་རུ་རྩེ་མཁའ་ལ་ཤར་མ་ཐག་ཏུ། དཀར་གསུམ་གྱི་གཏོར་མ་བྱིན་ཏེ།
གྱད་མོ་ཆེན་མོའི་མཐུས། བདག་གི་དོན་དུ་སྣང་བའི་ལས་ཐམས་ཅད་ལ། ཐོགས་པ་
མེད་པར་གྱུར་ཅིག །ཕམ་པ་མེད་པར་གྱུར་ཅིག །མི་ཆོད་པ་མེད་པར་གྱུར་ཅིག །
མི་ཤིག་པ་མེད་པར་གྱུར་ཅིག །མི་འགྲུབ་པ་མེད་པར་གྱུར་ཅིག །མི་ནུས་པ་མེད་
པར་གྱུར་ཅིག །མི་སོད་པ་མེད་པར་གྱུར་ཅིག །མི་རྒྱལ་བ་མེད་པར་གྱུར་ཅིག །མི་
བསྔངས་བ་མེད་པར་མཛོད། ཞེས་པའི་ཚིག་དེ་དག་དོན་ཅི་བཞིན་འགྲུབ་པ་ལྟར་
ཧ་ཅང་གིས། གཟའི་ནད་དང་གནོད་པ་ཀུན་ཀྱང་སེལ་བའི་ང་ཡི་སྙིང་པོ་ནི། ན་མོ་
དམུ་ར་ཏ་ཧན་སད་ལ་ཧྲུན། ཛེ་གེ་དུན་ཏི་རག་ཤ་མ་མ། གྱད་དོ་གྱེར་ལོ་ནེ་ནི། པོ་
ལི་པོ་ལི། ཏམ་པོ་ལི། ཏམ་པོ་ལི། དྷུ་བྷི་དྷུ་བྷི། དྷི་དྷུ་བྷི་དྷི་དྷུ་བྷི། སུ་མེ་སུ་མེ་ཤག་སུ་
མེ། ཤག་སུ་མེ། གྱེར་གྱི་གུ་ར་ཏ་ཀ་ཀུ་རུ་ཡེ་སྭཱཧཱ། འདི་དག་ནི་ནམ་མཁའི་དབང་
མོ་ཆེ་ང་ལས་བྱུང་བའི་གཟུངས་སྡེ། གཟའ་ཟེར་དང་། ཀིང་ཀང་དང་། སྐར་གཤེད་
ཐམས་ཅད་ཚར་གཅོད་པར་འགྱུར་རོ། །དེ་སྐད་ཅེས་གསོལ་ནས། སངས་རྒྱས་ཀྱི་
གཡས་ཞབས་སུ་འཁོད་དོ། །དཔལ་མགོན་རྒྱལ་པོ་གཟའ་ལྕམ་འཕར་མ་ཞེས་བྱ་བའི་
162



མདོ་སྡེ།
རྣམ་རྒྱལ་གཟུངས་ཆེན།
གཟུངས་ཀྱི་ལེའུ་སྟེ་བཞི་བཅུ་བདུན་པའོ།། །།
༧ ཞང་ཞུང་སྐད་དུ། ཤིར་བྲོ་བྷེ་ཞི་ཝེར་སྨྲི་པྲ་པ་ཏ། བོད་སྐད་དུ། དཔལ་མགོན་
སྐར་ལྕམ་རྒྱལ་མོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་
ལོ། །དེའི་ཚེ་དེའི་དུས་ན། ནམ་མཁའི་ཁམས་ཀྱི་ལྷ་འདྲེ་ཁྲིམས་ལ་གནོན་པའི་དབང་
མོ་ཆེ། རྒྱུ་སྐར་ཉི་ཤུ་རྩ་བརྒྱད་ཀྱི་གཙོ་མོ། སྐར་མའི་དམ་པ་རྒྱལ་ཞེས་བྱ་བ་དེ་ཡང་།
སངས་རྒྱས་ཀྱི་དྲུང་དུ་ལྷགས་ཏེ། སྐུ་མདོག་གསེར་གྱི་སྙིང་པོ་འདྲ་བ། ཕྱག་ན་རིན་
པོ་ཆེའི་ཕྲེང་བ་འཛིན་པ་དེ། འཁོར་སྐར་ལྕམ་བྱེ་བ་ས་ཡ་དང་བཅས་པས་གསོལ་པ།
རྣམ་པར་རྒྱལ་བ་ལགས། སྔོན་ཚེ་སྲིད་པའི་དང་པོ་ནས་སྲིད་པའི་རྒྱལ་མོ་ཆེན་མོས།
ནམ་མཁའ་ལ་སྲིད་པའི་དཔེ་བཀོད་ནས། རྒྱུའི་བོན་བཞི་དཔེ་རུ་བཞག་པ་ནི། སྨིན་
མ་དང་སྣར་མ་དང་ཕྱུ་མ་རྐེད་རིང་དང༌། ལྦུ་བདག་རྒྱལ་མོ་ང་དང་། རྡུལ་བསལ་
དོར་བ་ནི་ཕྱྭ་གཤེན་གྱི་དཔེ་བཀོད་པའོ། །ཡར་ལྟ་དང་མ་སྟ་དང་། ཕྲུ་བོན་གསུམ་
དང་། བླུན་དང་བླུན་སྣོད་ཡས་ནི། སྣང་གཤེན་གྱི་དཔེ་བཀོད་པའོ། །ལྷ་འཚམ་དང་
ཕྱག་རྒྱ་དང་། ཕྱག་མཚན་དང༌། དཀྱིལ་འཁོར་དང་། གྲན་གཤེན་དང་། གཏོ་ཆས་
ནི་འཕྲུལ་གཤེན་གྱི་དཔེ་བཀོད་པའོ། །གསས་གཞི་དང་། བོན་པོ་དང་། སྤུར་དང་།
དུར་དང༌། སེ་དང་། ཡུག་མོ་དང་། ད་བུ་དང་། ཕུང་བཀར་ནི་སྲིད་གཤེན་གྱི་
དཔེ་བཀོད་པ་ལགས་སོ། །དེ་དག་གི་ནང་ནས་དྭངས་མ་བདག་ཡིན་གྱི། བདག་གི་
མཚན་ཉིད་དམ་པ་བྱེད་པ་དགུ་ནི། བཟང་བ། ཕན་པ། ཤེས་པ། འཕྲོད་པ། མཐུན་
པ། ལེགས་པ། གྲུབ་པ། ཐར་བ། སྐྱོབས་པ་ཡིན་ནོ། །དེ་བས་ན་ངའི་བྱེད་ལས་
དེ་ཡང་ཐོབ་པར་འདོད་པས་འདི་ལྟར་གསོལ་ཏེ། ཀྱེ་ཕ་བདག་རྒྱལ་མོ། བདག་གི་
དོན་ཐམས་ཅད་བཟང་བར་གྱིས། ཕན་པར་གྱིས། ཤིས་པར་གྱིས། འཕྲོད་པར་གྱིས།
མཐུན་པར་གྱིས། ལེགས་པར་གྱིས། གྲུབ་པར་གྱིས། ཐར་བར་གྱིས། སྐྱོབས་པར་
163



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
གྱིས། ཞེས་གསོལ་པ་འམ། ཡང་ན་བཅོ་ལྔའི་ཡང་སྙིང་ང་དང་ཡབ་ཏུ་འཛོམ་བའི་ཚེ་
ན། དེ་དག་སྨོན་ལམ་དུ་གསོལ་ཏེ། རྒྱུ་བཞིར་གནས་པའི་རྒྱུན་སྐར་ལྷ་མོས། སྐྱེས་བུ་
བདག་གི་དོན་རྣམས་ནི། བཟང་བར་གྱུར་ཅིག །ཕན་པར་གྱུར་ཅིག །ཤིས་པར་གྱུར་
ཅིག །འཕྲོད་པར་གྱུར་ཅིག །མཐུན་པར་གྱུར་ཅིག །ལེགས་པར་གྱུར་ཅིག །གྲུབ་པར་
གྱུར་ཅིག །ཐར་བར་གྱུར་ཅིག །སྐྱོབས་པར་གྱུར་ཅིག །ཞེས་བྱ་བའི་དོན་དང་གཏན་
ཚིགས་ཡོངས་སུ་གྲུབ་པའི་གཟུངས་ནི། ན་མོ་དམུ་ར་ཏ་ཧན་སད་ལ་ཧྲུན། འགེ་ཞི་པྲ་
ན་མ་མ། འགེ་ཞི་ཝེར་རོ་སྨི་མ། འགེ་ཞི་སད་དོ་ར་ཡོ། ཀུ་ར་ཏ་ཀ། སི་ཏི་ཆད་ཀན།
སྨར་རོ་ཐ་ཚན། གྱེར་ལ་དྷ་དྷུ། དམུ་ལ་སལ་སལ། ལྷང་ལ་ཙེར་ཙེར། ཏ་ཀ་སི་ཏི་དུ་
ཤད་དེ་ཡེ་སྭཱཧཱ། འདི་ལྟ་བུའི་གཟུངས་སྡེ་འཛིན་པ་ནི། བདག་ཅག་སྐར་ལྕམ་འབུམ་
སྡེ་ས་མ་ཡས་ཀྱང་། བསྲུང་བ་དང༌། སྐྱོབས་པ་དང༌། དོན་ཀུན་སྟེར་བ་ཡིན་ཏེ།
སྐར་ངན་གདུག་པ་གང་གིས་ཀྱང་མི་ཚུགས་པར་འགྱུར་རོ། །དེ་སྐད་ཅེས་གསོལ་ནས།
སངས་རྒྱས་ཀྱི་སྐུའི་གཡས་ཕྱོགས་སུ་རྒྱན་ལ་ཡང་རྒྱན་དུ་ཤར་རོ། །དཔལ་མགོན་སྐར་
ལྕམ་རྒྱལ་མོ་ཞེས་བྱ་བའི་ལེའུ་སྟེ་བཞི་བཅུ་བརྒྱད་པའོ།། །། །
༧ ཞང་ཞུང་སྐད་དུ། ཤིར་དྲོ་ལིང་དུན་སྟན་ཌ་པྲ་པ་ཏ། བོད་སྐད་དུ། དཔལ་
མགོན་རླུང་ལྕམ་སྒྲོལ་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། སྣང་སྲིད་ཀྱི་མཁའ་ལ་དབང་བསྒྱུར་བའི་མཐུ་མོ་ཆེ།
འབྱུང་བ་རླུང་ལ་གྲུབ་པའི་རང་བཞིན་ཅན། རླུང་ལྕམ་སྒྲོལ་མ་ཞེས་བྱ་བ་དེ་ནི། སྐུ་
མདོག་ལྗང་མོའི་རང་བཞིན་ཅན། ཕྱག་ན་རྫིའི་བ་དན་ཕྱར་བ་དེ་ཡང་། འཁོར་རླུང་
གི་ལྷ་མོ་བྱེ་བ་ས་ཡ་དང་བཅས་པས་གསོལ་པ། རྣམ་པར་རྒྱལ་བ་ལགས། འབྱུང་བ་
དང་། བསྐལ་པ་དང༌། སྲིད་པ་ཐམས་ཅད་ལ་ཁྱབ་པར་རྒྱུ་བའི་དབང་མོ་ཆེ། རླུང་
གི་ལྷ་མོ་བདག་ནི། སྐྱེ་འགྲོ་སྲོག་དབུགས་ཀྱིས་བསྡུས་པ་ཐམས་ཅད་ཀྱི་སྲོག་འཛིན་པ།
164



མདོ་སྡེ།
རྣམ་རྒྱལ་གཟུངས་ཆེན།
དབུགས་སྐྱོང་བ། ཀུན་ལ་ཁྱབ་པ། ལྷ་མ་ཡིན་གྱི་དམག་ཚོགས་བྱེ་བ་ས་ཡའི་ནང་ན་
ཡང་། གཞན་གྱི་མི་ཆོད། མི་ཟུན། མི་ནོན། མི་རྫི། མི་ཁེག །མི་སོད། མི་ཐུབ། མི་
མཐོང་། མི་ཤིག་པ་ལགས་སོ། །དེ་བས་ན་ང་ལ་དེ་ལྟ་བུའི་སྟོབས་ཞུ་བའི་སྐྱེས་བུས་
ཀྱང་། གཟུངས་སྡེ་རིན་པོ་ཆེ་འདི་ལ་བརྟེན་ནས། རླུང་ལྕམ་སྒྲོལ་མ་ཀྱེ་མ་འོ། བདག་
ནི་གཡུལ་དང་འཁྲུག་པ་ལ་དགྲའི་མི་ཆོད་པར་གྱིས། མི་ཟུན་བར་གྱིས། མི་ནོན་བར་
གྱིས། མི་རྫི་བར་གྱིས། མི་ཁེག་པར་གྱིས། མི་སོད་པར་གྱིས། མི་ཐུབ་པར་གྱིས། མི་
མཐོང་བར་གྱིས། མི་ཤིག་པར་གྱིས། ཞེས་གསོལ་པའམ། སྐྱེས་བུ་འཇིགས་པ་ལས་
སྒྲོལ་བའི་ཚེ་ན། བ་དན་ལ་ངའི་གཟུངས་བཀོད་དེ་མཆོད་པར་བྱེད་ནས། སྒྲོལ་མ་
ཆེན་མོས་བདག་ལ་སྲུངས་བར་གྱུར་ཅིག །བདག་ནི་གཞན་གྱིས་མི་ཆོད་པར་གྱུར་
ཅིག །མི་ཟུན་པར་གྱུར་ཅིག །མི་ནོན་པར་གྱུར་ཅིག །མི་རྫི་བར་གྱུར་ཅིག །མི་ཁེག་
པར་གྱུར་ཅིག །མི་སོད་པར་གྱུར་ཅིག །མི་ཐུབ་པར་གྱུར་ཅིག །མི་མཐོང་བར་གྱུར་
ཅིག །མི་ཤིག་པར་གྱུར་ཅིག །ཞེས་འདོད་པའི་དོན་དེ་དག་འགྲུབ་པའི་གཟུངས་ནི།
ན་མོ་དམུ་ར་ཏ་ཧན་སད་ལ་ཧུན། ལིང་ཡི་སད་དོ། མུ་ཡེ་མ་མ། གྱེར་ལ་ཧེ་ཧེ། ཝེར་
ཞི་ཤི་ནི། ཛ་ཡ་ཛ་ཡ། སྨར་ར་སྨར་ར། དྷུ་ན་དྷུ་ན། ལིང་ཡེ་སི་ཏི། ལམ་ནེ་ཆད་
ཀན། གྱེར་ཞི་ར་ཁྲེ། གྲན་ལ་ཏལ་ཤར་རྦད་སཱཧཱ། །
འདི་ལྟ་བུའི་གཟུངས་ཀྱི་དོན་ལ་འཛིན་པའི་སྐྱེས་བུ་ཆེན་པོ་དེ་དག་ནི། དགྲ་དང་།
འཇིགས་པ་དང་། འཕངས་པ་དང་། ནད་དང་སྡུག་བསྔལ་ལས་རླུང་གི་ལྷ་མོ་ང་
ཡིས་ཡོངས་སུ་སྒྲོལ་བ་ཡིན་ནོ། །དེ་སྐད་ཅེས་གསོལ་ནས་རྣམ་པར་རྒྱལ་བའི་གཡས་
ཕྱོགས་སུ་རྒྱན་དུ་ཤར་རོ། །དཔལ་མགོན་རླུང་ལྕམ་སྒྲོལ་མ་ཞེས་བྱ་བའི་གཟུངས་ཀྱི་
ལེའུ་སྟེ་བཞི་བཅུ་དགུ་པའོ། །། །
༧ ཞང་ཞུང་སྐད་དུ། ཤིར་དྲོ་མུ་ཏལ་ཀྲོ་རྨི་པྲ་པ་ཏ། བོད་སྐད་དུ། དཔལ་མགོན་
165



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཐོག་ལྕམ་འཁྲོས་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། སྣང་སྲིད་ཀྱི་དྭངས་མ་ནམ་མཁའི་ཁམས་ནས། མི་
སྲུན་དྲག་པོའི་རྫུ་འཕྲུལ་ལ་མངའ་མཛད་པའི་དབང་མོ་ཆེ། ཐོག་ལྕམ་འཁྲོས་མ་ཞེས་
བྱ་བ་ཐོག་གི་བདག་མོ་དེ་ཡང་། སྐུ་མདོག་དམར་སེར་མེ་བཞིན་འབར་བའི་ལུས་
ཅན། ཕྱག་ན་གནམ་ལྕགས་ཐོག་གི་འཁོར་ལོ་འཛིན་པ། འཁོར་ཡང་ཐོག་སྨན་བྱེ་བ་
ས་ཡས་བསྐོར་ཏེ་གསོལ་པ། རྣམ་པར་རྒྱལ་བ་ལགས། ཡང་དག་པར་རྫོགས་པའི་
སངས་རྒྱས་འཁོར་བའི་ས་ལས་འདས་ཏེ། མྱ་ངན་མེད་པའི་རང་བཞིན་ཡིན་པས།
དོན་དམ་པའི་ངང་ལས་མི་གཡོ་མོད་ཀྱི། དེའི་རྗེས་སུ་འགྲོ་བའི་སེམས་ཅན་རྣམས་ནི།
ཀུན་རྫོབ་ལ་རྣམ་པར་བརྟེན་པ་ལགས་ཏེ། བསམ་གཏན་གྱི་ངང་ལས་མི་གཡོ་བའི་
སྐྱེས་བུ་ཡང་། ཁམས་ཀྱི་ཟས་ཀྱིས་ལུས་གསོ་བ་བཞིན་དུ། རྣམ་པར་རྒྱལ་བ་ཡེ་ཤེས་
ཀྱི་ངང་ལས་རྣམ་པར་བཀོད་པ་བསམ་གྱིས་མི་ཁྱབ་ཀྱང་། གཟུངས་སྡེའི་ཐེག་པ་འདི་
ལ་འཇུག་པའི་འགྲོ་བ་རྣམས་ཀྱི་ལམ་གྱི་བར་ཆོད་ཞི་བར་བྱ་བའི་ཕྱིར། གྱད་མོ་རྩལ་
ཆེན་ཐོག་གི་བདག་མོ། བདག་ནི་དཔའ་མོ། འཁྲོས་མ། གཏུམ་མ། དྲག་བྱེད་མ།
རྨོངས་བྱེད་མ། རིངས་བྱེད་མ། མྱུར་མ། འཇིགས་མ། སྒྲོལ་མ་ཡིན་ནོ། །དེ་བས་ན་
བདག་གི་མཐུ་དབང་དེའི་ཕན་པ་དང་གནོད་པར་འདོད་པ་རྣམས་ཀྱིས་ཀྱང་། ཐེག་
པ་ཆེན་པོ་གཟུངས་ཀྱི་དོན་ལ་བརྟེན་ནས། ཐོག་ལྕམ་འཁྲོས་མ་ཉིད་དང་འདྲ་བར་
གྱིས་ཤིག །དཔའ་མོར་མཛོད། འཁྲོས་མར་མཛོད། གཏུམ་མོར་མཛོད། དྲག་བྱེད་
མོར་མཛོད། རྨོངས་བྱེད་མོར་མཛོད། རིང་བྱེད་མོར་མཛོད། མྱུར་བྱེད་མོར་མཛོད།
འཇིགས་མར་མཛོད། སྒྲོལ་མར་མཛོད། ཀྱེ་ཧོ་དམ་པའི་སྐྱེས་བུ་མཐོ་རིས་ལས་དང་
ཐར་པའི་རྩལ་ཤུགས་ཅན་དུ་བྱ་ཡིས། ཐོག་གི་བདག་མོ། བདག་ནི་དཔའ་མོར་གྱུར་
ཅིག །འཁྲོས་མར་གྱུར་ཅིག །གཏུམ་མོར་གྱུར་ཅིག །དྲག་བྱེད་དུ་གྱུར་ཅིག །རྨོངས་
166



མདོ་སྡེ།
རྣམ་རྒྱལ་གཟུངས་ཆེན།
བྱེད་དུ་གྱུར་ཅིག །རིང་བྱེད་དུ་གྱུར་ཅིག །མྱུར་མར་གྱུར་ཅིག །འཇིགས་མར་གྱུར་
ཅིག །སྒྲོལ་མར་གྱུར་ཅིག །ན་མོ་དམུ་ར་ཏ་ཧན་སད་དོ་ཧྲུན། སད་དོ་མ་མ། མུ་
ཏལ་མ་མ། དྷ་ཀི་མ་མ། གྱེར་གྱི་བྲི་རུ། མ་ཡེ་མ་ཡེ། མུ་ཡེ་མུ་ཡེ། མཾ་ཡེ་མོ་ཡེ། ཡག་
མོ་ནི། རག་མོ་ནི། དྲག་མོ་ནི། གར་མ་དྷ་རེ་གུ་རེ། ཙ་མེད་མུ་ཏལ་སད་ཞི་གྱེར་ལ་
ཧྲུན་སཱཧཱ། འདི་དག་གིས་མཐུ་སྟོབས་དང་། དྲག་རྩལ་དང་། དཔལ་དང་འབྱོར་པ་
ཡི་ནི་ནུས་པ་ཤེད་ཅན་དུ་གྱུར་བ་ཡིན་ནོ། །ཤེད་བདག་ཏུ་གྱུར་པ་ཡིན་ནོ། །ཤེད་སྐུར་
བར་གྱུར་པ་ཡིན་ནོ། །དེ་སྐད་ཅེས་གསོལ་ནས། སངས་རྒྱས་ཀྱི་སྐུའི་གཡས་ཕྱོགས་
སུ་རྒྱན་གྱི་དཔལ་དུ་འབར་བའོ། །དཔལ་མགོན་ཐོག་ལྕམ་འཁྲོས་མ་ཞེས་བྱ་བའི་
གཟུངས་ཀྱི་ལེའུ་སྟེ་ལྔ་བཅུ་པའོ། །། །
༧ ཞང་ཞུང་སྐད་དུ། ཤིར་བྲོ་མུ་ལ་ཁི་ཁར་པྲ་པ་ཏ། བོད་སྐད་དུ། དཔལ་མགོན་
ཁ་ལ་འོད་འབར་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། མི་བཅེད་པའི་ཞིང་ཁམས་ལ་མངའ་མཛད་པ།
གནོད་སྦྱིན་གྱི་རྒྱལ་མོ་ཆེན་མོ། ཁ་ལ་འོད་འབར་ཞེས་བྱ་བ། སྐུ་མདོག་དམར་སེར་
འབར་བའི་ཁ་དོག་ཅན། ཕྱག་ན་ཞལ་ཟས་ཀྱི་རྐྱལ་བུ་དང་། ཡིད་བཞིན་གྱི་ནོར་བུ་
འཛིན་པ་དེ་ཡང་། འཁོར་བྱེ་བ་ས་ཡ་དང་བཅས་པས་ཕྱོགས་སུ་འཁོད་དེ་གསོལ་པ།
རྣམ་པར་རྒྱལ་བ་ལགས། དབྱིངས་ཀྱི་ངང་ཉིད་གཡོ་བ་མེད་པའི་ངོ་བོ། དམིགས་
པ་མེད་པའི་ཡེ་ཤེས་ལ་བཞུགས་པའི་སངས་རྒྱས་རྣམས། འགྲོ་བ་ལ་ཕན་བདེ་མང་
པོར་བྱ་བར་བཞེངས་ནས། དགྱེས་པའི་མཆོག་བཞིན་དགའ་བདེ་དེས་པར་སྟེར་བའི་
གཤེན་ཆེན་པོ། སེར་སྣའི་མདུད་པ་ལས་ཡོངས་སུ་གྲོལ་ནས། ཆགས་པ་མེད་པར་
སྦྱིན་པ་སྦྱིན་ཞིང་། འགྲོ་དྲུག་གི་དབུལ་བ་འདོར་བར་འདོད་པ་དེས། བདག་དང་
བདག་གི་སྡེ་རིས་སུ་བཅས་པ། དཔལ་གྱི་མ་བརྒྱད་ལས་སོགས་པ་རྣམས་ཀྱིས། མཐུ་
167



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
རྩལ་དང་སྟོབས་ཤུགས་ཀྱི་ནུས་པ་ནོས་པར་འདོད་པ་དེས། གཟུངས་སྡེའི་རྒྱལ་པོ་
འདི་ལ་སྤྱད་པར་བྱེད་ན། ཁོ་མོ་ནི་ཡོན་ཏན་དུ་མ་དང་ལྡན་པ་ཡིན་ཏེ། སྤྲུལ་པ་མང་
པོའི་ཡང་མང་པོ། ཉུང་ངུ་ཡིས་ཀྱང་ཉུང་ངུ་། དེ་ལྟ་བུའི་རྫུ་འཕྲུལ་གྱི་མཁའ་ལ་འགྲོ་
བ། ལས་ལ་དབང་བ། དབྱིངས་ལ་རྒྱུ་བ། དུས་ལ་རུབ་པ། དོན་ལ་གཟེ་བ། དམ་ལ་
འཁྲིག་པ། དགོས་འདོད་འབྱུང་བ། ནོར་རྫས་སྟེར་བ། མྱུར་མགྱོགས་ཆེ་བ། བསྟན་
པ་བསྲུང་བའོ། །དེ་བས་ན་ངའི་མཐུ་རྩལ་ལས་བྱུང་བ་དེ་ཡང་དག་པར་བཞེད་དེ།
ཡིད་བཞིན་གྱི་ནོར་བུ་ལ་མངའ་མཛད་པའི་འོད་འབར་ཆེན་མོས། གཤེན་པོ་བདག་
ཉིད་མཁའ་ལ་འགྲོ་བར་གྱིས། ལས་ལ་དབང་བར་གྱིས། དབྱིངས་ལ་རྒྱུ་བར་གྱིས།
དུས་ལ་རུབ་པར་གྱིས། དོན་ལ་གཟེ་བར་གྱིས། དམ་ལ་འཁྲེགས་པར་གྱིས། དགོས་
འདོད་འབྱུང་བར་གྱིས། ནོར་ཟས་སྟེར་བར་གྱིས། མྱུར་མགྱོགས་ཆེ་བར་གྱིས། བསྟན་
པ་བསྲུང་བར་གྱིས། ཡང་ན་ཆུ་གཙང་ལས་སོགས་ཏེ་གཏོར་མ་མང་པོས་ཡོངས་སུ་
མཆོད་དེ། དོན་དུ་སྨོན་ལམ་བགྱི་བ་ནི། འཇིག་རྟེན་ཁྱབ་པར་རྒྱུ་བའི་དབང་མོ་ཆེ་
ཁྱོད་ཀྱི་ནུས་པ་དེ་ལྟ་བུས། བདག་དང་བདག་གི་སྡེ་རིས་སུ་བཅས་པ་ཡང་། མཁའ་
ལ་འགྲོ་བར་གྱུར་ཅིག །ལས་ལ་དབང་བར་གྱུར་ཅིག །དབྱིངས་ལ་རྒྱུ་བར་གྱུར་ཅིག །
དུས་ལ་རུབ་པར་གྱུར་ཅིག །དོན་ལ་གཟེ་བར་གྱུར་ཅིག །དམ་ལ་འཁྲེགས་པར་
གྱུར་ཅིག །དགོས་འདོད་འབྱུང་བར་གྱུར་ཅིག །ནོར་ཟས་སྟེར་བར་གྱུར་ཅིག །མྱུར་
མགྱོགས་ཆེ་བར་གྱུར་ཅིག །བསྟན་པ་བསྲུང་བར་གྱུར་ཅིག །ཞེས་པའི་འདོད་ཡོན་
དོན་དེ་དག་ཐོགས་པ་མེད་པར་འགྲུབ་པའི་གཟུངས་ནི། ན་མོ་དམུ་ར་ཏ་ཧན་སད་
དོ་ཧུན། པྲ་ཏའི་ཝེར་རོ་མ་མ། མུ་ལ་ཁིར་ཁར་ནེ་ཡག་ཤ་དྷ་རེ་མ་མ། རད་ན་ནི་
དྷི། དྲུང་ཟད་མུ་གུང་གྱེར་ལ་ཏ་ན། ལོ་ཀ་ཨ་དཀར་ཤ་ཡ། གུ་ར་གུ་རེ་ར་ཡོ། གྱེར་ཞི་
ཏ་ཀ་ནེ་ནི། ཨོཾ་ཡག་མོ་ཁ་རི་ཀླུ་སཱཧཱ། དེ་ནས་དཔལ་གྱི་མ་བརྒྱད་ནི། སྲིད་པ་ཆགས་
168



མདོ་སྡེ།
རྣམ་རྒྱལ་གཟུངས་ཆེན། །
བྱེད་མ་དང་། འདོད་ཁམས་དབང་ཕྱུག་མ་དང་། འཇིག་རྟེན་དབང་བསྡུད་མ་དང་།
གླིང་བཞི་སྤྱི་ཕུད་མ་དང་། སྣང་སྲིད་ཀུན་གྲགས་མ་དང༌། ཉི་ཟླའི་ཐོད་འཕྲེང་མ་
དང༌། ཁམས་གསུམ་རྣམ་འཁྲོས་མ་དང༌། གནོད་སྦྱིན་དཔལ་བཟང་མ་དང་བརྒྱད་
ཀྱིས་གསོལ་པ། ཨོ་ལིག་ཞི་མ་ནི་ཤ་རི། ཁ་མུན་ཏྲག་ཤ། པྲ་ཀ་རི་ག་སྟེ། པ་གྷི་ཧཱང་
གི །བ་རོ་ད་རེ། ནེ་ར་མ་ནི། ཁ་རག་བྱི་ཏྲི། ཡག་ཤ་ཤེའུ་ནི། མ་ཏི་མ་ཏི། སུ་མ་ཏི་
སུ་མ་ཏི། གྱེར་བྲུ་གྱེར་ཧཱུཾ། གྱེར་ལ་ར་ཡོ་སི་ཏི་སྨྲར་རེ་སྭཱཧཱ། འདི་ལྟ་བུའི་གསང་བའི་
གཟུངས་སྡེ་དམ་པ་འདིས་ནི། སྲིད་གསུམ་གྱི་དཔལ་བསྐྱེད་དོ། །ཁམས་གསུམ་གྱི་
དངོས་གྲུབ་སྤེལ་ལོ། །འཇིག་རྟེན་གྱི་དབང་ཕྱུག་ཐོབས་སོ། །གླིང་བཞིའི་མངའ་དབང་
བྱེད་དོ། །སྣང་སྲིད་ཀྱི་གྲགས་པ་སྟེར་རོ། །གཞན་ཡང་ཡོན་ཏན་བརྗོད་ལས་འདས་
པ་ཡིན་ཏེ། སངས་རྒྱས་ཀྱི་རྒྱན། སེམས་ཅན་གྱི་དཔལ། སྐྱེ་འགྲོའི་མགོན་དུ་གསོལ་
པ་ལགས་སོ། །དེ་སྐད་ཅེས་གསོལ་ནས་འཁོར་བརྒྱད་པོ་གཙོ་མོའི་རྒྱན་དུ་འགྱུར་རོ། །
གཙོ་མོ་སངས་རྒྱས་ཀྱི་སྐུའི་གཡོན་ཕྱོགས་ནས་སྨྲ་མི་མགོན་རྒྱལ་པོའི་བཀའ་ཉན་དུ་
འཁོད་དོ། །དཔལ་མགོན་ཁ་ལ་འོད་འབར་མ་ཞེས་བྱ་བའི་གཟུངས་ཀྱི་ལེའུ་སྟེ་ལྔ་བཅུ་
གཅིག་པའོ། །། །
༧ ཞང་ཞུང་སྐད་དུ། ཤིར་བྲོ་སད་དོ་ཀེ་སླས་པྲ་པ་ཏ། བོད་སྐད་དུ། དཔལ་
མགོན་ལྷ་མོ་བརྟན་མ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། སའི་ལྷ་མོ་བརྟན་མ་ཞེས་བྱ་བ། སྐུ་མདོག་གསེར་
གྱི་ཁ་དོག་ཅན། ཕྱག་ན་རིན་པོ་ཆེའི་བུམ་པ་བསྣམས་པ་དེ་ཡང་། འཁོར་སའི་ལྷ་
མོ་བྱེ་བ་ས་ཡ་དང་བཅས་པས་གསོལ་པ། རྣམ་པར་རྒྱལ་བ་ལགས། བདག་ནི་འགྲོ་
བ་སེམས་ཅན་ཐམས་ཅད་ཀྱི་བདེ་བ་བསྐྱེད་པར་བྱ་བའི་ཕྱིར། ས་གཞི་རིན་པོ་ཆེ་སྐྱེ་
དགུའི་གཏན་གཞི་འདི་ལ་མངའ་མཛད་ནས། རྣམ་པར་རྒྱལ་བའི་བཀའ་རྒྱུད་རིན་
169



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པོ་ཆེ་གཟུངས་སྡེའི་རྒྱལ་པོ་འདི། འཆད་པའི་གྲོགས། རྟོགས་པའི་སྡོངས། གྲོལ་བའི་
རྒྱན། དཔལ་མགོན་དམ་པ་རུ་བགྱི་བ་ལགས་ཀྱི། ངའི་བསྟན་པའི་བོན་དགུས་སྐྱེས་
བུའི་ཚེ་བསྲིང་བར་འཚལ་ནས། མི་འཆི་བ། མི་གཡོ་བ། མི་འགྱུར་བ། མི་འཕར་
བ། མི་ལྡོག་པ། མི་སོད་པ། བརྟན་པ། དེས་པ། ཞི་བའོ། །དེ་བས་ན་སྐྱེས་བུ་
འཆི་བའི་འཇིགས་པས་སྡུག་བསྔལ་ཅན་དེ། རྣམ་པར་རྒྱལ་བ་ལ་སྐྱབས་པར་བྱེད་
དེ། ང་ལ་ཚེའི་དངོས་གྲུབ་སློང་ནས། ལྷ་མོ་སྲ་བརྟན་མ། བདག་ནི་མི་འཆི་བར་
མཛོད། མི་གཡོ་བར་མཛོད། མི་འགྱུར་བར་མཛོད། མི་འཕར་བར་མཛོད། མི་
ལྡེགས་པར་མཛོད། མི་སོད་པར་མཛོད། བརྟན་པར་མཛོད། དེས་པར་མཛོད། ཞི་
བར་མཛོད། དེ་སྐད་ཅེས་འཕྲིན་ལས་སུ་གསོལ་པའམ། རྣམ་པར་རྒྱལ་བའི་དགོངས་
པ་ལ་བཞུགས་པའི་གཤེན་རབ་དེས། མདུན་དུ་གསེར་གྱི་བུམ་པ་བཤམས་ནས། ཁོ་
མོ་དམིགས་པར་བྱས་ཏེ། ལྷ་མོ་ཆེན་མོ་བརྟན་མའི་མཐུས། བདག་ཉིད་མི་འཆི་བར་
གྱུར་ཅིག །མི་གཡོ་བར་གྱུར་ཅིག །མི་འགྱུར་བར་གྱུར་ཅིག །མི་འཕར་བར་གྱུར་
ཅིག །མི་ལྡེགས་པར་གྱུར་ཅིག །མི་སོད་པར་གྱུར་ཅིག །བརྟན་པར་གྱུར་ཅིག །དེས་
པར་གྱུར་ཅིག །ཞི་བར་གྱུར་ཅིག །ཚེ་རིང་བར་གྱུར་ཅིག །སྲོག་བརླིང་བར་གྱུར་
ཅིག །ལུས་བསྲུང་བར་གྱུར་ཅིག །ན་མོ་དམུ་ར་ཏ་ཧན་སད་དོ་ཧྲུན། སྐྱེས་སླས་ཝེར་
ཞི། སད་དོ་མ་མ་ཀེ་སླས་དེ་ནི། ཨ་ཏི་སད་སྨྲི། ཨ་ཡུ་ཙ་མེད། ཨ་བྲོ་མ་ཏི། སུ་མེ་སུ་
མེ། བྲུ་ནེ་ངྷི་ནེ། ཧཱུཾ་ནེ་སྲུ་ནེ། ཨ་ཡུ་ཤེ་ཙུ་། ཚེའི་སི་ཏི་ཆད་ཀན་སྨྲར་སཱཧཱ། འདིས་ནི་
སྐྱེས་བུ་འཆི་བའི་ཉེན་པ། འཇིགས་པས་ཁྱེར་བ། སྡུག་བསྔལ་མྱོང་བ། མི་བཟོད་པའི་
ཟུག་རྔུ་ཅན་རྣམས་ཀྱི། ཚེ་བསྲིངས་བ་དང་། བརྟན་པར་བྱ་བའི་ཕྱིར། བརྟན་མ་
ཆེན་མོ་བདག་གིས་གསོལ་བ་ལགས་སོ། །དེ་སྐད་ཅེས་གསོལ་ནས་རྣམ་པར་རྒྱལ་བའི་
སྐུའི་གཡོན་ཕྱོགས་སུ་རྒྱན་གྱི་ཡན་ལག་ཏུ་བརྟན་པར་བྱ་བའི་ཕྱིར་བསྡུས་སོ། །དཔལ་
170



མདོ་སྡེ།
རྣམ་རྒྱལ་གཟུངས་ཆེན།
མགོན་ལྷ་མོ་བརྟན་མ་ཞེས་བྱ་བའི་གཟུངས་ཀྱི་ལེའུ་སྟེ་ལྔ་བཅུ་གཉིས་པའོ། །། །
༧ ཞང་ཞུང་སྐད་དུ། ཤིར་བྲོ་སད་དོ་ཁིར་ཁར་པྲ་པ་ཏ། བོད་སྐད་དུ། དཔལ་
མགོན་ལྷ་མོ་སྣང་ཟེར་ལྡན་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། ནམ་མཁའི་ཁམས་ཀྱི་དབྱིངས་དཀྱིལ་ནས།
སྣང་བའི་དཀྱིལ་འཁོར་ཐམས་ཅད་སྐྱེད་པར་བྱེད་པ། ལྷ་མོ་སྣང་ཟེར་ལྡན་ཞེས་བྱ་བ་
དེ། སྐུ་མདོག་ཟངས་ཀྱི་ཁ་དོག་ལྟར་འབར་བ། ཕྱག་ན་འོད་ཀྱི་སྒྲོན་མེ་འཛིན་པ་དེ་ལ།
འཁོར་ནམ་མཁའི་ལྷ་མོ་བྱེ་བ་ས་ཡ་དང་བཅས་པས་གསོལ་པ། རྣམ་པར་རྒྱལ་བ་
ལགས། བདག་ནི་འོད་དང་ཟེར་ལ་མངའ་མཛད་ཅིང་། མཁའ་ནས་མཁའ་རུ་འགྲོ་
བ་སྟེ། ལམ་ནས་ལམ་དུ་ཞུགས་པ་ལ། སྐྱོབས་པའི་བརྩེ་བ་ཅན། སྐྱེས་བུ་རྣམ་པར་
རྒྱལ་བའི་བསྟན་པ་ལ་གནས་པ་རྣམས། ཡོངས་སུ་བསྲུང་བ་བྱ་བའི་ལས་ལ་རབ་ཏུ་
བརྩོན་ཏེ། བདག་གི་མཚན་ཉིད་ནི་མི་དགྲ་བ། མི་གནོད་པ། མི་ཆོད་པ། མི་རྨོངས་
པ། མི་འཆིང་བ། མི་གཟུང་བ། མི་དགགས་པ། མི་མཐོང་བ། མི་བརྒལ་བ་ཡིན་
ནོ། །དེ་བས་ན་ང་ལ་འདུན་པའི་རྩ་བ་རབ་ཏུ་བརྟན་པ་དེ་ཡང་། ངའི་གཟི་བརྗིད་
ཀྱི་སྣང་བས་ཁྱབ་ནས། དེ་ལྟར་གསོལ་བ་པོའི་དོན་འབྱུང་བས་མིང་ནས་བོས་ཏེ། ལྷ་
མོ་སྣང་ཟེར་ལྡན། བདག་ལ་གཞན་གྱི་འཚེ་བ་ཡིས། མི་དགྲ་བར་མཛོད། མི་གནོད་
པར་མཛོད། མི་ཆོད་པར་མཛོད། མི་རྨོངས་པར་མཛོད། མི་འཆིང་བར་མཛོད། མི་
གཟུང་བར་མཛོད། མི་དགགས་པར་མཛོད། མི་མཐོང་བར་མཛོད། མི་བརྒལ་བར་
མཛོད། དེ་ལྟར་ཤུལ་དུ་འཇུག་པའི་ཚེ་ན་ཡང་། དགྲ་དང་ཆོམ་རྐུན་དང་གཅན་ཟན་
གྱི་ཉེན་ནས། འཇིགས་པ་ལས་སྒྲོལ་བར་འདོད་པས་འདི་ལྟར་སྨོན་ཏེ། ནམ་མཁའི་
གཟི་བརྗིད་རྒྱལ་མོ་ཁྱོད་ཀྱིས། བདག་ཉིད་ཤུལ་དུ་བགྲོད་པ་ལས་སྡང་བའི་འཇིགས་
པ། དགྲ་དང་། ཆོམ་རྐུན་དང༌། སྟག་གཟིག་དང་། གཅན་སྤྱང་དང༌། སྦལ་སྦྲུལ་ལ་
171



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
སོགས་པས་བདག་ལ་མི་དགྲ་བར་གྱུར་ཅིག །མི་གནོད་པར་གྱུར་ཅིག །མི་ཆོད་པར་
གྱུར་ཅིག །མི་རྨོངས་པར་གྱུར་ཅིག །མི་འཆིང་བར་གྱུར་ཅིག །མི་བཟུང་བར་གྱུར་ཅིག
མི་དགགས་པར་གྱུར་ཅིག །མི་མཐོང་བར་གྱུར་ཅིག །མི་བརྒལ་བར་གྱུར་ཅིག །ན་མོ་
དམུ་ར་ཏ་ཧན་སད་དོ་ཧྲུན། མུ་ཧྲིང་ཁིར་ཁར་ཙེ། མུ་ཡེ་ཧྲིམ་ཙ་མེད། མུ་ལ་ཡར་སྣེ་
མ། གྱི་གྲན་ཏ་ཀ། བྷན་དྷ་བྷན་དྷ། སྟོ་ཡ་སྟོ་ཡ། འཛམ་བྷ་འཛམ་བྷ། བྷན་ཛ་བྷན་
ཛ། གྱེར་ལ་མ་སི་མ་སི། ཙི་ལི་ཙི་ལི། ཙ་ལ་ཙ་ལ། བྷར་ནི་བྷར་ནི། གྲན་ཙེ་བྷན་དྷ་
ནི་སྭཱཧཱ།
འདི་ལྟ་བུའི་གསང་བའི་གཟུངས་སྔགས་འཆང་བ་དེ་ནི། ཤུལ་དང་ཤུལ་ཆེན་དང་།
ཤུལ་ལོག་པ་གང་དུ་ཡང་། དགྲས་མི་ཉེས། གདོན་གྱི་མི་ཉེས། གཅན་ཟན་གྱི་མི་ཉེས།
འཇིགས་པ་ཐམས་ཅད་ལས་སྐྱོབས་པ་དང༌། སྐྱོངས་བ་དང་། བསྐྱབ་པར་བྱེད་པ་
ནི། བླ་ན་མེད་པ་ལ་གནས་ཀྱི་བར་དུ་ཁོ་མོས་བགྱིའོ། །དེ་སྐད་ཅེས་གསོལ་ནས་རྒྱན་
ཆེན་མོ་ཉིད་ཀྱི་སྣང་བར་གསལ་ལོ། །དཔལ་མགོན་ལྷ་མོ་སྣང་ཟེར་ལྡན་ཞེས་བྱ་བའི་
གཟུངས་ཀྱི་ལེའུ་སྟེ་ལྔ་བཅུ་གསུམ་པའོ།། །། །
༧ ཞང་ཞུང་སྐད་དུ། ཤིར་དྲོ་ཨིན་ཏིང་ཝེར་རོ་པྲ་པ་ཏ། བོད་སྐད་དུ། དཔལ་
མགོན་སྒྲ་དབྱངས་རྒྱལ་མོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་
ཕྱག་འཚལ་ལོ། །དེའི་ཚེ་དེའི་དུས་ན། སྣང་སྲིད་ཀྱི་འཇིག་རྟེན་འདི་ན། ངག་གི་
དབང་པོ་ལ་མངའ་ཐོབ་པའི་ལྷ་མོ་ཆེན་མོ་སྒྲ་དབྱངས་ཀྱི་རྒྱལ་མོ་ཞེས་བྱ་བ་དེ། སྐུ་
མདོག་ཤེལ་དཀར་ལྟར་དག་པའི་ཁ་དོག་ལྟར་དཀར་བ། ཕྱག་ན་སྙན་པའི་རོལ་མོ་
པི་ཝང་གི་སྒྲ་འབྱིན་པ་དེ་ལ། འཁོར་ཡང་ལྷ་དང་གནོད་སྦྱིན་དང་། དྲི་ཟའི་བུ་མོ་དུ་
མས་བསྐོར་ཏེ་གསོལ་པ། རྣམ་པར་རྒྱལ་བ་ལགས། བདག་ནི་ལུས་མཛེས་པ་དགའ་
བའི་དང་བ་བསྐྱེད། སྙིང་བསམ་པའི་གཏེར་མཛོད་ཀྱིས་བརྩེ་བར་ཡིད་འཕྲོག །
172



མདོ་སྡེ།
རྣམ་རྒྱལ་གཟུངས་ཆེན།
མགྲིན་པ་གླང་ཆེན་གྱི་བློ་གྲོས་ཀྱི་རིག་པའི་ལམ་འདྲེན། ལྕེ་རྣམ་གྲོལ་གྱི་ལྡེ་མིག་གིས་
ཚིག་གི་དོན་སྦྱར། ངག་སྙན་དབྱངས་ཀྱི་གཅོང་དགུས་བདེན་པའི་སྒྲ་སྒྲོགས་ནས།
འགྲོ་བའི་སྨྲ་བསམ་གཉིས་ལ་རང་དབང་ཐོབ་པ་ཞིག་ལགས་ལ། སྒྲ་སྒྲོགས་པ། ལྕེ་
གྲོལ་བ། སྨྲ་མྱུར་བ། མགུར་གསང་བ། དབྱངས་སྙན་པ། སྐད་བདེ་བ། ཚིག་གསལ་
བ། སྒྲོགས་སྤྲོ་བ། ངག་ལ་འགྲོ་བ་ཆགས་པའོ། །དེ་བས་ན་ང་ལ་ཡོངས་སུ་གཡོ་བའི་
སེམས་ཀྱིས། གང་ཞིག་གདུང་ནས། ངག་གི་དབང་པོ་རྣམ་པར་གྲོལ་བར་འདོད་པའི་
རྩོལ་བ་ཅན་དེས། འཕྲིན་ལས་སུ་གསོལ་ཏེ། ལྷ་མོ་ཆེན་མོ་སྒྲ་དབྱངས་རྒྱལ། བདག་
ནི་ཁྱོད་ལ་རབ་ཏུ་འདུན་པའི་སེམས་ཅན་ཡིན་ན། སྒྲ་སྒྲོགས་པར་མཛོད། ལྕེ་གྲོལ་
བར་མཛོད། སྨྲ་མྱུར་བར་མཛོད། མགུར་གསང་བར་མཛོད། དབྱངས་སྙན་པར་
མཛོད། སྐད་བདེ་བར་མཛོད། ཚིག་གསལ་བར་མཛོད། སྒྲོགས་སྤྲོ་བར་མཛོད།།
ངག་ལ་འགྲོ་བ་ཐམས་ཅད་ཆགས་པར་མཛོད། ཞེས་གསོལ་བ་ཡང་བགྱི་སྟེ། ཁྱད་
པར་དུ་རྫུན་སྤངས་པའི་སྐྱེས་བུ་དམ་པ་ཆེན་པོ་དེས། ལྗགས་ཀྱི་ངར་གོང་ངམ།
མགྲིན་པའི་གསང་གོང་ངམ། ཐུགས་ཀྱི་དང་གོང་དུ་བདག་སྤྱན་དྲང་ནས། ལྷ་མོ་སྒྲ་
དབྱངས་ཀྱི་རྒྱལ་མོ་ཁྱོད་ཀྱིས། གཤེན་རབ་བདག་གི་ངག་ལ་འཇུགས་ནས། སྒྲ་སྒྲོགས་
པར་གྱུར་ཅིག །ལྕེ་གྲོལ་བར་གྱུར་ཅིག །སྨྲ་མྱུར་བར་གྱུར་ཅིག །མགུར་གསང་བར་
གྱུར་ཅིག །དབྱངས་སྙན་པར་གྱུར་ཅིག །སྐད་བདེ་བར་གྱུར་ཅིག །ཚིག་གསལ་བར་
གྱུར་ཅིག །སྒྲོགས་སྤྲོ་བར་གྱུར་ཅིག །ངག་ལ་འགྲོ་བ་ཆགས་པར་གྱུར་ཅིག །ཞེས་པའི་
ཚིག་དེ་བཞིན་དུ། དོན་འདིས་འགྲུབ་པར་བྱེད་པའི་གཟུངས་ནི། ན་མོ་དམུ་ར་ཏ་
ཧན་སད་དོ་ཧུན། ཨག་ཤོ་སང་སང་། སྨྲར་ཞི་ཝེར་ནི། པྲ་ཏི་སད་ཝེར། སད་སྨྲར་
ཙ་མེད། ཨག་ཤོ་དེ་ཤོ་མ་ཏྲ་མ་ཏྲ། མ་ཧྲིང་མ་ཧྲིང་། ཧྲེང་ནི་ཧྲིང་ནི། ཧྲིང་ཛ་ཧྲིང་
ཛ། སད་དོ་མ་མ་ཏི་སྟེ། གྱེར་གྱི་ཨག་ཤོ་སལ་སལ་སྨར་ཡེ་ཀུ་རུ་ཡེ་སྭཱཧཱ།
173



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འདི་ལྟ་བུ་དང་ལྡན་པའི་སྐྱེས་བུ་དམ་པ་དེ་ནི། ཚངས་པའི་གསུང་དབྱངས་ཅན།
ངག་གི་དབང་ཕྱུག །སྨྲ་བའི་སེང་གེ། གཡུང་དྲུང་གི་བོན་རིན་པོ་ཆེ་ཚིག་དང་དོན་དུ་
བཅས་པ། ཐམས་ཅད་ཡོངས་སུ་འཛིན་པའི་རྒྱལ་པོར་གྱུར་རོ། །དེ་སྐད་ཅེས་གསོལ་
ནས་སངས་རྒྱས་ཀྱི་སྐུའི་གཡོན་ཕྱོགས་སུ། རྒྱན་དམ་པའི་སྒྲ་བླ་རུ་སྒྲོགས་པར་འཁོད་
དོ། །དཔལ་མགོན་སྒྲ་དབྱངས་ཀྱི་རྒྱལ་མོ་ཞེས་བྱ་བའི་གཟུངས་ཀྱི་ལེའུ་སྟེ་ལྔ་བཅུ་བཞི་
པའོ།། །།
༧ ཞང་ཞུང་སྐད་དུ། ཤིར་ཧྲི་ཤིར་ནེ་ཡར་སྣེ་པྲ་པ་ཏ། བོད་སྐད་དུ། དཔལ་
མགོན་དཔལ་མོ་ཆེ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་
འཚལ་ལོ། །དེའི་ཚེ་དེའི་དུས་ན། ཞིང་ཁམས་རྣམ་པར་དག་པ་གྲུབ་པ་གཤེན་གྱི་ཕོ་
བྲང་ཆེན་པོ་འདི་ན། སེམས་ཅན་གྱི་དཔལ་རྣམས་ཡོངས་སུ་བསྐྱེད་པར་བྱེད་པའི་ལྷ་
མོ་དཔལ་མོ་ཆེ་ཞེས་བྱ་བ་དེ། སྐུ་མདོག་དམར་མོ་ཟངས་སམ་བྱུ་རུ་ལྟར་འཚེར་བའི་
ཁ་དོག་ཅན། ཕྱག་ན་གཏོས་ནས་ཡེ་སྲིད་སྙིང་པོའི་མེ་ཏོག་འཛིན་པ་དེ་ལ། འཁོར་
ཡང་དཔལ་དང་བསོད་ནམས་ཐོབ་པའི་ལྷ་མོ་དང་ཀླུ་མོ་དང༌། གནོད་སྦྱིན་མོ་བྱེ་བ་
ས་ཡས་བསྐོར་ཏེ་གསོལ་པ། རྣམ་པར་རྒྱལ་བ་ལགས། བདག་ནི་སྲིད་པ་རིན་པོ་ཆེས་
སྐོས་བཏབ། བསྐལ་པ་རིན་པོ་ཆེས་སྐོས་སྦྱར། འབྱུང་བ་རིན་པོ་ཆེས་དཔལ་སྟེར་ནས།
གཏེར་གྱི་བདག་མོ་ཆེ། ནོར་གྱི་དབང་མོ་ཆེ། ཟས་ཀྱི་མཛོད་མོ་ཆེ། བསོད་ནམས་ཀྱི་
རྒྱུན་འཆང་བ་ཞིག་ལགས་ན། གང་ཞིག་བསྟན་པ་རིན་པོ་ཆེ་གཟུངས་སྡེ་འདི་དག་
ཡོངས་སུ་འཛིན་པའི་གཤེན་རབ་དེ་ལ། ངའི་མཚན་ཉིད་བསྟན་པ་ནི། དཔལ་དང་།
འབྱོར་བ་དང་། ནོར་དང་། ལོངས་སྤྱོད་དང༌། གཏེར་དང་། དཀོར་མཛོད་དང༌།
ཟས་དང༌། དམུ་ཡད་དང༌། ཕྱྭ་དང་། འདོད་ཡོན་མངའ་བའོ། །དེ་བས་ན་དེ་དག་
དེ་བཞིན་དུ་འདོད་པས་ཀྱང་། ཅི་ནས་རྣམ་པར་རྒྱལ་བའི་བཀའ་འབངས་སུ་བདག་
174



མདོ་སྡེ།
རྣམ་རྒྱལ་གཟུངས་ཆེན།
མཆིས་ནས། སྐུ་གཟུགས་རྒྱན་གྱི་བཀོད་པ་དང་ལྡན་པའི་དྲུང་དུ། ལྷ་མོ་དཔལ་མོ་
ཆེ་གཤེན་པོ་བདག་ལ་དཔལ་སྟེར་ཅིག །འབྱོར་བ་སྟེར་ཅིག །ནོར་སྟེར་ཅིག །ལོངས་
སྤྱོད་སྟེར་ཅིག །གཏེར་སྟེར་ཅིག །དཀོར་མཛོད་སྟེར་ཅིག །ཟས་སྟེར་ཅིག །དམུ་
ཡད་སྟེར་ཅིག །ཕྱ་གཡང་སྟེར་ཅིག །འདོད་ཡོན་ཐམས་ཅད་སྟེར་ཅིག །སྐྱེས་བུ་རྣམ་
པར་རྒྱལ་བའི་བསྟན་པ་ལ་གནས་པས་དེ་སྐད་ལས་བཅོལ་ན་ཡང་། ཇི་འདོད་པའི་
ཡོན་ཏན་སྣ་ཚོགས་སྟེར་བ་ཡིན་གྱི། གཞན་ཡང་སྨོན་ལམ་དུ་གསོལ་ནས། སྣང་སྲིད་
ནོར་གྱི་མངའ་བདག་དཔལ་མོ་ཆེའི་ཐུགས་རྗེས། གཤེན་པོ་བདག་གིས་དཔལ་ཐོབ་
པར་གྱུར་ཅིག །འབྱོར་པ་ཐོབ་པར་གྱུར་ཅིག །ནོར་ཐོབ་པར་གྱུར་ཅིག །ལོངས་སྤྱོད་
ཐོབ་པར་གྱུར་ཅིག །གཏེར་ཐོབ་པར་གྱུར་ཅིག །དཀོར་མཛོད་ཐོབ་པར་གྱུར་ཅིག །
ཟས་ཐོབ་པར་གྱུར་ཅིག །དམུ་ཡད་ཐོབ་པར་གྱུར་ཅིག །ཕུ་གཡང་ཐོབ་པར་གྱུར་
ཅིག །འདོད་ཡོན་ཐོབ་པར་གྱུར་ཅིག །ཞེས་པའི་སྨོན་ལམ་དམ་པར་གསོལ་ན། ཡིད་
བཞིན་ནོར་བུའི་གཟུངས་འདི་ལ་གང་བརྟེན་འགྲུབ་པ་ཡིན་ཏེ། རྩ་བའི་གསང་སྔགས་
འདི་ཉིད་དོ། །ན་མོ་དམུ་ར་ཏ་ཧན་སད་དོ་ཧྲུན། རད་ན་ཤྲི་ཡེ་མ་མ། སད་དོ་ཟུར་
ནམ་ཝེར་ཞི། བ་སུ་ཙ་མེད་ནེ་ནི། ཤེ་ཏ་མ་མིག་ཏི་སྟ། ལིག་ཞི་རད་ན་མུ་གུང་ཏ་ཀ།
གྱེར་ལ་དྷ་དྷུ་ཀུ་ནེ་ཨ་དཀར་ཀཱ་ཡ་སཱཧཱ།
འདི་ལྟ་བུའི་གཟུངས་སྡེ་རིན་པོ་ཆེ་འཛིན་པ་དེ་ནི། ཡིད་བཞིན་གྱི་ནོར་བུ་དམ་པ་
འཆང་བའི་སྐྱེས་བུ་ཡིན་ཏེ། དགོས་འདོད་ཐམས་ཅད་བསམ་པ་ཙམ་ལས་འབྱུང་བའི་
ཕྱིར་རོ། །དེ་སྐད་ཅེས་གསོལ་ནས་སངས་རྒྱས་ཀྱི་སྐུའི་གཡོན་ཕྱོགས་སུ་རྒྱན་ཆེན་མོའི་
དཔལ་དུ་ཤར་རོ། །དཔལ་མགོན་ལྷ་མོ་དཔལ་མོ་ཆེ་ཞེས་བྱ་བའི་གཟུངས་ཀྱི་ལེའུ་སྟེ་
ལྔ་བཅུ་ལྔ་པའོ།། །།
༧ དེ་ནས་སྟོན་པ་གཤེན་རབ་རྣམ་པར་རྒྱལ་བས་བཀའ་སྩལ་པ། ལེགས་སོ་
175



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལེགས་སོ། །དེ་དེ་བཞིན་ཏེ། དེ་དེ་བཞིན་ནོ། །དཔལ་མགོན་ཆེན་པོ་བརྒྱ་དང་རྩ་
དགུ་པོ་ཁྱེད་རྣམས་ཀྱི། བསམ་པ་རྣམ་པར་དག་པའི་ཚོགས་ཀྱི་སྨྲས་པའི་གཟུངས་
སྡེ་ཆེན་པོ་འདི་ནི། ཐེག་པ་ཆེན་པོ་བླ་ན་མེད་པ་ཡང་དག་པའི་འབྲས་བུ་ཡོངས་སུ་
ལྷུན་གྱིས་གྲུབ་པའི་རྒྱུ་དང་། རྐྱེན་དུ་འཛོམ་པར་མཛད་པ་ཡིན་ཏེ། བསྟན་པའི་སྙིང་
པོ་འདི་ནི། ད་ལྟ་ཉིད་རྣམས་ཀྱིས་སྨྲས་པ་ཅི་བཞིན་དུ། བསྐལ་པའི་མཐར་ཡང་མི་
བསྙེལ་བར་གཟུངས་སྡེ་འདི་དང་འདི་འཛིན་པའི་སྐྱེས་བུ་རྣམས་ལ། དཔལ་མགོན་
ཉིད་རྣམས་ཀྱི་སྲོག་གི་ངོ་བོར་བལྟ་བ་བཞིན། དཔལ་དུ་གྱིས། མགོན་དུ་གྱིས། ནོར་
བུ་འཆང་། གཟུངས་སུ་ཟུངས། རྣམ་པར་སྤྱོད། དཔལ་མགོན་ཆེན་པོ་བརྒྱ་དང་རྩ་
དགུ་པོ་ལ་གཏད་པ་ཡིན་གྱི། བསྟན་པ་ཡོངས་སུ་སྲུངས་ཤིག །དེ་བཞིན་དུ་དཔལ་
མགོན་གྱི་རྒྱལ་པོ་གཅེན་ལྷ་མིག་དགུ་ཁྱོད་དང་། འཁོར་ལོ་བསྒྱུར་བའི་རྒྱལ་པོ་ཀོང་ཙེ་
འཕྲུལ་རྒྱལ་ཁྱོད་དང་། ཕྱི་རབས་སྐལ་ལྡན་གྱི་རྒྱལ་པོ་རིགས་ཀྱི་བུ་དག་ལ་བསྟན་པ་
གཏད་ཀྱི། གཟུངས་སྡེའི་རྒྱལ་པོ་འདི་འཛིན་པ་དང༌། འཆང་བ་དང༌། ཀློག་པ་དང་།
མཆོད་པ་དང༌། བརྗོད་པ་དང༌། བཀུར་སྟི་དང༌། རིམ་གྲོ་དང་། ཕུད་དུད་དང་།
ནན་ཏན་དང་། འཆད་པ་དང་། རྟོགས་པ་དང་། གྲོལ་བར་གྱིས་ཤིག །ལམ་གྱི་
དམ་པ་ཉེ་བར་ཉེ་བའི་མཆོག །བསྒྲུབས་པ་ཐུགས་ཀྱི་དཔེར་རྩལ་བཤད་པ་འདི་ནི།
བསྒྲུབ་པ་དང་། བསྒོམ་པ་དང་། སྤྱོད་པར་བྱེད་པ་དག །བླ་ན་མེད་པ་ཡང་དག་
པར་རྫོགས་པའི་སངས་རྒྱས་ཀྱི་འབྲས་བུ་རིན་པོ་ཆེ་མྱུར་དུ་ཐོབ་པར་འགྱུར་རོ། །དེ་
སྐད་ཅེས་སྟོན་པ་གཤེན་རབ་ཀྱིས་བཀའ་སྩལ་ནས། འཁོར་གྱི་དམ་པ་གཡུང་དྲུང་
སེམས་དཔའ་ལྔ་སྟོང་ལྔ་བརྒྱ་དང༌། དཔལ་མགོན་བྱེ་བ་ས་ཡ་གྲངས་འདས་དང་།
ཀོང་ཙེ་འཕྲུལ་གྱི་རྒྱལ་པོ་ལ་སོགས་པའི་འཇིག་རྟེན་ཡི་རང་སྟེ། སྟོན་པས་གསུངས་པ་
ལ་མངོན་པར་བསྟོད་དོ། །དཔལ་མགོན་དཔལ་མོ་ཆེ་ཞེས་བྱ་བའི་གཟུངས་ཀྱི་ལེའུ་སྟེ་
176



མདོ་སྡེ།
རྣམ་རྒྱལ་གཟུངས་ཆེན།
ལྔ་བཅུ་དྲུག་པའོ།། །། །
གཤེན་རབ་རྣམ་པར་རྒྱལ་བ་ཡིད་བཞིན་གྱི་ནོར་བུ་རིན་པོ་ཆེ། དཔལ་མགོན་
རྒྱལ་པོའི་གཟུངས་རྫོགས་སོ། །སྟོན་པའི་ཞལ་ནས་གཟུངས་སྡེ་ཆེན་པོ་བཞི་གསུངས་
ཏེ། དབྱིངས་ཀྱི་ཡུམ་ཆེན་རྒྱས་པའི་སྡེ། ཡེ་ཤེས་ལྷ་ཆེན་རྒྱས་པའི་སྡེ། ཐབས་མཆོག་
སྲིད་པ་རྒྱས་པའི་སྡེ། ཤེས་རབ་གཤེན་རྒྱལ་རྒྱས་པའི་སྡེ། དེའི་ནང་ནས་ཤེས་རབ་ལ་
ཡང་སྡེ་ལྔ་སྟེ། རིན་ཆེན་ཀུན་གསལ་གཏོ་འབུམ་ཁྲིའི་སྲིད་པ་སྟོང་རྩིས། སློབ་དཔོན་
སྡེ། སྐུ་གསུམ་སྲིད་པ་ཁྲི་འོད་ཀྱི་ཐེག་པ་སུམ་བརྒྱ། སྒྲུབ་ཐབས་ཡབ་ཀྱི་སྡེ། ཁམས་
གསུམ་ཕ་རོལ་ཕྱིན་པའི་སྐྱེ་དགོངས་སྟོང་རྩ། སྐྱེ་འཆི་ཡུམ་གྱི་སྡེ། དུས་གསུམ་འབྱུང་
རྫོགས་གཤེན་རབ་ཀྱི་མཛད་པ་བཅུ་གཉིས་སྲས་ཀྱི་སྡེ། སྟོང་གསུམ་ཐང་མ་མེ་སྒྲོན་
གྱི་སྨོན་འཇུག་ཆེན་མོ། སྣོད་རྟེན་མཆོད་ཀྱི་སྡེར་བསྡུའོ། །དེ་ལྔའི་ནང་ནས་འདི་ནི་
སྲས་ཀྱི་སྡེ་རུ་གཏོགས། སྲས་ཀྱི་མཛད་པ་ཆེན་པོ་བཅུ་གཉིས་ལ། གཟུངས་སྡེ་ཆེན་
པོ་བཅུ་གཉིས་བྱུང་། དེའི་ནང་ནས་འདི་ནི་རྣམ་པར་རྒྱལ་བའི་གཟུངས་སྡེ་ཡིན་
ནོ། །གཟུངས་སྡེ་འདི་ལ་ཡང་། གླེགས་བམ་དགུའི་མདོ་བསྡུས། བམ་པོ་དགུ་པའོ། །
དཔལ་མགོན་ལ་སོགས། སྒྲ་ཙམ་ཟུར་འཕང་ནས། དོན་ཚངས་པར་མཆིས་ཏེ། ཞང་
ཞུང་ཕུགས་པའི་ཡུལ་ནས། ལོ་ཙཱ་བ་གྱིམ་ཙ་རྨ་ཆུང་གིས་བསྒྱུར་བའོ། །གཟུངས་སྡེ་
འདི་ཡང་། སྤྱིར་ནི་མཛོད་ཀྱི་བོན་སྡེར་འདུས། དེ་ནས་འཆད་པ་དང་། བསྒོམ་པ་
དང་། བསྐྱེར་བ་དང་། འདོན་པ་དང༌། བསྒྲུབ་པ་ཀུན་ཀ་ཡོད་པའོ། །ཨུ་ཏྲ་སིག །
སྨར་རོ། །མུ་ཙུག །ཆུ་དར་གསེར་མདངས་མདོག་ཅན་ལ། རྐེ་པུ་ན་རོའི་གོང་གསང་
དུ། དག་པ་ལྷའི་ཡིག་གེ་བོད་ཡིག་ཏུ་བསྒྱུར་བའོ། །རྒྱ་དགུས་གདབ་ནས་རིན་ཆེན་
གཏེར་དུ་སྦས། སྤྲུལ་སྐུ་གོ་ལྡེ་འཕགས་པས། རག་ཕྲོམ་ནས་གཏེར་ལ་བཏོན་པའོ། །
དག་དཔེ་ཅི་བཞིན་དུ་ལེགས་པར་ཞུས་སོ། །དགེའོ། །
177



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
༧ ཞང་ཞུང་སྐད་དུ། ཤིར་དྲོ་བྷེ་ཞི་ཝེར་སྤྱི་པྲ་པ་ཏ། བོད་སྐད་དུ། དཔལ་མགོན་
སྐར་ལྕམ་རྒྱལ་མོ་ཞེས་བྱ་བའི་གཟུངས། གཤེན་རབ་རྣམ་པར་རྒྱལ་བ་ལ་ཕྱག་འཚལ་
ལོ། །དེའི་ཚེ་དེའི་དུས་ན། ནམ་མཁའི་ཁམས་ཀྱི་ལྷ་འདྲེ་ཁྲིམས་ལ་གནོན་པའི་དབང་
མོ་ཆེ་རྒྱུ་སྐར་ཉི་ཤུ་རྩ་བརྒྱད་ཀྱི་གཙོ་མོ། སྐར་མའི་དམ་པ་རྒྱལ་ཞེས་བྱ་བ་དེ་ཡང་
སངས་རྒྱས་ཀྱི་དྲུང་དུ་ལྷག་སྟེ། སྐུ་མདོག་གསེར་གྱི་སྙིང་པོ་འདྲ་བ། ཕྱག་ན་རིན་པོ་
ཆེའི་ཕྲེང་བ་འཛིན་པ་དེ། འཁོར་སྐར་ལྕམ་བྱེ་བ་ས་ཡ་དང་བཅས་པས་གསོལ་པ།
རྣམ་པར་རྒྱལ་བ་ལགས། བར་སྣང་ཁམས་ན་དབང་ཆེ་བ་ནི། གཟའ་དང་རྒྱུ་སྐར་
ཡིན་ཏེ། དེའི་ནང་ནས་ཀྱང་བསོད་ནམས་ཀྱི་མངའ་བདག །ལོངས་སྤྱོད་ཀྱི་རྒྱལ་མོ།
འདོད་ཡོན་ལ་དབང་ཆེ་བ། སེམས་ཅན་སྐྱེ་འགྲོ་ཐམས་ཅད་ཀྱི་ཚེ་སྲོག་དང་ལོངས་
སྤྱོད་ལ་མངའ་མཛད་པ། རྒྱུ་སྐར་ཉི་ཤུ་རྩ་བརྒྱད་ཡིན་ཏེ། རྒྱུ་སྐར་ཉི་ཤུ་རྩ་བརྒྱད་
ཀྱི་གཟུངས་འདི་བརྗོད་པས། མི་ནོར་དང་ལོངས་སྤྱོད་ཐམས་ཅད་ལ་རྒྱས་པར་བྱེད།
ཡོད་པར་བྱེད། གང་བར་བྱེད། སྨིན་པར་བྱེད། འཕེལ་བར་བྱེད། མི་ཉེས་པར་བྱེད།
མི་ཉམས་པར་བྱེད། གདོན་ཐམས་ཅད་ཞི་བར་བྱེད། རྒྱུ་སྐར་གྱི་གནོད་པ་ཐམས་
ཅད་བསྲུང་བར་བྱེད། གང་ཞིག་མི་ནོར་ལོངས་སྤྱོད་འཕེལ་བར་འདོད་པ་དེས། རྒྱུ་
སྐར་གྱི་མིང་ནས་བོས་པ། དཀར་དང་མངར་གྱི་མཆོད་ན། རྒྱུ་སྐར་ཉི་ཤུ་རྩ་བརྒྱད་
དག །བདག་གི་མི་ནོར་ལོངས་སྤྱོད་ཐམས་ཅད་བསྐྱེད་པར་མཛོད་ཅིག །རྒྱས་
པར་མཛོད་ཅིག །ཡོད་པར་མཛོད་ཅིག །གང་བར་མཛོད་ཅིག །སྨིན་པར་མཛོད་
ཅིག །འཕེལ་བར་མཛོད་ཅིག །མི་ཉེས་པར་མཛོད་ཅིག །མི་ཉམས་པར་མཛོད་
ཅིག །གདོན་ཐམས་ཅད་ཞི་བར་མཛོད་ཅིག །རྒྱུ་སྐར་གྱི་གདུག་པ་ཐམས་ཅད་ལས་
ཐར་བར་མཛོད་ཅིག །ཞེས་སྨྲས་པ་འམ། དེ་ཅི་ལྟ་བ་བཞིན་དུ་ཅི་ནས་ཀྱང་། ཅི་སྙེད་
འགྲུབ་པའི་གཟུངས་འདི་ཡིན་ཏེ། ན་མོ་དམུ་ར་ཏ་ཧན་སད་དོ་ཧུན། སྨིན་དྲུག །ཨོཾ་
178



མདོ་སྡེ།
རྣམ་རྒྱལ་གཟུངས་ཆེན།
ཏྲ་ཀི་སི་ཏི་བྱུང་སཱཧཱ། སྣར་མ། ཨོཾ་ས་ཏ་ཧ་ནི་སི་ཏི་བྱུང་སཱཧཱ། མགོ །ཨོཾ་ཤ་མ་ཧ་སི་
ཏི་བྱུང་སཱཧཱ། ལག །ཨོཾ་ཏ་ལེ་ཡེ་སི་ཏི་བྱུང་སཱཧཱ། ནབས་སོ། ཨོཾ་བུ་ན་སུ་སི་ཏི་བྱུང་
སཱཧཱ། རྒྱལ། ༀ་ག་ཡེ་སི་ཏི་བྱུང་སཱཧཱ། སྐག །ཨོཾ་མ་ནེ་ཡེ་སི་ཏི་བྱུང་སཱཧཱ། མཆུ། ཨོཾ་
མ་ཧ་སཱ་སི་ཏི་བྱུང་སཱཧཱ། གྲེ། ༀ་མ་སུ་ཏི་སི་ཏི་བྱུང་སཱཧཱ། སྦོ། ཨོཾ་ཏ་ར་ཡེ་སི་ཏི་བྱུང་
སཱཧཱ། མེ་བཞི། ཨོཾ་པ་ཏ་ཡ་སི་ཏི་བྱུང་སཱཧཱ། ནག་པ། ༀ་ས་ཏི་སི་ཏི་བྱུང་སཱཧཱ། ས་རི།
ཨཱི་ཏ་གི་སི་ཏི་བྱུང་སཱཧཱ། ས་ག །ཨོཾ་པ་ཏ་ཡེ་སི་ཏི་བྱུང་སཱཧཱ། ལྷ་འཚམས། ༀ་བུག་ར་
སི་ཏི་བྱུང་སཱཧཱ། སོ་ཀ། ཨོ་རི་ཏ་སི་ཏི་བྱུང་སཱཧཱ། གདུག་གུ། ཨོཾ་མ་ལ་སི་ཏི་བྱུང་སཱཧཱ།
སུང་པ། ཨོཾ་མུ་ས་ཏེ་ཡེ་སི་ཏི་བྱུང་སཱཧཱ། སོག་ག །ཨོཾ་མུ་ལ་ཡེ་སི་ཏི་བྱུང་སཱཧཱ། གསས་
བཞི། ༀ་མ་ལ་ཡ་སི་ཏི་སི་ཏི་བྱུང་སཱཧཱ། བོན། ཨོཾ་བ་ལི་ཡ་སི་ཏི་བྱུང་སཱཧཱ། སྤུར། ཨོཾ་
ས་པ་ལ་སཱི་ཏི་བྱུང་སཱཧཱ། མོན་གྲུ་། ༀ་མ་ལ་སི་ཏི་བྱུང་སཱཧཱ། ཁྲུམ་སྟོད། ཨོཾ་ས་ཏ་པ་
ར་སི་ཏི་བྱུང་སཱཧཱ། ཁྲུམ་སྨད། ཨོཾ་ཁ་ཏ་ཡེ་སི་ཏི་བྱུང་སཱཧཱ། ནམ་གྲུ་། ཨོཾ་པ་རི་སི་ཏི་
བྱུང་སཱཧཱ། ཐ་སྐར། ཨོཾ་ཤུད་དྷ་ཡ་སི་ཏི་བྱུང་སཱཧཱ། བྲ་བཟང་། ཨོཾ་བ་རི་ནི་སི་ཏི་བྱུང་
སཱཧཱ། འདི་ལྟ་བུའི་གཟུངས་ཀྱི་དོན་འཛིན་པའི་སྐྱེས་བུ་དག་ནི་དགྲ་དང་། འཇིག་
པ་དང་། འཕངས་པ་དང་། ནད་དང་རྒྱུ་སྐར་གྱི་གནོད་པ་ཐམས་ཅད་ལ་རྒྱལ་བར་
འགྱུར་རོ། །སྔོན་ཚེ་སྲིད་པའི་དང་མོ་ནས་བསྲིད་པའི་སྟེར་བ་ཡིན་ཏེ། སྐར་ངན་
གདུག་པ་གང་གིས་ཀྱང་ཚུགས་པར་མི་འགྱུར་རོ། །དེ་སྐད་ཅེས་གསོལ་ནས། སངས་
རྒྱས་ཀྱི་སྐུའི་གཡས་ཕྱོགས་སུ་རྒྱན་ལ་ཡང་རྒྱན་དུ་ཤར་རོ། །དཔལ་མགོན་སྐར་ལྕམ་
རྒྱལ་མོ་ཞེས་བྱ་བའི་གཟུངས་ཀྱི་ལེའུ་སྟེ། བཞི་བཅུ་བརྒྱད་པའོ། །བཀྲ་ཤིས་པར་ཤོག །
179



གཤེན་རབ་རྣམ་པར་རྒྱལ་བའི་མཚན་ལེགས་པར་
བསྟོད་པའི་མདོ་བཞུགས་སོ། །
༄༅། །ཞང་ཞུང་སྐད་དུ། དམུ་ར་ཤུ་ལ་ཐ་ཏ་ཝེར་ཞི་གོ་ནེ་རམ། བོད་སྐད་དུ།
གཤེན་རབ་རྣམ་པར་རྒྱལ་བའི་མཚན་ལེགས་པར་བསྟོད་པ། གཤེན་རབ་རྣམ་པར་
རྒྱལ་བ་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་ཅིག་ན། སྟོན་པ་
གཤེན་རབ་མི་བོ་ནི། བསྟན་པ་རྣམ་གསུམ་དཔེར་བཞག་ནས། བགེགས་ཀྱི་བར་ཆོད་
འདུལ་བའི་ཕྱིར། གསས་ཁང་དཀར་ནག་བཀྲ་གསལ་དུ། ཐབས་དང་ཤེས་རབ་
འབྲེལ་བར་བཞུགས། དེ་ནས་སྐྱེས་མཆོག་བསོད་ནམས་གཏེར། སྐལ་ལྡན་སྦྱངས་
པའི་མཐུ་བསྙེམས་པ། རྒྱལ་པོ་རྒྱལ་རིགས་རྒྱལ་བའི་སྲས། ཀོང་ཙེ་འཕྲུལ་གྱི་རྒྱལ་པོ་
དེ། ཐབས་དང་ཤེས་རབ་ཟུང་འབྲེལ་ནས། སྒོ་བཞི་མཛོད་དང་ལྔ་ཡི་བོན། གཏན་
ལ་ཕབས་པའི་འབུམ་སྡེ་རྣམས། ཕྱི་རབས་སེམས་ཅན་དོན་ཆེད་དུ། གསས་ཁང་ཆེན་
པོར་བཞུགས་གསོལ་བ། དེ་ལ་ཤིན་ཏུ་ངོ་མཚར་སྐྱེས། ཤེས་རབ་ཕུལ་དུ་ཕྱིན་པ་ཡི།
སྟོན་པ་གཤེན་རབ་མི་བོ་ལགས། བདག་ནི་ཉིད་ཀྱི་ཡོན་ཏན་ཆ། མཚན་ལ་ལེགས་
པར་བསྟོད་བགྱིས་པ། འཚལ་ལོ་གནང་བའི་དབང་བསྐུར་ཞུ། གཤེན་རབ་མཆོག་
གིས་བཀའ་སྩལ་པ། སྲིད་པ་སངས་པོའི་བྱིན་རླབས་དང་། བདག་གི་ཤེས་རབ་འོད་
ཟེར་གྱིས། བཀའ་རྒྱུད་བསྟན་པའི་བོན་རྣམས་ནི། རྗེས་སུ་བཞགས་པའི་སྣོད་གྱུར་པ།
སྐལ་པར་ལྡན་པའི་རིགས་ཀྱི་བུ། སྟོན་པའི་སྲས་ཀྱི་ཐུ་བོ་པོ། མི་ལས་བསོད་ནམས་
180



མདོ་སྡེ།
རྣམ་རྒྱལ་མཚན་བསྟོད་མདོ།
ཚོགས་སོགས་ཁྱོད། ཐུགས་རྗེས་བཟུང་ཞིང་བྱིན་གྱིས་བརླབས། དབང་པོར་བསྒྱུར་
ཞིང་དབང་དང་ལྡན། རྒྱལ་རིགས་རྒྱལ་ལས་བརྡུལ་ཤུགས་ཆེ། རང་འབྱུང་རིག་པའི་
བློ་གྲོས་ཅན། རྩལ་ལྡན་བདེན་པ་ཟུངས་སུ་འཛིན། བདག་གི་མཛད་པ་ཅི་ལྟ་བར།
ཕྱི་རབས་དོན་དུ་མཚན་བསྟོད་ཅིག །དབང་བསྐུར་གནང་བའི་ལུང་སྦྱིན་ནོ། དེ་སྐད་
ངེས་པའི་ལུང་ཐོབ་ནས། ཕྱག་འཚལ་བླ་མེད་རྒྱལ་བའི་མདུན། གུས་བཅས་བསྟོད་པ་
འདི་སྐད་གསོལ། ཨེ་མ་གཤེན་རབ་མི་བོ་ཉིད། སྔོན་ཚེ་གྲངས་མེད་བརྒྱུད་པའི་དུས།
བསོད་ནམས་དཔལ་ཤུགས་སྟོབས་ལྡན་གྱིས། དག་པའི་ཞིང་དེར་གར་སྐྱེས་ཀྱང་།
སྟོན་པའི་སྒྲོན་དང་དུས་མཚུངས་ཤིང་། ཐུགས་བསྐྱེད་དག་པ་ཆེན་པོའི་མཐུས།
དཀའ་བ་མ་ལུས་དཀོན་པར་རྫོགས། ཚོགས་ཀྱི་ལམ་ལ་ཚོགས་ཆེན་རྫོགས། ཤེས་
རབ་རྩལ་ཤུགས་རྣམ་པར་དག །མངོན་པར་ཡེ་ནས་སངས་པར་གཤེགས། བདག་
མཐར་གྲུབ་པའི་དུས་རྗེས་ལ། གཞན་དག་འདྲེན་པའི་སྨོན་ལམ་རྫོགས། འདུལ་བའི་
ཞིང་ཁམས་འདུལ་དཀའ་ཞིང༌། ཤིན་ཏུ་མི་བཅེད་དྲངས་པར་དགོངས། ད་ལྟའི་
གནས་འདི་ཡར་འདས་པའི། སྟེང་གི་ཕྱོགས་ནི་འོག་མིན་གནས། མྱ་ངན་མེད་པའི་
བར་ལྷར་གྲུབ། སྲིད་པ་ཡེ་སངས་གནས་ནས་མཆིས། ཁྲི་འོད་སྲིད་པ་ཡེ་ཤེས་ཡབ།
ཀུན་ཤེས་གསལ་བྱེད་རིགས་པའི་ཡུམ། ཤེས་པ་རང་རིག་སྲས་སུ་གསལ། སེམས་
བསྐྱེད་གཏོ་རྗེ་སློབ་དཔོན་ནི། འབུམ་ཁྲི་གློག་གི་ལྗགས་ཅན་ལ། ཤེས་རབ་བསྐྱེད་
ཅིང་བློ་རྩལ་སྦྱངས། སྲིད་པ་སྟོང་རྩིས་སེམས་ལ་ཐུག །སེམས་ཅན་ལས་རྟགས་
ཐུགས་རྗེས་སྐྱེས། ངོ་མཚར་ཚད་མེད་བཞི་དང་ལྡན། འཁོར་བ་ཐར་པར་དྲངས་པ་
ཡི། སྟོན་པར་གཤེགས་པའི་བཀའ་ཐོབ་པས། ཡ་བླ་ཡང་སྟེང་དགུང་གོང་གི །མགོན་
བཙུན་ཕྱྭ་ཡི་གྲོང་ཁྱེར་ནས། འོག་མེན་འདའ་བ་མེད་པ་ཡི། མི་འགྱུར་ལྷུན་གྲུབ་ཕོ་
བྲང་དུ། ཡེ་ཤེས་ལྷ་ཡི་སྟོན་པ་ལ། འགྲོ་བ་འདུལ་བའི་བོན་ལུང་མནོས། རྗེ་གཅིག་
181



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གཤེན་ལྷ་ཡི་དམ་ལྷ། ལེགས་སོ་ངེས་པའི་གནང་བ་ནི། ཉིད་ནི་ཅེར་ཡང་སྤྲུལ་པའི་སྐུ།
ཤེས་བྱ་འཕྲ་མོའི་མུན་སངས་པས། འདུལ་བྱའི་དུས་ལ་བབ་བའི་ཆེད། ཡེངས་པོ་ཁ་
སངས་ལྷ་རིགས་དང་། སངས་པོ་མུ་ཕྱོ་མཁའ་ལྡིང་སྟེ། མཐོན་པོ་སྐྱབས་མེད་སྐྱེ་
དགགས་ཤིང་། ཐར་ལམ་གོ་འབྱེད་དེར་གཤེགས་ཤིང་། རྒྱུད་ལྔའི་གནས་ལོག་མ་
གནང་དོན། སྐད་ཅིག་ལེགས་ཀྱང་མི་འདུལ་བ། སྔོན་ནས་རབ་དག་ཐར་དཀའ་འམ།
རྐྱེན་འགྱུར་འགྲོ་བ་དེ་མང་ངོ༌། །འཕོ་འགྱུར་རྒྱུན་ཆོད་འཁོར་བ་འཆད། སྟོན་པར་
གཤེགས་ཤིག་བསྟན་པ་སྤེལ། ལོངས་སྤྱོད་རྫོགས་པར་བྱིན་བརླབས་ནས། ཐབས་ཀྱི་
རྒྱལ་པོས་ལེགས་པར་ཤམས། ལྷ་དང་གཤེན་དང་སྲིད་པ་གསུམ། བསྟན་པ་གཅིག་
ལ་དཔལ་འབྱུང་བ། ཁམས་གསུམ་སེམས་ཅན་དྲངས་སླད་དུ། འདུལ་བའི་ཞིང་
ཁམས་སྟོང་གསུམ་འདིར། སྤྲུལ་སྐུ་མང་པོས་འགྲོ་དོན་བགྱིད། སྲིད་པའི་སྤྲུལ་པས་
གཞི་བཏིང་ནས། ལྷ་ཡི་ལམ་བསྒྲུབ་བར་ཆད་བཟློག །གཤེན་གྱི་འབྲས་བུ་འགྲོ་དོན་
མཛད། ཐོག་མེད་སྤྲུལ་པའི་སྐུར་འགྱུར་ནས། སྔོན་ནས་སྨོན་ལམ་དབང་བཙན་པར།
འཛམ་གླིང་བྱེ་བ་ཕྲག་བརྒྱ་རུ། འོད་ཟེར་བྱེ་བ་ཕྲག་བརྒྱ་ལས། ཐུགས་རྗེ་སྤྲུལ་པའི་
གཤེན་རབ་འགྱེད། ཡེ་གཤེན་གཡུང་དྲུང་སེམས་དཔའ་བདུན། སྐྱེས་མཆོག་ལྷ་དང་
མི་ཡི་སྟོན། ཐུགས་བཟང་རིན་ཆེན་ས་ལེ་སྦྲམ། ཀུན་འདེགས་ཤོང་ཡངས་སྐྱེད་གཞིའི་
སྟོབས། ཐུགས་རྗེས་ཀུན་སྙོམས་ཚ་ཟེར་འོད། ལྷག་པའི་མངོན་ཤེས་བསིལ་ཟེར་ཆེ།
རྣམ་བྱང་སེམས་ཉིད་ནམ་མཁའི་ངོགས། ཤིན་ཏུ་ནང་གི་བཅུད་བཟང་ཞིང་། སུམ་
ཅུ་རྩ་གཉིས་མཚན་བཟང་དང་། དཔེ་བྱད་བརྒྱད་ཅུའི་སྤྲས་པ་ནི། དབུས་འཛིན་
ལྗོན་ལྟར་སྐྱེ་བྱད་ལེགས་། རབ་ཏུ་ངོ་མཚར་ཆེ་ཕྱག་འཚལ། སྐད་ཅིག་དེར་བྱང་ཐར་
པར་འགྱུར། བར་ལྷ་འོད་གསལ་ལྷ་གནས་ནས། དང་པོའི་སྐུ་འཁོར་དོན་མོས་རྣམས།
དེ་བཞིན་གཤེགས་པར་ཆས་ནས་བྱོན། སྟོན་པའི་ཐུགས་རྗེས་འགྲོ་དོན་དུ། སྲིད་པའི་
182



མདོ་སྡེ།
རྣམ་རྒྱལ་མཚན་བསྟོད་མདོ།
ཀློང་ནས་བསྐྱེད་པའི་གཤེན། འབྲིང་པོར་གཤེགས་སོ་བར་བར་འདུན། གཤེན་རབ་
ཐུགས་རྗེས་སྤྲུལ་པ་དང་། བྱིན་རླབས་འོད་ཟེར་ལས་འགྱེད་པ། མཐར་གྱུར་འགྲོ་བའི་
དོན་ལ་གཤེགས། ལྷུན་པོའི་རྩེར་བབས་རྣམ་གསུམ་འཁོར། བཅས་གཟིགས་དགོངས་
ཚད་ལྔ་ལ་ཐུག །ཐར་པ་ངན་སོང་དེར་མྱོང་བས། ལས་ཀྱི་དགེ་སྡིག་རྣམ་པར་ཕྱེད།
ཀུན་འཛོམ་འཛམ་བུ་གླིང་གི་གནས། བདེར་གཤེགས་རབ་རྫོགས་སངས་རྒྱས་རྣམས།
རིམ་བཞུགས་དགྱེས་དགོངས་རིན་ཆེན་མཁར། ཟད་མེད་བསོད་ནམས་ཚོགས་ཀྱི་
གཏེར། འཕགས་པ་ལྷ་དབང་རིན་ཆེན་ནོར། བསྟན་པའི་གནས་གྱུར་རིག་མཆོག་
བཀའ། བརྩན་ཐོབ་ཉོན་མོངས་ཆ་ཟད་ཡབ། མཐུན་འཇུག་བྱམས་པ་སྤྲུལ་པའི་སྐུ།
འཚམས་སྦྱོར་ཐུགས་རྗེས་ཐབས་མཁས་ཡུམ། དེ་མཁྱེན་གཟིགས་སོ་དགོངས་པར་
མཛད། ལྷ་རྩེ་གུང་གནམ་གསས་མཁར་ནས། མཐུ་ཆེན་ལྷ་ལ་ལུང་ཕོག་པས།
བསྟན་པ་བསྲུང་བར་དམ་བཅས་ཞིང་། བཀའ་བསྒྲགས་རྒྱལ་བ་མི་ཡུལ་གཤེགས།
འོད་དཀར་དག་པའི་ཡེ་ཤེས་སུ། གསལ་ལ་མི་གཡོ་གཙུག་ཏུ་བབས། ཨ་དཀར་སྐྱེ་བ་
མེད་པའི་འོད། སྟོང་གསུམ་ཡོངས་གསལ་དངོས་གྲུབ་མཆོག །ཟེར་འཕྲོས་དམར་པོ་
ཡུམ་ཆས་བརྡའ། ཡིད་འགྱུར་ཧ་དྲག་འགགས་མེད་བཞེད། དཔལ་གྱི་སྒྲོན་ཤར་
ཡོངས་སུ་གསལ། འོད་དང་ཟེར་གྱི་འཕྲོ་འདུ་དེས། སེམས་ཡིད་ཅིར་ཡང་སྤྲུལ་པའི་
སྐུ། བྱ་བ་སྙིང་པོ་སེམས་ཉིད་ཀུན་ཏུ་བཟང་། བྱེད་པ་པོ་ཡིད་གནས་འཛིན་ཡུམ། སོ་
སོར་སྲིད་པར་གཤེགས་མཛད་དེ། ལས་ཤུགས་དབང་གི་གཉིས་མེད་ངང་། རྟེན་
འབྲེལ་ཆེ་བར་སྐུ་རུ་གྲུབ། ཕུང་པོ་རྣམ་པར་ཡོངས་སུ་སྨིན། འབྱུང་བ་ལྷ་ལྔས་མཐུ་
ལྟས་པས། གཟུགས་བསྐྱེད་རྣམ་ཤེས་མེ་སྒྲོན་འབར། གཤེན་རབ་སྐྱེ་བ་མི་མངའ་ཡང་།
འགྲོ་བའི་དོན་དུ་རྣམ་སྤྲུལ་སྟོན། ལྷང་ལྷང་སྙན་པ་ངོ་མཚར་སྒྲ། ཚངས་པའི་
དབྱངས་ནི་ཡོངས་སུ་གྲགས། འཇིག་རྟེན་ཐམས་ཅད་སྒྲ་ཐོས་ནས། དད་པ་ཐང་ཆོད་
183



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དམ་པའི་འཁོར། སྤྲོ་ཞིང་འདུན་པས་མཆོད་ཅིང་བསྐོངས། ཡོན་ཏན་རབ་རྫོགས་
རྒྱན་བསྟན་ནས། རིན་ཆེན་མི་ལ་འོད་ཟེར་འབུམ། གསུང་དབྱངས་ཡི་གེ་དྲུག་ཅུས་
བརྒྱན། ཐུགས་ལ་ཉི་མའི་སྙིང་པོ་ཤར། ཡིད་བཞིན་ནོར་བུ་རིན་ཆེན་ལྟར། མ་བགོས་
སྤྱི་ལ་ཁྱབ་བཞགས་ལྷ། སྟོན་པ་གཤེན་རབ་རྒྱལ་གྱི་སྲས། ཡ་མཚན་དབུ་ཡི་ཟེར་སྲོག་
ཐོད། དཔལ་འབྱོར་རྣམ་དག་གོས་གསོལ་ནས། དབང་གི་གཙུག་ཕུད་སྲིད་གསུམ་
མཐོ། གཤེན་རབ་བསྟན་པའི་ཆག་ཤིང་ཅན། མི་འགྱུར་གཡུང་དྲུང་གདན་སྟེང་དུ།
གཟི་བརྗིད་ཉི་ཟླའི་གུར་ལ་བཞུགས། ཡོངས་སུ་གྲགས་པའི་མཚན་གསོལ་པ། གཤེན་
རབ་མི་བོ་སྟོན་པའི་མཆོག །ཀྱེ་ཧོ་རྒྱལ་བའི་ཞལ་ཕྱུང་ནས། ཤིན་ཏུ་གཡོ་འགུལ་སྣང་
སྲིད་མེར། གསལ་བའི་འོད་དང་སྙན་པའི་སྒྲ། མཆོད་པའི་སྤྲིན་དང་མེ་ཏོག་ཆར།
ལོག་འདྲེན་བསྔངས་ཤིང་འགྲོ་བ་འདུལ། བླ་མེད་མཆོད་པ་ཆེན་པོ་འབུལ། ཕུན་
གསུམ་འཚོགས་པའི་འཁོར་རྣམས་དང་། གཞན་ཡང་མཐའ་ཡས་སེམས་ཅན་ལ། སྔ་
རབས་འདས་པའི་རྗེས་བཞགས་ནས། ཐར་པའི་ཞིང་དེར་རྫོགས་སངས་རྒྱས། སླར་
ཡང་འགྲོ་བའི་དོན་མཛད་དང་། མཛད་པ་བཅུ་གཉིས་མཐར་ཕྱིན་ཞིང༌། ཁྱད་པར་
འདས་པའི་རྗེས་གྲུབ་པའི། དབང་སྡུད་འཇིག་རྟེན་ཟིལ་གྱིས་གནོན། སྐུ་ལས་སྤྲུལ་སྐུ་
བསམ་འདས་འབྱུང༌། སྟོང་གསུམ་སྟོང་གི་འཇིག་རྟེན་འདུལ། མི་བཅེད་ཁམས་ཀྱི་
སྟོན་པ་མཛད། གནས་མཆོག་དམ་པའི་འགྲོ་བ་རྣམས། ལོག་པའི་བདུད་དཔུང་ཕམ་
བྱས་ཏེ། གཅིག་ཆར་མ་ལུས་མངོན་སུམ་དུ། སངས་རྒྱས་ཐོབ་མཛད་བསྟན་པའི་གཙོ།
སྐུ་མཆོག་རྒྱལ་བ་གཤེན་རབ་ཉིད། གསུང་ནི་གཡུ་ལོ་གཏོ་ཆེན་པོ། ཐུགས་རྗེ་རྣམ་
དག་རྨ་ལོ་གསུམ། དོན་དུ་སྐུ་གསུང་ཐུགས་ལ་ངེས། གཞན་ཡང་བསྟན་པའི་འཁོར་
རྣམས་ནི། ནམ་མཁའི་གཡུང་དྲུང་ཡེ་གཤེན་རྣམས། དབང་པོ་རབ་བསྙེམས་མན་
ངག་ལུང་། ལྷ་རྩེ་གནས་ནས་སྟོན་པ་མཛད། བར་སྣང་ཁམས་ཀྱི་སྲིད་གཤེན་ཚོགས།
184



མདོ་སྡེ།
རྣམ་རྒྱལ་མཚན་བསྟོད་མདོ།
འབྲིང་གི་བློ་ཅན་རྒྱུའི་བོན། འཁོར་བའི་སེམས་ཅན་མ་ལུས་སྐྱོངས། མཐུ་སྟོབས་བྱིན་
རླབས་དྲག་པོའི། ཕོ་ཉའི་འགྱེད་འཁོར་ལྷ་ཆེན་རྣམས། ཞི་བས་མི་འདུལ་བདུད་
དཔུང་བསྒྲོལ། འབྱུང་བའི་ལས་སྐྱེས་འབྱུང་བའི་གཤེན། རྟོགས་པའི་ཡེ་ཤེས་སོ་སོའི་
བོན། འཕན་ཡུལ་རྒྱས་པའི་འབུམ་སྒྲ་སྒྲོགས། ལྷ་ཀླུ་མི་ཡི་རྗེ་མཛད་ཅིང་། རྒྱལ་བའི་
དབང་པོ་རྣམ་དྲུག་ལས། འདུལ་བའི་གཤེན་རབ་དྲུག་སྤྲུལ་པས། འགྲོ་དྲུག་ཆུ་རྒྱུན་
གཅོད་པར་བྱེད། བསྟན་པ་སྐུ་ཡི་པེའུ་ཙེའི། གཟུགས་ཁམས་གསལ་བའི་ཡེ་ཤེས་
བསྐྱེད། བསྒྲགས་པ་གསུང་གི་པེའུ་ཙེའི། འདོད་ཁམས་བདེ་བའི་ཐར་ལམ་འབྱེད།
བསྒྲུབ་པ་ཐུགས་ཀྱི་པེའུ་ཙེའི། གཟུགས་མེད་འཛིན་པའི་རྟོགས་པར་བཀྲོལ། པེའུ་རྩེ་
གསུམ་གྱི་བསྟན་པ་སྤེལ། མཐའ་ཡས་བླ་མེད་དོན་ལ་འཛུད། ཤེས་རབ་བླར་ཕྱིན་
སྤྱན་ཐོབ་པས། མཁས་པའི་མཆོག་ཆེན་ཀུན་གྱི་རྗེ། རྣམ་པ་ཐམས་ཅད་མཁྱེན་པ་ཡི།
ཡེ་ཤེས་ཆེན་པོ་ཤེས་རབ་རྒྱལ། འདུལ་མཛད་དགེ་བར་འདུལ་བ་ཆེ། ཐོགས་པ་མེད་
པར་མྱུར་དུ་གཤེགས། ཐུགས་རྗེ་ཆེན་པོ་དོས་དྲག་གིས། སེམས་ཅན་དོན་ལ་ཡོངས་
སུ་བརྩོན། འདུལ་དཀའ་ཉོན་མོངས་སྡིག་ཚོགས་ཅན། དུག་ལྔ་རྒྱུ་དྲུག་རྩད་གཅོད་
པས། འཁོར་བའི་གནས་ནས་བདེ་བར་དང་། མཁྱེན་པའི་ཡེ་ཤེས་སྣ་ཚོགས་པས། ཞི་
འམ་དྲག་པོའི་འཕྲིན་ལས་ཀྱིས། ཚར་གཅོད་དགོངས་པས་ལོག་པ་རྣམས། མི་བཟོད་
སྒྲོལ་ཚུལ་གཟི་བརྗིད་སྐུ། སྟོན་པ་རྗེ་ཉིད་རིན་ཆེན་ལྟར། མི་བསྐྱོད་ཁྱབ་བདལ་
དགོངས་པ་ཡི། མདུན་རྒྱབ་མི་མངའ་ཉི་ཟླའི་ཞལ། དུག་ལྔའི་ས་བོན་དུ་བ་ཡི། ལས་
ཀྱི་རྣམ་སྨིན་ཐམས་ཅད་འཇོམས། དུས་ཀྱི་གཡོ་འཁྲུག་ལྷ་སྲིན་གྱིས། མཚོན་ཆའི་
བསྐལ་པ་འབར་བ་དང་། མྱ་ངན་ཁྲག་མཚོ་རྡོལ་བ་རྣམས། ཐུགས་རྗེའི་ཐབས་ཀྱིས་
གཞིལ་བའི་ཕྱིར། མི་ནུབ་སྐུ་བསྐྱོད་བཞེངས་བཞུགས་མཛད། བདེན་པ་བདུད་རྩིའི་
གསུང་བཀྲོལ་བས། བྱམས་སེམས་ཞི་བའི་དཀྱིལ་འཁོར་དུ། དྲག་རྩུབ་གདུག་འཚེ་
185



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
དབང་སྡུད་ནས། ལྷ་སྲིན་སྡེ་བརྒྱད་ཡོངས་སུ་ཞི། ཚངས་པའི་འཇིག་རྟེན་འདུལ་
མཛད་པ། གསས་མཁར་གཉེན་པོས་སྲིད་གསུམ་གནོན། གཟུ་དཔང་འབྱུང་བའི་
ཞལ་ལྕེ་ཡིས། མི་བདེ་བདེ་ཆེན་ལེགས་བྱེད་དེ། སྙིང་རྗེ་ཆེན་པོའི་གདུང་བ་ཡིས།
ལས་ཀྱི་མནར་བའི་སེམས་ཅན་དོན། རྫུ་འཕྲུལ་གོམ་གསུམ་སྟོབས་ཀྱིས་བཞུད། བག་
ཆགས་རྗེས་དྲན་ཞི་བའི་བོན། དྲན་པ་དེས་ན་དྲེགས་པ་བདེ། བྱང་ཆུབ་རྒྱུ་ལ་སྐྱོབས་
གསོལ་རྐྱེན། མྱུར་དུ་སྡུག་བསྔལ་གདུང་བ་སེལ། ལྷ་གཤེན་སྦྱིན་ཚོགས་འཚོགས་པའི་
མཐུས། ཕྱི་ཡུལ་འགྱུར་ཞིང་ནང་སེམས་ཞི། འགྲོ་དྲུག་གནས་ངན་ལས་ཟད་ནས།
གཤེན་ལམ་དག་པའི་ལམ་འཇུག་པ། ལུས་པ་མེད་པར་སངས་རྒྱས་མཛད། འདི་
ལྟར་སྣང་བའི་སྲིད་པ་རྣམས། འབྱུང་བ་ཡུམ་གྱི་རབ་གཅོད་དེ། མཚན་མེད་ནམ་
མཁར་སྦྱོར་བའི་དུས། ཡེ་གཤེན་ཆེན་པོ་རྒྱལ་བའི་གནས། གཡུང་དྲུང་དབྱིངས་སུ་
རབ་འདུས་བགྱིད། འདོད་པའི་ཁམས་སུ་རྒྱལ་བ་ཡི། ཞེན་ཅིང་ཆགས་པའི་ཉོན་
མོངས་ཅན། ཟུག་རྔུ་ནད་ཀྱིས་གདུངས་པ་ལ། གནོད་འཛིན་ཞི་བདེ་ཕན་པར་
དགོངས། སྐྱོན་མེད་དག་པའི་དཀྱིལ་འཁོར་ན། ལྷ་ཕྱག་ཐབས་ཀྱི་འདྲེན་སྟོན་མཛད།
ལས་ངན་འགྱོད་སྐྱེས་པད་མའི་རྗེས། སྒྲིབ་པ་རྒྱུན་གཅོད་ལྷ་མོ་ཡི། རྣམ་གྲངས་
མཆོད་བསྟོད་ཕྱག་གིས་བསྟོད། ཞི་འགྱུར་མཚན་དཔེར་མངོན་རྫོགས་ནས། སྙན་
དབྱངས་མཉམ་ཉིད་ཕྱོགས་རིས་མེད། དུས་གསུམ་དུས་གཉེན་ཐུགས་རྗེ་ཡིས། སྔ་ཕྱི་
ད་ལྟ་ཡང་དག་སྦྱོང་། ཆགས་པ་ཆགས་མེད་མཆོག་ཏུ་འདྲེན། འགྲོ་བ་སུན་འབྱིན་
ཆགས་སྒྲོལ་ཕྱིར། སྤྱི་ལྡང་ནམ་མཁའི་དབྱིངས་གྲལ་འཛིན། ཁམས་གསུམ་སྐྱབས་
འཇུད་བསྐྱེད་པའི་ཞིང་། མ་རིག་མུན་སེལ་སྤྲུལ་པའི་སྲས། གཡུང་དྲུང་སེམས་དཔའ་
སེམས་དཔའ་ཆེ། འགྲོ་ཕྱིར་ཐབས་ལས་ཤེས་རབ་སྤེལ། བདེར་གཤེགས་ཐུགས་རྗེའི་
འཕྲིན་ལས་སུ། ཕན་གདབས་གཏོ་དཔྱད་བདེན་པ་ཡི། སེམས་ཅན་བར་ཆོད་རྣམ་
186



མདོ་སྡེ།
རྣམ་རྒྱལ་མཚན་བསྟོད་མདོ།
གསུམ་བཟློག །འགྲོ་བ་ངེས་པའི་ལམ་དུ་ཞུགས། རྒྱུ་འབྲས་བདེན་པའི་བོན་བཤད་
ཅིང་། རྒྱས་པ་ཁམས་གསུམ་སྤྱི་འདྲེན་པ། ཉིད་ཀྱང་མཉམ་པའི་དགོངས་པ་མཛད།
བསམ་གཏན་ཕྱག་རྒྱ་དྲུག་འཆང་ཞིང་། བརྗོད་པ་སྔགས་ཀྱི་ནུས་མཐུ་ཡིས། འགྲོ་
བའི་དོན་དུ་རྒྱལ་བའི་སྐུ། ལྷ་ཡི་ཕྱག་རྒྱ་ཆེན་པོའི་མཆོག །བདེ་གཤེགས་གཙོ་བོ་བླ་ན་
མེད། ནམ་མཁའི་དབྱིངས་ལ་རབ་ཏུ་གནས། བྱིན་རླབས་ཐུགས་རྗེ་སྤྲུལ་པ་དང༌།
འོད་ཟེར་ལས་ནི་ཡེ་གཤེན་སྤྲོས། མི་དང་ལྷ་ཡི་ལོ་ཙཱ་བ། རྣམ་བཞི་བྱང་བའི་ཡེ་ཤེས་
ཀྱིས། གཟིགས་སོ་ཨེ་མ་ངོ་མཚར་ཆེ། མཐའ་ཡས་བསོད་ནམས་ཚོགས་བསགས་ན།
རིག་པའི་སྤྱན་གྱིས་ལྷ་ཞལ་ཁུམས། དད་པ་རིག་པའི་རྩལ་ཤུགས་ཀྱིས། བཀའ་འདི་
མ་ཡེངས་བདེན་པར་འཆང་། ཡུན་དུ་མི་ཐོག་སྒྲིབ་པ་འབྱངས། ཐམས་ཅད་མཁྱེན་
པས་དེ་བརྗོད་ཀྱིས། མཚན་ཕྱག་འཚལ་ལོ་བདེར་གཤེགས་ལྷ། མི་འགྱུར་དབྱིངས་ཀྱི་
ཀློང་དཀྱིལ་ནས། དུས་གསུམ་སངས་རྒྱས་འབྱུང་གནས་རྫོགས། དེ་ཕྱིར་འཇིག་རྟེན་
འཇིག་རྟེན་འདས། ཐུགས་རྗེ་ཐབས་ཆེན་བསམ་མི་ཁྱབ། རྒྱུན་ཏུ་མོས་པའི་ཏིང་
འཛིན་གྱིས། འགྲོ་བའི་མགོན་རྣམས་ཡིད་དམ་འཛིན། སེམས་ཅན་རྟོགས་པ་རབ་ཏུ་
སྐྱེས། སྐད་ཅིག་མ་ཅིག་དེ་ཉིད་ལས། འཇིག་རྟེན་སྟོང་པར་སངས་རྒྱས་འགྱུར། སྐུ་
བཞི་ཀུན་རྫོབ་དངོས་བསྟན་ཀྱང༌། དོན་དམ་བདེན་པ་སྟོང་པར་ཡལ། ཡེ་ཤེས་
གཤེགས་པའི་ལྷ་རྣམས་ནི། ཀུན་གྲོལ་མཐར་སོན་མཚན་མ་མེད། ཡོངས་སུ་ཐམས་
ཅད་འདྲེན་པའི་དཔལ། འཁྲུལ་པའི་སྣང་ངོར་ལྷ་མོ་ལྷ། སྐུ་མདོག་ཕྱག་མཚན་དུ་
མར་བསྟན། མཚན་མས་དོན་ལ་མཚོན་མཛད་པ། བདེར་གཤེགས་གཤེན་རབ་འོད་
ཟེར་ཅན། གང་ལ་གང་འདུལ་དེ་ལྟར་སྤྲུལ། འཇིག་རྟེན་རྒྱལ་པོ་གཙོ་བོ་མཆོག །ཆུ་
བཞི་ཡོངས་སུ་སྒྲོལ་མཛད་ལ། ཉོན་མོངས་བདུད་རྣམས་རུ་ང་བགྱིད། འཁོར་བ་
སྟོངས་ཀྱི་དགོངས་ནས་སྦྱོང་། བསོད་ནམས་རྒྱལ་པོས་དགོངས་འདོད་བསྐངས། དེ་
187



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལ་ལོག་ལྟའི་ཡིད་ཞུམ་ནས། སྐྱེས་བུ་ཐབས་ལ་མཁས་པའི་མཆོག །ཀུན་དང་ཐུན་
མོང་མ་ཡིན་པར། རྫུ་འཕྲུལ་ཤིན་ཏུ་ཆེ་བའི་ལྷ། བླ་མེད་དེ་ལ་མྱུར་དུ་སྐྱབས། ལས་
འཕྲོ་ཡོད་རྣམས་འདུལ་དབང་ཆེ། རྣམ་པ་ཐམས་ཅད་མཁྱེན་པའི་གཤེན། དེ་ལ་
བདུད་དཔུང་ཡོངས་སུ་སྐྱེངས། ལོག་པ་ལྟ་བའི་ཉམས་སོད་རྣམས། བྱམས་སེམས་
ཐུགས་རྗེའི་ལྕགས་ཀྱུས་བཟུང་། མི་འགྱུར་གཡུང་དྲུང་ས་ལ་བཀོད། སེམས་ཅན་ལས་
ངན་ཆུ་བོའི་རྒྱུན། ཐུགས་རྗེ་ངང་རིང་དེ་བཞིན་བསྲིངས། སྒྱུ་མ་བརྟན་པོ་མཆོག་
ཐོབ་ཕྱིར། འགྲོ་དོན་མི་གཏོང་ཡོངས་སུ་མཛད། ངེས་པར་བདེན་པའི་བོན་བསྟན་པ།
མི་མཉམ་མཉམ་པར་སྡུག་བསྔལ་སྦྱོངས། དེ་དག་ཐུགས་རྗེས་རབ་ཏུ་གཟིགས།
བཤགས་སོ་བདུད་རྩི་དེ་ཡིས་གསོ། མི་ཟད་གཏེར་ལྡན་སེམས་ཉིད་ཀྱིས། འདོད་པས་
ཆོག་ཤེས་རྒྱ་མཚོ་འཁྱིལ། བདག་གཞན་མེད་པར་མཉམ་དགོངས་པས། རྟག་ཏུ་བརྩེ་
བས་གཉིས་མེད་བསྙམ། ཅི་ནས་འགྲོ་བའི་དོན་མི་འདོར། དགའ་བ་ཆེན་པོས་བག་
ཆགས་སྦྱོངས། མགུ་བ་དམ་པས་ཉོན་མོངས་འདྲེན། དགོངས་པས་ཐབས་ཆེན་
དབྱིངས་ལ་རོལ། གྲོགས་སུ་མི་འགྱུར་གཡུང་དྲུང་འཆང་། མི་སྣང་སྣང་བར་འབྲལ་
མེད་འགྲོགས། དེས་ནི་བཟོད་པ་ཐང་གཅོད་གཉེན། དུས་གསུམ་སྟོན་པ་རིམ་འབྱུང་
བས། འཇིགས་སྐྲག་མ་བྱེད་སེམས་ཅན་རྣམས། གསོད་པ་མི་ནུས་ལེན་མེད་ཕྱིར། རྣོ་
མཚོན་དངོས་གྲུབ་མཆོག་ཏུ་འགྱུར། ཆགས་པར་མ་བྱས་འབྲས་བུ་རྙེད། མྱ་ངན་
མེད་པའི་རང་བཞིན་ལ། བདུད་དཔུང་སྐྱེངས་ཞིང་ཉམས་པར་བྱེད། སྙིང་རྗེས་
འཇིགས་པ་མི་འཇིགས་སྟོབས། བདག་ལ་མི་ཚུགས་ཕ་རོལ་གཞིལ། སྟོན་པ་ཞི་བར་
མ་གཡོས་ཀྱང་། བདུད་ཁམས་དབང་སྡུད་དབལ་ཆེན་སྐུ། རྒོལ་བ་རེངས་ཤིང་
བསྔངས་ནས་འདར། ཉོན་མོངས་ཕྱི་མར་སྙིང་རྗེ་བས། དབང་སྒྱུར་སྟོན་པའི་སྐུ་
སྐྱབས་འདུད། ཀུན་ཀྱང་བདེ་མཛད་བདུད་དགྲ་བཅོམ། དག་པའི་གནས་མཆོག་
188



མདོ་སྡེ།
རྣམ་རྒྱལ་མཚན་བསྟོད་མདོ།
གཞལ་ཡས་ཁང་། འབར་བའི་མེ་དང་དྲག་པོའི་ཆུ། འབྱུང་བ་བཞི་ཡི་རྫུ་འཕྲུལ་སྟོན།
གཡུང་དྲུང་སེམས་དཔའ་གཏོ་དང་དཔྱད། ཐབས་ཤེས་འགྲོ་བའི་དོན་མཛད་པ།
བསླུ་བ་འཁྲུལ་པ་དག་པར་འགྱུར། ཐུགས་རྗེས་བྱིན་རླབས་ཟིན་པར་འགྱུར། དམ་
པའི་མཆོག་འགྱུར་རྒྱལ་བ་ཡི། གཟི་བརྗིད་མཚན་མཐོང་འགྲན་མེད་འགྲོ། རྟུལ་ཀྱང་
བདུད་ཀྱི་ལྕགས་ཀྱུ་ཡིས། ཐང་མ་ཆོད་པར་འཛིན་འགྱུར་པ། སྟོན་པའི་ཐུགས་རྗེས་
རབ་གཟིགས་གསོལ། མྱོང་བའི་འགྱེད་པས་ཟིན་པར་འདྲོངས། ཐུགས་རྗེས་བདུད་
ལས་གྲོལ་བར་མཛོད། རིག་པས་ལས་ཀྱི་ཆགས་པ་སྦྱངས། སུན་འབྱུང་སྲིད་པ་རྣམ་
པར་མཁྱེན། དྲག་པོ་དེས་ནི་ཕྱིར་མི་ལྡོག །བསམ་དག་བདུད་བཟློག་བསྲུང་གི་
མཆོག །ཐབས་ཀྱི་རྒྱལ་པོ་སྟོན་པ་ཡིས། མཆོད་པར་བསྟན་པས་སྒྲིབ་ཚོགས་དག །
ཚོགས་ཀྱི་ལམ་བགེགས་དོན་ལ་བཞུགས། ནན་ཏན་གསང་བས་གསང་སྒོ་བསྡམ།
ཆགས་པ་མེད་ཀྱང་ལོག་པ་རྣམས། སྟོན་པས་མ་བཏུལ་མི་འདུལ་ཕྱིར། ཐུགས་རྗེ་ཉི་
མའི་འོད་ཟེར་ལ། མི་བཅེད་སྒྲོན་མ་གཤེགས་བཞུགས་བསྒྲོལ། འབར་བའི་ཞུགས་
དཀྱིལ་བསིལ་གྲང་སྐུ། སྐྱིན་འདངས་ཆུ་དཀྱིལ་པད་མའི་མེ། གཡོ་འཁྲུགས་རླུང་
དཀྱིལ་བཀྲ་གསལ་བཞད། རི་བོའི་ས་དཀྱིལ་གཤེན་ཆེན་རྒྱལ། ནག་པོའི་བདུད་
དཀྱིལ་རུ་བཞི་ལྷ། དཀྱིལ་བཞུགས་འཁོར་དུ་བདུད་དམག་འདུན། དེ་ཕྱིར་དཀྱིལ་
འཁོར་དགྲ་ལས་རྒྱལ། བོན་ཉིད་དབྱིངས་སུ་ལེགས་འདས་ཀྱང་། ཁ་ལོ་བསྒྱུར་ཕྱིར་
འཁོར་བར་གནས། ཕྱོགས་མེད་མཉམ་པར་ཐམས་ཅད་སྙོམས། སྙིང་རྗེ་བྱམས་པའི་
གོ་ཆ་བགོ །རང་བཞིན་ལས་ཀྱི་ངེས་པར་བྱེད། རྩལ་ལྡན་འཚེ་མེད་མཛངས་པའི་
མཆོག །དུག་འཇོམས་བདུད་རྩི་སྨན་གྱི་མཚོ། མེ་ཏོག་འོད་འབར་སྐྱོན་རྣམས་བཅོམ།
མྱ་ངན་རྒྱུན་གཅོད་སྒྲ་ཆེན་དུང་། དྲངས་ཤིང་དཀར་པོ་བདུད་ཀྱི་བསྟོད། ཅི་མཛད་
ཐབས་མཁས་ཡོན་ཏན་སྤེལ། འཚམས་སྦྱོར་སྐྱོན་ལས་ངོ་མཚར་སྐྱེས། ཐམས་ཅད་
189



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གཡུང་དྲུང་སེམས་དཔར་དགོད། རྒྱལ་བའི་སྲས་པོས་རབ་ཏུ་བསྟོད། སྣང་སྲིད་རྒྱལ་
ཁྱབ་ནམ་མཁའི་ངང་། ཡེ་བསྲིད་དབྱིངས་ཁྱབ་ཁྲི་གདུགས་འོད། ཀུན་སྲིད་སྐྱེ་གནས་
རེ་བའི་དཔལ། མགོན་གཅིག་འདུལ་ཆེན་བདུད་ཀྱི་གཤེད། ཉོན་མོངས་ནད་སེལ་
སྨན་གྱི་གཙོ། རྒྱལ་བ་རབ་རྒྱལ་བདུད་ལས་རྒྱལ། དགྲ་བཅོམ་བར་ཆད་བགེགས་
དགྲ་བཅོམ། གཡུང་དྲུང་རྒྱ་ཆེན་ཡོངས་སུ་བདལ། ནམ་མཁའི་ཁྱབ་པར་བསྟན་བྱེད་
པ། དམ་པའི་གནས་དེར་དེ་སངས་རྒྱས། འཁྲུལ་པ་ངེས་པའི་གཏིང་ནས་འགྱུར། དེ་
ལ་བདུད་དགྲ་མྱ་ངན་སྤྲོས། ཡང་དག་དེ་ནི་བློ་ལྡོག་འགྱུར། འཁྲུལ་པའི་བསླུ་བས་
ཡོངས་མི་དྲོངས། དུག་མདའ་མེ་ཏོག་དགུ་ཕྲུག་འཕྲེང༌། རིན་ཆེན་གཏེར་མཛོད་
དཔའ་བའི་རྒྱན། དགུ་འདུས་དཔང་སྟོད་བརྒྱན་ལྡན་དཔལ། འབྲུ་སྨན་བཀྲག་ལྡན་
འོད་མི་ཡལ། གཤེན་གྱི་སྐུ་རྐྱེན་བསོད་ནམས་སོ། །མགོན་གསུམ་འགྲོ་བའི་དོན་
མཛད་ཚེ། བནྡོ་ལྔའི་ཡང་སྙིང་གསུམ་པའི་བཅུད། ལས་ཀྱི་དམོད་མོ་དབང་ཆེ་
དབང༌། ཐུགས་རྗེས་དྲག་པོའི་དེ་ཉིད་སླེབས། ཁྭ་འོད་དབྱིངས་ལ་དབྱིངས་འོད་
འབུམ། སྒྲོན་ལྕེ་གསལ་ལ་གྲངས་མེད་དར། ཞུགས་གླིང་ས་ལ་འགྲོ་དོན་མཛད། ཡི་
གེ་འཕྲུལ་ངག་དར་རྒྱས་སྤེལ། བདུད་འདུལ་བདུད་འཇོམས་བདུད་ངོས་བཟུངས།
ལྔ་ལྔ་བདུན་པོ་ཞེ་དགུའི་གྲངས། ཐམས་ཅད་མཐར་ཐུག་བཞི་བསྡུད་བཤད། རིག་
པའི་ཡེ་ཤེས་མེ་ལོང་ལྟར། གསལ་བ་དེ་ཉིད་གནས་འཛིན་མཆོག །མ་ནོར་བྱ་བ་ནན་
ཏན་སྟོབས། མི་ཆགས་ཆགས་མེད་བརྟུལ་ཤུགས་ཏེ། ཤེས་རབ་ཀྱིས་གཅོད་སོ་སོར་
རྟོགས། འདུ་ཤེས་རབ་སྤངས་ལུས་མི་ལེན། མ་སྐྱེས་སྐྱེ་མེད་ནམ་མཁའི་དབྱིངས།
འཆི་མེད་འབྱམས་ཡས་ལས་བརྩོན་འཇོམས། ཁྱབ་པར་བདལ་པ་སྟོང་པ་ཉིད། སྒྱུ་
མ་སྙོམས་པར་དབྱིངས་རུམ་བདེ། གནས་འགྱུར་མཚན་མེད་མཚོན་པའི་སྐུ། འགྲོ་
དོན་རྒྱ་ལག་ཕྱད་པར་བགྱིད། སྔོན་ཚེ་ཆགས་མེད་མཐར་ཕྱིན་སྦྱིན། དེ་ཚེ་དགེ་
190



མདོ་སྡེ།
རྣམ་རྒྱལ་མཚན་བསྟོད་མདོ།
དགག་དམོད་མཐུ་སྨིན། བདེར་གཤེགས་སྤྲུལ་ལ་ཚོགས་ཆེན་རྫོགས། གཞི་ཆོམས་
རང་ཞི་ངེས་པ་ཉིད། དུས་དང་བསྟུན་པའི་སྟོན་པ་མཛད། འདུན་དང་གུས་བཅས་
གདུང་བ་བསིལ། གསོལ་བ་འདེབས་པ་གསལ་བར་མཁྱེན། འགྲོ་ལ་དགོངས་ཏེ་སྤྲུལ་
པར་བཅས། མཁའ་ལ་བྱོན་ཏེ་དོག་ལ་ཕེབས། བདག་ཉིད་མོས་པས་ཡིད་བྱེད་པ།
དེ་ཡི་མདུན་དེར་གཤེན་རབ་བཞུགས། ཟུག་རྔུའི་སྤྲིན་དཔུང་མཁའ་ལ་དེངས།
འདོད་པའི་དོན་གྲུབ་དམ་པའི་ལྷ། ཡོངས་སུ་མཉམ་པར་སངས་རྒྱས་སྐུ། གཤེན་
རབ་བགེགས་ལས་རྣམ་པར་རྒྱལ། སྐུ་མདོག་སྣ་ཚོགས་འབར་བའི་འོད། བལྟ་བའི་
འོས་གྱུར་བལྟར་མེད་ཟེར། འཕྲོ་བའི་དཀྱིལ་འཁོར་རྣམ་པར་རྒྱལ། དབང་གི་ཆ་
ལུགས་ཁྲོ་འཛུམ་ཞལ། རྟག་ཏུ་བརྩེ་དགོངས་དྲན་པའི་ཚེ། དེ་རུ་གཟིགས་མཛད་
གཟུངས་བའི་དཔལ། དབུའི་ཐོར་གཙུག་རྒྱལ་མཚན་ཏོག །བསྐལ་པ་དུ་མའི་མཐའ་
ཀླས་སུ། ནུབ་པ་མེད་པའི་རྒྱལ་མཚན་འཛུག །ཡངས་པའི་མཁའ་ལ་ཁྲི་གདུགས་
བཞིན། བྱམས་པའི་འོད་འགྱེད་རྣམ་པར་རྒྱལ། སྐུ་སྟོད་གཞའ་ཚོན་ག་ཤ་ལ། འོད་
ཟེར་སྣ་ཚོགས་ཕུང་པོར་གསལ། འཇིག་རྟེན་ཁམས་གསུམ་དུས་གཅིག་སྒྲོན། མུན་
པའི་གནས་མེད་གནས་ངན་སྒྲོལ། སྐུ་སྨད་སྤྲིན་དཔུང་ཤམ་ཐབས་ལ། མེ་ཏོག་སྣ་
ཚོགས་ཆར་པ་འབེབས། བྱིན་རླབས་དབང་གི་ཀླུང་འབེབས་པས། འདུལ་བྱ་ཐུགས་
རྗེའི་སྐྱབས་སུ་འཛུད། ཞབས་ནི་བརྗིད་པའི་དཀྱིལ་མོ་ཀྲུང་། བསྐྱོད་པ་མེད་པའི་
མཉམ་གནས་ཀྱང་། འཇིག་རྟེན་ཕྱོགས་བཅུར་ཁྱབ་པར་བགྲོད། གཡས་པས་
འཇོམས་བྱེད་མཁའ་ལ་གདེངས། ནམ་མཁའ་ཁྱབ་པར་ཕྱག་རྒྱ་བསྒྱུར། ཕྱག་རྒྱ་
བསྒྱུར་བས་སྤྲུལ་པ་འགེངས། གཡོན་པས་གཞིལ་བྱེད་ལྷ་ངེར་གནས། ས་གཞི་ཁྱོན་
བཅས་དཀྱིལ་འཁོར་གནོན། དཀྱིལ་འཁོར་གནོན་པས་འགྲོ་བ་འཛིན། གསས་ཁང་
དབུས་ན་རྒྱལ་བ་བཞུགས། རྣམ་པར་རྣམ་རྒྱལ་ཕམ་པ་མེད། མི་ཕམ་རྒྱལ་མཛད་
191



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བགེགས་ལས་རྒྱལ། ཡོངས་སུ་རྒྱལ་བ་ངོ་མཚར་ལྷ། གཤེན་རྒྱལ་ཞབས་ལ་ཕྱག་གིས་
འདུད། སྟེང་ན་སངས་རྒྱས་སྤྲུལ་པའི་སྐུ། མཁའ་ལྡིང་རྒྱལ་པོ་ཁྱུང་གི་རྗེ། ཡིད་བཞིན་
ནོར་བུའི་ཐོར་ཙུགས་ལ། རི་རབ་བརྩེགས་པའི་རྭ་དབལ་ཅན། ཉི་ཟླ་འབར་བའི་སྡང་
མིག་བསྒྲད། གནམ་ལྕགས་ངར་མའི་མཆུ་རྣོན་འཇུམས། ཟངས་ལྕགས་གཏམས་
པའི་གཤོག་པ་གདེངས། སྤྲིན་ཚོགས་འཁྲུགས་པའི་སྤུ་ཚོགས་འབར། ལྗོན་ཤིང་འདྲིལ་
བའི་མཇུག་སྒྲོ་གཡོ། ལྕགས་ཀྱུ་འབར་བའི་སྡེར་མོ་བཅུམ། རྒྱ་མཚོ་འཁྱིལ་བའི་གསུས་
པོ་ཆེ། འཇའ་ཚོན་འཁྱུག་པའི་འོད་རིས་ཅན། ཆུ་སྲིན་རྒྱལ་བ་ཞལ་དུ་འདྲེན། སྤྱི་བོའི་
གཙུག་ནས་སྤྱི་རྒྱ་གཅོད། བྱ་ཁྱུང་རྒྱལ་པོ་ཕྱག་གིས་བསྟོད། གཡས་ན་གཡུང་དྲུང་
སེམས་དཔའ་ནི། ལྡེ་བོ་གསུང་ཆེན་ཆུ་ཡི་ལྷ། གཡོན་ན་གཡུང་དྲུང་སེམས་དཔའ་ནི།
གནམ་གྲགས་ངར་ཆེན་རླུང་གི་ལྷ། སེམས་དཔའ་རྣམ་གཉིས་ཆུ་རླུང་སྐུ། གཡུ་
འབྲུག་ངར་བས་སྲིད་གསུམ་འདར། རྭ་ལ་དུང་གི་ཁྲི་འཕང་བརྩེགས། མིག་ལ་
གསལ་བའི་སྣང་ཟེར་ཤར། ཁ་ལ་མེ་འོད་ཀློག་སྒྲོན་འགྱུ། སོ་ལ་རྔམས་པའི་གངས་རི་
གཏམས། གཤོག་པ་དབལ་གྱི་མེ་རི་འབར། སྐུ་ལུས་ནམ་མཁའ་དྲི་མེད་འོད། རྐང་
ལག་གདུག་པའི་དུག་སྦྲུལ་འཁྱུག །སྡེར་མོ་འཛིན་བྱེད་ཤ་ཟུང་འཇུམས། ཀླུ་དབང་ཐུ་
བོ་མགུལ་དུ་གསོལ། དབལ་འབྲུག་སྒྲོགས་པ་ཆེ་ལ་འདུད། གཡས་ན་འཁོར་ལོ་
བསྒྱུར་རྒྱལ་ནི། ལྷའི་དབང་པོ་ལྷ་ཡི་མགོན། གཡོན་ན་འཁོར་ལོ་བསྒྱུར་རྒྱལ་ནི། མི་
ཡི་རྒྱལ་པོ་མི་ཡི་དཔལ། རྒྱལ་པོ་རྣམ་གཉིས་སྤྲུལ་པའི་ལྷ། སེང་ཆེན་འགྱིང་བས་
ཁམས་གསུམ་གནོན། སྐུ་ལུས་གངས་དཀར་ཉི་ཤར་འོད། སྤྱན་མིག་དམར་ནག་དུག་
མཚོ་ཁོལ། སྡེར་མོ་གནམ་ལྕགས་ཟོར་བ་བཀུག །སྤུ་ཚོགས་བཙན་གྱི་དུག་མདའ་
འཁྲུག །མཆེ་བ་ཟངས་ཡག་དབལ་ཕུར་གཏམས། གཡུ་རལ་ནམ་མཁའི་སྤྲིན་དཔུང་
གཏིབས། མཇུག་མ་ཆུ་རླུང་རྒྱ་མཚོར་མེར། གནོད་སྦྱིན་གདུག་པ་ཟས་སུ་ཟ། སེང་
192



མདོ་སྡེ།
རྣམ་རྒྱལ་མཚན་བསྟོད་མདོ།
གེ་ཐུབ་དབང་ཡིད་ཀྱིས་འདུད། དབལ་གྱི་ཁྲོ་བོ་ཆེན་པོ་བཞི། ཕྱོགས་བཞི་དག་ནས་
སྐུར་བཞེངས་པ། རིན་ཆེན་མེ་རིའི་འཁོར་ལོ་ནས། སྲིན་པོ་ཕོ་མོ་སྟག་སེང་ཁྲི། སྟེང་
ན་གཟི་བརྗིད་འབར་བའི་སྐུ། གཟུགས་བཟང་མཐིང་ནག་དཔའ་བརྗིད་ལྡན། དབུ་
དགུ་ཕྱག་ནི་བཅོ་བརྒྱད་པ། ཞབས་བཞི་བསྒྲད་ནས་ཁྲོ་ཚུལ་རྔམས། འབྲུག་ཁྱུང་ཆུ་
སྲིན་སྟག་སེང་གཟིག །གཡག་སྦྲུལ་འཁྲོས་པ་ཁྲོ་བོའི་དབུ། བཅོ་བརྒྱད་གཡས་གཡོན་
ཕྱག་མཚན་ནི། མདའ་མདུང་སྟ་རེ་དགྲ་སྟ་རལ། ཆུ་གྲི་ཐུ་ལུམ་གསོར་སོག་གྲི།
འཁོར་ལོ་ཡ་ལད་ཀ་མ་ལི། གཏར་རྡོ་ལྕགས་སྒྲོག་མེ་ཆུ་ཐོགས། དབུ་གཅོག་སྤྱན་
བཟློག་ཕྱག་ནི་གདེངས། ཞལ་གདང་ཚེམས་གཙིགས་སྐུ་ནི་འགྱིང་། སྤྱན་ལས་འོད་
ཟེར་ཚ་ཚ་འཕྲོ། ལྗགས་ལ་གསེར་བཙོ་ཞུན་མ་འདྲིལ། སྐུ་ལ་དབལ་གྱི་མེ་རི་འབར།
བགེགས་བཞིའི་གཡུལ་བཟློགས་རྣམ་པར་རྒྱལ། ཡང་དག་རབ་རྒྱལ་བསྟོད་བསྐུལ་
བཅོལ། རྣམ་རྒྱལ་གཙོ་ལ་འཁོར་བཅས་པ། སྐུ་ཡི་ཆེ་བ་མཐའ་ཡས་ལས། བློ་ཡི་
འཁྱུད་པའི་མེ་ཏོག་གིས། སྣང་བའི་ངོས་ནས་མཆོད་པས་བསྟོད། བརྒྱ་པའི་སྟོན་པ་
བསྟན་པའི་གཙོ། བསྐལ་པའི་སྐོས་བཟང་དུས་ཀྱི་དབུས། འདུལ་བའི་དུས་གཉེན་
གསུང་གི་གནས། བཀའ་རྒྱུད་ལུང་གི་སེམས་ཅན་བཀྲིད། སྒོ་བཞི་མཛོད་ལྔ་བདེན་
པའི་བོན། ལྔར་ངེས་གོ་རིམ་དེ་བཞིན་ཏེ། མཚན་ཉིད་སོ་སོའི་དོན་དུ་གཅིག སྐྱེ་བ་
མེད་པ་འགག་པ་མེད། འགྲོ་བའི་དོན་གསོས་མཆོག་མི་འགྱུར། བོན་ཉིད་སྤྲོས་པར་
སེམས་ཉིད་བདལ། བདུད་རྩི་ལྷུན་གྲུབ་སྐྱོན་མེད་རྫོགས། སྒྲིབ་བྱང་ཚོགས་རྫོགས་
ཁྱབ་ཅིང་རིག །རིམ་པ་གང་དང་གང་སྨྲ་བ། དོན་དམ་མི་འཁྱར་རྟོགས་ཚེ་འདུས།
སྟོན་པ་འདས་ཀྱང་བསྟན་པ་བཞགས། ཐབས་ཤེས་ཟུང་འབྲེལ་དེ་ལ་རྒྱས། རྟག་ཆད་
དོན་ཤེས་ཉག་གཅིག་བསྒོམས། རྒྱུ་འབྲས་རྒྱུད་སྦྱངས་ཀུན་རྫོབ་བསྒྱུར། འཁོར་
འདས་དབྱེར་མེད་འདུལ་བ་སྡོམ། སྣང་སེམས་དོན་དམ་མཆོག་ཏུ་བསྒྲུབས། ཀུན་
193



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཤེས་གཅིག་གྲོལ་ཐམས་ཅད་འཇོམས། དེ་ལྟར་སྟོན་ཞིང་ཕྱག་རྗེས་བཞགས། བྱིན་
རླབས་མངའ་ཐོབ་དབང་དང་ལྡན། ས་དགུ་དྲི་བཅས་རྒྱུ་འགྲང་ཞིང་། གཞིར་
བཞགས་གཞིའི་དྲི་མ་སེལ། གནམ་བཅུ་སྦྱོངས་པའི་ལམ་ལ་སྦྱོངས། ལམ་ཤེས་ལམ་
དག་འཁྲུལ་པ་མེད། འབྲས་བུ་བོན་ཉིད་གཤིས་ཀྱི་དོན། དེར་སྡུད་དེར་རྟོགས་དེ་རུ་
འདས། བརྟེན་པའི་ས་ལ་སྒྱུ་མར་གཟིགས། ཡར་འཛེག་མན་ངག་དྲོད་ཚད་སྙེམས།
འདི་ལྟར་སྣང་བ་སྒྱུ་མར་ཤེས། སྟོན་པས་ཁྱིམ་སྤངས་རབ་འབྱུང་འགྱུར། བདག་
བཅོམ་གཞན་འདུལ་ཐབས་པོ་ཆེ། ཆགས་པ་མེད་པར་ཡོངས་བོར་ཞིང་། དམིགས་པ་
མེད་པར་ཀུན་ཏུ་གཏོང་། ཞེན་པ་མེད་པར་དྲུག་བཞེས་སོ། །ངང་ཉིད་ཀློང་ལ་
ཐུགས་ཉིད་བདེ། དབྱིངས་ཉིད་དོན་ལ་སེམས་ཉིད་གཏད། ཆགས་མེད་དོན་ལ་
སྲེགས་མེད་གནས། ཤིན་ཏུ་སྤངས་པའི་འདོད་པ་ཟད། དྲང་དུ་བསྲུང་བའི་ཚུལ་
ཁྲིམས་རྫོགས། རབ་ཏུ་བྱུང་བ་བོན་གྱི་མཆོག །དཀའ་བ་ཐུབ་པ་ཉེ་བར་ཐར། འཁོར་
བ་མེད་པ་ངེས་པར་བདེ། ཟད་པ་མེད་པར་ཟིན་པའི་གནས། འགགས་པ་འགོག་པ་
འཇིགས་མེད་རྒྱུ། བླ་ན་མེད་པ་ལེགས་པར་ཐོབ། ཆགས་པ་མེད་པར་བརྟུལ་ཤུགས་
བསྐྱེད། ཐོགས་པ་མེད་པའི་གཤོག་དྲུག་རྒྱས། ལྷུང་བ་མེད་པར་དབྱིངས་ལ་འཕུར།
ཤེད་སྨད་ཤུགས་རྟོགས་ཚུལ་ཁྲིམས་འཛིན། མི་དོག་ཡངས་པའི་སྟོབས་དང་ལྡན། ང་
ཞི་ངོ་བོ་མ་ལེ་ལྷན། མ་རྨོངས་གཅིག་པུར་ས་ལེ་གནས། དབང་པོ་རབ་ཏུ་ལྷན་ནེ་
བདེ། ཞེ་སྡང་མ་སྐྱེ་བྱམས་ཀྱང་ལྡན། ཉོན་མོངས་རྒྱུ་འབྲས་གདར་ཐག་ཆོད། མི་
ཡེངས་དོན་ལ་འཕྲེང་བར་གནས། དེ་ཉིད་མ་རྟོགས་བདུད་ཀྱི་སྡེ། ཞེན་པའི་ཆགས་
པས་གདུངས་པ་ཡང་། ཞེན་ལོག་སྒྱིད་ལུག་ཤེས་བྱ་སྐྱེད། དྲག་པོའི་དྲེགས་པ་འདུལ་
བས་ཐུལ། ཕྱོགས་དང་རིས་མེད་གཅིག་པར་བཀོད། བདུད་ཚོགས་རང་ལ་རང་ཁྲེལ་
བྱེད། དེས་ན་ཚུལ་ཁྲིམས་བླ་མེད་དཔལ། དྲང་སྲོང་ཆེན་པོ་དྲང་སྲོང་མཆོག །གཙང་
194



མདོ་སྡེ།
རྣམ་རྒྱལ་མཚན་བསྟོད་མདོ།
མ་མཐར་ཕྱིན་གཙང་མར་འདྲེན། གཙུག་ཕུད་ཐོབ་པ་གཙུག་གི་གནས། དགེ་ལ་
བསྙེན་པ་དགེ་བའི་གཏེར། མི་དགེ་འཇོམ་པ་དགེ་བའི་དཔལ། བསྙེན་ལ་གནས་པ་
བསྙེན་པའི་དོན། བདུད་ཀྱི་བྱ་བ་དེར་མི་བསྙེན། སྡེ་བཞི་དད་པའི་རིམ་པ་ལས།
ཚིག་བཞི་བོན་གྱི་འཁོར་ལོ་བསྐོར། ལྟ་བ་དབྱིངས་ནས་ཡས་ཕུབས་ཏེ། སྟོང་པ་ཉིད་
ནི་སྟོང་པའི་ངང་། སྤྱོད་པ་ཀློང་ནས་མས་འཛེག་སྟེ། བྱང་ཆུབ་བགྲོད་པའི་ལམ་ལ་
འབྱུང་། སྙིང་རྗེ་ཆེ་ལ་གཞི་བླངས་ཏེ། གཡུང་དྲུང་ས་བཅུ་འགྱུར་མེད་སྤྱོད། ཐབས་
ཆེན་ཕ་རོལ་ཕྱིན་བཅུ་པོ། བླ་མེད་བཅུ་པོ་བླ་མེད་བསྐྱེད། བོན་རྣམས་དོན་དམ་ཀུན་
རྫོབ་ཀྱི། བདེན་པ་གཉིས་མངའ་དོན་དམ་སྟོང༌། སྤྱོད་པ་ལུས་དང་སེམས་ཉིད་ཀྱིས།
དཀའ་བ་ཐུབ་ཅིང་འཕྲང་འཕྲེང་མེད། སྙིང་རྗེ་བདག་དང་གཞན་མེད་དུ། ཚད་མེད་
བསྐྱེད་ཅིང་གཉིས་མེད་བསྙོམས། ཐབས་ནི་ཕར་རོལ་ཚུལ་རོལ་གྱིས། སྔ་རབས་
འདས་ཤིང་དེ་རྗེས་བསྙེགས། ཆགས་མེད་མི་འཁོར་ལྟུང་མི་སྲིད། སྦྱིན་པ་གཏོང་བ་
ཟད་མེད་གཏེར། ལུས་ཀྱི་སངས་རྒྱས་ཚུལ་དེར་འཇུག །སེམས་ཀྱི་ཁྲིམས་སྲུང་མཛད་
པ་རྫོགས། མི་བདེ་ཀུན་ལ་བཟོད་པ་བསྒོམ། བདེ་བའི་མཆོག་ཐོབ་བྱུང་ཚོར་མེད།
བརྩོན་འགྲུས་ཐང་ཆོད་བརྩམས་པ་སྟེ། ལེ་ལོའི་དགྲ་བཅོམ་ཡོན་ཏན་སྡུད། མནོ་
བསམ་འགྱུ་བ་རྒྱུན་བཅད་ཅིང་། བསམ་གཏན་བསྒོམ་འབྱུང་མཐའ་རུ་ཕྱིན། མཉམ་
བཞག་དེ་ལས་རྗེས་ཐོབ་པའི། མ་བརྩལ་ལྷུན་གྱིས་གྲུབ་པ་ཡི། སྟོབས་ལ་སྤྲུལ་སྐུ་ཕྲག་
བརྒྱ་འགྱེད། མི་དམིགས་ཀུན་ལ་ཁྱབ་པ་ཡིས། སྙིང་རྗེ་ཚད་མེད་བཞིར་བཅས་སྤྲོས།
འབྲས་བུ་རེ་དོགས་བྲལ་བ་ཡི། སྨོན་ལམ་ཡེ་ཤེས་རྩ་ལྔ་བསྐྱེད། གཉིས་འཛིན་ལོག་ལྟ་
མེད་པ་ཡི། ཐབས་ལ་བདེན་པའི་ལམ་ལྔ་འབྱུང་། ཤེས་རབ་སྤྱི་དང་མཚན་ཉིད་ཀྱིས།
མཁྱེན་པའི་ཡེ་ཤེས་དྲུག་ཅུ་འཆར། འདི་རྣམས་མངོན་པར་བསྐྱེད་པ་ཡི། བསྐྱེད་པའི་
མཐར་ཕྱིན་སངས་རྒྱས་མཆོག །ཕྱིན་བཅུ་ཐབས་ཀྱི་རྒྱལ་པོ་ལ། འགྲོ་བ་ཉེ་བར་སྐྱབས་
195



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
སུ་མཆི། གདུལ་བྱ་བསམ་པའི་ཁྱད་པར་བཞིན། ཐ་དད་བློ་ཡི་བྱེ་བྲག་ལ། ལྟོས་
མཛད་བོན་གྱི་འཁོར་ལོ་བསྐོར། འདོད་པའི་ཁམས་སུ་འདུལ་བ་སྨན། ཤེས་པའི་རྒྱུད་
ཁྲོལ་ཚད་དུ་སླེབས། བླ་མེད་བློ་གྲོས་བྱུང་རྒྱལ་རྩེ། ཐུགས་ཉིད་ཡོངས་བདལ་ཡེ་ལ་
ཁྱབ། སྒྲོན་དུ་འབར་ཞིང་མ་རིག་སྲེགས། རྒྱུན་ཏུ་སྒྲེང་ཞིང་བག་ཆགས་འཁྲུ། མི་
འབྱེད་མཉམ་པར་ཡོངས་བདལ་ཀྱང་། ལས་དང་མཚུངས་པར་གཉེན་པོ་བསྟན།
ཤེས་རིག་གསལ་བའི་གདུལ་བྱ་ལ། ངེས་པའི་དོན་དུ་ཐེག་མཆོག་བཤད། ཕྱི་སྟོང་
དབང་པོའི་ཡུལ་དགྲ་བཅོམ། ནང་སྟོང་རྣམ་ཤེས་ནང་སྐྱོན་སྤངས། ཕྱི་ནང་ལུས་
དབེན་སེམས་གདུལ་རྫོགས། འདུས་བྱས་ས་བོན་འབྱུང་གཞི་གནས། ཟབ་ཅིང་གཏིང་
རིང་ཕྲ་ཞིང་ཞིབ། སྐྱེ་འཁོར་དབང་སྡུད་དུ་མར་སྟོན། འདུས་མ་བྱས་པའི་ཀུན་གཞི་
སེམས། གཏིང་བརྟག་དཔག་བཙལ་རྩད་བཅད་པ། འཇུག་ལྡོག་བྱུང་ཚོར་སྒོ་ཁེགས་
ནས། སྤྲོས་པ་ཟད་མེད་མཚན་མ་དང༌། བསྡུས་པ་ཉག་གཅིག་ངོ་བོའི་སེམས།
ཐམས་ཅད་རང་འབྱུང་རང་གྲོལ་ལོ། །མཐའ་ལས་འདས་པ་མཐའ་ཡས་པ། སྐྱེ་མེད་
སྒྲོགས་ཤིང་འཁོར་བ་བསྒྲོལ། མི་དམིགས་སངས་རྒྱས་སེམས་ཅན་གཉིས། ཀུན་
འབྱུང་ཀུན་གཞི་འདི་ཡིན་ཀྱང་། དེ་ནི་རྣམ་དག་གཞི་མ་ཡིན། བཟང་ངན་བག་
ཆགས་བསགས་པའོ། །ཆེན་པོ་འཁོར་འདས་སྤྱི་ལ་ཁྱབ། གཞི་སྟེ་སངས་རྒྱས་སེམས་
ཅན་གནས། འབྲེལ་པའི་མཐུ་ལྟས་རྣམ་ཤེས་འབྱུང་། བཟང་ངན་ཡུལ་གྱུར་བྱེད་རྐྱེན་
བསྒྱུར། ཟབ་མོ་ཡང་དག་གཏིང་མི་རྙེད། ཆ་ཞིབ་ཕྲ་མོ་བགྲང་མི་ལང་། ལེན་པ་
ཚོད་ཟིན་ཤེས་པར་དཀའ། དོན་དམ་ཀུན་གཞི་རྣམ་ཤེས་གཞི། དེ་ཡང་འབྱུང་འགྱེད་
རང་རྒྱུད་དགྲོལ། རང་བཞིན་ཀུན་ནི་གཏན་ལ་དབབས། ནམ་མཁའ་རྒྱ་མཚོ་ས་
གཞི་ལྟར། གཞི་ཡོད་དེ་ལ་རྣམ་ཤེས་མེད། རང་བཞིན་མེད་པ་ནམ་མཁའ་ཆེ། བྱེ་
བྲག་རྣམ་གྲངས་མི་མངའ་སྟེ། ཀུན་ཡོད་དེ་ལ་མཚན་མ་མེད། རང་གི་མཚན་ཉིད་
196



མདོ་སྡེ།
རྣམ་རྒྱལ་མཚན་བསྟོད་མདོ།
དབང་པོའི་སྒོ། གཟུགས་སྒྲ་དྲི་ལས་གཅོད་ནུས་ཀྱང་། བྱེ་བྲག་ཡོད་དེ་གཞི་མེན་ནོ། །
ཐོག་མཐའ་མེད་པ་ཡུལ་ལྔ་པོ། དབང་པོ་ཡིད་ལ་བྱུང་ཚོར་བཅུག །ལས་བསགས་
ནུས་ཀྱང་ཀུན་མ་ཡིན། དོར་བ་མེད་པ་སེམས་ཀྱི་དབྱིངས། དེ་ཕྱིར་མི་ཡེངས་དེ་མི་
རྟོགས། དངོས་པོ་མེད་པ་རིག་པའི་རྒྱལ། ངོ་བོ་ཉིད་དུ་སངས་རྒྱས་པ། བོན་རྣམས་
ཐམས་ཅད་དེར་ཟད་དེ། སྟོང་ཉིད་སྟོང་ཉིད་སྟོང་པ་ཆེ། དེ་དག་ཡོངས་སུ་རྫོགས་པ་
ཡི། རྫོགས་སངས་རྒྱས་ལ་བདག་འདུན་ནོ། །སྟོན་པ་མ་ནོར་ལུང་གི་བདག །ངན་
སྤངས་བཟང་བསྐྱོད་ཡོན་ཏན་རྫོགས། རྒྱལ་བའི་སྐུ་གསུང་ཐུགས་གསུམ་ལ། དྲན་པ་
ཉེ་བར་བདག་བཞགས་ཏེ། ཡང་དག་སྤོང་བའི་བདེན་སྟེངས་སུ། རྫུ་འཕྲུལ་རྐང་
པས་འདིར་གཤེགས་ལ། དབང་པོ་རྣམ་པར་དག་པར་བཞུགས། ཏིང་འཛིན་ཆེན་
པོས་དགྱེས་པར་བསྐྱེད། གཤེན་རབ་ལམ་བཞིར་མངོན་བཞུགས་ཏེ། མི་འཇིགས་
སྟོབས་ཀྱིས་འཁོར་ལོ་བསྐོར། ཐར་པའི་ལམ་བརྒྱད་མཆོད་པར་འབུལ། ཕྱིར་མི་ལྡོག་
ལ་ཡི་རང་ངོ༌། །ལན་གཅིག་ཕྱིར་འོང་གསོལ་བ་འདེབས། རྒྱུན་ཏུ་ཞུགས་མཆོག་ཐར་
པར་བསྔོ། ཚད་མེད་བཞི་ཡི་འགྲོ་བ་བཟུངས། བསྟོད་བྱེད་བདག་ཉིད་ཐུགས་རྗེས་
གཟིགས། ཐར་པར་སངས་རྒྱས་ཞིང་དུ་འཁོད། དགེ་ཀུན་བྱང་ཆུབ་ལམ་བགྲོད་པའི།
ལམ་གཉན་ལམ་གྱི་དཔལ་བགྲོད་དོ། །ཁྱེད་ནི་གཡུང་དྲུང་གནམ་བཅུའི་བདག །
དམིགས་པ་དད་པའི་བསོད་ནམས་ཀྱིས། གཟུང་འཛིན་ཚད་ལ་ཡོད་མཐོང་བ།
གསལ་མཐོང་སྐྱི་གཡའ་དམིགས་རིས་མེད། མི་དམིགས་ཤེས་རབ་ཤེས་པ་གསལ།
ཐོག་མཐའ་མེད་པའི་དགེ་སྡིག་རྣམས། རྟོག་པ་སྒྱུ་མ་ཉིད་དུ་གསལ། མི་ཆགས་པའི་
རྟུལ་ཤུགས་སྟོབས། ཡུལ་དང་དབང་པོ་མི་འཕྲད་པར། གཉིས་མེད་དོན་ལ་ངེས་
པར་གནས། མི་མཉམ་པ་ཡི་སྟོབས་མཆོག་མངའ། ཐུན་མོང་མ་ཡིན་བློ་བསྙེམས་ཏེ།
བག་ཆགས་མ་ལུས་གདར་ནས་གཅོད། མི་རྟོག་པའི་ཡེ་ཤེས་ཀྱིས། རང་བཞིན་སྡུག་
197



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
བསྔལ་ཡུལ་རྗེས་ལ། བརྟག་ཏུ་མི་ནུབ་རྟོགས་མི་བྱེད། མི་ནུབ་པའི་རྒྱལ་མཚན་གྱིས།
འཁོར་བའི་འདམ་དུ་སེམས་ཉིད་ནི། ནུབ་པའི་དུས་མེད་ཡོངས་སུ་བརྗིད། མ་ཤིག་
པའི་གསས་མཁར་དུ། བག་ཆགས་རྗེས་སྤངས་ཆུ་བཞི་སྐམ། ཡེ་ཤེས་དེ་ནི་ཤིག་མི་
སྲིད། མི་བརྗེད་པ་ཡི་གཟུངས་ཐོབ་པས། བྱུང་ཚོར་མི་འབྱུང་ཡོན་ཏན་རྫོགས།
མཚན་ཉིད་ཡང་དག་བརྗེད་པ་མེད། མི་འཁྲུལ་པའི་སླར་ཕྱིན་ཏེ། དངོས་པོའི་འཁྲུལ་
བློ་སྣ་ཚོགས་སུ། དངོས་མེད་དེ་ནི་མི་འབྲེང་ངོ༌། །མི་ཡེངས་པ་ཡི་མན་ངག་ལྡན།
ཡེངས་པའི་བརྣལ་མེད་རྗེས་མི་གཅོད། ཐིག་ལེར་རྟོགས་པས་དོན་དུ་འདུས། མི་
འགྱུར་པ་ཡི་གཡུང་དྲུང་གནས། བྱུང་ཚོར་རྗེས་སུ་མི་གཡོ་གཡུང་། རང་རིག་ཡེ་ཤེས་
དྲུང་དུ་གནས། མི་འབྱེད་པའི་མཉམ་པར་བསྙོམས། བོན་ཉིད་སེམས་ཉིད་དབྱིངས་
ཉིད་གསུམ། གཉིས་མེད་གཅིག་བུའི་ཆ་ལ་གནས། མི་སྣང་བ་ཡི་སྣང་བ་འཚོགས།
རྟོགས་པ་ཆེན་པོའི་ལྟ་བ་ལ། བསྲུང་མེད་དམ་ཚིག་ཅིར་མི་སྣང་། ལྷུན་གྱིས་གྲུབ་པའི་
འཕྲིན་ལས་ལ། རྣམ་དག་སྤྱོད་པ་རང་འབྱུང་སྣང་། ལེགས་པར་འབྱུང་བའི་ཡོན་
ཏན་ལ། སྙོམས་པར་གནས་པའི་ངང་ཉིད་འཚོགས། འགྱུར་མེད་སྐུ་ནི་བདག་ཏུ་གྲུབ།
རང་བཞིན་མེད་པའི་གསུང་སྨྲས་ཏེ། མཉམ་ཉིད་འཁྲུལ་མེད་ཐུགས་སུ་བསྟོད།
ཐམས་ཅད་མཁྱེན་པའི་ཡེ་ཤེས་ལ། བླ་མེད་རྫོགས་པའི་སངས་རྒྱས་པའི། ཉིད་ཀྱི་
ཡོན་ཏན་མཐའ་ཡས་ལ། ཐམས་ཅད་བརྗོད་པར་མི་ལོང་ཡང་། ཆ་ཞིག་རེ་ཤིག་
བདག་གིས་བསྟོད། བཞེས་ནས་ཐུགས་རྗེས་གཟིགས་མཛད་དེ། བྱིན་གྱིས་བརླབས་
པར་མཛད་དུ་གསོལ། དེ་སྐད་གསོལ་ནས་སྟོན་པ་ཡི། རྗེས་གནང་ལགས་སོ་བྱ་བ་
བྱིན། ཀོང་ཙེ་འཕྲུལ་རྒྱལ་སྟོབས་པོ་ཆེ། ཅི་སྐད་སྨྲས་པ་དེ་བཞིན་ཏེ། འདི་ཉིད་གང་
གིས་བསྟོད་བྱེད་པ། བདག་སོགས་རྒྱལ་བ་ཡོངས་ཀྱི་དགོངས། སངས་རྒྱས་འབྱུང་
གཞི་སྡུད་པའི་གནས། ལུང་འདི་གཤེན་རབ་ཐམས་ཅད་བཀའ། བླ་མེད་འབྲས་བུ་
198



མདོ་སྡེ།
རྣམ་རྒྱལ་མཚན་བསྟོད་མདོ།
མྱུར་ཐོབ་མགོན། དེ་ཕྱིར་ངས་ཀྱང་རྣམ་གྲོལ་བ། གཟུངས་འདི་བྱིན་གྱིས་བརླབས་
བྱས་ནས། འབྲས་བུ་ཆེན་པོ་ཐོབ་རྟགས་སུ། སྐྱེས་མཆོག་རྒྱལ་ལ་འདི་ལྟར་གཏད།
རྟོགས་ཆེན་ལྟ་བ་མཁའ་ལ་ལྡིང་། བསྲུང་དུ་མེད་པའི་ཡེ་བསྲུང་དམ། ལྷུན་གྱིས་གྲུབ་
པའི་འཕྲིན་ལས་མཛད། རྣམ་པར་དག་པའི་སྤྱོད་པ་འཆང་། ལེགས་པར་འབྱུང་བའི་
ཡོན་ཏན་རྫོགས། སྙོམས་པར་གནས་པའི་ངང་ཉིད་གཙོ། འགྱུར་མེད་སྐུ་ནི་མཚུངས་
པ་མེད། རང་བཞིན་མེད་པའི་གསུང་སྒྲ་སྒྲོགས། མཉམ་ཉིད་འཁྲུལ་མེད་ཐུགས་རྗེའི་
བདག །རྣམ་མཁྱེན་སངས་རྒྱས་ཡོངས་ཀྱི་གཙོ། བླ་ན་མེད་པ་བདག་གི་དོན། ཡང་
དག་རིག་པར་ཡོངས་སུ་བཟུངས། རྣམ་པར་རྒྱལ་བ་རབ་ཏུ་བྱོས། ནུབ་པ་མེད་པར་
ཀུན་ཏུ་སྤྱོད། བསྟན་པ་རིན་ཆེན་རབ་བརྟན་མཛོད། རྒྱ་ཆེར་ཀུན་ཏུ་རྒྱས་པར་སྤེལ།
ཁྱོད་ནི་འགྱུར་བ་མེད་འཆང་བ། བདག་ནི་དགེ་བའི་སྡོང་གདབ་མགོན། གོང་འོག་
གཉིས་པའི་དམ་ལྡན་པས། ཉེས་པའི་བདུད་དཔུང་རབ་ཞི་ནས། མ་ཆགས་བོན་གྱི་
མཆོག་ཆེན་འཐོབ། རྩེ་མོ་བྱུང་རྒྱལ་སངས་རྒྱས་གཙོ། བདག་གིས་ངེས་པའི་ལུང་
བསྟན་གྱིས། ཟབ་མོའི་བཀའ་ལ་ཀུན་ཉོན་ཅིག །སོ་སོའི་སྐད་དུ་གོ་བཞེས་མཛོད།
རྣམ་གྲོལ་འབྲས་བུ་འདི་སྤྱོད་ཚེ། སྣང་སྟོང་སྤོང་ལེན་ཡོད་མེད་དང་། སྐྱེ་འགག་རྟག་
ཆད་ལས་འདས་ཏེ། དབུ་མ་ཆེན་པོ་བོན་སྐུ་ཉིད། སྤྲོ་བསྡུ་ཕན་གནོད་མཐའ་དང་
བྲལ། ཕྱོགས་རིས་བསད་གསོའི་ཡུལ་མི་གནས། མུན་སྒྲིབ་འཕྲེང་ཐོགས་ཀུན་ལས་
འདས། རྣམ་པར་བྱང་བའི་ངང་ལ་མཉམ། རྒྱལ་བ་འདས་ཀྱང་སེམས་དཔའ་ཡི།
ཐུགས་རྗེའི་གདུང་འཚོབ་མི་འཆད་ཅིང་། ཀླག་དང་བསྒྲགས་པའི་བསྟན་པ་ཡིས།
ཁམས་གསུམ་དོང་སྤྲུག་བདེར་བཀོད་ནས། འགྲོ་དོན་རྒྱ་ལགས་ཕྱད་བགྱིས་ཤིང༌།
མངོན་པར་རྫོགས་པར་སངས་རྒྱས་ཀྱི། ཞིང་ནས་ཞིང་དུ་འགྲོ་བར་སྤྱོད། དེ་སྐད་
ཅེས་སྟོན་པ་གཤེན་རབ་ཀྱིས་བཀའ་སྩལ་ནས། ཕུན་སུམ་འཚོགས་པའི་འཁོར་རྣམས།
199



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རྗེས་སུ་ཡི་རང་སྟེ། སྟོན་པས་གསུངས་པ་ལ་མངོན་པར་བསྟོད་དོ། །གཤེན་རབ་
བགེགས་ལས་རྣམ་པར་རྒྱལ། ཀོང་ཙེ་འཕྲུལ་གྱི་རྒྱལ་པོས་བསྟོད་པ་རྫོགས་སོ། དགེའོ།
བཀྲ་ཤིས། ཞལ་དྲོ་བར་ཤོག །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། གོང་གསལ་མ་དཔེ་ནི། ཁྱུང་པོ་སྤུ་ཟླ་
ཁ་བོ་ཚང་གི་ལག་བྲིས་ཡིག་ནག་དཔེ་རྙིང་གཞིར་བཞག་ཐོག །ཁྱུང་པོ་སྟེང་ཆེན་ཁྲ་
ལུང་ནག་ཚ་ཚང་གི་ལག་བྲིས་ཡིག་ནག་དང་། དབལ་ཁྱུང་དགོན་པའི་བཀའ་འགྱུར་
གྲས་སུ་ཡོད་པའི་འཕྲུལ་པར་ཅན་དང་འདྲ་བསྡུར་བྱས་ཏེ། བྲིས་པའི་ཆད་ལྷག་དང་
མངོན་གསལ་ཅན་གྱི་སྐྱོན་ཆ་ཐོན་རིགས་ཡོ་བསྲང་བྱས་ནའང་རྩ་བའི་མ་དཔེ་ལ་
གང་བྱུང་གིས་བཅོས་ཐལ་མ་བྱས་པར་གསུང་རབ་སྒོ་མཛོད་རིན་པོ་ཆེའི་གླེགས་
བམ་༽གྱི་དེབ་གྲངས་ ༤༥ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་
200



མདོ་སྡེ།
རྣམ་རྒྱལ་མཚན་བསྟོད་མདོ།
གིས་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་
གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་
བསྒྲིགས་བྱས་པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང༌། གཡུང་
དྲུང་བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་
མེད་པས། འདིར་ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་
དཀོན་པས་གོམ་ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་
མཁྱེན་དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་
མང་བའི་གསེབ་ཏུ་དལ་བརླུང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་
དང་གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་
ལུགས་ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་
ངེས་གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་
གི་བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་
འགྱུར་སྙམ་ཆེ་བ་བཅས། འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་
༤ ཚེས་ ༡༡ ཉིན། སྤྱི་ལོ་ ༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
20l



རིན་ཆེན་སྒྲོན་མ་འཁོར་བ་དོང་སྤྲུག་གི་
མདོ་སྡེ་ཡན་ལག་བརྒྱད་པ་
བཞུགས་སོ། །
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་།
203



སྤྱིའི་དེབ་གྲངས། 45 སྤྱིའི་པོད་གྲངས། 58
2
3
<< བཟླས་ཆོག་རིན་ཆེན་སྒྲོན་མ་ལ་སོགས>>
བཀའ།
མདོ་སྡེ།
སྙན་བརྒྱུད།
ཕབ་མཁན་སྤྲུལ་སྐུ་བློ་ལྡན་སྙིང་པོ།
ལེའུ། 8
5
6



རིན་ཆེན་སྒྲོན་མ་འཁོར་བ་དོང་སྤྲུག་གི་
མདོ་སྡེ་ཡན་ལག་བརྒྱད་པ་
བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། རད་ན་འོད་སྤྲོས་སངས་གསལ་མུ་ལམ་
འདུ། གང་ཟག་མི་ཡི་སྐད་དུ་ན། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ། ལྷ་
སྲིད་གཤེན་གསུམ་སྐུ་ལ་ཕྱག་འཚལ་ལོ། འདི་སྐད་བདག་གིས་ཐོས་པའི་དུས་ཅིག་ན།
སྟོན་པ་གཤེན་རབ་མི་བོ་ནི། གནས་མཆོག་དམ་པ་འཛམ་བུ་གླིང་གི་སོག་ཁ། ཡུལ་
མཆོག་འོལ་མོ་གླིང་ཆེན་གྱི་ནུབ་ཕྱོགས། མུ་ཁྱུད་བདལ་བའི་རྒྱ་མཚོའི་གླིང་ལ། གསས་
ཁང་དཀར་ནག་བཀྲ་གསལ་གླིང་ཐོག་འབར་བའི་ནང་ནས། རྒྱལ་པོ་རྒྱ་ཡི་རིགས་
ཀོང་ཙེ་འཕྲུལ་གྱི་རྒྱལ་པོ་ཡིས། བསམ་པའི་བར་ཆོད་ཞི་ཞིང་དགེ་དོན་འགྲུབ་པ་དང་།
བསྟན་པ་རྣམ་གསུམ་རྗེས་སུ་བཞག་པར་དགོངས་ནས། འཁོར་གྱི་དམ་པ་གཡུང་
དྲུང་སེམས་དཔའ་ལྔ་སྟོང་ལྔ་བརྒྱ་དང་། ལྷ་དང་ཀླུ་དང་ཕྲུ་དང་སྲིད་དང་སྐོས་དང་
མི་ལས་སོགས་ཏེ། དགེ་བ་ལ་ཕྱོགས་པ་རྣམས་དང་། ཐབས་གཅིག་ཏུ་བཞུགས་སོ། །
༧ དེའི་ཚེ་དེའི་དུས་ན། སྟོན་པ་ཐམས་ཅད་མཁྱེན་པ་སྤྲུལ་པའི་སྐུ་དེས། འགྲོ་
བ་སེམས་ཅན་གྱི་དོན་ལ་དགོངས་ནས། སྐུ་ལས་འོད་ཟེར་སྟོང་ཕྲག་གྲངས་མེད་པ་
རབ་ཏུ་སྤྲོས་སོ། །འོད་ཟེར་དེ་དག་ལ་ཡང་སྤྲུལ་པའི་སྐུ་རྣམ་པ་སྣ་ཚོགས་སུ་སྣང་
205



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ནས། འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་རུ། འགྲོ་བ་སེམས་ཅན་
གང་ལ་གང་འདུལ་དུ་སྤྲུལ་ནས་དོན་བྱེད་དོ། །འོད་ཟེར་ཚུར་འདུས་པའི་བཅུད་ལས།
གསལ་བའི་ཡེ་ཤེས་འོད་ཁ་དོག་ལྔ་ལྡན་དུ་གྱུར་ནས་སྟོན་པའི་ཐུགས་ལ་གསལ་ལོ། །
དེ་ནས་སྟོན་པ་གཤེན་རབ་མི་བོ་ནི། གདན་གཡུང་དྲུང་གི་སྟེང་དུ། དཀྱིལ་མོ་དཀྲུང་
བཅས། ཕྱག་གཡས་པ་འཇོམས་བྱེད་ཀྱི་ཕྱག་རྒྱ། གཡོན་པ་གཞིལ་བྱེད་དུ་མཛད་ནས།
རྣམ་པར་རྒྱལ་བའི་ཏིང་ངེ་འཛིན་ལ་མངོན་པར་བཞེངས་ཏེ། ཐུགས་ལས་རྩ་བའི་ལྷ་
བཅུ་སྤྲུལ་ནས། བདུད་དང་སྲིན་པོ་ལས་སོགས་དགེ་བའི་བར་ཆོད་ཉེ་བར་ཞི་བར་
མཛད་དོ། །ལྷ་ཀླུ་གནོད་སྦྱིན་ལས་སོགས་མི་དང་མི་མ་ཡིན་རྣམས་ཀྱང་རྣམ་པར་
རྒྱལ་བའི་ཞབས་ལ་འདུད་པར་གྱུར་ཏོ། །ཀོང་ཙེ་འཕྲུལ་རྒྱལ་ལས་སོགས་བསྟན་པའི་
སློབ་མ་རྣམས་ཀྱང་བསམ་དོན་དགེ་བ་འགྲུབ་པར་འགྱུར་ཞིང་དགའ་སྐྱིད་དཔལ་
འབྱོར་དམ་པ་ཐོབ་བོ། །
དེའི་ཚེ་རྒྱལ་པོ་ཀོང་ཙེ་ལས་སོགས་འཁོར་དུ་གྱུར་པ་རྣམས་ཀྱིས་བླ་ན་མེད་པའི་
མཆོད་པ་རྒྱ་ཆེན་པོ་བཤམས་ནས། སྟོན་པ་ལ་ཕུལ་ལོ། །སྟོན་པས་ཀྱང་མཆོད་
པ་དེ་དག་ལ། ཐུགས་རབ་ཏུ་མཉེས་ནས། རྣམ་པར་རྒྱལ་བའི་རྫུ་འཕྲུལ་བཤིག་
སྟེ། ཀུན་ལ་རྣམ་པར་བརྩེ་བའི་ཏིང་ངེ་འཛིན་ཞེས་བྱ་བ། ཕྱག་གཡས་པས་སྐྱབས་
སྦྱིན། གཡོན་པས་མཉམ་བཞག་གི་ཕྱག་རྒྱ་མཛད་ནས། ཐུགས་མི་གཡོ་བ་རུ་སྙོམས་
པར་བཞུགས་སོ། །དེ་ནས་འཁོར་གྱི་ནང་ནས་གཤེན་རབ་གཏོ་བུ་འབུམ་སྲས་རྒྱན་
དང་ཆ་ལུགས་མཛེས་པར་བྱས་ནས། མེ་ཏོག་ཙམ་པ་ཀ་མཆོད་པར་ཕུལ་ནས། པུས་
བཙུགས་ཐལ་སྦྱར་ཞུས་པའི་མདོ། ཨེ་མ་གཤེན་རབ་འགྲོ་བའི་དཔལ། རྗེ་གཅིག་
བདུད་འཇོམ་སངས་རྒྱས་སྐུ། བར་ཆོད་བགེགས་ལས་རྣམ་པར་རྒྱལ། འགྲོ་བ་ཡོངས་
ལ་རྣམ་པར་བརྩེ། རྒྱལ་བའི་སྲས་པོ་དམ་པ་ལ། དབྱིངས་ལ་སྤྲུལ་སྐུ་མཁའ་ལ་བྱོན།
206



མདོ་སྡེ།
མདོ་སྡེ་ཡན་ལག་བརྒྱད་པ།
དོག་ལ་སེམས་ཅན་དོན་དུ་བཞུད། འགྲོ་དོན་ཕྱོགས་བཅུ་ཡོངས་ལ་ཁྱབ། ཁྱད་པར་
རྒྱལ་པོའི་བསམ་དོན་གྲུབ། དགེ་བའི་བར་ཆོད་ཉེ་བར་ཞི། བདུད་དང་སྲིན་པོ་འཁོར་
དུ་གྱུར། ཐམས་ཅད་དགེ་བའི་ཕྱོགས་སུ་གཞོལ། སྤྲུལ་པའི་སྐུ་ལ་ཕྱག་བགྱིད་དོ། །སྐུ་
གསུང་ཐུགས་ཀྱི་དཔེའུ་རྩེ། བསྟན་པ་རྣམ་གསུམ་རྗེས་བཞག་བོན། ཐུགས་ཀྱི་དཀྱིལ་
ནས་བཅུད་ཕྱུང་ལ། བདག་ཅག་འཁོར་ལ་བཤད་དུ་གསོལ། ཞེས་ཞུས་སོ། ། ན་
དེ་ལ་སྟོན་པས་བཀའ་བསྩལ་པ། ཉོན་ཅིག་འདུས་པའི་འཁོར་རྣམས་ཉོན། གཏོ་
བུས་ཞུས་པའི་དོན་དེ་ཉིད། ཤིན་ཏུ་སྐབས་ལ་རན་གྱིས་ཕོག །མ་ནོར་ངེས་པའི་དོན་
བསྟན་གྱིས། མ་ཡེངས་དབང་པོ་གཏོད་ལ་ཉོན། བདག་ནི་བསྐལ་པ་གྲངས་མེད་
ནས། ཚོགས་བསགས་སྒྲིབ་པ་སྦྱངས་བྱས་ཤིང་། སེམས་བསྐྱེད་སྨོན་ལམ་ནུས་མཐུ་
ཡིས། འགྲོ་བ་སེམས་ཅན་དོན་ཆེད་དུ། དག་པ་གསལ་བ་ཤེས་པར་གྱུར། ད་ལྟ་ཚེ་
ལོ་བརྒྱ་བའི་དུས། ཇོ་བོ་གཤེན་ལྷ་འོད་དཀར་ལ། འགྲོ་བ་འདུལ་བའི་བོན་ལུང་ནོས།
འབུམ་ཁྲི་གློག་གི་ལྕེ་ཅན་ལ། འཕྲུལ་ངག་བོན་གྱི་ལོ་ཙ་སྦྱངས། རང་གསལ་ཤེས་རིག་
རྒྱལ་པོ་ལ། མན་ངག་དོན་གྱི་གདར་ཤ་བཅད། དབྱིངས་ནས་ཡེ་ཤེས་ལྷུན་ལ་རྫོགས།
ཐབས་དང་ཤེས་རབ་ཟུང་དུ་འབྲེལ། འོད་ལས་རྫུ་འཕྲུལ་སྐུ་རུ་སྤྲུལ། སུམ་ཅུ་རྩ་
གསུམ་གནས་སུ་བྱོན། ལྷ་རིགས་ཕམ་ལྟུང་སྒྲིབ་པ་སྦྱངས། རི་རབ་རི་ཡི་རྩེ་མོར་བྱོན།
ལྷ་སྲིན་སྡེ་བརྒྱད་དམ་ལ་བཏགས། དེ་ནས་འཇིག་རྟེན་མི་ཡི་ཡུལ། ལྷོ་ཕྱོགས་འཛམ་
གླིང་སོག་ཁར་བབས། རྒྱལ་བོན་ཡབ་ཀྱི་སྟ་ལ་བརྒྱུད། རྒྱལ་བཞད་ཡུམ་གྱི་ལྷུམས་
སུ་ཞུགས། དག་པའི་སྐྱེ་བ་མི་རུ་བཞེས། རྒྱལ་བུ་དམ་པ་རྒྱལ་སར་ཕྱུང་། སེམས་
ཅན་འགྲོ་བའི་དོན་ཀུན་མཛད། སྐུ་གསུང་ཐུགས་ཀྱི་བསྟན་པ་སྤེལ། མཛད་པ་བཅུ་
གཉིས་བཀོད་པ་མཛད། འཛམ་གླིང་བྱེ་བ་ཕྲག་བརྒྱ་འདུལ། སྤྲུལ་སྐུ་བྱེ་བ་ཕྲག་བརྒྱ་
འགྱེད། བསྟན་པ་རྣམ་གསུམ་ཕྱག་རྗེས་བཞག །ཁྱད་པར་བསྟན་པ་རྗེས་བཞག་ནི།
207



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལྷ་ཀླུ་མི་དང་གསུམ་པོའོ། །ལྷ་དབང་ཚངས་པ་རྒྱལ་བྱིན་ལ། ཐར་ལམ་བདེ་འབྱེད་
གཡུང་དྲུང་བོན། རྒྱས་པ་ཁྲི་དང་འབུམ་དུ་བསྟན། ཀླུ་རྒྱལ་གཙུག་ན་རིན་ཆེན་ལ།
ངན་སོང་སྒོ་གཅོད་གཡུང་དྲུང་བོན། བསྡུས་པ་ཁྲི་དང་འབུམ་དུ་བསྟན། མི་རྗེ་ཀོང་
ཙེ་འཕྲུལ་རྒྱལ་ལ། སྒྲིབ་སྦྱང་ཚོགས་རྫོགས་གཡུང་དྲུང་བོན། འཚོགས་པ་ཁྲི་དང་
འབུམ་དུ་བསྟན། སྐྱེ་བཞི་རྒྱུ་ལྔའི་རིས་དྲུག་ལ། གང་ལ་གང་འདུལ་གཡུང་དྲུང་བོན།
མཚན་ཉིད་ཁྲི་དང་འབུམ་དུ་བསྟན། འགྲོ་བ་ཐར་པར་ཁ་ལོ་བསྒྱུར། སྐུ་གསུང་
ཐུགས་ཀྱི་པེའུ་ཙེ། བསྟན་པ་རྣམ་གསུམ་སྤེལ་བའོ། །ཞེས་གསུངས་སོ། ། །
ཡང་གཏོ་བུས་གསོལ་པ། སྒྲིབ་གཉིས་སྔོན་སྦྱངས་བག་ཆགས་ཟད། ཚོགས་གཉིས་
གང་བསགས་དལ་འབྱོར་ལྡན། གཙང་མ་མི་རུ་སྐྱེ་བ་བཞེས། འགྲོ་བ་ཀུན་གྱི་ཡབ་
གཅིག་པོ། རྣམ་པ་ཀུན་ལ་ཐུགས་བརྩེ་ལགས། བསྟན་པ་རྣམ་གསུམ་རྗེས་བཞག་ལ།
སྤྱིར་ན་གསུམ་དང་བཞིར་གསུངས་ཤིང་། སྒོས་སུ་ཀོང་ཙེ་འཕྲུལ་རྒྱལ་ལ། འཚོགས་
པར་གསུངས་པའི་བོན་སྒོ་ལ། ཞིབ་ཏུ་དབྱེ་ནས་གསུངས་པ་དང༌། སྒོས་ཀྱི་རྣམ་
གྲངས་བཤད་དུ་གསོལ། ཅེས་ཞུས་སོ། །དེ་ལ་སྟོན་པས་བཀའ་བསྩལ་པ། ཉོན་ཅིག་
གཏོ་བུ་ལས་སོགས་འཁོར། ཉོན་མོངས་བརྒྱད་ཁྲི་བཞི་སྟོང་ལ། གཉེན་པོ་བརྒྱད་ཁྲི་
བཞི་སྟོང་བསྟན། འཁྲུལ་རྟོག་སུམ་བརྒྱ་དྲུག་ཅུ་ལ། གསས་མཁར་སུམ་བརྒྱ་དྲུག་ཅུ་
བསྟན། འདུ་བྱེད་ཉིས་བརྒྱ་ལྔ་བཅུ་ལ། མཚན་ཉིད་ཉིས་བརྒྱ་ལྔ་བཅུ་བསྟན། གོལ་
སྒྲིབ་བརྒྱ་དང་རྩ་བརྒྱད་ལ། དྲང་དོན་བརྒྱ་དང་རྩ་བརྒྱད་བསྟན། རྟོག་ཚོགས་བཞི་
བཅུ་རྩ་ལྔ་ལ། ཐེག་པ་བཞི་བཅུ་རྩ་ལྔ་བསྟན། མ་རིག་འཁྲུལ་པ་སྒོ་དགུ་ལ། བོན་
སྒོ་ཐེག་པ་རིམ་དགུ་བསྟན། ཉོན་མོངས་དུག་ལྔ་དབང་བསྒྱུར་ལ། སྒོ་བཞི་མཛོད་
དང་ལྔ་རུ་བསྟན། དུག་གསུམ་འདུལ་བའི་གཉེན་པོ་རུ། ཕྱི་ནང་གསང་བ་གསུམ་
དུ་བསྟན། མ་རིག་ཉོན་མོངས་འཁྲུལ་པ་ལ། རང་རིག་ཐིག་ལེ་ཉག་གཅིག་བསྟན།
208



མདོ་སྡེ།
མདོ་སྡེ་ཡན་ལག་བརྒྱད་པ།
སེམས་ཅན་བློ་ཡི་བྱེ་བྲག་ལ། བོན་ཀྱང་བྱེ་བྲག་སོ་སོར་བསྟན། དབང་པོ་རབ་འབྲིང་
ཐ་མ་ལ། སྤང་བསྒྱུར་གྲོལ་བ་གསུམ་དུ་བསྟན། དེ་ལྟར་བསྟན་པའི་རིམ་པའོ། །
ད་ནི་བསྡུས་པའི་རིམ་པ་ནི། སྤྱིར་ནི་བོན་གྱི་རྒྱ་མཚོ་ལ། སྟོན་པའི་ཞལ་ནས་
གསུངས་པ་ཡི། གང་ལ་གང་འདུལ་བོན་སྒོ་ལ། ཟད་པ་མེད་ཅིང་འབྲི་བ་མེད། ནམ་
མཁའ་རྒྱ་མཚོའི་གཏིང་དཔག་དང་། ཉི་ཟེར་ས་ཡི་རྡུལ་དང་མཚུངས། འོན་ཀྱང་
མདོ་རུ་བསྡུས་པ་ལ། སྤྱིར་ནི་བརྒྱད་ཁྲི་བཞི་སྟོང་གསུངས། དེ་ལ་ཐེག་པ་རིམ་དགུ་
བསྡུས། སྒོ་བཞི་མཛོད་དང་ལྔ་རུ་དབྱེ། ཕྱི་ནང་གསང་བ་གསུམ་དུ་འདུས། དེ་དག་
ཉག་གཅིག་དོན་དུ་བསྟན། ཐོག་མར་ཕྱི་ནང་གསང་གསུམ་ལ། སྒོ་བཞི་མཛོད་ལྔར་
དབྱེ་བ་ནི། ཕྱི་རྒྱུད་ཆབ་ནག་གྱེར་གྱི་སྒོ། སྲིད་པ་རྒྱུད་ཀྱི་བོན་དུ་གསུངས། ཕྱྭ་གཤེན་
སྣང་གཤེན་སྲིད་གཤེན་དང་། འཕྲུལ་གཤེན་ཐེག་པ་བཞི་རུ་དབྱེ། དེ་ལ་རྒྱུད་སྡེ་བཞི་
རུ་བསྟན། གཏོ་རབས་ཤིང་ལོ་རྒྱས་པ་དང་། དཔྱད་རྒྱུད་བདུད་རྩིའི་ཟིལ་པ་དང་།
སྨྲང་རྒྱུད་ཆུ་བོ་གཞུང་རིང་དང༌། སྐལ་སྲིད་དུས་ཀྱི་འཁོར་ལོ་བཞི། དེ་ལས་སྤྲོས་
པ་ཁྲི་དང་འབུམ། སེམས་ཅན་གང་ལ་གང་འདུལ་གྱི། ཀུན་རྫོབ་མཚན་མ་དངོས་
པོར་བདེན། དཔལ་གྲགས་བསོད་ནམས་རིགས་རྒྱུད་སྤེལ། ན་གསོ་འདུར་གསུམ་
འཆི་ལྟས་བཟློག །ཚེ་སྲིང་སྲོག་སྐྱོབ་དམུ་དག་འཚོ། ཀུན་རྫོབ་སྒྱུ་འཕྲུལ་འཁོར་ལོ་
བསྟན། མཐར་ནི་དོན་དམ་ཀློང་དུ་བསྡུད། ནང་རྒྱུད་འཕན་ཡུལ་གཙང་དག་སྒོ།
སྒྲིབ་སྦྱང་ཚོགས་རྫོགས་བོན་དུ་གསུངས། རྒྱས་པ་འབུམ་གྱི་བོན་སྐོར་དང་། རྒྱས་
པ་མཆོད་སྦྱིན་གཉིས་སུ་དབྱེ། འབུམ་ལ་དང་པོ་བཞི་རུ་གསུངས། བོན་ཉིད་བ་ག་
ཀློང་གི་འབུམ། ཕ་རོལ་ཕྱིན་པ་ཡུམ་གྱི་འབུམ། ཀུན་འབྱུང་སྲིད་པ་རྒྱུད་ཀྱི་འབུམ།
གཙང་དག་འདུལ་བ་ཁྲིམས་ཀྱི་འབུམ། དེ་ལས་གྱེས་པ་འབུམ་སྡེ་བཞི། བྱེ་མ་ཉི་ཁྲི་
ཆུ་ཡི་འབུམ། དག་པ་ཡེ་ཤེས་ལྷ་ཡི་འབུམ། རབ་འབྱམས་འཁོར་ལོ་ཐབས་ཀྱི་འབུམ།
209



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཤེས་རབ་བླ་ན་མེད་པའི་འབུམ། དེ་ལས་བསྡུས་པའི་འབུམ་སྡེ་བཞི། ཁམས་བརྒྱད་
གཏན་ལ་ཕབ་པའི་འབུམ། མངོན་རྟོགས་རིག་པ་རྩེ་མོའི་འབུམ། ཐུགས་རྗེ་ཉི་མ་
དགུ་ཤར་འབུམ། རྣམ་དག་དཀར་པོ་གཙུག་གཏོར་འབུམ། དེ་ལྟར་འབུམ་སྡེ་བཅུ་
གཉིས་ལ། འབུམ་སྡེ་བཞི་བཅུ་རྩ་བརྒྱད་གསུངས། དེ་ལས་གྱེས་པའི་བརྒྱ་རྩ་བརྒྱད།
རྒྱས་པ་མཆོད་སྦྱིན་བོན་སྐོར་ལ། རྩ་བའི་དཀྱིལ་འཁོར་བཞི་རུ་གསུངས། རྣམ་དག་
ཡུམ་གྱི་དཀྱིལ་འཁོར་དང༌། ཀུན་སྣང་ཡབ་ཀྱི་དཀྱིལ་འཁོར་དང་། ཡོངས་རྫོགས་
ཐབས་ཀྱི་དཀྱིལ་འཁོར་དང་། ཀུན་འདུས་ཤེས་རབ་དཀྱིལ་འཁོར་བཞི། དེ་ལས་
གྱེས་པ་མཆོད་སྦྱིན་སྐོར། སྐུ་གདུང་རྒྱས་པའི་དཀྱིལ་འཁོར་དང་། དེ་ལས་གྱེས་པ་
བརྒྱ་རྩ་བརྒྱད། སྒྲིབ་སྦྱང་ཚོགས་རྫོགས་བོན་དུ་གསུངས། འདུལ་ཁྲིམས་རྣམ་དག་
སྒོ་རུ་ཞུགས། གཙང་དག་ཁྲུས་དང་གཙང་སྦྲ་གསུངས། ངན་སྤངས་བཟང་བླངས་
རྒྱུ་འབྲས་རྩི། སྡིག་བཅུ་སྤངས་ཤིང་དགེ་བཅུ་བླངས། ས་ལམ་རིམ་གྱིས་སྐས་ལ་
འཛེགས། མཐར་ནི་ཐར་པའི་ལམ་ཞུགས་ཤིང་། བླ་མེད་གོ་འཕང་ཐོབ་པའོ། །གསང་
རྒྱུད་ཨ་དཀར་སྔགས་ཀྱི་སྒོ། གྱེར་ཟློས་སྔགས་གསུམ་བོན་དུ་གསུངས། གསང་རིགས་
གཟུངས་སྔགས་བཞི་རུ་དབྱེ། དེ་ལས་གྱེས་པ་འདི་ལྟར་ཏེ། བུམ་པ་དཀྱིལ་འཁོར་ཕྱི་
ཡི་རྒྱུད། དུར་ཁྲོད་རོལ་པ་ནང་གི་རྒྱུད། ཡོངས་རྫོགས་ཁྲོ་བོ་གསང་བའི་རྒྱུད། སྒྲོལ་
བྱེད་ཕྲིན་ལས་ཕུར་པའི་རྒྱུད། གཙོ་དམར་འཁྱིལ་པ་ཡོན་ཏན་རྒྱུད། དབལ་གསས་
རྔམ་པ་སྐུ་ཡི་རྒྱུད། ལྷ་རྒོད་ཐོག་པ་གསུང་གི་རྒྱུད། མཁའ་འགྱིང་ཁྲོ་བོ་ཐུགས་ཀྱི་
རྒྱུད། ཡེ་ཤེས་དབལ་མོ་སྲོག་གི་རྒྱུད། སྤུ་གྲི་འབར་བ་སྔགས་ཀྱི་རྒྱུད། དྲ་བ་དམར་
ནག་ལས་ཀྱི་རྒྱུད། འཆི་མེད་གཡུང་དྲུང་ཚེའི་རྒྱུད། དེ་ལྟར་རྒྱུད་ཆེན་བཅུ་གཉིས་
ལ། རྒྱུད་སྡེ་བཞི་བཅུ་རྩ་ལྔར་ཕྱེ། དེ་ལས་གྱེས་པ་བརྒྱ་རྩ་བརྒྱད། ནག་པོ་སྔགས་ཀྱི་
བོན་དུ་གསུངས། ཨ་དཀར་ཡེ་ཤེས་ཐབས་ལ་འཇུག །སྒྲིབ་སྦྱང་ཚོགས་རྫོགས་ལྷ་
210



མདོ་སྡེ།
མདོ་སྡེ་ཡན་ལག་བརྒྱད་པ།
ཞལ་ཁུམས། ལུས་སེམས་དབྱེར་མེད་ལྷ་སྐུར་གྲུབ། མཐར་ནི་སྐུ་གསུམ་སངས་རྒྱས་
ཐོབ། ཡང་གསང་ཁྱད་པར་བླ་མེད་སྒོ། དཔོན་གསས་ལུང་གི་བོན་དུ་གསུངས། ལྟ་
སྒོམ་སྤྱོད་འབྲས་བཞི་རུ་ཕྱེད། འཁོར་འདས་སྤྱི་གཅོད་ལྟ་བའི་རྒྱུད། རང་བཞིན་
འོད་གསལ་སྒོམ་པའི་རྒྱུད། ཀུན་འབྱུང་རང་དག་སྤྱོད་པའི་རྒྱུད། སྐུ་གསུམ་ལྷུན་
གྲུབ་འབྲས་བུའི་རྒྱུད། ཐབས་ནི་གང་གི་བྱ་རྩལ་ཟད། དོན་ནི་མཉམ་པ་ཉིད་དུ་
གནས། མཐར་ནི་མ་བཅོས་ཐིག་ལེ་གཅིག །བྱེ་བྲག་རྣམ་གྲངས་བརྗོད་ལས་འདས།
ཕར་འཕྲོས་བརྒྱད་ཁྲི་བཞི་སྟོང་ལ། ཚུར་འདུས་ཐིག་ལེ་ཉག་གཅིག་དོན། ཚེ་གཅིག་
སངས་རྒྱས་བོན་དུ་གསུངས། རིག་པ་ཅན་གྱི་སྨན་ཡིན་ཏེ། རྨོངས་པ་ཅན་གྱི་དུག་ཏུ་
འགྱུར། དེ་ཕྱིར་ཀུན་གྱི་ཐུན་མོང་མིན། དོན་དམ་བོན་ཉིད་ཀློང་དུའོ། །སྒོ་བཞི་སྤྱི་རུ་
རྒྱུག་པ་ནི། མཐོ་ཐོག་མཛོད་ཀྱི་བོན་དུ་གསུངས། མདོ་སྡེ་རྒྱུད་སྡེ་གཟུངས་སྡེ་གསུམ།
མཚན་ཉིད་རིག་པའི་བོན་དང་བཞི། ངན་སོང་གནས་འདྲེན་བོན་དང་ལྔ། དེ་ལས་
སྤྲོས་པ་བསམ་མི་ཁྱབ། བོན་རྣམས་མདོའི་༼ཡིས་༽རྩིས་འདེབས་པས། ཐམས་ཅད་
རྩ་བ་མདོ་རུ་གསུངས། མདོ་སྡེ་བཞི་བཅུ་རྩ་ལྔར་དབྱེ། དེ་ལས་བརྒྱ་དང་རྩ་བརྒྱད་
དོ། །བོན་རྣམས་སྙིང་པོའི་དོན་བསྟན་ཕྱིར། ཡང་སྙིང་ཐིག་ལེའི་གཟུངས་དུ་གསུངས།
གཟུངས་སྡེ་བཞི་བཅུ་རྩ་ལྔར་དབྱེ། དེ་ལས་སྤྲོས་པ་བརྒྱ་རྩ་བརྒྱད། བོན་རྣམས་
རྒྱུད་ཀྱིས་ཁོག་བཀྲོལ་བའི། རྒྱུད་ལུང་མངོན་པ་མཛོད་དུ་གསུངས། མཛོད་གནས་
ཡན་ལག་བཅུ་བདུན་དབྱེ། དེ་ལ་རྣམ་གྲངས་བརྒྱ་རྩ་བརྒྱད། བོན་ཅན་མཚན་མས་
བརྟགས་དཀའ་བས། མཚན་ཉིད་རིག་པའི་གནས་ལྔར་གསུངས། རྣམ་གྲངས་ཉི་ཤུ་
རྩ་ལྔར་དབྱེ། །དེ་ལས་སྤྲོས་པ་བརྒྱ་རྩ་བརྒྱད། ངན་སོང་འཁོར་བ་གནས་འདྲེན་ལས།
རིགས་དྲུག་བག་ཆགས་སྒྲིབ་སྦྱོང་དང་། མཆོད་སྦྱིན་ཚོགས་བསགས་ཡན་ལག་དང་།
བསྙེན་སྒྲུབ་ལུས་སེམས་ལྷར་གྲུབ་དང་། མཐར་ཕྱིན་འབྲས་བུའི་ལ་ཟླའོ། ཁྱད་པར་
211



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཆོད་སྦྱིན་བོན་སྐོར་ལ། གནས་མཆོག་འོལ་མོ་ལུང་རིང་དུ། བདག་ནི་བསྟན་པ་
རྗེས་བཞག་པ། གཏོ་རྗེ་རྒྱལ་པོ་ཁ་ཤར་ལ། ལྷ་གཤེན་བརྒྱ་ཡི་བསྟན་པ་བཞག །ཧོས་
རྗེ་རྒྱལ་པོ་ཡིད་རིངས་ལ། ལྷ་མོ་སུམ་བརྒྱའི་བསྟན་པ་བཞག །དཔོ་རྗེ་རྒྱལ་པོ་འབར་
སྒྲོན་ལ། བདེར་གཤེགས་སྟོང་གི་བསྟན་པ་བཞག །རྒྱ་རྗེ་རྒྱལ་པོ་ཀོང་ཙེ་ལ། འདུལ་
གཤེན་དྲུག་དང་ཁྱེའུ་བཞི། ཡེ་གཤེན་བཅུ་གསུམ་བསྟན་པ་བཞག །དེ་ལྟར་བཤད་
པའི་བོན་རྣམས་ཀུན། ཕུན་སུམ་ཚོགས་པ་ལྔ་རུ་བསྟན། དུས་ལ་ཕུན་སུམ་ཚོགས་
པ་སྟེ། རྣམ་པར་རྒྱལ་བ་སྟོན་པའི་དུས། གནས་ལ་ཕུན་སུམ་ཚོགས་པ་སྟེ། དཀར་
ནག་བཀྲ་གསལ་བཞེངས་པའི་གནས། འཁོར་ལ་ཕུན་སུམ་ཚོགས་པ་སྟེ། དགེ་བ་
ཅན་རྣམས་འཚོགས་པའི་ས། སྟོན་པ་ཕུན་སུམ་ཚོགས་པ་སྟེ། རྒྱལ་བ་གཤེན་རབ་
བཞུགས་པའི་དུས། བཀའ་ལ་ཕུན་སུམ་ཚོགས་པ་སྟེ། བཀྲ་ཤིས་ཞལ་བསྲོ་མཛད་
པའི་བོན། སྒྲིབ་སྦྱོང་ཚོགས་རྫོགས་བོན་དུ་བསྟན། སྤྱིར་ནི་ཀོང་ཙེ་འཕྲུལ་རྒྱལ་ལ།
ཐམས་ཅད་འཚོགས་པར་བསྟན་པའོ། །གཏོ་བུ་ལས་སོགས་འཁོར་རྣམས་ཀུན། བོན་
རྣམས་དེ་བཞིན་ཤེས་པར་གྱིས། ཞེས་གསུངས་སོ། །
དེ་ལ་འཁོར་རྣམས་ཀུན་གྱིས། རོལ་མོ་སྣ་ཚོགས་བསྒྱུར་ནས། ཕུན་སུམ་ཚོགས་
པའི་མཆོད་པ་དཔག་ཏུ་མེད་པ་སྟོན་པ་ལ་ཕུལ་ནས། ཀོང་ཙེ་འཕྲུལ་གྱི་རྒྱལ་པོ་ཡིས།
མེ་ཏོག་ཨུད་དུ་འབར་བ་ལག་ཏུ་ཐོགས་ནས། པུས་བཙུགས་ཐལ་སྦྱར་གུས་པའི་ཚུལ་
ཕྱུང་ནས། སྟོན་པ་ལ་གསོལ་པ། ཀྱེ་མ་རྒྱལ་བ་གཤེན་རབ་སྐུ། རྣམ་པར་བརྩེ་བའི་
ཐུགས་རྗེ་ཅན། ཐམས་ཅད་མཁྱེན་པའི་སྟོན་པ་ལགས། བསྟན་པ་རྣམ་གསུམ་རྗེས་
བཞག་བོན། བདག་ལ་འཚོགས་པར་བསྟན་གསུངས་ནས། མུ་ཁྱུད་རྒྱ་མཚོའི་གླིང་
དཀྱིལ་དུ། གསས་ཁང་དཀར་ནག་བཀྲ་གསལ་ལ། ཞལ་བསྲོ་རབ་གནས་མཛད་
པ་ལེགས། བདག་ཅག་ལས་དང་སྐལ་པ་ལྡན། ཉིད་ཀྱིས་གསུངས་པའི་བོན་རྣམས་
212



མདོ་སྡེ།
མདོ་སྡེ་ཡན་ལག་བརྒྱད་པ།
ཀུན། བདག་ཅག་སེམས་ཀྱི་དཀྱིལ་དུ་ཕོག །ཡིད་ལས་མི་འཆོར་དམ་དུ་བཟུང་། ད་
ཡང་ཁྱེད་ཀྱི་བསྟན་པ་འདི། ཡུན་དུ་ཅི་ལྟར་གནས་པ་དང༌། བསྟན་པ་རྗེས་བཞག་
བོན་འདི་རྣམས། དུས་ཀྱིས་ཅི་ལྟར་འཕེལ་བ་དང༌། བསྟན་པ་འཛིན་པའི་སློབ་མ་ནི།
ནམ་ཞིག་སུ་ཡིས་བྱེད་པར་འགྱུར། རྒྱལ་བའི་ཞལ་ནས་གསུངས་པར་ཞུ། ཞེས་ཞུས་
སོ། །དེ་ལ་སྟོན་པས་བཀའ་བསྩལ་པ། ལེགས་སོ་རྒྱལ་རིགས་འཕྲུལ་གྱི་རྗེ། བདག་
ནི་སྐྱེ་བ་དཔག་མེད་ནས། སེམས་སྐྱེད་སྨོན་ལམ་བཟང་པོའི་མཐུས། སྟོན་པ་ཁྲི་རྒྱལ་
ཁུག་པ་ལ། གདུལ་དཀའ་འདུལ་བའི་སེམས་སྐྱེད་ཐོབ། སྨོན་ལམ་དམ་པ་མཐུ་བཙན་
ནས། སྔ་རབས་སྟོན་པ་དག་པ་ཡིས། སེམས་ཅན་དོན་ལ་སོང་ཞིག་གསུངས། ད་ལྟ་
མི་བཅེད་ཞིང་འདི་རུ། འགྲོ་བ་སེམས་ཅན་དོན་ལ་འོངས། དམུ་རིགས་རྒྱལ་པོའི་སྲས་
སུ་འཁྲུངས། སྐུ་གསུང་ཐུགས་ཀྱི་པེའུ་ཙེ། སེམས་ཅན་འགྲོ་དོན་མཛད་པའོ། །ད་ལྟ་
དུས་ཀྱི་གནས་སྐབས་འདིར། སེམས་ཅན་ལས་འཕྲོ་སྐལ་པ་ལྡན། གཤེན་རབ་སྐུ་ཡིས་
འགྲོ་བ་འདུལ། ཞལ་མཐོང་གསུང་ཐོས་ཐར་པར་བཀོད། ཚོགས་རྫོགས་སྒྲིབ་སྦྱངས་
བོན་སྐུ་ཐོབ། བསྟན་པའི་ཡུན་ནི་རིང་པར་གནས། དེ་ནས་ཅུང་ཞིག་མར་འགྲིབས་
ནས། གཤེན་རབ་གསུང་གིས་འགྲོ་བ་འདུལ། བསྒྲགས་པ་གསུང་གི་པེའུ་ཙེ། བཀོད་
དང་སྤེལ་དང་སྒྱུར་ལས་སོགས། བསྙེན་སྒྲུབ་ལས་གསུམ་འགྲོ་བ་འདྲེན། དེ་ནས་
ཅུང་ཞིག་མར་འགྲིབས་ནས། གཤེན་རབ་ཐུགས་ཀྱིས་འགྲོ་བ་འདྲེན། སྒྲུབ་པ་ཐུགས་
ཀྱི་དཔེའུ་ཙེ། ཉན་བཤད་སྒོམ་གསུམ་འགྲོ་བ་འདྲེན། ཐོས་བསམ་སྒོམ་གསུམ་གྲོལ་
བར་བྱེད། ཐུགས་ཀྱི་བསྟན་པ་རྫོགས་ནས་སུ། སླད་ཀྱི་སྟོན་པ་མ་བྱོན་བར། གཤེན་
རབ་བསྟན་པ་གནས་པར་འགྱུར། བསྟན་པ་རྗེས་བཞག་བོན་འདི་དག །བདག་ཉིད་
མྱ་ངན་འདས་རྗེས་སུ། རང་འབྱུང་མཆོད་རྟེན་རྩ་བ་རུ། གདུང་འཚོབ་མུ་ཆོ་བྱ་བ་
འབྱུང་། དེ་ཡིས་བསྟན་པའི་རྒྱལ་ཐེབས་མཛད། བདག་གི་བཀའ་ཡི་བོན་རྣམས་
213



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཀུན། བཀའ་དང་བཀའ་ལ་བརྟེན་ནས་སུ། ཕྱི་ནང་གསང་གསུམ་ཡང་གསང་བཞི།
ཐེག་པ་རིམ་པ་མང་པོར་དབྱེ། མང་ལ་འགྲེལ་བའི་བོན་རྣམས་དང་། ཉུང་ལ་འདུས་
པའི་བོན་རྣམས་དང་། རན་ལ་ཚོགས་པ་གསུམ་དུ་དབྱེ། དབང་པོ་རབ་ཀྱི་གང་ཟག་
ལ། བོན་ཀྱང་ཕུན་ཚོགས་རྒྱས་པར་སྟོན། དབང་པོ་འབྲིང་གི་གང་ཟག་ལ། བོན་
ཀྱང་རྒྱས་སྡུས་འབྲིང་པོར་སྟོན། དབང་པོ་ཐ་མའི་གང་ཟག་ལ། བོན་ཀྱང་མདོར་
སྡུས་ཉུང་བར་སྟོན། གང་ཟག་བློའི་ཚད་དང་བསྟུན། གང་ལ་གང་འདུལ་ཤེས་པར་
མཛོད། བསྟན་པ་འཛིན་པའི་སློབ་མ་ཡང་། སྟག་གཟིག་དམུ་ཙ་ཏྲ་ཧེ་དང༌། ཁྲི་
ཐོག་བྷར་ཙམ་གྷུ་ཧི་ལི། རྒྱ་གར་ལྷ་བདག་སྔགས་གྲོལ་དང་། རྒྱ་ནག་ལེགས་ཐང་
རྨང་པོ་དང་། ཕྲོམ་ལ་གེ་སར་ལྕེ་འབྱམས་དང༌། མཁས་པ་དྲུག་གི་བསྟན་པ་འབྱུང་།
དེ་ལས་བསྒྱུར་ཏེ་འཕེལ་བ་ནི། ཞང་ཞུང་ཡུལ་དུ་འཕེལ་བར་བྱེད། དེ་ལས་སྤེལ་ཏེ་
བསྒྱུར་བ་ནི། བོད་དང་སུམ་པ་གཉིས་སུ་དར། བསྟན་པ་འཛིན་པའི་སློབ་མ་ནི། རྫུ་
འཕྲུལ་ཞབས་དང་ལྡན་པ་དང་། མཐུ་སྟོབས་ནུས་པ་འབྱུང་བ་དང་། བོན་རྣམས་བྱེ་
བྲག་ཕྱེད་པ་དང་། རིག་པའི་གནས་ལྔ་མཁྱེན་པ་དང༌། ཐོགས་མེད་སྤྲུལ་པ་སྟོན་པ་
དང༌། མ་ངེས་སྦས་པའི་ཚུལ་ཅན་དང་། ངེས་མེད་འགྲོ་དོན་མཛད་པ་ཡིས། རྒྱལ་
ཁམས་ཡོངས་ལ་དར་བར་བྱེད། ལ་ལས་བཀོད་ཅིང་ལ་ལས་བསྒྱུར། ལ་ལས་སྤེལ་
ཞིང་ལ་ལས་སྤྱོད། ལ་ལས་འཆད་ཅིང་ལ་ལས་ཉན། ལ་ལས་སྟོན་ཅིང་ལ་ལས་བསྒྲུབ།
ཕྱོགས་བཅུར་བསྟན་པ་རྒྱས་པར་འགྱུར། རྒྱལ་པོ་ཁྱེད་ནི་སྨོན་ལམ་མཐུས། བདག་
གིས་བསྟན་པའི་བོན་ལ་དབང་། རྒྱུན་ཞུགས་སྤྲུལ་པའི་སྐུ་ཐོབ་ཅིང་། བདག་གི་
བསྟན་པ་མ་རྫོགས་པར། ཐབས་མཁས་སྤྲུལ་པ་སྣ་ཚོགས་ཀྱིས། སེམས་ཅན་འགྲོ་བའི་
དོན་བྱེད་འགྱུར། ཞེས་གསུངས་སོ། །རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་
ལས། གླེང་གཞིའི་ལེའུ་སྟེ་དང་པོའོ།། །།
214



མདོ་སྡེ།
མདོ་སྡེ་ཡན་ལག་བརྒྱད་པ། །
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། རྒྱལ་པོ་ཀོང་ཙེ་འཕྲུལ་རྒྱལ་གྱིས། པུས་བཙུགས་ཐལ་སྦྱར་ཞུས་པའི་མདོ། མི་
རྗེ་དབང་པོ་བསམ་མཐའ་ཡས། སྒྱུ་འཕྲུལ་དྲྭ་བའི་མཛོད་འཛིན་ཅིང་། ཅི་ལྟ་ཇི་སྙེད་
མཁྱེན་པ་ཡིས། རྒྱལ་བའི་མཆོག་གྱུར་སྟོན་པ་ལགས། གོང་དུ་སྟོན་པའི་བཤད་པ་ལ།
སྤྱི་རྒྱུག་མཛོད་ཀྱི་བོན་སྒོ་ལས། མཆོད་སྦྱིན་ཚོགས་བསགས་ཡན་ལག་བོན། བདག་
རྒྱལ་པོ་བཞི་ལ་བསྟན་པ་བཞག །བདག་ལ་བསྟན་པའི་བོན་དེ་དག །ཞིབ་ཏུ་དབྱེ་
ནས་གསུངས་པར་ཞུ། ཞེས་ཞུས་སོ། ། ན་
དེ་ནས་སྟོན་པས་བཀའ་བསྩལ་པ། ཞུས་པ་ལེགས་སོ་རྒྱལ་རིགས་སྲས། མཐོ་ཐོག་
མཛོད་ཀྱི་བོན་སྒོ་ལས། མཆོད་སྦྱིན་ཚོགས་བསགས་ཡན་ལག་བསྟན། དེ་ལ་དཀྱིལ་
འཁོར་བཞི་རུ་དབྱེ། མངའ་གསོལ་རབ་གནས་མཆོད་སྦྱིན་འགྱེད། གཡུང་དྲུང་ཀློང་
རྒྱས་དཀྱིལ་འཁོར་དང་། དཔལ་འབྱོར་ཕུན་ཚོགས་བསམ་དགུ་འགྲུབ། རྣམ་རྒྱལ་རྩ་
བའི་དཀྱིལ་འཁོར་དང་། སྒྲིབ་སྦྱང་ཚོགས་རྫོགས་ཐར་ལམ་ཕྱེད། སྒྲིབ་སྦྱང་མུན་སེལ་
དཀྱིལ་འཁོར་དང་། དབང་ལྡན་མཆོག་ཐོབ་དོན་གཉིས་འགྲུབ། རྣམ་སྣང་ཞི་བའི་
དཀྱིལ་འཁོར་བཞི། དེ་ལྟར་བོན་སྒོ་བཞི་རུ་བསྟན། དེ་རྣམས་ནང་ནས་ཁྱད་པར་
འཕགས། མུན་པ་སེལ་བ་ཡེ་ཤེས་སྒྲོན། ཉོན་མོངས་དག་པ་བདུད་རྩིའི་ཆུ། ཐར་
ལམ་བསྒྲོད་པ་གཡུང་དྲུང་སྐས། བག་ཆགས་བསྲེགས་པ་ཡེ་ཤེས་མེ། དགོས་འདོད་
འབྱུང་བ་ཡིད་བཞིན་ནོར། ཕུན་སུམ་ཚོགས་པ་རྒྱལ་བའི་བཀའ། དམར་ལ་ཟབ་པའི་
བོན་འདི་དག །རྒྱལ་པོ་དམ་པ་ཁྱོད་ལ་གཏད། མི་འཆོར་ཡིད་ལ་དམ་དུ་བཟུང་།
མ་བརྗེད་ཐུགས་ཀྱི་དཀྱིལ་དུ་ཞོག །འདི་ལ་སྤྱི་དོན་རྣམ་པ་གསུམ། སྔོན་འགྲོ་དངོས་
215



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
གཞི་རྗེས་དང་གསུམ། སྔོན་འགྲོ་ལ་ཡང་རྣམ་པ་གསུམ། གཞི་གནས་སློང་བའི་ཆོ་ག་
དང༌། དཀྱིལ་འཁོར་བཅའ་གཞིའི་རིམ་པ་དང་། མཆོད་སྦྱིན་རྒྱན་རྣམས་བཀྲམས་
པའོ། །དངོས་གཞི་ལ་ཡང་རྣམ་པ་གསུམ། མཚམས་བཅད་ཏིང་འཛིན་སྒོམ་པ་དང་།
སྤྱན་དྲངས་ཕྱག་འཚལ་སྐུ་བསྟོད་ཅིང༌། མཆོད་སྦྱིན་རྒྱས་པར་འབུལ་བའོ། །རྗེས་ཀྱི་
བྱ་བ་རྣམ་པ་གསུམ། དཀྱིལ་འཁོར་དལ་ལ་འཇུག་པ་དང་། དབང་བཞི་རྫོགས་པར་
བསྐུར་བ་དང་། བཀྲ་ཤིས་སྨོན་ལམ་རྒྱས་གདབ་བོ། །དེ་ལྟར་རྩིས་འགོ་དགུ་ཡིས་
བསྟན།
༧ ཐོག་མར་གཞི་གནས་བསླང་བ་ལ། རྫས་དང་ཚིག་བཤད་ཏིང་འཛིན་གསུམ།
རྫས་ནི་རིན་ཆེན་བུམ་པ་རུ། གཙང་མའི་ཆུ་དང་འོ་མ་སྦྱར། སྨན་སྤོས་འབྲུ་དང་མེ་
ཏོག་བསྩལ། གཙང་ཞིང་དག་པར་མདུན་དུ་བཤམས། ཆ་ལུགས་ལྔ་ལྡན་ཕྱག་རྒྱ་
བཅའ། བདག་ཉིད་སྟོན་པར་གསལ་གདབ་ཅིང་། མདུན་དུ་ས་ཡི་ལྷ་མོ་ལ། མཆོད་
སྦྱིན་བྱིན་གྱིས་རློབས་ལ་འབུལ། ཚིག་བཤད་འདི་ལྟར་བྱ།
ན་མོ་དིང་གི་གཙང་མའི་གནས་འདི་རུ། དུས་གསུམ་བདེ་བར་གཤེགས་པ་རྣམས།
མཁྱེན་པར་མཛད་ཅིང་དགོངས་སུ་གསོལ། རིན་ཆེན་ས་ལ་བྱིན་གྱིས་རློབས། འཛམ་
གླིང་རིན་ཆེན་དབུས་དཀྱིལ་ནས། འབྱུང་ལྔ་བཅུད་ལ་དབང་བསྒྱུར་ཞིང་། རིན་ཆེན་
གཏེར་གྱི་མངའ་བདག་མཛད། ས་ཡི་ལྷ་མོ་བརྟན་མ་ནི། སྐུ་མདོག་རིན་ཆེན་གསེར་
འོད་འཕྲོ། དབུ་རྒྱན་ཐོད་ལྡིང་དོ་ཤལ་མཛེས། ཕྱག་མཚན་གསེར་གྱི་བུམ་པ་འཛིན།
གླིང་བཞི་ས་བདག་ལྕམ་དང་དྲལ། རྒྱལ་བློན་སྡེ་འཁོར་བཙུན་མོ་དང་། བྲན་དང་
ཕོ་ཉ་སྤྲུལ་པ་བཅས། དཀར་ཆབ་གཙང་མའི་མཆོད་པ་འབུལ། ཐུགས་དམ་དགྱེས་
པའི་དངོས་གྲུབ་གསོལ། བདག་དང་རྒྱུ་སྦྱོར་ཡོན་གྱི་བདག །སྒྲིབ་སྦྱང་ཚོགས་གཉིས་
རྫོགས་པའི་ཕྱིར། བདེར་གཤེགས་ཕོ་བྲང་སྒྲུབ་ལགས་ཀྱིས། རིན་ཆེན་ས་ཡི་དངོས་
216



མདོ་སྡེ།
མདོ་སྡེ་ཡན་ལག་བརྒྱད་པ།
གྲུབ་སྩོལ། ཨ་ཨོཾ་ཧཱུྃ་སརྦ་བྷི་དྷ་ན་མོ་ཧཱུྃ་འདུ། ཞེས་བརྗོད་ཅིང་། རྩི་སྨན་ཕྱོགས་བཅུར་
གཏོར། ས་བདག་ཀླུ་གཉན་ཐམས་ཅད་ཀྱིས། རིན་ཆེན་གཏེར་མཛོད་ཕུལ་བར་
བསམ། སྔོན་འགྲོའི་ཆོ་གའི་རིམ་པའོ། །
༧ གཉིས་པ་དཀྱིལ་འཁོར་བཅའ་གཞི་ལ། དཀར་སྣུམ་མཉེན་པའི་ས་བླངས་ལ།
རིན་ཆེན་གཏེར་གྱི་འཕྲད་ཀྱང་གཏབ། དཀྱིལ་འཁོར་མདའ་གང་གྲུ་བཞི་བྱ། སྨན་
དང་སྤོས་ཀྱི་ཆག་ཆག་གདབ། དབུས་ཀྱི་ལྟེ་བ་འབུར་བར་བྱ། ཤི་ཤོན་གཙང་མའི་
ཐིག་ཐག་ལ། དཀར་དམར་ཚོན་གྱིས་ཁ་དོག་བསྒྱུར། དཔོན་གསས་དཀྱིལ་འཁོར་
ནུབ་ཏུ་བཞུགས། ཐིག་སྣ་ཁྱེའུས་ཤར་དུ་དྲངས། ཐིག་ལས་འོད་ཟེར་ལྔ་འཕྲོས་པས།
ཕྱི་ནང་སྣོད་བཅུད་ཞིང་ཁམས་རྣམས། ཡེ་ཤེས་འོད་ཀྱིས་གང་བར་བསྒོམ། ངག་
ཏུ་ཚིག་བཤད་འདི་ལྟར་བཏང་། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན།
དབྱིངས་ཀྱི་དཀྱིལ་འཁོར་ཡེ་ནས་གསལ་བཞིན་དུ། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ཡང་། དམིགས་མེད་མཁའ་ལ་དེ་བཞིན་གསལ་བ་ལ། སྒྱུ་མ་ཚོན་གྱི་
ཐིག་གདབ་མི་འཚལ་ཏེ། སེམས་ཅན་ཉོན་མོངས་སྡིག་སྒྲིབ་སྦྱང་བའི་ཕྱིར། མཚན་
མ་རྫས་ཀྱི་རྡུལ་ཚོན་དཀྱིལ་འཁོར་ལ། སྒྱུ་མ་ཚོན་གྱི་ཐིག་འདི་གདབ་པར་བྱ། མི་
འགྱུར་དབྱིངས་ལས་ཐིག་ཆེན་འོད་སྤྲོས་ལ། རང་བཞིན་མཁའ་ལ་ཐིག་ཆེན་གསལ་
བར་མཛོད། སྒྱུ་མ་ཚོན་གྱི་ཐིག་ལ་བྱིན་གྱིས་རློབས། སེམས་ཅན་ཉོན་མོངས་སྒྲིབ་པ་
དག་འགྱུར་ཅིག །ན་མ་ཨ་དཀར་སང་གསལ་འདུ་ཨོཾ། ཞེས་བརྗོད་ལ་འགྲུས་པ་རུ་
གདབ། དེ་ཡང་དང་ལ་མཐའ་ཡི་ཐིག་བཞི་གདབ། དེ་ནས་ཚངས་པའི་ཐིག་བཞི་
གདབ། ཟངས་ལྕགས་མུན་པའི་སྐོར་ཐིག་དང༌། ཟླ་གམ་བཞི་དང་འགྲུས་བཞི་གདབ།
འགྲུས་ཀྱི་རྒྱ་གྲམ་སོ་ནས་སུ། དབུས་ཀྱི་ཕོ་བྲང་ཐིག་བཞི་གདབ། ཚངས་པའི་གཡས་
གཡོན་གཉིས་བགོ་ལ། སྒོ་དང་གདུང་མའི་ཐིག་བཞི་གདབ། དེ་ལས་སོར་རེ་སྐྱོར་རེ་
217



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གདབ། ཕྱི་སྐོར་འདོད་ཡོན་སྣམ་བུ་དང་། འབྱུང་རྩིགས་ཡ་གད་ཟ་ར་ཚག །ཀུན་ཏུ་
ཆ་སྙོམས་གདབ་པར་བྱ། དེ་ནི་ཐིག་གདབ་རིམ་པའོ། །ད་ནི་ཚོན་གྱི་འགྱེད་ལུགས་
ལ། ཕོ་བྲང་དབུས་ཀྱི་ལྟེ་བ་ལ། མཐིང་ཁ་ཟླུམ་པོ་འོད་ལྔས་བསྐོར། གསེར་གྱི་པད་
མ་འདབ་བཞི་བྲིས། ཞིང་ཁམས་ས་ཚོན་མཐིང་ཀས་བཀང་། རིན་ཆེན་མཛེས་པའི་
གཅལ་དུ་བཀྲམས། གཡུ་ཡི་གདུང་བཞི་སྔོན་པོ་ལ། མཚལ་གྱི་པ་ཏྲ་རིས་སུ་བྲིས། དེ་
རྒྱབ་ཕོ་བྲང་གླིང་བཞི་ལ། ཤར་གླིང་ཁ་དོག་དཀར་པོས་བཀང་། གཡུང་དྲུང་འཁྱིལ་
བའི་གདན་དུ་བྲིས། བྱང་གླིང་ཁ་དོག་ལྗང་ཁུས་བཀང་། འཁོར་ལོ་འབར་བའི་གདན་
དུ་བྲིས། ནུབ་གླིང་ཁ་དོག་དམར་པོས་བཀང་། པད་མ་ཧ་ལོའི་གདན་དུ་བྲིས། ལྷོ་
ཕྱོགས་ཁ་དོག་སྔོན་པོས་བཀང་། རིན་ཆེན་མཛེས་པའི་གདན་དུ་བྲིས། མཚམས་
བཞི་ཁ་དོག་སེར་པོས་བཀང་། ཤིང་ལོ་པ་ཏྲ་མཁའ་ལྡིང་དང་། རིན་ཆེན་མཛེས་པའི་
གཅལ་དུ་བྲིས། དེ་རྒྱབ་འདོད་ཡོན་དམར་པོ་ལ། རིགས་རྟགས་ལྔ་དང་རིན་ཆེན་
བདུན། བཀྲ་ཤིས་རྫས་བརྒྱད་ལས་སོགས་བྲིས། དེ་ནས་འབྱུང་བའི་རྩིག་པ་རྩིགས།
རིན་ཆེན་གསེར་གྱི་ཀ་བ་དང་། སྒོ་བཞི་རྒྱན་དང་ཆས་པ་བྱ། མཐའི་ཡ་གད་སྔོན་པོ་
ལ། རིན་ཆེན་ཟ་ར་ཚགས་སུ་བྲིས། ཟླ་གམ་ཁ་དོག་ཕྱོགས་མཚོན་ལ། ཤེལ་གྱི་ཅོག་
ཆེན་རྒྱས་པར་བྲིས། ཕྱི་རིམ་ཟངས་རི་ལྕགས་རི་དང་། མཐའི་མུན་པ་བྲི་བར་བྱ། དེ་
ནི་དཀྱིལ་འཁོར་རིམ་པའོ། ། །
༧ གསུམ་པ་རྒྱན་རྣམས་བཀོད་པ་ནི། རིན་ཆེན་གཙང་མའི་བུམ་པ་ལ། ཁ་རྒྱན་
བཟུང་ཐག་མགུལ་ཆིངས་དང་། སྨན་འབྲུ་མེ་ཏོག་རིན་ཆེན་དང་། གཙང་མའི་ཆབ་
ལྔ་ཚན་དང་སྤོས། མདའ་དར་མེ་ལོང་རྒྱལ་མཚན་དང་། མཆོད་སྦྱིན་ཡར་སྟེགས་
རྫས་རྣམས་བསགས། བུམ་པ་ཕྱག་ཏུ་བླངས་ནས་སུ། ཁྲུས་ཀྱིས་བཀྲུས་ཏེ་འདི་
སྐད་དོ། །ན་མོ་ངོ་མཚར་རྨད་འབྱུང་ཁྲུས་ཀྱི་ཆུ། གཙང་མའི་ཚན་དང་སྦྱར་བྱས་
218



མདོ་སྡེ།
མདོ་སྡེ་ཡན་ལག་བརྒྱད་པ།
ནས། དག་པ་ལྷ་ཡི་ཁྲུས་ཆབ་འདིས། བུམ་པ་ལྷ་ཡི་གཞལ་ཡས་ཀྱི། བག་ཆགས་དྲི་
མ་བསལ་བར་བྱ། བདག་དང་རྒྱུ་སྦྱོར་ཡོན་གྱི་བདག །བག་ཆགས་དྲི་མ་དག་འགྱུར་
ཅིག །ཨོཾ་ཤུད་དྷོ་ཀུ་ཤུན་སངས་གསལ་ས་ལེ་སཱཧཱ། །ན་མོ་ངོ་མཚར་རྨད་འབྱུང་ཡིད་
འོང་སྤོས། ག་བུར་ཙན་དན་མཚལ་སྤོས་སྦྱར། དྲི་ཞིམ་ལྡན་པའི་སྤོས་མཆོད་འདིས།
བུམ་པ་ལྷ་ཡི་གཞལ་ཡས་ཀྱི། ཉོན་མོངས་དྲི་མ་བསང་བར་བྱ། བདག་དང་རྒྱུ་སྦྱོར་
ཡོན་གྱི་བདག །ཉོན་མོངས་དྲི་མ་དག་འགྱུར་ཅིག །ཨོཾ་ཞིམ་ཞིམ་གྲམ་གྲམ་བུན་ནེ་
ཡེ་སྭཱཧཱ། དེ་ནས་བུམ་པར་བཅུད་སྩལ་ཏེ། ཨོཾ་བུམ་པ་ཟླུམ་པོ་བོན་གྱི་གཞལ་ཡས་
ཁང་། བ་ག་ཡུམ་གྱི་ཀློང་དང་གཉིས་སུ་མེད། བདུད་རྩི་ཆུ་བོས་བག་ཆགས་སྒྲིབ་པ་
འཁྲུད། ཐབས་ཆེན་ཡབ་ཀྱི་མཁའ་དང་དབྱེ་རུ་མེད། ཡབ་ཡུམ་དབྱེར་མེད་གཅིག་
ཏུ་བྱིན་གྱིས་རློབས། སྨན་འབྲུ་མེ་ཏོག་རིན་ཆེན་སྙིང་པོ་ལྔ། བདེར་གཤེགས་གཙོ་
འཁོར་རྣམས་དང་གཉིས་སུ་མེད། ཁ་རྒྱན་དཔག་བསམ་ལྗོན་པ་ས་ལེ་ལྗང་། ལོངས་
སྤྱོད་རྫོགས་པའི་སྐུ་རུ་བྱིན་གྱིས་རློབས། མགུལ་ཆིངས་ཤི་ཤོན་ཧ་ལོ་མེ་ཏོག་རིས།
ཅིར་ཡང་སྤྲུལ་པའི་སྐུ་རུ་བྱིན་གྱིས་རློབས། གཟུང་ཐག་ཁ་དོག་སྣ་ལྔ་འོད་ཟེར་འཕྲོ།
ཐུགས་རྗེ་ཚད་མེད་བཞི་རུ་བྱིན་གྱིས་རློབས། གཞལ་ཡས་ལྷ་དང་དབྱེར་མེད་བུམ་པ་
འདི། མ་འཇི་འདི་ཡི་སྟེང་དུ་བཞག་པར་བྱ། དཀྱིལ་འཁོར་འདི་ཡི་དབུས་སུ་བཞུགས་
སུ་གསོལ། ཨོཾ་ཨ་ཧཱུཾ་ཏི་སྟ་ལྷན་ལྷན། ཐུགས་རྗེ་སྤྲུལ་པ་འབྱུང་བའི་མདའ་དར་རྣམས།
འདུལ་དྲུག་ཡེ་གཤེན་རྣམས་དང་གཉིས་སུ་མེད། ཉོན་མོངས་སེམས་ཅན་ཐུགས་རྗེས་
དྲངས་པའི་ཕྱིར། དཀྱིལ་འཁོར་འདི་ཡི་རྒྱན་དུ་བཞུགས་སུ་གསོལ། རྫུ་འཕྲུལ་ཐབས་
ཆེན་འཕྲུལ་གྱི་མེ་ལོང་བཞི། མཚན་ལྡན་ཁྱེའུ་བཞི་དང་གཉིས་སུ་མེད། སེམས་ཅན་
མ་རིག་མུན་པ་བསལ་བའི་ཕྱིར། དཀྱིལ་འཁོར་འདི་ཡི་ཕྱོགས་བཞིར་གཟུགས་པར་
བགྱི། མི་ནུབ་བདུད་ལས་རྒྱལ་བའི་རྒྱལ་མཚན་བཞི། ཁྲོ་བོ་བཞིའི་སྐུ་དང་གཉིས་སུ་
219



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མེད། བར་ཆོད་ལོག་འདྲེན་རྒྱང་མཚམས་གཅོད་པའི་ཕྱིར། དཀྱིལ་འཁོར་འདིའི་སྒོ་
བཞིར་གཟུགས་པར་བགྱི། ཤི་ཤོན་ཝེར་ཧྲིམ་པྲ་མོ་ཝེར་ཞི་ཏྲང་འདུ། མཆོད་པའི་ཡར་
སྟེགས་ལྡན་པ་རྣམ་པ་ལྔ། མཐའ་ཡས་སེམས་ཅན་སྒྲིབ་པ་སྦྱང་བའི་ཕྱིར། བདེར་
གཤེགས་མཆོད་པའི་རྫས་སུ་བྱིན་གྱིས་རློབས། དཀྱིལ་འཁོར་འདིའི་རྒྱན་དུ་བཀྲམ་
པར་བྱ། རིགས་དྲུག་འདོད་པའི་མར་སྟེགས་སྦྱིན་པ་ལྔ། མཐའ་ཡས་སེམས་ཅན་ཉོན་
མོངས་གཅལ་བའི་ཕྱིར། རིགས་དྲུག་འདོད་པའི་རྫས་སུ་བྱིན་གྱིས་རློབས། དཀྱིལ་
འཁོར་འདིའི་རྒྱན་དུ་བཀྲམ་པར་བྱ། ཞེས་བརྗོད་རྒྱན་རྣམས་ཚངས་པར་བཀོད། དེ་
རྣམས་སྔོན་འགྲོའི་རིམ་པའོ། །
༧ གཉིས་པ་དངོས་གཞིའི་བྱེ་བྲག་ལ། དེ་ལྟར་ཆས་རྣམས་རྫོགས་པ་དང་། བར་
ཆོད་བྱེད་པའི་བགེགས་བསལ་ཏེ། བདག་ཉིད་རྣམ་རྒྱལ་བགེགས་ཀྱི་གཤེད། གཡས་
པ་འཇོམས་བྱེད་གཡོན་གཞིལ་བྱེད། ཉུང་དཀར་ཁྲོ་བོར་སྒོམ་བཞིན་དུ། རྔ་གཤང་
སྒྲ་སྒྲགས་འདི་སྐད་དོ། །ཨོཾ་བདག་ཉིད་ཁྲོ་བོ་རྣམ་པར་རྒྱལ། བར་ཆོད་བདུད་འདུལ་
བགེགས་ཀྱི་གཤེད། ཡེ་ཤེས་བསྐལ་པའི་མེ་ཆེན་གྱིས། ཕྱོགས་བཅུ་སྲུང་བྱེད་གུར་དུ་
འཁྲིགས། ཕྱག་མཚན་ཉུང་དཀར་གསེར་ཙོ་ལས། སྒྲོལ་བྱེད་ཁྲོ་ཆུང་བསམ་མི་ཁྱབ།
སྤྲུལ་པ་བྱེ་བ་ས་ཡ་འབུམ། བགེགས་ཀྱི་སྦྱོར་བ་རྒྱུན་ཆོད་ཅིག །ཨོྃ་ཉེ་ལོ་ཡོ་ཁྲོ་ཏ་གར་
མ་ཧེ་རུ་ཧཱུཾ་ཛ། ཞེས་བརྗོད་ཉུང་དཀར་བསྔགས་ལ་འཕངས། དེས་ནི་བགེགས་ཀྱི་
བར་ཆོད་ཞི།
གཉིས་པ་མངོན་རྟོགས་སྒོམ་པ་ནི། རང་ཉིད་བདེ་བའི་གདན་ལས་སུ། ཆ་ལུགས་
ལྔ་ལྡན་ཕྱག་རྒྱ་བཅའ། དྲན་པའི་ཡིད་ནི་མ་བཅོས་པ། མི་རྟོག་སྤྲོས་བྲལ་དར་ཅིག་
བཞག །གཉིས་པ་ཀུན་ཏུ་སྣང་ཞེས་པ། འདི་ལྟར་སྣང་ཞིང་སྲིད་པ་ལས། ཀུན་
སྙོམས་སྙིང་རྗེ་ཐུན་ཅིག་བསྒོམ། གསུམ་པ་རྒྱུའི་ཏིང་འཛིན་ནི། ངག་ཏུ་ཨ་དཀར་
220



མདོ་སྡེ།
མདོ་སྡེ་ཡན་ལག་བརྒྱད་པ།
ཞེས་པ་ཡིས། ཐུགས་ཁར་ཨ་ལས་འོད་ཟེར་འཕྲོས། ཕྱི་ནང་སྣོད་བཅུད་ཞིང་ཁམས་
སྦྱངས། ཚུར་འདུས་ཐུགས་ཁར་ཨོཾ་དུ་གྱུར། ཡེ་ཤེས་ལྔ་ལྡན་དུག་ལྔ་བཅོམ། འོད་
ཞུ་བདག་ཉིད་སྟོན་པར་གྱུར། ལོངས་སྤྱོད་རྫོགས་པའི་སྐུ་རུ་བསྒོམ། ཕུང་པོ་ཁམས་
དང་སྐྱེ་མཆེད་དང༌། རྣམ་པར་ཤེས་པ་ཚོགས་དྲུག་དང་། ཡན་ལག་བཞི་དང་བ་
སྤུའི་རྒྱུད། འདུལ་དྲུག་ཁྱེའུ་བཞི་ཡེ་གཤེན་དང་། ཁྲོ་བོ་བཞི་དང་བསྐལ་བཟང་
སྟོང་། མཁའ་ལ་སྐར་བཀྲམ་ལྟ་བུར་བསྒོམ། ངག་ཏུ་ཨ་མ་ཧ་ཧེ་འོད་སྤྲོས་འདུ། ཨ་
དཀར་མུ་ཡེ་ཧཱུཾ་འདུ་ལཾ། ཞེས་པའི་འོད་ཟེར་ཡར་འཕྲོས་པས། དབྱིངས་ནས་སྤྱན་
དྲངས་གཉིས་མེད་བསྟིམ། ཕྱི་ནང་མཆོད་པ་དམིགས་ལ་འབུལ། གསུམ་པ་དཀྱིལ་
འཁོར་བསྒོམ་པ་ནི། བདག་གི་ཐུགས་ལས་འབྲུ་དྲུག་འཕྲོས། བུམ་པ་དཀྱིལ་འཁོར་
དག་ལ་ཕོག །ཕོ་བྲང་ལྷའི་གཞལ་ཡས་ཁང༌། ཕྱི་རིམ་འབྱུང་ལྔའི་རྩིག་པ་ལ། རིགས་
རྟགས་ལྔ་ཡི་པ་ཏྲས་སྤྲས། མཛེས་པ་གཡུ་ཡི་གདུང་བཞི་རྒྱུག །རིན་ཆེན་གསེར་གྱི་
ཀ་བ་བཏེགས། བར་འཁྱམས་འདོད་ཡོན་སྣམ་བུ་ལ། འདོད་ཡོན་སྣ་ཚོགས་འོད་
དུ་འཕྲོ། སྒོ་བཞི་སྒོ་ལྡད་གཞའ་ཚོན་འོད། ཡ་གད་ཆུ་འབབ་ཟ་ར་ཚགས། དེ་སྟེང་
བུམ་པ་བྲེ་སྲོག་དང་། འཁོར་ལོ་ཆར་ཁེབས་ཏོག་དང་ལྡན། ཕྱི་རིམ་ཟངས་རི་འདོད་
ཡོན་དམར། ལྕགས་རི་མཐའི་མུན་པ་བཅས། ཉམས་དགའ་ཡིད་འོང་གཞལ་ཡས་
བསྐྱེད། གཞལ་ཡས་དབུས་སུ་ཞིང་ཁམས་ལྔ། ཤར་དཀར་བྱང་ལྗང་ནུབ་དམར་
བ། ལྷོ་སྔོ་དབུས་མཐིང་མཚམས་བཞི་སེར། རིན་ཆེན་མཛེས་པའི་གཅལ་བཀྲམས་
སྟེང་། གཡུང་དྲུང་འཁོར་ལོ་པད་མ་དང༌། རིན་ཆེན་ཉི་ཟླའི་གདན་རྣམས་བསྒོམ།
ངག་ཏུ་ཨ་མ་ཧ་ཧེ་འོད་སྤྲོས་འདུ། ཨ་དཀར་མུ་ཡེ་ཧཱུཾ་འདུ་ལཾ། ཅེས་པས་ཐུགས་ལས་
འོད་འཕྲོས་ནས། ཕོ་བྲང་དབུས་ཀྱི་ལྟེ་བ་ཡི། ཨ་དང་མ་ལས་འོད་ཟེར་འཕྲོས། ཚུར་
འདུས་ཨོ་གྱུར་སྟོན་པ་དང་། མ་ལས་ཐུགས་རྗེ་བྱམས་མ་བསྐྱེད། དེ་དག་ཐུགས་ལས་
221



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འོད་འཕྲོས་པས། འདབ་བཞི་པད་མའི་གདན་སྟེང་ན། ཧ་བཞི་འོད་དུ་ཞུ་བ་ལས།
མཚན་ལྡན་ཡིད་ཀྱི་ཁྱེའུ་བཞི་བསྐྱེད། དེ་དག་ཐུགས་ལས་འོད་འཕྲོས་པས། ཤར་
ཕྱོགས་གླིང་ཆེན་ཕོ་བྲང་དུ། གཡུང་དྲུང་འཁྱིལ་བའི་གདན་སྟེང་དུ། ཧ་བཞི་ཨ་ལྔ་
འོད་དུ་ཞུ། ངན་སོང་སྒོ་གཅོད་ཐར་ལམ་འབྱེད། ལྷ་ལྔ་གཙོ་འཁོར་བཅས་པ་བསྐྱེད།
བྱང་ཕྱོགས་གླིང་ཆེན་ཕོ་བྲང་དུ། འཁོར་ལོ་འབར་བའི་གདན་སྟེང་དུ། ཧེ་བཞི་ཨ་ལྔ་
འོད་དུ་ཞུ། བག་ཆགས་སྒྲིབ་པ་སྦྱོང་བྱེད་པས། ལྷ་ལྔ་གཙོ་འཁོར་བཅས་པ་བསྐྱེད།
ནུབ་ཕྱོགས་གླིང་ཆེན་ཕོ་བྲང་དུ། པད་མ་ཧ་ལོའི་གདན་སྟེང་དུ། ཧེ་བཞི་ཨ་ལྔ་འོད་
དུ་ཞུ། མ་རིག་མུན་པ་སེལ་བྱེད་པའི། ལྷ་ལྔ་གཙོ་འཁོར་བཅས་པ་བསྐྱེད། ལྷོ་ཕྱོགས་
གླིང་ཆེན་ཕོ་བྲང་དུ། རིན་ཆེན་མཛེས་པའི་གདན་སྟེང་དུ། ཨ་གསུམ་ཧེ་གཉིས་འོད་
དུ་ཞུ། སྒྲིབ་སྦྱོང་ཚོགས་གཉིས་རྫོགས་པའི་གཤེན། ལྷ་ལྔ་གཙོ་འཁོར་བཅས་པ་བསྐྱེད།
སྒོ་བཞི་ཧུ་བཞི་འོད་དུ་ཞུ། སྒོ་སྲུང་དབལ་གྱི་ཁྲོ་བཞིར་བསྐྱེད། དབྱིངས་ནས་སྤྱན་
དྲངས་གཉིས་མེད་བསྟིམ། མཆོད་རྫས་སྣ་ཚོགས་བྱིན་གྱིས་རློབས། ལྡན་པ་ལྔ་དང་
འདོད་པ་ལྔ། མཆོད་སྤྲིན་སྣ་ཚོགས་དམིགས་ལ་འབུལ། དགྱེས་ཏེ་སེམས་ཅན་དོན་
མཛད་བསམ། འདོད་ལྔ་རིས་དྲུག་འདོད་པ་ཚིམས། སྒྲིབ་སྦྱོང་ཚོགས་རྫོགས་ཐར་
ལམ་ཕྱེད། བླ་མེད་འབྲས་བུ་ཐོབ་པར་དམིགས། དེ་ནི་ཏིང་འཛིན་རིམ་པའོ། །
༧ གཉིས་པ་དབྱིངས་ནས་སྤྱན་དྲངས་ཏེ། ༀ་མི་འགྱུར་གཡུང་དྲུང་བོན་གྱི་
དབྱིངས་དཀྱིལ་ན། དབུས་ཕྱོགས་དེ་བཞིན་རིགས་ཀྱི་ཞིང་ཁམས་ནས། སྐུ་གསུམ་
རྫོགས་པའི་སངས་རྒྱས་ཀུན་གྱི་གཙོ། ཐུགས་རྗེ་བྱམས་མ་གཉིས་མེད་མཉམ་པའི་
ཡུམ། དེ་བཞིན་རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་
འཁོར་གནས་འདིར་གཤེགས་སུ་གསོལ། ཉི་ཟླ་པད་མའི་གདན་ལ་བཞུགས་སུ་གསོལ།
222



མདོ་སྡེ།
མདོ་སྡེ་ཡན་ལག་བརྒྱད་པ།
མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། ཤར་ཕྱོགས་གཡུང་དྲུང་རིགས་
ཀྱི་ཞིང་ཁམས་ནས། མུ་ཆོ་ལྡེམ་དྲུག་ལྷ་ལྔ་གཙོ་དང་འཁོར། གཡུང་དྲུང་རིགས་ཀྱི་
རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་
བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་
གཤེགས་སུ་གསོལ། གཡུང་དྲུང་འཁྱིལ་བའི་གདན་ལ་བཞུགས་སུ་གསོལ། མི་འགྱུར་
གཡུང་དྲུང་བོན་གྱི་དབྱིངས་དཀྱིལ་ན། བྱང་ཕྱོགས་འཁོར་ལོ་རིགས་ཀྱི་ཞིང་ཁམས་
ནས། གསང་བ་ངང་རིང་ལྷ་ལྔ་གཙོ་དང་འཁོར། འཁོར་ལོ་རིགས་ཀྱི་རྒྱལ་བ་སྲས་
དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་
དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ།
འཁོར་ལོ་འབར་བའི་གདན་ལ་བཞུགས་སུ་གསོལ། མི་འགྱུར་གཡུང་དྲུང་བོན་གྱི་
དབྱིངས་དཀྱིལ་ན། ནུབ་ཕྱོགས་པད་མ་རིགས་ཀྱི་ཞིང་ཁམས་ནས། ཏི་སངས་རང་
ཞི་ལྷ་ལྔ་གཙོ་དང་འཁོར། པད་མ་རིགས་ཀྱི་རྒྱལ་བ་སྲས་དང་བཅས། རང་བཞིན་
ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ།
རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། པད་མ་ཧ་ལོའི་གདན་ལ་
བཞུགས་སུ་གསོལ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན། ལྷོ་ཕྱོགས་རིན་
ཆེན་རིགས་ཀྱི་ཞིང་ཁམས་ནས། གྲ་བྱིན་དོན་སྤུངས་ལྷ་ལྔ་གཙོ་དང་འཁོར། རིན་ཆེན་
རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས།
འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་
གཤེགས་སུ་གསོལ། རིན་ཆེན་མཛེས་པའི་གདན་ལ་བཞུགས་སུ་གསོལ། མི་འགྱུར་
གཡུང་དྲུང་བོན་གྱི་དབྱིངས་དཀྱིལ་ནས། སྒོ་བཞི་རིགས་རྟགས་འབར་བའི་རྟ་ལ་ནས།
བར་ཆོད་བདུད་འདུལ་དབལ་གྱི་ཁྲོ་བོ་བཞི། རང་བཞིན་ལྷུན་གྱིས་གྲུབ་པའི་དཀྱིལ་
223



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་
གནས་འདིར་གཤེགས་སུ་གསོལ། སྒོ་བཞི་འབར་བའི་གདན་ལ་བཞུགས་སུ་གསོལ།
ཞེས་པས་དབྱིངས་ནས་སྤྱན་དྲང་ངོ༌། །
གཉིས་པ་དགྱེས་པ་བསྐྱེད་པ་ནི། མི་འགྱུར་གཡུང་དྲུང་བོན་གྱི་དབྱིངས་དཀྱིལ་
ནས། བདེར་གཤེགས་རྒྱལ་བ་གཙོ་འཁོར་བཅས་པ་རྣམས། ཏིང་འཛིན་ཡིད་ཀྱི་
གནས་འདིར་སྤྱན་དྲངས་ནས། འགྲོ་བ་སེམས་ཅན་དོན་དུ་བྱོན་པ་ལ། འཛམ་གླིང་
རིན་ཆེན་མཛེས་པའི་གཞལ་ཡས་འདིར། གཡུང་དྲུང་འཁོར་ལོ་པད་མ་རིན་པོ་ཆེ།
རིན་ཆེན་ནོར་བདུན་བཀྲ་ཤིས་རྫས་བརྒྱད་དང་། གཟུགས་སྒྲ་དྲི་རོ་རེག་རྒྱན་བོན་
དང་གཏེར། ཟད་མེད་གཏེར་དང་བཅས་ཏེ་འབུལ་ལགས་ཀྱིས། དགྱེས་པའི་ཚུལ་
གྱིས་ཞལ་ནས་འཛུམ་ཕྱུང་ལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
གསུམ་པ་གུས་པའི་ཚུལ་གྱིས་ནི། ལུས་ངག་ཡིད་གསུམ་ཕྱག་བགྱིས་ཏེ། མི་འགྱུར་
གཡུང་དྲུང་བོན་གྱི་དབྱིངས་དཀྱིལ་ནས། འཛམ་གླིང་རིན་ཆེན་མཛེས་པའི་གཞལ་
ཡས་འདིར། བདེར་གཤེགས་རྒྱལ་བ་དཀྱིལ་འཁོར་ལྷ་ཚོགས་ལ། ལུས་ངག་ཡིད་
གསུམ་གུས་པའི་ཕྱག་འཚལ་བསྟོད། སྐུ་གསུམ་སངས་རྒྱས་ཐམས་ཅད་འདུས་པའི་
གཙོ། རྒྱལ་བ་སྟོན་པའི་སྐུ་ལ་ཕྱག་འཚལ་བསྟོད། བདུད་རྩི་བུམ་པ་སྐྱེ་འགྲོ་གསོ་
བའི་ཡུམ། ཐུགས་རྗེ་བྱམས་མའི་སྐུ་ལ་ཕྱག་འཚལ་བསྟོད། བྱམས་པ་ཆེན་པོས་ཚ་
གྲང་སྡུག་བསྔལ་འཇོམས། མུ་ཆོ་ལྡེམ་དྲུག་སྐུ་ལ་ཕྱག་འཚལ་བསྟོད། སྦྱིན་པ་ཆེན་
པོས་འདོད་ཆགས་རྒྱ་མཚོ་སྐེམ། གསང་བ་ངང་རིང་སྐུ་ལ་ཕྱག་འཚལ་བསྟོད། ཡེ་
ཤེས་ཆེན་པོས་གཏི་མུག་མུན་པ་སེལ། ཏི་སངས་རང་ཞིའི་སྐུ་ལ་ཕྱག་འཚལ་བསྟོད།
ཡངས་པ་ཆེན་པོས་ཕྲག་དོག་བཙོན་ར་བཤིག །གྲ་བྱིན་སྤུངས་པའི་སྐུ་ལ་ཕྱག་འཚལ་
བསྟོད། ཞི་བ་ཆེན་པོས་ང་རྒྱལ་དྲེག་པ་འཇོམས། ལྕེ་རྒྱལ་པར་ཏིའི་སྐུ་ལ་ཕྱག་འཚལ་
224



མདོ་སྡེ།
མདོ་སྡེ་ཡན་ལག་བརྒྱད་པ།
བསྟོད། བརྩོན་འགྲུས་ཆེན་པོས་ཕམ་ལྟུང་སྡུག་བསྔལ་སྐྱོབས། ཡེ་གཤེན་གཙུག་ཕུད་
སྐུ་ལ་ཕྱག་འཚལ་བསྟོད། དམྱལ་བའི་སྒོ་གཅོད་བྱམས་པའི་ཐར་ལམ་འབྱེད། གཏོ་བུ་
འབུམ་སྲས་སྐུ་ལ་ཕྱག་འཚལ་བསྟོད། ཡི་དྭགས་སྒོ་གཅོད་སྦྱིན་པའི་ཐར་ལམ་འབྱེད།
ཡིད་ཀྱི་ཁྱེའུ་ཆུང་སྐུ་ལ་ཕྱག་འཚལ་བསྟོད། བྱོལ་སོང་སྒོ་གཅོད་ཡེ་ཤེས་ཐར་ལམ་
འབྱེད། གསས་བུ་རྨ་ལོའི་སྐུ་ལ་ཕྱག་འཚལ་བསྟོད། བྲེལ་འཕོངས་སྒོ་གཅོད་ཡངས་
པའི་ཐར་ལམ་འབྱེད། གསས་བུ་གཡུ་ལོའི་སྐུ་ལ་ཕྱག་འཚལ་བསྟོད། དམིགས་པའི་
དད་པས་བསོད་ནམས་ཚོགས་ཆེན་རྫོགས། ནམ་མཁའི་བ་དན་ཅན་ལ་ཕྱག་འཚལ་
བསྟོད། མི་དམིགས་ཤེས་རབ་བག་ཆགས་སྒྲིབ་པ་སྦྱངས། ཁྱུང་གི་རུ་མཚོན་ཅན་
ལ་ཕྱག་འཚལ་བསྟོད། མི་ཆགས་རྡུལ་ཤུགས་འཁོར་དང་ཟང་ཟིང་སྤངས། རྒོད་ཀྱི་
འཕར་འདབ་ཅན་ལ་ཕྱག་འཚལ་བསྟོད། མི་མཉམ་སྟོབས་མཆོག་ཐུན་མོང་བློ་དང་
ལྡན། རྨ་བྱའི་ལྡེམ་རྒྱང་ཅན་ལ་ཕྱག་འཚལ་བསྟོད། མི་རྟོག་ཡེ་ཤེས་མཉམ་པའི་ངང་
ལ་གནས། ཟོ་བོ་སྦར་ཤད་ཅན་ལ་ཕྱག་འཚལ་བསྟོད། མི་ནུབ་རྒྱལ་མཚན་ཆེ་བའི་
རྫུ་འཕྲུལ་སྙེམས། དབལ་སོ་མདུང་རྩེ་ཅན་ལ་ཕྱག་འཚལ་བསྟོད། མི་ཤིག་གསས་
མཁར་བདུད་ཀྱི་ཆུ་བཞི་སྐེམ། གསས་མདའ་དུང་ཡུག་ཅན་ལ་ཕྱག་འཚལ་བསྟོད།
མི་བརྗེད་གཟུངས་ཐོབ་བོན་གྱི་མཚན་ཉིད་ཤེས། སྟོང་རི་ཆེམ་པ་ཅན་ལ་ཕྱག་འཚལ་
བསྟོད། མི་འཁྲུལ་སླར་ཕྱིན་མི་ལྡོག་ས་ལ་གནས། ཁྲི་ལོ་གནམ་གྲགས་ཅན་ལ་ཕྱག་
འཚལ་བསྟོད། མི་ཡེངས་མན་ངག་ཐུགས་ཉིད་ཀློང་ན་བདེ། འཕར་པོ་འཕར་ཆུང་
ཅན་ལ་ཕྱག་འཚལ་བསྟོད། མི་འགྱུར་གཡུང་དྲུང་རང་བཞིན་ལྷུན་གྱིས་གྲུབ། ཆེ་རྒྱལ་
རྒོད་ཞུ་ཅན་ལ་ཕྱག་འཚལ་བསྟོད། མི་འབྱེད་མཉམ་པ་ནམ་མཁའི་གཏོས་ལྟར་ཁྱབ།
ཡང་རྒྱལ་འབྲུག་སླག་ཅན་ལ་ཕྱག་འཚལ་བསྟོད། མི་སྣང་སྣང་བ་འགྲོ་བའི་དོན་ལ་
བརྩོན། གཅོད་པ་ཁྲ་སླག་ཅན་ལ་ཕྱག་འཚལ་བསྟོད། མ་རྨོངས་ཐབས་མཆོག་ཐུགས་
225



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རྗེ་བཞི་དང་ལྡན། དྲག་པོ་དབལ་སླག་ཅན་ལ་ཕྱག་འཚལ་བསྟོད། ཞེ་སྡང་ཆེན་པོ་
དྲི་ཟའི་ཁ་གནོན་མཛད། ཟོ་བོ་དབུ་དགུ་ཅན་ལ་ཕྱག་འཚལ་བསྟོད། འདོད་ཆགས་
ཆེན་པོ་གནོད་སྦྱིན་ཁ་གནོན་མཛད། གཟེ་མ་དབུ་དགུའི་སྐུ་ལ་ཕྱག་འཚལ་བསྟོད།
གཏི་མུག་ཆེན་པོ་ཀླུ་དབང་ཁ་གནོན་མཛད། རུ་ཅོ་དབུ་དགུའི་སྐུ་ལ་ཕྱག་འཚལ་
བསྟོད། འཕྲག་དོག་ཆེན་པོ་གཤིན་རྗེའི་ཁ་གནོན་མཛད། རོམ་པོ་དབུ་དགུའི་སྐུ་ལ་
ཕྱག་འཚལ་བསྟོད། ཡེ་ཤེས་ལྔ་ལྡན་དུག་ལྔ་ཟིལ་གྱིས་གནོན། རིགས་ལྔ་སེམས་དཔའི་
ཚོགས་ལ་ཕྱག་འཚལ་བསྟོད། བདེར་གཤེགས་དབྱིངས་ནས་ཐུགས་རྗེ་ཅན་གྱིས་
གཟིགས། བདག་སོགས་འགྲོ་དྲུག་སྒྲིབ་པ་སྦྱང་དུ་གསོལ།
བཞི་པ་བཤགས་པ་འབུལ་བ་ནི། མི་འགྱུར་གཡུང་དྲུང་བོན་གྱི་དབྱིངས་དཀྱིལ་
ནས། འཛམ་གླིང་རིན་ཆེན་མཛེས་པའི་གཞལ་ཡས་སུ། བདེར་གཤེགས་རྒྱལ་བ་
དཀྱིལ་འཁོར་ལྷ་ཚོགས་ལ། མི་དགེ་སྡིག་པའི་ལས་རྣམས་བཤགས་པར་བགྱིས། ཞེ་
སྡང་དབང་གིས་སྡིག་པ་ཅི་བགྱིས་པ། བདེར་གཤེགས་རྒྱལ་བ་དཀྱིལ་འཁོར་ལྷ་ཚོགས་
ལ། མི་འཆབ་གནོང་འགྱོད་སེམས་ཀྱིས་འཐོལ་ལོ་བཤགས། བྱམས་པ་ཆེན་པོའི་
དངོས་གྲུབ་སྩལ་དུ་གསོལ། འདོད་ཆགས་དབང་གིས་སྡིག་པ་ཅི་བགྱིས་པ། བདེར་
གཤེགས་རྒྱལ་བ་དཀྱིལ་འཁོར་ལྷ་ཚོགས་ལ། མི་འཆབ་གནོང་འགྱོད་སེམས་ཀྱིས་
འཐོལ་ལོ་བཤགས། སྦྱིན་པ་ཆེན་པོའི་དངོས་གྲུབ་སྩལ་དུ་གསོལ། གཏི་མུག་དབང་
གིས་སྡིག་པ་ཅི་བགྱིས་པ། བདེར་གཤེགས་རྒྱལ་བ་དཀྱིལ་འཁོར་ལྷ་ཚོགས་ལ། མི་
འཆབ་གནོང་འགྱོད་སེམས་ཀྱིས་འཐོལ་ལོ་བཤགས། ཡེ་ཤེས་ཆེན་པོའི་དངོས་གྲུབ་
སྩལ་དུ་གསོལ། ཕྲག་དོག་དབང་གིས་སྡིག་པ་ཅི་བགྱིས་པ། བདེར་གཤེགས་རྒྱལ་བ་
དཀྱིལ་འཁོར་ལྷ་ཚོགས་ལ། མི་འཆབ་གནོང་འགྱོད་སེམས་ཀྱིས་འཐོལ་ལོ་བཤགས།
ཡངས་པ་ཆེན་པོའི་དངོས་གྲུབ་སྩལ་དུ་གསོལ། ང་རྒྱལ་དབང་གིས་སྡིག་པ་ཅི་བགྱིས་
226



མདོ་སྡེ།
མདོ་སྡེ་ཡན་ལག་བརྒྱད་པ།
པ། བདེར་གཤེགས་རྒྱལ་བ་དཀྱིལ་འཁོར་ལྷ་ཚོགས་ལ། མི་འཆབ་གནོང་འགྱོད་
སེམས་ཀྱིས་འཐོལ་ལོ་བཤགས། ཞི་བ་ཆེན་པོའི་དངོས་གྲུབ་སྩལ་དུ་གསོལ།
ལྔ་པ་མཆོད་པ་འབུལ་བ་ནི། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ནས།
འཛམ་གླིང་རིན་ཆེན་མཛེས་པའི་གཞལ་ཡས་སུ། བདེར་གཤེགས་རྒྱལ་བ་དཀྱིལ་
འཁོར་ལྷ་ཚོགས་ལ། ལུས་ངག་ཡིད་ཀྱི་མཆོད་པ་འབུལ་བ་ནི། གཡུང་དྲུང་འཁོར་ལོ་
པད་མ་རིན་པོ་ཆེ། རིན་ཆེན་ནོར་བདུན་བཀྲ་ཤིས་རྫས་བརྒྱད་དང་། གཟུགས་སྒྲ་དྲི་
རོ་རེག་རྒྱན་བོན་དང་གཏེར། གླུ་དབྱངས་ཚོམ་ཚོམ་རོལ་མོ་གར་བསྒྱུར་ནས། རྒྱལ་
བ་དཀྱིལ་འཁོར་ལྷ་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་
གསོལ། ན་མོ་ངོ་མཚར་རྨད་དུ་བྱུང་བ་སྟེ། དག་ཅིང་གཙང་མར་བཤམས་པ་ཡི། རྩི་
བཅུད་མར་གྱི་སྒྲོན་མེ་འདི། རྒྱུ་བཞི་འབྱུང་བ་ལྔ་ལས་བསྐྱེད། རྐྱེན་ནི་དད་པ་ཅན་
གྱིས་སྦྱོར། འབུལ་ནི་རྒྱལ་བ་སྲས་ལ་འབུལ། བྱིན་གྱིས་རློབས་ལ་བཞེས་སུ་གསོལ།
བདག་དང་མཐའ་ཡས་སེམས་ཅན་རྣམས། མི་རྟག་འཆི་འཕོ་དུས་བྱུང་ཚེ། མར་མེ་
མཆོད་པ་ཕུལ་བ་ཡིས། ཞེ་སྡང་ལས་ཀྱི་སྒྲིབ་དག་ནས། དམྱལ་བར་སྐྱེ་བའི་སྒོ་ཆོད་
ཅིང་། གར་གསས་བཙན་པོའི་ཞིང་ཁམས་སུ། གཡུང་དྲུང་རིགས་སུ་ལྷུན་གྲུབ་སྟེ། །
བྱམས་པའི་འགྲོ་དོན་མཐར་ཕྱིན་ཤོག །ན་མོ་ངོ་མཚར་རྨད་དུ་བྱུང་བ་སྟེ། དག་ཅིང་
གཙང་མར་བཤམས་པ་ཡི། སྣང་མ་སྤོས་ཀྱི་དུད་པ་འདི། རྒྱུ་བཞི་འབྱུང་བ་ལྔ་ལས་
བསྐྱེད། རྐྱེན་ནི་དད་པ་ཅན་གྱིས་སྦྱར། འབུལ་ནི་རྒྱལ་བ་སྲས་ལ་འབུལ། བྱིན་གྱིས་
རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་རྣམས། མི་རྟག་འཆི་
འཕོས་དུས་བྱུང་ཚེ། སྣང་མེ་མཆོད་པ་ཕུལ་བ་ཡིས། འདོད་ཆགས་ལས་ཀྱི་སྒྲིབ་དག་
ནས། ཡི་དྭགས་སྐྱེ་བའི་སྒོ་ཆོད་ཅིང་། རྒོད་གསས་ཁམས་པའི་ཞིང་ཁམས་སུ། འཁོར་
ལོ་རིགས་སུ་ལྷུན་གྲུབ་སྟེ། སྦྱིན་པའི་འགྲོ་དོན་མཐར་ཕྱིན་ཤོག །ན་མོ་ངོ་མཚར་རྨད་
227



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
དུ་བྱུང་བ་སྟེ། དག་ཅིང་གཙང་མར་བཤམས་པ་ཡི། གསོ་བསྐྱེད་སྨན་གྱི་ཡོན་ཆབ་
འདི། རྒྱུ་བཞི་འབྱུང་བ་ལྔ་ལས་བསྐྱེད། རྐྱེན་ནི་དད་པ་ཅན་གྱིས་སྦྱར། འབུལ་ནི་
རྒྱལ་བ་སྲས་ལ་འབུལ། བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་
ཡས་སེམས་ཅན་རྣམས། མི་རྟག་འཆི་འཕོས་དུས་བྱུང་ཚེ། ཡོན་ཆབ་མཆོད་པར་ཕུལ་
བ་ཡིས། གཏི་མུག་ལས་ཀྱི་སྒྲིབ་དག་ནས། བྱོལ་སོང་སྐྱེ་བའི་སྒོ་ཆོད་ཅིང༌། གསས་
རྗེ་རྨང་པོའི་ཞིང་ཁམས་སུ། པད་མ་རིགས་སུ་ལྷུན་གྲུབ་སྟེ། ཡེ་ཤེས་འགྲོ་དོན་མཐར་
ཕྱིན་ཤོག །ན་མོ་ངོ་མཚར་རྨད་དུ་བྱུང་བ་སྟེ། དག་ཅིང་གཙང་མར་བཤམས་པ་
ཡི། འབྲུ་ལྔ་བཅུད་ཀྱི་ཞལ་ཟས་འདི། རྒྱུ་བཞི་འབྱུང་བ་ལྔ་ལས་བསྐྱེད། རྐྱེན་ནི་དད་
པ་ཅན་གྱིས་སྦྱར། འབུལ་ནི་རྒྱལ་བ་སྲས་ལ་འབུལ། བྱིན་གྱིས་རློབས་ལ་བཞེས་སུ་
གསོལ། བདག་དང་མཐའ་ཡས་སེམས་ཅན་རྣམས། མི་རྟག་འཆི་འཕོས་དུས་བྱུང་ཚེ།
ཞལ་ཟས་མཆོད་པ་ཕུལ་བ་ཡིས། ཕྲག་དོག་ལས་ཀྱི་སྒྲིབ་དག་ནས། མཐའ་འཁོབ་སྐྱེ་
བའི་སྒོ་ཆོད་ཅིང་། གནམ་གསས་དབྱིངས་རུམ་ཞིང་ཁམས་སུ། རིན་ཆེན་རིགས་སུ་
ལྷུན་གྲུབ་ནས། ཡངས་པའི་འགྲོ་དོན་མཐར་ཕྱིན་ཤོག །ན་མོ་ངོ་མཚར་རྨད་དུ་བྱུང་
བ་སྟེ། དག་ཅིང་གཙང་མར་བཤམས་པ་ཡི། བཀྲ་གསལ་ཧ་ལོའི་མེ་ཏོག་འདི། རྒྱུ་
བཞི་འབྱུང་བ་ལྔ་ལས་བསྐྱེད། རྐྱེན་ནི་དད་པ་ཅན་གྱིས་སྦྱར། འབུལ་ནི་རྒྱལ་བ་སྲས་
ལ་འབུལ། བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་
རྣམས། མི་རྟག་འཆི་འཕོས་དུས་བྱུང་ཚེ། མེ་ཏོག་མཆོད་པ་ཕུལ་བ་ཡིས། ང་རྒྱལ་
ལས་ཀྱི་སྒྲིབ་དག་ནས། ལྷ་མེན་སྐྱེ་བའི་སྒོ་ཆོད་ཅིང་། གཤེན་ལྷ་འོད་དཀར་ཞིང་
ཁམས་སུ། དེ་བཞིན་རིགས་སུ་ལྷུན་གྲུབ་སྟེ། ཞི་བའི་འགྲོ་དོན་མཐར་ཕྱིན་ཤོག ། །
༧ མཆོད་སྦྱིན་རྒྱས་པར་འབུལ་བ་ནི། ཡར་སྟེགས་རྫས་ཀྱི་གཏོར་མ་བཏེགས།
ཕྱག་འཚལ་མཚན་བསྟོད་མཆོད་པ་འབུལ། མི་འགྱུར་གཡུང་དྲུང་བོན་གྱི་དབྱིངས་
228



མདོ་སྡེ།
མདོ་སྡེ་ཡན་ལག་བརྒྱད་པ།
དཀྱིལ་གྱི། རིན་ཆེན་པད་མ་མཛེས་པའི་གཞལ་ཡས་སུ། དབུས་ཕྱོགས་གླིང་ཆེན་ཕོ་
བྲང་གི །ཉི་ཟླ་པད་མའི་གདན་སྟེང་ན། དུས་གསུམ་རྒྱལ་བ་འདུས་པའི་སྐུ། རྒྱལ་བ་
བསྟན་པའི་གཙོ་བོ་ནི། སྐུ་མདོག་མུ་མེན་དྭངས་པ་ལ། རིན་ཆེན་མཛེས་པའི་དབུ་
རྒྱན་ཅན། སྙན་ཆ་མགུལ་ཆུ་སེ་མོ་དོ། ཕྱག་གདུབ་ཞབས་གདུབ་རྒྱན་གྱིས་བརྒྱན།
གཡས་པས་གསེར་གྱི་ཆག་ཤིང་བསྣམས། གཡོན་པ་ཕྱག་རྒྱ་མཉམ་པར་གནས། རྒྱལ་
བ་ཀུན་གྱི་གཙོ་བོ་ལ། ཕྱག་འཚལ་མཚན་བསྟོད་མཆོད་པ་འབུལ། དེ་དང་གཉིས་
མེད་མཉམ་པའི་ཡུམ། ཡུམ་ཆེན་ཐུགས་རྗེ་བྱམས་མ་ནི། སྐུ་མདོག་དམར་མོ་བྱི་
རུའི་མདོག །རིན་ཆེན་མཛེས་པའི་རྒྱན་གྱིས་བརྒྱན། གཡས་པས་སྐྱབས་སྦྱིན་ཕྱག་རྒྱ་
མཛད། གཡོན་པས་བདུད་རྩི་བུམ་པ་འཛིན། སྐྱེ་འགྲོ་སེམས་ཅན་གསོ་བའི་མ། དེ་
ལ་ཕྱག་འཚལ་མཆོད་པ་འབུལ། གཤེན་རབ་དེ་ཡི་བཀའ་འཁོར་ནི། ཤར་ཕྱོགས་པད་
མའི་གདན་སྟེང་ན། གཤེན་རབ་གཏོ་བུ་འབུམ་སྲས་ནི། སྐུ་མདོག་དཀར་ལ་འོད་
ཟེར་འབར། སྐུ་སྟོད་མེན་དར་ནབ་བཟའ་ལ། སྐུ་སྨད་གཞའ་ཚོན་ཤམ་ཐབས་ཅན།
ཕྱག་མཚན་གསལ་བའི་སྒྲོན་མེ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཕྱོགས་པད་མའི་གདན་སྟེང་ན། མཚན་ལྡན་ཡིད་ཀྱི་ཁྱེའུ་ཆུང་ནི། སྐུ་མདོག་ལྗང་
ལ་འོད་ཟེར་འབར། སྐུ་སྟོད་ཆུ་དར་ནབ་བཟའ་ལ། སྐུ་སྨད་གཞའ་ཚོན་ཤམ་ཐབས་
ཅན། ཕྱག་མཚན་འཁོར་ལོ་འབར་བ་བསྣམས། དེ་ལ་ཕྱག་འཚལ་མཆོད་པ་འབུལ།
ནུབ་ཕྱོགས་པད་མའི་གདན་སྟེང་ན། རྨ་ལོ་སྐྱིན་གྱི་རལ་ཁ་ཅན། སྐུ་མདོག་དམར་
ལ་འོད་ཟེར་འབར། སྐུ་སྟོད་སྐྱིན་གྱི་རལ་ཁ་ལ། སྐུ་སྨད་གཞའ་ཚོན་ཤམ་ཐབས་ཅན།
ཕྱག་མཚན་ཧ་ལོ་མེ་ཏོག་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
པད་མའི་གདན་སྟེང་ན། གཡུ་ལོ་གཡུ་ཡི་ལན་ཕྲན་ཅན། སྐུ་མདོག་སྔོ་ལ་འོད་ཟེར་
འབར། སྐུ་སྟོད་མེ་དར་ནབ་བཟའ་ལ། སྐུ་སྨད་གཞའ་ཚོན་ཤམ་ཐབས་ཅན། ཕྱག་
229



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཚན་རིན་ཆེན་འབར་བ་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་
མཛེས་པའི་གཞལ་ཡས་ཀྱི། ཤར་ཕྱོགས་གླིང་ཆེན་ཕོ་བྲང་གི །གཡུང་དྲུང་འཁྱིལ་བའི་
གདན་སྟེང་ན། གཤེན་རབ་མུ་ཆོ་ལྡེམ་དྲུག་ནི། སྐུ་མདོག་སྔོ་དམར་མེ་ཆུའི་མདོག །
དབུ་ལ་རིན་ཆེན་ཐོད་ལྡིང་ཅན། སྐུ་ལ་ཆུ་རླུང་དཔྱང་བུ་གསོལ། ཕྱག་མཚན་མེ་ཆུའི་
རྒྱལ་མཚན་བསྣམས། དེ་ལ་ཕྱག་འཚལ་མཆོད་པ་འབུལ། གཤེན་རབ་དེ་ཡི་བཀའ་
འཁོར་ནི། ཤར་ཕྱོགས་གཡུང་དྲུང་གདན་སྟེང་ན། ཡེ་གཤེན་ནམ་མཁའི་བ་དན་ཅན།
སྐུ་མདོག་ནམ་མཁའི་གཟི་མདངས་ཅན། ཕྱག་མཚན་ནམ་མཁའི་བ་དན་བསྣམས།
དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་གཡུང་དྲུང་གདན་སྟེང་ན། ཡེ་གཤེན་
ཁྱུང་གི་རུ་ཚོན་ཅན། སྐུ་མདོག་ལྗང་ལ་འོད་ཟེར་འབར། ཕྱག་མཚན་ཁྱུང་གི་རུ་
མཚོན་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་གཡུང་དྲུང་གདན་
སྟེང་ན། ཡེ་གཤེན་རྒོད་ཀྱི་འཕར་འདབ་ཅན། སྐུ་མདོག་དམར་ལ་འོད་ཟེར་འབར།
ཕྱག་མཚན་རྒོད་ཀྱི་གཤོག་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
གཡུང་དྲུང་གདན་སྟེང་ན། ཡེ་གཤེན་རྨ་བྱའི་ལྡེམ་རྒྱང་ཅན། སྐུ་མདོག་སྔོན་པོ་རྒྱན་
དང་ཆས། ཕྱག་མཚན་རྨ་བྱའི་ཕོད་ལྡེམ་བསྣམས། དེ་ལ་ཕྱག་འཚལ་མཆོད་པ་འབུལ།
རིན་ཆེན་མཛེས་པའི་གཞལ་ཡས་ཀྱི། བྱང་ཕྱོགས་གླིང་ཆེན་ཕོ་བྲང་གི །འཁོར་ལོ་
འབར་བའི་གདན་སྟེང་ན། གཤེན་རབ་གསང་བ་ངང་རིང་ནི། སྐུ་མདོག་དམར་ལ་
འོད་ཟེར་འབར། དབུ་ལ་རིན་ཆེན་རྒྱན་གྱིས་བརྒྱན། སྐུ་ལ་ཆུ་དར་ནམ་བཟའ་གསོལ།
ཕྱག་མཚན་བདུད་རྩིའི་བུམ་པ་བསྣམས། དེ་ལ་ཕྱག་འཚལ་མཆོད་པ་འབུལ། གཤེན་
རབ་དེ་ཡི་བཀའ་འཁོར་ནི། ཤར་ཕྱོགས་འཁོར་ལོའི་གདན་སྟེང་ན། ཡེ་གཤེན་ཟོ་བོ་
སྤར་ཤད་ཅན། སྐུ་མདོག་དཀར་ལ་འོད་ཟེར་འབར། ཕྱག་མཚན་དབལ་གྱི་སྤར་ཤད་
བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་འཁོར་ལོའི་གདན་སྟེང་ན།
230



མདོ་སྡེ།
མདོ་སྡེ་ཡན་ལག་བརྒྱད་པ།
ཡེ་གཤེན་དབལ་སོ་མདུང་རྩེ་ཅན། སྐུ་མདོག་ལྗང་ལ་འོད་ཟེར་འབར། ཕྱག་མཚན་
མདུང་མོ་རྩེ་གསུམ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་འཁོར་
ལོའི་གདན་སྟེང་ན། ཡེ་གཤེན་གསས་མདའ་དུང་ཡུག་ཅན། སྐུ་མདོག་དམར་ལྗང་
རྒྱན་དང་ཆས། ཕྱག་མཚན་ལྷ་མདའ་སྒྲོ་དཀར་བསྣམས། དེ་ལ་ཕྱག་འཚལ་མཆོད་
པ་འབུལ། ལྷོ་ཕྱོགས་འཁོར་ལོའི་གདན་སྟེང་ན། ཡེ་གཤེན་སྟོང་རི་ཆེམ་པ་ཅན། སྐུ་
མདོག་མཐིང་ཁ་རྒྱན་དང་ཆས། ཕྱག་མཚན་གཡུ་རྔ་དིང་པ་བསྣམས། དེ་ལ་ཕྱག་
འཚལ་མཆོད་པ་འབུལ། རིན་ཆེན་མཛེས་པའི་གཞལ་ཡས་ཀྱི། ནུབ་ཕྱོགས་གླིང་ཆེན་
ཕོ་བྲང་གི །པད་མ་མཛེས་པའི་གདན་སྟེང་ན། གཤེན་རབ་ཏི་སང་རང་ཞི་ནི། སྐུ་
མདོག་སྔོན་པོ་རྒྱན་དང་ཆས། དབུ་ལ་རིན་ཆེན་པྲོག་ཞུ་གསོལ། སྐུ་ལ་ལེབ་རྒན་
རལ་ག་གསོལ། ཕྱག་མཚན་ཡེ་ཤེས་སྒྲོན་མ་འདེགས། དེ་ལ་ཕྱག་འཚལ་མཆོད་པ་
འབུལ། གཤེན་རབ་དེའི་བཀའ་འཁོར་ནི། ཤར་ཕྱོགས་པད་མའི་གདན་སྟེང་ན། ཡེ་
གཤེན་ཁྲི་ལོ་གནམ་གྲགས་ཅན། སྐུ་མདོག་གསེར་འོད་འབར་བ་ལ། ཕྱག་མཚན་
གསེར་གྱི་གཤང་ཆུང་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པད་
མའི་གདན་སྟེང་ན། ཡེ་གཤེན་འཕར་པོ་འཕར་ཆུང་ནི། སྐུ་མདོག་ལྗང་ཁུ་འོད་ཟེར་
འབར། ཕྱག་མཚན་འཕར་པོ་འཕར་གྲགས་བསྣམས། དེ་ལ་ཕྱག་འཚལ་མཆོད་པ་
འབུལ། ནུབ་ཕྱོགས་པད་མའི་གདན་སྟེང་ན། ཡེ་གཤེན་ཆེ་རྒྱལ་རྒོད་ཞུ་ཅན། སྐུ་
མདོག་དམར་ལ་འོད་ཟེར་འབར། དབུ་ལ་རྒོད་ཀྱི་ལྡེམ་ཞུ་གསོལ། ཕྱག་མཚན་པད་
མ་འདབ་བརྒྱད་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པད་མའི་
གདན་སྟེང་ན། ཡེ་གཤེན་ཡང་རྒྱལ་འབྲུག་སླག་ཅན། སྐུ་མདོག་ལྗང་ནག་འཚེར་བ་
ལ། སྐུ་ལ་འབྲུག་གི་སླག་པ་གསོལ། ཕྱག་མཚན་ཁྲུས་ཀྱི་བུམ་པ་བསྣམས། དེ་ལ་ཕྱག་
འཚལ་མཆོད་པ་འབུལ། རིན་ཆེན་མཛེས་པའི་གཞལ་ཡས་ཀྱི། ལྷོ་ཕྱོགས་གླིང་ཆེན་ཕོ་
231



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
བྲང་གི །རིན་ཆེན་འབར་བའི་གདན་སྟེང་ན། གཤེན་རབ་གྲ་བྱིན་སྤུངས་པ་ནི། སྐུ་
མདོག་གསེར་འོད་འབར་བ་ལ། དབུ་ལ་རིན་ཆེན་ཐོད་ལྡིང་ཅན། སྐུ་ལ་གཞའ་ཚོན་
ནབ་བཟའ་ལ། ཕྱག་མཚན་གསེར་གྱི་ཆག་ཤིང་བསྣམས། དེ་ལ་ཕྱག་འཚལ་མཆོད་
པ་འབུལ། གཤེན་རབ་དེ་ཡི་བཀའ་འཁོར་ནི། ཤར་ཕྱོགས་རིན་ཆེན་གདན་སྟེང་
ན། ཡེ་གཤེན་གཅོད་པའི་ཁྲ་སླག་ཅན། སྐུ་མདོག་དཀར་ལྗང་རྒྱན་དང་ལྡན། སྐུ་
ལ་གཅོད་པའི་ཁྲ་སླག་གསོལ། ཕྱག་མཚན་གསེར་གྱི་གཡུང་དྲུང་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ཕྱོགས་རིན་ཆེན་གདན་སྟེང་ན། ཡེ་གཤེན་དྲག་
པོ་དབལ་སླག་ཅན། སྐུ་མདོག་དམར་ནག་འབར་བ་ལ། སྐུ་ལ་དབལ་གྱི་ཆར་སླག་
གསོལ། ཕྱག་མཚན་དབལ་གྱི་རལ་ཀྱུ་བསྣམས། དེ་ལ་ཕྱག་འཚལ་མཆོད་པ་འབུལ།
ནུབ་ཕྱོགས་རིན་ཆེན་གདན་སྟེང་ན། ཡེ་གཤེན་ལྕེ་རྒྱལ་པར་བན་ནི། སྐུ་མདོག་སྔོ་སྐྱ་
འཚེར་བ་ལ། དབུ་ལ་རིན་ཆེན་སྲོག་ཞུ་གསོལ། སྐུ་ལ་གསེར་གྱི་ཁྲབ་མོ་མནབ། ཕྱག་
མཚན་དབལ་གྱི་གཤང་ལང་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
རིན་ཆེན་གདན་སྟེང་ན། གཤེན་རབ་ཡེ་གཤེན་གཙུག་ཕུད་ནི། སྐུ་མདོག་དཀར་ལ་
འོད་ཟེར་འབར། དབུ་ལ་རིན་ཆེན་ཐོད་ལྡིང་ཅན། སྐུ་ལ་འོད་ཀྱི་ནབ་བཟའ་གསོལ།
ཕྱག་མཚན་ཨུད་འབར་མེ་ཏོག་བསྣམས། དེ་ལ་ཕྱག་འཚལ་མཆོད་པ་འབུལ། རིན་
ཆེན་མཛེས་པའི་གཞལ་ཡས་ཀྱི། སྒོ་བཞི་འབར་བའི་ཏ་ལ་ནི། ཤར་ཕྱོགས་དབལ་གྱི་
སྒོ་སྲུང་ནི། དབལ་གསས་ཟོ་བོ་དབུ་དགུ་ནི། དབུ་དགུ་ཕྱག་ནི་བཅོ་བརྒྱད་པ། སྐུ་
མདོག་ཤེལ་དཀར་གངས་རི་འདྲ། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་
བཞི་དམྱལ་བའི་སྐྱེ་སྒོ་གཅོད། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་དབལ་
གྱི་སྒོ་སྲུང་ནི། དབལ་གསས་གཟེ་མ་དབུ་དགུ་ནི། དབུ་དགུ་ཕྱག་ཀྱང་བཅོ་བརྒྱད་པ།
སྐུ་མདོག་ལྗང་ནག་འབར་བ་ལ། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་
232



མདོ་སྡེ།
མདོ་སྡེ་ཡན་ལག་བརྒྱད་པ།
བཞི་ཡི་དྭགས་སྐྱེ་སྒོ་གཅོད། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་དབལ་
གྱི་སྒོ་སྲུང་ནི། དབལ་གསས་རུ་ཅོ་སྡེ་དགུ་ནི། དབུ་དགུ་ཕྱག་ཀྱང་བཅོ་བརྒྱད་པ། སྐུ་
མདོག་དམར་ནག་མེ་རི་འབར། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞི་
བྱོལ་སོང་སྐྱེ་སྒོ་གཅོད། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་དབལ་གྱི་སྒོ་
སྲུང་ནི། དབལ་གསས་རོམ་པོ་རྩེ་དགུ་ནི། དབུ་དགུ་ཕྱག་ཀྱང་བཅོ་བརྒྱད་པ། སྐུ་
མདོག་མཐིང་ནག་འཇིགས་པ་ལ། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་
བཞི་མཐའ་འཁོབ་སྐྱེ་སྒོ་གཅོད། དེ་ལ་ཕྱག་འཚལ་མཆོད་པ་འབུལ།
གཉིས་པ་མར་སྦྱིན་གཏོང་བ་ནི། ཨོཾ་བདག་གི་ཏིང་འཛིན་མཐུ་སྟོབས་དང་། དེ་
བཞིན་ཉིད་ཀྱི་སྟོབས་མཆོག་དང༌། རྒྱལ་བ་གཤེན་རབ་ཐུགས་རྗེ་དང༌། འདུལ་བ་
དྲུག་གི་ནུས་མཐུ་དང་། ཡེ་གཤེན་རྣམས་ཀྱི་བྱིན་རླབས་དང་། ཡོན་བདག་བསམ་པ་
དག་པ་དང་། རྒྱུ་རྐྱེན་ཡོ་བྱད་འཚོགས་པ་ཡི། འདོད་ལྔ་སྦྱིན་པའི་ཡར་སྟེགས་འདི།
ཕྱོགས་བཅུའི་ཞིང་ཁམས་རབ་འབྱམས་ཀྱི། རིས་དྲུག་བར་དོའི་གནས་རིགས་སུ།
བདུད་རྩི་ཆར་དུ་འབབ་འགྱུར་ཅིག །ཅི་འདོད་ཡིད་བཞིན་འཕྲད་ནས་ཀྱང་། དགོས་
འདོད་རེ་བ་སྐོང་འགྱུར་ཅིག །སྟོབས་མཆོག་དེ་རྣམས་འདུས་པ་ཡིས། རིས་དྲུག་བར་
དོའི་སེམས་ཅན་རྣམས། རང་རང་སྡུག་བསྔལ་མྱུར་ཞི་ནས། བླ་མེད་གོ་འཕང་ཐོབ་
པར་ཤོག །མཆོད་སྦྱིན་རྒྱས་པའི་བྱིན་རློབས་ཀྱིས། བདག་དང་མཐའ་ཡས་སེམས་
ཅན་རྣམས། གསས་ཆེན་རིགས་ལྔའི་ཞིང་ཁམས་སུ། ཐར་པ་མངོན་སངས་རྒྱས་པར་
ཤོག །ཅེས་པ་སྐབས་དང་སྦྱར་ལ་བཏང༌། རྗེས་སུ་སྨོན་ལམ་འདི་སྐད་གདབ། ན་
མོ་བདག་དང་མཐའ་ཡས་སེམས་ཅན་གྱིས། བདེར་གཤེགས་རྒྱལ་བ་གཙོ་འཁོར་
རྣམས། དབྱིངས་ནས་སྤྱན་དྲངས་མཆོད་པ་དང་། བཤགས་དང་སྡོམ་དང་སྨོན་ལམ་
གདབ། རྗེས་སུ་ཡིད་རང་ཕུལ་ལས་སོགས། བསོད་ནམས་དགེ་བ་ཅི་བགྱིས་པ། ནམ་
233



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
མཁའི་མཐའ་དང་མཉམ་པ་ཡི། ཁམས་གསུམ་འགྲོ་དྲུག་དོན་དུ་བསྔོ། རིས་དྲུག་སྡུག་
བསྔལ་རྒྱུན་ཆད་ནས། ཐར་པ་མངོན་སངས་རྒྱས་པར་ཤོག །ཅི་བསགས་དགེ་བའི་
རྩ་བ་དང་། བསོད་ནམས་བསགས་པའི་སྦྱིན་སྟོབས་ཀྱིས། བདག་དང་མཐའ་ཡས་
སེམས་ཅན་རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས། དམིགས་མེད་རྟོགས་
པའི་ཤེས་རབ་ཀྱིས། རང་རིག་ཡེ་ཤེས་དོན་རྟོགས་ཤོག །གང་ཞིག་འཆི་འཕོས་དུས་
བྱུང་ཚེ། འཇིག་རྟེན་སྒྱུ་མའི་གནས་རིགས་ལ། འཁོར་ཆགས་མེད་པའི་རྟུལ་ཤུགས་
ཀྱིས། ཡེ་ཤེས་ལྔ་ཡི་རྩལ་ལྡན་ཏེ། གསས་ཆེན་རིགས་ལྔའི་ཞིང་ཁམས་སུ། དྲི་མེད་
པད་མའི་སྡོང་པོ་ལ། བརྫུས་ཏེ་སྐྱེ་བ་ལེན་པར་ཤོག །བརྫུས་ཏེ་སྐྱེ་བ་བླངས་ནས་ཀྱང་།
ཁམས་གསུམ་འགྲོ་དྲུག་སེམས་ཅན་ལ། ཚད་མེད་བཞིའི་ཐུགས་རྗེ་ཡིས། ཅི་སྲིད་
འཁོར་བ་མ་སྟོང་བར། རྟག་ཏུ་འགྲོ་དོན་བྱེད་པར་ཤོག །ཅེས་པའི་རེ་དོགས་མེད་
པར་གདབ། ཚད་མེད་སྙིང་རྗེ་ཆེར་ལྡན་ནས། རང་བས་གཞན་དོན་གཙོར་བྱེད་ཅིང་།
གང་ལའང་ཐེ་ཚོམ་བློ་བྲལ་ནས། རེ་དོགས་མེད་པར་གདབ་པ་སྟེ། སྨོན་ལམ་ཆེན་པོ་
ཡིན་པར་བཤད། དེས་ནི་སེམས་ཅན་དོན་བྱེད་ནུས།
༧ གསུམ་པ་རྗེས་ཀྱི་བྱ་བ་གསུམ། ཐོག་མར་དཀྱིལ་འཁོར་དལ་ལ་འཇུག །དེ་
ཡང་རྣམ་པ་གསུམ་དུ་བསྟན། ཡོན་བདག་ཁྲུས་ནས་ཕྱུང་བ་དང༌། སྒོ་དབྱེ་བསྲེ་
བསྣན་ལས་ཆོག་དང༌། དཀྱིལ་འཁོར་ལྷ་ཞལ་བསྟན་པའོ། །ཡོན་བདག་ཁྲུས་ནས་
ཕྱུང་བ་ལ། གཙང་མའི་ཆུ་དང་སྨན་སྤོས་སྦྱར། དག་ཅིང་གཙང་མར་བྱིན་གྱིས་
རློབས། ༀ་བུམ་པ་ལྷ་ཡི་གཞལ་ཡས་ཁང་། བཅུད་ནི་ལྷ་མོ་ཡུམ་གྱི་མཁའ། ཆུ་ནི་
དག་བྱེད་ཁྲུས་ཀྱི་ཆུ། ཀུན་གསོ་རོ་ལྡན་ཆབ་གཙང་འདིས། སྐལ་ལྡན་རྣམས་ལ་ཁྲུས་
གསོལ་བས། ཚེ་རབས་གོང་ནས་བསགས་པ་ཡི། བག་ཆགས་སྒྲིབ་པ་དག་འགྱུར་
ཅིག །ན་མ་ཨ་དཀར་གཤའ་ཡ་ནི་སང་སལེ་སཱཧཱ། ཅེས་པས་སྒྲིབ་པ་དག་པར་བསམ།
234



མདོ་སྡེ།
མདོ་སྡེ་ཡན་ལག་བརྒྱད་པ།
ཡོན་བདག་དར་དཀར་སྦུབས་སུ་ཞུགས། གཉིས་པ་དཀྱིལ་འཁོར་སྒོ་དབྱེ་བ། དལ་
གྱི་ཕྱོགས་བཞིར་མར་མེ་བཞི། མཚན་ལྡན་ཁྱེའུ་བུ་མོས་བཏེགས། དཔོན་གསས་དག་
ལ་ཞུ་བ་འབུལ། ཀྱེ་མ་རིག་མུན་སེལ་སྒྲོན་མེའི་མཆོག །དཔོན་གསས་ཐུགས་རྗེའི་
མངའ་བདག་ལ། བདག་ཅག་ལས་ཀྱི་དབང་གིས་སྒྲིབ། དཀྱིལ་འཁོར་ལྷ་ཞལ་དོན་
མ་མཐོང་། ཡི་དམ་ལྷ་དང་ཞལ་མ་མཇལ། དིང་གི་དཔོན་གསས་ཐུགས་རྗེ་ཡིས།
དཀྱིལ་འཁོར་ལྷ་ཞལ་བསྟན་པ་དང་། ཡི་དམ་ལྷ་དང་མཇལ་འཚལ་ཞུ། ཅེས་པས་
གུས་ཚུལ་ཞུ་བའོ། །དེ་ལ་དཔོན་གསས་ཀྱིས་གསུངས་པ། དིང་གི་སྐལ་ལྡན་རིགས་ཀྱི་
བུ། སྔོན་ནས་ལས་འཕྲོ་སྐལ་པ་ལྡན། ད་ལྟ་གཡུང་དྲུང་བོན་ལ་མོས། དགེ་བ་སྤྱད་
ཅིང་དལ་འབྱོར་ལྡན། དཀྱིལ་འཁོར་ལྷ་ཞལ་ངས་བསྟན་གྱིས། ལུས་ངག་ཡིད་གསུམ་
མཆོད་པ་འབུལ། ཨོཾ་དཀྱིལ་འཁོར་གཞལ་ཡས་སྒོ་བཞི་རུ། སྒོ་སྲུང་དབལ་གྱི་ཁྲོ་བོ་
ལ། གསལ་བའི་སྒྲོན་མེ་མཆོད་པ་འབུལ། ཐུགས་རྗེ་སེམས་ཅན་དོན་དགོངས་ལ། སྒྱུ་
མ་ཆོ་འཕྲུལ་སྐུ་སྦས་ཤིང་། མཚན་ལྡན་ཡིད་ཀྱི་ཁྱེའུ་བཞིས། ཕྱག་མཚན་འཕྲུལ་གྱི་ལྡེ་
མིག་གིས། དཀྱིལ་འཁོར་གསང་བའི་སྒོ་ཕྱེས་ནས། ཡི་དམ་ལྷ་ཞལ་བསྟན་དུ་གསོལ།
ཅེས་པས་དར་དཀར་ཡོལ་བ་བསལ། གསུམ་པ་ལྷ་ཞལ་བསྟན་པ་ནི། དིང་གི་སྐལ་
ལྡན་རིགས་ཀྱི་བུ། དཀྱིལ་འཁོར་གསང་བའི་གཞལ་ཡས་འདིར། མར་མེ་གསལ་བའི་
སྒོ་དབྱེ་ནས། དཀྱིལ་འཁོར་གསུམ་དུ་གསལ་བ་ལས། ལྷ་ཚོགས་འཕྲོ་འདུ་བཅས་པ་
འདི། སྔོན་གྱི་ཡི་དམ་ལྷ་ཡིན་པས། དུས་འདིར་ཡི་དམ་ལྷ་དང་མཇལ། ཡི་དམ་ལྷ་
རུ་ཤེས་པར་མཛོད། ཡི་དམ་ལྷ་དང་དབྱེར་མེད་ཅིང་། གཉིས་མེད་གཅིག་ཏུ་ངང་
མཉམ་ཤོག །ཅེས་པས་སྐུ་མདོག་ཕྱག་མཚན་དང༌། རྒྱན་དང་ཆ་ལུགས་རྫོགས་པར་
བསྟན། དེ་ནི་དལ་གྱི་བྱ་བའོ། །
༧ གཉིས་པ་དབང་བཞི་བསྐུར་བ་ལ། ཐོག་མར་བུམ་པའི་དབང་བསྐུར་ཏེ། བུམ་
235



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པ་གཞལ་ཡས་བཅུད་ནི་ལྷ། ཁ་རྒྱན་གཟུངས་ཐག་འོད་ཟེར་འཕྲོ། ཐུགས་རྗེ་བྱིན་
རླབས་གཅིག་ཏུ་བསྡུས། སྐལ་ལྡན་སྤྱི་བོའི་གཙུག་ཏུ་བསྐུར། ཨ་བཅུད་དང་ལྡན་པའི་
དཔོན་གསས་ངས། སྣོད་དང་ལྡན་པའི་སློབ་མ་ལ། དབང་ཆེན་གྲུབ་རྟགས་ངས་
བསྐུར་གྱིས། དབང་མཆོག་སྣོད་དང་ལྡན་པར་བགྱིས། ཨོཾ་བུམ་པ་ཟླུམ་པོ་གཞལ་
ཡས་ནམ་མཁའི་དབྱིངས། ཁ་རྒྱན་གཟུངས་ཐག་ཐུགས་རྗེ་སྤྲིན་དཔུང་འཁྲིགས།
སྨན་འབྲུ་རིན་ཆེན་རྒྱལ་བ་དཀྱིལ་འཁོར་ལྷ། ཆུ་དང་འོ་མ་བྱིན་རླབས་བདུད་རྩིའི་
ཆར། སྐལ་ལྡན་སྐྱེས་བུ་རྣམས་ལ་དབང་བསྐུར་བས། མཆོག་ཐུན་དངོས་གྲུབ་གཏེར་
དང་ལྡན་འགྱུར་ཅིག །ཨོཾ་ཨ་མ་ཧ་ར་འོད་སྤྲོས་མུ་ཡེ་ཧཱུཾ་འདུ།
གཉིས་པ་རྫས་ཀྱི་དབང་བསྐུར་ཏེ། ཨ་བཅུད་དང་ལྡན་པའི་དཔོན་གསས་ངས།
སྣོད་དང་ལྡན་པའི་སློབ་བུ་ལ། དབང་ཆེན་གྲུབ་རྟགས་ངས་བསྐུར་གྱིས། དབང་
ཆེན་སྣོད་དང་ལྡན་པར་བགྱིས། ཨོ་རིན་ཆེན་འཕྲེང་བ་བརྒྱ་དང་རྩ་བརྒྱད་འདི།
བདེར་གཤེགས་ཐུགས་འཛབ་གྲངས་འཛིན་ནོར་བ་སྤངས། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། མ་ནོར་ངེས་པའི་དབང་མཆོག་ཐོབ་པར་ཤོག །ཨོ་རད་ན་
དྲུང་མུ་ཉི་རི་བྷ་ར་ཏྲང༌། ཤི་ཤོན་ལྷུབ་ལྷུབ་དར་གྱི་ཅོད་པན་འདི། སྣ་ཚོགས་སྤྲུལ་
པའི་འགྲོ་བའི་དོན་བྱེད་ཕྱིར། སྐལ་ལྡན་སྐྱེས་བུ་རྣམས་ལ་དབང་བསྐུར་བས། འགྲོ་
དོན་དཔག་མེད་ནུས་པའི་དབང་ཐོབ་ཤོག །ཨོཾ་ཤི་ཤོན་དར་རས་ཉི་རི་བྷ་ར་ཏྲང་།
གཡུང་དྲུང་འཁོར་ལོ་པད་མ་རིན་པོ་ཆེ། རིན་ཆེན་བཀའ་རྟགས་དགོས་འདོད་ཕུན་
སུམ་ཚོགས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། མཚན་དཔེ་ཡོན་ཏན་
རྫོགས་པའི་དབང་ཐོབ་ཤོག །ཨོཾ་དྲུང་མུ་ཙ་ཀྲ་པད་མ་རད་ན་ཉི་རི་བྷ་ར་ཏྲང་། ཀུན་
ལ་དབང་སྒྱུར་བཀའ་རྟགས་ཕྱག་རྒྱའི་དབང༌། མི་ནུབ་མི་འགྱུར་རྫུ་འཕྲུལ་ཐོགས་པ་
མེད། སྐལ་ལྡན་སྐྱེས་བུ་རྣམས་ལ་དབང་བསྐུར་བས། དུས་གསུམ་ནུབ་པ་མེད་པའི་
236



མདོ་སྡེ།
མདོ་སྡེ་ཡན་ལག་བརྒྱད་པ།
དབང་ཐོབ་ཤོག །ཨོཾ་དྲུང་མུ་ཝེར་ཞི་ཙ་ཀྲ་ཉི་རི་བྷ་ར་ཏྲང་།
གསུམ་པ་ཙ་ཀ་ལིའི་དབང་བསྐུར་ཏེ། ཨ་བཅུད་དང་ལྡན་པའི་དཔོན་གསས་ངས།
སྣོད་དང་ལྡན་པའི་སློབ་བུ་ལ། དབང་ཆེན་གྲུབ་རྟགས་ངས་བསྐུར་གྱིས། དབང་
མཆོག་སྣོད་དང་ལྡན་པར་བགྱིས། ཨོཾ་སྐུ་གསུམ་སངས་རྒྱས་ཐམས་ཅད་འདུས་པའི་
སྐུ། མི་བཅེད་ཞིང་འདིར་འགྲོ་བའི་མགོན་གྱུར་པ། སུམ་ཅུ་རྩ་གཉིས་མཚན་དང་
དཔེ་བྱད་ལྡན། གསུང་དབྱངས་དྲུག་ཅུས་འཁོར་བའི་མྱ་ངན་སངས། ཏིང་འཛིན་
བརྒྱད་ཅུས་མ་རིག་མུན་པ་སེལ། ལྷ་དང་མིའི་གཙོ་བོར་གྱུར་པ་པོ། ཐུགས་རྗེ་བྱམས་
མ་སྐྱེ་འགྲོ་གསོ་བའི་ཡུམ། རྒྱལ་བ་ཡབ་ཡུམ་དབང་མཆོག་བསྐུར་བ་ཡིས། སྐུ་གསུམ་
འདུས་པའི་སངས་རྒྱས་མཆོག་ཐོབ་ཤོག །ཚད་མེད་བཞི་ལྡན་ཐུགས་རྗེ་རྒྱུན་ཞུགས་སྐུ།
རྒྱལ་བའི་སྐུ་གསུང་ཐུགས་ལས་རབ་སྤྲུལ་ཞིང་། དྲི་མེད་མཚན་ལྡན་འགྲོ་བ་ཐར་པར་
འདྲེན། མཚན་ལྡན་ཁྱེའུ་བཞིའི་དབང་མཆོག་བསྐུར་བ་ཡིས། ཚད་མེད་བཞིའི་འགྲོ་
དོན་བྱེད་པར་ཤོག །རྒྱལ་བའི་དབང་པོ་དྲུག་ལས་འོད་ཟེར་སྤྲོས། ཕ་རོལ་ཕྱིན་པ་
དྲུག་ལྡན་མཁྱེན་བརྩེ་ལྡན། ཐུབ་པ་དྲུག་གིས་འགྲོ་བ་ཐར་པར་འདྲེན། འདུལ་གཤེན་
དྲུག་གི་དབང་མཆོག་བསྐུར་བ་ཡིས། རིས་དྲུག་གནས་ནས་འདྲེན་པའི་དབང་ཐོབ་
ཤོག །གཡུང་དྲུང་ས་བཅུ་ཐེག་པའི་ལམ་བསྒྲོད་ཅིང་། ཁམས་གསུམ་འགྲོ་དྲུག་ཐར་
བའི་ལམ་ལ་འདྲེན། བར་དོ་སྟོང་ཞིང་སྡུག་བསྔལ་སྐྱོབ་མཛད་པའི། ཡེ་གཤེན་རྣམས་
ཀྱི་དབང་མཆོག་བསྐུར་བ་ཡིས། ངན་འགྲོའི་སྡུག་བསྔལ་སྐྱོབ་པའི་དབང་ཐོབ་ཤོག །
ཞི་བའི་ངང་ལས་བཅས་བཅོས་ཁྲོ་བོའི་སྐུ། ལོག་པར་ཚར་གཅོད་བདུད་དང་སྲིན་པོ་
འདུལ། དགྲ་བགེགས་བར་ཆོད་གཤེན་གྱི་བསྟན་པ་བསྲུང༌། ཁྲོ་བོ་བཞི་ཡི་དབང་
མཆོག་བསྐུར་བ་ཡིས། བར་ཆོད་བདུད་ལས་རྒྱལ་བའི་དབང་ཐོབ་ཤོག །
བཞི་པ་གསང་དབང་བསྐུར་བ་ནི། ཕྱི་ནང་སྣོད་བཅུད་འཁོར་འདས་བོན། བྱུང་
237



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཡང་སེམས་ཀྱི་ངང་ལས་བྱུང་། ཐིམ་ཡང་སེམས་ཀྱི་ངང་ལ་ཐིམ། སེམས་ལས་མ་བྱུང་
བོན་གཞན་མེད། ཐམས་ཅད་སྙིང་པོ་སེམས་ལ་རྫོགས། འཁོར་འདས་སྙིང་པོ་རང་
དབང་ཆེ། འཐོབ་བྱ་ཐོབ་བྱེད་ཚིག་ཏུ་ཟད། དོན་གྱི་དབང་མཆོག་ཐོབ་པའོ། །
༧ གསུམ་པ་བཀྲ་ཤིས་གསོལ་བ་ནི། ཐོག་མར་ལྷ་དང་གདན་བསྐྱོད་དེ། ཡེ་ཤེས་
སེམས་དཔའ་མཁའ་ལ་བསྐྱོད། དམ་ཚིག་སེམས་དཔའ་རང་ལ་བསྡུ། མཚན་མ་རྡུལ་
ཚོན་གནས་སུ་བསྐྱོད། དུས་གསུམ་བདེར་གཤེགས་རྒྱལ་བ་སྲས་བཅས་རྣམས། རང་
བཞིན་དཀྱིལ་འཁོར་དབྱིངས་ནས་སྤྱན་དྲངས་ནས། ཏིང་འཛིན་ཡིད་ཀྱི་མཁའ་ལ་
གསལ་གདབ་སྟེ། རྡུལ་ཚོན་གནས་འདིར་སེམས་ཅན་དོན་ཀུན་མཛད། རྒྱལ་བའི་
མཛད་སྤྱོད་དག་ལ་རྗེས་ཡིད་རང་། བོན་ཉིད་དབྱིངས་ལ་བཞུགས་བསྐྱོད་མི་མངའ་
སྟེ། སྒྱུ་མའི་དཔེར་བསྟན་མཁའ་ལ་གཤེགས་སོ་འཚལ། སླར་ཡང་འགྲོ་བའི་དོན་ལ་
ཐུགས་དགོངས་ལ། མཚན་མ་རྫས་ཀྱི་རྡུལ་ཚོན་དཀྱིལ་འཁོར་ཡང་། འདུས་བྱས་མི་
རྟག་སྒྱུ་མའི་རང་བཞིན་སྟེ། ས་ཆུ་མེ་རླུང་ནམ་མཁའི་ངང་དུ་བསྐྱོད། མཚན་མའི་
བོན་རྣམས་མཚན་མེད་དབྱིངས་སུ་དག །འཁོར་བ་མྱང་འདས་མཁའ་མཉམ་ཀློང་དུ་
བདལ། ཅེས་པས་རྡུལ་ཚོན་མཁའ་ལ་གཏོར།།
གཉིས་པ་འབྲུ་དང་མེ་ཏོག་གཏོར་ལ། ཀུན་གྱིས་བཀྲ་ཤིས་འདི་སྐད་གསོལ། ཨེ་མ་
ཧོ། མི་བཅེད་འཇིག་རྟེན་ཚངས་རྒྱུང་ཉེར་ལྔའི་དབུས། འཛམ་གླིང་སོག་ཁ་སྨོན་ལམ་
འདེབས་པའི་གནས། དཀར་ནག་བཀྲ་གསལ་བསྟན་པ་རྗེས་བཞག་ས། ཞིང་ཁམས་
གནས་ཀྱི་བཀྲ་ཤིས་གང་ལེགས་པ། དིང་འདིར་གསལ་ཞིང་བཀྲ་ཤིས་བདེ་ལེགས་
ཤོག །ཐུབ་པའི་དབང་པོ་ལྷ་མིའི་མཆོག་གྱུར་གཙོ། ཐུགས་རྗེ་བྱམས་མ་སྐྱེ་འགྲོ་གསོ་
བའི་མ། རྒྱལ་བ་ཡབ་ཡུམ་བཀྲ་ཤིས་གང་ལེགས་པ། དིང་འདིར་གསལ་ཞིང་བཀྲ་
ཤིས་བདེ་ལེགས་ཤོག །རྒྱལ་བའི་སྲས་གྱུར་རྒྱུན་བཞུགས་སྤྲུལ་པའི་སྐུ། ཚད་མེད་བཞི་
238



མདོ་སྡེ།
མདོ་སྡེ་ཡན་ལག་བརྒྱད་པ།
ལྡན་འགྲོ་བ་ཐར་པར་འདྲེན། མཚན་ལྡན་ཁྱེའུ་བཞིའི་བཀྲ་ཤིས་གང་ལེགས་པ། དིང་
འདིར་གསལ་ཞིང་བཀྲ་ཤིས་བདེ་ལེགས་ཤོག །ཕར་རོལ་ཕྱིན་རྫོགས་རྒྱལ་སྲས་ཐུབ་
པ་དྲུག །རིས་དྲུག་གནས་འདྲེན་ཡུལ་དྲུག་དོང་ནས་སྤྲུག །འདུལ་བ་གཤེན་དྲུག་བཀྲ་
ཤིས་གང་ལེགས་པ། དིང་འདིར་གསལ་ཞིང་བཀྲ་ཤིས་བདེ་ལེགས་ཤོག །ས་བཅུ་རིམ་
བསྒྲོད་འགྲོ་བ་ཐར་པར་འདྲེན། བར་དོའི་གནས་སྟོང་བོན་ཉིད་ས་ལ་བཀོད། ཡེ་
གཤེན་རྣམས་ཀྱི་བཀྲ་ཤིས་གང་ལེགས་པ། དིང་འདིར་གསལ་ཞིང་བཀྲ་ཤིས་བདེ་
ལེགས་ཤོག །བཅས་བཅོས་སྐུར་བསྟན་ཁྲོ་ཚུལ་གཟི་བརྗིད་ལྡན། བར་ཆོད་ཚོགས་
འཇོམས་བགེགས་ཚོགས་ཞི་མཛད་པ། སྒོ་སྲུང་ཁྲོ་བཞིའི་བཀྲ་ཤིས་གང་ལེགས་པ།
དིང་འདིར་གསལ་ཞིང་བཀྲ་ཤིས་བདེ་ལེགས་ཤོག །དུས་ལ་ཕུན་ཚོགས་རྣམ་པར་རྒྱལ་
བའི་དུས། བཀའ་ལ་ཕུན་ཚོགས་སྒོ་བཞི་མཛོད་ལྔའི་བོན། འཁོར་དང་ཡོ་བྱད་དུས་
རྣམས་བཀྲ་ཤིས་པ། དིང་འདིར་གསལ་ཞིང་ཕུན་སུམ་ཚོགས་པར་ཤོག །ཅེས་འབྲུ་
དང་མེ་ཏོག་གཏོར། དེ་ལྟར་མཆོད་སྦྱིན་ཡན་ལག་བོན། སྒྲིབ་སྦྱོང་མུན་སེལ་སྒྲོན་མ་
འདི། རྒྱལ་པོ་དམ་པ་ཁྱོད་ལ་གཏད། མ་བརྗེད་ཡིད་ལ་དམ་དུ་ཟུངས། སྐལ་པ་མ་
འོངས་ཐ་མ་ལ། རྩོད་ལྡན་དུས་སུ་འགྲོ་བའི་དཔལ། ཅེས་གསུངས་འཁོར་རྣམས་རབ་
ཏུ་རྒྱས། སྟོན་པའི་སྐུ་ལ་མངོན་པར་བསྟོད། རིན་ཆེན་སྒྲོན་མ་འཁོར་བ་དོང་སྤྲུག་གི་
མདོ་ལས། སྒྲིབ་སྦྱོང་མུན་སེལ་ཆོ་ག་བསྟན་པའི་ལེའུ་སྟེ་གཉིས་པའོ།། །། །
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། །མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། གཤེན་རབ་གཏོ་བུ་འབུམསྲས་ཀྱིས། པུས་བཙུགས་ཐལ་སྦྱར་ཞུས་པའི་མདོ།
རྣམ་པ་ཐམས་ཅད་མཁྱེན་པའི་མཆོག །རྒྱལ་སྲས་དམ་པ་འགྲོ་བའི་མགོན། གཤེན་
239



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རབ་རྣམ་པར་རྒྱལ་བ་ལགས། ད་ལྟ་དུས་བཟང་བསྐལ་པ་དེར། སྟོན་པའི་སྐུའི་བོན་
སྟོན་དུས། སེམས་ཅན་ལས་འཕྲོ་སྐལ་པ་ལྡན། བོན་ཀྱང་སྒོམ་སྒྲུབ་རྩོལ་མི་དགོས།
ཞལ་མཐོང་གསུང་ཐོས་ཐར་པ་ཐོབ། ཕྱི་རབས་དུས་ཀྱི་ཐ་མ་ལ། སེམས་ཅན་ལས་
འཕྲོ་སྐལ་པ་ཞན། བསྒོམ་སྒྲུབ་རྩོལ་བ་བྱས་འགྱུར་ཡང་། མཐའ་རུ་མི་ཕྱིན་ལམ་དུ་
ལུས། དེ་ལུས་རྩོལ་བ་ཆེར་བྱེད་ཅིང་། སྒོམ་སྒྲུབ་དཀའ་སྤྱོད་མི་དགོས་པར། སྒྲིབ་
སྦྱོང་ཚོགས་རྫོགས་བོན་ཅིག་ཞུ། ཞེས་ཞུས་སོ། །དེ་ལ་སྟོན་པས་བཀའ་སྩལ་པ། ཉོན་
ཅིག་གཏོ་བུ་ལས་སོགས་འཁོར། ད་ལྟ་དུས་ཀྱི་བསྐལ་པ་དང་། ཕྱི་རབས་བསྐལ་པ་མི་
མཉམ་པས། དུས་ཀྱི་བསྐལ་པ་མར་འགྲིབ་འགྱུར། རྩོད་ལྡན་བསྐལ་པ་ཞེས་སུ་འབྱུང་།
བདུད་སྲིན་ལོག་པ་མགོ་ལོ་རྒོད། མི་རྣམས་སྙིང་ལ་བདུད་ཞུགས་ནས། དུག་ལྔ་
ཉོན་མོངས་ཆ་རགས་པས། འཁྲུལ་པའི་འཁོར་ལོ་མཁའ་ལ་འཁོར། བར་སྣང་མཚོན་
གྱི་ཆར་པ་འབབ། ས་གཞིར་དུག་གི་ལོ་འདབ་རྒྱས། ཕྱོགས་བཅུར་ནད་ཀྱི་རླངས་
པ་འཐིབ། རྒྱལ་ཁམས་རྩོད་པའི་འཁོར་ལོ་བསྐོར། བོན་ལ་ཐེ་ཚོམ་ཡིད་གཉིས་ཟ།
སེམས་ཅན་ཚེ་ཐུང་བསོད་ནམས་ཆུང་། སྒོམ་སྒྲུབ་རྩོལ་བ་ཤིན་ཏུ་ཞན། སངས་རྒྱས་
འབྲས་བུ་ཐོབ་པ་དཀའ། དེ་དུས་རྒྱལ་བའི་ཐུགས་རྗེ་ལས། བོན་རྣམས་སྐབས་ལ་སྦྱར་
ལ་བསྟན། ཚིག་ཆུང་དོན་ཆེའི་བོན་རྣམས་ནི། དུས་ཀྱི་མཐའ་ལ་འབྱུང་བའོ། །ཞེས་
གསུངས་ནས། སྟོན་པ་ཉིད་གདན་བཤམས་པ་ལ་དཀྱིལ་མོ་ཀྲུང་དུ་བཅས། ཕྱག་
གཡས་པས་གསེར་གྱི་ཆག་ཤིང་ལ་གཡུང་དྲུང་རི་མོ་བཀྲ་བ་ཞིག་བསྣམས། གཡོན་
པ་མཉམ་བཞག་གི་ཕྱག་རྒྱ་མཛད། སྐུ་མདོག་རིན་པོ་ཆེ་ཁ་དོག་བརྒྱད་དང་ལྡན་
པ། བཻཌཱུརྱའི་མདོག་ལྟ་བུ། འོད་ཟེར་རྣམ་པ་སྣ་ཚོགས་སུ་འཕྲོ་བ། སྐུ་ལྟ་བས་ཆོག་མི་
ཤེས་པ། མཚན་དང་དཔེ་བྱད་ལྡན་པ། ལྷམ་མེ་ལྷན་ནེ་ལྷང་ངེར་བཞུགས་སོ། །དེའི་
ཐུགས་ལས་འོད་ཟེར་རྣམ་པ་སྣ་ཚོགས་སུ་འཕྲོས་ཏེ། དཔེར་ན་ཉི་མའི་དཀྱིལ་འཁོར་
240



མདོ་སྡེ།
མདོ་སྡེ་ཡན་ལག་བརྒྱད་པ།
ལ། འོད་ཟེར་འཕྲོས་ནས་མུན་པའི་གླིང་ཁྲོད་གསལ་བ་བཞིན། སེམས་ཅན་ཉོན་
མོངས་པ་རྣམས་ཀྱི་མ་རིག་པའི་མུན་པ་སངས་པར་མཛད་དོ། །འོད་ཟེར་དེ་དག་
ཚུར་འདུས་པ་ལས། སྟོན་པའི་ཐུགས་ལ་འོད་ཚོན་གང་དུ་གསལ་ལོ། །འོད་ཟེར་དེ་
དག་ལ་ཡང་ཡིག་འབྲུ་བརྒྱད་དུ་གྱུར་ཏེ། དེ་ཡང་ཨོཾ་ཁ་དོག་ལྔ་ལྡན་དང་། མ་དམར་
མོ་དང་། ཁྲི་སྔོན་དམར་དང་། མུ་དམར་སྐྱ་དང་། ཡེ་སྔོ་ལྗང་དང་། ས་སེར་པོ་དང་།
ལེ་སྔོ་སྐྱ་དང་། འདུ་དཀར་པོ་དང་དྲུག་ཏུ་གྱུར་ནས་གནས་དྲུག་ཏུ་གསོལ། ཡིག་
འབྲུ་དེ་དག་གྲངས་མེད་དུ་འཕྲོས་ནས། སྟོན་པའི་སྟག་ཟུར་མདུན་རྒྱབ་ཏུ། འདུལ་
བ་གཤེན་དྲུག་མཚན་ལྡན་ཁྱེའུ་བཞི། ཡེ་གཤེན་སེམས་དཔའ། ཡུམ་ཐུགས་རྗེ་བྱམས་
མ་ལས་སོགས། གཡུང་དྲུང་སེམས་དཔའ་གྲངས་མེད་དུ་གྱུར་ནས། ཕྱོགས་གཅིག་ཏུ་
འཁོད་དོ། །
དེ་ལ་ཀོང་ཙེ་ལས་སོགས་པའི་འཁོར་རྣམས། ངོ་མཚར་སྐྱེས་ནས། སྟོན་པ་ལ་བླ་
ན་མེད་པའི་མཆོད་པ་ཕུན་སུམ་ཚོགས་པ། དཔལ་འབྱོར་དམ་པའི་རྒྱན་ཞེས་བྱ་བ་
ཕུལ་ལོ། །སྟོན་པ་ཡང་མཆོད་པ་དེ་དག་ལ་ཐུགས་རབ་ཏུ་མཉེས་ནས། ཞལ་འཛུམ་
པ་མཛད་དེ། བཀའ་བསྩལ་པ། ཉོན་ཅིག་འདུས་པའི་འཁོར་རྣམས་ཉོན། ང་ནི་རྣམ་
པ་ཐམས་ཅད་མཁྱེན། སངས་རྒྱས་ཞིང་ལ་རྣམ་པར་གཟིགས། བཀོད་པ་སྣ་ཚོགས་
རྣམ་པར་སྣང༌། མི་ཕམ་བདུད་ལས་རྣམ་པར་རྒྱལ། འགྲོ་བ་ཡོངས་ལ་རྣམ་པར་
བརྩེ། སེམས་བསྐྱེད་སྨོན་ལམ་དག་པ་ཡིས། སྤྲུལ་པ་སྣ་ཚོགས་དུ་མ་ལྡན། སེམས་
ཉིད་ཤིན་ཏུ་རྣམ་པར་གྲོལ། སངས་རྒྱས་རིགས་སུ་རྣམ་པར་སྨིན། དེ་ཕྱིར་འགྲོ་བའི་
དོན་ལ་བྱོན། གང་ལ་གང་འདུལ་བྱེ་བྲག་གིས། བརྒྱད་ཁྲི་བཞི་སྟོང་བོན་རྣམས་སྟོན།
དེ་ཡང་བོན་རྣམས་སྙིང་པོ་རུ། སྒྲིབ་སྦྱོང་རིན་ཆེན་སྒྲོན་མ་བསྟན། རྒྱུད་ལུང་མདོ་
གཟུངས་མན་ངག་བཞི། གང་འདུལ་བྱེ་བྲག་བསྟན་པའོ། །བརྒྱད་ཁྲི་བོན་རྣམས་
241



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
མདོར་བསྡུས་པ། ཕྱི་ནང་ཐེག་པ་རིམ་དགུར་འདུས། ཐེག་དགུ་བོན་རྣམས་མདོར་
བསྡུས་པ། སྒོ་བཞི་མཛོད་དང་ལྔ་རུ་བསྟན། སྒོ་བཞི་ཀུན་ལ་སྤྱིར་རྒྱུག་པ། མཐོ་ཐོག་
གཙང་མ་མཛོད་དུ་གསུངས། མཛོད་ལས་མན་ངག་བཅུད་འཇིག་པ། སྒྲིབ་སྦྱོང་རིན་
ཆེན་སྒྲོན་མ་བསྟན། འདི་ལས་མན་ངག་དོན་བསྟན་པ། ལྟ་སྒོམ་སྤྱོད་འབྲས་བཞི་རུ་
དབྱེ། །
༧ དང་པོ་ལྟ་བ་བསྟན་པ་ནི། བྱང་ཆུབ་སེམས་ཉིད་རིན་པོ་ཆེ། རང་རིག་ཡེ་ཤེས་
སྒྲོན་མའི་མཆོག །ཀུན་མཁྱེན་རྒྱལ་པོ་འདུས་མ་བྱས། བློ་གྲོས་མཐའ་ཡས་ཟད་མི་ཤེས།
ཀུན་འབྱུང་འཁོར་ལོ་རྫུ་འཕྲུལ་ཆེ། འདིའི་ངང་ལ་ཐམས་ཅད་རྫོགས། བོན་རྣམས་
མིང་དང་ཐ་སྙད་ཙམ། དོན་དུ་ཚིག་གི་གདག་སྒོ་ཟད། ཀུན་གཞི་བྱང་ཆུབ་སེམས་
ཉིད་ལ། རིག་པའི་ཡེ་ཤེས་སྒྲོན་མ་ཤར། དེའི་ཕྱིར་རིན་ཆེན་སྒྲོན་མ་ཞེས། ནམ་མཁའ་
མུ་མེད་འབྱམས་ཡས་པ། མཁའ་གསལ་ཉི་མའི་སྒྲོན་མ་ཤར། དེ་ཕྱིར་རིན་ཆེན་སྒྲོན་
མ་ཞེས། བོན་ཉིད་ཐིག་ལེ་ཉག་གཅིག་ལ། བོན་སྒོ་བརྒྱད་ཁྲི་སྒྲོན་མ་ཤར། དེའི་ཕྱིར་
རིན་ཆེན་སྒྲོན་མ་ཞེས། རྒྱུད་རྣམས་ཀུན་གྱི་རྒྱལ་པོ་སྟེ། ཐོག་མར་རིག་པའི་རྒྱལ་པོ་
ཤར། ང་མེད་ངའི་སྔོན་རོལ་དུ། སངས་རྒྱས་བྱ་བའི་མིང་ཡང་མེད། ང་རྟོགས་རྣམས་
ནི་མངོན་སངས་རྒྱས། ང་མ་རྟོགས་པས་འཁོར་བར་འཁྱམས། ང་ནི་བྱང་སེམས་
རིན་པོ་ཆེ། ཐམས་ཅད་ངའི་ངང་ལས་བྱུང༌། ང་ལ་ཐོག་མ་ཐ་མ་མེད། དང་པོའི་
སངས་རྒྱས་རྒྱུ་མེད་པ། ང་ལས་ཚིག་གིས་གདག་བྱ་ཙམ། དོན་དུ་ང་ལས་སྨྲ་བརྗོད་
བྲལ། མི་སྐྱེ་མི་འགག་ནམ་མཁའི་ངང་། སོ་སོར་རང་རིག་སྤྱོད་ཡུལ་ཅན། ཤེས་རབ་
ཕ་རོལ་ཕྱིན་པའོ། །ལུང་རྣམས་ཀུན་གྱི་སྙིང་པོ་སྟེ། དང་པོ་བྱང་ཆུབ་སེམས་ཉིད་ལུང་།
སེམས་ལས་མ་བྱུང་སངས་རྒྱས་མེད། དུས་གསུམ་སངས་རྒྱས་ངའི་ལུང་། སེམས་ལས་
མ་བྱུང་སེམས་ཅན་མེད། ཁམས་གསུམ་སེམས་ཅན་ངའི་ལུང་། སེམས་ལས་མ་བྱུང་
242



མདོ་སྡེ།
མདོ་སྡེ་ཡན་ལག་བརྒྱད་པ།
བོན་རྣམས་མེད། བོན་སྒོ་བརྒྱད་ཁྲི་ངའི་ལུང་། སེམས་ལས་མ་བྱུང་མཚན་ཉིད་མེད།
བྱེ་བྲག་རྣམ་གྲངས་ངའི་ལུང་། སེམས་ལས་མ་བྱུང་སྐལ་སྲིད་མེད། སྐལ་སྲིད་འབྱུང་
བ་ངའི་ལུང་། སེམས་ལས་མ་བྱུང་ཆགས་འཛིན་མེད། ཆགས་གནས་འཇིག་སྟོང་ངའི་
ལུང༌། སེམས་ལས་མ་བྱུང་དྲན་རྟོག་མེད། བཟང་ངན་ལས་སྤྱོད་ངའི་ལུང་། སེམས་
ལས་མ་བྱུང་རྩོལ་སྒྲུབ་མེད། བྱ་རྩལ་སྣ་ཚོགས་ངའི་ལུང་། དེ་ཕྱིར་ཐམས་ཅད་ངའི་
ལུང་། ང་ནི་སྲིད་པའི་རྒྱལ་པོའི་ལུང་། ང་ལས་ངར་མེད་ངར་མི་འཛིན། ལུང་རྣམས་
ཀུན་གྱི་སྙིང་པོར་བཤད། མན་ངག་ཀུན་གྱི་མདོ་རྩ་སྟེ། ཐམས་ཅད་རྩ་བ་ཉག་གཅིག་
སེམས། གཞི་མེད་རྩ་བྲལ་ཆེན་པོའི་དོན། བསྒོམ་སྒྲུབ་བྱ་རྩལ་ཡེ་ནས་མེད། རང་
བཞིན་ལྷུན་གྲུབ་ཡེ་སངས་རྒྱས། དྲི་མེད་ཀ་དག་འདུས་མ་བྱས། སྤྲོས་མེད་ཆེན་པོ་
ཐིག་ལེ་གཅིག །བོན་རྣམས་འདིའི་ངང་དུ་རྫོགས། བྱ་རྩལ་བློའི་དྲི་མ་ཡིན། དེ་ཕྱིར་
ཀུན་གྱི་མདོ་རྩར་བཤད། མདོ་རྩ་འདི་ཉིད་ཤེས་པ་ན། གཅིག་ཤེས་པས་ནི་ཀུན་ག་
གྲོལ། ཤེས་དང་མི་ཤེས་ཐ་སྙད་ཙམ། དོན་ལ་གདག་བྱ་རྡུལ་ཙམ་མེད། ཡོད་མེད་
གཉིས་སུ་འཛིན་མེད་ཅིང་། དཔེ་དོན་རྟགས་དང་མཐའ་བྲལ་ནས། སྨྲ་བསམ་བརྗོད་
ལས་འདས་པ་སྟེ། ལྟ་བ་རིན་ཆེན་སྒྲོན་མའོ། ། །
༧ གཉིས་པ་སྒོམ་པ་བསྟན་པ་ནི། ཀུན་གཞི་བྱང་ཆུབ་སེམས་ཉིད་ལ། བསྒོམ་
བྱ་སྒོམ་བྱེད་གཉིས་སུ་མེད། ཕྱི་ནང་སྣོད་བཅུད་འཁོར་འདས་བོན། གཉིས་མེད་བློ་
འདས་ཆེན་པོར་བཞག །བསྒོམ་པ་མ་ཡིན་གོམས་པ་ཡིན། དེའི་ངང་ལ་སྒོམ་པ་ནི།
གོམས་པས་བརྟན་པ་ཐུབ་པ་ཡིན། དེ་ལ་བརྟན་པ་ཐོབ་ཙམ་ན། གོམས་པ་ཀློང་དུ་
གྱུར་པ་ཡིན། དེ་ཉིད་མངོན་དུ་གྱུར་ཙམ་ན། སྣང་སྲིད་སྣོད་བཅུད་སེམས་སུ་ཤེས།
འཁོར་བ་མྱང་འདས་སེམས་སུ་རྟོགས། གཉིས་འཛིན་མཐའ་རྣམས་གཅིག་ཏུ་གྲོལ།
རིག་པའི་རྒྱལ་པོ་བདག་ཞལ་མཐོང་། ཡུམ་ཆེན་ཀློང་དུ་མངོན་པར་ཆུད། བསྒོམ་བྱ་
243



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
བློ་ཡི་དྲི་མ་དག །སྒོམ་བྱེད་སྙམས་ཀྱི་འཛིན་པ་ཞིག །སྒོམ་སྙམ་ཐེ་ཚོམ་བྲལ་བའོ། །
ཡང་དག་དོན་གྱི་སྒོམ་པའོ། །དེ་ཡང་ཐབས་དང་བརྡའ་བསྟན་པ། མཚན་མ་རྫས་
ལ་ཁྲིད་པ་དང་། མཚན་མེད་སེམས་ལ་སྦྱངས་པའོ། །མཚན་མ་རྫས་ལ་ཁྲིད་པ་ནི།
རང་ཉིད་བདེ་བའི་གདན་ལས་སུ། ཆ་ལུགས་ལྔ་ལྡན་ཕྱག་རྒྱ་ལ། ལུས་སེམས་མཉམ་
པ་ཉིད་དུ་བཞག །མདུན་གྱི་ཐད་ཁར་རྫས་ཀྱི་ཨོཾ། ཁ་དོག་ལྔ་ལྡན་དག་པ་ནི། རིག་
པ་མ་ཡེངས་ཕུར་ཚུགས་གཏད། དབང་པོ་སྒོ་ལྔ་ཡན་པར་བཞག །དེ་ལ་མ་ཡེངས་
སེམས་ཟིན་ན། འོད་ལྔ་སྐུ་དང་དཀྱིལ་འཁོར་འཆར། དེ་དག་རྨི་ལམ་སྒྱུ་མར་ཤེས།
སྣང་སྲིད་ཆོ་འཕྲུལ་ཞིང་དུ་རྫོགས། དེ་ལ་ངོ་སྤྲོད་སྐུ་གསུམ་དོན། རང་སེམས་སངས་
རྒྱས་རྟོགས་པ་སྟེ། མཚན་མ་རྫས་ལ་ཁྲིད་པས་སོ། །མཚན་མེད་སེམས་ལ་ཁྲིད་པ་ནི།
ཆ་ལུགས་ལྔ་ལྡན་ཕྱག་རྒྱ་ལ། སྤྱན་ནི་གཏད་མེད་མཁའ་ལ་གཏད། སེམས་ནི་འཛིན་
མེད་ཀློང་དུ་བཞག །ངག་ནི་བརྗོད་མེད་དབྱིངས་སུ་སྦ། ལུས་ནི་དབྱེར་མེད་ངང་དུ་
བཞག །དེའི་ངང་ལ་གནས་ཙམ་ན། རིག་པའི་རྒྱལ་པོ་རང་ས་ཟིན། ཡོན་ཏན་མ་
ལུས་ལྷུན་ལ་རྫོགས། བདག་ཞལ་མཐོང་ནས་འགྲོ་བའི་དོན། འབད་མེད་ཤུགས་ལ་
བྱུང་བ་དེ། བསྒོམ་པ་རིན་ཆེན་སྒྲོན་མའོ། །
༧ གསུམ་པ་སྤྱོད་པ་བསྟན་པ་ནི། སེམས་ཉིད་རྩལ་མེད་ལྷུན་གྲུབ་ལ། སྤྱོད་བྱ་
སྤྱོད་བྱེད་གཉིས་སུ་མེད། སྤྱོད་མཁན་རང་རིག་སེམས་ཡིན་པས། སེམས་ལ་བྱ་རྩལ་
ཟད་པ་མེད། སྤྱོད་པ་ཀུན་གྱི་མཆོག་ཏུ་བཤད། དེ་ཡང་ཐབས་དང་བརྡའ་བསྟན་པ།
ལུས་ངག་ཡིད་ཀྱི་སྤྱོད་ལུགས་ལ། ལུས་ནི་འགྲོ་ཉལ་འདུག་སྡོད་དང་། འགྲེང་བུ་གན་
རྒྱལ་ཁ་སྦུབ་སོགས། དལ་དང་བྲེལ་བ་གང་ཡང་རུང་། ངག་གིས་འབྲུ་བརྒྱད་སྔགས་
ཀྱི་གཟུངས། མ་ཆགས་རྒྱུན་དུ་འདོན་པར་བྱ། ཡིད་ནི་སྒྲིབ་སྦྱོང་ལྷ་གཤེན་རྣམས།
རྟག་ཏུ་བསྒོམས་ཤིང་གསོལ་བ་བཏབ། སྒྲིབ་སྦྱོང་ཚོགས་རྫོགས་ལྷ་ཞལ་ཁུམས།
ངa
ས་ལ་
244



D
མདོ་སྡེ།
མདོ་སྡེ་ཡན་ལག་བརྒྱད་པ།
མཐར་ཐུག་སངས་རྒྱས་ཐོབ་པའོ། །འདི་ལ་སྤྱོད་ཡུལ་རྣམ་པ་གཉིས། མཚན་བཅས་
ཐབས་ལ་སྤྱོད་པ་དང་། མཚན་མེད་ངང་དུ་སྤྱོད་པའོ། །མཚན་བཅས་ཐབས་ལ་སྤྱོད་
པ་ནི། གཙང་སྦྲ་ཁྲུས་ཆོག་དག་ལ་བརྩོན། ཕྱི་རྒྱུད་བསྙེན་གནས་ཡན་ལག་བསྲུང༌།
བཟླས་མཆོག་བསྙེན་པ་རྒྱུན་དུ་བགྲང་། ནང་རྒྱུད་གསང་སྔགས་དམ་ཚིག་བསྲུང༌།
ཏིང་འཛིན་བསྐྱེད་རྫོགས་མི་དམིགས་བསྒོམ། གསང་རྒྱུད་དཔོན་གསས་སྤྱི་ཁོག་
དབུབ། འགྲོ་བ་ཀུན་སྙོམས་སྙིང་རྗེ་བསྐྱེད། ཚད་མེད་བཞིའི་རྒྱུན་ལ་འཇུག །ཐུགས་
ལ་ཨ་དཀར་འོད་དུ་འཕྲོ། ཕྱི་ནང་ཞིང་ཁམས་ཀུན་སྦྱངས་ནས། ཚུར་འདུས་ཐུགས་
ཀར་ༀ་དུ་གྱུར། རྒྱལ་བ་སྟོན་པའི་སྐུ་རུ་གྱུར། ཐུགས་ཀར་པད་མ་འདབ་བརྒྱད་སྟེང་།
ཉི་ཟླ་པད་མའི་ད་ལ་རུ། ཁ་དོག་ལྔ་ལྡན་ཨོཾ་ལས་སུ། གཟུངས་སྔགས་འབྲུ་བརྒྱད་
གཡས་སུ་འཁོར། ཨོཾ་མ་ཏྲི་མུ་ཡེ་ས་ལེ་འདུ། ཞེས་བརྗོད་པས། སྔགས་ལས་འོད་ཟེར་
འཕྲོས་ནས། དབྱིངས་ནས་བདེར་གཤེགས་སྤྱན་དྲངས་ནས། མཁའ་ལ་ཏིང་འཛིན་
ཡིད་ཀྱིས་དམིགས། ཕྱི་ནང་མཆོད་ཡོན་སྤྲུལ་ལ་འབུལ། བྱིན་རླབས་དབང་དང་
དངོས་གྲུབ་ཞུ། ཕར་འཕྲོས་གནམ་རི་ས་བྲག་དང༌། སྣོད་བཅུད་ལྷ་དང་ལྷ་མོར་གྱུར།
འཛབ་དང་སྙིང་པོའི་སྒྲ་དབྱངས་སྒྲོགས། མར་འཕྲོས་ངན་སོང་གནས་སྟོང་ནས།
ཐམས་ཅད་བདེ་ལ་འཁོད་པར་བསམ། དེའི་ངང་ལ་ཉམས་སུ་བླངས། རྟགས་ནི་
ཉམས་དང་རྨི་ལམ་ལ། དག་པའི་སྣང་བ་འཆར་བར་འགྱུར། མཚན་བཅས་ཉམས་
སུ་བླངས་ཐབས་སོ། །མཚན་མེད་ཉམས་སུ་བླངས་ཐབས་ནི། ལུས་ནི་འགྲོ་ཉལ་
འདུག་སྡོད་དུས། སེམས་ནི་ཅིར་ཡང་མི་དམིགས་པར། གཏད་མེད་ཧད་དེ་གཙོ་ཆེ་
བ། ཤེས་པ་མ་བཅོས་ངང་ལས་སུ། བཟླས་པ་ཆོག་པའི་སྙིང་པོ་བགྲོངས། ཨོཾ་མ་ཏྲི་
མུ་ཡེ་ས་ལེ་འདུ། ཅེས་ནར་མར་ཉམས་སུ་བླངས། རྟགས་ནི་ཉམས་སྣང་རྨི་ལམ་ལ།
དག་པའི་སྣང་བ་འཆར་བ་དང་། ལུས་ཡང་ངག་གསལ་ཡིད་ལ་བདེ། ཉམས་སྣང་
245



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཟ་ཟི་བན་བུན་ལ། ཤེས་པ་ནམ་མཁའི་དཀྱིལ་ལྟར་འཆར། སྤྲིན་བྲལ་ཉི་མའི་སྙིང་པོ་
ལྟར། སྟོང་ཉིད་སྙིང་པོ་ངོ་བོ་ཅན། འགྲོ་བ་ཀུན་གྱི་དཔལ་དུ་འགྱུར། སྤྱོད་པ་རིན་
ཆེན་སྒྲོན་མའོ། ། །
༧ བཞི་པ་འབྲས་བུ་བསྟན་པ་ནི། རང་འབྱུང་ཡེ་ཤེས་དྲི་མ་མེད། ཡེ་ཤེས་རྩེ་རྒྱལ་
ཐིག་ལེ་གཅིག །སྒྲིབ་གཉིས་མུན་པ་གཏིང་ནས་སངས། ཚོགས་གཉིས་སྨོན་ལམ་སྤྲོས་
པ་ཟད། ལྷ་ཞལ་བདག་མེད་བལྟ་རུ་བྲལ། སྐུ་གསུམ་འདུ་འབྲལ་མེད་ལ་འཆང་།
འོན་ཀྱང་འབྲས་བུའི་བརྡའ་བསྟན་པ། གང་ཞིག་རིན་ཆེན་སྒྲོན་མའི་བོན། གྱེར་
བཟླས་སྔགས་གསུམ་གང་བྱེད་ཅིང་། འདི་ལ་མོས་འདུན་གང་སྤྱོད་པ། ཚེ་འདིར་
བསམ་པའི་དོན་འགྲུབ་ཅིང་། དཔལ་འབྱོར་དམ་པ་ཕུན་སུམ་ཚོགས། སྒྲིབ་སྦྱང་
ཚོགས་རྫོགས་ལྷ་ཞལ་འཁུམས། ཕྱི་མ་བར་དོའི་འཕྲང་གྲོལ་ནས། དབང་པོ་རབ་
འབྲིང་ཐ་མ་ཡི། སྐུ་གསུམ་སངས་རྒྱས་ཐོབ་པར་འགྱུར། གལ་ཏེ་འཁོར་བར་སྐྱེ་
སྲིད་ན། སྟག་གཟིག་ཨུ་རྒྱན་མཁའ་སྤྱོད་དང༌། དག་པའི་ཞིང་ཁམས་ཐམས་ཅད་
དུ། སྤྲུལ་པའི་སྐུ་ཡིས་འགྲོ་དོན་མཛད། འོད་ཟེར་ཕྱོགས་བཅུ་ཀུན་ཏུ་སྤྲོ། མ་ངེས་
སྐུར་སྟོན་འགྲོ་བའི་དོན། དཔག་མེད་འགྲོ་བ་འདྲེན་པར་འགྱུར། མཐར་ནི་བདག་
གཞན་མ་ལུས་པ། མཁའ་ལ་མཉམ་ཞིང་ཀློང་དུ་བདལ། མྱ་ངན་འདས་ཏེ་འདས་པ་
ཡི། འདས་པ་ཆེན་པོ་ཐོབ་པར་འགྱུར། འབྲས་བུ་རིན་ཆེན་སྒྲོན་མའོ། །དེ་ལྟར་རིན་
ཆེན་སྒྲོན་མའི་བོན། ལྟ་སྒོམ་སྤྱོད་འབྲས་མཐར་ཐུག་དོན། ཚིག་ཆུང་དོན་ཆེ་སྒྲུབ་
པ་སླ། མཐོང་ཐོས་བཟླས་བརྗོད་ཐར་པ་ཐོབ། རྒྱུད་ནི་མཐོ་ཐོག་མཛོད་ལ་གཏོགས།
ལུང་ནི་དཔོན་གསས་སྤྱི་ཁོག་ལུང་། མན་ངག་འཁོར་བ་དོང་སྤྲུག་བོན། རྒྱུག་ནི་སྒོ་
བཞི་ཀུན་ལ་རྒྱུག །སྒྲིབ་སྦྱང་ཚོགས་རྫོགས་ཡན་ལག་བོན། གཏོ་བུས་ཞུས་པའི་བོན་
འདི་དག །རྒྱལ་པོ་དམ་པ་ཁྱོད་ལ་གཏད། མ་བརྗེད་ཐུགས་ཀྱི་དཀྱིལ་དུ་ཞོག །ཁྱེད་
246



མདོ་སྡེ།
མདོ་སྡེ་ཡན་ལག་བརྒྱད་པ།
ནི་འདི་ནས་ཕ་རོལ་དུ། རྒྱུན་དུ་བཞུགས་པའི་སྐུ་མཆོག་གིས། བདག་གི་བསྟན་པ་མ་
རྫོགས་པར། སྤྲུལ་སྐུ་རྣམ་པ་སྣ་ཚོགས་ཀྱིས། སེམས་ཅན་འགྲོ་བའི་དོན་བྱེད་འགྱུར།
བསྟན་པའི་རྒྱལ་པོ་བོན་འདི་ཡང་། ནམ་ཞིག་དུས་ཀྱི་ཐ་མ་ལ། རྩོད་ལྡན་བསྐལ་པའི་
དུས་སུ་དར། སེམས་ཅན་ཐར་པའི་ཁ་ལོ་བསྒྱུར། འགྲོ་བ་འདྲེན་པའི་དཔལ་དུ་འགྱུར།
དམར་ལ་ཟབ་པའི་ཐུགས་སུ་འཆོངས། ཅེས་གསུངས་འཁོར་རྣམས་ཡིད་རང་སྟེ། །
སྟོན་པའི་གསུང་ལ་མངོན་པར་བསྟོད། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་
ལས། བཟླས་ཆོག་རིན་ཆེན་སྒྲོན་མའི་རྒྱུད་ལུང་བསྟན་པའི་ལེའུ་སྟེ་གསུམ་པའོ། །། །
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། །མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། མཚན་ལྡན་ཡིད་ཀྱི་ཁྱེའུ་ཆུང་གིས། པུས་བཙུགས་ཐལ་སྦྱར་ཞུས་པའི་མདོ།
ཨེ་མ་གཤེན་རབ་འགྲོ་བའི་དཔལ། གཟི་བྱིན་ཆེན་པོ་བེ་དུར་རྒྱ། ཀུན་འབྱུང་ནོར་བུ་
རིན་པོ་ཆེ། རྣམ་པར་བརྩེ་བའི་ཐུགས་ཅན་ལགས། བརྒྱད་ཁྲི་བོན་གྱི་ཡང་བཅུད་
ལས། བཟླས་ཆོག་རིན་ཆེན་སྒྲོན་མའི་བོན། ཐུགས་ཀྱི་དཀྱིལ་ནས་བཅུད་ཕྱུང་ལ།
བདག་ཅག་འཁོར་ལ་བཤད་དུ་གསོལ། དེ་ལ་སྟོན་པའི་བཀའ་བསྩལ་པ། ཉོན་ཅིག་
འདུས་པའི་འཁོར་རྣམས་ཉོན། བརྒྱད་ཁྲི་བཞི་སྟོང་བོན་གྱི་ཡང་བཅུད་ཀྱིས། བཟླས་
ཆོག་རིན་ཆེན་སྒྲོན་མ་འདི། རྒྱུད་རྣམས་ཀུན་གྱི་རྒྱལ་པོ་ཡིན། ལུང་རྣམས་ཀུན་གྱི་
སྒྲོན་མེ་ཡིན། མན་ངག་ཀུན་གྱི་མཐར་ཐུག་ཡིན། བོན་རྣམས་ཀུན་གྱི་ཡང་བཅུད་
ཡིན། མདོ་སྡེ་ཀུན་གྱི་སྙིང་པོ་ཡིན། གཟུངས་སྡེ་ཀུན་གྱི་ལྡེ་མིག་ཡིན། སྒྲིབ་སྦྱོང་ཀུན་
གྱི་རྩ་བ་ཡིན། ཕྱི་རབས་དུས་ཀྱི་ཐ་མ་ལ། སེམས་ཅན་ཚེ་ཐུང་བསོད་ནམས་ཆུང་།
ཚེ་གཅིག་དགེ་བ་སྒྲུབ་ལོང་མེད། དེ་དུས་ཕྱི་རབས་གང་ཟག་རྣམས། བཟླས་པའི་
247



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཆོག་པའི་བོན་འདི་ནི། མ་བརྗེད་ཡིད་ལ་དམ་དུ་བཟུང་། ཨོཾ་མ་ཏྲི་མུ་ཡེ་ས་ལེ་འདུ།
ཨོཾ་མ་ཏྲི་མུ་ཡེ་ས་ལེ་འདུ། ཨོཾ་མ་ཏྲི་མུ་ཡེ་ས་ལེ་འདུ། བོན་སྐུ་ལོངས་སྐུ་སྤྲུལ་སྐུ་གསུམ།
སྐུ་གསུམ་དབྱེར་མེད་སྙིང་པོ་འདི། གཅིག་ནི་སྔ་རབས་འདས་པའི་ལམ། དུས་གསུམ་
སངས་རྒྱས་གཤེགས་པའི་ཤུལ། གཅིག་ནི་ད་ལྟ་བཞུགས་པའི་གནས། དུས་གསུམ་
བདེར་གཤེགས་སྤྱོད་པའི་ཡུལ། གཅིག་ནི་ཕྱི་རབས་འབྱོན་པའི་རྒྱུ། སྐུ་གསུམ་སངས་
རྒྱས་འབྱུང་བའི་གནས། ཨོཾ་ནི་བདག་ཉིད་སྟོན་པའི་སྐུ། ཐབས་མཁས་ཐུགས་རྗེས་
འགྲོ་བ་འདུལ། ཐམས་ཅད་ཀུན་གྱི་ཡབ་གཅིག་པོ། མ་ནི་ཐུགས་རྗེ་བྱམས་མ་ཉིད།
ཀུན་འབྱུང་བ་ག་ཡུམ་གྱི་ཀློང་། ཐམས་ཅད་མཁྱེན་པའི་གཞི་མའོ། །ཏྲི་ནི་མུ་ཆོ་ལྡེམ་
དྲུག་སྐུ། བྱམས་པ་ཆེན་པོས་ཚ་གྲང་སྐྱོབས། དམྱལ་བའི་གྲོང་ཁྱེར་འདུལ་བར་མཛད།
ཞེ་སྡང་བྱམས་པའི་ཀློང་དུ་བསྟིམ། མུ་ནི་གསང་བ་ངང་རིང་སྐུ། སྦྱིན་པ་ཆེན་པོས་
བཀྲེས་སྐོམ་ཚིམ། ཡི་དྭགས་གྲོང་ཁྱེར་འདུལ་བར་མཛད། འདོད་ཆགས་སྦྱིན་པའི་
ཀློང་དུ་བསྟིམ། ཡེ་ནི་ཏི་སངས་རང་ཞིའི་སྐུ། ཡེ་ཤེས་ཆེན་པོས་གླེན་ལྐུགས་སེལ།
བྱོལ་སོང་གྲོང་ཁྱེར་འདུལ་བར་མཛད། གཏི་མུག་ཡེ་ཤེས་ཀློང་དུ་བསྟིམ། ས་ནི་གྲ་
བྱིན་སྤུངས་པའི་སྐུ། ཡངས་པ་ཆེན་པོས་ཕྲག་དོག་འདུལ། མི་ཡི་གྲོང་ཁྱེར་འདུལ་
བར་མཛད། ཕྲག་དོག་ཡངས་པའི་ཀློང་དུ་བསྟིམ། ལེ་ནི་ལྕེ་རྒྱལ་པར་ཏིའི་སྐུ། ཞི་བ་
ཆེན་པོས་ང་རྒྱལ་འཇོམས། ལྷ་མེན་གྲོང་ཁྱེར་འདུལ་བར་མཛད། ང་རྒྱལ་ཞི་བའི་
ཀློང་དུ་བསྟིམ། འདུ་ནི་ཡེ་གཤེན་གཙུག་ཕུད་སྐུ། བརྩོན་འགྲུས་ཆེན་པོས་ལེ་ལོ་
འདུལ། ལྷ་ཡི་གྲོང་ཁྱེར་འདུལ་བར་མཛད། ལེ་ལོ་བརྩོན་འགྲུས་ཀློང་དུ་བསྟིམ། ཨོཾ་
མ་ཏྲི་མུ་ཡེ་ས་ལེ་འདུ། རིས་དྲུག་འཁོར་བའི་གནས་སྟོང་ནས། སྟོང་ཞེན་བར་དོའི་
བོན་ཉིད་དབྱིངས། ཐར་པ་ཆེན་པོ་མངོན་སངས་རྒྱས། སྣང་ཞིང་སྲིད་པ་ལོངས་སྤྱོད་
རྫོགས། ལྷུན་གྲུབ་ཆེན་པོ་གྲོལ་སངས་རྒྱས། ཕྱི་ནང་སྣོད་བཅུད་རང་འབྱུང་རྩལ།
248



མདོ་སྡེ།
མདོ་སྡེ་ཡན་ལག་བརྒྱད་པ།
བདེ་བ་ཆེན་པོ་གྲུབ་སངས་རྒྱས། བདག་གཞན་གཉིས་མེད་ཕ་རོལ་ཕྱིན། འདས་པ་
ཆེན་པོར་ཡེ་སངས་རྒྱས། མཁའ་མཉམ་ཀློང་དུ་བདལ་པའོ། །ༀ་མ་ཏྲི་མུ་ཡེ་ས་ལེ་
འདུ། ཉོན་ཅིག་འདུས་པའི་འཁོར་རྣམས་ཉོན། བདེར་གཤེགས་ཐུགས་ཀྱི་གསང་
འཛབ་ཀྱི། བཟླས་པ་རིན་ཆེན་སྒྲོན་མ་འདི། བདེར་གཤེགས་ཀུན་གྱི་ཐུགས་བཅུད་དེ།
བདག་མེད་ཆེན་པོ་བོན་གྱི་དབྱིངས། ཡངས་དོག་མཐའ་དབུས་བརྗོད་ལས་འདས།
ལྟ་བ་ཆེན་པོ་མངོན་སངས་རྒྱས། གཉུག་མ་ཆེན་པོ་བློ་ལས་འདས། སྐད་གཅིག་
ཡེངས་མེད་འདུ་འབྲལ་མེད། སྒོམ་པ་ཆེན་པོ་རྫོགས་སངས་རྒྱས། ཤུགས་འབྱུང་ཆེན་
པོ་རང་འབྱུང་རྩལ། སྤང་བླངས་བྱར་མེད་ལྷུན་གྱིས་གྲུབ། སྤྱོད་པ་ཆེན་པོ་གྲོལ་
སངས་རྒྱས། བླ་མེད་ཆེན་པོ་ཕ་རོལ་ཕྱིན། ཐིག་ལེ་ཉག་གཅིག་མཐར་ཐུག་དོན།
འབྲས་བུ་ཆེན་པོ་ཡེ་སངས་རྒྱས། དྲི་མེད་ཆེན་པོ་རྣམ་པར་དག །ཀ་དག་ལྷུན་གྲུབ་
འདུས་མ་བྱས། དམ་ཚིག་ཆེན་པོ་གྲུབ་སངས་རྒྱས། ལྟ་སྤྱོད་སྒོམ་པ་འབྲས་བུའི་བོན།
མཐའ་བྲལ་ཆེན་པོ་དོན་དམ་མོ། །ཨོཾ་མ་ཏྲི་མུ་ཡེ་ས་ལེ་འདུ། ཉོན་ཅིག་འདུས་པའི་
འཁོར་རྣམས་ཉོན། བདེ་བར་གཤེགས་པའི་ཐུགས་འཛབ་ཀྱི། བཟླས་པ་རིན་ཆེན་
སྒྲོན་མ་འདིས། ན་གསོ་འདུར་གསུམ་འཆི་ལྟས་བཟློག །པྲ་ལྟས་སྐྱོན་ཡོན་ལེགས་ཉེས་
འབྱེད། འགྲོ་བར་ཕན་སེམས་དགའ་བདེ་བསྐྱེད། བསོད་ནམས་ཚེ་དཔལ་རིགས་
རྒྱུད་སྤེལ། རྒྱུའི་ཐེག་པའི་བོན་སྒོ་ཡང༌། མདོ་སྡེ་འདིའི་ངང་ལས་བྱུང་། ངང་ལས་
བྱུང་ཞིང་ངང་ལ་རྫོགས། ཕྱི་སྲིད་སྣང་འཕྲུལ་འགྲོ་དོན་མཛད། ཆབ་ནག་སྲིད་པ་
རྒྱུད་ཀྱི་བོན། འགྲོ་བའི་དཔལ་ཤར་ཨེ་མ་ཧོ། ཨོཾ་མ་ཏྲི་མུ་ཡེ་ས་ལེ་འདུ། ཉོན་ཅིག་
འདུས་པའི་འཁོར་རྣམས་ཀུན། བདེ་བར་གཤེགས་པའི་ཐུགས་འཛབ་ཀྱི། བཟླས་ཆོག་
རིན་ཆེན་སྒྲོན་མ་འདི། འདོན་ནམ་ཀློག་གམ་འཆང་ལས་སོགས། ཉོན་མོངས་སྒྲིབ་
དག་དྲི་མ་བྲལ། བག་ཆགས་བཅས་པ་གཏན་སྤངས་ཞིང་། ཆགས་བྲལ་རྣམ་དག་དྲི་
249



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
མ་མེད། ཡེ་སྲུང་ཆེན་པོ་ཁྲིམས་དང་ལྡན། སྒྲིབ་གཉིས་བྱང་ཞིང་ཚོགས་གཉིས་
རྫོགས། འཕན་ཡུལ་རྒྱས་པའི་བོན་སྒོ་ཡང་། མདོ་སྡེ་འདིའི་ངང་ལས་བྱུང་། ངང་
ལས་བྱུང་ཞིང་ངང་ལ་རྫོགས། མཆོད་སྦྱིན་རྒྱས་པའི་འགྲོ་དོན་མཛད། ཕྱི་རྒྱུད་འཕན་
ཡུལ་འདུལ་ཁྲིམས་བོན། འགྲོ་བའི་དཔལ་ཤར་ཨེ་མ་ཧོ། ཨོཾ་མ་ཏྲི་མུ་ཡེ་ས་ལེ་འདུ།
ཉོན་ཅིག་འདུས་པའི་འཁོར་རྣམས་ཀུན། བདེ་བར་གཤེགས་པའི་ཐུགས་འཛབ་ཀྱི།
བཟླས་པ་རིན་ཆེན་སྒྲོན་མ་འདི། གྱེར་དང་སྔགས་དང་སྒྲུབ་ལས་སོགས། སྒྲིབ་སྦྱོང་
ཚོགས་རྫོགས་ལྷ་ཞལ་ཁུམ། ཕ་རོལ་སྦོད་གཏོང་བར་ཆོད་བཟློག །འཇིག་རྟེན་དྲེག་པ་
དབང་དུ་བསྡུས། གསང་སེམས་གཉིས་མེད་དོན་དང་ལྡན། ཨ་དཀར་ཡེ་གཤེན་བོན་
སྒོ་ཡང༌། མདོ་སྡེ་འདིའི་ངང་ལས་འབྱུང་། ངང་ལས་འབྱུང་ཞིང་ངང་ལ་རྫོགས།
གྱེར་བཟླས་སྔགས་གསུམ་འགྲོ་དོན་མཛད། ཆབ་དཀར་ནག་པོ་སྔགས་ཀྱི་བོན། འགྲོ་
བའི་དཔལ་ཤར་ཨེ་མ་ཧོ། །ཨོཾ་མ་ཏྲི་མུ་ཡེ་ས་ལེ་འདུ། ཉོན་ཅིག་འདུས་པའི་འཁོར་
རྣམས་ཉོན། བདེ་བར་གཤེགས་པའི་ཐུགས་འཛབ་ཀྱི། བཟླས་པ་རིན་ཆེན་སྒྲོན་མ་
འདི། ཐོས་དང་བསམ་དང་སྒོམ་ལས་སོགས། རྣམ་རྟོག་ཉོན་མོངས་རང་སར་ཞི། གློ་
བུར་དྲི་མ་གཏན་དུ་དག །མཉམ་པར་ས་ལེ་ལྷན་ནེ་གནས། སྤྲོས་པ་ཆེན་པོ་བདག་
ཞལ་མཐོང་། དཔོན་གསས་ལུང་གི་བོན་སྒོ་ཡང་། མདོ་སྡེ་འདིའི་ངང་ལས་འབྱུང་།
ངང་ལས་འབྱུང་ཞིང་ངང་ལ་ཐིམ། ཉན་བཤད་སྒོམ་གསུམ་འགྲོ་དོན་མཛད། དཔོན་
གསས་མན་ངག་ལུང་གི་བོན། འགྲོ་ལ་དཔལ་ཤར་ཨེ་མ་ཧོ། །ཨོཾ་མ་ཏྲི་མུ་ཡེ་ས་ལེ་
འདུ། ཉོན་ཅིག་འདུས་པའི་འཁོར་རྣམས་ཉོན། བདེ་བར་གཤེགས་པའི་ཐུགས་འཛབ་
ཀྱིས། བཟླས་པ་རིན་ཆེན་སྒྲོན་མ་འདི། བཀོད་དང་སྤེལ་དང་བསྒྱུར་ལས་སོགས། སྤྱི་
རྒྱུད་ལུང་གི་ཁོག་ཁྲོལ་ཞིང་། བློའི་པད་མོའི་ཁ་ཕྱེ་ནས། རིག་པའི་ཡེ་ཤེས་རང་ཤར་
ཞིང་། ཐམས་ཅད་སེམས་སུ་གྲོལ་བར་བྱེད། མངོན་པ་མཛོད་ཀྱི་བོན་སྒོ་ཡང་། མདོ་
250



མདོ་སྡེ། །
མདོ་སྡེ་ཡན་ལག་བརྒྱད་པ།
སྡེ་འདིའི་ངང་ལས་བྱུང་། ངང་ལས་བྱུང་ཞིང་ངང་ལ་རྫོགས། ཕྱི་ནང་གསང་གསུམ་
འགྲོ་དོན་མཛད། མཐོ་ཐོག་སྤྱི་རྒྱུག་མཛོད་ཀྱི་བོན། འགྲོ་བའི་དཔལ་ཤར་ཨེ་མ་ཧོ།
ཨོཾ་མ་ཏྲི་མུ་ཡེ་ས་ལེ་འདུ། ཉོན་ཅིག་འདུས་པའི་འཁོར་རྣམས་ཀུན། ནད་དང་གནོད་
པ་ཞི་བ་དང་། རྐྱེན་དང་བར་ཆོད་བཟློག་པ་དང་། ཚེ་དང་བསོད་ནམས་འཕེལ་བ་
དང་། དཔལ་དང་གྲགས་པ་རྒྱས་པ་དང༌། སྒྲིབ་སྦྱོང་ཚོགས་གཉིས་རྫོགས་པ་དང་།
བླ་མེད་འབྲས་བུ་ཐོབ་པའི་ཕྱིར། མདོ་སྡེ་འདི་ལ་ཉན་པར་བྱ། མདོ་སྡེ་འདིའི་གཟི་
བརྗིད་ཀྱིས། གང་ཞིག་བསམ་པ་འགྲུབ་པར་འགྱུར། ནང་པར་ཁྲུས་དང་གཙང་སྦྲ་
བྱ། བྱང་ཆུབ་སེམས་མཆོག་བསྐྱེད་པར་བྱེད། ཆ་ལུགས་ལྔ་ལྡན་ཕྱག་རྒྱ་བཅའ།
མདུན་གྱི་བར་སྣང་གཞའ་ཚོན་འོད། རང་བཞིན་ལྷུན་གྲུབ་གཞལ་ཡས་ཁང་། པད་
མ་ཉི་མའི་གདན་སྟེང་ན། བདེར་གཤེགས་གཙོ་འཁོར་བཅས་པ་བསྐྱེད། ཕྱི་ནང་སྣོད་
བཅུད་རང་ལུས་འབུལ། གསལ་དག་དབྱངས་དང་ཆས་པས་བརྗོད། ཨོཾ་མ་ཏྲི་མུ་ཡེ་
ས་ལེ་འདུ། རྒྱལ་བ་བདེར་གཤེགས་འདུས་པའི་སྐུ། ལྷ་མི་ཀུན་གྱི་མགོན་གྱུར་པས།
སྤང་བླང་བྱར་མེད་ལྷུན་གྱིས་གྲུབ། ཐུབ་པའི་དབང་པོ་ལྷའི་ལྷ། རྣམ་པར་རྒྱལ་བ་
གསེར་གྱི་མདོག །ཀུན་ལ་བརྩེ་བའི་ཐུགས་མངའ་བས། འགྲོ་བ་ཀུན་ལ་རྣམ་པར་
བརྩེ། གཟི་བརྗིད་ཆེན་པོ་བཻཌཱུརྱ། འབྲུ་བརྒྱད་སྔགས་ཀྱི་མཛོད་འཛིན་ཞིང་། རྒྱལ་བ་
བསྟན་པའི་གཙོ་བོ་ལ། ཕྱག་འཚལ་མཆོད་འབུལ་དགྱེས་པ་བསྐྱེད། བཤགས་དང་
སྡོམ་དང་གསོལ་བ་གདབ། ཡིད་རང་འཁོར་ལོ་བསྐོར་བར་བསྐུལ། བདག་དང་
མཐའ་ཡས་སེམས་ཅན་གྱི། ནད་དང་གནོད་པ་ཞི་བ་དང༌། རྐྱེན་དང་བར་ཆོད་
བཟློག་པར་མཛོད། ཚེ་དང་བསོད་ནམས་འཕེལ་བ་དང་། དཔལ་དང་གྲགས་པ་
བསྐྱེད་དུ་གསོལ། སྒྲིབ་སྦྱོང་ཚོགས་གཉིས་རྫོགས་པ་དང༌། བླ་མེད་འབྲས་བུ་ཐོབ་
པར་མཛོད། ཨོཾ་མ་ཏྲི་མུ་ཡེ་ས་ལེ་འདུ། དུས་གསུམ་སངས་རྒྱས་བསྐྱེད་པའི་ཡུམ།
251



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འགྲོ་བ་ཀུན་གྱི་མ་གཅིག་མ། ལྷ་མོ་ཡོངས་ཀྱི་གཙོ་མོ་སྟེ། ཡུམ་ཆེན་ཐུགས་རྗེ་བྱམས་
མ་ལ། ཕྱག་འཚལ་མཆོད་འབུལ་དགྱེས་པ་བསྐྱེད། བཤགས་དང་སྡོམ་དང་གསོལ་བ་
གདབ། ཡིད་རང་འཁོར་ལོ་བསྐོར་བར་བསྐུལ། བདག་དང་མཐའ་ཡས་སེམས་ཅན་
གྱི། ནད་དང་གནོད་པ་ཞི་བ་དང་། རྐྱེན་དང་བར་ཆོད་བཟློག་པར་མཛོད། ཚེ་དང་
བསོད་ནམས་འཕེལ་བ་དང༌། དཔལ་དང་གྲགས་པ་བསྐྱེད་དུ་གསོལ། སྒྲིབ་སྦྱོང་
ཚོགས་གཉིས་རྫོགས་པ་དང༌། བླ་མེད་འབྲས་བུ་ཐོབ་པར་མཛོད། ཨོཾ་མ་ཏྲི་མུ་ཡེ་ས་
ལེ་འདུ། ཕ་རོལ་ཕྱིན་པ་དྲུག་ལྡན་ཞིང་། འགྲོ་དྲུག་ཐར་པ་འདྲེན་པ་ཡི། འདུལ་བ་
ཐབས་ཀྱི་གཤེན་དྲུག་ལ། ཕྱག་འཚལ་མཆོད་འབུལ་དགྱེས་པ་བསྐྱེད། བཤགས་དང་
སྡོམ་དང་གསོལ་བ་གདབ། ཡིད་རང་འཁོར་ལོ་བསྐོར་བར་བསྐུལ། བདག་དང་
མཐའ་ཡས་སེམས་ཅན་གྱི། ནད་དང་གནོད་པ་ཞི་བ་དང༌། རྐྱེན་དང་བར་ཆོད་
བཟློག་པར་མཛོད། ཚེ་དང་བསོད་ནམས་འཕེལ་བ་དང༌། དཔལ་དང་གྲགས་པ་
བསྐྱེད་དུ་གསོལ། སྒྲིབ་སྦྱོང་ཚོགས་གཉིས་རྫོགས་པ་དང་། བླ་མེད་འབྲས་བུ་ཐོབ་
པར་མཛོད། ཨོཾ་མ་ཏྲི་མུ་ཡེ་ས་ལེ་འདུ། ཚད་མེད་བཞིའི་འོད་ཟེར་ལས། རྒྱུན་
བཞུགས་འགྲོ་དོན་མཛད་པ་ཡི། གཤེན་རབ་ཐུགས་ཀྱི་སྲས་བཞི་ལ། ཕྱག་འཚལ་
མཆོད་འབུལ་དགྱེས་པ་བསྐྱེད། བཤགས་དང་སྡོམ་དང་གསོལ་བ་གདབ། ཡིད་རང་
འཁོར་ལོ་བསྐོར་བར་བསྐུལ། བདག་དང་མཐའ་ཡས་སེམས་ཅན་གྱི། ནད་དང་
གནོད་པ་ཞི་བ་དང་། རྐྱེན་དང་བར་ཆོད་བཟློག་པར་མཛོད། ཚེ་དང་བསོད་ནམས་
འཕེལ་བ་དང༌། དཔལ་དང་གྲགས་པ་བསྐྱེད་དུ་གསོལ། སྒྲིབ་སྦྱོང་ཚོགས་གཉིས་
རྫོགས་པ་དང༌། བླ་མེད་འབྲས་བུ་ཐོབ་པར་མཛོད། ཨོཾ་མ་ཏྲི་མུ་ཡེ་ས་ལེ་འདུ། ས་
དང་ལམ་ལ་རབ་གནས་ཤིང་། འགྲོ་རྣམས་ས་བཅུའི་ལམ་ལ་བསྒྲོད། ཡེ་གཤེན་
གཡུང་དྲུང་སེམས་དཔའ་ལ། ཕྱག་འཚལ་མཆོད་འབུལ་དགྱེས་པ་བསྐྱེད། བཤགས་
252



མདོ་སྡེ།
མདོ་སྡེ་ཡན་ལག་བརྒྱད་པ།
དང་སྡོམ་དང་གསོལ་བ་གདབ། ཡིད་རང་འཁོར་ལོ་བསྐོར་བར་བསྐུལ། བདག་དང་
མཐའ་ཡས་སེམས་ཅན་གྱི། ནད་དང་གནོད་པ་ཞི་བ་དང༌། རྐྱེན་དང་བར་ཆོད་
བཟློག་པར་མཛོད། ཚེ་དང་བསོད་ནམས་འཕེལ་བ་དང༌། དཔལ་དང་གྲགས་པ་
བསྐྱེད་དུ་གསོལ། སྒྲིབ་སྦྱོང་ཚོགས་གཉིས་རྫོགས་པ་དང་། བླ་མེད་འབྲས་བུ་ཐོབ་
པར་མཛོད། ཨོཾ་མ་ཏྲི་མུ་ཡེ་ས་ལེ་འདུ། ཐུགས་རྗེ་གྲགས་ཚད་བགེགས་ཀྱི་གཤེད།
བར་ཆོད་ཚོགས་འཇོམས་བདུད་ལས་རྒྱལ། དབལ་གྱི་ཁྲོ་ཆེན་རུ་བཞི་ལ། ཕྱག་
འཚལ་མཆོད་འབུལ་དགྱེས་པ་བསྐྱེད། བཤགས་དང་སྡོམ་དང་གསོལ་བ་གདབ།
ཡིད་རང་འཁོར་ལོ་བསྐོར་བར་བསྐུལ། བདག་དང་མཐའ་ཡས་སེམས་ཅན་གྱི། ནད་
དང་གནོད་པ་ཞི་བ་དང༌། རྐྱེན་དང་བར་ཆོད་བཟློག་པར་མཛོད། ཚེ་དང་བསོད་
ནམས་འཕེལ་བ་དང༌། དཔལ་དང་གྲགས་པ་བསྐྱེད་དུ་གསོལ། སྒྲིབ་སྦྱོང་ཚོགས་
གཉིས་རྫོགས་པ་དང་། བླ་མེད་འབྲས་བུ་ཐོབ་པར་མཛོད། ཨོཾ་མ་ཏྲི་མུ་ཡེ་ས་ལེ་འདུ།
ཉོན་ཅིག་འདུས་པའི་འཁོར་རྣམས་ཉོན། བདེ་བར་གཤེགས་པའི་ཐུགས་བཅུད་ཀྱི།
བཟླས་པ་རིན་ཆེན་སྒྲོན་མ་འདི། གང་ཞིག་ཕྱི་རབས་ཐམས་ཅད་ཀྱིས། འཆང་ངམ་
ཀློག་གམ་བྲི་ལས་སོགས། བཀུར་སྟི་རིམ་འགྲོ་གང་བྱེད་པ། འདིའི་ཡོན་ཏན་བརྗོད་
མི་ལང་། མཐའ་ཡས་ཀུན་ཏུ་མཐའ་ཡས་ཤིང༌། རྒྱ་ཆེ་ཀུན་ཏུ་མཐའ་ཡས་སོ། །དེ་
ལྟར་མདོ་སྡེ་དམ་པ་འདི། ཡིད་ཀྱི་ཁྱེའུ་ཆུང་ཞུས་པའི་དོན། རྒྱལ་པོ་དམ་པ་ཁྱོད་ལ་
གཏད། མི་འཆོར་ཡིད་ལ་དམ་དུ་ཟུང༌། མ་བརྗེད་ཐུགས་ཀྱི་དཀྱིལ་དུ་སྦོས། བསྐལ་
པ་མ་འོངས་ཐ་མ་ལ། མདོ་སྡེ་དམ་པ་འདི་ཉིད་ནི། རྩོད་ལྡན་དུས་སུ་འགྲོ་བའི་
དཔལ། ཅེས་གསུངས་འཁོར་རྣམས་རབ་ཏུ་དགྱེས། མཆོད་སྤྲིན་རོལ་མོ་དཔག་མེད་
ཕུལ། ཕྱོགས་རྣམས་མེ་ཏོག་ཆར་དུ་བབ། འཁོར་རྣམས་དགའ་སྐྱིད་བདེ་བ་ཐོབ།
རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། བཟླས་པ་རིན་ཆེན་སྒྲོན་མའི་མདོ་
253



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བསྟན་པའི་ལེའུ་སྟེ་བཞི་པའོ། །།
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། །མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། གཤེན་རབ་གསས་བུ་རྨ་ལོ་ཡིས། པུས་བཙུགས་ཐལ་སྦྱར་ཞུས་པའི་མདོ།
སྟོན་པ་རྣམ་པ་ཐམས་ཅད་མཁྱེན། རྒྱལ་བ་བསྟན་པའི་གཙོ་བོ་ལགས། ཐེག་དགུ་
བོན་གྱི་ཡང་བཅུད་ཀྱི། བཟླས་པ་རིན་ཆེན་སྒྲོན་མ་ཡི། མན་ངག་བཅུད་ཀྱི་དམ་པ་
ཞིག །ཐུགས་ཀྱི་དཀྱིལ་ནས་བཅུད་ཕྱུང་ལ། བདག་ཅག་འཁོར་ལ་བསྟན་དུ་གསོལ།
དེ་ལ་སྟོན་པས་བཀའ་བསྩལ་པ། ཉོན་ཅིག་འདུས་པའི་འཁོར་རྣམས་ཉོན། ཞུས་པ་
ལེགས་སོ་རྨ་ལོ་གཤེན། བརྒྱད་ཁྲི་བོན་གྱི་ཡང་བཅུད་ཀྱི། སྒྲིབ་སྦྱོང་རིན་ཆེན་སྒྲོན་མ་
ལས། ཡང་སྙིང་ཐིག་ལེ་གཟུངས་སུ་བསྟན། གཟུངས་སྔགས་རིན་ཆེན་སྒྲོན་མ་འདི།
རྒྱལ་བ་ཀུན་གྱི་ཐུགས་བཅུད་དེ། སངས་རྒྱས་སྟོང་གི་སྙིང་པོར་གསུངས། སྐུ་གསུམ་
བདེར་གཤེགས་ཐུགས་འཛབ་སྟེ། ངན་སོང་གནས་འདྲེན་ཆེན་པོར་གསུངས། བཀའ་
ལུང་ཀུན་གྱི་ལྡེ་མིག་སྟེ། ཤེས་མུན་སེལ་བའི་སྒྲོན་མར་གསུངས། གང་ཞིག་ཕྱི་རབས་
གང་ཟག་དང་། མཚན་ལྡན་ཁྱེའུ་བུ་མོ་ཡིས། ཉ་གསུམ་དུས་བཟང་བརྒྱད་སྟོང་
སོགས། རྟེན་འབྲེལ་ཤིན་ཏུ་འཚོགས་པ་ལ། ནང་པར་ཁྲུས་དང་གཙང་སྦྲ་བྱ། མན་
དྷལ་མཆོད་པ་དཔག་མེད་བཤམས། ཆ་ལུགས་ལྔ་ལྡན་ཕྱག་རྒྱ་བཅའ། བྱང་ཆུབ་
མཆོག་ཏུ་སེམས་མཆོག་བསྐྱེད། རང་བས་གཞན་དོན་གཙོར་བྱེད་ཅིང་། འགྲོ་བ་ཀུན་
གྱི་དོན་ཆེད་དུ། གཟུངས་མཆོག་ཉམས་སུ་བླང་ངོ་བསམ། འདུན་པ་དྲག་པོས་འདི་
སྐད་གསུངས། གསལ་དག་དབྱངས་ཀྱིས་བརྗོད་པར་བྱ། ༀ་དམིགས་མེད་ཁྱབ་
བདལ་བོན་དབྱིངས་ཀྱི། ཁྱབ་བདལ་ཡོངས་རྫོགས་དཀྱིལ་འཁོར་ནས། སྐུ་གསུམ་
254



མདོ་སྡེ།
མདོ་སྡེ་ཡན་ལག་བརྒྱད་པ།
བདེར་གཤེགས་ཀུན་གྱི་གཙོ། བདེར་གཤེགས་རྒྱལ་བ་སྲས་དང་བཅས། བསྐལ་
བཟང་སངས་རྒྱས་སྟོང་རྩ་གཉིས། སྔ་རབས་འདས་དང་ད་ལྟར་བཞུགས། སླད་ནས་
བྱོན་པའི་བདེ་བར་གཤེགས། ཕྱོགས་བཅུའི་འཇིག་རྟེན་ཞིང་ཁམས་ན། ས་ལ་གནས་
དང་ལམ་ལ་བསྒྲོད། ཕྱིར་མི་ལྡོག་དང་རྒྱུན་དུ་བཞུགས། ལན་ཅིག་ཕྱིར་འོང་འབྲས་
བུ་ཐོབ། སངས་རྒྱས་བྱང་ཆུབ་སེམས་དཔའ་དང་། ཞི་རྒྱས་དབང་དྲག་མངོན་དུ་
སྤྱོད། གནས་འགྱུར་ཡེ་ཤེས་རིགས་ཀྱི་གཙོ། རབ་འབྱམས་རྒྱལ་བ་ཞི་ཁྲོའི་ཚོགས།
དུས་གསུམ་བླ་མ་རྒྱུད་པར་བཅས། དམ་ཅན་བཀའ་སྲུང་ཕོ་ཉའི་ཚོགས། ངན་སོང་
སྒྲིབ་བྱང་ལྷ་ཚོགས་རྣམས། ཏིང་འཛིན་ཡིད་ཀྱི་སྤྱན་འདྲེན་ན། ཐུགས་རྗེ་ཚད་མེད་
ཀུན་མཁྱེན་སྤྱན། འགྲོ་བའི་དོན་ལ་ཆེར་གཟིགས་ལ། སྤྲུལ་པ་མྱུར་མགྱོགས་ཐང་ཙམ་
གྱིས། གནས་འདིར་སྤྱན་འདྲེན་གཤེགས་སུ་གསོལ། སྤྱི་གཙུག་མཁའ་གསལ་འོད་ཀྱི་
གནས། ཉི་ཟླ་པད་མའི་གདན་སྟེང་དུ། གཉིས་མེད་བརྟན་པར་བཞུགས་སུ་གསོལ།
གུས་པའི་ཕྱག་བགྱིས་སྡིག་པ་བཤགས། ཅི་སྙེད་མཆོད་ཡོན་ཁྱེད་ལ་འབུལ། ཨོཾ་མ་ཏྲི་
མུ་ཡེ་ས་ལེ་འདུ། འཕྲོ་འདུ་འཛབ་ཀྱི་མཆོད་པ་འབུལ། བདག་ལ་དབང་དང་དངོས་
གྲུབ་གསོལ། ཨ་ཨཱ་ཧཱུཾ། ཨོཾ་མ་ཏྲི་མུ་ཡེ་ས་ལེ་འདུ། སྐུ་གསུམ་བདེ་བར་གཤེགས་པ་
རྣམས། བདག་ལ་ཐུགས་རྗེས་དགོངས་སུ་གསོལ། ལུས་ངག་ཡིད་གསུམ་སྒྲིབ་པ་
སྦྱང་། དུག་གསུམ་མཁའ་ཀློང་དབྱིངས་སུ་བསྟིམ། ཨ་ཨོཾ་ཧཱུྃ་རཾ་ཛ། ཨོཾ་མ་ཏྲི་མུ་ཡེ་ས་
ལེ་འདུ། སྐུ་ལྔ་བདེར་གཤེགས་རིགས་ལྔ་ཡིས། བདག་ལ་ཐུགས་རྗེས་དགོངས་སུ་
གསོལ། དབང་པོ་ལྔའི་སྒྲིབ་པ་སོལ། དུག་ལྔ་ཡེ་ཤེས་ལྔ་རུ་བསྟིམ། ཨ་ཨ་ཨད་ཨོཾ་
སལ་སལ་ཧ་འ་ཧཱུྃ་འོ་ལཾ་ལཾ། ཨོཾ་མ་ཏྲི་མུ་ཡེ་ས་ལེ་འདུ། སྐུ་བཞི་བདེར་གཤེགས་གཙོ་བོ་
བཞིའི། བདག་ལ་ཐུགས་རྗེས་དགོངས་སུ་གསོལ། སྐྱེ་མཆེད་མུ་བཞིའི་སྒྲིབ་པ་སོལ།
དབྱིངས་ཤེས་མཁའ་ཀློང་དབྱེར་མེད་གསོལ། ཨ་ཨཱ་ཧཱུཾ་རཾ་ཛ། སད་ས་ལེ་ལྷན་ནེ་སང་
255



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ངེ་འདུ། མ་མ་ས་ལེ་ལྷམ་མེ་ཁྲི་ལེ་འདུ། ཨ་མ་ས་ལེ་ལྷང་ངེ་ལྷན་ནེ་འདུ། ཨོཾ་མ་ཏྲི་མུ་
ཡེ་ས་ལེ་འདུ། རྣམ་སྣང་ཞི་བའི་ལྷ་ཚོགས་རྣམས། བདག་ལ་ཐུགས་རྗེས་དགོངས་སུ་
གསོལ། མ་རིག་ཉོན་མོངས་བག་ཆགས་སྦྱོངས། རྣམ་གསལ་ལྷམ་མེ་ལྷང་ངེར་མཛོད།
བསྭོ་ཨོྃ་ཉེ་ལོ་ཀྲོ་ཏ་གར་མ་སྤུངས་སོ་རཾ། ཧཱུྃ་ཧཱུྃ་ཧ་ལ་ནེ་རཾ་ཛ། དྲུང་མུ་ཙ་ཀྲ་ཡ་རད་ན་
རཾ། ཨོཾ་མ་ཏྲི་མུ་ཡེ་ས་ལེ་འདུ། གནས་འགྱུར་ཡེ་ཤེས་རིགས་ཀྱི་གཙོ། རབ་འབྱམས་
རྒྱལ་བ་དཀྱིལ་འཁོར་ལྷ། བདག་ལ་བྱིན་གྱིས་རློབ་ཏུ་གསོལ། ཕུང་པོ་གནས་འགྱུར་
ཁྲོ་རྒྱལ་ཡབ། འབྱུང་ལྔ་གནས་འགྱུར་ཁྲོ་མོ་ཡུམ། ནད་དང་གནོད་པ་ཞི་བ་དང༌།
རྐྱེན་དང་བར་ཆོད་བཟློག་པ་དང༌། ཚེ་དང་བསོད་ནམས་འཕེལ་བ་དང་། དཔལ་
དང་གྲགས་པ་བསྐྱེད་དུ་གསོལ། ཨོཾ་མ་ཏྲི་མུ་ཡེ་ས་ལེ་འདུ། དུས་གསུམ་རྒྱལ་བ་
འདུས་པའི་སྐུ། རྒྱལ་བ་སངས་རྒྱས་བསྟན་པའི་གཙོ། ཐུགས་རྗེ་བྱམས་མ་བདེ་འགྲོ་
ཡུམ། དུས་གསུམ་སངས་རྒྱས་སྲས་བཅས་ཀྱིས། བདག་ལ་བྱིན་གྱིས་རློབ་ཏུ་གསོལ།
སྟོང་གསུམ་ཞིང་ཁམས་རབ་འབྱམས་ཀྱི། ཇི་སྙེད་ས་ཡི་རྡུལ་གྲངས་ཀྱིས། མཁའ་
མཉམ་འགྲོ་དྲུག་སེམས་ཅན་ལ། ཐུགས་རྗེའི་འོད་ཟེར་རབ་སྤྲོས་ནས། སྤྲུལ་པ་བྱེ་བ་
འགྱེད་པར་ཤོག །ཨ་ཨ་ཨ། ཨཱ་ཨཱ་ཨཱ། ཨོཾ་ཨོཾ་མ་ཏྲི་མུ་ཡེ་ས་ལེ་འདུ། མ་ཨོཾ་མ་ཏྲི་མུ་ཡེ་
ས་ལེ་འདུ། ཏྲི་ༀ་མ་ཏྲི་མུ་ཡེ་ས་ལེ་འདུ། མུ་ༀ་མ་ཏྲི་མུ་ཡེ་ས་ལེ་འདུ། ཡེ་ༀ་མ་ཏྲི་མུ་
ཡེ་ས་ལེ་འདུ། ས་ༀ་མ་ཏྲི་མུ་ཡེ་ས་ལེ་འདུ། ལེ་ཨོཾ་མ་ཏྲི་མུ་ཡེ་ས་ལེ་འདུ། འདུ་ཨོཾ་མ་ཏྲི་
མུ་ཡེ་ས་ལེ་འདུ། རྒྱལ་བའི་དབང་པོ་དྲུག་ལས་སུ། འོད་ཟེར་སྤྲོས་པའི་ཐུབ་པ་དྲུག །
བདག་ལ་བྱིན་གྱིས་རློབ་ཏུ་གསོལ། འཁོར་བ་རྒྱུ་དྲུག་སྒྲིབ་པ་སྦྱང༌། འགྲོ་བ་རིས་དྲུག་
འདྲེན་པ་ཡི། སྟོན་པ་ཆེན་པོ་བདག་འགྱུར་ཤོག །ཧ་ཧ་ཧ་ཧ། ཨོཾ་མ་ཏྲི་མུ་ཡེ་ས་ལེ་
འདུ། རྒྱལ་བའི་ཐུགས་ཀྱི་སྲས་མཆོག་བཞི། བདག་ལ་བྱིན་གྱིས་རློབ་ཏུ་གསོལ། ཚད་
མེད་བཞིའི་ཐུགས་རྗེ་ཡི། རྒྱུན་བཞུགས་སྤྲུལ་པའི་སྐུ་མཆོག་གིས། ནམ་ཞིག་འཁོར་བ་
256



མདོ་སྡེ།
མདོ་སྡེ་ཡན་ལག་བརྒྱད་པ།
མ་སྟོང་བར། འགྲོ་བའི་དོན་དུ་བདག་འགྱུར་ཤོག །ཧ་ཧ་ཧ་ཧ། ཧ་ཧ་ཧ་ཧ། ཧ་ཧ་
ཧ་ཧ། ཧ་ཧ། ཨོཾ་མ་ཏྲི་མུ་ཡེ་ས་ལེ་འདུ། ས་དང་ལམ་ལ་རབ་གནས་ཤིང་། སྟོང་ཞེན་
བར་དོའི་སྡུག་བསྔལ་སེལ། ཡེ་གཤེན་གཡུང་དྲུང་སེམས་དཔའི་ཚོགས། བདག་ལ་
བྱིན་གྱིས་རློབ་ཏུ་གསོལ། རིས་དྲུག་བར་དོའི་སེམས་ཅན་རྣམས། གཡུང་དྲུང་ས་བཅུ་
རིམ་བསྒྲོད་ནས། ཡང་དག་ལམ་ལ་བསྒྲོད་པ་ཡིས། དེད་དཔོན་ཆེན་པོར་བདག་
འགྱུར་ཤོག །ཧཱུྃ་ཧེ་རཾ་ཁྲོ་ཏ་ཛ་ལ་གར་ཤེལ་ཉེ་ལོ་ཡོ་ཧོ་ར་སད་ཐུན་འདུ། ཧཱུྃ་ཨོཾ་མ་ཏྲི་
མུ་ཡེ་ས་ལེ་འདུ། ཧཱུྃ་ཧེ་རཾ་ཁྲོ་ཏ་ཧཱུཾ་ཛ། ཁྲི་རི་ཁྲི་རུ་སད་ལ་ཉེ་ལོ་ཡོ། ཧོ་རཾ་ཛ་ཐུན་འདུ།
ཧཱུྃ་ཨོཾ་མ་ཏྲི་མུ་ཡེ་ས་ལེ་འདུ། ཧཱུྃ་ཧེ་རི་ཁྲོ་ཏ་ཉེ་ལོ་ཡོ། ཁྲི་རུ་ཁྲི་རུ། སྤུངས་སོ་སད་དོ།
ཧོ་ར་ཆ་ལ་ཐུན་འདུ། ཧཱུྃ་ཨོཾ་མ་ཏྲི་མུ་ཡེ་ས་ལེ་འདུ། ཧཱུྃ་ཁཾ་ཧེ་རི་ཁྲོ་ཏ་མུ་མར་རཾ། ཁྲུ་རི་
ཁྲུ་རཾ་གྷར་ན་ཛ། ཧོ་ར་ཆ་ལ་ཐུན་འདུ། ཧཱུྃ་ཨོཾ་མ་ཏྲི་མུ་ཡེ་ས་ལེ་འདུ། ཁྲོ་རྒྱལ་དྲག་པོ་
བགེགས་ཀྱི་གཤེད། མེ་རི་འཁོར་ལོའི་ཁྲི་སྟེང་ན། ནག་པོ་ཆེན་པོ་གསུས་པོ་ཆེ། དབུ་
དགུ་ཕྱག་ཀྱང་བཅོ་བརྒྱད་པ། སྦྲུལ་དང་རྒྱུ་མའི་རྒྱན་གྱིས་བརྒྱན། ཐོད་པ་སྐམ་རློན་
སེ་རལ་ཁ། བཅོ་བརྒྱད་ཡེ་ཤེས་མཚོན་ཆ་བསྣམས། ཞབས་བཞི་དྲི་ཟ་གནོད་སྦྱིན་
དང༌། ཀླུ་ལ་དབང་བྱེད་གཤིན་རྗེ་གནོན། ཁྱེད་ནི་མི་ཕམ་མགོན་པོ་རྗེ། བཙན་
བདུད་མ་མོ་རྒྱལ་མོ་འདུལ། གསས་ཆེན་རུ་བཞིའི་འཕྲིན་ལས་སྲས། དཔའ་སྟག་
སྟོབས་ལྡན་ཟིལ་གནོན་ཆེ། བདག་ལ་བྱིན་གྱིས་རློབ་ཏུ་གསོལ། བར་ཆོད་ལོག་འདྲེན་
དབང་དུ་བསྡུས། གདོན་བགེགས་འབྱུང་པོ་རྡུལ་དུ་རློག །བདག་གིས་དགྱེས་མཛད་
འཕྲིན་ལས་བཅོལ། མ་ལུས་མྱུར་དུ་གྲུབ་པར་མཛོད། ཁྲོ་རྒྱལ་ཆེན་པོ་རུ་བཞི་ཡིས།
བདག་ལ་སྲུང་སྐྱོབ་མཛད་དུ་གསོལ། ཨ་ཨཱ་ཧཱུཾ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ཨ་ཧཱུཾ་
ཚེ་བྲུ་ཨ་ཡུ་ཌཱ་ན་ཤི་ཛ་བྲུ་འདུ། མ་ཨ་བྲུ་ཚེ་བྲུ་ཨ་ཡུ་ཌཱ་ན་ཤི་ཛ་བྲུ་འདུ། ཏྲི་ཨ་བྲུ་ཚེ་
བྲོ་ཨ་ཡུ་ཌཱ་ན་ཤི་ཛ་བྲུ་འདུ། མུ་ཨ་བྲུ་ཚེ་བྲོ་ཨ་ཡུ་ཌཱ་ན་ཤི་ཛ་བྲུ་འདུ། ཡེ་ཨ་བྲུ་ཚེ་བྲོ་
257



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཨ་ཡུ་ཌཱ་ན་བི་ཛ་བྲུ་འདུ། ས་ཨ་བྲུ་ཚེ་ཧཱུཾ་ཨ་ཡུ་ཌཱ་ན་ཤི་ཛ་བྲུ་འདུ། ལེ་ཨ་བྲུ་ཚེ་བྲུ་ཨ་
ཡུ་ཌཱ་ན་བི་ཛ་ཧཱུཾ་འདུ། འདུ་ཨ་བྲུ་ཚེ་ཧཱུཾ་ཨ་ཡུ་ཌཱ་ན་ཤི་ཛ་བྲུ་འདུ། འོད་དཀར་དཔག་
མེད་ཚེའི་ལྷ། རྒྱལ་བ་ཡབ་ཡུམ་སྲས་བཅས་ཀྱིས། བདག་ལ་བྱིན་གྱིས་རློབ་ཏུ་གསོལ།
ཚེ་དང་བསོད་ནམས་འཕེལ་བ་དང་། དཔལ་གྲགས་བསྟན་པ་རྒྱས་པར་མཛོད། ཨོཾ་
ཨ་ཧཱུཾ། མ་ཏྲི་མུ་ཡེ་ས་ལེ་འདུ། ཨོ་དྲུང་མུ་རད་ན་ཙཀྲ་མུ་མར་ཧྲིམ་ཛ་བཟློག་བཟློག །
མ་དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག་བཟློག །ཏྲི་དྲུང་མུ་རད་ན་ཙཀྲ་མུ་
མར་ཧྲིམ་ཛ་བཟློག་བཟློག །མུ་དྲུང་མུ་རད་ན་ཙཀྲ་མུ་མར་ཧྲིམ་ཛ་བཟློག་བཟློག །ཡེ་
མུ་དྲུང་མུ་རད་ན་ཙཀྲ་མུ་མར་ཧྲིམ་ཛ་བཟློག་བཟློག །ས་དྲུང་མུ་རད་ན་ཙ་ཀྲ་མུ་
མར་ཧྲིམ་ཛ་བཟློག་བཟློག །ལེ་དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག་བཟློག །
འདུ་དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག་བཟློག །ཟློག་བྱེད་རྒྱལ་པོ་ཁྲོ་བོའི་
གཙོ། ཐམས་ཅད་འདུལ་བའི་སྟོབས་པོ་ཆེ། འཁོར་ལོ་མཚོན་ཆས་ཕ་རོལ་གྱི། བྱད་
དང་གནོད་པ་བཟློག་པར་མཛོད། སྡོད་གཏོང་ངན་པ་བཟློག་ཏུ་གསོལ། བསྭོ་ཨོཾ་མ་
ཏྲི་མུ་ཡེ་ས་ལེ་འདུ། ཨོཾ་གྱི་གྲན་ཤུ་ནིག་ཧ་ལ་དུམ་བུ་རྦད་ནན་ཛ། མ་གྱི་གྲན་ཤུ་ནིག་
ཧ་ལ་དུ་བུ་ཆད་ནན་ཛ། ཏྲི་གྱི་གྲན་ཤུ་ནིག་ཧ་ལ་དུ་བུ་རྦད་ནན་ཛ། མུ་གྱི་གྲན་ཤུ་
ནིག་ཧ་ལ་དུ་བུ་རྦད་ནན་ཛ། ཡེ་གྱི་གྲན་ཤུ་ནིག་ཧ་ལ་དུ་བུ་རྦད་ནན་ཛ། ས་གྱི་གྲན་
ཤུ་ནིག་ཧ་ལ་ཧཱུྃ་བུ་རྦད་ནན་ཛ། ལེ་གྱི་གྲན་ཤུ་ནིག་ཧ་ལ་ཧཱུྃ་བུ་རྦད་ནན་ཛ། འདུ་གྱི་
གྲན་ཤུ་ནིག་ཧ་ལ་ཧཱུྃ་བུ་ཆད་ནན་ཛ། བདག་དང་རྒྱུ་སྦྱོར་ཡོན་བདག་ལ། སྡང་པའི་
དགྲ་དང་གནོད་པའི་བགེགས། བཀུག་ནས་བསྒྲལ་ཞིང་མི་གནས་པར། གཟུངས་
སྔགས་འདིའི་བྱིན་རླབས་ཀྱིས། མྱུར་དུ་འགྲུབ་པར་མཛད་དུ་གསོལ། ཨོཾ་ཨ་ཧཱུཾ། ཨོཾ་མ་
ཏྲི་མུ་ཡེ་ས་ལེ་འདུ། ༀ་ཨུ་དུག་ཞི་བ་སང་གསལ་ཞི་འདུ་ཤན་ཏི་ཀུ་རུ་ཡེ་སྭཱཧཱ། མ་ཨུ་
དུག་ཞི་བ་སང་གསལ་ཞི་འདུ་ཤན་ཏི་ཀུ་རུ་ཡེ་སྭཱཧཱ། ཏྲི་ཨུ་དུག་ཞི་བ་སང་གསལ་ཞི་
258



མདོ་སྡེ།
མདོ་སྡེ་ཡན་ལག་བརྒྱད་པ།
འདུ་ཤན་ཏི་ཀུ་རུ་ཡེ་སྭཱཧཱ། མུ་ཨུ་དུག་ཞི་བ་སང་གསལ་ཞི་འདུ་ཤན་ཏི་ཀུ་རུ་ཡེ་སྭཱཧཱ།
ཡེ་ཨུ་དུག་ཞི་བ་སང་གསལ་ཞི་འདུ་ཤན་ཏི་ཀུ་རུ་ཡེ་སྭཱཧཱ། ས་ཨུ་དུག་ཞི་བ་སང་
གསལ་ཞི་འདུ་ཤན་ཏི་ཀུ་རུ་ཡེ་སྭཱཧཱ། ལེ་ཨུ་དུག་ཞི་བ་སང་གསལ་ཞི་འདུ་ཤན་ཏི་ཀུ་
རུ་ཡེ་སྭཱཧཱ། འདུ་ཨུ་དུག་ཞི་བ་སང་གསལ་ཞི་འདུ་ཤན་ཏི་ཀུ་རུ་ཡེ་སྭཱཧཱ། བདག་དང་
མཐའ་ཡས་སེམས་ཅན་གྱི། ནད་དང་གནོད་པ་ཞི་བ་དང༌། རྐྱེན་དང་བར་ཆོད་ཞི་
བར་མཛོད། རྒྱལ་ཁམས་ནད་ཡམས་ཆད་པ་དང༌། སྟོང་ཁམས་འཁྲུག་པ་ཞི་བ་
མཛོད། སྣང་སྲིད་ཞི་བ་ཆེན་པོ་ནི། ཡོངས་སུ་ཁྱབ་པར་མཛད་དུ་གསོལ། ཨོཾ་ཨ་ཧཱུཾ།
ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ཨ་ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨར་སཱཧཱ། མ་ཨ་
ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨར་སཱཧཱ། ཏྲི་ཨ་ཏྲི་ནི་སུ་པྲ་དུ་ཨ་དཀར་གཤའ་
ཡ་ནི་སྨར་སཱཧཱ། མུ་ཨ་ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨར་སཱཧཱ། ཡེ་ཨ་ཏྲི་ནི་སུ་
པྲ་དུ་ཨ་དཀར་གཤའ་ཡ་ནི་སྨར་སཱཧཱ། ས་ཨ་ཏྲི་ནི་སུ་པྲ་དུ་ཨ་དཀར་གཤའ་ཡ་ནི་
སྨར་སཱཧཱ། ལེ་ཨ་ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨར་སཱཧཱ། འདུ་ཨ་ཏྲི་ནི་སུ་སྲི་
དུ་ཨ་དཀར་གཤའ་ཡ་ནི་སྨར་སཱཧཱ། ན་མོ་བདག་དང་མཐའ་ཡས་སེམས་ཅན་ཐམས་
ཅད་ཀྱི། སྔགས་ཚིག་འདིའི་བདེན་པ་ཡིས། རིས་དྲུག་སྐྱེ་བའི་སྒོ་ཆོད་ནས། འདུལ་བ་
དྲུག་གི་སྐུར་གྱུར་ཏེ། དབྱིངས་སུ་ཡེ་སངས་རྒྱས་པར་ཤོག །སླར་ཡང་འགྲོ་བའི་དོན་
ནུས་ཏེ། རིས་དྲུག་སྐྱེ་བའི་གནས་རིས་སུ། སྤྲུལ་སྐུ་བྱེ་བ་ཕྲག་བརྒྱ་ཡིས། འགྲོ་བ་
འདྲེན་པའི་དཔལ་དུ་ཤོག །ཨོཾ་ཨ་ཧཱུཾ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ཨ་ཡཾ་རཾ་ཡཾ་ཁཾ་ཧཱུཾ་
འདུ། མ་ཨ་ཡཾ་རཾ་མཾ་ཁཾ་ཧཱུྃ་འདུ། ཏྲི་ཨ་ཡཾ་རཾ་མཾ་ཁཾ་བྲུ་འདུ། མུ་ཨ་ཡཾ་རཾ་མཾ་ཁཾ་ཧཱུྃ་འདུ།
ཡེ་ཨ་ཡཾ་རཾ་མཾ་ཁཾ་ཧཱུྃ་འདུ། ས་ཨ་ཡཾ་རཾ་མཾ་ཁཾ་བྲུ་འདུ། ལེ་ཨ་ཡཾ་རཾ་མཾ་ཁཾ་བྲུ་འདུ། འདུ་ཨ་
ཡཾ་རཾ་མཾ་ཁཾ་ཧཱུྃ་འདུ། ན་མོ་བདག་དང་མཐའ་ཡས་སེམས་ཅན་གྱི། ཕུང་པོ་ཁམས་དང་
སྐྱེ་མཆེད་ཀྱི། བག་ཆགས་སྒྲིབ་པ་ཀུན་བྱང་ནས། ཤ་ནི་ས་ཡི་ཁམས་སུ་བསྟིམ།
。
。
259



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
གཟུགས་ཀྱི་ཕུང་པོའི་བདུད་བཅོམ་ནས། མེ་ལོང་ཡེ་ཤེས་དོན་རྟོགས་ནས། མངོན་
པར་དགའ་བའི་ཞིང་ཁམས་སུ། གསས་རྗེ་རྨང་པོའི་ཐུགས་ཁ་རུ། གསལ་བ་རང་
འབྱུང་སྐུར་གྲུབ་སྟེ། སའི་ལྷ་མོའི་མཁའ་དབྱིངས་སུ། བོན་གྱི་སྐུ་རུ་སངས་རྒྱས་ཤོག །
དབུགས་ནི་རླུང་གི་ཁམས་སུ་བསྟིམ། འདུ་བྱེད་ཕུང་པོའི་བདུད་བཅོམ་ནས། མཉམ་
ཉིད་ཡེ་ཤེས་དོན་རྟོགས་ནས། དཔལ་དང་ལྡན་པའི་ཞིང་ཁམས་སུ། གར་གསས་
བཙན་པོའི་ཐུགས་ཁ་རུ། དགེ་ལྷ་གར་ཕྱུག་སྐུར་གྲུབ་སྟེ། རླུང་གི་ལྷ་མོའི་མཁའ་
དབྱིངས་སུ། ངོ་བོ་ཉིད་སྐུར་སངས་རྒྱས་ཤོག །དྲོད་ནི་མེའི་ཁམས་སུ་བསྟིམ། ཚོར་
བའི་ཕུང་པོའི་བདུད་བཅོམ་ནས། སོར་རྟོགས་ཡེ་ཤེས་དོན་རྟོགས་ནས། བདེ་བ་ཅན་
གྱི་ཞིང་ཁམས་སུ། གནམ་གསས་དབྱིངས་རུམ་ཐུགས་ཀ་རུ། བྱེ་བྲག་དངོས་མེད་སྐུར་
གྲུབ་སྟེ། མེའི་ལྷ་མོའི་མཁའ་དབྱིངས་སུ། སྤྲུལ་པའི་སྐུ་རུ་སངས་རྒྱས་ཤོག །ཁྲག་ནི་
ཆུའི་ཁམས་སུ་བསྟིམ། འདུ་ཤེས་ཕུང་པོའི་བདུད་བཅོམ་ནས། བྱ་གྲུབ་ཡེ་ཤེས་དོན་
རྟོགས་ནས། འདོད་ཡོན་འཚོགས་པའི་ཞིང་ཁམས་སུ། རྒོད་གསས་ཁམས་པའི་
ཐུགས་ཁ་རུ། དགའ་བ་དོན་གྲུབ་སྐུར་གྲུབ་ནས། ཆུའི་ལྷ་མོའི་མཁའ་དབྱིངས་སུ།
ལོངས་སྤྱོད་རྫོགས་སྐུར་སངས་རྒྱས་ཤོག །སེམས་ནི་ནམ་མཁའི་ཁམས་སུ་བསྟིམ།
རྣམ་ཤེས་ཕུང་པོའི་བདུད་བཅོམ་ནས། སྟོང་ཉིད་ཡེ་ཤེས་དོན་རྟོགས་ནས། དེ་བཞིན་
གཤེགས་པའི་ཞིང་ཁམས་སུ། གཤེན་ལྷ་འོད་དཀར་ཐུགས་ཁ་རུ། ཀུན་སྣང་ཁྱབ་པའི་
སྐུར་གྲུབ་ནས། ནམ་མཁའི་ལྷ་མོའི་མཁའ་དབྱིངས་སུ། མངོན་བྱང་སྐུ་རུ་སངས་རྒྱས་
ཤོག །ཉོན་ཅིག་འདུས་པའི་འཁོར་རྣམས་ཉོན། གཟུངས་སྔགས་འདིའི་ཡོན་ཏན་ནི།
བསམ་གྱིས་མི་ཁྱབ་བརྗོད་མི་ལང་། ནད་དང་གནོད་པ་ཞི་བ་དང༌། རྐྱེན་དང་བར་
ཆོད་བཟློག་པར་འགྱུར། ཚེ་ཟད་རྣམས་ནི་ཚེ་བསྲིང་ཞིང་། ཚེ་ཉམས་རྣམས་ནི་གསོ་
བར་བྱེད། དྲི་ཟ་གནོད་སྦྱིན་གཤིན་རྗེ་དང་། ལྟོ་ཕྱེ་གྲུལ་འབུམ་མི་འམ་ཅི། འབྱུང་
260



མདོ་སྡེ།
མདོ་སྡེ་ཡན་ལག་བརྒྱད་པ། །
པོའི་རིགས་དང་འགྲོགས་པ་ཡང་། གཟུངས་སྔགས་འདི་ཡིས་བཟློག་པར་འགྱུར། ཤ་
ཟའི་གདོན་དང་སྲིན་པོའི་གདོན། མཁའ་འགྲོ་རོ་ལངས་ཆད་པ་དང་། རྒྱལ་པོའི་
བཀའ་ཆད་ངན་པ་རྣམས། གཟུངས་སྔགས་འདིའི་སྟོབས་ཀྱིས་འཇོམས། གཟུངས་
སྔགས་ཀུན་གྱི་བཅུད་ཡིན་པས། ཡང་སྙིང་ཐིག་ལེ་ཨེ་མ་ཧོ། ཕྱི་ནང་གསང་བ་ཀུན་
འདུས་པ། ཀུན་གྱི་མཆོག་གྱུར་གཟུངས་སྔགས་འདི། བྲིས་དང་འཆང་དང་ཀློག་ལས་
སོགས། འདི་ལ་དམ་པར་གང་འཛིན་པ། སངས་རྒྱས་འཐོབ་པར་རྒྱལ་བས་གསུངས།
རིན་ཆེན་སྣ་ལྔས་བྲིས་ནས་སུ། རྒྱུན་དུ་ནར་མར་ཉམས་སུ་བླངས། འཁོར་ལོ་སྒྱུར་
བྱེད་རྒྱལ་པོ་ཐོབ། བསྐལ་སྟོང་སངས་རྒྱས་གཅིག་དང་མཉམ། གདུལ་བྱ་ནམ་མཁའི་
མཐའ་ལ་འབྱུང་། འགྲོ་བ་འདྲེན་པའི་དཔལ་དུ་འགྱུར། བསོད་ནམས་ཡེ་ཤེས་དཔག་
ཏུ་མེད། འཁོར་དང་ལོངས་སྤྱོད་ཕུན་སུམ་ཚོགས། དཔལ་དང་འབྱོར་བ་ཀུན་ལྡན་
ཞིང་། ལྷ་མི་ཀུན་གྱིས་མཆོད་འོས་འགྱུར། དེ་ལྟར་ཡང་སྙིང་ཐིག་ལེའི་གཟུང་། རྨ་ལོ་
གཤེན་གྱིས་ཞུས་པའི་དོན། རྒྱལ་པོ་དམ་པ་ཁྱོད་ལ་གཏད། ཡིད་ལ་མི་འཆོར་དམ་དུ་
ཟུངས། བསྐལ་པ་མ་འོངས་ཐ་མ་ལ། རྩོད་ལྡན་དུས་སུ་འགྲོ་བའི་དཔལ། ཀུན་གྱི་
མགོན་གྱུར་ཨེ་མ་ཧོ། ཞེས་གསུངས་འཁོར་རྣམས་རབ་ཏུ་དགྱེས། མཆོད་ཡོན་རོལ་མོ་
དཔག་མེད་ཕུལ། ཕྱོགས་རྣམས་མེ་ཏོག་ཆར་པ་བབ། ཀུན་ཀྱང་དགའ་སྐྱིད་བདེ་བ་
ཐོབ། རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། ཡང་སྙིང་ཐིག་ལེའི་
གཟུངས་བསྟན་པའི་ལེའུ་སྟེ་ལྔ་པའོ། །། །
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། །མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། གཤེན་རབ་གསས་བུ་གཡུ་ལོ་ཡིས། པུས་བཙུགས་ཐལ་སྦྱར་ཞུས་པའི་མདོ།
261



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཐམས་ཅད་མཁྱེན་པའི་སྟོན་པ་ལགས། བརྒྱད་ཁྲི་བོན་གྱི་ཡང་བཅུད་ཀྱི། བཟླས་
ཆོག་རིན་ཆེན་སྒྲོན་མ་ཡི། མན་ངག་དམ་པ་བཤད་དུ་གསོལ། དེ་ལ་སྟོན་པས་བཀའ་
བསྩལ་པ། ཉོན་ཅིག་གསས་བུ་གཡུ་ལོ་དང་། ཕུན་སུམ་ཚོགས་པའི་འཁོར་རྣམས་
ཉོན། འདིའི་མན་ངག་བསྟན་པ་ནི། ཡི་དམ་ནར་མར་སྤྱོད་པ་དང༌། བསྙེན་སྒྲུབ་
རྒྱུན་ལ་འཇུག་པ་དང་། ལས་ཀྱི་ཁ་ཚར་རྣམ་པར་དག་པའོ། ། །
༧ དང་པོ་ནར་མར་སྤྱོད་པ་ནི། འགྲོ་ཉལ་འདུག་སྡོད་ལས་སོགས་པའི། དུས་
གསུམ་དུས་དྲུག་གང་ལྕོགས་རུང་། ལུས་ཀྱིས་ཕྱག་དང་སྐོར་བ་དང་། ཆ་ལུགས་ལྔ་
ལྡན་ཕྱག་རྒྱ་སོགས། འགྲེང་བུ་གན་རྒྱལ་གང་འཕྲོད་རུང་། ངག་གིས་འབྲུ་བརྒྱད་རིན་
ཆེན་གཟུངས། བརྒྱ་སྟོང་ཁྲི་འབུམ་གང་ལྕོགས་བགྲོངས། ཡིད་ཀྱིས་བྱང་ཆུབ་མཆོག་
སེམས་དང་། སྒྲིབ་སྦྱོང་ལྷ་རྣམས་རྒྱུན་དུ་བསྒོམ། དེས་ནི་ཚེ་རབས་སྡིག་སྒྲིབ་བྱང་།
ངན་སོང་འཁོར་བ་དོང་སྤྲུག་ནས། ཕ་རོལ་བར་དོའི་འཕྲང་ལས་ཐར། སྐུ་གསུམ་བླ་
མེད་སངས་རྒྱས་ཐོབ། །
གཉིས་པ་བསྙེན་ཞིང་སྒྲུབ་པ་ནི། ཉམས་དགའ་ཡིད་འོང་བཀྲ་ཤིས་གནས། ཕུན་
སུམ་ཚོགས་པའི་གནས་དག་ཏུ། སྔོན་འགྲོའི་རིམ་པ་ལས་སོགས་བྱ། གཙང་མའི་ས་
ལ་མནྜལ་ནི། མདའ་གང་གྲུ་བཞི་དཔངས་སུ་མཐོ། དབྱིབས་ནི་མེ་ལོང་སྦུབ་འདྲ་
ཞིང་། སྨན་དང་སྤོས་ཀྱི་ཆག་ཆག་གདབ། ཤི་ཤོན་གཙང་མའི་ཐིག་ཐག་ལ། ག་པུར་
མཚལ་དང་སྦྱར་ནས་སུ། ཚིག་བཤད་དག་དང་སྦྱར་ལ་གདབ། མཐའ་ཐིག་བཞི་
དང་ཚངས་ཐིག་བཞི། འགྲུས་བཞི་ཟླ་གམ་འབྱེད་ཐིག་སོགས། ཀུན་ཏུ་ཆ་སྙོམས་
ཚངས་པར་གདབ། དབུས་སུ་ཟླུམ་སྐོར་རིམ་པ་བཞི། མཐའ་སྐོར་མུ་ཁྱུད་གསུམ་དུ་
བསྐོར། དབུས་ཀྱི་ལྟེ་བ་མཐིང་ཁ་ཟླུམ། གེ་སར་གཞོན་ནུ་འབུར་དུ་བཀོད། པད་མ་
འདབ་བཞི་ཕྱོགས་ཀྱི་ཚོན། དེ་རྒྱབ་གསེར་གྱི་པད་མ་དྲུག །དེ་རྒྱབ་གཡུ་ལས་གྲུབ་པ་
262



མདོ་སྡེ། །
མདོ་སྡེ་ཡན་ལག་བརྒྱད་པ།
ཡི། པད་མ་བཅུ་བཞི་ལེགས་པར་བྱ། གྲུ་ཆད་ཕྱོགས་ཚོན་ཤིང་ལོ་མཛེས། དེ་རྒྱབ་
འདོད་ཡོན་སྣམ་བུ་དམར། མེ་ཏོག་ཚོམ་བུ་བཅལ་དུ་བཀྲམ། འབྱུང་རྩིགས་ཡ་གད་
ཟ་ར་ཚག །སྒོ་བཞི་ཅོག་དང་བཅས་པ་བྲི། ཟངས་ལྕགས་མེ་རི་འབར་བས་བརྒྱན།
དབུས་སུ་བུམ་པ་རྒྱན་ལྡན་དང་། མདའ་དར་མེ་ལོང་རྒྱལ་མཚན་སོགས། རྣམ་ལྔ་
རྣམ་བརྒྱད་མཆོད་པ་བཤམས། འབྲུ་ལྔ་འཚོགས་པའི་ཕྱེ་མ་ལ། ཇ་ཆང་འོ་མ་ཆུས་
སྦྲུས་ལ། གསས་ཁང་གྲུ་བཞིའི་སྟེང་དུ་ནི། ཞི་བཤོས་ཟླུམ་ལ་བརྗིད་པར་བྱ། ཤ་ཁྲག་
དཀར་མངར་འདོད་ཡོན་བརྒྱན། བཀའ་སྐྱོང་དག་ལ་གཏོར་མ་གཏོང་། བར་ཆོད་
བགེགས་ལ་གླུད་ཡས་སྦྱིན། དེ་ལྟར་བཅའ་ཀ་རྫོགས་པ་དང༌། ཉུང་ཀར་ཁྲོ་བོས་
བགེགས་བསྐྲད་བྱ། བདེ་བའི་གདན་ལ་ཆ་ལུགས་ཀྱིས། ཕྱག་རྒྱ་མཉམ་སྙོམ་ཏིང་
འཛིན་ནི། མི་རྟོག་སྤྲོས་བྲལ་དར་ཅིག་བཞག །ཀུན་སྣང་ཏིང་འཛིན་ཚད་མེད་ཀྱིས།
འགྲོ་བ་ཀུན་ལ་ཕན་སེམས་བྱ། རྒྱུའི་ཏིང་ངེ་འཛིན་ཞེས་པ། ཐུགས་ལས་ཨ་འཕྲོས་
ཞིང་ཁམས་སྦྱངས། ཚུར་འདུས་བདག་གི་དུག་ལྔ་བཅོམ། ཁ་དོག་ལྔ་ལྡན་ཨོཾ་དུ་
གྱུར། ༀ་ལས་བདག་ཉིད་སྟོན་པའི་སྐུ། བཻཌཱུརྱ་འདྲ་འོད་ཀྱི་མདོག །ཞལ་གཅིག་ཕྱག་
གཉིས་ལོངས་སྤྱོད་རྫོགས། ཞབས་གཉིས་དཀྱིལ་དཀྲུང་པད་མའི་གདན། གཡོན་དུ་
མ་ལས་ཡུམ་དུ་བསྐྱེད། འདུལ་དྲུག་ཁྱེའུ་བཞི་ཡེ་གཤེན་དང་། ཁྲོ་ཆེན་རིགས་བཞི་
འཁོར་བཅས་སོགས། ལུས་གནས་རྩེ་དང་ཡན་ལག་ལ། མཁའ་ལ་སྐར་བཀྲམས་ལྟར་
དུ་བསྒོམ། དབྱིངས་ནས་གཉིས་མེད་བྱིན་གྱིས་རློབས། བུམ་པ་དཀྱིལ་འཁོར་བསྐྱེད་
པ་ནི། ཐུགས་ལས་འབྲུ་དྲུག་ས་བོན་ལས། འབྱུང་བ་རིམ་རྩེགས་གདན་གྱི་སྟེངས།
བུམ་པ་ཡིད་འོང་གཞལ་ཡས་ཁང་། ལྷའི་ཕོ་བྲང་ཆེན་པོར་བསྐྱེད། ཕྱི་རིམ་མེ་དཔུང་
གཞལ་ཡས་བསྒོམ། དབུས་སུ་པད་མའི་གདན་སྟེང་དུ། རྒྱལ་བ་ཡབ་ཡུམ་གཙོ་
འཁོར་བསྐྱེད། བར་འཁྱམས་འདོད་ཡོན་སྣམ་བུ་ལ། བཀྲ་ཤིས་རྫས་བརྒྱད་རིན་ཆེན་
263



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
བདུན། འདོད་ཡོན་མཆོད་པ་དཔག་མེད་འབུལ། དབྱིངས་ནས་སྤྱན་འདྲེན་གཉིས་
མེད་བསྟིམ། རྔ་གཤང་ལས་སོགས་སྒྲ་རྣམས་བསྒྲགས། གདུང་བའི་དབྱངས་ཀྱིས་
འདི་སྐད་དོ། ། །
ཨེ་མ་ཧོ། བོན་ཉིད་དབྱིངས་ཀྱི་དཀྱིལ་འཁོར་གྱི། འགྲོ་དོན་མཛད་པའི་ཕོ་བྲང་
ནས། བསྟན་པའི་མངའ་བདག་འདྲེན་པའི་གཙོ། འགྲོ་བའི་དོན་མཛད་རིན་པོ་ཆེ།
ཐུགས་རྗེ་བྱམས་མ་དགྱེས་པའི་ཡུམ། རིས་དྲུག་འདུལ་བའི་གཤེན་པོ་དྲུག །མཚན་
ལྡན་ཡིད་ཀྱི་ཁྱེའུ་བཞི། ཡེ་གཤེན་གཡུང་དྲུང་སེམས་དཔའ་དང་། ཁྲོ་ཆེན་རུ་བཞི་
འཁོར་དང་བཅས། ཏིང་འཛིན་ཡིད་ཀྱིས་སྤྱན་འདྲེན་ན། འགྲོ་བའི་དོན་ལ་གཤེགས་
སུ་གསོལ། རིན་ཆེན་མཛེས་པའི་གཞལ་ཡས་ཀྱི། ཉི་ཟླ་པད་མའི་གདན་སྟེང་དུ།
གཉིས་མེད་བརྟན་པར་བཞུགས་སུ་གསོལ། ཨོཾ་མ་ཏྲི་མུ་ཡེ་ས་ལེ་འདུ། ཨ་དཀར་
གཡུང་དྲུང་བརྟན་དུ་ཧྲུན། བདག་སོགས་སེམས་ཅན་ཐམས་ཅད་ཀྱི། ལུས་ངག་
ཡིད་གསུམ་གུས་པ་ཡིས། ཕྱག་འཚལ་དང་བས་སྐྱབས་སུ་མཆི། ཐོག་མ་དུས་མཐའ་
མེད་པ་ནས། ད་ལྟ་དུས་འདིར་ཕན་ཆོད་དུ། སྡིག་པ་མི་དགེ་ཅི་བགྱིས་པ། བདེར་
གཤེགས་རྣམས་ལ་མཐོལ་ལོ་བཤགས། དགེ་བ་ཀུན་གྱི་རྗེས་སུ་འབྲེང་། བགྱིས་པ་
རྣམས་ལ་རྗེས་ཡིད་རང་། བྱང་དག་ཚངས་པའི་དངོས་གྲུབ་སྩོལ། ཨོཾ་མ་ཏྲི་མུ་ཡེ་ས་
ལེ་འདུ། ཨ་དཀར་ཨུ་དུག་གཤའ་ཡ་སྨར། འཇིག་རྟེན་རབ་འབྱམས་དཔག་མེད་ནས།
གཟུགས་སྒྲ་དྲི་རོ་རེག་བྱ་བརྒྱན། བོན་དང་ལོངས་སྤྱོད་འདོད་ཡོན་གཏེར། བདག་
གིས་ཇི་སྙེད་བསགས་པ་དང༌། གཞན་ལ་བསྐུལ་བ་ལས་སོགས་རྣམས། བདེར་
གཤེགས་འཁོར་བཅས་རྣམས་ལ་འབུལ། འགྲོ་བའི་དོན་དུ་བཞེས་སུ་གསོལ། ཨོཾ་མ་
ཏྲི་མུ་ཡེ་ས་ལེ་འདུ། ཨ་དཀར་ཟུར་ནམ་དེ་ཤོ་ཧཱུཾ་། དུག་ལྔ་བདུད་བཅོམ་ཡེ་ཤེས་སྨན།
མཁའ་ཀློང་དབྱིངས་གསུམ་བདུད་རྩི་འཁྱིལ། ཐབས་ཤེས་ཐིག་ལེ་རོལ་པའི་མཆོག །
264



མདོ་སྡེ།
མདོ་སྡེ་ཡན་ལག་བརྒྱད་པ།
བདེར་གཤེགས་འཁོར་བཅས་རྣམས་ལ་འབུལ། སྐུ་གསུང་ཐུགས་ཀྱི་དངོས་གྲུབ་སྩོལ།
ཨོཾ་མ་ཏྲི་མུ་ཡེ་ས་ལེ་འདུ། ཨ་དཀར་གཡུ་འབྲང་བདུད་རྩི་ཧཱུྃ། ཅེས་པའི་མཆོད་ཡོན་
དཔག་མེད་འབུལ། གཉིས་པ་འཛབ་ཀྱི་འཕྲོ་འདུ་ལ། བདག་ཉིད་སྟོན་པའི་ཐུགས་ཁ་
རུ། ཙི་ཏ་རིན་ཆེན་ཟུར་བརྒྱད་ལ། གཞའ་ཚོན་འོད་ཀྱི་གུར་ཁང་ན། པད་མ་ཉི་ཟླའི་
གདན་སྟེང་དུ། ཁ་དོག་ལྔ་ལྡན་ཨོ་གཅིག་ལ། བསྙེན་སྔགས་འབྲུ་བརྒྱད་གཡས་སུ་
འཁོར། ཡུམ་གྱི་ཐུགས་ཁ་པད་མའི་སྟེང་། ཉི་མའི་གདན་ལ་མ་ཞིག་བསྐྱེད། བསྙེན་
སྔགས་འབྲུ་བརྒྱད་གཡོན་དུ་འཁོར། ངག་ཏུ་བཟླས་པ་འདི་ཉིད་བགྲངས། ཨོཾ་མ་ཏྲི་
མུ་ཡེ་ས་ལེ་འདུ། ཅེས་པའི་སྔགས་ལས་འོད་ཟེར་འཕྲོས། ཡབ་ཡུམ་ཐུགས་ཁར་ལུ་
གུ་བརྒྱུད། ཡར་འཕྲོས་བདེར་གཤེགས་ཐུགས་དམ་བསྐང་། ཕར་འཕྲོས་འདུལ་དྲུག་
ཐུགས་ཁར་ཐིམ། འདུལ་དྲུག་ཐུགས་ཁར་འོད་ཟེར་འཕྲོས། རིས་དྲུག་ཞིང་ཁམས་
སྣོད་བཅུད་སྦྱངས། ཐམས་ཅད་སྙིང་པོའི་སྒྲ་དབྱངས་སྒྲོགས། གཟུགས་སྣང་ཐམས་
ཅད་བདེར་གཤེགས་སྐུ། གྲགས་ཚད་ཐམས་ཅད་སྙིང་པོའི་སྒྲ། དྲན་རྟོག་ཐམས་ཅད་
བདེར་གཤེགས་ཐུགས། དེ་ལས་འོད་ཟེར་མདུན་དུ་འཕྲོས། བུམ་པ་དཀྱིལ་འཁོར་ལྷ་
ལ་ཕོག །འཕྲོ་འདུ་རིམ་པ་གོང་ལྟར་བསྒོམ། བརྒྱ་སྟོང་ཁྲི་འབུམ་གྲངས་སུ་བགྲངས།
སྐབས་སུ་བསྟོད་པ་འདི་ལྟར་འབུལ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་རིན་ཆེན་མཛེས་
པའི་ཕོ་བྲང་གི །ཉི་ཟླ་པད་མའི་གདན་སྟེང་ན། རྒྱལ་བ་ཡབ་ཡུམ་གཙོ་འཁོར་ལ།
འཛབ་དང་སྙིང་པོའི་མཆོད་པ་འབུལ། ཐུགས་རྗེས་དགོངས་ལ་བཞེས་སུ་གསོལ།
བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བྱང་བར་མཛོད། མཆོག་
དང་ཐུན་མོང་དངོས་གྲུབ་སྩོལ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ནི་རྒྱལ་བ་ཡབ་ཀྱི་
མཁའ། མ་ནི་བ་ག་ཡུམ་གྱི་ཀློང་། ཏྲི་ནི་མུ་ཆོ་ལྡེམ་དྲུག་སྐུ། ཚ་གྲང་དམྱལ་བའི་སྡུག་
བསྔལ་སྐྱོབ། མུ་ནི་གསང་བ་ངང་རིང་སྐུ། བཀྲེས་བསྐོམ་ཡི་དྭགས་དབུལ་འཕོང་སེལ།
265



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ར་
ཡེ་ནི་ཏི་སངས་རང་ཞིའི་སྐུ། བྱོལ་སོང་གླེན་ལྐུགས་མུན་པ་འཇོམས། ས་ནི་གྲ་བྱིན་
སྤུངས་པ་རྗེ། བྲེལ་འཕོང་མིའི་འདོད་པ་སྐོང་། ལེ་ནི་ལྕེ་རྒྱལ་པར་བན་ཏི། འཐབ་
རྩོད་ལྷ་མེན་རྩོན་ར་བཤིག །འདུ་ནི་ཡེ་གཤེན་གཙུག་ཕུད་སྐུ། ལེ་ལོ་ཕམ་ལྟུང་རྩོན་
འགྲུས་བསྐྱེད། འོད་ཟེར་ཕར་འཕྲོས་ཚུར་འདུས་པས། བདག་གཞན་གཉིས་ཀྱི་སྒྲིབ་
པ་སྦྱངས། འོད་ཀྱི་ཉག་ཐག་ལུ་གུ་རྒྱུད། བདེར་གཤེགས་གཙོ་འཁོར་རྣམས་ལ་འབུལ།
བྱིན་གྱིས་རློབས་ལ་བཞེས་སུ་གསོལ། རིས་དྲུག་འཁོར་བའི་གནས་སྟོང་ནས། ཐར་པ་
མངོན་སངས་རྒྱས་པར་ཤོག །ཨོཾ་མ་ཏྲི་མུ་ཡེ་ས་ལེ་འདུ། ཅེས་པ་དུས་དྲུག་སྐབས་སུ་
འབུལ། གསུམ་པ་བདེར་གཤེགས་སྐུ་བསྟོད་པ། ལྷོ་རིན་ཆེན་མཛེས་པའི་གཞལ་ཡས་
ཀྱི། ཉི་ཟླ་པད་མའི་གདན་སྟེང་དུ། སངས་རྒྱས་བསྟན་པའི་གཙོ་བོ་ནི། ཞལ་གཅིག་
ཕྱག་གཉིས་ལོངས་སྤྱོད་རྫོགས། སྐུ་མདོག་རིན་ཆེན་བཻཌཱུརྱ། དབུ་རྒྱན་ཐོད་ལྡིང་ཟེ་
སྲོག་དང༌། སྙན་ཆ་འགུར་ཆུ་ལུ་གུ་རྒྱུད། སྟོད་གཡོག་སྨད་ཤམ་གཞའ་ཚོན་འོད།
ཕྱག་མཚན་གསེར་གྱི་ཆག་ཤིང་བསྣམས། བོན་སྒོ་བྱེ་བྲག་སོ་སོར་སྟོན། ཞབས་གཉིས་
དཀྱིལ་ཀྲུང་ས་བཅུ་གནོན། སྐུ་ནི་འགྱུར་མེད་རི་བོ་འདྲ། གསུང་ནི་འགག་མེད་སེང་
གེའི་གདངས། ཐུགས་ནི་ཡེ་ཤེས་དྲུག་ཅུ་ལྡན། ཡོན་ཏན་ཡིད་བཞིན་ནོར་བུའི་ཚུལ།
འཕྲིན་ལས་གང་ལ་གང་འདུལ་སྟོན། བསྟན་པའི་གཙོ་ལ་ཕྱག་འཚལ་བསྟོད། ཨོཾ་མ་
ཏྲི་མུ་ཡེ་ས་ལེ་འདུ། དེ་དང་གཉིས་སུ་མེད་པའི་ཡུམ། ཡུམ་ཆེན་ཐུགས་རྗེ་བྱམས་མ་
ནི། སྐུ་མདོག་དམར་མོ་དབང་གི་ཚུལ། རྒྱན་དང་ཆ་ལུགས་ལོངས་སྤྱོད་རྫོགས། ཕྱག་
མཚན་དགོས་འདོད་བུམ་པ་ཡི། འགྲོ་དྲུག་སེམས་ཅན་རེ་བ་བསྐོང་། ཞབས་གཉིས་
གར་སྟབས་ཡབ་ལ་འཁྲིལ། ཐབས་ཤེས་ཡུམ་ལ་ཕྱག་འཚལ་བསྟོད། ཨོཾ་མ་ཏྲི་མུ་ཡེ་
ས་ལེ་འདུ། ཡབ་ཡུམ་དེ་ཡི་བཀའ་འཁོར་ནི། རིས་དྲུག་འདུལ་བའི་གཤེན་རབ་དྲུག །
མཚན་དང་ལྡན་པའི་ཁྱེའུ་བཞི། ཡེ་གཤེན་གཡུང་དྲུང་སེམས་དཔའ་དང་། ཁྲོ་ཆེན་
266



མདོ་སྡེ།
མདོ་སྡེ་ཡན་ལག་བརྒྱད་པ།
རུ་བཞི་འཁོར་དང་བཅས། སྐུ་མདོག་རིན་ཆེན་འོད་དུ་འབར། རྒྱན་དང་ཆ་ལུགས་
ཅིར་ཡང་སྤྲུལ། ཕྱག་མཚན་གང་འདུལ་བརྡ་རྟགས་སྟོན། སྐུ་གསུང་ཐུགས་དང་ཡོན་
ཏན་དང་། འཕྲིན་ལས་རྣམ་བཞིའི་འགྲོ་བ་འདུལ། མཐར་ཕྱིན་གཤེན་ལ་ཕྱག་འཚལ་
ལོ། །ཨོཾ་མ་ཏྲི་མུ་ཡེ་ས་ལེ་འདུ། དེ་ལྟར་དུས་གསུམ་དུས་དྲུག་ཏུ། མ་ཆགས་གསོལ་
བ་གདབ་པར་བྱ། འཛབ་བསྙེན་ཆུ་བོའི་གཞུང་བཞིན་བགྲངས། རྟགས་དང་མཚན་
མ་འདི་ལྟར་འབྱུང༌། ཁྲུས་བྱས་གོས་གསར་གྱོན་པ་དང་། ལ་ཆུ་འཕྲང་ལ་བརྒལ་
བ་དང༌། ལུས་ཀྱི་དྲི་མ་དག་པ་དང་། མཆིལ་སྣབས་ཟག་པ་འདོར་བ་དང་། འབུ་
སྲིན་ལུས་ལས་བུད་པ་དང་། གྱེན་སོགས་སྐས་ལ་འཛེགས་རྨི་ན། སྒྲིབ་པ་དག་པའི་
པྲ་ལྟས་ཡིན། མེ་ཏོག་ཐང་ལ་ཕྱིན་པ་དང་། འབྲུ་ནས་མེ་ཏོག་ལེགས་པ་དང༌། དར་
ཕྱར་དུང་འབུད་ལྷ་ཆ་བཀྲོལ། ཉི་ཟླ་ཤར་དང་ནམ་ལངས་པ། མཁར་རྩེགས་གོ་ཁྲབ་
བདར་བ་དང་། རྒོལ་བའི་ཚོགས་ལས་རྒྱལ་བ་དང༌། དབང་དང་བྱིན་རླབས་ཐོབ་
པ་དང་། ལུང་དང་མན་ངག་གནང་བ་དང༌། མ་སྲིང་ཆས་བཟང་རྒྱན་ལྡན་གྱིས།
དངོས་གྲུབ་ནོར་རྫས་སྟེར་བ་དང་། མི་ཆེན་ཕྱག་བྱས་རྨི་བ་རྣམས། ཐུན་མོངས་གྲུབ་
པའི་པྲ་ལྟས་ཡིན། མཁའ་ལ་བྱ་ལྟར་འཕུར་བ་དང་། ཆུ་ལ་བྱིང་བ་མེད་པ་དང་། རི་
བོ་དལ་གྱིས་ཕྱུང་བ་དང་། རིག་པ་སྤྲུལ་སྒྱུར་བྱས་པ་དང་། འགྲོ་བ་ཡོངས་ལ་དབང་
སྒྱུར་དང་། བདེར་གཤེགས་ཞལ་མཇལ་རྨི་བ་རྣམས། མཆོག་ཏུ་གྲུབ་པའི་པྲ་ལྟས་
ཡིན། གཞན་ཡང་ཉམས་སྣང་རྨི་ལམ་ལ། ངོ་མཚར་ཆེ་བའི་རྟགས་རྣམས་འབྱུང་།
དེ་ལྟར་མཚན་ལྟས་རྫོགས་པ་དང༌། དཀྱིལ་འཁོར་སྒོ་དབྱེ་ལྷ་ཞལ་བལྟ། དབང་དང་
བྱིན་རླབས་དངོས་གྲུབ་བླངས། བཀྲ་ཤིས་བསྔོ་བ་སྨོན་ལམ་བྱ། མི་དམིགས་ཤེས་རབ་
རྒྱ་ཡིས་གདབ། དེ་ལྟར་བསྙེན་ཞིང་བསྒྲུབ་གྱུར་ནས། ཚེ་འདིར་བསོད་ནམས་མཐར་
ཕྱིན་ཞིང་། ཕྱི་མ་རྒྱལ་བའི་ཞིང་ཁམས་སུ། དབྱེར་མེད་གཅིག་ཏུ་མཉམ་པར་འགྱུར།
267



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
དེ་ཕྱིར་འདིའི་དོན་ལ་བརྩོན། བསྙེན་སྒྲུབ་རྒྱུན་དུ་སྤྱོད་པའོ། །
༧ གཉིས་པ་ལས་ཀྱི་ཁ་ཚར་ལ། སྲུང་སྐྱོབ་ཚེ་རུ་བསྒྲུབ་པ་དང༌། ཕལ་གྱི་རྒོལ་བ་
བཟློག་པ་དང་། ནད་ཡམས་གོད་ཁ་གཅོད་པ་དང༌། འཆི་བསླུ་ལན་ཆགས་འཇལ་
བའོ། །ཐོག་མར་ཚེ་རུ་སྒྲུབ་པ་དང་། བཅའ་དང་ལག་ལེན་གོང་དང་འདྲ། བདག་
ཉིད་སངས་རྒྱས་བསྟན་པའི་གཙོ་བོ་ནི། རྒྱན་དང་ཆ་ལུགས་རྫོགས་པར་བསྐྱེད། ཕྱག་
ན་བུམ་པ་ལྕགས་ཀྱུ་བསྣམས། ཐུགས་རྗེ་བྱམས་མ་ཡུམ་དང་འཁྲིལ། རྒྱན་དང་ཆ་
ལུགས་ཡབ་དང་མཚུངས། མདུན་གྱི་བུམ་པ་དཀྱིལ་འཁོར་ལ། ཡབ་ཡུམ་དེ་ལྟར་
གསལ་བ་ལ། ཚེའི་ལྷ་ཚོགས་འཁོར་གྱིས་བསྐོར། བདག་ཀྱང་མདུན་བསྐྱེད་ལྷ་རྣམས་
ཀྱི། ཐུགས་ཁར་ཉི་ཟླ་གའུ་ཡི་ནང་། པད་མ་མཛེས་པའི་གདན་སྟེང་དུ། ཧཱུྃ་ལ་སྲུང་
བའི་སྔགས་ཀྱིས་བསྐོར། སྲུང་བྱ་བྲུ་གྱི་ནང་དུ་བསྒོམ། འོད་ཟེར་ལུ་གུ་རྒྱུད་ལས་
སུ། ཞགས་པ་ལྕགས་ཀྱུ་ལྟ་བུ་འཕྲོས། སྟོང་ཁམས་ཚེ་བཀྲག་བཅུད་བསྡུས་ནས། ཚེ་
དཔལ་ཉམས་པ་གསོ་བ་དང་། བཀྲག་དང་གཟི་མདངས་བསྐྱེད་པར་བྱེད། བཟླས་
པ་འདི་ལ་འབད་པར་བྱ། ཨོཾ་མ་ཏྲི་མུ་ཡེ་ས་ལེ་འདུ། ཨ་བྲུ་ཚེ་བྲོ་ཨ་ཡུ་ཌཱ་ན་ཤི་ཛ་བྲུ་
འདུ། ཅེས་པས་བརྒྱ་སྟོང་ཁྲི་འབུམ་བགྲངས། རྟགས་ནི་ཉམས་དང་རྨི་ལམ་ལ། མ་
སྲིང་རྒྱན་ལྡན་བུད་མེད་ཀྱིས། ལོ་འབྲས་མེ་ཏོག་ཇ་ཆང་དང་། ནོར་རྫས་སྣ་ཚོགས་
སྟེར་བ་དང༌། སྐྱེ་འགྲོའི་བཅུད་མདངས་བསྡུ་བ་འབྱུང་། ཚེ་དབང་ཞུ་ལ་ཚེ་བསྟིམ་བྱ།
ཚེ་རིང་ཉི་ཟླ་དག་དང་མཉམ། །
གཉིས་པ་སྦོད་གཏོང་བཟློག་པ་ལ། བཅས་རྣམས་གོང་དང་འདྲ་བ་ལ། འབྲུ་སྣའི་
ཕྱེ་མའི་དབལ་གཏོར་ནི། ཟུར་གསུམ་རྩེ་མོ་དབལ་དང་ལྡན། དུག་ཁྲག་མཚེ་དང་
ཉུང་ཀར་དང་། མཚོན་ཆ་སྣ་ཚོགས་བརྒྱན་པར་བྱ། འབན་གཏོར་དབལ་བཤོས་རྒྱ་
ཆེན་བཤམས། བདག་ཉིད་སྟོན་པར་གསལ་བ་ལ། རྣམ་པར་རྒྱལ་བའི་ཆ་བྱད་ཅན།
268



མདོ་སྡེ།
མདོ་སྡེ་ཡན་ལག་བརྒྱད་པ།
ཡུམ་ཡང་དམར་མོ་ཁྲོ་འཛུམ་ལྡན། ཐུགས་ལས་འོད་ཟེར་ཕྱོགས་བཅུར་འཕྲོས། ཁྲོ་
ཆེན་རུ་བཞི་རྔམ་པའི་སྐུ། ཞལ་གདངས་སྤྱན་བཟློག་མཆེ་བ་གཙིགས། བཅོ་བརྒྱད་
ཡར་གདེངས་མཚོན་ཆ་ཐོགས། ཞབས་བཞི་བསྒྲད་ནས་ཁྲོ་ཚུལ་ཅན། འཁོར་ཡང་ཁྲོ་
བོ་ཁྲོ་མོའི་ཚོགས། རེ་རེ་ལ་ཡང་འཁོར་ཚོགས་འབུམ། མེ་རི་དགུ་འབུམ་དབུས་ནས་
འགྱིང་། མདུན་གྱི་བུམ་པ་དཀྱིལ་འཁོར་ཡང་། ལྷ་ཚོགས་དེ་ལྟར་གསལ་བར་བསྒོམ།
བདག་དང་མདུན་གྱི་ལྷ་རྣམས་ཀྱི། ཐུགས་ཁར་པད་མའི་གདན་སྟེང་དུ། བསྭོ་ལ་
བསྙེན་སྔགས་གཡས་སུ་འཁོར། གནམ་ལྕགས་ཚ་ཚ་ཞུན་མ་དང་། མེ་དཔུང་མཚོན་
ཆ་ཐོག་རྒོད་འཕྲོ། ཕ་རོལ་བྱད་དང་སྦོད་གཏོང་དང༌། སྐད་གཅིག་ཉེ་ཡང་མི་ནུས་
པར། ཐལ་བ་རྡུལ་དུ་བརླག་པར་བྱ། བཟློག་པ་འདི་ལ་འབད་པར་བྱ། ཨོཾ་མ་ཏྲི་མུ་
ཡེ་ས་ལེ་འདུ། དྲུང་མུ་ཙ་ཀྲ་པད་མ་རད་ན་མུ་མར་ཧྲིམ་ཛ་གྲན་ལ་བཟློག་སྦྱོ། །ཅེས་
པས་བརྒྱ་སྟོང་ཁྲི་འབུམ་བགྲངས། རྟགས་ནི་བཙན་པའི་མཁར་བཟུང་བ་དང་། གོ་
མཚོན་ཡ་ལད་བསྐོར་བ་དང༌། ཕ་རོལ་དམག་ལས་རྒྱལ་བ་འབྱུང༌། མཚན་ལྟས་དེ་
ལྟར་རྫོགས་པ་དང་། གཏོར་མ་དགྲ་ཕྱོགས་ཟོར་དུ་འཕངས། རྗེས་ཤུལ་སྟོང་ཉིད་རྒྱ་
ཡིས་གདབ། བྱད་དང་སྦོད་གཏོང་གང་ཡང་བཟློག །
གསུམ་པ་ནད་ཡམས་གོད་ཁ་ལ། སྔོན་འགྲོ་བསང་དང་ཞི་ཆོག་བྱ། བུམ་པ་རྒྱན་
དང་ཆས་པ་རུ། གཙང་ཆུ་སྨན་སྤོས་མེ་ཏོག་རྩལ། རིན་ཆེན་འབྲུ་དང་ཉུང་ཀར་
སྔགས། བདག་ཉིད་སྟོན་པ་གསལ་བ་ལ། མཐུ་དཔལ་གཟི་བརྗིད་ལྡན་པ་ཡི། སྐྱོབ་
བྱེད་ལྷ་མོ་མང་པོས་བསྐོར། ཕྱག་གཡས་གསེར་གཙོ་འབར་བ་ཡིས། ནད་བདག་
ཡམས་བདག་གནོད་པ་སྲུང་། ཕྱག་གཡོན་བདུད་རྩི་བུམ་པ་རུ། བདུད་རྩི་སྨན་གྱི་
མཚོ་མོ་འཁྱིལ། འཁོར་གྱི་ལྷ་མོ་མང་པོ་ཡིས། བདུད་རྩི་བུམ་ཆུ་ཁོལ་མ་ལ། བཅུས་
ཏེ་ཕྱོགས་བཅུར་གཏོར་བ་ཡིས། ཉོན་མོངས་སེམས་ཅན་གསོས་སུ་གྱུར། སྨན་གྱི་
269



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཆར་པ་བབ་པར་བསམ། བཟླས་པ་འདི་ལ་རབ་ཏུ་སྔགས། བསྭོ་ཨོཾ་མ་ཏྲི་མུ་ཡེ་ས་ལེ་
འདུ། ཨུ་དུག་ཞི་བ་སང་གསལ་ཤན་ཏི་ཀུ་རུ་ཡེ་སྭཱཧཱ། ཅེས་པས་བརྒྱ་སྟོང་ཁྲི་འབུམ་
བགྲངས། རྟགས་ནི་ཉམས་དང་རྨི་ལམ་དུ། ནད་བདག་ཡམས་བདག་བཟློག་པ་
དང་། ཁ་ཆར་བུ་ཡུག་གཅད་པ་དང༌། སྨན་གྱི་སྦྱིན་པ་འགྱེད་པ་དང་། འབྲུ་དང་མེ་
ཏོག་གཏོར་བ་འབྱུང་། དེ་ལྟར་མཚན་ལྟས་རྫོགས་པ་དང་། བུམ་ཆུ་ཕྱོགས་བཅུ་ཀུན་
ཏུ་གཏོར། འབྲུ་དང་ཉུང་ཀར་སྔགས་ཀྱིས་བྲིམ། ནད་ཡམས་གོད་ཁ་བཟློག་པ་དང་།
འགྲོ་བ་ཀུན་གྱི་རྨོངས་པ་སེལ།
བཞི་པ་འཆི་བསླུ་བཟློག་པ་ལ། འབྲུ་སྣའི་ཕྱེ་མའི་གླུད་ཡས་བཤམས། སྐྱེས་པ་རྟ་
དང་གོ་མཚོན་དང་། བུད་མེད་རྒྱན་དང་ནོར་རྫས་དང་། ཕོ་ཏོང་མོ་ཏོང་འཁོར་དང་
གཡོག །མདའ་བཀྲ་འཕང་བཀྲ་སྣས་རིས་སོགས། འདོད་པའི་གླུད་ཡས་སྣ་ཚོགས་
བཤམས། བདག་ཉིད་སྟོན་པར་གསལ་བ་ལ། ཐུགས་ལས་འོད་འཕྲོས་མདུན་དུ་
ནི། འཆི་བདག་ནག་པོ་ལས་སོགས་པ། སྲོག་ལ་དབང་བྱེད་སྡེ་འཁོར་གཡོག །མདུན་
དུ་དམིགས་ལ་གླུད་ཡས་བསྔོ། ཅི་འདོད་གཏེར་དང་ལྡན་ནས་ནི། དགའ་མགུ་ལན་
ཆགས་བྲལ་བར་བསམ། བཟླས་པ་འདིའི་བསྔོ་བར་བྱ། ཨོཾ་མ་ཏྲི་མུ་ཡེ་ས་ལེ་འདུ། ཨ་
ཏྲི་སུ་པྲ་དུ་ཨ་དཀར་གཤའ་ཡ་ནི་སྨར་སཱཧཱ། ཅེས་བརྒྱ་བསྐོར་གཅིག་གིས་བསྔོའོ། །ཨོ་
ནི་རྒྱལ་བ་བསྟན་པའི་བདག །རྣམ་པར་རྒྱལ་བ་བགེགས་ཀྱི་གཤེད། མ་རུང་འདུལ་
བའི་སྟོབས་པོ་ཆེ། སྟོང་གསུམ་ཁམས་གསུམ་སྲིད་གསུམ་ཀུན། ཀུན་ཀྱང་རྒྱལ་བ་ངའི་
ཞིང་། སྣང་ཞིང་སྲིད་པའི་ལྷ་སྲིན་ཀུན། ཐམས་ཅད་ངའི་འཁོར་དང་གཡོག །རྒྱལ་
བ་ངའི་བཀའ་བྱུང་གིས། ཐམས་ཅད་བཀའ་དང་དམ་ལ་འདུས། ཀྱེ་ཚུར་གཤེགས་
འཆི་བདག་བདུད་ཀྱི་ཚོགས། མདོས་ཀྱི་བདག་པོ་མདོས་ལ་གཤེགས། གླུད་ཀྱི་བདག་
པོ་གླུད་ལ་གཤེགས། ཕྱོགས་ཕྱོགས་དག་ཀྱང་ཕ་ཀི་ན། ཉི་མ་བྱང་ནུབ་མཚམས་ཤེད་
270



མདོ་སྡེ། །
མདོ་སྡེ་ཡན་ལག་བརྒྱད་པ།
ན། འཆི་བདག་ནག་པོ་སྲོག་གི་བདག །སྐུ་མདོག་ནག་པོ་འཚེར་བ་ལ། དར་ནག་
འཇོལ་བེར་ལུས་ལ་གྱོན། རལ་བ་ནག་པོ་ཅོད་པན་ཅན། ཕྱག་ན་ཁྲམ་དང་ཞགས་པ་
ཐོགས། དར་ནག་རུ་མཚོན་གྲུ་ལ་གཟར། ཆིབས་སུ་བདུད་རྟ་ནག་པོ་ཆིབས། འཁོར་
ཡང་སྲོག་བདག་ཤན་པ་འབུམ། བདུད་དང་རྒྱལ་པོ་གཤིན་རྗེ་དང༌། བཙན་དང་
མ་མོ་གནོད་སྦྱིན་དང༌། ལྟོ་ཕྱེ་གྲུལ་བུམ་མིའམ་ཅི། རླུང་ལྷ་བདེ་བྲལ་ལས་སོགས་པ།
ས་བདག་ཀླུ་གཉན་མ་ཡམས་ཚོགས། ལྷ་སྲིན་སྡེ་བརྒྱད་འཁོར་དང་བཅས། ཚུར་
གཤེགས་རྒྱལ་བའི་བཀའ་ལ་ཉོན། གླུད་ཡས་འདི་ལ་དགོངས་པར་མཛོད། ཀྱེ་བདག་
དང་རྒྱུ་སྦྱོར་ཡོན་བདག་གི །ཕུང་པོ་ཁམས་དང་སྐྱེ་མཆེད་ཀྱི། གླུད་དང་ཡས་སུ་
བསྔོ་བ་ནི། སྐུ་གླུད་ངར་མི་རྒྱན་ལྡན་འདི། ཕོ་གླུད་སྐྱེས་པ་རྒྱན་དང་ལྡན། སྟག་
རལ་གཟིག་ཤུབ་ཡ་ལད་བསྐོར། གོ་ཆ་རྒྱན་ཆ་སི་ལི་ལི། རྟ་རྒྱུག་མདའ་འཕེན་ཤ་ར་
ར། མོ་གླུད་བཙུན་མོ་ཆས་དང་ལྡན། དར་ཟབ་ནབ་བཟའ་པུ་རུ་རུ། གསེར་གཡུའི་
རྒྱན་ཆ་སི་ལི་ལི། གླུ་ལེན་བལ་འཁལ་ཀྱུ་རུ་རུ། ཆུང་གླུད་བྱིས་པ་ལྟ་ན་སྡུག །མཚར་
བཞད་འཛུམ་དང་མུ་ལུ་ལུ། རྩེ་འཇོ་གར་སྟབས་ལོག་གེ་ལོག །ཕོ་སྟོང་མོ་སྟོང་འཁོར་
དང་གཡོག །འདོད་ཡོན་སྣ་ཚོགས་ཐིབས་སེ་ཐིབ། འཆི་བདག་ཁྱོད་ལ་གླུད་དུ་འབུལ།
བདག་དང་རྒྱུ་སྦྱོར་ཡོན་བདག་གི །ཚེ་སྐྱོན་སྲོག་གླུད་དམ་པ་འདི། འབུལ་བ་ང་ཡིས་
མི་ནོར་ལ། བཞེས་པ་ཁྱོད་ཀྱིས་མ་ནོར་བར། གླུད་ཡས་དམ་པ་འདི་བཞེས་ལ། རྒྱུ་
སྦྱོར་ཡོན་བདག་འཁོར་བཅས་རྣམས། བཟུང་པ་ཐོང་ལ་བསྡམས་པ་ཀློད། བཅིངས་
པ་ཁྲོལ་ལ་ནན་པ་ཁྱོག །སོ་སོ་རང་རང་གནས་སུ་དེངས། ཨོཾ་མ་ཏྲི་མུ་ཡེ་ས་ལེ་
འདུ། ཨ་ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨར་སཱཧཱ། ཅེས་པས་ལོ་བདུད་ཕྱོགས་
སུ་བསྐྱལ། དེས་ནི་འཆི་ལྟས་ངན་པ་དང་། མོ་རྨི་ངན་དང་དྲ་ལྟས་རྩུབ། སྐད་ཅིག་
བཟློག་པར་ཐེ་ཚོམ་མེད། རྒྱལ་བ་བདེན་པའི་བཀའ་འདི་ལ། མ་ནོར་ཚུལ་བཞིན་
POIR
271



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྤྱད་བྱས་ན། རྡོ་རྗེའི་བྲག་ཀྱང་འཇིག་པར་འགྱུར། འཆི་བསླུ་རིན་ཆེན་སྒྲོན་མའོ། །དེ་
ནི་ལས་ཀྱི་ཁ་ཚར་རོ། །ཕྱི་རབས་འགྲོ་བ་ཉམ་ཐག་གི །མི་ཤེས་རྨོངས་པ་བསལ་ཕྱིར་
རོ། །ཉོན་ཅིག་འདུས་པའི་འཁོར་རྣམས་ཉོན། ངན་སོང་འཁོར་བ་སྒྲིབ་སྦྱོང་ལས།
བཟླས་པ་རིན་ཆེན་སྒྲོན་མ་བསྟན། བཟླས་མཆོག་ཉིད་ཀྱི་སྙིང་པོ་རུ། མན་ངག་རིན་
ཆེན་སྒྲོན་མ་འདི། ཁོང་པའི་སྙིང་དང་དཔྲལ་བའི་མིག །དམར་ལ་ཟབ་པའི་བོན་དུ་
བསྟན། གཡུ་ལོ་གཤེན་གྱིས་ཞུས་པའི་དོན། རྒྱལ་པོ་དམ་པ་ཁྱོད་ལ་གཏད། མི་འཆོར་
ཡིད་ལ་དམ་དུ་ཟུང་། བོན་འདི་དམར་ལ་ཟབ་པར་འཆོངས། ནམ་ཞིག་བསྐལ་པ་
ཐ་མ་ལ། རྩོད་ལྡན་དུས་སུ་འགྲོ་བའི་དཔལ། ཅེས་གསུངས་འཁོར་རྣམས་ཡིད་རང་
ངོ༌། །རིན་ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། མན་ངག་རིན་ཆེན་སྒྲོན་མ་
བསྟན་པའི་ལེའུ་སྟེ་དྲུག་པའོ།། །། །
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། །མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། སའི་ལྷ་མོ་བརྟན་མ་ཡིས། གསེར་གྱི་བུམ་པ་ཐོགས་ནས་སུ། པུས་བཙུགས་
ཐལ་སྦྱར་ཞུས་པའི་མདོ། སྟོན་པ་ཐུགས་རྗེའི་བདག་ཉིད་ཅན། ཐམས་ཅད་མཁྱེན་
ལྡན་འགྲོ་བའི་དཔལ། འགྲོ་ལ་རྣམ་པར་བརྩེ་བའི་ཐུགས། ཕྱི་རབས་རྗེས་འབྲེང་གང་
ཟག་ལ། ཐུགས་རྗེས་འོད་ཟེར་རབ་སྤྲོས་ལ། འགྲོ་ལ་ཕན་པའི་བོན་ཅིག་ཞུ། དེ་ལ་
སྟོན་པས་བཀའ་བསྩལ་པ། ཉོན་ཅིག་ལྷ་མོ་བརྟན་མ་ཉོན། འཇིག་རྟེན་འཁོར་བའི་
མི་རྣམས་དག །དབུལ་འཕོངས་སྡུག་བསྔལ་གྱུར་པ་རྣམས། སྡུན་ནས་བསོད་ནམས་
མ་བསགས་པ། མཆོད་སྦྱིན་ཡོ་བྱད་མ་བསྔོས་དང༌། ད་ལྟ་གནོད་སྦྱིན་ནོར་བདག་
ལ། མཆོད་བསྟོད་མ་བྱས་རྒྱུ་ལས་བྱུང་། དེ་ཕྱིར་ཕྱི་རབས་གང་ཟག་རྣམས། ཚེ་
272



མདོ་སྡེ།
མདོ་སྡེ་ཡན་ལག་བརྒྱད་པ།
དང་བསོད་ནམས་འཕེལ་བ་དང་། དཔལ་དང་རིགས་རྒྱུད་བཟང་བ་དང་། འབྱོར་
བ་ཕུན་སུམ་འཚོགས་པའི་ཕྱིར། མཆོད་སྦྱིན་ཆོ་ག་འདི་དག་ནི། རབ་ཏུ་བརྩོན་ཏེ་
འབད་པར་བྱ། རིན་ཆེན་གཙང་མའི་སྣོད་བཟང་དུ། དཀར་མངར་འབྲུ་སྨན་རྩི་
བཅུད་བཤོས། བཟང་དྲུག་ག་བུར་འཚོ་བྱེད་སྨན། དཀར་ཆབ་འོ་མའི་བདུད་རྩི་
བྲན། བདག་ཉིད་བདེ་བའི་གདན་ལས་སུ། ཆ་ལུགས་ལྔ་ལྡན་ཕྱག་རྒྱ་བཅའ། སེམས་
ཉིད་མ་བཅོས་མཉམ་པར་བཞག །ཀུན་སྙོམས་ཚད་མེད་བཞི་ལྡན་བྱ། ཐུགས་ལ་
ཨ་དཀར་འཕྲོ་འདུ་ལས། བདག་ཉིད་སངས་རྒྱས་བསྟན་གཙོར་བསྐྱེད། མདུན་དུ་
གནོད་སྦྱིན་སྡེ་ཚོགས་རྣམས། སྐུ་མདོག་རང་རང་ཁ་དོག་ལ། རྒྱན་དང་ཆ་ལུགས་
ཡིད་དུ་འོང་། ཕྱག་མཚན་རིགས་རྟགས་བུམ་པ་དང་། རིན་ཆེན་ནོར་བདུན་
བཀྲ་ཤིས་རྫས། ལྗོན་ཤིང་ལོ་འབྲས་མེ་ཏོག་དང༌། སྨན་འབྲུ་འདོད་ཡོན་སྣ་ཚོགས་
བསྣམས། གུས་འབུལ་མཆོད་པ་འབུལ་བར་བསམ། ཨོ་སྟོང་གསུམ་ཞིང་ཁམས་རབ་
འབྱམས་ཀྱི། འཛམ་གླིང་བྱེ་བ་ཕྲག་བརྒྱ་ན། མ་ལུས་སེམས་ཅན་མགོན་གྱུར་པའི།
གཤེན་རབ་རྣམ་རྒྱལ་འགྲོ་ལ་གཟིགས། བྱམས་སྙོམས་བརྩེ་བའི་ཏིང་འཛིན་ཅན།
རྒྱལ་བ་སྲས་དང་བཅས་ལ་འབུལ། ཕྱག་འཚལ་བསྟོད་དེ་མཆོད་པ་འབུལ། ཨོཾ་འཇིག་
རྟེན་ཁམས་ལ་དབང་བསྒྱུར་ཞིང་། སངས་རྒྱས་བསྟན་པ་དག་ལ་གནས། ཞི་བའི་
ཚུལ་གྱིས་ཕན་སེམས་ལྡན། རྒྱས་པའི་ཚུལ་གྱིས་ཚེ་ནོར་སྤེལ། དབང་ལྡན་ཚུལ་གྱིས་
བསྟན་པ་སྐྱོང་། དྲག་པོའི་ཚུལ་གྱིས་གདུག་རྩུབ་གཏོང་། ལྷ་ཀླུ་གནོད་སྦྱིན་གཟའ་
སྐར་སོགས། ལྟོ་ཕྱེ་གྲུལ་འབུམ་མི་འམ་ཅི། ལྷ་སྲིན་སྡེ་བརྒྱད་རིས་དྲུག་དང་། ས་
བདག་ཀླུ་གཉན་གཏོད་ཀྱི་ཚོགས། ཡོན་ཏན་ལན་ཆགས་སྙིང་རྗེའི་མགྲོན། དཀར་པོ་
དགེ་ལ་གྲོགས་བྱེད་པ། སངས་རྒྱས་བསྟན་པ་སྲུང་བའི་ཕྱིར། ཡིད་ཀྱིས་དམིགས་པའི་
གནས་འདི་རུ། འཁོར་དང་བཅས་ཏེ་གཤེགས་སུ་གསོལ། ཡིད་འོང་ལྷ་ཡི་གཞལ་ཡས་
273



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཀྱི། བཀྲ་ཤིས་གཙང་མར་སྦྱར་བ་ཡི། བླ་མེད་མཆོད་པའི་སྤྲིན་འདི་དག །ཐུགས་
རྗེས་དགོངས་ལ་བཞེས་སུ་གསོལ། འཛམ་གླིང་རིན་ཆེན་དབུས་དཀྱིལ་ནས། པད་མ་
སྟོང་ལྡན་ཕོ་བྲང་གི །གླིང་བཞི་ཡོངས་ལ་དབང་བསྒྱུར་བའི། ས་བདག་ཁྱབ་པ་དབང་
ཆེན་དང་། སའི་ལྷ་མོ་བརྟན་མ་གཉིས། སྐུ་མདོག་སེར་ལ་དབུ་སྐྲ་གཡུ། རིན་ཆེན་སྣ་
ལྔའི་རྒྱན་གྱིས་བརྒྱན། གསེར་གྱི་འཁོར་ལོ་བུམ་པ་ཐོགས། དངོས་གྲུབ་མ་ལུས་བཅུད་
ཀྱི་བདག །ས་བདག་ཀླུ་གཉན་འཁོར་དང་བཅས། ཕྱག་འཚལ་བསྟོད་དེ་མཆོད་པ་
འབུལ། སྟེང་ཕྱོགས་ལྷ་ཡི་ཕོ་བྲང་ནས། ལྷའི་དབང་པོ་བརྒྱ་བྱིན་ནི། སྐུ་མདོག་དཀར་
ལ་འོད་ཟེར་འབར། ཕྱག་མཚན་དུང་གི་ཆག་ཤིང་བསྣམས། ཉེ་དབང་སུམ་ཅུ་འཁོར་
དང་བཅས། གླང་ཆེན་སེར་པོའི་ཁྲི་ལ་བཞུགས། གཟུགས་ཁམས་བཅུ་བདུན་འཁོར་
ལོ་བསྒྱུར། འདོད་ལྷ་རིས་དྲུག་མངའ་དབང་མཛད། དེ་ལ་ཕྱག་འཚལ་མཆོད་པ་
འབུལ། བར་སྣང་འོད་ཀྱི་ཕོ་བྲང་ནས། ལྷ་མེན་རྒྱལ་པོ་ཐང་བཟང་རིང་། སྐུ་མདོག་
སྔོ་སྐྱ་འཚེར་བ་ལ། སྐུ་ལ་གོ་ཆ་རྒྱན་དང་ཆས། ཕྱག་མཚན་ཡེ་ཤེས་རལ་ཀྱུ་བསྣམས།
གཡེན་ཁམས་སུམ་ཅུའི་འཁོར་གྱིས་བསྐོར། ཉི་ཟླ་གཟའ་སྐར་འཁོར་ལོ་བསྒྱུར། རྟ་
མཆོག་སྔོན་པོའི་ཁྲི་ལ་བཞུགས། དེ་ལ་ཕྱག་འཚལ་མཆོད་པ་འབུལ། ཤར་ཕྱོགས་གླིང་
ཆེན་ཕོ་བྲང་ནས། དྲི་ཟའི་རྒྱལ་པོ་ཟུར་ཕུད་ཅན། སྐུ་མདོག་དཀར་ལ་འོད་ཟེར་འཕྲོ།
ཕྱག་མཚན་ཤང་ལང་དཀར་པོ་བསྣམས། དྲི་ཟའི་གྲོང་ཁྱེར་འདུལ་བར་མཛད། དེ་
ལ་ཕྱག་འཚལ་མཆོད་པ་འབུལ། བྱང་ཕྱོགས་གླིང་ཆེན་ཕོ་བྲང་ནས། གནོད་སྦྱིན་རྒྱལ་
པོ་གང་བ་བཟང་། སྐུ་མདོག་ལྗང་ཁུ་རྒྱན་དང་ཆས། ཕྱག་མཚན་རིན་ཆེན་བུམ་པ་
བསྣམས། གནོད་སྦྱིན་ནོར་བདག་འཁོར་དང་བཅས། དེ་ལ་ཕྱག་འཚལ་མཆོད་པ་
འབུལ། ནུབ་ཕྱོགས་གླིང་ཆེན་ཕོ་བྲང་ནས། ཀླུ་དབང་རྒྱལ་པོ་སྦྲུལ་མགོ་བདུན། སྐུ་
མདོག་དམར་ལ་འོད་ཟེར་འབར། ཕྱག་མཚན་ཀླུ་ཤིང་པད་མ་བསྣམས། ཀླུ་དབང་
274



མདོ་སྡེ།
མདོ་སྡེ་ཡན་ལག་བརྒྱད་པ།
གྲོང་ཁྱེར་ཁ་གནོན་མཛད། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་གླིང་ཆེན་
ཕོ་བྲང་ནས། གཤིན་རྗེའི་རྒྱལ་པོ་ཡ་མ་ནི། སྐུ་མདོག་སྔོ་སྐྱ་རྒྱན་དང་ཆས། ཕྱག་
མཚན་ཁྲམ་ཤིང་ནག་པོ་བསྣམས། གཤིན་རྗེའི་སྡེ་ཚོགས་འཁོར་དང་བཅས། དེ་ལ་
ཕྱག་འཚལ་མཆོད་པ་འབུལ། ལྷོ་ཤར་མེ་ལྷའི་རྒྱལ་པོ་ནི། སྐུ་མདོག་དམར་སྐྱ་རྒྱན་
དང་ཆས། ཕྱག་མཚན་མེ་ཡི་རྒྱལ་མཚན་བསྣམས། དྲང་སྲོང་མེ་ལྷ་འཁོར་དང་
བཅས། དེ་ལ་ཕྱག་འཚལ་མཆོད་པ་འབུལ། བྱང་ཤར་དབང་ལྡན་རྒྱལ་པོ་ནི། སྐུ་
མདོག་ལྗང་ཁུ་རྒྱན་དང་ཆས། ཕྱག་མཚན་ཁ་ཏྲང་རྩེ་གསུམ་བསྣམས། བགེགས་
རིགས་སྟོང་ཕྲག་འཁོར་དང་བཅས། དེ་ལ་ཕྱག་འཚལ་མཆོད་པ་འབུལ། བྱང་ནུབ་
རླུང་ལྷའི་རྒྱལ་པོ་ནི། སྐུ་མདོག་ལྗང་ནག་འབར་བ་ལ། ཕྱག་མཚན་བ་དན་ལྗང་ཁུ་
བསྣམས། རླུང་ལྷའི་སྡེ་ཚོགས་འཁོར་དང་བཅས། དེ་ལ་ཕྱག་འཚལ་མཆོད་པ་འབུལ།
ལྷོ་ནུབ་སྲིན་པོའི་རྒྱལ་པོ་ནི། སྐུ་མདོག་སྔོ་སྐྱ་རྒྱན་དང་ཆས། ཕྱག་མཚན་མདུང་མོ་
འཚམས་རིང་བསྣམས། སྲིན་པོའི་སྡེ་ཚོགས་འཁོར་དང་བཅས། དེ་ལ་ཕྱག་འཚལ་
མཆོད་པ་འབུལ། འོག་ཕྱོགས་རྒྱ་མཚོའི་ཕོ་བྲང་ནས། ཀླུ་རྒྱལ་གཙུག་ན་རིན་ཆེན་ནི།
སྐུ་མདོག་དཀར་པོ་རྒྱན་དང་ཆས། ཕྱག་མཚན་རིན་ཆེན་བུམ་པ་བསྣམས། ཀླུ་ཆེན་
བརྒྱད་པོ་འཁོར་དང་བཅས། དེ་ལ་ཕྱག་འཚལ་མཆོད་པ་འབུལ། དབུས་ཕྱོགས་རི་
རབ་ཕོ་བྲང་ནས། རྒྱལ་པོ་ཆེན་པོ་རྣམ་ཐོས་སྲས། སྐུ་མདོག་སེར་པོ་རྒྱན་དང་ཆས།
ཕྱག་མཚན་ཡིད་བཞིན་ནོར་བུ་བསྣམས། ནོར་ལྷ་ལྕམ་དྲལ་འཁོར་དང་བཅས། དེ་
ལ་ཕྱག་འཚལ་མཆོད་པ་འབུལ། འཛམ་གླིང་རིན་ཆེན་ཕོ་བྲང་ནས། ཡུལ་སའི་རྒྱལ་
པོ་པོམ་ར་ནི། སྐུ་མདོག་དཀར་པོ་རྒྱན་དང་ཆས། ཕྱག་མཚན་མདུང་དར་དཀར་པོ་
བསྣམས། ཡུལ་སའི་སྡེ་ཚོགས་འཁོར་དང་བཅས། དེ་ལ་ཕྱག་འཚལ་མཆོད་པ་འབུལ།།
གདུག་རྩུབ་དྲག་པོའི་ཕོ་བྲང་ནས། ལྷ་སྲིན་སྡེ་བརྒྱད་དྲེགས་པའི་ཚོགས། མ་ཧ་དེ་
275



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
བ་ལྕམ་དྲལ་ཏེ། ལྷའི་སྡེ་ཚོགས་འཁོར་དང་བཅས། བདུད་ཆེན་རེ་སྟེ་མགོ་ཡག་སྟེ།
བདུད་ཀྱི་སྡེ་ཚོགས་འཁོར་དང་བཅས། བཙན་རྗེ་ཤན་པ་མགྱོགས་བྱེད་དེ། བཙན་གྱི་
སྡེ་ཚོགས་འཁོར་དང་བཅས། གཉན་ཆེན་སྤར་བ་དུང་མགོ་སྟེ། གཉན་གྱི་སྡེ་ཚོགས་
འཁོར་དང་བཅས། ཙང་ཙང་འཁོར་ལོ་བསྒྱུར་བ་སྟེ། ས་བདག་སྡེ་ཚོགས་འཁོར་དང་
བཅས། མ་ཡམས་མ་བདུད་ཆེན་མོ་སྟེ། མ་མོའི་སྡེ་ཚོགས་འཁོར་དང་བཅས། སྲོག་
བདག་ཤེལ་འགྱིང་དཀར་པོ་སྟེ། རྒྱལ་པོའི་སྡེ་ཚོགས་འཁོར་དང་བཅས། འབྲོག་མ་མ་
བུ་ལྔ་བརྒྱ་སྟེ། ལན་ཆགས་བགེགས་རིགས་འཁོར་དང་བཅས། ལན་ཆགས་མགྲོན་
དུ་གཏོགས་པ་ཡི། ལྷ་སྲིན་སྡེ་བརྒྱད་འཁོར་དང་བཅས། སྐྱེ་བཞི་རྒྱུ་ལྔའི་རིས་དྲུག་
སོགས། སྲིད་གསུམ་བར་དོ་བཅས་པ་དང༌། སྙིང་རྗེའི་མགྲོན་དུ་གྱུར་ལས་སོགས།
སྲོག་དབུགས་བསྡུས་པ་ཐམས་ཅད་ལ། ཡིད་འོང་ལྷ་ཡི་གཞལ་ཡས་འདིར། བཀྲ་
ཤིས་གཙང་མར་སྦྱར་བ་ཡི། བླ་མེད་མཆོད་པའི་སྤྲིན་འདི་དག །ཐུགས་རྗེས་དགོངས་
ལ་བཞེས་སུ་གསོལ། གནོད་སེམས་གདུག་པའི་མཚོན་བོར་ལ། ཕན་བདེ་ཞི་བའི་
མཆོད་ཡོན་ལོངས། བདག་དང་མཐའ་ཡས་སེམས་ཅན་གྱི། ནད་དང་གནོད་པ་ཞི་
བ་དང༌། རྐྱེན་དང་བར་ཆོད་བཟློག་པར་མཛོད། ཚེ་དང་བསོད་ནམས་འཕེལ་བ་
དང༌། དཔལ་དང་གྲགས་པ་བསྐྱེད་དུ་གསོལ། སངས་རྒྱས་བསྟན་པ་སྲུང་བ་དང་།
དཀར་པོ་དགེ་བའི་སྡོང་གྲོགས་མཛོད། སྒྲིབ་སྦྱོང་ཚོགས་གཉིས་རྫོགས་པ་དང༌། བླ་
མེད་འབྲས་བུ་ཐོབ་པར་ཤོག །ཨ་ཨཱ་ཧཱུཾ། ཨོཾ་མ་ཏྲི་མུ་ཡེ་ས་ལེ་འདུ། སརྦ་པུ་ཙི་ནམ་
ཟུར་མུ་ཡེ་དེ་ཤོ་ཧ་ར་སད་དོ་སད་མིན་གེ་ཞི་གུ་ཡོ་ཝེར་རོ་ན་ག་མ་མ་ཐིམ་ཐིམ་ཡེ་
སྭཱཧཱ། སད་ཝེར་ཙ་ཛ་ཅི་ཨ་ནེ་མུན་མུན་གྱ་ཀུན་གྲ་གེ་ཐོར་ཐོར་ཐིམ་ཐིམ་ཡེ་སྭཱཧཱ། ཨ་
ཏྲི་ནི་སུ་པྲ་དུ་ནམ་ཟུར་མུ་ཡེ་དེ་ཤོ་ཐིམ་ཐིམ་ཡེ་སྭཱཧཱ། ཅེས་པས་དཀར་མཆོད་ཕྱོགས་
བཅུར་གཏོར། ཀུན་ཀྱང་དགའ་མགུ་དགྱེས་པར་བསམ། ཉོན་ཅིག་འདུས་པའི་འཁོར་
276



མདོ་སྡེ།
མདོ་སྡེ་ཡན་ལག་བརྒྱད་པ།
རྣམས་ཉོན། འཇིག་རྟེན་སྐྱོང་བྱེད་ཆོ་ག་འདི། སྤྱི་སྒོས་བོན་རྣམས་ཀུན་ལ་རྒྱུག །འདི་
ལ་དམ་པར་གང་འཛིན་པ། ནད་དང་གནོད་པ་ཞི་བ་དང་། རྐྱེན་དང་བར་ཆོད་
བཟློག་པར་མཛོད། ཚེ་དང་བསོད་ནམས་འཕེལ་བ་དང་། དཔལ་དང་རིགས་རྒྱུད་
སྐྱེད་པར་བྱེད། ལས་རྣམས་གང་བྱེད་མཐར་ཕྱིན་ཞིང་། བཀྲ་ཤིས་བདེ་ལེགས་ཐོབ་
པར་ཤོག །དེ་ལྟར་བོན་སྤྱོད་ཡན་ལག་ཏུ། འཇིག་རྟེན་དཔལ་མགོན་ཆོ་ག་འདི། ལྷ་
མོ་བརྟན་མས་ཞུས་པའི་དོན། རྒྱལ་པོ་དམ་པ་ཁྱེད་ལ་གཏད། མ་བརྗེད་ཐུགས་ཀྱི་
དཀྱིལ་དུ་ཞོག །ཅེས་གསུངས་འཁོར་རྣམས་རབ་ཏུ་དགྱེས། བཀྲ་ཤིས་མཆོད་པ་
དཔག་མེད་ཕུལ། ཕྱོགས་རྣམས་མེ་ཏོག་ཆར་དུ་བབ། གཞའ་ཚོན་སྣ་ལྔའི་གུར་དུ་
འཁྲིགས། གར་དང་རོལ་མོ་སྣ་ཚོགས་བསྒྱུར། ལྷ་མོ་བརྟན་མས་འདི་སྐད་བསྟོད།
སྟོན་པ་ཐུགས་རྗེ་ཆེར་ལྡན་པ། འགྲོ་བ་ཀུན་གྱི་དཔལ་གྱུར་ཞིང་། གང་ལ་གང་འདུལ་
འཕྲིན་ལས་ཀྱིས། གདུལ་བྱ་ཐར་པར་ཁ་ལོ་བསྒྱུར། སྟོན་མཆོག་དམ་པ་ལྷ་མིའི་གཙོ། །
བཻཌུརྱ་འདྲ་གསེར་འོད་འབར། ལོངས་སྤྱོད་རྫོགས་སྐུ་ཅིར་ཡང་སྤྲུལ། འགྲོ་ལ་ཕན་
ཕྱིར་བརྩེ་སེམས་ལྡན། ལྷ་དང་ཀླུ་དང་མི་ལས་སོགས། ལྟོ་ཕྱེ་གྲུལ་བུམ་མི་འམ་ཅི། དྲི་
ཟ་གནོད་སྦྱིན་ཀླུ་དབང་དང་། གཤིན་རྗེ་སྲིན་པོའི་སྡེ་ཚོགས་དང༌། ཁྱབ་འཇུག་མེ་ལྷ་
བདེན་བྲལ་སོགས། ཐམས་ཅད་ཀུན་གྱིས་ཕྱག་བགྱིད་དོ། །བདག་ཅག་དགའ་འགུ་
ཡིད་རངས་ནས། འགྲོ་བ་ཀུན་ལ་སྐྱོབ་པར་བྱེད། སངས་རྒྱས་བསྟན་པ་ཡུན་གནས་
པ། བདག་ཅག་རྣམས་ཀྱང་མདུན་པ་བགྱི། ཞེས་ཞུས་པས་རབ་ཏུ་དགྱེས་སོ། །རིན་
ཆེན་སྒྲོན་མ་འཁོར་བ་དོང་སྤྲུག་གི་མདོ་ལས། འཇིག་རྟེན་དཔལ་མགོན་གྱི་ཆོ་ག་
བསྟན་པའི་ལེའུ་སྟེ་བདུན་པའོ།། །། །
༧ རྣམ་པ་ཐམས་ཅད་མཁྱེན་པ་ཡི། གཤེན་རྒྱལ་སྐུ་ལ་ཕྱག་འཚལ་ལོ། །མུ་ཁྱུད་
བདལ་བའི་མཚོ་གླིང་གི །དཀར་ནག་བཀྲ་གསལ་གསས་ཁང་དུ། གཤེན་རབ་རྣམ་
277
དལ་
བ།



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
པར་རྒྱལ་བ་ལ། ཕུན་སུམ་ཚོགས་པའི་འཁོར་རྣམས་ཀྱིས། བཀྲ་ཤིས་མཆོད་པ་ཕུལ་
ནས་སུ། རྒྱལ་པོ་ཀོང་ཙེ་འཕྲུལ་རྒྱལ་གྱིས། པུས་བཙུགས་ཐལ་སྦྱར་གུས་ཚུལ་ཕྱུང་།
གདུང་བའི་དབྱངས་ཀྱིས་འདི་སྐད་དོ། །ཨ་ཨཱ་ཧཱུཾ། སད་གྱེར་སྨར་ལ་གུ་དུན་ཧྲུན། ན་
མོ་དུས་གསུམ་སངས་རྒྱས་ཐམས་ཅད་ཀྱི། ངོ་བོར་གྱུར་པའི་གཤེན་རབ་མཆོག །འགྲོ་
བ་ཀུན་གྱི་དཔལ་གྱུར་པས། མཆོད་གནས་ཞིང་དུ་གྱུར་བའོ། །ཚེ་རབས་ཐོག་མ་
དཔག་ཏུ་མེད་པ་ནས། སེམས་བསྐྱེད་སྨོན་ལམ་བཟང་པོའི་སྟོབས། ཚད་མེད་བཞིའི་
ཐུགས་རྗེ་ཡིས། སེམས་ཅན་དོན་ལ་བྱོན་པ་པོ། འཛམ་གླིང་བྱེ་བ་ཕྲག་བརྒྱ་རུ། སྤྲུལ་
སྐུ་བྱེ་བ་ཕྲག་བརྒྱ་ཡིས། གང་ལ་གང་འདུལ་འཕྲིན་ལས་ཀྱིས། གདུལ་དཀའ་མ་ལུས་
འདུལ་བ་པོ། སྐུ་མདོག་བཻཌཱུརྱ་འདྲ་ཞིང་། ཁ་དོག་རྣམ་པ་བརྒྱད་ལྡན་ནས། འོད་
ཟེར་སྣ་ཚོགས་འབར་བ་ལ། སྤྲུལ་སྐུ་དུ་མ་འབྱུང་བ་པོ། སྐུ་སྟོད་སེང་གེ་འགྱིང་འདྲ་
ཞིང་། དཔུང་སོགས་བརྗིད་དཔག་ཆེ་བ་ཡིས། བདུད་དང་སྲིན་པོ་མུ་སྟེགས་རྣམས།
ཐམས་ཅད་ཟིལ་གྱིས་གནོན་པ་པོ། ཞལ་བཟང་ཟླ་བ་ཉ་འདྲ་ཞིང་། དཔྲལ་བ་ཟླ་རྒྱས་
བཀྲམས་འདྲ་བ། ཉི་མའི་སྙིང་པོ་ལྟ་བུ་ཡིས། འཛུམ་དང་འོད་ཟེར་འཕྲོ་བ་པོ། དབུ་
ཟླུམ་གདུགས་ཀྱི་ཚུལ་མངའ་ཞིང་། གཙུག་གཏོར་ཤིན་ཏུ་ལྡེམ་པ་ལ། དབུ་སྐྲ་གཡུ་ལོ་
ཨུད་དཔལ་འདྲ། མཐོན་མཐིང་གཡས་སུ་འཁྱིལ་པ་པོ། སྨིན་མ་ཨ་ཡི་ན་རོ་ལ། རྫི་མ་
ཁྲ་གཤོག་ལྡིང་འདྲ་ཞིང་། སྤྱན་མིག་བཀྲག་ལ་གསལ་བ་ལ། སྐར་ཆེན་ལ་ཁར་ཤར་
བ་པོ། ཤངས་ནི་རྒྱ་སྨྱུག་བཅད་འདྲ་ཞིང་། སྙན་ནི་བསྡུག་ཅིང་ཤལ་རིང་བ། འཁུར་
ཚོས་བཀྲག་མདངས་གསལ་བ་ལ། གཡུང་དྲུང་རི་མོ་བཀྲ་བ་པོ། ཡར་མཆུ་དར་
དཀར་ཆག་བཏབ་ལ། མར་མཆུ་ཟར་མའི་མེ་ཏོག་འདྲ། ལྗགས་ནི་ལེབ་རྒན་དར་
འདྲ་ཞིང་། དུང་ཚེམས་བཞི་བཅུ་གཏམ་པ་པོ། མགུལ་ནི་བུམ་པ་འདྲ་བ་ལ། འགག་
འཛེར་ཉམས་པ་མི་མངའ་ཞིང་། ཚངས་པའི་གསུང་དབྱངས་དྲུག་ཅུ་ཡིས། འཁོར་
278



མདོ་སྡེ།
མདོ་སྡེ་ཡན་ལག་བརྒྱད་པ།
བའི་མྱ་ངན་སངས་པ་པོ། ཕྱག་ནི་རིན་ཆེན་གསེར་ཉ་ལ། བཀྲ་ཤིས་རྟགས་ཀྱིས་རབ་
བརྒྱན་ཞིང་། ཕྱག་སོར་འཕྲ་ལ་རིང་བ་ལ། འཇམ་ཞིང་ཤིན་ཏུ་བཞིན་པ་པོ། སྐེད་
སྐབས་འཁྲིལ་བག་ཆེ་བ་ལ། ལྟེ་བ་པད་མའི་སྦུབས་འདྲ་ཞིང་། གསང་བ་སྦུབས་སུ་
ནུབ་པ་ལ། ཉོན་མོངས་དྲི་མ་བྲལ་བ་པོ། ཞབས་གཉིས་གླང་པོའི་སྣ་ལྟར་དུ། འགུག་
ལ་དྲང་ཞིང་ལེགས་པ་ལ། ཕྱག་ཞབས་ངང་པའི་རྒྱལ་པོ་ལྟར། དྲ་བའི་ཚུལ་དུ་འབྲེལ་
བ་པོ། སྐུ་སྟོད་དར་ཟབ་ནམ་བཟའ་ལ། སྐུ་སྨད་པར་ཏིའི་ཤམ་ཐབས་ཅན། གཞའ་
ཚོན་སྣ་ལྔའི་ཆུན་འཕྱང་གིས། མཛེས་པས་རབ་ཏུ་བརྒྱན་པ་པོ། དབུ་རྒྱན་སྙན་ཆ་
མགུར་ཆུ་དང༌། དཔུང་རྒྱན་དོ་ཤལ་སེ་མོ་དོ། ཕྱག་གདུབ་ཞབས་གདུབ་ལས་སོགས་
པ། རིན་ཆེན་རྒྱན་དང་ལྡན་པ་པོ། རིན་ཆེན་ཁྲི་རྐང་མཛེས་པ་ལ། སེང་གེ་བཞི་
གཉིས་བརྒྱད་ཀྱི་ཁྲི། ཉི་ཟླ་པད་མའི་གདན་སྟེང་དུ། མཛེས་བརྗིད་ལྡན་པར་བཞུགས་
པ་པོ། ཕྱག་གཡས་གསེར་གྱི་ཆག་ཤིང་ལ། ཕྱག་གཡོན་མཉམ་པ་ཉིད་དུ་གནས།
ལྷམ་མེ་ལྷན་ནེ་ལྷང་ངེ་བ། རྣམ་གསལ་མ་གཡོས་དགྱེས་པ་པོ། ཐུགས་ནི་མི་གཡོ་ཆེན་
པོ་ལ། ཏིང་འཛིན་ཡན་ལག་བརྒྱད་ཅུ་ཡིས། ངེས་པར་འགྲོ་ལ་ཐུགས་བརྩེ་ཞིང་། མ་
རིག་མུན་པ་སེལ་བ་པོ། རྒྱལ་པོ་ལྟ་བུ་སྐུ་འཁྲུངས་ཤིང་། བཙུན་མོ་སྲས་དང་འཁོར་
དུ་བཅས། མི་བཅེད་ཞིང་ཁམས་དབུ་མ་རུ། འཇིག་རྟེན་འཁོར་ལོ་སྒྱུར་བ་པོ། རྒྱལ་
པོའི་སྐུ་ཚེ་མཐར་ཕྱིན་ཞིང་། བསྟན་པ་རྣམ་གསུམ་རྗེས་བཞག་ལ། མཛད་པ་བཅུ་
གཉིས་འཕྲིན་ལས་ཀྱི། བཀོད་པ་རྣམ་པར་དག་པ་པོ། ཡོན་ཏན་དཔག་ཏུ་མེད་པ་ཡི།
འགྲོ་བའི་དབུལ་འཕོངས་སེལ་མཛད་ཅིང་། ཀུན་ལ་མ་ལྟར་བྱམས་པ་ཡི། ཐམས་
ཅད་ཀུན་གྱི་ཡབ་གཅིག་པོ། འཕྲིན་ལས་ཐོགས་པ་མེད་པ་ཡི། གང་ལ་གང་འདུལ་
བྱེ་བྲག་གིས། གདུལ་བྱ་སྣ་ཚོགས་འདུལ་བྱེད་ཅིང་། ཐར་པའི་ལམ་མཆོག་སྟོན་པ་པོ།
མཁའ་དང་མཉམ་པའི་སེམས་ཅན་རྣམས། ཉིད་ཀྱི་གདུལ་བྱར་ཡོང་གྱུར་ནས། ཇི་
279



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྙེད་ས་ཡི་རྡུལ་གྲངས་ཀྱིས། དེ་སྙེད་འགྲོ་དོན་མཛད་པ་པོ། ལྷ་དང་མི་དང་ལྷ་མེན་
སོགས། ཀླུ་གཉན་ས་བདག་ལྟོ་ཕྱེ་དང་། དྲི་ཟར་བཅས་པའི་འཇིག་རྟེན་གནས། རྩེ་
གཅིག་ཡིད་ཀྱི་བསྟོད་པ་པོ། རྣམ་པར་རྒྱལ་ལ་ཕྱག་འཚལ་བསྟོད། ཉིད་ཀྱི་སྐུ་ཚེ་ཡོན་
ཏན་དང༌། གདུལ་བྱ་ཞིང་ཁམས་ལས་སོགས་ཏེ། འཁོར་དང་ལོངས་སྤྱོད་ཅི་འདྲ་
བ། བདག་ཀྱང་དེ་དང་འདྲ་བར་བྱེད། བདག་དང་མཐའ་ཡས་སེམས་ཅན་རྣམས།
རྒྱལ་བའི་ཐུགས་རྗེས་བཟུང་ནས་ཀྱང་། ཉིད་དང་དབྱེར་མེད་མཉམ་པ་ཡི། སངས་
རྒྱས་ཞིང་དུ་འཁོད་པར་ཤོག །ཕྱོགས་དང་དུས་དང་གནས་སྐབས་སུ། བཀྲ་ཤིས་བདེ་
ལེགས་ཕུན་སུམ་ཚོགས། སངས་རྒྱས་བསྟན་པ་དར་བ་དང་། སེམས་ཅན་བདེ་སྐྱིད་
འཚོགས་པར་ཤོག །དེ་སྐད་རྒྱལ་པོས་བསྟོད་པ་ཡིས། སྟོན་པ་རབ་ཏུ་ཐུགས་དགྱེས་
ནས། འདུས་པའི་འཁོར་ལ་བཀའ་བསྩལ་པ། ཉོན་ཅིག་འདུས་པའི་འཁོར་རྣམས་
ཉོན། ལེགས་སོ་ཀོང་ཙེ་འཕྲུལ་གྱི་རྒྱལ། ཁྱེད་ནི་ཚེ་རབས་སྔོན་མ་ནས། སངས་རྒྱས་
བསྟན་པ་དག་ལ་གནས། བདག་དང་སྔོན་ནས་སྨོན་ལམ་མཐུན། ད་ལྟ་བསྟན་པ་
རྗེས་བཞག་བོན། གསས་ཁང་དཀར་ནག་བཀྲ་གསལ་དུ། རྒྱལ་པོ་ཁྱོད་ལ་འཚོགས་
པར་བསྟན། ཁྱོད་ཀྱིས་ཡུན་དུ་ཐུབ་པར་སྲུངས། བསྐལ་པ་མ་འོངས་ཐ་མ་ལ།
བསྟན་པ་རྗེས་བཞག་བོན་འདི་རྣམས། བདག་ཉིད་མྱ་ངན་འདས་རྗེས་སུ། གདུང་
འཚོབ་ཆེན་པོ་མུ་ཆོ་འབྱུང་། བདག་གི་བཀའ་ལ་བརྟེན་ནས་སུ། ཕྱི་ནང་རིམ་པ་མང་
པོར་ཕྱེ། བྲིས་དང་ཀློག་དང་འཆང་ལས་སོགས། ཉན་དང་བཤད་དང་བརྩོམ་པ་
དང་། གྱེར་དང་བསྒོམ་དང་སྒྲུབ་ལས་སོགས། ཕྱོགས་བཅུ་ཀུན་ཏུ་རྒྱས་པར་འགྱུར།
ཁྱེད་ནི་རྒྱུན་བཞུགས་སྤྲུལ་པའི་སྐུ། རྣམ་པ་དུ་མར་སྤྲུལ་ནས་སུ། འགྲོ་བ་སེམས་ཅན་
དོན་བྱེད་འགྱུར། མདོ་གཟུངས་མན་ངག་བོན་འདི་དག །རྒྱུད་ནི་ཡོངས་སུ་གཏད་
པའོ། །ཅེས་གསུངས་རིན་ཆེན་སྒྲོན་མའི་མདོ། གཤེན་རབ་རྣམ་པར་རྒྱལ་བ་ཡི། ཞལ་
280



མདོ་སྡེ་ཡན་ལག་བརྒྱད་པ།
མདོ་སྡེ།
ནས་གསུངས་པ་ལ་མངོན་པར་བསྟོད་དོ། །རིན་ཆེན་སྒྲོན་མ་འཁོར་བ་དོང་སྤྲུག་གི་
མདོ་ལས། སྟོན་པ་ལ་འཁོར་གྱིས་བསྟོད་པ་དང་། རྒྱུད་ཡོངས་སུ་གཏད་པའི་ལེའུ་སྟེ་
བརྒྱད་པའོ། །གཏད་རྒྱ་སཱ་མཱ་ཡཱ། ༼སྤྱི་
༧ ཨེ་མ་ཧོ། བསྟན་པའི་རྒྱལ་པོ་གཡུང་དྲུང་བོན་འདི་དག །རྒྱུད་ཚུལ་བྱུང་
ཁུངས་ལོ་རྒྱུས་བསྟན་པ་ལ། དང་པོ་སྟོན་པ་གཤེན་རབ་ཞལ་ནས་གསུངས། དུས་ནི་
རྣམ་པར་རྒྱལ་བའི་དུས། གནས་ནི་དཀར་ནག་བཀྲ་གསལ་རྒྱ་མཚོའི་གླིང་། ཞུས་ནི་
མཚན་ལྡན་ཡིད་ཀྱི་ཁྱེའུ་བཞི་དང་། ཀོང་ཙེ་འཕྲུལ་གྱི་རྒྱལ་པོ་ཉིད་ཀྱིས་ཞུས། བཀའ་
ནི་རྒྱལ་པོ་ཉིད་ལ་བབ་པའོ། །རྒྱལ་པོས་བསྟན་པའི་གཏད་རྒྱ་དམ་པར་བསྲུངས།
སྟོན་པ་མྱ་ངན་འདས་ནས་གདུང་ཚོབ་མུ་ཆོ་བྱོན། མུ་ཆོས་བཀའ་དང་བཀའ་ལ་
བརྟེན་ནས་སུ། བོན་ལ་རྒྱས་བསྡུས་རིམ་པ་མང་པོར་ཕྱེས། དེ་དུས་སྒྲིབ་སྦྱོང་རིན་
ཆེན་སྒྲོན་མ་འདི། དམར་ལ་ཟབ་པར་གཟིགས་ནས་བོན་གྱི་བཅུད་དུ་ཕྱུང་། མཁས་
པ་ཆེན་པོ་དམུ་ཙ་ཏྲ་ཧེ་ལ། ཕྱི་རབས་བསྟན་པའི་ལས་གཉེར་གདམ་དུ་གཏད། དུས་
ཀྱི་མཐའ་ལ་དར་བའི་སྨོན་ལམ་བཏབ། མཁས་པ་ཆེན་པོ་དམུ་ཙ་ཏྲ་ཧེ་ཡིས། རྒྱས་
བསྡུས་འབྲིང་པོ་གསུམ་དུ་ཕྱེ་ནས་སུ། རྒྱས་པ་རྒྱལ་གཤེན་མི་ལུས་བསམ་ལེགས་
ཀྱིས། རི་རྒྱལ་ལྷུན་པོའི་རྩ་བར་གཏན་ལ་ཕབ། འོལ་མོ་ལུང་རིང་གནས་སུ་དར་བར་
མཛད། དེས་ཀྱང་འགྲོ་བ་མང་པོའི་ཁ་ལོ་བསྒྱུར། འབྲིང་པོ་ལྷ་གཤེན་ཡོངས་སུ་དག་
པ་ཡིས། སུམ་ཅུ་རྩ་གསུམ་གནས་སུ་གཏན་ལ་ཕབ། རྩ་གསུམ་ལྷ་ཡི་གནས་སུ་དར་
བར་མཛད། ལྷ་རྣམས་ཐར་པའི་ལམ་ལ་འཁོད་པར་མཛད། བསྡུས་པ་ཀླུ་སྒྲུབ་ཡེ་
ཤེས་སྙིང་པོ་ཡིས། ན་ཏྲ་སིང་སྔོན་ལྗོངས་སུ་གཏན་ལ་ཕབ། འོག་ཕྱོགས་ཀླུའི་ཡུལ་དུ་
དར་བར་མཛད། ཀླུ་དང་བྱོལ་སོང་ཁ་ལོ་བསྒྱུར་བའོ། །ཕྱིས་སུ་ཞང་ཞུང་ཡུལ་དུ་དར་
ཚུལ་ནི། དམུའི་གཤེན་པོ་དྲན་པ་ནམ་མཁའ་ནི། རྫུ་འཕྲུལ་མངོན་ཤེས་རྩལ་མངའ་
281



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བས། ཞང་ཞུང་སྟག་གཟིགས་ཡུལ་དུ་ལོ་ཙ་སྦྱངས། བོན་རྣམས་འོལ་མོ་གླིང་ནས་
གདན་དྲངས་ནས། བོད་དང་ཞང་ཞུང་གཉིས་སུ་ལོ་ཙ་བསྒྱུར། རེས་ཤིག་སྟག་གཟིག་
ཤར་ཕྱོགས་གཡུང་དྲུང་བཀོད་པའི་གླིང༌། རི་རྒྱལ་ལྷུན་པོའི་ཕོ་བྲང་། འོད་ཀྱི་ལྷ་རི་
སྤོས་མཐོན་གྱི་རྩ་བ་རུ། ཤེལ་བྲག་གཡུང་དྲུང་རིས་ཀྱི་ཕོ་བྲང་དུ། རྒྱལ་གཤེན་མི་ལུས་
བསམ་ལེགས་ཉིད་ལ་ཞུས། རྒྱལ་གཤེན་གྱིས་ཞལ་ནས་འདི་སྐད་གསུངས། ཉོན་ཅིག་
དམུ་གཤེན་དྲན་པ་ནམ་མཁའ་ཉོན། བོན་སྐོར་འདི་ནི་ཤིན་ཏུ་ཁྱད་པར་འཕགས།
ཁོག་པའི་སྙིང་དང་དཔྲལ་བའི་མིག་དང་མཚུངས། སྒྲིབ་སྦྱོང་བོན་ལ་འདི་བས་དམར་
བ་མེད། ལོ་ཙ་ཆེན་པོས་བདག་ལ་ཟབ་པར་གནང་། བདག་གིས་སྐལ་ལྡན་གཤེན་
པོ་ཁྱོད་ལ་གཏད། བོན་འདི་གཞན་བས་དམར་བས་ཡིད་ལ་ཟུང་། དུས་ཀྱི་མཐའ་ལ་
དར་བའི་སྨོན་ལམ་ཐོབ། དེ་སྐད་གསུངས་ནས་དྲན་པ་གཤེན་ལ་གཏད། དྲན་པས་
བསྣམས་ནས་ཞང་ཞུང་ཡུལ་དུ་འོང་། སྟོང་རྒྱུང་ལས་སོགས་མཁས་པ་རྣམས་ཀྱིས་
ཞུས། ཞང་ཞུང་ཡུལ་དུ་བོན་གྱི་འཁོར་ལོ་བསྐོར། ཅུང་ཞིག་ལོན་ནས་བོད་དང་ཞང་
ཞུང་འཁྲུགས། རྒྱ་གར་ཡུལ་དུ་ཆོས་ཞེས་བསྟན་པ་དར། བོན་ཀྱང་རེས་ཤིག་ཉི་ཟླ་
འཆར་ནུབ་ཚུལ། བོན་རྣམས་རིན་ཆེན་གཏེར་གྱི་མཛོད་དུ་སྦས། དེ་དུས་གྱེར་སྤུངས་
དྲན་པ་ནམ་མཁའ་ཡིས། བོན་འདི་དམར་ལ་ཟབ་པར་གཟིགས་ནས་སུ། རྒྱས་འབྲིང་
བསྡུས་པ་རིམ་པ་གསུམ་དུ་ཕྱེས། རྒྱས་པ་གྱེར་སྤུངས་ཆེན་པོའི་ཐུགས་ལ་མངའ།
འབྲིང་པོ་གངས་དཀར་ཤ་མེད་དུ་གཏེར་ལ་སྦས། བསྡུས་པ་མཁས་པ་སྟོང་རྒྱུང་ཕྱག་
ཏུ་ཕུལ། ཕྱི་རབས་དུས་སུ་དར་བའི་སྨོན་ལམ་བཏབ། ད་ལྟ་དུས་འདིར་བསྟན་པའི་
བོན་འདི་དག །སྔོན་གྱི་སྨོན་ལམ་བཏབ་པས་སྟོབས་ཤུགས་དང་། རྩོད་ལྡན་དུས་སུ་
གྱུར་པའི་གནས་སྐབས་ཀྱིས། ངེས་མེད་སྤྲང་པོ་ནམ་མཁའ་རིན་ཆེན་བདག་ལ་སྙན་
དུ་བརྒྱུད། བླ་མས་ལུང་གནང་མཁའ་འགྲོས་ཞལ་ནས་གདམས། བདག་གིས་ལོ་
282



མདོ་སྡེ།
མདོ་སྡེ་ཡན་ལག་བརྒྱད་པ།
གྲངས་གསང་རྒྱ་ཐུབ་པར་བྱས། ད་ལྟའི་དུས་འདིར་དད་ལྡན་གྲོགས་པོ་ཡིས། ཡང་
ནས་ཡང་དུ་བསྐུལ་མ་བཏབ་ནས་སུ། བཀའ་ལུང་གསང་བ་རྩ་འགགས་མི་བྱའི་ཕྱིར།
དཀར་ཆག་ཡི་གེ་རིས་སུ་བཏབ་པ་འདི། བླ་མ་མཁའ་འགྲོ་རྣམས་ལ་བཟོད་པར་
གསོལ། བསྟན་པའི་རྒྱལ་པོ་གཡུང་དྲུང་བོན་འདི་དག །དུས་གསུམ་ནུབ་པ་མེད་པའི་
བ་དན་གྱིས། ནམ་མཁའི་མུ་ལ་ཉི་མའི་འོད་ཤར་བཞིན། འགྲོ་དོན་ཉི་ཟེར་བཞིན་དུ་
རྒྱས་པར་ཤོག །དགེའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
283



རིན་ཆེན་སྒྲོན་མ་འཁོར་བ་དོང་སྤྲུག་གི་
མངོན་རྟོགས་གསལ་བའི་སྒྲོན་མ་
བཞུགས་སཱཧཱ། །
༄༅། །བསྟན་པའི་མངའ་བདག་འགྲོ་བ་འདྲེན་པའི་དཔལ། སྟོན་པའི་སྒྲོན་མ་
ལྷ་མིའི་མཆོད་འོས་བཀུར། འཇིག་རྟེན་གསུམ་གྱི་མགོན་གྱུར་བླ་ན་མེད། ཡང་
དག་རྫོགས་པའི་སངས་རྒྱས་ལ་ཕྱག་འཚལ་འདུད། སངས་རྒྱས་ཞལ་ནས་གསུངས་
པ་བསྟན་པའི་བོན། རྒྱ་ཆེ་མཐའ་ཡས་ནམ་མཁའ་རྒྱ་མཚོའི་ཀློང་། འདིར་དཔག་
ཚད་ལས་འདས་པས་ཟད་མི་ཤེས། འགྲོ་བ་འདུལ་བའི་ཐབས་ལ་བསམ་མཐའ་
ཡས། བསམ་གྱིས་མི་ཁྱབ་བརྗོད་ཀྱིས་མི་ལང་ཡང་། དེའི་ནང་ནས་མཆོག་ཏུ་གྱུར་པ་
ཡི། རིན་ཆེན་སྒྲོན་མ་འཁོར་བ་དོང་སྤྲུག་བོན། སྒྲིབ་སྦྱོང་རིན་ཆེན་སྒྲོན་མའི་ཆོ་ག་ལ།
མངོན་རྟོགས་ཅུང་ཞིག་འདིར་གསལ་བྲི་བར་བྱ། འདི་ལ་སྤྱི་དོན་རྣམ་པ་གསུམ་སྟེ།
སྔོན་འགྲོ་དངོས་གཞི་རྗེས་དང་རྣམ་པ་གསུམ། དེ་ལ་སྔོན་དུ་འགྲོ་བ་བཅའ་གཞིའི་
རིམ་པ་གཞུང་ལྟར་བྱས་ལ།
གཉིས་པ་དངོས་གཞི་མངོན་རྟོགས་བསྒོམ་པ་ནི། རང་ཉིད་བདེ་བའི་གདན་ལས་
སུ། ཆ་ལུགས་ལྔ་ལྡན་ཕྱག་རྒྱ་བཅའ། མདུན་གྱི་བར་སྣང་ལ་སྐྱབས་ཡུལ་ལྷ་ཚོགས་
རྣམས་གསལ་གདབ། སྐྱབས་འགྲོ་སེམས་བསྐྱེད་སྨོན་ལམ་བཏབ། དབང་དང་བྱིན་
284



མདོ་སྡེ།
མངོན་རྟོགས་གསལ་སྒྲོན།
རླབས་ཞུ་བ་ལས་སོགས་གཞུང་ལྟར་བྱ། དེ་ནས་ཏིང་འཛིན་རྣམ་གསུམ་ལས། དང་
པོ་དེ་བཞིན་ཉིད་ཀྱི་ཏིང་ངེ་འཛིན་ཞེས་བྱ་བ། སེམས་མ་བཅོས་མི་རྟོག་སྤྲོས་པའི་
མཚན་མ་དང་བྲལ་བ། རྣམ་པར་རྟོག་པ་ཅིར་ཡང་མེད་པའི་ངང་ལ་དར་ཙམ་ཞིག་
བཞག །
གཉིས་པ་ཀུན་ཏུ་སྣང་གི་ཏིང་ངེ་འཛིན་ཞེས་བྱ་བ། འདི་ལྟར་སྣང་ཞིང་སྲིད་པ།
ནམ་མཁས་ཁྱབ་ཚད་ཀྱི་སེམས་ཅན། འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལ་སྦྱོང་
པ་འདི་རྣམས་སྙིང་རེ་རྗེ། འདི་རྣམས་མྱུར་དུ་རྫོགས་པའི་སངས་རྒྱས་ཀྱི་གོ་འཕངས་
ཐོབ་པར་བྱ་བའི་ཆེད་དུ། བདག་གིས་མུན་སེལ་སྒྲོན་མའི་ཆོ་ག་འདི་ཉམས་སུ་བླངས་
པར་བྱ་སྙམ་པའི་སེམས་བསྐྱེད། །
གསུམ་པ་ཏིང་འཛིན་ལ། བདག་གི་ཐུགས་ཁ་རུ་ཡི་གེ་ཨ་དཀར་པོ། ཆུ་ཤེལ་གྱི་
མདོག་འདྲ་བ་ཞིག་བསམ། དེ་ལ་ཤེས་པ་གཏད་ལ། ངག་ཏུ་ཨཱ་ཨ་དཀར་ཞེས་པས།
ཨ་ལས་འོད་ཟེར་གྲངས་མེད་པ་འཕྲོས་ནས། ཕྱི་སྣོད་ནང་བཅུད་ལ་ཕོག་པས། དག་
པ་ལྷ་ཡི་ཞིང་ཁམས་དང་གཞལ་ཡས་སུ་གྱུར་པར་བསམ། འོད་ཟེར་དེ་དག་ཚུར་
འདུས་ནས། ཐུགས་ཁར་ཨོཾ་དུ་གྱུར། ཨོཾ་ལ་ཡེ་ཤེས་ལྔ་ལྡན་གྱིས་རང་གི་དུག་ལྔ་བཅོམ་
ནས་འོད་དུ་ཞུ་བ་ལས། བདག་ཉིད་སངས་རྒྱས་བསྟན་པའི་གཙོ་བོ། སྐུ་མདོག་
རིན་པོ་ཆེ་ཁ་དོག་བརྒྱད་དང་ལྡན་པ། ཞལ་གཅིག་ཕྱག་གཉིས་པ། སྐུ་ལ་རིན་པོ་
ཆེའི་རྒྱན་རྣམ་པ་སྣ་ཚོགས་ཀྱིས་བརྒྱན་པ། ཕྱག་ན་གསེར་གྱི་ཆག་ཤིང་གཡུའི་གཡུང་
དྲུང་རིས་ཅན་བསྣམས་པ། ཞབས་དཀྱིལ་ཀྲུང་དུ་བཞུགས་པ། དེའི་རྣམ་པར་ཤེས་
པ་ཚོགས་དྲུག་ལ། འདུལ་བ་ཐབས་ཀྱི་གཤེན་དྲུག །ཕུང་པོ་ཁམས་དང་སྐྱེ་མཆེད་
ཀྱི་རྩ་གནས་ལ། ཡེ་གཤེན་སེམས་དཔའ་བཅུ་བཞི། སྟ་ཟུར་མདུན་རྒྱབ་བཞི་ལ་
ཁྱེའུ་བཞི། ཡན་ལག་བཞི་ལ་ཁྲོ་ཆེན་རུ་བཞི། བ་སྤུའི་བུ་ག་ལ་བསྐལ་པ་བཟང་པོའི་
285



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
。
。
。
སངས་རྒྱས་སྟོང་རྩ་གཉིས། མཁའ་ལ་སྐར་ཚོགས་བཀྲམས་པ་ལྟ་བུར་བསྒོམ། ངག་
ཏུ་ཨ་མ་ཧ་ཧེ་འོད་སྤྲོས་འདུ། ཨ་དཀར་མུ་ཡེ་ཧཱུཾ་འདུ་ལཾ། ཞེས་བརྗོད་པས། འོད་
ཟེར་ཡར་འཕྲོས་པས། དབྱིངས་ནས་ཡེ་ཤེས་སེམས་དཔའ་དེ་འདྲ་བ་སྤྱན་དྲངས་
ནས། དམ་ཚིག་སེམས་དཔའ་ལ་ཐིམས་པས། གཉིས་མེད་ལས་ཀྱི་སེམས་དཔའ་རུ་
གྱུར་པར་བསམ། ཕྱི་སྣོད་ནང་བཅུད་མཆོད་པའི་བྱེ་བྲག་བསམ་གྱིས་མི་ཁྱབ་པ་རུ་
གྱུར་ནས། བདེ་བར་གཤེགས་པ་རྣམས་ལ་ཕུལ་བས། ཐུགས་དམ་གྱི་རྒྱུད་མཉེས་
པར་བསམ། དེ་ནི་བདག་རྒྱུད་བྱིན་གྱིས་རློབས་པའོ། གཉིས་པ་དཀྱིལ་འཁོར་བསྒོམ་
པ་ལ། ངག་ཏུ་ཨ་ཡཾ་རཾ་མཾ་ཁཾ་ཧཱུྃ་ཅེས་པས། བདག་གི་ཐུགས་ཁ་ནས་འབྲུ་དྲུག་འཕྲོས་
ནས། མདུན་གྱི་བུམ་པ་དང་དཀྱིལ་འཁོར་ལ་ཕོག་པས། ཨ་ལས་ནམ་མཁའི་དཀྱིལ་
འཁོར་ཁ་དོག་དཀར་པོ། ཡཾ་ལས་རླུང་གི་དཀྱིལ་འཁོར་ལྗང་ཁུ། རཾ་ལས་མེའི་དཀྱིལ་
འཁོར་དམར་པོ། མཾ་ལས་ཆུའི་དཀྱིལ་འཁོར་སྔོན་པོ། ཁཾ་ལས་གསེར་གྱི་ས་གཞི་སེར་
པོ། དེའི་སྟེང་དུ་ཧཱུཾ་འོད་དུ་ཞུ་བ་ལས། ཕོ་བྲང་ལྷའི་གཞལ་ཡས་ཁང་། ཕྱི་རིམ་འབྱུང་
བ་ལྔའི་རྩིག་པ་ལ། རིགས་རྟགས་ལྔའི་པ་ཏྲས་སྤྲས་པ། མཛེས་པ་གཡུའི་གདུང་
བཞི་རྒྱུག་པ། རིན་ཆེན་གསེར་གྱི་ཀ་བས་འདེགས་པ། བར་འཁྱམས་འདོད་ཡོན་གྱི་
སྣམ་བུ་ལ། འདོད་ཡོན་སྣ་ཚོགས་འོད་དུ་འཕྲོ་བ། སྒོ་བཞི་སྒོ་ལྡད་རྒྱན་དང་ཆས་པ་
ལ། གཞའ་ཚོན་སྣ་ལྔའི་འོད་དུ་འཕྲོ་བ། ཁ་བད་མཐིང་གི་ཡ་གད་ན། རིན་པོ་ཆེའི་
ཟ་ར་ཚག་གིས་སྤྲས་པ། སྟེང་བུམ་པ་བྲེ་སྲོག་འཁོར་ལོ་ཆར་ཁེབས་ཏོག་དང་ལྡན་
པ། ཕྱི་རིམ་ཟངས་རི་ལྕགས་རི་མཐའི་མུན་པ་དང་བཅས་པ། ཉམས་དགའ་ཡིད་དུ་
འོང་བ། ཚད་ལས་འདས་པ་རུ་བསྐྱེད། གཞལ་ཡས་དེའི་ནང་དུ་གདན་བསྒོམ་པ་
ནི། དབུས་སུ་མཐིང་ཀ་ཟླུམ་པོ་འོད་ལྔས་བསྐོར་བ་ལ། གསེར་གྱི་པད་མ་འདབ་བཞི་
མཛེས་པ། དེའི་དབུས་སུ་ཉི་ཟླ་པད་མའི་གདན་བསྣོལ། ཤར་གླིང་ཁ་དོག་དཀར་པོ་
286



མདོ་སྡེ།
མངོན་རྟོགས་གསལ་སྒྲོན།
ལ། གཡུང་དྲུང་འཁྱིལ་བའི་གདན། བྱང་གླིང་ཁ་དོག་ལྗང་ཁུ་ལ། འཁོར་ལོ་འབར་
བའི་གདན། ནུབ་གླིང་ཁ་དོག་དམར་པོ་ལ། པད་མ་མཛེས་པའི་གདན། ལྷོ་གླིང་ཁ་
དོག་སྔོན་པོ་ལ། རིན་ཆེན་འབར་བའི་གདན། མཚམས་བཞི་ཁ་དོག་སེར་པོ་ལ། ཤིང་
ལོ་དང་པ་ཏྲ་མཁའ་ལྡིང་གཤོག་ཐོགས། རིན་ཆེན་མཛེས་པའི་བཅལ་བཀྲམས་པར་
བསྐྱེད། གཉིས་པ་ལྷ་བསྐྱེད་པ་ནི། བདག་གི་ཐུགས་ཁ་ནས་ཨ་མ་ཟུང་ཞིག་འཕྲོས་
ནས། དབུས་ཀྱི་གདན་ཐོག་ཏུ་གསལ་བར་བསམ། ངག་ཏུ་ཨ་མ་ཧ་ཧེ་འོད་སྤྲོས་འདུ།
ཨ་དཀར་མུ་ཡེ་ཧཱུཾ་འདུ་ལཾ། ཞེས་བརྗོད་པས། དབུས་ཀྱི་ཨ་ལ་འོད་ཟེར་ཕར་འཕྲོས་
ཚུར་འདུས། ༀ་དུ་གྱུར་ནས་འོད་དུ་ཞུ་བ་ལས། སངས་རྒྱས་བསྟན་པའི་གཙོ་བོ། སྐུ་
མདོག་རིན་པོ་ཆེ་ཁ་དོག་རྣམ་པ་བརྒྱད་དང་ལྡན་པ། ཞལ་གཅིག་ཕྱག་གཉིས་ལོངས་
སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་གཡས་པ་གསེར་གྱི་ཆག་ཤིང་ལ། གཡོན་
པ་མཉམ་པ་ཉིད་དུ་གནས་པ། མ་འོད་དུ་ཞུ་བ་ལས། ཡུམ་ཐུགས་རྗེ་བྱམས་མ་སྐུ་
མདོག་དམར་མོ་བདུད་རྩིའི་བུམ་པ་འཛིན་པ། སྐུ་ལ་རིན་པོ་ཆེའི་རྒྱན་གྱིས་སྤྲས་པ།
དེའི་ཐུགས་ལ་འོད་ཟེར་སྣ་ལྔ་འཕྲོས་པས། འོད་ཀྱི་བཅུད་ལས་ཡིག་འབྲུ་རུ་གྱུར་ཏེ།
ཕྱི་རིམ་པད་མ་འདབ་བཞིའི་སྟེང་དུ། ཧ་བཞི་འོད་དུ་ཞུ་བ་ལས། མཚན་ལྡན་ཡིད་
ཀྱི་ཁྱེའུ་བཞི། ཤར་གླིང་གཡུང་དྲུང་འཁྱིལ་བའི་གདན་ལ། ཧེ་བཞི་ཨ་ལྔ་འོད་དུ་ཞུ་
བ་ལས། མུ་ཆོ་ལྡེམ་དྲུག་ལས་སོགས་ངན་སོང་སྒོ་གཅོད་ཐར་ལམ་འབྱེད་པའི། ལྷ་ལྔ་
གཙོ་འཁོར་དང་བཅས་པ། བྱང་གླིང་འཁོར་ལོ་འབར་བའི་གདན་ལ། ཧེ་བཞི་ཨ་ལྔ་
འོད་དུ་ཞུ་བ་ལས། གསང་བ་ངང་རིང་ལས་སོགས་བག་ཆགས་སྒྲིབ་པ་སྦྱང་བའི་ལྷ་
ལྔ་གཙོ་འཁོར་དང་བཅས་པ། ནུབ་གླིང་པད་མ་མཛེས་པའི་གདན་ལ། ཧེ་བཞི་ཨ་ལྔ་
འོད་དུ་ཞུ་བ་ལས། ཏི་སངས་རང་ཞི་ལས་སོགས་མ་རིག་མུན་པ་སེལ་བའི་ལྷ་ལྔ་གཙོ་
འཁོར་དང་བཅས་པ། ལྷོ་གླིང་རིན་ཆེན་འབར་བའི་གདན་ལ། ཨ་གསུམ་ཧེ་གཉིས་
287



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འོད་དུ་ཞུ་བ་ལས། གྲ་བྱིན་སྤུངས་པ་ལས་སོགས་སྒྲིབ་སྦྱང་ཚོགས་གཉིས་རྫོགས་པའི་
ལྷ་ལྔ་གཙོ་འཁོར་དང་བཅས་པ། སྒོ་བཞིར་ཧུ་བཞི་འོད་དུ་ཞུ་བ་ལས། སྒོ་སྲུང་དབལ་
གྱི་ཁྲོ་བོ་བཞི། ཀུན་ཀྱང་རྒྱན་དང་ཆ་ལུགས་སྐུ་བསྟོད་ལྟར་དུ་གསལ་བར་བསྐྱེད།
དེའི་ཕྱི་རིམ་དུ། སྲིད་ཞུའི་མགྲོན་རྣམས་ནམ་མཁའ་ལ་སྐར་ཚོགས་བཀྲམས་པ་ལྟ་བུ།
ཡོན་ཏན་གྱི་མགྲོན་རྣམས་བར་སྣང་ལ་གཞའ་སྤྲིན་གཏིབས་པ་ལྟ་བུ། ལན་ཆགས་
ཀྱི་མགྲོན་རྣམས་ས་གཞི་ལ་རྩི་ཐོག་འཁྲུངས་པ་ལྟར་དུ། དད་མོས་གུས་པ་དང་ལྡན་
པར་བསྐྱེད། དེ་རྣམས་ལས་འོད་ཟེར་ཡར་འཕྲོས་པས། དབྱིངས་ན་བཞུགས་པའི་ཡེ་
ཤེས་སེམས་དཔའ་སྤྱན་དྲངས། བསྐྱེད་པ་རྣམས་ལ་ཐིམས་པས། གཉིས་མེད་ལས་ཀྱི་
སེམས་དཔར་གྱུར་པར་བསམ།
གསུམ་པ་མཆོད་པ་བྱིན་གྱིས་རློབས་པ་ནི། བདག་གི་ཐུགས་ཁ་ནས་འོད་ཟེར་
འཕྲོས་ནས། མཆོད་རྫས་ལ་ཕོག་པས། དྭངས་མ་ལ་མཆོད་པའི་ཡར་སྟེགས། ལྡན་
པ་རྣམ་པ་ལྔ་དང་། གཟུགས་སྒྲ་དྲི་རོ་རེག་རྒྱན་བོན་དང་གཏེར། མཆོད་སྤྲིན་གྱི་
ཕུང་པོ་ནམ་མཁའི་མཐའ་དང་མཉམ་པར་གྱུར་ནས། སྲིད་ཞུའི་མགྲོན་དང་། ཡོན་
ཏན་གྱི་མགྲོན་རྣམས་ཀྱི་ཐུགས་དམ་བསྐོངས། བདེར་གཤེགས་མཆོད་པས་མཉེས་
ནས། ཁམས་གསུམ་སེམས་ཅན་ཐུགས་རྗེས་འཛིན་པར་བསམ། སྙིགས་མ་སྦྱིན་པའི་
ཡར་སྟེགས་འདོད་པ་རྣམ་པ་ལྔ་དང་། རང་རང་འདོད་པའི་ལོངས་སྤྱོད་ཕུན་སུམ་
འཚོགས་པ། བསམ་གྱིས་མི་ཁྱབ་པར་གྱུར་ནས། ལན་ཆགས་ཀྱི་མགྲོན་དང་། སྙིང་
རྗེའི་མགྲོན་རྣམས་ཚིམས་ནས། ཅི་འདོད་ཡིད་བཞིན་ཕྲད་ནས། དགོས་འདོད་རེ་བ་
བསྐང་བར་བསམ། དེ་ལྟར་བདེ་གཤེགས་མཆོད་པས་མཉེས་ཤིང་། རིས་དྲུག་སྦྱིན་
པས་ཚིམས་ནས། བདག་དང་མཐའ་ཡས་སེམས་ཅན་རྣམས་ཀྱང་སྒྲིབ་སྦྱང་ཚོགས་
རྫོགས་མཐར་ཕྱིན་ནས། བླ་ན་མེད་པའི་འབྲས་བུ་ཐོབ་པར་བསམ། དེ་ནི་ཏིང་ངེ་
288



མདོ་སྡེ།
མངོན་རྟོགས་གསལ་སྒྲོན།
འཛིན་གྱི་རིམ་པའོ། །གཉིས་པ་རྔ་གཤང་སྒྲ་གཏོང་ལ། འཕྲིན་ལས་ལ་འཇུག་པར་
བྱའོ། །གསུམ་པ་རྗེས་ཀྱི་བྱ་བ་ལ། དབང་དང་དངོས་གྲུབ་ནོད་པ་དང་། བསྔོ་བ་
སྨོན་ལམ་བཀྲ་ཤིས་ལས་སོགས་གཞུང་ལྟར་བྱའོ། །རྫོགས་རིམ་ལ། དེ་ལྟར་འགྲོ་བའི་
དོན་རྒྱ་ལག་ཕྱེད་ནས། ཡེ་གཤེན་སེམས་དཔའ་མཁའ་ལ་གཞའ་ཡལ་བ་བཞིན་དུ་
གཤེགས། དམ་ཚིག་སེམས་དཔའ་རང་ལ་བསྡུ་བ་ནི། མགྲོན་གསུམ་འོད་དུ་ཞུ་ནས།
ལྷ་དང་གཞལ་ཡས་ལ་ཐིམ། ལྷ་དང་གཞལ་ཡས་འོད་དུ་ཞུ་ནས་བདག་ལ་ཐིམ།
བདག་འོད་དུ་ཞུ་ནས་ཡི་གེ་ཨ་རུ་གྱུར། ཨ་ཡང་སྐྱེ་བ་མེད་པ་སྤྲོས་བྲལ་ཁྱབ་བདལ་
ཆེན་པོ་མཁའ་མཉམ་ཀློང་བདལ་གྱི་ངང་དུ་བཞག །དེ་ལྟར་སྒྲིབ་སྦྱོང་ཆོ་གའི་མངོན་
རྟོགས་གསལ་བ་འདི། དད་ལྡན་སློབ་མའི་རྐྱེན་གྱིས་རབ་བསྐུལ་ནས། ཕྱི་རབས་
གང་ཟག་རྗེས་འབྲེང་དོན་ཆེད་དུ། དབྲ་བཙུན་ནམ་མཁའ་རིན་ཆེན་བདག་གིས་
སྦྱར། དེ་ལས་བྱུང་བ་དགེ་བའི་རྩ་བ་དེ། འགྲོ་རྣམས་སྒྲིབ་སྦྱང་ཚོགས་རྫོགས་སངས་
རྒྱས་ཤོག །དགེའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
289



རིན་ཆེན་སྒྲོན་མ་འཁོར་བ་དོང་སྤྲུག་གི་
དབང་ལུང་མན་ངག་ཐོབ་ཚུལ་
བཞུགས་སོ། །
༄༅། །ན་མོ་གྷུ་རུ་རད་ན་རྗེ། ཚད་མེད་འོད་ལྡན་འགྲོ་བ་འདྲེན། གདུལ་བྱའི་
སྣང་བར་སྤྲུལ་པ་བསྟན། དྲན་པ་ནམ་མཁའ་སྤྲུལ་པའི་སྐུ། མཁྱེན་བརྩེ་ལྡན་ལ་གུས་
བཏུད་དེ། སྟག་གཟིག་རྒྱལ་པོས་གསུངས་པའི་བཀའ། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ཡི། དབང་ལུང་མན་ངག་ཐོབ་པའི་ཚུལ། ཟུར་
ཙམ་ཡི་གེར་བྲིས་པའོ། །ཉེས་འགལ་མཁྱེན་ལྡན་རྣམས་ལ་བཤགས། སྤྱིར་ནི་རྣལ་
འབྱོར་ཁོ་བོ་ལ། བླ་མ་རིག་འཛིན་མཁའ་འགྲོ་ཡིས། སྙན་ནས་བརྒྱུད་པའི་བོན་སྒོ་
དང་། གདམས་ངག་ངོ་སྤྲོད་གསུངས་ཚུལ་དང་། དབང་ལུང་མན་ངག་གནང་ཚུལ་
དང་། རྣམ་ཐར་ལོ་རྒྱུས་མང་ལགས་ཀྱང་། སྒོས་སུ་གྱེར་སྤུངས་ཆེན་པོ་ཡིས། ཞལ་
ནས་གསུངས་པའི་བོན་སྒོ་རྣམས། མཁའ་འགྲོ་འོད་ལྡན་འབར་མ་ཡིས། སྙན་ནས་
སྙན་དུ་བརྒྱུད་པ་ལ། ཡང་སྙིང་རིན་ཆེན་སྒྲོན་མ་ཡི། མན་ངག་གདམས་པ་འཐོབ་
ཚུལ་ནི། ངེས་མེད་རྣལ་འབྱོར་ཁོ་བོ་བདག །རྔུ་རྫ་ཟལ་མོའི་སྒང་སྟོད་དུ། གར་
དབེན་རི་ཁྲོད་སྐྱོང་བ་ལ། ནུབ་ཅིག་རྨི་ལམ་སྣང་ཡུལ་དུ། ནུབ་ཕྱོགས་ངོས་ནས་འོད་
ཅིག་བྱུང༌། འོད་ཟེར་གཞའ་ཚོན་རྒྱུད་ལ་ནི། བུད་མེད་ལྗང་ནག་འཛུམ་མདངས་
290



མདོ་སྡེ། །
དབང་ལུང་མན་ངག་ཐོབ་ཚུལ།
ལྡན། རྒྱན་དང་ཆ་ལུགས་དར་ཟབ་མཛེས། བདག་ལ་གཟིགས་ནས་འདི་སྐད་
གསུངས། གསོན་དང་སྐལ་ལྡན་རྣལ་འབྱོར་པ། བདག་ནི་ནུབ་ཕྱོགས་ཨུ་རྒྱན་གྱི།
མེ་ཏོག་སྤུངས་པའི་གནས་ནས་ཡིན། མ་ཅིག་ཚོགས་ཀྱི་རྗེ་མོ་ཡིས། རང་རེ་གདན་
འདྲེན་བཏང་པ་ཡིན། མ་ཐོག་མྱུར་དུ་གཤེགས་སུ་གསོལ། ཞེས་ཟེར་བདག་ཀྱང་བུད་
མེད་དང༌། འགྲོགས་ནས་འོད་ཟེར་རྒྱུད་ལ་ནི། སྐད་ཅིག་ཨུ་རྒྱན་ཡུལ་དུ་ཕྱིན། ཨུ་
རྒྱན་ཡུལ་གྱི་ནུབ་ཕྱོགས་ཀྱི། མེ་ཏོག་སྤུངས་མཛེས་དགོན་པ་རུ། ལྗོན་ཤིང་བསིལ་
བའི་ལྡིང་ཁང་དུ། ཉམས་དགའ་ཡིད་འོང་གཞལ་ཡས་ཁང་། ཕྱོགས་རྣམས་རིན་ཆེན་
རིགས་རྟགས་མཛེས། དཀྱིལ་འཁོར་བཀྲ་གསལ་རྒྱན་དང་ལྡན། ཚོགས་ཀྱི་འཁོར་ལོ་
རྒྱ་ཆེན་བཤམས། དབུས་སུ་ཁྲི་རྐང་བརྒྱད་ལྡན་སྟེང་། ཉི་ཟླ་པད་མའི་གདན་སྟེང་
དུ། རིག་འཛིན་མཐིང་སྔོན་འཛུམ་མདངས་ལྡན། སྤྱན་གསུམ་མཆེ་བ་བག་ཙམ་ཞིག
སྐུ་ལ་ཟ་འོག་བེར་ཆེན་གསོལ། ཕྱག་ན་བྷན་དྷ་བཅུད་ཀྱིས་བལྟམས། གཡས་པས་
ཏིང་འཛིན་ཕྱག་རྒྱ་མཛད། ཞབས་གཉིས་དཀྱིལ་དཀྲུང་ཚུལ་དུ་བཞུགས། གཡོན་དུ་
ཁྲི་སྟེགས་གདན་སྟེང་དུ། བདག་ཀྱང་དེ་རུ་ཁྲིད་ནས་བཞག །གཞན་ཡང་དཔའ་བོ་
དཔའ་མོ་དང་། ཤ་གཟན་ཞིང་སྐྱོང་ཚོགས་རྣམས་ཀྱིས། རོལ་མོ་གླུ་གར་སྣ་ཚོགས་
བསྒྱུར། ཕུན་སུམ་འཚོགས་པའི་གནས་སུ་སྣང་། དབུས་ཀྱི་རིག་འཛིན་ཞལ་ནས་སུ།
བུ་གསོན་དང་སྐལ་ལྡན་རིགས་ཀྱི་བུ། གནས་འདིར་བྱོན་པ་ངོ་མཚར་ཆེ། འགྲོ་དོན་
མཛད་པ་རྗེས་ཡིད་རང་། ད་ལྟ་དུས་ཀྱི་ཐ་མར་གྱུར། རྩོད་ལྡན་བསྐལ་པ་ཤར་བའི་
དུས། འདུལ་ཁྲིམས་དམ་ཚིག་ཉམས་པའི་དུས། གསང་སྔགས་བསྟན་པ་ཉམས་པའི་
དུས། ཐེག་ཆེན་ཁ་ལྟར་སོང་བའི་དུས། ཕྱི་རབས་གང་ཟག་ཕོ་མོ་རྣམས། རྩེ་གཅིག་
སྒྲུབ་པ་བསྒྲུབ་ལོང་མེད། བདུད་སྲིན་ལོག་པ་མགོ་ལོ་རྒོད། ནད་མུག་མཚོན་གྱི་
བསྐལ་པ་དར། རྒྱལ་པོ་ཁྲིམས་མེད་རྒྱལ་ཁྲིམས་འཆུགས། བློན་པོ་ཤེས་མེད་བློ་གསོག་
291



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
རྒྱུ། བཙུན་པ་ཚུལ་མེད་འདུལ་ཁྲིམས་འཆལ། སྔགས་པ་དབང་མེད་ངན་སྔགས་
བསྒྲུབ། སྒོམ་ཆེན་ཁ་ལྟ་གཡོ་སྒྱུ་མཁན། རྟོགས་ལྡན་སྒྲ་ཚད་རྩོད་པ་བྱེད། འདུལ་
ཁྲིམས་སྲུང་བའི་གང་ཟག་རྣམས། སྡོམ་པ་རང་བཅིང་ང་བོ་འཆང་། གསང་སྔགས་
སྒྲུབ་པའི་གང་ཟག་རྣམས། ཚེ་གཅིག་དགྲ་འདྲེ་གདོན་ལ་བསྔགས། ཐེག་ཆེན་བསྒོམ་
པའི་གང་ཟག་རྣམས། རྟག་ཆད་གོལ་རྐྱེན་ལམ་དུ་ལུས། དཔོན་སློབ་མི་མཐུན་
འགྲོགས་ཡུན་ཐུང་། མཆེད་གྲོགས་རྣམས་ཀྱི་དམ་ཚིག་ཡལ། གསང་ཚིག་མི་སྦ་
ཁྲོམ་དུ་སྨྲ། གཡུང་དྲུང་བོན་སྤྱོད་འཆལ་བར་སྤྱོད། དགེ་བྱེད་དགེ་སྡིག་འཆོལ་བུར་
སྤྱོད། རྩོད་ལྡན་བསྐལ་པའི་མཚན་ཉིད་ཡིན། དེའི་དུས་དང་གནས་སྐབས་འདིར།
སངས་རྒྱས་ཞལ་ནས་གསུངས་པ་ཡི། བོན་སྒོ་བརྒྱད་ཁྲི་བཞི་སྟོང་ལ། མཐོ་ཐོག་སྤྱི་
རྒྱུག་མཛོད་ཀྱི་བོན། ཡང་སྙིང་རིན་ཆེན་སྒྲོན་མ་འདི། འགྲོ་བ་སེམས་ཅན་དོན་དུ་
བསྔགས། འདིའི་བརྒྱུད་ཚུལ་བསྟན་པ་ནི། དང་པོ་སྐུ་གསུམ་སངས་རྒྱས་ཀྱིས། རྒྱལ་
བ་སྟོན་པ་ཉིད་ལ་བརྒྱུད། སྟོན་པའི་བསྟན་པ་རྗེས་བཞག་དུས། བསྟན་འཛིན་རྒྱལ་པོ་
རྒྱ་ལ་གསུངས། མཚན་ལྡན་ཡིད་ཀྱི་ཁྱེའུ་བཞི་དང་། སའི་ལྷ་མོ་བརྟན་མ་དང༌། རྒྱ་རྗེ་
རྒྱལ་པོ་ཀོང་ཙེ་དང་། ཞུ་བའི་སློབ་མ་མི་དྲུག་གིས། དཀར་ནག་བཀྲ་གསལ་གནས་སུ་
ཞུས། སངས་རྒྱས་མྱ་ངན་འདས་རྗེས་སུ། གདུང་འཚོབ་ཆེན་པོ་མུ་ཆོ་ཡིས། སྟོན་པའི་
བཀའ་ལ་བརྟེན་ནས་སུ། བོན་རྣམས་གང་ཟག་བློ་དང་སྦྱར། རྒྱས་འབྲིང་བསྡུས་པར་
ཕྱེ་བའི་དུས། མདོ་གཟུངས་མན་ངག་ཡང་སྙིང་འདི། དམར་ལ་ཟབ་པར་གཟིགས་
ནས་སུ། དམུ་ཙ་ཏྲ་ཧེ་ཉིད་ལ་གསུངས། མཁས་པ་དམུ་ཙ་ཏྲ་ཧེ་ལ། ལྷ་ཀླུ་མི་གསུམ་
གཤེན་གྱིས་ཞུས། ལྷ་བོན་ཡོངས་སུ་དག་པ་ཡིས། སྟེང་ཕྱོགས་ལྷ་ཡི་ཡུལ་དུ་གསུངས།
ལྷ་རྣམས་ཐར་པའི་ལམ་ལ་བཀོད། ཀླུ་སྒྲུབ་ཡེ་ཤེས་སྙིང་པོ་ཡིས། འོག་ཕྱོགས་ཀླུ་ཡི་
ཡུལ་དུ་གསུངས། ཀླུ་རྣམས་ཐར་པའི་ལམ་ལ་བཀོད། རྒྱལ་གཤེན་མི་ལུས་བསམ་
292



མདོ་སྡེ།
དབང་ལུང་མན་ངག་ཐོབ་ཚུལ།
ལེགས་ཀྱིས། འོལ་མོ་ལུང་རིང་གནས་སུ་གསུངས། མི་རྣམས་ཐར་པའི་ལམ་ལ་བཀོད།
རྒྱལ་སྲས་ཆེན་པོ་དེ་ཉིད་ལ། ཁོ་བོ་གྱེར་སྤུངས་ཉིད་ཀྱིས་ཞུས། བདག་གིས་བོད་
དང་ཞང་ཞུང་དུ། བོན་སྒོ་འདི་ཡིས་འཁོར་ལོ་བསྐོར། སྐབས་སུ་བོད་དང་ཞང་ཞུང་
འཁྲུགས། རྒྱ་གར་ཆོས་ཞེས་བསྟན་པ་དར། བསྟན་པ་རིན་ཆེན་གཏེར་དུ་གཤེགས།
མདོ་གཟུངས་མན་ངག་སྙིང་པོ་འདི། གྱེར་སྤུངས་བདག་གི་ཐུགས་ལ་གབ། རྒྱལ་
གཤེན་ཞལ་ནས་གསུངས་པ་དང་། ད་ལྟ་རྩོད་ལྡན་ཤར་བའི་དུས། བོན་གྱིས་འགྲོ་
ལ་སྨན་པས་སུ། སྐལ་ལྡན་རིགས་སྲས་ཁྱོད་ཡིན་ལ། བཀའ་ལུང་མན་ངག་རྒྱས་པར་
གནང་། མ་སྲིང་མཁའ་འགྲོས་སྙན་དུ་བརྒྱུད། ལོ་གྲངས་དུས་སུ་གསང་རྒྱས་ཐོབ།
དེ་ནས་རྟེན་འབྲེལ་འཚོགས་པའི་དུས། དཀར་ཆག་ཡི་གེ་རིས་སུ་བཀོད། སྟོན་ཚོད་
སྦས་ཚོད་ཟིན་པར་མཛོད། བོན་འདི་མི་འཁྲུགས་རྩིས་རྒྱས་ཐོབ། མདོ་སྡེ་ཡན་ལག་
བརྒྱད་པ་དང་། དབང་ལུང་མན་ངག་ཐོབ་ཚུལ་དང༌། རྒྱུན་སྐྱོང་ནར་མའི་ཉམས་
ལེན་དང་། མན་ངག་གསེར་གྱི་ཡང་ཞུན་དང༌། ལས་ཀྱི་ཁ་ཚར་རྣམ་བཞི་དང་།
སྒྲུབ་ཐབས་གསལ་བའི་མེ་ལོང་དང་། ངོ་སྤྲོད་རིན་ཆེན་སྒྲོན་མ་དང་། འཕོ་བ་ཡེ་
ཤེས་སྐར་མདའ་དང༌། དེ་ལྟར་གཞུང་སྐབས་ཆ་ལག་བརྒྱད། དེ་ལས་མང་ན་ལྷག་
པ་ཡིན། དེ་བས་ཉུང་ན་ཆད་པ་ཡིན། ལྷག་ཆད་ནོར་འཁྲུལ་མེད་པ་རུ། ཡིག་གེར་
བཏབ་པའི་གཉེར་བཞེས་ཤིག །མཐའ་འཁོབ་མ་དག་ཞིང་ཁམས་སུ། བོན་གྱི་འཁོར་
ལོ་བསྐོར་བར་མཛོད། ཀུན་ལ་དབང་ལུང་མན་ངག་དང་། བཀའ་ལུང་གདམས་པ་
སྟོན་པར་མཛོད། མཁའ་འགྲོ་འོད་ལྡན་འབར་མ་ཡི། སྐལ་ལྡན་རིགས་སྲས་འདི་ཉིད་
ལ། བཀའ་རྣམས་སྙན་དུ་བརྒྱུད་པར་མཛོད། ཅེས་གསུངས་སོ། །
དེ་ལ་བདག་གིས་འདི་སྐད་ཞུས། ཀྱེ་མ་གྱེར་སྤུངས་རིན་པོ་ཆེ། གདམས་པ་གནང་
བ་ཐུགས་ལ་བཏགས། དིང་གི་ཞལ་མཇལ་དང་རེ་སྤྲོ། བདག་ཅག་དུས་མཐའི་གང་
293



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ཟག་རྣམས། བོན་སྒོ་ཕྱི་ནང་གང་སྤྱོད་ཀྱང་། བཀའ་ལུང་ཚུལ་བཞིན་མི་སྤྱོད་ཅིང་།
རྩེ་གཅིག་མཐའ་རུ་མི་སྐྱོལ་ནས། སྒྲུབ་པའི་འབྲས་བུ་འབྱུང་བ་དཀའ། དེའི་ཕྱིར་ཕྱི་
རབས་གང་ཟག་གིས། རྒྱུད་ལ་ཕན་པའི་གདམས་པ་ཞིག །བདག་ཅག་རྣམས་ལ་
གནང་བར་ཞུ། ཐེག་པ་ཆེན་པོ་སྟོང་ཉིད་དོན། ལྟ་སྒོམ་སྤྱོད་གསུམ་འབྲས་བུ་བཞི།
འདིའི་ཡིན་ཚུལ་ཅི་ལྟར་ལགས། བཀའི་གདམས་པ་གནང་བར་ཞུ། ཞེས་ཞུས་སོ། །
ཡང་གྱེར་སྤུངས་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་ཀྱི་བུ།
སྤྱིར་ནི་བོན་ཉིད་རྒྱ་མཚོ་ལ། ཚིག་རྣམས་ཐམས་ཅད་ལོ་མ་ཡིན། ཡང་དག་དོན་ལ་
གཅིག་བས་མེད། ཡང་དག་དོན་དམ་ཐེག་ཆེན་ཡང་། ལྟ་སྒོམ་སྤྱོད་འབྲས་བཞི་རུ་
དབྱེ། དང་པོ་ལྟ་བ་བསྟན་པ་ནི། གནས་ལུགས་རིག་པའི་ངོ་བོ་འདི། དཔེར་ན་ནམ་
མཁའི་ངོགས་དང་འདྲ། སྣང་སྲིད་འཁོར་བ་མྱང་འདས་དང་། ཕྱི་ནང་སྣོད་བཅུད་
འཁོར་འདས་བོན། བདེ་སྡུག་ལེགས་ཉེས་ཐམས་ཅད་ཀུན། མ་ཤང་མི་ཤོང་དོག་པ་
མེད། ཡངས་དོག་མཐའ་དབུས་སྤྲོས་བྲལ་ནས། ལྟ་བའི་རྒྱལ་པོ་དེ་ཀ་ཡིན། ལར་
མཐའ་དང་བྲལ་བའི་ལྟ་བ་ལ། ཡངས་དོག་ཡོད་སྐད་ངས་མ་གསུངས། བུ་ལྟ་བ་
བཞེད་ན་དེ་ལ་མཛོད། སེམས་ཅན་ཀུན་ཁྱབ་ཡངས་པ་ཆེན་པོ་ལ། ཡངས་དོག་བྱུང་
ན་ལྟ་བ་མེན། ལྟ་རྒྱུ་ལྟ་བྱེད་ལྟ་མཁན་གསུམ། འདི་གསུམ་མཐའ་དང་བྲལ་བ་གཅེས།
གཉིས་པ་སྒོམ་པ་བསྟན་པ་ནི། གནས་ལུགས་རིག་པའི་ངོ་བོ་ནི། བློ་རྟོག་དྲི་མ་
གཏན་དག་ནས། དཔེར་ན་ཉི་མ་སྤྲིན་བྲལ་འདྲ། སལེ་ཧྲིག་གེ་རྗེན་ནེ་བ། ལྷམ་
མེ་ལྷན་ནེ་ལྷང་ངེར་གནས། བློ་བུར་རྐྱེན་གྱིས་མི་འཇིག་ན། འོད་གསལ་བོན་སྐུ་
མཉམ་པ་ཉིད། འཕོ་འགྱུར་མེད་པར་གནས་པ་ན། བསྒོམ་པའི་རྒྱལ་པོ་དེ་ཀ་ཡིན།
ལར་འདུ་འབྲལ་མེད་པའི་བསྒོམ་པ་ལ། རྒྱུན་ཆད་ཡོད་སྐད་ངས་མ་གསུངས། བུ་
བསྒོམ་པ་བཞེད་ན་དེ་ལ་མཛོད། སེམས་གནས་ལུགས་འཕོ་འགྱུར་མེད་པ་ལ། གཡོ་
294



མདོ་སྡེ།
དབང་ལུང་མན་ངག་ཐོབ་ཚུལ།
འཁྲུགས་བྱུང་ན་བསྒོམས་པ་མེན། ལར་བསྒོམ་རྒྱུ་སྒོམ་བྱེད་སྒོམ་མཁན་གསུམ། འདི་
གསུམ་བློ་དང་བྲལ་བ་གཅེས།
གསུམ་པ་སྤྱོད་པ་བསྟན་པ་ནི། གནས་ལུགས་རིག་པའི་ངོ་བོ་ཉིད། སྣ་ཚོགས་
སྤངས་བླང་དབྱེར་མེད་ཅིང་། དཔེར་ན་བར་སྣང་རླུང་དང་འདྲ། གང་ལའང་འཛིན་
པ་མ་ཞུགས་ན། གང་ཡང་མ་སྤངས་མ་བླངས་ཤིང་། སྣ་ཚོགས་སྣང་བ་ངེས་མེད་ན།
སྤྱོད་པའི་རྒྱལ་པོ་དེ་ཀ་ཡིན། ལར་སྣ་ཚོགས་ངེས་མེད་སྤྱོད་པ་ལ། སྤངས་བླངས་ཡོད་
སྐད་ངས་མ་ཐོས། བུ་སྤྱོད་པ་བཞེད་ན་དེ་ལ་མཛོད། སེམས་ཉིད་ཡེ་ནས་མ་སྤངས་
རྒྱན་ཤར་ལ། སྤངས་བླངས་བྱུང་ན་སྤྱོད་པ་མེན། ལར་སྤྱོད་རྒྱུ་སྤྱོད་བྱེད་སྤྱོད་མཁན་
གསུམ། འདི་གསུམ་རྩོལ་བ་ཟད་པ་གཅེས། །
བཞི་པ་འབྲས་བུ་བསྟན་པ་ནི། གནས་ལུགས་རིག་པའི་ངོ་བོ་ནི། གང་ལའང་
རེ་དོགས་མཐའ་བྲལ་ནས། དཔེར་ན་རིན་ཆེན་གླིང་དང་འདྲ། གང་ལའང་འདོད་
ཞེན་མི་བཅའ་ན། རང་སེམས་ཕུན་སུམ་ཚོགས་ནས་སུ། སྤྲོས་པའི་དྲི་མ་བྲལ་བ་ན།
འབྲས་བུའི་རྒྱལ་པོ་དེ་ཀ་ཡིན། ལར་ཐོས་པ་མེད་པའི་འབྲས་བུ་ལ། རེ་དོགས་ཡོད་
སྐད་ངས་མ་ཐོས། བུ་འབྲས་བུ་བཞེད་ན་དེ་ལ་མཛོད། སེམས་ཉིད་ཡེ་ནས་ལྷུན་
གྲུབ་ཆེན་པོ་ལ། བསྒྲུབ་མཁན་བྱུང་ན་འབྲས་བུ་མེན། ལར་བསྒྲུབ་རྒྱུ་སྒྲུབ་བྱེད་སྒྲུབ་
མཁན་གསུམ། འདི་གསུམ་སྤྲོས་པ་མེད་པ་གཅེས། ཅེས་གསུངས་སོ། ཡུམ་གཅིག་
མཁའ་འགྲོས་འདི་སྐད་གསུངས། གསོན་དང་སྐལ་ལྡན་རིགས་ཀྱི་བུ། གྱེར་སྤུངས་
ཆེན་པོས་བཀའ་གནང་ནས། བདག་ལ་སྙན་དུ་བརྒྱུད་པ་ཡི། ཡང་སྙིང་རིན་ཆེན་
སྒྲོན་མ་འདི། བཀོད་དང་སྤེལ་དང་བསྒྱུར་བའི་དུས། ཚོགས་ཀྱི་འཁོར་ལོ་རྒྱ་ཆེན་
བསྐོར། བློ་རབ་རྣམས་ལ་རྒྱས་པར་སྟོན། བློ་འབྲིང་རྣམས་ལ་འབྲིང་པོར་སྟོན། བློ་
ཆུང་རྣམས་ལ་བསྡུས་པར་སྟོན། གང་ཟག་བློ་ཡི་ཚད་དང་བསྟུན། བཀའ་སྲུང་སྡོང་
205



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གྲོགས་བདག་གིས་བྱ། འདི་ནི་བོན་གྱི་ཡང་བཅུད་དེ། ཚིག་ཆུང་དོན་ཆེ་བྱིན་རླབས་
མྱུར། མ་སྲིང་སྙིང་ནང་ཁྲག་དང་འདྲ། དེའི་ཕྱིར་འདི་ལ་ནན་ཏན་མཛོད། སློབ་
དཔོན་གྱེར་སྤུངས་ཆེན་པོ་ཡིས། སྐལ་ལྡན་རིགས་སྲས་འདི་ཉིད་ལ། མན་ངག་རྗེས་
གནང་མཛད་པར་ཞུ། ཞེས་གསུངས་སོ། །
དེ་ལ་གྱེར་སྤུངས་དྲན་པ་ཡིས། བདག་ལ་རྗེས་གནང་མཛད་པ་ནི། བཀའ་རྟགས་
ཡིག་འབྲུ་མགོར་བཞག་ནས། ཨེ་མ་ཧོ། སྐུ་གསུམ་རྫོགས་སངས་རྒྱས་ཀུན་གྱིས།
དབྱིངས་ནས་ཐུགས་རྗེའི་སྤྱན་གྱིས་གཟིགས། སྐལ་ལྡན་རིགས་ཀྱི་སྐྱེས་བུ་ལ། དབང་
བསྐུར་བྱིན་གྱིས་རློབ་ཏུ་གསོལ། ཨ་སྐྱེ་བ་མེད་པ་བོན་གྱི་སྐུ། སྐྱེ་མེད་སྙིང་པོས་དབང་
བསྐུར་བས། འགྱུར་མེད་སྐུའི་དབང་ཐོབ་ནས། གཟུགས་སྣང་རྣམ་པ་སྣ་ཚོགས་ཀྱིས།
འགྲོ་བ་འདྲེན་པའི་དབང་ཐོབ་ཤོག །ཨོཾ་འགག་པ་མེད་པ་བོན་གྱི་གསུང་། འགག་
མེད་སྙིང་པོའི་དབང་བསྐུར་བས། འགག་མེད་གསུང་གི་དབང་ཐོབ་ནས། བོན་སྒོ་
ཕྱི་ནང་གསང་གསུམ་རྣམས། བཀོད་ཅིང་སྤེལ་བའི་དབང་ཐོབ་ཤོག །ཧཱུྃ་འཁྲུལ་པ་
མེད་པ་བོན་གྱི་ཐུགས། འཁྲུལ་མེད་སྙིང་པོའི་དབང་བསྐུར་བས། འཁྲུལ་མེད་ཐུགས་
ཀྱི་དབང་ཐོབ་ནས། གནས་ལུགས་ཐེག་ཆེན་སྟོང་ཉིད་དོན། འདུ་འབྲལ་མེད་པའི་
དབང་ཐོབ་ཤོག ། །
དེ་སྐད་གསུངས་ནས་དབང་ལུང་མཛད། མཁའ་འགྲོ་འོད་ལྡན་འབར་མ་ཡིས།
མདོ་སྡེ་ཡན་ལག་བརྒྱད་པ་དང༌། བོན་རྣམས་རིམ་གྱིས་སྙན་དུ་བརྒྱུད། ཚོགས་དང་
གཏོར་མ་དངོས་གྲུབ་རོལ། དེ་ལྟར་རྣལ་འབྱོར་ཁོ་བོ་ཡང༌། ཨུ་རྒྱན་གྲོང་ཁྱེར་ཆེན་
པོར་ཕྱིན། བཟླས་ཆོག་རིན་ཆེན་སྒྲོན་མ་ཡི། ལུང་དང་མན་ངག་ཐོབ་ཚུལ་གྱི། རྣམ་
ཐར་ལོ་རྒྱུས་ཟུར་ཙམ་འདི། ཡི་གེར་བྲིས་པས་བཟོད་པར་གསོལ། རྒྱུད་སྲུང་ཀོ་ལོང་
མི་མཛད་ཞུས། འདི་བྲིས་དགེ་བའི་རྩ་བ་ཡིན། བོན་འདི་མི་ནུབ་ཉི་ཟེར་བཞིན།
296



མདོ་སྡེ།
དབང་ལུང་མན་ངག་ཐོབ་ཚུལ།
བསྟན་པ་ཕྱོགས་བཅུར་རྒྱས་པར་ཤོག །བླ་ཆེན་དྲན་པ་ནམ་མཁའ་ཡིས། མཁའ་འགྲོ་
འོད་ལྡན་འབར་མ་ལ་རྒྱུད། འོད་ལྡན་འབར་མའི་བདག་ལ་གནང་། བདག་གི་ཕྱི་
རབས་དོན་དུ་བཀོད། དགེའོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
297



རིན་ཆེན་སྒྲོན་མ་འཁོར་བ་དོང་སྤྲུག་གི་
རྒྱུན་སྐྱོང་ནར་མའི་ཉམས་ལེན་
བཞུགས་སཱཧཱ། །
༄༅། །ན་མོ་སད་གྱེར་སྤུངས་ལ་གུ་དུན་ཧྲུན། ལྷ་གཤེན་བོན་དང་གསུམ་ལ་ཕྱག་
འཚལ་ལོ། །ཚད་མེད་འོད་ལྡན་འགྲོ་བ་སྐྱོབ་པའི་དཔལ། བོན་ཉིད་ངང་ལ་སྐྱེ་འཆི་མི་
མངའ་ཡང་། གདུལ་བྱའི་དོན་དུ་ཐུགས་རྗེ་མངོན་སྤྲུལ་པས། སྐྱེ་བའི་ཆོ་འཕྲུལ་སྤྲུལ་
པའི་སྐུར་བསྟན་པ། གྱེར་སྤུངས་ཆེན་པོ་དྲན་པ་ནམ་མཁའ་ཡིས། ཕྱི་རབས་གང་
ཟག་རྣམས་ཀྱི་དོན་ཆེད་དུ། རྒྱལ་བ་གཤེན་རབ་བསྟན་པ་རྗེས་བཞག་བོན། རིན་
ཆེན་སྒྲོན་མ་འཁོར་བ་དོང་སྤྲུག་གི །རྒྱུད་ལུང་སྙིང་པོ་ངན་སོང་གནས་འདྲེན་ལས།
མན་ངག་སྙིང་པོ་ཁོལ་དུ་ཕྱུང་བ་ཡིས། བཟླས་ཆོག་རིན་ཆེན་སྒྲོན་མ་འདི་བསྟན་ནོ། །
གང་ཞིག་ཕྱི་རབས་རྗེས་འཇུག་རྣམས། སྐྱེ་དཀའ་བ་ལྷོ་རྒྱལ་འཛམ་བུའི་གླིང་དུ་སྐྱེས་
ཤིང་། ཐོབ་དཀའ་བ་དལ་འབྱོར་གྱི་མི་ལུས་ཐོབ་དུས་ལ། ལས་འཕྲོ་སྐལ་པར་ལྡན་
པའི་དུས་འདིར། འབད་དེ་བྱང་ཆུབ་སྒྲུབ་དགོས་པས། འཇུག་སྒོ་གཡུང་དྲུང་བོན་ལ་
སྤྱོད་པར་བྱ། གཡུང་དྲུང་བོན་ལ་རྒྱ་ཆེ་གྲངས་མང་ཡང་། མཐོ་ཐོག་སྤྱི་རྒྱུག་མཛོད་
ཀྱི་བོན་སྒོ་ཡི། ཡང་སྙིང་སྒྲོན་མ་འཁོར་བ་དོང་སྤྲུག་བོན། མན་ངག་དམ་པ་འདི་ལ་
བརྩོན་པར་བྱ། འདིའི་ཡོན་ཏན་བརྗོད་ན་བསམ་མི་ཁྱབ། རྒྱུད་ཀྱི་རྒྱལ་པོ་ལུང་གི་
298



མདོ་སྡེ།
རྒྱུན་སྐྱོང་ནར་མ།
སྙིང་པོ་སྟེ། མན་ངག་དམ་པ་གསེར་གྱི་ཡང་ཞུན་ཡིན། ལྔ་བརྒྱའི་དུས་འདིར་རྩོད་
ལྡན་བསྐལ་པའི་དུས། དུས་ངན་སེམས་ཅན་རྣམས་ཀྱི་ལྷ་སྐལ་ཡིན། མ་རིག་མུན་
པ་སེལ་བའི་སྒྲོན་མ་ཡིན། རིག་པ་ཡེ་ཤེས་གསལ་བའི་མེ་ལོང་ཡིན། རྨོངས་པ་བློ་ཁ་
འབྱེད་པའི་ལྡེ་མིག་ཡིན། བག་ཆགས་སྒྲིབ་པ་བསྲེག་པའི་མེ་ཆེན་ཡིན། ཉོན་མོངས་
དྲི་མ་བཀྲུ་བའི་ཆུ་བོ་ཡིན། སྡུག་བསྔལ་རྒྱ་མཚོ་སྐེམ་པའི་ཉི་མ་ཡིན། འགྲོ་བ་སེམས་
ཅན་འདྲེན་པའི་སྐས་ལམ་ཡིན། ཕྱི་མ་བྱང་ཆུབ་སྒྲུབ་པའི་མཐུན་རྐྱེན་ཡིན། འོག་མིན་
བོན་དབྱིངས་བསྒྲོད་པའི་ཉེ་ལམ་ཡིན། འདུལ་ཁྲིམས་རྣམ་དག་བསྲུང་བའི་ཉམས་
སྐོང་ཡིན། གསང་སྔགས་ཟབ་མོ་སྒྲུབ་པའི་ཆ་ལག་ཡིན། བླ་མེད་ཐེག་ཆེན་བསྒོམ་
པའི་ཐབས་ཤེས་ཡིན། བོན་རྣམས་སྤྱི་ལ་རྒྱུགས་པའི་མཛོད་ཆེན་ཡིན། མདོ་གཟུངས་
མན་ངག་ཀུན་གྱི་རྩ་བ་ཡིན། སངས་རྒྱས་ཞལ་ནས་གསུངས་པའི་ཡང་སྙིང་ཡིན།
བདེར་གཤེགས་རིག་འཛིན་རྣམས་ཀྱི་ཐུགས་བཅུད་ཡིན། མ་སྲིང་མཁའ་འགྲོ་རྣམས་
ཀྱི་སྙིང་ཁྲག་ཡིན། མཚན་ལྡན་ཁྱེའུ་བཞི་ཡིས་ཞུས་དོན་ཡིན། ཀོང་ཙེ་འཕྲུལ་གྱི་རྒྱལ་
པོར་རྗེས་བཞག་ཡིན། གདུང་ཚབ་མུ་ཆོས་བོན་གྱི་ཡང་བཅུད་ཡིན། མཁས་པ་དམུ་
ཙ་ཏྲ་ཧེའི་ཟབ་དོན་ཡིན། ལྷ་ཀླུ་མི་གསུམ་གཤེན་གྱི་བཀའ་གནང་ཡིན། དྲན་པ་ནམ་
མཁའ་བདག་གི་བོན་སྐལ་ཡིན། དེའི་ཕྱིར་འདི་ལ་མན་ངག་ནན་ཏན་མཛོད། ཅེས་
གསུངས་སོ། ། །
འདི་ལ་སྤྱི་དོན་རྣམ་པ་གསུམ་ཡིན་ཏེ། སྔོན་འགྲོ་དངོས་གཞི་རྗེས་དང་རྣམ་པ་
གསུམ། སྔོན་འགྲོ་ལ་ཡང་རྣམ་པ་གསུམ་ཡིན་ཏེ། བྱང་ཆུབ་མཆོག་ཏུ་སེམས་མཆོག་
བསྐྱེད་པ་དང་། སྐྱབས་ཡུལ་གསལ་བཏབ་གསོལ་བ་བཏབ་པ་དང༌། བྱིན་རླབས་
དབང་ཞུ་བདག་རྒྱུད་སྨིན་པའོ། །དངོས་གཞི་ལ་ཡང་རྣམ་པ་གསུམ་ཡིན་ཏེ། བདག་
ལུས་བདེར་གཤེགས་ལྷ་སྐུར་གསལ་བ་དང་། སྙིང་པོ་འཛབ་ཀྱི་འཕྲོ་འདུ་སྤྲོ་བ་དང་།
209



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྐབས་སུ་འཛབ་འབུལ་བསྙེན་པ་འབྲུ་གཞོམ་མོ། །རྗེས་ཀྱི་བྱ་བ་རྣམ་པ་གསུམ་ཡིན་
ཏེ། བསྐྱེད་པའི་ལྷ་རྣམས་བདག་ལ་བསྡུ་བ་དང་། དགེ་བའི་རྩ་བ་རྒྱ་ཆེར་བསྔོ་བ་
དང༌། དམིགས་པ་མེད་པ་རྒྱས་གདབ་པའོ། །དེ་ལ་དང་པོ་བྱང་ཆུབ་མཆོག་ཏུ་
སེམས་བསྐྱེད་པ་ནི། གདན་བདེ་བ་ལ་ཆ་ལུགས་ལྔ་ལྡན་དཀྱིལ་དཀྲུང་བཅའ་ལ།
ལུས་དྲང་པོར་བསྲང་ཕྱག་མཉམ་བཞག་བྱས་ནས། དེ་བཞིན་ཉིད་ཀྱི་ཏིང་ངེ་འཛིན་
ཞེས་བྱ་བ། སེམས་མ་བཅོས་པའི་ངང་ལ་དར་ཙམ་ཞིག་བཞག ། །
གཉིས་པ་ཀུན་ཏུ་སྣང་ཞེས་བྱ་བ། འདི་ལྟར་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད། བདག་གི་ཕ་མ་བུ་གཉེན་དུ་མ་གྱུར་པ་གཅིག་ཀྱང་མེད་པས།
འཁྲུལ་འཁོར་མུན་པའི་སྨག་རུམ་དུ། སྡུག་བསྔལ་ཟུང་བཞི་ཡ་བརྒྱད་སྤྱོད་པ་སྙིང་རེ་
རྗེ། འདི་རྣམས་མྱུར་དུ་རྫོགས་པའི་སངས་རྒྱས་ཀྱི་ས་ལ་བཀོད་པར་བྱ། དེའི་ཆེད་དུ་
བདག་གིས་མདོ་སྔགས་ཟབ་མོ་འདི་ཉམས་སུ་བླང་བར་བྱ། འདི་རྣམས་ཐར་ལམ་
ཐོབ་ཅིང་བདེ་བ་དང་ལྡན་ན། བདག་རེ་དགའ། བདག་རེ་སྐྱིད། དེ་ལྟར་བསམ་
ཞིང་བྱམས་པ་དགའ་བ་བཏང་སྙོམས་བཞི་ཡིས་རྒྱུན་དུ་འཇུག་པར་བྱའོ། །
གསུམ་པ་རྒྱུའི་ཏིང་ངེ་འཛིན་ལས། ངག་ཏུ་ཨ་ཞེས་བརྗོད་པས། མདུན་གྱི་བར་
སྣང་སྟོང་པ་ལ། ཡི་གེ་ཨ་དཀར་པོ་ཞིག་ལ། འོད་ཟེར་ཕར་འཕྲོས་སེམས་ཅན་གྱི་སྒྲིབ་
པ་སྦྱངས། ཚུར་འདུས་བདག་གི་སྒྲིབ་པ་སྦྱངས་ནས། འོད་ཀྱི་བཅུད་ལས་ཨོཾ་ཁ་དོག་
ལྔ་ལྡན་དུ་གྱུར་ནས། དཔག་ཚད་གཅིག་གི་ནམ་མཁའ་ལ། རིན་པོ་ཆེའི་ཁྲི་ཡངས་
ཤིང་རྒྱ་ཆེ་བ། ཁྲི་རྐང་བརྒྱད་དང་ལྡན་པ། གྱད་བཞིས་འདེགས་པ། དེའི་སྟེང་དུ་ཉི་
ཟླ་པད་མའི་གདན་ཐོག་ཏུ། ཨོཾ་འོད་དུ་ཞུ་བ་ལས། སངས་རྒྱས་བསྟན་པའི་གཙོ་བོ།
སྐུ་མདོག་རིན་པོ་ཆེའི་ཁ་དོག་རྣམ་པ་བརྒྱད་དང་ལྡན་པ། ཞལ་གཅིག་ཕྱག་གཉིས་
པ། ལོངས་སྤྱོད་རྫོགས་པའི་སྐུའི་ཆ་ལུགས་དང་ལྡན་པ། ཕྱག་ན་གསེར་གྱི་ཆག་ཤིང་
300



མདོ་སྡེ།
རྒྱུན་སྐྱོང་ནར་མ།
གཡུའི་གཡུང་དྲུང་རིས་ཅན་བསྣམས་པ། ཞབས་དཀྱིལ་དཀྲུང་དུ་བཞུགས་པ། དེའི་
གཡོན་ན་ཡུམ་ཐུགས་རྗེ་བྱམས་མ། སྐུ་མདོག་དམར་མོ་བདུད་རྩིའི་བུམ་པ་བསྣམས་
པ། དེ་ལ་འཁོར་མཚན་ལྡན་ཡིད་ཀྱི་ཁྱེའུ་ཆུང་བཞི། འདུལ་བ་ཐབས་ཀྱི་གཤེན་དྲུག །
ཡེ་གཤེན་གཡུང་དྲུང་སེམས་དཔའ་བཅུ་གསུམ། སྒོ་སྲུང་དབལ་གྱི་ཁྲོ་བོ་བཞི། ཕྱི་
རིམ་བསྐལ་པ་བཟང་པོའི་སངས་རྒྱས་སྟོང་རྩ་གཉིས། རིན་ཆེན་སྒྲོན་མ་རྒྱུད་པའི་བླ་
མ་རྣམས་དང་། རྒྱུད་སྲུང་བཀའ་སྐྱོང་དམ་ཅན་རྣམས་ཀྱིས་བསྐོར་ནས་བཞུགས་
པར་བསྒོམ། དབྱིངས་ནས་སེམས་དཔའ་གསུམ་གྱིས་བསྲེ་བསྣན་བྱའོ། །གསལ་སྟོང་
དངོས་མེད་སྒྱུ་མ་ལྟ་བུའི་སྐུ། སྣང་སྟོང་འཛིན་མེད་ཆུ་ཟླའི་དཀྱིལ་འཁོར་འོད། ཐབས་
ཤེས་ཟུང་འཇུག་བདེ་བ་ཆེན་པོར་བསྒོམ། ཞེས་གསུངས་སོ། ། །
གཉིས་པ་གསོལ་བ་གདབ་པ་ནི། གདུང་བའི་དབྱངས་ཀྱིས་རྩེ་གཅིག་འདི་སྐད་
དོ། །ཨེ་མ་ཧོ། ཁྱབ་བདལ་ཡོངས་རྫོགས་འགྲོ་བ་སྐྱོབ་པའི་དཔལ། སྐུ་གསུམ་རྫོགས་
པའི་སངས་རྒྱས་ལ་གསོལ་བ་འདེབས། སྟོང་གསུམ་རབ་འབྱམས་འདུལ་དཀའ་
འདུལ་བའི་གཤེན། རྒྱལ་བ་བསྟན་པའི་གཙོ་ལ་གསོལ་བ་འདེབས། བདུད་རྩིའི་
བུམ་པས་སྐྱེ་འགྲོ་གསོ་བའི་མ། ཐུགས་རྗེ་བྱམས་མའི་སྐུ་ལ་གསོལ་བ་འདེབས། ཚད་
མེད་བཞི་ལྡན་རྒྱུན་བཞུགས་འགྲོ་དོན་མཛད། མཚན་ལྡན་ཁྱེའུ་བཞི་ལ་གསོལ་བ་
འདེབས། ཐུགས་རྗེ་སྤྲུལ་པའི་འགྲོ་དྲུག་ཐར་པར་འདྲེན། འདུལ་བ་གཤེན་དྲུག་སྐུ་
ལ་གསོལ་བ་འདེབས། ས་བཅུ་ལམ་འདྲེན་ཐར་པའི་སྐས་ལམ་འཛུགས། ཡེ་གཤེན་
བཅུ་གསུམ་སྐུ་ལ་གསོལ་བ་འདེབས། ངང་ལས་མ་བཅོས་འབར་བ་ཁྲོ་བོའི་མཆོག །
ཁྲོ་ཆེན་རུ་བཞིའི་སྐུ་ལ་གསོལ་བ་འདེབས། བསྐལ་པ་གྲངས་མེད་འགྲོ་བ་ཐར་པར་
འདྲེན། བསྐལ་བཟང་སངས་རྒྱས་སྟོང་ལ་གསོལ་བ་འདེབས། སངས་རྒྱས་བསྟན་
པ་རྗེས་བཞག་འཛིན་མཛད་པ། ཀོང་ཙེ་འཕྲུལ་རྒྱལ་སྐུ་ལ་གསོལ་བ་འདེབས། རྒྱལ་
301



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བའི་གདུང་འཛིན་བོན་གྱི་འཁོར་ལོ་བསྐོར། གདུང་སོབ་མུ་ཆོའི་སྐུ་ལ་གསོལ་བ་
འདེབས། སྒྲ་སྒྱུར་ལོ་ཙ་འཕྲུལ་ངག་བསྟན་པ་སྤེལ། དམུ་ཙ་ཏྲ་ཧེའི་སྐུ་ལ་གསོལ་བ་
འདེབས། བསྒྲགས་པ་རྣམ་གསུམ་བོན་གྱི་རྒྱལ་མཚན་འཕྱར། ལྷ་ཀླུ་མི་གསུམ་གཤེན་
ལ་གསོལ་བ་འདེབས། མཁྱེན་བརྩེ་གཉིས་ལྡན་འགྲོ་བ་སྐྱོབ་པའི་དཔལ། དྲན་པ་ནམ་
མཁའི་སྐུ་ལ་གསོལ་བ་འདེབས། མཆོག་ཐུན་དངོས་གྲུབ་མ་ལུས་སྟེར་བའི་ཡུམ། འོད་
ལྡན་འབར་མའི་སྐུ་ལ་གསོལ་བ་འདེབས། གནས་ལུགས་དོན་རྟོགས་སྙན་རྒྱུད་གཏེར་
མཛོད་འཛིན། ནམ་མཁའ་རིན་ཆེན་སྐུ་ལ་གསོལ་བ་འདེབས། སྙན་རྒྱུད་དོན་སྟོན་
བཀའ་རྒྱུད་བསྟན་པ་སྤེལ། རྒྱུད་ལྡན་བླ་མ་རྣམས་ལ་གསོལ་བ་འདེབས། བཀའ་
རྒྱུད་མདོ་འཛིན་བདག་རྒྱུད་གྲོལ་བར་མཛད། བཀའ་དྲིན་ཅན་གྱི་སྐུ་ལ་གསོལ་བ་
འདེབས། ལོག་ལྟ་ཚར་གཅོད་སངས་རྒྱས་བསྟན་པ་སྲུང། བཀའ་སྐྱོང་སྲུང་མའི་
ཚོགས་ལ་གསོལ་བ་འདེབས། མི་མངོན་དབྱིངས་ནས་ཐུགས་རྗེའི་འོད་ཕྱུང་ལ། སྒྲུབ་
གཤེན་བདག་ལ་དབང་བསྐུར་བྱིན་གྱིས་རློབས། ལས་ངན་སྡིག་སྒྲིབ་དག་པར་བྱིན་
གྱིས་རློབས། རྐྱེན་ངན་བར་ཆོད་ཞི་བར་བྱིན་གྱིས་རློབས། བདག་གཞན་དོན་གཉིས་
འགྲུབ་པར་བྱིན་གྱིས་རློབས། མཆོག་དང་ཐུན་མོང་དངོས་གྲུབ་བསྩལ་དུ་གསོལ།
གསུམ་པ་དབང་དང་བྱིན་རློབས་ཀྱིས་བདག་རྒྱུད་སྨིན་པར་བྱ་བ་ནི། བདེར་
གཤེགས་རྣམས་ཀྱི་ཐུགས་ཁ་ནས། བྱིན་རླབས་ཀྱི་ཆུ་བོ་སྤྲོས་ཏེ། རང་ལུས་ཉོན་མོངས་
སྒྲིབ་པ་དག་ནས། དབང་དང་བྱིན་རློབས་ཀྱི་སྣོད་དུ་རུང་བ་ལ། ཨ་ཨོཾ་ཧཱུྃ་ཅེས་བརྗོད་
པས། ལྷ་ཚོགས་རྣམས་ཀྱི་གནས་གསུམ་ནས། ཡི་གེ་འབྲུ་གསུམ་འཕྲོས་ཏེ། རང་གི་
ལུས་ངག་ཡིད་གསུམ་ལ་ཐིམས་པས། སྐུ་གསུང་ཐུགས་ཀྱི་དབང་དང་བྱིན་རློབས་
ཐོབ་ནས། ཤེས་བྱའི་དཀྱིལ་འཁོར་ལ་བསྡུ་བས་རྒྱས་པར་བསྒོམ། དངོས་གཞི་བདག་
ལུས་ལྷ་རུ་གསལ་གདབ་པ་ནི། མདུན་གྱི་ནམ་མཁའི་ལྷ་ཚོགས་ཐམས་ཅད་འོད་དུ་
302



མདོ་སྡེ།
རྒྱུན་སྐྱོང་ནར་མ།
ཞུ་ནས་བདག་ལ་ཐིམ་པས། རང་ལུས་ལྷ་ཚོགས་དབྱེར་མེད་འོད་དུ་ཞུ་བ་ལ། སངས་
རྒྱས་བསྟན་པའི་གཙོ་བོ། རྒྱན་དང་ཆ་ལུགས་གོང་ལྟར་གསལ་བཏབ་ལ། སྤྱི་བོར་ཡེ་
གཤེན་གཙུག་ཕུད། མགྲིན་པར་ལྕེ་རྒྱལ་པར་ཏི། ཐུགས་ཁར་གྲྭ་བྱིན་སྤུངས་པ། ལྟེ་
བར་ཏི་སངས་རང་ཞི། གསང་བར་གསང་བ་ངང་རིང་། རྐང་མཐིལ་མུ་ཆོ་ལྡེམ་དྲུག
སྟ་ཟུར་མདུན་རྒྱབ་བཞི་ན་ཁྱེའུ་བཞི། ཚིགས་པའི་ཐེམ་སྐས་ལ། ཡེ་གཤེན་གཡུང་
དྲུང་སེམས་དཔའ་བཅུ་གསུམ། ཡན་ལག་བཞི་ལ། དབལ་གྱི་ཁྲོ་ཆེན་རུ་བཞི། བ་
སྤུའི་བུ་གར་བསྐལ་པ་བཟང་པོའི་སངས་རྒྱས་སྟོང་རྩ་གཉིས་གསལ་བར་བསྒོམ་པའོ།
གཉིས་པ་འཛབ་ཀྱི་འཕྲོ་འདུ་སྤྲོ་བ་ནི། རང་གི་ཐུགས་ཁར་ཙི་ཏ་རིན་པོ་ཆེ་ཡི་གུར་
ཁང་དུ། ཉི་ཟླ་པད་མའི་གདན་གྱི་སྟེང་ན། ཡི་གེ་ཨོཾ་ཁ་དོག་ལྔ་ལྡན་ཞིག་ལ། འཛབ་
ཀྱི་འཕྲེང་བས་གཡས་སྐོར་དུ་འཁོར་བ། དེ་ལ་ཤེས་པ་གཏད་ནས། ཨོཾ་མ་ཏྲི་མུ་ཡེ་ས་
ལེ་འདུ། ཅེས་བརྗོད་པས། རང་གི་ཐུགས་ཁའི་སྔགས་ལས་འོད་ཟེར་ཡར་འཕྲོས་པས།
བདེར་གཤེགས་དབྱིངས་ན་བཞུགས་པ་རྣམས་ཀྱི་ཐུགས་དམ་གྱི་རྒྱུད་བསྐུལ་ནས།
བྱིན་རླབས་དང་འོད་ཟེར་བསྡུས་ནས་རང་ལ་ཐིམ་པས། གཉིས་མེད་ལས་ཀྱི་སེམས་
དཔར་བྱིན་གྱིས་རློབས། ཕར་འཕྲོས་པས་སྣོད་བཅུད་ཞིང་ཁམས་ཀུན་སྦྱངས་ནས།
ལྷ་དང་ལྷ་མོའི་གཞལ་ཡས་སུ་བྱིན་གྱིས་རློབས། གནམ་རི་ས་བྲག་རྩི་ཤིང་ནགས་ཚལ་
ཐམས་ཅད་ཀྱིས་ཀྱང་སྙིང་པོའི་སྒྲ་དབྱངས་སྒྲོགས་པར་བསྒོམ། མར་འཕྲོས་པས་ངན་
སོང་གསུམ་གྱི་བག་ཆགས་སྦྱངས་ནས། ཐར་པ་བདེ་བའི་ས་ལ་འཁོད་པར་བསམ།
གསུམ་པ་འབྲུ་གཞོམ་པ་ནི། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ནི་རྒྱལ་བ་ཡབ་ཀྱི་མཁའ།
མ་ནི་བ་ག་ཡུམ་གྱི་ཀློང་། ཏྲི་ནི་མུ་ཆོ་ལྡེམ་དྲུག་སྐུ། ཚ་གྲང་དམྱལ་བའི་སྡུག་བསྔལ་
སྐྱོབས། མུ་ནི་གསང་བ་ངང་རིང་སྐུ། བཀྲེས་སྐོམ་ཡི་དྭགས་དབུལ་འཕོངས་སེལ།
ཡེ་ནི་ཏི་སངས་རང་ཞིའི་སྐུ། གླེན་ལྐུགས་བྱོལ་སོང་མུན་པ་འཇོམས། ས་ནི་ག་བྱིན་
303



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྤུངས་པ་རྗེ། བྲེལ་འཕོངས་མིའི་འདོད་པ་སྐོང་། ལེ་ནི་ལྕེ་རྒྱལ་པར་ཏིའི་སྐུ། འཐབ་
རྩོད་ལྷ་མེན་བརྩོན་ར་བཤིགས། འདུ་ནི་ཡེ་གཤེན་གཙུག་ཕུད་སྐུ། ལེ་ལོ་ཕམ་ལྟུང་
བརྩོན་འགྲུས་བསྐྱེད། འོད་ཟེར་ཕར་འཕྲོས་ཚུར་འདུས་པས། བདག་དང་གཞན་གྱི་
སྒྲིབ་པ་སྦྱང་། འོད་ཀྱི་ཉག་ཐག་ལུ་གུ་བརྒྱུད། བདེར་གཤེགས་གཙོ་འཁོར་རྣམས་ལ་
འབུལ། བྱིན་གྱིས་རློབས་ལ་བཞེས་སུ་གསོལ། རིས་དྲུག་འཁོར་བའི་གནས་སྟོང་ནས།
ཐར་པ་མངོན་སངས་རྒྱས་པར་ཤོག །ཅེས་པས་ཐུན་འཚམས་སྐབས་སུ་འབུལ།
རྗེས་ཀྱི་བྱ་བ་རྣམ་པ་གསུམ་ལ། ལྷ་ཚོགས་བདག་ལ་བསྡུ་བ་ནི། ཕྱི་སྣོད་ནང་
བཅུད་འོད་དུ་ཞུ་ནས། བདག་ལུས་ལྷ་ཚོགས་རྣམས་ལ་ཐིམ། བདག་ལུས་ལྷ་རྣམས་
འོད་དུ་ཞུ་ནས། བདག་ཉིད་གཤེན་རབ་ལ་ཐིམ། བདག་ཉིད་གཤེན་རབ་འོད་དུ་ཞུ་
ནས། ཡིག་གེ་ཨོཾ་དུ་གྱུར། ཨོཾ་འོད་དུ་ཞུ་ནས་ཡེ་གེ་ཨ་དཀར་པོ་གཅིག་ཏུ་གྱུར། ཨ་
སྐྱེ་བ་མེད་པ་ཡི་གེ་ཡི་བརྡ་དང་། གནས་ལུགས་སྐྱེ་བ་མེད་པ་རིག་པའི་རྡེངས་དང་།
བོན་ཉིད་སྐྱེ་བ་མེད་པ་སྟོང་པའི་དབྱིངས་དང༌། དེ་གསུམ་ཐ་དད་མེད་པ་སྤྲོས་བྲལ་
གྱི་ངང་ལ་གནས་པར་བྱའོ། །
གཉིས་པ་བསྔོ་སྨོན་གྱི་དགེ་བའི་རྩ་བ་ཐམས་ཅད་རྒྱ་ཆེར་སྤེལ་བ་ནི། འདུས་བྱས་
འདུས་མ་བྱས་དགེ་བའི་རྩ་བ་ཐམས་ཅད། འགྲོ་བ་ཀུན་དང་ཐུན་མོང་དུ་བྱས་ཏེ། རེ་
དོགས་མེད་པའི་སྨོན་ལམ་རྒྱ་ཆེ་རུ་བཏབ་པའོ། །ན་མོ་བདག་དང་མཐའ་ཡས་སེམས་
ཅན་ཐམས་ཅད་ཀྱི། ལུས་ངག་ཡིད་གསུམ་དག་པའི་སྒོར་བཞུགས་ནས། བསྒོམ་སྒྲུབ་
རྩོལ་བས་བསོད་ནམས་ཚོགས་བསགས་ཤིང༌། མཚན་བཅས་མཚན་མེད་དགེ་བ་ཅི་
མཆིས་པ། འགྲོ་བ་རྣམས་དང་ཐུན་མོང་སྤྱིར་བྱས་ཏེ། ཀུན་ཀྱང་བླ་མེད་སངས་རྒྱས་
ཐོབ་པའི་ཕྱིར། བདག་གཞན་དོན་དུ་བྱང་ཆུབ་ས་ལ་བསྔོ། བླ་མེད་འབྲས་བུ་མྱུར་
དུ་ཐོབ་པར་ཤོག །སྐུ་གསུམ་རྫོགས་སངས་རྒྱས་པའི་ཐུགས་རྗེ་དང་། རྒྱལ་བ་ཡབ་
304



མདོ་སྡེ།
རྒྱུན་སྐྱོང་ནར་མ།
ཡུམ་སྲས་བཅས་བྱིན་རླབས་དང་། སྐལ་བཟང་སངས་རྒྱས་སྟོང་གི་མཐུ་སྟོབས་དང་།
སྔགས་ཚིག་བདེན་པ་འདིའི་ནུས་མཐུ་དང་། སེམས་ཅན་སྤྱི་མཐུན་ལས་ཀྱི་བསོད་
ནམས་ཀྱིས། བདག་ནི་ད་ལྟ་འཇིག་རྟེན་འདི་རུ་ཡང་། ཚེ་རིང་ནད་མེད་ལོངས་སྤྱོད་
ཕུན་སུམ་ཚོགས། དཔལ་གྲགས་བསྟན་པ་དར་རྒྱས་བསམ་དོན་འགྲུབ། བཀྲ་ཤིས་
བདེ་ལེགས་ཡོངས་སུ་འགྲུབ་པར་ཤོག །འདི་ནས་ནམ་ཞིག་འཆི་འཕོས་དུས་བྱུང་
ཚེ། ནད་གཅོང་སྡུག་བསྔལ་ཉོན་མོངས་རང་སངས་ནས། རང་སེམས་སྐྱེ་འཆི་མེད་
པའི་དོན་རྟོགས་ཤིང་། བར་དོ་མེད་པར་ཡེ་སངས་རྒྱས་པར་ཤོག །གལ་ཏེ་ལས་ཀྱིས་
འཁོར་བར་སྐྱེ་སྲིད་ན། གནས་ངན་མཐའ་འཁོབ་ཡུལ་དུ་མི་སྐྱེ་ཞིང་། མཁའ་སྤྱོད་
ཨུ་རྒྱན་སུམ་ཅུ་རྩ་གསུམ་དང་། འོལ་མོ་ལུང་རིང་གནས་སུ་སྐྱེ་བར་ཤོག །རིགས་
ངན་དམན་དང་ཟ་མ་མོ་ལུས་དང་། དབང་པོ་མ་ཚང་མ་དག་ལུས་སྤངས་ནས། ཁ་
དོག་དབྱིབས་ལེགས་རིང་ཐུང་ཚད་ལྡན་ཞིང༌། དག་པའི་མི་ལུས་རིན་ཆེན་ཐོབ་པར་
ཤོག །དག་པའི་མི་ལུས་རིན་ཆེན་ཐོབ་ནས་ཀྱང་། སྡིག་སྤྱོད་ངན་འགྲོ་འཁོར་བའི་
སར་གནས་ཀྱང་། འདུལ་ཁྲིམས་རྣམ་དག་གཙང་མའི་སྒོར་བཞུགས་ནས། གཡུང་
དྲུང་བོན་ལ་རྒྱུན་དུ་སྤྱོད་པར་ཤོག །དེ་ལྟར་མཐུན་རྐྱེན་ཕུན་སུམ་ཚོགས་པ་དང་།
འགལ་རྐྱེན་བར་ཆོད་ཉེ་བར་ཞི་ནས་ཀྱང་། བསམ་དོན་དགེ་བ་ཐམས་ཅད་མཐར་
ཕྱིན་ཏེ། གཡུང་དྲུང་བོན་སྤྱོད་འབྲས་བུ་སྨིན་པར་ཤོག །ཆུང་ནས་དལ་འབྱོར་ཤེས་
རབ་རྒྱུད་དུལ་ཏེ། ཀུན་དང་མི་མཐུན་གནོད་པའི་སེམས་བྲལ་ནས། བྱམས་དགའ་
བཏང་སྙོམས་སྙིང་རྗེ་ཆེར་ལྡན་ཞིང་། ཚད་མེད་བཞི་ཡིས་འགྲོ་བ་འདྲེན་པར་ཤོག །
བླ་མ་དམ་པ་རྣམས་དང་མཇལ་ནས་ཀྱང༌། ཐུགས་དམ་མཉེས་མཆོག་དཔལ་འབྱོར་
ཕུན་སུམ་འཚོགས། རྒྱུད་ལུང་མན་ངག་གདམས་པའི་སྣོད་ལྡན་ནས། དབང་ལུང་
མན་ངག་བདག་ལ་རྫོགས་པར་ཤོག །གསང་སྔགས་ཟབ་མོའི་དོན་ལ་རབ་སྤྱོད་ཅིང་།
305



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྣང་སེམས་གཉིས་མེད་ལྷ་ཞལ་མཐོང་བ་དང་། བླ་མེད་ཐེག་པ་ཆེན་པོའི་དོན་རྟོགས་
ནས། དབུ་མ་ཆེན་པོར་ཡེ་སངས་རྒྱས་པར་ཤོག །བསྐལ་པ་མ་འོངས་ཐ་མར་གྱུར་
པའི་ཚེ། བདག་ནི་འགྲོ་བ་སེམས་ཅན་དཔལ་གྱུར་ཏེ། བོན་གྱི་སྐུ་ལ་ལོངས་སྤྱོད་
རྫོགས་པའི་སྐུ། སྤྲུལ་སྐུ་དུ་མས་འགྲོ་བ་འདྲེན་པར་ཤོག །མཐར་ནི་བདག་དང་
མཐའ་ཡས་སེམས་ཅན་རྣམས། བདག་དོན་ལྷུན་གྲུབ་གཞན་དོན་མཐའ་རུ་ཕྱིན།
བོན་དབྱིངས་སྐྱེ་འགག་མེད་པར་ཡེ་རྫོགས་ཏེ། མཁའ་ལ་མཉམ་ཞིང་ཀློང་དུ་བདལ་
པར་ཤོག །གསུམ་པ་རྗེས་ལ་མི་དམིགས་རྒྱས་བཏབ་པ་ནི། སྤྱིར་འཁོར་འདས་ཀྱི་
བོན་ཐམས་ཅད། གཟུང་འཛིན་གྱི་དྲི་མ་དང་བྲལ་ཞིང་། གང་ལའང་ཡིད་གཏད་
མི་འཆའ་སྟེ། དམིགས་མེད་བློ་བྲལ་ཆེན་པོའི་སྟོང་རྩ་བྲལ། མ་བཅོས་སྤྲོས་བྲལ་ཐིག་
ལེ་ཉག་གཅིག་གི་ངང་ལ་བཞག་པར་བྱའོ། །དེ་ལྟར་བཟླས་ཆོག་རིན་ཆེན་སྒྲོན་མ་ཡི།
རྒྱུན་སྐྱོང་ནར་མར་ཉམས་སུ་ལེན་པའི་ཐབས། ཕྱི་རབས་དོན་དུ་དྲན་པ་ནམ་མཁས་
མཛད་ནས། ཡུམ་མཁའ་འགྲོ་མ་ལ་བརྒྱུད་པའོ། །མཁའ་འགྲོ་མས་རྣལ་འབྱོར་ནམ་
མཁའ་རིན་ཆེན་ལ་བརྒྱུད། སྤྲུལ་སྐུ་དེའི་དྲུང་དུ་སྒོ་བཙུན་རྒྱལ་མཚན་འོད་ཟེར་གྱིས་
ཞུས། དེ་ནས་རིམ་གྱིས་བརྒྱུད་ནས། ད་ལྟ་བདག་ལའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
306



རིན་ཆེན་སྒྲོན་མ་འཁོར་བ་དོང་སྤྲུག་གི་
མན་ངག་གསེར་གྱི་ཡང་ཞུན་
བཞུགས་སོ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ལས། མཁས་པ་དམུ་ཙ་ཏྲ་ཧེ་ཡིས། མན་ངག་ཁོལ་
དུ་ཕྱུང་བའི་དོན། རྒྱལ་གཤེན་མི་ལུས་བསམ་ལེགས་ཀྱིས། བསྒྲགས་པ་རྣམ་གསུམ་
ཐུགས་ཀྱི་བཅུད། གྱེར་སྤུངས་དྲན་པ་ནམ་མཁའ་ཡིས། ཐུགས་ལ་གབ་པའི་བོན་འདི་
ལ། མཁའ་འགྲོས་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་ཀྱི་གཤེན།
སྒྲིབ་སྦྱོང་རིན་ཆེན་སྒྲོན་མ་ཡིས། མན་ངག་གསེར་གྱི་ཡང་ཞུན་འདི། གཞན་རྣམས་
ཕྱིའི་ལུས་དང་འདྲ། འདི་ནི་ཁོག་པའི་སྙིང་དང་འདྲ། གཞན་རྣམས་ལུས་ཀྱི་མགོ་དང་
འདྲ། འདི་ནི་དཔྲལ་བའི་མིག་དང་འདྲ། གང་རུང་སྤྱོད་པ་བབ་ཆོལ་དང་། གཡོ་སྒྱུ་
ཟོལ་སོགས་མི་མགོ་སྐོར། ཁ་དད་ཁོང་སྲན་རྣམས་ལ་ཡང་། མིང་ཙམ་བསྒྲགས་པར་
མི་བྱའོ། །དད་ལྡན་སྙིང་རུས་བརྩོན་འགྲུས་ལྡན། དགེ་སེམས་སྙིང་རྗེ་གཏོང་ཕོད་ཆེ།
རྩེ་གཅིག་ཕྱི་མ་བོན་ལ་མོས། དེ་ལྟ་བུའི་གང་ཟག་ལ། དབང་ལུང་མན་ངག་དམ་པ་
བྱིན། ཞེས་གསུངས་སོ། །
འདི་ལ་མན་ངག་གསུམ་ཡིན་སྟེ། སྔོན་འགྲོ་བཅའ་གཞིའི་མན་ངག་དང་། དངོས་
307



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
གཞི་ལག་ལེན་མན་ངག་དང་། རྗེས་ཀྱི་བྱ་བའི་མན་ངག་དང་། དེ་ལྟར་རྣམ་པ་
གསུམ་དུ་བསྟན། སྔོན་འགྲོ་ལ་ཡང་རྣམ་པ་གསུམ། གནས་དང་རྫས་དང་བཅའ་
གཞི་གསུམ། གནས་ནི་གཡའ་རི་གངས་བྲག་དང་། རྒྱ་མཚོ་ཆུ་གླིང་ནགས་ཁྲོད་དང་།
དབེན་ལ་ཉམས་དགའ་ཡིད་འོང་བཙལ། རྫས་ནི་མཐུན་རྐྱེན་ཡོ་བྱད་དང་། མདའ་
དར་མེ་ལོང་རྒྱལ་མཚན་དང༌། རིན་ཆེན་བུམ་པ་རྒྱན་རྣམས་དང༌། དཀར་མངར་
གཡུ་འབྲང་བདུད་རྩི་ཕུད། ཤེལ་དཀར་རིན་ཆེན་སྣ་ལྔ་དང༌། མུ་མེན་མུ་ཏིག་སྨན་
སྤོས་བསགས། བཅའ་གཞིའི་རིམ་པ་འདི་ལྟར་ཏེ། དང་པོ་དཀར་མཆོད་གཙང་མ་ལ།
སྨན་སྤོས་འབྲུ་དང་སྦྱར་ནས་སུ། ཕྱི་གཡེན་རྣམས་ལ་བཀའ་སྒོ་དང་། དཔལ་མགོན་
ཆོ་ག་ཚར་གཅིག་བྱ། །
གཉིས་པ་དཀྱིལ་འཁོར་བཅའ་གཞི་ལ། དཀར་སྣུམ་མཉེན་པའི་ས་བླངས་ལ།
མནྡལ་མདའ་གང་གྲུ་བཞི་བྱ། འབྲུ་ལྔ་འཚོགས་པའི་གཏོར་མ་ནི། གསས་ཁང་གྲུ་
བཞིའི་སྟེང་དུ་ནི། ཞི་བཤོས་ཟླུམ་ལ་བརྗིད་པར་བྱ། དཀར་མངར་ཤ་ཁྲག་རྒྱན་གྱིས་
བརྒྱན། གཞན་ཡང་བཀའ་སྐྱོང་གཏོར་མ་དང་། ལོངས་སྤྱོད་ཚོགས་ཀྱི་གཏོར་མ་
བཤམས། བར་ཆོད་འབྱུང་པོའི་ཚོགས་རྣམས་ལ། ལན་ཆགས་གླུད་ཀྱི་གཏོར་མ་
བཏང༌། གསུམ་པ་བཅས་རྣམས་རྫོགས་པ་དང་། བར་ཆོད་ལོག་འདྲེན་བགེགས་
བསྐྲད་དེ། བདག་ཉིད་ཁྲོ་བོ་རྣམ་རྒྱལ་བསྒོམ། ཕྱག་མཚན་ཉུང་དཀར་གསེར་ཙཱ་
ལ། སྒྲོལ་བྱེད་ཁྲོ་ཆུང་གྲངས་མེད་འཕྲོ། བར་ཆོད་ལོག་འདྲེན་རྒྱང་མཚམས་བཅད།
གཉིས་པ་དངོས་གཞིའི་མན་ངག་གསུམ། སེམས་བསྐྱེད་ཏིང་འཛིན་སྒོམ་རིམ་དང་།
སྙིང་པོ་འཛབ་ཀྱི་འཕྲོ་འདུ་དང་། ཕྲིན་ལས་རིམ་པ་བསྟན་པའོ། །དང་པོ་ཏིང་འཛིན་
སྒོམ་རིམ་ལ། རང་ཉིད་བདེ་བའི་གདན་ལས་སུ། ཆ་ལུགས་ལྔ་ལྡན་ཕྱག་རྒྱ་བཅའ།
གནས་ལུགས་མ་གཡོས་མ་བཅོས་པར། སྤྲོས་བྲལ་ངང་ལ་དར་ཅིག་བཞག །ཀུན་
308



མདོ་སྡེ།
མན་ངག་གསེར་གྱི་ཡང་ཞུན།
སྣང་ཚད་མེད་ཏིང་འཛིན་ནི། འགྲོ་བ་ཡོངས་ལ་བྱམས་སེམས་བསྐྱེད།
གསུམ་པ་རྒྱུའི་ཏིང་འཛིན་ནི། བདག་གི་མདུན་གྱི་བར་སྣང་ལ། ཡི་གེ་ཨ་གཅིག་
གསལ་བ་ལ། འོད་ཟེར་ཕར་འཕྲོས་སྣོད་བཅུད་སྦྱངས། ཚུར་འདུས་བདག་གི་སྒྲིབ་པ་
སྦྱངས། ཨ་ཉིད་འོད་ཞུ་ༀ་དུ་གྱུར། ཨོཾ་ལས་སངས་རྒྱས་བསྟན་པའི་གཙོ། ཡབ་ཡུམ་
གཙོ་འཁོར་བཅས་པ་བསྐྱེད། དབྱིངས་ནས་སྤྱན་དྲངས་གཉིས་མེད་བསྟིམ། གུས་པའི་
ཡིད་ཀྱིས་གསོལ་བ་འདེབས། བྱིན་རླབས་ཆུ་བོས་བདག་ལུས་བཀྲུ། ཡིག་འབྲུ་གསུམ་
གྱི་དབང་བསྐུར་ཞུ། དེ་རྗེས་ལྷ་ཚོགས་འོད་དུ་ཞུ། བདག་ལ་ཐིམ་པའི་གཉིས་མེད་
པར། སངས་རྒྱས་བསྟན་པའི་གཙོ་བོ་ནི། སྐུ་མདོག་རིན་ཆེན་བེ་དུར་རྒྱ། ཞལ་གཅིག་
ཕྱག་གཉིས་ལོངས་སྤྱོད་རྫོགས། ཕྱག་མཚན་གསེར་གྱི་ཆག་ཤིང་བསྣམས། ཞབས་
གཉིས་དཀྱིལ་དཀྲུང་གདན་ལ་བཞུགས། གཡོན་དུ་ཐུགས་རྗེ་བྱམས་མ་ནི། དམར་མོ་
རིན་ཆེན་རྒྱན་དང་ལྡན། ཕྱག་མཚན་བུམ་པ་བཅུད་ཀྱིས་བལྟམས། ལུས་གནས་དྲུག་
ཏུ་འདུལ་གཤེན་དྲུག །སྟ་ཟུར་བཞི་ལ་ཁྱེའུ་བཞི། སྒལ་ཚིགས་གཡུང་དྲུང་ཐེམ་སྐས་
ལ། ཡེ་གཤེན་སེམས་དཔའ་བཅུ་བཞི་བསྐྱེད། ཡན་ལག་བཞི་ལ་ཁྲོ་བོ་བཞི། བ་སྤུའི་
བུ་ག་ཐམས་ཅད་ལ། བསྐལ་བཟང་སངས་རྒྱས་སྟོང་རྩ་གཉིས། གཙོ་འཁོར་སྤྲུལ་པ་
བཅས་པར་བསྐྱེད། ཐུགས་ཁར་ཉི་ཟླ་པད་མའི་གདན་ལ། ཨོཾ་ལས་འབྲུ་བརྒྱད་སྔགས་
ཀྱིས་བསྐོར། ཨོཾ་མ་ཏྲི་མུ་ཡེ་ས་ལེ་འདུ། འོད་ཟེར་ཕར་འཕྲོས་མི་མངོན་དབྱིངས།
བདེར་གཤེགས་སྤྱན་དྲངས་གཉིས་མེད་བསྟིམ། དེ་ནི་བདག་བསྐྱེད་རིམ་པའོ། །
གཉིས་པ་མདུན་བསྐྱེད་རིམ་པ་ནི། ཐུགས་ལ་རཾ་ཡཾ་མཾ་གསུམ་ལས། མེ་ཆུ་རླུང་
གསུམ་འཕྲོས་པ་ཡིས། ཕྱི་ནང་སྣོད་བཅུད་བསྲེགས་གཏོར་བཀྲུས། ཨ་ཡཾ་རཾ་མཾ་ཁཾ་
བྲུ་ལས། མདུན་གྱི་བུམ་པ་དཀྱིལ་འཁོར་ནི། འབྱུང་བ་རིམ་བརྩེགས་གདན་སྟེང་
དུ། བུམ་པ་ལྷ་ཡི་གཞལ་ཡས་ཁང་། རིན་ཆེན་ལྔ་ལས་གྲུབ་པ་སྟེ། གྲུ་བཞི་བྱ་འདབ་
309



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
གསུམ་ལྡན་ཏེ། ཏོག་དང་ཁྱུང་གུར་ཁྱུང་མགོ་ལྡན། ཕྱི་རིམ་ཟངས་རི་ལྕགས་རི་དང་།
བར་འཁྱམས་འདོད་ཡོན་སྣམ་བུ་ལ། བཀྲ་ཤིས་རྫས་བརྒྱད་རིན་ཆེན་བདུན། འདོད་
ཡོན་མཆོད་པ་དཔག་མེད་བཤམས། དབུས་ཀྱི་ལྟེ་བ་མཐིང་ལ་ཟླུམ། ཕྱི་རིམ་པད་མ་
འདབ་མ་བཞི། ཕྱོགས་ཀྱིས་མཚོན་པར་བསྒོམ་པའོ། །དེ་རྒྱབ་པད་མ་འདབ་དྲུག་སེར།
དེ་རྒྱབ་པད་མ་བཅུ་བཞི་སྔོ། དབུས་ཀྱི་ཕོ་བྲང་ལྟེ་བ་ལ། ཉི་ཟླ་པད་མའི་གདན་སྟེང་
དུ། བདག་ཉིད་ཐུགས་ལས་ཨོཾ་འཕྲོས་ནས། འོད་ཟེར་ཕར་འཕྲོས་ཚུར་འདུས་པས།
སངས་རྒྱས་བསྟན་པའི་གཙོ་བོ་དང་། ཐུགས་རྗེ་བྱམས་མ་གཉིས་སུ་བསྐྱེད། དེ་རྒྱབ་
མཚན་ལྡན་ཁྱེའུ་བཞི། དེ་རྒྱབ་འདུལ་གཤེན་ཐུབ་པ་དྲུག །དེ་རྒྱབ་ཡེ་གཤེན་བཅུ་བཞི་
བསྐྱེད། སྒོ་བཞི་སྒོ་སྲུང་ཁྲོ་བོ་བཞི། དེ་ལྟར་གཙོ་འཁོར་བཅས་པ་རྣམས། ལྟར་སྣང་
ཡོད་ལ་འཛིན་རྒྱུ་མེད། སྣང་སྟོང་ཟུང་འཇུག་སྒྱུ་མའི་སྐུ། ཆུ་ཟླའི་དཀྱིལ་འཁོར་ལྟ་
བུར་བསྒོམ། དབྱིངས་ནས་སྤྱན་དྲངས་གཉིས་མེད་བསྟིམ། གསུམ་པ་འཛབ་ཀྱི་འཕྲོ་
འདུ་ནི། རང་གི་ཐུགས་ཁར་ཉི་ཟླ་དང་། པད་མ་འདབ་དྲུག་མུ་ཁྱུད་ལྡན། དབུས་ཀྱི་
ལྟེ་བ་ཨོཾ་དང་མ། འདབ་མ་དྲུག་ལ་འབྲུ་དྲུག་བསྒོམ། དེའི་ཕྱི་རིམ་མུ་ཁྱུད་ལ། བསྙེན་
པའི་སྔགས་ཀྱིས་གཡས་སུ་འཁོར། དེ་ལ་རིག་པ་གཏད་ནས་སུ། ཨོཾ་མ་ཏྲི་མུ་ཡེ་ས་ལེ་
འདུ། ཞེས་བརྗོད་སྔགས་ཀྱི་འོད་ཟེར་ནི། དབུས་ཀྱི་ཨ་དང་མ་ལ་ཕོག །དབུས་ཀྱི་ཨ་
མའི་འོད་ཟེར་ནི། འདབ་དྲུག་ཡིག་འབྲུ་དག་ལ་ཕོག །འབྲུ་དྲུག་སྔགས་ཀྱི་འོད་ཟེར་
ནི། འདུལ་གཤེན་དྲུག་གི་ཐུགས་ཁར་ཕོག །འོད་ཟེར་ཉག་ཐག་ལུ་གུ་བརྒྱུད། ཡར་
འཕྲོས་བདེར་གཤེགས་ཐུགས་དམ་བསྐུལ། བྱིན་རླབས་འོད་ཟེར་བདག་ལ་ཐིམ།
གཉིས་མེད་ལས་ཀྱི་སེམས་དཔར་བསམ། བདག་རྒྱུད་བྱིན་གྱིས་བརླབས་པའོ། །འགྲོ་
བ་གཞན་ལ་སྤྲོ་བ་ནི། ཡབ་ཡུམ་ཐུགས་ཁའི་འོད་ཟེར་ནི། བདག་དང་མདུན་དུ་
བསྐྱེད་པ་ནི། འདུལ་གཤེན་དྲུག་གི་ཐུགས་ཁར་ཐིམ། འདུལ་དྲུག་ཐུགས་ཁའི་འོད་
310



མདོ་སྡེ།
མན་ངག་གསེར་གྱི་ཡང་ཞུན།
ཟེར་ནི། འགྲོ་བ་རིས་དྲུག་གནས་སུ་འཕྲོས། ཕྱི་ནང་སྣོད་བཅུད་ཞིང་ཁམས་སྦྱངས།
ལྷ་དང་ལྷ་མོའི་རང་བཞིན་ལས། ཐམས་ཅད་སྙིང་པོའི་སྒྲ་དབྱངས་སྒྲོགས། བསྐལ་
པར་བསགས་པའི་སྒྲིབ་པ་སྦྱང་། གཞའ་ལུས་འོད་སྐུ་ཐོབ་ནས་སུ། བདེར་གཤེགས་
སྐུ་རུ་གྱུར་པར་བསམ། སྐབས་སུ་འཛབ་འབུལ་འབྲུ་གཞོམ་བྱ། གསུམ་པ་འཕྲིན་ལས་
རིམ་པ་ནི། མདོའི་ལེའུ་ནང་ནས་བླངས། རྗེས་ཀྱི་བྱ་བའི་མན་ངག་གསུམ། དབང་
དང་བྱིན་རླབས་ཞུ་བ་དང་། ལྷ་ཚོགས་རང་ལ་བསྡུ་བ་དང་། མི་དམིགས་རྒྱ་ཡིས་
གདབ་པའོ། །
དང་པོ་བྱིན་རླབས་ཞུ་བ་ནི། དེ་ལྟར་སྒྲུབ་པ་རྫོགས་པ་དང་། མཚམས་བཅད་སྒོ་
དབྱེ་ཁྲུས་གསོལ་དང་། ཞུ་ལེན་དབང་བསྐུར་ལས་སོགས་བྱ། གཉིས་པ་ལྷ་ཚོགས་
བསྡུ་བ་ནི། དབྱེ་བསྡུ་རྒྱུན་གྱི་ཆོ་ག་བྱ། ཕྱི་སྣོད་དཀྱིལ་འཁོར་དག་ལ་བསྡུ། ནང་
བཅུད་ལྷ་ཚོགས་དག་ལ་བསྡུ། དཀྱིལ་འཁོར་ནང་གིས་ལྷ་ལ་བསྡུ། ལྷ་རྣམས་བདག་
གི་ལུས་ལ་བསྡུ། བདག་ཉིད་ཡི་གེ་ཨོཾ་ལ་བསྡུ། ཨོ་ཡང་ཡི་གེ་ཨ་ལ་བསྡུ། ཨ་ཉིད་སྐྱེ་
བ་མེད་ལ་བསྡུ། སྐྱེ་མེད་སྙིང་པོ་ཐུགས་ལ་བསྡུ། ཐུགས་ཉིད་མ་བཅོས་ཀློང་ལ་བསྡུ།
དོན་ལ་སྤྲོ་བསྡུ་མེད་པར་བཞག །གསུམ་པ་དམིགས་མེད་རྒྱས་གདབ་པས། ཕྱི་ནང་
སྣོད་བཅུད་འཁོར་འདས་བོན། མཚན་བཅས་མཚན་མེད་དགེ་བའི་ཚོགས། གྱེར་
ཟློས་སྔགས་གསུམ་ལས་སོགས་པ། ཐམས་ཅད་གང་ཡང་མི་དམིགས་པར། དམིགས་
མེད་བློ་འདས་ཆེན་པོར་བཞག །ཁམས་གསུམ་བོན་ཉིད་ཆེན་པོར་བཞག །དུས་
གསུམ་སྔ་ཕྱི་མེད་པར་བཞག །སྒྲིབ་མེད་ཟངས་ཐལ་ཆེན་པོར་བཞག །གཏད་མེད་
རྩ་བྲལ་ཆེན་པོར་བཞག །ཁྱབ་བདལ་བོན་དབྱིངས་ཆེན་པོར་བཞག །ཅེས་གསུངས་
སོ། །གཤེན་ཚད་མེད་འོད་ལྡན་གྱི་སྤྲུལ་པ། གྱེར་སྤུངས་དྲན་པ་ནམ་མཁའི་གདམས་
པ། མཁའ་འགྲོ་ཉི་མ་འོད་ལྡན་འབར་མར་བརྒྱུད། མཁའ་འགྲོ་མས་རྣལ་འབྱོར་ནམ་
311



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཁའ་རིན་ཆེན་ལ་བརྒྱུད། བཟླས་ཆོག་རིན་ཆེན་སྒྲོན་མ་ཡི། མན་ངག་གསེར་གྱི་
ཡང་ཞུན་རྫོགས་སོ། །འགྲོ་དོན་ཉི་མའི་ཟེར་བཞིན་རྒྱས་པར་ཤོག །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
312



རིན་ཆེན་སྒྲོན་མ་འཁོར་བ་དོང་སྤྲུག་གི་
ལས་ཀྱི་ཁ་ཚར་ཚེའི་སྒྲུབ་པ་
བཞུགས་སཱཧཱ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ཡི། ལས་ཀྱི་ཁ་ཚར་རྣམ་བཞི་ལས། མཁའ་འགྲོའི་
ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་ཀྱི་གཤེན། གང་ཞིག་སེམས་
ཅན་ཚེ་ཐུང་དང་། གཤེན་པོ་ཚེ་དཔལ་སྐྱོབ་པའི་ཕྱིར། བསྲུངས་སྐྱོབ་ཚེ་རུ་སྒྲུབ་པ་ནི།
སྔོན་འགྲོ་ཐམས་ཅད་གོང་དང་འདྲ། གཞི་མ་གཙང་མའི་སྟེང་དུ་ནི། ནས་ཀྱི་ཚོམ་བུ་
ལྔ་རུ་བཀོད། དབུས་སུ་བུམ་པ་རྒྱན་ལྡན་བཀོད། འབྲུ་སྣ་འཚོགས་པའི་གཏོར་མ་ལ།
མ་འདལ་བཤོས་བུ་རི་ལུས་རྒྱན། རྒྱ་ཆེ་དཔང་མཐོའི་ཚུལ་དུ་བཤམས། མདའ་དར་
མེ་ལོང་རིན་ཆེན་ལྔ། གཡུང་དྲུང་ཚེའི་རྫས་སུ་བཤམས། དེ་ལྟར་རྫས་རྣམས་འཚོགས་
པ་དང་། བར་ཆོད་ལོག་འདྲེན་བགེགས་སྤྲད་དེ། །
ཨོཾ་ང་ནི་རྣམ་པར་རྒྱལ་བ་སྟེ། ཉོན་ཅིག་ལོག་འདྲེན་བགེགས་ཀྱི་ཚོགས། འདི་རུ་མ་
འདུག་སོ་སོར་བྱེར། གལ་ཏེ་མི་འགྲོ་འདུག་གྱུར་ན། ངའི་ཐུགས་ཀྱི་འོད་ཟེར་ལས། ཁྲོ་
ཆེན་རུ་བཞི་བསམ་མི་ཁྱབ། ཕྱག་མཚན་མཚོན་ཆ་མེ་ལྟར་འབར། སྒྲུབ་ལ་བར་དུ་
གཅོད་བྱེད་པ། མགོ་ལུས་དུམ་བུ་སྟོང་དུ་གཏུབས། རྡུལ་ཕྲན་བཞིན་དུ་བརླག་པར་
313



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བྱའོ། །ཨོྃ་ཉེ་ལོ་ཡོ་ཁྲོ་ཏ་ཀར་མ་ཧཱུཾ་ཕཊ། ཅེས་པས་བར་ཆོད་བགེགས་བསྐྲད་དོ། །
གཉིས་པ་ཏིང་ངེ་འཛིན་བསྒོམ་པར་བྱ་བ་ནི། ཚད་མེད་བཞི་ལྡན་སེམས་བསྐྱེད་
ཀྱིས། འདི་ལྟར་ནམ་མཁའི་མཐའ་མཉམ་པས། འགྲོ་བ་ཚེ་ཉམས་དོན་ཕྱིར་དུ། འདི་
ཉིད་ཉམས་སུ་བླང་ངོ་སྙམ། རང་ཉིད་ཐུགས་ཁར་ཡི་གེ་ཨཻ། འོད་ཟེར་ཕར་འཕྲོས་
ཚུར་འདུས་པས། རང་ཉིད་བག་ཆགས་སྦྱངས་ནས་སུ། ཐུགས་ཁར་ཡི་གེ་ཨོཾ་དུ་གྱུར།
ཨོཾ་དང་བདག་ལུས་འོད་དུ་ཞུ། སངས་རྒྱས་བསྟན་པའི་གཙོ་བོར་བསྒོམ། གཡས་
པས་ལྕགས་ཀྱུ་གཡོན་བུམ་པ། ཐུགས་རྗེ་བྱམས་མ་ཟུར་ལ་འཁྲིལ། རྒྱན་དང་ཕྱག་
མཚན་ཡབ་དང་མཐུན། དབྱིངས་ནས་སྤྱན་དྲངས་གཉིས་མེད་བསྟིམ། ཐུགས་ཁར་
འོད་འཕྲོས་མདུན་དུ་ནི། བུམ་པ་དཀྱིལ་འཁོར་དག་ལ་ཕོག །ལྷའི་གཞལ་ཡས་ཉམས་
དགའ་བ། ཡིད་འོང་ཚད་ལས་འདས་པར་བསྐྱེད། ནང་དུ་པད་མ་འདབ་མ་བཞི།
གེ་སར་སྡོང་པོ་མུ་ཁྱུད་བཅས་སོ། །དབུས་སུ་ཉི་ཟླའི་གདན་སྟེང་དུ། ༀ་ལས་བསྟན་
པའི་གཙོ་བོར་བསྐྱེད། མ་ལས་ཐུགས་རྗེ་བྱམས་མ་བསྐྱེད། ཡབ་ཡུམ་ཐུགས་ཁའི་འོད་
ཟེར་ལས། ཧ་བཞི་ཧཱུྃ་བཞི་འཕྲོས་པ་ལས། པད་མ་འདབ་བཞིའི་གདན་ཐོག་ཏུ། ཁྱེའུ་
བཞི་དང་ཁྲོ་བོ་བཞི། ཞི་བ་ནང་དུ་ཞལ་གཟིགས་ནས། ཕྱག་མཚན་བུམ་པ་ལྕགས་ཀྱུ་
བསྣམས། ཁྲོ་བོ་ཕྱི་རུ་ཞལ་གཟིགས་ནས། ཚེའི་བར་ཆོད་བཟློག་པར་བསམ། དེའི་ཕྱི་
རིམ་མུ་ཁྱུད་ལ། དཔལ་མགོན་བདུན་ཅུ་རྩ་གཉིས་ནི། རང་རང་རྒྱན་དང་ཆ་ལུགས་
ལ། ཕྱག་མཚན་འབྲས་ཀྱི་བམ་པོ་དང༌། བུམ་པ་ལྕགས་ཀྱུ་རིན་ཆེན་དང་། ལྗོན་ཤིང་
མེ་ཏོག་ཨུད་དཔལ་བསྣམས། གཉིས་པ་འཛབ་ཀྱི་འཕྲོ་འདུ་ནི། བདག་དང་མདུན་
བསྐྱེད་ཐུགས་ཁ་རུ། ཙི་ཏ་རིན་ཆེན་ཟུར་བརྒྱད་དབུས། ཉི་ཟླ་པད་མའི་གདན་སྟེང་
དུ། ཧཱུྃ་ལས་རིན་ཆེན་གའུ་ཡི་ནང་། དབུས་སུ་ཨོཾ་ལས་བསྲུང་བྱ་བསྐྱེད། ཕྱི་རིམ་
འབྲུ་བརྒྱད་སྔགས་ཀྱིས་བསྐོར། བསྙེན་སྔགས་འདི་ལ་འབད་པར་བྱ། ཨོཾ་མ་ཏྲི་མུ་
314



མདོ་སྡེ།
ཚེ་སྒྲུབ།
ཡེ་ས་ལེ་འདུ། ཨ་བྲུ་ཚེ་བྲུ་ཨ་ཡུ་ཌཱ་ན་ཤྲི་ཛ་བྲུ་འདུ། ཞེས་པས་སྔགས་ཀྱི་འོད་ཟེར་ནི།
བདག་དང་མདུན་གྱི་ལྷ་རྣམས་ཀྱི། ཐུགས་ཁར་ཉག་ཐག་ལུ་གུ་བརྒྱུད། ཡར་འཕྲོས་
བདེར་གཤེགས་ཐུགས་དམ་བསྐུལ། བྱིན་རླབས་དངོས་གྲུབ་རང་ལ་ཐིམ། ཕར་
འཕྲོས་ཕྱོགས་མཚམས་སྟེང་འོག་གི །ལྷ་སྲིན་སྡེ་བརྒྱད་དྲེགས་ཚོགས་དང་། འབྱུང་བ་
ལྔའི་བཅུད་མདངས་བསྡུས། ཐུགས་ཁའི་སྲུང་བྱ་རྣམས་ལ་ཐིམ། ཚེ་བཀྲག་བཅུད་
མདངས་རྒྱས་པར་བསམ། མཆོད་ཡོན་དཔག་མེད་སྤྲུལ་ལ་འབུལ། སྐབས་སུ་འཕྲིན་
ལས་འདི་ལྟར་བྱ། །
ཨོཾ་རང་བཞིན་ལྷུན་གྲུབ་གཞལ་ཡས་ནས། རྒྱལ་བ་ཡབ་ཡུམ་ཚེ་ཡི་ལྷ། མཚན་
ལྡན་ཁྱེའུ་བཞི་ཁྲོ་བོ་བཞི། དཔལ་མགོན་བདུན་ཅུ་འཁོར་དང་བཅས། འགྲོ་བ་ཚེ་
ཉམས་དོན་ཕྱིར་དུ། གནས་འདིར་སྤྱན་འདྲེན་གཤེགས་སུ་གསོལ། འགྱུར་མེད་བརྟན་
པར་བཞུགས་སུ་གསོལ། གུས་པས་ཕྱག་འཚལ་སྡིག་པ་བཤགས། ཇི་སྙེད་མཆོད་
ཡོན་ཁྱེད་ལ་འབུལ། འཛབ་དང་འཕྲོ་འདུས་ཐུགས་དམ་བསྐུལ། བྱིན་གྱིས་རློབས་ལ་
བཞེས་སུ་གསོལ། ལྷོ་རིན་ཆེན་སྣ་ལྔའི་གཞལ་ཡས་ཀྱི། པད་མ་ཉི་མའི་གདན་སྟེང་དུ།
རྒྱལ་བ་བསྟན་གཙོ་ཚེ་ཡི་ལྷ། སྐུ་མདོག་རིན་ཆེན་བཻཌཱུརྱ། ཞལ་གཅིག་ཕྱག་གཉིས་
ལོངས་སྤྱོད་རྫོགས། རྒྱན་དང་ཆ་ལུགས་རིན་ཆེན་རྒྱན། ཕྱག་མཚན་ལྕགས་ཀྱུ་བུམ་པ་
བསྣམས། ཕྱག་འཚལ་སྐུ་བསྟོད་མཆོད་པ་འབུལ། གཡུང་དྲུང་ཚེ་ཡི་དངོས་གྲུབ་སྩོལ།
དེ་དང་མཉམ་པའི་ལྷ་མོ་ནི། ཡུམ་ཆེན་ཐུགས་རྗེ་བྱམས་མ་ནི། སྐུ་མདོག་དམར་
མོ་བྱི་རུ་འདྲ། རྒྱན་དང་ཆ་ལུགས་ཡབ་དང་མཐུན། ཕྱག་མཚན་ལྕགས་ཀྱུ་བུམ་པ་
བསྣམས། ཕྱག་འཚལ་སྐུ་བསྟོད་མཆོད་པ་འབུལ། གཡུང་དྲུང་ཚེའི་དངོས་གྲུབ་སྩོལ།
ཨོཾ་ཤར་གྱི་ཕྱོགས་ནས་ཚེ་ཡི་ལྷ། གཤེན་རབ་གཏོ་བུ་འབུམ་སྲས་ནི། དཀར་འབར་
ལྕགས་ཀྱུ་བུམ་པ་འཛིན། ཤར་གྱི་ཕྱོགས་ནས་ཚེ་ཡི་ལྷ། གཡུང་དྲུང་ཚེའི་དངོས་གྲུབ་
315



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྩོལ། ༀ་བྱང་གི་ཕྱོགས་ནས་ཚེ་ཡི་ལྷ། གཤེན་རབ་ཡིད་ཀྱི་ཁྱེའུ་ཆུང་ནི། ལྗང་འབར་
ལྕགས་ཀྱུ་བུམ་པ་འཛིན། བྱང་གི་ཕྱོགས་ནས་ཚེ་ཡི་ལྷ། གཡུང་དྲུང་ཚེའི་དངོས་གྲུབ་
སྩོལ། ༀ་ནུབ་ཀྱི་ཕྱོགས་ནས་ཚེའི་ལྷ། གཤེན་རབ་གསས་བུ་རྨ་ལོ་ནི། དམར་འབར་
ལྕགས་ཀྱུ་བུམ་པ་འཛིན། ནུབ་ཀྱི་ཕྱོགས་ནས་ཚེ་ཡི་ལྷ། གཡུང་དྲུང་ཚེའི་དངོས་གྲུབ་
སྩོལ། ༀ་ལྷོ་ཡི་ཕྱོགས་ནས་ཚེའི་ལྷ། གཤེན་རབ་གསས་བུ་གཡུ་ལོ་ནི། སྔོ་འབར་
ལྕགས་ཀྱུ་བུམ་པ་འཛིན། ལྷོའི་ཕྱོགས་ནས་ཚེ་ཡི་ལྷ། གཡུང་དྲུང་ཚེའི་དངོས་གྲུབ་
སྩོལ། ༀ་ཕྱོགས་བཞི་བགེགས་ཀྱི་ཁ་གནོན་པ། དབལ་གྱི་ཁྲོ་ཆེན་རུ་བཞི་ཡིས། ཕྱོགས་
བཞི་ཚེའི་གནོད་པ་དང༌། ཚེའི་བར་ཆོད་བསལ་དུ་གསོལ། ཨོྃ་ཕྱི་རིམ་པད་མའི་མུ་
ཁྱུད་ལ། དཔལ་མགོན་བདུན་ཅུ་རྩ་གཉིས་ནི། རང་རང་རྒྱན་དང་ཆ་ལུགས་ལ།
ཕྱག་མཚན་འབྲས་ཀྱི་བམ་པོ་དང་། བུམ་པ་ལྕགས་ཀྱུ་རིན་ཆེན་དང་། ལྗོན་ཤིང་མེ་
ཏོག་ཨུད་དཔལ་བསྣམས། ཕྱོགས་བཞི་མཚམས་བཞི་སྟེང་འོག་ནས། མི་ཚེ་ཕྱ་གཡང་
བཅུད་བསྡུས་ལ། དིང་འདིར་དངོས་གྲུབ་སྩལ་དུ་གསོལ། ཞེས་པས་དུས་དྲུག་སྐབས་
སུ་བསྟོད། འཛབ་བསྙེན་རྒྱུན་དུ་བགྲང་པར་བྱ། གསུམ་པ་རྨི་ལམ་པྲ་ལྟས་ལ། མིང་
སྲིང་ཆས་བཟང་རྒྱན་ལྡན་གྱིས། ཞལ་ཟས་སྣ་ཚོགས་སྟེར་བ་དང་། བྱིས་སྦ་ཁྱེའུ་བུ་
མོ་ཡིས། འབྲས་ཀྱི་བམ་པོ་ཁུར་བ་དང༌། སྟོང་ཁམས་འཇིག་རྟེན་ཐམས་ཅད་ཀྱི། ལོ་
འབྲས་ལོ་ཏོག་ལེགས་པ་དང་། ཡུལ་གྱི་མི་ཆེན་ཐམས་ཅད་ཀྱི། ཞལ་དང་ཞེ་ས་དགྱེས་
པ་དང་། རིན་ཆེན་སྣ་ལྔའི་གཏེར་སྙེད་དང་། དེ་རྣམས་བྱུང་ན་ཚེ་དཔལ་འགྲུབ། རྨི་
རྟགས་དེ་ལྟར་རྫོགས་པ་དང༌། མཚམས་བཅད་ཡོན་བདག་ཁྲུས་ནས་ཕྱུང༌། བུམ་
པ་གཏོར་མ་མགོར་བཞག་ལ། ཚེ་དཔལ་ཚེ་གཡང་བསྟིམ་པར་བྱ། ཨོཾ་བུམ་པ་ཚེའི་
གཞལ་ཡས་ཁང་། མནྡལ་གཡང་གི་རི་རབ་བརྟེན། འབྲུ་བཅུད་ལྷ་ཡི་ངོ་བོ་ཉིད། ཚེ་
མདའ་མི་འགྱུར་དཔག་བསམ་ཤིང་། སྐལ་ལྡན་རྣམས་ལ་དབང་བསྐུར་བས། གཡུང་
316



ཚེ་སྒྲུབ།
མདོ་སྡེ།
དྲུང་ཚེའི་ལྷ་རྣམས་དང་། གཉིས་སུ་མེད་པའི་དབང་ཐོབ་ཤོག །ཨོཾ་མ་ཏྲི་མུ་ཡེ་ས་ལེ་
འདུ། ཨ་བྲུ་ཚེ་བྲུ་ཨ་ཡུ་ཌཱ་ན་ཤྲི་ཙ་བྲོ་འདུ། ཞེས་པས་དབང་བསྐུར་ཚེ་བསྟིམ་བྱ། ཚེ་
དར་ལས་སོགས་ཚེ་རྟགས་བཏགས། ཚེ་མདའ་མི་འཆུག་གཏའ་རུ་བཟུང་། གཏོར་
མ་བུམ་ཆུ་ཀུན་ལ་སྤྲོ། དེ་ལྟར་སྲུང་སྐྱོབ་ཚེ་སྒྲུབ་འདི། ཚེ་ཟད་པ་རྣམས་ལ་ཚེ་བསྲིང་
ཞིང་། ཚེ་ཉམས་པ་རྣམས་ནི་གསོ་བར་འགྱུར། ཕྱི་མ་ཚེའི་རིག་འཛིན་ཐོབ། ཚེ་རིང་
ཉི་ཟླ་དག་དང་མཉམ། བཟླས་ཆོག་རིན་ཆེན་སྒྲོན་མ་ཡི། ལས་ཀྱི་ཁ་ཚར་རྣམས་
བཞི་ལས། འདི་ནི་ཟབ་པའི་མཆོག་ཡིན་ཏེ། ད་ལྟ་སྐལ་ལྡན་བུ་ལ་བསྟན། མ་བརྗེད་
ཐུགས་ཀྱི་དཀྱིལ་དུ་ཞོག །དེ་སྐད་མཁའ་འགྲོའི་ཞལ་ནས་གསུངས། བདག་གིས་
དཀར་ཆག་ཡི་གེར་བཏབ། བཀའ་སྐྱོང་རྣམས་ལ་བཟོད་པར་གསོལ། གྱེར་སྤུངས་
དྲན་པ་ནམ་མཁའི་ཐུགས་བཅུད། མཁའ་འགྲོ་མས་དབྲ་བཙུན་ནམ་མཁའ་རིན་ཆེན་
ལ་བརྒྱུད་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
317



རིན་ཆེན་སྒྲོན་མ་འཁོར་བ་དོང་སྤྲུག་གི་
ལས་ཀྱི་ཁ་ཚར་བཟློག་པའི་ལས་ཁ་
བཞུགས་སོ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་བོན།
ཡང་སྙིང་རིན་ཆེན་སྒྲོན་མ་ཡི། ལས་ཀྱི་ཁ་ཚར་རྣམ་བཞི་ལས། ཕལ་གྱི་རྒོལ་བ་ཟློག་
པ་ནི། མཁའ་འགྲོའི་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་ཀྱི་
གཤེན། གང་ཞིག་སེམས་ཅན་ཐམས་ཅད་ལ། བྱད་དང་དམོད་ཁ་སྡང་པ་ན། བཟློག་
པའི་ལས་ཁ་འདི་ལྟར་བྱ། མདོས་གཞི་གཙང་མའི་སྟེང་དུ་ནི། འབྲུ་སྣ་འཚོགས་པའི་
གཏོར་མ་ནི། དབལ་གཏོར་ཟུར་གསུམ་བརྗིད་དང་ལྡན། ཕྱོགས་བཞིར་གཏོར་ཕྲན་
བཞི་ཡིས་བསྐོར། མཚམས་བཞིར་བྷན་དྷ་ཁྲག་བཀང་བཞི། དུག་ཁྲག་མཚེ་དང་ཉུང་
དཀར་དང་། མཚོན་ཆའི་ཚོགས་ཀྱིས་བརྒྱན་པར་བྱ། ཕྱི་རིམ་དམར་ནག་རྩང་གིས་
བསྐོར། འབན་གཏོར་དབལ་བཤོས་རྒྱ་ཆེན་བཤམས། གཉིས་པ་ཏིང་འཛིན་རིམ་པ་
ནི། སེམས་བསྐྱེད་སྐྱབས་འགྲོ་སྤྱི་དང་མཐུན།
རྒྱུའི་ཏིང་ངེ་འཛིན་ལས་སུ། བདག་ཉིད་ཐུགས་ཀར་བསྲོ་ལས་སུ། གཤེན་རབ་
རྣམ་པར་རྒྱལ་བ་ནི། སྐུ་མདོག་སེར་པོ་གསེར་འོད་འབར། སྤྱན་གསུམ་ཁྲོ་འཛུམ་
མཆེ་བ་གཙིགས། གཡས་པ་འཇོམས་བྱེད་མཁའ་ལ་གདེངས། གཡོན་པ་གཞིལ་བྱེད་
318



མདོ་སྡེ།
ཁ་ཚར་ཟློག་པའི་ལས་ཁ།
ལྷང་ངེར་གནས། ཞབས་གཉིས་འགྱིང་བག་ཚུལ་དུ་བཞུགས། ཡུམ་ཡང་དམར་མོ་
ཁྲོ་འཛུམ་ཅན། གཡས་པས་གཙོ་འཁྱུད་ཕུར་པ་དྲིལ། གཡོན་པས་བྷན་དྷ་ཡབ་ལ་
སྟོབས། ཐུགས་ལས་འོད་ཟེར་ཕྱོགས་བཅུར་འཕྲོ། ཁྲོ་ཆེན་རུ་བཞི་རྔམ་པའི་སྐུ། ཞལ་
གདང་སྤྱན་བཟློག་མཆེ་བ་གཙིགས། བཅོ་བརྒྱད་སྤར་གདངས་མཚོན་ཆ་ཐོགས།
ཞབས་བཞི་བསྒྲད་ནས་ཁྲོ་ཚུལ་ཅན། འཁོར་ཡང་ཁྲོ་བོ་ཁྲོ་མོའི་ཚོགས། རེ་རེ་ལ་
ཡང་འཁོར་ཚོགས་འབུམ། མེ་རི་དགུ་འབུམ་དབུས་ནས་འགྱིང་། བདག་སྐྱེད་ཐུགས་
ལས་འོད་ཟེར་འཕྲོས། མདུན་གྱི་མདོས་དང་གཏོར་མ་རྣམས། བདག་བསྐྱེད་ལྟ་
བུར་བསྒོམ་པའོ། །བདག་དང་མདུན་གྱི་ལྷ་རྣམས་ཀྱི། ཐུགས་ཁར་བསྔོ་ལས་བཟློག་
སྔགས་འཁོར། མེ་སྤུངས་མཚོན་ཆ་ཐོག་རྒོད་འཕྲོ། ཕ་རོལ་སྦྱོད་གཏོང་བཟློག་པར་
བསམ། བྷན་གཏོར་དུས་དྲུག་དག་ཏུ་ནི། དགྲ་བགེགས་ཤ་ཁྲག་དམིགས་ལ་འབུལ།
བསྭོ་ཨོ་བོན་ཉིད་མི་འགྱུར་ཕོ་བྲང་ནས། ཁྲོ་བོ་ཆེན་པོ་རྣམ་པར་རྒྱལ། མཁའ་འགྲོ་
ཐུགས་རྗེ་བྱམས་མ་ཡུམ། ཁྲོ་ཆེན་རུ་བཞི་རྔམ་པའི་སྐུ། ཡབ་ཡུམ་སྤྲུལ་པ་འཁོར་དང་
བཅས། གནས་འདིར་སྤྱན་འདྲེན་གཤེགས་སུ་གསོལ། གུས་པར་ཕྱག་འཚལ་སྡིག་པ་
བཤགས། ཅི་སྙེད་མཆོད་ཡོན་མ་ལུས་པ། དགྲ་བགེགས་ཤ་ཁྲག་སྦྱངས་ཏེ་འབུལ།
བྱིན་གྱིས་རློབས་ལ་བཞེས་སུ་གསོལ། བཟློག་བསྒྱུར་དྲག་པོའི་ཕྲིན་ལས་མཛོད། བསྭོ་
བསྐལ་པ་མེ་དཔུང་འབར་བའི་ཀློང་། མེ་རི་དགུ་འབུམ་དབུས་དཀྱིལ་ན། འབྲུག་
ཁྱུང་སྟག་གཡག་ཆུ་སྲིན་ཁྲི། ཉི་ཟླ་པད་མའི་གདན་སྟེང་ན། ཁྲོ་བོ་ཆེན་པོ་རྣམ་པར་
རྒྱལ། བར་ཆོད་བདུད་འདུལ་བགེགས་ཀྱི་གཤེད། ཙོ་མ་གསེར་གྱི་མདོག་འདྲ་ཞིང་།
སྤྱན་གསུམ་མཆེ་བ་རབ་ཏུ་གཙིགས། གཡས་པ་འཇོམས་བྱེད་མཁའ་ལ་གདེངས།
གཡོན་པ་གཞིལ་བྱེད་ལྷང་ངེར་གནས། ཞབས་གཉིས་རྐྱང་སྐུམ་ས་བཅུ་གནོན། ཡུམ་
ཡང་དམར་མོ་ཁྲོ་འཛུམ་ཅན། གཡས་པས་གཙོ་འཁྱུད་ཕུར་པ་དྲིལ། གཡོན་པས་
319



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བྷན་དྷ་ཡབ་ལ་སྟོབས། ཞབས་གཉིས་སྟ་ཟུར་ཡབ་ལ་འཁྲིལ། ཤ་ཁྲག་བྷན་གཏོར་
མཆོད་པ་འབུལ། བྱད་དང་སྦོད་གཏོང་བཟློག་ཏུ་གསོལ། བསྭོ་ཡབ་ཡུམ་དེའི་བཀའ་
འཁོར་ནི། ཤར་ནས་ཟློག་བྱེད་ཁྲོ་བོ་ནི། དབལ་གསས་ཟོ་བོ་དབུ་དགུ་ནི། སྐུ་མདོག་
ཤེལ་དཀར་གངས་རི་འདྲ། དབུ་དགུ་ཕྱག་ཀྱང་བཅོ་བརྒྱད་པ། ཞབས་བཞི་བསྒྲད་
ནས་འཁྲོ་ཚུལ་ཅན། བཅོ་བརྒྱད་ཡེ་ཤེས་མཚོན་ཆ་བསྣམས། སྦྲུལ་དང་རྒྱུ་མའི་རྒྱན་
གྱིས་བརྒྱན། ཐོད་པ་སྐམ་རློན་སེ་རལ་ཁ། མེ་རི་དགུ་འབུམ་དབུས་ནས་འགྱིང་། རེ་
རེ་ལ་ཡང་འཁོར་ཚོགས་འབུམ། དྲི་ཟའི་རྒྱལ་པོའི་གདན་ལ་བརྗིད། འབན་གཏོར་
དབལ་བཤོས་འདི་བཞེས་ལ། ཤར་གྱི་སྦོད་གཏོང་བཟློག་ཏུ་གསོལ། བསྭོ་བྱང་ནས་
ཟློག་བྱེད་ཁྲོ་བོ་ནི། དབལ་གསས་གཟེ་མ་དབུ་དགུ་ནི། སྐུ་མདོག་ལྗང་ནག་འཇིགས་
པ་ལ། དབུ་དགུ་ཕྱག་ཀྱང་བཅོ་བརྒྱད་པ། ཞབས་བཞི་བསྒྲད་ནས་འཁྲོ་ཚུལ་ཅན།
བཅོ་བརྒྱད་ཡེ་ཤེས་མཚོན་ཆ་བསྣམས། སྦྲུལ་དང་རྒྱུ་མའི་རྒྱན་གྱིས་བརྒྱན། ཐོད་
པ་སྐམ་རློན་སེ་རལ་ཁ། མེ་རི་དགུ་འབུམ་དབུས་ནས་འགྱིང་། རེ་རེ་ལ་ཡང་འཁོར་
ཚོགས་འབུམ། བཙན་དང་གནོད་སྦྱིན་གདན་ལ་བརྗིད། འབན་གཏོར་དབལ་བཤོས་
འདི་བཞེས་ལ། བྱང་གི་སྦོད་གཏོང་བཟློག་ཏུ་གསོལ། བསྭོ་ནུབ་ནས་ཟློག་བྱེད་ཁྲོ་བོ་
ནི། དབལ་གསས་རུ་ཅོ་དབུ་དགུ་ནི། སྐུ་མདོག་དམར་སེར་བརྗིད་པ་ལ། དབུ་དགུ་
ཕྱག་ཀྱང་བཅོ་བརྒྱད་པ། ཞབས་བཞི་བསྒྲད་ནས་འཁྲོ་ཚུལ་ཅན། བཅོ་བརྒྱད་ཡེ་ཤེས་
མཚོན་ཆ་བསྣམས། སྦྲུལ་དང་རྒྱུ་མའི་རྒྱན་གྱིས་བརྒྱན། ཐོད་པ་སྐམ་རློན་སེ་རལ་
ཁ། མེ་རི་དགུ་འབུམ་དབུས་ནས་འགྱིང་། རེ་རེ་ལ་ཡང་འཁོར་ཚོགས་འབུམ། མ་མོ་
ཀླུ་བདུད་གདན་ལ་བརྗིད། འབན་གཏོར་དབལ་བཤོས་འདི་བཞེས་ལ། ནུབ་ཕྱོགས་
སྦོད་གཏོང་བཟློག་ཏུ་གསོལ། བསྭོ་ལྷོ་ནས་ཟློག་བྱེད་ཁྲོ་བོ་ནི། དབལ་གསས་རོམ་པོ་
དབུ་དགུ་ནི། སྐུ་མདོག་མཐིང་ནག་མེ་རི་འབར། དབུ་དགུ་ཕྱག་ཀྱང་བཅོ་བརྒྱད་པ།
320



མདོ་སྡེ།
ཁ་ཚར་ཟློག་པའི་ལས་ཁ།
ཞབས་བཞི་བསྒྲད་ནས་འཁྲོ་ཚུལ་ཅན། བཅོ་བརྒྱད་ཡེ་ཤེས་མཚོན་ཆ་བསྣམས། སྦྲུལ་
དང་རྒྱུ་མའི་རྒྱན་གྱིས་བརྒྱན། ཐོད་པ་སྐམ་རློན་སེ་རལ་ཁ། མེ་རི་དགུ་འབུམ་དབུས་
ནས་འགྱིང་། རེ་རེ་ལ་ཡང་འཁོར་ཚོགས་འབུམ། བདུད་དང་གཤིན་རྗེའི་གདན་ལ་
བརྗིད། འབན་གཏོར་དབལ་བཤོས་འདི་བཞེས་ལ། ལྷོ་ཕྱོགས་སྦོད་གཏོང་བཟློག་
ཏུ་གསོལ། བསྭོ་རྣམ་པར་རྒྱལ་བའི་མཐུ་སྟོབས་དང་། ཁྲོ་ཆེན་རུ་བཞིའི་དྲག་ཤུལ་
དང༌། སངས་རྒྱས་སྟོང་གི་ནུས་མཐུ་དང་། བདེར་གཤེགས་སྟོང་གི་བྱིན་རླབས་དང་།
སྔགས་ཚིག་འདི་ཡི་བདེན་པ་ཡིས། བདག་དང་རྒྱུ་སྦྱོར་ཡོན་བདག་གི །བྱད་དང་
སྦོད་གཏོང་ལྟས་ངན་བཟློག །བསྐལ་པ་སྟོང་གི་དམོད་པ་བཟློག །སྲིད་པ་གསུམ་གྱི་
ཕུར་ཁ་བཟློག །སྔགས་པ་སྟོང་གི་ཟོར་ཁ་བཟློག །མ་མོ་འབུམ་གྱི་དལ་ཁ་བཟློག །
བན་བྱད་བོན་བྱད་ལྟས་ངན་བཟློག །ལྷའི་བཀའ་ཆད་གཏོང་པ་བཟློག །སྲུང་མའི་
དབུ་ཡོགས་སྡིག་པ་བཟློག །གཤིན་རྗེའི་ཁྲམ་ལ་བཏབ་པ་བཟློག །མུ་སྟེགས་པར་བུ་
སྐོར་བ་བཟློག །སྐྱེ་བོའི་ཡ་ག་དར་བ་བཟློག །དུ་རུའི་དམག་སྣ་ལྡང་བ་བཟློག །དུས་
མེན་འཆི་བའི་ལྟས་ངན་བཟློག །ཕོ་བདུད་དལ་ཁ་གཡས་སུ་བསྒྱུར། མོ་བདུད་དལ་
ཁ་གཡོན་དུ་བསྒྱུར། ཆུང་བདུད་དལ་ཁ་མཁའ་ལ་བསྒྱུར། རྗེ་བདུད་དལ་ཁ་དགྲ་ལ་
བསྒྱུར། བཟློག་བསྒྱུར་དྲག་པོའི་འཕྲིན་ལས་མཛོད། ཨོཾ་མ་ཏྲི་མུ་ཡེ་ས་ལེ་འདུ། དྲུང་
མུ་ཙཀྲ་པད་མ་རད་ན་མུ་མར་ཧྲིམ་ཛ་གྲན་ལ་བཟློག་བྱོ། །ཞེས་པས་དུས་དྲུག་འཕྲིན་
ལས་བཅོལ། རྟགས་ནི་ཉམས་དང་རྨི་ལམ་ལ། བཙན་པོའི་མཁར་ལ་བསྡད་པ་དང་།
གོ་ཁྲབ་མཚོན་ཆ་དར་བ་དང་། གཡུལ་འགྱེད་དམག་ལས་རྒྱལ་བ་དང་། སྐྱེད་ཤིང་
རྩད་ནས་བཅད་པ་དང་། གོ་མཚོན་ཡ་ལད་བསྐོར་བ་འབྱུང་། དེ་ལྟར་རྨི་ལྟས་
རྫོགས་པ་དང་། གཏོར་མ་དགྲ་ཕྱོགས་ཟོར་དུ་འཕང་། རྗེས་ཤུལ་མི་དམིགས་རྒྱ་ཡིས་
གདབ། དེ་ལྟར་རིན་ཆེན་སྒྲོན་མ་ཡི། ཕ་རོལ་སྦོད་གཏོང་བཟློག་པ་ཡི། དྲན་པ་ནམ་
321



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཁའི་ཐུགས་བཅུད་འདི། ད་ལྟ་སྐལ་ལྡན་གཤེན་ལ་བསྟན། མ་བརྗེད་ཐུགས་ཀྱི་
དཀྱིལ་དུ་ཞོག །ཅེས་གསུངས་སོ། །ཁྲོ་བོ་རུ་བཞིའི་བཟློག་པ། མཁའ་འགྲོ་མས་དབྲ་
བཙུན་ནམ་མཁའ་རིན་ཆེན་ལ་བརྒྱུད་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
322



རིན་ཆེན་སྒྲོན་མ་འཁོར་བ་དོང་སྤྲུག་གི་
ལས་ཀྱི་ཁ་ཚར་ཕྲན་ཚགས་ལས་ཀ་
བཞུགས་སཱཧཱ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ཡི། ལས་ཀྱི་ཁ་ཚར་རྣམ་བཞི་ལས། ཕྲན་ཚགས་
ལས་ཁ་བསྟན་པ་ནི། མཁའ་འགྲོའི་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་
རིགས་ཀྱི་གཤེན། གང་ཞིག་སེམས་ཅན་རྨོངས་པ་ཡི། འགྲོ་བའི་ཚ་གདུང་བསལ་བའི་
ཕྱིར། དང་པོ་ནད་ཡམས་གཅོད་པ་ནི། ཡར་ཚེས་གཟའ་སྐར་བཟང་པོ་ལ། སྔོན་འགྲོ་
བསང་དང་ཆུ་གཏོར་བྱ། ཞི་ཅོག་གང་འཛོམ་ལས་སོགས་བྱ། གཞི་མ་གཙང་མའི་
སྟེང་དུ་ནི། ནས་ཀྱི་ཚོམ་བུ་བཀོད་པར་བྱ། བུམ་པ་རྒྱན་དང་ཆས་པ་རུ་། གཙང་ཆུ་
སྨན་སྤོས་སྦྱར་ལ་བླུག །རིན་ཆེན་འབྲུ་དང་ཉུང་དཀར་སྔགས། ཚད་མེད་བཞི་ལྡན་
སེམས་བསྐྱེད་བྱ། བདག་གི་ཐུགས་ཁར་ཨོཾ་ལས་སུ། འོད་ཟེར་ཕར་འཕྲོས་ཚུར་འདུས་
ནས། བདག་ཉིད་སྟོན་པ་གསལ་བར་བསྒོམ། ཕྱག་ན་བདུད་རྩིའི་བུམ་པ་བསྣམས།
མཐུ་དཔལ་གཟི་བརྗིད་ལྡན་པ་ཡིས། སྐྱོབ་བྱེད་ལྷ་མོ་མང་པོས་བསྐོར། ཕྱག་མཚན་
གསེར་ཙོ་འབར་བ་ཡིས། ནད་བདག་ཡམས་བདག་གནོད་པ་བསྲུང་། ཕྱག་གཡོན་
བདུད་རྩི་བུམ་པ་ཡི། མ་ནུས་འགྲོ་བ་ཉམས་ཐག་གསོ། བཟླས་པ་འདི་ལ་འབད་
323



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
པར་བྱ། ཨོཾ་མ་ཏྲི་མུ་ཡེ་ས་ལེ་འདུ། ཨུ་དུག་ཞི་བ་སངས་གསལ་ཤན་ཏིང་ཀུ་རུ་ཡེ་
སཱཧཱ། ཞེས་པས་སྨྲ་བཅད་དྭངས་པར་བྱ། རྟགས་ནི་ཉམས་དང་རྨི་ལམ་ལ། ནད་
བདག་ཡམས་བདག་བཟློག་པ་དང་། ཁ་ཆར་བུ་ཡུག་བཅད་པ་དང༌། སྨན་གྱི་སྦྱིན་
པ་འགྱེད་པ་དང་། འབྲུ་དང་མེ་ཏོག་གཏོར་བ་དང༌། དེ་ལྟར་མཚན་ལྟས་རྫོགས་པ་
དང༌། དང་པོ་ཉུང་དཀར་སྔགས་ཀྱིས་བྲིམ། དེ་ནས་བུམ་ཆུ་ཀུན་ལ་གཏོར། ནད་
ཡམས་བཟློག་པ་ཐེ་ཚོམ་མེད། གཉིས་པ་སྲིའུ་གསོ་བ་ཡང་། གཡུང་དྲུང་གཡས་སྐོར་
མེ་རི་འབར། གཡུང་དྲུང་ལྟེ་བར་ཡི་གེ་བྲོ། འབྲུ་བརྒྱད་སྔགས་ཀྱི་གཤམ་དུ་ནི། སྲུང་
བྱའི་མིང་སྤེལ་སྲུང་ཞིག་བྲིས། ཉུང་དཀར་མར་དཀར་དག་ལ་སྔགས། རྩ་སྟོང་དག་
ཏུ་ཁ་རུ་བླུག །འཁོར་ལོ་བྱིས་སྦའི་མགུལ་དུ་བཏགས། རབ་གནས་ཚེ་སྒྲུབ་སྙིང་པོ་བྱ།
སྲིའུ་གསོ་བར་ཐེ་ཚོམ་མེད། གསུམ་པ་སྡེ་བརྒྱད་སྒྲིབ་ཤིང་ཡང་། འཁོར་ལོ་རྩིབས་
བརྒྱད་མུ་ཁྱུད་གཉིས། ཕྱི་རིམ་གཡུང་དྲུང་ར་བ་དང༌། མེ་རི་གཡོན་སྐོར་འབར་
བར་བྱ། དབུས་སུ་བསྭོ་ལ་བསྲུང་བའི་སྔགས། དེ་རྒྱབ་མུ་ཁྱུད་བཟློག་པའི་སྔགས།
རྩིབས་ལ་སྡེ་བརྒྱད་སྲོག་སྔགས་དང་། གཤམ་དུ་སྡེ་བརྒྱད་སྒྲིབ་ཅིག་བྲི། ཤི་ཤིང་ཙན་
དན་སིང་ལྡིང་དང་། གུ་གུལ་གླ་རྐང་སྤྱི་གཞུར་སྦྱར། རབ་གནས་བྱས་ལ་མགུལ་དུ་
བཏགས། སྦྱོར་བ་ངན་པ་སྒྲིབ་པར་འགྱུར། བཞི་པ་སེར་བ་སྲུང་བ་ཡང་། གྲོ་ཤོག་
དག་གམ་ཞིང་རས་ལ། འཁོར་ལོ་མུ་ཁྱུད་རིམ་པ་གསུམ། རྩིབས་བཞི་དབུས་ཀྱི་ལྟེ་བ་
ལ། བསྲོ་ལ་སྲུང་བའི་སྔགས་ཀྱིས་སྐོར། དེ་རྒྱབ་སྟོང་པ་བོན་གྱི་ཀློང་། རྩིབས་བཞི་ཧཱུཾ་
ལས་ཁྲོ་བོའི་སྔགས། དེ་རྒྱབ་མུ་ཁྱུད་བཟློག་པའི་སྔགས། དེ་རྒྱབ་གཡུང་དྲུང་ར་བས་
སྐོར། མེ་རི་འབར་བ་གཡས་སྐོར་བྱ། ཉུང་དཀར་སྔགས་ལ་ནང་དུ་གཏུམས། ཕྱོགས་
བཞིར་ཐོ་གཟུགས་ནང་དུ་བཞག །སེར་བ་སྲུང་བ་ཐེ་ཚོམ་མེད། ཡེ་ཤེས་ཁྲོ་བོ་ཆེན་པོ་
བཞི། མེ་རི་དགུ་འབུམ་དབུས་ནས་འགྱིང་། ཕྱོགས་བཞིའི་གནོད་པ་སྲུང་བར་བསམ།
324



མདོ་སྡེ།
ལས་ཀྱི་ཁ་ཚར་ཕྲན་ཚགས་ལས་ཀ།
ལྔ་པ་གཞན་ཡང་ཕྲན་ཚགས་ནི། དམེ་མུག་ངན་གྲིབ་འབགས་པ་ནི། སྤྲེལ་གྲུམ་
གླང་དཀར་ཁྲག་ལ་སྔགས། ཁྲུས་བྱ་ཁོང་དུ་བཏུངས་གྱུར་ན། གྲིབ་ངན་སེལ་བར་ཐེ་
ཚོམ་མེད། སྨེ་མནོལ་དྲི་མ་ངན་པ་ཡང༌། ཆུ་གཙང་དག་ལ་སྤོས་བཏབ་ལ། ནང་མ་
གསུམ་ལ་ཁྲུས་བྱས་ན། ལས་སྒྲིབ་ཡིན་ཡང་དག་པར་འགྱུར། འགོ་བའི་ནད་ཡམས་
ཕྱོ་བ་ལ། སྨན་མཆོག་རྣམ་པར་རྒྱལ་བ་དང་། འགྲི་གང་གླ་རྩི་ག་བུར་དང་། ཡོན་
ཏན་ཅན་གྱི་གདུང་ཐལ་དང༌། གནས་ཆེན་བཟང་པོའི་ས་སྣ་སྦྱངས། འབྲུ་བརྒྱད་
སྔགས་ཀྱིས་བརྒྱ་སྟོང་བཏབ། ཡོན་ཏན་ཅན་གྱི་ཆབ་དང་ནི། ཡང་ན་ལོ་བརྒྱད་དྲི་
ཆུའི་སྦྲུ། རི་ལུ་སྲན་འབྲུ་ཙམ་དུ་བྱ། ནང་རེ་རི་ལུ་རེ་རེ་བཟའ། ནད་ཡམས་སྲུང་བ་
ཐེ་ཚོམ་མེད། དེ་ལྟར་རིན་ཆེན་སྒྲོན་མ་ཡི། ཕྲན་ཚགས་ལས་ཀ་ཟུར་ཙམ་འདི། རྒྱལ་
གཤེན་མི་ལུས་བསམ་ལེགས་བཀའ། དྲན་པ་ནམ་མཁའི་མཛད་སྲོལ་འདི། ད་ལྟ་
སྐལ་ལྡན་བུ་ལ་བསྟན། མ་བརྗེད་ཐུགས་ཀྱི་དཀྱིལ་དུ་ཞོག །ཅེས་གསུངས་སོ། །རིན་
ཆེན་སྒྲོན་མའི་ཆ་ལག་ཕྲན་ཚགས་ལས་ཀ། མཁའ་འགྲོ་མས་དབྲ་བཙུན་ནམ་མཁའ་
རིན་ཆེན་ལ་བརྒྱུད་པའོ། །ཨུ་ཡ། སྨར་རོ། །
325



རིན་ཆེན་སྒྲོན་མ་འཁོར་བ་དོང་སྤྲུག་གི་ལས་ཀྱི་
ཁ་ཚར་འཆི་བསླུ་གཏོར་བཟློག་
བཞུགས་སཱཧཱ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་བོན།
ཡང་སྙིང་རིན་ཆེན་སྒྲོན་མ་ཡི། ལས་ཀྱི་ཁ་ཚར་རྣམ་བཞི་ལས། འཆི་བསླུ་ཟློག་པའི་
ཆོ་ག་ནི། མཁའ་འགྲོའི་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་ཀྱི་
གཤེན། གང་ཞིག་སེམས་ཅན་ཐམས་ཅད་ནི། ཚེ་ཟད་དུས་བབ་ཁྲམ་ཐེབས་ན། འཆི་
བསླུ་བཟློག་པའི་ཆོ་ག་བྱ། འབྲུ་སྣ་ཕྱེ་མས་གླུད་ཡས་བཤམས། ཕོ་གླུད་སྐྱེས་པ་རྒྱན་
དང་ལྡན། མོ་གླུད་བཙུན་མོ་ཆས་དང་ལྡན། སྐྱེས་བུ་རྟ་དང་གོ་མཚོན་དང་། བུད་
མེད་རྒྱན་དང་ནོར་རྫས་དང་། ཕོ་སྟོང་མོ་སྟོང་འཁོར་དང་གཡོག །མདའ་བཀྲ་
འཕང་བཀྲ་སྣས་རིས་སོགས། འདོད་པའི་གླུད་ཡས་སྣ་ཚོགས་བཤམས། དང་པོ་ཚད་
མེད་བཞི་ལྡན་བསྒོམ། བདག་ཉིད་ཐུགས་ཁའི་ཨོཾ་ལས་སུ། འོད་ཟེར་ཕར་འཕྲོས་
ཚུར་འདུས་པས། བདག་ཉིད་སྟོན་པ་བཻཌཱུརྱ། ཞལ་གཅིག་ཕྱག་གཉིས་ལོངས་སྤྱོད་
རྫོགས། ཕྱག་གཡས་ཆག་ཤིང་གཡོན་མཉམ་བཞག །ཐུགས་ལས་འོད་འཕྲོས་མདུན་
དུ་ནི། འཆི་བདག་ནག་པོ་ལས་སོགས་པ། སྲོག་ལ་དབང་བྱེད་སྡེ་འཁོར་གཡོག །
མདུན་དུ་དམིགས་ལ་གླུད་ཡས་ནི། འདོད་པའི་ཡོན་ཏན་སྣ་ཚོགས་ཀྱིས། ཅི་འདོད་
326



མདོ་སྡེ།
འཆི་བསླུ་གཏོར་ཟློག་
གཏེར་དང་ལྡན་ནས་ཀྱང་། དགའ་མགུ་ལན་ཆགས་བྲལ་བར་བསམ། བཟླས་པའི་
སྔགས་པར་བྱ། ཨོཾ་མ་ཏྲི་མུ་ཡེ་ས་ལེ་འདུ། ཨ་ཏྲི་ནི་སུ་པྲ་དུ་ཨ་དཀར་ཀླུ་ཡ་ནི་སྨར་
སཱཧཱ། ཞེས་པའི་བརྒྱ་སྐོར་ཅིག་གིས་བསྔོ། ཨོཾ་ང་ནི་རྒྱལ་བ་བསྟན་པའི་བདག །རྣམ་
པར་རྒྱལ་བ་བགེགས་ཀྱི་གཤེད། མ་རུང་འདུལ་བའི་སྟོབས་པོ་ཆེ། སྟོང་གསུམ་ཁམས་
གསུམ་སྲིད་གསུམ་ཀུན། ཀུན་ཀྱང་རྒྱལ་བ་ང་ཡི་ཞིང་། སྣང་ཞིང་སྲིད་པའི་ལྷ་འདྲེ་
ཀུན། ཐམས་ཅད་ངའི་འཁོར་དང་གཡོག །རྒྱལ་བ་ང་ཡི་བཀའ་འབྱུང་གིས། ཐམས་
ཅད་བཀའ་དང་དམ་ལ་འདུས། ཀྱེ་ཚུར་གཤེགས་འཆི་བདག་གླུད་ཀྱི་སྡེ། མདོས་ཀྱི་
བདག་པོ་མདོས་ལ་བྱོན། གླུད་ཀྱི་བདག་པོ་གླུད་ལ་བྱོན། ཕྱོགས་ཕྱོགས་དག་ཀྱང་
ཕ་ཀི་ན། ཉི་མ་བྱང་ནུབ་མཚམས་ཤེད་ན། འཆི་བདག་ནག་པོ་སྲོག་གི་བདག །སྐུ་
མདོག་ནག་པོ་འཚེར་བ་ལ། དར་ནག་འཇོལ་བེར་ལུས་ལ་གོན། རལ་པ་ནག་པོ་
ཅོད་པན་ཅན། ཕྱག་ན་ཁྲམ་དང་ཞགས་པ་ཐོགས། དར་ནག་རུ་མཚོན་གྲུབ་ལ་ཟར།
ཆིབས་སུ་བདུད་རྟ་ནག་པོ་ཆིབས། འཁོར་དུ་སྲོག་བདག་ཤན་པ་འབུམ། བདུད་
དང་རྒྱལ་པོ་གཤིན་རྗེ་དང༌། བཙན་དང་མ་མོ་གནོད་སྦྱིན་དང༌། ལྟོ་ཕྱེ་གྲུལ་འབུམ་
མི་འམ་ཅི། རླུང་ལྷ་བདེ་བྲལ་ལས་སོགས་པ། ས་བདག་ཀླུ་གཉན་མ་ཡམས་ཚོགས།
ལྷ་སྲིན་སྡེ་བརྒྱད་འཁོར་དང་བཅས། ཚུར་གཤེགས་རྒྱལ་བའི་བཀའ་ལ་ཉོན། གླུད་
ཡས་འདི་ལ་དགོངས་པར་མཛོད། ཀྱེ་བདག་དང་རྒྱུ་སྦྱོར་ཡོན་བདག་གིས། ཕུང་པོ་
ཁམས་དང་སྐྱེ་མཆེད་ཀྱིས། གླུད་དང་ཡས་སུ་བསྔོ་བ་ནི། སྐུ་གླུད་ངར་མི་རྒྱན་ལྡན་
འདི། ཕོ་གླུད་སྐྱེས་པ་རྒྱན་དང་ལྡན། སྟག་རལ་གཟིག་ཤུབ་ཡ་ལད་སྐོར། གོ་ཆ་རྒྱན་
ཆ་སི་ལི་ལི། རྟ་རྒྱུག་མདའ་འཕེན་ཤ་ར་ར། མོ་གླུད་བཙུན་མོ་རྒྱན་དང་ལྡན། དར་
ཟབ་ནབ་བཟའ་པུ་རུ་རུ། གསེར་གཡུ་རྒྱན་ཆ་སི་ལི་ལི། གླུ་ལེན་བལ་འཁལ་ཀྱུ་རུ་
རུ། ཆུང་གླུད་བྱིས་སྦ་ལྟ་ན་སྡུག །མཚར་བཞད་འཛུམ་དང་མུ་ལུ་ལུ། རྩེ་འཇོལ་གར་
327



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྟབས་ལོག་གེ་ལོག །ཕོ་ཏོང་མོ་ཏོང་འཁོར་དང་གཡོག །མདའ་བཀྲ་འཕང་བཀྲ་རྩེ་
དང་འཇོར། ནམ་མཁའ་རྒྱང་བུ་རྣམ་རིས་སོགས། འདོད་ཡོན་སྣ་ཚོགས་ཐིབས་སེ་
ཐིབས། འཆི་བདག་ཁྱེད་ལ་གླུད་དུ་འབུལ། བདག་དང་རྒྱུ་སྦྱོར་ཡོན་བདག་གིས། ཚེ་
སྲིང་སྲོག་གླུད་དམ་པ་འདི། འབུལ་བ་ང་ཡིས་མི་ནོར་ལ། བཞེས་པ་ཁྱོད་ཀྱིས་མ་ནོར་
ཅིག །གླུད་ཡས་དམ་པ་འདི་བཞེས་ལ། རྒྱུ་སྦྱོར་ཡོན་བདག་འཁོར་བཅས་རྣམས།
བཟུང་བ་ཐོང་ལ་བསྡམས་པ་ཀློད། བཅིངས་པ་ཁྲོལ་ལ་མནན་པ་ཁྱོག །སོ་སོ་རང་
རང་གནས་སུ་དེངས། ཨོཾ་མ་ཏྲི་མུ་ཡེ་ས་ལེ་འདུ། ཨ་ཏྲི་ནི་སུ་པྲ་དུ་ཨ་དཀར་གྷ་ཡ་
ནི་སྨར་སཱཧཱ། ཞེས་ལོ་བདུད་ཕྱོགས་སུ་བསྐྱལ། དེས་ནི་འཆི་ལྟས་ངན་པ་དང་། མོ་
རྨི་ངན་དང་དྲ་ལྟས་རྩུབ། སྐད་གཅིག་བཟློག་པར་ཐེ་ཚོམ་མེད། རྒྱལ་བ་བདེན་པའི་
བཀའ་འདི་དག །མ་ནོར་གཞུང་བཞིན་བྱས་པ་ན། རྡོ་རྗེ་བྲག་ཀྱང་འཇིག་པར་འགྱུར།
དྲན་པ་ནམ་མཁའི་མཛད་སྲོལ་འདི། ད་ལྟ་སྐལ་ལྡན་གཤེན་ལ་བསྟན། མ་བརྗེད་
ཐུགས་ཀྱི་དཀྱིལ་དུ་ཞོགས། ཞེས་གསུངས་སོ། །འཆི་བསླུ་བཟློག་པའི་ཆོ་ག །མཁའ་
འགྲོ་མས་ནམ་མཁའ་རིན་ཆེན་ལ་བརྒྱུད་པའོ། །དེ་ནས་རིམ་པར་བརྒྱུད་ནས་ད་ལྟ་
བདག་ལའོ། །དགེའོ། །
328



རིན་ཆེན་སྒྲོན་མ་འཁོར་བ་དོང་སྤྲུག་གི་
སྒྲུབ་ཐབས་མེ་ལོང་
བཞུགས་སོ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ལས། མཁས་པ་དམུ་ཙ་ཏྲ་ཧེ་ཡི། སྒྲུབ་ཐབས་ཁོལ་
དུ་ཕྱུང་པའི་དོན། རྒྱལ་གཤེན་མི་ལུས་བསམ་ལེགས་ཀྱིས། བསྒྲགས་པ་རྣམ་གསུམ་
ཐུགས་ཀྱི་བཅུད། གྱེར་སྤུངས་དྲན་པ་ནམ་མཁའ་ཡི། ཐུགས་ལ་གསལ་བའི་བོན་
འདི་ལ། མཁའ་འགྲོའི་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་ཀྱི་
གཤེན། སྒྲིབ་སྦྱོང་རིན་ཆེན་སྒྲོན་མ་ཡི། སྒྲུབ་ཐབས་གསལ་བའི་མེ་ལོང་འདི། ཐམས་
ཅད་ཀུན་གྱི་སྙིང་པོར་གསུངས། འདི་ལ་སྤྱི་དོན་གཉིས་ཡིན་ཏེ། སྒྲིབ་སྦྱོང་གཞུང་དུ་
བསྒྲུབ་པ་དང༌། ཁ་སྒྱུར་ཕྲན་ཚགས་བསྒྲུབས་པའོ། །སྒྲིབ་སྦྱོང་གཞུང་དུ་བསྒྲུབ་པ་
ལ། གནས་དང་བཅའ་གཞི་ལག་ལེན་རྣམས། མན་ངག་ཡང་ཞུན་ནང་དུ་གསལ།
དུས་དང་ཚེས་གྲངས་གཟའ་སྐར་ནི། ཡར་ཚེས་བཟང་པོའི་དུས་སུ་འཇུག །དང་པོ་
སྒྲུབ་པ་གསར་པའི་དུས། དམེ་ཡུག་ངག་སྒྲིབ་མི་གཙང་སྤངས། འཆི་བསླུ་ལན་ཆགས་
འཇལ་བ་དང་། དཔལ་མགོན་ཆོ་ག་ལས་སོགས་བྱ། དེ་ནས་ཞག་ནི་ལྔ་བདུན་དང་།
ཡང་ན་གསུམ་ལས་སོགས་པ་ལ། ཀུན་སྙོམས་སྙིང་རྗེ་ཚད་མེད་བསྐྱེད། མདུན་གྱི་
329



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ནམ་མཁའ་ཁྲི་གདན་སྟེང་དུ། ཉི་ཟླ་པད་མའི་གདན་ཐོག་ཏུ། ལྷ་ཚོགས་གཙོ་འཁོར་
བཅས་པ་བསྐྱེད། དབྱིངས་ནས་སྤྱན་དྲངས་གཉིས་མེད་བསྟིམ། གཞུང་ནས་བརྒྱུད་
པའི་གསོལ་འདེབས་ལ། དུས་དྲུག་ཆག་མེད་གདབ་པར་བྱ། བྱིན་རླབས་ཆུ་བོས་
བདག་ལུས་བཀྲུ། ཡིག་འབྲུ་གསུམ་གྱིས་བདག་དབང་བསྐུར། དེའི་ངང་ལས་བསྙེན་
པ་དྲངས། རྟགས་ནི་ཉམས་སྣང་རྨི་ལམ་ལ། མཆིལ་སྣབས་ཟག་པ་འདོར་བ་དང་།
རྣག་ཁྲག་འབུ་སྲིན་བུད་པ་དང༌། ཁྲུས་བྱས་གོས་གསར་གོན་པ་དང༌། སྒྲིབ་པ་དག་
པའི་ལྟས་རྣམས་འབྱུང་། དེ་ནས་སྒྲུབ་པ་དག་ལ་འཇུག །དཀྱིལ་འཁོར་ལས་སོགས་
བཅའ་རྣམས་བྱ། སྔོན་དུ་འགྲོ་བའི་རིམ་པ་དང༌། མཆོད་སྦྱིན་ལས་སོགས་རྒྱན་
རྣམས་བཀྲམས། སྒྲུབ་མཆོད་ཟུང་འཇུག་སྦྲགས་པར་བྱ། །
གཉིས་པ་བདག་བསྐྱེད་མདུན་བསྐྱེད་རྣམས། གཞུང་དང་མན་ངག་ལྟར་དུ་བྱ།
གསུམ་པ་དུས་དྲུག་གཏོར་མ་ཡི། ལག་ཏུ་བླངས་པའི་གཏོར་མ་ནི། བདག་གི་ཐུགས་
ལས་འབྲུ་དྲུག་འཕྲོས། གཏོར་སྣོད་ཡངས་ཤིང་རྒྱ་ཆེ་བ། རིན་ཆེན་ལྔ་ལས་གྲུབ་པའི་
ནང་། གཏོར་མའི་ལོངས་སྤྱོད་སྣ་ཚོགས་ནི། རྒྱ་ཆེ་དཔང་མཐོ་ལྷུན་འཐུགས་པ། རི་
རབ་རྒྱ་མཚོ་ཙམ་དུ་བསམ། ཐུགས་ལས་རཾ་ཡཾ་མཾ་གསུམ་འཕྲོས། མེ་རླུང་ཆུ་ཡིས་མི་
གཙང་སྦྱངས། ཨ་ཨོཾ་ཧཱུྃ་ཞེས་བརྗོད་པ་ཡིས། ཨ་ལས་སྣོད་དང་ཨོ་ལས་བཅུད། ཧུ་
ལས་མཆོད་འབུལ་ལྷ་མོ་ཡིས། གཡས་གཡོན་སྐོར་ཞིང་སྦྱངས་པ་ལས། དྭངས་སྙིགས་
ཁུ་བ་རྩིགས་མ་བཅས། དྭངས་མས་རྒྱལ་བ་སྲས་བཅས་དང་། སྲིད་ཞུ་མགྲོན་ལ་
མཆོད་པ་འབུལ། བདག་རྒྱུད་བྱིན་གྱིས་རློབས་པར་བསམ། ཁུ་བ་ཡོན་ཏན་མགྲོན་
ལ་འབུལ། བསྟན་སྲུང་སྡོང་གྲོགས་བྱེད་པར་བསམ། རྩིགས་མ་ལན་ཆགས་མགྲོན་
ལ་འབུལ། བུ་ལོན་ལན་ཆགས་བྲལ་བར་བསམ། ལྷག་མ་སྙིང་རྗེའི་མགྲོན་ལ་འབུལ།
དགོས་འདོད་རེ་བ་སྐོང་བར་བསམ། ཚིག་བཤད་འདི་ལྟར་འབུལ། ༀ་གཏོར་སྣོད་
330



མདོ་སྡེ།
བསྒྲུབ་ཐབས་མེ་ལོང་།
ཡངས་ཤིང་རྒྱ་ཆེ་བ། གཏོར་མ་ལོངས་སྤྱོད་སྣ་ཚོགས་ནི། ཤ་ཁྲག་དཀར་མངར་
འདོད་ཡོན་ཚོགས། ཏིང་འཛིན་སྙིང་པོས་སྦྱངས་སྤེལ་ནས། ནམ་མཁས་ཁྱབ་ཚད་
མཆོད་ཡོན་འདི། རྒྱལ་བ་སྲས་བཅས་ལས་སོགས་ཏེ། སྲི་ཞུའི་མགྲོན་ལ་མཆོད་པ་
འབུལ། བྱིན་གྱིས་རློབས་ལ་བཞེས་སུ་གསོལ། དཔལ་མགོན་བདུན་ཅུ་ལས་སོགས་ཏེ།
ཡོན་ཏན་མགྲོན་ལ་མཆོད་པ་འབུལ། བསྟན་སྲུང་སྡོང་གྲོགས་མཛད་དུ་གསོལ། ལྷ་
སྲིན་སྡེ་བརྒྱད་ལས་སོགས་ཏེ། ལན་ཆགས་མགྲོན་ལ་མཆོད་པ་འབུལ། བུ་ལོན་ལན་
ཆགས་ཁེར་འགྱུར་ཅིག །རིས་དྲུག་སེམས་ཅན་ལས་སོགས་ཏེ། སྙིང་རྗེའི་མགྲོན་ལ་
མཆོད་པ་འབུལ། དགོས་འདོད་རེ་བ་སྐོང་བར་ཤོག །བདག་དང་མཐའ་ཡས་སེམས་
ཅན་རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས། མཐར་ཕྱིན་སངས་རྒྱས་ཐོབ་
པར་ཤོག །ཨོཾ་མ་ཏྲི་མུ་ཡེ་ས་ལེ་འདུ། ནམ་ཟུར་མུ་ཡེ་དེ་ཤོ་ཧ་ར་ཐིམ་ཐིམ་ཡེ་སྭཱཧཱ།
ཞེས་པས་དུས་གསུམ་དུས་དྲུག་ཏུ་འབུལ། ཞེས་གསུངས་སོ། ། །
ཡང་གསུངས་པ། ཉོན་ཅིག་སྐལ་ལྡན་རིགས་ཀྱི་གཤེན། འདིའི་བཀའ་སྐྱོང་རིམ་པ་
ནི། སྔོན་སངས་རྒྱས་བསྟན་པའི་བདག་པོ་ནི། སྟག་གཟིག་འོལ་མོ་ལུང་རིང་དུ། ཡེ་
ཤེས་འཇིག་རྟེན་ལས་སྒྲུབ་པའི། དམ་ཅན་རྒྱ་མཚོའི་སྡེ་ཚོགས་རྣམས། རྒྱུད་སྲུང་སོ་
སོར་དགོས་པའི་དུས། བོན་སྒོ་འདིའི་བཀའ་སྐྱོང་ནི། ནག་མོ་སྟག་རི་རོང་ལ་གཏད།
དབལ་བཤོས་ཟུར་གསུམ་སྟག་སོ་ཅན། ཤ་ཁྲག་དཀར་མངར་ཕུད་ཀྱིས་རྒྱན། གོང་
གི་རྟེན་གཏོར་ཞབས་སུ་བཤམས། དུས་དྲུག་གཏོར་མ་བཤམས་དུས་ནི། རང་ཉིད་
སྟོན་པའི་སྐུ་རུ་བསྒོམ། ཡང་ན་གྱེར་སྤུངས་དྲན་པ་བསྒོམ། མདུན་དུ་མ་མོ་གཙོ་
འཁོར་རྣམས། རྒྱན་དང་ཆ་ལུགས་ལྡན་པར་བསྐྱེད། འཕྲིན་ལས་རིམ་པ་འདི་ཡིས་
བསྐུལ། བྱོ་སྔོན་གྱི་བསྐལ་པ་དང་པོ་ལ། སངས་རྒྱས་བསྟན་པའི་གཙོ་བོ་ཡི། སྤྱན་
སྔར་ཁས་བླངས་དམ་བཅས་པའི། སྟག་གཟིག་ནག་མོ་སྟག་རི་རོང་། རྒྱུད་སྲུང་མ་
ནས་ང
331



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མོ་མཐུ་མོ་ཆེ། བསྟན་སྲུང་ལྷ་མོ་གཟི་མདངས་ཅན། སྐུ་མདོག་མཐིང་ནག་བརྗིད་
དང་ལྡན། ཞལ་གཅིག་ཕྱག་གཉིས་འཁྲོ་ཚུལ་ཅན། རལ་པ་ནག་པོ་ཐོར་ཅོག་བཅིངས།
ལྗང་ལོ་སིལ་བུས་སྐུ་སྟོད་ཁེབས། ལེབ་རྒན་འབར་བའི་དབུ་ཐོད་ལ། གསེར་གཡུ་མུ་
ཏིག་ལན་ཚར་བརྒྱན། དར་ནག་མཛེས་པའི་གོ་ཟུ་ལ། ཆུ་དར་སྔོན་པོའི་ཡང་ཤམ་
ཅན། གོང་སྐོར་སྟག་གི་ཟར་བུ་རིས། སྟག་རལ་གཟིག་ཤུབ་ཡ་ལད་སྐོར། བུད་མེད་
ལུས་ལ་ཕོ་ཡི་ཆས། གཡས་པས་རལ་གྲིས་དགྲ་སྲོག་གཅོད། གཡོན་པས་ནད་རྐྱལ་
དགྲ་ཡུལ་ཕུང་། ཆིབས་སུ་དྲེལ་ནག་རྐང་གསུམ་ཆིབས། ཞིང་ཆེན་སྟན་ལ་ཐོད་པའི་
སྒ། སྦྲུལ་དང་རྒྱུ་མའི་གང་རྨེད་བགྱིས། ཞིང་རས་ཤ་ཐག་མཐུར་སྲབ་ཅན། རྨིག་
བཞི་བར་སྣང་འདོར་བའི་ཚེ། སྟོང་ཁམས་སྐད་གཅིག་ཡུད་ལ་སྐོར། འཁོར་དུ་མ་མོ་
བྱེ་བས་སྐོར། འདིར་གཤེགས་རྒྱན་ལྡན་གཏོར་མ་བཞེས། དྲན་པ་ནམ་མཁའི་བཀའ་
མ་འདའ། རྣལ་འབྱོར་བདག་གིས་དམ་མ་དྲལ། གཡུང་དྲུང་བོན་གྱི་བསྟན་པ་སྲུངས།
བཅོལ་པའི་ཕྲིན་ལས་གྲུབ་པར་མཛོད། བློ་མ་མ་མུ་ཤང་སྟང་དུ་བྷ་ནི་བྷ་ལིང་ཏ་ཁ་ཁ་
ཁ་ཧི། ཞེས་འཕྲིན་ལས་བཅོལ། །
གཉིས་པ་འཛབ་ཀྱི་འཕྲོ་འདུ་ནི། མན་ངག་ཡང་ཞུན་ནང་དུ་གསལ། འཛབ་
བསྙེན་ཆུ་བོའི་གཞུང་བཞིན་དྲངས། གསུམ་པ་མཚན་རྟགས་རྨི་ལམ་ལ། དང་པོ་
རྨི་ལམ་འཚབ་འཚུབ་དང་། ཆོ་འཕྲུལ་ཟང་ཟིང་ཅི་བྱུང་ཡང་། སྟོང་ཉིད་ལྟ་བས་
ཟིལ་གྱིས་གནོན། སེམས་ཉིད་ཁྱབ་བདལ་ཀློང་ཆེན་ལ། གློ་བུར་རྐྱེན་གྱིས་ག་ལ་
འཇིག །རྣམ་རྟོག་རང་འབྱུང་རང་སར་ཡལ། གལ་ཏེ་དེ་ལས་མ་ཞི་ན། དོན་དམ་
ཀུན་རྫོབ་ཟུང་འཇུག་སྟེ། བདག་ཉིད་སྐད་གཅིག་དྲན་རྫོགས་སུ། རྣམ་པར་རྒྱལ་བ་
གསེར་གྱི་མདོག །ཞལ་གཅིག་ཕྱག་གཉིས་འཁྲོ་འཛུམ་ཅན། གཡས་པ་འཇོམ་བྱེད་
མཁའ་ལ་གདེངས། གཡོན་པ་གཞིལ་བྱེད་ལྷང་ངེར་གནས། ཡུམ་ཡང་དམར་མོ་
332



མདོ་སྡེ།
བསྒྲུབ་ཐབས་མེ་ལོང་།
འཁྲོ་འཛུམ་ཅན། གཡས་པས་གཙོ་འཁྱུད་ཕུར་པ་འདྲིལ། གཡོན་པའི་ཐོད་པ་བཅུད་
ཀྱིས་བལྟམས། ཕྱོགས་བཞིར་རུ་བཞི་ཁྲོ་བོ་བཞི། དབུ་དགུ་ཕྱག་ཀྱང་བཅོ་བརྒྱད་པ།
ཞབས་བཞི་བསྒྲད་ནས་འཁྲོས་ཚུལ་ཅན། སྐུ་ལ་བསྐལ་པའི་མེ་རི་འབར། སྤྲུལ་པའི་
ཁྲོ་ཆུང་གྲངས་མེད་འཕྲོ། བསྒྲུབ་ལ་བར་གཅོད་བྱེད་པ་ཡི། བགེགས་དང་ལོག་འདྲེན་
འབྱུང་པོ་རྣམས། མཐའ་ཡི་མུན་པར་གཏོར་བར་བསམ། དེས་ནི་བསྒྲུབ་པའི་བར་
ཆོད་ཞི། དེ་ནས་པྲ་ལྟས་བརྟག་པ་ནི། དེ་ཡང་རྣམ་པ་བཞི་ཡིན་ཏེ། སྒྲིབ་དག་ཐར་
ལམ་འབྱེད་པ་དང་། མཆོག་དང་ཐུན་མོང་གཉིས་སུའོ། །དྲི་མ་དག་དང་གོས་རུལ་
བསྐྱུར། རྣག་ཁྲག་བཤལ་དང་འབུ་སྲིན་བུད། ཤུ་བ་རྗེས་དང་ལུས་ནད་ཕན། མཆིལ་
སྣབས་ཕོས་དང་སྣ་ཁྲག་ལུད། མི་གཙང་སྐྱུགས་དང་ཟག་པ་འདོར། སྒྲེན་བུར་བུད་
དང་ངོ་ཚ་བྲལ། གོས་གསར་གྱོན་དང་སྐུ་ཁྲུས་གསོལ། སྒྲིབ་པ་དག་པའི་པྲ་ལྟས་
ཡིན། ལམ་འཕྲང་ཐར་ནས་ཆུ་བོ་བརྒལ། གྱེན་ལ་སོང་དང་སྐས་ལ་འཛེགས། དགྲ་
སྡང་ཐུབ་དང་གཡུལ་ལས་རྒྱལ། མཁར་ཁར་ཕྱིན་དང་གོ་ཁྲབ་བསྡར། རྫོང་རྩེར་ཕྱིན་
དང་ཉམས་ང་མེད། ཐར་ལམ་འབྱེད་པའི་པྲ་ལྟས་ཡིན། འབྲུ་ནས་སྨིན་དང་ལོ་ཐོག་
ལེགས། མེ་ཏོག་ཐང་དང་ནགས་ཚལ་ཕྱིན། དཀར་གསུམ་ཟས་དང་རིན་ཆེན་རྙེད།
ལུང་སྟོན་བྱུང་དང་གཏེར་ཁ་ཕྱེ། མི་ཆེན་འཚོགས་དང་ལྷ་འདྲེ་འདུ། ཀུན་གྱིས་ཕྱག་
བྱས་མཆོད་གནས་བཀུར། དབང་བསྐུར་བྱས་དང་གདམས་ངག་བསྟན། ཐུན་མོང་
གྲུབ་པའི་པྲ་ལྟས་ཡིན། ཉི་ཟླ་ཤར་དང་ལྷ་ཆ་དཀྲོལ། རི་བོ་ཏལ་ཕྱུང་རྒྱ་མཚོ་རྔུབ།
མཁའ་ལ་བྱ་འཕུར་ཁྱུང་ལ་ཆིབས། སྒྲ་རྒྱལ་འབྲུག་འཛེག་ཁྱུང་ལ་ཞོན། གླིང་བཞི་
ཡུད་སྐོར་སྟོང་ཁམས་ཉུལ། བདེར་གཤེགས་ཞལ་མཐོང་བཀའ་ལུང་གནང་། མཆོག་
ཏུ་གྲུབ་པའི་པྲ་ལྟས་ཡིན། ཕུང་པོ་སྤྲུལ་བསྒྱུར་བྱས་ནས་སུ། རིས་དྲུག་ཐམས་ཅད་
གནས་བསྒྲོད་ཅིང་། སེམས་ཅན་ཐར་པར་དྲངས་པ་དང་། ཆུ་བོ་རྒྱ་མཚོ་གྲུ་འདོར་
)HR
333



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཞིང་། སེམས་ཅན་དཔག་མེད་བཏོན་པ་དང༌། མ་ནུས་སེམས་ཅན་ཉམ་ཐག་རྣམས།
ལམ་འཕྲང་སྐས་ལ་ཁྲིད་པ་དང་། གཞན་ཡང་ཉམས་སྣང་རྨི་ལམ་ལ། གཟུགས་ཅན་
གཟུགས་མེད་སེམས་ཅན་རྣམས། སྟག་གཟིག་ཨུ་རྒྱན་མཁའ་སྤྱོད་དང་། བདེ་བ་
ཅན་དུ་བསྐྱལ་བ་དང༌། རང་ཉིད་སེ་གོལ་གཏོག་པ་ཡིས། ཇི་སྲིད་སྐྱེ་འགྲོ་མ་ལུས་པ།
ནམ་མཁའ་གཞའ་འོད་ཡལ་བ་དང་། དབྱིངས་རིག་མ་བུ་སྤྲད་པ་རྣམས། གཞན་
དོན་འབྱུང་བའི་པྲ་ལྟས་ཡིན། པྲ་ལྟས་དེ་ལྟར་རྫོགས་པ་ན། བདག་དོན་ལྷུན་གྲུབ་
གཞན་དོན་ནུས། ཞེས་གསུངས་སོ། །
ཡང་གསུངས་པ། ཉོན་ཅིག་སྐལ་ལྡན་རིགས་ཀྱི་གཤེན། འདི་དག་སྒྲུབ་པའི་གང་
ཟག་གིས། བཏགས་པས་ཆོག་པའི་འཁོར་ལོ་དང་། བཟའ་བས་ཆོག་པའི་རྫས་ཆོག་
དང་། བཟླས་པས་ཆོག་པའི་སྙིང་པོ་གསུམ། དེ་ལ་བཏགས་ཆོག་འཁོར་ལོ་ནི། བེམ་
ཆུང་བཞིན་དུ་གསལ་བར་བྲིས། རྫས་ནི་བཟང་དྲུག་ལས་སོགས་ཏེ། སྨན་སྣ་སྤོས་སྣ་
མང་དུ་བསགས། ཡོན་ཏན་ཅན་གྱི་གདུང་རུས་དང་། པུ་རི་རང་འབྱུང་མཆོད་རྟེན་
ནམ། མཚལ་དང་ལི་ཁྲི་སི་དྷུ་ར། རིན་ཆེན་སྣ་ལྔ་མུ་མེན་ཤེལ། ནས་འབྲས་ཏིལ་དང་
གྲོ་ལས་སོགས། དཀར་གསུམ་མངར་གསུམ་རྫས་རྣམས་ཀུན། བསེ་ཟངས་རིན་ཆེན་
སྣོད་དུ་བསགས། དར་དཀར་དག་གིས་ཞལ་ཁེབས་བྱ། བཟླས་པས་ཆོག་པའི་སྙིང་
པོ་ནི། གཟུངས་ཐག་རྒྱུད་ལ་སྔགས་པར་བྱ། དུས་གསུམ་བདེར་གཤེགས་བྱིན་རླབས་
དང་། མ་སྲིང་མཁའ་འགྲོའི་དངོས་གྲུབ་དང་། སྟོང་ཁམས་འཇིག་རྟེན་ཚེ་བཀྲག་
བཅུད། ཡང་ཡང་བསྡུ་ལ་བསྟིམ་པར་བྱ། དེ་ནས་སྒྲུབ་པ་ཚར་བ་དང་། ཡུ་ཏི་འོ་
མ་ཆུས་སྦྲུས་ལ། རི་ལུ་ནས་འབྲུ་ཙམ་དུ་བྱ། ནང་རེ་རི་ལུ་རེ་རེ་བཟའ། དེ་ཉིད་ནད་
ཡམས་མོད་པ་དང་། མི་མཐུན་ཕྱོགས་ངན་གར་འགྲོ་ཡང༌། རང་ཉིད་བསྲུང་ཞིང་
སྐྱོབས་པར་འགྱུར། གཞན་ཡང་སེམས་ཅན་ཐམས་ཅད་ཀྱི། རྫས་དེ་གང་གིས་རེག་པ་
334



མདོ་སྡེ།
བསྒྲུབ་ཐབས་མེ་ལོང་།
རྣམས། སྐྱེ་བ་གསུམ་མམ་ལྔ་བདུན་ནང་། ཐར་པ་ཐོབ་པར་ཐེ་ཚོམ་མེད། ངན་སོང་
གསུམ་དུ་ག་ལ་རྒྱུད། སེམས་ཅན་བེམ་རིག་བྲལ་བ་ཡི། ཁ་རུ་ཕྱིན་པའི་ཡོན་ཏན་གྱིས།
བར་དོའི་འཇིགས་པ་སྐྱོབ་པར་བྱེད། འཁོར་ལོ་རང་གི་མགུལ་དུ་བཏགས། གཞན་
དག་ལ་ཡང་ཕན་གདགས་བྱ། བེམ་རིག་བྲལ་དུས་སྤྱི་བོར་བཏོན། ཕུང་པོ་གཞའ་
དང་རིན་སེལ་འབྱུང་། བཏགས་གྲོལ་ཡོན་ཏན་བསམ་མི་ཁྱབ། བཟླས་པས་ཆོག་པའི་
སྙིང་པོ་ནི། གང་ཞིག་སེམས་ཅན་ཐམས་ཅད་དང་། མི་དང་དུད་འགྲོ་ལས་སོགས་
པའི། བླ་མ་དགེ་འདུན་འཚོགས་ས་དང་། དབང་ཁྲིད་རབ་གནས་ལག་ལེན་དང་།
ལམ་འཕྲང་ཟམ་པ་འཛུགས་ས་དང་། ཁྲིམས་འབོག་གསང་སྔགས་འཆད་ཉན་སར།
གསལ་དག་དབྱངས་ཀྱིས་བརྗོད་པ་ན། ཐོས་ཚད་ཐར་པ་ཐོབ་པ་དང་། སྒྲུབ་པའི་
བར་ཆོད་ཞི་བ་དང་། དགེ་བའི་བསམ་དོན་འགྲུབ་པ་དང༌། མཉམ་བཞག་ཏིང་
འཛིན་བརྟན་པ་དང་། ལས་རྣམས་མཐའ་རུ་ཕྱིན་པར་འགྱུར། དེ་ལྟར་བཏགས་ཆོག་
བཟླས་ཆོག་དང་། བཟའ་བས་ཆོག་པའི་རྫས་ཆོག་གསུམ། སྒྲུབ་ཐབས་གསལ་བའི་
མེ་ལོང་འདི། ཁོང་པའི་ནང་གི་སྙིང་དང་འདྲ། དེ་ཡང་ཐམས་ཅད་མདོར་བསྡུས་པ།
དྲན་པས་ཆོག་པའི་ཏིང་འཛིན་ནི། ཕྱི་ནང་སྣོད་བཅུད་འཁོར་འདས་བོན། ཐམས་
ཅད་རང་གི་སེམས་ཡིན་པས། བསྐྱེད་བསྒོམ་བློ་ཡི་དྲི་མ་ཡིན། དོན་ལ་བྱ་རྩལ་ཟད་
པ་ཡིན། བཏགས་ཆོག་འཁོར་ལོ་གྲོལ་དུ་མེད། རེག་ཆོག་རྫས་རྣམས་སྒྲུབ་ཏུ་མེད།
བཟླས་ཆོག་སྙིང་པོ་བརྗོད་དུ་མེད། དྲན་ཆོག་ཏིང་འཛིན་བསྒོམ་དུ་མེད། མེད་པ་དེ་
ཀ་བོན་ཉིད་ཡིན། མ་སྤྲོས་དེ་ཀ་སེམས་ཉིད་ཡིན། མ་བཅོས་དེ་ཀ་དབྱིངས་ཉིད་ཡིན།
ཚད་བསྒོམ་མི་དགོས་དྲན་པས་ཆོག །སངས་ཕྱིར་ཕ་རོལ་འགྲོ་བའི་དུས། དབྱིངས་སུ་
འགྲོ་བར་ཐེ་ཚོམ་མེད། དེ་ཕྱིར་དྲན་པས་ཆོག་པ་ཡིན། ཕྱི་རབས་དེ་ལྟར་ཐུགས་ལ་
ཞོག །དེ་ནི་སྒྲིབ་སྦྱོང་གཞུང་སྒྲུབ་ཡིན། ཁ་སྒྱུར་ཕྲན་ཚགས་གཞན་དུ་གསལ། སྒྲུབ་
335



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཆོད་ཟུང་འཇུག་སྦྲེལ་བ་ནི། དང་པོ་མཚམས་བཅད་བགེགས་བསྐྲོད་བྱ། དེ་ནས་
སྐྱབས་འགྲོ་སེམས་བསྐྱེད་དང་། རྒྱུད་པའི་གསོལ་བ་འདེབས་པར་བྱ། གཉིས་པ་རང་
བཞིན་མངོན་རྟོགས་བསྒོམ། མཆོད་རྫས་གཏོར་མ་བྱིན་གྱིས་རློབས། དང་པོ་མཆོད་
པ་སྤྱན་འདྲེན་དང་། སྒྲུབ་པའི་སྤྱན་འདྲེན་ཟུང་འཇུག་སྦྲགས། དེ་ནས་དགྱེས་བསྐྱེད་
ཕྱག་བཤགས་སོགས། སྨན་མཆོད་འཛབ་ཀྱི་འཕྲོ་འདུ་དང་། འཛབ་འབུལ་འབྲུ་
གཞོམ་ལས་སོགས་ཏེ། རིམ་པ་བཞིན་དུ་སྦྲགས་ནས་བྱ། དེ་ནས་རྣམ་ལྔ་སྐུ་བསྟོད་
དང༌། ཡར་མཆོད་མར་སྦྱིན་དཔལ་མགོན་དང༌། བསྔོ་བ་སྨོན་ལམ་རྒྱ་ཡིས་གཏབ།
དེ་ལྟར་གོ་རིམ་མ་ནོར་བ། གྱེར་སྤུངས་ཆེན་པོའི་མཛད་སྲོལ་ཡིན། ད་ལྟ་སྐལ་ལྡན་བུ་
ལ་བསྟན། མ་བརྗེད་ཐུགས་ཀྱི་དཀྱིལ་དུ་ཞོག །ཅེས་མཁའ་འགྲོ་མས་དབྲ་བཙུན་ནམ་
མཁའ་རིན་ཆེན་ལ་བརྒྱུད། བཟླས་ཆོག་རིན་ཆེན་སྒྲོན་མ་ཡི། སྒྲུབ་ཐབས་གསལ་བའི་
མེ་ལོང་། ཨིཐ། མངྒལཾ། །
336



རིན་ཆེན་སྒྲོན་མ་འཁོར་བ་དོང་སྤྲུག་གི་
ངོ་སྤྲོད་རིན་ཆེན་སྒྲོན་མ་བཞུགས་པ་
དགེ་ལེགས་འཕེལ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ལས། གཞུང་སྐབས་ཆ་ལག་རྣམ་པ་བརྒྱད། ཀུན་
གྱི་མདོར་བསྡུས་སྙིང་པོའི་དོན། མན་ངག་ཁོལ་ཕྱུང་ཐུགས་ཀྱི་བཅུད། གདམས་ངག་
རྩ་བ་དོན་གྱི་དངོས། མཐར་ཐུག་ལ་བཟླ་འབྲས་བུའི་དོན། ངོ་སྤྲོད་རིན་ཆེན་སྒྲོན་
མ་བསྟན། མཁའ་འགྲོའི་ཞལ་ནས་འདི་སྐད་གསུངས། ཉོན་ཅིག་སྐལ་ལྡན་རིགས་
ཀྱི་གཤེན། སྔོན་སངས་རྒྱས་མྱ་ངན་འདས་རྗེས་སུ། རང་འབྱུང་མཆོད་རྟེན་རྩ་བ་རུ།
འགྲོ་བ་སེམས་ཅན་དོན་ཆེད་དུ། གདུང་སོབ་ཆེན་པོ་མུ་ཆོ་བྱོན། ནུབ་ཕྱོགས་རྒྱལ་པོ་
རྒྱ་ཡི་ཡུལ། མུ་ཁྱུད་བདལ་པའི་མཚོ་གླིང་གི །དཀར་ནག་བཀྲ་གསལ་གསས་ཁང་
དུ། བསྟན་པ་རྣམ་གསུམ་རྗེས་བཞག་ལ། སྟོན་པའི་བཀའ་ལ་བརྟེན་ནས་སུ། མུ་
ཆོས་རིམ་པ་མང་པོར་ཕྱེ། མདོར་བསྡུས་རྣམ་པ་གསུམ་ལ་འདུས། མང་ལ་འབྲེལ་བ་
རྒྱས་པའི་བོན། བརྒྱད་ཁྲི་བཞི་སྟོང་ཐེག་དགུ་གསུངས། ཉུང་ལ་འདུས་པ་བསྡུས་
པའི་བོན། ཕྱི་ནང་གསང་བ་གསུམ་དུ་གསུངས། རན་ལ་འཚོགས་པ་འབྲིང་པོའི་
བོན། སྒོ་བཞི་མཛོད་དང་ལྔ་རུ་གསུངས། དེ་ཡང་སྒོ་བཞི་སྤྱི་རྒྱུག་པའི། གཙང་མ་
337



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཐོ་ཐོག་མཛོད་ཀྱི་བོན། ཡང་སྙིང་རིན་ཆེན་སྒྲོན་མ་ཡི། ངོ་སྤྲོད་དོན་གྱི་ལོ་རྒྱུས་ནི།
གསས་ཁང་དཀར་ནག་བཀྲ་གསལ་གྱི། ཕྱི་སྐོར་མུ་ཁྱུད་སྐྱེད་མོ་ཚལ། ལྷ་ཀླུ་མི་གསུམ་
འདུ་བའི་སར། གཤེན་རབ་འཁོར་སྡེ་བརྒྱད་ལས་སོགས། ལྷ་དང་མི་དང་ལྷ་མེན་
ཚོགས། ལྟོ་ཕྱེ་གྲུལ་འབུམ་མི་འམ་ཅི། དཔལ་མགོན་སྡེ་བརྒྱད་དྲི་ཟར་བཅས། ཕུན་
སུམ་ཚོགས་པའི་འཁོར་རྣམས་ཀྱིས། གཤེན་རབ་མུ་ཆོ་ལྡེམ་དྲུག་ནི། སེང་གེའི་གདན་
ལ་སྤྱན་དྲངས་ནས། བོན་གྱི་འཁོར་ལོ་སྐོར་དུས་སུ། འཁོར་གྱི་ནང་ནས་མཆོག་གྱུར་
པ། ཤེས་རབ་བློ་ལྡན་ཚད་སླེབས་ཤིང་། དད་ལྡན་མན་ངག་ཟུང་ཐུབ་པའི། ལོ་ཙ་
ཆེན་པོ་མི་དྲུག་ལས། མཁས་པ་དམུ་ཙ་ཏྲ་ཧེ་ཡིས། པུས་བཙུགས་ཐལ་སྦྱར་འདི་སྐད་
ཞུས། ཨེ་མ་རྒྱལ་སྲས་འགྲོ་བའི་མགོན། དམུ་རིགས་གདུང་རྒྱུད་ཕྱུ་ཡི་ཚ། གཤེན་གྱི་
གདུང་ཚབ་རིགས་ཀྱི་སྲས། ཐུགས་རྗེ་སེམས་ཅན་དོན་ལ་དགོངས། བར་སྣང་མཁའ་
ལ་གཞའ་སྤྲིན་གུར། སྐུ་མཛེས་ལྟ་བས་ཆོག་མི་ཤེས། ནམ་མཁའི་ལྷ་བྲན་འཁོར་གྱིས་
བསྐོར། དོག་ལ་སེམས་ཅན་དོན་ལ་བཞུད། རང་འབྱུང་མཆོད་རྟེན་རྩ་རུ་ཕེབས།
བདག་ཅག་འཁོར་སྡེ་ཡ་བརྒྱད་ཀྱིས། མུ་ཁྱུད་གླིང་དུ་གདན་དྲངས་ནས། སེང་གེའི་ཁྲི་
ལ་སྐུ་བཞུགས་ཤིང་། བརྒྱད་ཁྲི་བཞི་སྟོང་བོན་འཆད་པ། སངས་རྒྱས་ཞལ་བཞུགས་
དག་དང་མཚུངས། ཐམས་ཅད་མཁྱེན་པའི་སྟོན་པ་ལགས། བརྒྱད་ཁྲི་བོན་གྱི་ཡང་
བཅུད་ཀྱི། ཐེག་དགུ་མན་ངག་མདོར་བསྡུས་པ། ཐུགས་ཀྱི་དཀྱིལ་ནས་བཅུད་ཕྱུང་ལ།
བདག་ཅག་འཁོར་ལ་བཤད་དུ་གསོལ།
དེ་ལ་སྟོན་པས་བཀའ་བསྩལ་པ། ཉོན་ཅིག་འདུས་པའི་འཁོར་རྣམས་ཉོན། སྤྱིར་ནི་
བོན་ཉིད་རྒྱ་མཚོ་ལས། བོན་ཅན་མཚན་མ་བརྟག་དཀའ་ཞིང་། གཏིང་དཔག་ཚད་
ལས་འདས་ལགས་ཏེ། རྒྱལ་བའི་ཞལ་ནས་གསུངས་པ་ཡི། བརྒྱད་ཁྲི་བཞི་སྟོང་བོན་
རྣམས་ཀྱང་། མདོར་བསྡུས་ཐེག་པ་རིམ་དགུ་དང་། སྒོ་བཞི་མཛོད་ལྔ་ཕྱི་ནང་གསང་།
338



སྐར
མདོ་སྡེ།
ངོ་སྤྲོད་རིན་ཆེན་སྒྲོན་མ།
དེ་ཡང་སྡེ་སྣོད་གཉིས་སུ་འདུས། དཀའ་སྤྱད་སྡེ་དང་སླ་འགྱུར་སྡེ། གཉིས་ཀ་མ་
ཡིན་སྡེ་དང་གསུམ། སྣོད་ནི་དབང་པོ་རབ་འབྲིང་དང་། ཐ་མའི་སྣོད་དང་གསུམ་
དུའོ། །དེ་ཡང་སྡེ་སྣོད་གཉིས་སྦྱར་བ། དབང་པོ་རབ་ཀྱི་གང་ཟག་ལ། དཀའ་སྤྱད་སྡེ་
དང་སྦྱར་ལ་བསྟན། དབང་པོ་ཐ་མའི་གང་ཟག་ལ། སླ་འགྱུར་སྡེ་དང་སྦྱར་ལ་བསྟན།
དབང་པོ་འབྲིང་གི་གང་ཟག་ལ། གཉིས་ཀ་མ་ཡིན་སྡེ་དང་སྦྱར། དེ་ལྟར་སྡེ་སྣོད་
གཉིས་སྦྱར་ཞིང་། ལྟ་བ་ཡས་མར་དབུབ་པ་དང༌། སྤྱོད་པ་མས་ཡར་འཛེགས་པ་
དང་། སྙིང་རྗེ་ཆེན་པོར་གཞི་བླངས་ནས། ཕ་རོལ་ཕྱིན་དྲུག་ལམ་ལ་བསྒྲོད། གཡུང་
དྲུང་ས་བཅུའི་སྐས་ལ་འཛེག །མཐར་ཐུག་བྱང་ཆུབ་འབྲས་བུ་ཐོབ། འཁོར་རྣམས་དེ་
ལྟར་ཉམས་སུ་ལོང་། ཞེས་གསུངས་སོ། །
ཡང་གསུངས་པ། ཉོན་ཅིག་འདུས་པའི་འཁོར་རྣམས་ཀུན། བརྒྱད་ཁྲི་བཞི་སྟོང་
ཐེག་རིམ་དགུ། སྒོ་བཞི་མཛོད་ལྔ་ཕྱི་ནང་གསང་། ཡང་གསང་མཐར་ཐུག་དཀའ་
སྤྱད་སྡེ། དཔོན་གསས་མན་ངག་ལུང་གི་བོན། སྤྱི་རྒྱ་རླབས་གཅོད་ཐེག་ཆེན་དོན།
ཉག་གཅིག་རིག་པའི་དབྱིངས་ལ་འདུས། དབྱིངས་ཆེན་འགྱུར་མེད་ཐོག་མཐའ་བྲལ།
ཀ་དག་ལྷུན་གྲུབ་འདུས་མ་བྱས། སྐྱེ་མེད་འགག་མེད་གཉིས་མེད་ངང་། ངང་ཉིད་
མ་བཅོས་གཡོ་བ་མེད། གཡོས་པའི་ཡེ་ཤེས་ལོངས་སྤྱོད་རྫོགས། སྣ་ཚོགས་སྒྱུ་མ་ཆོ་
འཕྲུལ་སྐུ། སྒྱུ་འཕྲུལ་དྲྭ་བ་མངོན་རྫོགས་ཤིང་། སྣ་ཚོགས་ངེས་མེད་ཚད་འཛིན་བྲལ།
ཅིར་ཡང་མ་ངེས་ཅིར་ཡང་སྣང་། སྙིང་པོ་འགྲོ་ཀུན་ཡོངས་ལ་ཁྱབ། ཁྱབ་བདལ་ཆེན་
པོ་བོན་གྱི་སྐུ། ཡོངས་རྫོགས་ཐིག་ལེ་ཉག་གཅིག་སེམས། དུས་གསུམ་མཉམ་པ་ཉིད་
དུ་གནས། འདི་ལ་དགག་སྒྲུབ་སྤངས་བླངས་དང་། རྒྱུ་འབྲས་བླངས་དོར་ཡོད་མ་
ཡིན། བྱ་བྱེད་སྤྱོད་པའི་མཐའ་ལས་འདས། ཉོན་མོངས་དྲི་མ་ཀུན་དང་བྲལ། འདི་
ཞེས་གཟའ་གཏད་སྤྲོས་པ་ཟད། སྤྲོས་བྲལ་ཆེན་པོ་བོན་ཉིད་དབྱིངས། བདག་ཉིད་
339



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ཆེན་པོ་དབྱིངས་ཉིད་སྐུ། ཡེ་ནས་ཡེ་ཤེས་ཆེན་པོ་ཉིད། ངང་ལ་འཆི་མེད་སྐྱེས་ནས་
བཙན། འདིའི་ངང་ལས་ཐམས་ཅད་འབྱུང༌། འོད་ལྔ་སྐུ་དང་དཀྱིལ་འཁོར་རྫོགས།
བྱང་སེམས་སྐྱེ་མེད་རིན་པོ་ཆེ། འགག་མེད་འགྲོ་བའི་དོན་ཀུན་མཛད། ངང་ལས་མ་
གཡོས་མཉམ་པའི་ཚུལ། ཐབས་ལ་མ་འགག་བཀྲིད་དྲང་དོན། འདི་ལྟར་རྟོགས་པ་
སངས་རྒྱས་ས། མ་རྟོགས་སེམས་ཅན་འཁོར་བའི་རྒྱུ། རྟོགས་དང་མ་རྟོགས་ཐ་སྙད་
ཙམ། དོན་དུ་བྱང་སེམས་རིན་ཆེན་ལ། རྟོགས་རྒྱུ་རྟོགས་མཁན་ག་ལ་ཞིག །གདོད་
མའི་སངས་རྒྱས་ཡིན་པ་ལ། འཁོར་རྣམས་དེ་ལྟར་ཤེས་པར་མཛོད། ཅེས་གསུངས་
སོ། །
ཡང་གསུངས་པ། ཉོན་ཅིག་འདུས་པའི་འཁོར་རྣམས་ཀུན། འདི་ལྟར་དཔོན་
གསས་ལུང་གི་བོན། ཚེ་གཅིག་སངས་རྒྱས་སྒྲུབ་པའི་ཐབས། ཟབ་མོ་ཉེ་བར་བསྒྲོད་
པའི་ལམ། ཐེག་བརྒྱད་ཧྲིལ་བོར་འགྲོ་བའི་དོན། ཡེ་སྲིད་ཡང་མེས་ཆེན་པོའི་བཀའ། །
ཀུན་མཁྱེན་རིག་པའི་རྒྱལ་པོའི་ལུང་། རྫོགས་པའི་སངས་རྒྱས་གཤེགས་པའི་ཤུལ།
ཕྱིས་འབྱུང་བདེར་གཤེགས་བྱོན་པའི་ལམ། ད་ལྟ་དོན་མཛད་སེམས་དཔའི་གནས།
ཕ་རོལ་ཕྱིན་པ་ཐེག་ཆེན་དོན། ཐེག་བརྒྱད་འདུས་པའི་སྙིང་པོ་འདི། དཔེར་ན་ནམ་
མཁའི་དབྱིངས་དང་འདྲ། མཐའ་དབུས་ཕྱོགས་བྲལ་ཀུན་ལ་ཁྱབ། གསལ་འཚེར་
ཉི་མའི་སྙིང་པོ་འདྲ། ཀུན་ལ་འོད་འཕྲོ་ཡོངས་ལ་སྙོམས། བར་སྣང་དངོས་མེད་
རླུང་དང་འདྲ། ཤུགས་འབྱུང་འཛིན་མེད་རང་སར་གྲོལ། ཐེག་སྟོབས་གསེར་གྱི་ས་
གཞི་འདྲ། ཐམས་ཅད་ཀུན་བརྟེན་ཀུན་གྱི་གཞི། ཡིད་བཞིན་ནོར་བུ་རིན་ཆེན་འདྲ།
དགོས་འདོད་ཀུན་འབྱུང་ཕུན་སུམ་ཚོགས། འདབ་ཆགས་རྒྱལ་པོ་ཁྱུང་དང་འདྲ། སྤྱི་
རྒྱ་རླབས་ཆོད་འུབས་སུ་ཆུད། གཅན་གཟན་རྒྱལ་པོ་སེང་གེ་འདྲ། དཔལ་རྩལ་སྟོབས་
ལྡན་ཟིལ་གྱིས་གནོན། ཤུགས་འབྱུང་གླང་ཆེན་སྨྱོན་པ་འདྲ། གང་བྱུང་སྣང་བ་ཐད་
340



མདོ་སྡེ།
ངོ་སྤྲོད་རིན་ཆེན་སྒྲོན་མ།
ཀར་གཅོད། དཔའ་ངར་རྣོན་པོའི་མཚོན་དང་འདྲ། གང་ལ་རྒྱབ་པའི་ཐོགས་པ་
མེད། བླང་དོར་བྱིས་སྦའི་རྩེ་མོ་འདྲ། གང་ལ་ངེས་མེད་འཛིན་པ་བྲལ། དུག་འཛོམས་
རྨ་བྱ་ཆེན་པོ་འདྲ། སྐྱོན་རྣམས་མ་སྤངས་རྒྱན་དུ་ཤར། དུག་སེལ་ངང་པའི་རྒྱལ་པོ་
འདྲ། རྒྱུ་འབྲས་སྤང་བླང་ཞིབ་ཏུ་བརྩི། གསུང་སྙན་གཡུ་བྱ་ཁུ་བྱུག་འདྲ། འགྲོ་དྲུག་
སེམས་ཅན་དང་བ་སྤྲོ། དབང་ཆེན་འཁོར་ལོ་བསྒྱུར་རྒྱལ་འདྲ། ཐམས་ཅད་ཀུན་ལ་
མངའ་དབང་མཛད། མཁས་ཁྱད་སྒམ་པོ་ཕྱི་དང་འདྲ། ལེགས་ཉེས་དྲང་ཤན་ཆག་
ལ་འཇལ། བྱམས་སེམས་བུ་གཅིག་མ་དང་འདྲ། ཀུན་ལ་བུ་གཉེན་འདུ་ཤེས་ལྡན།
བརྩེ་གདུངས་མིང་གཅིག་སྲིང་དང་འདྲ། གང་ལ་ཕན་སེམས་འདུན་པ་བསྐྱེད། ཕྱི་
ཆས་འཛངས་མའི་སྲས་དང་འདྲ། ནམ་དགོས་དུས་དུ་སླེབས་པའི་ཆོག །བརྗིད་ལྡན་
གསེར་གྱི་རི་རབ་འདྲ། འཕོ་འགྱུར་མེད་པ་གདེངས་དང་ལྡན། གཙང་དག་ཁྲིམས་
ལྡན་དྲང་སྲོང་འདྲ། ཚུལ་ལམ་ཐབས་ཀྱི་ལམ་ལ་གནས། ཟུང་འཇུག་གསང་སྔགས་
ལམ་པ་འདྲ། ཐབས་ཤེས་གཉིས་མེད་གཅིག་ཏུ་རོལ། ཕན་སྟོབས་ཆབ་ནག་བོན་
དང་འདྲ། འགྲོ་ལ་ཕན་སེམས་དགའ་བདེ་བསྐྱེད། ནུས་སྟོབས་རྒྱུ་ཡི་བོན་བཞི་འདྲ། །
དཔལ་གྲགས་བསོད་ནམས་རིགས་རྒྱུད་སྤེལ། སྤྱོད་ལམ་བྱང་ཆུབ་སེམས་དཔའ་འདྲ།
འགྲོ་བ་ཀུན་གྱི་སྤྱན་ལ་མཛེས། དྲི་མེད་ཤེལ་སྒོང་ཕྱིས་པ་འདྲ། སྐྱོན་གྱིས་མ་གོས་རྣམ་
པར་དག །དྲི་ཞིམ་རྣམ་པར་རྒྱལ་བ་འདྲ། རྟག་ཏུ་འགྲོ་བའི་ཟུག་ངུ་སེལ། དྲི་བྲལ་
རང་སེམས་གཙང་མ་འདྲ། གདོད་ནས་ཐེ་ཚོམ་ཡིད་གཉིས་བྲལ། མ་འགགས་དབྱར་
ཁའི་རྩི་ཐོག་འདྲ། སྣང་བ་སྣ་ཚོགས་ཅིར་ཡང་སྣང་། བརྗོད་དུ་མེད་པ་སྙིང་པོའི་དོན།
ཐིག་ལེ་ཉག་གཅིག་འདུས་པའི་མཆོག །ཀུན་བཟང་དགོངས་པ་མཐར་ཐུག་བོན། ཚེ་
གཅིག་སངས་རྒྱས་སྒྲུབ་པའི་ཐབས། རིག་པ་ཅན་གྱི་སྨན་ཡིན་ཏེ། རྨོངས་པ་ཅན་
གྱི་དུག་ཏུ་འགྱུར། དེ་ཕྱིར་ཀུན་གྱི་ཐུན་མོང་མེན། ཐེག་བརྒྱད་བོན་གྱི་སྙིང་པོ་ཡིན།
341



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
འཁོར་རྣམས་དེ་ལྟར་ཐུགས་ལ་ཞོག །ཅེས་གསུངས་སོ། །
ཡང་གསུངས་པ། ཉོན་ཅིག་འདུས་པའི་འཁོར་རྣམས་ཀུན། དེ་ལྟར་ཐེག་པ་ཆེན་
པོའི་དོན། ཡེ་ནས་རང་སེམས་སངས་རྒྱས་དང་། སྐད་གཅིག་འབྲལ་མེད་ངང་གནས་
པ། རང་ཆས་ལྷུན་གྲུབ་དེ་བཞིན་ལས། བྱ་སྤྱོད་མཐའ་ལས་འདས་ལགས་ཏེ། འོན་
ཀྱང་ཐབས་དང་བརྡའ་བསྟན་ནས། སྐལ་ལྡན་ལམ་ལ་ཁྲིད་པའི་ཕྱིར། ཉམས་སུ་ལེན་
པའི་གདམས་པ་བསྟན། འདི་ལ་སྤྱི་དོན་གསུམ་ཡིན་ཏེ། སྔོན་འགྲོ་སྤྱོད་ལམ་རྣམ་
བཞི་དང་། དངོས་གཞི་ཉམས་ལེན་རྣམ་བཞི་དང་། རྗེས་ཐོབ་ངོ་སྤྲོད་རྣམ་བཞིའོ། །
དེ་ལྟར་སྤྱི་དོན་བཅུ་གཉིས་ལ། ཐོག་མར་སྔོན་དུ་འགྲོ་བ་ཡི། སྤྱོད་ལམ་རྣམ་པ་བཞི་
པོ་ལ། སྐྱབས་སུ་འགྲོ་ཞིང་སེམས་བསྐྱེད་པ། ཚད་མེད་བྱང་ཆུབ་རྒྱུན་གྱི་ལམ། མི་
རྟག་བསྒོམ་ཞིང་གསོལ་བཏབ་པ། སྐྱེ་ཤི་འཇིགས་ལས་ཐར་པའི་ལམ། མཎྜལ་འབུལ་
ཞིང་ཚོགས་བསགས་པ། སྒྲིབ་སྦྱོང་ཚོགས་གཉིས་རྫོགས་པའི་ལམ། ལྷ་གསལ་གཏབ་
ཅིང་དབང་ཞུ་བ། སྐལ་ལྡན་སྨིན་ཞིང་གྲོལ་བའི་ལམ། དེ་ལྟར་སྤྱོད་ལམ་བཞི་པོ་ལ།
དང་པོ་བྱང་ཆུབ་རྒྱུན་ལམ་ནི། བདག་གཞན་མེད་པར་སེམས་བསྐྱེད་པ། འཇིག་
རྟེན་འདི་དོན་སྒྲུབ་པ་དང༌། རང་ཉིད་གཅིག་དོན་མ་ཡིན་པར། འགྲོ་བ་སེམས་ཅན་
ཀུན་དོན་དུ། སེམས་མཆོག་རབ་ཏུ་བསྐྱེད་པར་བྱ། དེ་ཡང་བོན་རྣམས་སྔོན་འགྲོ་རུ།
སེམས་མཆོག་བསྐྱེད་པ་གལ་ཆེ་བས། སྤྱི་སྒོས་རྣམ་པ་གསུམ་དུ་བསྐྱེད། སྤྱི་རུ་འགྲོ་
དྲུག་སེམས་ཅན་དང་། སྲོག་དབུགས་བསྡུས་དང་ནམ་མཁས་ཁྱབ། སྙིང་རྗེ་བདག་
ཕྱོགས་མེད་པར་བསྐྱེད། སྒོས་སུ་རང་གི་ཕ་མ་དང་། ཉེ་དུ་འབྲེལ་བ་ཚོང་ཟླ་སོགས།
དགྲ་གཉེན་ཉེ་རིང་མེད་པར་བསྐྱེད། ཡང་སྒོས་རང་སེམས་སངས་རྒྱས་ནི། ཡང་དོག་
མཐའ་དབུས་གཞལ་མེད་པར། བདེར་གཤེགས་སྙིང་པོ་འགྲོ་ཀུན་ནི། ཡོངས་ལ་ཁྱབ་
པའི་འདུ་ཤེས་བསྐྱེད། ལར་ཡང་སངས་རྒྱས་སེམས་ཅན་གཉིས། སེམས་བསྐྱེད་གཞི་
342



མདོ་སྡེ། །
ངོ་སྤྲོད་རིན་ཆེན་སྒྲོན་མ།
མས་ཐིངས་མ་ཐིངས། དེ་བས་ཁྱད་པར་ཡོད་མ་ཡིན། དེ་ཕྱིར་སེམས་མཆོག་བསྐྱེད་
པ་གཅེས། ཞེས་གསུངས་སོ། །
གཉིས་པ་སྐྱབས་སུ་འགྲོ་བ་ལ། ཕྱི་ནང་གསང་བ་ཡང་གསང་བཞི། ཕྱི་ལྟར་གསས་
ཆེན་རིགས་ལྔ་དང༌། གཡུང་དྲུང་གནས་བཞིའི་ལྷ་ཚོགས་རྣམས། མཁའ་ལ་གསལ་
བཏབ་སྐྱབས་སུ་འགྲོ། ནང་ལྟར་ཞི་ཁྲོ་རིགས་ལྔ་དང༌། ཕྱི་ནང་གསང་གསུམ་ལྷ་
ཚོགས་རྣམས། བར་སྣང་གསལ་གདབ་སྐྱབས་སུ་འགྲོ། གསང་བ་རྩ་བའི་བླ་མ་དང་།
བདེར་གཤེགས་རིག་འཛིན་མཁའ་འགྲོ་རྣམས། སྤྱི་བོར་གསལ་བཏབ་སྐྱབས་སུ་
འགྲོ། ཡང་གསང་རང་སེམས་སངས་རྒྱས་དང་། རྟག་ཏུ་འབྲལ་མེད་སྐྱབས་སུ་འགྲོ།
སྐྱབས་སོང་ཡོན་ཏན་དཔག་ཏུ་མེད། ཚེ་འདིར་བར་ཆོད་རྐྱེན་ཟེར་དང་། སངས་
ཕྱིར་བར་དོའི་འཇིགས་པ་སྐྱོབ། དེ་ཕྱིར་སྐྱབས་སུ་འགྲོ་བ་གཅེས། ཞེས་གསུངས་སོ། །
གཉིས་པ་སྐྱེ་འཇིག་ཐར་ལམ་ལ། ཕྱི་ནང་གསང་བ་གསུམ་དུ་བསྟན། དང་པོ་ཕྱི་ཡི་
མི་རྟག་པ། སྟོང་གསུམ་སྟོང་དང་འཇིག་རྟེན་ཁམས། གླིང་བཞི་རི་རབ་ཉི་ཟླ་དང་།
མཐའི་ལྕགས་རི་མུ་ཁྱུད་བཅས། ཕྱོགས་བཅུ་འབྱམས་ཡས་ཞིང་ཁམས་ནས། སྐལ་
སྲིད་ཆགས་གནས་འཇིག་དང་སྟོང་། མི་རྟག་སྒྱུ་མའི་རང་བཞིན་ཅན། རང་ཉིད་
རྟག་བསམ་སྙིང་རེ་རྗེ། དེ་ཕྱིར་མི་རྟག་འདུ་ཤེས་བསྐྱེད། གཉིས་པ་ནང་གི་མི་རྟག་པ།
ནང་བཅུད་རྩི་ཤིང་ནགས་ཚལ་དང་། འབྱུང་བཞི་མི་རྟག་དར་རྒུད་དང༌། སངས་
རྒྱས་མྱ་ངན་འདས་ཚུལ་དང་། སེམས་ཅན་ནད་མུག་མཚོན་གསུམ་དང་། ནམ་
ཟླ་དབྱར་རྒུན་སྟོན་དཔྱིད་དང༌། སྐྱིད་སྡུག་ལས་སྤྱོད་བཟང་ངན་རྣམས། མི་རྟག་
སྒྱུ་མའི་རང་བཞིན་ལ། རང་ཉིད་རྟག་བསམ་སྙིང་རེ་རྗེ། དེ་ཕྱིར་མི་རྟག་འདུ་ཤེས་
བསྐྱེད། གསུམ་པ་གསང་བའི་མི་རྟག་པ། རང་གི་ཕ་མ་གཉེན་འདུན་དང་། སྔོན་
གྱི་ཕ་མེས་རྒན་རབས་ཀྱིས། གཟུང་བའི་ཡུལ་དང་རྩིགས་པའི་མཁར། བསགས་པའི་
343



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
ནོར་དང་བྱས་པའི་ལས། སྙན་གྲགས་བྱ་བ་ཅི་ཡོད་ཀྱང་། ཕ་རོལ་སྣང་བ་ཤར་བའི་
དུས། སྒྲིན་བུ་ལག་སྟོང་གཅེར་བུར་འགྲོ། སྔ་བསམ་ཕྱི་མནོའི་རྒྱུན་འགྲུལ་དང་། བདེ་
སྡུག་ལས་སྤྱོད་གང་དྲན་ཀྱང་། བརྟག་ན་སྙིང་པོ་མེད་བཞིན་དུ། རྟག་པར་འཛིན་པ་
རང་རེ་འཁྲུལ། དེ་ཕྱིར་མི་རྟག་འདུ་ཤེས་བསྐྱེད། མི་རྟག་དེ་ལ་སུན་ཕྱུང་ནས། ཐར་
པའི་ལམ་ལ་སྙེགས་པ་ལ། བླ་ན་མེད་པའི་སྐྱབས་གནས་དང༌། གཡུང་དྲུང་བོན་ལས་
རེ་ས་མེད། ལུས་ངག་ཡིད་གསུམ་རྩེ་གཅིག་ཏུ། གསོལ་བ་འདེབས་པ་གལ་ཆེ་སྟེ། ཕྱི་
ནང་གསང་བ་གསུམ་ཡིན་པས། ཕྱི་ལྟར་དུས་གསུམ་བདེར་གཤེགས་དང་། གཡུང་
དྲུང་གནས་བཞིའི་ལྷ་ཚོགས་ལ། མོས་འདུན་གུས་པའི་གསོལ་བ་གདབ། ནང་ལྟར་ཡི་
དམ་ཞི་ཁྲོ་དང་། བཀའ་སྐྱོང་དབལ་མོའི་ཚོགས་རྣམས་ལ། བྱིན་རླབས་རྒྱུན་བཞུགས་
གསོལ་བ་གདབ། གསང་བ་རྩ་བའི་བླ་མ་དང་། རྒྱུད་པའི་བླ་མ་གཙོ་འཁོར་ལ། དུས་
གསུམ་འབྲལ་མེད་གསོལ་བ་གདབ། བྱིན་རླབས་ཆུ་བོས་བདག་ལུས་བཀྲུ། འབྲུ་
གསུམ་སྙིང་པོའི་དབང་བསྐུར་ཞུ། དེ་ལྟར་མི་རྟག་བསྒོམ་བཞིན་དུ། མ་ཆགས་གསོལ་
བ་གདབ་པར་བྱ།
གསུམ་པ་ཚོགས་གཉིས་རྫོགས་ལམ་ལ། མཎྜལ་འབུལ་བ་གལ་ཆེ་བས། ཕྱི་ནང་
གསང་བ་གསུམ་དུའོ། །ཕྱི་ལྟར་སྟོང་གསུམ་འཇིག་རྟེན་དང་། རི་རབ་གླིང་བཞི་
གླིང་ཕྲན་དང༌། ཉི་མ་ཟླ་བ་ལྕགས་རི་བཅས། ཕ་མ་ནོར་རྫས་ཡུལ་འཁོར་སོགས།
དམིགས་པའི་མཎྜལ་རྒྱན་དུ་འབུལ། གཉིས་པ་ནང་གི་མནྜལ་ནི། གསེར་གཡུ་ཟངས་
ལྕགས་མུ་མེན་ཤེལ། ཤིང་དང་ས་གཙང་སྤོས་ཀྱི་གདབ། རྒྱ་ཆེ་ལྷུན་འཐུག་དབྱིབས་
ལེགས་པ། རིན་ཆེན་བརྒྱད་ཀྱིས་རབ་བརྒྱན་ནས། རྫས་ཀྱི་མནྜལ་མཆོད་པ་འབུལ།
གསུམ་པ་རང་ལུས་ཆགས་མེད་ལ། གློ་མཆིན་ནང་ཁྲོལ་འདོད་ཡོན་ཚོགས། ཤ་ཁྲག་
དྲོད་དབུགས་ཕུང་པོ་དང་། ཁམས་དང་སྐྱེ་མཆེད་ལས་སོགས་པ། ཆགས་མེད་ལུས་
344



མདོ་སྡེ།
ངོ་སྤྲོད་རིན་ཆེན་སྒྲོན་མ།
ཀྱི་མཎྜལ་འབུལ། བཞི་པ་འབྲས་བུའི་ཚོགས་བསགས་པ། ཀུན་གཞི་སྐྱེ་མེད་མཆོད་
པའི་གཞི། རོལ་པ་འགགས་མེད་མཆོད་ཡོན་རྫས། རྣམ་ཤེས་ཚོགས་བརྒྱད་ཡུལ་
བརྒྱད་རོལ། བྱང་སེམས་ནོར་བུ་རིན་པོ་ཆེ། བདག་དང་བདག་ཏུ་སྤྲོས་ཏེ་འབུལ།
ཚོགས་གཉིས་ཡོངས་རྫོགས་སྨོན་ལམ་བཏབ། ཚོགས་བསགས་མཎྜལ་རིམ་པའོ། ། །
བཞི་པ་སྐལ་ལྡན་སྨིན་པའི་ལམ། དབང་བཞི་རྫོགས་པར་བསྐུར་བ་ལ། ཕྱི་
ནང་གསང་བ་ཡང་གསང་བཞི། ཐོག་མར་ཕྱིའི་དབང་བསྐུར་བ། བཀྲ་ཤིས་ས་ལ་
མནྡལ་དང་། བུམ་པ་གཏོར་མ་ལས་སོགས་བཅའ། མཆོད་པའི་ཡོ་བྱད་དཔག་མེད་
བཤམས། མཚམས་བཅད་བགེགས་བསྐྲད་ལས་སོགས་བྱ། ཏིང་འཛིན་རྣམ་གསུམ་
རིམ་བཞིན་བསྒོམ། ལྷ་ཚོགས་སྤྱན་དྲངས་མཆོད་ཡོན་འབུལ། སྐུ་བསྟོད་འཕྲིན་ལས་
བཅོལ་བར་བྱ། མོས་གུས་སློབ་མ་ཁྲུས་ནས་དབྱུང་། བུམ་པ་ཕྱིའི་དབང་བསྐུར་བས།
སྡིག་སྒྲིབ་དག་པར་བྱིན་གྱིས་རླབས། གཏོར་མ་ནང་གི་དབང་བསྐུར་བས། ལྷ་སྐུར་
སྒྲུབ་པར་བྱིན་གྱིས་རློབས། གསང་བ་ཏིང་འཛིན་དབང་བསྐུར་བས། སྨིན་ཞིང་གྲོལ་
བར་བྱིན་གྱིས་རླབས། ཡང་གསང་དོན་གྱི་དབང་མཆོག་ནི། རིག་པ་བདག་མེད་བྱང་
ཆུབ་སེམས། ཡེ་ནས་བདག་མེད་ཆེན་པོ་ལ། སྤྲོ་བསྡུའི་མཚན་མ་ཡོངས་དང་བྲལ།
དབང་ཕྱུག་འཁོར་ལོ་བསྒྱུར་རྒྱལ་ཆེ། རང་དབང་རང་གིས་ཐོབ་པ་ལ། ཐམས་ཅད་
ང་མེད་ངའི་ངང་། ང་ལ་ང་མེད་ངར་མི་འཛིན། ང་ཆེ་ང་རྒྱལ་ང་ཡི་དབྱིངས། ང་ནི་
ཐམས་ཅད་མཁྱེན་གཟིགས་ཏེ། ཡེ་ཤེས་ཕུང་པོ་དེ་ཉིད་དོ། །ངོ་སྤྲོད་དོན་གྱི་དབང་
མཆོག་གོ །སྔོན་འགྲོ་སྤྱོད་ལམ་རྣམ་པ་བཞི། འཁོར་རྣམས་དེ་ལྟར་ཉམས་སུ་ལོང་།
ཞེས་གསུངས་སོ། ། །
ཡང་སྟོན་པ་མུ་ཆོ་ལྡེམ་དྲུག་གིས། འཁོར་རྣམས་ཀུན་ལ་བཀའ་བསྩལ་པ། ཉོན་
ཅིག་འདུས་པའི་འཁོར་རྣམས་ཀུན། དངོས་གཞི་ཉམས་ལེན་རྣམ་བཞི་ལ། སེམས་
345



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྟོང་པར་ཉམས་སུ་ལེན་པ་དང་། གསལ་བར་ཉམས་སུ་ལེན་པ་དང་། བདེ་བར་
ཉམས་སུ་ལེན་པ་དང་། མི་རྟག་ཟུང་འཇུག་ཉམས་ལེན་ནོ། །དེ་ཡང་མཚན་བཅས་
མཚན་མེད་གཉིས། མཚན་བཅས་ཉམས་སུ་ལེན་པ་ལ། ལུས་ནི་འགྲོ་ཉལ་འདུག་
སྡོད་དང་། དལ་དང་བྲེལ་བ་གང་ཡང་རུང་། ངག་ནི་བསྙེན་པ་བཟླས་བརྗོད་དང་།
འབྲུ་བརྒྱད་རིན་ཆེན་སྔགས་ཀྱི་གཟུངས། ཡིད་ནི་མི་རྟོག་ཏིང་ངེ་འཛིན། གཏད་མེད་
སྤྲོས་བྲལ་ངང་ལ་བཞག །དེའི་ངང་ལས་གོམས་པ་ན། འདུས་མ་བྱས་པའི་བདག་
ཞལ་མཐོང་།
གཉིས་པ་མཚན་མེད་ཉམས་ལེན་ལ། རང་ཉིད་བདེ་བའི་གདན་ལས་སུ། ཆ་
ལུགས་ལྔ་ལྡན་ཕྱག་རྒྱ་བཅའ། སྒལ་ཚིགས་ཐིག་ཤིང་ལྟར་དུ་བསྲང་། སྤྱན་ནི་ལོངས་
སྐུའི་ལྟ་སྟངས་བྱ། ལྗགས་ནི་རྐན་ལ་མ་རེག་པ། ཡི་གེ་ཨ་འབོད་ཚུལ་དུ་བཞག །
སེམས་ནི་མ་བཅོས་མཉམ་པ་ཉིད། སྣ་ཚོགས་སྣང་བ་གང་ཤར་ཡང་། གང་ལའང་
དམིགས་གཏད་མི་འཆའ་བར། ཐམས་ཅད་སྟོང་པ་ཉིད་དུ་བསྒོམ། དེའི་ངང་ལ་
གནས་ཙམ་ན། རིག་པ་མ་ཡེངས་སེམས་ཟིན་ཏེ། སེམས་ཉིད་སྟོང་པ་དངོས་མེད་
པར། ཐམས་ཅད་རྨི་ལམ་སྒྱུ་མར་ཤེས། སྣང་སྲིད་འཁོར་བ་མྱང་འདས་བོན། སྟོང་
ཉིད་ངང་ལ་ཕྱ་ལེ་བ། དངོས་པོ་མེད་པ་སེང་ངེ་བ། འཛིན་པ་མེད་པར་ཁྲོལ་ལེ་བ།
སྟོང་ཉམས་ནམ་མཁའ་ལྟ་བུར་འཆར། གཉིས་པ་གསལ་བར་ཉམས་ལེན་པ། སེམས་
ཉིད་སྟོང་པར་གནས་པ་ལ། མཚན་ཉིད་འགོག་པ་མ་ཡིན་པར། གནས་ལུགས་རིག་
པའི་ངོ་བོ་ནི། ས་ལེ་ཧྲིག་གེ་རྗེན་ནེ་བ། རང་སར་འགྱུ་བ་རང་སར་གྲོལ། འགྱུ་མཁན་
རང་གི་སེམས་ཡིན་པས། གང་ཡང་འགགས་མེད་ངང་ལ་བཞག །གསལ་སྟོང་འཛིན་
པ་མེད་པ་ནི། ཆུ་ཟླའི་དཀྱིལ་འཁོར་ལྟ་བུར་འཆར།
གསུམ་པ་བདེ་བར་ཉམས་ལེན་པ། སེམས་ཉིད་བདེ་སྟོང་དབྱེར་མེད་པར། སྟོང་
346



མདོ་སྡེ།
ངོ་སྤྲོད་རིན་ཆེན་སྒྲོན་མ།
པར་གནས་པའི་ཕྱ་ལེ་བ། གསལ་བར་གནས་པའི་རྗེན་ནེ་བ། མཉམ་པར་གནས་
པའི་ཀད་དེ་བ། གཉིས་སུ་མེད་པར་ཉམས་སུ་བླངས། བདེ་ཆེན་འབྲལ་མི་ཕོད་པར་
གནས།
བཞི་པ་ཟུང་འཇུག་ཉམས་ལེན་ལ། དེ་ལྟར་སེམས་ཉིད་ངོ་བོ་ནི། བདེ་སྟོང་གསལ་
གསུམ་དབྱེར་མེད་པར། མི་རྟོག་སྤྲོས་བྲལ་ངོ་བོ་ཉིད། སྟོང་པ་གསལ་བ་ཟུང་དུ་
འཇུག །གསལ་སྟོང་དབྱེར་མེད་ཉམས་སུ་ལོངས། བདེ་བ་སྟོང་པ་ཟུང་དུ་འཇུག །མི་
རྟོག་སྤྲོས་བྲལ་ཉམས་སུ་བླངས། སྟོང་པ་རིག་པ་ཟུང་དུ་འཇུག །སྟོང་རིག་སྒྲིབ་མེད་
ཉམས་སུ་བླངས། སྣང་བ་རིག་པ་ཟུང་དུ་འཇུག །སྣང་སེམས་དབྱེར་མེད་ཉམས་
སུ་བླངས། བོན་ཉིད་སེམས་ཉིད་ཟུང་དུ་འཇུག །བོན་སེམས་དབྱེར་མེད་ཉམས་སུ་
བླངས། བདེ་བ་སྡུག་བསྔལ་ཟུང་དུ་འཇུག །བྲོད་ཞུམ་མེད་པར་ཉམས་སུ་བླངས།
ལྷ་དང་བདུད་ཀྱང་ཟུང་དུ་འཇུག །ཕན་མེད་གནོད་བྲལ་ཉམས་སུ་བླངས། བདག་
དང་གཞན་ཀྱང་ཟུང་དུ་འཇུག །ཉེ་རིང་མེད་པར་ཉམས་སུ་བླངས། ཐབས་དང་
ཤེས་རབ་ཟུང་དུ་འཇུག །གཉིས་མེད་མཉམ་པར་ཉམས་སུ་བླངས། བསྐལ་པ་སྲིད་
པ་ཟུང་དུ་འཇུག །གཡོ་འཁྲུལ་མེད་པར་ཉམས་སུ་བླངས། སྔོན་དང་མ་འོངས་ཟུང་
དུ་འཇུག །དུས་གསུམ་མཉམ་པར་ཉམས་སུ་བླངས། དབྱིངས་དང་ཡེ་ཤེས་ཟུང་དུ་
འཇུག །དབྱེར་མེད་གཅིག་པར་ཉམས་སུ་བླངས། མཁའ་དང་ཀློང་གཉིས་ཟུང་དུ་
འཇུག །འདུ་འབྲལ་མེད་པར་ཉམས་སུ་བླངས། དེ་ལྟར་ཉམས་སུ་བླངས་པ་ཡིས། ཕྱི་
ནང་སྣོད་བཅུད་འཁོར་འདས་བོན། ཐམས་ཅད་འགྲུབ་པ་མེད་པ་རུ། སྣོད་བཅུད་ཕྲ་
རབ་རྡུལ་དུ་རྟོགས། བགེགས་དང་གོལ་བའི་མཐའ་ཆོད་ན། འགྱུ་བྱེད་ཤེས་པ་རང་
དག་སྟེ། གློ་བུར་དྲི་མ་གཏན་ནས་བྲལ། རིག་པ་གཅེར་བུར་ལྡིང་བར་གནས། ཐ་
མལ་ཤེས་པ་རང་ལུགས་སུ། དབྱེར་མེད་སོ་སོ་ཐ་མི་དད། སྤྲོས་བྲལ་ཐིག་ལེ་ཉག་
347



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གཅིག་སེམས། ངོ་བོ་ཉིད་དུ་མངོན་པར་ཆུབ། འཁོར་རྣམས་དེ་ལྟར་ཉམས་སུ་ལོངས།
ཞེས་གསུངས་སོ། །
ཡང་གསུངས་པ། ཉོན་ཅིག་འདུས་པའི་འཁོར་རྣམས་ཀུན། རྗེས་ཐོབ་ངོ་སྤྲོད་རྣམ་
བཞི་ལ། ཕྱི་སྣོད་ནང་བཅུད་ངོ་སྤྲོད་དང་། སྐུ་དང་ཞིང་ཁམས་ངོ་སྤྲོད་དང་། བདེ་
སྟོང་གསལ་གསུམ་ངོ་སྤྲོད་དང་། མཁའ་ཀློང་དབྱིངས་གསུམ་ཐབས་ཤེས་སོགས། ལྟ་
སྒོམ་སྤྱོད་འབྲས་ལས་སོགས་པ། ངོ་བོ་ཉིད་དུ་ངོ་སྤྲོད་དོ། །ཐོག་མར་རིག་པའི་རྒྱལ་
པོ་ནི། གདོད་མའི་དུས་ནས་འཁྲུལ་མ་མྱོང་། དང་པོའི་སངས་རྒྱས་ཡིན་པ་ལ། དུས་
གསུམ་དུས་མེན་མཉམ་པ་ཉིད། མ་བཅོས་སྤྲོས་བྲལ་ངང་དུ་གནས། གྲོལ་འཁྲུལ་ལ་
བཟླ་འབྲས་བུ་ཡི་དོན། ཀུན་གཞི་བྱང་ཆུབ་སེམས་ལ་འདུས། ཕྱི་ནང་སྣོད་བཅུད་
འཁོར་འདས་བོན། སེམས་ལས་བྱུང་ཞིང་སེམས་ལ་ཐིམ། ཉག་གཅིག་སེམས་ཀྱི་ཀློང་
ན་གནས། སྐལ་སྲིད་ཆགས་གནས་འཇིག་དང་སྟོང༌། ས་ཆུ་མེ་རླུང་འབྱུང་བ་བཞི།
བྱུང་ཡང་ནམ་མཁའི་ངང་ལས་བྱུང་། ཐིམ་ཡང་ནམ་མཁའི་ངང་ལ་ཐིམ། ད་ལྟ་ནམ་
མཁའི་ཀློང་དུ་གནས། ནམ་མཁའ་བོན་ཉིད་སེམས་ཉིད་གསུམ། ནམ་མཁའ་སྟོང་
པ་ཕྱིའི་དབྱིངས། སེམས་ཉིད་སྟོང་པ་ནང་གི་དབྱིངས། བོན་ཉིད་སྟོང་པ་གསང་བའི་
དབྱིངས། འདུ་འབྲལ་མེད་པར་ངོ་སྤྲོད་དོ། །
གཉིས་པ་སྐུ་དང་ཞིང་ཁམས་ནི། བྱང་ཆུབ་སེམས་ཉིད་རིན་པོ་ཆེ། ཁ་དོག་
གཟུགས་སྣང་མ་གྲུབ་སྟེ། རང་འབྱུང་ཡེ་ཤེས་འོད་ལྔ་ཤར། ལྷ་ལྔ་སྐུ་ལྔ་ཡེ་ཤེས་ལྔ།
ཞིང་ཁམས་ཁ་དོག་ལྔ་རུ་ཤར། སེམས་མེ་ལོང་ཡེ་ཤེས་འོད་སེར་པོ། ཤར་མངོན་པར་
དགའ་བའི་ཞིང་དུ་ཤར། ལྷ་ནི་གསལ་བ་རང་འབྱུང་ཉིད། གསས་ནི་གསས་རྗེ་རྨོང་
མགོན་རྗེ། དབལ་ནི་ཁྲོ་གསས་མཁའ་འགྱིང་སྐུ། ལྷ་གསས་དབལ་གསུམ་ཞིང་ཁམས་
བཞི། རིགས་ནི་ཤར་ཕྱོགས་གཡུང་དྲུང་རིགས། སེམས་འགྱུར་བ་མེད་ལ་ངོ་སྤྲོད་དོ། །
348



མདོ་སྡེ།
ངོ་སྤྲོད་རིན་ཆེན་སྒྲོན་མ།
མཉམ་ཉིད་ཡེ་ཤེས་འོད་ལྗང་ཁུ། བྱང་དབལ་དང་ལྡན་པའི་ཞིང་དུ་ཤར། ལྷ་ནི་དགེ་
ལྷ་གར་ཕྱུག་ཉིད། གསས་ནི་གར་གསས་བཙན་པོ་རྗེ། དབལ་ནི་རྔམ་གསས་མཁའ་
འགྱིང་སྐུ། ལྷ་གསས་དབལ་གསུམ་ཞིང་ཁམས་བཞི། རིགས་ནི་བྱང་ཕྱོགས་འཁོར་
ལོ་རིགས། སེམས་མཉམ་པ་ཉིད་དུ་ངོ་སྤྲོད་དོ། །སོར་རྟོགས་ཡེ་ཤེས་འོད་དམར་
པོ། ནུབ་བདེ་བ་ཅན་གྱི་ཞིང་དུ་ཤར། ལྷ་ནི་བྱེ་བྲག་དངོས་མེད་ཉིད། གསས་ནི་
གནམ་གསས་དབྱིངས་རུམ་རྗེ། དབལ་ནི་དབལ་གསས་མཁའ་འགྱིང་སྐུ། ལྷ་གསས་
དབལ་གསུམ་ཞིང་ཁམས་བཞི། རིགས་ནི་ནུབ་ཕྱོགས་པད་མའི་རིགས། སེམས་སོ་
སོར་རྟོགས་པར་ངོ་སྤྲོད་དོ། །བྱ་གྲུབ་ཡེ་ཤེས་འོད་སྔོན་པོ། ལྷོ་འདོད་ཡོན་འཚོགས་
པའི་ཞིང་དུ་ཤར། ལྷ་ནི་དགའ་བ་དོན་གྲུབ་ཉིད། གསས་ནི་རྒོད་གསས་ཁམས་པ་
རྗེ། དབལ་ནི་གཏུམ་གསས་མཁའ་འགྱིང་སྐུ། ལྷ་གསས་དབལ་གསུམ་ཞིང་ཁམས་
བཞི། རིགས་ནི་ལྷོ་ཕྱོགས་རིན་ཆེན་རིགས། སེམས་དགོས་འདོད་འབྱུང་བར་ངོ་སྤྲོད་
དོ། །སྟོང་ཉིད་ཡེ་ཤེས་འོད་དཀར་པོ། དབུས་དེ་བཞིན་རིགས་ཀྱི་ཞིང་དུ་ཤར། ལྷ་ནི་
ཀུན་སྣང་ཁྱབ་པ་ཉིད། གསས་ནི་གཤེན་ལྷ་འོད་དཀར་རྗེ། དབལ་ནི་མཁའ་འགྱིང་
ཁྲོ་བོའི་སྐུ། ལྷ་གསས་དབལ་གསུམ་ཞིང་ཁམས་བཞི། རིགས་ནི་དབུས་ཕྱོགས་དེ་
བཞིན་རིགས། སེམས་སྟོང་པ་ཉིད་དུ་ངོ་སྤྲོད་དོ། །དེ་ཡང་སྐུ་དང་ཞིང་ཁམས་དང་།
ལྷ་གསས་དབལ་གསུམ་ཞིང་ཁམས་བཞི། གནས་འགྱུར་ཞི་ཁྲོ་ཕྱི་ནང་གསང་། རིག་
སྟོང་སྒྲིབ་མེད་ཡེ་ཤེས་རྩལ། ཉག་གཅིག་རིག་པའི་དབྱིངས་ནས་ཤར། དེ་ཕྱིར་དབྱེར་
མེད་ངོ་སྤྲོད་དོ། །
གསུམ་པ་བདེ་སྟོང་གསལ་བ་གསུམ། སེམས་ཉིད་སྟོང་ཞིང་བདག་མེད་པ། སྐྱེ་
མེད་བོན་སྐུར་ངོ་སྤྲོད་དོ། །རང་བཞིན་གསལ་བ་འགགས་མེད་པ། ལོངས་སྤྱོད་
རྫོགས་སྐུར་ངོ་སྤྲོད་དོ། །གཉིས་མེད་བདེ་ཆེན་སྤྲོས་མེད་པ། ཅིར་ཡང་སྤྲུལ་སྐུར་ངོ་
349



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
སྤྲོད་དོ། །སྐུ་གསུམ་ངོ་བོ་འབྲལ་མེད་པ། ངོ་བོ་ཉིད་སྐུར་ངོ་སྤྲོད་དོ། །བཞི་པ་མཁའ་
ཀློང་དབྱིངས་དང་གསུམ། ལྟ་བ་སྒོམ་པ་སྤྱོད་འབྲས་ནི། སེམས་བདག་མེད་སྟོང་པ་
མཐའ་བྲལ་ལ། དབྱིངས་སྐྱེ་བ་མེད་པ་ངོ་སྤྲོད་དོ། །མཁའ་རིག་པའི་རྒྱལ་པོ་རང་ཤར་
ལ། དོན་ཐོག་བབས་རང་ཤར་ངོ་སྤྲོད་དོ། །ཐབས་ཡ་མ་ཟུང་འཇུག་འགྲོ་བའི་དོན།
རྩལ་རང་ཤར་འགགས་མེད་ངོ་སྤྲོད་དོ། །ཐབས་ཤེས་རབ་གཉིས་མེད་སེམས་ཀྱི་ཀློང་།
དོན་ཟུང་འཇུག་རོལ་པར་ངོ་སྤྲོད་དོ། །སེམས་ཉིད་སྣང་སྟོང་མཐའ་དང་བྲལ། ལྟ་
བའི་རྒྱལ་པོ་ངོ་སྤྲོད་དོ། །གཉུག་མ་རྒྱུན་མེད་བྱང་ཆུབ་སེམས། སྒོམ་པའི་རྒྱལ་པོ་ངོ་
སྤྲོད་དོ། །སྣ་ཚོགས་ངེས་མེད་རང་འབྱུང་རྩལ། སྤྱོད་པའི་རྒྱལ་པོ་ངོ་སྤྲོད་དོ། །སེམས་
ཉིད་དགོས་འདོད་ཕུན་སུམ་ཚོགས། འབྲས་བུ་ཡི་རྒྱལ་པོ་ངོ་སྤྲོད་དོ། །སེམས་ཉིད་མ་
བཅོས་མ་བསླད་པར། སོ་མ་རང་ལུགས་ཆེན་པོ་ཉིད། ཡེ་ཤེས་རྩེ་རྒྱལ་སྒྲིབ་གཡོག་
མེད། ངོ་བོ་ཉིད་དུ་ངོ་སྤྲོད་དོ། །བརྒྱད་ཁྲི་བཞི་སྟོང་འཁོར་འདས་བོན། ཉག་གཅིག་
སེམས་སུ་ངོ་སྤྲོད་དོ། །སེམས་ལས་མ་བྱུང་བོན་གཞན་མེད། བོན་རྣམས་སེམས་ཀྱི་
ཡོ་ལང་དང་། རིག་པའི་རྩལ་ལམ་ཆོ་འཕྲུལ་ལོ། །དེ་ལྟར་འཁོར་བ་མྱང་འདས་བོན།
ཐམས་ཅད་སེམས་སུ་ཤེས་ཙམ་ན། སྒོམ་པའི་དྲི་མ་དབྱིངས་སུ་དག །སྒོམ་མཁན་
ཤེས་པ་ཀློང་དུ་བསྟོར། སྒོམ་ཉམས་འཛིན་པ་མཁའ་ལ་ཡལ། རིག་པའི་རྒྱལ་པོ་རང་
ས་ཟིན། ཐིག་ལེ་ཉག་གཅིག་དབྱིངས་སུ་རྫོགས། སྨྲ་བསམ་བརྗོད་མེད་ཕ་རོལ་ཕྱིན།
འཁོར་འདས་མངོན་པར་བྱང་ཆུབ་ས། ངོ་བོ་ཉིད་ཀྱི་དོན་ཞེས་བྱ། འཁོར་རྣམས་དེ་
ལྟར་ཐུགས་ལ་ཞོག །ཅེས་གསུངས་སོ།
ཡང་གསུངས་པ། དེ་ལྟར་ཐེག་པ་ཆེན་པོའི་དོན། དཔོན་གསས་མན་ངག་ལུང་
གི་བོན། ས་ལམ་གཅིག་ཆོད་གདམས་པ་འདི། གང་དང་མི་འདྲ་ཁྱད་པར་འཕགས།
ཐེག་བརྒྱད་ཕྱི་ཡི་ཡུལ་དང་འདྲ། འདི་ནི་ཁོག་པའི་སྙིང་དང་འདྲ། དམུ་ཙ་ཏྲ་ཧེ་ཁྱོད་
350



མདོ་སྡེ།
ངོ་སྤྲོད་རིན་ཆེན་སྒྲོན་མ།
ལ་གཏད། མི་འཆོར་ཡིད་ལ་དམ་དུ་ཟུང་། ནམ་ཞིག་ཐ་མར་གྱུར་པའི་ཚེ། དཔོན་
གསས་ལུང་གིས་འགྲོ་དོན་བྱེད། དེ་དུས་སྟོན་པས་བོན་འདི་དར། ཞེས་གསུངས་
འཁོར་རྣམས་རབ་ཏུ་དགྱེས། སྟོན་པའི་སྐུ་ལ་མངོན་པར་བསྟོད། ཡང་མཁའ་
འགྲོའི་ཞལ་ནས་འདི་སྐད་གསུངས། ཡང་སྙིང་རིན་ཆེན་སྒྲོན་མ་ཡི། མན་ངག་སྙིང་
པོ་མཐར་ཐུག་དོན། ངོ་སྤྲོད་རིན་ཆེན་སྒྲོན་མ་འདི། རྒྱུད་རྒྱལ་ལུང་གི་སྙིང་པོ་སྟེ།
གདུང་སོབ་མུ་ཆོའི་ཐུགས་ཀྱི་བཅུད། ལོ་ཙ་ཆེན་པོས་ཞུས་པའི་དོན། ལྷ་ཀླུ་མི་གསུམ་
གཤེན་གྱི་བཀའ། གྱེར་སྤུངས་ཐུགས་ལ་གབ་པའི་བོན། ད་ལྟ་སྐལ་ལྡན་བུ་ལ་བསྟན།
མ་བརྗེད་ཐུགས་ཀྱི་དཀྱིལ་དུ་ཞོག །ཕྱི་རབས་བོན་གྱི་འཁོར་ལོ་བསྐོར། ཞེས་གསུངས་
སོ། །ངོ་སྤྲོད་རིན་ཆེན་སྒྲོན་མ་ཞེས་བྱ་བ། མཁའ་འགྲོ་མས་རྣལ་འབྱོར་ནམ་མཁའ་
རིན་ཆེན་ལ་བརྒྱུད། བོན་འདི་ཉི་མའི་ཟེར་བཞིན་རྒྱས་པར་ཤོག །བཀྲ་ཤིས་འགྲོ་དོན་
རྒྱ་ལག་ཕྱེད་པར་ཤོག །དགེ་བའི་འགྲོ་ཀུན་སངས་རྒྱས་མཆོག་ཐོབ་ཤོག །དགེའོ། །
351



རིན་ཆེན་སྒྲོན་མ་འཁོར་བ་དོང་སྤྲུག་གི་
འཕོ་བ་ཡེ་ཤེས་སྐར་མདའ་
བཞུགས་སྭཱཧཱ། །
༄༅། །སྟག་གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་
བོན། ཡང་སྙིང་རིན་ཆེན་སྒྲོན་མ་ལས། འདས་ཕྱིར་ཕ་རོལ་འགྲོ་བའི་དུས། བོན་ཉིད་
འོད་གསལ་བར་དོ་རུ། སྐུ་གསུམ་སངས་རྒྱས་ཐོབ་པ་ཡི། འཕོ་བ་ཡེ་ཤེས་སྐར་མདའ་
བསྟན། མཁའ་འགྲོའི་ཞལ་ནས་འདི་སྐད་གསུངས། གང་ཞིག་ཕྱི་རབས་གང་ཟག་
རྣམས། བོན་སྒོ་ཕྱི་ནང་གསང་གསུམ་ལ། སྒྲུབ་ཐབས་ཡན་ལག་ཐམས་ཅད་ཀྱང་།
ས་ལམ་རིམ་བསྒྲོད་མ་རྟོགས་པ། སྐད་གཅིག་སངས་རྒྱས་ཐོབ་པར་དཀའ། བོན་ལ་
རྒྱ་ཆེ་གྲངས་མང་སྟེ། མཆོག་གྱུར་སྙིང་པོ་ཕ་རོལ་ཕྱིན། ཡེ་ཤེས་ཟང་ཐལ་གདམས་
པ་འདི། རྒྱལ་འཕགས་ཐུགས་ཀྱི་བཅུད་ཕྱུང་ནས། སྐད་གཅིག་སངས་རྒྱས་ཐོབ་ཕྱིར་
གསུངས། འདི་ལ་སྤྱི་དོན་གསུམ་ཡིན་ཏེ། རྒྱུན་སྐྱོང་ཉམས་སུ་ལེན་པ་དང་། སྐད་
གཅིག་བཙན་ཐབས་ཉམས་ལེན་དང་། འགྲོ་བ་གཞན་ལ་ཕན་གཏག་གོ །རྒྱུན་ཁྱེར་
ཉམས་སུ་ལེན་པ་ནི། རང་ཉིད་བདེ་བའི་གདན་ལས་སུ། ཆ་ལུགས་ལྔ་ལྡན་ཕྱག་རྒྱ་
བཅའ། ཚད་མེད་བཞི་དང་ལྡན་བྱས་ཏེ། སེམས་ནི་མ་བཅོས་མ་བསླད་པར། སྤྲོས་
བྲལ་ངང་ལ་དར་ཙམ་བཞག །གཉིས་པ་ཀུན་ཏུ་སྣང་ཞེས་བྱ། འདི་ལྟར་མཁའ་
352



མདོ་སྡེ།
འཕོ་བ་ཡེ་ཤེས་སྐར་མདའ།
མཉམ་སེམས་ཅན་ལ། ཀུན་སྙོམས་ཐུགས་རྗེ་ཐུན་ཞིག་བསྒོམ། གསུམ་པ་རྒྱུ་ཡི་ཏིང་
འཛིན་ནི། རང་གི་ཐུགས་ལ་ཡི་གེ་ཨ། འོད་ཟེར་ཕར་འཕྲོས་ཕྱི་སྣོད་སྦྱངས། དག་པ་
ལྷ་ཡི་གཞལ་ཡས་ཁང་། ནང་བཅུད་ལྷ་དང་ལྷ་མོའི་སྐུ། འོད་ཟེར་དེ་དག་ཚུར་འདུས་
པས། རང་གི་སྤྱི་གཙུག་ཁྲུ་གང་སར། འོད་ཀྱི་འཁོར་ལོ་རྩིབས་བརྒྱད་པ། གདུགས་
ཀྱི་རྩིབས་ཤིང་ལྟ་བུ་ལ། འོད་ཟེར་སྣ་ལྔ་འཕྲོས་པ་བསྐྱེད། འཁོར་ལོ་དེའི་ལྟེ་བ་ལ།
ཤེས་རབ་ཉི་མ་དམར་སེར་དང་། ཐབས་ཀྱི་ཟླ་བ་དཀར་སེར་གདན། དེ་སྟེང་ཡི་གེ་
ཨ་མཐིང་ཁ། འོད་ཟེར་ཡར་འཕྲོས་མར་འདུས་པས། ཀུན་ཏུ་བཟང་པོ་ལོངས་སྤྱོད་
རྫོགས། མཐིང་སྔོན་ནམ་མཁའ་དག་པའི་ངོག །ཞལ་གཅིག་ཕྱག་གཉིས་རྒྱན་དང་
ལྡན། ཕྱག་གཉིས་མཉམ་བཞག་ཞབས་དཀྱིལ་དཀྲུང༌། ཐུགས་ཁར་གཡུང་དྲུང་ཨ་
ཡིས་མཚོན། འཁོར་དུ་བརྒྱུད་པའི་བླ་མ་དང་། རྩ་བའི་བླ་མ་ཡན་ཆད་ཀྱིས། མཁའ་
ལ་སྤྲིན་གཏིབས་ལྟ་བུར་བསྒོམ། དབྱིངས་ནས་སྤྱན་དྲངས་གཉིས་མེད་བསྟིམས།
མོས་གུས་གདུང་བའི་གསོལ་བ་གདབ། །
ན་མོ་བདག་དང་འགྲོ་བ་སེམས་ཅན་ཐམས་ཅད་ཀྱིས། དམིགས་མེད་བོན་གྱི་སྐུ་ལ་
གསོལ་བ་འདེབས། ལོངས་སྤྱོད་རྫོགས་པའི་སྐུ་ལ་གསོལ་བ་འདེབས། ཅིར་ཡང་སྤྲུལ་
པའི་སྐུ་ལ་གསོལ་བ་འདེབས། མཚན་ལྡན་ཁྱེའུ་བཞི་ལ་གསོལ་བ་འདེབས། བསྟན་
འཛིན་འཕྲུལ་གྱི་རྒྱལ་པོ་ལ་གསོལ་བ་འདེབས། གདུང་ཚབ་མུ་ཆོ་ལྡེམ་དྲུག་ལ་གསོལ་
བ་འདེབས། མཁས་ཆེན་དམུ་ཙ་ཏྲ་ཧེ་ལ་གསོལ་བ་འདེབས། ལྷ་བོན་ཡོངས་སུ་
དག་པ་ལ་གསོལ་བ་འདེབས། ཀླུ་གྲུབ་ཡེ་ཤེས་སྙིང་པོ་ལ་གསོལ་བ་འདེབས། རྒྱལ་
གཤེན་མི་ལུས་བསམ་ལེགས་ལ་གསོལ་བ་འདེབས། གྱེར་སྤུངས་དྲན་པ་ནམ་མཁའ་
ལ་གསོལ་བ་འདེབས། མཁའ་འགྲོ་འོད་ལྡན་འབར་མ་ལ་གསོལ་བ་འདེབས། སྤྲུལ་
སྐུ་ནམ་མཁའ་རིན་ཆེན་ལ་གསོལ་བ་འདེབས། བཀའ་རྒྱུད་བླ་མ་རྣམས་ལ་གསོལ་
353



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བ་འདེབས། དྲིན་ཆེན་རྩ་བའི་བླ་མ་ལ་གསོལ་བ་འདེབས། བར་དོའི་འཁྲུལ་སྣང་
ཆོད་པར་བྱིན་གྱིས་རློབས། མྱོང་རྟོགས་གྲོལ་བ་ཐོབ་པར་བྱིན་གྱིས་རློབས། སྐུ་གསུམ་
མངོན་དུ་གྱུར་པར་བྱིན་གྱིས་རློབས། ཡེ་ཤེས་ལྔ་དང་ལྡན་པར་བྱིན་གྱིས་རློབས།
བདག་དོན་ལྷུན་གྱིས་གྲུབ་པར་བྱིན་གྱིས་རློབས། གཞན་དོན་མཐའ་རུ་ཕྱིན་པར་
བྱིན་གྱིས་རློབས། འགྲོ་དོན་དཔག་མེད་ནུས་པར་བྱིན་གྱིས་རློབས། དེ་སྐད་གསོལ་བ་
བཏབ་པ་ཡིས། ལྷ་ཚོགས་ཐུགས་ལས་འོད་འཕྲོས་པས། རང་ཉིད་བག་ཆགས་སྦྱང་
བར་བསམ།
ཐོག་མར་བསྐྱེད་པ་རྩ་ཡི་གནད། རང་ལུས་ཏང་ཙེ་རྩེགས་འདྲ་ལ། རྩ་གསུམ་
རི་རབ་སྲོག་ཤིང་ཚུལ། གཡས་དཀར་གཡོན་དམར་དབུས་མཐིང་གསུམ། དབུས་
མཐིང་ཡར་རྩེ་ཚང་བུག་སར། འདབ་བརྒྱད་མེ་ཏོག་ཁ་བྱེའི་ཚུལ། འཕྲ་སྦོམ་སྦ་ལྕག་
ཙམ་དུ་བསྐྱེད། མར་སྣེ་གསང་བའི་གནས་སུ་ཟུག །གཡས་གཡོན་གཉིས་ནི་མདའ་
སྙུག་ཙམ། ཡར་སྣེ་སྣ་བུག་གཉིས་ལ་ཟུག །མར་སྣེ་དབུས་མཐིང་ནང་དུ་ཆུད། ཡི་གེ་
ཆའི་སྒྲོས་ལྟར་བསྐྱེད། དེ་ནི་བསྐྱེད་པ་རྩ་ཡི་གནད། །
གཉིས་པ་བཟུང་བ་རླུང་གི་གནད། གཡས་ནས་རླུང་གསུམ་བུད་པ་ཡིས། ཉོན་
མོངས་ཞེ་སྡང་བག་སྒྲིབ་རྣམས། རི་ལ་སྨུག་པ་བུད་པ་དང་། ན་བུན་ཡལ་བ་ལྟ་བུར་
བསྒོམ། གཡོན་ནས་རླུང་གསུམ་བུད་པ་ཡིས། ཉོན་མོངས་འདོད་ཆགས་སྒྲིབ་པ་དང་།
མཉམ་པོར་རླུང་གསུམ་བུད་པ་ཡིས། ཉོན་མོངས་གཏི་མུག་སྒྲིབ་པ་རྣམས། གོང་
ལྟར་ཡལ་བར་བསྒོམ་པ་ཡིན། རང་ལུས་བག་ཆགས་སྒྲིབ་དག་ནས། ཕྱི་ནང་སྒྲིབ་
མེད་ཟང་ཐལ་ལ། འོད་ཟེར་དྲྭ་བ་ལྟ་བུར་བསྒོམ།
གསུམ་པ་བསྒོམ་པ་ཐིག་ལེའི་གནད། དེ་ལྟར་རླུང་རོ་བུས་ནས་སུ། འཇམ་རླུང་
དལ་བུས་བཟུང་བ་ཡིས། རླུང་སེམས་ཐིག་ལེའི་ངོ་བོ་ནི། ཆེ་ཆུང་རྒྱ་སྲན་འབྲུ་མ་ཙམ།
354



མདོ་སྡེ།
འཕོ་བ་ཡེ་ཤེས་སྐར་མདའ།
གཡས་ནས་ཐིག་ལེ་དཀར་པོ་དང༌། གཡོན་ནས་ཐིག་ལེ་དམར་པོ་གཉིས། གཡས་
གཡོན་རྩ་ལམ་གཉིས་ལ་བརྒྱུད། དབུས་མཐིང་ནང་དུ་ཐིག་ལེ་འདྲེས། དཀར་ལ་
དམར་བའི་མདངས་ཆགས་པ། ཆེ་ཆུང་ངང་པའི་སྒོང་ང་ཙམ། འོད་ཟེར་ཁ་དོག་
ལྔ་འཕྲོ་བ། ངག་ཏུ་ཨ་ཧྲི་༼ཧྲིག༽བརྗོད་པ་ཡིས། གསང་བའི་གནས་ནས་ལྟེ་བ་དང་།
ཐུགས་ཁ་མགྲིན་པ་དུང་ཁང་དང་། རིམ་པ་བཞིན་དུ་ཡར་ལ་འཕོ། སྤྱི་བོ་ཚངས་པའི་
བུ་ག་ནས། འཁོར་ལོ་ཉི་གདན་བརྡོལ་ནས་སུ། ཀུན་བཟང་ཐུགས་ཁའི་ཨ་ལ་ཐུག །
ཨ་ཞེས་གནས་པར་བྱ་བ་ལ། ཧྲིག་གིས་ཡར་ལ་དྲངས་པར་བྱེད། ཕཊ་ཀྱིས་དབྱིངས་
རིག་མ་བུ་བསྲེ། བདུན་ནམ་ཉི་ཤུ་རྩ་གཅིག་རེ། བྱང་ནས་ལྔ་བཅུ་བརྒྱ་རྩ་བརྒྱད།
འཇོག་སར་ཀུན་བཟང་རླུང་སེམས་གཉིས། གཉིས་མེད་འོད་ཞུ་དབུས་མཐིང་ལམ།
སྙིང་གི་དཀྱིལ་དུ་བསྡམ་པར་བྱ། གདན་དང་ཉི་མ་ཟླ་བ་ཡིས། དབུས་མཐིང་རྩ་ལམ་
བཅད་ལ་བཞག །རྗེས་སུ་མི་དམིགས་རྒྱ་ཡིས་གདབ། དུས་དྲུག་མ་ཆགས་ཉམས་སུ་
བླངས། གནས་པ་ཚེ་ཡི་བར་དོ་ལ། གོམས་འདྲིས་ག་དར་སོང་བ་ཡིས། བོན་ཉིད་
འོད་གསལ་བར་དོ་རུ། དབྱིངས་སུ་གྲོལ་བར་ཐེ་ཚོམ་མེད། སྐུ་གསུམ་རྫོགས་པའི་
སངས་རྒྱས་ཐོབ། གལ་ཏེ་འཁོར་བར་སྐྱེས་ན་ཡང་། གང་མེས་གནས་སྒོ་བདལ་ནས་
སུ། སྤྲུལ་པའི་སྐུ་མཆོག་རྒྱུན་དུ་བཞུགས། སེམས་ཅན་འགྲོ་བའི་དོན་བྱེད་འགྱུར།
རྒྱུན་སྐྱོང་ནར་མའི་ཉམས་ལེན་ནོ། །
གཉིས་པ་བཙན་ཐབས་ཉམས་ལེན་ནི། ནམ་ཞིག་བེམ་རིག་བྲལ་ནས་སུ། རང་
ཉིད་ཕ་རོལ་འགྲོ་བའི་དུས། ཙོག་བུ་འམ་ནི་དཀྱིལ་དཀྲུང་སོགས། ཡང་ན་སེང་གེའི་
ཉལ་ཐབས་བྱ། རྩ་གསུམ་གཅིག་ཏུ་དྲིལ་ནས་སུ། ཟངས་དུང་ཕྱེ་བ་ལྟ་བུའམ། ཁ་
ཡལ་ལེ་དང་ངེ་ཡོད་པར་བསྒོམ། མར་སྣེ་ལྟེ་བའི་དཀྱིལ་དུ་ནི། རྡོ་རྗེ་རྒྱ་གྲམ་སྟེང་དུ་
བསམ། རྒྱ་གྲམ་ངན་སོང་སྒོ་མོ་བཅད། དེ་སྟེང་རླུང་སེམས་ངོ་བོ་ནི། འོད་ཀྱི་ཐིག་
355



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
ལེ་བྱ་སྒོང་ཙམ། དཀར་ལ་དམར་བའི་མདངས་ཆགས་པ། འོད་ལྔས་བསྐོར་བ་ཞིག་
ཏུ་བསྐྱེད། རང་གི་སྤྱི་གཙུག་ཁྲུ་གང་སར། པད་མ་ཉི་མའི་གདན་སྟེང་དུ། ཀུན་ཏུ་
བཟང་པོ་སྐུ་མདོག་དཀར། རྒྱན་མེད་གཅེར་བུ་མཉམ་བཞག་ཅན། ཐུགས་ཁར་ཨ་
ཡིས་མཚོན་པར་བསྒོམ། ངག་ཏུ་ཨ་ཧྲིག་ཅེས་པ་ཡིས། ཨ་ཞེས་རིག་པ་ཕུར་ཚུགས་
སུ། ཧྲིག་གིས་ཡར་ལ་སྤར་བར་བྱེད། ཀུན་བཟང་ཐུགས་ཁའི་ཨ་ལ་ཕོག །ཕཊ་ཀྱིས་
དབྱིངས་རིག་མ་བུ་བསྲེ། ངོ་བོ་སྟོང་པ་བོན་གྱི་སྐུ། ཁ་དོག་སྣ་ཚོགས་ལོངས་སྤྱོད་
རྫོགས། གཉིས་སུ་མེད་པ་སྤྲུལ་པའི་སྐུ། སྐུ་གསུམ་དབྱེར་མེད་ངོ་བོ་ཉིད། མྱ་ངན་
འདས་ཏེ་མ་ནོར་ཆུབ། བོན་ཉིད་དབྱིངས་སུ་ཡེ་སངས་རྒྱས། རྫོགས་པའི་སངས་རྒྱས་
སྐད་གཅིག་ཐོབ། བར་དོ་གཅིག་ཆོད་གདམས་པ་ཡིན། ཐ་མལ་སྐྱེ་བོ་སྡིག་ཅན་དང་།
མཚམས་མེད་ལས་ལ་འབགས་འགྱུར་ཡང་། གདམས་པ་འདི་ཉིད་ཟིན་གྱུར་ན།
དགེ་སྡིག་རྒྱུ་འབྲས་ཡོད་མ་ཡིན། སྐད་གཅིག་ཉིད་ཀྱི་རྫོགས་སངས་རྒྱས།
གསུམ་པ་གཞན་ལ་ཕན་གདགས་ལ། དབང་པོ་རབ་འབྲིང་ཐ་མ་ཡིས། གང་ཟིན་
དམིགས་པ་རྒྱས་བསྡུས་བསྟན། རབ་ནི་གཏད་མེད་ངང་ལ་འཕོ། འབྲིང་ནི་ཡི་དམ་
ལྷ་ལ་འཕོ། ཐ་མ་བླ་མ་དག་ལ་འཕོ། གང་ཞིག་སྐྱེ་བོ་ཕོ་མོ་དང༌། མ་ནུས་འགྲོ་བ་
ཉམ་ཐག་ལ། སེམས་བསྐྱེད་དག་པས་ཕན་གདགས་ཏེ། སྐྱབས་འགྲོ་སེམས་བསྐྱེད་
གསོལ་བ་གཏབ། མདུན་གྱི་ནམ་མཁར་ཁྲི་གདན་སྟེང༌། ཀུན་བཟང་རྒྱན་མེད་
མཉམ་བཞག་ལྡན། ཀུན་ཏུ་བཟང་པོའི་དགོངས་པ་དང་། རང་གི་རིག་པའི་ངོ་བོ་
དང་། ཚེ་འདས་རྣམ་པར་ཤེས་པ་གསུམ། རིག་གསུམ་སྤྲོས་དང་བྲལ་བ་རུ། དབྱེར་
མེད་གཅིག་གི་ངང་དུ་འདྲེས། སྟོང་ཉིད་ཡེ་ཤེས་རྒྱ་ཡིས་གདབ། བར་དོ་གཅིག་གྲོལ་
གདམས་པ་འདི། བོན་རྣམས་ཀུན་གྱི་མཐར་ཐུག་ཡིན། མན་ངག་ཀུན་གྱི་མཇུག་
བསྡུད་ཡིན། འཁོར་འདས་ཀུན་གྱི་ལ་བཟླ་ཡིན། གྱེར་སྤུངས་ཆེན་པོའི་ཐུགས་བཅུད་
356



མདོ་སྡེ།
འཕོ་བ་ཡེ་ཤེས་སྐར་མདའ།
ཡིན། མ་དང་མཁའ་འགྲོའི་སྙིང་ཁྲག་ཡིན། སྙན་རྒྱུད་བོན་གྱི་ཉིང་ཁུ་ཡིན། སྐལ་ལྡན་
དེ་ལྟར་ཐུགས་ལ་ཞོག །ཅེས་གསུངས་སོ། །རིན་ཆེན་སྒྲོན་མའི་རྒྱུད་ལས། མན་ངག་
ཡང་སྙིང་སྒྲོན་མ། གཞུང་སྐབས་ཆ་ལག་དང་བཅས་པ་རྫོགས་སཱཧཱ། བཀྲ་ཤིས་བདེ་
ལེགས་དར་ཁྱབ་རྒྱས་གྱུར་ནས། བོན་འདི་ཉི་མའི་ཟེར་བཞིན་རྒྱས་པར་ཤོག །སྤྲུལ་
སྐུ་རིན་པོ་ཆེའི་དྲུང་དུ་ལས་ལྡན་སློབ་མ་རྣམས་ཀྱིས་ཞུས། དེ་ནས་རིམ་བཞིན་བརྒྱུད་
ནས་བདག་ལའོ། །དགེའོ། །
357



རིན་ཆེན་སྒྲོན་མ་འཁོར་བ་དོང་སྤྲུག་གི་
བཏགས་ཆོག་འཁོར་ལོ་བྲི་ཐབས་
བཞུགས་སོ། །
༄༅། །གྱེར་སྤུངས་དྲན་པ་ནམ་མཁའ་དང་། མཁའ་འགྲོ་འོད་ལྡན་འབར་མ་
དང་། སྤྲུལ་སྐུ་ནམ་མཁའ་རིན་ཆེན་ལ། ལུས་ངག་ཡིད་ཀྱིས་ཕྱག་འཚལ་ནས། སྟག་
གཟིག་རྒྱལ་པོའི་བཀའ་ལུང་གིས། ཨུ་རྒྱན་ཡུལ་ནས་བརྒྱུད་པའི་བོན། ཡང་སྙིང་རིན་
ཆེན་སྒྲོན་མ་ཡི། བཏགས་ཆོག་འཁོར་ལོ་བྲི་ཐབས་བསྟན། ཉེས་འགལ་རིག་འཛིན་
རྗེ་ལ་མཐོལ། མཁའ་འགྲོའི་ཚོགས་ལ་བཟོད་པར་གསོལ། བཀའ་སྲུང་འཕྲག་དོག་
མི་མཛད་ཞུས། བར་ཆོད་མེད་པར་བཀྲ་ཤིས་ཤོག །མཁའ་འགྲོའི་ཞལ་ནས་འདི་
སྐད་གསུངས། ཉོན་ཅིག་སྐལ་ལྡན་རིགས་ཀྱི་གཤེན། འདི་དག་སྒྲུབ་པའི་གང་ཟག་
གིས། བཏགས་པས་ཆོག་པའི་འཁོར་ལོ་དང༌། བཟའ་བས་ཆོག་པའི་རྫས་ཆོག་དང་།
བཟླས་པས་ཆོག་པའི་སྙིང་པོ་གསུམ། དེ་ལ་བཏགས་ཆོག་འཁོར་ལོ་ནི། བེམ་ཆུང་
བཞིན་དུ་གསལ་བར་བྲི། འཁོར་ལོ་རང་གི་མགུལ་དུ་བཏགས། གཞན་དག་ལ་
ཡང་ཕན་གདགས་བྱ། བེམ་རིག་བྲལ་དུས་སྤྱི་བོར་བཏོན། ཕུང་པོ་གཞའ་དང་རིན་
བསྲེལ་འབྱུང་། བཏགས་སྒྲོལ་ཡོན་ཏན་བསམ་མི་ཁྱབ། མཁའ་འགྲོའི་ཞལ་ནས་འདི་
སྐད་གསུངས། དེ་ལ་འཁོར་ལོ་བྲི་ཐབས་ནི། ཡར་ཚེས་༩༡་༨་༡༡༽དུས་ཚོད་བཟང་པོ་
358



མདོ་སྡེ།
བཏགས་ཆག་འཁོར་ལོ་བྲི་ཐབས།
ལ། གཟའ་སྐར་ཉི་མ་༼སྣར་མ་༽བཀྲ་ཤིས་དུས། དར་དཀར་༼རབ་༽རས་ས་༼འབྲིང་༽
རྒྱ་ཤོག་༼ཐ་མ་༽ལ། རིན་ཆེན་༼རབ་༽མཚལ་༼འབྲིང་༽དང་རྒྱ་སྣག་༼ཐ་མ་༽གིས། མུ་
ཁྱུད་རིམ་པ་བདུན་དུ་བསྐོར། དབུས་ཀྱི་ལྟེ་བ་ཡངས་པ་ལ། ཨ་མ་སྔོན་དམར་གཉིས་
སུ་བཀོད། དེ་ལ་སྙིང་པོ་འདི་ཡིས་བསྐོར། ཨོཾ་མ་ཏྲི་མུ་ཡེ་ས་ལེ་འདུ། དུས་གསུམ་
སངས་རྒྱས་འདུས་པའི་སྐུ། རྒྱལ་བ་སངས་རྒྱས་བསྟན་པའི་གཙོ། ཐུགས་རྗེ་བྱམས་
མ་བདེ་འགྲོ་ཡུམ། དུས་གསུམ་སངས་རྒྱས་སྲས་བཅས་ཀྱིས། བདག་ལ་བྱིན་གྱིས་
རླབ་ཏུ་གསོལ། སྟོང་གསུམ་ཞིང་ཁམས་རབ་འབྱམས་ཀྱི། དེ་སྙེད་ས་ཡི་རྡུལ་གྲངས་
ཀྱི། མཁའ་མཉམ་འགྲོ་དྲུག་སེམས་ཅན་ལ། ཐུགས་རྗེས་འོད་ཟེར་རབ་སྤྲོས་ནས།
སྤྲུལ་སྐུ་བྱེ་བ་འགྱེད་པར་ཤོག །ཅེས་པས་གཡས་སུ་བསྐོར་བར་བྱ། དེའི་ཕྱི་རིམ་མུ་
ཁྱུད་ལ། ཨོཾ་མ་ཏྲི་མུ་ཡེ་ས་ལེ་འདུ། སེམས་ནི་ནམ་མཁའི་ཁམས་སུ་བསྟིམ། རྣམ་
ཤེས་ཕུང་པོའི་བདུད་བཅོམ་ནས། སྟོང་ཉིད་ཡེ་ཤེས་དོན་རྟོགས་ཤིང་། དེ་བཞིན་
གཤེགས་པའི་ཞིང་ཁམས་སུ། གཤེན་ལྷ་འོད་དཀར་ཐུགས་ཁ་རུ། ཀུན་སྣང་ཁྱབ་པའི་
སྐུར་གྲུབ་སྟེ། ནམ་མཁའི་ལྷ་མོའི་མཁའ་དབྱིངས་སུ། མངོན་བྱང་སྐུ་རུ་སངས་རྒྱས་
ཤོག །དེའི་ཕྱི་རིམ་རྩིབས་བཞི་ལ། ཨོཾ་མ་ཏྲི་མུ་ཡེ་ས་ལེ་འདུ། ཤ་ནི་ས་ཡི་ཁམས་སུ་
བསྟིམ། གཟུགས་ཀྱི་ཕུང་པོའི་བདུད་བཅོམ་ནས། མེ་ལོང་ཡེ་ཤེས་དོན་རྟོགས་ཤིང་།
མངོན་པར་དགའ་བའི་ཞིང་ཁམས་སུ། གསས་རྗེ་རྨང་པོའི་ཐུགས་ཁ་རུ། གསལ་བ་
རང་འབྱུང་སྐུར་གྲུབ་སྟེ། སའི་ལྷ་མོའི་མཁའ་དབྱིངས་སུ། བོན་གྱི་སྐུ་རུ་སངས་རྒྱས་
ཤོག །ཨོཾ་མ་ཏྲི་མུ་ཡེ་ས་ལེ་འདུ། དབུགས་ནི་རླུང་གི་ཁམས་སུ་བསྟིམ། འདུ་བྱེད་ཕུང་
པོའི་བདུད་བཅོམ་ནས། མཉམ་ཉིད་ཡེ་ཤེས་དོན་རྟོགས་ཤིང་། དཔལ་དང་ལྡན་
པའི་ཞིང་ཁམས་སུ། གར་གསས་བཙན་པོའི་ཐུགས་ཁ་རུ། དགེ་ལྷ་གར་ཕྱུག་སྐུར་
གྲུབ་སྟེ། རླུང་གི་ལྷ་མོའི་མཁའ་དབྱིངས་སུ། ངོ་བོ་ཉིད་སྐུར་སངས་རྒྱས་ཤོག །ཨོཾ་མ་
359



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
དྲི་མུ་ཡེ་ས་ལེ་འདུ། དྲོད་ནི་མེའི་ཁམས་སུ་བསྟིམ། ཚོར་བའི་ཕུང་པོའི་བདུད་བཅོམ་
ནས། སོར་རྟོགས་ཡེ་ཤེས་དོན་རྟོགས་ཤིང༌། བདེ་བ་ཅན་གྱི་ཞིང་ཁམས་སུ། གནམ་
གསས་དབྱིངས་རུམ་ཐུགས་ཁ་རུ། བྱེ་བྲག་དངོས་མེད་སྐུར་གྲུབ་སྟེ། མེའི་ལྷ་མོའི་
མཁའ་དབྱིངས་སུ། སྤྲུལ་པའི་སྐུ་རུ་སངས་རྒྱས་ཤོག །ཨོཾ་མ་ཏྲི་མུ་ཡེ་ས་ལེ་འདུ། ཁྲག་
ནི་ཆུའི་ཁམས་སུ་བསྟིམ། འདུ་ཤེས་ཕུང་པོའི་བདུད་བཅོམ་ནས། བྱ་གྲུབ་ཡེ་ཤེས་
དོན་རྟོགས་ཤིང༌། འདོད་ཡོན་འཚོགས་པའི་ཞིང་ཁམས་སུ། རྒོད་གསས་ཁམས་
པའི་ཐུགས་ཁ་རུ། དགའ་བ་དོན་གྲུབ་སྐུར་གྲུབ་སྟེ། ཆུའི་ལྷ་མོའི་མཁའ་དབྱིངས་
སུ། ལོངས་སྤྱོད་རྫོགས་སྐུར་སངས་རྒྱས་ཤོག །ཅེས་པས་ཕྱོགས་བཞིར་མ་ནོར་བཀོད།
དེའི་ཕྱི་རིམ་དཔལ་ཁ་ལ། ཨ་ཨཱ་ཧཱུཾ། ཨོཾ་མ་ཏྲི་མུ་ཡེ་ས་ལེ་འདུ། སྐུ་གསུམ་བདེ་བར་
གཤེགས་པ་རྣམས། བདག་ལ་ཐུགས་རྗེས་དགོངས་སུ་གསོལ། ལུས་ངག་ཡིད་གསུམ་
སྒྲིབ་པ་སྦྱོངས། དུག་གསུམ་མཁའ་ཀློང་དབྱིངས་སུ་བསྟིམ། ཨ་ཨོཾ་ཧཱུྃ་རཾ་ཛ། ཨོཾ་མ་
ཏྲི་མུ་ཡེ་ས་ལེ་འདུ། སྐུ་ལྔ་བདེར་གཤེགས་རིགས་ལྔ་ཡིས། བདག་ལ་ཐུགས་རྗེས་
དགོངས་སུ་གསོལ། དབང་པོ་ལྔ་ཡི་སྒྲིབ་པ་སེལ། དུག་ལྔ་ཡེ་ཤེས་ལྔ་རུ་བསྟིམ། ཨཱ་
ཨཱ་ཨད་ཨོ་སལ་སལ། ཧ་འ་ཧཱུྃ་འོ། ལོ་ལཾ། ཨོཾ་མ་ཏྲི་མུ་ཡེ་ས་ལེ་འདུ། སྐུ་བཞི་བདེར་
གཤེགས་གཙོ་བཞི་ཡིས། བདག་ལ་ཐུགས་རྗེས་དགོངས་སུ་གསོལ། སྐྱེ་མཆེད་མུ་
བཞིའི་སྒྲིབ་པ་སེལ། དབྱིངས་ཤེས་མཁའ་ཀློང་དབྱེར་མེད་གསོལ། ཨ་ཨོཾ་ཧཱུྃ་རཾ་ཛ།
སད་ས་ལེ་ལྷན་ནེ་སང་ངེ་འདུ། མ་མ་ས་ལེ་ལྷམ་མེ་ཁྲི་ལེ་འདུ། ཨ་མ་ས་ལེ་ལྷང་ངེ་
ལྷན་ནེ་འདུ། ཨོཾ་མ་ཏྲི་མུ་ཡེ་ས་ལེ་འདུ། རྣམ་སྣང་ཞི་བའི་ལྷ་ཚོགས་རྣམས། བདག་
ལ་ཐུགས་རྗེས་དགོངས་སུ་གསོལ། མ་རིག་ཉོན་མོངས་བག་ཆགས་སྦྱོངས། རྣམ་
གསལ་ལྷམ་མེ་ལྷང་ངེར་མཛོད། ཞེས་དཔལ་ཁ་བཞི་ལ་བྲིས། དེའི་ཕྱི་རིམ་རྩིབས་
བརྒྱད་ལ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ཨ་ཧཱུཾ་ཚེ་བྲུ་ཨ་ཡུ་ལྔ་ན་ཁྲི་ཛ་བྲུ་འདུ། ཨོཾ་
360



མདོ་སྡེ།
བཏགས་ཆག་འཁོར་ལོ་བྲི་ཐབས།
མ་ཏྲི་མུ་ཡེ་ས་ལེ་འདུ། མ་ཨ་བྲུ་ཚེ་ཧཱུཾ་ཨ་ཡུ་ཌཱ་ན་བི་ཛ་བྲུ་འདུ། ཨོཾ་མ་ཏྲི་མུ་ཡེ་ས་ལེ་
འདུ། ཏྲི་ཨ་བྲུ་ཚེ་བྲོ་ཨ་ཡུ་ཌཱ་ན་ཤི་ཛ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ། མུ་ཨ་བྲུ་ཚེ་
བྲུ་ཨ་ཡུ་ཌཱ་ན་བི་ཛ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ། ཡེ་ཨ་བྲུ་ཚེ་བྲོ་ཨ་ཡུ་ཌཱ་ན་བི་
ཛ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ། ས་ཨ་བྲུ་ཚེ་བྲུ་ཨ་ཡུ་ཌཱ་ན་བི་ཛ་ཧཱུྃ་འདུ། ཨོཾ་མ་
ཏྲི་མུ་ཡེ་ས་ལེ་འདུ། ལེ་ཨ་བྲུ་ཚེ་བྲུ་ཨ་ཡུ་ཌཱ་ན་ཤྲི་ཛ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ།
འདུ་ཨ་བྲུ་ཚེ་བྲོ་ཨ་ཡུ་ཌཱ་ན་ཤི་ཛ་བྲུ་འདུ། ཞེས་པ་རྩིབས་བརྒྱད་ལ་བྲིས། དེའི་ཕྱི་རིམ་
དཔལ་ཁ་ལ། ཨོཾ་ཨཱ་མ་ཏྲི་མུ་ཡེ་ས་ལེ་འདུ། མ་ཨོཾ་མ་ཏྲི་མུ་ཡེ་ས་ལེ་འདུ། དྲི་ༀ་མ་ཏྲི་
མུ་ཡེ་ས་ལེ་འདུ། མུ་ཨོཾ་མ་ཏྲི་མུ་ཡེ་ས་ལེ་འདུ། ཡེ་ཨོཾ་མ་ཏྲི་མུ་ཡེ་ས་ལེ་འདུ། ས་ཨོཾ་མ་
ཏྲེ་མུ་ཡེ་ས་ལེ་འདུ། ལེ་ཨཱ་མ་ཏྲི་མུ་ཡེ་ས་ལེ་འདུ། འདུ་ཨོཾ་མ་ཏྲི་མུ་ཡེ་ས་ལེ་འདུ། ཅེས་
པ་དཔལ་ཁ་བརྒྱད་ལ་བྲི། དེ་ཡི་ཕྱི་རིམ་རྩིབ་བརྒྱད་ལ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་
ཨ་ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། མ་ཨ་
ཏྲི་ནི་སུ་པྲ་དུ་ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ཏྲི་ཨ་ཏྲི་
ནི་སུ་པྲ་དུ་ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། མུ་ཨ་ཏྲི་ནི་
སུ་པྲ་དུ་ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ཡེ་ཨ་ཏྲི་ནི་སུ་
པྲ་དུ་ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ས་ཨ་ཏྲི་ནི་སུ་སྲི་
དུ་ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ལེ་ཨ་ཏྲི་ནི་སུ་པྲ་དུ་
ཨ་དཀར་གཤའ་ཡ་ནི་སྨྲར་སཱཧཱ། ཨོཾ་མ་ཏྲི་མུ་ཡེ་ས་ལེ་འདུ། འདུ་ཨ་ཏྲི་ནི་སུ་པྲ་དུ་
ཨ་དཀར་གཤའ་ཡ་ནི་སྨྲར་སཱཧཱ། ཞེས་པ་རྩིབས་བརྒྱད་ལ་བྲིས། དེའི་ཕྱི་རིམ་དཔལ་
ཁ་ལ། ཨོཾ་མ་ཏྲི་མུ་ཡེ་ས་ལེ་འདུ། ཨོཾ་ཨ་ཡཾ་རཾ་མཾ་ཁཾ་ཧཱུྃ་འདུ། ཨོཾ་མ་ཏྲི་མུ་ཡེ་ས་ལེ་འདུ།
མ་ཨ་ཡཾ་རཾ་མཾ་ཁཾ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ། ཏྲི་ཨ་ཡཾ་རཾ་མཾ་ཁཾ་ཧཱུྃ་འདུ། ཨོཾ་མ་
ཏྲི་མུ་ཡེ་ས་ལེ་འདུ། མུ་ཨ་ཡཾ་རཾ་མཾ་ཁཾ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ། ཡེ་ཨ་ཡཾ་རཾ་
361



གསུང་རབ་སྒོ་མཛོད་རིན་པོ་ཆེའི་གླེགས་བམ། 45
མཾ་ཁཾ་ཧཱུྃ་འདུ། ཨོཾ་མ་ཏྲི་མུ་ཡེ་ས་ལེ་འདུ། ས་ཨ་ཡཾ་རཾ་མཾ་ཁཾ་ཧཱུྃ་འདུ། ཨོཾ་མ་ཏྲི་མུ་ཡེ་ས་
ལེ་འདུ། ལེ་ཨ་ཡཾ་རཾ་མཾ་ཁཾ་བྲུ་འདུ། ཨོཾ་མ་ཏྲི་མུ་ཡེ་ས་ལེ་འདུ། འདུ་ཨ་ཡཾ་རཾ་མཾ་ཁོ་བྲུ་
འདུ། ཞེས་དཔལ་ཁ་བརྒྱད་ལ་བྲིས། དེའི་ཕྱི་རིམ་མུ་ཁྱུད་ལ། ཞེས་པ་རྩིབ་བརྒྱད་
དག་ལ་བྲི། དེ་ཡི་ཕྱི་རིམ་དཔལ་ཁ་ལ། ཨོཾ་མ་ཏྲི་མུ་ཡེ་ས་ལེ་འདུ། ༀ་ཨུ་དུག་ཞི་བ་
སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། མ་ཨུ་དུག་ཞི་
བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ཏྲི་ཨུ་དུག་ཞི་
བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། མུ་ཨུ་དུག་ཞི་
བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ཡེ་ཨུ་དུག་
ཞི་བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ས་ཨུ་དུག་
ཞི་བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། ལེ་ཨུ་དུག་
ཞི་བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། ཨོཾ་མ་ཏྲི་མུ་ཡེ་ས་ལེ་འདུ། འདུ་ཨུ་
དུག་ཞི་བ་སང་གསལ་འདུ། ཤན་ཏིང་ཀུ་རུ་ཡེ་སྭཱཧཱ། བདག་དང་མཐའ་ཡས་སེམས་
ཅན་གྱི། ནད་དང་གནོད་པ་ཞི་བ་དང་། རྐྱེན་དང་བར་ཆོད་ཞི་བར་མཛོད། སྟོང་
ཁམས་འཁྲུག་པ་ཞི་བ་དང་། སྣང་སྲིད་ཞི་བ་ཆེན་པོ་ནི། ཡོངས་སུ་ཁྱབ་པར་མཛད་
དུ་གསོལ། ཞེས་པ་གཡས་སུ་སྐོར་བ་བྲིས། དེ་རྒྱབ་གཡུང་དྲུང་ར་བས་བསྐོར། ཕྱི་
རིམ་མེ་རི་གཡས་འཁྱིལ་བྱ། རྫས་ནི་བཟང་དྲུག་ལས་སོགས་ཏེ། སྨན་སྣ་སྤོས་སྣ་མང་
དུ་བསགས། ཡོན་ཏན་ཅན་གྱི་གདུང་རུས་དང༌། པུ་རི་རང་འབྱུང་མཆོད་རྟེན་ནས།
མཚལ་དང་ལི་ཁྲི་སི་དྷུ་ར། རིན་ཆེན་སྣ་ལྔ་མུ་མེན་ཤེལ། དེ་ལྟར་རྫས་དང་སྦྲག་བྱས་
ལ། བཟླས་ཆོག་སྙིང་པོའི་རབ་ཏུ་གནས། དུས་གསུམ་བདེར་གཤེགས་བྱིན་རླབས་
བསྟིམ། དར་དཀར་དག་གིས་གཡོག་བྱས་ལ། དུས་བཟང་དག་ལ་འདོགས་པར་
བྱ། བཏགས་པས་ཆོག་པའི་འཁོར་ལོ་དང་། བཟའ་བས་ཆོག་པའི་རྫས་མཆོག་དང་།
362



མདོ་སྡེ།
བཏགས་ཆག་འཁོར་ལོ་བྲི་ཐབས།
བཟླས་པའི་ཆོག་པའི་སྙིང་པོ་གསུམ། དེ་གསུམ་རྟག་ཏུ་འཆང་བྱས་ན། བཏགས་
ཆོག་འཁོར་ལོའི་ཡོན་ཏན་ནི། ཕུང་པོ་གཞའ་དང་རིན་སེལ་འབྱུང་། བཟླས་ཆོག་
རྫས་ཀྱི་ཡོན་ཏན་ནི། རང་ཉིད་སྲུང་ཞིང་སྐྱོབ་པར་འགྱུར། བཟླས་པས་ཆོག་པའི་
ཡོན་ཏན་ནི། ཐོས་ཚད་ཐར་པ་ཐོབ་པར་འགྱུར། དྲན་པས་ཆོག་པའི་ཏིང་འཛིན་གྱིས།
དབྱིངས་སུ་གྲོལ་བར་ཐེ་ཚོམ་མེད། ཅེས་གསུངས་སོ། །བཏགས་ཆོག་འཁོར་ལོའི་བྲི་
ཐབས་གསལ་བར་བྱེད་པའི་ལག་ལེན་རྫོགས་སོ། །ཨཐ༽མངྒ་ལམ།
363



རིན་ཆེན་སྒྲོན་མ་འཁོར་བ་དོང་སྤྲུག་གི་
སྲུང་བ་ཚེ་སྒྲུབ་འཁོར་ལོ་ནི། །
༄༅། །མུ་ཁྱུད་རིམ་པ་དྲུག་ཏུ་བསྐོར། དབུས་སུ་ཧཱུཾ་ལ། སྙིང་པོ་འདི་ཡིས་བསྐོར།
ཨོཾ་མ་ཏྲི་མུ་ཡེ་ས་ལེ་འདུ། ཨ་བྲུ་ཚེ་བྲུ་ཨ་ཡུ་ཌཱ་ན་བི་ཛ་བྲོ་འདུ། རྒྱལ་བ་གཤེན་རབ་
ཡབ་ཡུམ་གྱིས། བདག་ལ་སྲུང་ཞིང་སྐྱོབས་པ་དང་། གཡུང་དྲུང་ཚེའི་དངོས་གྲུབ་
སྩོལ། དེ་རྒྱབ་མུ་ཁྱུད་ལ། ཨ་ཨོཾ་ཧཱུྃ་རཾ་ཛ། སད་ས་ལེ་ལྷན་ནེ་སང་ངེ་འདུ། མ་མ་སལེ་
ལྷམ་མེ་ཁྲི་ལེ་འདུ། ཨ་མ་སལེ་ལྷང་ངེ་ལྷན་ནེ་འདུ། ཨོཾ་མ་ཏྲི་མུ་ཡེ་ས་ལེ་འདུ། རྣམ་
སྣང་ཞི་བའི་ལྷ་ཚོགས་རྣམས། བདག་ལ་སྲུང་ཞིང་སྐྱོབས་པ་དང་། གཡུང་དྲུང་ཚེའི་
དངོས་གྲུབ་སྩོལ། དེ་རྒྱབ་རྩིབས་བཞི་ལ། ཧ་ཨོཾ་མ་ཏྲི་མུ་ཡེ་ས་ལེ་འདུ། ཨོ་བྲུ་ཚེ་བྲུ་ཨ་
ཡུ་ཌཱ་ན་ཤྲི་ཛ་བྲུ་འདུ། ཅེས་བཞི་ཀ་ལ་བྲིས། དཔལ་ཁ་ལ། གཤེན་རབ་གཏོ་བུ་འབུམ་
སྲས་ཀྱིས། བདག་ལ་སྲུང་ཞིང་སྐྱོབས་པ་དང་། གཡུང་དྲུང་ཚེའི་དངོས་གྲུབ་གསོལ།
གཤེན་རབ་ཡིད་ཀྱི་ཁྱེའུ་ཆུང་གིས། བདག་ལ་སྲུང་ཞིང་སྐྱོབས་པ་དང༌། གཡུང་
དྲུང་ཚེའི་དངོས་གྲུབ་གསོལ། གཤེན་རབ་གསས་བུ་རྨ་ལོ་ཡིས། བདག་ལ་སྲུང་ཞིང་
སྐྱོབས་པ་དང་། གཡུང་དྲུང་ཚེའི་དངོས་གྲུབ་གསོལ། གཤེན་རབ་གསས་བུ་གཡུ་ལོ་
ཡིས། བདག་ལ་སྲུང་ཞིང་སྐྱོབས་པ་དང་། གཡུང་དྲུང་ཚེའི་དངོས་གྲུབ་གསོལ། དེ་
རྒྱབ་རྩིབས་བརྒྱད་ལ། ཨོཾ་ཨ་ཧཱུཾ་ཚེ་བྲུ་ཨ་ཡུ་ཌཱ་ན་ཤྲི་ཛ་བྲོ་འདུ། བདག་ལ་བསྲུངས་
ཤིག །མ་ཨ་བྲུ་ཚེ་བྲོ་ཨ་ཡུ་ཌཱ་ན་ཤི་ཛ་བྲུ་འདུ། བདག་ལ་བསྲུངས་ཤིག །ཏྲི་ཨ་བྲུ་ཚེ་
364



མདོ་སྡེ།
ཚེ་སྒྲུབ་འཁོར་ལོ་བྲི་ཐབས།
བྲུ་ཨ་ཡུ་ཌཱ་ན་བི་ཛ་བྲུ་འདུ། བདག་ལ་བསྲུངས་ཤིག །མུ་ཨ་བྲུ་ཚེ་ཧཱུཾ་ཨ་ཡུ་ཌཱ་ན་བི་ཛ་
བྲུ་འདུ། བདག་ལ་བསྲུངས་ཤིག །ཡེ་ཨ་བྲོ་ཚེ་བྲོ་ཨ་ཡུ་ཌཱ་ན་ཤྲི་ཛ་བྲུ་འདུ། བདག་ལ་
བསྲུངས་ཤིག །ས་ཨ་བྲུ་ཚེ་བྲུ་ཨ་ཡུ་ཌཱ་ན་ཤྲི་ཛ་བྲུ་འདུ། བདག་ལ་བསྲུངས་ཤིག །ལེ་
ཨ་བྲུ་ཚེ་བྲུ་ཨ་ཡུ་ཌཱ་ན་ཤྲི་ཛ་བྲུ་འདུ། བདག་ལ་བསྲུངས་ཤིག །འདུ་ཨ་བྲུ་ཚེ་ཧཱུཾ་ཨ་ཡུ་
ཉྫ་ན་ཤི་ཛ་བྲུ་འདུ། བདག་ལ་བསྲུངས་ཤིག །དཔལ་ཁ་ལ། ཨོཾ་ཨ་ཡཾ་རཾ་མཾ་ཁཾ་བྲུ་ཉི་
རི་བྷ་ར་ཏྲང་འདུ། མ་ཨ་ཡཾ་རཾ་མཾ་ཁ་བྲུ་ཉི་རི་བྷ་ར་ཏྲང་འདུ། དྲི་ཨ་ཡཾ་རཾ་མཾ་ཁཾ་བྲུ་ཉི་
རི་བྷ་ར་ཏྲང་འདུ། མུ་ཨ་ཡཾ་རཾ་མཾ་ཁཾ་བྲུ་ཉི་རི་བྷ་ར་ཏྲང་འདུ། ཡེ་ཨ་ཡཾ་རཾ་མཾ་ཁཾ་བྲུ་ཉི་
རི་བྷ་ར་ཏྲང་འདུ། ས་ཨ་ཡཾ་རཾ་མཾ་ཁཾ་བྲུ་ཉི་རི་བྷ་ར་ཏྲང་འདུ། ལེ་ཨ་ཡཾ་རཾ་མཾ་ཁཾ་བྲུ་ཉི་
རི་བྷ་ར་ཏྲང་འདུ། འདུ་ཨ་ཡཾ་རཾ་མཾ་ཁཾ་བྲུ་ཉི་རི་བྷ་ར་ཏྲང་འདུ། ཅེས་པ་འདྲེས་ལྟར་
བྲིས། དེ་རྒྱབ་མུ་ཁྱུད་ལ། ཨོཾ་མ་ཏྲི་མུ་ཡེ་ས་ལེ་འདུ། ཨ་བྲུ་ཚེ་ཧཱུཾ་ཨ་ཡུ་ཌཱ་ན་བི་ཛ་ཧཱུཾ་
འདུ། འོད་དཀར་དཔག་མེད་ཚེའི་ལྷ། རྒྱལ་བ་ཡབ་ཡུམ་སྲས་བཅས་ཀྱིས། བདག་ལ་
བྱིན་གྱིས་རློབ་ཏུ་གསོལ། ཚེ་དང་བསོད་ནམས་འཕེལ་བ་དང་། དཔལ་གྲགས་བསྟན་
པ་དར་རྒྱས་མཛོད། དབལ་གྱི་ཁྲོ་ཆེན་རུ་བཞི་ཡིས། ཕྱོགས་བཞིའི་ཚེའི་གནོད་པ་དང་།
ཚེའི་བར་ཆོད་བསལ་དུ་གསོལ། དཔལ་མགོན་བདུན་བཅུ་རྩ་གཉིས་ཀྱིས། མི་ཚེ་ཕྱི་
གཡང་བཅུད་བསྡུས་ལ། ཚེའི་དངོས་གྲུབ་བསྩལ་དུ་གསོལ། འཆང་བ་པོ་ལ་སྲུང་
སྐྱོབས་མཛོད། ཅེས་བྲིས། དེ་རྒྱབ་གཡུང་དྲུང་ར་བས་བསྐོར། དེ་རྒྱབ་མེ་རི་གཡས་
སྐོར་བྱ། དེ་ནི་སྲུང་བ་ཚེ་སྒྲུབ་འཁོར་ལོའོ། །མངྒ་ལམ། །
365



རིན་ཆེན་སྒྲོན་མའི་ལས་ཁ་བཟློག་པའི་
འཁོར་ལོ་ནི། །
༄༅། །མུ་ཁྱུད་རིམ་པ་དྲུག་ཏུ་བསྐོར། དབུས་སུ་བསྭོ་ལ། སྙིང་པོ་འདིས་བསྐོར།
ཨོཾ་མ་ཏྲི་མུ་ཡེ་ས་ལེ་འདུ། དྲུང་མུ་ཙ་ཀྲ་རད་ན་མུ་མར་ཧྲིམ་ཛ་གྲན་ལ་བཟློག་བྷོ།
རྣམ་པར་རྒྱལ་བ་ཡབ་ཡུམ་གྱིས། བྱད་དང་སྦོད་གཏོང་བཟློག་ཏུ་གསོལ། དེའི་ཕྱི་
རིམ་མུ་ཁྱུད་ལ། བསྭོ་ཨོྃ་ཉེ་ལོ་ཡོ་ཀྲོ་ཏ། གར་མ་སྤུངས་སོ་རཾ། ཧཱུྃ་ཧཱུྃ་ཧ་ལ་ནེ་རཾ་ཛ་མུ་
ཙ་ཀྲ་རད་ན་རཾ། ཨོཾ་མ་ཏྲི་མུ་ཡེ་ས་ལེ་འདུ། རབ་འབྱམས་རྒྱལ་བ་ཞི་ཁྲོ་ལྷ། བདག་ལ་
བྱིན་གྱིས་རློབ་ཏུ་གསོལ། ནད་དང་གནོད་པ་ཞི་བ་དང་། རྐྱེན་དང་བར་ཆོད་བཟློག་
པར་མཛོད། དེའི་ཕྱི་རིམ་རྩིབས་བཞི་ལ། ཧཱུྃ་ཧེ་རཾ་ཁྲོ་ཏ། ཛ་ལ་གར་ཤེལ་ཉེ་ལོ་ཡོ་
ཧོ་ར་སད་ཐུན་འདུ། ཧཱུྃ་ཧེ་རཾ་ཁྲོ་ཏ་ཧཱུཾ་ཛ། ཁྲི་རུ་ཁྲི་རུ་སད་ལ་ཉེ་ལོ་ཡོ་ཧོ་རཾ་ཛ་ཐུན་
འདུ། ཧཱུྃ་ཧེ་རི་ཁྲོ་ཏ་ཉེ་ལོ་ཡོ། ཁྲི་རི་ཁྲི་རཾ་སྤུངས་སོ་ཐད་དོ་འདུ། ཧོ་རཾ་ཆ་ལ་ཐུན་འདུ།
ཧཱུྃ་ཧེ་རི་ཁྲོ་ཏ་མུ་མར་རཾ། ཁྲུ་རུ་ཁྲུ་རུ། འགྷར་ན་ཛ་ཧོ་ར་ཆ་ལ་ཐུན་འདུ། ཞེས་བྲིས།
དཔལ་ཁ་ལ། དབལ་གསས་ཟོ་བོ་དབུ་དགུ་ནི། དྲི་ཟའི་རྒྱལ་པོ་ལས་གྱུར་པས། བྱད་
དང་སྦོད་གཏོང་བཟློག་ཏུ་གསོལ། དབལ་གསས་གཟེ་མ་དབུ་དགུ་ཡིས། བཙན་དང་
གནོད་སྦྱིན་ལས་གྱུར་པའི། བྱད་དང་སྦོད་གཏོང་བཟློག་ཏུ་གསོལ། དབལ་གསས་རུ་
ཅོ་དབུ་དགུ་ཡིས། མ་མོ་ཀླུ་བདུད་ལས་གྱུར་པའི། བྱད་དང་སྦོད་གཏོང་བཟློག་ཏུ་
གསོལ། དབལ་གསས་རོམ་པོ་དབུ་དགུ་ཡིས། བདུད་དང་གཤིན་རྗེ་ལས་གྱུར་པའི།
366



མདོ་སྡེ།
བཟློག་པའི་འཁོར་ལོ་བྲི་ཐབས།
བྱད་དང་སྦོད་གཏོང་བཟློག་ཏུ་གསོལ། དེ་རྒྱབ་རྩིབས་བརྒྱད་ལ། ༀ་དྲུང་མུ་རད་
ན་ཙ་ཀྲ་མུ་མར་ཧྲིམ་ཛ་བཟློག །མ་དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག །ཏྲི་
དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག །མུ་དྲུང་མུ་རད་ན་ཙ་ཀྲ་མུ་མར་ཧྲིམ་
ཛ་བཟློག །ཡེ་དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག །ས་དྲུང་མུ་རད་ན་ཙ་ཀྲ་
མུ་མར་ཧྲིམ་ཛ་བཟློག །ལེ་དྲུང་མུ་རད་ན་ཙ་ཀྲ་མུ་མར་ཧྲིམ་ཛ་བཟློག །འདུ་དྲུང་
མུ་རད་ན་ཙ་ཀྲ་མུ་མར་ཧྲིམ་ཛ་བཟློག །དཔལ་ཁ་ལ། ཨོཾ་གྱི་གྲན་ཤུ་ནིག་ཧ་ལ་དུམ་
བུ་ཆད་ནན་ཛ། མ་གྱི་གྲན་ཤུ་ནིག་ཧ་ལ་དུམ་བུ་ཅད་ནན་ཛ། ཏྲི་གྱི་གྲན་ཤུ་ནིག་ཧ་
ལ་དུམ་བུ་རྦད་ནན་ཛ། མུ་གྱི་གྲན་ཤུ་ནིག་ཧ་ལ་དུམ་བུ་ཆད་ནན་ཛ། ཡེ་གྱི་གྲན་ཤུ་
ནིག་ཧ་ལ་དུམ་བུ་རྦད་ནན་ཛ། ས་གྱི་གྲན་ཤུ་ནིག་ཧ་ལ་དུམ་བུ་རྦད་ནན་ཛ། ལེ་གྱི་
གྲན་ཤུ་ནིག་ཧ་ལ་དུམ་བུ་རྦད་ནན་ཛ། འདུ་གྱི་གྲན་ཤུ་ནིག་ཧ་ལ་དུམ་བུ་རྦད་ནན་
ཛ། དེ་རྒྱབ་མུ་ཁྱུད་ལ། ཨོཾ་མ་ཏྲི་མུ་ཡེ་ས་ལེ་འདུ། དྲུང་མུ་ཙ་ཀྲ་རད་ན་མུ་མར་ཧྲིམ་
ཛ་གྲན་བཟློག་བྷོ།
བཟློག་བྱེད་རྒྱལ་པོ་ཁྲོ་བོའི་གཙོ། ཐམས་ཅད་འདུལ་བའི་སྟོབས་པོ་ཆེ། འཁོར་ལོ་
མཚོན་ཆས་ཕ་རོལ་གྱི། བྱད་དང་གནོད་པ་བཟློག་པར་བཟློག །ད་གཏོང་ངན་པ་
བཟློག་ཏུ་གསོལ། བདག་དང་རྒྱུ་སྦྱོར་ཡོན་བདག་ལ། སྡང་པའི་དགྲ་དང་གནོད་
པའི་བགེགས། བཀུག་ནས་བསྒྲལ་བར་མི་གནས་པར། གཟུངས་སྔགས་བདེན་པའི་
བྱིན་རླབས་ཀྱིས། མྱུར་དུ་འགྲུབ་པར་མཛད་དུ་གསོལ། ཅེས་བྲིས་སོ། །དེ་རྒྱབ་གཡུང་
དྲུང་ར་བས་བསྐོར། དེ་རྒྱབ་མེ་རིས་གཡོན་བསྐོར་བྱའོ། །སྲུང་བའི་ཡིག་མགོ་ཕྱི་ལ་
བསྟན་ལ་གཡས་བསྐོར། བཟློག་པའི་ཡིག་མགོ་ནང་ལ་བསྟན་ལ་གཡོན་བསྐོར་བྱའོ། །
རིན་ཆེན་སྒྲོན་མའི་ལས་ཀ་སྲུང་བ་བཟློག་པའི་འཁོར་ལོའི་ཏ་ཀ་རྫོགས་སོ། ། །
༧ དཔར་བྱང་སྨོན་ཚིག །རྣམ་གསུམ་རྒྱལ་བའི་བསྟན་པ་གང་། འཛིན་སྐྱོང་སྤེལ་
367



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བའི་སྐྱེས་མཆོག་ཉིད། དད་གུས་རལ་པའི་རྩེར་བཀུར་ནས། ཡིད་རང་སེམས་ཀྱི་
མཆོད་སྤྲིན་འབུལ། རྒྱལ་བའི་ཞལ་རླངས་མ་ཡལ་བའི། སྒོ་བཞི་མཛོད་ལྔའི་གསུང་
གི་ཚོགས། འཕྲུལ་ཆེན་ཡི་གེའི་གཟུགས་རིས་ཅན། སྙིགས་ལྔའི་ཡང་སྙིགས་འདིར་
བཞུགས་རྨད། ལས་ཉོན་དུག་གིས་བསྐྲུན་པ་ཡི། བཟོད་མེད་སྡུག་བསྔལ་སྐེམ་པ་
དང་། ཕན་བདེའི་ལང་ཚོ་བཞད་པའི་གཉེན། གསུང་རབ་ཉི་འོད་འདི་ཁོ་ན། བཀའ་
ལུང་འོད་སྣང་མི་ལྡན་ན། འཛམ་གླིང་མུན་པས་གཡོག་དང་ལྷན། མི་རྣམས་འཚོ་
བ་དོན་དབེན་ཕྱིར། བསྟན་འགྲོའི་བསོད་ནམས་གསོ་བའི་སླད། རི་དབང་བཞིན་གྱི་
སྙིང་སྟོབས་དང་། ལྷག་བསམ་དུང་གི་དབུ་ཁྱུད་འོག །འབྲི་བཞེངས་དཔར་བའི་ལམ་
བཟང་ནས། རྒྱལ་གསུང་ཕྱོགས་ཀུན་སྤེལ་འདི་བཟང་། འཁྲུལ་བྲལ་ལུང་གི་མེ་ལོང་
ལས། སེམས་ཅན་དོན་དུ་གསུངས་པ་ཡི། གསུང་རབ་འབུམ་སྡེ་ཁྲི་སྡེ་འདི། བདག་
གིས་ཇི་ལྟར་གསུངས་པ་བཞིན། འཁྲུལ་པས་ལྷག་ཆད་ནོར་མེད་པར། དུང་ཤོག་
དཀར་ལ་བྲིས་དག་ནས། འཕྲུལ་གྱི་ཡི་གེ་མཁན་རྣམས་དང་། མཐའ་ཡས་སེམས་
ཅན་གང་རྩོམ་པ། བླ་མེད་གོ་འཕང་གདོན་མི་ཟ། ཞེས་པའི་བསླུ་མེད་གཡུང་དྲུང་
གསུང་། སྙིང་དུ་སིམས་པའི་ངེས་ཤེས་ལས། འཕྲིན་ལས་གཡེལ་མེད་སྐྱོང་མཛད་པའི།
མཆོག་སྤྲུལ་འོད་ཟེར་སྦྱིན་པ་གཙོས། དག་ཞུས་ཡིག་བསྟར་བྲིས་མཁན་དང་། ལྷག་
སེམས་ནུས་ཤུགས་མཉམ་སྦྲེལ་ངང་། ལས་དོན་བྱེད་པོ་ཐམས་ཅད་དང༌། བསོད་
ནམས་ཚོགས་གྱི་སྙིང་པོ་ཆེ། སྒྱུ་མའི་ནོར་ལས་ལེན་པ་དང་། རིག་གཞུང་ཚེ་སྲོག་
སྐྱོབ་པའི་ཆེད། དངོས་པོའི་མཐུན་རྐྱེན་གཏོང་ཕོད་པའི། འབྱོར་ལྡན་ཡོན་གྱི་བདག་
བཅས་ལ། ལེགས་གསོལ་ཡིད་རང་ཕུལ་ཙམ་གྱིས། དགེ་བའི་སྐལ་པ་མཉམ་འགྱུར་
ན། སྙིང་ནས་མངོན་པར་བསྟོད་དང་ལྷན། གསུང་གི་འཕྲིན་ལས་སྤེལ་བ་ཡི། རླབས་
ཆེན་དགེ་བའི་རྩ་བ་འདིས། བླ་སློབ་ཡོན་བདག་བཅས་པ་ཡི། བར་ཆོད་རྐྱེན་ངན་
368



མདོ་སྡེ།
བཟློག་པའི་འཁོར་ལོ་བྲི་ཐབས།
མཐར་བཅིལ་ནས། བསམ་དོན་ལྷུན་གྱིས་འགྲུབ་པ་དང༌། མཐར་ཡང་གདོད་མའི་
ཞིང་ཁམས་སུ། བདག་གཞན་དོན་གཉིས་བྱང་ཆུབ་ནས། ཆབས་ཅིག་མངོན་སངས་
རྒྱས་པར་ཤོག །ལུང་རྟོགས་བསྟན་པའི་སྙིང་པོ་གང་། སྲིད་པའི་མཐར་ཡང་གནས་
པ་དང་། རིས་མེད་བསྟན་འཛིན་སྐྱེས་བུའི་ཚོགས། འགྲོ་དོན་གེགས་མེད་ལྷུན་གྲུབ་
ཤོག །ཡངས་པའི་ཞིང་ཁམས་ཐམས་ཅད་དུ། ནད་མཚོན་མུ་གེ་རྒྱུན་ཆད་ནས། འགྲོ་
རྣམས་ཞི་བདེའི་དཔལ་ཡོན་ལ། ལོངས་སུ་སྤྱོད་པའི་བཀྲ་ཤིས་ཤོག །ཅེས་པའི་འབོལ་
རྩོམ་སྨོན་ཚིག་འདི་ཉིད་གཡུང་དྲུང་བོན་གྱི་གདན་ས་དཔལ་ལྡན་ཁྲི་བརྟན་ནོར་བུའི་
རྩེ་ནས་སློབ་དཔོན་གྱི་མིང་འཛིན་ཚངས་པ་བསྟན་འཛིན་འབོད་པས་ ༢༠༡༣ ༡༢ ༢༥
ཉིན་བྲིས་ཏེ་ཕུལ་བའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན། །
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། གོང་གསལ་མ་དཔེ་ནི་བལ་ཡུལ་ཁྲི་
བསྟན་ནོར་བུ་རྩེའི་དཔེ་མཛོད་ནས་ཞུས་བསྒྲིགས་གནང་བའི་དཔར་གཞི་མཁོ་འདོན་
369



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
གནང་བ་གཞིར་བཞག་ཐོག་ ཞེ་གཡུང་དྲུང་དཔལ་རིའི་དཔེ་རྙིང་ལག་བྲིས་ཡིག་ནག་
བཀའ་བརྟེན་དཔེ་རྙིང་ཕྱོགས་བསྒྲིགས་ཀྱི་པོད་གྲངས་ ༡༠ པ་འཕྲུལ་དཔར་ཅན་དང་།
དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པ་འཕྲུལ་དཔར་ཅན་བཅས་ལ་
འདྲ་བསྡུར་བྱས་ཏེ་ཆད་ནོར་ཁ་བསྐངས་བྱས་ཁུལ་ཡིན་ནའང༌། གཙོ་བོའི་མ་དཔེ་
སོར་བཞག་ལས་བཅོས་ཐལ་མ་བྱས་པར། གསུང་རབ་སྒོ་མཛོད་རིན་པོ་ཆེའི་གླེགས་
བམ་༽གྱི་དེབ་གྲངས་ ༤༥ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་
དང་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་
གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་
བསྒྲིགས་བྱས་པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་
བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོ་ཡུག་དེ་ཙམ་བྱུང་མེད་
པས། འདི་ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་
པས་གོམ་ཁ་གསར་དུ་ཡིན་པ་དང༌། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་
དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་
བའི་གསེབ་ཏུ་དལ་བརླིང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་
གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་
ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་
གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་
བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབ་བསྡོགས་ཙམ་དུ་འགྱུར་
སྙམ་ཆེ་བ་བཅས། འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤
ཚེས་ ༡༡ ཉིན། སྤྱི་ལོ་ ༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
370



བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་()
དང་བསྟན་པའི་བོན་ྋགྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང༌། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང༌། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང༌། ཆབ་སྲིད་པ་འགའི་གཡོ་བྱུས་དང༌། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
371



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང༌། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
372



བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང༌། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>>ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན།
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང༌། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
373



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
374



༧ ཟངས་གླིང་མེལ་ཙེ་མཆོད་པའི་རྟེན།



གསུང་རབ་སྒོ་མཛོད་རིན་པོ་ཆེའི་གླེགས་བམ།
45
༧ རྫུ་འཕྲུལ་སྨན་བཞི་སྲིད་པའི་རྒྱལ།



གསུང་རབ་སྒོ་མཛོད་རིན་པོ་ཆེའི་གླེགས་བམ། ༣༡
{ 45 }
མདོ་རྣམ་རྒྱལ།
རིན་ཆེན་སྒྲོན་མ།
དུ་རིབ དོས ད པ།༽
འང་བླང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས།
