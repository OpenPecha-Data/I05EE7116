༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD3986
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume:
Total Volumes:
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

གསུང་རབ་སྡེ་མཛོད་རིན་པོ་ཆེའི་ཉེགས་བམ།
{ 15 }
དྲི་མེད་གཟི་བརྗིད། ག
ཀན་སུའུ་མི་རིགས་དཔེ་སྐྲུན་ཁང་།

>
སྒོ་མཛོད་རིན་པོ་ཆེའི་ཀྱི 
གསུང་རབ་སློs 
Dabao 
ནི་
Jin
Jinglan 
elas
ic 
door 
lib
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་སྟོན་པས་
ཐེག་པ་བཞི་པ་སྲིད་གཤེན་གྱི་བོན་
བསྟན་པའི་མདོ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང༌། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན། །
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག 
བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།

༧ བྱམས་ལྡན་རྒྱལ་བའི་ཞལ་ཐང༌།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང༌།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས
༄༅། །
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
 जन
042 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
༼སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
003 དྲུང་མུ་བསྐལ་བཟང༌། 
༼སྨད། གཡུང་དྲུང་ལས་དག་རྒྱུད།
004 དྲུང་མུ་བསྐལ་བཟང་། 
005 ཁོད་པོ་བསྐལ་བཟང་། ( སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང་། ༼སྨད། བྱམས་མའི་འབུམ། རབ་གནས་སྐོར་གསུམ།
༼སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
གོ་ལྡེ་བསྐལ་བཟང༌། 
སྦུ་
008 གོ་ལྡེ་བསྐལ་བཟང་། སྨད། 046 རྣམ་དག་འདུལ་འབུམ། །
009 ཁྲོ་གཉེར་བསྐལ་བཟང་། ༼སྟོད། 048 རྣམ་དག་འདུལ་འབུམ།
༼སྨད། 049 ངན་སོང་སྒོ་གཅོད་མདོ།
010 ཁྲོ་གཉེར་བསྐལ་བཟང་། །
སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
011 གླིང་གཤེན་བསྐལ་བཟང་།
012 གླིང་གཤེན་བསྐལ་བཟང་། ༼སྨད། 050 ཕུ་གཤེན་དཔྱད་དོན་སྒྱུ་མ་གསེར་འབུམ།
མདོ་དྲི་མེད་གཟི་བརྗིད། 051 གསོ་རིག་རྩ་བ་ཐུགས་འབུམ་མཁའ་སྔོན། ཀ
\
024 མདོ་དྲི་མེད་གཟི་བརྗིད། ། ན ཤེ
 ག སོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 
073
 ཁམས་འབྲིང་དུམ་བུ་དྲུག་པ། །
078 ཁམས་འབྲིང་དུམ་བུ་དྲུག་པ། །
མི་ནུབ་མཚན་མདོ། །
 ༩
034 མི་ནུབ་མཚན་མདོ། 079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། _081 ཁམས་བསྡུས་དུམ་བུ་གཉིས་པ།
གཡུ་ལོའི་རིགས་དྲུག་ཐར་ལམ་གྱི་མདོ། ་ 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས
092 བདལ་འབུམ། ༼ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། 
132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། 133 ཀུན་འབུམ་རྩ་རྒྱུད། །
ཀླུ་འབུམ། ༼བར 134 གསང་བའི་གཟུངས་སྡེའི་སྐོར།
104 ཀླུ་འབུམ། ༼སྨད 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། 138 ཡེ་ཁྲི་མཐའ་སེལ།
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ། 140 ནམ་མཁའ་སྤྱི་གཅོད། །
117 
འབུམ་ཉི་མ་དགུ་ཤར། ། 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག ། 144 
གསང་འདུས་ཡབ་རྒྱུད།
121 
བྱང་གཏེར་ཁྲོ་བོའི་རྒྱུད་དྲུག ། བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། ། རྦོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། ། 147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད། ། 
མདོ་རྣམ་འགྲེལ་བར་ཏི་ཀ།
128 
ཕ་རྒྱུད་རིག་པ་ཁུ་བྱུག
 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 
སྤ་གྲོའི་གཏེར་མ་ཕུར་པའི་རྒྱུད་དགུ། 150 
བཀའ་བརྟེན་དཀར་ཆག་དང་རྣམ་བཤད།

xཐཱ༢མསབ། མཐོསཆ8 སྒྱུ མཐཱ།རྨ།རྨཐབསག༴ཝཐམྲྀ ཐ
བསམཇསཇ་མཛོ་ཐལཕལྟེ། རྣམཇལསརྦགསས་
བཞི། སལྭ། ཕག་རྒན་གྱི་ཐོམཐལྟསཇ*་
རྨརྡོ་ཐཆ་གསལོ། ༈
གཡཐཐཱམཐོམརྒྱ་ཟཀམཐGམཛ/སབྷི ཨཕྱོགསཇ༔ ཐལ་ཁཕ༣

སྤྱིའི་དེབ་ 13 —24 སྤྱིའི་པོད། 14=25
1 <མདོ་དྲི་མེད་གཟི་བརྗིད། »
2བཀའ
3 མདོ།
སྙན་རྒྱུད།
སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
6 སྙན་རྒྱུད་ཕབ་གནས་གསའ་ཡི་བྲག་ར།
གླེགས་བམ། 12 ལེའུ་གྲངས། 61

དཀར་ཆག་
ལེའུ་བཅུ་པ། སྟོན་པས་ཐེག་པ་བཞི་པ་སྲིད་གཤེན་གྱི་བོན་བསྟན་པའི་མདོ་
བཞུགས་སོ། .................................1
ཕྱི་རོལ་རྒྱ་མཚོའི་གླིང་དུ་ཁྲུས་ལ་གཤེགས།
ཞང་དང་མེས་ལ་ཞེ་ས་འབུལ་དུ་གཤེགས། 
..………….........11
སྐུ་གདུང་སྐུ་གཟུགས་བཞེངས་པའི་གཞི་མ་གཏིང༌། ..........…...
བཀྲ་ཤིས་ས་གནས་བསླང་བའི་ཆོ་ག་བསྟན།
ཕྱི་ནང་རིམ་པ་བསྐོར་གསུམ་ཆག་ཚད་གསལ།..……..…...…..…....
ཐེག་པ་བཞི་པ་སྲིད་གཤེན་གཏན་ལ་ཕབ།
སྲིད་གཤེན་ཐེག་པའི་བོན་སྒོ་ཞིབ་པར་གསུངས། 
.....…….......43
སྟོང་ལྡན་འགྲམ་དུ་ལྷ་ཀླུས་སྐུ་ཁྲུས་གསོལ།...
དང་པོ་དཀར་བའི་ཉ་ལ་ལྷས་ཁྲུས་གསོལ།
དབུ་མ་དམར་བའི་ཉ་ལ་མིས་ཁྲུས་གསོལ།… ….…..….…...
ཐ་མ་སྔོ་བའི་ཉ་ལ་ཀླུས་ཁྲུས་གསོལ། ............59
ལྷ་མོ་གོས་དཀར་མ་ཡི་གཟུངས་ཁྲུས་གསུངས། 
..............65
ལེའུ་བཅུ་གཅིག་པ། ཀུན་དབྱིངས་སྐུ་ལྔའི་དཀྱིལ་འཁོར་གྱི་ཆོ་གའི་དབུ་བཞུགས་
སོ།........... ..….........69

གླེང་གཞི་དང་འབྲེལ་ཏེ་ཀུན་དབྱིངས་ཆོ་གའི་རིམ་པ་བསྟན་པ་།……….….…….…..69
དང་པོ་དཀྱིལ་འཁོར་བཅའ་གཞིའི་མཆོད་རྫས་ཀྱི་ཡོ་བྱད་བསྟན་པ།.....……..78
གཉིས་པ་མངའ་དབུལ་ཞལ་གསོའི་རྫས་བསཊ་ཀྱི་གྲངས་བསྟན་པ།… .….….….….….…..79
གསུམ་པ་དགྱེས་བསྐྱེད་མཆོད་པའི་རྒྱན་རྫས་ཕུན་ཚོཊ་བསྟན་པ།….…….….….…...…….79
དཀྱིལ་འཁོར་བཅའ་གཞི་སྔོན་འགྲོའི་རིམ་པ་བཅུ་བསྟན་པ།............ ..
དངོས་གཞི་འཕྲིན་ལས་ཀྱི་རིམ་པ་བཅོ་ལྔ་བསྟན་པ ..............107
རྗེས་སུ་བྱ་བའི་རིམ་པ་དྲུག་བསྟན་པ། 
.. .....…......... ......183
ལེའུ་བཅུ་གཉིས་པ། དགེ་བསྙེན་ཐེག་པ་གཏན་ལ་དབབ་པའི་མདོ་བཞུགས་སོ།.
ཐེག་པ་ལྔ་པ་དགེ་བསྙེན་གཏན་ལ་ཕབ།.… ….……….…..
རྒྱུ་འབྲས་གཏན་ལ་དབབ་པའི་བོན་བསྟན་པ། 
.........213
དག་པ་ཁྲུས་ཀྱི་སྤྱོད་པའི་ཆོ་ག་བསྟན་པ། 
…………… .262
ཕྱག་སྐོར་མོས་འདུན་གྱི་སྤྱོད་པ་ཆོ་ག་བསྟན་པ
……… ….….….………..265
སྐུ་གདུང་ཚ་ཚའི་སྤྱོད་པའི་ཆོ་ག་བསྟན་པ། 
....272
བཅའ་གཞི་སྔོན་འགྲོའི་རིམ་པ་བཞི་བསྟན་པ 
..........273
དངོས་གཞི་འཕྲིན་ལས་རིམ་པ་བཅུ་གཅིག་གསུངས་པ ............277
རྗེས་སུ་བྱ་བའི་རིམ་པ་གཉིས་བསྟན་པ། 294
རྣམ་དག་མཆོད་གཏོར་གྱི་སྤྱོད་པའི་ཆོ་ག་བསྟན་པ། 
........296
..............297
བཅའ་གཞི་སྔོན་འགྲོ་རྫས་བསགས་བསྟན་པ།
དངོས་གཞི་གཞུང་གི་གོ་རིམ་ལྔ་བསྟན་པ།….……... 
......299
ན2

རྗེས་བྱ་མི་དམིགས་པའི་རྒྱས་གདབ་བསྟན་པ།....... 
…… 313
ཚོགས་རྫོགས་ཆོ་གའི་སྤྱོད་པ་ཞེས་ཕར་ཕྱིན་གྱི་ཆོ་ག་བསྟན་པ།..….….…..….…..….…...315
བཅའ་གཞི་སྔོན་འགྲོའི་རིམ་པ་བདུན་བསྟན་པ།…….. ................316
དངོས་གཞི་གཞུང་དུ་བྱ་བ་འཕྲིན་ལས་ཀྱི་རིམ་པ་བཅུ་གཉིས་བསྟན་པ།...327
....343
རྗེས་སུ་བྱ་བ་མཐར་དབྱུང་གི་རིམ་པ་བཞི་བསྟན་པ།..
ལེའུ་བཅུ་གསུམ་པ། སྟོན་པས་ཐེག་པ་དྲུག་པ་དྲང་སྲོང་ཐེག་པ་གཏན་ལ་དབབ་
.....…...…….353
པའི་མདོ་བཞུགས་སོ།
ཐེག་པ་དྲུག་པ་དྲང་སྲོང་གཏན་ལ་ཕབ། .............….....
 ..………………353
དལ་འབྱོར་ཕུན་ཚོགས་ཀྱི་མི་ལུས་དོན་ཡོད་བྱེད་དེ་ལམ་ལྔ་ས་བཅུ་བགྲོད་པར་
བསྐུལ་བ།......
འདུལ་ཁྲིམས་རྣམ་དག་བསྲུང་བའི་རྒྱུ་བསྟན་པ།
འདུལ་ཁྲིམས་བསྲུང་བའི་ཐབས་བསྟན་པ། 
.........…...375
..............392
འདུལ་ཁྲིམས་རྣམ་དག་བསྲུང་བའི་ཚུལ་བསྟན་པ།
འདུལ་ཁྲིམས་རྣམ་དག་མ་བསྲུང་བའི་སྐྱོན་བསྟན་པ། 
.... .407
འདུལ་ཁྲིམས་རྣམ་དག་བསྲུང་ཐུབ་པའི་ཡོན་ཏན་བསྟན་པ། 
......412
འདུལ་ཁྲིམས་ཐེག་པའི་མདོ་རྩ་འདི་སྒོ་བཞི་མཛོད་ལྔ་གང་གི་ཁོང་དུ་གཏོགས་
......418
མིན་སྟོན་པར་ཞུས་པ།
....421
ཞུས་སྒྲིག་ཚན་པའི་གསལ་བཤད།

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་ཐེག་པ་
བཞི་པ་སྲིད་གཤེན་གྱི་བོན་བསྟན་པའི་
མདོ་བཞུགས་སོ། ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ལ་ཡོངས་ཁྱབ་ཨ་དཀར་གསལ། གང་
ཟག་མི་ཡི་སྐད་དུ་ན། སྟོན་པས་ཐེག་པ་བཞི་པ་སྲིད་གཤེན་གྱི་བོན་གཏན་ལ་ཕབ་
པའི་མདོ། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། ལྷོ་འཛམ་བུ་གླིང་གི་དམིག །གནས་མཆོག་དམ་པ་འོལ་
མོ་ལུང་རིང་གི་དབུས། རྒྱལ་ས་བར་པོ་སོ་བརྒྱད་ཀྱི་མཁར་ནང་ན། རྒྱལ་བུ་སྟོན་པ་
གཤེན་རབ་དེ། དགུང་ལོ་གསུམ་དང་། ངོ་བཞི་བཞེས་ནས། ཕྱི་རོལ་གྱི་ཞིང་ཁམས་
སུ་ཡབ་དང་མཐུན་པར། རྒྱ་མཚོ་ལ་སྐུ་ཁྲུས་བྱེད་པ་དང༌། གྲོང་ཁྱེར་ལ་ཞབས་ཀྱིས་
འཆག་པ་དང༌། ཞང་མེས་ལ་ཞེ་ས་འབུལ་བ་དང་། ཞིང་ཁམས་ལ་ལྟད་མོ་ལྟ་བ་
དང་། བསྟན་པ་སྤེལ་བ་རུ་དགོངས་ནས། འཁོར་རྣམས་ལ་བཀའ་སྩལ་པ། བདག་
གི་འཁོར་དུ་གཏོགས་པའི་རྨ་ལོ་གཡུ་ལོ་ལ་སོགས་འདུས་པའི་འཁོར་ཚོགས་རྣམས།
བདག་ནི་དགུང་ལོ་གསུམ་དང་ངོ་བཞི་ལོན་ནས། སྔོན་གྱི་ཡབ་དང་མཐུན་པར།
རིན་པོ་ཆེའི་རྒྱལ་ས་ནས་ཕྱི་རོལ་དུ་རྒྱ་མཚོ་ལ་སྐུ་ཁྲུས་བྱེད་པ་དང་། གྲོང་ཁྱེར་ལ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཞབས་ཀྱིས་འཆག་པ་དང་། རྒྱལ་པོ་ལ་ཞེ་ས་འབུལ་བ་དང་། ཞིང་ཁམས་ལ་ལྟད་མོ་
བལྟ་བ་དང་། བསྟན་པ་ཕྱོགས་བཅུར་སྤེལ་བའི་དུས་ལ་བབས་པས། དེ་ཡང་སྐུ་སྲུང་
བ་དང༌། ཕྱི་བློན་དང་། ནང་བློན་དང་། བར་བློན་དང༌། དེད་དཔོན་དང༌། འཁོར་
ཚོགས་མང་པོ་ཆོས་ལ་རོལ་མོ་དང་གཤེགས་པའི་གྲབས་གྱིས་ཤིག །ཅེས་བཀའ་སྩལ་
པས། རྨ་ལོ་དང་གཡུ་ལོ་ལ་སོགས། བློན་པོ་དང་། དེད་དཔོན་དང་། འཁོར་རྣམས་
ཀྱིས། ཕྱི་རོལ་དུ་གཤེགས་པའི་རྒྱལ་ཆས་རྣམས་གྲབས་ཏེ། དེ་ལ་ཡང་རྒྱལ་བུ་ཉིད་ནི།
ཡབ་ཀྱི་ཤིང་རྟ་གསེར་གྱི་འཁོར་ལོ་བརྒྱད་པ་ལ་ནི་བཅིབས། རྨ་ལོ་དང་གཡུ་ལོ་དང་།
ལྷ་སྲས་ཡིད་བཞིན་དང་། ཕྱྭ་སྲས་ལེགས་གྲུབ་ལ་སོགས་པ་རྣམས་ཀྱིས། ཉི་ཟླ་རིས་ཀྱི་
གུར་ཆེན་ནི་ཕུབ། གཞའ་ཚོན་རིས་ཀྱི་ཡོལ་བ་ནི་བྲེས། ཟ་འོག་རིས་ཀྱི་འབོལ་གདན་
ནི་བཏིངས། སྐུ་ལ་དར་དམར་གྱི་ན་བཟའ་དང༌། ཟ་འོག་གི་བེར་ཆེན་དང༌། ལྗང་
སྨྲིག་གི་ཐོག་རལ་ནི་མནབས། དབུ་ལ་དར་དཀར་གྱི་ལ་ཐོད་དང་། རིན་པོ་ཆེའི་སྲོག་
ཞུ་རྩེ་ལྔ་ནི་གསོལ། ཕྱག་ན་སྲིད་པ་སྐོས་ཀྱི་ཆགས་ཤིང་ནི་བསྣམས་སོ། ། །
གཞན་ཡང་རྨ་ལོ་དང་གཡུ་ལོ་གཉིས་ཀྱིས། སྐུའི་གཡས་གཡོན་ནས་ནི་བརྟེན། ལྷ་
སྲས་ཀྱི་ཁྱེའུ་དང་བུ་མོ་བཅུ་དྲུག་གིས་སྐུའི་མདུན་རྒྱབ་ནས་ནི་བསྐོར། དེའི་ཕྱི་རིམ་དུ།
ནང་བློན་སུམ་ཅུ་རྩ་གཉིས་ཀྱིས། བཀའ་གྲོས་བཤམ་པའི་ཚུལ་དུ་ནི་བྱེད་དོ། །དེའི་
བར་ལ་འཕྲིན་པ་སུམ་ཅུ་རྩ་གཉིས་ཀྱིས། ཞུ་བ་འབུལ་བའི་ཚུལ་དུ་ནི་བྱེད་དོ། །དེའི་
ཕྱི་རོལ་དུ་ལྷ་དང་ཀླུ་དང་མི་ལ་སོགས་པའི། ཁྱེའུ་དང་བུ་མོ་གཙང་མ་སྟོང་རྩ་བརྒྱད་
ཀྱིས། ཕྱོགས་མཚམས་ནས་བསྐོར་ཏེ། གདུགས་དང་། རྒྱལ་མཚན་དང༌། བ་དན་
དང༌། ཕྱེ་མ་དང་། འཕུར་མ་དང་། ལྷབ་ལྷུབ་དང་། ན་བཟའ་དང་། འཕྱང་འཕྲུལ་
ལ་སོགས་པ་ནི་ཐོགས། རྔ་གཤང་དང་དུང་གླིང་ལ་སོགས་ཏེ། སྙན་པའི་གླུ་དབྱངས་
སྣ་ཚོགས་ནི་བསྒྲག་ཅིང་། སྐུ་འཁོར་དང་པོའི་ཚུལ་བྱེད་དོ། །དེའི་ཕྱི་རོལ་དུ། བར་
a

མདོ་སྡེ། སྲིད་གཤེན་ཐེག་པའི་མདོ། །
བློན་སུམ་ཅུ་རྩ་གཉིས་ཀྱིས། ཤིང་རྟ་འཁོར་ལོ་བཞི་པ་རེ་བཅིབས་ནས། འཁོར་མང་
པོས་བསྐོར་ཏེ། ཁྲིམས་ཀྱི་ལས་དཔོན་རྣམས་ལ་བཀའ་སྩལ་ནས། བཀའ་ཁྲིམས་
བསྡམས་པའི་ཚུལ་བྱེད་དོ། །དེའི་ཕྱི་རོལ་དུ་ཕྱི་བློན་སུམ་ཅུ་རྩ་གཉིས་ཀྱིས། སེང་གེ་
དང་གླང་པོ་དང་། རྟ་མཆོག་དང་། མ་ཧེ་དང་། སྐྱིན་བུ་རུ་རིང་རྣམས་བཅིབས་ཏེ།
རང་རང་གི་འཁོར་དང་བཅས་ནས། ཞིང་ཁམས་སྐྱོང་བ་དང་། དབང་ལ་འདེབས་
པའི་ཚུལ་དུ་བྱེད་དོ། །དེའི་ཕྱི་རོལ་དུ། དེད་དཔོན་གྱི་དམག་ཚོགས་བྱེ་བ་ས་ཡའི་
འཁོར་དང་བཅས་ཤིང་། རིན་པོ་ཆེའི་གོ་མཚོན་སྣ་ཚོགས་བསྟན་ནས། སྐུ་བསྲུང་གི་
ཚུལ་དུ་བྱེད་དོ། །དེའི་ཕྱི་རིམ་དུ། ཚོང་གི་དེད་དཔོན་བྱེ་བ་ས་ཡ་དང་བཅས་ནས།
རིན་པོ་ཆེའི་ཁལ་དང་ཚོང་གི་འཁོར་ལོ་བསྐོར་རོ། །
གཞན་ཡང་ཕྱྭ་གཤེན་གྱི་བོན་པོ་དང༌། སྣང་གཤེན་གྱི་བོན་པོ་དང༌། འཕྲུལ་
གཤེན་གྱི་བོན་པོ་རྣམས་ཀྱིས་ཕྱུ་བྱེད་པ་དང༌། པྲ་བརྟག་པ་དང་། མཐོང་བ་ལྟ་བ་
དང༌། རྩིས་བགྲང་བ་དང༌། དཔྱད་བྱེད་པ་དང་། སེལ་གདབས་པ་དང་། གླུད་
གཏོང་བ་དང༌། བཞིན་འདེབས་པ་དང་། སྲི་བཀར་བ་དང་། འདྲེ་མནན་པ་དང་།
ལྷ་གསོལ་བ་དང༌། བདུད་བཟློག་པ་དང་། སྒྲ་བླ་བརྔན་པ་དང་། ཝེར་མ་བཀྱགས་
པ་དང༌། ཐུག་དཀར་གསོལ་བ་དང༌། ཚེ་དཔལ་སྐྱོབ་པ་དང་། ཚེ་གཡང་བསྒྲུབ་
པ་ལ་སོགས་འཇིག་རྟེན་གྱི་དགའ་བདེ་བསྐྱེད་པ་དང་། རྒྱལ་བུའི་སྐུ་སྲུང་འཚོ་བ་ལ་
སོགས་བྱེད་དོ། ། དེ་ནས་དེའི་ཚེ་འཁོར་རྣམས་ཀྱིས་རོལ་མོའི་ཚོགས་དུ་མ་བསྒྱུར་ཏེ། ལ་
ལ་ཞིག་ནི་དར་ཕྱིར་རོ། ། ལ་ལ་ཞིག་ནི་དུང་འབུད་དོ། ། ལ་ལ་ཞིག་ནི་རྔ་བརྡུང་ངོ༌། །
ལ་ལ་ཞིག་ནི་གཤང་དཀྲོལ་ལོ། ། ལ་ལ་ཞིག་ནི་གླིང་བུ་འབུད་དོ། །ལ་ལ་ཞིག་ནི་རྒྱ་
གླིང་འབུད་དོ། ། ལ་ལ་ཞིག་ནི་སྨྱུག་གླིང་འབུད་དོ། ། ལ་ལ་ཞིག་ནི་སྦ་གླིང་འབུད་དོ། །
ལ་ལ་ཞིག་ནི་གསེར་གླིང་འབུད་དོ། ། ལ་ལ་ཞིག་ནི་དངུལ་གླིང་འབུད་དོ། ། ལ་ལ་ཞིག་

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ནི་ཟངས་གླིང་འབུད་དོ། ། ལ་ལ་ཞིག་ནི་པི་ཝང་དཀྲོལ་ལོ། །ལ་ལ་ཞིག་ནི་རྒྱུད་མང་
གི་པི་ཝང་དཀྲོལ་ལོ། །ལ་ལ་ཞིག་ནི་སྦུབ་ཆེན་གྱི་པི་ཝང་དཀྲོལ་ལོ། །ལ་ལ་ཞིག་ནི་
གཟི་ལྡན་གྱི་པི་ཝང་དཀྲོལ་ལོ། ། ལ་ལ་ཞིག་ནི་པ་ཟིའི་པི་ཝང་དཀྲོལ་ལོ། ། ལ་ལ་ཞིག་
ནི་ཏམ་བུ་ར་འབུད་དོ། །ལ་ལ་ཞིག་ནི་ཅག་པར་བརྡེབ་བོ། ། ལ་ལ་ཞིག་ནི་ཅང་ཆེན་
བརྡུང་ངོ༌། ། ལ་ལ་ཞིག་ནི་ཅིང་ཆེན་སྒྲོག་གོ ། ལ་ལ་ཞིག་ནི་པིང་ཆེན་བསྒྲིལ་ལོ། ། ལ་
ལ་ཞིག་ནི་བིང་ཆེན་ཤན་ནོ། །ལ་ལ་ཞིག་ནི་གན་དྷེའི་རྔ་སྒྲ་བརྡུང་ངོ༌། ། ལ་ལ་ཞིག་
ནི་ཤེལ་གྱི་རྔ་ཆུང་བརྡུང་ངོ༌། ། ལ་ལ་ཞིག་ནི་གྷ་དྷ་གྷ་རི་བརྡུང་ངོ༌། ། ལ་ལ་ཞིག་ནི་
ཁོང་མ་དྲིལ་ཆེན་སྒྲོག་གོ ། ལ་ལ་ཞིག་ནི་གདུགས་ཁྱེར་རོ། །ལ་ལ་ཞིག་ནི་རྒྱལ་མཚན་
འཕྱར་རོ། ། ལ་ལ་ཞིག་ནི་ཕྱེ་མ་འཁྱེར་རོ། ། ལ་ལ་ཞིག་ནི་འཕུར་མ་བརླབ་བོ། ། ལ་ལ་
ཞིག་ནི་མེ་ཏོག་འཁྱེར་རོ། ། ལ་ལ་ཞིག་ནི་སྤོས་མེ་ཐོགས་སོ། ། ལ་ལ་ཞིག་ནི་ལྷའི་རོལ་
མོ་བསྒྱུར་རོ། ། ལ་ལ་ཞིག་ནི་ཁྱུང་མོའི་ལྡིང་གར་བྱེད་དོ། ། ལ་ལ་ཞིག་ནི་རྟ་མཆོག་གི་ད
ཀྱུས་གར་བྱེད་དོ། ། ལ་ལ་ཞིག་ནི་གཞོན་ནུའི་རོལ་རྩེད་རྩེའོ། །ལ་ལ་ཞིག་ནི་མེ་ཏོག་གི་
མཛེས་གར་བྱེད་དོ། ། ལ་ལ་ཞིག་ནི་ལྷ་བྲན་གྱི་དགྱེས་གར་བྱེད་དོ། ། ལ་ལ་ཞིག་ནི་ལྷ་
མོའི་འཛུམ་གར་བྱེད་དོ། །ལ་ལ་ཞིག་ནི་རྒྱལ་པོའི་འགྱིང་གར་བྱེད་དོ། །ལ་ལ་ཞིག་ནི་
བཙུན་མོའི་ཚུལ་གར་བྱེད་དོ། །ལ་ལ་ཞིག་ནི་དེད་དཔོན་གྱི་ཚོམས་གར་བྱེད་དོ། །ལ་
ལ་ཞིག་ནི་ལྷའི་རོལ་རྩེད་རྩེའོ། ། ལ་ལ་ཞིག་ནི་ལྷ་མིན་གྱི་གོ་ཆ་རྩེའོ། ། ལ་ལ་ཞིག་ནི་
ཀླུའི་མཚར་བཞད་རྩེའོ། ། ལ་ལ་ཞིག་ནི་རིན་པོ་ཆེའི་འཁོར་ཚོམ་རྩེའོ། ། ལ་ལ་ཞིག་ནི་
དྲི་ཟའི་འཁོར་ཚོམ་རྩེའོ། ། ལ་ལ་ཞིག་ནི་གནོད་སྦྱིན་གྱི་ནོར་བུ་རྩེའོ། ། ལ་ལ་ཞིག་ནི་ཀླུ་
དབང་གི་གཏུམ་ཚུལ་བྱེད་དོ། །ལ་ལ་ཞིག་ནི་ཤ་ཟའི་རོལ་ཚོམ་བྱེད་དོ། ། ལ་ལ་ཞིག་
ནི་གཤིན་རྗེའི་རོལ་ཚོམ་བྱེད་དོ། ། ལ་ལ་ཞིག་ནི་དབང་ལྡན་གྱི་འཇབ་བུ་བྱེད་དོ། ། ལ་
ལ་ཞིག་ནི་གསེར་གྱི་སེང་གེ་ཁྲིད་དོ། ། ལ་ལ་ཞིག་ནི་དུང་གི་གླང་པོ་ཁྲིད་དོ། ། ལ་ལ་

མདོ་སྡེ། སྲིད་གཤེན་ཐེག་པའི་མདོ།
ཞིག་ནི་མཐིང་གི་བྱ་ཁྱུང་ཁྲིད་དོ། ། ལ་ལ་ཞིག་ནི་མུ་མེན་གྱི་གཡུ་འབྲུག་ཁྲིད་དོ། །ལ་
ལ་ཞིག་ནི་ཅང་ཤེས་ཀྱི་རྟ་ཕོ་ཁྲིད་དོ། ། ལ་ལ་ཞིག་ནི་འདོད་འཇོའི་བ་མོ་ཁྲིད་དོ། ། ལ་
ལ་ཞིག་ནི་འདོད་འབྱུང་གི་མ་ཧེ་ཁྲིད་དོ། །ལ་ལ་ཞིག་ནི་རི་དྭགས་ཤ་ར་ཁྲིད་དོ། ། ལ་
ལ་ཞིག་ནི་བྱ་ཁྱུང་ཀ་ར་ཁྲིད་དོ། ། ལ་ལ་ཞིག་ནི་ཁྱུ་མཆོག་སྔོན་པོ་ཁྲིད་དོ། ། ལ་ལ་ཞིག་
ནི་ལྷ་ལུག་སྨད་བདུན་ཁྲིད་དོ། ། ལ་ལ་ཞིག་ནི་ཁ་དྲག་བསེའུ་ཁྲིད་དོ། ། ལ་ལ་ཞིག་ནི་
མཛེས་པའི་རྨ་བྱ་ཁྲིད་དོ། ། ལ་ལ་ཞིག་ནི་བརྗིད་པའི་རྒྱ་བྱ་ཁྲིད་དོ། །ལ་ལ་ཞིག་ནི་སྨྲ་
མཁན་ནེ་ཙོ་ཁྲིད་དོ། ། ལ་ལ་ཞིག་ནི་བཞད་བྱ་འུག་པ་ཁྲིད་དོ། ། ལ་ལ་ཞིག་ནི་ལྷ་བྱ་
དཀར་མོ་ཁྲིད་དོ། ། ལ་ལ་ཞིག་ནི་ཁྲུང་ཁྲུང་དཀར་མོ་ཁྲིད་དོ། ། ལ་ལ་ཞིག་ནི་མཁའ་
ལྡིང་བྱ་འུ་ཁྲིད་དོ། ། ལ་ལ་ཞིག་ནི་མཁའ་ལྡིང་བྱ་མ་ཁྲིད་དོ། ། ལ་ལ་ཞིག་ནི་མཁའ་
ལྡིང་བྱ་མ་ནེ་གུང་ཁྲིད་དོ། །ལ་ལ་ཞིག་ནི་གཡུ་བྱ་ཁུ་བྱུག་ཁྲིད་དོ། ། ལ་ལ་ཞིག་ནི་ཀླུ་བྱ་
ངང་མོ་ཁྲིད་དོ། ། ལ་ལ་ཞིག་ནི་ངུར་པ་སེར་པོ་ཁྲིད་དོ། །ལ་ལ་ཞིག་ནི་སྒམ་པོ་ཕ་ཝང་
ཁྲིད་དོ། ། ལ་ལ་ཞིག་ནི་ཆུ་རྟ་སྔོན་པོ་ཁྲིད་དོ། ། ལ་ལ་ཞིག་ནི་མཁའ་ལྡིང་ནག་མོ་ཁྲིད་
དོ། །ལ་ལ་ཞིག་ནི་ཤ་ཟན་སྟག་མོ་ཁྲིད་དོ། ། ལ་ལ་ཞིག་ནི་གཟིག་ཆེན་ཐིག་ལེ་ཁྲིད་དོ། །
ལ་ལ་ཞིག་ནི་ཝལ་ཝོལ་གུང་རྒོད་ཁྲིད་དོ། །ལ་ལ་ཞིག་ནི་གཡི་གསའ་སྤུ་རུ་ཁྲིད་དོ། །
ལ་ལ་ཞིག་ནི་བྲོ་བརྡུང་ངོ༌། ། ལ་ལ་ཞིག་ནི་ཤོན་འཁྲབ་བོ། ། ལ་ལ་ཞིག་ནི་སྒོང་བསྒྱུར་
རོ། །ལ་ལ་ཞིག་ནི་སྒོང་རྩེའོ། །ལ་ལ་ཞིག་ནི་སྒོང་སྤར་རོ། །ལ་ལ་ཞིག་ནི་སྒོང་འཛིན་
ནོ། ། ལ་ལ་ཞིག་ནི་སྐོར་བ་བྱེད་དོ། །ལ་ལ་ཞིག་ནི་ལྷ་ཕྱག་འཚལ་ལོ། །ལ་ལ་ཞིག་ནི་
མཆོད་པ་འབུལ་ལོ། ། ལ་ལ་ཞིག་ནི་མར་མེ་འབུལ་ལོ། ། ལ་ལ་ཞིག་ནི་མེ་ཏོག་འབུལ་
ལོ། ། ལ་ལ་ཞིག་ནི་ཞལ་ཟས་འབུལ་ལོ། ། ལ་ལ་ཞིག་ནི་ཚན་ཆབ་འབུལ་ལོ། ། ལ་ལ་
ཞིག་ནི་སྤོས་མེ་འབུལ་ལོ། ། ལ་ལ་ཞིག་ནི་དཀར་གསུམ་འབུལ་ལོ། ། ལ་ལ་ཞིག་ནི་
མངར་གསུམ་འབུལ་ལོ། །ལ་ལ་ཞིག་ནི་བཤོས་ཆ་འབུལ་ལོ། ། ལ་ལ་ཞིག་ནི་མང་ས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འབུལ་ལོ། །ལ་ལ་ཞིག་ནི་ཡུ་ཏི་འབུལ་ལོ། ། ལ་ལ་ཞིག་ནི་འབྲུ་སྣ་འབུལ་ལོ། །ལ་ལ་
ཞིག་ནི་ཤིང་ཏོག་འབུལ་ལོ། །ལ་ལ་ཞིག་ནི་དགུན་འབུ་འབུལ་ལོ། ། ལ་ལ་ཞིག་ནི་ལི་
རྒུན་འབུལ་ལོ། །ལ་ལ་ཞིག་ནི་ཀ་ར་བུ་རམ་འབུལ་ལོ། །ལ་ལ་ཞིག་ནི་སྦྲང་རྩི་འབུལ་
ལོ། །ལ་ལ་ཞིག་ནི་མ་བུ་ཏ་རའི་འབྲས་བུ་འབུལ་ལོ། །ལ་ལ་ཞིག་ནི་སྤྱན་གཟིགས་སྣ་
ཚོགས་འབུལ་ལོ། ། ལ་ལ་ཞིག་ནི་ན་བཟའ་འབུལ་ལོ། །ལ་ལ་ཞིག་ནི་འཕྲེང་བ་འབུལ་
ལོ། ། ལ་ལ་ཞིག་ནི་བྱུག་པ་འབུལ་ལོ། །ལ་ལ་ཞིག་ནི་རྒྱན་ཆ་འབུལ་ལོ། ། ལ་ལ་ཞིག་ནི་
རིན་པོ་ཆེའི་དཀོར་ཆ་སྣ་ཚོགས་འབུལ་ལོ། །ལ་ལ་ཞིག་ནི་མཚན་དང་ལྡན་པའི་ཁྱེའུ་
འབུལ་ལོ། ། ལ་ལ་ཞིག་ནི་རིགས་དང་ལྡན་པའི་བུ་མོ་འབུལ་ལོ། །ལ་ལ་ཞིག་ནི་ཡིད་དུ་
འོང་བའི་མི་མོ་འབུལ་ལོ། །ལ་ལ་ཞིག་ནི་ཡུལ་ཞིང་འབུལ་ལོ། ། ལ་ལ་ཞིག་ནི་བང་ཁང་
འབུལ་ལོ། །ལ་ལ་ཞིག་ནི་འབྱོར་ལྡན་གྱི་ཡོ་བྱད་དཔག་ཏུ་མེད་པར་འབུལ་ལོ། །དེའི་
ཚེ་ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་
པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་སོ། །འཇིག་རྟེན་གྱི་ཁམས་
ཀྱང་གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་
རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་
མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །དེ་ལ་སེམས་ཅན་ལྟ་བ་ཅན་
ཐམས་ཅད་ནི་རབ་ཏུ་ཡང་སྤྲོ་བ་སྐྱེས་སོ། །ལྟ་བ་དམན་པ་ཐམས་ཅད་ནི་རབ་ཏུ་ཡང་
འཇིགས་ཤིང་སྐྲག་གོ །
དེའི་ཚེ་སྟོན་པས་ཀྱང༌། བསྟན་པ་སྤེལ་བ་དང་། སྤྲུལ་པ་མཛད་པ་དང་། འོད་
ཟེར་བཀྱེ་བའི་དུས་ལ་བབས་པར་མཁྱེན་ཏེ། ཀུན་གྱི་ཐོག་མར་སྟོན་པའི་ཤ་ཁྲག་དྲོད་
དབུགས་བཞི་ལས། འབྱུང་བའི་གཤེན་བཞི་རུ་སྤྲུལ་ཏེ། ཤར་ཕྱོགས་སུ་དྲོད་ལས་
འབྱུང་བ་མེའི་བོན་པོ། མེ་བོན་འོད་ཀྱི་ལྕང་ལོ་ཅན། ཕྱག་ན་གསལ་བའི་མར་མེ་དགུ་
S

མདོ་སྡེ། སྲིད་གཤེན་ཐེག་པའི་མདོ།
ཕྲུག་བསྣམས་ནས། སྟོན་པ་གཤེན་རབ་དང་ཐབས་གཅིག་ཏུ་བཞུགས་སོ། །བྱང་
ཕྱོགས་སུ་དབུགས་ལས་འབྱུང་བ་རླུང་གི་བོན་པོ། རླུང་བོན་ཕྱོད་དེ་གསང་རྒྱལ།
ནམ་མཁའི་གཡུ་མདངས་སྔོན་པོ་ཅན། ཕྱག་ན་དྲི་ཞིམ་སྤོས་མེ་སྣ་ཚོགས་བསྣམས་
ནས། སྟོན་པ་གཤེན་རབ་དང་ཐབས་གཅིག་ཏུ་བཞུགས་སོ། །ནུབ་ཕྱོགས་སུ་ཁྲག་
ལས་འབྱུང་བ་ཆུའི་བོན་པོ། ཆུ་བོན་དག་པ་ཁྲུས་ཀྱི་བུམ་པ་ཅན། ཕྱག་ན་བདུད་རྩི་
ཁྲུས་ཀྱི་བུམ་པ་བསྣམས་ནས། སྟོན་པ་གཤེན་རབ་དང་ཐབས་གཅིག་ཏུ་བཞུགས་
སོ། ། ལྷོ་ཕྱོགས་སུ་ཤ་ལས་འབྱུང་བ་སའི་བོན་པོ། ས་བོན་མི་འགྱུར་གླིང་དྲུག་གསེར་
གྱི་ཐོར་གཙུག་ཅན། ཕྱག་ན་ཞལ་ཟས་སྣ་ཚོགས་བསྣམས་ནས། སྟོན་པ་གཤེན་རབ་
དང་ཐབས་གཅིག་ཏུ་བཞུགས་སོ། །དེ་ལ་སྟེང་གི་ལྷ་དང་། འོག་གི་ཀླུ་དང་། བར་
གྱི་མི་རྣམས་ཀྱང་། ཤིན་ཏུ་སྤྲོ་བ་སྐྱེས་ཏེ། རྒྱལ་བུ་སྐུ་ཁྲུས་ལ་གཤེགས་པའི་དུས་དང་
སྐབས་ལ་བབས་པར་རིག་ནས། ཐམས་ཅད་ཀུན་འོལ་མོ་ལུང་རིང་གི་གནས་སུ་
འཕུངས་སོ། །
དེ་ཡང་རི་རབ་ཀྱི་ཁ་ཁྱེར་ནས་ནམ་མཁའ་ལས་བབས་པ། རྒྱལ་ཆེན་རིགས་བཞིའི་
ལྷ་རྣམས་ཀྱིས་ཀྱང་། ལྷ་རྫས་ཀྱི་རོལ་མོ་སྣ་ཚོགས་ཁྱེར་རོ། །མཆོད་པ་སྣ་ཚོགས་
ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་ཡོན་སྣ་ཚོགས་ཁྱེར་རོ། །དགའ་བར་
བྱེད་དོ། །མགུ་བར་བྱེད་དོ། །མོས་པར་བྱེད་དོ། །འདུན་པར་བྱེད་དོ། །སྤྲོ་བར་བྱེད་
དོ། །དད་པ་དང་དང་བའི་སེམས་དང་བཅས་ཏེ། རྒྱལ་བུ་ལ་བསྐོར་ནས་སྐུ་ཁྲུས་ལ་
གཤེགས་སོ། །དེ་བཞིན་དུ་སུམ་ཅུ་རྩ་གསུམ་གྱི་ལྷ་རྣམས་དང༌། མཚེ་མའི་ལྷ་རྣམས་
དང༌། དགའ་ལྡན་གྱི་ལྷ་རྣམས་དང་། འཕྲུལ་དགའི་ལྷ་རྣམས་དང༌། གཞན་འཕྲུལ་
དབང་བྱེད་ཀྱི་ལྷ་རྣམས་ཏེ། འཐབ་བྲལ་གྱི་ལྷ་རྣམས་ཀྱིས་ཀྱང་། ལྷ་རྫས་ཀྱི་རོལ་
མོ་སྣ་ཚོགས་ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འདོད་ཡོན་སྣ་ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་དོ། །མོས་པར་
བྱེད་དོ། །འདུན་པར་བྱེད་དོ། ། སྤྲོ་བར་བྱེད་དོ། །དད་པ་དང་དང་བའི་སེམས་དང་
བཅས་ཏེ། རྒྱལ་བུ་ལ་བསྐོར་ཏེ་སྐུ་ཁྲུས་ལ་གཤེགས་སོ། ། །
དེ་བཞིན་དུ། ཚངས་པ་འདུན་ན་འདོན་གྱི་ལྷ་རྣམས་དང་། ཚངས་པ་ཀུན་འཁོར་
གྱི་ལྷ་རྣམས་དང་། ཚངས་པ་འབུམ་ཁྲིའི་ལྷ་རྣམས་ཀྱིས་ཀྱང་། ལྷ་རྫས་ཀྱི་རོལ་མོ་སྣ་
ཚོགས་ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་
ཡོན་སྣ་ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །
འདུན་པར་བྱེད་དོ། ། སྤྲོ་བར་བྱེད་དོ། །དད་པ་དང་དང་བའི་སེམས་དང་བཅས་ཏེ།
རྒྱལ་བུ་ལ་བསྐོར་ནས་སྐུ་ཁྲུས་ལ་གཤེགས་སོ། །དེ་བཞིན་དུ་བསམ་གཏན་གཉིས་པའི་
ལྷ་རྣམས་དང༌། འོད་ཆུང་གི་ལྷ་རྣམས་དང༌། འོད་ཆེན་གྱི་ལྷ་རྣམས་དང༌། ཚད་
མེད་འོད་ཀྱི་ལྷ་རྣམས་ཀྱིས་ཀྱང་། ལྷ་རྫས་ཀྱི་རོལ་མོ་སྣ་ཚོགས་ཁྱེར་རོ། །མཆོད་པ་སྣ་
ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་ཡོན་སྣ་ཚོགས་ཁྱེར་རོ། །དགའ་
བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །འདུན་པར་བྱེད་དོ། ། སྤྲོ་བར་
བྱེད་དོ། །དད་པ་དང་དང་བའི་སེམས་དང་བཅས་ཏེ། རྒྱལ་བུ་ལ་བསྐོར་ནས་སྐུ་ཁྲུས་
ལ་གཤེགས་སོ། །
དེ་བཞིན་དུ་ཆུང་དགེའི་ལྷ་རྣམས་དང་། དགེ་ཆུང་གི་ལྷ་རྣམས་དང༌། དགེ་རྒྱས་
ཀྱི་ལྷ་རྣམས་དང་། ཚད་མེད་དགེ་བའི་ལྷ་རྣམས་ཀྱང་། ལྷ་རྫས་ཀྱི་རོལ་མོ་སྣ་ཚོགས་
ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་ཡོན་སྣ་
ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །འདུན་
པར་བྱེད་དོ། །སྤྲོ་བར་བྱེད་དོ། །དད་པ་དང་དང་བའི་སེམས་དང་བཅས་ཏེ། རྒྱལ་བུ་
ལ་བསྐོར་ནས་སྐུ་ཁྲུས་ལ་གཤེགས་སོ། །དེ་བཞིན་དུ་བསམ་གཏན་བཞི་པའི་ལྷ་རྣམས་

སྲིད་གཤེན་ཐེག་པའི་མདོ།
མདོ་སྡེ།
དང༌། སྤྲིན་མེད་འོད་ཀྱི་ལྷ་རྣམས་དང༌། བསོད་ནམས་ཆེ་བའི་ལྷ་རྣམས་དང་།
འབྲས་བུ་ཆེ་བའི་ལྷ་རྣམས་ཀྱིས་ཀྱང་། ལྷ་རྫས་ཀྱི་རོལ་མོ་སྣ་ཚོགས་ཁྱེར་རོ། །མཆོད་
པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་ཡོན་སྣ་ཚོགས་ཁྱེར་རོ། །
དགའ་བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །འདུན་པར་བྱེད་དོ། །སྤྲོ་
བར་བྱེད་དོ། །དད་པ་དང་དང་བའི་སེམས་དང་བཅས་ཏེ། རྒྱལ་བུ་ལ་བསྐོར་ནས་
སྐུ་ཁྲུས་ལ་གཤེགས་སོ། །
དེ་བཞིན་དུ་གནས་གཙང་མའི་ལྷ་རྣམས་དང་། མི་ཆེ་བའི་ལྷ་རྣམས་དང་། མི་
གདུང་བའི་ལྷ་རྣམས་དང་། ཤིན་ཏུ་མཐོང་བའི་ལྷ་རྣམས་དང༌། གྱ་ནོམ་སྣང་བའི་
ལྷ་རྣམས་དང་། འོག་མིན་གནམ་གྱི་ལྷ་རྣམས་ཀྱིས་ཀྱང༌། ལྷ་རྫས་ཀྱི་རོལ་མོ་སྣ་
ཚོགས་ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་
ཡོན་སྣ་ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །
འདུན་པར་བྱེད་དོ། །སྤྲོ་བར་བྱེད་དོ། །དད་པ་དང་དང་བའི་སེམས་དང་བཅས་ཏེ།
རྒྱལ་བུ་ལ་བསྐོར་ནས་སྐུ་ཁྲུས་ལ་གཤེགས་སོ། ། །
དེ་བཞིན་དུ་ཡོད་མིན་མེད་མིན་སྐྱེ་མཆེད་ཀྱི་ལྷ་རྣམས་དང་། ནམ་མཁའ་མཐའ་
ཡས་སྐྱེ་མཆེད་ཀྱི་ལྷ་རྣམས་དང་། རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་དང་།
ཅི་ཡང་མེད་པའི་སྐྱེ་མཆེད་ཀྱི་ལྷ་རྣམས་ཀྱིས་ཀྱང༌། ལྷ་རྫས་ཀྱི་རོལ་མོ་སྣ་ཚོགས་
ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་ཡོན་སྣ་
ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །འདུན་
པར་བྱེད་དོ། ། སྤྲོ་བར་བྱེད་དོ། །དད་པ་དང་དང་བའི་སེམས་དང་བཅས་ཏེ། རྒྱལ་
བུ་ལ་བསྐོར་ནས་སྐུ་ཁྲུས་ལ་གཤེགས་སོ། །དེ་བཞིན་དུ་ལྷ་མ་ཡིན་གྱི་རྒྱལ་པོ་ཐགས་
བཟང་རིང་སྐྱེས་དང་། གོ་ཆ་འཛིན་དང་། གྷ་དྷ་སླག་ཆེན་དང་། རབ་གནོན་དང་།

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མགུལ་འཕྲེང་དང༌། ཉི་ཟླ་དང་གཟའ་སྐར་དང༌། དེ་རྣམས་ཀྱིས་ཀྱང་ལྷ་རྫས་ཀྱི་རོལ་
མོ་སྣ་ཚོགས་ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །
འདོད་ཡོན་སྣ་ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་དོ། །མོས་པར་
བྱེད་དོ། །འདུན་པར་བྱེད་དོ། ། སྤྲོ་བར་བྱེད་དོ། །དད་པ་དང་དང་བའི་སེམས་དང་
བཅས་ཏེ། རྒྱལ་བུ་ལ་བསྐོར་ནས་སྐུ་ཁྲུས་ལ་གཤེགས་སོ། ། །
དེ་བཞིན་དུ་མིའི་དབང་པོ་འདོད་པ་དགུ་འགྱུར་དང་། འཁོར་ལོ་བསྒྱུར་རྒྱལ་དང་།
གང་བ་དབང་ཕྱུག་དང༌། སྨྲ་བའི་ལེགས་ལྡན་དང་། རི་བདུན་གྱི་ལྷ་རྣམས་དང་།
རོལ་མཚོའི་ཀླུ་རྣམས་ཀྱིས་ཀྱང་། ལྷ་རྫས་ཀྱི་རོལ་མོ་སྣ་ཚོགས་ཁྱེར་རོ། །མཆོད་པ་སྣ་
ཚོགས་ཁྱེར་རོ། །ཞལ་ཟས་སྣ་ཚོགས་ཁྱེར་རོ། །འདོད་ཡོན་སྣ་ཚོགས་ཁྱེར་རོ། །དགའ་
བར་བྱེད་དོ། །མགུ་བར་བྱེད་དོ། །མོས་པར་བྱེད་དོ། །འདུན་པར་བྱེད་དོ། །སྤྲོ་བར་
བྱེད་དོ། །དད་པ་དང་དང་བའི་སེམས་དང་བཅས་ཏེ། རྒྱལ་བུ་ལ་བསྐོར་ནས་སྐུ་
ཁྲུས་ལ་གཤེགས་སོ། །དེ་བཞིན་དུ་ཀླུའི་རྒྱལ་པོ་དགའ་བོ་དང་། འཇོག་པོ་དང་། མ་
དྲོས་དང༌། གཟི་ཆེན་དང༌། འོད་འཕྲོ་དང་། མཐའ་ཡས་དང་། པད་མ་དང་། ཆུ་
ལྷ་དང༌། གཙུག་ན་རིན་ཆེན་དང༌། རྒྱལ་རིགས་དང་། དམངས་རིགས་དང་། རྗེ་
རིགས་དང༌། བྲམ་ཟེའི་རིགས་དང་། གདོལ་པའི་རིགས་རྣམས་ཀྱིས་ཀྱང་། ཀླུའི་
ལོངས་སྤྱོད་ཀྱི་རོལ་མོ་སྣ་ཚོགས་ཁྱེར་རོ། །མཆོད་པ་སྣ་ཚོགས་ཁྱེར་རོ། །ཞལ་ཟས་སྣ་
ཚོགས་ཁྱེར་རོ། །འདོད་ཡོན་སྣ་ཚོགས་ཁྱེར་རོ། །དགའ་བར་བྱེད་དོ། །མགུ་བར་བྱེད་
དོ། །མོས་པར་བྱེད་དོ། །འདུན་པར་བྱེད་དོ། །སྤྲོ་བར་བྱེད་དོ། །དད་པ་དང་དང་
བའི་སེམས་དང་བཅས་ཏེ། རྒྱལ་བུ་ལ་བསྐོར་ནས་སྐུ་ཁྲུས་ལ་གཤེགས་སོ། །དེ་ལྟར་
དུ་སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀུན་འདུས་ནས། རྒྱལ་བུ་
ལ་བསྐོར་ཏེ། སྟག་དང་གཡག་དང་གླང་པོ་ཆེ་དང་། སེང་གེ་དང་བཞི་ཡིས་མཐའ་
10

ག༽
མདོ་སྡེ། སྲིད་གཤེན་ཐེག་པའི་མདོ།
མནན་ནས་གཤེགས་སོ། །གཤེགས་པའི་ཤུལ་དུ། འདབ་ཆགས་དང༌། གཅན་གཟན་
དང༌། རི་དྭགས་དང༌། གཡུང་དྭགས་རྣམས་ཀྱང་ཤིན་ཏུ་དགའ་ནས། ལ་ལ་ནི་
འགྲེའོ། །ལ་ལ་ནི་ལྡེག་གོ །ལ་ལ་ནི་མཆོངས་སོ། ། ལ་ལ་ནི་རྒྱུག་གོ ། ལ་ལ་ནི་འཁྲབ་
བོ། །ལ་ལ་ནི་རྩེའོ། ། ལ་ལ་ནི་འཇོལ་ལོ། །སྤྲེའུའི་རྒྱལ་པོ་རྣམས་ཀྱང་འཁོར་སྟོང་ཕྲག་
མང་པོ་དང་བཅས་ནས། སྨན་དང་ཤིང་ཏོག་དང་མཆོད་པ་སྣ་ཚོགས་འབུལ་ལོ། །དེ་
ལྟར་དུ་རོལ་མོ་དང་དམག་ཚོགས་དང༌། འཁོར་པ་མང་པོའི་ཚོགས་དང་བཅས་ཏེ་
གཤེགས་པ་ལ། གྲོང་ཁྱེར་ལང་ལིང་གི་མི་རྣམས་ཀྱང་ཤིན་ཏུ་སྐྲག་ནས། ཀུན་ཀ་རྒྱལ་
པོ་ས་ལའི་རྒྱལ་སར་འདུས་སོ། །
༧ དེ་ནས་རྒྱལ་པོ་ལ་གསོལ་པ། རྒྱལ་པོ་ལགས། འོ་སྐོལ་གྱི་རྒྱལ་ཁམས་འདི་ན།
སྔར་ན་མ་མཐོང་བའི་མི་ཞིག་ལ་འཁོར་པ་མང་པོས་བསྐོར་ཏེ། དེ་ཡང་དེད་དཔོན་
དང་བློན་པོ་དང༌། བཙུན་མོ་དང་བཅས་ཏེ། ནམ་མཁའ་ནི་གཞའ་ཡིས་ཆོད། བར་
སྣང་ནི་དར་གྱིས་ཆོད། ས་གཞི་ནི་རོལ་མོས་ཆོད་ནས། ཡུལ་འོལ་མོ་ལུང་རིང་མི་
དགོས་དང་། ལྷོ་འཛམ་བུ་གླིང་དུ་ཡང་མི་ཤོང་བ་ཙམ་དུ་བྱུང་བ་འདི་ཅི་ལགས།
ཡང་ན་འཇིག་རྟེན་གྱི་དམག་ཚོགས་མང་པོ་ཞིག་ཡིན་ནམ། དེ་ཡང་འཇིག་རྟེན་གྱི་
དམག་ལ། འོད་དང་གཞའ་གུར་དང་མཆོད་པའི་རོལ་མོ་མི་འབུལ་བས། ནམ་མཁའི་
ལྷ་ཚོགས་འགའ་ཡིན་ནམ། ལྷ་ཚོགས་ཡིན་ཀྱང་གོ་མཚོན་བསྟར་ནས་དེད་དཔོན་གྱི་
ལས་དཔོན་བསྐོས་པའི་ལུགས་ཅི་ཡོད། བདག་ཅག་རྣམས་ནི་ཤིན་ཏུ་ཡང་ཡ་ང་ལ་
སྐྱི་འཇིགས་ནས་རྒྱལ་པོའི་སྤྱན་སྔར་མཆིས་པ་ལགས། ཞེས་གསོལ་ཏོ། ། དེ་ལ་རྒྱལ་བུ་
གསལ་ཁྱབ་ཀྱིས་སྨྲས་པ། ཉོན་ཅིག་འཁོར་པ་རྣམས། དེ་ནི་འདི་ལྟ་སྟེ། སྔོན་བདག་
གི་སྲིང་མོ་རྒྱལ་པོའི་སྲས་མོ་རྒྱལ་བཞད་མ་བྱ་བ། གདུང་རྒྱུད་ཀྱི་རྒྱལ་པོ་དམུ་རིགས་
ཀྱི་རྒྱལ་སར་ཕུལ་བས། དེ་ལས་སྲས་རྒྱལ་བུ་ཞིག་སྐུ་འཁྲུངས་པས། རྒྱལ་བུ་དེ་ནི་སྔོན་
11

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྱི་སྟོན་པའི་གདུང་ཚོབ། ད་ལྟའི་འགྲོ་བ་མིའི་དཔལ་མགོན། སྟོང་གསུམ་མི་བཅེད་
འདུལ་བའི་སྟོན་པ་ཞིག་ཏུ་བྱུང་ངེས་པས། རྒྱལ་བུ་དེ་སྐུ་འཁྲུངས་ནས། ཕྱི་མེས་དང་།
ཡབ་ཡུམ་དང༌། ཡུལ་དེའི་མི་རྣམས་ནི། ལུས་ལ་དཔལ་ཤར་ནས། མངོན་སུམ་དུ་
སངས་རྒྱས་ཏེ་སོང་ངོ༌། །
དེ་ལ་རྒྱལ་བུ་དེ་དགུང་ལོ་གསུམ་དང་ངོ་བཞི་ལོན་ནས། རྒྱ་མཚོ་ལ་སྐུ་ཁྲུས་བགྱིད་
པ་དང་། གྲོང་ཁྱེར་ལ་ཞབས་ཀྱིས་འཆགས་པ་དང་། རྒྱལ་པོ་ལ་ཞེ་ས་འབུལ་བ་དང་།
ཞིང་ཁམས་ལ་ལྟད་མོ་ལྟ་བ་དང་། བསྟན་པ་སྤེལ་བའི་དོན་ལ་བྱོན་པ་ཡིན་པས། ད་
ཡང་འོ་སྐོལ་རྣམས་ཀྱང་རྒྱལ་བུ་དེའི་གདོང་ལ་སངས་རྒྱས་ཏེ་འགྲོ་བར་ངེས་པས།
ཐམས་ཅད་ཀྱིས་ཀྱང་རྒྱལ་བུ་དེའི་མདུན་དུ་དགོས་པའི། མཆོད་པ་དང་རོལ་མོའི་
ཚོགས་ཀྱི་གྲབས་གྱིས་ཤིག་ཟེར་ནས། ཐམས་ཅད་ཀུན་གྱིས་རྒྱལ་བུ་གསལ་ཁྱབ་ཀྱིས་
ལུང་སྩལ་བ་བཞིན་དུ། རོལ་མོའི་ཚོགས་དང་བཅས་ཏེ་མདུན་ནས་བསུས་སོ། །དེ་
ཡང་ལ་ལས་ནི་དར་འཕྱར་རོ། །ལ་ལས་ནི་དུང་འབུད་དོ། །ལ་ལས་ནི་རྔ་བརྡུང་ངོ༌། །
ལ་ལས་ནི་གཤང་དཀྲོལ་ལོ། །ལ་ལས་ནི་གླིང་བུ་འབུད་དོ། །ལ་ལས་ནི་པི་ཝང་དཀྲོལ་
ལོ། ། ལ་ལས་ནི་ཏམ་བུར་འབུད་དོ། །ལ་ལས་ནི་སྒོང་བསྒྱུར་རོ། ། ལ་ལས་ནི་ཤིང་རྟའི་
འཁོར་ལོ་བསྒྱུར་རོ། ། ལ་ལས་ནི་རྨ་བྱའི་གདུགས་ཁྱེར་རོ། ། ལ་ལས་ནི་ཅག་པར་རྡེབས་
སོ། ། ལ་ལས་ནི་ཚོམ་ཚོམ་བསྒྱུར་རོ། ། ལ་ལས་ནི་རྒྱ་འབག་བསྒྱུར་རོ། ། ལ་ལས་ནི་རྒྱ་
རྟ་འཆམ་མོ། ། ལ་ལས་ནི་ཤོན་འཁྲབ་བོ། ། ལ་ལས་ནི་གར་བྱེད་དོ། ། ལ་ལས་ནི་ཀླུང་
དབྱངས་བསྒྱུར་རོ། ། ལ་ལས་ནི་བསྟོད་ཚིག་བྱེད་དོ། ། ལ་ལས་ནི་མེ་ཏོག་འབུལ་ལོ། །
ལ་ལས་ནི་མར་མེ་བལྟམས་སོ། །ལ་ལས་ནི་སྤོས་མེ་བཏུལ་ལོ། ། ལ་ལས་ནི་སྐུ་ཁྲུས་
གསོལ་ལོ། ། ལ་ལས་ནི་ལྷ་སངས་འབུལ་ལོ། །ལ་ལས་ནི་ལྷབ་ལྷུབ་འབུལ་ལོ། །ལ་
ལས་ནི་གླང་པོ་འབུལ་ལོ། ། ལ་ལས་ནི་མ་ཧེ་འབུལ་ལོ། ། ལ་ལས་ནི་བ་མོ་འབུལ་ལོ། །

སྲིད་གཤེན་ཐེག་པའི་མདོ། ག༽
མདོ་སྡེ།
ལ་ལས་ནི་རྟ་མཆོག་འབུལ་ལོ། །དེ་ལྟར་རོལ་མོ་དང་མཆོད་པ་དཔག་ཏུ་མེད་པ་
བསྣམས་ཤིང་མདུན་ནས་བསུས་པས། རྒྱལ་བུ་སྟོན་པ་ཡང་ཤིང་རྟའི་ཁ་ནས་ཐང་ལ་
ཞབས་ཕབས་ཏེ། རྒྱལ་པོ་ལ་རྒྱལ་ཕྱག་ཕུལ་བས། རྒྱལ་བུའི་ཞབས་གར་བཞག་པའི་
རྗེས་སུ་མེ་ཏོག་པད་མ་འདབ་མ་བརྒྱ་རྩ་བརྒྱད་པ་རེ་རེ་བཀྲ་ལམ་ལམ་དུ་སོང་ངོ༌། །
དེ་ལ་རྒྱལ་པོས་ཀྱང་། རྒྱལ་བུ་སྤྲུལ་པའི་སྐུ་ཞིག་འཇིག་རྟེན་དུ་བྱུང་བར་རིག་ནས་
ཞེ་ས་ཕར་ལ་ཕུལ་ལོ། ། དེ་ནས་རྒྱལ་བུ་གཙོ་འཁོར་རྣམས། རྒྱལ་ས་ཕུན་ཚོགས་སུ་
གདན་དྲངས་ནས། དགའ་སྟོན་དང་བསྙེན་བཀུར་རྒྱ་ཆེན་པོ་རུ་བྱས་སོ། །དེའི་དུས་
སུ་རྒྱལ་པོ་ས་ལས་རྒྱལ་བུ་ལ་ལྷ་ཕྱག་འཚལ་ནས་ཞུས་པ། རྒྱལ་བུ་འགྲོ་བའི་དཔལ་
གྱུར་ལྷ་མིའི་གཙོ། མ་རིག་མུན་པ་སེལ་བ་གསལ་བའི་སྒྲོན། འཇིག་རྟེན་ཁམས་ཀྱི་
སྒྲོན་མ་སངས་རྒྱས་སྐུ། ཉི་མ་སྤྲིན་བྲལ་ལྷང་ངེ་གསལ་བ་ཡི། ཚད་མེད་བཞི་ལྡན་
འོད་ཟེར་འཕྲོ་བ་པོ། བདག་གི་ཞིང་དང་གནས་འདིར་བྱོན་པ་ལེགས། སྟོན་པ་འགྲོ་
བའི་དཔལ་ལ་བདག་བསྟོད་དོ། །ད་ཡང་བདག་དང་བདག་གི་འཁོར་རྣམས་དང་།
སེམས་ཅན་ཐམས་ཅད་ཐུགས་རྗེས་བཟུང་དུ་གསོལ། བདག་ཅག་ཡབ་ཡུམ་སྲས་དང་
བཅས་པ་རྣམས། རྒྱལ་བུ་ཁྱོད་དང་སྔོན་ནས་ཅི་ལྟར་འབྲེལ། སྨོན་ལམ་ཅི་ལྟ་ཞིག་
གིས་བསྡུས་པ་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། རྒྱལ་པོ་ས་ལ་དེ་ནི་འདི་ལྟ་སྟེ། སྔོན་བསྐལ་པ་
མང་པོའི་གོང་རོལ་དུ། མི་མཇེད་ཀྱི་འཇིག་རྟེན་སྤྲོ་ལྡན་བྱ་བར། སྟོན་པ་ཏིང་འཛིན་
དབང་ལྡན་དཔལ་གྱིས། སེམས་ཅན་རྣམས་འཚོ་སྐྱོང་སྟེ། དེའི་དུས་སུ་ཡུལ་ཝ་ར་ནེ་
སིང་བྱ་བ་ན། ཁྱིམ་བདག་སྐྱོང་བྱེད་དང༌། བྲམ་ཟེ་མོ་གྷ་ལི་ཏ་གཉིས་ལ་བུ་གསུམ་
ཡོད་དེ། ཀུན་ལྡན་དང་། དབང་མཆོག་དང༌། དགེ་འབར་དང་གསུམ་མོ། །བདག་
ནི་ཡུལ་དེའི་རི་བོ་མ་ཤམ་མ་ལ་ཡ་ཞེས་བྱ་བའི་དགོན་པ་ན། བྱང་ཆུབ་སེམས་དཔའ་
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྒྱལ་བ་དབང་སྐྱོང་ཞེས་བྱ་བ་ཡིན་ཏེ། དེའི་ཐུགས་སྲས་དམ་པ་གཤེན་པོ་ཤེས་རབ་
དབང་ལྡན་བྱ་བ་ཞིག །ཁྱིམ་བདག་འཁོར་བཅས་ཀྱིས་བཏེགས་པས། དེའི་མདུན་
དུ་བོན་འཕན་ཡུལ་གྱི་སྒོ་རུ་ཞུགས་ནས། ཚུལ་ཁྲིམས་བསྲུང་བའི་བཙུན་པ་གསུམ་
ཡིན་ཏེ། དེ་ཡང་བསླབ་བྱའི་སྡོམ་པ་ཉམས་ཆག་དང་འགལ་འཁྲུལ་སོང་སྟེ། སློབ་
དཔོན་གྱི་ཐུགས་དང་འགལ་བས་དེ་ལ་སླར་སློབ་དཔོན་གྱི་ཐུགས་བཟུང་སྟེ། སླར་ལ་
བསྐྱར་ནས་བསྲུང་བར་ཞུས་ཏེ། སློབ་དཔོན་གྱི་ཞལ་ནས། ཁྱོད་གསུམ་དཔང་པོའི་
དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལ་འགལ་ན་འབྲས་
བུ་འཚིག ། སྐྱེ་བ་ལྔ་བརྒྱར་ངན་སོང་རྒྱུད། གར་སྐྱེས་བསླུ་བ་རྒྱུན་དུ་འོང་། ཞེས་བྱ་
བ་ཡིན་ཏེ། དེ་ཡང་དྲན་པས་ཟིན་ནས་འགྱོད་བཤགས་དྲག་པོར་བྱས་ཤིང་བསྐྱར་ཏེ་
བསྲུང་ན། ནམ་ཞིག་ཚོགས་ཀྱི་ལམ་སྒོར་སྐྱེ་བྱ་བ་ཡིན་པས། དེ་ཡང་མཁན་སློབ་དང་
དཔང་པོ་གོང་འཕེལ་གྱི་དྲུང་དུ་བསྐྱར་ནས་བསྲུང་དགོས་པས། བདག་གི་སློབ་དཔོན་
གྱི་དྲུང་དུ་འགྲོ་དགོས་གསུང་ནས། བདག་གི་སྤྱན་སྔར་ཕྱིན་ཏེ་བསླབ་པ་བསྐྱར་བས་
སླར་ལ་ཐུབ་པར་བསྲུང་ཞིང་། བདག་གི་ཡུམ་ཐུགས་རྗེའི་བྱམས་མས་ལུང་བསྟན་
ནས་བསྒྲུབ་པ་ལ་བརྩོན་པར་བསྒྲུབ་པས། ད་ལྟའི་དུས་ན་ལྷ་མོ་ཐུགས་རྗེའི་བྱམས་མ་
མངོན་སུམ་དུ་གྲུབ་སྟེ། བུ་མོ་རྒྱལ་བཞད་མར་སྤྲུལ་ནས་སྐྱེ་བ་བཞེས་པ་ལགས་སོ། །
དེའི་དུས་སུ་སྨོན་ལམ་བཏབ་ནས། བདག་ཅག་གསུམ་ནི་བསླབ་པ་ལ་ཉམས་ཆག་
དང་འགལ་འཁྲུལ་སོང་ཡང་། ད་ནི་སློབ་དཔོན་གོང་འཕེལ་གྱི་དྲུང་དུ་སྡོམ་པ་བསྐྱར་
ཏེ་བསྲུང་བས། ནམ་ཞིག་བྱང་ཆུབ་སེམས་དཔའ་རྒྱལ་བ་དབང་སྐྱོང་གི་ཞབས་དྲུང་
དུ་སྐྱེས་ནས། བསྟན་པའི་ཆ་ལ་གནས་ཤིང་བསྟན་པའི་ཞབས་ནས་འདེགས་པར་གྱུར་
ཅིག །དེ་ནས་ཡང་ཐར་པ་རིན་པོ་ཆེ་སངས་རྒྱས་ཀྱི་གོ་འཕང་ཐོབ་པར་གྱུར་ཅིག །
ཅེས་སྨོན་ལམ་བཏབ་པས། སྨོན་ལམ་དེའི་མཐའ་བརྩན་ནས། སྔོན་གྱི་ཀུན་ལྡན་ནི་

མདོ་སྡེ། སྲིད་གཤེན་ཐེག་པའི་མདོ། ག༽
ད་ལྟའི་རྒྱལ་པོ་ས་ལ་ལགས་སོ། །སྔོན་གྱི་དབང་མཆོག་ནི་ད་ལྟའི་རྒྱལ་བུ་གསལ་ཁྱབ་
ཉིད་དོ། །སྔོན་གྱི་དགེ་འབར་ནི་ད་ལྷའི་རྒྱལ་མོ་གྷིར་ཏི་ཉིད་དོ། །སྔོན་གྱི་བྱང་ཆུབ་
སེམས་དཔའ་རྒྱལ་བ་དབང་སྐྱོང་ནི། ད་ལྟའི་སྟོན་པ་བདག་ཉིད་དོ། །སྔོན་གྱི་གཤེན་
པོ་གཤེན་རབ་དབང་ལྡན་ནི་ད་ལྟའི་སྲིད་གཤེན་གཙུག་ཕུད་ཉིད་དོ། །དེ་ཡང་སྔོན་གྱི་
དུས་ནས་མཆོད་པ་མར་མེ་ཆག་པའི་སྐྱོན་གྱིས། ས་ལ་ནི་གཡས་ཞར་བ་ལགས་སོ། །
བསྐོར་བ་དང་བོན་སྤྱོད་བརྩོན་འགྲུས་ཆག་པའི་སྐྱོན་གྱིས། གསལ་ཁྱབ་ནི་གཡོན་
འཐེང་བ་ལགས་སོ། །འདོད་པ་ལོག་པར་གཡེམ་པའི་ཕྱོགས་སུ་འཆལ་བས། གྷིར་ཏི་
ནི་ཁོང་ཁྲོ་ཞིང་མོ་ལུས་ཐོབ་པ་ཡིན་ནོ། །སྔོན་གྱི་སྨོན་ལམ་མཐར་བརྩན་པས་ད་ལྟ་
བདག་གི་གནས་འདི་རུ། བསྟན་པ་ལ་གནས་ཤིང་ཚོགས་པ་ལགས་སོ། །ད་ཡང་སང་
ཉི་མའི་རྩེ་ལ། རྒྱལ་པོ་ཡབ་ཡུམ་དང་ཡུལ་ཁམས་འདིའི་མི་རྣམས་ལ། སྔོན་ནས་སྒྲིབ་
པ་བྱང་ཞིང་ཚོགས་གཉིས་རྫོགས་པ་རྣམས། གཅིག་ཀྱང་མ་ལུས་པ་སངས་རྒྱས་ཏེ་
འགྲོའོ། །ཞེས་བཀའ་སྩལ་ཏོ། །
དེ་ལ་རྨ་ལོ་གཡུ་ལོ་དང་། འབྱུང་བའི་གཤེན་བཞི་དང་། སྲིད་གཤེན་གཙུག་ཕུད་
དང༌། རྒྱལ་པོ་ས་ལ་འཁོར་དང་བཅས་ནས། ཡང་རྒྱལ་བུ་ལ་བསྐོར་བ་ནི་བྱས། ལྷ་
ཕྱག་ནི་བཙལ། མཆོད་པ་ནི་ཕུལ། མེ་ཏོག་ནི་གཏོར། སྤོས་མེ་ནི་གཏུལ། གུས་པས་
ནི་བཏུད། མཆོད་བརྗོད་ནི་བྱས། སྨོན་ལམ་ནི་བཏབ་པས། དེའི་ཡོན་ཏན་གྱིས་སང་
ཉི་མའི་རྩེ་ལ། རྒྱལ་པོ་ས་ལ་ཡབ་ཡུམ་དང་། རྒྱལ་བུ་གསལ་ཁྱབ་དང་། ཁྱེའུ་སྲིད་
པ་ལ་མཁས་པ་ལ་སོགས་ཡུལ་དེའི་མི་རྣམས་ལ། ཤིན་ཏུ་གྲངས་མང་བ་ཞིག་སངས་
རྒྱས་ཏེ་སོང་ངོ༌། །དེ་ལ་སྤྲོ་བ་སྐྱེས་ནས་སླད་ན་ལུས་པའི་མི་རྣམས་ཀྱིས་ཀྱང་། ཡང་
སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མེ་ཏོག་ནི་གཏོར། མཆོད་པ་ནི་ཕུལ་
ལོ། །དེའི་ཚེ་འབྱུང་བའི་གཤེན་བཞིས་གསོལ་པ། རྒྱལ་བུ་སྟོན་པ་གཤེན་རབ་ལགས།
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཉིད་ནི་རྣམ་པ་ཐམས་ཅད་མཁྱེན་ཞིང་། སྤྲུལ་པའི་སྐུར་བཞེངས་ཏེ་གནས་འདི་རུ་
བྱོན་པས། 
ཉིད་ལས་ཆེ་བ་ནི་འཇིག་རྟེན་གྱི་ཁམས་ན་ཡང་མ་མཆིས་ན། གྲོང་ཁྱེར་
གྱི་མི་དེ་རྣམས་ལ་ཞེ་ས་ཕུལ་བ་དེ། ཉིད་ལས་དཔག་པའི་མཚན་ཉིད་ཅི་ལྟ་བ་ལགས།
གནས་འདི་རུ་ཚོགས་པ་རྣམས་ལ། སྟེང་གི་ལྷ་དང་། འོག་གི་ཀླུ་དང་། བར་གྱི་མི་
རྣམས་ལ་འདི་ཙམ་ཞིག་ཚོགས་པ་ལས། གཅིག་ཀྱང་སངས་མི་རྒྱས་པར། གྲོང་ཁྱེར་
འདིའི་མི་རྣམས་སངས་རྒྱས་ཏེ་འགྲོ་བ་འདི་ཅི་ལགས། འདི་འདྲར་ལས་ལ་ཡང་དགེ་
སྡིག་མེད་དོ། ། ཚེ་ལ་ཡང་སྔ་ཕྱི་མེད་དོ། །གནས་ལ་ཡང་མཐོ་དམན་མེད་དོ། །ཞེས་
གསོལ་ཏོ། །དེ་ལ་ཡང་རྒྱལ་བུས་གསུངས་པ། ཉོན་ཅིག་འབྱུང་བའི་གཤེན་པོ་བཞི་
དེ་ནི་འདི་ལྟ་སྟེ། གྲོང་ཁྱེར་གྱི་མི་ལ་བདག་གིས་ཞེ་ས་ཕུལ་བ་རྣམས་ནི། བདག་གི་
ཕྱི་མེས་དང་ཞང་པོ་ལགས་སོ། །གཞན་དག་སངས་མ་རྒྱས་པ་ནི། ད་རུང་དུས་དང་
སྐབས་ལ་མ་བབས་པ་ལགས་སོ། །གྲོང་ཁྱེར་གྱི་མི་རྣམས་སངས་རྒྱས་པ་ནི། སྔོན་
གྱི་བདག་གི་ཡབ་རྒྱལ་བོན་ཐོད་དཀར་གྱི། ཞབས་ཀྱིས་བཅགས་ཤིང་ཆག་ཕེབས་
པའི་གནས་ཡིན་པ་དང་། སྔོན་ནས་སྒྲིབ་པ་བྱང་ནས་ཚོགས་རྫོགས་པ་རྣམས། དུས་
འདིར་བདག་སྟོན་པའི་ཞལ་མཐོང་བས། དངལུས་ལ་དཔལ་ཤར་ནས་སངས་རྒྱས་པ་
ལགས་སོ། །ཞེས་བཀའ་སྩལ་ཏོ། །
༧ དེ་ལ་ཡང་འབྱུང་བའི་གཤེན་བཞིས་ཞུས་སམ་གསོལ་པ། རྒྱལ་བུ་སྟོན་པ་གཤེན་
རབ་ལགས། བདག་ཅག་འབྱུང་བའི་གཤེན་བཞི་དང་། འཁོར་དུ་གཏོགས་པའི་ལྷ་ཀླུ་
མིའི་གཤེན་གསུམ་རྣམས། གཡུང་དྲུང་བོན་གྱི་བསྟན་པ་འདི་དག་ལ། ཅི་ལྟར་བསླབ་
ན་སྒྲིབ་གཉིས་བྱང་བ་ལགས། ཅི་ལྟར་བསླབ་ན་ཚོགས་གཉིས་རྫོགས་པ་ལགས། ཞེས་
གསོལ་ཏོ། ། དེ་ལ་རྒྱལ་བུས་བཀའ་སྩལ་པ། ཉོན་ཅིག་འབྱུང་བའི་གཤེན་བཞི་དང་།
རྨ་ལོ་གཡུ་ལོ་ལ་སོགས་འཁོར། སྒྲིབ་གཉིས་ཡོངས་སུ་བྱང་བ་དང་། ཚོགས་གཉིས་
I6

མདོ་སྡེ། སྲིད་གཤེན་ཐེག་པའི་མདོ།
ཡོངས་སུ་རྫོགས་འདོད་ན། ཕྱི་རབས་སེམས་ཅན་ཐམས་ཅད་ཀུན། སྐུ་གདུང་བརྩིག་
ཅིང་སྐུ་གཟུགས་བཞེངས། གསུང་རབ་ཡི་གེའི་རྒྱུད་བྲིས་ན། འབྲས་བུ་ཐར་པ་ཐོབ་
པར་འགྱུར། ཞེས་བྱ་བ་ཡིན་པས། དེ་ཡང་བདག་ནི་འགྲོ་བ་མིའི་ཡུལ་དུ། སྟོན་པའི་
སྒྲོན་མ་ལ་འོང་བ་ཡིན་ཞིང་མཛད་པ་བཅུ་གཉིས་ཀྱི་དོན་མཐར་ཕྱིན་པར་མཛད་
དགོས་པ་ལས། ད་ལྟའི་སྐབས་སུ་བསྟན་པ་སྤེལ་བའི་དུས་ཡིན་པས། ཀུན་གྱི་ཐོག་
མར་བདེ་བར་གཤེགས་པའི་སྐུ་གདུང་བརྩིག་ཅིང་སྐུ་གཟུགས་བཞེངས་ནས། དེ་ལ་
ཕྱག་འཚལ་བ་དང་། བསྐོར་བ་བྱེད་པ་དང༌། མཆོད་པ་ཕུལ་ན་སྒྲིབ་གཉིས་བྱང་ཞིང་
ཚོགས་གཉིས་རྫོགས་ནས། ཐར་པའི་འབྲས་བུ་འཐོབ་པ་ལགས་ཏེ། དེའི་ཕྱིར་ན་བདེ་
བར་གཤེགས་པའི་སྐུ་གདུང་དང་སྐུ་གཟུགས་བཞེངས་པ་ལ་བརྩོན་པར་བྱའོ། །ཤིན་
ཏུ་བརྩོན་པར་བྱའོ། །རབ་ཏུ་བརྩོན་པར་བྱའོ། །དེ་ཅིའི་ཕྱིར་ཞེ་ན། གང་ཞིག་རིགས་
ཀྱི་བུ་དང་། རིགས་ཀྱི་བུ་མོ་དག་སྔོན་ནས་བསགས་པའི་ཡོ་བྱད་ཀྱི་ཚོགས་ཅི་སྙེད་
ཅིག་ཡོད་ཀྱང་། རང་གིས་ཀྱང་ཆགས་པ་མེད་པར་དགེ་བའི་རྩ་བ་ཡོངས་སུ་གཏང་
བར་བྱའོ། །གཞན་ལ་ཡང་དགེ་བའི་རྩ་བ་གཏང་བ་ལ་ཡོངས་སུ་བསྐུལ་བར་བྱའོ། །
དེས་ན་དགེ་བའི་རྩ་བ་དང་། བསོད་ནམས་ཀྱི་ཚོགས་ནི་དཔག་གིས་མི་དཔོག་ཅིང་།
གཞལ་གྱིས་ཀྱང་མི་ལོང་སྟེ། གང་ཞིག་གསས་ཁང་བཞེངས་པའི་གཞི་མ་བཏིངས་པ་
ནི། འཁོར་ལོས་བསྒྱུར་བའི་རྒྱལ་པོ་ཐོབ་པར་འགྱུར་རོ། །གང་ཞིག་གསས་ཁང་དག་
གི་སྐོས་མཁན་བྱེད་པ་ནི། ཕྱི་མར་མགོན་བཙུན་ཕྱྭ་རུ་སྐྱེ་བར་འགྱུར་རོ། །གང་ཞིག་
གསས་ཁང་དག་ལ་ཀ་བ་བཙུགས་པ་ནི། ཐར་པ་བརྒྱད་ཀྱི་ལམ་ལ་བགྲོད་པར་འགྱུར་
རོ། །གང་ཞིག་གསས་ཁང་དག་གི་གཞི་རྨིངས་སློང་བ་ནི། ཁམས་གསུམ་འཁོར་བའི་
ས་དགུ་གནོན་པར་འགྱུར་རོ། །གང་ཞིག་གསས་ཁང་དག་ལ་གདུང་མ་བསྣོལ་བ་
ནི། འཇིགས་པ་བརྒྱད་ཀྱི་གཡང་ས་སྒྲོལ་བར་འགྱུར་རོ། །གང་ཞིག་གསས་ཁང་དག་

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ་སྒོ་མོ་འཛུགས་པ་ནི། སྐྱེ་བཞིའི་སྒོ་གཅོད་ཐར་ལམ་ཕྱེད་པར་འགྱུར་རོ། །གང་ཞིག་
གསས་ཁང་དག་ལ་ཐོག་ཕུབ་དབུབ་པ་ནི། བོན་ཉིད་སྟོང་པའི་དོན་དང་ལྡན་པར་
འགྱུར་རོ། །གང་ཞིག་གསས་ཁང་དག་ལ་ཁྱུང་འདབ་འདོག་པ་ནི། བསྟན་པ་ཕྱོགས་
བཅུ་ཡོངས་ལ་ཁྱབ་པར་འགྱུར་རོ། །གང་ཞིག་གསས་ཁང་དག་ལ་ཁྱུང་གུར་དབུབ་
པ་ནི། སྟོང་གསུམ་སྤྱི་རྒྱ་རླབ་ཀྱིས་གཅོད་པར་འགྱུར་རོ། །གང་ཞིག་གསས་ཁང་དག་
ལ་ཏོག་ཆེན་གཟུག་པ་ནི། དུས་གསུམ་མི་ནུབ་རྒྱལ་མཚན་འཛུགས་པར་འགྱུར་རོ། །
གང་ཞིག་གསས་ཁང་ནང་དུ་སྐུ་གཟུགས་གདུང་རྟེན་བཞེངས་པ་ནི། གཟུགས་སྐུ་
རྣམ་གཉིས་འགྲོ་བ་འདྲེན་པར་འགྱུར་རོ། །གང་ཞིག་གསས་ཁང་དག་ལ་བསྐོར་བ་
བྱེད་པ་ནི། བསྐལ་པར་བསགས་པའི་སྒྲིབ་པ་བྱང་བར་འགྱུར་རོ། །གང་ཞིག་གསས་
ཁང་དག་ལ་ལྷ་ཕྱག་འཚལ་བ་ནི། ཚེ་རབས་ལས་ཀྱི་སྒྲིབ་པ་དག་པར་འགྱུར་རོ། །
གང་ཞིག་གསས་ཁང་དག་ལ་མེ་ཏོག་འཐོར་བ་ནི། ཀུན་སྣང་འོད་ཀྱི་གླིང་དུ་སྐྱེ་བར་
འགྱུར་རོ། །གང་ཞིག་གསས་ཁང་དག་ལ་མཆོད་པ་འབུལ་བ་ནི། བསོད་ནམས་ཡེ་
ཤེས་ཚོགས་ཆེན་རྫོགས་ནས་ཀྱང་། འབྲས་བུ་སྐུ་གསུམ་སངས་རྒྱས་ཐོབ་པར་འགྱུར་
རོ། ། དེ་ཕྱིར་བདེར་གཤེགས་སྐུ་གདུང་བཞེངས་པ་ནི། འདིར་ཡང་ཡོན་ཏན་མ་ལུས་
མཐར་རྫོགས་ཤིང་། ཕྱི་མ་མཆོག་གི་མཆོག་ཉིད་ཐོབ་ནས་ཀྱང་། མཆོག་གི་སྐུ་གསུམ་
འགྲོ་དོན་མཐར་ཕྱིན་འགྱུར། ཞེས་བཀའ་སྩལ་ཏོ། །
དེའི་ཚེ་དེའི་དུས་ན། གྲོང་ཁྱེར་ལང་ལིང་གི་རྒྱལ་པོ་ས་ལའི་སྲས་པོ་རྒྱལ་བུ་གསལ་
ཁྱབ་དང་། ཡུམ་བྲམ་ཟེའི་བུ་མོ་གསལ་བ་འོད་བཟང་མ་གཉིས་ལ། སྲས་རྒྱལ་བུ་
འོད་མཛེས་བྱ་བ་ཞིག་ཡོད་པ་དེས་ལྷའི་མེ་ཏོག་ཙམ་པ་ཀ་ཕུལ་ནས་གསོལ་པ། སྟོན་
པའི་སྒྲོན་མ་འགྲོ་བའི་མགོན། ཐམས་ཅད་མཁྱེན་པའི་ཐུགས་ཅན་ལགས། རྒྱལ་
རིགས་དམུ་ཡི་རྒྱལ་ས་ནས། སྔོན་གྱི་ཡབ་དང་མཐུན་པ་རུ། མཚོ་ལ་སྐུ་ཁྲུས་མཛད་
18

མདོ་སྡེ། སྲིད་གཤེན་ཐེག་པའི་མདོ།
པ་དང༌། ཞང་མེས་དག་ལ་ཞེ་ས་དང་། གྲོང་ཁྱེར་དག་ལ་སྐུ་འཆག་ཕྱིར། ངེད་ཀྱི་
ཡུལ་འདིར་བྱོན་པ་ལེགས། བདག་ཅག་རྣམས་ཀྱང་ངོ་མཚར་ཆེ། རྒྱལ་བུ་དམ་པ་
གཤེགས་པ་ལ། སྟེང་གི་ལྷ་དང་འོག་གི་ཀླུ་། བར་གྱི་མི་ལ་སོགས་པ་ཡིས། ཞེ་ས་
རིམ་འགྲོ་མཆོད་འབུལ་ལ། གཞན་དག་རྒྱལ་གྱིས་སྨོས་ཅི་དགོས། ལྷ་ཀླུ་བས་ཀྱང་
བསོད་ནམས་ཆེ། གསེར་གྱི་ཤིང་རྟའི་ཁ་ལས་བབས། རྒྱལ་པོ་མེས་ལ་རྒྱལ་ཕྱག་ཕུལ།
ཞབས་ཀྱི་རྗེས་ལ་མེ་ཏོག་སྐྱེས། གཞའ་ཚོན་གུར་དང་མེ་ཏོག་ཆར། ཨེ་མ་ངོ་མཚར་
ཤིན་ཏུ་ཆེ། སྤྲུལ་པའི་སྐུ་མཆོག་ཡིན་པར་ངེས། རྒྱལ་པོ་ཕྱི་མེས་བདག་གི་ཡབ། ཡུལ་
གྱི་ཞིང་ཁམས་སྟོང་པ་ཙམ། ཐར་པའི་གོ་འཕང་ཐོབ་སྟེ་སོང་། བདག་ཅག་དེ་ལ་
རྗེས་ཡི་རངས། ཉིད་ཀྱི་རྗེས་སུ་བདག་ཅག་གཞོལ། གང་གསུང་སྟོན་པའི་བཀའ་
བཞིན་བགྱིད། ད་ཡང་བདག་ཅག་འཁོར་རྣམས་ལ། ཐར་པའི་ལམ་ལ་བགྲོད་པ་
དང་། སྒྲིབ་བྱང་ཚོགས་གཉིས་རྫོགས་པའི་ཕྱིར། བདེར་གཤེགས་སྐུ་གདུང་བཞེངས་
གསུངས་པས། བདག་ཅག་སྔོན་ནས་བསོད་དབང་ཞན། དམངས་དང་ཕལ་པའི་
རིགས་སུ་སྐྱེས། འོན་ཀྱང་སྔོན་གྱི་ལས་འཕྲོ་ཡིས། རྒྱལ་རིགས་དམུ་ཡི་གཉེན་ཟླར་
གྱུར། དམངས་ལས་རྒྱལ་ས་དམ་པར་ཕྱུང་། མངའ་དབང་ལོངས་སྤྱོད་ཁྲི་འགྱུར་
འཕེལ། འཇིག་རྟེན་ཁམས་ན་བསོད་ལྡན་གྱི། ལྷ་ཀླུ་མི་གསུམ་ལ་སོགས་ཏེ། བསྟན་
འཛིན་རྒྱལ་པོ་མང་ལགས་ཀྱང་། སངས་རྒྱས་བསྟན་སྤེལ་ཐོག་མ་ལ། གྲོང་ཁྱེར་ལང་
ལིང་གནས་སུ་ཕེབས། བདག་ཅག་ལས་འཕྲོ་སྐལ་བར་ལྡན། སྔོན་གྱི་རྒྱལ་བོན་ཐོད་
དཀར་ལ། འཇིག་རྟེན་ཁམས་ཀྱི་སེམས་ཅན་ལ། ལྷ་ཀླུ་མི་གསུམ་བུ་མོ་ནི། བཙུན་མོ་
འཐད་པ་མང་ལགས་ཀྱང་། ལས་ཀྱི་འཕྲོ་མཐུན་རྒྱལ་བཞད་ཙམ། ད་ཡང་བདག་
ཅག་འཁོར་བཅས་རྣམས། ཉིད་ཀྱི་བསྟན་པའི་ཞབས་ནས་འདེགས། བདེར་གཤེགས་
སྐུ་གདུང་བཞེངས་པ་ཡི། ཚོགས་སྦྱོར་ཡོན་བདག་བདག་གིས་བྱེད། ལྷ་ཀླུ་མི་གསུམ་
10

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ་སོགས་ཏེ། བཟོ་རིགས་རྣམས་ལ་བཀའ་སྩོལ་ཅིག །ཅེས་ཞུས་སོ། །དེ་ལ་རྒྱལ་
བུས་བཀའ་སྩལ་པ། ཉོན་ཅིག་རྒྱལ་བུ་འོད་མཛེས་དཔལ། ཞུས་པའི་དོན་དེ་སྐབས་
ལ་ཕོག །ཁྱེད་ནི་སྔོན་ནས་ལས་འཕྲོ་ལྡན། བདག་གི་བསྟན་སྤེལ་གནས་སུ་བཟང༌།
ད་ཡང་བདེར་གཤེགས་སྐུ་གདུང་བརྩིག །དེ་ཡི་ཚོགས་སྦྱོར་ཡོན་བདག་ནི། སྟོང་
ཕྲག་འགའ་ལ་སྲིད་པ་ཙམ། ཕལ་དང་ཕལ་གྱི་མཐུན་མོང་མིན། འདིར་ཡང་བཀྲ་
ཤིས་ཕུན་སུམ་ཚོགས། ཕྱི་མ་མ་འོངས་པ་ཡི་དུས། འཆི་མེད་བྱམས་ལྡན་བསྟན་པ་
ལ། འཁོར་ལོ་བསྒྱུར་བའི་རྒྱལ་པོ་ནི། འཕྲུལ་བུ་ཀུན་དབང་བྱ་བར་འབྱུང་། དེ་དུས་
བསྟན་པའི་རྗེས་བཞག་འཛིན། ཞེས་བཀའ་སྩལ་ཏེ། རྒྱལ་བུ་འོད་མཛེས་དཔལ་
ལ། སྟོན་པས་ཀྱང་ལེགས་པའི་བྱ་བ་བྱིན་ཏོ། རྨ་ལོ་དང་གཡུ་ལོ་དང༌། འབྱུང་
བའི་གཤེན་བཞི་དང༌། སྲིད་གཤེན་གཙུག་ཕུད་དང་། ཚངས་པ་གཙུག་ཕུད་དང༌།
འཁོར་དུ་གཏོགས་པ་རྣམས་ཀྱིས་ཀྱང་། རྒྱལ་བུ་ལ་ལེགས་སོ་ཞེས་བྱ་བ་བྱིན་ཏོ། །ལྷའི་
དབང་པོ་ཚངས་པ་དང་། བརྒྱ་བྱིན་དང༌། མ་ཧཱ་དེ་བ་ལ་སོགས་པ་རྣམས་ཀྱིས་
ཀྱང༌། རྒྱལ་བུ་ལ་ལེགས་སོ་ཞེས་བྱ་བ་བྱིན་ཏོ། །ཀླུའི་རྒྱལ་པོ་དགའ་བོ་དང་། འཇོག་
པོ་དང་། མ་དྲོས་དང་། གཙུག་ན་རིན་ཆེན་རྣམས་ཀྱིས་ཀྱང་། རྒྱལ་བུ་ལ་ལེགས་
སོ་ཞེས་བྱ་བ་བྱིན་ཏོ། །མིའི་དབང་པོ་འདོད་པ་དགུ་འགྱུར་དང་། འཁོར་ལོ་དབང་
བསྒྱུར་གྱི་མི་རྣམས་ཀྱིས་ཀྱང་། རྒྱལ་བུ་ལ་ལེགས་སོ་ཞེས་བྱ་བ་བྱིན་ཏོ། །དེ་ནས་རྒྱལ་
བུ་སྟོན་པ་གཤེན་རབ་མི་བོ་ཞེས་བགྱི་བ་དེས། འགྲོ་བ་སེམས་ཅན་གྱི་དོན་ལ་མཛད་
པ་བཅུ་གཉིས་ཀྱི་དོན་མཐར་ཕྱིན་པའི་ཆེད་དུ། བསྟན་པ་ཆེར་སྤེལ་གྱི་མཛད་པའི་
དུས་ལ་བབ་སྟེ། སངས་རྒྱས་ཀྱི་བསྟན་པ་སྤེལ་བ་དང་། སེམས་ཅན་གྱི་སྒྲིབ་པ་སྦྱང་
བ་དང་། ཕྱི་རབས་རྣམས་ལ་དཔེ་རུ་བསྟན་པའི་ཕྱིར། མཚོ་མུ་ལེ་སྟོང་ལྡན་འགྲམ།
གྲོང་ཁྱེར་ལང་ལིང་གི་དབུས་སུ། གཤེན་གྱི་ཕོ་བྲང་ཆེན་པོ་བཞེངས་པར་དགོངས་
20

མདོ་སྡེ། སྲིད་གཤེན་ཐེག་པའི་མདོ། ༼ག༽
ཏེ། འཁོར་རྣམས་ཀྱི་ནང་ནས། བཟོ་རྒྱལ་གར་མ་ལི་ཤོ་ལ་བཀའ་སྩལ་པ། ཉོན་ཅིག་
ལྷ་སྲས་ཀར་མ་ལི་ཤོ་ཉོན། ཁྱོད་ནི་སྔོན་ནས་བདག་དང་སྨོན་ལམ་གཅིག །ད་ལྟའི་
དུས་འདིར་བདག་གི་བསྟན་པ་ལ། རིག་པའི་གནས་ལྔའི་བཟོ་རིགས་དག་ལ་མཁས།
མཁས་པར་བློ་སྦྱངས་ཤེས་རབ་དམ་པའི་ཕུལ། ལེགས་པར་ཕུལ་ཕྱིན་བློ་གྲོས་གསལ་
བའི་མཆོག །རིག་པའི་གནས་འཛིན་སངས་རྒྱས་བསྟན་པའི་རྒྱན། བདག་གི་བསྟན་
པའི་ཆ་ལ་གནས་པའི་ཕྱིར། བདག་གི་བསྟན་པའི་རྒྱན་དུ་ཤར་བ་ནི། ཕོ་བྲང་གཞལ་
ཡས་ཁང་ཞིག་བཞེངས་སོ་འཚལ། དེ་ཡི་བསྐོས་མཁན་ལག་ལེན་ཁྱོད་ཀྱི་གྱིས། གཞན་
དག་འཁོར་འབངས་ཀུན་གྱིས་ཞབས་ནས་ཐེགས། ཡོན་ཏན་མཁན་པོ་ཡི་བཞིན་ནོར་
བུ་འདྲ། ཀུན་གྱིས་གཙུག་ཏུ་བཀུར་ན་སྨོན་ལམ་ཐེབས། ཞེ་ས་རིམ་གྲོ་བྱས་ན་ཡོན་
ཏན་འབྱུང༌། གང་གསུང་བཀའ་བཞིན་བགྱིས་ན་མྱུར་དུ་འགྲུབ། རྒྱལ་བུ་འོད་མཛེས་
ཐུགས་ཀྱི་དཀྱིལ་དུ་ཞོག །ལྷ་ཀླུ་མི་གསུམ་རྣམས་ཀྱང་དགེ་ལ་སྡོང་། ཞེས་བཀའ་སྩལ་
ཏོ། །
དེ་ལ་ཡང་ལྷ་སྲས་ཀར་མས་གསོལ་བ། སྟོན་པའི་སྒྲོན་མ་འགྲོ་བའི་དཔལ་མགོན་
ལགས། ཉིད་ནི་རྣམ་པ་ཐམས་ཅད་མཁྱེན་པའི་སྐུ། རྣམ་པ་ཐམས་ཅད་ས་ལེར་
མཁྱེན་ལགས་པས། བདག་ལ་བཀའ་ཡིས་བསྐོས་པ་མཛད་པ་ཡི། བདེར་གཤེགས་ཕོ་
བྲང་གཞལ་ཡས་བཞེངས་འཚལ་ན། འདི་ཡི་ལག་ལེན་བཟོ་རིགས་གང་ལྟར་བགྱིད།
སྟོན་པའི་སྒྲོན་མ་སངས་རྒྱས་བཞུགས་པ་ན། གང་ཟག་སེམས་དཔས་ཛབ་ཐོབ་མི་
འཚལ་བས། འདི་ཡི་བཅའ་དང་ལག་ལེན་ཅི་ལྟར་བགྱི། ངེས་པར་བདག་ལ་བཀའ་
གནང་མཛད་དུ་གསོལ། ཞེས་ཞུས་སོ། ། དེ་ལ་ཡང་སྟོན་པས་བཀའ་སྩལ་པ། ཉོན་
ཅིག་ལྷ་སྲས་ཀར་མ་ལི་ཤོ་ཉོན། བདེར་གཤེགས་གཞལ་ཡས་ཕོ་བྲང་བཞེངས་པ་ལ།
ཁྱད་པར་བཟོ་སྣ་སུམ་བརྒྱ་དྲུག་ཅུ་དང་། ཡང་ཁྱད་བཟོ་སྣ་དྲུག་ཅུ་རྩ་གཅིག་ལས།
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སོ་སོར་བྱེ་བྲག་མང་དུ་ཡོད་ལགས་ཀྱང་། འདི་ནི་སངས་རྒྱས་བསྟན་པའི་ཆ་ལགས་
པས། ཐམས་ཅད་ཀུན་དང་མཐུན་པར་བཞེངས་སོ་འཚལ། སྨད་ནི་འཇིག་རྟེན་
གཏོས་ཀྱི་གཞི་དང་སྦྱོར། སྟོད་ནི་རི་རབ་སྲིད་པའི་རྩེ་དང་སྦྱོར། བར་ནི་རི་བདུན་
རོལ་མཚོའི་གླིང་དང་སྦྱོར། ཕྱི་རིམ་ལྕགས་རི་ཁོར་མོའི་ཁྱུད་དང་སྦྱོར། ཡ་གད་ནམ་
མཁའི་གཡུ་མདངས་འོད་དང་སྦྱོར། པད་འོག་ཉི་ཟླ་གཟའ་སྐར་འོད་དང་སྦྱོར། པད་
ཤམ་གཞའ་སྤྲིན་ལྷབ་ལྷུབ་རྒྱན་དང་སྦྱོར། སྒོ་བཞི་གླིང་བཞི་འབུར་བཞིའི་རྒྱན་དང་
སྦྱོར། ཟུར་བཞི་ལྕོག་བཞི་རི་རབ་རྩེ་དང་སྦྱོར། སྒོ་རྒྱན་རྟ་བབས་གླིང་བཞིའི་ལྷ་དང་
སྦྱོར། ཐོག་ཕུབ་རི་རབ་བང་རིམ་བཞི་དང་སྦྱོར། ཡང་ཕུབ་རྣམ་རྒྱལ་ཁང་བཟང་
དབུས་དང་སྦྱོར། ཤར་གླིང་ཤིང་རྟ་སྐྱེད་མོའི་ཚལ་དང་སྦྱོར། ལྷོ་གླིང་རྩུབ་འགྱུར་
དུར་ཁྲོད་ཚལ་དང་སྦྱོར། ནུབ་གླིང་འདྲེས་པའི་བདུད་རྩི་ཚལ་དང་སྦྱོར། བྱང་གླིང་
དགའ་བ་མེ་ཏོག་ཚལ་དང་སྦྱོར། ཤར་ལྷོ་ཨུད་འབར་མེ་ཏོག་གླིང་དང་སྦྱོར། ལྷོ་ནུབ་
འཚལ་རི་ལྷ་ཡི་མདུན་དང་སྦྱོར། བྱང་ནུབ་ཨར་མོ་རིན་ཆེན་གླིང་དང་སྦྱོར། བྱང་
ཤར་ཡོངས་འདུའི་དཔག་བསམ་ཤིང་དང་སྦྱོར། ཤར་ཕྱོགས་སྒོ་འབུར་ལུས་འཕགས་
པོ་དང་སྦྱོར། གཡས་གཡོན་རྐོ་རིང་རྐོ་ཐུང་གཉིས་དང་སྦྱོར། བྱང་ཕྱོགས་སྒོ་འབུར་
སྒྲ་མི་སྙན་དང་སྦྱོར། གཡས་གཡོན་གྱག་ཏི་གྱོག་ཏི་གཉིས་དང་སྦྱོར། ནུབ་ཕྱོགས་སྒོ་
འབུར་བ་ལོངས་སྤྱོད་དང་སྦྱོར། གཡས་གཡོན་མར་ཞི་ཏིང་ཞི་གཉིས་དང་སྦྱོར། ལྷོ་
ཕྱོགས་སྒོ་འབུར་འཛམ་བུའི་གླིང་དང་སྦྱོར། གཡས་གཡོན་ཁ་སློ་སྤྲེ་རྒྱུ་གཉིས་དང་
སྦྱོར། དེ་ལྟར་འཇིག་རྟེན་གཏོས་དང་སྦྱར་བར་བྱ། ལྷ་སྲས་ཀར་མའི་ཐུགས་ཀྱི་དཀྱིལ་
དུ་ཞོག །ཅེས་བཀའ་སྩལ་ཏོ། །
དེ་ལ་ཡང་གསོལ་པ། ཐམས་ཅད་མཁྱེན་པའི་སྟོན་པ་ལགས། བདེར་གཤེགས་
ཕོ་བྲང་གཞལ་ཡས་ལ། ལག་ལེན་རིམ་པ་དེ་ལྟར་ན། དང་པོ་སྔོན་དུ་འགྲོ་བ་ཡི།

མདོ་སྡེ། སྲིད་གཤེན་ཐེག་པའི་མདོ།
བཅའ་གཞིའི་རིམ་པ་ཅི་ལྟར་ལགས། བདེར་གཤེགས་གཞལ་ཡས་གནས་བརྩིག་དང་།
དཀར་པོ་དགེ་བའི་ལས་འདི་དག །ཤིན་ཏུ་སྤྱོད་དཀའ་གནུར་ལྕི་ཞིང་། རིན་ཆེན་ས་
འདི་དབང་ཆེ་སྟེ། ས་བདག་ཀླུ་གཉན་གཏོད་འཁོར་ལ། བཀྲ་ཤིས་ས་གནས་བསླང་
དགོས་པས། སྟོན་པའི་བཀའ་གཉན་ཐུན་མོང་མིན། ཐམས་ཅད་ཀུན་ལ་གཉན་པའི་
ཕྱིར། གཙང་མའི་ས་ལ་བྱིན་གྱིས་རློབས། གཞི་གནས་ཆོ་ག་མཛད་དུ་གསོལ། ཅེས་
གསོལ་ཏོ། ། དེ་ལ་སྟོན་པའི་ཐུགས་ཀྱི་དགོངས་པ་མཛད་དེ། པད་མའི་གདན་ལ་ཆ་
ལུགས་ལྔ་ལྡན་གྱི་ཕྱག་རྒྱ་མཛད་ནས། མདུན་དུ་རིན་པོ་ཆེའི་སྣོད་བཟང་དུ། འབྲུ་
སྣའི་བཤོས་གཙང་བདུད་རྩི་ཆ་ལྔ་དང་། དཀར་གསུམ་དང་། མངར་གསུམ་དང་།
གཙང་མའི་ཕུད་རྒོད་རྣམས་བཤམས་ནས། ཕྱག་རྒྱ་བདུད་རྩི་བུམ་པ་རུ་བཅས་ཏེ།
སྔགས་བརྗོད་པ། ཨ་ཨོཾ་ཧཱུྃ་རཾ་ཛ་ན་མ་གཡུ་འབྲང་བདུད་རྩི་དྲུང་ཟད་རི་རྭང་། སརྦ་
སད་དོ་ཁ་ཁ་ཐིམ་ཐིམ་ཡེ་སྭཱཧཱ། ཞེས་འདོད་ཡོན་གྱི་གཏོར་མ་ཕུན་སུམ་ཚོགས་པར་
བྱིན་གྱིས་བརླབས་ནས། ཚིགས་སུ་བཅད་དེ་གསུངས་པ།
༧ ན་མོ་དིང་གི་གཙང་མའི་གནས་འདི་རུ། དད་པ་དང་ནི་དམ་ཚིག་གིས། ཚུར་
གཤེགས་ཚུར་བྱོན་མངའ་དབང་ཚོགས། སྟོང་ཁམས་ཡོངས་ལ་དབང་བསྒྱུར་ཞིང་།
འཇིག་རྟེན་གཏོས་ཀྱི་མངའ་བདག་མཛད། འཛམ་གླིང་རིན་ཆེན་གཞལ་ཡས་
ན། གླིང་བཞི་ཡོངས་ལ་ཁྱབ་པ་ཡི། ས་བདག་ཁྱབ་པ་དབང་ཆེན་ཏེ། གཙང་ཀུན་
གསེར་གྱི་འཁོར་ལོ་བསྒྱུར། ལྟོ་འཕྱེ་ཆེན་པོ་ས་ཡི་བདག ། ལྷ་མོ་བརྟན་མས་བུམ་པ་
ཐོགས། རྒྱལ་བློན་བཙུན་མོ་བླ་མཁྱེན་དང༌། སྤར་ཁམས་ལོ་སྐོར་སྨེ་བ་གླིང་། འབྱུང་
བ་ལྔ་ཡི་ལྷ་མོ་ལྔ། མཚལ་སྟག་གཡུ་ཡི་བྱ་རོག་ཅན། བྱ་དམར་མེ་ཡི་འདབ་གཤོག་
ཅན། རུ་སྦལ་གསེར་གྱི་གྲང་འབྲུམ་ཅན། གཡུ་འབྲུག་མཚལ་གྱི་ཟེ་བ་ཅན། གྲོལ་བུ་
ལྷ་ལྔ་འཁོར་དང་བཅས། ས་བདག་ཀླུ་གཉན་གཏོད་ཀྱི་ཚོགས། དེ་རིང་གཙང་མའི་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གནས་འདི་རུ། མཆོད་པའི་ཡོ་བྱད་རྒྱན་བཤམས་པ། འབྲུ་སྣའི་བཤོས་གཙང་ཡུ་ཏི་
ཕུད། དཀར་མངར་འདོད་ཡོན་རིན་ཆེན་གཏེར། དམིགས་པའི་ལོངས་སྤྱོད་རྒྱན་
འབུལ་གྱིས། དགྱེས་པའི་ཚུལ་གྱིས་བཞེས་སུ་གསོལ། ཁྱེད་ལ་འཕྲིན་ལས་བཅོལ་བ་
ནི། བདག་དང་རྒྱུ་སྦྱོར་ཡོན་བདག་གིས། བདེར་གཤེགས་གཞལ་ཡས་གནས་བརྩིག་
ན། བཀྲ་ཤིས་ས་གནས་སྩལ་དུ་གསོལ། ཅེས་གསུངས་ཏེ། གཙང་མའི་མཆོད་པ་ཕུལ་
བས་ས་བདག་ཁྱབ་པ་དབང་ཆེན་ཞེས་བྱ་བ། སྐུ་མདོག་སེར་པོ་ཕྱག་ན་གསེར་གྱི་
འཁོར་ལོ་རྩིབས་སྟོང་དང་ལྡན་པ་བསྣམས་པ་དང༌། ས་ཡི་ལྷ་མོ་བརྟན་མ་སྐུ་མདོག་
སེར་མོ། ཕྱག་ན་གསེར་གྱི་བུམ་པ་བདུད་རྩིའི་བཅུད་ཀྱིས་བལྟམ་པ་གཉིས། ས་
བདག་བྱེ་བ་ས་ཡ་དང་བཅས་ནས། སྟོན་པའི་དྲུང་དུ་འཁོད་ནས་ས་ཡི་དངོས་གྲུབ་
ཕུལ་ཏེ། སྟོན་པ་ལ་གསོལ་པ། སྟོན་པའི་སྒྲོན་མ་འགྲོ་བའི་དཔལ་དང་མགོན། བསྟན་
པའི་ཆགས་ཕེབས་རྒྱལ་བའི་བཞུགས་གནས་ཀྱི། བདེར་གཤེགས་ཕོ་བྲང་གཞལ་ཡས་
གནས་བརྩིག་ན། བདག་ཅག་རྣམས་ཀྱང་ཞབས་ནས་འདེགས་པ་དང་། རིན་ཆེན་
ས་ཡི་དངོས་གྲུབ་ཕུལ་བར་བགྱི། ས་གནས་བཀྲ་ཤིས་བདེ་ལེགས་ཁྱབ་གྱུར་ཅིག །
ཅེས་དགའ་བ་དང་མོས་པའི་ཚུལ་བསྟན་ནས་སྟོན་པ་ལ་ཞེ་ས་ཕུལ་ལོ། །དེ་ནས་ཡང་
སྟོན་པས་གསས་ཁང་གི་ཐིག་བསྐོར་བར་མཛད་དེ། དེ་ཡང་མཚོ་མུ་ལེ་སྟོང་ལྡན་ཀྱི་
གཡས་ཟུར། གྲོང་ཁྱེར་ཆེན་པོ་ལང་ལིང་གི་གཡོན་ཟུར། ན་མར་མེ་ཏོག་སྣ་ཚོགས་ཀྱི་
ལྗོངས་དཀྱིལ། བཀྲ་ཤིས་ཀྱི་ས་ལ་འབུར་དུ་དོད་པའི་མཐིལ་ན། ཤི་ཤོན་གཙང་མའི་
ཐིག་ཐག་ལ། ག་པུར་དང་མཚལ་གྱིས་བྱུག་ནས། ཕྱག་རྒྱ་མ་འགྲུས་མཉམ་པ་ཞེས་
བྱ་བ། མཐེབ་མཛུབ་སྦྱར་ཏེ་གཡས་པ་བརྐྱངས་ཤིང་གཡོན་པ་ཐུགས་དཀར་གཏད་
ནས། ཐིག་སྣ་རྨ་ལོ་གཡུ་ལོ་གཉིས་ཀྱིས་ཁྲིད་དེ་སྔགས་བརྗོད་པ། ཨོཾ་ན་མ་སརྦ་དྲུང་
མུ་མུ་ཡེ་ཧ་ར་འདྲིག་ཐུམ་བྲུམ་སཱཧཱ། ཞེས་ཚིགས་སུ་བཅད་དེ་གསུངས་པ། བོན་
24

མདོ་སྡེ། སྲིད་གཤེན་ཐེག་པའི་མདོ།
ཉིད་མི་འགྱུར་གཡུང་དྲུང་དབྱིངས་དཀྱིལ་ཏེ། ཀུན་དབྱིངས་སྐུ་ལྔ་རྫོགས་པའི་དཀྱིལ་
འཁོར་ན། ལྷ་ལྔ་སྐུ་ལྔ་ཕྱག་རྒྱའི་འོད་སྤྲོས་ལ། གཙང་མའི་ས་ལ་བྱིན་གྱིས་བརླབ་ཏུ་
གསོལ། བོན་ཉིད་དབྱིངས་ནས་རང་བཞིན་ལྷུན་ལ་རྫོགས། འགྲོ་བའི་དོན་དུ་མཁའ་
ལ་ཅིར་ཡང་སྤྲུལ། མ་གཡོས་མ་བཅོས་ངང་ལ་མཉམ་པ་ཉིད། དོན་གཉིས་མཐར་
ཕྱིན་མངོན་པར་བྱང་ཆུབ་པ། ཀུན་དབྱིངས་སྐུ་ལྔ་ལྷ་ལྔ་གཙོ་དང་འཁོར། མཁྱེན་
པའི་དབྱིངས་ནས་བརྩེ་བའི་འོད་སྤྲོས་ལ། ཐབས་ཆེན་མཁའ་ལ་ཐུགས་རྗེའི་ཐིག་ཐོབ་
ཅིག །ཀློང་འདིར་བདེར་གཤེགས་གཞལ་ཡས་ཕོ་བྲང་འདིར། གཉིས་སུ་མེད་པར་མ་
འདྲེས་གསལ་གྱུར་ཅིག །ཅེས་གསུངས་ཏེ། ཤར་ནུབ་ལྷོ་བྱང་མ་ནོར་བར་བཏབ་བོ། །
༧ དེ་ནས་ཕྱི་བསྐོར་ནང་བསྐོར་བར་བསྐོར་གསུམ་དུ་དབྱེ་སྟེ། ཕྱོགས་བཞི་
མཚམས་བཞི་སོ་སོར་བཅད་པ་ཡི། བཅད་པའི་གྲུ་བཞི་མི་འགྱུར་ཕུར་བཞི་བཙུག །ཕྱི་
བསྐོར་ལྕགས་རི་མུ་ཁྱུད་ཁོར་ཡུག་ལ། ཁྲུ་དགུ་སྐུ་ཡི་འདོམ་པ་སྟོང་རྩ་བརྒྱད། བར་
བསྐོར་འདོད་ཡོན་སྣ་ཚོགས་ར་བ་ལས། དེ་ལ་ཕྱེད་འབྲི་འདོམ་པ་ལྔ་བརྒྱའོ། །ནང་
བསྐོར་དབུས་ཀྱི་ཕོ་བྲང་གཙང་ཁང་ལས། དེ་ལ་ཅུང་འབྲི་སུམ་བརྒྱ་ཉི་ཤུ་བཅད། དེ་
ལྟར་ཕྱི་ནང་རིམ་པ་གསུམ་དུ་ཕྱེས། བདེར་གཤེགས་ཕོ་བྲང་གཞལ་ཡས་ཆག་ཚད་
དོ། །དེའི་ཚེ་ཡང་སྟོན་པས་འཁོར་རྣམས་ལ་བཀའ་སྩལ་པ། རྨ་ལོ་གཡུ་ལོ་འབྱུང་
བའི་གཤེན་བཞི་དང་། སྲིད་གཤེན་གཙུག་ཕུད་ཚངས་པ་གཙུག་ཕུད་དང་། ལྷ་ཀླུ་མི་
གསུམ་རྒྱལ་པོ་ལ་སོགས་འཁོར། རྒྱལ་བུ་འོད་མཛེས་ལ་སོགས་ཡོན་གྱི་བདག །གནས་
འདིར་ཚོགས་པའི་དགེ་ལ་མོས་པ་རྣམས། དགེ་བའི་ལས་ལ་ཐང་བཅད་མཐར་ཕྱུང་
དགོས། དགེ་ལ་བར་ཆོད་ལེ་ལོ་གཡེང་བསྐྱུངས་བདུད། བདུད་ལ་ངོས་འཛིན་དེ་ཡི་
ཐོག་ཏུ་འགེལ། ལས་ལ་མྱུར་བར་བརྩོན་ན་འགྲུབ་པ་སྟེ། དགེ་ལ་སྡོང་གདབ་ལེ་ལོ་
མེད་པ་ཡིན། དེ་ཕྱིར་དགེ་བའི་ལས་ལ་བརྩོན་འགྲུས་གཅེས། སྤྱིར་ནི་སངས་རྒྱས་སྐུ་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡི་བཀོད་པ་ལ། བསམ་གྱིས་མི་ཁྱབ་བརྗོད་ཀྱིས་མི་ལོང་སྟེ། དགོས་སུ་གནས་སྐབས་
བསྟན་པའི་འགོད་པ་ལ། འགྲོ་བ་མི་ཡི་ཡུལ་དུ་སྐྱེ་བཞེས་ནས། སྐུ་གདུང་སྐུ་གཟུགས་
གསུང་རབ་གླེགས་བམ་གསུམ། བསྟན་པ་རྗེས་བཞག་རིམ་པར་འབྱུང་བ་སྟེ། འདི་
ནི་ཐམས་ཅད་ཀུན་གྱི་ཐོག་མ་རུ། བདེར་གཤེགས་སྐུ་གདུང་རྩིག་པའི་དུས་ཡིན་པས།
ལྷ་མི་ཀུན་ཀྱང་དེ་བཞིན་བརྩོན་པར་བྱ། དེ་ལ་ཕྱག་བསྐོར་མོས་གུས་མཆོད་འབུལ་
བས། སྒྲིབ་སྦྱང་ཚོགས་རྫོགས་ཐར་པའི་གོ་འཕང་འཐོབ། ཅེས་བཀའ་བསྩལ་ཏོ། །
དེའི་ཚེ་དེའི་དུས་ན། སྟོན་པས་བཀའ་སྩལ་པ་བཞིན་དུ། འཁོར་རྣམས་ཀྱིས་འབྱོར་
ལྡན་གྱི་ལོངས་སྤྱོད་དཔག་ཏུ་མེད་པར་བསགས་ནས། ལྷ་སྲས་ཀར་མས་བསྐོས་
མཛད་དེ་གསུངས་པ། གནས་འདིར་ཚོགས་པའི་ལྷ་མི་དང༌། རྒྱལ་བུ་འོད་མཛེས་
ལ་སོགས་ཉོན། བདག་ནི་སྟོན་པ་གཤེན་རབ་ཀྱིས། སེམས་ཅན་འགྲོ་བའི་དོན་ཆེད་
དུ། བསྟན་པའི་ཆ་ལ་བསྐོས་པ་ཡིན། སངས་རྒྱས་བསྟན་པའི་ཆ་ལས་སུ། ཡོན་ཏན་
གཞན་ལས་དཔག་པ་ཡི། འཛམ་བུའི་གླིང་དུ་རྒྱན་དྲུག་འབྱུང༌། བཟོ་ལ་བཟོ་རྗེ་ལྷ་
དབང་དང་། ཕུབ་ལ་ཡིད་བཞིན་དབང་ཕྱུག་དང༌། བླུགས་ལ་བླུགས་ཐོག་བ་ཝ་
དང་། མགར་ལ་མགར་ལྷ་ཡུག་པ་དང་། ལྷ་ལ་ལྷ་སྲས་པདྨ་དང་། བྲིས་ལ་ཡི་གེ་
འཕྲུལ་ཆུང་དྲུག །འཛམ་གླིང་ངོ་མཚར་རྒྱན་དྲུག་ཡིན། གཡུང་དྲུང་བོན་ལ་སེམས་
དཔའ་དཔག །ཡོན་ཏན་ཚོགས་ལ་ཁྱོད་རྣམས་དཔག །ད་ཡང་གཞན་ལས་དཔག་
པའི་ཕྱིར། བདེར་གཤེགས་གཞལ་ཡས་གནས་བརྩིག་དགོས། བདེར་གཤེགས་གཞལ་
ཡས་ཕོ་བྲང་ལ། བཟོ་སྣ་མང་དུ་ཡོད་ལགས་ཀྱང་། སྟོན་པས་བདག་ལ་ལུང་སྩལ་
ནས། གཞན་ལས་ཁྱད་པར་དཔག་པའི་ཕྱིར། ཕྱྭ་དང་སྲིད་དང་སྐོས་དང་གསུམ། ལྷ་
དང་ཀླུ་དང་མི་དང་གསུམ། ཐམས་ཅད་ཀུན་མཐུན་ངོ་མཚར་བཟོ། གཞན་དག་
གང་དང་བསྟུན་པའི་ཕྱིར། བ་ལེ་བང་སོ་བེར་ཁྱིམ་བཟོ། རྩིག་པ་ཐམས་ཅད་རྨིང་
26

མདོ་སྡེ། སྲིད་གཤེན་ཐེག་པའི་མདོ།
ནས་རྩིག །རྩིག་གསེབ་ཀ་བ་ཐད་དུ་སླང་། ཐོག་ཕུབ་ཐམས་ཅད་སྟེང་ནས་དབུབ།
ལྕགས་རིར་མུ་ཁྱུད་གྲུ་བཞིར་བཅད། དེ་ལ་ཕྱོགས་བཞིར་སྒོ་བཞི་བཏོད། དེ་ནས་
ནང་དུ་ཕྱིན་པ་དང་། ཕྱི་ཁྱམས་ཡངས་ལ་གདལ་པ་སྟེ། སེམས་ཅན་འཚོགས་པའི་ས་
རུའོ། །དེ་ནས་ཕྱི་ཡི་རྩིག་པ་ལ། འབྱུང་བ་བཞི་དང་བསྟུན་པའི་ཕྱིར། འབྱུང་བ་བཞི་
ཡི་ཁྲི་གདན་རྩིག ། ཁྲི་བར་དཔང་ལ་ཁྲུ་བཞིའི་ཚད། དེ་སྟེང་རིན་ཆེན་རྩིག་པ་རྩིག །
ཕྱོགས་བཞིར་སྒོ་བཞི་བཅུ་གཉིས་འབུར། འབུར་བཞི་ཟུར་བཞི་ཆ་མཉམ་ལ། གསེར་
གྱི་ཐིག་ཆེན་བསླངས་པ་འདྲ། དེ་སྟེང་སྒོ་རྒྱན་རྟ་བབས་ཅོག །བུམ་པ་བྲེ་སྲོག་འཁོར་
ལོ་སྟེ། ཆར་ཁེབ་བྱ་རུ་ཏོག་འོད་ལྡེམ། རྩིག་གསེབ་པ་ཏྲ་ནས་འབྲས་རིས། དེ་ལ་ཁ་
བད་རིམ་པ་བཞི། དང་པོ་པད་ལན་ཙི་པར་གདོང་། གཉིས་པ་གཞའ་ཚོན་དར་རས་
ཅི། གསུམ་པ་ཆུ་འཛིན་པ་ཏྲ་རིས། བཞི་པ་མཐིང་གི་ཡ་གད་གདེང༌། ཡ་གད་གདོང་
ལ་ནོར་བུ་འབུར། དེ་ནས་ནང་དུ་ཕྱིན་པ་དང་། འདོད་ཡོན་ཀ་བ་ཀ་ཞུ་སྟེ། གསེར་
གྱི་ཀ་བ་གཡུ་ཡི་གདུང༌། གཞའ་ཚོན་དྲལ་དཔྱམ་གཡུང་དྲུང་གཏམས། ཉི་ཟླའི་ཀ་ཞུ་
པདྨའི་གདན། འདོད་ཡོན་དམར་པོའི་ཞིང་ཁམས་བྱ། དེ་ཡི་ནང་དུ་ཕྱིན་པ་དང༌།
དབུས་ཀྱི་གཙང་ཁང་ཐོག་གསུམ་ལས། དང་པོ་རིན་ཆེན་རྩིག་པ་སྟེ། གྲུ་བཞི་སྒོ་
བཞི་འབུར་དུ་དོད། ཀ་གདན་ས་བདག་གཉན་དང་བསྟུན། མ་ཧཱ་གསེར་གྱི་རུ་སྦལ་
ལ། བར་ཁྱམས་པདྨ་སྤུངས་ཆེན་བྱ། ཀ་བ་ཐམས་ཅད་ཀླུ་དང་བསྟུན། ཀླུ་རྒྱལ་བཞི་
བཅུས་སྦྲུལ་མགོས་འདེགས། སྦྲུལ་མགོ་ཐམས་ཅད་རྔམ་པ་འདྲ། སྦྲུལ་འཇུག་ཐམས་
ཅད་ཕྱུར་བ་འདྲ། སྦྲུལ་སྐད་ཐམས་ཅད་འཆུས་པ་འདྲ། གཡས་གཡོན་ལག་པ་འཁྱུད་
པ་འདྲ། ཀ་ཞུ་ཐམས་ཅད་གཟའ་དང་བསྟུན། ཞུ་ཐུང་ཟླ་བ་ཚེས་པ་འདྲ། ཞུ་སྟེང་
ཉི་མའི་འཁོར་ལོ་འདྲ། ཞུ་སྐྱོར་སྐར་མའི་པ་ཏྲ་འདྲ། ཞུ་ནོན་མདའ་གཞུ་བཀུག་པ་
འདྲ། གདུང་མ་ཐམས་ཅད་ལྷ་དང་བསྟུན། ལྷ་བརྒྱད་བྱ་ཁྱུང་ཁྲི་ལ་ལྡིང་། ལྷ་བྲན་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྤྲིན་དཀར་གསེབ་ན་འཕྱོ། གདུང་ཁེབ་འོད་ཟེར་གཞའ་ཚོན་འཁྱུད། དཔྱམ་གདུང་
ཚངས་པའི་ཉི་ཟེར་རྒྱས། དཔྱམ་བར་གནམ་འཁོར་རྩིབས་བརྒྱད་འཁྲིག ། དེ་ལ་ལྷ་
བརྒྱད་དཀྱིལ་འཁོར་རྫོགས། དེ་སྟེང་བ་ལེ་བང་སོ་བཟོ། བང་སོའི་མཚམས་ནས་བང་
ཚང་འཁྲིག །བར་བར་བྲེ་དང་ཕུལ་གྱིས་འདེགས། བང་ཚང་སྟེང་ན་བྱ་འདབས་
དགོས། བྱ་འདབས་གླང་ཆེན་སྣ་ལྗགས་བཟོ། དེ་ལ་གསེར་གྱི་ཡ་གད་གདེང་། ཡ་
གད་གདོང་ལ་སེང་གེའི་ཞལ། དེ་ལ་ཟར་ཚགས་ཆུན་འཕྱང་འཕྲུལ། ཟུར་བཞི་ཤེལ་
གྱི་ལྕོག་ཆེན་བཞི། ཤེལ་མཁར་གཡུ་ཡི་ཁ་བད་ཅན། དེ་ལ་མཚལ་གྱིས་མིག་མང་རིས།
དེ་སྟེང་ཐོག་ཕུབ་པ་ཏྲ་བཟོ། ལོག་བཞི་རྫུ་འཕྲུལ་དྲ་བ་འཁྲུག །དྲ་མིག་རིགས་རྟགས་
ལྔ་ཡིས་སྤྲས། ཁ་བད་ཁྱུང་གཤོག་ཡ་གད་གདེང་། དེ་སྟེང་ཡང་ཕུབ་ཁྱུང་གུར་བཟོ།
ཁྱུང་འདབ་བྱ་སྤུ་གཤིབ་པ་འདྲ། ཕྱི་ནས་ལྟས་ན་སྟེང་ཁྱིམ་འདྲ། ནང་ནས་བལྟས་ན་
གུར་ཆེན་འདྲ། དེ་སྟེང་ཏོག་དང་ཁྱུང་མགོས་རྒྱན། ཟུར་བཞི་བྱ་སྡེར་ཁྱུང་གཤོག་བཟོ།
སྡེར་མོ་ཆུ་སྲིན་པ་ཏྲ་བཟོ། ཟུར་ལ་ན་དྲུག་རྒྱན་གྱི་བཟོ། གསེར་གྱི་ཏོག་ཆེན་ཉི་ཤུ་
གཅིག །ཐོག་ཕུབ་ཡང་ཕུབ་དབུ་རྩེ་གསུམ། ཕྱི་ཁྱམས་ནང་ཁྱམས་བར་ཁྱམས་གསུམ།
ཕྱི་ཁྱམས་ལྷ་མི་འཚོགས་པའི་ས། བར་ཁྱམས་འདོད་ཡོན་མཆོད་པའི་ས། ནང་ཁྱམས་
སྐུ་གཟུགས་རིང་བསྲེལ་གནས། དབུ་རྩེ་སྤྲུལ་པ་གསས་ཀྱི་ཁང་། ཐོག་ཕུབ་རྫོགས་པ་
ལྷ་ཡི་གནས། ཡང་ཕུབ་སྟོང་པ་བོན་གྱི་ཀློང་། བཟོ་སྣ་ཐམས་ཅད་མཉམ་པ་ལ། ལྷ་
གསས་དབལ་གསུམ་སྐུ་ཚང་སྟེ། ཕྱི་ལོག་ལྷ་ཡི་གཞལ་ཡས་འདྲ། ནང་ལོག་དབལ་
གྱི་ཞིང་ཁམས་འདྲ། ཡང་རྩེ་གསས་ཀྱི་སྐུ་མཁར་འདྲ། དེ་ཕྱིར་ཐམས་ཅད་ཀུན་
ཚང་ཞིང་། སྟོབས་ཆེན་གར་གྱི་དབལ་ཆགས་པས། ཁོ་མ་རུ་རིང་གསས་ཀྱི་མཁར།
བདེར་གཤེགས་ཕོ་བྲང་རྟེན་དུ་བཞེངས། ཤེས་རིག་ལྡན་པ་ལྷ་ཡི་སྲས། བསོད་ནམས་
ཚོགས་རྫོགས་མི་ཡི་བུ། འཛམ་བུ་གླིང་གི་ངོ་མཚར་རྒྱན། བསྟན་པའི་ཞབས་འདེགས་
28

མདོ་སྡེ། སྲིད་གཤེན་ཐེག་པའི་མདོ།
སློབ་མ་དྲུག །རྩིག་མཁན་རྣམས་ཀྱིས་རྡོ་ཡང་རྩིག །ཤིང་མཁན་རྣམས་ཀྱིས་ཤིང་
ཡང་བཞོག །མགར་མཁན་རྣམས་ཀྱིས་མགར་ཡང་གྱིས། ཞུན་མཁན་རྣམས་ཀྱིས་
ཞུན་ཡང་ཐོངས། བླུག་མཁན་རྣམས་ཀྱིས་བླུག་ཀྱང་སྦྱོངས། གདུལ་མཁན་རྣམས་
ཀྱིས་འདུལ་ཡང་སྦྱོར། བཟོ་མཁན་རྣམས་ཀྱིས་བཟོ་སྣ་གྱིས། བྲིས་མཁན་རྣམས་ཀྱིས་
བྲིས་ཡང་མཛོད། རི་མོ་མཁན་གྱིས་རི་མོ་གཟོབ། སངས་རྒྱས་བསྟན་པའི་ཞབས་
ཏོག་དང༌། རྒྱལ་བའི་དགོངས་དོན་འགྲུབ་པ་དང་། སེམས་ཅན་སྒྲིབ་པ་སྦྱང་བ་
དང་། རྒྱལ་པོའི་བསམ་པ་མཐར་ཕྱིན་ཕྱིར། ལས་ལ་མྱུར་བར་བརྩམ་ལ་སྒྲུབས།
ཞེས་གསུངས་ཏེ་སྐོས་མཛད་ནས། སྐོས་མཁན་གྱིས་ཅི་ལྟར་བསྐོས་པ་བཞིན་དུ། ལྷ་
དང་ཀླུ་དང་མི་ལ་སོགས། དགེ་བ་ལ་མོས་པ་རྣམས་ཀྱིས་བརྩིགས་པས། སྟོན་པའི་
ཐུགས་རྗེ་དང་སེམས་ཅན་གྱི་བསོད་ནམས་ཀྱིས། དགུང་ཟླ་གཅིག་གི་འགོ་གཞུག་ལ།
གསས་ཁང་མཐའ་རུ་རྒྱས་པ་རུ་གྲུབ་སྟེ། སྟོན་པ་ཡང་ཐུགས་ཤིན་ཏུ་དགྱེས་པ་རུ་
གྱུར་ནས། འཁོར་རྣམས་ལ་བཀའ་སྩལ་པ། སྐལ་ལྡན་དད་ཆེ་རིག་པའི་བློ་རྩལ་ཅན།
མན་ངག་ཚད་འཛིན་ཚད་མའི་སྲང་དང་འདྲ། བཀའ་ལུང་མན་ངག་རིག་པའི་བང་
མཛོད་ཀྱིས། འགྲོ་བའི་མ་རིག་དབུལ་འཕོངས་སེལ་མཛད་ཅིང་། དགོས་འདོད་ཡོན་
ཏན་མ་ལུས་འབྱུང་བ་ཡི། མི་མཆོག་སྐྱེས་བུ་རྣམས་ལ་བདག་གིས་བསྟོད། དེ་ཡང་
ཕྱི་ཡི་བཟོ་གནས་དེ་འདྲ་བ། འཇིག་རྟེན་ཁམས་འདིར་ཤིན་ཏུ་དཀོན་པའི་མཆོག ། ཕྱི་
ཡི་བཟོ་གནས་དེ་ལ་དཔོག་པ་ཡི། ནང་གི་བཅུད་ཀྱང་གཟུགས་སྐུར་བཞེང་བར་གྱིས།
བདེར་གཤེགས་ལྷ་རྫས་མཆོད་པའི་ཡོ་བྱད་བཤམས། ཕྱག་བསྐོར་མོས་གུས་མཆོད་
འབུལ་རྒྱུན་དུ་གྱིས། ད་ལྟ་སྟོན་པའི་སྐུ་ཡིས་འདུལ་བའི་དུས། བདེར་གཤེགས་སྐུ་
གདུང་མཆོད་རྟེན་བཞེངས་པ་རྣམས། འཁོར་ལོ་བསྒྱུར་བའི་རྒྱལ་པོ་ཐོབ་པར་འགྱུར།
སྐུ་གཟུགས་རྣམས་ཀྱང་མངོན་དུ་ལྷ་ཞལ་སྟོན། དེ་ཕྱིར་བསོད་ནམས་ཁྲི་འགྱུར་
29

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འབུམ་ལས་དཔག །དེ་ནས་སེམས་ཅན་བསོད་ནམས་མར་འགྲིབ་དུས། གསུང་
དང་ཐུགས་ཀྱི་བསྟན་པ་རིམ་བཞིན་འབྱུང༌། ད་ལྟའི་དུས་འདིར་ལས་དང་སྐལ་བར་
ལྡན། འདི་ལ་དགོས་པའི་ཆེད་གལ་མི་ཆེ་ཞིང་། སྔོན་ནས་སྒྲིབ་བྱང་ཚོགས་རྫོགས་
ལས་འཕྲོ་ཅན། ད་ལྟ་སྟོན་པ་བདག་ཞལ་མཐོང་ནས་སུ། ལྷ་ཕྱག་བསྐོར་བ་མཆོད་
འབུལ་ཡོན་ཏན་གྱིས། བསོད་ནམས་ཡེ་ཤེས་ཚོགས་ཆེན་རབ་རྫོགས་ནས། སྟོན་
པ་བདག་ཞལ་མཐོང་བས་ཐར་པ་འཐོབ། དེ་ལྟར་མ་ལགས་སྡིག་སྒྲིབ་ཆེ་བ་རྣམས།
སྒྲིབ་བྱང་ཚོགས་རྫོགས་གོ་འཕང་ཐོབ་ཕྱིར་དང་། ཕྱི་རབས་སེམས་ཅན་རྣམས་ལ་
དཔེར་བསྟན་ཕྱིར། སྐུ་གདུང་བརྩིག་ཅིང་སྐུ་གཟུགས་བཞེངས་པར་བསྟན། སྒྲིབ་
བྱང་ཚོགས་རྫོགས་དུས་ཅིག་ཁོ་ནར་འབྱུང༌། ཞེས་གསུངས་སོ། །དེ་ལ་ཡང་ལྷ་སྲས་
གར་མས་གསོལ་པ། སྟོན་པའི་སྒྲོན་མ་འགྲོ་བའི་དཔལ་མགོན་ལགས། གསས་ཁང་ཕྱི་
ཡི་བཟོ་རིགས་དེ་ལྟར་ལ། སྟོན་པས་ལེགས་པའི་བྱ་བ་བྱིན་ལགས་པས། བདག་ཅག་
ལས་འཕྲོ་སྐལ་བར་ལྡན་པ་ལགས། ད་ཡང་ནང་གི་སྐོས་ཀྱི་མཚན་ཉིད་ནི། ཐམས་
ཅད་མཁྱེན་པའི་བཀའ་ཡིས་མ་སྩལ་ན། བདག་ཅག་རིག་པའི་བློ་རྩལ་ཅུང་ཞན་པས།
ཅུང་ཙམ་ཕྱེད་ཀྱང་ཐམས་ཅད་ཕྱེད་མི་ནུས། དེ་ཕྱིར་གང་ལ་གང་དགོས་རིམ་པ་ཡི།
མ་ནོར་ངེས་པའི་བཀའ་ཞིག་སྩལ་དུ་གསོལ། ཞེས་ཞུས་སོ། །
དེ་ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་། ལྷ་
སྲས་གར་མས་བདག་ལ་ཉོན། བདེ་བར་གཤེགས་པའི་གཞལ་ཡས་ཀྱི། སྐུ་གདུང་
རིམ་པ་དེ་ལྟར་ནའང་། བདེ་བར་གཤེགས་པའི་ཞལ་སྐྱིན་གྱི། སྐུ་གཟུགས་རིམ་པ་
འདི་ལྟ་ཏེ། བདེ་བར་གཤེགས་པའི་སྐུ་གཟུགས་ལ། སྤྱིར་ནི་རྣམ་གྲངས་མང་ལགས་
ཏེ། མདོར་བསྡུས་རྣམ་པ་ལྔ་རུའོ། །བོན་སྐུ་ལོངས་སྐུ་སྤྲུལ་སྐུ་གསུམ། ངོ་བོ་ཉིད་སྐུ་
མངོན་བྱང་ལྔ། ཀུན་གྱི་ཐོག་མར་སྐུ་ལྔ་སྔ། སྐུ་ལྔ་དག་ལས་མ་བྱུང་བས། བདེར་
30

མདོ་སྡེ། སྲིད་གཤེན་ཐེག་པའི་མདོ།
གཤེགས་བྱ་བ་ཡོད་མ་ཡིན། ཕྱོགས་བཅུའི་བདེ་བར་གཤེགས་པ་ཡང་། སྐུ་ལྔ་དག་
ལ་རྟེན་ཏེ་བྱུང༌། དུས་གསུམ་སངས་རྒྱས་སྟོན་པ་ཡང༌། སྐུ་ལྔ་དག་ལ་རྟེན་ཏེ་བྱུང་།
ས་བཅུའི་གཡུང་དྲུང་སེམས་དཔའ་ཡང་། སྐུ་ལྔ་དག་ལ་རྟེན་ཏེ་བྱུང༌། སྐུ་ལྔ་དག་
གི་མཚན་ཉིད་ཀྱང་། ཐོག་མར་བོན་གྱི་སྐུ་ལས་སུ། མིག་དང་རྣ་བ་སྣ་དང་ལྕེ། ལུས་
ངག་ཡིད་ལ་སོགས་པ་མེད། དེ་བཞིན་བྲི་བཀོད་ག་ལ་ཡོད། སྟོང་ཞིང་བདག་
མེད་བོན་གྱི་སྐུ། བོན་སྐུའི་བོན་སྐུ་ཆེན་པོ་སྟེ། གདགས་སུ་མེད་པའི་བོན་སྐུ་ཡིན།
གདགས་སུ་ཡོད་པའི་བོན་སྐུ་ནི། ཡེ་ནས་བོན་ཉིད་དབྱིངས་ཆེན་ལས། རང་བཞིན་
མཚན་མ་འགག་མེད་པས། སྐུ་དང་ཞིང་ཁམས་ཕྱོགས་མེད་རྒྱས། དེ་ལས་གཟུགས་
སུ་གྲུབ་པ་ནི། ཞལ་གཅིག་ཕྱག་གཉིས་སྐུ་མདོག་མཐིང་། བོན་ཉིད་དབྱིངས་ཆེན་
མུ་མཐའ་བྲལ། སྐུ་ནི་ནམ་མཁའ་ལྟ་བུར་བཞེངས། ཅིས་ཀྱང་མི་འགྱུར་མཐིང་ནག་
མཚོན། གང་གིས་མི་བཤིག་གཡུང་དྲུང་སྐུ། ཡོད་པར་སྣང་ལ་དངོས་པོ་མེད། མེད་
པར་སྣང་ལ་མཚན་མར་བཏགས། ལོངས་སྐུའི་བོན་སྐུ་བྱ་བ་ཡིན། རྒྱན་དང་ཆ་
ལུགས་སྤང་བླང་མེད། སྤང་བླང་མེད་པས་གང་ལྟར་བཏུབ། དེ་ནས་ལོངས་སྤྱོད་
རྫོགས་པ་ལས། ལྷ་ལྔ་སྐུ་ལྔ་ཡེ་ཤེས་ལྔ། རིགས་ལྔ་སྟོབས་ལྔ་སྤྱན་ལྔ་རྫོགས། ཕྱག་རྒྱའི་
དཀྱིལ་འཁོར་མཁའ་ལ་རྫོགས། རྫོགས་པའི་མཚན་མ་ཀློང་དུ་གསལ། ལོངས་སྤྱོད་
རྫོགས་སྐུ་བྱ་བ་ཡིན། དེ་ལས་ཅིར་ཡང་སྤྲུལ་པ་ནི། སྐུ་ཡི་ངོ་བོ་འགྱུར་བ་མེད། སྐུ་ཡི་
ཆོ་འཕྲུལ་ཅིར་ཡང་བཏུབ། གཞི་གནས་ཚད་མེད་བཞི་དང་ལྡན། སེམས་ཅན་འགྲོ་
བ་བུ་ལྟར་གསོ། ཁྲོས་ན་ཐུགས་རྗེའི་དྲག་ཚད་ལྡན། ཉོན་མོངས་ལོག་པ་སྟོབས་ཀྱིས་
འཇོམས། སྤྲུལ་ན་དུས་གསུམ་སྟོན་པའི་སྐུ། སྔོན་དང་མ་འོངས་འགྲོ་བ་འདྲེན། ཅིར་
ཡང་སྤྲུལ་ནས་རང་མཐུན་མཛད། ཐབས་དང་ཐུགས་རྗེ་བཞི་དང་ལྡན། མ་ངེས་
སྤྲུལ་པ་ཅིང་ཡང་སྣང་། འགྲོ་བ་མ་རིག་དཔྱད་མི་ཐིངས། གཟུགས་ཀྱང་མ་ངེས་སྒྲ་
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མ་ངེས། དྲི་དང་རོ་དང་རེག་བྱ་རྒྱན། ཡིད་དང་བྱ་སྤྱོད་གང་མ་ངེས། དེ་བཞིན་
ངེས་པ་མེད་པ་ལ། འདི་ཡིན་བྱ་བའི་བཏགས་པ་མེད། འདི་མིན་བྱ་བའི་ངེས་པ་
མེད། མཐར་ནི་དོན་ལ་འགྱུར་བ་མེད། ཅིར་ཡང་སྤྲུལ་སྐུ་བྱ་བ་ཡིན། དེ་ལ་ངོ་བོ་
ཉིད་ཅེས་པ། མཉམ་པར་གནས་ན་བོན་གྱི་སྐུ། མངོན་པར་བཞད་ན་ལོངས་སྤྱོད་
རྫོགས། འགྲོ་དོན་མཛད་ན་ཅིར་ཡང་སྤྲུལ། རྣམ་པར་སྣ་ཚོགས་བཀོད་པ་རྒྱས། གང་
དུ་བཏུབ་སྟེ་འགག་པ་མེད། གང་གིས་མི་འགྱུར་སྐྱེ་བ་མེད། སྐྱེ་འགག་གཉིས་མེད་
མཉམ་པ་ཉིད། ངོ་བོ་ཉིད་སྐུ་བྱ་བ་ཡིན། དེ་ལ་མངོན་བྱང་བྱང་ཆུབ་ནི། བདག་དོན་
ལྷུན་གྲུབ་ཡེ་སངས་རྒྱས། གཞན་དོན་མཐར་ཕྱིན་རྫོགས་སངས་རྒྱས། གཉིས་སུ་མེད་
པར་མངོན་སངས་རྒྱས། རང་བཞིན་མཁའ་ལ་མངོན་པར་བྱང་། བོན་ཉིད་དབྱིངས་
སུ་མངོན་པར་ཆུབ། མངོན་པར་བྱང་ཆུབ་སྐུ་ཞེས་བྱ། དེ་ལས་ཐམས་ཅད་འབྱུང་བ་
སྟེ། དབྱིངས་ཡེ་མཁའ་ཀློང་ཐབས་ཤེས་ལྡན། དབྱིངས་ཞེས་བྱ་བ་སྐྱེ་མེད་མ། ཡེ་ཤེས་
བྱ་བ་འགག་མེད་བུ། མཁའ་ཞེས་བྱ་བ་ཐབས་ཆེན་ཡབ། ཀློང་ཞེས་བྱ་བ་ཤེས་རབ་
ཡུམ། ཐབས་ཞེས་བྱ་བ་ལྷ་སྲས་མཆེད། ཤེས་རབ་བྱ་བ་མཚན་ལྡན་གྲོགས། དེ་ལྟར་
དབྱིངས་ཡེ་མཁའ་ཀློང་དང༌། ཐབས་དང་ཤེས་རབ་རྫུ་འཕྲུལ་ལས། སེམས་ཅན་
འགྲོ་བ་འདུལ་དོན་དུ། ཞི་རྒྱས་དབང་དྲག་རྒྱུན་ལྔ་བྱུང༌། ཞི་བ་ཉོན་མོངས་སྤ་བཀོང་
ལྷ། མཉམ་པར་གཞག་དང་ངང་ཚུལ་ལྡན། རྒྱས་པ་ཡོན་ཏན་མཐར་ཕྱིན་ལྷ། དགྱེས་
དང་འཛུམ་དང་བཞད་དང་གཡོ། དབང་ནི་བརྗིད་ལྡན་ངོ་མཚར་ལྷ། ཁྲོ་དང་
བརྗིད་དང་རྔམ་འགྱིང་དབལ། དྲག་པོ་ལོག་ལྟ་ཚར་གཅོད་ལྷ། གཏུམ་དང་འཚིག་
དང་ངར་དང་དྲག །རྒྱུན་ནི་འཕྲིན་ལས་ཀུན་གྲུབ་ལྷ། ཁྲོ་འཛུམ་བརྗིད་ལྡན་འོད་དུ་
འབར། དེ་ལྟར་ཞི་རྒྱས་དབང་དྲག་རྒྱུན། ལས་བཞི་འཕྲིན་ལས་རྣམ་པ་ལྔ། གང་ལ་
གང་འདུལ་དེ་སྟོན་གྱིས། སེམས་ཅན་འགྲོ་བ་འདུལ་བའོ། །དེ་ཡང་སོ་སོར་བསྟན་པ་
02

མདོ་སྡེ། སྲིད་གཤེན་ཐེག་པའི་མདོ།
ན། ཞི་བས་ཉོན་མོངས་སྤ་བཀང་བས། དུག་ལྔ་གནས་དག་སྐུ་ལྔ་ཡི། ལྷ་སྐུ་ཕྱག་རྒྱར་
བསྒྲུབ་པའོ། །ཁྲོ་བོས་ཉོན་མོངས་ཟིལ་གནོན་ཅིང་། བདུད་ལྔ་དུག་ལྔ་ཉོན་མོངས་
ལྔ། ལྷ་ལྔ་སྐུ་ལྔ་ཕྱག་རྒྱར་བསྒྱུར། དབང་ཆེན་ངོ་མཚར་ལྷ་རུ་བསྒྲུབ། དེས་ཀྱང་ལྷ་སྐུ་
ཕྱག་རྒྱ་འཐོབ། དེ་གཉིས་བསྒྱུར་ལམ་འཇུག་སྤྱོད་དོ། །རྒྱས་པ་ཡོན་ཏན་མཐར་རྫོགས་
ལྷས། འགྲོ་བ་ཐར་པར་འདྲེན་པ་སྟེ། རིགས་དྲུག་སྒྲིབ་པ་སྦྱང་བ་དང་། བསོད་
ནམས་ཚོགས་ཆེན་རྫོགས་པ་དང༌། སྐུ་གདུང་སྐུ་གཟུགས་གསུང་རབ་ལ། རབ་ཏུ་
གནས་པའི་རིམ་པ་དང་། མཆོད་སྦྱིན་རྒྱས་པར་འབུལ་བའོ། །རྒྱུན་ནི་ལས་བཞི་ཀུན་
ཚོགས་ཏེ། སེམས་ཅན་སྒྲིབ་པ་སྦྱང་བ་དང༌། སྡུག་བསྔལ་ཉོན་མོངས་བསལ་བ་དང་།
ཚེ་དང་བསོད་ནམས་འཕེལ་བ་དང་། འཁོར་དང་ལོངས་སྤྱོད་རྒྱས་པ་སྟེ། དེ་གཉིས་
སྤང་ལམ་འཇུག་སྤྱོད་དོ། །ཚེ་རབས་སྡིག་སྒྲིབ་སྦྱང་བ་དང་། བསྐལ་པར་བསོད་
ནམས་ཚོགས་རྫོགས་དང་། གཡུང་དྲུང་ས་ལམ་རིམ་བགྲོད་ནས། སྐུ་གསུམ་སངས་
རྒྱས་འབྲས་འཐོབ་བོ། །དྲག་པོས་ལོག་ལྟ་ཚར་གཅོད་ཅིང་། བསྙེན་ན་འགོ་ལ་བསྒྲུབ་
ན་འགྲུབ། ལས་ལ་མངག་ན་ཐོག་ལྟར་ཏེ། སྦྱོར་སྒྲོལ་རོལ་པ་མ་སྤང་ཡང་། དོན་ལ་
མི་གོལ་འཇུག་སྒོའི་ལམ། མཐར་ནི་སྤང་ལམ་འབྲས་བུ་འཐོབ། དེ་རྣམས་ཀུན་གྱི་
འབྱུང་གནས་ནི། བོན་སྐུ་ལོངས་སྐུ་སྤྲུལ་སྐུ་གསུམ། བོན་སྐུ་སྟོང་ཞིང་བདག་མེད་ལ།
རྫོགས་སྐུ་ཡེ་ཤེས་རིགས་ལྔའི་རྩལ། སྤྲུལ་སྐུ་མན་ངག་འབྱུང་བའི་གནས། ངོ་བོ་ཐ་
དད་འདུ་འབྲལ་མེད། བསྒོམ་ན་བརྟན་དང་ཀློད་ན་འཆར། རང་བཞིན་ངང་ངམ་
ཤུགས་ལས་འབྱུང༌། དེ་ནི་གྲོལ་ལམ་འཇུག་སྤྱོད་དོ། །དེ་ལྟར་སྤང་བསྒྱུར་གྲོལ་བའི་
ལྷ། བདེར་གཤེགས་སྐུ་གདུང་རྟེན་དུ་འགོད། ད་ཡང་འདི་ལྟར་དགོད་པ་ནི། གསས་
ཁང་ཡང་ཕུབ་སྟོང་པ་ལ། བོན་ཉིད་སྐུ་ཡི་ལྷ་རྣམས་འགོད། དེ་འོག་ཐོག་ཕུག་གསལ་
བ་ལ། ལོངས་སྤྱོད་རྫོགས་པའི་ལྷ་རྣམས་འགོད། དེ་འོག་གཙང་ཁང་ཐ་མ་ལ། ཅིང་
33

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡང་སྤྲུལ་པའི་ལྷ་རྣམས་འགོད། ཟུར་བཞི་བེག་རྩེ་ཏིང་ཁྱིམ་ལ། ངོ་བོ་ཉིད་ཀྱི་ལྷ་
རྣམས་འགོད། སྒོ་བཞི་རྒྱན་རྫོགས་མཆོད་རྟེན་ལ། མངོན་བྱང་གྲུབ་པའི་ལྷ་རྣམས་
འགོད། གཙང་ཁང་འོག་མའི་བཀོད་པ་ལ། དབུས་སུ་སྐུ་ལྔའི་དཀྱིལ་འཁོར་འགོད།
ཤར་དུ་རྒྱུན་གྱི་ལྷ་ཚོགས་འགོད། བྱང་དུ་རྒྱས་པའི་ལྷ་ཚོགས་འགོད། ནུབ་ཏུ་ཞི་བའི་
ལྷ་ཚོགས་འགོད། ལྷོ་རུ་དབང་དྲག་ལྷ་ཚོགས་འགོད། སྒོ་བཞི་སྒོ་བ་སྒོ་མ་འགོད།
བར་ཁྱམས་འདོད་ཡོན་སྣ་ཚོགས་འགོད། ཕྱི་ཁྱམས་སྲིད་པའི་འཁོར་ལོ་འགོད། ཕྱི་སྒོ་
སྒོ་སྲུང་ཁྲོ་བོ་འགོད། ལྕགས་རི་སྐུ་གདུང་མཆོད་རྟེན་འགོད། ཕྱི་སྒོ་རྒྱལ་ཆེན་སྡེ་བཞི་
འགོད། ཕྱོགས་མཚམས་ཕྱོགས་ཀུན་སྐྱོང་བ་འགོད། བར་ཁྱམས་ནང་གི་ཕྱི་ལོགས་
ལ། སངས་རྒྱས་སྐུ་ཡི་བཀོད་པ་འགོད། བར་ཁྱམས་ཕྱི་ཡི་ནང་ལོགས་ལ། འཁོར་
ལོ་བསྒྱུར་རྒྱལ་བཀོད་པ་འགོད། སྐུ་ལྔའི་དཀྱིལ་འཁོར་ཕྱི་རིམ་དུ། བླ་མེད་མཆོད་
པའི་སྤྲིན་ཚོགས་འགོད། བླ་བྲེ་འཕན་གདུགས་ལ་སོགས་ཏེ། གནམ་རྒྱན་ཐམས་
ཅད་མཁའ་ལ་འགོད། བླ་གུར་ཡོལ་བ་ཕྱེ་མ་འཕུར། བར་རྒྱན་ཐམས་ཅད་བར་སྣང་
འགོད། མདའ་དར་མེ་ལོང་རྒྱལ་མཚན་སོགས། མནྡྲི་བུམ་པ་མཎྜལ་རྫས། ས་གཞིའི་
རྒྱན་རྣམས་ས་ལ་བཀྲམ། དེ་ལྟར་ཕུན་སུམ་ཚོགས་པ་ཡི། རྒྱན་དང་ཡོ་བྱད་བཤམས་
པར་བྱ། ལར་ཡང་སེམས་ཅན་ཚོགས་རྫོགས་ཤིང་། དམིགས་པའི་རྟེན་ལ་གསལ་
བའི་ཕྱིར། རིན་ཆེན་སྣ་ལྔ་ལ་སོགས་ཀྱིས། འདབ་ཆགས་རི་དྭགས་གཡུང་དྭགས་
དང་། གཅན་གཟན་མི་ནོར་ཡུལ་མཁར་དང༌། འགྲོ་བ་སྣ་ཚོགས་གཟུགས་བརྙན་
རྣམས། རིས་སུ་བྲིས་དང་འབུར་དུ་དོད། ལུགས་སུ་བླུགས་དང་ཞུན་དང་འཐར། སྣ་
ཚོགས་ངོ་མཚར་ཆེ་བ་ཡི། ལྷ་མི་སྤྲོ་བའི་ལྟད་མོར་འགོད། ལྷ་སྲས་གར་མའི་ཐུགས་ལ་
ཞོག །ཅེས་གསུངས་པས། དེ་ལ་འཁོར་རྣམས་ཀྱང་སྤྲོ་བ་སྐྱེས་ནས། ཡང་ཀུན་གྱིས་
ཕུན་སུམ་ཚོགས་པའི་ཡོ་བྱད་དང་། ལྷ་རྫས་རྣམས་བསགས་ནས། སྟོན་པས་བཀའ་
04

མདོ་སྡེ། སྲིད་གཤེན་ཐེག་པའི་མདོ།
སྩལ་པ་བཞིན་དུ། གསས་ཁང་དེའི་ནང་དུ། འཕྲིན་ལས་རྣམ་བཞིའི་ལྷ་ཚོགས་དང་།
ཡེ་ཤེས་དང་འཇིག་རྟེན་གྱི་ལྷ་ཚོགས་ཐམས་ཅད་འགོད་དོ། །སྟེང་གི་ཐོག་ཕུབ་ལ་
གནམ་རྒྱན་སྣ་ཚོགས་དང་། འོག་གི་ས་གཞི་ལ་ས་རྒྱན་སྣ་ཚོགས་དང་། བར་གྱི་ཞིང་
ས་ལ་བར་རྒྱན་སྣ་ཚོགས་ནི་བཀྲམ་མོ། །དེ་ཡང་རིས་སུ་བྲིས་པ་དང་། འབུར་དུ་དོད་
པ་དང༌། ལུགས་སུ་བླུགས་པ་སྟེ། ཕྱི་སྣོད་དང་ནང་བཅུད་སངས་རྒྱས་ཀྱི་ཞིང་དུ་
གསལ་བ། བལྟས་ན་མཛེས་པ། ཉམས་དགའ་བ། ཡིད་དུ་འོང་བ། ཡིད་ལ་འཐད་
པ། འཐད་པར་སྡུག་པ། དགྱེས་པར་སྤྲོ་བ། སྤྲོ་ཞིང་དང་བ། བལྟ་བས་ཆོག་མི་ཤེས་
པ། བལྟས་པས་མི་ངོམ་པ། བལྟ་ཡང་མི་བཟོད་པ། འཇིག་རྟེན་ཐམས་ཅད་འོད་
ཀྱིས་གང་བ། དེ་ལྟ་བུར་གྱུར་ཏེ། གཞན་ལས་དཔག་པའི་རྟགས་མང་པོ་ཚང་བས།
མཚན་ཀྱང་གསས་ཁང་ཁོ་མ་རུ་རིང་དུ་བཏགས་སོ། ། །
དེ་ནས་རྒྱལ་བུ་འོད་མཛེས་ལ་སོགས། འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ཤིང་།
དགའ་བ་དང་མགུ་བ་ཐོབ་ནས། སྟོན་པ་འཁོར་དང་བཅས་པ་དང༌། སྟེང་གི་ལྷ་
དང༌། འོག་གི་ཀླུ་དང་། བར་གྱི་མི་རྣམས་ལ། དགའ་སྟོན་དང་མཆོད་པ་རྒྱ་ཆེན་པོ་
ཕུལ་ལོ། །བཟོ་རྒྱལ་གར་མ་ལ་སོགས་ཡོན་ཏན་གྱིས་བརྒྱན་པ་རྣམས་ལ་ཡང༌། རྟ་
དང་གླང་པོ་དང་། མ་ཧེ་དང་བཞོན་པ་དང༌། ཁྱུ་མཆོག་དང་། རིན་པོ་ཆེ་སྣ་ལྔ་
དང་། ཁྱེའུ་དང་བུ་མོ་ལ་སོགས། དགྱེས་པའི་ལོངས་སྤྱོད་དང་། ཡོ་བྱད་མང་པོ་
ཕུལ་ལོ། །སྟོན་པ་འཁོར་དང་བཅས་པ་རྣམས་ཀྱིས་ཀྱང༌། བཀྲ་ཤིས་དང་ཞལ་བསྲོ་
ལ་སོགས་པ། ཕུན་སུམ་ཚོགས་པའི་ཆོ་ག་རྒྱས་པར་མཛད་དོ། ། དེ་ནས་རྒྱལ་བུ་འོད་
མཛེས་དཔལ་གྱིས་གསོལ་པ། འཇིག་རྟེན་ཁམས་འདིར་སྒྲོན་མ་མང་ལགས་ཀྱང་།
མི་མཇེད་གདུལ་དཀའ་འདུལ་བ་གཤེན་རྒྱལ་ལགས། འཇིག་རྟེན་ཁམས་ན་རྒྱལ་པོ་
མང་ལགས་ཀྱང་། བསོད་ལྡན་ལས་འཕྲོ་དཔག་པ་བདག་ཉིད་ལགས། འཇིག་རྟེན་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཁམས་ན་ཤེས་ལྡན་མང་ལགས་ཀྱང༌། འཛམ་གླིང་དཔལ་དུ་ཤར་བ་ལྷ་སྲས་ལགས།
འཇིག་རྟེན་ཁམས་ན་སེམས་ཅན་མང་ལགས་ཀྱང་། ལས་འཕྲོ་སྐལ་ལྡན་དིང་འདིར་
ཚོགས་པ་ལགས། འཇིག་རྟེན་ཁམས་ན་རྒྱལ་སྲས་མང་ལགས་ཀྱང་། ངོ་མཚར་རྨད་
བྱུང་རྨ་ལོ་གཡུ་ལོ་ལགས། འཇིག་རྟེན་ཁམས་ན་གཤེན་ཕྲན་མང་ལགས་ཀྱང་། རྒྱལ་
བའི་ཐུགས་དང་འདྲ་བའི་གཤེན་བཞི་ལགས། འཇིག་རྟེན་ཁམས་ན་ཞུ་འཁོར་མང་
ལགས་ཀྱང་། བསྟན་པའི་གཉེར་འཛིན་གཙུག་ཕུད་གཤེན་རྣམས་ལགས། འཇིག་
རྟེན་ཁམས་ན་ཞིང་ཁམས་མང་ལགས་ཀྱང་། བཀྲ་ཤིས་ཕུན་ཚོགས་གྲོང་ཁྱེར་ལང་
ལིང་ལགས། བདག་ཅག་ལས་འཕྲོ་སྐལ་བ་ཤིན་ཏུ་ལྡན། བཀྲ་ཤིས་ཕུན་ཚོགས་འདི་
ལ་རྗེས་ཡི་རངས། རྒྱལ་བ་གཤེན་རབ་སྐུ་ལ་བདག་བསྟོད་དོ། །རྒྱལ་བའི་བསྟན་པ་
བདག་གིས་རྗེས་སུ་འཛིན། ཞེས་བསྟོད་ནས། ཐམས་ཅད་ཀུན་གྱིས་ཀྱང་། སྟོན་པ་
ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ལོ། །
༧ དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། སྲིད་པ་ཡེ་ཁྲི་བདལ་འོད་
ཀྱི་བུ་སྲིད་གཤེན་གཙུག་ཕུད་ཀྱིས། སྟོན་པ་ལ་ཨུ་དུམ་ཝ་ར་ལྷའི་མེ་ཏོག་ཕུལ་ནས་
གསོལ་པ། གཤེན་རབ་ཆེན་པོ་འགྲོ་བའི་དཔལ་དང་མགོན། རྒྱལ་བུ་དམ་པ་ལྷ་མིའི་
མགོན་གྱུར་ལགས། གཡུང་དྲུང་བོན་ལ་རྒྱ་ཆེ་གྲངས་མང་ཞིང་། བསམ་གྱིས་མི་ཁྱབ་
བརྗོད་ཀྱིས་མི་ལོང་ཡང་། དེ་ཡི་ནང་ནས་མན་ངག་མདོར་བསྡུས་པའི། ངེས་ཚིག་
བདེན་པའི་བོན་ཞིག་བསྟན་དུ་གསོལ། ཅེས་ཞུས་སོ། །དེ་ལ་སྟོན་པས་བཀའ་སྩལ་
པ། ཉོན་ཅིག་འདུས་པའི་འཁོར་རྣམས་ཐམས་ཅད་དང་། སྲིད་གཤེན་གཙུག་ཕུད་མ་
ཡེང་གུས་པར་ཉོན། བདག་ཀྱང་བསྐལ་པ་གྲངས་མེད་ཚོགས་བསགས་ཤིང་། གྲངས་
མེད་སྒྲིབ་པ་སྦྱངས་པའི་ནུས་མཐུ་ཡིས། ད་ལྟའི་དུས་འདིར་འདུལ་བའི་སྟོན་པར་
བྱོན། བསྟན་པའི་བོན་ལ་རྒྱ་ཆེ་གྲངས་མང་བསམ་འདས་ཀྱང་། འཆད་པའི་ཚུལ་ལ་
36

མདོ་སྡེ། སྲིད་གཤེན་ཐེག་པའི་མདོ།
རིམ་པ་བཞིན་དུ་འབྱུང་། དང་པོ་རྒྱལ་བུ་རྒྱལ་སར་བཏོན་ནས་སུ། དགུང་ལོ་གཅིག་
ལ་མ་ཕྱིན་བར་ལས་སུ། རྒྱལ་ས་ཁྲིམས་ཀྱིས་གནོན་པའི་ཚུལ་སྟོན་ཅིང་། རྒྱུ་འབྲས་
བོན་རྣམས་གཏན་ལ་མ་ཕབས་པར། བསྟན་པའི་ཞིང་ས་གཏན་ལ་འབེབས་པའི་
ཕྱིར། རིག་པའི་གནས་ལྔ་བཟོ་རིགས་གཏན་ལ་ཕབས། བཟོ་རྒྱལ་གར་མ་དག་ལ་
གཉེར་དུ་གཏད། བསྟན་པའི་ཞིང་ཁམས་དེ་ཡིས་དར་བར་འགྱུར། དེ་ནས་དགུང་ལོ་
གཅིག་ལ་ཕྱིན་པའི་ཚེ། བདག་ཉིད་ཐུགས་སྤྲུལ་རྨ་ལོ་གཡུ་ལོ་དང་། ཤམ་པོ་ལྷ་རྩེའི་
དྲུང་དུ་མཆོད་པ་ཕུལ། དང་པོའི་འཁོར་རྣམས་མཁའ་ལ་ཆར་བཞིན་བབས། དཔོན་
གསས་མན་ངག་ལུང་གི་བོན་བསྟན་ཅིང༌། ལུང་གིས་ལ་བཅད་ལྟ་བ་ཡས་མར་ཕུབ།
དབང་པོ་རབ་ཀྱི་བོན་བསྟན་གནས་དེར་བསྐོས། དེ་ནས་བར་པོ་སོ་བརྒྱད་གནས་
མཆོག་ཏུ། ཐེག་པ་དང་པོ་ཕྱྭ་གཤེན་གཏན་ལ་ཕབས། ལེགས་རྒྱལ་ཐང་པོ་དག་ལ་
གཉེར་དུ་བསྐོས། ཕྱྭ་གཤེན་བོན་འཁོར་ཡངས་པ་ཅན་དུ་བསྐོར། དེ་ནས་དགུང་ལོ་
གཉིས་ལ་ཕྱིན་པའི་ཚེ། ཁྲི་སྨོན་རྒྱལ་བཞད་དག་ལ་མཆོད་པ་ཕུལ། འཁོར་གྱི་འབྲིང་
པོ་མཁའ་ལ་ཆར་བཞིན་བབས། ཆབ་ནག་སྲིད་པ་རྒྱུད་ཀྱི་བོན་བསྟན་ཅིང་། རྒྱུད་
ཀྱི་ཁོག་བཀྲོལ་དོན་གྱི་མདོ་རྩར་བསྟན། དབང་པོ་འབྲིང་གི་བོན་བསྟན་བར་སྣང་
གཡའ་རིར་གཤེགས། ཐེག་པ་གཉིས་པ་སྣང་གཤེན་གཏན་ལ་ཕབས། སྣང་གཤེན་
གཙུག་ཕུད་དག་ལ་གཉེར་དུ་བསྐོས། སྣང་གཤེན་བོན་འཁོར་ལྟད་མོ་ཅན་དུ་བསྐོར།
དེ་ནས་དགུང་ལོ་གསུམ་ལ་ཕྱིན་པའི་ཚེ། ཁོ་མ་ནེ་ཆུང་དག་ལ་མཆོད་པ་ཕུལ། འཁོར་
གྱི་ཐ་མ་མཁའ་ལ་ཆར་བཞིན་བབས། ཆབ་དཀར་ནག་པོ་སྔགས་ཀྱི་བོན་བསྟན་ཅིང་།
མན་ངག་མདོར་བསྡུས་བསྙེན་དང་སྒྲུབ་ལ་ཞུགས། དབང་པོ་ཐ་མའི་བོན་བསྟན་རི་
རབ་རྩེ་ལ་གཤེགས། ཐེག་པ་གསུམ་པ་འཕྲུལ་གཤེན་གཏན་ལ་ཕབས། འཕྲུལ་གཤེན་
གཙུག་ཕུད་དག་ལ་གཉེར་དུ་བསྐོས། འཕྲུལ་གཤེན་བོན་འཁོར་དགའ་བ་ཅན་དུ་
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བསྐོར། དེ་རྣམས་དབང་པོ་རབ་འབྲིང་ཐ་གསུམ་གྱི། རྣམ་གསུམ་དམ་བཅའི་འཁོར་
རྣམས་རིམ་པར་རྫོགས། རྒྱལ་ས་ཆེན་པོ་བཞི་ལ་ཞབས་ཀྱིས་བཅགས། དེ་ནས་རྒྱལ་
པོ་ཡབ་དང་མཐུན་པ་རུ། རྒྱལ་ཁམས་དག་ལ་ལྟད་མོ་བལྟ་བ་དང་། རྒྱ་མཚོ་དག་ལ་
སྐུ་ཁྲུས་བྱེད་པ་དང་། ཞང་མེས་རྣམས་ལ་ཞེ་ས་དབུལ་བའི་ཕྱིར། གྲོང་ཁྱེར་ལང་ལིང་
གནས་འདིར་བྱོན་པ་ལགས། འདི་རུ་བསྟན་པ་སྤེལ་བའི་དུས་ལགས་པས། བདེར་
གཤེགས་གཞལ་ཡས་ཁོ་མ་རུ་རིང་བཞེངས། བཀྲ་ཤིས་ཞལ་བསྲོ་ཕུན་སུམ་ཚོགས་
པར་གྲུབ། ད་ལྟ་དགུང་ལོ་བཞི་རུ་ཕྱིན་པའི་ཚེ། ཐེག་པ་བཞི་པ་སྲིད་གཤེན་འཆད་
པར་བྱེད། འཁོར་བའི་སེམས་ཅན་ཉོན་མོངས་མ་རིག་རྣམས། རང་རིག་མ་རྟོགས་མ་
རིག་འཁྲུལ་འཁོར་འཁྱམས། སྐྱེ་ཤི་ཁ་རྒྱུད་ཤ་ཡི་གདོས་པ་ཅན། མ་རིག་པ་ལ་ཉོན་
མོངས་ནད་དུ་ལྡང་། བཞི་བརྒྱ་རྩ་བཞི་ནད་ཀྱིས་སྡུག་བསྔལ་གདུང་། མ་རྟོགས་པ་
ལ་གདོན་གྱིས་ཁུ་འཕྲིག་སྡོང་། སྟོང་ཕྲག་དྲུག་ཅུ་གདོན་གྱིས་ལན་ཆགས་བསྙེགས།
འཆི་ས་མ་ངེས་འཆི་བའི་གནས་མ་ངེས། འཆི་རྐྱེན་མ་ངེས་འཆི་བའི་དུས་མ་ངེས།
རྒས་དང་གཞོན་དང་བྱིས་པ་སྐྱེས་མ་ཐག །གྲི་དང་འཁྲུགས་པ་ནད་དང་ཡམས་ལ་
སོགས། གློ་བུར་ཡེ་འབྲོག་སྡུག་བསྔལ་སྦྱང་དང་འཆི། མ་རིག་མ་རྟོགས་འཁྲུལ་པའི་
ལས་དབང་གིས། བླ་ཡིད་སེམས་གསུམ་དུམ་བུ་གསུམ་དུ་མཐོང་། བདག་མེད་སྟོང་
པའི་ངོ་བོ་མ་རྟོགས་པས། རིག་པ་བདག་མེད་བདག་པོ་གཉིས་སུ་འཛིན། གཅིག་
ནི་ལྷན་ཅིག་སྐྱེས་པའི་ལྷ་རུ་འདོད། གཅིག་ནི་ལྷན་ཅིག་སྐྱེས་པའི་འདྲེ་རུ་འདོད། ལྷ་
ཡིས་ཕན་ཅིང་འདྲེ་ཡིས་གནོད་པ་དང༌། དབུགས་ལེན་སྲོག་གཅོད་བདུད་ཕྱིར་
འབྲང་བ་དང་། གནས་དང་ཡུལ་དང་འདུག་ས་འཚོལ་བ་དང་། དགེ་སྡིག་རྒྱུ་འབྲས་
དཀར་ནག་མཐོང་བ་དང་། འཆི་བདག་གཤིན་རྗེས་སྡུག་བསྔལ་སྦྱང་བ་དང་། དེ་
ལྟར་གཅིག་ལ་དུ་མར་འཛིན་པ་ཡིས། བདེ་བའི་སྐབས་མེད་འཆི་ཁའི་ནད་པ་འདྲ།
38

མདོ་སྡེ། སྲིད་གཤེན་ཐེག་པའི་མདོ།
དབང་པོ་ཀུན་ཚང་ཚུ་རོལ་གནས་དང་འདྲ། ཐོག་པ་མེད་པ་བར་སྣང་རླུང་དང་འདྲ།
འཇིགས་སྐྲག་བྱེད་པ་རི་དྭགས་རྒྱར་ཚུད་འདྲ། ཡི་ག་རྨོངས་པ་ས་མཐའི་ཀུ་ཧྲང་འདྲ།
ཐར་དུ་མི་རེ་མུན་ཁང་བཙོན་དང་འདྲ། འདུག་ས་འཚོལ་བ་བྱེའུ་ཕྲུག་ཚང་ཡར་
འདྲ། སྐྱབས་གནས་མེད་པ་དྭ་ཕྲུག་མས་བོར་འདྲ། བཀྲེས་ཤིང་སྐོམ་པ་ཡི་དྭགས་
དབུལ་ཕོངས་འདྲ། ཡི་ག་མི་བདེ་ཟིལ་བསྒྱུར་འདྲེས་དེད་འདྲ། རང་དབང་མེད་པ་
ལ་ཁའི་བྱ་སྒྲོ་འདྲ། གཞན་དབང་ཆེ་བ་ཁྲིམས་ཀྱི་མངའ་འོག་འདྲ། སྡུག་བསྔལ་ཉོན་
མོངས་དེ་ཡིས་གདུང་བ་ལ། རྒྱལ་བའི་ཐབས་དང་ཐུགས་རྗེས་མ་འགག་ཕྱིར། སྲིད་
གཤེན་བོན་གྱིས་ཐབས་དང་བརྡ་སྦྱོར་ལ། ཤི་ཐབས་རྒན་གཞོན་དར་རྒྱས་བྱིས་པའི་
ཚོགས། ཤི་རྐྱེན་ནད་དང་དུག་མཚོན་གདོན་ལ་སོགས། གང་དུ་མ་ངེས་རྐྱེན་གྱིས་
འཆི་བ་ལ། འདུལ་ཐབས་དེ་དང་མཐུན་པར་གང་འདུལ་གྱིས། གསོན་གཤིན་བརྡ་
སྤྲད་སྡུག་བསྔལ་ཐང་ལ་དབྱུང༌། བླ་ཡིད་སེམས་གསུམ་ལུས་སེམས་གཅིག་ཏུ་བསྡུས།
བར་ས་བདེ་ལ་ཡངས་པའི་གནས་སུ་ཞོགས། སྔོན་གྱི་བག་ཆགས་རྗེས་དྲན་བོན་སྒོ་
སྟོན། བདེ་བའི་གནས་སྙོགས་བོན་ཉིད་ས་ལ་འཁོད། སྲིད་གཤེན་གཙུག་ཕུད་ཐུགས་
ཀྱི་དཀྱིལ་དུ་ཞོག །ཅེས་གསུངས་སོ། །
༧ དེ་ལ་ཡང་གསོལ་པ། ཐམས་ཅད་མཁྱེན་པའི་སྟོན་པ་ལགས། གཡུང་དྲུང་
བོན་གྱི་སྒོ་མོ་ལ། སྤྱི་རུ་རྒྱ་ཆེ་གྲངས་མང་ཞིང་། བརྒྱད་ཁྲི་བཞི་སྟོང་མཆིས་ལགས་
ཀྱང་། སྒོས་སུ་བདག་ལ་གསུངས་པ་ཡི། སྲིད་གཤེན་ཐེག་པའི་བོན་སྒོ་ལས། སྤྱི་རུ་
རྣམ་གྲངས་ཅི་ཙམ་མཆིས། སྒོས་སུ་སྤྱོད་ན་ཅི་ལྟར་སྤྱད། སྤྱོད་པའི་ཡོན་ཏན་ཅི་ལྟ་
བུ། མཐར་ནི་འབྲས་བུ་གང་ལ་བསྡུ་། བདག་ལ་ཞིབ་ཏུ་དབྱེ་བར་ཞུ།། ཞེས་གསོལ་
ཏོ། ། དེ་ལ་སྟོན་པས་བཀའ་སྩལ་པ། ཉོན་ཅིག་སྲིད་གཤེན་གཙུག་ཕུད་ཉོན། སྤྱི་རུ་
སྲིད་གཤེན་བོན་སྒོ་ལ། ཤི་ཐབས་འདུར་ཐབས་གཉིས་ཡིན་ཏེ། ཤི་ཐབས་དག་ལ་
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྣམ་པ་བཞི། ན་སོ་རྒན་གཞོན་བྱིས་སྦ་གསུམ། གྲི་རྒོད་འཁྲུགས་པའི་ཤི་བའོ། །དེ་
ལ་དབྱེ་ན་ཕོ་མོ་གཉིས། སོ་སོར་བརྒྱད་དུ་ཤེས་པའོ། །དེ་ལ་རྐྱེན་གྱིས་གང་བསླངས་
པའི། ཤི་ཐབས་སུམ་བརྒྱ་དྲུག་ཅུར་ཤེས། རྒན་རབས་ཤི་རྐྱེན་བརྒྱ་ཉི་ཤུ། གཡེན་སྡེ་
བརྒྱ་དང་ཉི་ཤུའི་རྐྱེན། གཞོན་རབས་ཤི་རྐྱེན་དྲུག་བཅུ་སྟེ། འབྱུང་པོའི་གདོན་ཆེན་
དྲུག་བཅུའི་རྐྱེན། བྱིས་སྦའི་ཤི་རྐྱེན་དྲུག་ཅུ་སྟེ། སྲི་གཅན་གདོན་ཕྲན་དྲུག་བཅུའི་རྐྱེན།
ཉམ་ང་གྲི་རྒོད་བརྒྱ་ཉི་ཤུ། གྲི་གཡེན་བརྒྱ་དང་ཉི་ཤུའི་རྐྱེན། དེ་ལྟར་སུམ་བརྒྱ་དྲུག་
ཅུའོ། །
དེ་ལ་འདུར་ཐབས་རྣམ་པ་གཉིས། དོན་དམ་ཀུན་རྫོབ་གཉིས་སུ་སྟེ། དོན་དམ་ངོ་
བོ་བདེན་པ་དང་། ཀུན་རྫོབ་མཚན་མར་བདེན་པའོ། །ཀུན་རྫོབ་མཚན་མས་འདུར་
བ་ལ། འདུར་ཐབས་སྡེ་བཅུར་ཤེས་པ་སྟེ། སོ་སོར་དབྱེ་ན་བརྒྱད་ཅུ་གཅིག །དོན་
རྟགས་རྩིས་ཀྱི་བོན་རྒྱུད་བཅུ། གཏོ་གཉེན་གཏོ་བཅོས་བོན་རྒྱུད་བཅུ། སྲིད་པའི་ཤི་
རབས་བོན་རྒྱུད་བརྒྱད། གདོས་པ་ཐག་གཅོད་བོན་བཅུ་གཉིས། འཁོར་བར་གག་
སེལ་བོན་རྒྱུད་བཅུ། ངེས་དོན་ཤི་རབས་བོན་སྡེ་བདུན། བླ་ཡིད་སེམས་བསྡུ་བོན་
སྡེ་གསུམ། ཡུལ་ཤེས་འདོད་སྤྱོད་བོན་བརྒྱད་དང་། གསོན་གཤིན་ཡུལ་བགོས་བཅུ་
གཉིས་ཏེ། ལོག་པར་གཡེན་ཁམས་འདུར་ཐབས་དང༌། དེ་ལྟར་བརྒྱད་ཅུ་རྩ་གཅིག་
གིས། རྒན་པ་རྣམས་ལ་བཀྲ་འདུར་བྱ། བཀྲ་འདུར་ཡག་ན་རྗེས་ཤུལ་དར། གཞོན་
པ་རྣམས་ལ་སྟག་འདུར་བྱ། སྟག་འདུར་ཡག་ན་ཚེ་དཔལ་བསྐྱེད། ཆུང་བ་རྣམས་
ལ་སྲི་འདུར་བྱ། སྲི་འདུར་ཡག་ན་རིགས་རྒྱུད་འཕེལ། གྲི་རྒོད་རྣམས་ལ་གྲི་འདུར་བྱ།
གྲི་འདུར་ཡག་ན་གཞོན་སྲི་ཐུལ། དེ་ལྟར་ཀུན་རྫོབ་མཚན་མ་ལ། མཚན་མ་དངོས་
པོར་བདེན་དགོས་པས། སྲིད་པ་རྒྱུད་ཀྱི་བོན་པོ་ཡིས། ཐོག་མར་རྩིས་ཀྱིས་གཏན་ལ་
དབབ། རྩིས་ཀྱིས་གཏན་ལ་མ་ཕབས་ན། གང་ལ་གང་དགོས་ཤན་མི་འབྱེད། དེ་
40

མདོ་སྡེ། ། སྲིད་གཤེན་ཐེག་པའི་མདོ། ག༽
ཕྱིར་སྐྱེ་བ་སྔ་ཕྱི་དང་། ད་ལྟའི་ཚེ་ཚད་རིང་ཐུང་དང་། རྒྱུ་རྐྱེན་ཤི་རབས་ཡིན་ཚུལ་
དང་། རྗེས་ཤུལ་བཀྲ་དང་མི་བཀྲ་དང་། དེ་ལ་ཕན་དང་མི་ཕན་དང་། དོན་རྟགས་
གཏན་ལ་འབེབས་པར་བྱ། གཉིས་པ་གཏོ་གཉན་གཏོ་བཅོས་ལ། རིན་ཆེན་གསེར་
གྱི་ས་གཞི་ལ། དབང་ཆེན་བདག་པོ་མངའ་དབང་ཆེ། དེ་ལ་གཞི་བསླངས་འདུར་
དགོས་པས། རྒྱལ་པོའི་ས་དང་བློན་པོའི་ས། བཙུན་མོ་དེད་དཔོན་བྲན་འཁོར་དང་།
གོང་ན་གཉན་པ་ལ་སོགས་པ། གང་དུ་ཤི་བ་བརྟག་པར་བྱ། དེ་ལ་གཞི་བསླངས་ཆོ་
གས་བཅོས། སྲིད་པའི་ཤི་རབས་བོན་རྒྱུད་ལས། སྔོན་གྱི་སྲིད་པ་ཆགས་པ་ནས། སྲིད་
ལ་དཔེ་བླང་ད་ལྟའི་བར། སྲིད་པའི་ལུགས་སུ་བོན་སྨྲང་གྱེར། གདོས་པ་ཐག་གཅོད་
ཆགས་པ་བསལ། འཁོར་བར་གག་སེལ་ཞེན་པ་བསྒྱུར། དཔེ་དོན་ཤི་རབས་བོན་
རྒྱུད་བཤད། བླ་ཡིད་སེམས་གསུམ་འཐོར་བ་བསྡུ་། གནས་སྦྱང་ཕུང་ཁམས་བྱིང་བ་
གསིང་། ཐར་པ་བདེ་བའི་ལམ་ལ་བཀོད། ཀུན་རྫོབ་མཚན་མ་དངོས་པོར་བདེན།
མཐར་ནི་དོན་དམ་ཀློང་དུ་བསྡུད། སྲིད་ནི་ཐམས་ཅད་སྲིད་པས་སྲིད། གཤེན་ནི་དེ་
དག་འདུལ་བས་གཤེན། ལྟ་བ་བླ་ཡིད་སེམས་དང་གསུམ། སྡུད་ཅིང་ཐར་པར་འདྲེན་
པར་ལྟ། སྒོམ་པ་བདག་གཞན་གཉིས་མེད་དོན། བཏང་སྙོམས་ཆེན་པོའི་ཏིང་འཛིན་
བསྒོམས། སྤྱོད་པ་འགྲོ་བ་ཐམས་ཅད་ལ། བྱམས་དང་བརྩེ་བའི་ངང་ཚུལ་བྱ། འབྲས་
བུ་ཡེ་གཤེན་ཐེག་པར་སྙེག །ལྷ་ནི་འདུར་གསས་རྨ་བོ་སྒོམས། སྲིད་གཤེན་གཙུག་
ཕུད་ཐུགས་ལ་ཞོགས། ཀུན་རྫོབ་མཚན་མའི་འདུར་བོན་ནོ། །དོན་དམ་བདེན་པའི་
འདུར་བ་ནི། གཤེན་རབ་ལྟ་དགོངས་རྩལ་ལྡན་གྱིས། འགྲོ་བ་ཉམ་ཐག་སེམས་ཅན་
ལ། སྙིང་རྗེ་དཔག་མེད་བསྐྱེད་ནས་སུ། ཚད་མེད་བཞི་དང་ལྡན་པ་ཡིས། རང་བས་
གཞན་དོན་གཙོར་བྱས་ཤིང་། མཚན་མའི་རྫས་ལ་ལུས་སེམས་བཟུང་། དུང་ཤོག་
དཀར་ལ་གཡུ་རིས་བྲིས། དྲི་མ་སྐྱེ་མཆེད་ཚང་བར་བྱ། ངན་སོང་གནས་སྦྱང་ས་བོན་
41

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འགོད། བར་ཆོད་བགེགས་བསྐྲད་གཤེད་དང་ཕྲལ། བླ་ཡིད་སེམས་གསུམ་གཅིག་
ཏུ་སྤྲད། བདེ་བར་གཤེགས་ལ་མཆོད་པར་འབུལ། རིགས་དྲུག་བགེགས་ལ་སྦྱིན་པ་
གཏོང་། འབྱུང་པོ་ཡི་དྭགས་གླུད་ཀྱིས་བསྐང་། ངན་སོང་གནས་སྦྱོང་རིམ་པར་དྲང་།
དྲི་མ་མཚན་བྱང་རྫས་ལ་བསྟིམས། བར་ས་བདེ་ལ་ཡངས་པར་དབྱུང་། འཇིགས་
པའི་འཕྲང་སྒྲོལ་བདེ་བར་འགོད། སྔོན་གྱི་བག་ཆགས་རྗེས་དྲན་བཤད། ལྷ་དང་
སློབ་དཔོན་བདག་ཞལ་སྤྲད། དུས་དྲུག་འཚོ་བའི་སྤྱན་གཟིགས་འདེགས། འདོད་
ཡོན་ཟད་མེད་གཏེར་དང་སྤྲད། འཇིག་རྟེན་འཁོར་བའི་ལས་སྤྱོད་ལ། མ་ཆགས་མི་
ལེན་མི་ཞེན་པར། ཞེན་པ་བཟློག་པའི་བོན་སྒོ་བཤད། ཁམས་གསུམ་ས་དགུའི་ཉེས་
དམིགས་བསྟན། ཡང་དག་ཐར་ལམ་བཅུ་གཉིས་དང་། གཡུང་དྲུང་ཐེག་པའི་ས་
བཅུ་དང་། མཐར་ཕྱིན་ས་གསུམ་བྲོ་ཀ་འདིང་། བདེ་བའི་གནས་སྤར་དབྱིངས་སུ་
འགོད། ཕྱིར་མི་ལྡོག་དང་ཕྱིར་མི་འོང་། ལན་གཅིག་ཕྱིར་འོང་རྒྱུན་དུ་ཞུགས། དགྲ་
བཅོམ་འབྲས་ཐོབ་སྨོན་ལམ་གདབ། ལྟ་དགོངས་ནམ་མཁའ་ལྟ་བུ་ཡི། གཤེན་རབ་
རིག་པའི་རྩལ་ལྡན་ཞིང་། སེམས་ཅན་དོན་ནུས་མ་གཏོགས་པ། ཕལ་དང་ཕལ་གྱིས་
སྤྱོད་ཡུལ་མིན། གཉིས་ཕུང་ངན་སོང་བརྒྱུད་ཉེན་ཆེ། སྔོན་ནས་སྦྱངས་པའི་འཕྲོ་ཅན་
གྱིས། ཚད་མེད་བཞི་ཡི་རྒྱུན་ཞུགས་ནས། སེམས་ཅན་འགྲོ་ལ་སྨན་པར་འགྱུར། རང་
བས་གཞན་དོན་གཙོར་བྱས་ཤིང་། འགྲོ་ལ་ཕན་སེམས་རྩེ་གཅིག་ཏུ། བྱམས་དང་
སྙིང་རྗེ་བཞི་ལྡན་ན། སྲིད་གཤེན་ཐེག་པས་འགྲོ་བའི་དོན། དོན་ལ་མི་གོལ་འཇུག་
སྒོའི་ལམ། མཐར་ཡང་དོན་དང་འབྲས་བུ་ནི། ཁམས་གསུམ་ས་དགུ་ཡར་བརྒལ་
ཞིང་། མོས་པར་སྤྱོད་པའི་ས་ལ་གནས། མོས་སྤྱོད་ས་བཞི་ཡར་བརྒལ་ནས། གཡུང་
དྲུང་ས་བཅུར་རིམ་བགྲོད་ཅིང་། ཐར་པ་མངོན་འཚང་རྒྱ་བའོ། །ཞེས་གསུངས་ཏེ།
ཐེག་པ་བཞི་པ་སྲིད་གཤེན་གྱི་བོན་རྣམས་གཏན་ལ་ཕབ་སྟེ་བསྟན་ནོ། །འབྱུང་བ་བཞི་
42

མདོ་སྡེ། སྲིད་གཤེན་ཐེག་པའི་མདོ། ག༽
ཡི་གཤེན་བཞི་དང་། སྲིད་གཤེན་གཙུག་ཕུད་ལ་སོགས་ཏེ། གཡུང་དྲུང་སེམས་དཔའ་
མང་པོ་ཡང་། གསས་མཁར་ཁོ་མ་རུ་རིང་ལ། བསྐོར་བ་བྱེད་ཅིང་ལྷ་ཕྱག་འཚལ།
མཆོད་པ་འབུལ་ཞིང་མེ་ཏོག་འཐོར། གྲོང་ཁྱེར་ལང་ལིང་གནས་མཆོག་ཏུ། འཁོར་
བའི་སེམས་ཅན་མང་པོ་ལ། སྲིད་གཤེན་ཐེག་པའི་བོན་བསྟན་ནོ། །
༧ དེའི་ཚེ་དེའི་དུས་ན། རྒྱལ་བུ་སྟོན་པ་གཤེན་རབ་ནི། ཡབ་ཀྱི་གསེར་གྱི་ཤིང་
རྟ་འཁོར་ལོ་བརྒྱད་པ་ལ་ནི་བཅིབས། འཁོར་རྣམས་ཀྱིས་ཉི་ཟླ་རིས་ཀྱི་གུར་ནི་ཕུབ།
གཞའ་ཚོན་རིས་ཀྱི་གདན་ནི་བཏིངས། ཟ་འོག་རིས་ཀྱི་ཡོལ་བ་ནི་བྲེས་ནས། སྟོན་
པ་ཉིད་ཀྱི་སྐུ་ལ་དར་ཟབ་ཀྱི་ན་བཟའ་ནི་གསོལ། དབུ་ལ་རིན་པོ་ཆེའི་སྲོག་ཞུ་ནི་
མནབས། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས་ནས། དགྱེས་པའི་འཛུམ་ནི་
བསྟན། དགའ་བའི་མདངས་ནི་ཕྱུང་ནས་བཞུགས་སོ། ། དེ་ནས་འཁོར་གྱི་དམ་པ་
གཤེན་རབ་གཡུང་དྲུང་སེམས་དཔའ་ཆེན་པོ་གསས་བུ་རྨ་ལོ་གཡུ་ལོ་དང་། འབྱུང་
བའི་གཤེན་བཞི་དང༌། ཕྱྭ་གཤེན་གཙུག་ཕུད་དང༌། སྣང་གཤེན་གཙུག་ཕུད་དང་།
འཕྲུལ་གཤེན་གཙུག་ཕུད་དང༌། སྲིད་གཤེན་གཙུག་ཕུད་དང་། ཚང་པ་གཙུག་ཕུད་
དང༌། སྐུ་སྲུང་གི་ལྷ་སྲས་ལྕམ་དྲལ་སུམ་ཅུ་རྩ་གཉིས་དང༌། གཞན་ཡང་རྒྱལ་པོ་
དང༌། བློན་པོ་དང་། དེད་དཔོན་དང་། ཚོང་དཔོན་དང་། ཕྱི་འཁོར་དང་། ནང་
འཁོར་དང་། གནམ་གྱི་ལྷ་དང༌། ས་ཡི་ཀླུ་དང་། བར་གྱི་མི་རྣམས་དང༌། རོལ་མོའི་
ཚོགས་དང་བཅས་ཏེ། མཚོ་མུ་ལེ་སྟོང་ལྡན་ཧེད་ལ་སྐུ་ཁྲུས་ལ་གཤེགས་སོ། །
དེ་ཡང་ཟླ་བ་ཉ་གསུམ་གྱི་དུས་ཁྱད་པར་ཅན་ལ། ཉ་དང་པོ་དཀར་བའི་དུས་
སུ། སྟོན་པ་ལ་གནམ་གྱི་ལྷས་སྐུ་ཁྲུས་གསོལ་ལོ། །ཉ་བར་མ་དམར་བའི་དུས་སུ་སྟོན་
པ་ལ་བར་གྱི་མི་རྣམས་ཀྱིས་སྐུ་ཁྲུས་གསོལ་ལོ། ། ཉ་ཐ་མ་སྔོ་བའི་དུས་སུ་སྟོན་པ་ལ་
འོག་གི་ཀླུ་རྣམས་ཀྱིས་སྐུ་ཁྲུས་གསོལ་ལོ། །དེ་ཡང་དུས་ཁྱད་པར་ཅན་ནི། སྟོན་ཟླ་ཐ་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཆུང་གི་ཉ་གསུམ་ལ། གནམ་ལ་ཉི་ཟླ་གཟའ་སྐར་གྱི་འོད་མ་སྒྲིབ་པ། ས་ལ་རྩི་ཐོག་གི་
བཀྲག་མ་ཡལ་བ། བར་ན་དུས་བཞི་རྒྱལ་མོའི་ཆ་སྙོམས་པ། སྔོན་གྱི་སྟོན་པ་སངས་SA
རྒྱས་རྣམས་ཀྱང་། སྐུ་ཁྲུས་གསོལ་བའི་དུས་ཡིན་པས་གསོལ་བའོ། ། །
༧ དེ་ཡང་དུས་དེ་རུ། ཉ་དང་པོ་དཀར་བའི་དུས་སུ། སྟོན་པ་ལ་གནམ་གྱི་ལྷ་
རྣམས་ཀྱིས་སྐུ་ཁྲུས་གསོལ་བའི་དུས་ལ་བབས་ཏེ། ལྷ་རྣམས་མ་གཏོགས་པས། སླད་
མ་རྣམས་ནི་ལྟད་མོ་བལྟ་བ་ལ་རབ་ཏུའང་གཟིངས་སོ། །དེ་ཡང་ལྷའི་དབང་པོ་བརྒྱ་
བྱིན་གྱིས། འཁོར་རྣམས་ལ་བཀའ་སྩལ་པ། ཉོན་ཅིག་ལྷ་ཡི་སྡེ་རིགས་རྣམས། དེ་
རིང་གནམ་ལ་ཉི་མའི་རླུང་བཟང་། ས་ལ་དུས་ཚོད་བག་དྲོ། བར་ན་གཟའ་སྐར་
མཐུན་ཤིས། དུས་བཞི་རྒྱལ་མོ་ཆ་སྙོམས་པའི་དུས་འདིར། རྒྱལ་བུ་ལ་སྐུ་ཁྲུས་གསོལ་
དགོས་པས། སངས་རྒྱས་ཀྱི་ཞིང་འདིར་འཁོད་ནས། སྐུ་ཁྲུས་དང་མཆོད་པ་འབུལ་
བ་ལ། སངས་རྒྱས་དེ་དག་ནི་ཤིན་ཏུ་མགུ་བ་དཀའ་བ་ཡིན་པས། ཤིན་ཏུ་བག་དང་
ལྡན་པར་གྱིས་ཤིག །བག་ཡོད་པའི་སྤྱོད་པ་དང་ལྡན་པར་གྱིས་ཤིག །ཁྲེལ་ཡོད་པར་
གྱིས་ཤིག །ངོ་ཚ་དང་ལྡན་པར་གྱིས་ཤིག །ཐོལ་མ་གྱུའི་ལས་དོར་བར་གྱིས་ཤིག །ཁ་
ནས་མ་ཐོ་བ་སྤོང་བར་གྱིས་ཤིག །འཕྱ་རློམས་ཀྱི་ལས་སྤོང་བར་གྱིས་ཤིག །དེའི་ཕྱིར་
ན། རྒྱལ་ཆེན་རིགས་བཞིའི་ལྷ་རྣམས་དང་། སུམ་ཅུ་རྩ་གསུམ་གྱི་ལྷ་རྣམས་དང་།
དགའ་ལྡན་གྱི་ལྷ་རྣམས་དང་། མཚེ་མའི་ལྷ་རྣམས་དང༌། འཕྲུལ་དགའི་ལྷ་རྣམས་
དང༌། གཞན་འཕྲུལ་དབང་བྱེད་ཀྱི་ལྷ་རྣམས་དང་། འཐབ་བྲལ་གྱི་ལྷ་རྣམས་དང་།
ཚངས་པ་འདུན་ན་འདོན་གྱི་ལྷ་རྣམས་དང༌། ཚངས་པ་ཀུན་འཁོར་གྱི་ལྷ་རྣམས་
དང༌། ཚངས་པ་འབུམ་ཁྲིའི་ལྷ་རྣམས་དང་། བསམ་གཏན་གཉིས་པའི་ལྷ་རྣམས་
ཏེ། འོད་ཆུང་གི་ལྷ་རྣམས་དང་། འོད་ཆེན་གྱི་ལྷ་རྣམས་དང་། ཚད་མེད་འོད་ཀྱི་ལྷ་
རྣམས་དང་། བསམ་གཏན་གསུམ་པའི་ལྷ་རྣམས་ཏེ། དགེ་ཆུང་གི་ལྷ་རྣམས་དང་།
44

མདོ་སྡེ། ། སྲིད་གཤེན་ཐེག་པའི་མདོ། །
དགེ་རྒྱས་ཀྱི་ལྷ་རྣམས་དང་། ཚད་མེད་དགེ་བའི་ལྷ་རྣམས་དང༌། བསམ་གཏན་
རིགས་བཞིའི་ལྷ་རྣམས་ཏེ། སྤྲིན་མེད་འོད་ཀྱི་ལྷ་རྣམས་དང་། བསོད་ནམས་ཆེ་བའི་
ལྷ་རྣམས་དང་། འབྲས་བུ་ཆེ་བའི་ལྷ་རྣམས་དང་། གནས་གཙང་མའི་ལྷ་རྣམས་ཏེ།
མི་ཆེ་བའི་ལྷ་རྣམས་དང་། མི་གདུང་བའི་ལྷ་རྣམས་དང༌། ཤིན་ཏུ་མཐོང་བའི་ལྷ་
རྣམས་དང་། གྱ་ནོམ་སྣང་བའི་ལྷ་རྣམས་དང་། འོག་མིན་གནམ་གྱི་ལྷ་རྣམས་དང་།
ཡོད་མིན་མེད་མིན་སྐྱེ་མཆེད་ཀྱི་ལྷ་རྣམས་དང༌། ནམ་མཁའ་མཐའ་ཡས་སྐྱེ་མཆེད་ཀྱི་
ལྷ་རྣམས་དང༌། རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་དང་། ཅི་ཡང་མེད་པ་
སྐྱེ་མཆེད་ཀྱི་ལྷ་རྣམས་དང་བཅས་པ་རྣམས་ཀྱིས་ཀྱང༌། ཤིན་ཏུ་བག་དང་ལྡན་པར་
གྱིས་ཤིག །བག་ཡོད་པའི་སྤྱོད་པ་དང་ལྡན་པར་གྱིས་ཤིག །ཁྲེལ་ཡོད་པ་དང་ལྡན་
པར་གྱིས་ཤིག ། ངོ་ཚ་དང་ལྡན་པར་གྱིས་ཤིག །ཐོལ་མ་གྱུའི་ལས་དོར་བར་གྱིས་ཤིག །
ཁ་ནས་མ་ཐོ་བ་སྤོང་བར་གྱིས་ཤིག །འཕྱ་རློམས་ཀྱི་ལས་སྤོང་བར་གྱིས་ཤིག །གང་
ཞིག་ལྷའི་ཁྱེའུ་དང་བུ་མོ་རྣམས། གཙང་མའི་ཆས་སུ་ཞུགས་པར་གྱིས་ཤིག །དགྱེས་
པའི་སྟབས་དང་ལྡན་པར་གྱིས་ཤིག །བཞད་པའི་འཛུམ་དང་ལྡན་པར་གྱིས་ཤིག །
དགའ་བའི་བཞིན་དང་ལྡན་པར་གྱིས་ཤིག །ཚངས་པའི་དབྱངས་དང་ལྡན་པར་གྱིས་
ཤིག །མཛེས་པའི་རྒྱན་དང་ལྡན་པར་གྱིས་ཤིག །དེ་ལྟར་དུ་བགྱིས་ནས་ཀྱང་། རོལ་
མོའི་སྟབས་བསྒྱུར་ལ་མཆོད་པ་ཕུལ་ཞིག །ཅེས་བཀའ་བསྩལ་ཏོ། །
དེའི་ཚེ་ལྷ་རྣམས་ཀྱིས་ཀྱང་། དབང་པོ་བརྒྱ་བྱིན་གྱིས་བཀའ་སྩལ་པ་བཞིན་དུ།
སྔོན་དུ་ལྷ་སྲས་ཡིད་བཞིན་གཞོན་ནུས་སྣ་དྲངས་ནས། ལྷའི་ཁྱེའུ་དང་བུ་མོ་སུམ་ཅུ་
རྩ་གཉིས་དང་། ལྷ་སྲས་ཀྱི་ཁྱེའུ་བརྒྱ་རྩ་བརྒྱད་ཀྱིས། དར་གྱི་ཕྱེ་མ་དང་འཕུར་མ་
ཐོགས་ནས། ལྷ་བྲན་གྱི་དགྱེས་གར་དང་། ལྷ་མོའི་བཞིན་གར་མཛད་ནས་སྣ་དྲངས་
སོ། །དེའི་རྒྱབ་ཏུ་རྒྱལ་ཆེན་རིགས་བཞིའི་ལྷ་རྣམས་འབྲང་ངོ༌། །དེའི་རྒྱབ་ཏུ་སུམ་ཅུ་
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྩ་གསུམ་གྱི་ལྷ་རྣམས་འབྲང་ངོ༌། །དེའི་རྒྱབ་ཏུ་མཚེ་མའི་ལྷ་རྣམས་འབྲང་ངོ༌། །དེའི་
རྒྱབ་ཏུ་དགའ་ལྡན་གྱི་ལྷ་རྣམས་འབྲང་ངོ༌། །དེའི་རྒྱབ་ཏུ་འཕྲུལ་དགའི་ལྷ་རྣམས་
འབྲང་ངོ༌། །དེའི་རྒྱབ་ཏུ་གཞན་འཕྲུལ་དབང་བྱེད་ཀྱི་ལྷ་རྣམས་འབྲང་ངོ༌། ། དེ་ཡི་
རྒྱབ་ཏུ་འཐབ་བྲལ་གྱི་ལྷ་རྣམས་འབྲང་ངོ༌། །དེའི་རྒྱབ་ཏུ་ཚངས་པ་འདུན་ན་འདོན་
གྱི་ལྷ་རྣམས་འབྲང་ངོ༌། །དེའི་རྒྱབ་ཏུ་ཚངས་པ་ཀུན་འཁོར་གྱི་ལྷ་རྣམས་འབྲང་ངོ༌། །
དེའི་རྒྱབ་ཏུ་ཚངས་པ་འབུམ་ཁྲིའི་ལྷ་རྣམས་འབྲང་ངོ༌། །དེའི་རྒྱབ་ཏུ་བསམ་གཏན་
གཉིས་པའི་ལྷ་རྣམས་འབྲང་སྟེ། འོད་ཆུང་གི་ལྷ་རྣམས་འབྲང་ངོ༌། །དེའི་རྒྱབ་ཏུ་འོད་
ཆེན་གྱི་ལྷ་རྣམས་འབྲང་ངོ༌། །དེའི་རྒྱབ་ཏུ་ཚད་མེད་འོད་ཀྱི་ལྷ་རྣམས་འབྲང་ངོ༌། །
དེའི་རྒྱབ་ཏུ་བསམ་གཏན་གསུམ་པའི་ལྷ་རྣམས་འབྲང་སྟེ། དགེ་ཆུང་གི་ལྷ་རྣམས་
འབྲང་ངོ༌། །དེའི་རྒྱབ་ཏུ་དགེ་རྒྱས་ཀྱི་ལྷ་རྣམས་འབྲང་ངོ༌། །དེའི་རྒྱབ་ཏུ་ཚད་མེད་
དགེ་བའི་ལྷ་རྣམས་འབྲང་ངོ༌། །དེའི་རྒྱབ་ཏུ་བསམ་གཏན་རིགས་བཞིའི་ལྷ་རྣམས་
འབྲང་སྟེ། སྤྲིན་མེད་འོད་ཀྱི་ལྷ་རྣམས་འབྲང་ངོ༌། །དེའི་རྒྱབ་ཏུ་བསོད་ནམས་ཆེ་བའི་
ལྷ་རྣམས་འབྲང་ངོ༌། །དེའི་རྒྱབ་ཏུ་འབྲས་བུ་ཆེ་བའི་ལྷ་རྣམས་འབྲང་ངོ༌། །དེའི་རྒྱབ་
ཏུ་གནས་གཙང་མའི་ལྷ་རྣམས་འབྲང་སྟེ། མི་ཆེ་བའི་ལྷ་རྣམས་འབྲང་ངོ༌། །དེའི་རྒྱབ་
ཏུ་མི་གདུང་བའི་ལྷ་རྣམས་འབྲང་ངོ༌། །དེའི་རྒྱབ་ཏུ་ཤིན་ཏུ་མཐོང་བའི་ལྷ་རྣམས་
འབྲང་ངོ༌། །དེའི་རྒྱབ་ཏུ་གྱ་ནོམ་སྣང་བའི་ལྷ་རྣམས་འབྲང་ངོ༌། །དེའི་རྒྱབ་ཏུ་འོག་
མིན་གནམ་གྱི་ལྷ་རྣམས་འབྲང་ངོ༌། །དེའི་རྒྱབ་ཏུ་ཡོད་མིན་མེད་མིན་སྐྱེ་མཆེད་ཀྱི་ལྷ་
རྣམས་འབྲང་ངོ༌། །དེའི་རྒྱབ་ཏུ་ནམ་མཁའ་མཐའ་ཡས་སྐྱེ་མཆེད་ཀྱི་ལྷ་རྣམས་འབྲང་
ངོ༌། །དེའི་རྒྱབ་ཏུ་རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་འབྲང་ངོ༌། །དེའི་རྒྱབ་
ཏུ་ཅི་ཡང་མེད་པ་སྐྱེ་མཆེད་ཀྱི་ལྷ་རྣམས་འབྲང་ངོ༌། ། དེ་ནས་ཀུན་གྱིས་ལྷ་རྫས་ལས་
བྱུང་བའི་རོལ་མོ་དང་། མཆོད་པ་སྣ་ཚོགས་ཕུལ་ཏེ། ལ་ལ་ཞིག་ནི་ལྷའི་དར་ཕྱར་
46

མདོ་སྡེ། སྲིད་གཤེན་ཐེག་པའི་མདོ།
རོ། །ལ་ལ་ཞིག་ནི་ལྷའི་དུང་འབུད་དོ། ། ལ་ལ་ཞིག་ནི་ལྷའི་རྔ་བརྡུང་ངོ༌། །ལ་ལ་
ཞིག་ནི་ལྷའི་གཤང་དཀྲོལ་ལོ། ། ལ་ལ་ཞིག་ནི་ལྷའི་སིལ་སྙན་གསིལ་ལོ། །ལ་ལ་ཞིག་
ནི་ལྷའི་གླིང་བུ་འབུད་དོ། །ལ་ལ་ཞིག་ནི་ལྷའི་ཏམ་བུ་ར་འབུད་དོ། ། ལ་ལ་ཞིག་ནི་
ལྷའི་པི་ཝང་དཀྲོལ་ལོ། །ལ་ལ་ཞིག་ནི་ལྷའི་ཅིང་ཆེན་སྒྲོག་གོ །ལ་ལ་ཞིག་ནི་ལྷའི་བིང་
ཆེན་བསྒྲིལ་ལོ། ། ལ་ལ་ཞིག་ནི་ལྷའི་ཅག་པར་རྡེབ་བོ། ། ལ་ལ་ཞིག་ནི་ལྷའི་གྷ་དྷ་གྷ་རི་
བརྡུང་ངོ༌། ། ལ་ལ་ཞིག་ནི་ལྷའི་ཁོང་མ་དྲིལ་ཆེན་དཀྲོལ་ལོ། ། ལ་ལ་ཞིག་ནི་ལྷའི་གསེར་
གྱི་གཤང་ཆུང་དཀྲོལ་ལོ། །ལ་ལ་ཞིག་ནི་ལྷའི་དངུལ་གྱི་དྲིལ་ཆུང་གསིལ་ལོ། ། ལ་ལ་
ཞིག་ནི་ལྷའི་ཤེལ་གྱི་རྔ་ཆུང་བརྡུང་ངོ༌། །ལ་ལ་ཞིག་ནི་ལྷའི་གདུགས་འཁྱེར་རོ། །ལ་ལ་
ཞིག་ནི་ལྷའི་རྒྱལ་མཚན་ཕྱར་རོ། ། ལ་ལ་ཞིག་ནི་ལྷའི་བ་དན་གཡབ་བོ། ། ལ་ལ་ཞིག་ནི་
ལྷའི་ཕྱེ་མ་ཁྱེར་རོ། ། ལ་ལ་ཞིག་ནི་ལྷའི་འཕུར་མ་བརླབ་བོ། ། ལ་ལ་ཞིག་ནི་ལྷའི་བླ་བྲེ་
ཁྱེར་རོ། ། ལ་ལ་ཞིག་ནི་ལྷའི་བླ་གུར་དབུབ་བོ། ། ལ་ལ་ཞིག་ནི་ལྷའི་ཡོལ་བ་བྲེའོ། །ལ་
ལ་ཞིག་ནི་ལྷའི་ཆུན་འཕྱང་འབུལ་ལོ། ། ལ་ལ་ཞིག་ནི་ལྷའི་ཟ་ར་ཚགས་འབུལ་ལོ། ། ལ་
ལ་ཞིག་ནི་ལྷའི་དར་བུ་ཁད་འབུལ་ལོ། ། ལ་ལ་ཞིག་ནི་ལྷའི་མེ་ཏོག་འབུལ་ལོ། །ལ་ལ་
ཞིག་ནི་ལྷའི་མར་མེ་འབུལ་ལོ། ། ལ་ལ་ཞིག་ནི་ལྷའི་སྤོས་མེ་འབུལ་ལོ། ། ལ་ལ་ཞིག་
ནི་ལྷའི་ཕྲེང་བ་འབུལ་ལོ། །ལ་ལ་ཞིག་ནི་ལྷའི་བྱུག་པ་འབུལ་ལོ། ། ལ་ལ་ཞིག་ནི་ལྷའི་
རྒྱན་ཆ་འབུལ་ལོ། ། ལ་ལ་ཞིག་ནི་ལྷའི་ལྷབ་ལྷུབ་འབུལ་ལོ། ། ལ་ལ་ཞིག་ནི་ལྷའི་ན་
བཟའ་འབུལ་ལོ། ། ལ་ལ་ཞིག་ནི་ལྷའི་ཞལ་ཟས་འབུལ་ལོ། །ལ་ལ་ཞིག་ནི་ལྷའི་འབྲུ་
སྣ་འབུལ་ལོ། །ལ་ལ་ཞིག་ནི་ལྷའི་སྨན་ར་ས་ཡ་ནའི་འབྲས་བུ་འབུལ་ལོ། ། ལ་ལ་ཞིག་
ནི་ལྷའི་རྩི་མ་བུ་ད་རའི་འབྲས་བུ་འབུལ་ལོ། །ལ་ལ་ཞིག་ནི་ལྷའི་བྱ་ཁྱུང་ཀ་ར་འབུལ་
ལོ། ། ལ་ལ་ཞིག་ནི་ལྷའི་རི་དྭགས་ཤ་ར་འབུལ་ལོ། ། ལ་ལ་ཞིག་ནི་ལྷའི་སེང་གེ་དང་
གཡུ་འབྲུག་འབུལ་ལོ། ། ལ་ལ་ཞིག་ནི་ལྷའི་རོལ་མོ་སྣ་ཚོགས་བྱེད་དོ། ། ལ་ལ་ཞིག་ནི་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལྷ་བྲན་གྱི་དགྱེས་གར་བྱེད་དོ། ། ལ་ལ་ཞིག་ནི་ལྷ་མོའི་འཛུམ་གར་བྱེད་དོ། ། ལ་ལ་ཞིག་
ནི་ལྷ་ཕྲན་གྱི་ལྡེམ་གར་བྱེད་དོ། །དེ་ལྟར་ལྷ་རྫས་ལས་བྱུང་བའི་ལྷའི་རོལ་མོ་སྣ་ཚོགས་
བསྒྱུར་ཅིང་། མཆོད་པ་དཔག་ཏུ་མེད་པ་ཕུལ་བས། འཇིག་རྟེན་གྱི་ཁམས་ཀྱང་།
གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་
ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། མེར་མེར་རོ་
རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་
པོ་ཤར་རོ། །བར་སྣང་ལ་སྒྲ་སྙན་པ་མང་པོ་གྲགས་སོ། །ས་གཞི་ལས་མཛེས་པའི་མེ་
ཏོག་མང་པོ་སྐྱེས་སོ། །གཞན་ཡང་ངོ་མཚར་ཆེ་བའི་རྟགས་དུ་མ་བྱུང་ངོ༌། ། དེ་ལ་རྒྱལ་
བུས་ཀྱང་ཐུགས་དགྱེས་པའི་ཚུལ་བསྟན་ནས། ཞལ་འཛུམ་པར་མཛད་དོ། །
དེ་ནས་དེའི་ཚེ། ལྷའི་དབང་པོ་བརྒྱ་བྱིན་གྱིས། རིན་པོ་ཆེ་མར་ཞིའི་བུམ་པ་རུ།
བདུད་རྩིའི་བཅུད་ཀྱིས་བལྟམས་པ་ཞིག་བསྣམས་ཤིང་། ལྷ་མོ་བཀྲ་ཤིས་མས་གསེར་
གྱི་གཞོང་པ། སྟོན་པའི་མདུན་དུ་བཟེད་ནས། ཁྲུས་གསོལ་ཏེ། ཚིགས་སུ་བཅད་
དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ཀྱི་ལྷ་
རྣམས་ཡེ་ནས་དག་པ་ལ། གཙང་མའི་ཚན་གྱི་ཁྲུས་གསོལ་མི་འཚལ་ཏེ། བདག་དང་
མཐའ་ཡས་སེམས་ཅན་ཐམས་ཅད་ཀྱི། མི་གཙང་བག་ཆགས་དྲི་མ་བཀྲུ་བའི་ཕྱིར།
བོན་ཉིད་དབྱིངས་ལས་བབས་པ་མེད་པའི་ཆུ། ཏིང་འཛིན་ཡིད་ཀྱི་དམིགས་པའི་ཁྲུས་
གསོལ་བས། དབྱིངས་ཀྱི་ལྷ་རྣམས་ཡེ་ནས་དག་པ་བཞིན། སེམས་ཅན་ཉོན་མོངས་
དྲི་མ་དག་གྱུར་ཅིག །བསྲོ་ༀ་ན་མ་མུ་ཡེ་ཀུན་ཤུན་ས་ལེ་སང་ངེ་ཡེ་སྭཱཧཱ། རང་བཞིན་
ལྷུན་ལ་རྫོགས་པའི་ཞིང་ཁམས་ན། རྫོགས་པའི་ལྷ་རྣམས་ཡེ་ནས་དག་པ་ལ། གཙང་
མའི་ཚན་གྱི་ཁྲུས་གསོལ་མི་འཚལ་ཏེ། བདག་དང་མཐའ་ཡས་སེམས་ཅན་ཐམས་
ཅད་ཀྱི། མི་གཙང་བག་ཆགས་དྲི་མ་བཀྲུ་བའི་ཕྱིར། རང་བཞིན་མཁའ་ལས་བབས་
48

མདོ་སྡེ། ། སྲིད་གཤེན་ཐེག་པའི་མདོ།
པ་ཡོད་པའི་ཆུ། ཟིལ་དང་རླངས་ལས་བབས་པའི་ཁྲུས་གསོལ་བས། རྫོགས་པའི་ལྷ་
རྣམས་ཡེ་ནས་དག་པ་བཞིན། སེམས་ཅན་ཉོན་མོངས་དྲི་མ་དག་གྱུར་ཅིག །བསྲོ་
ༀ་ན་མ་མུ་ཟིལ་གུ་ཤུད་ས་ལེ་སང་ངེ་ཡེ་སྭཱཧཱ། རབ་འབྱམས་ཞིང་ཁམས་འཇིག་རྟེན་
དཔག་མེད་ན། སྤྲུལ་པའི་སྐུ་མཆོག་ཡེ་ནས་དག་པ་བཞིན། གཙང་མའི་ཚན་གྱི་ཁྲུས་
གསོལ་མི་འཚལ་ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། མི་གཙང་
བག་ཆགས་དྲི་མ་བཀྲུ་བའི་ཕྱིར། རྫུ་འཕྲུལ་ཀློང་དུ་འཁྱིལ་པ་བདུད་རྩིའི་ཆུ། འདོད་
འཇོའི་བ་དཀར་འོ་མའི་ཁྲུས་གསོལ་བས། སྤྲུལ་པའི་སྐུ་མཆོག་ཡེ་ནས་དག་པ་བཞིན།
སེམས་ཅན་ཉོན་མོངས་དྲི་མ་དག་གྱུར་ཅིག །བསྭཱ་ཨཱ་ན་མ་མུ་ལམ་གུ་ཤུད་ས་ལེ་སང་
ངེ་ཡེ་སྭཱཧཱ། ན་མོ་བདག་དང་མཐའ་ཡས་སེམས་ཅན་ཐམས་ཅད་ཀྱིས། རྒྱལ་བ་སྤྲུལ་
པའི་སྐུ་ལ་སྐུ་ཁྲུས་འདི་གསོལ་བས། ལུས་ཀྱི་སྒྲིབ་པ་སོལ་བའི་སྡོང་པོ་འདྲ་བ་དག་
ཅིང་བྱང་བར་གྱུར་ཅིག །ངག་གི་སྒྲིབ་པ་དུག་ཚེར་གྱི་ལོ་མ་འདྲ་བ་དག་ཅིང་བྱང་
བར་གྱུར་ཅིག །ཡིད་ཀྱི་སྒྲིབ་པ་མུན་ནག་གི་གླིང་ཁྲོད་འདྲ་བ་དག་ཅིང་བྱང་བར་
གྱུར་ཅིག །ཉོན་མོངས་པའི་སྒྲིབ་པ་ལྕགས་ལ་བཙའ་ཞེན་པ་འདྲ་བ་དག་ཅིང་བྱང་
བར་གྱུར་ཅིག །ཤེས་བྱའི་སྒྲིབ་པ་མེ་ལོང་ལ་གཡའ་ཞེན་པ་འདྲ་བ་དག་ཅིང་བྱང་བར་
གྱུར་ཅིག །ཅེས་གསོལ་པས། སྟོན་པ་སྤྲུལ་པའི་སྐུ་ལ་དྲི་མ་མི་མངའ་ཞིང་། ཡེ་ནས་
རྣམ་པར་དག་པའི་རང་བཞིན་ཅན་ཡིན་ཀྱང་། འགྲོ་བ་སེམས་ཅན་གྱི་དོན་ལ། ཀུན་
རྫོབ་མཚན་མའི་དངོས་པོ་བདེན་པའི་ཕྱིར་དུ། སྟོན་པ་ནི་སྔར་བས་ཀྱང་། སྐུ་གཟི་
བརྗིད་དང་ལྡན་ཏེ། སྐུ་མདོག་དཀར་གསལ་གངས་རི་ལ་ཉི་མ་ཤར་བ་འདྲ་བ། སྨིན་
མཚམས་འོད་ཟེར་གྱི་མཛོད་ནས། འོད་ཟེར་ཁ་དོག་རྣམ་པ་ལྔ་འཕྲོས་པས། འཇིག་
རྟེན་གྱི་ཁམས་ཐམས་ཅད་ཀྱང་། འོད་ཟེར་དང་གཞའ་སྤྲིན་གྱིས་གཏིབས་ནས། སྣང་
བ་ཆེན་པོས་ཡོངས་སུ་ཁྱབ་པར་གྱུར་རོ། །དེ་ནས་ཡང་ལྷ་ཆེན་པོ་ཚངས་པ་འབུམ་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཁྲིས། སྟོན་པའི་དབུ་ལ་དར་ལ་སིང་དཀར་པོས་ལ་ཐོད་ནི་བཅིངས། སྐུ་ལ་དར་
དཀར་གྱི་ན་བཟའ་ནི་གསོལ། ཕྱག་ན་ཤེལ་གྱི་ཆག་ཤིང་ལ་མཚལ་གྱི་གཡུང་དྲུང་རིས་
ཅན་ནི་ཕུལ། མདུན་དུ་སྨན་ར་ས་ཡ་ནའི་སྡོང་པོ་དང་། རྩི་མ་བུ་ཏ་རའི་འབྲས་བུ་
དང་། འབྲུ་གྷ་ཏྲི་སིའི་ཞལ་ཟས་དང་། བདུད་རྩི་དམུ་ཡད་ཀྱི་ཟིལ་ཐིག་ལ་སོགས་
པ་ནི་བཤམས་ནས། ཚིགས་སུ་བཅད་དེ་གསུངས་པ། འཛམ་གླིང་རིན་ཆེན་མཛེས་
པའི་གཞལ་ཡས་ན། སྤྲུལ་པའི་སྐུ་མཆོག་མཛེས་བརྗིད་ལྡན་པ་ལ། སྐུ་ལ་བསིལ་དང་
སྒྲིབས་སྐྱེམས་མི་མངའ་ཡང་། བདག་དང་མཐའ་ཡས་སེམས་ཅན་སྒྲིབ་པ་སྦྱངས་
སླད་དུ། ལ་སིང་དཀར་པོ་འདི་ཡི་ཐོད་བཅིངས་ཤིང་། དར་དཀར་རལ་ག་འདི་ཡི་སྐུ་
ལྕིབས་ནས། ཤེལ་གྱི་ཆག་ཤིང་འདི་ཡི་བརྡ་མཚོན་ཏེ། ལྷ་ཡི་ཞལ་ཟས་འདི་ཡིས་ཞལ་
བསྲོ་བས། སྤྲུལ་པའི་སྐུ་མཆོག་མཉེས་རབ་ལྡན་པ་བཞིན། འགྲོ་རྣམས་ལོངས་སྤྱོད་
ཕུན་སུམ་ཚོགས་གྱུར་ཅིག །བསྭོ་ༀ་ན་མ་མུ་ཁྱུང་པྲ་ཕུད་ཤི་ཤོན་དར་རས་དྲུང་ཟད་
རི་རྭངས་སད་དོ་ཧ་ར་ཁ་ཧི་ཁ་ཧི། ཞེས་ན་བཟའ་གསོལ་བ་དང༌། བཀྲ་ཤིས་རྫས་
ཀྱིས་ཞལ་བསྲོ་བར་མཛད་དོ། ། །
དེ་ནས་ཡང་ལྷ་ཆེན་པོ་མ་ཧཱ་དེ་བས། སྟོན་པ་ལ་མཚན་གསོལ་བ། ལྷའི་སྟོན་པ་
གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས། རྣམ་དག་ཡང་འདུལ་དཔལ་གྱི་དབང་ཕྱུག་ཞེས་བྱ་བ་མཚན་གསོལ་ཏེ།
ཚིགས་སུ་བཅད་དེ་གསུངས་པ། འཛམ་གླིང་རིན་ཆེན་མཛེས་པའི་གཞལ་ཡས་ན།
སྤྲུལ་པའི་སྐུ་ནི་མཚན་དཔེ་ཡོངས་རྫོགས་ལ། མཚན་མའི་ཚིག་གིས་མཚན་གསོལ་མི་
འཚལ་ཏེ། མཐའ་ཡས་སེམས་ཅན་མཚན་དཔེ་རྫོགས་པའི་ཕྱིར། མཚན་མའི་ཚིག་གི་
བླ་དག་འདི་གསོལ་བས། བདག་དང་མཐའ་ཡས་སེམས་ཅན་ཐམས་ཅད་ཀུན། མ་
འོངས་པ་ཡི་ཞིང་ཁམས་རྣམ་དག་ཏུ། སངས་རྒྱས་མཚན་དཔེ་ཡོན་ཏན་ཀུན་རྫོགས་
50

མདོ་སྡེ། སྲིད་གཤེན་ཐེག་པའི་མདོ། ༼ག༽
ནས། འགྲོ་བ་སེམས་ཅན་ཡོངས་ཀྱི་དཔལ་གྱུར་ཏེ། མིང་ཙམ་ཐོས་པས་ཐར་པ་ཐོབ་
པར་ཤོག །བསོ་ཨོཾ་ན་མ་ཡི་གེ་མིང་དུག་ཨ་པར་སད་ཞི་བརྟན་དུ་ཧུན་ཧྲུན། ཅེས་
མཚན་གསོལ་ནས། ལྷའི་དབང་པོ་བརྒྱ་བྱིན་དང་། འཇིག་རྟེན་གྱི་མེས་པོ་ཚངས་པ་
དང་། ལྷ་ཆེན་མ་ཧཱ་དེ་བ་དང་གསུམ་གྱིས་ལྷའི་སྟོན་པ་གཤེན་རབ་མཆོག །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རྣམ་དག་ཡང་
འདུལ་དཔལ་གྱི་དབང་ཕྱུག་ཅན་ལ་ཕྱག་འཚལ་ལོ། །མཚན་འདི་ལན་གཅིག་བརྗོད་
པའི་བསོད་ནམས་ཀྱིས། བསྐལ་པ་སྟོང་ཕྲག་དྲུག་ཅུའི་སྒྲིབ་པ་བྱང་བར་འགྱུར་རོ། །
ཞེས་བརྗོད་ཅིང་མགོ་བོས་ཞབས་ལ་གཏུགས་ནས། ལྷ་ཕྱག་ལན་བདུན་རེ་འཚལ་
ཏོ། ། དེ་བཞིན་དུ། རྒྱལ་ཆེན་རིགས་བཞིའི་ལྷ་རྣམས་དང་། སུམ་ཅུ་རྩ་གསུམ་གྱི་ལྷ་
རྣམས་དང༌། མཚེ་མའི་ལྷ་རྣམས་དང༌། དགའ་ལྡན་གྱི་ལྷ་རྣམས་དང་། འཕྲུལ་
དགའི་ལྷ་རྣམས་དང༌། གཞན་འཕྲུལ་དབང་བྱེད་ཀྱི་ལྷ་རྣམས་ཏེ། འཐབ་བྲལ་གྱི་ལྷ་
རྣམས་དང་། ཚངས་པ་འདུན་ན་འདོན་གྱི་ལྷ་རྣམས་དང་། ཚངས་པ་ཀུན་འཁོར་
གྱི་ལྷ་རྣམས་དང་། ཚངས་པ་འབུམ་ཁྲིའི་ལྷ་རྣམས་དང་། བསམ་གཏན་གཉིས་པའི་
ལྷ་རྣམས་ཏེ། འོད་ཆུང་གི་ལྷ་རྣམས་དང་། འོད་ཆེན་གྱི་ལྷ་རྣམས་དང་། ཚད་མེད་
འོད་ཀྱི་ལྷ་རྣམས་དང་། བསམ་གཏན་གསུམ་པའི་ཆུང་དགེའི་ལྷ་རྣམས་ཏེ། དགེ་
ཆུང་གི་ལྷ་རྣམས་དང༌། དགེ་རྒྱས་ཀྱི་ལྷ་རྣམས་དང༌། ཚད་མེད་དགེ་བའི་ལྷ་རྣམས་
དང་། བསམ་གཏན་རིགས་བཞིའི་ལྷ་རྣམས་ཏེ། སྤྲིན་མེད་འོད་ཀྱི་ལྷ་རྣམས་དང་།
བསོད་ནམས་སྐྱེ་བའི་ལྷ་རྣམས་དང་། འབྲས་བུ་ཆེ་བའི་ལྷ་རྣམས་དང་། གནས་
གཙང་མའི་ལྷ་རྣམས་དང་། མི་ཆེ་བའི་ལྷ་རྣམས་དང༌། མི་གདུང་བའི་ལྷ་རྣམས་
དང༌། ཤིན་ཏུ་མཐོང་བའི་ལྷ་རྣམས་དང་། གྱ་ནོམ་སྣང་བའི་ལྷ་རྣམས་དང་། འོག་
མིན་གནམ་གྱི་ལྷ་རྣམས་དང་། ཡོད་མེན་མེད་མིན་སྐྱེ་མཆེད་ཀྱི་ལྷ་རྣམས་དང་། ནམ་
51

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མཁའ་མཐའ་ཡས་སྐྱེ་མཆེད་ཀྱི་ལྷ་རྣམས་དང་། རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་
རྣམས་དང་། ཅི་ཡང་མེད་པའི་སྐྱེ་མཆེད་ཀྱི་ལྷ་རྣམས་ཀྱིས་ཀྱང་། ལྷའི་སྟོན་པ་གཤེན་
རབ་མཆོག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས། རྣམ་དག་ཡང་འདུལ་དཔལ་གྱི་དབང་ཕྱུག་ཅན་ལ་ཕྱག་འཚལ་ལོ། །མཚན་
འདི་ལན་གཅིག་བརྗོད་པའི་བསོད་ནམས་ཀྱིས། བསྐལ་པ་སྟོང་ཕྲག་དྲུག་ཅུའི་སྒྲིབ་པ་
བྱང་བར་འགྱུར་རོ། །ཞེས་བརྗོད་ཅིང་། མགོ་བོས་ཞབས་ལ་གཏུགས་ནས། ལྷ་ཕྱག་
ལན་བདུན་རེ་འཚལ་ཏོ། །དེ་ལ་དེར་ཚོགས་པ་རྣམས་ཀྱང་། དགའ་བ་དང་། མགུ་
བ་དང་། སྤྲོ་བ་དང་། དང་བ་དང༌། ཤིན་ཏུ་ངོ་མཚར་བར་གྱུར་ཏོ། །དེ་ནི་དང་པོ་
ཉ་དཀར་བའི་དུས། སྟོན་ཟླ་ཐ་ཆུང་གི་ཚེས་བཅུ་བཞི་ལ། སྟེང་གི་ལྷ་ཡིས་སྟོན་པ་ལ་ར་
སྐུ་ཁྲུས་གསོལ་བའོ། །
༧ དེ་ནས་ཡང་ཟླ་བ་ཉ་གསུམ་གྱི་དུས་ཁྱད་པར་ཅན། ཉ་དབུ་མ་དམར་བའི་དུས་
སུ། སྟོན་པ་ལ་བར་གྱི་མི་ཡིས་སྐུ་ཁྲུས་གསོལ་བའི་དུས་ལ་བབས་པས། མི་རྣམས་མ་
གཏོགས་པས་སླད་མ་རྣམས་ནི། ལྟད་མོ་བལྟ་བ་ལ་རབ་ཏུ་གཟིངས་སོ། །དེ་ཡང་
མིའི་རྒྱལ་པོ་འཁོར་ལོ་དབང་བསྒྱུར་གྱིས། འཁོར་རྣམས་ལ་བཀའ་སྩལ་པ། ཉོན་ཅིག་
མི་ཡི་སྡེ་རིགས་རྣམས། དེ་རིང་གནམ་ལ་ཉི་མའི་རླུང་བཟང་། ས་ལ་དུས་ཚོད་བག་
དྲོ། བར་ལ་གཟའ་སྐར་མཐུན་ཤིས། དུས་བཞི་རྒྱལ་མོ་ཆ་སྙོམས་པའི་དུས་འདིར། །
རྒྱལ་བུ་ལ་སྐུ་ཁྲུས་གསོལ་དགོས་པས། སངས་རྒྱས་ཀྱི་ཞིང་འདིར་འཁོད་ནས། སྐུ་
ཁྲུས་དང་མཆོད་པ་འབུལ་བ་ལ། སངས་རྒྱས་དེ་དག་ནི་ཤིན་ཏུ་མགུ་དཀའ་བ་ཡིན་
པས། ཤིན་ཏུ་བག་དང་ལྡན་པར་གྱིས་ཤིག །བག་ཡོད་པའི་སྤྱོད་པ་དང་ལྡན་པར་
གྱིས་ཤིག །ཁྲེལ་ཡོད་པར་གྱིས་ཤིག །ངོ་ཚ་དང་ལྡན་པར་གྱིས་ཤིག །ཐོལ་མ་གྱུའི་
ལས་དོར་བར་གྱིས་ཤིག །ཁ་ན་མ་ཐོ་བའི་ལས་སྤོང་བར་གྱིས་ཤིག །འཕྱ་རློམ་གྱི་ལས་
52

མདོ་སྡེ། སྲིད་གཤེན་ཐེག་པའི་མདོ།
སྤོང་བར་གྱིས་ཤིག །དེའི་ཕྱིར་ན་འཁོར་ལོ་དབང་བསྒྱུར་གྱི་མི་དང༌། གཡུང་དྲུང་
ཁྱིམ་བདུན་གྱི་མི་དང༌། དྲུམ་ཤིང་བཅུད་འཐུང་གི་མི་དང་། མེ་ཏོག་སྦུབས་གནས་
ཀྱི་མི་དང་། ཤར་ལུས་འཕགས་པོའི་མི་དང་། བྱང་སྒྲ་མི་སྙན་གྱི་མི་དང་། ནུབ་བ་
ལོངས་སྤྱོད་ཀྱི་མི་དང་། ལྷོ་འཛམ་བུ་གླིང་གི་མི་དང་། སྨྲ་མིའམ་ཅིའི་མི་དང་། གླིང་
ཕྲན་བརྒྱད་ཀྱི་མི་དང་། བཅས་པ་རྣམས་ཀྱིས་ཀྱང༌། ཤིན་ཏུ་བག་དང་ལྡན་པར་གྱིས་
ཤིག །བག་ཡོད་པའི་སྤྱོད་པ་དང་ལྡན་པར་གྱིས་ཤིག །ཁྲེལ་ཡོད་པར་གྱིས་ཤིག །ངོ་
ཚ་དང་ལྡན་པར་གྱིས་ཤིག །ཐོལ་མ་གྱུའི་ལས་དོར་བར་གྱིས་ཤིག །ཁ་ན་མ་ཐོ་བ་
སྤོང་བར་གྱིས་ཤིག །འཕྱ་རློམས་ཀྱི་ལས་སྤོང་བར་གྱིས་ཤིག །གང་ཞིག་རིགས་ཀྱི་བུ་
དང་རིགས་ཀྱི་བུ་མོ་རྣམས་གཙང་མའི་ཆས་སུ་འཇུག་པར་གྱིས་ཤིག །དགྱེས་པའི་
སྟབས་དང་ལྡན་པར་གྱིས་ཤིག །བཞད་པའི་འཛུམ་དང་ལྡན་པར་གྱིས་ཤིག །དགའ་
བའི་བཞིན་དང་ལྡན་པར་གྱིས་ཤིག །ཚངས་པའི་དབྱངས་དང་ལྡན་པར་གྱིས་ཤིག །
མཛེས་པའི་རྒྱན་དང་ལྡན་པར་གྱིས་ཤིག །དེ་ལྟར་བགྱིད་ནས་ཀྱང་། རོལ་མོའི་སྟབས་
བསྒྱུར་ལ་མཆོད་པ་ཕུལ་ཅིག །ཅེས་བཀའ་སྩལ་ཏོ། །
དེའི་ཚེ་མི་རྣམས་ཀྱིས་ཀྱང་། མིའི་རྒྱལ་པོས་བཀའ་སྩལ་པ་བཞིན་དུ། སྔོན་དུ་
སྨྲའུ་ལེགས་ལྡན་གྱིས་སྣ་དྲངས་ནས། མིའི་ཁྱེའུ་དང་བུ་མོ་སུམ་ཅུ་རྩ་གཉིས་དང་།
སྨྲ་བུ་བརྒྱ་དང་རྩ་བརྒྱད་ཀྱིས། ཕྱག་རྒྱས་ཕུད་རུང་དང་བཅས་ནས། མཉེན་ལྕག་
དང་འཁྲིལ་ལྡེམ་གྱི་སྟབས་བསྒྱུར་ཞིང་སྣ་དྲངས་སོ། །དེའི་རྗེས་སུ་འཁོར་ལོ་དབང་
བསྒྱུར་གྱི་མི་རྣམས་འབྲང་ངོ༌། །དེའི་རྗེས་སུ་གཡུང་དྲུང་ཁྱིམ་བདུན་གྱི་མི་རྣམས་
འབྲང་ངོ༌། །དེའི་རྗེས་སུ་དྲུམ་ཤིང་བཅུད་འཐུང་གི་མི་རྣམས་འབྲང་ངོ༌། །དེའི་རྗེས་
སུ་མེ་ཏོག་སྦུབ་གནས་ཀྱི་མི་རྣམས་འབྲང་ངོ༌། །དེའི་རྗེས་སུ་ཤར་ལུས་འཕགས་པོའི་
མི་རྣམས་འབྲང་ངོ༌། །དེའི་རྗེས་སུ་བྱང་སྒྲ་མི་སྙན་གྱི་མི་རྣམས་འབྲང་ངོ༌། །དེའི་
53

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྗེས་སུ་ནུབ་བ་གླང་སྤྱོད་ཀྱི་མི་རྣམས་འབྲང་ངོ༌། །དེའི་རྗེས་སུ་ལྷོ་འཛམ་བུ་གླིང་གི་
མི་རྣམས་འབྲང་ངོ༌། །དེའི་རྗེས་སུ་སྨྲ་མིའམ་ཅི་དང་། གླིང་ཕྲན་བརྒྱད་ཀྱི་མི་རྣམས་
འབྲང་ངོ༌། །དེ་རྣམས་ཀུན་གྱིས་འདོད་ཡོན་ལས་བྱུང་བའི་རོལ་མོ་དང་། མཆོད་པ་
སྣ་ཚོགས་འབུལ་ཏེ། ལ་ལ་ཞིག་ནི་དར་ཕྱར་རོ། །ལ་ལ་ཞིག་ནི་དུང་འབུད་དོ། །ལ་ལ་
ཞིག་ནི་རྔ་བརྡུང་ངོ༌། ། ལ་ལ་ཞིག་ནི་གཤང་དཀྲོལ་ལོ། ། ལ་ལ་ཞིག་ནི་གླིང་བུ་འབུད་
དོ། ། ལ་ལ་ཞིག་ནི་ཏམ་བུ་ར་འབུད་དོ། ། ལ་ལ་ཞིག་ནི་པི་ཝང་དཀྲོལ་ལོ། ། ལ་ལ་
ཞིག་ནི་ཅིང་ཆེན་སྒྲོག་གོ ། ལ་ལ་ཞིག་ནི་ཅང་ཆེན་རྡུང་ངོ༌། ། ལ་ལ་ཞིག་ནི་པིང་ཆེན་
སྒྲིལ་ལོ། ། ལ་ལ་ཞིག་ནི་ཅག་པར་རྡེབ་བོ། ། ལ་ལ་ཞིག་གནྡེའི་རྔ་རྡུང་ངོ༌། ། ལ་ལ་ཞིག་
ནི་ཤེལ་གྱི་རྔ་ཆུང་རྡུང་ངོ༌། ། ལ་ལ་ཞིག་ནི་ལྷའི་གདུགས་ཁྱེར་རོ། །ལ་ལ་ཞིག་ནི་རྒྱལ་
མཚན་ཕྱར་རོ། ། ལ་ལ་ཞིག་ནི་བ་དན་ཕྱར་རོ། ། ལ་ལ་ཞིག་ནི་ཕྱེ་མ་ཁྱེར་རོ། ། ལ་ལ་
ཞིག་ནི་འཕུར་མ་རློབ་བོ། ། ལ་ལ་ཞིག་ནི་བླ་བྲེ་ཁྱེར་རོ། ། ལ་ལ་ཞིག་ནི་བླ་གུར་དབུབ་
བོ། །ལ་ལ་ཞིག་ནི་ཡོལ་བ་འཐེན་ནོ། ། ལ་ལ་ཞིག་ནི་ཆུན་དཔྱང་འཕྲུལ་ལོ། །ལ་ལ་
ཞིག་ནི་ཟ་ར་ཚགས་འཕྲུལ་ལོ། ། ལ་ལ་ཞིག་ནི་དར་བུ་ཁད་འཕྲུལ་ལོ། །ལ་ལ་ཞིག་ནི་
མེ་ཏོག་ཐུ་འོ། ། ལ་ལ་ཞིག་ནི་མེ་ཏོག་ཁུར་རོ། ། ལ་ལ་ཞིག་ནི་མེ་ཏོག་འབུལ་ལོ། ། ལ་
ལ་ཞིག་ནི་མེ་ཏོག་འཐོར་རོ། ། ལ་ལ་ཞིག་ནི་མར་མེ་བལྟམ་མོ། ། ལ་ལ་ཞིག་ནི་སྤོས་མེ་
བཏུལ་ལོ། ། ལ་ལ་ཞིག་ནི་གཙང་ཚན་འདེབས་སོ། །ལ་ལ་ཞིག་ནི་ཡོན་ཆབ་སྐྱིལ་ལོ། །
ལ་ལ་ཞིག་ནི་ཞལ་ཟས་འབུལ་ལོ། ། ལ་ལ་ཞིག་ནི་བཤོས་ཆ་འབུལ་ལོ། ། ལ་ལ་ཞིག་ནི་
དཀར་གསུམ་འབུལ་ལོ། ། ལ་ལ་ཞིག་ནི་མངར་གསུམ་འབུལ་ལོ། ། ལ་ལ་ཞིག་ནི་ཡུ་ཏི་
འདྲེན་ནོ། ། ལ་ལ་ཞིག་ནི་མང་ཐུན་འདྲེན་ནོ། །ལ་ལ་ཞིག་ནི་ལི་རྒུན་འདྲེན་ནོ། །ལ་
ལ་ཞིག་ནི་ཀ་ར་བུ་རམ་འདྲེན་ནོ། །ལ་ལ་ཞིག་ནི་སྦྲང་རྩི་འདྲེན་ནོ། །ལ་ལ་ཞིག་ནི་
ཏིལ་མར་འདྲེན་ནོ། ། ལ་ལ་ཞིག་ནི་རྩི་མར་འདྲེན་ནོ། །ལ་ལ་ཞིག་ནི་རོལ་མོ་སྒྱུར་རོ། །
54

མདོ་སྡེ། སྲིད་གཤེན་ཐེག་པའི་མདོ།
ལ་ལ་ཞིག་ནི་རྒྱ་རྟ་འཆམ་མོ། ། ལ་ལ་ཞིག་ནི་རྒྱ་འབག་སྒྱུར་རོ། ། ལ་ལ་ཞིག་ནི་རྒྱལ་
པོའི་འགྱིང་གར་བྱེད་དོ། །ལ་ལ་ཞིག་ནི་བཙུན་མོའི་མཛེས་གར་བྱེད་དོ། །ལ་ལ་ཞིག་
ནི་བློན་པོའི་བརྗིད་གར་བྱེད་དོ། ། ལ་ལ་ཞིག་ནི་ཁྱེའུ་དང་བུ་མོའི་གླུ་གར་བྱེད་དོ། ། ལ་
ལ་ཞིག་ནི་བྲོ་རྡུང་ངོ༌། །ལ་ལ་ཞིག་ནི་ཤོན་འཁྲབ་བོ། ། ལ་ལ་ཞིག་ནི་སྒོང་སྒྱུར་རོ། ། ལ་
ལ་ཞིག་ནི་སྒོང་སྤོར་རོ། ། ལ་ལ་ཞིག་ནི་སྒོང་རྩེའོ། །དེ་ལྟར་དུ་མིའི་རོལ་མོ་དང་མཆོད་
པ་དཔག་ཏུ་མེད་པ་ཕུལ་བས། ཡང་འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་
གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་
གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། མེར་མེར་རོ་རབ་ཏུ་མེར་རོ། །ལྡེག་
ལྡེག་གོ་རབ་ཏུ་ལྡེག་གོ །ནམ་མཁའ་ལ་འོད་གསལ་བ་མང་པོ་ཤར་རོ། །བར་སྣང་ལ་
སྒྲ་སྙན་པ་མང་པོ་གྲག་གོ །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེ་ལ་
རྒྱལ་བུ་ཡང་ཤིན་ཏུ་ཐུགས་དགྱེས་པས། དགའ་བ་དང་མོས་པ་དང་མགུ་བར་གྱུར་
ནས་ཞལ་འཛུམ་པར་མཛད་དོ། ། །
དེ་ནས་ཡང་དེའི་ཚེ། མིའི་རྒྱལ་པོ་འཁོར་ལོ་དབང་བསྒྱུར་གྱིས། རིན་པོ་ཆེ་ཏིང་
ཞིའི་བུམ་པ་རུ། བདུད་རྩི་བ་དཀར་གྱི་འོ་མ་དང་། ཚན་དང་སྨན་དུ་སྦྱར་བ་
བལྟམས་པ་ཞིག་བསྣམས་ནས། མི་མོ་དབང་འབར་ལེགས་སྒྲོན་གྱིས་བསེའི་གཞོང་
པ་སྟོན་པའི་མདུན་དུ་བཟེད་ནས། ཁྲུས་གསོལ་ཏེ། ཚིགས་སུ་བཅད་དེ་གསུངས་པ།
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ཏེ། དབྱིངས་ཀྱི་ལྷ་རྣམས་ཡེ་ནས་དག་
པ་དང་། རང་བཞིན་ལྷུན་ལ་རྫོགས་པའི་ཞིང་ཁམས་ན། རྫོགས་པའི་ལྷ་རྣམས་ཡེ་
ནས་དག་པ་དང་། འཛམ་གླིང་རིན་ཆེན་མཛེས་པའི་གཞལ་ཡས་ན། སྤྲུལ་པའི་སྐུ་
མཆོག་ཡེ་ནས་དག་པ་ལ། གཙང་མའི་ཚན་གྱི་ཁྲུས་གསོལ་མི་འཚལ་ཏེ། བདག་དང་
མཐའ་ཡས་སེམས་ཅན་ཐམས་ཅད་ཀྱི། མི་གཙང་བག་ཆགས་དྲི་མ་དག་བྱའི་ཕྱིར།
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཐ་ལེ་གཙང་མ་གཡའ་དང་གངས་ཀྱི་ཆུ། ཏིང་ཤོ་གལ་ཆེན་ཆུ་བོ་རྒྱུན་གྱི་ཆུ། མ་དྲོས་
ལུ་མ་འབྲི་མིག་འཁྱིལ་བའི་ཆུ། ཆུ་གསུམ་གཙང་མར་སྦྱར་བའི་ཁྲུས་ཆབ་ལ། བདུད་
རྩི་འོ་དཀར་དག་གི་ཕྲད་ཀྱང་སྩལ། གཙང་མའི་ཚན་སྤོས་དྲི་བཟང་ངད་དང་ལྡན།
གཙང་མའི་ཚན་དང་སྦྱར་བའི་ཁྲུས་གསོལ་བས། ལྷ་གསུམ་སྐུ་མཆོག་ཡེ་ནས་དག་
པ་བཞིན། སེམས་ཅན་ཉོན་མོངས་དྲི་མ་དག་གྱུར་ཅིག །བསྭོ་ༀ་ན་མ་ཨ་དཀར་སད་
དོ་ཧ་ར་མུ་ཡེ་བྷུད་དྷ་གུ་ཤུད་ས་ལེ་སང་ངེ་ཡེ་སྭཱཧཱ། ན་མོ་བདེ་བར་གཤེགས་པ་སྤྲུལ་
པའི་སྐུ་ལ་སྐུ་ཁྲུས་འདི་གསོལ་བས། བདག་དང་མཐའ་ཡས་སེམས་ཅན་ཐམས་ཅད་
ཀྱི། ཉོན་མོངས་པ་ཞེ་སྡང་གི་སྒྲིབ་པ། སྤུ་གྲིའི་སོ་ལམ་འདྲ་བ་དག་ཅིང་བྱང་བར་
གྱུར་ཅིག །ཉོན་མོངས་པ་འདོད་ཆགས་ཀྱི་སྒྲིབ་པ། རོ་མྱགས་ཀྱི་འདམ་རྫབ་འདྲ་བ་
དག་ཅིང་བྱང་བར་གྱུར་ཅིག །ཉོན་མོངས་པ་གཏི་མུག་གི་སྒྲིབ་པ། མུན་ནག་གི་གླིང་
དགུ་འདྲ་བ་དག་ཅིང་བྱང་བར་གྱུར་ཅིག །ཉོན་མོངས་པ་ཕྲག་དོག་གི་སྒྲིབ་པ། ཚེར་
མའི་ནེའུ་ཐང་འདྲ་བ་དག་ཅིང་བྱང་བར་གྱུར་ཅིག །ཉོན་མོངས་པ་ང་རྒྱལ་གྱི་སྒྲིབ་པ།
རི་གཟར་གྱི་རྦབ་རྒོད་འདྲ་བ་དག་ཅིང་བྱང་བར་གྱུར་ཅིག །དེ་ལྟར་དུ་རྒྱུ་དུག་ལྔའི་
ཉོན་མོངས་པའི་སྒྲིབ་པ་དག་ནས། ཁམས་གསུམ་འཁོར་བའི་ས་ནོན་ནས། གཡུང་
དྲུང་ཐེག་པའི་ས་ལ་འཁོད་ཅིང་། ཤེས་བྱའི་སྒྲིབ་པ་དག་སྟེ། ཀུན་སྣང་འོད་ཀྱི་གླིང་
དུ་ཚོགས་རྫོགས་ནས་སངས་རྒྱས་པར་གྱུར་ཅིག །ཅེས་སྐུ་ཁྲུས་གསོལ་ནས་སྨོན་ལམ་
བཏབ་པས། རྒྱལ་བུ་སྤྲུལ་པའི་སྐུ་ནི་ཡེ་ནས་རྣམ་པར་དག་ཅིང་། དྲི་མ་མི་མངའ་
ཡང་། འགྲོ་བ་རང་མཐུན་གྱི་ཆ་ལུགས་སུ་བསྟན་ཞིང་། ཀུན་རྫོབ་མཚན་མ་ནུབ་
པར་མི་བྱའི་ཕྱིར་དུ། སྐུའི་གཟི་མདངས་དང་། ཞལ་གྱི་དཀྱིལ་འཁོར་ནི། ཤིན་ཏུ་ཡང་
དམར་ལ་དྭངས་པ་བྱི་རུའི་མདོག་འདྲ་བ་ལ། ཉི་མའི་དཀྱིལ་འཁོར་རབ་ཏུ་འོད་སྟོང་
འབར་བས། མུན་པའི་གླིང་ཁྲོད་གསལ་ཞིང༌། འཇིག་རྟེན་འོད་ཀྱི་དཀྱིལ་འཁོར་རྒྱས་
56

མདོ་སྡེ། སྲིད་གཤེན་ཐེག་པའི་མདོ།
པར་གྱུར་ཏོ། དེ་ལ་སེམས་ཅན་ཐམས་ཅད་ཀྱང་། ཤིན་ཏུ་དགའ་བ་དང་སྤྲོ་བ་སྐྱེས་
སོ། །དེ་ནས་ཡང་མིའི་དབང་པོ་འདོད་པ་དགུ་འགྱུར་གྱིས། སྟོན་པའི་དབུ་ལ་དར་
དམར་གྱི་འཛུམ་ཐོད་ནི་བཅིངས། སྐུ་ལ་ལེ་བརྒན་དམར་པོའི་ན་བཟའ་ནི་གསོལ།
ཕྱག་ན་ཟངས་ཀྱི་ཆག་ཤིང་གཡུའི་གཡུང་དྲུང་རིས་ཅན་ནི་ཕུལ་ལོ། །མདུན་དུ་རིན་
པོ་ཆེའི་སྣོད་བཟང་དུ། འབྲས་དཀར་གྱི་ཞལ་ཟས་དང་། དཀར་མངར་གྱི་མཆོད་པ་
དང་། འབྲུ་དགུའི་ཡུ་ཏི་དང་། ཀ་ར་བུ་རམ་སྦྲང་རྩི་དང༌། ལི་རྒུན་ཤིང་ཏོག་དང་།
ཕུན་སུམ་ཚོགས་པའི་ཡོ་བྱད་རྣམས་བཤམས་ནས། ཚིགས་སུ་བཅད་དེ་གསུངས་པ།
འཛམ་གླིང་རིན་ཆེན་མཛེས་པའི་གཞལ་ཡས་ན། སྤྲུལ་པའི་སྐུ་མཆོག་ཡེ་ནས་ལྷུན་
གྲུབ་ལ། སྐུ་ལ་བསིལ་དང་སྒྲིབས་སྐྱེམས་མི་མངའ་ཡང་། མཐའ་ཡས་སེམས་ཅན་
དགོས་འདོད་ཕུན་ཚོགས་ཕྱིར། དབུ་ལ་ལེ་བརྒན་དམར་པོས་ཐོད་བཅིངས་ནས། སྐུ་
ལ་འགྱིང་བེར་དམར་པོ་འདི་གསོལ་ཞིང་། ཟངས་ཀྱི་ཆག་ཤིང་འདི་ཡིས་བརྡ་མཚོན་
ཏེ། བདའ་དགུའི་ཞལ་ཟས་འདི་ཡིས་ཞལ་བསྲོ་བས། རྒྱལ་བའི་སྐུ་མཆོག་མཉེས་རབ་
ལྡན་པ་བཞིན། འགྲོ་རྣམས་དགོས་འདོད་ཕུན་སུམ་ཚོགས་གྱུར་ཅིག །བསྭཱ་ཨཱ་ན་མ་
མུ་ཁྱུང་པྲ་ཕུད་ཤི་ཤོན་དར་རས་དྲུང་ཟད་རི་རང་སད་དོ་ཁ་ཧི་ཁ་ཧི། ཞེས་ན་བཟའ་
གསོལ་བ་དང་། བཀྲ་ཤིས་རྫས་ཀྱིས་ཞལ་བསྲོ་བར་མཛད་དོ། །
དེ་ནས་ཡང་མིའི་དབང་པོ་སྨྲ་མི་ལེགས་ལྡན་གྱིས། སྟོན་པ་ལ་མཚན་གསོལ་
བ། མིའི་སྟོན་པ་གཤེན་རབ་མཆོག །བདེ་བར་གཤེགས་པ་བདུད་བཅོམ་པ་ཡང་
དག་པར་རྫོགས་པའི་སངས་རྒྱས་ཀུན་གྱི་མགོན་གྱུར་བྱམས་པ་ཆེན་པོ། དཔལ་གྱི་
འཁོར་ལོ་ཅན་ཞེས་བྱ་བར་གསོལ་ནས། ཚིགས་སུ་བཅད་དེ་གསུངས་པ། འཛམ་
གླིང་རིན་ཆེན་མཛེས་པའི་གཞལ་ཡས་ན། སྤྲུལ་པའི་སྐུ་མཆོག་མཚན་དཔེ་རྫོགས་
པ་ལ། མཚན་མའི་ཚིག་གིས་མཚན་གསོལ་མི་འཚལ་ཏེ། འགྲོ་དྲུག་མཚན་དང་དཔེ་
52

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བྱད་ལྡན་པའི་ཕྱིར། མཚན་མའི་ཚིག་གི་བླ་དག་མཚན་གསོལ་བས། བདག་དང་
མཐའ་ཡས་སེམས་ཅན་ཐམས་ཅད་ཀུན། མ་འོངས་པ་ཡི་ཞིང་ཁམས་རྣམ་དག་ཏུ།
སངས་རྒྱས་མཚན་དཔེ་ཡོན་ཏན་ཀུན་རྫོགས་ཤིང་། མིང་ཙམ་ཐོས་པས་ཐར་པ་ཐོབ་
པར་ཤོག །བསྭཱ་ཨཱ་ན་མ་ཡི་གེ་མིང་དུབ་ཨ་པར་སད་ཞི་བརྟན་དུ་ཧྲན་ཧུན། ཅེས་
མཚན་གསོལ་ཏོ། ། དེ་ནས་ཡང་དེའི་ཚེ། མིའི་དབང་པོ་འཁོར་ལོ་དབང་བསྒྱུར་དང་།
འདོད་པ་དགུ་འགྱུར་དང༌། སྨྲ་མི་ལེགས་ལྡན་དང་གསུམ་གྱིས། ཚངས་པའི་དབྱངས་
ཕྱུངས་ནས། མིའི་སྟོན་པ་གཤེན་རབ་མཆོག །བདེ་བར་གཤེགས་པ་བདུད་བཅོམ་པ།
ཡང་དག་པར་རྫོགས་པའི་སངས་རྒྱས། ཀུན་གྱི་མགོན་གྱུར་བྱམས་པ་ཆེན་པོ་དཔལ་
གྱི་འཁོར་ལོ་ཅན་ལ་ཕྱག་འཚལ་ལོ། །མཚན་འདི་ལན་གཅིག་བརྗོད་པའི་བསོད་
ནམས་ཀྱིས། བསྐལ་པ་སྟོང་ཕྲག་བཞི་བཅུའི་སྒྲིབ་པ་བྱང་བར་འགྱུར་རོ། །ཞེས་བརྗོད་
ཅིང་། སྟོན་པའི་ཞབས་ལ་མགོ་བོས་གཏུགས་ཏེ། ལྷ་ཕྱག་ལན་བདུན་རེ་འཚལ་ཏོ། །
དེ་བཞིན་དུ་འཁོར་ལོ་དབང་བསྒྱུར་གྱི་མི་རྣམས་དང༌། གཡུང་དྲུང་ཁྱིམ་བདུན་གྱི་
མི་རྣམས་དང་། དྲུམ་ཤིང་བཅུད་འཐུང་གི་མི་རྣམས་དང་། མེ་ཏོག་སྦུབ་གནས་ཀྱི་མི་
རྣམས་དང༌། ཤར་ལུས་འཕགས་པོའི་མི་རྣམས་དང་། བྱང་སྒྲ་མི་སྙན་གྱི་མི་རྣམས་
དང༌། ནུབ་བ་གླང་སྤྱོད་ཀྱི་མི་རྣམས་དང༌། ལྷོ་འཛམ་བུའི་གླིང་གི་མི་རྣམས་དང་།
སྨྲ་མི་འམ་ཅིའི་མི་རྣམས་དང་། གླིང་ཕྲན་བརྒྱད་ཀྱི་མི་རྣམས་ལ་སོགས་པ་རྣམས་
ཀྱིས་ཀྱང་། མིའི་སྟོན་པ་གཤེན་རབ་མཆོག །བདེ་བར་གཤེགས་པ་བདུད་བཅོམ་པ་
ཡང་དག་པར་རྫོགས་པའི་སངས་རྒྱས་ཀུན་གྱི་མགོན་གྱུར་བྱམས་པ་ཆེན་པོ། དཔལ་
གྱི་འཁོར་ལོ་ཅན་ལ་ཕྱག་འཚལ་ལོ། །མཚན་འདི་ལན་གཅིག་བརྗོད་པའི་བསོད་
ནམས་ཀྱིས། བསྐལ་པ་སྟོང་ཕྲག་བཞི་བཅུའི་སྒྲིབ་པ་བྱང་བར་འགྱུར་རོ། །ཞེས་བརྗོད་
ཅིང༌། སྟོན་པའི་ཞབས་ལ་མགོ་བོས་གཏུགས་ནས། ལྷ་ཕྱག་ལན་བདུན་རེ་འཚལ་
58

མདོ་སྡེ། སྲིད་གཤེན་ཐེག་པའི་མདོ།
ཏོ། ། དེ་ལྟར་དུ་མིའི་སྡེ་རིགས་རྣམས་ཀྱིས། སྟོན་པ་ལ་སྐུ་ཁྲུས་གསོལ་ཞིང་མཆོད་པ་
ཕུལ་བས། དེར་ཚོགས་པ་རྣམས་ཀྱང་ཤིན་ཏུ་དགའ་བ་དང་མགུ་བར་གྱུར་ནས། མི་
རྣམས་རྗེས་སུ་ཡི་རངས་ཕུལ་ལོ། །དེ་ནི་ཉ་དབུ་མ་དམར་བའི་དུས་སུ། སྟོན་པ་ལ་
བར་གྱི་མི་རྣམས་ཀྱིས་སྐུ་ཁྲུས་གསོལ་བའོ། །
༧ དེ་ནས་ཡང་ཟླ་བ་ཉ་གསུམ་གྱི་དུས་ཁྱད་པར་ཅན་ཉ་ཐ་མ་སྔོ་བའི་དུས་སུ།
སྟོན་པ་ལ་འོག་གི་ཀླུ་ཡིས་སྐུ་ཁྲུས་གསོལ་བའི་དུས་ལ་བབས་པས། ཀླུ་རྣམས་མ་
གཏོགས་པས་སླད་མ་རྣམས་ནི། ལྟད་མོ་ལྟ་བ་ལ་རབ་ཏུ་གཟིངས་སོ། ། དེ་ལ་ཀླུའི་
རྒྱལ་པོ་དགའ་བོས་འཁོར་རྣམས་ལ་བཀའ་སྩལ་པ། ཉོན་ཅིག་ཀླུ་ཡི་སྡེ་རིགས་རྣམས།
དེ་རིང་གནམ་ལ་ཉི་མའི་རླུང་བཟང་། ས་ལ་དུས་ཚོད་བག་དྲོ། བར་ན་གཟའ་སྐར་
མཐུན་ཤིས། དུས་བཞི་རྒྱལ་མོ་ཆ་སྙོམས་པའི་དུས་འདིར། རྒྱལ་བུ་ལ་སྐུ་ཁྲུས་གསོལ་
དགོས་པས། སངས་རྒྱས་ཀྱི་ཞིང་དུ་འཁོད་ནས། སྐུ་ཁྲུས་དང་མཆོད་པ་འབུལ་བ་ལ།
སངས་རྒྱས་དེ་དག་ནི་ཤིན་ཏུ་མགུ་དཀའ་བ་ཡིན་པས། ཤིན་ཏུ་བག་དང་ལྡན་པར་
གྱིས་ཤིག །བག་ཡོད་པའི་སྤྱོད་པ་དང་ལྡན་པར་གྱིས་ཤིག །ཁྲེལ་ཡོད་པར་གྱིས་ཤིག །
ངོ་ཚ་དང་ལྡན་པར་གྱིས་ཤིག །ཐོལ་མ་གྱུའི་ལས་དོར་བར་གྱིས་ཤིག །ཁ་ན་མ་ཐོ་བ་
སྤོང་བར་གྱིས་ཤིག །འཕྱ་རློམས་ཀྱི་ལས་སྤོང་བར་གྱིས་ཤིག །དེ་བཞིན་དུ་རྒྱལ་རིགས་
ཀྱི་ཀླུ་རྣམས་དང་། རྗེ་རིགས་ཀྱི་ཀླུ་རྣམས་དང་། དམངས་རིགས་ཀྱི་ཀླུ་རྣམས་དང༌།
བྲམ་ཟེའི་རིགས་ཀྱི་ཀླུ་རྣམས་དང་། གདོལ་པའི་རིགས་ཀྱི་ཀླུ་རྣམས་དང་། རི་བོའི་
ཀླུ་རྣམས་དང་། རྒྱ་མཚོའི་ཀླུ་རྣམས་དང་། ཆུ་བོའི་ཀླུ་རྣམས་དང༌། ཆུ་བྲན་གྱི་ཀླུ་
རྣམས་དང༌། ནགས་ཚལ་གྱི་ཀླུ་རྣམས་དང་། ལུ་མའི་ཀླུ་རྣམས་དང༌། ལྡིང་ཀའི་ཀླུ་
རྣམས་དང༌། ཀླུའི་རྒྱལ་པོ་དང་། ཀླུའི་མཙུན་མོ་དང་། ཀླུའི་བློན་པོ་དང་། ཀླུའི་དེད་
དཔོན་དང་། ཀླུའི་འབངས་འཁོར་ལ་སོགས་པ་རྣམས་ཀྱིས་ཀྱང་། ཤིན་ཏུ་བག་དང་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལྡན་པར་གྱིས་ཤིག །བག་ཡོད་པའི་སྤྱོད་པ་དང་ལྡན་པར་གྱིས་ཤིག །ཁྲེལ་ཡོད་པར་
གྱིས་ཤིག །ངོ་ཚ་དང་ལྡན་པར་གྱིས་ཤིག །ཐོལ་མ་གྱུའི་ལས་དོར་བར་གྱིས་ཤིག །ཁ་
ན་མ་ཐོ་བའི་ལས་སྤོང་བར་གྱིས་ཤིག །འཕྱ་རློམས་ཀྱི་ལས་སྤོང་བར་གྱིས་ཤིག །གང་
ཞིག་རིགས་ཀྱི་བུ་དང་རིགས་ཀྱི་བུ་མོ་རྣམས། གཙང་མའི་ཆས་སུ་འཇུགས་པར་གྱིས་
ཤིག །དགྱེས་པའི་སྟབས་དང་ལྡན་པར་གྱིས་ཤིག །བཞད་པའི་འཛུམ་དང་ལྡན་པར་
གྱིས་ཤིག །དགའ་བའི་བཞིན་དང་ལྡན་པར་གྱིས་ཤིག །ཚངས་པའི་དབྱངས་དང་
ལྡན་པར་གྱིས་ཤིག །མཛེས་པའི་རྒྱན་དང་ལྡན་པར་གྱིས་ཤིག ། དེ་ལྟར་དུ་བགྱིས་ནས་
ཀྱང་རོལ་མོའི་སྟབས་བསྒྱུར་ལ་མཆོད་པ་ཕུལ་ཞིག་ཅེས་བཀའ་སྩལ་ཏོ། །
དེའི་ཚེ་ཀླུ་རྣམས་ཀྱིས་ཀྱང་། ཀླུའི་རྒྱལ་པོས་བཀའ་སྩལ་པ་བཞིན་དུ། སྔོན་དུ་ཀླུའི་
ཁྱེའུ་གྷ་གྷ་ན་རས་སྣ་དྲངས་ནས། ཀླུའི་ཁྱེའུ་དང་བུ་མོ་སུམ་ཅུ་རྩ་གཉིས་དང༌། ཀླུ་
སྲས་ཀྱི་ཁྱེའུ་བརྒྱ་རྩ་བརྒྱད་ཀྱིས། ཀླུ་ཤིང་པད་མ་དང༌། ཆུ་སྐྱེས་གྱི་མེ་ཏོག་བསྣམས་
ནས། ཀླུ་མོའི་དགྱེས་གར་དང་། མེ་ཏོག་གི་མཛེས་གར་མཛད་ནས། སྟབས་བསྒྱུར་
ཞིང་སྣ་དྲངས་སོ། །དེའི་རྗེས་སུ་རྒྱལ་རིགས་ཀྱི་ཀླུ་རྣམས་འབྲང་ངོ༌། །དེའི་རྗེས་སུ་རྗེ་
རིགས་ཀྱི་ཀླུ་རྣམས་འབྲང་ངོ༌། །དེའི་རྗེས་སུ་དམངས་རིགས་ཀྱི་ཀླུ་རྣམས་འབྲང་ངོ༌། །
དེའི་རྗེས་སུ་བྲམ་ཟེའི་རིགས་ཀྱི་ཀླུ་རྣམས་འབྲང་ངོ༌། །དེའི་རྗེས་སུ་གདོལ་པའི་རིགས་
ཀྱི་ཀླུ་རྣམས་འབྲང་ངོ༌། །དེའི་རྗེས་སུ་རི་བོའི་ཀླུ་རྣམས་འབྲང་ངོ༌། །དེའི་རྗེས་སུ་རྒྱ་
མཚོའི་ཀླུ་རྣམས་འབྲང་ངོ༌། །དེའི་རྗེས་སུ་ཆུ་བོའི་ཀླུ་རྣམས་འབྲང་ངོ༌། །དེའི་རྗེས་སུ་
ཆུ་ཕྲན་གྱི་ཀླུ་རྣམས་འབྲང་ངོ༌། །དེའི་རྗེས་སུ་ནགས་ཚལ་གྱི་ཀླུ་རྣམས་འབྲང་ངོ༌། །
དེའི་རྗེས་སུ་ལུ་མའི་ཀླུ་རྣམས་འབྲང་ངོ༌། །དེའི་རྗེས་སུ་ལྡིང་ཀའི་ཀླུ་རྣམས་འབྲང་
ངོ༌། །དེ་ནས་ཀུན་གྱིས་ཀླུའི་དཀོར་མཛོད་ནས་བྱུང་བའི། རོལ་མོ་དང་མཆོད་པ་སྣ་
ཚོགས་ཕུལ་ཏེ། ལ་ལ་ཞིག་ནི་ཀླུའི་དར་འཕྱར་རོ། ། ལ་ལ་ཞིག་ནི་ཀླུའི་དུང་འབུད་དོ། །

མདོ་སྡེ། སྲིད་གཤེན་ཐེག་པའི་མདོ།
ལ་ལ་ཞིག་ནི་ཀླུའི་རྔ་བརྡུང་ངོ༌། ། ལ་ལ་ཞིག་ནི་ཀླུའི་གཤང་དཀྲོལ་ལོ། །ལ་ལ་ཞིག་ནི་
ཀླུའི་གླིང་བུ་འབུད་དོ། ། ལ་ལ་ཞིག་ནི་ཀླུའི་པི་ཝང་དཀྲོལ་ལོ། ། ལ་ལ་ཞིག་ནི་ཀླུའི་ཏམ་
བུ་ར་འབུད་དོ། ། ལ་ལ་ཞིག་ནི་ཀླུའི་ཅག་པར་རྡེབ་བོ། ། ལ་ལ་ཞིག་ནི་ཀླུའི་ཅིང་ཆེན་
སྒྲོག་གོ །ལ་ལ་ཞིག་ནི་ཀླུའི་ཅང་ཆེན་བརྡུང་ངོ༌། ། ལ་ལ་ཞིག་ནི་ཀླུའི་དྲིལ་ཆུང་གསིལ་
ལོ། ། ལ་ལ་ཞིག་ནི་ཀླུའི་གདུགས་ཁྱེར་རོ། ། ལ་ལ་ཞིག་ནི་ཀླུའི་རྒྱལ་མཚན་ཕྱིར་རོ། ། ལ་
ལ་ཞིག་ནི་ཀླུའི་བ་དན་གཡབ་བོ། །ལ་ལ་ཞིག་ནི་ཀླུའི་རུ་མཚོན་ཕྱིར་རོ། །ལ་ལ་ཞིག་
ནི་ཀླུའི་བླ་གུར་དབུབ་བོ། ། ལ་ལ་ཞིག་ནི་ཀླུའི་ཡོལ་བ་བྲེའོ། ། ལ་ལ་ཞིག་ནི་ཀླུའི་ཕྱེ་
མ་ཁྱེར་རོ། ། ལ་ལ་ཞིག་ནི་ཀླུའི་འཕུར་མ་རླབ་བོ། ། ལ་ལ་ཞིག་ནི་ཀླུའི་མེ་ཏོག་འབུལ་
ལོ། ། ལ་ལ་ཞིག་ནི་ཀླུའི་ཆུ་སྐྱེས་ཀྱི་མེ་ཏོག་འབུལ་ལོ། །ལ་ལ་ཞིག་ནི་ཀླུའི་དྷམ་བུ་ཚལ་
གྱི་མེ་ཏོལ་འབུལ་ལོ། ། ལ་ལ་ཞིག་ནི་སྐྱེད་མོ་ཚལ་གྱི་མེ་ཏོག་འབུལ་ལོ། ། ལ་ལ་ཞིག་
ནི་ནགས་ཚལ་གྱི་མེ་ཏོག་འབུལ་ལོ། །ལ་ལ་ཞིག་ནི་ཀླུ་ཤིང་པད་མ་འབུལ་ལོ། །ལ་ལ་
ཞིག་ནི་མར་མེ་འབུལ་ལོ། ། ལ་ལ་ཞིག་ནི་སྤོས་མེ་འབུལ་ལོ། ། ལ་ལ་ཞིག་ནི་ལྷ་སངས་
འབུལ་ལོ། །ལ་ལ་ཞིག་ནི་ཞལ་ཟས་འབུལ་ལོ། ། ལ་ལ་ཞིག་ནི་འབྲུ་སྣ་འབུལ་ལོ། ། ལ་
ལ་ཞིག་ནི་ཤིང་ཏོག་སྣ་ཚོགས་འབུལ་ལོ། །ལ་ལ་ཞིག་ནི་དཀར་གསུམ་འབུལ་ལོ། །ལ་
ལ་ཞིག་ནི་མངར་གསུམ་འབུལ་ལོ། །ལ་ལ་ཞིག་ནི་མ་ཧེ་འབུལ་ལོ། ། ལ་ལ་ཞིག་ནི་
གླང་པོ་འབུལ་ལོ། ། ལ་ལ་ཞིག་ནི་ཆུ་གླང་སྔོན་པོ་འབུལ་ལོ། ། ལ་ལ་ཞིག་ནི་ཆུ་མཛོ་
རུ་རིང་འབུལ་ལོ། ། ལ་ལ་ཞིག་ནི་ཆུ་ལུག་གྲོ་མོ་འབུལ་ལོ། ། ལ་ལ་ཞིག་ནི་ཀླུ་ར་དཀར་
མོ་འབུལ་ལོ། ། ལ་ལ་ཞིག་ནི་འདོད་འཇོའི་བ་མོ་འབུལ་ལོ། །ལ་ལ་ཞིག་ནི་ཀླུའི་ཆུ་རྟ་
གསེར་སྒ་བསྟད་པ་འབུལ་ལོ། ། ལ་ལ་ཞིག་ནི་ཀླུའི་རིན་པོ་ཆེའི་དཀོར་ཆ་སྣ་ཚོགས་
པ་འབུལ་ལོ། །དེ་ལྟར་དུ་ཀླུའི་རོལ་མོ་དང་མཆོད་པ་སྣ་ཚོགས་ཕུལ་བས། འཇིག་
རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་ལོ་རབ་ཏུ་འགུལ་
61

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་
ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་
གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲག་གོ །ས་གཞི་
ལ་མཛེས་པའི་མེ་ཏོག་མང་པོ་སྐྱེས་སོ། ། དེ་ལ་རྒྱལ་བུ་ཡང་ཐུགས་དགྱེས་པའི་ཚུལ་
གྱིས་ཞལ་འཛུམ་པར་མཛད་དོ། ། །
དེ་ནས་དེའི་ཚེ། ཀླུའི་རྒྱལ་པོ་དགའ་བོས། རིན་པོ་ཆེ་བཻཌཱུརྱའི་བུམ་པ་རུ། རྒྱ་
མཚོ་གླིང་དགུའི་ཆུ་དང་། བ་དཀར་གྱི་འོ་མ་དང༌། རྩི་སྨན་སྦྱར་བ་བལྟམས་པ་ཞིག་
བསྣམས་ནས། ཀླུ་མོ་གཟི་མཛེས་མས། གཡུའི་གཞོང་པ་སྟོན་པའི་མདུན་དུ་བཟེད་
ནས་ཁྲུས་གསོལ་ཏེ། ཚིགས་སུ་བཅད་ནས་གསུངས་པ། བོན་ཉིད་མི་འགྱུར་གཡུང་
དྲུང་དབྱིངས་དཀྱིལ་ན། དབྱིངས་ཀྱི་ལྷ་རྣམས་ཡེ་ནས་དག་པ་དང་། རང་བཞིན་
ལྷུན་ལ་རྫོགས་པའི་ཞིང་ཁམས་ན། རྫོགས་པའི་ལྷ་རྣམས་ཡེ་ནས་དག་པ་དང་།
འཛམ་གླིང་རིན་ཆེན་མཛེས་པའི་གཞལ་ཡས་ན། སྤྲུལ་པའི་སྐུ་མཆོག་ཡེ་ནས་དག་
པ་ལ། གཙང་མའི་ཚན་གྱི་ཁྲུས་གསོལ་མི་འཚལ་ཏེ། བདག་དང་མཐའ་ཡས་སེམས་
ཅན་ཐམས་ཅད་ཀྱི། མི་གཙང་བག་ཆགས་དྲི་མ་དག་བྱའི་ཕྱིར། རྒྱ་མཚོ་གླིང་དགུ་
འཁྱིལ་པ་ཡོད་པའི་ཆུ། བདུད་རྩི་བ་དཀར་འོ་མའི་བཅུད་སྩལ་ནས། དྲི་བཟང་
སྨན་དང་སྤོས་ཀྱིས་འཕྲད་སྩལ་ཏེ། གསོས་དང་བཅུད་དུ་སྩལ་བའི་ཁྲུས་གསོལ་
བས། ལྷ་གསུམ་སྐུ་མཆོག་ཡེ་ནས་དག་པ་བཞིན། སེམས་ཅན་ཉོན་མོངས་དྲི་མ་དག་
གྱུར་ཅིག །བསྭོ་ༀ་ན་མ་ཨ་དཀར་སད་དོ་དང་ར་དུམ་གུ་གུ་ཤུད་ས་ལེ་སང་ངེ་ཡེ་
སཱཧཱ། ན་མོ་བདག་དང་མཐའ་ཡས་སེམས་ཅན་ཐམས་ཅད་ཀྱིས། རྒྱལ་བ་སྤྲུལ་པའི་
སྐུ་ལ་སྐུ་ཁྲུས་འདི་གསོལ་བས། ལུས་ཀྱི་སྒོ་ནས་སྲོག་བཅད་པའི་སྒྲིབ་པ་དམྱལ་བའི་
མེ་དཔུང་དང་འདྲ་བ་དག་ཅིང་བྱང་བར་གྱུར་ཅིག །མ་བྱིན་པ་བླང་བའི་སྒྲིབ་པ་ཁྲོ་
62

མདོ་སྡེ། སྲིད་གཤེན་ཐེག་པའི་མདོ།
ཆུའི་ཞུན་ཁང་དང་འདྲ་བ་དག་ཅིང་བྱང་བར་གྱུར་ཅིག ། མི་ཚངས་པ་སྤྱོད་པའི་སྒྲིབ་
པ་མི་གཙང་བའི་འདམ་རྫབ་དང་འདྲ་བ་དག་ཅིང་བྱང་བར་གྱུར་ཅིག །ངག་གི་སྒོ་
ནས་ངག་འཁྱལ་པའི་སྒྲིབ་པ་སྲིན་བལ་གྱི་ཁ་ཆུ་དང་འདྲ་བ་དག་ཅིང་བྱང་བར་གྱུར་
ཅིག །ཚིག་རྩུབ་མོའི་སྒྲིབ་པ་དུག་ཚེར་གྱི་ལོ་མ་དང་འདྲ་བ་དག་ཅིང་བྱང་བར་གྱུར་
ཅིག །རྫུན་དང་ཕྲ་མ་དབྱེན་གཅུག་གི་སྒྲིབ་པ་ཚེར་མའི་ནེའུ་ཐང་དང་འདྲ་བ་དག་
ཅིང་བྱང་བར་གྱུར་ཅིག །ཡིད་ཀྱི་སྒོ་ནས་མངན་སེམས་ཀྱི་སྒྲིབ་པ་བཙན་དུག་ཁོལ་མ་
དང་འདྲ་བ་དག་ཅིང་བྱང་བར་གྱུར་ཅིག །གདུག་སེམས་ཀྱི་སྒྲིབ་པ་ནད་གདུག་པ་
ཅན་དང་རིམས་མི་བཟོད་པ་ལྟ་བུ་དང་འདྲ་བ་དག་ཅིང་བྱང་བར་གྱུར་ཅིག །ཆགས་
སེམས་ཀྱི་སྒྲིབ་པ་རོ་མྱགས་ཀྱི་འདམ་དོང་དང་འདྲ་བ་དག་ཅིང་བྱང་བར་གྱུར་ཅིག །
དགེ་ལ་ལོག་པར་ལྟ་བའི་སྒྲིབ་པ་མུན་པའི་གླིང་ཁྲོད་ལྟ་བུ་དང་འདྲ་བ་དག་ཅིང་བྱང་
བར་གྱུར་ཅིག །ཅེས་གསོལ་པས། སྟོན་པ་སྤྲུལ་པའི་སྐུ་ལ་དྲི་མ་མི་མངའ་ཞིང་། ཡེ་
ནས་རྣམ་པར་དག་པའི་རང་བཞིན་ཀྱང་། འགྲོ་བ་སེམས་ཅན་གྱི་དོན་ལ་ཀུན་རྫོབ་ཀྱི་
བདེན་པ་མི་ནུབ་པའི་ཕྱིར་དུ། སྟོན་པ་ནི་སྔར་བས་ཀྱང་སྐུ་གཟི་མདངས་དང་ལྡན་
ཏེ། སྐུ་མདོག་ནི་རིན་པོ་སྣ་ལྔ་ལྟར་བཀྲ་ལ་གསལ་ཏེ། འོད་ཟེར་ཁ་དོག་སྣ་ལྔ་འཕྲོས་
པས། འོད་ཟེར་རེ་རེ་ལ་ཡང་། སངས་རྒྱས་ཀྱི་སྐུ་ཡང་འབྲུ་ཙམ་རེར་གསལ་བ་དེ་
ཡང་གསལ་བར་སྣང་བ་སྣང་ལ་དངོས་པོ་མེད་པ། དེ་ལྟ་བུའི་འཇིག་རྟེན་གྱི་ཁམས་
ཐམས་ཅད་གང་ནས། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། ། །
དེ་ནས་ཡང་ཀླུ་འཇོག་པོས། སྟོན་པའི་དབུ་ལ་ཆུ་དར་གྱི་ཅོདྲན་ནི་བཏགས། སྐུ་ལ་
དར་ལྗང་གི་རལ་ག་ནི་གསོལ། ཕྱག་ན་དུང་གི་ཆག་ཤིང་ལ། གསེར་གྱི་གཡུང་དྲུང་
རིས་ཅན་ནི་ཕུལ། མདུན་དུ་ཀླུའི་ཞལ་ཟས་དཀར་གསུམ་མངར་གསུམ་དང༌། རྩི་
སྨན་དང་། མེ་ཏོག་གི་འབྲས་བུ་དང་། ཤིང་ཏོག་དང་། བདུད་རྩི་ས་ཞག་གི་འདམ་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བུ་ལ་སོགས་པ་ནི་བཤམས་ནས། ཚིགས་སུ་བཅད་དེ་གསུངས་པ། འཛམ་གླིང་
རིན་ཆེན་མཛེས་པའི་གཞལ་ཡས་འདིར། སྤྲུལ་པའི་སྐུ་མཆོག་ཡོན་ཏན་ལྷུན་རྫོགས་
ལ། སྐུ་ལ་བསིལ་དང་སྒྲིབས་སྐྱེམས་མི་མངའ་ཡང་། བདག་དང་མཐའ་ཡས་སྒྲིབ་པ་
སྦྱངས་སླད་དུ། ཆུ་དར་ཅོདྲན་འདི་ཡིས་རྒྱན་བཏགས་ཤིང་། དར་ལྗང་རལ་ག་འདི་
ཡིས་སྐུ་ལྕིབས་ནས། དུང་གི་ཆག་ཤིང་འདི་ཡིས་བརྡ་མཚོན་ཏེ། ཀླུ་ཡི་ཞལ་ཟས་འདི་
ཡིས་ཞལ་བསྲོ་བས། སྤྲུལ་པའི་སྐུ་མཆོག་མཉེས་རབ་ལྡན་པ་བཞིན། འགྲོ་རྣམས་
ལོངས་སྤྱོད་ཕུན་སུམ་ཚོགས་གྱུར་ཅིག །བསྭོ་ༀ་ན་མ་མུ་ཁྱུང་པྲ་ཕུད་ཤི་ཤོན་དར་
རས་དྲུང་ཟད་རི་རྭང་སད་དོ་ཧ་ར་ཁ་ཁ་ཁ་ཧི། ཞེས་ན་བཟའ་གསོལ་བ་དང་། བཀྲ་
ཤིས་རྫས་ཀྱི་ཞལ་བསྲོ་བར་མཛད་དོ། །དེ་ནས་ཡང་ཀླུ་གཙུག་ན་རིན་ཆེན་གྱིས། སྟོན་
པ་ལ་མཚན་གསོལ་བ། ཀླུའི་སྟོན་པ་གཤེན་རབ་མཆོག །མྱ་ངན་ལས་འདས་པ་སྙུན་
མི་མངའ་བ། ཡང་དག་པར་རྫོགས་པའི་སངས་རྒྱས། འཕགས་པ་རིན་ཆེན་གཙུག་
ཏོར་ཅན་ཞེས་བྱ་བར་མཚན་གསོལ་ནས། ཚིགས་སུ་བཅད་དེ་གསུངས་པ། འཛམ་
གླིང་རིན་ཆེན་མཛེས་པའི་གཞལ་ཡས་ན། སྤྲུལ་པའི་སྐུ་མཆོག་མཚན་དཔེ་ཡོངས་
རྫོགས་ལ། མཚན་མའི་ཚིག་གིས་མཚན་གསོལ་མི་འཚལ་ཏེ། མཐའ་ཡས་སེམས་ཅན་
མཚན་དཔེ་རྫོགས་པའི་ཕྱིར། མཚན་མའི་ཚིག་གི་བླ་དག་མཚན་གསོལ་བས། བདག་
དང་མཐའ་ཡས་སེམས་ཅན་ཐམས་ཅད་ཀུན། མ་འོངས་པ་ཡི་ཞིང་ཁམས་རྣམ་དག་
ཏུ། སངས་རྒྱས་མཚན་དཔེ་ཡོན་ཏན་ཀུན་རྫོགས་ཤིང་། འགྲོ་བ་སེམས་ཅན་ཡོངས་
ཀྱི་དཔལ་གྱུར་ནས། མིང་ཙམ་ཐོས་པས་ཐར་པ་ཐོབ་པར་ཤོག །བསྭོ་ༀ་ན་མ་ཡི་གེ་
མིང་དུབ་ཨ་པར་སད་ཞི་བརྟན་དུ་ཧུན་ཧྲུན། ཅེས་མཚན་གསོལ་ནས། ཀླུའི་རྒྱལ་པོ་
དགའ་བོ་དང་། འཇོག་པོ་དང་། གཙུག་ན་རིན་ཆེན་དང་གསུམ་གྱིས། ཀླུའི་སྟོན་པ་
གཤེན་རབ་མཆོག །མྱ་ངན་ལས་འདས་པ་སྙུན་མི་མངའ་བ། ཡང་དག་པར་རྫོགས་
64

མདོ་སྡེ། སྲིད་གཤེན་ཐེག་པའི་མདོ།
པའི་སངས་རྒྱས་འཕགས་པ་རིན་ཆེན་གཙུག་ཏོར་ཅན་ལ་ཕྱག་འཚལ་ལོ། །མཚན་
འདི་ལན་གཅིག་བརྗོད་པའི་བསོད་ནམས་ཀྱིས། བསྐལ་པ་སྟོང་ཕྲག་ཉི་ཤུའི་སྒྲིབ་པ་
བྱང་བར་འགྱུར་རོ། །ཞེས་བརྗོད་ཅིང་། མགོ་བོས་ཞབས་ལ་གཏུགས་ནས། ལྷ་ཕྱག་
ལན་བདུན་རེ་འཚལ་ཏོ། །དེ་བཞིན་དུ། རྒྱལ་རིགས་ཀྱི་ཀླུ་རྣམས་དང༌། རྗེ་རིགས་
ཀྱི་ཀླུ་རྣམས་དང་། དམངས་རིགས་ཀྱི་ཀླུ་རྣམས་དང༌། བྲམ་ཟེའི་རིགས་ཀྱི་ཀླུ་རྣམས་
དང་། གདོལ་པའི་རིགས་ཀྱི་ཀླུ་རྣམས་དང་། རི་བོའི་ཀླུ་རྣམས་དང༌། རྒྱ་མཚོའི་ཀླུ་
རྣམས་དང་། ཆུ་བོའི་ཀླུ་རྣམས་དང་། ཆུ་ཕྲན་གྱི་ཀླུ་རྣམས་དང་། ནགས་ཚལ་གྱི་ཀླུ་
རྣམས་དང་། ལུ་མའི་ཀླུ་རྣམས་དང༌། ལྡིང་གའི་ཀླུ་རྣམས་ཀྱིས་ཀྱང་། ཀླུའི་སྟོན་པ་
གཤེན་རབ་མཆོག །མྱ་ངན་ལས་འདས་པ་སྙུན་མི་མངའ་བ། ཡང་དག་པར་རྫོགས་
པའི་སངས་རྒྱས། འཕགས་པ་རིན་ཆེན་གཙུག་གཏོར་ཅན་ལ་ཕྱག་འཚལ་ལོ། །མཚན་
འདི་ལན་གཅིག་བརྗོད་པའི་བསོད་ནམས་ཀྱིས། བསྐལ་པ་སྟོང་ཕྲག་ཉི་ཤུའི་སྒྲིབ་པ་
བྱང་བར་འགྱུར་རོ། །ཞེས་བརྗོད་ནས། མགོ་བོས་ཞབས་ལ་གཏུགས་ནས། ལྷ་ཕྱག་
ལན་བདུན་རེ་འཚལ་ཏོ། །དེ་ལྟར་དུ་ཀླུའི་སྡེ་རིགས་རྣམས་ཀྱིས་སྟོན་པ་ལ་སྐུ་ཁྲུས་
གསོལ་ཞིང་མཆོད་པ་ཕུལ་བས། དེར་ཚོགས་པ་རྣམས་ཀྱང་ཤིན་ཏུ་དགའ་བ་དང་
མགུ་བར་གྱུར་ནས། ཀླུ་རྣམས་ལ་རྗེས་སུ་ཡི་རངས་ཕུལ་ལོ། །དེ་ནི་ཉ་ཐ་མ་སྔོ་བའི་
དུས་སུ། སྟོན་པ་ལ་འོག་གི་ཀླུས་སྐུ་ཁྲུས་གསོལ་བའོ། ། །
༧ དེའི་ཚེ་དེའི་དུས་ན། གསས་བུ་གཡུ་ལོས་སྟོན་པ་ལ། ལྷའི་མེ་ཏོག་ཨུ་མུ་ཏ་ཞིག་
ཕུལ་ནས་ཞུས་སམ་གསོལ་པ། སྟོན་པ་ལགས། བདག་ཅག་ལྷ་ཀླུ་མི་གསུམ་འཁོར་
རྣམས་ལ། ཐུགས་ཀྱི་དཀྱིལ་ནས་ངེས་པའི་བཅུད་ཕྱུང་སྟེ། འཕྲུལ་ངག་བདེན་པའི་
བོན་ཞིག་བསྟན་དུ་གསོལ། ཅེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་
ཅིག་གསས་བུ་གཡུ་ལོ་ལ་སོགས་ཏེ། སྟེང་གི་ལྷ་དང་འོག་གི་ཀླུ་རྣམས་དང་། བར་གྱི་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མི་ལ་སོགས་པ་ཐམས་ཅད་ཀུན། རྒྱལ་བའི་བདེན་པའི་བཀའ་ལ་རབ་ཏུ་ཉོན། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་རྣམས། སེམས་ཅན་ཉོན་མོངས་པ་རྣམས་ཀྱི་
བག་ཆགས་དང་སྒྲིབ་པ་ཐམས་ཅད་སྦྱང་བའི་ཕྱིར་དང་། གློ་བུར་གྱི་ནད་དང་སྡུག་
བསྔལ་དང་། མི་གཙང་བའི་བག་ཆགས་ཐམས་ཅད་དག་པར་བྱང་བའི་ཆེད་དུ། ལྷ་
མོ་གོས་དཀར་མོའི་གཟུངས་འདི་ལ་བརྩོན་པར་བྱའོ། །འདི་ནི་གཙང་མའི་ཆུ་དང་
སྨན་སྤོས་སྦྱར་ནས། མ་ཆགས་པར་རྟག་ཏུ་ཁྲུས་བྱས་ན། ཚེ་རབས་ནས་བསགས་
པའི་བག་ཆགས་དང་སྒྲིབ་པ་ཐམས་ཅད་དག་པར་འགྱུར་རོ། །འཇིག་རྟེན་འདིར་
ཡང་། ནད་དང་རིམས་ལས་གྱུར་པའི་རྐྱེན་དང་། བག་ཆགས་དང་གདོན་ཚོགས་ཀྱི་
དྲི་མ་དང་། འབྱུང་པོའི་ཁ་རླངས་དང་། མི་མ་ཡིན་གྱི་ཆོ་འཕྲུལ་ཐམས་ཅད་ཞི་བར་
འགྱུར་རོ། །ནད་དང་གདོན་གྱིས་མི་ཚུགས་པར་འགྱུར་རོ། །ཤིན་ཏུ་ཡང་བཀྲ་ཤིས་
ཤིང་ཚེ་དཔལ་དང་ལྡན་པར་འགྱུར་རོ། ། །
རིགས་ཀྱི་བུ་དང་རིགས་ཀྱི་བུ་མོ་རྣམས། དེ་ནི་འདི་ལྟ་སྟེ། ན་མོ་གཤེན་རབ་
མཆོག་དེ་བཞིན་གཤེགས་པ་དགྲ་བཅོམ་པ། ཡང་དག་པར་རྫོགས་པའི་སངས་རྒྱས།
དབྱིངས་ན་བཞུགས་པ་དྲི་མ་མེད་པ་སྐྱོན་དང་བྲལ་བ་རྣམ་པར་དག་པ། ཀུན་ནས་
གང་བའི་རྒྱ་མཚོ་འགྲོ་བའི་བག་ཆགས་འཁྲུ་བ་ལ་ཕྱག་འཚལ་ལོ། །བདག་དང་མཐའ་
ཡས་སེམས་ཅན་ཐམས་ཅད་ཀྱི། སྡུག་བསྔལ་དང་ཉོན་མོངས་པ་ལས་སྐྱོབ་ཏུ་གསོལ་
ལོ། །བསྭོ་ༀ་ན་མ་བྷུདྡྷ་ས་མུན་ཏ། ཨ་དར་བ་དར་དུ། ན་མ་ན་རེ། དེ་རྒྱ་ཙན་ཏྲ།
སང་ཀ་ར་ནི། ས་ར་ཀ་ར་ཆའི་སཱཧཱ། བསྭོ་ༀ་ན་མ་ཨ་དཀར་གཤའ་ཡ་ནི། ཨུ་དུག་
སང་སལ། སལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་མང་པ་མང་ཏིང་། མ་མ་ཏིང་
ཆུ། ཏིང་ནམ་སྤྱོད་ལམ། ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་ཨུ་ཡ་ནེ་ཏིང་ཕྱོད་
ལམ། ཏ་ར་ཏ་ར་ཏུ་རུ་ཏུ་རུ་ཏུད་ཏ་རེ་ཏུད་ཏ་རེ། དར་ཡ་ཏ་དར་ཡ་ཏ། ཨ་བྷ་ཝ།
66

མདོ་སྡེ། སྲིད་གཤེན་ཐེག་པའི་མདོ།
སྭ་བྷ་ཝ། བྷི་ཤུད་དྷོ། ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར། ཨ་ཏ་པྲཛྙཱ། ཧ་ར་
མི་ཏ་ཡེ། ཤུད་དྷེ་ཤུད་དྷེ་བྷི་ཤུད་དྷེ། བྷི་ཤུད་དྷེ་ཡེ་སྭཱཧཱ། ཨོཾ་ན་མ་ཨ་ཎི་པྲི་ཏ། སུ་བེ་
དྲི་དུ། རྐ་ཕུང་ཨག་ཤོ། ཨུ་དུག་སལེ་སང་ངེ་ཡེ་སྭཱཧཱ། ཨོཾ་ན་མ་ཧ་ར་ཁི་ཁར། སད་
ལ་ལི་ཡང་མང་པ་མང་ཏིང༌། ཨ་དཀར་ཧ་ར་ས་ལེ་སང་ངེ་ཡེ་སྭཱཧཱ། ཨོཾ་ན་མ་མུ་
ཡང་དང་ར་ཏིང་ཕྱི་གུ་ཤུད་གུ་ཤུདྡྷོ་གུ་ཤུདྡྷོ་ས་ལེ་སང་ངེ་ཡེ་སྭཱཧཱ། བྱམས་ལྡན་རྒྱལ་
བའི་དཀྱིལ་འཁོར་ན། བྱམས་མ་ཆེན་མོ་བྱམས་ཆེན་མ། ལྷ་མོ་ཆེན་མོ་གོས་དཀར་
མོ། དམ་ཚིག་སྒྲོལ་མ་མཐུ་མོ་ཆེ། འཕགས་མོ་ཆེན་མོ་གཙུག་ཏོར་ཅན། ལྷ་མོའི་རང་
བཞིན་དཔག་ཏུ་མེད། དཔག་མེད་སངས་རྒྱས་ཐུགས་འཆང་མ། སངས་རྒྱས་ཀུན་
གྱི་ཐུགས་ལ་དགྱེས། སངས་རྒྱས་ཀུན་གྱི་ཐུགས་ཀྱང་འཛིན། སངས་རྒྱས་དགྱེས་དང་
སྦྱོར་བར་མཛད། མུ་ཡང་ནམ་མཁའི་དབྱིངས་དཀྱིལ་ན། ཏིང་ཕྱི་གལ་གྱི་གཞལ་ཡས་
སུ། སྐྱོན་བྲལ་པདྨའི་གདན་སྟེང་ན། ལྷ་མོ་ཆེན་མོ་དམ་ཚིག་ཅན། དཀར་མོ་མེ་ཏོག་
ཙམ་པ་ཀ། ཅུང་ཙམ་དགྱེས་འཛུམ་བྷུད་དྷ་དམར། ཧ་ལོ་ལྗང་གུའི་ན་བཟའ་གསོལ།
ནེ་ར་སེར་པོའི་ཕྱག་མཚན་ཅན། མནྡཱ་ར་བའི་ཆར་པ་འབེབས། ཨུཏྤལ་སྔོན་པོའི་ལྕང་
ལོ་ལ། བདུད་རྩི་བསིལ་བའི་ཆུ་རྒྱུན་འབེབས། དག་བྱེད་ཁྲུས་ཀྱི་བུམ་པར་འཁྱིལ།
ཁྲུས་མཛད་ལྷ་མོ་འབུམ་དང་བཅས། དད་པ་དང་ནི་དམ་ཚིག་གིས། གནས་འདིར་
སྤྱན་འདྲེན་གཤེགས་སུ་གསོལ། ཁྱེད་ནི་ལྷ་མོ་ཐུགས་རྗེ་ཅན། བརྩེ་བའི་སེམས་ཀྱིས་
བདག་ལ་དགོངས། བདག་ཅག་ཁྱེད་ལ་གུས་བཏུད་དོ། །བདག་དང་མཐའ་ཡས་
སེམས་ཅན་གྱི། མི་གཙང་ལས་དང་བག་ཆགས་རྡུལ། ཚེ་རབས་ནས་ནི་བསགས་པ་
ཡིས། སྐྱོན་གྱི་དྲི་མ་ཅི་མཆིས་པ། ཁྱེད་ཀྱི་ཐུགས་རྗེས་བྱང་བར་མཛོད། སྡུག་བསྔལ་
ལས་ལ་གྱུར་པ་ཡིས། ནད་དང་གདོན་དང་རྐྱེན་གྱི་ཚོགས། དུག་དང་མཚོན་དང་མུ་
གེ་དང་། གཟའ་དང་རྒྱུ་སྐར་བྱད་ལྟེམ་དང༌། ལོ་དང་ཟླ་བ་ཞག་གི་ཀེགས། སྨ་སྨེ་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཉམས་གྲིབ་འབག་པ་དང༌། མི་གཙང་ལས་གྱུར་ཅི་མཆིས་པ། ཤེལ་སྒོང་ལ་ནི་རྡུལ་
ཕྱིས་དང༌། ཆུ་འཛིན་ལ་ནི་རླུང་བྱུང་ལྟར། དག་ཅིང་ཚངས་པར་མཛད་དུ་གསོལ།
དེ་སྟེང་ལྷ་མོའི་ཐུགས་རྗེ་ནི། ནམ་མཁའ་ལ་ནི་སྤྲིན་མེད་ཅིང༌། ཉི་མའི་དཀྱིལ་འཁོར་
རྒྱས་པ་ཡིས། འགྲོ་རྣམས་དགའ་ཞིང་མགུ་བ་ལྟར། གང་བའི་དཀྱིལ་འཁོར་འཛུམ་
ལྡན་གྱིས། མཁྱེན་པའི་ཡེ་ཤེས་མ་ལུས་པ། བདག་ལ་རྒྱས་པར་མཛད་དུ་གསོལ། ཅེས་
བརྗོད་ཅིང་བསྟོད་དོ། །གུས་པ་དང་འདུན་པར་བྱས་ན། ལྷ་མོ་གོས་དཀར་མོའི་ཐུགས་
རྗེས་འཛིན་ཅིང་སྐྱོབ་པར་འགྱུར་རོ། །འཁོར་རྣམས་དེའི་ཕྱིར་ན། གཟུངས་ཀྱི་སྙིང་པོ་
འདི་དག་ནི། ཡོངས་སུ་འཛིན་པར་བྱའོ། །འཆང་བར་བྱའོ། །ཀློག་པར་བྱའོ། །ཚུལ་
བཞིན་དུ་ཡིད་ལ་བྱའོ། །ཞེས་སྟོན་པས་བཀའ་སྩལ་པས། ལྷ་དང་ཀླུ་དང་། མི་དང་
ལྷ་མ་ཡིན་དང་། ནམ་མཁའ་ལྡིང་དང་། དྲི་ཟ་དང་བཅས་པ་རྣམས་ཀྱང་སྟོན་པའི་
གསུངས་པ་ལ་མངོན་པར་བསྟོད་དོ། །ལྷ་དང་ཀླུ་དང་མི་རྣམས་ཀྱང་། སོ་སོའི་ཡུལ་
དུ་གཤེགས་སོ། །སྟོན་པ་འཁོར་དང་བཅས་པ་རྣམས་ཀྱང་། སླར་འོལ་མོ་ལུང་རིང་
དུ་གཤེགས་སོ། །འདུས་པ་རིན་པོ་ཆེའི་རྒྱུད། དྲི་མ་མེད་པ་གཟི་བརྗིད་རབ་ཏུ་འབར་
བའི་མདོ་ལས། སྟོན་པས་ཐེག་པ་བཞི་པ་སྲིད་གཤེན་གྱི་དོན་གཏན་ལ་ཕབས་པའི་
ལེའུ་སྟེ་བཅུ་པའོ། །
68

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་ཀུན་དབྱིངས་
སྐུ་ལྔའི་དཀྱིལ་འཁོར་གྱི་ཆོ་གའི་
དབུ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་སངས་མུ་ཡེ་ཧ་རམ་གསལ། གང་ཟག་མི་
ཡི་སྐད་དུ་ན། སྟོན་པས་ཀུན་དབྱིངས་སྐུ་ལྔའི་དཀྱིལ་འཁོར་གྱི་དོན་བསྟན་པའི་མདོ།
རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་སྟོན་པ་གཤེན་
རབ་མི་བོ། ཀུན་ལས་རྣམ་པར་རྒྱལ་བ་ཞེས་བྱ་བ་དེ། རྒྱལ་ས་བར་པོ་སོ་བརྒྱད་དུ།
སྐུ་འཁྲུངས་ནས་བཞུགས་ཤིང་། དགུང་ལོ་བཞི་བཞེས་ནས། ཡབ་དང་མཐུན་པར་རྒྱ་
མཚོ་ལ་སྐུ་ཁྲུས་བྱེད་པ་དང་། རྒྱལ་པོ་ས་ལ་ལ་ཞེ་ས་འབུལ་བ་དང་། གྲོང་ཁྱེར་ལང་
ལིང་ལ་སྐུ་འཆགས་པར་དགོངས་ཏེ། རྒྱལ་ས་ནས་ཕྱི་རོལ་དུ། གཡུང་དྲུང་སེམས་
དཔའ་རྣམས་དང་། སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་དང་།
འཁོར་ཚོགས་མང་པོ་དང་བཅས་ནས་གཤེགས་ཏེ། གཤེགས་པའི་གདོང་ལ་རྒྱལ་པོ་
ཡབ་ཡུམ་དང་། ཞང་མེས་དང་། ཡུལ་དེའི་སེམས་ཅན་ལ། ཤིན་ཏུ་གྲངས་མང་བ་
ཞིག་ལུས་ལ་དཔལ་ཤར་ནས། མངོན་སུམ་དུ་སངས་རྒྱས་ཏེ་སོང་ངོ༌། །
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དེ་ནས་སླད་ན་ལུས་པ་རྒྱལ་བུ་གསལ་ཁྱབ་ཀྱི་སྲས་པོ། རྒྱལ་བུ་འོད་མཛེས་དཔལ་
གྱིས་འཚོགས་པའི་གཞི་བཟུང་ནས། སྟོན་པས་བཀའ་སྩལ་པ་བཞིན་དུ། ལྷ་ཀླུ་མི་
གསུམ་དང་། བཟོ་རྒྱལ་གར་མ་ལི་ཤོ་དང༌། དེར་ཚོགས་པ་རྣམས་ཀྱིས། དགེ་བའི་
ལས་ལ་ཐང་བཅད་ནས། བདེ་བར་གཤེགས་པའི་གཞལ་ཡས་ཁང་ཞིག་བཞེངས་སུ་
གསོལ་ཏེ། སྟོན་པའི་ཐུགས་རྗེ་དང༌། སེམས་ཅན་གྱི་བསོད་ནམས་ཀྱིས། དགུང་ཟླ་
གཅིག་དང་དགུང་ཚེས་བཅོ་ལྔའི་བར་ལ། མཐའ་རུ་རྒྱས་པར་གྲུབ་བོ། །དེ་ལ་རྒྱལ་
བུ་འོད་མཛེས་དང༌། ལྷ་མི་རྣམས་ཀྱང་ཤིན་ཏུ་སྤྲོ་བ་སྐྱེས་ནས། དགའ་སྟོན་དང་
མཆོད་པ་རྒྱ་ཆེན་པོ་རུ་བྱས་སོ། །གསས་ཁང་ནི་གཞན་ལས་ཁྱད་པར་དུ་འཕགས་
པའི་ཕྱིར་ན། མཚན་ཡང་གསས་ཁང་ཁོ་མ་རུ་རིང་དུ་གསོལ་ལོ། །དེའི་ཚེ་འཁོར་
རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
ཚངས་པ་གཙུག་ཕུད་ཀྱིས། རྒྱན་དང་ཆ་ལུགས་མཛེས་པར་བྱས་ནས། ལྷའི་མེ་ཏོག་
ནེ་ར་སེར་པོ་ཕུལ་ཏེ། སྟོན་པ་ལ་ཞུས་སམ་གསོལ་པ། སྟོན་པའི་སྒྲོན་མ་འགྲོ་བའི་
དཔལ་གྱུར་མགོན། ལྷ་མིའི་མཆོད་འོས་བསྟོད་འོས་བཀུར་བར་འོས། ཕྱག་བྱར་འོས་
པ་གཤེན་རབ་བླ་མ་ལགས། བདེར་གཤེགས་གཞལ་ཡས་ཁོ་མ་རུ་རིང་འདི། གཞི་
བསོད་ལྡན་མི་ཡིས་བླང་པས་ནི་ཚོགས། སྐོས་ལྷ་སྲས་ཀར་མས་མཛད་པས་ནི་
ལེགས། ལག་མི་འགྱུར་ལྷ་ཀླུ་མི་ཡིས་བླང་བས་ནི་གྲུབ། བྱིན་བདེར་གཤེགས་རྣམས་
ཀྱིས་བརླབས་པས་ནི་རྒྱས། ད་ཡང་མངའ་སྟོན་པ་གཤེན་རབ་ཉིད་ཀྱིས་མ་གསོལ་ན།
ཡུན་དུ་བཀྲ་མི་ཤིས་ཤིང་མཐའ་རུ་བྱིན་ཆེ་བར་མི་འགྱུར་བས། སྟོན་པའི་སྒྲོན་མ་འགྲོ་
བའི་དོན་དགོངས་ཤིང་། བསྟན་པ་རྗེས་བཞག་མཐའ་རུ་རྒྱས་པ་དང༌། རྒྱལ་བུའི་
བསམ་པའི་དགེ་དོན་མཐར་ཕྱིན་དང་། འགྲོ་དྲུག་སེམས་ཅན་སྒྲིབ་པ་སྦྱང་བ་དང་།
སྐུ་གདུང་སྐུ་གཟུགས་རབ་ཏུ་གནས་པ་དང་། ཕྱི་རབས་རྣམས་ལ་དཔེ་རུ་བསྟན་པའི་
70

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཕྱིར། གསས་ཁང་བཀྲ་ཤིས་ཞལ་བསྲོ་མཛད་དུ་གསོལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། རྒྱལ་བའི་ཐུགས་སྲས་བློ་ལྡན་ཤ་སྟག་ཅན། ཤེས་
རབ་རྣམ་གསུམ་སྦྱངས་པའི་ལས་འཕྲོ་ཅན། བློ་ལྡན་གཟུངས་ཐུབ་མན་ངག་སྣོད་
བཟང་ཞིང༌། རྨ་ལོ་གཡུ་ལོ་འབྱུང་བའི་གཤེན་བཞི་དང་། ཚངས་པ་གཙུག་ཕུད་
ལ་སོགས་འདུས་པའི་འཁོར། ཞུས་པའི་དོན་དེ་སྐབས་ལ་རན་གྱིས་ཕོག །བདེར་
གཤེགས་གཞལ་ཡས་ཁོ་མ་རུ་རིང་ལ། བཀྲ་ཤིས་མངའ་དབུལ་ཞལ་བསྲོའི་དུས་ལ་
བབས། ལར་ཡང་བདེར་གཤེགས་སྐུ་གདུང་སྐུ་གཟུགས་ལ། རབ་ཏུ་གནས་པའི་
ཆོ་ག་མ་བགྱིས་ན། བདུད་དང་སྲིན་པོ་མི་མིན་ཆོ་འཕྲུལ་འཇུག །ཡུན་དུ་བཀྲ་ཤིས་
མཐའ་རུ་བྱིན་མི་ཆེ། དེ་ཕྱིར་གང་ལ་རབ་ཏུ་གནས་པར་གཅེས། སྒྲིབ་སྦྱང་ཚོགས་
རྫོགས་དུས་གཅིག་ཁོ་ན་སྟེ། དོན་གསུམ་མངོན་གྱུར་ཐར་པའི་འབྲས་བུ་འཐོབ།
འཁོར་ལོ་བསྒྱུར་རྒྱལ་འཇིག་རྟེན་དམིགས་སུ་གསལ། མ་རིག་མུན་སེལ་སྒོ་ང་སྦུབ་
འབྱེད་ཅིང༌། སྲིད་པའི་དྲ་བ་མ་ལུས་གཏན་ནས་འཇོམས། ལྷ་སྐུ་རིགས་སྟོབས་ཡེ་
ཤེས་སྤྱན་ལྡན་ཞིང་། གང་དག་འགྲོ་བ་མ་ལུས་མཐའ་དག་ཀུན། འཁོར་བའི་མཐར་
འདོན་ཕ་རོལ་ཕྱིན་པའི་ལམ། ལམ་ལྔ་ས་བཅུའི་ཡོན་ཏན་ཀུན་རྫོགས་དཔལ། སྐུ་ལྔ་
མཆོག་གི་དོན་ལ་རབ་གནས་ཤིང་། གང་དག་འགྲོ་བ་མ་ལུས་མཐའ་དག་ཀུན། ཀུན་
དབྱིངས་དཀྱིལ་འཁོར་མཁའ་ལ་རྫོགས་པར་འགྱུར། དེ་ཕྱིར་འཁོར་དུ་གཏོགས་པ་
ཐམས་ཅད་ཀུན། དཀར་པོ་དགེ་བའི་ལས་ལ་དད་བརྩོན་ཞིང་། ཐུགས་དང་འདྲ་
བའི་གཡུང་དྲུང་སེམས་དཔའ་རྣམས། ཀུན་ཁྱབ་དབྱིངས་ཀྱི་དཀྱིལ་འཁོར་ཞལ་དབྱེ་
ནས། སྟོན་པས་མངའ་དབུལ་ཞལ་བསྲོའི་དུས་ལ་བབས། ཞེས་བཀའ་སྩལ་ཏོ། དེ་
ལ་ཡང་ཚངས་པ་གཙུག་ཕུད་ཀྱིས་གསོལ་པ། ཐམས་ཅད་མཁྱེན་པའི་སྟོན་པ་ལགས།
སྟོན་པའི་ཞལ་ནས་གསུངས་པ་ཡི། བ།གསས་ཁང་ཁོ་མ་རུ་རིང་གི། མངའ་དབུལ་ཞལ་
71

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བསྲོ་བྱེད་པ་ལ། བོན་སྒོ་བསམ་གྱིས་མི་ཁྱབ་ཀྱང་། དེ་ཡི་ནང་ནས་དཔག་པ་ཡི།
ཀུན་དབྱིངས་དཀྱིལ་འཁོར་ཞལ་དབྱེ་བ། བདག་ཅག་རིག་པའི་བློ་རྩལ་ཞན། ཅུང་
ཙམ་དབྱེ་གཤག་མི་ཕྱེད་པས། སྟོན་པའི་སྒྲོན་མས་བཤད་པར་འཚལ། ཀུན་དབྱིངས་
བྱ་བ་ཅི་ཡི་ཕྱིར། དཀྱིལ་འཁོར་མཚན་མ་ཅི་ལྟར་འདོགས། རྩ་བའི་ལྷ་གྲངས་དུ་ཙམ་
མཆིས། ཐེག་པ་དགུ་པོའི་གང་ལ་གཏོགས། སྒོ་བཞི་མཛོད་ལྔའི་གང་ལ་རྒྱུག །ཞིབ་
པར་བདག་ལ་བསྟན་དུ་གསོལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་འཁོར། དེ་ཡི་
མཚན་ཉིད་འདི་ལྟ་སྟེ། སྤྱིར་ནི་བོན་ཉིད་རབ་འབྱམས་ལས། ནམ་མཁའ་རྒྱ་མཚོ་
གཏིང་དཔག་ལྟར། དཔག་གིས་མི་དཔོག་གཞལ་མི་ལོང༌། སྒོས་སུ་བོན་ཅན་མཚན་
མ་ལ། རི་རབ་ས་གཞིའི་རྡུལ་དང་མཚུངས། བསམ་གྱིས་མི་ཁྱབ་བརྗོད་མི་ལོང་།
ཁྱད་པར་འགྲོ་འདུལ་བོན་སྒོ་ལ། ཉོན་མོངས་བརྒྱད་ཁྲི་བཞི་སྟོང་ལ། གཉེན་པོ་
བརྒྱད་ཁྲི་བཞི་སྟོང་འབྱུང་། གཉེན་པོ་བརྒྱད་ཁྲི་བཞི་སྟོང་ལས། ཡེ་ཤེས་བརྒྱད་ཁྲི་
བཞི་སྟོང་ཤར། ཡེ་ཤེས་བརྒྱད་ཁྲི་བཞི་སྟོང་ལས། བོན་སྒོ་བརྒྱད་ཁྲི་བཞི་སྟོང་སྤྲོས།
དེ་དག་བསྡུས་པ་ཐེག་རིམ་དགུ། དེ་དག་བསྡུས་པ་སྒོ་བཞི་མཛོད། དེ་དག་ནང་ནས་
མཆོག་གྱུར་པ། ཀུན་དབྱིངས་རྒྱལ་བའི་དཀྱིལ་འཁོར་ཞེས། ཀུན་ནི་མ་ལུས་འདུས་
པའི་ཀུན། དབྱིངས་ནི་ཐམས་ཅད་འབྱུང་བའི་དབྱིངས། དཀྱིལ་ནི་ཞིང་ཁམས་རྫོགས་
པས་དཀྱིལ། འཁོར་ནི་གཙོ་འཁོར་ལྡན་པའི་འཁོར། ཀུན་འབྱུང་རྫོགས་པའི་དཀྱིལ་
འཁོར་ནས། ཀུན་དབྱིངས་རྫོགས་སྐུའི་ལྷ་རུ་གསལ། ཀུན་དབྱིངས་སྐུ་ལྔ་རུ་བཞི་ལ།
གཙོ་འཁོར་བརྒྱ་དང་ཉི་ཤུ་གཅིག །ཡང་འཁོར་འཇིག་རྟེན་སྐྱོང་བའི་ཚོགས། ཀུན་
ཁྱབ་དབྱིངས་ཀྱི་དཀྱིལ་འཁོར་ཞེས། བཀའ་རྒྱུད་ཕྱི་ནང་གསང་གསུམ་གྱི། ཐམས་
ཅད་མ་ལུས་འབྱུང་བའི་གནས། བརྒྱད་ཁྲི་བཞི་སྟོང་བོན་གྱི་མཛོད། ཐེག་པ་རིམ་

མདོ་སྡེ། ཀུན་དབྱིངས་སྐུ་ལྔའི་ཆོ་ག
པ་དགུ་ཡི་སྲོག ། སྒོ་བཞི་མཛོད་དང་ལྔ་ཡི་ལུང་། སྤྱི་རུ་ཐམས་ཅད་འབྱུང་གནས་
ཏེ། ཀུན་དབྱིངས་རྫོགས་པའི་དཀྱིལ་འཁོར་ན། ཀུན་ཁྱབ་ནམ་མཁའི་གཟི་མདངས་
ཅན། ཀུན་དབྱིངས་གཙོ་བོ་ཀུན་ཏུ་བཟང༌། རྣམ་སྣང་རྒྱལ་པོ་ཀུན་སྣང་ཁྱབ། ཀུན་
དབྱིངས་རྒྱལ་བའི་དཀྱིལ་འཁོར་དང་། རྣམ་སྣང་ཀུན་རིགས་དཀྱིལ་འཁོར་དང༌།
ཀུན་སྣང་ཞི་རྒྱས་དཀྱིལ་འཁོར་ཡང་། དཀྱིལ་འཁོར་འདི་ཡི་ངང་ལས་འབྱུང་། ངང་
ལས་བྱུང་ཞིང་ངང་ལ་གནས། ངང་ལས་དོན་མཛད་དབྱིངས་ལ་རྫོགས། ལོངས་
སྤྱོད་རྫོགས་སྐུ་ཀུན་ཏུ་བཟང༌། འོད་དཀར་གནས་འཛིན་རྩ་བའི་ལྷ། གཤེན་ལྷ་འོད་
དཀར་མཚན་དཔེ་རྫོགས། ཞལ་ལྔ་ཕྱག་བཅུ་རྒྱལ་བ་འདུས། རྒྱལ་བ་རྒྱ་མཚོ་བསམ་
མཐའ་ཡས། ལོངས་སྤྱོད་རྫོགས་པའི་དཀྱིལ་འཁོར་ཡང་། དཀྱིལ་འཁོར་འདི་ཡི་ངང་
ལས་འབྱུང་། ངང་ལས་བྱུང་ཞིང་ངང་ལ་གནས། ངང་ལ་གནས་མཛད་དབྱིངས་སུ་
རྫོགས། ངོ་བོ་ཉིད་སྐུ་ཀུན་ཏུ་བཟང༌། ཨ་ཏི་མུ་ཝེར་ཡོན་ཏན་ལྷ། ཡོན་ཏན་རྫོགས་
པའི་དཀྱིལ་འཁོར་ཡང་། དཀྱིལ་འཁོར་འདི་ཡི་ངང་ལས་འབྱུང་། ངང་ལས་བྱུང་ཞིང་
ངང་ལ་གནས། ངང་ལ་གནས་མཛད་དབྱིངས་སུ་རྫོགས། ཅིར་ཡང་སྤྲུལ་སྐུ་ཀུན་ཏུ་
བཟང་། ཁྲི་བཞི་ནམ་ཏིང་སྤྲུལ་པའི་ལྷ། རང་བཞིན་རྫོགས་པའི་དཀྱིལ་འཁོར་ཡང་།
དཀྱིལ་འཁོར་འདི་ཡི་ངང་ལས་འབྱུང་། ངང་ལས་བྱུང་ཞིང་ངང་ལ་གནས། ངང་
ལ་གནས་མཛད་དབྱིངས་སུ་རྫོགས། མངོན་པར་བྱང་ཆུབ་ཀུན་ཏུ་བཟང་། མ་པང་
དབྱིངས་ཆེན་ཕྲིན་ལས་ལྷ། ཕྲིན་ལས་རྫོགས་པའི་དཀྱིལ་འཁོར་ཡང་། དཀྱིལ་འཁོར་
འདི་ཡི་ངང་ལས་འབྱུང་། ངང་ལས་བྱུང་ཞིང་ངང་ལ་གནས། ངང་ལ་གནས་མཛད་
ན
དབྱིངས་སུ་རྫོགས། སྐུ་གསུམ་མེ་ལྷ་ལོངས་སྤྱོད་རྫོགས། ནེ་རམ་ལས་བྱུང་སངས་
རྒྱས་སྐུ། མཐར་ཕྱིན་རྒྱུན་གྱི་དཀྱིལ་འཁོར་ཡང་། དཀྱིལ་འཁོར་འདི་ཡི་ངང་ལས་
འབྱུང་། ངང་ལས་འབྱུང་ཞིང་ངང་ལ་གནས། ངང་ལ་གནས་མཛད་དབྱིངས་སུ་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྫོགས། མཁའ་འགྱིང་དཀར་པོ་ལོངས་སྤྱོད་རྫོགས། ཏིང་ནམ་ལས་བྱུང་སངས་རྒྱས་
སྐུ། མངོན་སྤྱོད་ལས་ཀྱི་དཀྱིལ་འཁོར་ཡང་། དཀྱིལ་འཁོར་འདི་ཡི་ངང་ལས་འབྱུང་།
ངང་ལས་བྱུང་ཞིང་ངང་ལ་གནས། ངང་ལ་གནས་མཛད་དབྱིངས་སུ་རྫོགས། སྣང་
བ་འོད་ལྡན་ལོངས་སྤྱོད་རྫོགས། ལི་ཡང་ལས་བྱུང་སངས་རྒྱས་སྐུ། དབང་བསྒྱུར་རྫུ་
འཕྲུལ་དཀྱིལ་འཁོར་ཡང་། དཀྱིལ་འཁོར་འདི་ཡི་ངང་ལས་འབྱུང་། ངང་ལས་བྱུང་
ཞིང་ངང་ལ་གནས། ངང་ལ་གནས་མཛད་དབྱིངས་སུ་རྫོགས། མགོན་ལྷ་དཀར་པོ་
ལོངས་སྤྱོད་རྫོགས། ནེ་སླས་ལས་བྱུང་སངས་རྒྱས་སྐུ། རྒྱལ་བ་ཀུན་བསྐྱེད་དཀྱིལ་
འཁོར་ཡང་། དཀྱིལ་འཁོར་འདི་ཡི་ངང་ལས་འབྱུང༌། ངང་ལས་བྱུང་ཞིང་ངང་ལ་
གནས། ངང་ལ་གནས་མཛད་དབྱིངས་སུ་རྫོགས། སངས་རྒྱས་ལས་བྱུང་སེམས་
དཔའི་སྐུ། རིགས་བཞི་འགྲོ་དོན་སྤྲུལ་པ་ཡི། ངན་སོང་སྦྱང་མཛད་དཀྱིལ་འཁོར་
ཡང༌། དཀྱིལ་འཁོར་འདི་ཡི་ངང་ལས་འབྱུང༌། ངང་ལས་བྱུང་ཞིང་ངང་ལ་གནས།
ངང་ལ་གནས་མཛད་དབྱིངས་སུ་རྫོགས། སེམས་དཔའ་ལས་བྱུང་ལས་མཁན་
སྐུ། འཇིགས་པའི་སྒོ་གཅོད་ཐར་ལམ་འབྱེད། འཇུག་པ་ལམ་གྱི་དཀྱིལ་འཁོར་ཡང་།
དཀྱིལ་འཁོར་འདི་ཡི་ངང་ལས་འབྱུང༌། ངང་ལས་བྱུང་ཞིང་ངང་ལ་གནས། ངང་
ལ་གནས་མཛད་དབྱིངས་སུ་རྫོགས། དེ་དག་ལས་བྱུང་འཇིག་རྟེན་སྐྱོང་། བསྟན་པ་
འཛིན་སྐྱོང་སྤེལ་བ་ཡང་། དཀྱིལ་འཁོར་འདི་ཡི་ཆ་ལས་འབྱུང་། ཆ་ལས་བྱུང་ཞིང་མུ་
ལ་གནས། མུ་ལ་གནས་ཤིང་ཐར་པར་འགོད། སྤྱི་རུ་བྱུང་བའི་མཚན་ཉིད་དོ། །སྒོས་
ཀྱི་ཐེག་པ་རང་སོ་ལ། བརྒྱད་ཁྲི་བཞི་སྟོང་བོན་སྒོ་ལས། འདོད་ཆགས་ལས་གྱུར་
གཉེན་པོ་སྟེ། འདུལ་བ་ལས་གྱུར་ཉིས་ཁྲི་གཏོགས། ཐེག་པ་དགུ་ལས་དགེ་བསྙེན་ཏེ།
ཐེག་པ་ཀུན་གྱི་སྲོག་ཤིང་འཛིན། སྒོ་བཞི་མཛོད་ལས་འཕན་ཡུལ་ཏེ། འབྱུང་གནས་
རིམ་པས་མཛོད་ལ་གཏོགས། དེ་ཡང་མདོ་རུ་བསྟན་པ་ནི། ཚུལ་ནི་དགེ་བསྙེན་རྒྱུ་
74

མདོ་སྡེ། ཀུན་དབྱིངས་སྐུ་ལྔའི་ཆོ་ག
འབྲས་རྩི། ལམ་ནི་སྤོང་ལམ་སྒོ་རུ་འཇུག །ཐབས་ནི་འཕན་ཡུལ་འདོན་མཆོད་སྒྲུབ།
དོན་ནི་སྒྲིབ་སྦྱང་ཚོགས་རྫོགས་ཤིང་། འབྲས་བུ་མངོན་འཚང་རྒྱ་བ་སྟེ། མདོ་མཛོད་
གཙང་མ་མཐོ་ཐོག་ལུགས། མཐར་ཐུག་དཔོན་གསས་མན་ངག་ལུང་། འགྲོ་བའི་དོན་
རྫོགས་དབྱིངས་མཉམ་གདལ། སྒོས་ཀྱི་རང་སོའི་ཐེག་པའོ། །ཚངས་པ་གཙུག་ཕུད་
སྤྲུལ་པའི་གཤེན། སྤྱིར་ནི་འཕན་ཡུལ་འདོན་མཆོད་ལས། དཀྱིལ་འཁོར་ཆེན་པོ་བཞི་
རུ་འབྱུང་། རྣམ་དག་ཡུམ་གྱི་དཀྱིལ་འཁོར་དང་། ཀུན་དབྱིངས་ཡབ་ཀྱི་དཀྱིལ་འཁོར་
དང༌། ཀུན་འབྱུང་ཐབས་ཀྱི་དཀྱིལ་འཁོར་དང་། ཡོངས་རྫོགས་ཤེས་རབ་དཀྱིལ་
འཁོར་བཞི། འཕན་ཡུལ་དཀྱིལ་འཁོར་གཞུང་བཞི་ཡིན། དེ་ལས་སོ་སོར་གྱེས་པ་ཡི།
དཀྱིལ་འཁོར་བརྒྱ་དང་རྩ་བརྒྱད་དབྱེ། སྒྲིབ་སྦྱང་ཚོགས་རྫོགས་བོན་ཡིན་ནོ། །བདག་
གིས་ཅི་ལྟར་བསྟན་པ་བཞིན། གཡུང་དྲུང་སེམས་དཔས་དེ་བཞིན་ཤེས། མི་བརྗེད་པ་
ཡི་དབང་བསྐུར་རོ། །མི་བསྙེལ་བ་ཡི་གཟུངས་ཐོབ་ཤོག །ཅེས་བཀའ་སྩལ་ཏོ། །
དེ་ལ་ཡང་གཤེན་ཚངས་པ་གཙུག་ཕུད་ཀྱིས་གསོལ་པ། ཐམས་ཅད་མཁྱེན་པའི་
སྟོན་པ་ལགས། གཡུང་དྲུང་བོན་གྱི་སྒོ་མོ་ལས། བརྒྱད་ཁྲི་བསམ་གྱིས་མི་ཁྱབ་ཀྱང་།
དེ་ཡི་ནང་ནས་དཔག་པ་ཡི། བདེར་གཤེགས་ཡོངས་རྫོགས་རྒྱས་པ་ཡི། ཀུན་དབྱིངས་
རྒྱལ་བའི་དཀྱིལ་འཁོར་གྱི། ལས་ཀྱི་གོ་རིམ་ཅི་ལྟར་ལགས། ཐམས་ཅད་མཁྱེན་པས་
བཤད་དུ་གསོལ། ཅེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་ཚངས་
པ་གཙུག་ཕུད་ཉོན། བདེར་གཤེགས་ཡོངས་རྫོགས་རྒྱས་པ་ཡི། ཀུན་དབྱིངས་རྒྱལ་
བའི་དཀྱིལ་འཁོར་ལ། ལས་ཀྱི་གོ་རིམ་འདི་ལྟ་སྟེ། སྔོན་དུ་འགྲོ་བའི་རིམ་པ་དང་།
དངོས་གཞི་ཕྲིན་ལས་རིམ་པ་དང་། རྗེས་ཀྱི་བྱ་བ་རིམ་པ་གསུམ། སྤྱི་རུ་བསྟན་པའི་
རིམ་པའོ། །སྒོས་སུ་སོ་སོར་དབྱེ་བ་ན། སྔོན་འགྲོ་དངོས་གཞི་རྗེས་གསུམ་ལས། ཡན་
ལག་སུམ་ཅུ་རྩ་གཅིག་སྟེ། ཐོག་མར་སྔོན་འགྲོའི་རིམ་པ་བཅུ། གཞི་གནས་བསླང་བའི་

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཆོ་ག་དང་། དཀྱིལ་འཁོར་རྩིག་ཅིང་ཐིག་གདབ་པ། གཙང་མའི་ཆས་འཇུག་སྟ་གོན་
བྱ། དཀྱིལ་འཁོར་དལ་བྲི་དཀྱིལ་འཁོར་བཤད། ལྷ་རྫས་རྒྱན་འགོད་ཡན་ལག་འབུལ།
ཏིང་འཛིན་རྣམ་གསུམ་རིམ་པར་སྒོམ། གཉིས་པ་དངོས་གཞིའི་ཡན་ལག་ལས། ཀུན་
དབྱིངས་དཀྱིལ་འཁོར་ལྷ་ཚོགས་རྣམས། དབྱིངས་ནས་ཡེ་ཤེས་སེམས་དཔའ་དང་།
མཁའ་ལ་རང་བཞིན་སེམས་དཔའ་དང་། ཀློང་དུ་དམ་ཚིག་སེམས་དཔའ་གསུམ།
རྡུལ་ཚོན་དཀྱིལ་འཁོར་དམ་པ་རུ། གཉིས་སུ་མེད་ཅིང་གཉིས་མེད་པར། གདན་
འབུལ་སྤྱན་འདྲེན་དགྱེས་པར་བསྐྱེད། ཁྲུས་གསོལ་མངའ་དབུལ་ཡན་ལག་ལྔ། ཀློང་
དུ་སེམས་ཅན་དོན་མཛད་ཕྱིར། སྐུ་གདུང་སྐུ་གཟུགས་གསུང་རབ་སོགས། འགྲོ་བ་
འདྲེན་པའི་རྟེན་གསུམ་དང༌། གཉིས་མེད་གཅིག་ཏུ་གསལ་བ་ལ། ཕྱག་འཚལ་སྡིག་
བཤགས་མཆོད་འབུལ་དང༌། སྐུ་བསྟོད་སྤྱི་བསྡུས་རྟགས་ཀྱིས་མཆོད། ཐུགས་དམ་
དགྱེས་པའི་ཡན་ལག་ལྔ། དགྱེས་ཏེ་དབྱིངས་སུ་མཉེས་པ་ནས། སེམས་ཅན་འགྲོ་བའི་
དོན་དགོངས་ལ། སྟོབས་ཀྱིས་ཕྲིན་ལས་ཞུ་བ་གསོལ། བཀྲ་ཤིས་ཡོན་ཏན་སྒོ་ནས་
བསྟོད། འཇིག་རྟེན་དཔལ་མགོན་ཚོགས་རྣམས་མཆོད། རིགས་དྲུག་ཚོགས་ལ་སྦྱིན་
པ་གཏང༌། མཐར་རྫོགས་སྨོན་ལམ་རྒྱ་ཡིས་གདབ། ཕྲིན་ལས་བཅོལ་བའི་ཡན་ལག་
ལྔ། དངོས་གཞི་ཡན་ལག་བཅོ་ལྔར་ཤེས། རྗེས་ཀྱི་བྱ་བའི་ཡན་ལག་དྲུག །དཀྱིལ་
འཁོར་སྒོ་དབྱེ་ལྷ་ཞལ་བལྟ། དབང་རྣམས་རྫོགས་པར་བསྐུར་བ་དང་། ལྷ་དང་རྒྱན་
བསྡུ་གཞལ་ཡས་བསྐྱོད། བཀྲ་ཤིས་བརྟན་པར་བྱ་བ་སྟེ། ཡན་ལག་སུམ་བཅུ་རྩ་
གཅིག་གོ །དེ་ལྟར་ལས་ཀྱི་གོ་རིམ་ལས། ཡོ་བྱད་རྫས་ཀྱིས་གཞི་བཟུང་ཞིང་། ཏིང་ངེ་
འཛིན་གྱིས་ཁོག་དབུབ་ནས། སྔགས་དང་ཕྱག་རྒྱས་བརྡ་མཚོན་ཞིང་། ཕྲིན་ལས་ཚིག་
གིས་གསལ་གདབ་བོ། །དེ་ལྟར་རྒྱུ་རྐྱེན་འཛོམ་པས་ན། བདག་ཀྱང་མཁའ་ལ་རྩེ་རུ་
ཆིབས། གཞན་ཀྱང་དབྱིངས་སུ་ལྷུན་གྱིས་གྲུབ། ཅེས་བཀའ་སྩལ་ཏོ། །

ཀུན་དབྱིངས་སྐུ་ལྔའི་ཆོ་ག
མདོ་སྡེ།
དེ་ལ་ཡང་ཚངས་པ་གཙུག་ཕུད་ཀྱིས་གསོལ་པ། ཐམས་ཅད་མཁྱེན་པའི་སྟོན་པ་
ལགས། ཉིད་ནི་རྣམ་པ་ཐམས་ཅད་མཁྱེན། འཁོར་འདས་མ་སྒྲིབ་ས་ལེར་གསལ།
བདག་ཅག་རིག་པའི་བློ་རྩལ་ཞན། ཀུན་དབྱིངས་རྒྱལ་བའི་དཀྱིལ་འཁོར་ལས། སྤྱི་རུ་
མཚན་ཉིད་ཟུར་ཙམ་སྟེ། ད་རུང་རྒྱས་པར་ཅུང་མ་ཕྱེད། གཤེན་རབ་འགྲོ་བའི་དོན་
ལ་བྱོན། སེམས་ཅན་དོན་ལ་སྐུ་མི་འཕོངས། ལས་ཀྱི་གོ་རིམ་རྣམ་གསུམ་ལས། དོན་
ཆེད་རྣམ་པ་ལྔ་ཡིས་བསྟན། གང་ལ་གང་དགོས་རིམ་པ་རྣམས། ཉིད་ཀྱི་ཞལ་ནས་
གསུངས་པར་ཞུ་། བདག་ཅག་རྣམས་ཀྱིས་ཞབས་ནས་འདེགས། གཞན་ཡང་དགེ་
བའི་ལས་ལ་སྡོང་། ཚོགས་སྦྱོར་ཡོན་བདག་ཕོ་མོས་འདེགས། མཁོ་མཐུན་བདག་
ཅག་རྣམས་ཀྱིས་བསྒྲུབ། ཅེས་གསོལ་ཏོ། ། དེ་ལ་ཡང་སྟོན་པས་བཀའ་སྩལ་པ། ཉོན་
ཅིག་རྨ་ལོ་གཡུ་ལོ་དང༌། འབྱུང་བ་བཞི་ཡི་གཤེན་བཞི་དང༌། གཙུག་ཕུད་ཅན་གྱི་
གཤེན་བཞི་དང༌། ཁྱེད་རྣམས་ནི་བདག་འགྲོ་བ་མིའི་ཡུལ་དུ་འཁྲུངས་ནས། བསྟན་
པ་སྤེལ་བའི་དུས་ལ་བབས་པས། དུས་དང་སྐབས་སུ་འཛོམ་ཞིང༌། ཉིད་ལས་ཉིད་དུ་
སྤྲུལ་པའི་འཁོར་གྱི་དང་པོ། ཐུགས་སྲས་ཀྱི་དམ་པ་རྣམས་ཡིན་པས། དེ་ཡང་བསྟན་
པའི་ཆ་ལ་གནས་ཤིང་། བསྟན་པ་རྗེས་སུ་འཛིན་དགོས་པ་ཡིན་པས། གོ་རིམ་དང་
བྱེ་བྲག་ནི་བདག་གིས་རྒྱས་པར་བསྟན་འཚལ་གྱིས། བརྩོན་འགྲུས་དང་ཉེར་ལེན་ནི།
ཁྱེད་རྣམས་ཀྱིས་ཤིན་ཏུ་བརྩོན་པར་གྱིས་ཤིག །རབ་ཏུ་བསྒྲུབ་པར་གྱིས་ཤིག །རིགས་
ཀྱི་བུ་དེ་ནི་འདི་ལྟ་སྟེ། དང་པོ་ཀ་ན། སེམས་ཅན་རྣམས་སྒྲིབ་གཉིས་བྱང་ཞིང་ཚོགས་
གཉིས་རྫོགས་པའི་བྱ་བ་ལ། རྫས་དང་ཡོ་བྱད་མ་ལུས་པ་བསགས་དགོས་པ་ཡིན་
པས། དེ་ལ་ཡང་གསུམ་སྟེ། ལྷ་མི་འཚོ་བའི་ཡོ་བྱད་དང་། བདེར་གཤེགས་མཆོད་
པའི་ཡོ་བྱད་དང་། རིགས་དྲུག་སྦྱིན་པའི་ཡོ་བྱད་དང་གསུམ་མོ། །དེ་ཡང་དང་པོ་
གཞི་མ། ལྷ་མི་འཚོ་བའི་ཡོ་བྱད་བསགས་ཏེ། རང་རང་གི་འབྱོར་ལྡན་དང་། བསོད་
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ནམས་གང་ཡོད་ཀྱི་སྒོ་ནས། འབྲུ་སྣ་དང་། དཀར་གསུམ་དང་། མངར་གསུམ་དང་།
ཀ་ར་དང་། བུ་རམ་དང་། སྦྲང་རྩི་དང་། ལི་རྒུན་དང་། ཤིང་ཏོག་དང་། ཏིལ་མར་
དང་། འབྲུ་མར་དང༌། རྩི་མར་དང་། བ་དཀར་གྱི་འོ་མ་དང་། ར་དཀར་གྱི་འོ་མ་
སོགས་དྭངས་འདྲེན་ཟས་ཀྱི་འཚོ་བ་ལ། མ་ཚང་བ་མེད་པ། རོ་མཆོག་བརྒྱ་དང་ལྡན་
པ། ཕུན་སུམ་ཚོགས་པ། ལྷའི་ཞལ་ཟས་སྤྱད་ན་སྨེ་བ། བཀུར་ན་ཡང་བ། དྭངས་ག་
འདྲེན་པ། ཡི་ག་བདེ་བ། གསོལ་ཁ་བྲོད་པ། དེ་ལྟ་བུའི་ལོངས་སྤྱོད་དཔག་ཏུ་མེད་
པར་བསགས་སོ། །
༧ གཉིས་པ་བདེར་གཤེགས་མཆོད་པའི་རྫས་རྣམ་པ་གསུམ་སྟེ། དཀྱིལ་འཁོར་
བཅའ་གཞིའི་རྫས་དང་། མངའ་དབུལ་ཞལ་བསྲོའི་རྫས་དང་། དགྱེས་བསྐྱེད་མཆོད་
ཡོན་གྱི་རྫས་དང་གསུམ་མོ། །དེ་ལ་དང་པོ་དཀྱིལ་འཁོར་བཅའ་གཞིའི་རྫས་ལ།
གཙང་མའི་དཀར་མཆོད་དང་། ཤིང་ཤུན་གྱི་ཐིག་ཐག་དང་། རིན་པོ་ཆེའི་ཐིག་ཕོར་
དང་། གནམ་ལྕགས་ཀྱི་ངར་སོ་དང་། ལྕགས་ཀྱི་འཇོར་ཆེན་དང་། བསེ་ཡི་གཡག་པ་
དང་། དུང་གི་བྲེ་བ་དང་། རིན་པོ་ཆེའི་ཕག་གུ་དང་། ཆུ་གཙང་སྤོས་ཀྱི་ཆག་ཆག་ལ་
སོགས་རྩིག་པའི་རྫས་དང༌། ཐིག་དང་ཐིག་ཐག་དང་ཐིག་འཇོར་དང་། ས་ཚོན་ལ་
སོགས་དཀྱིལ་འཁོར་འབྲི་བའི་རྫས་དང་། རྔ་གཤང་དང་རོལ་མོ་དང་མཚེ་ཉུང་ལ་
སོགས་མཚམས་བཅད་ཀྱི་རྫས་དང་། དར་དཀར་གྱི་ཅོག་ཞུ་དང་། སྟོད་གཡོག་དང་།
སྨད་ཤམ་དང༌། སྐུ་ཆིངས་དང༌། རེག་ཕྲེང་དང་། དབུ་རྒྱན་དང་། དབུ་ཐོད་དང་།
ཕྱག་གདུབ་དང༌། ཞབས་གདུབ་དང་། གཙང་གོས་དང་། གཙང་ལྷམ་དང་། ཕྱག་
རྒྱའི་ཕུ་དུང་དང་། གཙང་ཆུ་དང་། མཚལ་སྤོས་ལ་སོགས་གཙང་མའི་ཆས་རྣམས་
དང༌། བུམ་པ་དང་། མེ་ལོང་དང༌། མདའ་དར་དང་། རྒྱལ་མཚན་དང༌། རལ་ཀྱུ་
དང༌། བླ་བྲེ་དང་། ཡོལ་བ་དང་། གདུགས་དང་། ཕྱེ་མ་དང་། འཕུར་མ་ལ་སོགས་
78

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཏེ་དཀྱིལ་འཁོར་གྱི་རྒྱན་རྫས་རྣམས་སོ། །
༧ གཉིས་པ་མངའ་དབུལ་ཞལ་བསྲོའི་རྫས་ལ། གཙང་མའི་ཆབ་ལྔ་དང་། མཚལ་
སྤོས་ཀྱི་དུད་པ་དང་། དར་དཀར་གྱི་ཞལ་ཕྱིས་དང་། དུང་གི་སོ་མང་དང་། དངུལ་
གྱི་ཐུར་མ་དང༌། གཡུ་ཡི་པད་ལོ་དང༌། ཟངས་ཁུག་པད་མ་དང་། ལྷབ་ལྷུབ་ན་
བཟའ་དང་། ལྷ་གཉེན་གྱི་ཤེལ་སྒོང་དང་། རིན་ཆེན་གཏེར་བརྒྱད་དང་། རིན་ཆེན་
ནོར་བདུན་དང་། བཀྲ་ཤིས་རྫས་བརྒྱད་དང་། བདུད་རྩིའི་ཞལ་ཟས་དང་། དཀར་
གསུམ་མངར་གསུམ་དང་། འབྲུ་བཅུད་ལོ་ཏོག་དང༌། འདོད་འཇོའི་བ་མོ་དང་།
དུང་གི་གླང་པོ་དང༌། སྨྲ་མཁན་ནེ་ཙོ་དང་། གསུང་སྙན་ཁུ་བྱུག་དང་། མེ་ཏོག་མནྡཱ་
ར་བ་ལ་སོགས་ཏེ། མངའ་དབུལ་ཞལ་བསྲོའི་རྫས་རྣམས་སོ། །
༧ གསུམ་པ་དགྱེས་བསྐྱེད་མཆོད་ཡོན་གྱི་རྫས་ལ། གདུགས་དང་། རྒྱལ་མཚན་
དང་། བ་དན་དང་། ལྷབ་ལྷུབ་དང་། ཕྱེ་མ་དང་། འཕུར་མ་དང༌། སིལ་སྙན་
དང༌། རྔ་གཤང་དང་། རོལ་མོ་དང༌། རྟ་དང༌། གླང་པོ་དང་། མ་ཧེ་དང༌། ཁྱུ་
མཆོག་དང༌། དཀར་གསུམ་དང་། མངར་གསུམ་དང་། སྤྱན་གཟིགས་དང༌། མར་
མེ་དང༌། མེ་ཏོག་དང༌། སྤོས་དང༌། ལྷ་སངས་དང་། ཞལ་ཟས་དང་། མཆོད་
གཏོར་ཆ་དགུ་ལ་སོགས་ཏེ། དགྱེས་བསྐྱེད་མཆོད་ཡོན་གྱི་རྫས་སོ། །ཐ་མ་རིགས་དྲུག་
སྦྱིན་པའི་རྫས་ལ། འདོད་པའི་དམིགས་རྫས་སྣ་ཚོགས་ཏེ། མིག་ལ་སྡུག་པ་དང་།
རྣ་བ་ལ་སྙན་པ་དང་། སྣ་ལ་ཞིམ་པ་དང༌། རོ་ལ་མངར་བ་དང༌། རེག་ལ་འཇམ་
པ་དང་། ཡིད་ལ་འཐད་པ་ལ་སོགས་ཏེ། འདོད་པའི་ཡོན་ཏན་སྣ་ཚོགས་སོ། །དེ་
ལྟར་མཆོད་སྦྱིན་གྱི་རྫས་ལ་མ་ཚང་བ་དང་མ་འཚོགས་པ་མེད་པར་བསགས་སོ། །དེ་
ནི་མཆོད་སྦྱིན་རྫས་དང་ཡོ་བྱད་བསགས་པ་བསྟན་པའོ། །ཞེས་གསུངས་ཏེ། འཁོར་
རྣམས་ཀྱིས་ཕུན་སུམ་ཚོགས་པའི་ཡོ་བྱད་ཐམས་ཅད་ཚང་བར་བསགས་སོ། །
79

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
༧ དེ་ནས་ཡང་སྟོན་པས་ཐོག་མར་གཞི་བསླང་བའི་ཆོ་ག་མཛད་དེ། སྟོན་པ་ཉིད་
ཆ་ལུགས་ལྔ་ལྡན་གྱི་ཕྱག་རྒྱ་མཛད་དེ། མདུན་དུ་རིན་པོ་ཆེའི་སྣོད་བཟང་དུ། འབྲུ་
སྣའི་བཤོས་གཙང་ཆ་ལྔ་དང་། གཙང་མའི་ཕུད་རྒོད་རྣམས་བཤམས་ནས། ཕྱག་རྒྱ་
བདུད་རྩིའི་བུམ་པ་རུ་བཅའ་ནས་སྔགས་བརྗོད་པ། ཨ་ཨོཾ་ཧཱུྃ་རཾ་ཛ། ཨོཾ་ན་མ་གཡུ་
འབྲང་བདུད་རྩི་དྲུང་ཟད་རི་རྭང་སརྦ་སད་དོ། །ཁ་ཁ་ཐིམ་ཐིམ་ཡེ་སྭཱཧཱ། ཞེས་འདོད་
ཡོན་གྱི་གཏོར་མ། ཕུན་སུམ་ཚོགས་པ་རུ་བྱིན་གྱིས་རླབས་ནས། ཚིགས་སུ་བཅད་དེ་
གསུངས་པ། ན་མོ་དིང་གི་གཙང་མའི་གནས་འདི་རུ། དད་པ་དང་ནི་དམ་ཚིག་གིས།
ཚུར་གཤེགས་ཚུར་བྱོན་མངའ་དབང་ཚོགས། སྟོང་ཁམས་ཡོངས་ལ་དབང་སྒྱུར་ཞིང་།
འཇིག་རྟེན་གཏོས་ཀྱི་མངའ་བདག་མཛད། འཛམ་གླིང་རིན་ཆེན་གཞལ་ཡས་ན།
གླིང་བཞི་ཡོངས་ལ་ཁྱབ་པ་ཡི། ས་བདག་ཁྱབ་པ་དབང་ཆེན་ཏེ། གཙང་ཀུན་གསེར་
གྱི་འཁོར་ལོ་བསྒྱུར། ལྟོ་འཕྱེ་ཆེན་པོ་ས་ཡི་བདག ། ལྷ་མོ་བརྟན་མས་བུམ་པ་ཐོགས།
རྒྱལ་བློན་བཙུན་མོ་བླ་མཁྱེན་དང༌། སྤར་ཁམས་ལོ་བསྐོར་སྨེ་བ་གླིང་། འབྱུང་བ་
ལྔ་ཡི་ལྷ་མོ་ལྔ། མཚལ་སྟག་གཡུ་ཡི་བྱ་རོག་ཅན། བྱ་དམར་མེ་ཡི་འདབ་གཤོག་
ཅན། རུ་སྦལ་གསེར་གྱི་དྲང་འབྲུམ་ཅན། གཡུ་འབྲུག་མཚལ་གྱི་ཟེ་བ་ཅན། གྲོལ་བུ་
ལྷ་ལྔ་འཁོར་དང་བཅས། ས་བདག་ཀླུ་གཉན་གཏོད་ཀྱི་ཚོགས། དེ་རིང་གཙང་མའི་
གནས་འདི་རུ། མཆོད་པའི་ཡོ་བྱད་རྒྱན་བཤམས་པ། འབྲུ་སྣའི་བཤོས་གཙང་ཡུ་ཏི་
ཕུད། དཀར་མངར་འདོད་ཡོན་རིན་ཆེན་གཏེར། དམིགས་པའི་ལོངས་སྤྱོད་རྒྱན་
འབུལ་གྱིས། དགྱེས་པའི་ཚུལ་གྱིས་བཞེས་སུ་གསོལ། ཁྱེད་ལ་འཕྲིན་ལས་བཅོལ་བ་
ནི། བདག་དང་རྒྱུ་སྦྱོར་ཡོན་བདག་གིས། བདེར་གཤེགས་གཞལ་ཡས་གནས་རྩིག་
ན། བཀྲ་ཤིས་ས་གནས་སྩལ་དུ་གསོལ། ཅེས་གསུངས་ཏེ། གཙང་མའི་མཆོད་པ་
ཕུལ་བས། ས་བདག་ལྕམ་དྲལ་འཁོར་དང་བཅས་ནས། སྟོན་པའི་དྲུང་དུ་འཁོད་དེ།
80

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
བརྟན་པའི་གཞི་གནས་དང་དངོས་གྲུབ་ཕུལ་ལོ། །དེ་ནི་གཞི་གནས་བསླང་བའི་ཆོ་ག་
བསྟན་པའོ། །
དེ་ནས་ཡང་དཀྱིལ་འཁོར་རྩིག་པའི་ཆོ་ག་མཛད་དེ། དེ་ལ་ཡང་དོན་རྣམ་པ་
ལྔ་སྟེ། གནམ་ཐིག་གདབ་པ་དང༌། ས་བརྐོ་བ་དང༌། དཀྱིལ་འཁོར་རྩིག་པ་དང་།
ཕྲད་གཏང་བ་དང་། ཆག་ཆག་གདབ་པའོ། ། དེ་ལ་ཐོག་མར་གནམ་ཐིག་གདབ་
པ་ལ། ཕྱག་རྒྱ་གཡས་གཡོན་དུ་བསྒྱུར་ཞིང༌། ཐལ་མོ་ཁ་ཕྱེས་ནས་ནམ་མཁའ་ལྟར་
བྱས་ཏེ། སྔགས་བརྗོད་པ། ཨོཾ་ན་མ་མུ་ཡང་སངས་གསལ་ཐིག་ནམ་སངས་གསལ་
སཱཧཱ། ཞེས་པས། དབྱིངས་དང་རང་བཞིན་གྱི་དཀྱིལ་འཁོར་ནམ་མཁའ་ལ་གསལ་
བར་དགོངས་ནས། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་གྱི། ཀུན་དབྱིངས་སྐུ་ལྔ་དབྱིངས་ཀྱི་དཀྱིལ་འཁོར་ན། བདེར་གཤེགས་
ལྷ་ལྔར་གསལ་བའི་ཐུགས་ཀ་རུ། ཁ་དོག་ལྔ་ལྡན་ཡེ་ཤེས་འོད་ཟེར་འཕྲོས། འགྲོ་དྲུག་
དུག་ལྔའི་སྒྲིབ་པ་སྦྱང་སླད་དུ། མི་འགྱུར་དབྱིངས་ནས་ཐིག་ཆེན་འོད་སྤྲོས་ལ། རང་
བཞིན་མཁའ་ལ་ཐིག་ཆེན་གསལ་བར་མཛོད། ཤར་གྱི་ཕྱོགས་ཀྱི་ཐིག་ཐག་ནི། གསལ་
བ་རང་འབྱུང་ཐུགས་ཀ་ནས། མེ་ལོང་ཡེ་ཤེས་ཐིག་ཐག་སྟེ། བ་རབ་གླིང་བཞིས་ཐིག་
ཟུངས་ལ། གཏེར་འཛིན་ལྷ་མོས་ཐིག་ཐོབ་ཅིག །གཏེར་འཛིན་ལྷ་མོས་ཐིག་གདབ་
པས། སྣང་སྲིད་སྐྱེ་འགྲོ་བརྟན་པའི་གཞི། འབྱུང་བ་ས་ཡི་དཀྱིལ་འཁོར་གསལ། བྱང་
གི་ཕྱོགས་ཀྱི་ཐིག་ཐག་ནི། དགེ་ལྷ་གར་ཕྱུག་ཐུགས་ཀ་ནས། མཉམ་ཉིད་ཡེ་ཤེས་ཐིག་
ཐག་སྟེ། བ་རབ་གླིང་རྩོལ་ཐིག་ཟུངས་ལ། ཐོར་ཅོག་རིང་མོས་ཐིག་ཐོབ་ཅིག །ཐོར་
ཅོག་རིང་མོས་ཐིག་གདབ་པས། སྣང་སྲིད་སྐྱེ་འགྲོ་བྱིང་བ་གསིང་། འབྱུང་བ་རླུང་གི་
དཀྱིལ་འཁོར་གསལ། ནུབ་ཀྱི་ཕྱོགས་ཀྱི་ཐིག་ཐག་ནི། བྱེ་བྲག་དངོས་མེད་ཐུགས་ཀ་
ནས། སོར་རྟོགས་ཡེ་ཤེས་ཐིག་ཐག་སྟེ། ཁྲི་རྨོང་རྒྱལ་བས་ཐིག་ཟུངས་ལ། ཚངས་སྟང་
8

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དམར་མོས་ཐིག་ཐོབ་ཅིག །ཚངས་སྟང་དམར་མོས་ཐིག་གདབ་པས། སྣང་སྲིད་སྐྱེ་
འགྲོ་བཅུད་དུ་སྨིན། འབྱུང་བ་མེ་ཡི་དཀྱིལ་ཁོར་གསལ། ལྷོ་ཡི་ཕྱོགས་ཀྱི་ཐིག་ཐག་ནི།
དགའ་བ་དོན་གྲུབ་ཐུགས་ཀ་ནས། བྱ་གྲུབ་ཡེ་ཤེས་ཐིག་ཐག་སྟེ། ལྡེ་བོ་གསུང་ཆེན་
ཐིག་ཟུངས་ལ། ཏིང་ནམ་སྔོན་མོས་ཐིག་ཐོབ་ཅིག །ཏིང་ནམ་སྔོན་མོས་ཐིག་གདབ་
པས། སྣང་སྲིད་སྐྱེ་འགྲོའི་བག་ཆགས་བཀྲུ། འབྱུང་བ་ཆུ་ཡི་དཀྱིལ་འཁོར་གསལ།
ཅེས་གདབ་པའི་ཚུལ་བྱའོ། །
དེ་ནས་དཀྱིལ་འཁོར་གྱི་ས་བརྐོ་བ་དང་སྦྱང་བར་བྱ་སྟེ། ཕྱག་རྒྱ་ལྕགས་ཀྱུ་བསྒྲིལ་
མའི་ཚུལ་དུ་བྱས་ནས་སྔགས་བརྗོད་པ། ཨོཾ་ན་མ་སརྦ་སཱ་ཏི་ཀུ་ཡ། དངོས་གྲུབ་རདྨ་
སིདྡྷིཧཱུཾ་འདུ། ཞེས་པས་སའི་བཅུད་དང་དངོས་གྲུབ་མ་ལུས་པ་བསྡུས་པར་བསམ་ལ།
ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ནས།
རིན་ཆེན་གསེར་གྱི་ས་གཞི་བདེ་ལེགས་ལ། བརྐོ་ཞིང་བཅད་དང་བརྡུང་བ་མི་འཚལ་
ཏེ། སེམས་ཅན་ཉོན་མོངས་སྒྲིབ་པ་སྦྱང་སླད་དུ། ས་གཞི་རིན་ཆེན་བརྐོ་ཞིང་སྦྱང་
བར་བགྱི། དངོས་གྲུབ་མ་ལུས་དུས་འདིར་སྩལ་དུ་གསོལ། ཅེས་བརྐོ་ཞིང་སྦྱང་བའོ། །
དེ་ནས་རྩིག་པ་བྱ་སྟེ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན།
དབྱིངས་ཀྱི་དཀྱིལ་འཁོར་ཡེ་ནས་ལྷུན་རྫོགས་ལ། སྒོ་གསུམ་རྩོལ་བས་བསྒྲུབ་ཏུ་མི་
འཚལ་ཏེ། སེམས་ཅན་ཐེག་པ་རིམ་པར་བགྲོད་པའི་ཕྱིར། རྡུལ་ཚོན་དཀྱིལ་འཁོར་
རྨོངས་ནས་བརྩིག་པར་བགྱི། ཕོ་བྲང་གཞལ་ཡས་ཆེན་པོ་གྲུབ་གྱུར་ཅིག །ཅེས་རྩིག་
པར་བྱའོ། །དེ་ནས་རིན་པོ་ཆེ་སྣ་ལྔས་འཕྲད་སྩལ་ཏེ། བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་དགོས་འདོད་འབྱུང་བ་ལ། རིན་ཆེན་
སྣ་ལྔའི་འཕྲད་སྩལ་མི་འཚལ་ཏེ། སེམས་ཅན་དགོས་འདོད་ཕུན་སུམ་ཚོགས་པའི་ཕྱིར།
རིན་ཆེན་སྣ་ལྔའི་འཕྲད་ཀྱང་སྩལ་བར་བྱ། བསོད་ནམས་ལོངས་སྤྱོད་གཏེར་དང་ལྡན་
82

མདོ་སྡེ། ། ཀུན་དབྱིངས་སྐུ་ལྔའི་ཆོ་ག
གྱུར་ཅིག །ཅེས་འཕྲད་བཏང་ངོ༌། ། །
དེ་ནས་ཆག་ཆག་གདབ་སྟེ། དྲི་བཟང་གི་སྨན་སྤོས་དང་། གཙང་ཆབ་བཏབ་ནས།
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་ཡེ་ནས་
དག་པ་ལ། གཙང་མའི་ཚན་གྱི་ཆག་ཆག་མི་འཚལ་ཏེ། སེམས་ཅན་ཉོན་མོངས་དྲི་
མ་དག་བྱའི་ཕྱིར། གཙང་མའི་ཚན་དང་སྤོས་ཀྱི་ཆག་གདབ་པས། སེམས་ཅན་ཉོན་
མོངས་སྡིག་སྒྲིབ་དག་གྱུར་ཅིག །ཅེས་ཆག་ཆག་གདབ་སྟེ། དཀྱིལ་འཁོར་རྩིག་པའི་ཆོ་
ག་བསྟན་པའོ། ། །
དེ་ནས་ཡང་སྟོན་པས་དཀྱིལ་འཁོར་གྱི་ཐིག་གདབ་པར་མཛད་དེ། ཤི་ཤོན་གཙང་
མའི་ཐིག་ཐག་ལ། ག་བུར་དང་མཚལ་གྱིས་བྱུག་ནས། ཕྱག་རྒྱ་མ་འདྲེས་མཉམ་
པ་ཞེས་བྱ་བ་མཐེབ་མཛུབ་སྦྱར་ཏེ། གཡས་པ་བརྐྱངས་ཤིང་གཡོན་པ་ཐུགས་ཀར་
གཏད་ནས་སྔགས་བརྗོད་པ། ཨོཾ་ན་མ་སརྦ་དྲུང་མུ་པུར་པ་ཧ་ར་འགྲིག་ཧཱུཾ་སྭཱཧཱ། ཞེས་
པས་ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
གྱི། ཀུན་དབྱིངས་སྐུ་ལྔ་རྫོགས་པའི་དཀྱིལ་འཁོར་ནས། ལྷ་ལྔ་སྐུ་ལྔ་ཕྱག་རྒྱའི་འོད་
སྤྲོས་ལ། རྡུལ་ཚོན་དཀྱིལ་འཁོར་བྱིན་གྱིས་བརླབ་ཏུ་གསོལ། བོན་ཉིད་དབྱིངས་ནས་
རང་བཞིན་ལྷུན་ལ་རྫོགས། འགྲོ་བའི་དོན་དུ་མཁའ་ལ་ཅིར་ཡང་སྤྲུལ། མ་གཡོས་
མ་བཅོས་ངང་ལ་མཉམ་པར་རྫོགས། དོན་གཉིས་མཐར་ཕྱིན་མངོན་པར་བྱང་ཆུབ་
པའི། ཀུན་དབྱིངས་སྐུ་ལྔ་ལྷ་དགུ་གཙོ་དང་འཁོར། མཁྱེན་པའི་དབྱིངས་ནས་བརྩེ་
བའི་འོད་སྤྲོས་ལ། ཐབས་ཆེན་མཁའ་ལ་ཐུགས་ཀྱི་ཐིག་ཐོབ་ཅིག །ཀློང་འདིར་བདེར་
གཤེགས་ཕོ་བྲང་དཀྱིལ་འཁོར་འདིར། གཉིས་སུ་མེད་པ་མ་འདྲེས་གསལ་གྱུར་ཅིག །
ཅེས་ཐིག་གདབ་པར་བྱའོ། ། དེ་ཡང་དང་པོ་དཀར་ཐིག་གདབ་སྟེ། གྲུ་བཞིར་བཅས་
ལ་མཐའ་ཡི་ཐིག་བཞི་གདབ། དེ་ནས་ཕྱོགས་མཚམས་འབྱེད་པའི་ཐིག་བཞི་གདབ།
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མཐའ་ཐིག་སོར་བཞི་གཅལ་ལ་ལྕགས་རིའི་ཚད་དུ་གདབ། དེ་ནས་དབུས་ཀྱི་རྒྱ་གྲམ་
སོ་ནས་བཟུང་ལ་ཕྱི་ནང་རིམ་གསུམ་དབྱེ། བར་སྐོར་བཅུ་རུ་བགོས་ལ་བར་ཐིག་དགུ་
དགུར་གདབ། དེ་ནས་ནང་གི་ཐིག་ཆེན་ལ། ཕོ་བྲང་ཆ་གསུམ་བགོས་ལ་གདུང་ཐིག་
བརྐྱངས། དེ་ནས་སྒོ་ཐིག་བཞི་དང་གདུང་ཐིག་བཞི། ཕྱི་ཡི་ཅོག་ཆེན་སྲོག་ཤིང་ཐིག །
གདུང་ཐིག་གཡས་གཡོན་སོར་རེ་སྐྱོར་དུ་གདབ། གདུང་བར་དཀྱིལ་ནས་བཟུང་ལ་
ཕོ་བྲང་གཞུང་ཐིག་བརྐྱངས། གདུང་ཐིག་སོ་ནས་བཟུང་ནས་ཕོ་བྲང་ཚངས་པའི་ཐིག་
བརྒྱད་གདབ། དེ་ནས་དམར་གྱི་འབྱེད་ཐིག་གདབ་སྟེ། དབུས་ཀྱི་ཕོ་བྲང་གླིང་དགུ་
ལ། ཕྱོགས་རེར་ཆ་གསུམ་བགོས་ལ་ཐིག་བཞི་གདབ། དེ་ནི་ཕོ་བྲང་ཕྱི་ནང་འབྱེད་
ཐིག་གོ །དེའི་ཕྱི་སྐོར་དྲུག་ཏུ་བགོས་ལ་ལྔ་ལྔ་ཉི་ཤུ་གདབ། དེ་ལྟར་མཐའ་ཐིག་བཞི་
དང་ཚངས་ཐིག་བཞི། ལྕགས་རི་བཞི་དང་བར་སྐོར་བཞི། ནང་སྐོར་བཞི་དང་གདུང་
ཐིག་བཞི། གདུང་སྐྱོར་བརྒྱད་དང་གདུང་འབུར་བཞི། ཕོ་བྲང་འབྱེད་པའི་ཚངས་
ཐིག་བརྒྱད། དེ་ལྟར་བཞི་བཅུ་རྩ་བཞི་ནི། ཐིག་ཆེན་ཡིན་པས་དཀར་པོ་གདབ། བར་
ཐིག་སུམ་ཅུ་རྩ་དྲུག་ནི། འབྱེད་ཐིག་ཡིན་པས་དམར་པོ་གདབ། ཐིག་ཕྲན་བཞི་བཅུ་
རྩ་གཉིས་ཀྱང་། འབྱེད་ཐིག་ཡིན་པས་དམར་པོ་གདབ། བར་ཐིག་ཟར་ཚགས་འབྱེད་
ཐིག་བརྒྱད། གསལ་ཐིག་ཡིན་པས་དཀར་པོ་གདབ། དེ་ལྟར་བརྒྱ་དང་ཉི་ཤུ་ནི། ལྷ་
ཡི་གྲངས་སུ་ངེས་པར་གདབ། ནང་གི་ཕོ་བྲང་གླིང་དགུ་ལ། སྐོར་ཐིག་རིམ་པ་གསུམ་
དུ་བསྐོར། གདན་ཐིག་ཡིན་པས་འཁོར་བར་བྱ། ཅེས་གསུངས་ཏེ། ཐིག་གདབ་པ་
བསྟན་པའོ། །
དེ་ནས་ཡང་སྟོན་པས་དཔོན་གསས་འཁོར་དང་བཅས་པ། གཙང་མའི་ཆས་སུ་
འཇུག་པའི་ཆོ་ག་མཛད་དེ། དེ་ལ་ཡང་དོན་རྣམ་པ་བཞི་སྟེ། སྙན་གསན་དབབ་
པ་དང་། མཚམས་བཅད་པ་དང་། དག་ཚངས་བྱ་བ་དང་། ཆས་གོས་གསོལ་བ་
84

མདོ་སྡེ། ཀུན་དབྱིངས་སྐུ་ལྔའི་ཆོ་ག
དང་བཞིའོ། །དེ་ལ་ཐོག་མར་སྙན་གསན་དབབ་པ་ལ། ཕྱག་རྒྱ་སྒྲོན་མེ་ལྟར་གུང་
མོ་གཉིས་ཀྱི་རྩེ་མོ་སྤྲད་ལ་སྔགས་བརྗོད་པ། བསྔོ་ༀ་ན་མ་ཨ་དཀར་གསལ་འབར་
ཧ་ར་སད་སལེ་འོད་དེ་སྭཱཧཱ། ཞེས་པས་བདག་གི་ཐུགས་ལས་འོད་ཟེར་སྒྲོན་མེ་ལྟ་
བུར་གསལ་ལ་མྱུར་བ་ཞིག་འཕྲོས་པས། དབྱིངས་ནས་བདེ་བར་གཤེགས་པའི་ཐུགས་
དམ་རྒྱུད་བསྐུལ་བར་བསམ་ལ། རྔ་གཤང་དང་རོལ་མོའི་སྒྲ་བསྒྲག་ནས། ཚིགས་
སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། སྐུ་ལྔ་
རྫོགས་པའི་དཀྱིལ་འཁོར་ན། ཀུན་དབྱིངས་གཙོ་བོ་ཀུན་ཏུ་བཟང༌། ཀུན་ཁྱབ་ནམ་
མཁའི་གཟི་མདངས་ཅན། ལྷ་བརྒྱད་གཙོ་འཁོར་བརྒྱ་ཉི་ཤུ། མི་མངོན་དབྱིངས་ནས་
སྙན་གསན་གྱིས། འགྲོ་བའི་དོན་ལ་ཐུགས་དགོངས་ལ། དུས་འདིར་བདག་ལ་གསན་
དུ་གསོལ། ཁྱེད་ནི་ཐུགས་རྗེའི་ངང་ཚུལ་ཅན། བདག་ཅག་སེམས་ཅན་མ་རིག་པ།
གཉིས་སུ་མེད་པའི་དམ་ཚིག་ཅན། བདག་གི་ཏིང་འཛིན་སྟོབས་དང་ནི། དེ་བཞིན་
ཉིད་ཀྱི་སྟོབས་ཀྱིས་ནི། ཡིད་ཀྱི་དམིགས་པའི་གནས་འདི་རུ། འཁོར་བཅས་མ་ལུས་
གཤེགས་སུ་གསོལ། ཁྱེད་ནི་ཡེ་ཤེས་སྤྱན་ཅན་ཏེ། མགོན་དུ་གྱུར་ལ་ཕྱག་འཚལ་ལོ། །
བདག་ཅག་སེམས་ཅན་མ་རིག་པ། ཁྱེད་ཀྱི་ཐུགས་རྗེས་བཟུང་དུ་གསོལ། ཐོག་མའི་
དུས་མཐའ་མེད་པ་ནས། ད་ལྟའི་དུས་འདི་ཡན་ཆད་དུ། སྡིག་པ་མི་དགེ་ཅི་བགྱིས་པ།
མི་དགེའི་ལས་རྣམས་སོ་སོར་བཤགས། དགེ་བ་ཀུན་གྱི་རྗེས་སུ་འབྲེང་། བག་ཆགས་
སྒྲིབ་པ་བྱང་གྱུར་ཅིག །ཅེས་སྒྲ་སྣ་ཚོགས་ཀྱིས་སྙན་གསན་དབབ་བོ། །
དེ་ནས་མཚམས་བཅད་དེ། ཕྱག་རྒྱ་གཡས་གཡོན་དུ་སྡིག་མཛུབ་གདེང་ནས་
སྔགས་བརྗོད་པ། བསྭོ་ཨོྃ་ཉེ་ལོ་ཡོ་ཀྲོ་ཏ་ཀྲོ་ཏ། རུ་རུ་རུ་རུ། སྤུ་རུ་སྤུ་རུ། ཛཱ་ལ་ཛཱ་
ལ། ཏི་སྟ་ཏི་སྟེ། ཡ་མན་ཐོར་རྩེ་པྲ་མོ་ཧཱ། ཞེས་པས། མཚེ་ཡུངས་དང་གསེར་ཛ་
ཐོགས་ནས། ཚིགས་སུ་བཅད་དེ་གསུངས་པ། ཨོ་དིང་གི་གཙང་མའི་གནས་འདི་
85

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རུ། བགེགས་ཆེན་བསམ་པ་ངན་གཏང་བའི། བར་དུ་གཅོད་པའི་གདོན་རྣམས་དང་།
གནོད་པར་བྱེད་པའི་བགེགས་རྣམས་ཀུན། བགེགས་ཀྱི་སྦྱོར་བ་རྒྱུན་ཆོད་ལ། རང་
རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན། ཨོཾ་བདག་གི་ཏིང་
འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡུངས་དཀར་རྒྱལ་པོ་འདི་
དག་ཀྱང་། ཁྲོ་བོའི་མཆོག་སྟེ་བགེགས་ལ་དཔའ། གསེར་གྱི་མདོག་སྟེ་སྔགས་ཀྱི་མདའ།
འདི་དག་སྔགས་ཏེ་བྲིམས་པ་ཡིས། ཤར་གྱི་ཕྱོགས་ནས་བགེགས་འདུལ་བའི། ཁྲོ་བོ་
ཆེན་པོ་དྲུང་མུ་ཡ། གསེར་མདོག་མེ་ཡི་གཤོག་པ་ཅན། ཕྱག་མཚན་གསེར་གྱི་ཛཱ་མར་
བསྣམས། སྤྲུལ་པ་བྱེ་བ་ས་ཡ་འབུམ། གཡུ་དྲུང་རིགས་ཀྱི་ཕོ་ཉ་འགྱེད། བགེགས་ཀྱི་
སྦྱོར་བ་རྒྱུན་ཆོད་ཅིག ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་
སྟོབས་ཀྱིས་ནི། མཚེ་ཡི་རྒྱལ་པོ་འདི་དག་ཀྱང་། ཁྲོ་བོའི་མཆོག་སྟེ་བགེགས་ལ་དཔའ།
གཡུ་ཡི་མདོག་སྟེ་སྔགས་ཀྱི་མདའ། འདི་དག་སྔགས་ཏེ་བྲིམ་པ་ཡིས། བྱང་གི་ཕྱོགས་
ནས་བགེགས་འདུལ་བའི། ཁྲོ་བོ་ཆེན་པོ་ཙཀྲ་ཡ། གཡུ་མདོག་མེ་ཡི་གཤོག་པ་ཅན།
ཕྱག་མཚན་མཚེ་ཡི་མི་ཕོ་བསྣམས། སྤྲུལ་པ་བྱེ་བ་ས་ཡ་འབུམ། ལས་ཀྱི་རིགས་ཀྱི་ཕོ་
ཉ་འགྱེད། བགེགས་ཀྱི་སྦྱོར་བ་རྒྱུན་ཆོད་ཅིག །ཨོཾ་བདག་གི་ཏིང་འཛིན་སྟོབས་དང་ནི།
དེ་བཞིན་ཉིད་ཀྱི་སྟོབས་ཀྱིས་ནི། ཏིལ་གྱི་རྒྱལ་པོ་འདི་དག་ཀྱང་། ཁྲོ་བོའི་མཆོག་སྟེ་
བགེགས་ལ་དཔའ། ཟངས་ཀྱི་མདོག་སྟེ་སྔགས་ཀྱི་མདའ། འདི་དག་སྔགས་ཏེ་བྲིམས་
པ་ཡིས། ནུབ་ཀྱི་ཕྱོགས་ནས་བགེགས་འདུལ་བའི། ཁྲོ་བོ་ཆེན་པོ་ཧ་ལ་ཡ། ཟངས་
མདོག་མེ་ཡི་གཤོག་པ་ཅན། ཕྱག་མཚན་ཏིལ་གྱི་སྒྲོན་མེ་བསྣམས། སྤྲུལ་པ་བྱེ་བ་
ས་ཡ་འབུམ། པདྨའི་རིགས་ཀྱི་ཕོ་ཉ་འགྱེད། བགེགས་ཀྱི་སྦྱོར་བ་རྒྱུན་ཆོད་ཅིག ། ཨོཾ་
བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཉུང་ནག་རྒྱལ་
པོ་འདི་དག་ཀྱང་། ཁྲོ་བོའི་མཆོག་སྟེ་བགེགས་ལ་དཔའ། ལྕགས་ཀྱི་མདོག་སྟེ་སྔགས་
86

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཀྱི་མདའ། འདི་དག་སྔགས་ཏེ་བྲིམས་པ་ཡིས། ལྷོ་ཡི་ཕྱོགས་ན་བགེགས་འདུལ་བའི།
ཁྲོ་བོ་ཆེན་པོ་ཀི་ལ་ཡ། མཐིང་ནག་མེ་ཡི་གཤོག་པ་ཅན། ཕྱག་མཚན་ཡུངས་ཀྱི་རྦབ་
རྒོད་བསྣམས། སྤྲུལ་པ་བྱེ་བ་ས་ཡ་འབུམ། རིན་ཆེན་རིགས་ཀྱི་ཕོ་ཉ་འགྱེད། བགེགས་
ཀྱི་སྦྱོར་བ་རྒྱུན་ཆོད་ཅིག །ཅེས་མཚམས་བཅད་པ་བསྟན་པའོ། །
ད་ནི་དག་ཅིང་གཙང་མར་བྱ་སྟེ། ཕྱག་རྒྱ་དག་ཅིང་གཙང་མའི་ཚུལ་མཛད་ནས་
སྔགས་བརྗོད་པ། ཨོཾ་ན་མ་མང་པ་མང་ཏིང་ནེ་ར་ཤིམ་ཕོད་ས་ལེ་སང་ངེ་ཡེ་སྭཱཧཱ།
ཞེས་པས། རྫས་རྣམས་དག་ཅིང་ཚངས་པར་བསམ་ལ། ཚིགས་སུ་བཅད་དེ་གསུངས་
པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྐྱོན་
གྱི་གངས་རིའི་རྩེ་བཅོམ་ནས། སྐྱོན་རྣམས་ཐམས་ཅད་ཡོན་ཏན་ཏེ། དག་ཅིང་གཙང་
མར་བཤམས་པ་ཡི། བག་ཆགས་སྒྲིབ་སེལ་ཚན་ཆབ་འདི། སྟེང་གི་ལྷ་ཡང་གཙང་
བར་བྱ། འོག་གི་ཀླུ་ཡང་གཙང་བར་བྱ། བར་གྱི་མི་ཡང་གཙང་བར་བྱ། མཆོད་རྫས་
རྣམས་ཀྱང་གཙང་བར་བྱ། གདན་ཁྲི་རྣམས་ཀྱང་གཙང་བར་བྱ། ཆས་གོས་རྣམས་
ཀྱང་གཙང་བར་བྱ། རྫས་རྣམས་ཀུན་ཀྱང་གཙང་གྱུར་ཅིག །ཨོཾ་བདག་གི་ཏིང་འཛིན་
སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། དག་ཅིང་གཙང་མར་སྦྱར་བ་ཡི།
དྲི་ཞིམ་ངད་ལྡན་ཡིད་འོང་སྤོས། སྟེང་གི་ལྷ་ཡང་བསང་བར་བྱ། འོག་གི་ཀླུ་ཡང་
བསང་བར་བྱ། བར་གྱི་མི་ཡང་བསང་བར་བྱ། མཆོད་རྫས་རྣམས་ཀྱང་བསང་བར་
བྱ། གདན་ཁྲི་རྣམས་ཀྱང་བསང་བར་བྱ། ཆས་གོས་རྣམས་ཀྱང་བསང་བར་བྱ། རྗེས་
རྣམས་ཀུན་ཀྱང་བསང་གྱུར་ཅིག །ཅེས་བསང་བར་བྱའོ། །དེ་ནས་ཆས་གོས་གསོལ་
ཕྱག་རྒྱ་རྒྱན་དང་ཆས་རྣམས་གསོལ་བའི་ཚུལ་མཛད་དེ་སྔགས་
བར་མཛད་དེ། 
བརྗོད་པ། ཨོཾ་ན་མ་རདྨ་མུ་ཁྱུང་པྲ་ཕུད་ར་ཙེ་ཚར་ཤིན་ཧ་ར་ཁི་ཁར། ཤི་ཤོན་དར་
རས་ཕམ་ལིང་བིང་ང་ཉི་རི་བྷ་ར་དྲང་འདུ། ཞེས་བརྗོད་ནས་ཚིགས་སུ་བཅད་དེ་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གསུངས་པ། དིང་གི་གཙང་མའི་ཆས་རྣམས་ནི། དབུ་རྒྱན་རིན་ཆེན་འོད་དུ་འབར།
དབུ་ཐོད་གཙང་མའི་ཆས་དང་ལྡན། གཙང་གོས་བག་ཆགས་སྒྲིབ་པ་སེལ། གཙང་
གདན་ཉོན་མོངས་དུག་ལྔ་འཇོམས། དར་དཀར་ཅོག་ཞུ་ཕྱག་རྒྱ་གསང་བའི་གོས།
ཆས་གོས་རྣམ་ལྔ་རིན་ཆེན་འོད་དུ་འབར། དཔོན་གསས་བརྗིད་པའི་རྒྱན་དུ་གསོལ་
བར་བྱ། ཞེས་གཙང་མའི་ཆས་སུ་འཇུག་པར་བྱའོ། །
དེ་ནས་ཡང་སྟོན་པས། སྟ་གོན་གྱི་ཆོ་ག་མཛད་དེ། དེ་ལ་ཡང་དོན་རྣམ་པ་
གསུམ་སྟེ། བདེ་བར་གཤེགས་པའི་མགྲོན་རིགས་སྟ་གོན་ལ་གནས་པ་དང་། རྫས་
དང་ཡོ་བྱད་སྟ་གོན་ལ་གནས་པ་དང༌། དཔོན་གསས་ཡོན་བདག་སྟ་གོན་ལ་གནས་
པ་དང་གསུམ་མོ། །དེ་ལས་ཐོག་མར་མཆོད་གནས་གྱི་མགྲོན་སྟ་གོན་ལ་གནས་པ་
ལ། ཕྱག་རྒྱ་སྙོམས་འཇུག་ཅེས་བྱ་བ་ཐལ་མོ་ཁོང་སྟོང་དུ་སྦྱར་ནས་སེར་མོ་འཁྱུད་དེ་
བཅངས་ནས། མཛུབ་མོ་གཉིས་རྩེ་མོ་སྤྲད་དེ་སྔགས་བརྗོད་པ། ཨོཾ་ན་མ་ཨ་ཨོཾ་ཧཱུྃ་རཾ་
ཛ། སད་ས་ལེ་ལྷན་ནེ་འདུ་འདུ་ས་མ་ཡ་ཛ། ཞེས་པས། གཉིས་སུ་མེད་པའི་དམ་
ཚིག་སེམས་དཔའ་གཅིག་པར་བསམ་ལ། ཚིགས་སུ་བཅད་དེ་གསུངས་པ། བོན་ཉིད་
མི་འགྱུར་གཡུང་དྲུང་དབྱིངས་དཀྱིལ་གྱི། སྐུ་ལྔ་ལྷུན་ལ་རྫོགས་པའི་ཞིང་ཁམས་ན།
ཀུན་དབྱིངས་གཙོ་བོ་ནམ་མཁའི་གཟི་མདངས་ཅན། སྐྱེ་མེད་བོན་སྐུ་ཡབ་ཀྱི་བཀའ་
འཁོར་ནི། བོན་ཉིད་དབྱིངས་ན་བཞུགས་པའི་ལྷ་བརྒྱད་དེ། བདེར་གཤེགས་གཙོ་
འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས།
ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་
འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་ཉིད་དབྱིངས་ནས་
ཚད་མེད་ལྷུན་ལ་རྫོགས། ལོངས་སྤྱོད་རྫོགས་སྐུ་ཡབ་ཀྱི་བཀའ་འཁོར་ནི། རང་བཞིན་
མཁའ་ལ་རྫོགས་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་པར་འགྲོ་བའི་
དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ། འཁོར་
བཅས་སྟ་གོན་ལ་ནི་བཞུགས་སུ་གསོལ། ངང་ལ་མ་གཡོས་མ་བཅོས་མཉམ་པ་ཉིད།
ངོ་བོ་ཉིད་སྐུ་ཡབ་ཀྱི་བཀའ་འཁོར་ནི། མཉམ་ཉིད་ངང་དང་ལྡན་པའི་ལྷ་བརྒྱད་དེ།
བདེར་གཤེགས་གཙོ་འཁོར་སྤྲུལ་པ་བཅས་པ་རྣམས། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་
གསལ་བའི་དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། ཐབས་
དང་ཐུགས་རྗེ་རྫུ་འཕྲུལ་འབྱུང་བའི་གནས། ཅིར་ཡང་སྤྲུལ་སྐུ་ཡབ་ཀྱི་བཀའ་འཁོར་
ནི། ཚོགས་བརྒྱད་ཡེ་ཤེས་རིག་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་
པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་
པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་
དུ། འཁོར་བཅས་སྟ་གོན་ལ་ནི་བཞུགས་སུ་གསོལ། འཕྲིན་ལས་ཐོགས་མེད་མ་རྩལ་
ལྷུན་གྱིས་གྲུབ། མངོན་པར་བྱང་ཆུབ་ཡབ་ཀྱི་བཀའ་འཁོར་ནི། འཕྲིན་ལས་མཐའ་རུ་
ཕྱིན་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་རྣམས། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་པར་འགྲོ་བའི་དོན་དུ་སྤྱན་
འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ། འཁོར་བཅས་སྟ་གོན་
ལ་ནི་བཞུགས་སུ་གསོལ། ཡེ་ཤེས་འོད་ཀྱིས་མ་རིག་མུན་པ་སེལ། སྐུ་གསུམ་མེ་ལྷ་
ཡབ་ཀྱི་བཀའ་འཁོར་ནི། ཚད་མེད་འོད་དང་ལྡན་པའི་ལྷ་བརྒྱད་དེ། བདེར་གཤེགས་
གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་
དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། རང་བཞིན་མཁའ་
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ་ཐབས་ཆེན་རོལ་པའི་སྐུ། མཁའ་འགྱིང་དཀར་པོ་ཡབ་ཀྱི་བཀའ་འཁོར་ནི། རྫུ་
འཕྲུལ་ཐབས་དང་ལྡན་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་༢
བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་པར་
འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ།
འཁོར་བཅས་སྟ་གོན་ལ་ནི་བཞུགས་སུ་གསོལ། ཀུན་སྣང་དང་བས་འགྲོ་བ་ཡོངས་ལ་
ཁྱབ། སྣང་བ་འོད་ལྡན་ཡབ་ཀྱི་བཀའ་འཁོར་ནི། མཐུ་ཆེན་དབང་དང་ལྡན་པའི་ལྷ་
བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་
མོད་ཏིང་འཛིན་གསལ་བའི་དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་
གསོལ། སྟོང་གསུམ་མངའ་དབང་སྲིད་གསུམ་ཁ་ལོ་བསྒྱུར། མགོན་ལྷ་དཀར་པོ་ཡབ་
ཀྱི་བཀའ་འཁོར་ནི། སྣང་སྲིད་འཇིག་རྟེན་སྐྱོང་བའི་ལྷ་བརྒྱད་དེ། བདེར་གཤེགས་
གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་
དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། ལམ་ལྔ་ས་བཅུའི་
ཡོན་ཏན་ལྷུན་ལ་རྫོགས། ཡེ་གཤེན་སེམས་དཔའ་འཁོར་དང་བཅས་པ་རྣམས། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་པར་འགྲོ་བའི་དོན་དུ་སྤྱན་
འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ། འཁོར་བཅས་སྟ་གོན་ལ་
ནི་བཞུགས་སུ་གསོལ། འཇིགས་པའི་སྒོ་གཅོད་ཐར་པའི་ལམ་འབྱེད་པའི། སྒོ་བ་ལྷ་
བརྒྱད་འཁོར་དང་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་
དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། རྒྱལ་བའི་ཞིང་
90

མདོ་སྡེ། ཀུན་དབྱིངས་སྐུ་ལྔའི་ཆོ་ག
འདིར་བཀྲ་ཤིས་བདེ་ལེགས་སྟེར། འཇིག་རྟེན་དཔལ་མགོན་འཁོར་དང་བཅས་པ་
རྣམས། ནངས་པར་ཡོན་ཏན་མགྲོན་དུ་སྤྱན་འདྲེན་ན། དོ་མོད་བཀྲ་ཤིས་གཙང་མའི་
གནས་འདི་རུ། འཁོར་བཅས་སྟ་གོན་ལ་ནི་གནས་པར་མཛོད། འཇིག་རྟེན་ཁམས་
ན་མཐུ་དབང་དྲེགས་པའི་བདག །ལྷ་སྲིན་སྡེ་བརྒྱད་འཁོར་དང་བཅས་པ་རྣམས།
ནངས་པར་ལན་ཆགས་མགྲོན་དུ་སྤྱན་འདྲེན་ན། དོ་མོད་གདུག་སེམས་ངན་པའི་
ཚོགས་བོར་ལ། འཁོར་བཅས་སྟ་གོན་ལ་ནི་གནས་པར་མཛོད། རབ་འབྱམས་ཞིང་
དུ་གདུལ་བའི་ཞིང་གྱུར་པའི། སྐྱེ་བཞི་རྒྱུད་ལྔ་རིགས་དྲུག་བར་མ་དོ། །ནངས་པར་
སྙིང་རྗེའི་མགྲོན་དུ་སྤྱན་འདྲེན་གྱིས། དོ་མོད་དགའ་དང་མོས་པའི་སེམས་བསྐྱེད་ལ།
འཁོར་བཅས་སྟ་གོན་ལ་ནི་གནས་པར་མཛོད། ཅེས་མགྲོན་བཞི་སྟ་གོན་ལ་གནས་
པར་བསྟན་པའོ། །
ད་ནི་རྒྱན་རྫས་སྟ་གོན་ལ་གནས་པར་བྱ་སྟེ། ཐོག་མར་རིན་ཆེན་སྣ་ལྔའི་བུམ་
པ། ཚན་དང་སྤོས་ཀྱིས་བསང་ནས། ཕྱག་རྒྱ་བདུད་རྩི་བུམ་པ་རུ་བཅའ་ལ་སྔགས་
བརྗོད་པ། བསྭོ་ༀ་ན་མ་མུ་ཁྱུང་པྲ་ཕུད་ཤིན་ཤོན་དར་རས་ས་ལེ་སང་ངེ་སྭཱཧཱ། གཡུ་
འབྲང་བདུད་རྩི་རདྨ་བྲོ་འདུ། ཞེས་པས། བུམ་པ་གཞལ་ཡས་སུ་བྱིན་གྱིས་བརླབས་
ལ། ཚིགས་སུ་བཅད་དེ་གསུངས་པ། རིན་ཆེན་བུམ་པ་བཀྲ་ཤིས་གཞལ་ཡས་ཁང་།
ངོ་བོ་སྟོང་པ་བོན་ཉིད་བདེ་བའི་དབྱིངས། སྨན་དང་ཆུ་བོ་ཐབས་ཆེན་ཡབ་ཀྱི་མཁའ།
བདུད་རྩི་འོ་དཀར་ཤེས་རབ་ཡུམ་གྱི་ཀློང་། རིན་ཆེན་སྣ་ལྔ་ལྷ་ཚོགས་སྐུ་ཡི་དངོས།
སྙིང་པོ་རྣམ་ལྔ་ལྷ་ཚོགས་གསུང་གི་མཆོག །ཕྱག་རྒྱ་རྣམ་ལྔ་ལྷ་ཚོགས་ཐུགས་ཀྱི་ངང་།
དཀར་མངར་འབྲུ་བཅུད་ལྷ་ཚོགས་དམ་ཚིག་རྫས། དཔག་བསམ་ཤིང་ལྔ་ལྷ་ཚོགས་
ཡོན་ཏན་རྒྱན། གཟུངས་ཐག་སྣ་ལྔ་ལྷ་ཚོགས་འཕྲིན་ལས་ཟེར། གཞལ་ཡས་ལྷ་དང་
དབྱེར་མེད་བྱིན་གྱིས་བརླབས། ཀུན་དབྱིངས་དཀྱིལ་འཁོར་རྫོགས་པར་བྱ་བའི་ཕྱིར།
91

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ནངས་པར་དཀྱིལ་འཁོར་དབུས་སུ་བཀོད་པས་སུ། དོ་མོད་སྟ་གོན་དག་ལ་བཞུགས་
སུ་གསོལ། མདའ་དར་མེ་ལོང་རལ་གྲི་རྒྱལ་མཚན་དང་། བླ་གུར་ཡོལ་བ་ལྷབ་ལྷུབ་
དར་ཆུན་རྒྱན། ནངས་པར་དཀྱིལ་འཁོར་ལྷ་ལ་རྒྱན་དགྲམ་གྱིས། དོ་མོད་སྟ་གོན་
དག་ལ་གནས་པར་བྱ། རྔ་གཤང་དུང་གླིང་སྒྲ་རྒྱལ་གོ་བན་དང་། རིན་ཆེན་ནོར་
བདུན་བཀྲ་ཤིས་རྫས་བརྒྱད་དང་། མར་མེ་བདུག་སྤོས་ལྷ་སངས་ཞལ་ཟས་སོགས།
ནངས་པར་བདེར་གཤེགས་མཆོད་པར་བྱ་བའི་ཕྱིར། དོ་མོད་སྟ་གོན་ལ་ནི་གནས་
པར་བྱའོ། །ཤི་ཤོན་ཐིག་ཐག་མཛེས་པའི་ས་ཚོན་དང་། རིན་ཆེན་ཐིག་ཕོར་གནམ་
ལྕགས་ངར་སོ་རྣམས། ནངས་པར་རྡུལ་ཚོན་དཀྱིལ་འཁོར་འབྲི་བས་སུ། དོ་མོད་སྟ་
གོན་ལ་ནི་བཞག་པར་བྱའོ། །ཞེས་རྫས་རྣམས་སྟ་གོན་ལ་གནས་པར་བྱ་བའོ། །
ད་ནི་དཔོན་གསས་དང་ཡོན་བདག་སྟ་གོན་ལ་གནས་པར་བྱ་བ་ལ། ཁྲུས་དང་
གཙང་སྦྲའི་སྒོ་རུ་ཞུགས་ནས། ཚིགས་སུ་བཅད་དེ་གསུངས་པ། གཤེན་རབ་བླ་མ་
འགྲོ་བའི་དཔལ་དང་མགོན། དུས་གསུམ་སངས་རྒྱས་སྐུ་གསུམ་ངོ་བོ་ཉིད། ཚད་མེད་
བཞི་ལྡན་དགོངས་པ་བླ་ན་གསལ། ནངས་པར་ཏིང་འཛིན་མི་གཡེལ་བརྟན་པའི་ཕྱིར།
དོ་མོད་སྟ་གོན་ལ་ནི་བཞུགས་སུ་གསོལ། རིགས་བཟང་ཁུང་བཙུན་རྒྱལ་བ་ལྷ་ཡི་སྲས།
ཤེས་རབ་རྣམ་གསུམ་སྦྱངས་པའི་ལས་འཕྲོ་ཅན། བསླབ་པ་མཐར་ཕྱིན་བསམ་པ་འོག་
ནས་དག །ནངས་པར་ཕྲིན་ལས་རྣམ་བཞིས་དང་འདྲེན་ཕྱིར། དོ་མོད་སྟ་གོན་དག་
ལ་བཞུགས་སུ་གསོལ། བསོད་ནམས་ཚོགས་བསགས་འབྱོར་ལྡན་ཡོ་བྱད་ཅན། དད་
ལྡན་གུས་འབུལ་རྒྱུ་སྦྱོར་ཡོན་གྱི་བདག །རྩེ་གཅིག་མོས་འདུན་དགེ་བཅུ་གཞུང་དུ་
སྤྱོད། ནངས་པར་བདེར་གཤེགས་ལྷ་ལ་མཆོད་འབུལ་གྱིས། དོ་མོད་སྟ་གོན་དག་ལ་
བཞུགས་སུ་གསོལ། ཅེས་སྟ་གོན་ལ་གནས་པའི་ཆོ་ག་བསྟན་པའོ། །
ད་ནི་དཀྱིལ་འཁོར་བྲི་བར་བྱ་སྟེ། རིན་ཆེན་སྣ་ལྔའི་སྣོད་དུ་མཛེས་པའི་ས་ཚོན་སྣ་
92

མདོ་སྡེ། ཀུན་དབྱིངས་སྐུ་ལྔའི་ཆོ་ག
ལྔ་སྩལ་ལ། ཕྱག་རྒྱ་གཡས་གཡོན་དུ་བསྒྱུར་ཞིང་ཐེབ་འཛུབ་སྦྱར་ནས། སྨྱུག་བུའི་
ཚུལ་མཛད་ནས་བསྔགས་བརྗོད་པ། ཨོཾ་ན་མ་ཨ་ཡཾ་རཾ་མཾ་ཁཾ་ཧཱུཾ། ཧ་ར་མུ་ཁྱུང་པྲ་
ཕུད་ཏྲང་འདུ། ཞེས་པས་ལྷའི་གཞལ་ཡས་ཁང་དབུབ་པར་བསམ་ནས། ཚིགས་སུ་
བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ནས། ཀུན་
དབྱིངས་སྐུ་ལྔ་ལྷ་དང་གཞལ་ཡས་རྣམས། ཡེ་ནས་རང་བཞིན་ལྷུན་གྱིས་གྲུབ་པ་ལ།
སྒྱུ་མའི་ཚོན་གྱིས་བྲི་བཀོད་མི་འཚལ་ཏེ། སེམས་ཅན་སྒྲིབ་སྦྱང་ཚོགས་གཉིས་རྫོགས་
པའི་ཕྱིར། བདེར་གཤེགས་ལྷ་ཡི་གཞལ་ཡས་དབུབ་པར་བྱའོ། །ཞེས་བྲི་བར་བྱའོ། །
དེ་ནས་ཡང་དང་པོ་ཐིག་གདབ་མཐའ་ནས་གདབ་པ་དང་། ཚོན་འགྱེད་དབུས་
ནས་འགྱེད་པར་འབྱུང་། ཞེས་བྱ་བ་ཡིན་པས། དང་པོ་དབུས་ཀྱི་ཕོ་བྲང་གླིང་དགུ་
ལ། དབུས་ཀྱི་ལྟེ་བ་དཀར་པོ་རུ་བྱ། དེ་རྒྱབ་མུ་ཁྱུད་ལྗང་གུ་ལ། པདྨ་འདབ་བརྒྱད་
ཕྱོགས་མཚོན་དུ་བྱ། མཚམས་བཞི་གྲུ་ཆད་སེར་པོ་ལ། ཤིང་ལོ་དང་པ་ཏྲས་བཀང་།
དེ་རྒྱབ་འབྱུང་རྩིག་དང་འདོད་ཡོན་ཡ་གད་ཟ་ར་ཚགས་སུ་བྲི། དེ་རྒྱབ་མུ་ཁྱུད་ཁྱུང་
གུར་ཁྱུང་མགོ་ཏོག་དང་བཅས་པ་བྲི། དེའི་མཚམས་སུ་གདུང་བརྒྱད་རྒྱུག་པ་ལ།
གཡུ་ཡི་གདུང་མ་སྔོན་པོ་ལ་གདུང་སྐྱོར་དམར་པོ་དང་། གཞའ་སྤྲིན་གྱི་པ་ཏྲའི་རིས་
སུ་བྲིས། དེ་རྒྱབ་ཞིང་ཁམས་ཁ་དོག་ཕྱོགས་འོད་དུ་དགང་། དེ་ཡི་ཕྱི་རིམ་ཐིག་ཆ་ལ།
རིན་པོ་ཆེ་སྣ་ལྔའི་བརྩིག་པ་རུ་བྲི། དེ་ཡི་ཕྱི་རིམ་ཐིག་ཆ་ལ། བྱ་འདབ་དམར་ལྗང་
གིས་དགང་ལ། བ་ལེ་བང་སོའི་བཟོ་ཞེས་བྱ་བ་བང་སོ་དཀྲིགས་པའི་པ་པྲ་རུ་བྲི། དེའི་
བར་བར་ན་བྲེ་དང་ཕུལ་གྱིས་བཏེག་པ། མཚམས་མཚམས་ན་བང་ཚང་དཀྲིགས་
པའི་སྟེང་དུ། བྱ་འདབ་གླང་ཆེན་སྣ་ལྕགས་ཀྱིས་བཏེགས་པ་རུ་བྲི། དེ་ཡི་ཕྱི་རིམ་ཐིག་
ཆ་ལ་གསེར་གྱི་ཡ་གད་སེར་པོ་ལ། གཡུ་ཡི་ཁྱུང་གཤོག་ཏུ་བྲི། དེའི་ཕྱི་རིམ་ཐིག་ཆ་
ལ། བྱ་འདབ་ཀྱི་གདོང་ལ་སེང་གེའི་ཞལ་དང་། ཟ་ར་ཚགས་ཆུན་འཕྱང་འཕྲུལ་བ་རུ་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བྲི། དེ་ནས་ལོགས་བཞིར་གདོང་བཞིའི་གདོང་ལ་ཀླུ་བརྒྱད་ཀྱི་ཀ་བ་བཙུགས་པ། དེ་
ལ་གཟའ་ཆེན་བརྒྱད་ཀྱི་ཀ་ཞུ་དང་། ས་བདག་རུ་སྦལ་གྱི་ཀ་གདན་བགྲད་པ་རུ་བྲིས།
སྒོ་བཞིར་སྒོ་གདན་ཕྱོགས་ཀྱི་ཁ་དོག་ལ། གསེར་གྱི་སྒོ་མོ་དང་གཞའ་ཚོན་གྱི་སྒོ་ཁྱུད་དུ་
བྲི། དེའི་སྟེང་དུ་ཐོག་ཕུབ་དཀར་པོས་དགང་ལ། མཚལ་གྱི་པ་ཏྲ་རུ་བྲིས། དེའི་སྟེང་
དུ་ཁྱུང་གཤོག་ཡ་གད་གདེངས་པ། ཡང་ཕུབ་ཁྱུང་གུར་དང་། ཁྱུང་མགོ་ཏོག་དང་
བཅས་པར་རུ་བྲིས། ཟུར་བཞིར་ཤེལ་གྱི་ཅོག་ཆེན་ལ་གཡུའི་ཁ་བད་ཅན་དུ་བྲི། དེའི་
ཕྱི་རིམ་ཐིག་ཆ་ལ། དམར་པོས་དགང་ལ་འདོད་ཡོན་གྱི་གཅལ་དུ་བྲི། དེའི་ཕྱི་རིམ་
ཐིག་ཆ་ལ། འབྱུང་བ་ལྔ་ཡི་རྩིག་པ་རུ་བྲི། དེའི་ཕྱི་རིམ་ཐིག་ཆ་ལ། དཀར་པོས་དགང་
ལ་བ་ལེའི་རྩིག་པ་རུ་བྲི། དེའི་ཕྱི་རིམ་ཐིག་ཆ་ལ། དམར་ལྗང་སྤེལ་མས་གཞའ་ཚོན་
གྱི་དར་བུ་ཁད་དུ་བྲི། དེའི་ཕྱི་རིམ་ཐིག་ཆ་ལ། མཐིང་གས་དགང་ལ་ཆུ་འཛིན་གྱི་པ་
ཏྲ་རུ་བྲི། དེའི་ཕྱི་རིམ་ཐིག་ཆ་ལ། གཡུའི་ཡ་གད་དང་ནོར་བུའི་གདོང་འབུར་དང༌།
རིན་པོ་ཆེའི་ཟ་ར་ཚགས་སུ་བྲི། དེའི་ལོགས་བཞི་ལ། གསེར་གྱི་ཀ་བ་དང་། ཉི་ཟླའི་
ཀ་ཞུ་དང་། པདྨའི་ཀ་གདན་དུ་བྲི། སྒོ་བཞི་དམར་པོ་ལ་གཞའ་ཚོན་གྱི་སྒོ་ཁྱུད་དང་
སྒོ་འགྲམ་དུ་བྲི། དེའི་ཕྱི་རིམ་ལོགས་བཞི་ལ། སྒོ་རྒྱན་གྱི་མཆོད་རྟེན་བཅུ་གཉིས་ནི།
དང་པོ་ཁྲི་འཕང་རིམ་བཞི་ནི། འབྱུང་བཞིའི་ཁ་དོག་ཏུ་བྲི། དེའི་སྟེང་ཐོག་ཕུབ་སྒྱུ་
འཕྲུལ་དྲ་བ་ལ། དྲ་མིག་ཐམས་ཅད་མེ་ཏོག་ཚོམ་བུར་དགོད། དེའི་སྟེང་རྟ་བབས་
རིམ་བཞི་དཀར་ལྗང་དམར་སྔོན་དུ་བྲི། དེ་ཡི་སྟེང་དུ་བུམ་པ་ཤེལ་གུར་དཀར་པོ་
ཁོང་སེང་དུ་བྱ། དེ་ཡི་སྟེང་དུ་བྲེ་སྲོག་འཁོར་ལོ་ཆར་ཁེབས་སུ་བྲི། དེ་ལ་ཏོག་དང་བྱ་
རུ་དར་དཔྱངས་ཀྱིས་བརྒྱན་པར་བྲི། ཕྱི་ཁྱམས་གསེར་གྱི་ས་གཞི་ལ། དཔག་བསམ་
གྱི་ཤིང་དང་། ཨ་པར་ནེ་སིང་གི་པ་ཏྲ་དང༌། མེ་ཏོག་གི་ལྡུམ་འཛིན་དང་། འདབ་
ཆགས་དང་རི་དྭགས་དང་གཡུང་དྭགས་དང་། གཅན་གཟན་དང་ཆུ་གནས་དང་།
94

མདོ་སྡེ། ཀུན་དབྱིངས་སྐུ་ལྔའི་ཆོ་ག
མི་ནོར་དང་ཡུལ་མཁར་ལ་སོགས་འཇིག་རྟེན་གྱི་གཏོས་དང་བཅུད་དུ་བྲི། དེའི་ཕྱི་
རིམ་ལྕགས་རི་སྔོན་པོ་ལ། སྐུ་གདུང་མཆོད་རྟེན་དུ་བྲི་བར་བྱའོ། །དེ་ནི་དཀྱིལ་འཁོར་
བྲི་བར་བསྟན་པའོ། །
ད་ནི་དཀྱིལ་འཁོར་གྱི་བྱུང་ཁུངས་ལུང་དང་ལོ་རྒྱུས་འཆད་དེ། དེ་ལ་དང་པོ་དཀྱིལ་
འཁོར་ཞེས་བྱ་བ་ནི། བོན་ཉིད་ཀྱི་དབྱིངས་སྐྱེ་བ་མེད་པ་ལས། བོན་ཅན་གྱི་མཚན་
མ་འགག་པ་མེད་པར། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ཞེས་བྱ་བ། དེ་
ཡང་དོན་དང་ངེས་ཚིག་དང་། མཚན་ཉིད་དང་། དབྱེ་བ་དང་བཞི་འབྱུང་སྟེ། དང་
པོ་དཀྱིལ་འཁོར་གྱི་ངོ་བོ་ནི། བོན་ཉིད་ཀྱི་དབྱིངས་སྐྱེ་བ་མེད་པ། གདོད་ནས་དག་
པ་དུས་གསུམ་དུ་མི་འགྱུར་བ། གཤེན་རབ་སྒམ་པོས་ཀྱང་མ་མཛད་པ། སེམས་ཅན་
སྒྲིན་པོས་ཀྱང་མ་བཅོས་པ། ཁ་དང་གཏིང་མེད་པ། ཕྱོགས་དང་མཚམས་མེད་པ།
དཔེར་ན་ནམ་མཁའ་དང་འདྲ་སྟེ། སྟོང་ལ་ཡོངས་སུ་རྒྱ་མ་ཆད་པ། སྣང་ལ་དངོས་
པོར་མ་གྲུབ་པ་མུ་མེད་པ། འབྱམས་ཡས་པ། མུ་མཐར་ཁྱབ་པ། ཐོག་མར་མ་སྐྱེས་
པ། ཐ་མར་མ་འགག་པ། རྒྱ་ནི་གར་ཡང་མ་ཆད་པ། མཐར་ནི་གང་དུའང་མ་གྲུབ་
པ། དེ་ཉིད་ལ་བྱའོ། །ངེས་ཚིག་ནི། བོན་ཉིད་ཀྱི་དབྱིངས་དེ་དག་ནི། དོན་དུ་འགྱུར་
བ་མེད་པར་གཡུང་དྲུང་གི་སྙིང་པོ་ཅན་ཞེས་བྱ་སྟེ། བོན་ཉིད་ཀྱི་དབྱིངས་ནས། རང་
བཞིན་གྱི་མཚན་མ་འགག་པ་མེད་པ་རུ་གནས་ཀྱང་། དོན་བོན་ཉིད་ལ་གཡོ་བ་མེད་
ཅིང་། གང་དུ་ཡང་འགག་པ་མེད་པས། དེའི་ངང་ཉིད་ལས་ཚིག་དང་སྒྲ་རུ་བྱུང་
ཡང་། དོན་དམ་པའི་བདེན་པ་དང་ཀུན་རྫོབ་ཀྱི་བདེན་པ་སྟེ། བདེན་པ་གཉིས་པོ་
ཟུང་དུ་འབྲེལ་བར་སྤྱོད་ན་ཐར་པའི་གོ་འཕང་འཐོབ་ངེས་པས། གང་དུ་བྱ་བའི་མདོ་
མི་སྟོར་ངེས་པའི་ཚིག་གོ །མཚན་ཉིད་ནི། བོན་ཉིད་ཀྱི་དབྱིངས་ལ་མཚན་མ་དང༌།
དངོས་པོར་མ་གྲུབ་ཀྱང་། འགག་མེད་ཀྱི་ཀློང་ནས། བོན་ཅན་གྱི་མཚན་མ་སྣ་ཚོགས་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སུ་སྣང་སྟེ། དེ་ཡི་མཚན་ཉིད་རྟག་པ་ཡང་མ་ཡིན། ཆད་པ་ཡང་མ་ཡིན། ཡོད་པ་
ཡང་མ་ཡིན། མེད་པ་ཡང་མ་ཡིན། སྣང་བ་ཡང་མ་ཡིན། སྟོང་པ་ཡང་མ་ཡིན། སྐྱེ་
བ་ཡང་མ་ཡིན། འགག་པ་ཡང་མ་ཡིན། དཔེར་ན་ནམ་མཁའ་རིན་པོ་ཆེ་ནི། སྣང་
སྲིད་ཀྱི་གཏོས་སུ་གནས་ཤིང་། འབྱུང་བ་མེ་ཆུ་ས་རླུང་དང་། སྤྲིན་དང་ཁུ་རླུང་དང་།
གཞའ་ཚོན་དང་། ཉི་ཟླ་དང་གཟའ་སྐར་ལ་སོགས་པ། འབྱུང་སྲིད་ཀྱི་མཚན་མ་
ཐམས་ཅད་རང་བཞིན་དུ་གནས་པ་ནི། ནམ་མཁའི་མཚན་ཉིད་དོ། །
དེ་བཞིན་དཀྱིལ་འཁོར་ཆེན་པོ་འདི་ལ། འཁོར་བའི་བོན་དང་། མྱ་ངན་ལས་
འདས་པའི་བོན་ཐམས་ཅད། མ་ཚང་བ་དང༌། མི་ཚང་བ་མེད་ཅིང་། ཐམས་ཅད་
ཀྱི་གཞི་མར་གྱུར་པ་ནི། དཀྱིལ་འཁོར་གྱི་མཚན་ཉིད་དོ། །དབྱེ་བ་ལ་གསུམ་སྟེ། བོན་
ཉིད་དབྱིངས་ཀྱི་དཀྱིལ་འཁོར་དང་། རང་བཞིན་མཁའི་དཀྱིལ་འཁོར་དང་། ཀུན་
འབྱུང་ཀློང་གི་དཀྱིལ་འཁོར་དང་གསུམ་མོ། །དེ་ལ་བོན་ཉིད་དབྱིངས་ཀྱི་དཀྱིལ་
འཁོར་ནི། བོན་ཉིད་ཀྱི་དབྱིངས་སྐྱེ་བ་མེད་པ་ལ། ངང་ཉིད་གཡོ་བ་མེད་པར་གནས་
པ་ནི། བོན་ཉིད་དབྱིངས་ཀྱི་དཀྱིལ་འཁོར་ཞེས་བྱའོ། །རང་བཞིན་མཁའི་དཀྱིལ་
འཁོར་ནི། བོན་ཉིད་ཀྱི་དབྱིངས་ལ་མཁའ་གསལ་འོད་དུ་རྫོགས་ཏེ། སྐུ་དང་ཞིང་
ཁམས་ཕྱོགས་མེད་དུ་རྒྱས་པ་ནི། རང་བཞིན་མཁའི་དཀྱིལ་འཁོར་ཞེས་བྱའོ། །ཀུན་
འབྱུང་ཀློང་གི་དཀྱིལ་འཁོར་ནི། བོན་ཉིད་ཀྱི་དབྱིངས་སྐྱེ་བ་མེད་པ་ཐབས་ཆེན་ཡབ་
ཀྱི་མཁའ་དང་། འགག་པ་མེད་པ་ཤེས་རབ་ཡུམ་གྱི་ཀློང་ལས། འཁོར་བ་དང་མྱ་ངན་
ལས་འདས་པའི་བོན། ཡོད་པར་སྣང་བ་དང་མེད་པར་སྟོང་པ་གཉིས་སུ་འབྱུང་བས།
ཀུན་འབྱུང་ཀློང་གི་དཀྱིལ་འཁོར་ཞེས་བྱ་བའོ། ། །
དེ་ལ་བོན་ཉིད་རྫོགས་པའི་དཀྱིལ་འཁོར་དང་། སེམས་ཉིད་རིག་པའི་དཀྱིལ་
འཁོར་དང་། དབྱིངས་ཉིད་ནམ་མཁའི་དཀྱིལ་འཁོར་དང་གསུམ་དུ་འབྱུང་སྟེ། བོན་
96

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཉིད་རྫོགས་པའི་དཀྱིལ་འཁོར་ནི། བོན་ཉིད་ཀྱི་དབྱིངས་ལས་བོན་ཅན་གྱི་མཚན་
མ། ལྷ་སྐུ་རིག་སྟོབས་ཡེ་ཤེས་སུ་ཤར་ཞིང་། མིང་དང་ཚིག་དང་བླ་དགས་སུ་གདག་
པས་འཁོར་ཏེ། བོན་ཉིད་རྫོགས་པའི་དཀྱིལ་འཁོར་ཞེས་བྱའོ། །སེམས་ཉིད་རིག་
པའི་དཀྱིལ་འཁོར་ནི། སེམས་ཉིད་ཀྱི་ངང་ལས་རིག་པའི་ཡེ་ཤེས་སྐྱེ་འགག་མེད་པར་
འཆར་ཞིང་། རྣམ་པར་ཤེས་པའི་ཚོགས་དྲུག་དང་། དབང་པོའི་སྒོ་ལྔ་དང་། རྟེན་
ཞིང་འབྲེལ་བ་ཐམས་ཅད་ཀྱིས་འཁོར་བས། སེམས་ཉིད་རིག་པའི་དཀྱིལ་འཁོར་ཞེས་
བྱའོ། །དབྱིངས་ཉིད་ནམ་མཁའི་དཀྱིལ་འཁོར་ནི། ནམ་མཁའི་ཀློང་ན་འབྱུང་བ་མེ་
ཆུ་ས་རླུང་བཞི་དང་། ཕྱི་སྣོད་དང་ནང་བཅུད་ཐམས་ཅད་ཟུང་འབྲེལ་དུ་འཁོར་
བས། དབྱིངས་ཉིད་ནམ་མཁའི་དཀྱིལ་འཁོར་ཞེས་བྱའོ། །དེ་ལས་རང་བཞིན་ལྷུན་
གྱིས་གྲུབ་པའི་དཀྱིལ་འཁོར་དང༌། ཏིང་འཛིན་མཁའ་ལ་གསལ་བའི་དཀྱིལ་འཁོར་
དང༌། མཚན་མ་རྫས་ལས་གྲུབ་པའི་དཀྱིལ་འཁོར་དང་གསུམ་ཏེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ནི། བོན་ཉིད་དབྱིངས་ནས་ལོངས་སྤྱོད་རྫོགས་པའི་ཞིང་
ཁམས་ལྔ་རུ་ཤར་ཏེ། མངོན་པར་དགའ་བའི་ཞིང་ཁམས་དང་། རྣམ་པར་དག་པའི་
ཞིང་ཁམས་དང༌། བདེ་བ་ཅན་གྱི་ཞིང་ཁམས་དང༌། དཔལ་དང་ལྡན་པའི་ཞིང་
ཁམས་དང་། ལྷུན་གྱིས་གྲུབ་པའི་ཞིང་ཁམས་དང་ལྔའོ། །དེ་ལས་རིགས་ལྔ་རུ་གསལ་
ཏེ། ཤར་ཕྱོགས་འགྱུར་བ་མེད་པ་གཡུང་དྲུང་གི་རིགས་དང༌། བྱང་ཕྱོགས་ཐོགས་
པ་མེད་པ་ལས་ཀྱི་རིགས་དང་། ནུབ་ཕྱོགས་སྐྱོན་དང་བྲལ་བ་པདྨའི་རིགས་དང༌། །
ལྷོ་ཕྱོགས་དགོས་འདོད་འབྱུང་བ་རིན་ཆེན་གྱི་རིགས་དང༌། དབུས་ཕྱོགས་ནུབ་པ་
མེད་པ་དེ་བཞིན་གྱི་རིགས་དང་ལྔའོ། །དེ་ལས་ལྷ་ལྔ་དང་། སྐུ་ལྔ་དང་། སྟོབས་ལྔ་
དང་། སྤྱན་ལྔ་དང༌། ཕྱག་རྒྱ་ལྔ་ལ་སོགས་ཏེ། ཡེ་ཤེས་ལྔ་ལྡན་ལྷུན་རྫོགས་སུ་འཁོར་
བས། རང་བཞིན་ལྷུན་ལ་རྫོགས་པའི་དཀྱིལ་འཁོར་ཞེས་བྱའོ། །ཏིང་འཛིན་མཁའ་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ་གསལ་བའི་དཀྱིལ་འཁོར་ནི། རང་བཞིན་གྱི་མཁའ་ལ་དབྱིངས་ནས་རྫོགས་པའི་
སྐུ་དང་ཞིང་ཁམས། ཏིང་འཛིན་གྱི་དམིགས་ཡུལ་དུ་བསྒོམ་ནས། དམིགས་པའི་
ཡུལ་དུ་རྒྱས་ཐེབ་བྱ་བ་ནི། ཏིང་འཛིན་ཡིད་ཀྱི་དཀྱིལ་འཁོར་ཞེས་བྱ་བའོ། །མཚན་མ་
རྫས་ལས་གྲུབ་པའི་དཀྱིལ་འཁོར་ལ་གཉིས་ཏེ། འཇིག་རྟེན་གཏོས་སུ་གསལ་བ་དང་།
རྡུལ་ཚོན་ལག་གིས་བྲིས་པ་དང་གཉིས་ཏེ། འཇིག་རྟེན་གྱི་གཏོས་སུ་གསལ་བ་ནི།
སྣང་སྲིད་འཇིག་རྟེན་ཡངས་པའི་གཏོས་སུང
 ། སྟོང་གསུམ་གྱི་སྟོང་ཆེན་པོ་འཇིག་རྟེན་
གྱི་ཁམས་རབ་འབྱམས་དཔག་ཏུ་མེད་པ་ལ། ཚང་རྒྱུང་གི་འཇིག་རྟེན་གྲངས་མེད་
པ། ཡས་མར་དུ་བརྩེགས་པ་དང་། ཕན་ཚུན་དུ་བཀྲམས་ནས་གནས་ཏེ། དེ་ཡང་
རི་རབ་གླིང་གཞི། རི་བདུན་རོལ་མཚོ་ལྕགས་རི་ཁོར་མོ་དང་བཅས་པ་ལ། འཇིག་
རྟེན་གཏོས་ཀྱི་དཀྱིལ་འཁོར་ཞེས་བྱའོ། །རྡུལ་ཚོན་ལག་གིས་བྲིས་པ་ཞེས་བྱ་བ་ནི། ད་
ལྟ་འཇུག་པ་ལམ་གྱི་དོན་ལ། རྩོལ་བས་བསྒྲུབ་པའི་དཀྱིལ་འཁོར་འདིའོ། །དོན་དུ་དེ་
རྣམས་སོ་སོ་རུ་དབྱེ་ཞིང་། རྣམ་གྲངས་མང་དུ་གསུངས་ཡང་། ཚིག་གི་གདགས་སྒོ་
དང༌། མིང་གི་མཚན་མ་ལས་བྱུང་བ་མ་གཏོགས་པ། དོན་དུ་བོན་ཉིད་ཐིག་ལེ་ཉག་
གཅིག་གི་ངང་དུ་ངེས་པའོ། །དེ་ཡང་བོན་ཉིད་ཀྱི་ངང་ལས་དཀྱིལ་འཁོར་དབྱེ་བ་
དང་། མཚན་ཉིད་དང་སྦྱོར་བྱེད་གང་དུ་ཡང་མ་མཆིས་ཤིང་མ་གྲུབ་སྟེ། བོན་ཅན་
འགག་པ་མེད་པར་སྤྱོད་འཇུག་རྟོགས་པའི་ལམ་ལ། དཔེ་དོན་རྟགས་དང་གསུམ་དུ་
སྦྱར་བའོ། །
དེ་ཡང་དཔེ་རུ་སྦྱར་བ་དང་། དོན་ལ་སྦྱར་བ་དང་། རྟགས་སུ་སྦྱར་བ་དང་
གསུམ་སྟེ། ཐོག་མ་དཔེ་རུ་སྦྱར་བ་ལ་གཉིས། ཕྱི་སྣོད་འཇིག་རྟེན་གྱི་གཏོས་དང་སྦྱར་
བ་དང༌། ནང་བཅུད་སེམས་ཅན་གྱི་བཅུད་དང་སྦྱར་བ་གཉིས་སོ། །དེ་ལ་ཕྱི་སྣོད་
འཇིག་རྟེན་གྱི་གཏོས་དང་སྦྱར་ན། དཀྱིལ་འཁོར་གདན་གྱི་ས་གཞི་ནི་བོན་ཉིད་སྟོང་
98

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
པ་ནམ་མཁའི་ཀློང་དང་སྦྱར་རོ། །དེ་སྟེང་གཞི་རྨང་ཁྲི་འཕང་གྲུ་བཞི་ནི། འབྱུང་བ་
བཞིའི་ཁྲི་འཕང་དང་སྦྱར་རོ། །དེ་སྟེང་འབྱུང་ལྔའི་རྩིགས་པ་ནི། རི་རབ་སྨད་ཀྱི་བང་
རིམ་དང་སྦྱར་རོ། །དེ་སྟེང་བ་ལེ་བང་སོ་རིམ་བདུན་ནི། རི་བདུན་རོལ་མཚོ་བདུན་
དང་སྦྱར་རོ། ། དེ་སྟེང་ཡ་གད་ཟ་ར་ཚགས་དང་དར་འཕྱང་འཕྲུལ་བ་ནི། རི་རབ་
བང་རིམ་བཞི་དང་སྦྱར་རོ། །དེ་སྟེང་ཐོག་ཕུབ་ཡ་གད་གུར་ཆེན་ནི། རྣམ་པར་རྒྱལ་
བའི་ཁང་བཟང་དང་སྦྱར་རོ། །ལོགས་བཞི་རྫུ་འཕྲུལ་དྲ་བ་ནི། ཤིང་རྟའི་ཚལ་དང་
རྩུབ་འགྱུར་གྱི་ཚལ་དང་དགའ་བའི་ཚལ་དང་དྲེགས་པའི་ཚལ་དང་སྦྱར་རོ། །དབུས་
ཀྱི་ཏོག་དང་བྱ་རུ་ནི། རང་བཞིན་སྐུ་གསུམ་གྱི་དབྱིངས་དང་སྦྱར་རོ། །ཆར་ཁེབ་
མཁའ་ཡང་མི་འགྱུར་ནི། འཁོར་འདས་ཟིལ་གནོན་སྐུ་གསུམ་དང་སྦྱར་རོ། །སྟོབས་
ཀྱི་འཁོར་ལོ་བཅུ་གསུམ་ནི་བསམ་གཏན་བཅུ་གསུམ་གྱི་དབྱིངས་དང་སྦྱར་རོ། །ཟུར་
བཞི་དྲུག་ཟུར་ནང་རྒྱན་ནི། བྱང་ཤར་ཡོངས་འདུས་དཔག་བསམ་གྱི་ཤིང་དང་སྦྱར་
རོ། ། ལྷོ་ཤར་མེ་ཏོག་ཨུད་འབར་གྱི་གླིང་དང་སྦྱར་རོ། །བྱང་ནུབ་ཨར་མོ་ལི་ཀའི་
རྡོ་ལེབ་དང་སྦྱར་རོ། ། ལྷོ་ནུབ་མཚལ་རི་ལྷ་ཡི་འདུན་ས་དང་སྦྱར་རོ། །ཟུར་བཞི་
ཤེལ་མཁར་གཡུའི་ཁ་བད་ནི། ཤེལ་གྱི་ཅོག་ཆེན་རྩེ་བཞི་དང་སྦྱར་རོ། །དེ་རྒྱབ་བར་
འཁྱམས་འདོད་ཡོན་གྱི་ར་བ་ནི། མུ་ཁྱུད་བདལ་པའི་ཁོར་ཡུག་གི་མཚོ་དང་སྦྱར་
རོ། །དེ་རྒྱབ་ཕྱི་ལོགས་ཏོག་ཆེན་བཅུ་གཉིས་ནི། གླིང་བཞི་གླིང་ཕྲན་བརྒྱད་དང་བཅུ་
གཉིས་དང་སྦྱར་རོ། ། ཕྱི་འཁྱམས་ཟླ་གམ་ནམ་མཁའི་རྒྱ་མཚོ་ཕྱོགས་འོད་དང་སྦྱར་
རོ། །མཐའི་ལྕགས་རི་ནི། ཕྱི་འཁོར་གྱི་ལྕགས་རི་མུ་ཁྱུད་དང་སྦྱར་རོ། །གདུང་མ་ནི་
ལྷ་ཆེན་པོ་བརྒྱད་ཀྱི་གནས་མལ་དང་སྦྱར་རོ། །གདུང་བར་ནི་རི་རབ་ཁོང་སིང་དང་
སྦྱར་རོ། །དཔྱམ་གདུང་ནི་གཟའ་ཆེན་བརྒྱད་ཀྱི་རྒྱུན་ལམ་དང་སྦྱར་རོ། །དཔྱམ་བར་
ནི་རྒྱུ་སྐར་ཉི་ཤུ་རྩ་བརྒྱད་ཀྱི་ཞིང་ཁམས་དང་སྦྱར་རོ། །དབུས་ཀྱི་ཕོ་བྲང་གླིང་དགུ་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལས། ཤར་གླིང་ནི་ཞི་བ་འོད་མ་རྒྱ་འབྱམས་ཀྱི་འཇིག་རྟེན་དང་སྦྱར་རོ། །བྱང་གླིང་
ནི་རྒྱས་པ་རླུང་འགྱུར་ཚལ་གྱི་འཇིག་རྟེན་དང་སྦྱར་རོ། །ནུབ་གླིང་ནི་དབང་ལྡན་མེ་
འོད་ཚལ་གྱི་འཇིག་རྟེན་དང་སྦྱར་རོ། །ལྷོ་གླིང་ནི་ལྗང་ལོ་དྲག་པོ་ཚལ་གྱི་འཇིག་རྟེན་
དང་སྦྱར་རོ། །ལྷོ་ཤར་གྱི་གླིང་ནི་བདེ་བ་གཟུགས་བཟང་ཆགས་པ་ཞེས་བྱ་བའི་འཇིག་
རྟེན་དང་སྦྱར་རོ། །བྱང་ཤར་གྱི་གླིང་ནི་འགྲོ་བའི་མུན་པ་རབ་ཏུ་སངས་པ་ཞེས་བྱ་བའི་
འཇིག་རྟེན་དང་སྦྱར་རོ། །བྱང་ནུབ་ཀྱི་གླིང་ནི་ཤིང་ལོ་གྲིབ་སོ་འོད་མ་ཚལ་ཞེས་བྱ་
བའི་འཇིག་རྟེན་དང་སྦྱར་རོ། ། ལྷོ་ནུབ་ཀྱི་གླིང་ནི་མུ་རྒྱས་ལམ་སྣང་ཞེས་བྱ་བའི་འཇིག་
རྟེན་དང་སྦྱར་རོ། །དབུས་ཕྱོགས་ཀྱི་གླིང་ནི་མི་མཇེད་ཀྱི་འཇིག་རྟེན་རྩོད་པ་ཅན་ཞེས་
བྱ་བའི་འཇིག་རྟེན་དང་སྦྱར་རོ། །དེའི་འོག་ཕྱོགས་ཀྱི་ས་གཞི་ནི། མུ་མཚོའི་ཀློང་དུ་
འཁྱིལ་བ་ཞེས་བྱ་བའི་འཇིག་རྟེན་དང་སྦྱར་རོ། །སྟེང་ཕྱོགས་ཀྱི་ནམ་མཁའ་ནི། རིན་
ཆེན་གྲམ་བུའི་ཚལ་ཞེས་བྱ་བའི་འཇིག་རྟེན་དང་སྦྱར་རོ། །དེའི་ཕྱི་སྣོད་ཀྱི་གཏོས་ནི།
རྒྱལ་བ་རྒྱ་མཚོའི་ཞིང་ཁམས་འཐུག་པོ་བཀོད་པའི་འཇིག་རྟེན་དང་སྦྱར་རོ། །དེ་ནི་
ཕྱི་སྣོད་འཇིག་རྟེན་གྱི་གཏོས་དང་སྦྱར་བའོ། །ད་ནི་ནང་བཅུད་སེམས་ཅན་དང་སྦྱར་
བ་ནི། ཐོག་མར་དཀྱིལ་འཁོར་གདན་གྱི་ས་གཞི་ནི། ནམ་མཁའ་སྟོང་པའི་ཀློང་ལ།
སྟོང་ཞེན་བར་དོའི་སེམས་ཅན་དང་སྦྱར་རོ། །གཞི་རྨང་ཁྲི་འཕང་གཅིག་པ་ནི། འོག་
ཕྱོགས་དམྱལ་བའི་གྲོང་ཁྱེར་དང་སྦྱར་རོ། །རྨང་གཞི་རླུང་རི་ལྗང་གུ་ནི། རི་རབ་བང་
རིམ་ཐ་མའི་ཁོང་སིང་མཐིང་ནག་རྒྱ་གྲམ་གྱི་ལྟེ་བ་ནི། དམྱལ་བའི་རྒྱལ་པོ་གཤིན་རྗེ་
ཁྲིམས་སྐྱོངས་རྒྱལ་པོ་དང་སྦྱར་རོ། །གཞི་རྨང་ཁྲི་འཕང་གཉིས་པ་ནི། བཀྲེས་སྐོམ་ཡི་
དྭགས་ཀྱི་གྲོང་ཁྱེར་དང་སྦྱར་རོ། ། དེ་སྟེང་མེ་རི་དམར་པོ་ནི། རི་རབ་བང་རིམ་གཉིས་
པའི་ཁོང་སིང་ན། པདྨ་འདབ་བརྒྱད་ཀྱི་ལྟེ་བ་ལ། ཡི་དྭགས་ཀྱི་རྒྱལ་མོ་ཁ་ལ་མེ་འབར་
མ་དང་སྦྱར་རོ། །གཞི་རྨང་ཁྲི་འཕང་གསུམ་པ་ནི། གླེན་ལྐུག་བྱོལ་སོང་གི་འཇིག་རྟེན་
100

མདོ་སྡེ། ། ཀུན་དབྱིངས་སྐུ་ལྔའི་ཆོ་ག་
དང་སྦྱར་རོ། །དེ་སྟེང་ཆུ་རི་སྔོན་པོ་ནི། རི་རབ་བང་རིམ་གསུམ་པའི་ཁོང་སིང་ན།
འཁོར་ལོ་ལྔ་བསྐོར་གྱི་ལྟེ་བ་ལ། བྱོལ་སོང་གི་རྒྱལ་པོ་ཀླུ་འཇོག་པོ་འཁོར་བཅས་དང་
སྦྱར་རོ། །རྨིང་གཞི་ཁྲི་འཕང་བཞི་པ་ནི། གླིང་བཞི་མིའི་འཇིག་རྟེན་དང་སྦྱར་རོ། །དེ་
སྟེང་ས་རི་སེར་པོ་ནི། རི་རབ་བང་རིམ་བཞི་པའི་ཁོང་སིང་ན། རིན་ཆེན་གྲངས་མ་
སྤུངས་པའི་གླིང་དཀྱིལ་ན། མིའི་དབང་པོ་འཁོར་ལོ་དབང་བསྒྱུར་རམ། འདོད་པ་
དགུ་འགྱུར་དང་སྦྱར་རོ། །དེ་སྟེང་བར་སྣང་དཀར་པོ་ནི། ལྷ་མ་ཡིན་གྱི་གྲོང་ཁྱེར་
དང་སྦྱར་རོ། །དེ་སྟེང་བང་རིམ་བདུན་པ་ནི། རི་བདུན་རོལ་མཚོ་བདུན་ལ་གནས་
པ་ཡི། འཁོར་ལོ་དབང་བསྒྱུར་གྱི་མི་དང༌། གཡུང་དྲུང་ཁྱིམ་བདུན་གྱི་མི་དང་། དྲུམ་
ཤིང་བཅུད་འཐུང་གི་མི་དང་། མེ་ཏོག་སྦུབ་གནས་ཀྱི་མི་དང་། རི་བདུན་རོལ་མཚོའི་
ལྷ་ཀླུ་དང་སྦྱར་རོ། །དེ་སྟེང་གསེར་གྱི་ཡ་གད་དང་། སེང་ཞལ་དང་། ཟ་ར་ཚགས་
དང་འཕྱང་འཕྲུལ་ནི། རི་རབ་བང་རིམ་བཞི་ལ་གནས་པའི། མཚེ་མ་གནོད་སྦྱིན་ལྷ་
དང་། རྒྱལ་ཆེན་རིགས་བཞིའི་ལྷ་དང་སྦྱར་རོ། །དེ་སྟེང་ཐོག་ཕུབ་རྫུ་འཕྲུལ་དྲྭ་བ་ནི།
སུམ་ཅུ་རྩ་གསུམ་གྱི་ལྷ་དང་སྦྱར་རོ། །ཟུར་བཞི་ཤེལ་གྱི་ཅོག་ཆེན་བཞི་ནི། ཕྱོགས་སྐྱོང་
བ་བརྒྱད་དང་སྦྱར་རོ། །དེ་སྟེང་ཡ་གད་དང་ཁྱུང་གཤོག་སྤུངས་པའི་དབུས། གསེར་
གྱི་ཏོག་ཆེན་ནི། གནས་རིགས་ཆེན་པོ་བཞི་དང་སྦྱར་རོ། །དེ་ནི་ནང་བཅུད་སེམས་
ཅན་དང་སྦྱར་བའོ། །
དོན་དང་སྦྱར་བ་ལ་གཉིས་ཏེ། བདག་དོན་དང་གཞན་དོན་གཉིས་སོ། །དེ་ཡང་
བདག་དོན་དུ་སྦྱར་ན། རྨང་གཞི་ཁྲི་འཕང་བཞི་ནི། རྒྱུའི་བོན་བཞི་དང་སྦྱར་རོ། །དེ་
སྟེང་འབྱུང་བ་ལྔའི་རྩིགས་པ་ནི། ཕ་རོལ་ཕྱིན་པ་བཅུ་དང་སྦྱར་རོ། །དེ་སྟེང་བང་
སོ་རིམ་བདུན་ནི། སྟོང་ཉིད་བཅོ་བརྒྱད་དང་སྦྱར་རོ། །དེ་སྟེང་ཡ་གད་དང་ཟ་ར་
ཚགས་དང་འཕྱང་འཕྲུལ་ནི། དྲན་པ་ཉེ་བར་བཞག་པ་བཞི་དང་སྦྱར་རོ། །དེ་སྟེང་
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཐོག་ཕུབ་གསལ་བ་ནི། ཡང་དག་པར་སྤོང་བ་བཞི་དང་སྦྱར་རོ། །ཁོང་སིང་གི་རྫུ་
འཕྲུལ་དྲ་བ་ནི། རྫུ་འཕྲུལ་གྱི་རྐང་པ་བཞི་དང་སྦྱར་རོ། །དེ་སྟེང་རྟ་བབས་རིམ་བཞི་
ནི། དབང་པོ་རྣམས་དང་ཏིང་ངེ་འཛིན་རྣམས་དང་སྦྱར་རོ། །ཟུར་བཞི་ཤེལ་གྱི་ལྕོག་
ཆེན་བཞི་ནི། གཤེན་རབ་ཀྱི་ལམ་བཞི་དང་སྦྱར་རོ། །ཡ་གད་དང་ཁྱུང་གཤོག་སྤུངས་
པ་ནི། མི་འཇིགས་པའི་སྟོབས་རྣམས་དང་སྦྱར་རོ། །ཁྱུང་གུར་གཡུ་གུར་ཕུབ་པ་ནི།
ཐར་པའི་ལམ་བརྒྱད་དང་སྦྱར་རོ། ། དེ་སྟེང་ཁྱུང་མགོ་གཡས་གཡོན་ནི། ཕྱིར་མི་ལྡོག་
པའི་འབྲས་བུ་དང་། ལན་གཅིག་ཕྱིར་འོང་བའི་འབྲས་བུ་དང་སྦྱར་རོ། །དེའི་དབུས་
གསེར་གྱི་ཏོག་ཆེན་ནི། རྒྱུན་དུ་ཞུགས་པའི་འབྲས་བུ་དང་། དགྲ་བཅོམ་པ་ཡང་དག་
པར་རྫོགས་པའི་འབྲས་བུ་དང་སྦྱར་རོ། །དེ་ནི་བདག་གི་དོན་ཡོངས་སུ་ལྷུན་གྱིས་གྲུབ་
པ་ཞེས་བྱའོ། །གཉིས་པ་གཞན་དོན་དང་སྦྱར་བ་ནི། རྨིང་གཞི་ཁྲི་འཕང་བཞི་པ་ནི།
ཚད་མེད་པ་བཞི་དང་སྦྱར་རོ། །དེ་སྟེང་ཕྱི་ནང་བར་འཁྱམས་ནི། གཡུང་དྲུང་གི་བོན་
ཕྱེ་བ་མེད་པ་ལ་མ་འདྲེས་པ་དགུ་དང་། ཡང་དག་པའི་རིག་པ་ཉིད་དང་། གཡུང་
དྲུང་གི་ཡན་ལག་དགུ་དང་སྦྱར་རོ། །ཕྱི་ལོགས་འབྱུང་བའི་སྣམ་བུ་ནི། གཤེན་རབ་ཀྱི་
བདེན་པ་བཞི་དང་སྦྱར་རོ། །དེ་སྟེང་བ་ལེའི་རྩིག་པ་ནི། སོ་སོར་ཡང་དག་པའི་རིག་
པ་བཞི་དང་སྦྱར་རོ། ། དེ་སྟེང་གཞའ་ཚོན་དར་རས་ནི། ཡང་དག་པའི་རིག་པ་ཉིད་
དང་སྦྱར་རོ། །དེ་སྟེང་ཆུ་འཛིན་པ་ཏྲ་ནི། གཡུང་དྲུང་གི་ཡན་ལག་དགུ་དང་སྦྱར་
རོ། །དེ་སྟེང་གཡུའི་ཡ་གད་ནི། གཤེན་རབ་ཀྱི་བདེན་པ་བཞི་དང་སྦྱར་རོ། །གདོང་
འབུར་ཡིད་བཞིན་ནོར་བུ་ནི། སོ་སོར་ཡང་དག་པའི་རིག་པ་བཞི་དང་སྦྱར་རོ། །དེ་
འོག་རིན་པོ་ཆེའི་ཟ་ར་ཚགས་ནི། མི་བསྙེལ་བའི་གཟུངས་དང་སྦྱར་རོ། ། དེ་སྟེང་ཁྲི་
འཕང་རིམ་བཞི་ནི། མཐར་གྱིས་སྙོམས་པར་འཇུག་པ་བཞི་དང་སྦྱར་རོ། ། དེ་སྟེང་སྒྱུ་
འཕྲུལ་དྲ་བ་ནི། མཚན་མ་མེད་པ་ལ་སྙོམས་པར་འཇུག་པ་བཞི་དང་སྦྱར་རོ། །དེ་
02

མདོ་སྡེ། ཀུན་དབྱིངས་སྐུ་ལྔའི་ཆོ་ག
སྟེང་རྟ་བབས་རིམ་བཞི་ནི། རྒྱུན་དུ་ཞུགས་པའི་ཐུགས་རྗེ་དང་སྦྱར་རོ། །དེ་སྟེང་བུམ་
པ་བྲེ་སྲོག་འཁོར་ལོ་ཆར་ཁེབས། བྱ་རུ་ཏོག་དབལ་དང་བཅས་པ་ནི། རྟོགས་པ་ཆེན་
པོའི་ལྟ་བ་དང་། བསྲུང་དུ་མེད་པའི་དམ་ཚིག་དང་། ལྷུན་གྱིས་གྲུབ་པའི་འཕྲིན་ལས་
དང༌། རྣམ་པར་དག་པའི་སྤྱོད་པ་དང༌། ལེགས་པར་འབྱུང་བའི་ཡོན་ཏན་དང༌།
སྙོམས་པར་གནས་པའི་ངང་ཉིད་དང་། འགྱུར་བ་མེད་པའི་སྐུ་དང༌། རང་བཞིན་
མེད་པའི་གསུང་དང༌། མཉམ་ཉིད་འཁྲུལ་པ་མེད་པའི་ཐུགས་དང་། རྣམ་པ་ཐམས་
ཅད་མཁྱེན་པའི་ཡེ་ཤེས་དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ལ་
སོགས་པ་དང་སྦྱར་རོ། དེ་ནི་གཞན་གྱི་དོན་མཐའ་རུ་ཕྱིན་པ་ཞེས་བྱའོ། །
རྟགས་དང་སྦྱར་བ་ནི། དབུས་ཀྱི་ཕོ་བྲང་གླིང་དགུ་ནི། ཀུན་དབྱིངས་སྐུ་ལྔ་ལྷ་
དགུའི་སྐུ་དང་ཞིང་ཁམས་དང་། རིག་སྟོབས་དང་། ཡེ་ཤེས་དང་སྤྱན་ལྔ་དང་སྦྱར་
རོ། །དབུས་ཀྱི་གཙང་ཁང་ནི། བོན་ཉིད་ལྷུན་ལ་རྫོགས་པའི་ཞིང་ཁམས་དང་སྦྱར་
རོ། །བར་གྱི་ཁྱམས་ཁང་ནི། རང་བཞིན་མཁའ་ལ་རྫོགས་པའི་གཞལ་ཡས་དང་སྦྱར་
རོ། །ཕྱིའི་ཕྱི་ཁྱམས་ནི། སྤྲུལ་པའི་ཀློང་དུ་འབྱུང་བའི་བཀོད་པ་དང་སྦྱར་རོ། །མཐའི་
ལྕགས་རི་ནི། སྣ་ཚོགས་ཅིར་ཡང་སྤྲུལ་པའི་གདུལ་བྱ་དང་སྦྱར་རོ། །དེའི་ཕྱིར་ན་
དཀྱིལ་འཁོར་ཆེན་པོ་འདི་ལ། འཁོར་བ་དང་མྱ་ངན་ལས་འདས་པའི་བོན་ཐམས་
ཅད། ཡོངས་སུ་མ་བརྩལ་ལྷུན་ལ་རྫོགས་པས། ཀུན་དབྱིངས་རྒྱལ་བའི་དཀྱིལ་འཁོར་
ཞེས་བྱའོ། །འཁོར་བ་དང་མྱ་ངན་ལས་འདས་པའི་བོན་ཐམས་ཅད་འདི་ཡི་ངང་དུ་མ་
རིག་པ་དང་། མི་གསལ་བ་མེད་པས། ཀུན་རིག་སྒྲོན་མའི་དཀྱིལ་འཁོར་ཞེས་བྱའོ། །
འཁོར་བ་དང་མྱ་ངན་ལས་འདས་པའི་བོན་ཐམས་ཅད། འདི་ཡི་ངང་ལ་མ་ཁྱབ་པ་
དང་མི་ཁྱབ་པ་མེད་པས། ཀུན་སྣང་རྩ་བའི་དཀྱིལ་འཁོར་ཞེས་བྱའོ། །འཁོར་བ་དང་
མྱ་ངན་ལས་འདས་པའི་བོན་ཐམས་ཅད། འདིའི་ངང་ལ་མ་འདུས་པ་དང་མ་རྫོགས་
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པ་མེད་པས། ཡོངས་རྫོགས་རྒྱལ་བའི་དཀྱིལ་འཁོར་ཞེས་བྱའོ། །བོན་གྱི་སྐུ་དང་།
ལོངས་སྤྱོད་རྫོགས་པའི་སྐུ་དང་ཅིར་ཡང་སྤྲུལ་པའི་སྐུ་དང་ངོ་བོ་ཉིད་ཀྱི་སྐུ་དང་།
མངོན་པར་བྱང་ཆུབ་སྐུ་དང་ལྔ་རྫོགས་པས། སྐུ་ལྔ་རྫོགས་པའི་དཀྱིལ་འཁོར་ཞེས་བྱ་
བའོ། །དེའི་ཕྱིར་ན་དཀྱིལ་འཁོར་འདི་དག་ལ། དད་པ་དང་མོས་པ་དང༌། འདུན་
པར་སྤྱོད་པ་ཐམས་ཅད་ནི། ཡང་དག་པ་སྤོང་བའི་ལམ་ལ་ཞུགས་ནས། གྲངས་མེད་
ཀྱི་ཚོགས་རྫོགས། གྲངས་མེད་ཀྱི་སྒྲིབ་པ་བྱང་ནས། བོན་གྱི་སྐུ་བདེ་བ་ཆེན་པོ་ཐོབ་
པར་འགྱུར་རོ། །བོན་གྱི་སྐུ་བདེ་བ་ཆེན་པོ་ཐོབ་ནས་ཀྱང་། ལོངས་སྤྱོད་རྫོགས་པའི་
སྐུ་དང༌། ཅིར་ཡང་སྤྲུལ་པའི་སྐུ་དང་། གཟུགས་སྐུ་དང་རྣམ་པ་གཉིས་ཀྱིས། འགྲོ་
བ་སེམས་ཅན་གྱི་དོན་རྒྱ་ལག་ཕྱད་པར་འགྱུར་རོ། །
དེ་ནས་ཡང་སྟོན་པས། དཀྱིལ་འཁོར་གྱི་དལ་བྲིས་པའི་རྒྱབ་ཏུ། རྒྱན་རྫས་འགོད་
པའི་ཆོ་ག་མཛད་དེ། ཕྱག་རྒྱ་མངོན་པར་དགའ་བ་ཞེས་བྱ་བ། གཡོན་པའི་ཐལ་མོ་
གྱེན་ལ་གདེང་ནས། གཡས་པའི་སོར་མོ་ཚུར་ལ་བཀྲམ་པའི་ཚུལ་མཛད་དེ། སྔགས་
བརྗོད་པ། ཨོཾ་ན་མ་མུ་ཡང་ཧ་ར་ཁི་ཁར་རཏྣ་དྲུང་མུ་བརྟེན་དུ་ཧྲན་ཧུན། ཞེས་པས།
ལྷའི་རྫས་མཆོད་པའི་བྱེ་བྲག་ཐམས་ཅད། ནམ་མཁའ་ལ་ཉི་ཟླ་དང་གཟའ་སྐར་
གཞའ་ཚོན་བཀྲམ་པ་ལྟར་དགོངས་ནས། དང་ལ་མའྲི་འགོད་དེ། ཚིགས་སུ་བཅད་
དེ་གསུངས་པ། བོན་ཉིད་མི་གཡོ་མི་འཇིག་རང་བཞིན་ལས། མཉྫི་རིན་ཆེན་འོད་ཀྱི་
གཞལ་ཡས་ཁང་། ཀུན་རྟེན་ཡངས་པའི་ཕྱི་སྣོད་འཇིག་རྟེན་གཏོས། སྣང་སྲིད་ཡོངས་
ཀྱི་གཞི་མར་བྱིན་གྱིས་རློབས། དཀྱིལ་འཁོར་འདི་ཡི་དབུས་སུ་བཞུགས་སུ་གསོལ།
ཅེས་བཀོད་དོ། །
ད་གཉིས་པ་བུམ་པ་དགོད་དེ། རིན་ཆེན་བུམ་པ་བཀྲ་ཤིས་གཞལ་ཡས་ཁང་།
ངོ་བོ་སྟོང་པ་བོན་ཉིད་བདེ་བའི་ཀློང་། སྨན་དང་ཆུ་བོ་ཐབས་ཆེན་ཡབ་ཀྱི་མཁའ།
104

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
བདུད་རྩི་འོ་དཀར་ཤེས་རབ་ཡུམ་གྱི་ཀློང་། རིན་ཆེན་སྣ་ལྔ་ལྷ་ཚོགས་སྐུ་ཡི་དངོས།
སྙིང་པོ་རྣམ་ལྔ་ལྷ་ཚོགས་གསུང་གི་མཆོག །ཕྱག་རྒྱ་རྣམ་ལྔ་ལྷ་ཚོགས་ཐུགས་ཀྱི་ངང་།
དཀར་མངར་འབྲུ་བཅུད་ལྷ་ཚོགས་དམ་ཚིག་རྫས། དཔག་བསམ་ཤིང་བརྒྱད་ལྷ་
ཚོགས་ཡོན་ཏན་རྒྱན། གཟུངས་ཐག་རྣམ་ལྔ་ལྷ་ཚོགས་འཕྲིན་ལས་ཟེར། གཞལ་ཡས་
ལྷ་དང་དབྱེར་མེད་བུམ་པ་འདི། མནྡྲི་འདི་ཡི་སྟེང་དུ་དགོད་པར་བྱ། འཇིག་འབྲལ་
མེད་པར་བརྟན་པར་བཞུགས་སུ་གསོལ། ཅེས་བཀོད་དོ། ། དེ་ནས་རྒྱལ་མཚན་
དགུ་དགོད་དེ། བོན་ཉིད་ནུབ་པ་མེད་པའི་རང་བཞིན་ལས། མི་ནུབ་རྟགས་དང་
ལྡན་པའི་རྒྱལ་མཚན་དགུ་། བདེར་གཤེགས་སྐུ་ལྔ་ལྷ་དགུར་བྱིན་གྱིས་རློབས། སྐུ་
དང་ཞིང་ཁམས་ལྷུན་ལ་རྫོགས་པའི་ཕྱིར། ཕོ་བྲང་གླིང་དགུའི་དབུས་སུ་བཞུགས་
སུ་གསོལ། ཅེས་ཕྱོགས་མཚམས་བརྒྱད་དང་དབུས་དང་དགུ་རུ་བཀོད་དོ། །མདའ་
དར་བརྒྱད་དགོད་དེ། བོན་ཉིད་ཐུགས་རྗེའི་རྫུ་འཕྲུལ་རང་བཞིན་ལས། ཐུགས་
རྗེའི་སྤྲུལ་པ་འབྱུང་བའི་མདའ་དར་བརྒྱད། ཡེ་གཤེན་སེམས་དཔའི་སྐུ་རུ་བྱིན་གྱིས་
རློབས། ཐུགས་རྗེ་ཆེན་པོས་འགྲོ་བ་འདུལ་བའི་ཕྱིར། དཀྱིལ་འཁོར་འདི་ཡི་རྒྱན་དུ་
བཞུགས་སུ་གསོལ། ཅེས་བར་འཁྱམས་སུ་བཀོད་དོ། །ཙཀྲ་ཧ་ལ་གཅོད་པའི་རལ་ཀྱུ་
བཞི། རང་འབྱུང་གསལ་བའི་ཡེ་ཤེས་མེ་ལོང་བཞི། སྒོ་བ་ཡབ་བརྒྱད་སྐུ་རུ་བྱིན་གྱིས་
རློབས། འཇིགས་པའི་སྒོ་གཅོད་ཐར་པའི་ལམ་འབྱེད་ཕྱིར། དཀྱིལ་འཁོར་འདི་ཡི་སྒོ་
བཞིར་བཞུགས་སུ་གསོལ། ཅེས་སྒོ་བཞིར་བཀོད་དོ། །བོན་ཉིད་སྣ་ཚོགས་འབྱུང་བའི་
རང་བཞིན་ལས། འདོད་ཡོན་ལྷུན་རྫོགས་རོལ་མོ་རྒྱན་ལ་སོགས། ཅི་རྙེད་མཆོད་
སྦྱིན་ཡོ་བྱད་མ་ལུས་པ། བླ་མེད་མཆོད་པའི་སྤྲིན་དུ་བྱིན་གྱིས་རློབས། སྒྲིབ་སྦྱང་
ཚོགས་རྫོགས་ཐར་པར་བགྲོད་པའི་ཕྱིར། དཀྱིལ་འཁོར་སྟེང་འོག་རྒྱན་དུ་དགྲམ་པར་
བྱ། ཞེས་སྟེང་དང་འོག་གི་སྟེགས་བུ་ལ་བཀོད་དོ། །བོན་ཉིད་ལྷུན་གྱིས་གྲུབ་པའི་རང་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བཞིན་ལས། དར་དཀར་བླ་གུར་ཟ་འོག་ཡོལ་བ་དང་། དར་དམར་འཕན་གདུགས་
ཕྱེ་མ་འཕུར་མའི་ཚོགས། བདེར་གཤེགས་གཞལ་ཡས་ཁང་དུ་བྱིན་གྱིས་རློབས། ལྷ་
རྣམས་ཡེ་ནས་ལོངས་སྤྱོད་རྫོགས་པ་བཞིན། དཀྱིལ་འཁོར་འདི་ཡི་སྟེང་དུ་དབུབ་
པར་བྱ། ཞེས་བླ་གུར་དབུབ་ཅིང་ཡོལ་བ་བྲེ་བར་བྱའོ། །རྒྱན་བཀོད་པའི་ཆོ་ག་བསྟན་
པའོ། །
དེ་ནས་ཡང་སྟོན་པས། དཀྱིལ་འཁོར་བཅའ་གཞིའི་རིམ་པ་ཀུན་རྫོགས་ནས།
འཇུག་པ་ལམ་གྱི་དོན་ལ། བདག་གཞན་གྱི་དོན་མཐར་ཕྱིན་པར་མཛད་པའི་ཕྱིར།
གཞན་དོན་དུ་སེམས་བསྐྱེད་པ་དང་། བདག་དོན་དུ་སྐྱབས་སུ་འགྲོ་བའི་ཡན་ལག་
འབུལ་བར་མཛད་དེ། སྟོན་པ་ཉིད་གཡུང་དྲུང་སེམས་དཔའི་འཁོར་དང་བཅས་
ནས། གདན་བཤམས་པ་ལ། ཞབས་སྐྱིལ་མོ་ཀྲུང་བཅས་ཏེ། ཆ་ལུགས་ལྔ་ལྡན་གྱི་
ཕྱག་རྒྱ་མཛད་ཅིང་། ཐུགས་ཀར་ཐལ་མོ་སྦྱར་ནས་སྔགས་བརྗོད་པ། ཨོཾ་ན་མ་བྷུདྡྷ་
སད་ལ་ས་མ་ཡ་སད་དོ་སྤུངས་སོ་ཧུན་ནོ། །ཞེས་གུས་པའི་ཚུལ་དང་ལྡན་པར་བྱས་
ལ། ཚིགས་སུ་བཅད་དེ་གསུངས་པ། ན་མོ་བོན་ཉིད་དབྱིངས་ཀྱི་དཀྱིལ་འཁོར་ན།
ཀུན་དབྱིངས་རྒྱལ་བའི་དཀྱིལ་འཁོར་ལྷ། སྐུ་ལྔ་ཡོངས་རྫོགས་ཀུན་དུ་བཟང་། དུས་
འདིར་བདག་ལ་དགོངས་སུ་གསོལ། བདག་ནི་དུས་འདིར་བཟུང་བ་ནས། ནམ་ཞིག་
འཁོར་བ་མ་སྟོང་བར། སངས་རྒྱས་སེམས་དཔའི་རྗེས་འབྲང་ནས། བྱང་ཆུབ་མཆོག་
ལ་གཞོལ་བར་བགྱི། བདག་ནི་རང་དོན་གཅིག་བུར་དང༌། ཚེ་འདིར་ཕན་བདེ་མ་
ཡིན་པར། འགྲོ་དྲུག་སེམས་ཅན་ཀུན་དོན་དུ། བྱང་ཆུབ་སེམས་མཆོག་བསྐྱེད་པར་
བགྱི། བདག་དང་འགྲོ་བ་མ་ལུས་པས། རྒྱལ་བའི་དཀྱིལ་འཁོར་ལྷ་ཚོགས་ལ། ལུས་
ངག་ཡིད་གསུམ་གུས་བཏུད་དེ། ཕྱག་འཚལ་དང་བས་སྐྱབས་སུ་མཆིའོ། །བོན་ཉིད་
རྒྱལ་བའི་དཀྱིལ་འཁོར་ནས། ཀུན་ཁྱབ་ནམ་མཁའི་གཟི་མདངས་ཅན། བོན་སྐུ་རབ་
106

མདོ་སྡེ། ཀུན་དབྱིངས་སྐུ་ལྔའི་ཆོ་ག
འབྱམས་ཀུན་ཏུ་བཟང་། ཕྱག་འཚལ་དང་བས་སྐྱབས་སུ་མཆིའོ། །བོན་ཉིད་དབྱིངས་
ནས་ལྷུན་ལ་རྫོགས། གཟི་བརྗིད་དཔལ་འབར་མཚན་དཔེ་ལྡན། ལོངས་སྤྱོད་རྫོགས་
སྐུ་ཀུན་ཏུ་བཟང༌། ཕྱག་འཚལ་དང་བས་སྐྱབས་སུ་མཆིའོ། །ངང་ལས་མ་གཡོས་
མཉམ་པ་ཉིད། མཉམ་ཉིད་མཆོག་ལྡན་བདེ་བར་གཤེགས། ངོ་བོ་ཉིད་སྐུ་ཀུན་ཏུ་
བཟང༌། ཕྱག་འཚལ་དང་བས་སྐྱབས་སུ་མཆིའོ། །རང་བཞིན་མཁའ་ལ་ཅི་ཡང་སྤྲུལ།
འགྲོ་བའི་དོན་མཛད་རྒྱ་ལག་ཕྱད། ཅི་ཡང་སྤྲུལ་སྐུ་ཀུན་ཏུ་བཟང་། ཕྱག་འཚལ་དང་
བས་སྐྱབས་སུ་མཆིའོ། །ཐབས་མཁས་ཐུགས་རྗེ་ཡོངས་ལ་ཁྱབ། མཁྱེན་དང་བརྩེ་
བའི་བདག་ཉིད་ཅན། མངོན་པར་བྱང་ཆུབ་ཀུན་ཏུ་བཟང་། ཕྱག་འཚལ་དང་བས་
སྐྱབས་སུ་མཆིའོ། །བདག་དང་མཐའ་ཡས་སེམས་ཅན་གྱི། ཐོག་མ་མེད་ནས་ད་ལྟའི་
བར། དུག་ལྔའི་ལས་གྱུར་མི་དགེ་སོགས། སྐུ་ལྔའི་ལྷ་ལ་མཐོལ་ལོ་བཤགས། བདག་
གི་ལུས་ངག་ཡིད་གསུམ་གྱིས། རྩོལ་བས་བཤམས་དང་ཡིད་ཀྱིས་དམིགས། འབྱོར་
ལྡན་ཡོ་བྱད་ཅི་མཆིས་པ། སྐུ་ལྔའི་དཀྱིལ་འཁོར་ལྷ་ལ་འབུལ། བདག་གིས་སྡིག་པ་མི་
དགེའི་ལས། སྔོན་ཆད་བགྱིས་ལ་འགྱོད་པ་བསྐྱེད། ཕྱིན་ཆད་མི་བགྱིད་སླར་ཡང་སྡོམ།
དགེ་བའི་ཚོགས་ལ་བདག་ཡི་རངས། བདག་སོགས་འགྲོ་བའི་དོན་ཆེད་དུ། མྱ་ངན་
མི་འདའ་བཞུགས་པར་མཛོད། ཐུགས་རྗེས་བཏང་བྲལ་མེད་པར་ཟུངས། ཡི་རངས་
འཁོར་ལོ་བསྐོར་བར་བསྐུལ། བདག་གཞན་དགེ་བའི་རྩ་བ་རྣམས། མྱུར་དུ་བྱང་ཆུབ་
ས་ལ་བསྔོ། དེ་དག་དགེ་བ་སྟོབས་ཆེན་མཐུས། སྒྲིབ་གཉིས་བྱང་ཞིང་ཚོགས་གཉིས་
རྫོགས། འབྲས་བུ་སྐུ་གསུམ་མཆོག་ཐོབ་ཤོག །ཅེས་གུས་པའི་ཚུལ་གྱིས། ཡན་ལག་
གི་ཆོ་ག་འབུལ་ཞིང་། ཐུགས་རྗེས་བཏང་འབྲལ་མེད་བར་བཟུང་པར་བསམ་ཞིང་།
སྙིང་རྗེ་བྱང་ཆུབ་མཆོག་གི་ལམ་ལ་འཇུག་པར་བྱའོ། །
༧ དེ་ནས་ཡང་སྟོན་པས། ཏིང་འཛིན་རྣམ་གསུམ་རིམ་པར་བསྒོམ་པར་མཛད་དེ།
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཐོག་མར་དེ་བཞིན་ཉིད་ཀྱི་ཏིང་ངེ་འཛིན་ཞེས་བྱ་བ། སེམས་ཉིད་ཀྱི་ངོ་བོ་སྟོང་ཞིང་
བདག་མེད་པ། མ་བཅོས་མ་གཡོས་པའི་ངང་ལས་སུ། བོན་ཉིད་ཁྱབ་གདལ་ཆེན་
པོའི་ངང་ལ་གཞག་པར་བྱའོ། །གཉིས་པ་ཀུན་ཏུ་སྣང་གི་ཏིང་ངེ་འཛིན་ལ། ཨཱ་ཨ་
དཀར་ས་ལེ་འོད་ཨ་ཡཾ་ཨོཾ་འདུ། ཞེས་པས། བོན་ཉིད་སྟོང་པའི་ཀློང་ལ། སེམས་ཉིད་
ཀྱི་ངོ་བོ་ཨ་སྐྱེ་བ་མེད་པ་རིག་པ་རྡེང་དུ་གྱུར་པ་ལས། འགག་མེད་ཀྱི་ཡེ་ཤེས་ཕྱོགས་
མེད་དུ་རྒྱས་པས། ཕྱི་སྣོད་དང་ནང་བཅུད་སྦྱང་ནས། དག་པའི་སྣོད་དང་བཅུད་
དུ་བྱིན་གྱིས་བརླབས་པའོ། །གསུམ་པ་རྒྱུ་ཡི་ཏིང་ངེ་འཛིན་ནི། ཕྱག་རྒྱ་མཛུབ་མོ་
གཉིས་རྩེ་མོ་སྤྲད་ནས། མཐེ་བོང་གདེང་སྟེ་ཕྱི་མ་དྲུག་ནང་དུ་བཀུག་ལ་སྔགས་བརྗོད་
པ། ཨ་ཨོཾ་ཧཱུྃརཾ་ཛ་སད་ས་ལེ་ལྷན་ནེ་འདུ་འདུ་ཨཱ། ཞེས་པས། བདག་གི་ཐུགས་ཀ་
ན། ཨ་མཐིང་ག་འོད་དུ་ཞུ་བ་ལས། ཀུན་ཁྱབ་དབྱིངས་ཀྱི་གཙོ་བོ་སྐུ་མདོག་མཐིང་
ག་ནམ་མཁའི་གཟི་མདངས་ཅན། ཞལ་གཅིག་ཕྱག་གཉིས་པ། ཞབས་སྐྱིལ་ཀྲུང་དུ་
བཞུགས་ཤིང་། སྐུ་ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་གཡས་པས་མི་
ནུབ་པའི་རྒྱལ་མཚན་བསྣམས་པ། གཡོན་པས་མཉམ་བཞག་གི་མཐིལ་དུ་ཨ་དང་མ་
ཡིས་མཚོན་པ། དེའི་ཐུགས་ལས་འོད་ཟེར་ཁ་དོག་སྣ་ལྔ་འཕྲོས་པས། བདག་ལུས་རྩ་
གནས་བ་སྤུའི་བུ་ག་ཐམས་ཅད། བདེ་བར་གཤེགས་པ་སྐུ་ལྔས་ཁྲིག་གེར་གང་བ་རུ་
བསམ་མོ། ། ཨ་ཨོཾ་ཧཱུྃ་རཾ་ཛ་སད་ས་ལེ་ལྷ་ནེ་འདུ་འདུ་ཨཱ། ཞེས་པས། དབྱིངས་ནས་ཡེ་
ཤེས་སེམས་དཔའ་སྤྱན་དྲངས་ལ། གཉིས་མེད་ལས་ཀྱི་ལྷ་རུ་བྱིན་གྱིས་བརླབས་པའོ། །
གཉིས་པ་མདུན་གྱི་རྡུལ་ཚོན་དཀྱིལ་འཁོར་དང་། བུམ་པ་ལྷ་སྟེགས་ལ་བསྒོམ་པ་
ནི། ཕྱག་རྒྱ་མ་བཅོས་མཉམ་པ་ཉིད་དུ་བཞག་ནས། ཨོཾ་ན་མ་ཧ་ར་མུ་ཡང་ས་མ་ཡ་
ཕཊ ཅེས་པས། སྣོད་བཅུད་ཐམས་ཅད་སྟོང་པར་གྱུར་པར་བསམ་མོ། །ཕྱག་རྒྱ་
འབྱུང་བ་རིམ་བརྩེགས་ཞེས་བྱ་བ། སོར་མོ་འཕྲེད་ལ་བརྩེགས་ནས། སྔགས་བརྗོད་
108

མདོ་སྡེ། ཀུན་དབྱིངས་སྐུ་ལྔའི་ཆོ་ག་ག༽
པ། ༀ་ན་མ་ཨ་ཡཾ་རཾ་མཾ་ཁཾ་ཧཱུྃ་རི་ཏི་ཀརྨ་ལ་ཧོ། ཞེས་པས། སྟོང་པའི་ངང་ལས་མདུན་
གྱི་དཀྱིལ་འཁོར་ནི། ཨ་ལས་ནམ་མཁའ་མཐིང་གསལ་མུ་མེད་པ་འབྱམས་ཡས་པ།
ལྟེ་བ་ཨ་ཡིས་མཚོན་པ། ཡཾ་ལས་རླུང་རི་ལྗང་ཁུ་རྡོ་རྗེ་རྒྱ་གྲམ། ལྟེ་བ་ཡཾ་གིས་མཚོན་
པ། རཾ་ལས་མེ་རི་དམར་པོ་པདྨ་འདབ་བརྒྱད། ལྟེ་བ་རཾ་གྱིས་མཚོན་པ། མཾ་ལས་ཆུ་
རི་སྔོན་པོ་འཁོར་ལོ་ལྔ་བསྐོར། ལྟེ་བ་མཾ་གིས་མཚོན་པ། ཁཾ་ལས་དབང་ཆེན་གསེར་
གྱི་ས་གཞི་ནོར་བུ་བཞི་བསྣོལ། ལྟེ་བ་ཁཾ་གིས་མཚན་པ། དེའི་སྟེང་དུ་ཧཱུྃ་ལས་ལྷའི་
གཞལ་ཡས་ཁང༌། རྒྱུ་རིན་པོ་ཆེ་སྣ་ཚོགས་ལས་གྲུབ་པ། དབྱིབས་ཀུན་ཏུ་གྲུ་བཞིར་
འདུག་པ། ཕྱི་སྐོར་དང་ནང་སྐོར་དང་བར་སྐོར་གསུམ་དང་ལྡན་པ། དེའི་དབུས་ཀྱི་
གཙང་ཁང་ལས། ས་བདག་རུས་སྦལ་གྱི་ཀ་གདན་ལ། གདུག་པ་ཀླུ་རྒྱལ་ཀྱི་ཀ་བ་
བཙུགས་པ། གཟའ་ཆེན་ཉི་ཟླའི་ཀ་ཞུས་འདེགས་པ། དྲེགས་པ་ལྷ་བརྒྱད་ཀྱི་གདུང་
མ་གཤིབས་པ། ཚངས་པ་ལྷ་བྲན་གྱི་དྲལ་དཔྱམ་བཀྱེ་བ། རྒྱུ་སྐར་རྩ་བརྒྱད་ཀྱི་ཚོམ་
བུ་བཀྲམ་པ། གཞའ་ཚོན་སྣ་ལྔའི་བླ་གུར་ཕུབ་པ། དེ་ལ་རིན་ཆེན་གསེར་གྱི་ཡ་གད་
དང་། རིན་པོ་ཆེའི་ཟ་ར་ཚགས་ཀྱིས་སྤྲས་པ། དེའི་སྟེང་དུ་ཐོག་ཕུབ་རྫུ་འཕྲུལ་དྲ་བ་
དང༌། ཡང་ཕུབ་ཁྱུང་གུར་ཁྱུང་མགོ་ཁྱུང་འདབ་དང་ལྡན་པ། ཟུར་བཞི་ཤེལ་གྱི་ལྕོག་
ཆེན་བཞི་ཡིས་བརྒྱན་པ། སྒོ་བཞི་སྒོ་རྒྱན་རྟ་བབས་མཆོད་རྟེན་དང་ལྡན་པ། དེའི་
བར་འཁྱམས་འདོད་ཡོན་གྱི་སྣམ་བུ་དམར་པོ་ལ་འདོད་ཡོན་གྱིས་དགང་བ། དེའི་ཕྱི་
ལོགས་ཟུར་བཞི་ལོགས་བརྒྱད་བཅུ་གཉིས་སུ་འབུར་བ། དེ་ལ་གཡུའི་ཡ་གད་དང་
ཟ་ར་ཚགས་དང་། ཆུན་འཕྱང་དུ་འཕྲུལ་བ། དེའི་ཕྱི་འཁྱམས་ལ། རིན་པོ་ཆེ་གསེར་
གྱི་ས་གཞི་ལ། ཨ་པར་ལྗོན་པའི་ནེའུ་ཐང་དང༌། བདུད་རྩི་ར་ས་ཡ་ནའི་ནགས་ཚལ་
དང༌། སྐྱེད་མོའི་ཚལ་ཆེན་དང༌། མེ་ཏོག་གི་གླིང་ཁམས་དང་། འདམ་བུའི་ཚལ་
ཆེན་དང༌། ཆུ་གླིང་གི་པ་ཏྲ་དང་། དཔག་བསམ་གྱི་ར་བ་དང་། འདབ་ཆགས་དང༌།
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཅན་གཟན་དང༌། རི་དྭགས་དང་། གཡུང་དྭགས་སྣ་ཚོགས་ཀྱིས་བརྒྱན་པ། དེའི་ཕྱི་
རིམ་རིན་པོ་ཆེ་བཻཌཱུརྱའི་ལྕགས་རི་ལ། བདེ་བར་གཤེགས་པའི་སྐུ་གདུང་དང་། མཆོད་
རྟེན་བསམ་གྱིས་མི་ཁྱབ་པ་བཞུགས་པ། དེའི་དབུས་ཀྱི་ཕོ་བྲང་གླིང་དགུ་ནི། གྲུ་བཞི་
སྒོ་བཞི་འདོད་ཡོན་དང་། ཡ་གད་དང་ཟ་ར་ཚགས་ཀྱིས་བརྒྱན་པ། དེའི་སྟེང་དུ་ཁྱུང་
གུར་ཁྱུང་མགོ་ཏོག་དང་ལྡན་པ། དེའི་དབུས་སུ་གསེར་གྱི་ས་གཞི་ལ། སྣ་ཚོགས་པད་
མའི་གདན་བཀྲ་བ། དེ་ལྟ་བུའི་གཞལ་ཡས་ཁང་དཔག་ཏུ་མེད་པ། ནམ་མཁའི་རྒྱ་
དང་མཉམ་པ་རུ་བསྐྱེད་དོ། །དེ་ནི་གཞལ་ཡས་ཁང་དང་གདན་བསྒོམ་པའོ། ། །
དེ་ནས་ཡང་གཞལ་ཡས་ཀྱི་ནང་དུ་ལྷ་བསྐྱེད་པ་ནི། ཕྱག་རྒྱ་ཡི་གེ་ཨ་ལྟར་དུ་
བཅའ་ལ། སྔགས་བརྗོད་པ། ཨ་མུ་ཡེ་ཨ་དཀར་ཨ་ནི་ཨཱ ཞེས་པས། བདག་གི་
ཐུགས་ལས་འོད་ཟེར་འཕྲོས་པས། འོད་ཀྱི་བཅུད་ལས། ཡི་གེ་ཨ་མཐིང་ག་ཞིག་ཏུ་
གྱུར་ཏེ། དབུས་ཀྱི་ཕོ་བྲང་གདན་ཐོག་ཏུ་གསལ་བ་ལ། ཕྱག་རྒྱ་ལོངས་སྤྱོད་རྫོགས་
པ་ཞེས་བྱ་བ། མཛུབ་མོ་གཉིས་རྩེ་མོ་སྤྲད་ནས། མཐེ་བོང་གཉིས་གདེང་སྟེ། སོར་མོ་
དྲུག་བསྣོལ་ནས་སྔགས་བརྗོད་པ། ན་མ་ཨ་དཀར་ཧ་ར་ནི་སད་ས་ལེ་ལྷན་ནེ་འདུ་
འདུ་ཨོཾ། ཞེས་པས། ཨ་ལས་འོད་ཟེར་ཕར་འཕྲོས་ཏེ་ཚུར་འདུས་པས། འོད་དུ་ཞུ་
བ་ལས། ཀུན་དབྱིངས་གཙོ་བོ་བོན་སྐུ་ཀུན་ཏུ་བཟང་པོ། སྐུ་མདོག་མཐིང་ག་ནམ་
མཁའི་གཟི་མདངས་ཅན། ཞལ་གཅིག་ཕྱག་གཉིས་ཞབས་སྐྱིལ་ཀྲུང་དུ་བཞུགས་
པ། སྐུ་ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་མི་ནུབ་པའི་
རྒྱལ་མཚན་དང་། གཡོན་པའི་མཉམ་གཞག་གི་མཐིལ་དུ། ཡི་གེ་ཨ་ཡིས་མཚོན་
པ། རྩལ་ཆེན་སེང་གེ་དང་ཉི་ཟླ་པད་མའི་གདན་ལ་བརྗིད་པ། དེ་ལ་འཁོར་བོན་
ཉིད་དབྱིངས་ན་བཞུགས་པའི་ལྷ་བརྒྱད་ཀྱིས་བསྐོར་ནས་བཞུགས་པ། དེའི་ཐུགས་
ལས། སྐུ་གསུང་ཐུགས་དང་ཡོན་ཏན་འཕྲིན་ལས་ལྔ་ཡི། འོད་ཟེར་ཁ་དོག་སྣ་ཚོགས་
I10

༼ག༽
མདོ་སྡེ། ཀུན་དབྱིངས་སྐུ་ལྔའི་ཆོ་ག
དང་ལྡན་པ། ཕྱོགས་མཚམས་བརྒྱད་དུ་འཕྲོས་ནས། ཕོ་བྲང་གླིང་བརྒྱད་དུ་གསལ་
བ་ལ། ཕྱག་རྒྱ་གོང་ལྟར་སྐྱེ་འགག་མེད་པའི་བརྡ་སྤྲད་ལ། ཨཱམུ་ཡེ་ཨ་དཀར་ཨ་ནི་
ཨ ཞེས་པས། ཤར་ཕྱོགས་ཕོ་བྲང་གི་དབུས་སུ་འོད་ཀྱི་བཅུད་ལས་ཡི་གེ་ཨ་དཀར་པོ་
རུ་གསལ་ཏེ། ན་མ་ཨ་དཀར་ཧ་ར་ནི་སད་ས་ལེ་ལྷན་ནེ་འདུ་འདུ་ཧཱུཾ། ཞེས་པས། ཨ་
ལས་འོད་ཟེར་ཕར་འཕྲོས་ཚུར་འདུས། ༀ་དུ་གྱུར་ནས་འོད་དུ་ཞུ་བ་ལས། ལོངས་སྐུ་
གཤེན་ལྷ་འོད་དཀར། སྐུ་མདོག་ཤེལ་དཀར་དྭངས་པའི་མདོག་འདྲ་བ། ཞལ་གཅིག་
ཕྱག་གཉིས་ཞབས་སྐྱིལ་ཀྲུང་དུ་བཞུགས་པ། སྐུ་ལ་ལོངས་སྤྱོད་རྫོགས་པའི་རྒྱན་གྱིས་
བརྒྱན་པ། གཡས་པས་མི་འགྱུར་བའི་གཡུང་དྲུང་དང་། གཡོན་པའི་མཉམ་གཞག་
གི་མཐིལ་དུ་ཡི་གེ་ཨོཾ་གྱིས་མཚོན་པ། སྟོབས་ལྡན་གླང་ཆེན་དང་ཉི་ཟླ་པད་མའི་
གདན་ལ་བརྗིད་པ། དེ་ལ་འཁོར་རང་བཞིན་མཁའ་ལ་རྫོགས་པའི་ལྷ་བརྒྱད་ཀྱིས་
བསྐོར་ནས་བཞུགས་པ། ཨཱམུ་ཡེ་ཨ་དཀར་ཨ་ནི་ཨཱཿ ཞེས་པས། བྱང་ཕྱོགས་ཕོ་
བྲང་གི་དབུས་སུ། འོད་ཀྱི་བཅུད་ལས་ཡི་གེ་ཨ་སེར་པོ་རུ་གསལ་ཏེ། ན་མ་ཨ་དཀར་
ཧ་ར་ནི་སད་ས་ལེ་ལྷན་ནེ་འདུ་འདུ་ཨོཾ། ཞེས་པས། ཨ་ལས་འོད་ཟེར་ཕར་འཕྲོས་
ཚུར་འདུས་པས། ཨོཾ་དུ་གྱུར་ནས་འོད་དུ་ཞུ་བ་ལས། ངོ་བོ་ཉིད་ཀྱི་སྐུ་ཨ་ཏི་མུ་ཝེར།
སྐུ་མདོག་སེར་པོ་གསེར་བཙོ་མའི་མདོག་འདྲ་བ། ཞལ་གཅིག་ཕྱག་གཉིས་ཞབས་
སྐྱིལ་ཀྲུང་དུ་བཞུགས་པ། སྐུ་ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་
གཡས་པས་དབང་བསྒྱུར་གྱི་འཁོར་ལོ་དང༌། གཡོན་པས་མཉམ་གཞག་གི་མཐིལ་
དུ། ཡི་གེ་ཧཱུཾ་གིས་མཚོན་པ། ཤུགས་ལྡན་རྟ་མཆོག་དང་ཉི་ཟླ་པད་མའི་གདན་ལ་
བརྗིད་པ། དེ་ལ་འཁོར་མཉམ་ཉིད་ངང་དང་ལྡན་པའི་ལྷ་བརྒྱད་ཀྱིས་བསྐོར་ནས་
བཞུགས་པ། ཨཱ་མུ་ཡེ་ཨ་དཀར་ཨ་ནི་ཨཱཿ ཞེས་པས། ནུབ་ཕྱོགས་ཕོ་བྲང་གི་དབུས་
སུ། འོད་ཀྱི་བཅུད་ལས་ཡི་གེ་ཨ་དམར་པོ་རུ་གསལ་ཏེ། ན་མ་ཨ་དཀར་ཧ་ར་ནི་
111

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སད་ས་ལེ་ལྷན་ནེ་འདུ་འདུ་ཧཱུཾ། ཞེས་པས། ཨ་ལས་འོད་ཟེར་ཕར་འཕྲོས་ཚུར་འདུས་
པས། ཨོཾ་དུ་གྱུར་ནས་འོད་དུ་ཞུ་བ་ལས། ཅིར་ཡང་སྤྲུལ་པའི་སྐུ་ཁྲི་བཞི་ནམ་ཏིང༌།
སྐུ་མདོག་དམར་པོ་བྱི་རུའི་མདོག་འདྲ་བ། ཞལ་གཅིག་ཕྱག་གཉིས་ཞབས་སྐྱིལ་ཀྲུང་
དུ་བཞུགས་པ། སྐུ་ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་པད་
མ་དམར་པོ་དང་། གཡོན་པས་མཉམ་གཞག་གི་མཐིལ་དུ། ཡི་གེ་རཾ་གྱིས་མཚོན་
པ། ངར་ཆེན་གཡུ་འབྲུག་དང་། ཉི་ཟླ་པད་མའི་གདན་ལ་བརྗིད་པ། དེ་ལ་འཁོར་
ཚོགས་བརྒྱད་རིག་པའི་ལྷ་བརྒྱད་ཀྱིས་བསྐོར་ནས་བཞུགས་པ། ཨཱ་མུ་ཡེ་ཨ་དཀར་
ཨ་ནི་ཨཱ། ཞེས་པས། ལྷོ་ཕྱོགས་ཕོ་བྲང་གི་དབུས་སུ། འོད་ཀྱི་བཅུད་ལས། ཡི་གེ་ཨ་
སྔོན་པོ་རུ་གསལ་བ། ན་མ་ཨ་དཀར་ཧ་ར་ནི་སད་ས་ལེ་ལྷན་ནེ་འདུ་འདུ་ཧཱུཾ། ཞེས་
པས། ཨ་ལས་འོད་ཟེར་ཕར་འཕྲོས་ཚུར་འདུས། ༀ་དུ་གྱུར་ནས་འོད་དུ་ཞུ་བ་ལས།
མངོན་པར་བྱང་ཆུབ་པའི་སྐུ་མ་པང་དབྱིངས་ཆེན། སྐུ་མདོག་སྔོན་པོ་གཡུའི་མདོག་
འདྲ་བ། ཞལ་གཅིག་ཕྱག་གཉིས་ཞབས་སྐྱིལ་ཀྲུང་དུ་བཞུགས་པ། སྐུ་ལ་ལོངས་སྤྱོད་
རྫོགས་པའི་རྒྱན་གྱིས་བརྒྱན་པ། གཡས་པས་ཡིད་བཞིན་གྱི་ནོར་བུ་དང་། གཡོན་
པའི་མཉམ་བཞག་གི་མཐིལ་དུ། ཡི་གེ་ཛ་ཡིས་མཚོན་པ། རླབས་ཆེན་བྱ་ཁྱུང་དང་
ཉི་ཟླ་པད་མའི་གདན་ལ་བཞུགས་པ། དེ་ལ་འཁོར་ཕྲིན་ལས་མཐའ་རུ་ཕྱིན་པའི་ལྷ་
བརྒྱད་ཀྱིས་བསྐོར་ནས་བཞུགས་པ། ཨཱ་མུ་ཡེ་ཨ་དཀར་ཨ་ནི་ཨཱཿ ཞེས་པས། ལྷོ་ཤར་
ཕོ་བྲང་གི་དབུས་སུ། འོད་ཀྱི་བཅུད་ལས་ཡི་གེ་ཨ་དམར་པོ་རུ་གསལ་བ། ན་མ་ཨ་
དཀར་ཧ་ར་ནི་སད་ས་ལེ་ལྷན་ནེ་འདུ་འདུ་ཧཱུཾ། ཞེས་པས། ཨ་ལས་འོད་ཟེར་ཕར་
འཕྲོས་ཚུར་འདུས། ༀ་དུ་གྱུར་ནས་འོད་དུ་ཞུ་བ་ལས། རྫོགས་སྐུ་རང་བཞིན་གྱི་སྐུ་
མེ་ལྷ་སྐུ་མདོག་དམར་གསལ་མེའི་སྙིང་པོ་འདྲ་བ། ཞལ་གཅིག་ཕྱག་གཉིས་ཞབས་
སྐྱིལ་ཀྲུང་དུ་བཞུགས་པ། སྐུ་ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་
112

མདོ་སྡེ། ཀུན་དབྱིངས་སྐུ་ལྔའི་ཆོ་ག
པས་མེའི་རྒྱལ་མཚན་དང་། ས་བབགཡོན་པས་གསལ་བའི་སྒྲོན་མེ་འཛིན་པ། མེའི་ར་སྐྱེས་
དང་ཉི་ཟླ་པད་མའི་གདན་ལ་བརྗིད་པ། དེ་ལ་འཁོར་ཚད་མེད་འོད་དང་ལྡན་པའི་
ལྷ་བརྒྱད་ཀྱིས་བསྐོར་ནས་བཞུགས་པ། ཨཱ་མུ་ཡེ་ཨ་དཀར་ཨ་ནི་ཨཱཿ ཞེས་པས། བྱང་
ཤར་ཕོ་བྲང་གི་དབུས་སུ། འོད་ཀྱི་བཅུད་ལས་ཨ་དཀར་པོ་འོད་དུ་གསལ་བ། ན་
མ་ཨ་དཀར་ཧ་ར་ནི་སད་ས་ལེ་ལྷན་ནེ་འདུ་འདུ་ཧཱུཾ། ཞེས་པས། ཨ་ལས་འོད་ཟེར་
ཕར་འཕྲོས་ཚུར་འདུས། ཨོཾ་དུ་གྱུར་ནས་འོད་དུ་ཞུ་བ་ལས། རྫོགས་སྐུ་མཁའ་འགྱིང་
དཀར་པོ། སྐུ་མདོག་ཆུ་ཤེལ་དྭངས་པ་འདྲ་བ། ཞལ་གཅིག་ཕྱག་གཉིས་ཞབས་སྐྱིལ་
ཀྲུང་དུ་བཞུགས་པ། སྐུ་ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་
ཆུ་ཤེལ་གྱི་འཁོར་ལོ་དང༌། གཡོན་པས་བདུད་རྩིའི་བུམ་པ་འཛིན་པ། ཆུ་སྲིན་མ་ཧཱ་
དང་ཉི་ཟླ་པདྨའི་གདན་ལ་བརྗིད་པ། དེ་ལ་འཁོར་ཐབས་དང་རྫུ་འཕྲུལ་ལྡན་པའི་
ལྷ་བརྒྱད་ཀྱིས་བསྐོར་ནས་བཞུགས་པ། ཨཱ་མུ་ཡེ་ཨ་དཀར་ཨ་ནི་ཨཱ༔ ཞེས་པས། བྱང་
ནུབ་ཕོ་བྲང་གི་དབུས་སུ། འོད་ཀྱི་བཅུད་ལས། ཡི་གེ་ཨ་ལྗང་གུ་རུ་གསལ་བ། ན་མ་
ཨ་དཀར་ཧ་ར་ནི་སད་ས་ལེ་ལྷན་ནེ་འདུ་འདུ་ཨོཾ། ཞེས་པས། ཨ་ལས་འོད་ཟེར་ཕར་
འཕྲོས་ཚུར་འདུས། ༀ་དུ་གྱུར་ནས་འོད་དུ་ཞུ་བ་ལས། རྫོགས་སྐུ་སྣང་བ་འོད་ལྡན་
སྐུ་མདོག་དམར་ལྗང༌། ཞལ་གཅིག་ཕྱག་གཉིས་ཞབས་སྐྱིལ་ཀྲུང་དུ་བཞུགས་པ། སྐུ་
ལ་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་ཤེས་རབ་རལ་ཀྱུ་དང༌།
གཡོན་པས་རླུང་གི་འཁོར་ལོ་འཛིན་པ། མཛེས་པའི་རྨ་བྱ་དང་ཉི་ཟླ་པདྨའི་གདན་
ལ་བརྗིད་པ། དེ་ལ་འཁོར་མཐུ་ཆེན་དབང་དང་ལྡན་པའི་ལྷ་བརྒྱད་ཀྱིས་བསྐོར་ནས་
བཞུགས་པ། ཨཱ་མུ་ཡེ་ཨ་དཀར་ཨ་ནི་ཨ ཞེས་པས། ལྷོ་ནུབ་ཕོ་བྲང་གི་དབུས་སུ།
འོད་ཀྱི་བཅུད་ལས་ཡི་གེ་ཨ་དམར་པོ་རུ་གསལ་བ། ན་མ་ཨ་དཀར་ཧ་ར་ནི་སད་ས་
ལེ་ལྷན་ནེ་འདུ་འདུ་ཧཱུཾ། ཞེས་པས། ཨ་ལས་འོད་ཟེར་ཕར་འཕྲོས་ཚུར་འདུས། ཨོཾ་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དུ་གྱུར་ནས་འོད་དུ་ཞུ་བ་ལས། རྫོགས་སྐུ་མགོན་ལྷ་དཀར་པོ། སྐུ་མདོག་དམར་སྐྱ་
ཞལ་གཅིག་ཕྱག་གཉིས་ཞབས་སྐྱིལ་ཀྲུང་དུ་བཞུགས་པ། སྐུ་ལ་ལོངས་སྤྱོད་རྫོགས་
པའི་རྒྱན་གྱིས་བརྒྱན་པ། གཡས་པས་ཁྱུང་གི་རུ་མཚོན་དང་། གཡོན་པས་འབྱུང་
བའི་འཁོར་ལོ་འཛིན་པ། མཁའ་ལྡིང་ཤང་ཤང་དང་། ཉི་ཟླ་པདྨའི་གདན་ལ་བརྗིད་
པ། དེ་ལ་འཁོར་སྣང་སྲིད་འཇིག་རྟེན་སྐྱོང་བའི་ལྷ་བརྒྱད་ཀྱིས་བསྐོར་ནས་བཞུགས་
པ། ཨཱ་མུ་ཡེ་ཨ་དཀར་ཨ་ནི་ཨཱ། ཞེས་པས། ལྷ་ཚོགས་དེ་རྣམས་ཀྱི་ཐུགས་ལས་འོད་
ཟེར་སྣ་ལྔ་འཕྲོས་པས། བར་ཁྱམས་འདོད་ཡོན་གྱི་སྣམ་བུ་ལ། འོད་ཀྱི་བཅུད་ལས་ཧ་
སུམ་ཅུ་རྩ་གཉིས་སུ་གསལ་ཏེ། ཕྱག་རྒྱ་རིགས་རྟགས་ཀྱིས་མཚོན་ནས་སྔགས་བརྗོད་
པ། ན་མ་ཨ་དཀར་ཧ་ར་ནི་སད་སལེ་ལྷན་ནེ་འདུ་འདུ་ཧ། ཞེས་པས། འོད་ཟེར་ཕར་
འཕྲོས་ཚུར་འདུས་ཧ་རུ་གྱུར་ནས་འོད་དུ་ཞུ་བ་ལས། རིགས་ཀྱི་སེམས་དཔའ་སུམ་
ཅུ་རྩ་གཉིས་སུ་གསལ་བ་ནི། སྐུ་མདོག་ཁ་དོག་སྣ་ཚོགས་སུ་འབར་བ། ཕྱག་མཚན་
དོན་རྟགས་རིགས་ཀྱི་བརྡ་མཚོན་ཞིང་། སྣ་ཚོགས་པདྨའི་གདན་ལ་བརྗིད་པ། ཨཱ་མུ་
ཡེ་ཨ་དཀར་ཨ་ནི་ཨཱ། ཞེས་པས། ཕྱི་ནང་སྒོ་བརྒྱད་ལ་འོད་ཀྱི་བཅུད་ལས། ཡི་གེ་ཨ་
རུ་གསལ་ཏེ། ཕྱག་རྒྱ་སྡིག་མཛུབ་ཀྱི་མཚོན་ནས་སྔགས་བརྗོད་པ། ན་མ་ཨ་དཀར་
ཧ་ར་ནི་སད་ས་ལེ་ལྷན་ནེ་འདུ་འདུ་ཧེ་ཧཱུྃ་། ཞེས་པས། འོད་ཟེར་ཕར་འཕྲོས་ཚུར་
འདུས་འོད་དུ་ཞུ་བ་ལས། ནང་སྒོ་ལ་རིགས་ཀྱི་སེམས་དཔའ་བཞི། སྐུ་མདོག་ཕྱོགས་
འོད་དུ་འབར་བ། ཕྱག་མཚན་གསལ་བའི་སྒྲོན་མེ་དང་། འཕྲུལ་གྱི་ལྡེ་མིག་བསྣམས་
པ། ཕྱི་སྒོ་ལ་རིགས་ཀྱི་ཁྲོ་བོ་བཞི། སྐུ་མདོག་སེར་ལྗང་དམར་སྔོ་རུ་བསྟན་ཞིང་།
ཕྱག་མཚན་གསེར་ཛ་དང་མཚེའི་མི་ཕོ་དང་། ཏིལ་གྱི་མེ་དཔུང་དང་། ཉུང་ནག་གི་
རྦབ་རྒོད་བསྣམས་པ། དེ་རྣམས་རང་རང་གི་འཁོར་བྱེ་བ་ས་ཡ་དཔག་ཏུ་མེད་པས་
བསྐོར་ནས་བཞུགས་པ། ཕྱག་རྒྱ་ཡིད་བཞིན་ནོར་བུ་ལྟར་བཅའ་ལ། སྔགས་བརྗོད་
114

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
པ། ཨོཾ་ན་མ་རདྨ་སད་དོ་ཧ་ར་ལོ་པྲ་ཛཱ་ཡེ་ཝེར་ཞི་ས་མ་ཡ་ཧོ། ཞེས་པས། ཕྱི་ཁྱམས་
ལ། དཔལ་མགོན་བདུན་ཅུ་རྩ་གཉིས། ཕྱི་སྒོ་ལ་རྒྱལ་པོ་ཆེན་པོ་བཞི། ལྷ་སྲིན་སྡེ་
བརྒྱད་དྲེགས་པའི་ཚོགས་དང་། རིགས་དྲུག་སེམས་ཅན་སྙིང་རྗེའི་མགྲོན་རིགས་མ་
ལུས་པ་གནས་པར་བསྒོམ། དེ་ལྟར་དུ་བསྒོམ་ཞིང་། ༀ་ན་མ་ཨ་དཀར་སལེ་འོད་ཨ་
ཡཾ་ཨོཾ་འདུ། ཞེས་པས། བདག་གི་ཐུགས་ལས་ཨ་ཕྲ་མོ་གྲངས་མེད་པར་འཕྲོས་ནས།
མི་མངོན་པའི་དབྱིངས་ནས་བདེ་བར་གཤེགས་པ་སྐུ་ལྔའི་དཀྱིལ་འཁོར་གྱི་ལྷ་ཚོགས་
རྣམས་སྤྱན་དྲངས་ནས། མདུན་གྱི་ལྷ་ཚོགས་རྣམས་ལ་བསྟིམ་པས། གཉིས་མེད་ལས་
ཀྱི་ལྷ་རུ་བྱིན་གྱིས་བརླབ་པའོ། ། དེ་ནི་དཀྱིལ་འཁོར་བསྒོམ་པ་བསྟན་པའོ། །
དེ་ནས་ཡང་སྟོན་པས་མཆོད་རྫས་བྱིན་གྱིས་བརླབས་པ་ལ། ཕྱག་རྒྱ་རིན་པོ་ཆེའི་
གཏེར་ཁྱིམ་ཞེས་བྱ་བ། མཐེབ་མཛུབ་གཉིས་ནང་དུ་བཀུག་ཅིང་། ཕྱི་མ་རྣམས་རྩེ་མོ་
སྤྲད་དེ་གུར་ཐབས་སུ་མཛད་ནས་སྔགས་བརྗོད་པ། ཨོཾ་ན་མ་རདྨ་དྲུང་མུ། མུ་ཡེ་ཧ་
ར་ཤེ་ཙུ་སད་ལ་ཁི་ཁར་རི་རྭང་ཟད་མིན་ཧ་ར་ཐིམ་ཐིམ་ཡེ་སྭཱཧཱ། ཞེས་པས། བདག་
གི་ཐུགས་ལས་འོད་ཟེར་འཕྲོས་ནས། མཆོད་རྫས་ཀྱི་མི་གཙང་བའི་བག་ཆགས་ཐམས་
ཅད་སྦྱངས་ནས། གཙང་ཞིང་དག་པ་ཡིད་དུ་འོང་བ། ལྷ་རྫས་ལས་བྱུང་བ། ཞིང་
ཁམས་གསེར་གྱི་ས་གཞི་ལ། ཚངས་རྒྱུང་གི་འཇིག་རྟེན་རི་རབ་གླིང་བཞི་གླིང་ཕྲན་
བརྒྱད། མཐའི་ལྕགས་རི་མུ་ཁྱུད། གསེར་གྱི་རི་བདུན་དང་། རོལ་པའི་མཚོ་བདུན་
དང་། ཉི་མ་དང་ཟླ་བ་དང་། བཀྲ་ཤིས་རྫས་བརྒྱད་དང༌། རིན་ཆེན་ནོར་བདུན་
དང༌། མར་མེ་དང་མེ་ཏོག་དང་། ཕྲེང་བ་དང་བདུག་སྤོས་དང་། ལྷ་སངས་ཞལ་
ཟས་དང་། བདུད་རྩིའི་དྲི་ཆབ་དང་། ལྷ་རྒྱན་རོལ་མོ་དང་། རྔ་གཤང་སྒྲ་སྙན་དང་།
གདུགས་དང་རྒྱལ་མཚན་དང༌། ཕྱེ་མ་ཕུར་མ་དང་། བླ་གུར་ཡོལ་བ་དང་། གསེར་
གཡུ་མུ་ཏིག་དང་། རིན་ཆེན་གྲང་མ་དང་། ལྷབ་ལྷུབ་ན་བཟའ་དང་། རྟ་དང་གླང་
115

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པོ་དང་། མ་ཧེ་འདོད་འཇོ་དང་། དཀར་གསུམ་དང་མངར་གསུམ་སོགས་འཚོ་བའི་
ཡོ་བྱད་དང་། ཁྱེའུ་བུ་མོ་གླུ་དབྱངས་གར་སྟབས་ཅན་བསམ་གྱིས་མི་ཁྱབ་པ། དཔག་
ཏུ་མེད་པ། མཐའ་ཡས་པ། གྲངས་མེད་པ། སྣང་བ་ཆེན་པོའི་ཞིང་ཁམས། རྣམ་
པར་དག་པའི་མཆོད་ཡོན། དྲི་མ་མེད་པའི་ལྷ་རྫས། ཕུན་སུམ་ཚོགས་པའི་ཡོ་བྱད།
དམིགས་སུ་མེད་པའི་སྦྱིན་པ། རྒྱ་ཆེ་བ་རུ་གྱུར་ནས། རྒྱལ་བའི་དཀྱིལ་འཁོར་གྱི་ལྷ་
ཚོགས་རྣམས་མཆོད་པས་མཉེས། དམ་ཅན་རྣམས་ཐུགས་དམ་བསྐངས། ལྷ་སྲིན་
རྣམས་གདུག་རྩུབ་ཞི། རིགས་དྲུག་རྣམས་སྦྱིན་པས་ཚིམས་ཏེ། མཐའ་ཡས་པའི་
སེམས་ཅན་རྣམས་སྒྲིབ་གཉིས་སྦྱངས་ཤིང་ཚོགས་གཉིས་རྫོགས་པ་རུ་དམིགས་སོ། །
དེ་ནི་ཀུན་དབྱིངས་རྒྱལ་བའི་དཀྱིལ་འཁོར་ལས། སྔོན་དུ་འགྲོ་བའི་ཡན་ལག་བཅུ་རུ་
བཀའ་སྩལ་པའོ། །
དེ་ནས་ཡང་སྟོན་པས་དངོས་གཞི་ཡན་ལག་གི་ཆོ་ག་མཛད་དེ། ཐོག་མར་མངའ་
དབུལ་ཞལ་བསྲོའི་ཡན་ལག་ལྔ་ལས། དང་པོ་གདན་འབུལ་བ་ནི། མེ་ཏོག་སྣ་ཚོགས་
ཀྱིས་གཅལ་བཀྲམ་ལ། ཕྱག་རྒྱ་པདྨ་གྱེས་པ་ཞེས་བྱ་བ། སོར་མོ་བརྒྱད་གདེང་ནས།
མཐེ་བོང་གཉིས་སྦྲེལ་ཏེ། གེ་སར་གྱི་ཚུལ་མཛད་ནས་སྔགས་བརྗོད་པ། ཨོཾ་ན་མ་མུ་
ཡེ་ཧ་ར་སད་དོ་ཧ་ལོ་ས་མ་ཡ་ཧོ། ཞེས་དགྱེས་པར་དགོངས་ནས། གཤེན་པོ་འཕྲིན་
ལས་མཁན་རྣམས་ཀྱིས་ཚིགས་སུ་བཅད་དེ་གསུངས་པ། གཞའ་ཚོན་བྲིས་ལེགས་
ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། ཀུན་དབྱིངས་
གཙོ་བོ་ནམ་མཁའི་གཟི་མདངས་ཅན། སྐྱེ་མེད་བོན་སྐུ་འཁོར་དང་བཅས་པ་ལ།
རྩལ་ཆེན་སེང་གེ་དཀར་མོ་བསྣོལ་བའི་ཁྲི། ཉི་ཟླ་པདྨ་མཛེས་བརྗིད་གདན་འབུལ་
གྱིས། གདན་མཆོག་དམ་པ་འདི་ལ་སྤྱན་གཟིགས་ལ། འགྲོ་བའི་དོན་དུ་སྤྱན་འདྲེན་
དགོངས་སུ་གསོལ། བོན་ཉིད་དབྱིངས་ནས་ཚད་མེད་ལྷུན་ལ་རྫོགས། ལོངས་སྤྱོད་
116

མདོ་སྡེ། ཀུན་དབྱིངས་སྐུ་ལྔའི་ཆོ་ག
རྫོགས་སྐུ་འཁོར་དང་བཅས་པ་ལ། སྟོབས་ལྡན་གླང་ཆེན་སེར་པོ་བསྣོལ་བའི་ཁྲི། ཉི་
ཟླ་པདྨ་མཛེས་བརྗིད་གདན་འབུལ་གྱིས། གདན་མཆོག་དམ་པ་འདི་ལ་སྤྱན་གཟིགས་
ལ། འགྲོ་བའི་དོན་དུ་སྤྱན་འདྲེན་དགོངས་སུ་གསོལ། ངང་ལ་མ་གཡོས་མ་བཅོས་
མཉམ་པ་ཉིད། ངོ་བོ་ཉིད་སྐུ་འཁོར་དང་བཅས་པ་ལ། ཤུགས་ལྡན་རྟ་མཆོག་ལྗང་གུ་
བསྣོལ་བའི་ཁྲི། ཉི་ཟླ་པདྨ་མཛེས་པའི་གདན་འབུལ་གྱིས། གདན་མཆོག་དམ་པ་འདི་
ལ་སྤྱན་གཟིགས་ལ། འགྲོ་བའི་དོན་དུ་སྤྱན་འདྲེན་དགོངས་སུ་གསོལ། ཐབས་དང་རྫུ་
འཕྲུལ་ཐུགས་རྗེ་འབྱུང་བའི་གནས། ཅིར་ཡང་སྤྲུལ་སྐུ་འཁོར་དང་བཅས་པ་ལ། སྒྲ་
རྒྱལ་གཡུ་འབྲུག་སྔོན་པོ་བསྣོལ་བའི་ཁྲི། ཉི་ཟླ་པདྨ་མཛེས་པའི་གདན་འབུལ་གྱིས།
གདན་མཆོག་དམ་པ་འདི་ལ་སྤྱན་གཟིགས་ལ། འགྲོ་བའི་དོན་དུ་སྤྱན་འདྲེན་དགོངས་
སུ་གསོལ། འཕྲིན་ལས་ཐོགས་མེད་མ་བརྩལ་ལྷུན་གྱིས་གྲུབ། མངོན་པར་བྱང་ཆུབ་
འཁོར་དང་བཅས་པ་ལ། རླབས་ཆེན་བྱ་ཁྱུང་སྔོན་པོ་བསྣོལ་བའི་ཁྲི། ཉི་ཟླ་པདྨ་
མཛེས་པའི་གདན་འབུལ་གྱིས། གདན་མཆོག་དམ་པ་འདི་ལ་སྤྱན་གཟིགས་ལ། འགྲོ་
བའི་དོན་དུ་སྤྱན་འདྲེན་དགོངས་སུ་གསོལ། ཡེ་ཤེས་འོད་ཀྱིས་མ་རིག་མུན་པ་སེལ།
སྐུ་གསུམ་མེ་ལྷ་འཁོར་དང་བཅས་པ་ལ། འགྱིང་ཆེན་ར་སྐྱེས་དམར་པོ་བསྣོལ་བའི་
ཁྲི། ཉི་ཟླ་པདྨ་མཛེས་བརྗིད་གདན་འབུལ་གྱིས། གདན་མཆོག་དམ་པ་འདི་ལ་སྤྱན་
གཟིགས་ལ། འགྲོ་བའི་དོན་དུ་སྤྱན་འདྲེན་དགོངས་སུ་གསོལ། རང་བཞིན་མཁའ་ལ་
ཐབས་ཆེན་རོལ་པའི་སྐུ། མཁའ་འགྱིང་དཀར་པོ་འཁོར་དང་བཅས་པ་ལ། ཆུ་སྲིན་ར་
ཙ་དམར་པོ་བསྣོལ་བའི་ཁྲི། ཉི་ཟླ་པདྨ་མཛེས་པའི་གདན་འབུལ་གྱིས། གདན་མཆོག་
དམ་པ་འདི་ལ་སྤྱན་གཟིགས་ལ། འགྲོ་བའི་དོན་ལ་སྤྱན་འདྲེན་དགོངས་སུ་གསོལ།
ཀུན་སྣང་དང་བས་འགྲོ་བ་ཡོངས་ལ་ཁྱབ། སྣང་བ་འོད་ལྡན་འཁོར་དང་བཅས་པ་ལ།
དུག་འཇོམས་རྨ་བྱ་མཛེས་པ་བསྣོལ་བའི་ཁྲི། ཉི་ཟླ་པདྨ་མཛེས་པའི་གདན་འབུལ་
117

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྱིས། གདན་མཆོག་དམ་པ་འདི་ལ་སྤྱན་གཟིགས་ལ། འགྲོ་བའི་དོན་ལ་སྤྱན་འདྲེན་
དགོངས་སུ་གསོལ། སྟོང་གསུམ་མངའ་དབང་སྲིད་གསུམ་ཁ་ལོ་བསྒྱུར། མགོན་ལྷ་
དཀར་པོ་འཁོར་དང་བཅས་པ་ལ། མཁའ་ལྡིང་སེར་པོ་ཤང་ཤང་བསྣོལ་བའི་ཁྲི། ཉི་
ཟླ་པདྨ་མཛེས་པའི་གདན་འབུལ་གྱིས། གདན་མཆོག་དམ་པ་འདི་ལ་སྤྱན་གཟིགས་
ལ། འགྲོ་བའི་དོན་ལ་སྤྱན་འདྲེན་དགོངས་སུ་གསོལ། ལམ་ལྔ་ས་བཅུའི་ཡོན་ཏན་
ལྷུན་ལ་རྫོགས། ཡེ་གཤེན་སེམས་དཔའ་འཁོར་དང་བཅས་པ་ལ། འདོད་ཡོན་སྣ་
ཚོགས་མཛེས་པའི་གདན་འབུལ་གྱིས། གདན་མཆོག་དམ་པ་འདི་ལ་སྤྱན་གཟིགས་
ལ། འགྲོ་བའི་དོན་དུ་སྤྱན་འདྲེན་དགོངས་སུ་གསོལ། འཇིགས་པའི་སྒོ་གཅོད་ཐར་
པའི་ལམ་འབྱེད་པའི། སྒོ་བ་ལྷ་བརྒྱད་འཁོར་དང་བཅས་པ་ལ། གཡུང་དྲུང་འཁོར་ལོ་
འབར་བའི་གདན་འབུལ་གྱིས། གདན་མཆོག་དམ་པ་འདི་ལ་སྤྱན་གཟིགས་ལ། འགྲོ་
བའི་དོན་དུ་སྤྱན་འདྲེན་དགོངས་སུ་གསོལ། ཅེས་གདན་འབུལ་ལོ། །
དེ་ནས་ཀུན་དབྱིངས་དཀྱིལ་འཁོར་གྱི་ལྷ་ཚོགས་རྣམས་དབྱིངས་ནས་སྤྱན་དྲངས་
པའི་ཆོ་ག་མཛད་དེ། རྔ་གཤང་དང་རོལ་མོའི་ཚོགས་རྣམས་བསྒྱུར་ནས། ཕྱག་རྒྱ་
མངོན་པར་སྤྱན་དྲངས་པ་ཞེས་བྱ་བ། གཡོན་པའི་ཐལ་མོ་ཐུགས་ཀར་གདེངས་ལ།
གཡས་པས་མཁའ་ལ་སྤྱན་འདྲེན་པའི་ཚུལ་མཛད་དེ། སྔགས་བརྗོད་པ། ཨོཾ་ན་མ་
ཨཨོྃ་ཧཱུྃ་རཾ་ཛ་སད་ས་ལེ་ལྷན་ནེ་འདུ་འདུ་ས་མ་ཡ་ཛ་ཛ། ཞེས་པས། རང་བཞིན་
དཀྱིལ་འཁོར་ནས། མཁའ་ལ་ཆར་བབས་པ་བཞིན་དུ་བྱོན་ནས། རྡུལ་ཚོན་གྱི་དཀྱིལ་
འཁོར་ལ་བཞུགས་པར་བསམ་ལ། ཚིགས་སུ་བཅད་དེ་གསུངས་པ། བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་གྱི། སྐུ་ལྔ་ལྷུན་ལ་རྫོགས་པའི་ཞིང་ཁམས་ན། ཀུན་
དབྱིངས་གཙོ་བོ་ནམ་མཁའི་གཟི་མདངས་ཅན། སྐྱེ་མེད་བོན་སྐུ་ཡབ་ཀྱི་བཀའ་འཁོར་
ནི། བོན་ཉིད་དབྱིངས་ན་བཞུགས་པའི་ལྷ་བརྒྱད་དེ། བདེར་གཤེགས་གཙོ་འཁོར་
118

༼ག༽
ཀུན་དབྱིངས་སྐུ་ལྔའི་ཆོ་ག
མདོ་སྡེ།
སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་
བ་སེམས་ཅན་དོན་ལ་ཐུགས་དགོངས་ལ། དིང་གི་རྡུལ་ཚོན་གསལ་བའི་གནས་འདི་
རུ། མ་ལུས་འཁོར་དང་བཅས་ཏེ་གཤེགས་སུ་གསོལ། བོན་ཉིད་དབྱིངས་ནས་ཚད་
ལོངས་སྤྱོད་རྫོགས་སྐུ་ཡབ་ཀྱི་བཀའ་འཁོར་ནི། རང་བཞིན་
མེད་ལྷུན་ལ་རྫོགས། 
མཁའ་ལ་རྫོགས་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་
པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་
དོན་ལ་ཐུགས་དགོངས་ལ། དིང་གི་རྡུལ་ཚོན་གསལ་བའི་གནས་འདི་རུ། མ་ལུས་
འཁོར་དང་བཅས་ཏེ་གཤེགས་སུ་གསོལ། ངང་ལ་མ་གཡོས་མ་བཅོས་མཉམ་པ་ཉིད།
ངོ་བོ་ཉིད་སྐུ་ཡབ་ཀྱི་བཀའ་འཁོར་ནི། མཉམ་ཉིད་ངང་དང་ལྡན་པའི་ལྷ་བརྒྱད་
དེ། བདེར་གཤེགས་གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་
གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། དང་
གི་རྡུལ་ཚོན་གསལ་བའི་གནས་འདི་རུ། མ་ལུས་འཁོར་དང་བཅས་ཏེ་གཤེགས་སུ་
གསོལ། ཐབས་དང་རྫུ་འཕྲུལ་ཐུགས་རྗེ་འབྱུང་བའི་གནས། ཅིར་ཡང་སྤྲུལ་སྐུ་ཡབ་
ཀྱི་བཀའ་འཁོར་ནི། ཚོགས་བརྒྱད་ཡེ་ཤེས་རིག་པའི་ལྷ་བརྒྱད་དེ། བདེར་གཤེགས་
གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
ནས། འགྲོ་བ་སེམས་ཅན་དོན་ལ་ཐུགས་དགོངས་ལ། དིང་གི་རྡུལ་ཚོན་གསལ་བའི་
གནས་འདི་རུ། མ་ལུས་འཁོར་དང་བཅས་ཏེ་གཤེགས་སུ་གསོལ། འཕྲིན་ལས་ཐོགས་
མེད་མ་བརྩལ་ལྷུན་གྱིས་གྲུབ། མངོན་པར་བྱང་ཆུབ་ཡབ་ཀྱི་བཀའ་འཁོར་ནི། འཕྲིན་
ལས་མཐའ་རུ་ཕྱིན་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་
རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་
ལ་ཐུགས་དགོངས་ལ། དིང་གི་རྡུལ་ཚོན་གསལ་བའི་གནས་འདི་རུ། མ་ལུས་འཁོར་
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དང་བཅས་ཏེ་གཤེགས་སུ་གསོལ། ཡེ་ཤེས་འོད་ཀྱིས་མ་རིག་མུན་པ་སེལ། སྐུ་གསུམ་
མེ་ལྷ་ཡབ་ཀྱི་བཀའ་འཁོར་ནི། ཚད་མེད་འོད་དང་ལྡན་པའི་ལྷ་བརྒྱད་དེ། བདེར་
གཤེགས་གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། དིང་གི་རྡུལ་ཚོན་
གསལ་བའི་གནས་འདི་རུ། མ་ལུས་འཁོར་དང་བཅས་ཏེ་གཤེགས་སུ་གསོལ། རང་
བཞིན་མཁའ་ལ་ཐབས་ཆེན་རོལ་པའི་སྐུ། མཁའ་འགྱིང་དཀར་པོ་ཡབ་ཀྱི་བཀའ་
འཁོར་ནི། ཐབས་དང་རྫུ་འཕྲུལ་ལྡན་པའི་ལྷ་བརྒྱད་དེ། བདེར་གཤེགས་གཙོ་འཁོར་
སྤྲུལ་པར་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་
བ་སེམས་ཅན་དོན་ལ་ཐུགས་དགོངས་ལ། དིང་གི་རྡུལ་ཚོན་གསལ་བའི་གནས་འདི་
རུ། མ་ལུས་འཁོར་དང་བཅས་ཏེ་གཤེགས་སུ་གསོལ། ཀུན་སྣང་དྭངས་བས་འགྲོ་བ་
ཡོངས་ལ་ཁྱབ། སྣང་བ་འོད་ལྡན་ཡབ་ཀྱི་བཀའ་འཁོར་ནི། མཐུ་ཆེན་དབང་དང་
ལྡན་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་རྣམས། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། དིང་གི་རྡུལ་ཚོན་གསལ་བའི་གནས་འདི་རུ། མ་ལུས་འཁོར་དང་བཅས་
ཏེ་གཤེགས་སུ་གསོལ། སྟོང་གསུམ་མངའ་དབང་སྲིད་གསུམ་ཁ་ལོ་བསྒྱུར། མགོན་
ལྷ་དཀར་པོ་ཡབ་ཀྱི་བཀའ་འཁོར་ནི། སྣང་སྲིད་འཇིག་རྟེན་སྐྱོང་བའི་ལྷ་བརྒྱད་
དེ། བདེར་གཤེགས་གཙོ་འཁོར་སྤྲུལ་པར་བཅས་པ་རྣམས། རང་བཞིན་ལྷུན་གྱིས་
གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། དིང་
གི་རྡུལ་ཚོན་གསལ་བའི་གནས་འདི་རུ། མ་ལུས་འཁོར་དང་བཅས་ཏེ་གཤེགས་སུ་
གསོལ། ལམ་ལྔ་ས་བཅུའི་ཡོན་ཏན་ལྷུན་ལ་རྫོགས། ཡེ་གཤེན་སེམས་དཔའ་འཁོར་
དང་བཅས་པ་རྣམས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་
120

མདོ་སྡེ། ཀུན་དབྱིངས་སྐུ་ལྔའི་ཆོ་ག
སེམས་ཅན་དོན་ལ་ཐུགས་དགོངས་ལ། དིང་གི་རྡུལ་ཚོན་གསལ་བའི་གནས་འདི་རུ།
མ་ལུས་འཁོར་དང་བཅས་ཏེ་གཤེགས་སུ་གསོལ། འཇིགས་པའི་སྒོ་གཅོད་ཐར་པའི་
ལམ་འབྱེད་པའི། སྒོ་བ་ལྷ་བརྒྱད་འཁོར་དང་བཅས་པ་རྣམས། རང་བཞིན་ལྷུན་གྱིས་
གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། དིང་གི་
རྡུལ་ཚོན་གསལ་བའི་གནས་འདི་རུ། མ་ལུས་འཁོར་དང་བཅས་ཏེ་གཤེགས་སུ་གསོལ།
འཇིག་རྟེན་ཞིང་འདིར་བཀྲ་ཤིས་བདེ་ལེགས་སྟེར། འཇིག་རྟེན་དཔལ་མགོན་འཁོར་
དང་བཅས་པ་རྣམས། ཐམས་ཅད་ཡོན་ཏན་མགྲོན་དུ་སྤྱན་འདྲེན་གྱིས། དིང་གི་བཀྲ་
ཤིས་གཙང་མའི་གནས་འདི་རུ། མ་ལུས་ཚོགས་དང་བཅས་ཏེ་གཤེགས་སུ་གསོལ།
འཇིག་རྟེན་ཁམས་ན་མཐུ་དབང་དྲེགས་པའི་བདག ། ལྷ་སྲིན་སྡེ་བརྒྱད་འཁོར་དང་
བཅས་པ་རྣམས། ཐམས་ཅད་ལན་ཆགས་མགྲོན་དུ་སྤྱན་འདྲེན་གྱིས། བསམ་སྦྱོར་
ངན་དང་གདུག་པའི་ཚོགས་བོར་ལ། ཕན་བདེ་ཞི་བའི་ཚུལ་གྱིས་གཤེགས་སུ་གསོལ།
རབ་འབྱམས་ཞིང་དུ་གདུལ་བའི་ཞིང་གྱུར་པ། སྐྱེ་བཞི་རྒྱུད་ལྔའི་རིགས་དྲུག་བར་
མ་དོ། །ཐམས་ཅད་སྙིང་རྗེའི་མགྲོན་དུ་སྤྱན་འདྲེན་གྱིས། དིང་འདིར་དད་པ་མོས་
པའི་སེམས་བསྐྱེད་ལ། དད་དང་འདུན་པའི་ཚུལ་གྱིས་གཤེགས་སུ་གསོལ། ཅེས་སྤྱན་
དྲངས་པའོ། ། །
དེ་ནས་བཞུགས་སུ་གསོལ་ཏེ། གཞའ་ཚོན་བྲེས་ལེགས་ཡོངས་སུ་བཀོད་འདྲ་བའི།
ཕོ་བྲང་ཡིད་འོང་ལྷ་ཡི་གཞལ་ཡས་འདིར། ཀུན་དབྱིངས་དཀྱིལ་འཁོར་ལྷ་ཚོགས་
འཁོར་བཅས་ལ། ཐུགས་རྗེ་སྤྲུལ་པའི་གདན་མཆོག་དམ་པ་ནི། རྩལ་ཆེན་སེང་གེ་
ཞེ་སྡང་འཇོམས་པའི་གདན། སྟོབས་ལྡན་གླང་ཆེན་རབ་བརྟན་ཐེག་པའི་གདན།
ཤུགས་ལྡན་རྟ་མཆོག་ང་རྒྱལ་དག་པའི་གདན། སྒྲ་རྒྱལ་འབྲུག་མོ་ངར་ཆེན་གྲགས་
པའི་གདན། རླབས་ཆེན་བྱ་ཁྱུང་སྲིད་གསུམ་ཟིལ་གནོན་གདན། བརྗིད་འགྱིང་ར་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྐྱེས་རང་བཞིན་མེ་ལྷའི་གདན། ཆུ་སྲིན་མ་ཧཱ་གདུག་པ་ཀླུ་རྒྱལ་གདན། མཛེས་པའི་
རྨ་བྱ་དུག་འཇོམས་ཆགས་པའི་གདན། མཁའ་ལྡིང་ཤང་ཤང་ཕྲག་དོག་དག་པའི་
གདན། སྐྱོན་བྲལ་པདྨ་མ་ཆགས་དག་པའི་གདན། གསལ་འཚེར་ཉི་ཟླ་མ་རིག་མུན་
འཇོམས་གདན། འདོད་ཡོན་ར་བ་ཕུན་སུམ་ཚོགས་པའི་གདན། གཡུང་དྲུང་འཁོར་
ལོ་མི་འགྱུར་བརྟན་པའི་གདན། གཤེན་རབ་ཐུགས་ལས་སྤྲུལ་པའི་གདན་རྣམས་ནི།
ཡིད་ཀྱིས་དམིགས་ཤིང་བཤམས་པའི་གནས་འདི་རུ། འཁོར་བཅས་མ་ལུས་བརྟན་
པར་བཞུགས་སུ་གསོལ། ཅེས་གདན་ལ་བཞུགས་པར་བསམ་མོ། །
དེ་ནས་དགྱེས་པ་བསྐྱེད་པར་བྱ་སྟེ། མཆོད་པའི་རོལ་མོ་དང་། ཞལ་ཟས་དང་།
སྤྱན་གཟིགས་བཤམས་ནས། ཕྱག་རྒྱ་དགྱེས་པར་བསྐྱེད་པ་ཞེས་བྱ་བ། ཐལ་མོ་གྱེན་
ལ་བཤིབས་ཏེ་མདངས་བསྟན་ནས་སྔགས་བརྗོད་པ། ཨོཾ་ན་མ་ཨ་ཡཾ་རཾ་མཾ་ཁཾ་ཧཱུྃ་།
དྲུང་ཟད་རི་རྭང་རདྨ་དྲུང་མུ་ས་མ་ཡ་ཧེ་ཧེ། ཞེས་པས། ཐུགས་དམ་གྱི་དགྱེས་པ་
བསྐྱེད་པར་བསམ་ལ། ཚིགས་སུ་བཅད་དེ་གསུངས་པ། གཞའ་ཚོན་བྲིས་ལེགས་
ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། ཀུན་དབྱིངས་
དཀྱིལ་འཁོར་ལྷ་ཚོགས་འཁོར་བཅས་ལ། ཐུགས་དམ་དབྱིངས་ནས་དགྱེས་པ་ཆེར་
བསྐྱེད་པ། སྟོང་གསུམ་རིན་ཆེན་གསེར་གྱི་ས་གཞི་ལ། རི་རབ་གླིང་བཞི་གླིང་ཕྲན་
ལྕགས་རི་བཅས། རི་བདུན་རོལ་མཚོ་དཔག་བསམ་ལྗོན་པ་ཤིང་། ཉི་མ་ཟླ་བ་འཁོར་
ཡུག་མུ་ཁྱུད་བདལ། རིན་ཆེན་ནོར་བདུན་བཀྲ་ཤིས་རྫས་བརྒྱད་དང་། བླ་བྲེ་འཕན་
གདུགས་ཕྱེ་མ་འཕུར་མ་དང༌། མར་མེ་མེ་ཏོག་ཕྲེང་བ་བྱུག་པ་དང༌། དྲི་ཞིམ་སྤོས་
མཆོད་གཙང་མའི་ཚན་ཆབ་དང༌། ལྷ་སངས་བཤོས་དང་འབྲུ་བཅུད་ཞལ་ཟས་དང་།
དཀར་གསུམ་མངར་གསུམ་སྤྱན་གཟིགས་སྙིང་པོ་དང༌། དབལ་དར་རྒྱལ་མཚན་
ལྷབ་ལྷུབ་ན་བཟའ་དང༌། གསེར་གཡུ་ཟངས་ལྕགས་དུང་དང་མན་ཤེལ་དང་། བྱི་
122

མདོ་སྡེ། ཀུན་དབྱིངས་སྐུ་ལྔའི་ཆོ་ག
རུ་ཟངས་ཡག་དངུལ་དང་རྣམ་དག་དང༌། མུ་མེན་མུ་ཏིག་བཻཌཱུརྱ་ལ་སོགས། རྔ་
གཤང་རོལ་མོ་སྙན་པའི་སྒྲ་དབྱངས་དང་། གླུ་དབྱངས་ཚོམ་ཚོམ་གར་སྟབས་བདེ་
ཐབས་དང་། རྟ་དང་གླང་པོ་འདོད་འཇོའི་བ་མོ་དང་། ཀུ་ཤ་ལ་དང་རྒྱལ་སྲིད་རིན་
ཆེན་སོགས། འདི་ལྟར་མཆོད་པའི་རྒྱུ་རྣམས་ཐམས་ཅད་ནི། འཛམ་གླིང་གཞལ་ཡས་
ལྷ་ཡི་ཕོ་བྲང་འདིར། སྣང་སྲིད་རིན་ཆེན་གཏེར་གྱིས་གང་བར་འབུལ། དགྱེས་པའི་
ཚུལ་གྱི་ཞལ་གྱིས་འཛུམ་བྱུང་ལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
ཅེས་དགྱེས་པར་བསྐྱེད་དོ། །
དེ་ནས་ཡང་སྟོན་པས། ཀུན་དབྱིངས་དཀྱིལ་འཁོར་གྱི་ལྷ་ཚོགས་རྣམས་ལ།
དབྱིངས་ནས་སྤྱན་དྲངས་ཤིང་དགྱེས་པ་བསྐྱེད་པའི་རྟིང་ལ། ཁྲུས་གསོལ་བར་མཛད་
དེ། རིན་པོ་ཆེ་སྣ་ལྔའི་སྣོད་དུ། གཙང་མའི་ཆབ་ལྔར། སྨན་ལྔ་དང་སྦྱར་ཞིང་།
གཙང་མའི་ཁྱེའུ་དང་བུ་མོས་བཏེགས་ནས། ཕྱག་རྒྱ་བདུད་རྩི་བུམ་པ་རུ་བཅས་ཏེ།
ཨོཾ་ན་མ་མང་པ་མང་ཏིང་ཨ་དཀར་གཤའ་ཡ་ནི་ས་ལེ་སང་ངེ་ཡེ་
སྔགས་བརྗོད་པ། 
སཱཧཱ། ཞེས་པས། བདེ་བར་གཤེགས་པའི་རྟེན་གསུམ་ཕོ་བྲང་དང་བཅས་པ་རྣམས་
ལ་ཁྲུས་གསོལ་བས། མཐའ་ཡས་པའི་སེམས་ཅན་ཐམས་ཅད་ཀྱི་སྒྲིབ་པ་དག་པར་
བསམ་ལ། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་
དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་དྲི་མེད་རྣམ་
པར་དག་པ་ལ། གཙང་མའི་ཚན་གྱི་ཁྲུས་གསོལ་མི་འཚལ་ཏེ། བདག་དང་མཐའ་
ཡས་སེམས་ཅན་ཐམས་ཅད་ཀྱི། ཉོན་མོངས་ཞེ་སྡང་དྲི་མ་དག་པའི་ཕྱིར། གཙང་མའི་
ཚན་དང་སྦྱར་བའི་ཁྲུས་གསོལ་བས། སྐུ་ལྔའི་དཀྱིལ་འཁོར་ཡེ་ནས་དག་པ་བཞིན།
བྱམས་པ་ཆེན་པོ་ཡེ་ཤེས་ཆུ་བོ་ཡིས། སེམས་ཅན་ཞེ་སྡང་དྲི་མ་དག་གྱུར་ཅིག །བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཚོགས་རྣམས། ཡེ་ནས་དྲི་མེད་རྣམ་པར་དག་པ་ལ། བདུད་རྩི་འོ་མའི་ཁྲུས་གསོལ་
མི་འཚལ་ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། ཉོན་མོངས་འདོད་
ཆགས་དྲི་མ་དག་པའི་ཕྱིར། འདོད་འཇོ་བ་དཀར་འོ་མའི་ཁྲུས་གསོལ་བས། སྐུ་ལྔའི་
དཀྱིལ་འཁོར་ཡེ་ནས་དག་པ་བཞིན། སྦྱིན་པ་ཆེན་པོ་ཡེ་ཤེས་ཆུ་བོ་ཡིས། སེམས་ཅན་
འདོད་ཆགས་དྲི་མ་དག་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན།
ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་དྲི་མེད་རྣམ་པར་དག་
པ་ལ། རྒྱ་མཚོ་གླིང་དགུའི་ཁྲུས་གསོལ་མི་འཚལ་ཏེ། བདག་དང་མཐའ་ཡས་སེམས་
ཅན་ཐམས་ཅད་ཀྱི། ཉོན་མོངས་གཏི་མུག་དྲི་མ་དག་པའི་ཕྱིར། གླིང་དགུ་འཁྱིལ་བ་
རྒྱ་མཚོའི་ཁྲུས་གསོལ་བས། སྐུ་ལྔའི་དཀྱིལ་འཁོར་ཡེ་ནས་དག་པ་བཞིན། ཡེ་ཤེས་
ཆེན་པོ་ཡེ་ཤེས་ཆུ་བོ་ཡིས། སེམས་ཅན་གཏི་མུག་དྲི་མ་དག་གྱུར་ཅིག །བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་
རྣམས། ཡེ་ནས་དྲི་མེད་རྣམ་པར་དག་པ་ལ། སྐྱི་འདང་ཆུ་བོའི་ཁྲུས་གསོལ་མི་འཚལ་
ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། ཉོན་མོངས་ང་རྒྱལ་དྲི་མ་
དག་པའི་ཕྱིར། སྐྱི་འདང་ཆུ་བོའི་རྔ་ཁྲུས་འདི་གསོལ་བས། སྐུ་ལྔའི་དཀྱིལ་འཁོར་ཡེ་
ནས་དག་པ་བཞིན། ཞི་བ་ཆེན་པོ་ཡེ་ཤེས་ཆུ་བོ་ཡིས། སེམས་ཅན་ང་རྒྱལ་དྲི་མ་དག་
གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་
དཀྱིལ་འཁོར་ལྷ་ཚོགས་རྣམས། ཡེ་ནས་དྲི་མེད་རྣམ་པར་དག་པ་ལ། ཟིལ་དང་རླན་
གྱི་ཁྲུས་གསོལ་མི་འཚལ་ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། ཉོན་
མོངས་ཕྲག་དོག་དྲི་མ་དག་པའི་ཕྱིར། རླངས་ལས་བབས་པ་ཆར་པའི་ཁྲུས་གསོལ་
ནས། སྐུ་ལྔའི་དཀྱིལ་འཁོར་ཡེ་ནས་དག་པ་བཞིན། ཡངས་པ་ཆེན་པོ་ཡེ་ཤེས་ཆུ་བོ་
ཡིས། སེམས་ཅན་ཕྲག་དོག་དྲི་མ་དག་གྱུར་ཅིག །ན་མོ་བོན་ཉིད་ཀྱི་དབྱིངས་ནས།
124

མདོ་སྡེ། ། ཀུན་དབྱིངས་སྐུ་ལྔའི་ཆོ་ག
རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསོལ་བའི། སྐུ་གདུང་
དང་སྐུ་གཟུགས་དཀྱིལ་འཁོར་འདི་རྣམས་ལ། གཙང་མའི་ཚན་དང་སྤོས་ཀྱི་ཁྲུས་
གསོལ་བས། སེམས་ཅན་རྣམས་ཉོན་མོངས་པ་ཞེ་སྡང་གི་དྲི་མ་དག་པར་གྱུར་ཅིག །
བདུད་རྩི་འོ་དཀར་གྱི་ཁྲུས་གསོལ་བས། སེམས་ཅན་རྣམས་ཉོན་མོངས་པ་འདོད་
ཆགས་ཀྱི་དྲི་མ་དག་པར་གྱུར་ཅིག །རྒྱ་མཚོ་གླིང་དགུའི་ཁྲུས་གསོལ་བས། སེམས་
ཅན་རྣམས་ཉོན་མོངས་པ་གཏི་མུག་གི་དྲི་མ་དག་པར་གྱུར་ཅིག ། སྐྱི་འདང་གི་ཆུ་བོའི་
ཁྲུས་གསོལ་བས། སེམས་ཅན་རྣམས་ཉོན་མོངས་པ་ང་རྒྱལ་གྱི་དྲི་མ་དག་པར་གྱུར་
ཅིག །ཟིལ་དང་རླན་གྱི་ཁྲུས་གསོལ་བས། སེམས་ཅན་རྣམས་ཉོན་མོངས་པ་ཕྲག་དོག་
གི་དྲི་མ་དག་པར་གྱུར་ཅིག །ཅེས་གསོལ་ཏོ། །
དེ་ནས་ཡང་སྟོན་པས། ཀུན་དབྱིངས་དཀྱིལ་འཁོར་གྱི་ལྷ་ཚོགས་རྣམས་ལ། མངའ་
དབུལ་ཞལ་བསྲོ་བའི་ཆོ་ག་མཛད་དེ། ཐོག་མར་མངའ་དབུལ་ལ་གསུམ་སྟེ། ཏིང་ངེ་
འཛིན་དང༌། སྙིང་པོ་དང་། ཕྱག་རྒྱ་དང་གསུམ་མོ། དང་པོ་ཏིང་ངེ་འཛིན་ལ་ལྔ་སྟེ།
བོན་ཉིད་སྟོང་པའི་ཏིང་ངེ་འཛིན་དང༌། ཡོངས་སུ་རྫོགས་པའི་ཏིང་ངེ་འཛིན་དང་།
གཉིས་མེད་མཉམ་པའི་ཏིང་ངེ་འཛིན་དང་། འོད་ཟེར་འཕྲོ་བའི་ཏིང་ངེ་འཛིན་དང༌།
ལྷུན་གྱིས་གྲུབ་པའི་ཏིང་ངེ་འཛིན་དང་ལྔ་སྟེ། བདག་ཉིད་ཆ་ལུགས་ལྔ་ལྡན་གྱི་ཕྱག་
རྒྱ་མཛད་ནས། བདག་གི་ཐུགས་ལས་འོད་ཟེར་འཕྲོས་པས། མི་མངོན་པའི་དབྱིངས་
ནས་དཔའ་བོ་འབྲུ་ལྔ་འཕྲོས་ནས། བདེ་བར་གཤེགས་པའི་སྐུ་གདུང་སྐུ་གཟུགས་
གསུངས་རབ་རྣམས་ལ་ཐིམ་པས། དབྱིངས་ཤེས་མཁའ་ཀློང་ཐབས་ཤེས་ལྔ་རུ་བྱིན་
གྱིས་བརླབས་ལ། ལྷ་སྐུ་རིགས་སྟོབས་ཡེ་ཤེས་ལྷུན་གྱིས་གྲུབ་པར་བསམ་ལ། ཚིགས་
སུ་བཅད་དེ་གསུངས་པ། མ་སྐྱེ་མི་སྐྱེ་སྐྱེ་མེད་བོན་གྱི་དབྱིངས། སྐྱེ་མེད་གདོད་ནས་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དག་པའི་ཡི་གེ་ཨཱ བོན་ཉིད་སྟོང་པ་ཆེན་པོའི་ཏིང་ངེ་འཛིན། སྐྱེ་འགག་མེད་པའི་
དབྱིངས་སུ་བྱིན་གྱིས་རློབས། སྐྱེ་མེད་བོན་གྱི་སྐུ་རུ་གྲུབ་གྱུར་ཅིག ། ན་མོ་བོན་ཉིད་ཀྱི་
དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་
བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་
བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། བོན་ཉིད་སྟོང་པ་ཆེན་
པོའི་ཏིང་ངེ་འཛིན་གྱིས་མངའ་གསོལ་བས། སྐྱེ་མེད་བོན་གྱི་སྐུ་རུ་གྲུབ་ཅིང་། ལྷ་སྐུ་
རིགས་སྟོབས་ཡེ་ཤེས་ཀྱི་དོན་དང་ལྡན་པའི་མངའ་ཐོབ་པར་གྱུར་ཅིག ། མ་འགག་མི་
འགག་འགག་མེད་རང་བཞིན་མཁའ། རང་བཞིན་ལྷུན་ལ་རྫོགས་པའི་ཡི་གེ་ཨོཾ། མ་
ལུས་ཡོངས་སུ་རྫོགས་པའི་ཏིང་ངེ་འཛིན། འགག་མེད་རྫོགས་པའི་མཁའ་རུ་བྱིན་གྱིས་
རློབས། ལོངས་སྤྱོད་རྫོགས་པའི་སྐུ་རུ་གྲུབ་གྱུར་ཅིག །ན་མོ་བོན་ཉིད་ཀྱི་དབྱིངས་
ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་
ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་
གདུང་སྐུ་གཟུགས་དཀྱིལ་འཁོར་འདི་རྣམས་ལ། མ་ལུས་ཡོངས་སུ་རྫོགས་པའི་ཏིང་
ངེ་འཛིན་གྱིས་མངའ་གསོལ་བས། ལོངས་སྤྱོད་རྫོགས་པའི་སྐུ་རུ་གྲུབ་ཅིང༌། ལྷ་སྐུ་
རིགས་སྟོབས་ཡེ་ཤེས་ཀྱི་དོན་དང་ལྡན་པའི་མངའ་ཐོབ་པར་གྱུར་ཅིག །མ་མཉམ་མི་
མཉམ་མཉམ་པ་ཆེན་པོའི་ངང༌། མཉམ་ཉིད་ཀློང་ན་རྫོགས་པའི་ཡི་གེ་ཧཱུྃ་། གཉིས་
མེད་མཉམ་པ་ཆེན་པོའི་ཏིང་ངེ་འཛིན། གཉིས་མེད་མཉམ་པའི་ཀློང་དུ་བྱིན་གྱིས་
རློབས། ངོ་བོ་ཉིད་ཀྱི་སྐུ་རུ་གྲུབ་གྱུར་ཅིག །ན་མོ་བོན་ཉིད་ཀྱི་དབྱིངས་ནས། རང་
བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་
ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་
གཟུགས་དཀྱིལ་འཁོར་འདི་རྣམས་ལ། གཉིས་མེད་མཉམ་པ་ཆེན་པོའི་ཏིང་ངེ་འཛིན་
126

མདོ་སྡེ། ཀུན་དབྱིངས་སྐུ་ལྔའི་ཆོ་ག
གྱིས་མངའ་གསོལ་བས། ངོ་བོ་ཉིད་ཀྱི་སྐུ་རུ་གྲུབ་ཅིང་། ལྷ་སྐུ་རིགས་སྟོབས་ཡེ་ཤེས་
ཀྱི་དོན་དང་ལྡན་པའི་མངའ་ཐོབ་པར་གྱུར་ཅིག ། མ་རྨོངས་མི་རྨོངས་རྨོངས་པ་མེད་
པའི་ཐབས། མ་རྨོངས་ཐབས་ལས་བྱུང་བའི་ཡི་གེ་རཾ། ཀུན་ནས་འོད་ཟེར་འཕྲོ་བའི་
ཏིང་ངེ་འཛིན། ཐབས་མཁས་ཐུགས་རྗེའི་སྤྲུལ་པར་བྱིན་གྱིས་རློབས། ཅིར་ཡང་སྤྲུལ་
པའི་སྐུ་རུ་གྲུབ་གྱུར་ཅིག །ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་
འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་
གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་
འཁོར་འདི་རྣམས་ལ། ཀུན་ནས་འོད་ཟེར་འཕྲོ་བའི་ཏིང་ངེ་འཛིན་གྱིས་མངའ་གསོལ་
བས། ཅིར་ཡང་སྤྲུལ་པའི་སྐུ་རུ་གྲུབ་ཅིང་། ལྷ་སྐུ་རིགས་སྟོབས་ཡེ་ཤེས་ཀྱི་དོན་དང་
ལྡན་པའི་མངའ་ཐོབ་པར་གྱུར་ཅིག །མ་འཁྲུལ་མི་འཁྲུལ་འཁྲུལ་པ་མེད་པའི་ངང་།
འཁྲུལ་མེད་ངང་ལ་ཤེས་རབ་ཡི་གེ་ཛ། རང་བཞིན་ལྷུན་གྱིས་གྲུབ་པའི་ཏིང་ངེ་འཛིན།
འཁྲུལ་མེད་ཤེས་རབ་ཆེན་པོར་བྱིན་གྱིས་རློབས། མངོན་པར་བྱང་ཆུབ་སྐུ་རུ་གྲུབ་
གྱུར་ཅིག །ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་
རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་
ལ། རང་བཞིན་ལྷུན་གྱིས་གྲུབ་པའི་ཏིང་ངེ་འཛིན་གྱིས་མངའ་གསོལ་བས། མངོན་
པར་བྱང་ཆུབ་པའི་སྐུ་རུ་གྲུབ་ཅིང༌། ལྷ་སྐུ་རིགས་སྟོབས་ཡེ་ཤེས་ཀྱི་དོན་དང་ལྡན་
པའི་མངའ་ཐོབ་པར་གྱུར་ཅིག །ཅེས་ཏིང་ངེ་འཛིན་གྱིས་མངའ་དབུལ་ཞིང་བྱིན་གྱིས་
བརླབས་པའོ། །
ད་གཉིས་པ་སྙིང་པོའི་མངའ་དབུལ་བ་སྟེ། བསྭཱ་ཨཱི་ཨཱ་མུ་ཁྱུང་པྲ་ཕུད་བིང་ང་ཉི་
རི་བྷ་ར་དྲང་འདུ། ཞེས་བརྒྱ་རྩ་བརྒྱད་མེ་ཏོག་མན་དྷ་ར་བ་ལ་སྔགས་ཏེ་གསུངས་པ། །
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་།
ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་
ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། བདེ་བར་
གཤེགས་པའི་སྐུའི་སྙིང་པོ་བརྒྱ་རྩ་བརྒྱད་མན་དྷ་ར་བ་ལ་སྔགས་ཏེ་མངའ་གསོལ་བས།
འགྱུར་བ་མེད་པའི་སྐུ་ལྔ་དང་ལྡན་ཏེ། མཐའ་བྲལ་མ་བཅོས་སྟོང་ཞིང་བདག་མེད་ཀྱི་
སྐུ་དང་། དངོས་མེད་རང་གསལ་འོད་དུ་འབར་བའི་སྐུ་དང་། གཉིས་མེད་རང་གྲོལ་
འགྲོ་བ་འདུལ་བའི་སྐུ་དང་། དྲན་པ་རང་གསལ་བྲི་གང་མེད་པའི་སྐུ་དང་། འགྱུར་བ་
མེད་པ་གཡུང་དྲུང་གི་སྐུ་དང་ལྔ་སྟེ། སྐུ་ལྔ་རང་བཞིན་ལྷུན་ལ་རྫོགས་པའི་མངའ་ཐོབ་
པར་གྱུར་ཅིག ། །
བསྭོ་ཨཱ་ཨོཾ་མུ་ནེ་གླང་ཆེན་བིང་ང་ཉི་རི་བྷ་ར་ཏྲང་འདུ། ཞེས་བརྒྱ་རྩ་བརྒྱད་མནྡཱ་ར་
བ་ལ་སྔགས་ཏེ་གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་
འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་
གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་
འཁོར་འདི་རྣམས་ལ། བདེ་བར་གཤེགས་པའི་གསུང་གི་སྙིང་པོ་བརྒྱ་རྩ་བརྒྱད། མན་
དྷ་ར་བ་ལ་སྔགས་ཏེ་མངའ་གསོལ་བས། རང་བཞིན་མེད་པའི་གསུང་ལྔ་དང་ལྡན་ཏེ།
རང་བཞིན་འགག་མེད་ཚངས་དབྱངས་དྲུག་ཅུའི་གསུངས་དང་། གྲགས་སྟོང་དངོས་
མེད་བྲག་ཆ་ལྟ་བུའི་གསུངས་དང༌། བརྗོད་མེད་རྩིས་འདས་བྱེ་བ་འབུམ་འགྱུར་གྱི་
གསུངས་དང༌། སྤྲོ་བ་ཀུན་འདྲེན་མྱ་ངན་མེད་པའི་གསུངས་དང་། རང་བཞིན་མེད་
པ་ཀུན་ཏུ་གྲགས་པའི་གསུངས་ལྔ་དང་ལྡན་ཏེ། གསུངས་ལྔའི་རང་བཞིན་འགག་པ་
མེད་པའི་མངའ་ཐོབ་པར་གྱུར་ཅིག །
བསྭོ་ཨཱ་ཧཱུཾ་མུ་ཡེ་ཤེ་ཐུན་བིང་ང་ཉི་རི་བྷ་ར་ཏྲང་འདུ། ཞེས་བརྒྱ་རྩ་བརྒྱད་མནྡ་ར་
128

མདོ་སྡེ། ཀུན་དབྱིངས་སྐུ་ལྔའི་ཆོ་ག
བ་ལ་སྔགས་ཏེ་གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་
འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་
གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་
འཁོར་འདི་རྣམས་ལ། བདེ་བར་གཤེགས་པའི་ཐུགས་ཀྱི་སྙིང་པོ་བརྒྱ་རྩ་བརྒྱད། མནྡྷ་
ར་བ་ལ་སྔགས་ཏེ་མངའ་གསོལ་བས། འཁྲུལ་པ་མེད་པའི་ཐུགས་ལྔ་དང་ལྡན་ཏེ།
ཀུན་ཁྱབ་སྤྲོས་བྲལ་ནམ་མཁའ་ལྟ་བུའི་ཐུགས་དང་། སྒྲིབ་མེད་འོད་གསལ་ཉི་ཟླ་ལྟ་
བུའི་ཐུགས་དང་། ཀུན་ལ་འོད་དྲོ་ཉི་ཟེར་ལྟ་བུའི་ཐུགས་དང་། སྟོང་གསལ་མ་གཡོས་
སྒྲོན་མེ་ལྟ་བུའི་ཐུགས་དང་། མ་བཅོས་མཉམ་ཉིད་འཁྲུལ་པ་མེད་པའི་ཐུགས་ལྔ་དང་
ལྡན་ཏེ། ཐུགས་ལྔ་མཉམ་ཉིད་འཁྲུལ་པ་མེད་པའི་མངའ་ཐོབ་པར་གྱུར་ཅིག །བསྔོ་
ཨོཾ་རམ་མུ་ལམ་རདྨ་བིང་ང་ཉི་རི་བྷ་ར་དྲང་འདུ། ཞེས་བརྒྱ་རྩ་བརྒྱད་མནྡྷ་ར་བ་ལ་
སྔགས་ཏེ་གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་
མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་
པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་དང་སྐུ་གཟུགས་དཀྱིལ་འཁོར་
འདི་རྣམས་ལ། བདེ་བར་གཤེགས་པའི་ཡོན་ཏན་གྱི་སྙིང་པོ་བརྒྱ་རྩ་བརྒྱད། མན་དྷ་
ར་བ་ལ་སྔགས་ཏེ་མངའ་གསོལ་བས། ལེགས་པར་འབྱུང་བའི་ཡོན་ཏན་ལྔ་དང་ལྡན་
ཏེ། དགོས་འདོད་འབྱུང་བ་ཡིད་བཞིན་ནོར་བུ་ལྟ་བུའི་ཡོན་ཏན་དང༌། ཐམས་ཅད་
བསྐྱེད་པ་ས་གཞི་ལྟ་བུའི་ཡོན་ཏན་དང་། ཡན་ལག་བརྒྱད་ལྡན་དཔག་བསམ་ལྟ་བུའི་
ཡོན་ཏན་དང་། ཡེ་ཤེས་ལྔ་ལྡན་སྐུ་ལྔ་ལྟ་བུའི་ཡོན་ཏན་དང་། ལེགས་པ་ཀུན་ནས་
འབྱུང་བའི་ཡོན་ཏན་ལྔ་དང་ལྡན་ཏེ་ཡོན་ཏན་མ་ལུས་ཕུན་སུམ་ཚོགས་པའི་མངའ་
ཐོབ་པར་གྱུར་ཅིག ། །
བསྭོ་ཨཱ་ཛ་མུ་ཡང་ཧ་ར་བིང་ང་ཉི་རི་བྷ་ར་ཏྲང་འདུ། ཞེས་བརྒྱ་རྩ་བརྒྱད་མནྡ་ར་
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བ་ལ་སྔགས་ཏེ་གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་
འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་
བགཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་
འཁོར་འདི་རྣམས་ལ། བདེ་བར་གཤེགས་པའི་འཕྲིན་ལས་ཀྱི་སྙིང་པོ་བརྒྱ་རྩ་བརྒྱད་
མནྡ་ར་བ་ལ་སྔགས་ཏེ་མངའ་གསོལ་བས། ལྷུན་གྱིས་གྲུབ་པའི་འཕྲིན་ལས་ལྔ་དང་
ལྡན་ཏེ། ཉོན་མོངས་ལོག་པ་སྤ་སྐོང་བ་ཐུགས་ཉིད་ཞི་བའི་འཕྲིན་ལས་དང་། མ་
བརྩལ་ལྷུན་གྱིས་གྲུབ་པ་ཐུགས་རྗེ་རྒྱས་པའི་འཕྲིན་ལས་དང་། མངའ་དབང་བཙན་
པ་དབང་ཕྱུག་འཁོར་ལོ་བསྒྱུར་བའི་འཕྲིན་ལས་དང་། ལོག་ལྟ་འདུལ་བ་དྲག་པོ་ཆོ་
འཕྲུལ་འབྱུང་བའི་འཕྲིན་ལས་དང༌། རྒྱུན་དུ་ཞུགས་པ་འགྲོ་བ་ཐར་པར་འདྲེན་པའི་
འཕྲིན་ལས་ལྔ་དང་ལྡན་ཏེ། འཕྲིན་ལས་མ་བརྩལ་ལྷུན་གྱིས་གྲུབ་པའི་མངའ་ཐོབ་
པར་གྱུར་ཅིག །ཅེས་སྐུ་གསུང་ཐུགས་ཡོན་ཏན་འཕྲིན་ལས་ལྔའི་སྙིང་པོས་མངའ་
གསོལ་བའོ། །དེ་ནས་ཡང་བདེ་བར་གཤེགས་པའི་སྐུ་ལྔའི་སྙིང་པོས་མངའ་གསོལ་ཏེ།
བསྭོ་ཨོཾ་ཨཨོྃ་ཧཱུྃ་རཾ་ཛ་སད་སལེ་ལྷན་ནེ་འདུ་འདུ་ཨོཾ། ཞེས་བརྒྱ་རྩ་བརྒྱད་མནྡ་ར་
བ་ལ་སྔགས་ཏེ་གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་
འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་
གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་
འཁོར་འདི་རྣམས་ལ། ཀུན་དབྱིངས་སྐུ་ལྔའི་སྙིང་པོ་བརྒྱ་རྩ་བརྒྱད། མན་དྷ་ར་བ་ལ་
སྔགས་ཏེ་མངའ་གསོལ་བས། བོན་ཉིད་སྐྱེ་བ་མེད་པའི་ངང་ལས། བོན་ཅན་འགག་
པ་མེད་པའི་སྐུ་ལྔ་དང་ལྡན་ཏེ། ནམ་ཞིག་འཁོར་བ་མ་སྟོང་གི་བར་དུ། འགྲོ་བ་
སེམས་ཅན་གྱི་དོན་རྒྱ་ལག་ཕྱད་པའི་མངའ་ཐོབ་པར་གྱུར་ཅིག །བསྭཱ་ཨཱི་ཨཱ་ཨ་དཀར་
སལེ་འོད་ཨ་ཡཾ་ཨོཾ་འདུ། བསྭོ་ཨཱི་སད་ས་ལེ་ལྷན་ནེ་འདུ་འདུ་ཨ། མ་མ་ས་ལེ་ཁྲི་ལེ་
130

མདོ་སྡེ། ཀུན་དབྱིངས་སྐུ་ལྔའི་ཆོ་ག
འདུ་འདུ་མ། ཞེས་བརྒྱ་རྩ་བརྒྱད་རིན་པོ་ཆེ་ལ་སྔགས་ཏེ་གསུངས་པ། ན་མོ་བོན་ཉིད་
ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་
འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་
གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། ཞི་བའི་ཨ་འཛབ་
བརྒྱ་རྩ་བརྒྱད། རིན་པོ་ཆེ་ལ་སྔགས་ཏེ་མངའ་གསོལ་བས། ཐུགས་ཉིད་ཞི་བའི་ངང་
གིས་ཉོན་མོངས་པ་སྤ་སྐོང་ཞིང་། ནམ་ཞིག་འཁོར་བ་མ་སྟོང་གི་བར་དུ། འགྲོ་བ་
སེམས་ཅན་གྱི་དོན་རྒྱ་ལག་ཕྱད་པའི་མངའ་ཐོབ་པར་གྱུར་ཅིག །
བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་མ་མ་ཧ་རཾ་ཁྲོ་ཏ་ཀི་ལི་ཡ་
ཀརྨ་སྤུངས་སོ་ཧེ་རུ་ཧཱུྃ་ཕཊ༔ ཅེས་བརྒྱ་རྩ་བརྒྱད་ཡུངས་ཀར་ལ་སྔགས་ཏེ་གསུངས་
པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་
ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་
ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། ཁྲོ་
བོའི་བསྔོ་འཛབ་བརྒྱ་རྩ་བརྒྱད། ཉུངས་ཀར་ལ་སྔགས་ཏེ་མངའ་གསོལ་བས། ཐུགས་
རྗེ་ཁྲོས་པའི་ཚུལ་གྱིས་ཉོན་མོངས་པ་ཚར་གཅོད་ཅིང་། ནམ་ཞིག་འཁོར་བ་མ་སྟོང་
གི་བར་དུ། འགྲོ་བ་སེམས་ཅན་གྱི་དོན་རྒྱ་ལག་ཕྱད་པའི་མངའ་ཐོབ་པར་གྱུར་ཅིག །
བསྭོ་ཨོཾ་ཨ་ཨ་དཀར་ཁྲི་སང་། ཧ་ར་མུ་ཡེ། ཨ་ཡེ། ཨ་ཏྲི། ཨ་ཎི། ཨ་སུ། ཨ་པྲི། ཨ་
དུ། ས་ལེ་སང་ངེ་ཡེ་སྭཱཧཱ། ཞེས་བརྒྱ་རྩ་བརྒྱད་སྨན་རྣམ་པ་ལྔ་ལ་སྔགས་ཏེ་གསུངས་
པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་
ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་
ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ།
ངན་སོང་སྒོ་གཅོད་ཀྱི་སྙིང་པོ་བརྒྱ་རྩ་བརྒྱད། སྨན་རྣམ་པ་ལྔ་ལ་སྔགས་ཏེ་མངའ་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གསོལ་བས། ཐུགས་རྗེ་མྱུར་དུ་འབྱུང་བའི་བདུད་རྩིའི་སྨན་དང་འདྲ་བས་སེམས་ཅན་
གྱི་ཉོན་མོངས་པའི་དུག་ལྔ་འཇོམས་ཤིང་། འཁོར་བ་དོང་ནས་སྤྲུག་པའི་མངའ་ཐོབ་
པར་གྱུར་ཅིག །
བསྭོ་ༀ་ན་མ་ཨ་དཀར་ཧ་ར་ཤེ་ཙུ་པུས་ཏིང་སརྦ་སཱཏི། ཕྱ་སང་ལོ་སྔ། གླུ་ཡ། ཙིརྟ་
ས་མ་ཡ་ཧཱུྃ་འདུ། ཞེས་བརྒྱ་རྩ་བརྒྱད་འབྲུ་སྣ་ལྔ་ལ་སྔགས་ཏེ་གསུངས་པ། ན་མོ་བོན་
ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་
འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་
རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། དངོས་
གྲུབ་དམུ་ཡད་ཀྱི་སྙིང་པོ་བརྒྱ་རྩ་བརྒྱད། འབྲུ་སྣ་ལྔ་ལ་སྔགས་ཏེ་མངའ་གསོལ་བས།
ཐུགས་རྗེ་དངོས་གྲུབ་འབྱུང་བ་ཡིད་བཞིན་གྱི་གཏེར་དང་འདྲ་བས། སེམས་ཅན་ཉོན་
མོངས་པ་དབུལ་ཕོངས་ཀྱི་སྡུག་བསྔལ་ལས་ཐར་ནས། ཚེ་དང་དཔལ་དང་དབང་
ཐང་བསོད་ནམས་རྒྱས་ཏེ། ལོངས་སྤྱོད་ཕུན་སུམ་ཚོགས་པའི་མངའ་ཐོབ་པར་གྱུར་
ཅིག །ཞེས་འབྲུ་དང་མེ་ཏོག་འཐོར་ལ། སྙིང་པོ་རྣམ་པ་བཅུས་མངའ་གསོལ་བའོ། །
དེ་ནས་ཕྱག་རྒྱས་མངའ་གསོལ་ཏེ། དང་པོ་རང་བཞིན་ལྷུན་གྱིས་གྲུབ་པའི་ཕྱག་རྒྱ་
ཞེས་བྱ་བ། མཐེབ་མཛུབ་བརྒྱད་རིམ་བརྩེགས་ཀྱི་ཚུལ་བྱས་ཤིང་། གུང་མོ་གཉིས་རྩེ་
མོ་སྤྲད་ལ། ཐོག་ཕུབ་གྱི་ཚུལ་བྱས་ནས་གསུངས་པ། ན་མོ་བོན་ཉིད་ཀྱི་དབྱིངས་ནས།
རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་
སྐུ་གཟུགས་དཀྱིལ་འཁོར་འདི་རྣམས་ལ། ལྷུན་གྲུབ་གཞལ་ཡས་ཀྱི་ཕྱག་རྒྱས་མངའ་
གསོལ་བས། བདེ་བར་གཤེགས་པའི་སྐུ་དང་ཞིང་ཁམས་ཕྱོགས་མེད་དུ་རྒྱས་ནས།
གདུལ་བྱ་དང་བཀོད་པ་རྣམ་པར་དག་པའི་མངའ་ཐོབ་པར་གྱུར་ཅིག །
132

མདོ་སྡེ། ཀུན་དབྱིངས་སྐུ་ལྔའི་ཆོ་ག
གཉིས་པ་སྐུ་འགྱུར་བ་མེད་པ་གཡུང་དྲུང་གི་ཕྱག་རྒྱ་ཞེས་བྱ་བ། མཐེབ་མཛུབ་
དྲུག་ནང་དུ་བཀུག་ལ། གུང་མོ་དང་སྲིན་ལག་གཉིས་གདེང་ནས་རྒྱ་གྲམ་དུ་བྱས་ཏེ་
གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་
རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་
ལ། འགྱུར་བ་མེད་པ་གཡུང་དྲུང་ཕྱག་རྒྱས་མངའ་གསོལ་བས། སྐུ་གཅིག་ལས་སྤྲུལ་
པའི་སྐུ་བྱེ་བ་ཕྲག་བརྒྱ་རུ་སྤྲུལ་ནས། འགྲོ་བ་སེམས་ཅན་གྱི་དོན་རྒྱ་ལག་ཕྱད་པར་
མཛད་པའི་མངའ་ཐོབ་པར་གྱུར་ཅིག ། །
གསུམ་པ་གསུང་འགག་པ་མེད་པ་བུམ་པའི་ཕྱག་རྒྱ་ཞེས་བྱ་བ། མཐེབ་མཛུབ་དྲུག་
ནང་དུ་བཀུག་ནས། སྲིན་ལག་དང་མཐེབ་ཆུང་བཞི་རྩེ་མོ་སྤྲད་དེ་གསུངས་པ། ན་མོ་
བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང༌། ཀློང་
འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་
རྟེན་དུ་གསལ་བའི། སྐུ་གདུང་དང་སྐུ་གཟུགས་དཀྱིལ་འཁོར་འདི་རྣམས་ལ། འགག་
པ་མེད་པ་བུམ་པའི་ཕྱག་རྒྱས་མངའ་གསོལ་བས། གསུང་གཅིག་ལས་སུམ་བརྒྱ་དྲུག་
ཅུའི་སྒྲ་སྐད་འབྱུང་ཞིང་། ངེས་པའི་དོན་སོ་སོར་གོ་བའི་བརྡ་འཕྲོད་ཅིང་། འགྲོ་བའི་
ཁ་ལོ་བསྒྱུར་བའི་མངའ་ཐོབ་པར་གྱུར་ཅིག ། །
བཞི་པ་ཐུགས་འཁྲུལ་པ་མེད་པ། དཔལ་བེའུའི་ཕྱག་རྒྱ་ཞེས་བྱ་བ། ཕྱག་རྒྱ་སོར་
མོ་རྣམས་བཀྲམ་སྟེ་བསྣོལ་ནས་གསུངས་པ། ན་མོ་བོན་ཉིད་ཀྱི་དབྱིངས་ནས། རང་
བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་
སྐུ་གཟུགས་དཀྱིལ་འཁོར་འདི་རྣམས་ལ། འཁྲུལ་པ་མེད་པ་དཔལ་བེའུའི་ཕྱག་རྒྱས་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མངའ་གསོལ་བས། ཐུགས་གཅིག་ལས་མཁྱེན་པའི་ཡེ་ཤེས་སུམ་བརྒྱ་དྲུག་ཅུའི་རང་
བཞིན་གྱིས་གསལ་བས། འགྲོ་བ་སྨག་གི་མུན་པ་སེལ་བའི་མངའ་ཐོབ་པར་གྱུར་ཅིག །
ལྔ་པ་ཡོན་ཏན་དགོས་འདོད་འབྱུང་བ་ནོར་བུའི་ཕྱག་རྒྱ་ཞེས་བྱ་བ། མཐེབ་མཛུབ་
གཉིས་རྩེ་མོ་སྤྲད་ཅིང་ནང་དུ་བཀུམ་སྟེ། གུང་མོ་གཉིས་རྩེ་མོ་སྤྲད་ནས། ཕྱི་མ་བཞི་
བཀྲོལ་ནས་མེ་རིའི་ཚུལ་མཛད་དེ་གསུངས་པ། ན་མོ་བོན་ཉིད་ཀྱི་དབྱིངས་ནས།
རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་གདུང་
སྐུ་གཟུགས་དཀྱིལ་འཁོར་འདི་རྣམས་ལ། དགོས་འདོད་འབྱུང་བ་ནོར་བུའི་ཕྱག་རྒྱས་
མངའ་གསོལ་བས། ཡོན་ཏན་གཅིག་ལས་ལེགས་པར་འབྱུང་བའི་ཚོགས་སོ་སོ་རུ་
གསལ་ཞིང་། ཞིང་ཁམས་ཐམས་ཅད་ཡོན་ཏན་ཕུན་སུམ་ཚོགས་པའི་མངའ་ཐོབ་
པར་གྱུར་ཅིག ། །
དྲུག་པ་འཕྲིན་ལས་ཐོགས་པ་མེད་པ་ཕུར་པའི་ཕྱག་རྒྱ་ཞེས་བྱ་བ། མཐེབ་མཛུབ་
བརྒྱད་ནང་དུ་བཀུག་ནས། རྒྱ་མདུད་ལྟར་བཅའ་ལ་གུང་མོ་གཉིས་རྩེ་མོ་སྤྲད་
དེ། ཐུར་དུ་གཏད་ནས་དབལ་སོའི་ཚུལ་མཛད་དེ་གསུངས་པ། ན་མོ་བོན་ཉིད་ཀྱི་
དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་
བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་
བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། ཐོགས་པ་མེད་པ་ཕུར་པའི་
ཕྱག་རྒྱས་མངའ་གསོལ་བས། འཕྲིན་ལས་གཅིག་ལས་གདུལ་བྱ་འདུལ་བའི་ཐབས་སོ་
སོར་སྟོན་ཅིང་། གང་ལ་གང་བསྐོར་བདེ་བ་འདམ་གྱི་ཕུར་པ་ལྟ་བུའི་མངའ་ཐོབ་པར་
གྱུར་ཅིག །
བདུན་པ་དབང་བསྒྱུར་འཁོར་ལོའི་ཕྱག་རྒྱ་ཞེས་བྱ་བ། ཐལ་མོ་ཁ་སྦྱར་ནས་
134

མདོ་སྡེ། ཀུན་དབྱིངས་སྐུ་ལྔའི་ཆོ་ག
བརྩེགས་ཏེ། འཁོར་ལོའི་ཚུལ་མཛད་ནས་གསུངས་པ། ན་མོ་བོན་ཉིད་ཀྱི་དབྱིངས་
ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་བ་སེམས་
ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་བའི། སྐུ་
གདུང་སྐུ་གཟུགས་དཀྱིལ་འཁོར་འདི་རྣམས་ལ། དབང་སྒྱུར་འཁོར་ལོའི་ཕྱག་རྒྱས་
མངའ་གསོལ་བས། སྐུ་ཆེ་བ་ཡོན་ཏན་གྱི་ཚོགས་དང་། གསུང་མཛད་པ་འཕྲིན་ལས་
ཀྱི་ཚོགས་དང་། ཐུགས་མཁྱེན་བརྩེ་ཡེ་ཤེས་ཀྱི་འོད་དུ་སྤྲོ་ཞིང་བཀྱེ་བས། སྣང་སྲིད་
འཇིག་རྟེན་འཁོར་ལོ་བསྒྱུར་བའི་མངའ་ཐོབ་པར་གྱུར་ཅིག ། །
བརྒྱད་པ་སྐྱོན་བྲལ་པདྨའི་ཕྱག་རྒྱ་ཞེས་བྱ་བ། ཐལ་མོ་ཁ་སྦྱར་ནས་མཐེ་བོང་མཐེབ་
ཆུང་བཞིའི་རྩེ་མོ་སྤྲད་ནས། ཕྱི་མ་དྲུག་གདེང་སྟེ་པདྨ་གེ་སར་གྱི་ཚུལ་མཛད་ནས་
གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་
རྫོགས་ཤིང༌། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་
ལ། སྐྱོན་བྲལ་པདྨའི་ཕྱག་རྒྱས་མངའ་གསོལ་བས། སྐུ་གསུང་ཐུགས་དང་ཡོན་ཏན་
འཕྲིན་ལས་ཐམས་ཅད། དྲི་མེད་རྣམ་པར་དག་ཅིང་སྐྱོན་གྱིས་མ་གོས་པའི་མངའ་
ཐོབ་པར་གྱུར་ཅིག ། །
དགུ་པ་དུས་གསུམ་ནུབ་པ་མེད་པ་རྒྱལ་མཚན་གྱི་ཕྱག་རྒྱ་ཞེས་བྱ་བ། ཕྱག་རྒྱ་
མཐེབ་མཛུབ་བརྒྱད་ནང་དུ་བཀུག་ནས་འཁྱུད་དེ་གུང་མོ་གཉིས་རྩེ་མོ་སྤྲད་ལ། གྲུ་
མོ་གཤིབས་ནས་རྒྱལ་མཚན་གྱི་ཚུལ་མཛད་ནས་གསུངས་པ། ན་མོ་བོན་ཉིད་ཀྱི་
དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་རྫོགས་ཤིང་། ཀློང་འདིར་འགྲོ་
བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་གསལ་
བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་ལ། ནུབ་པ་མེད་པ་རྒྱལ་མཚན་
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྱི་ཕྱག་རྒྱས་མངའ་གསོལ་བས། བདུད་དང་སྲིན་པོ་མུ་སྟེགས་ལ་སོགས། ཕ་རོལ་
ཀྱི་རྒོལ་བ་གང་གིས་ཀྱང་མི་ཚུགས་པར་བདུད་ལས་ཡོངས་སུ་རྒྱལ་ཞིང་། བསྟན་པ་
ཀུན་ལས་གཟི་བརྗིད་ཆེ་བ། དུས་གསུམ་དུ་ནུབ་པ་མེད་པའི་མངའ་ཐོབ་པར་གྱུར་
ཅིག །
བཅུ་པ་སྙན་པ་དུང་ཆེན་གྱི་ཕྱག་རྒྱ་ཞེས་བྱ་བ། ཕྱག་རྒྱ་ཐལ་མོ་གཉིས་འཁྱུད་
ཅིང་མཛུབ་མོ་གཉིས་དུང་གི་རི་མོ་ལྟར་བྱ་སྟེ། ཕྱི་མ་རྣམས་གཤིབས་ཏེ་བརྐྱང་ནས་
གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་
རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་
ལ། སྙན་པ་དུང་ཆེན་གྱི་ཕྱག་རྒྱས་མངའ་གསོལ་བས། སྙན་པའི་བ་དན་ཕྱོགས་བཅུར་
ཁྱབ་ཅིང་། བསྟན་པ་སྲིད་པ་གསུམ་ལ་སྒྲོགས་པའི་མངའ་ཐོབ་པར་གྱུར་ཅིག །
བཅུ་གཅིག་པ་བཀྲ་ཤིས་གསེར་ཉའི་ཕྱག་རྒྱ་ཞེས་བྱ་བ། ཕྱག་རྒྱ་མཐེབ་མཛུབ་
བཞི་འཁྱིལ་ནས། ཕྱི་མ་རྣམས་བཤིབས་ཏེ་གདེངས་ནས་གཤོག་པའི་ཚུལ་མཛད་དེ་
གསུངས་པ། ན་མོ་བོན་ཉིད་ཀྱི་དབྱིངས་ནས། རང་བཞིན་གྱི་དཀྱིལ་འཁོར་མཁའ་ལ་
རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་དུ་གསལ་བའི། སྐུ་གདུང་སྐུ་གཟུགས་དཀྱིལ་འཁོར་འདི་རྣམས་
ལ། བཀྲ་ཤིས་གསེར་ཉའི་ཕྱག་རྒྱས་མངའ་གསོལ་བས། འཇིག་རྟེན་གྱི་ཞིང་འདིར་
ཕྱོགས་དང་དུས་དང་གནས་སྐབས་ཐམས་ཅད་དུ། བཀྲ་ཤིས་དང་བདེ་ལེགས་ཆེན་
པོས་ཡོངས་སུ་ཁྱབ་པའི་མངའ་ཐོབ་པར་གྱུར་ཅིག །ཞེས་ཕྱག་རྒྱ་རྣམ་པ་བཅུ་གཅིག་
གིས་མངའ་གསོལ་བའོ། །
དེ་ནི་ཏིང་ངེ་འཛིན་དང་སྙིང་པོ་དང་ཕྱག་རྒྱ་དང་རྣམ་པ་གསུམ་གྱིས་ཡན་ལག་
136

མདོ་སྡེ། ཀུན་དབྱིངས་སྐུ་ལྔའི་ཆོ་ག་
ཉི་ཤུ་རྩ་དྲུག་གིས། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་གསུམ་ལ། བྱིན་
གྱིས་བརླབ་ཅིང་མངའ་གསོལ་བ་བསྟན་པའོ། །དེ་ནས་ཡང་ཞལ་བསྲོ་བར་མཛད་དེ།
དེ་ཡང་དོན་རྣམ་པ་གཉིས་ཏེ། བདེ་བར་གཤེགས་པའི་དབང་པོའི་སྒོ་བསལ་བ་དང་།
བཀྲ་ཤིས་ཞལ་བསྲོ་བ་གཉིས་སོ། །དེ་ལ་ཐོག་མར་དབང་པོའི་སྒོ་བསལ་བ་ལ། དར་
དཀར་གྱི་ཞལ་ཕྱིས་དང༌། དུང་གི་སོ་མང་དང༌། གསེར་གྱི་སྦུར་ལེན་དང༌། དངུལ་
གྱི་ཐུར་མ་དང༌། གཡུ་ཡི་པད་ལོ་དང་། ཟངས་ཀྱི་པདྨ་དང་། ལྷབ་ལྷུབ་ན་བཟའ་
དང་། ལྷ་གཉེན་གྱི་ཤེལ་སྒོང་རྣམས་ཐོགས་ནས། ཕྱག་རྒྱ་རང་བཞིན་གྱིས་བསྒྱུར་
ཞིང་། ཞལ་བསྲོ་བའི་རྫས་རྣམས་ཕྱག་ཏུ་བསྣམས་ནས། སྔགས་བརྗོད་པ། ཨོཾ་ན་མ་
མདྷལ་ཨུཏྤལ་ས་ལེ་ར་ཙེ་ལྕུམ་རི། སད་ལ་རྐོ་རི་ཤེ་ཐུན་ས་ལེ་སང་ངེ་ཡེ་སྭཱཧཱ། ཞེས་
པས། དབང་པོའི་སྒོ་བསལ་བར་བསམ་ལ། ཚིགས་སུ་བཅད་དེ་གསུངས་པ། བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་
ཚོགས་རྣམས། ཡེ་ནས་བག་ཆགས་རྡུལ་དང་བྲལ་བ་ལ། དར་དཀར་གཡབ་མོས་
ཞལ་ཕྱི་མི་འཚལ་ཏེ། སེམས་ཅན་བག་ཆགས་དྲི་མ་བསལ་བའི་ཕྱིར། དར་དཀར་
གཡབ་མོ་འདི་ཡིས་ཞལ་ཕྱིས་པས། འཁོར་བའི་ཆགས་སྐྱོན་དྲི་མ་དག་གྱུར་ཅིག །བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་
ལྷ་ཚོགས་རྣམས། ཡེ་ནས་གཟི་བརྗིད་ལྡན་པའི་རང་བཞིན་ལ། དུང་གི་སོ་མང་དབུ་
བཤད་མི་འཚལ་ཏེ། སེམས་ཅན་མཛེས་ཤིང་ཡིད་དུ་འོང་བའི་ཕྱིར། དུང་གི་སོ་མང་
འདི་ཡིས་དབུ་བཤད་པས། མཛེས་སྡུག་གཟི་བརྗིད་ངོ་མཚར་ལྡན་གྱུར་ཅིག །བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་
ཚོགས་རྣམས། ཡེ་ནས་འཁོར་འདས་མ་སྒྲིབ་གསལ་བ་ལ། སྦུར་ལེན་རྒྱལ་པོས་སྤྱན་
དབྱེ་མི་འཚལ་ཏེ། སེམས་ཅན་མ་རིག་མ་མཐོང་བསྟན་པའི་ཕྱིར། སྦྱར་ལེན་རྒྱལ་པོ་
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འདི་ཡིས་སྤྱན་དབྱེ་བས། འཁོར་འདས་མ་སྒྲིབ་ས་ལེར་གསལ་གྱུར་ཅིག །བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་
རྣམས། ཡེ་ནས་སྒྲ་ཚིག་སོ་སོར་ཕྱེད་པ་ལ། དངུལ་གྱི་ཐུར་མས་སྙན་བསལ་མི་འཚལ་
ཏེ། སེམས་ཅན་སྒྲ་སྐད་སོ་སོར་གོ་བའི་ཕྱིར། དངུལ་གྱི་ཐུར་མ་འདི་ཡིས་སྙན་བསལ་
བས། སྒྲ་ཚིག་བྱེ་བྲག་སོ་སོར་ཕྱེད་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་
དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་ཀུན་སྙོམས་
ཤངས་དང་ལྡན་པ་ལ། གཡུ་ཡི་པད་ལོས་ཤངས་སྙོམས་མི་འཚལ་ཏེ། སེམས་ཅན་
དྲི་ཞིམ་ངད་དང་སྙོམས་པའི་ཕྱིར། གཡུ་ཡི་པད་ལོ་འདི་ཡིས་ཤང་སྙོམས་པས། ཀུན་
སྙོམ་ངད་ལྡན་ཤངས་དང་ལྡན་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་
དཀྱིལ་ནས། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་ཀུན་གྲོལ་
བརྡ་དང་འབྱོར་པ་ལ། ཟངས་ཀྱི་པད་མོས་ལྗགས་དཀྲོལ་མི་འཚལ་ཏེ། སེམས་ཅན་
རོ་ལེན་བརྡ་སྐད་འཕྲོད་པའི་ཕྱིར། ཟངས་ཀྱི་པད་མ་འདི་ཡིས་ལྗགས་དཀྲོལ་བས།
ཀུན་གྲོལ་འཕྲུལ་གྱིས་བརྡ་སྐད་འཕྲོད་གྱུར་ཅིག །བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་
རང་བཞིན་བག་དང་ལྡན་པ་ལ། ལྷབ་ལྷུབ་རྒྱན་གྱི་ན་བཟའ་མི་འཚལ་ཏེ། སེམས་
ཅན་ཡིད་འོང་རྒྱན་དང་ལྡན་པའི་ཕྱིར། ལྷབ་ལྷུབ་རྒྱན་གྱི་ན་བཟའ་འདི་གསོལ་
བས། ཡིད་འོང་ཕུན་ཚོགས་རྒྱན་དང་ལྡན་གྱུར་ཅིག །བོན་ཉིད་མི་འགྱུར་གཡུང་
དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་
ནས་དུས་གསུམ་མཁྱེན་དང་ལྡན་པ་ལ། ཤེལ་སྒོང་འོད་ཀྱིས་ཐུགས་བསལ་མི་འཚལ་
ཏེ། སེམས་ཅན་མ་འོངས་མངོན་ཤེས་གསལ་བའི་ཕྱིར། ལྷ་གཉེན་ཤེལ་སྒོང་འདི་ཡིས་
པ་བསལ་ཐུགས་བསལ་བས། སྐྱེ་བ་སྔ་ཕྱི་ད་ལྟ་གསལ་གྱུར་ཅིག །ཅེས་དབང་པོའི་སྒོ་བསལ་སལ་
138

མདོ་སྡེ། ཀུན་དབྱིངས་སྐུ་ལྔའི་ཆོ་ག
བར་མཛད་དོ། །
ད་ནི་བདེ་བར་གཤེགས་པ་སྐུ་ལྔའི་དཀྱིལ་འཁོར་གྱི་ཞལ་བསྲོ་བར་མཛད་དེ། བཀྲ་
ཤིས་རྫས་བརྒྱད་དང་། རིན་ཆེན་ནོར་བདུན་དང་། ཞལ་ཟས་སྤྱན་གཟིགས་དང་།
སྨྲ་མཁན་ནེའུ་ཙོ་དང༌། གསུང་སྙན་ཁུ་བྱུག་དང་། གཡུ་ཡི་རྟ་ཕོ་དང་། འདོད་
འཇོའི་བ་མོ་དང་། དུང་གི་གླང་པོ་དང༌། དེ་རྣམས་ཚོགས་པར་བསགས་ལ། ཕྱག་
རྒྱ་གཡས་གཡོན་དུ་བསྒྱུར་ཞིང་། ཞལ་བསྲོ་བའི་རྫས་རྣམས་ཐོགས་ལ། སྔགས་
བརྗོད་པ། ཨོཾ་ན་མ་ཤེ་ཙུ་རདྨ་རི་རྭང་ཟད་མིན་ཚང་གསལ་ཀུ་ཧྲང་། ཧ་སྟི་བརྟན་
དུ་ཨོཾ། ཞེས་པས། བཀྲ་ཤིས་ཞལ་དྲོ་བྱིན་ཆེ་བརྟན་པར་བསམ་ལ། ཚིགས་སུ་བཅད་
དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་
ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་བཀའ་རྟགས་རྨད་དུ་བྱུང་བ་ལ། བཀྲ་
ཤིས་རྟགས་ཀྱིས་ཞལ་བསྲོ་མི་འཚལ་ཏེ། སེམས་ཅན་བཀའ་རྟགས་དོན་དང་ལྡན་པའི་
ཕྱིར། གདན་ནི་པདྨ་ཞབས་ནི་འཁོར་ལོ་དང༌། ཕྱག་ནི་གསེར་ཉ་ཐུགས་ནི་དཔལ་
བེའུ་དང་། སྐུ་ནི་རྒྱལ་མཚན་དབུ་ནི་གདུགས་ཆེན་དང་། མགུར་ནི་བུམ་པ་གསུང་
ནི་དུང་ཆེན་དང་། བཀྲ་ཤིས་རྟགས་དང་ལྡན་པའི་ཞལ་བསྲོ་བས། བཀྲ་ཤིས་བདེ་
ལེགས་རྨད་དུ་འབྱུང་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་དབང་བསྒྱུར་འགྲོ་
བ་འདྲེན་པ་ལ། ཡིད་བཞིན་ནོར་བུས་ཞལ་བསྲོ་མི་འཚལ་ཏེ། སེམས་ཅན་དབང་
བསྒྱུར་འགྲོ་བ་འདུལ་བའི་ཕྱིར། ཀུན་ལ་དབང་བསྒྱུར་རྒྱལ་པོ་རིན་པོ་ཆེ། ངོ་མཚར་
ཡིད་འོང་བཙུན་མོ་རིན་པོ་ཆེ། དགེ་བའི་དེད་དཔོན་བློན་པོ་རིན་པོ་ཆེ། རྒོལ་བ་ཚར་
གཅོད་དམག་དཔོན་རིན་པོ་ཆེ། ཤུགས་ལྡན་བརྗིད་པའི་རྟ་མཆོག་རིན་པོ་ཆེ། རབ་
བརྟན་ཐེག་པའི་གླང་པོ་རིན་པོ་ཆེ། དགོས་འདོད་ཀུན་འབྱུང་ནོར་བུ་རིན་པོ་ཆེ། རིན་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཆེན་ནོར་བདུན་འདི་ཡིས་ཞལ་བསྲོ་བས། འཇིག་རྟེན་ཁམས་འདིར་མངའ་དབང་
བཙན་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་
སྐུ་ལྔའི་དཀྱིལ་འཁོར་ལྷ་ཚོགས་རྣམས། ཡེ་ནས་ཐུགས་དམ་དགྱེས་པའི་རང་བཞིན་
ལ། སྤྱན་གཟིགས་མཆོད་པས་ཞལ་བསྲོ་མི་འཚལ་ཏེ། སེམས་ཅན་ཡོ་བྱད་ཕུན་སུམ་
ཚོགས་པའི་ཕྱིར། སྣང་སྲིད་རིན་ཆེན་མཛེས་པའི་གཟེད་ཞལ་འདིར། ལྷ་སངས་
བཤོས་དང་དཔའ་བོ་འབྲུ་བཅུད་དང༌། དཀར་གསུམ་མངར་གསུམ་སྤྱན་གཟིགས་
སྙིང་པོ་དང་། ལོ་ཏོག་འབྲུ་ལྔ་བཏབ་མིན་འབྲས་བུ་དང་། ར་ས་ཡ་ན་སྨན་གྱི་སྡོང་
པོ་དང༌། མ་བུ་ད་ར་རྩི་བཅུད་སྙིང་པོ་དང་། སྤྱན་གཟིགས་མཆོད་པ་འདི་ཡིས་ཞལ་
བསྲོ་བས། དགོས་འདོད་ཡོ་བྱད་ཕུན་སུམ་ཚོགས་གྱུར་ཅིག །བོན་ཉིད་མི་འགྱུར་
གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས།
ཡེ་ནས་ཚངས་པའི་གསུངས་དབྱངས་ལྡན་པ་ལ། སྨྲ་མཁན་ནེ་ཙོས་ཞལ་བསྲོ་མི་
འཚལ་ཏེ། སེམས་ཅན་སྨྲ་མཁས་ཤེས་རིག་ལྡན་པའི་ཕྱིར། སྨྲ་མཁན་ནེ་ཙོ་འདི་ཡིས་
ཞལ་བསྲོ་བས། སྨྲ་བསམ་དབང་ལྡན་ཤེས་རིག་གསལ་གྱུར་ཅིག །བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་
རྣམས། ཡེ་ནས་སྙན་པ་ཆེན་པོར་གྲགས་པ་ལ། གསུང་སྙན་རྒྱལ་པོས་ཞལ་བསྲོ་མི་
འཚལ་ཏེ། སེམས་ཅན་ཚངས་པའི་གསུང་དང་ལྡན་པའི་ཕྱིར། གཡུ་ཡི་ཁུ་བྱུག་འདི་
ཡིས་ཞལ་བསྲོ་བས། འགྲོ་དྲུག་སེམས་ཅན་དང་བ་སྤྲོ་གྱུར་ཅིག །བོན་ཉིད་མི་འགྱུར་
གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས།
ཡེ་ནས་ཐུགས་རྗེའི་ཤུགས་དང་ལྡན་པ་ལ། རྟ་མཆོག་མཛེས་པས་ཞལ་བསྲོ་མི་འཚལ་
ཏེ། སེམས་ཅན་བསྐྱོད་མེད་གནས་སུ་ཕྱིན་པའི་ཕྱིར། ཤུགས་ལྡན་རྟ་མཆོག་འདི་ཡིས་
ཞལ་བསྲོ་བས། འགྲོ་བ་ཐར་ལམ་དབྱིངས་སུ་འདྲེན་གྱུར་ཅིག །བོན་ཉིད་མི་འགྱུར་
140

མདོ་སྡེ། ། ཀུན་དབྱིངས་སྐུ་ལྔའི་ཆོ་ག།
གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས།
ཡེ་ནས་འདོད་ཡོན་ལྷུན་ལ་རྫོགས་པ་ལ། འདོད་འཇོ་བ་མོས་ཞལ་བསྲོ་མི་འཚལ་
ཏེ། སེམས་ཅན་དགོས་འདོད་ཡིད་བཞིན་འབྱུང་བའི་ཕྱིར། འདོད་འཇོའི་བ་མོ་འདི་
ཡིས་ཞལ་བསྲོ་བས། དགོས་འདོད་མ་ལུས་ཡིད་བཞིན་འབྱུང་གྱུར་ཅིག །བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་
རྣམས། ཡེ་ནས་དཔའ་བརྟན་སྟོབས་དང་ལྡན་པ་ལ། རབ་བརྟན་ཐེག་པས་ཞལ་
བསྲོ་མི་འཚལ་ཏེ། སེམས་ཅན་བསོད་ནམས་ལོངས་སྤྱོད་ལྡན་པའི་ཕྱིར། དུང་གི་གླང་
པོ་འདི་ཡིས་ཞལ་བསྲོ་བས། བསྟན་པ་རིན་ཆེན་རབ་ཏུ་བརྟན་གྱུར་ཅིག །ཅེས་བཀྲ་
ཤིས་ཞལ་བསྲོ་བའི་ཡན་ལག་བཅུ་དྲུག་གིས་ཞལ་བསྲོ་བར་བྱའོ། །ཞེས་མངའ་དབུལ་
ཞལ་བསྲོ་བའི་ཡན་ལག་ལྔ་པའོ། །
ད་ནི་ཐུགས་དམ་དགྱེས་པའི་ཡན་ལག་ལྔ་ལས། ཐོག་མར་ཕྱག་འཚལ་བ་ལ། ཕྱག་
རྒྱ་ཐུགས་ཀར་ཐལ་མོ་སྦྱར་བར་བཏུད་དེ། སྔགས་བརྗོད་པ། ཨོཾ་ན་མ་སད་ལ་ཧ་ར་
རྐ་ཕུང་ཨག་ཤོ་ཤེ་ཐུན་ཁྲི་སེག་ཧྲུན་ནོ། །ཞེས་པས། ལུས་ངག་ཡིད་གསུམ་གུས་པས་
བཏུད་དེ། ཚིགས་སུ་བཅད་དེ་གསུངས་པ། ན་མོ་བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། བདག་
དང་མཐའ་ཡས་སེམས་ཅན་ཐམས་ཅད་ཀྱིས། གུས་པས་ཕྱག་འཚལ་དང་བས་སྐྱབས་
སུ་མཆི། ཀུན་དབྱིངས་གཙོ་བོ་ནམ་མཁའི་གཟི་མདངས་ཅན། བོན་ཉིད་དབྱིངས་ན་
འདུ་འབྲལ་མེད་པར་བཞུགས། སྐྱེ་མེད་བོན་སྐུ་འཁོར་དང་བཅས་པ་ལ། གུས་པས་
ཕྱག་འཚལ་དང་བས་སྐྱབས་སུ་མཆི། བོན་ཉིད་དབྱིངས་ན་ཚད་མེད་ལྷུན་ལ་རྫོགས།
རང་བཞིན་མཁའ་ལ་ཐུགས་རྗེ་རྫུ་འཕྲུལ་གསལ། ལོངས་སྤྱོད་རྫོགས་སྐུ་འཁོར་དང་
བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། ངང་ལས་མ་གཡོས་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མ་བཅོས་མཉམ་པ་ཉིད། མཉམ་ཉིད་ངང་ལ་རང་བཞིན་གནས་པའི་ལྷ། ངོ་བོ་ཉིད་
སྐུ་འཁོར་དང་བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། ཐབས་
དང་ཐུགས་རྗེ་རྫུ་འཕྲུལ་འབྱུང་བའི་གནས། ཚོགས་བརྒྱད་ཡེ་ཤེས་རིག་པའི་སྤྱོད་
ཡུལ་ལྷ། ཅིར་ཡང་སྤྲུལ་སྐུ་འཁོར་དང་བཅས་པ་ལ། གུས་པས་ཕྱག་འཚལ་དང་བས་
སྐྱབས་སུ་མཆི། འཕྲིན་ལས་ཐོགས་མེད་མ་བརྩལ་ལྷུན་གྱིས་གྲུབ། ལས་བཞི་འཕྲིན་
ལས་མཐའ་རུ་ཕྱིན་པའི་ལྷ། མངོན་པར་བྱང་ཆུབ་འཁོར་དང་བཅས་པ་ལ། གུས་
པས་ཕྱག་འཚལ་དང་བས་སྐྱབས་སུ་མཆི། ཡེ་ཤེས་འོད་ཀྱིས་མ་རིག་མུན་པ་སེལ།
ཚད་མེད་ཐུགས་རྗེས་འགྲོ་བ་ཡོངས་ལ་ཁྱབ། སྐུ་གསུམ་མེ་ལྷ་འཁོར་དང་བཅས་པ་
ལ། གུས་པས་ཕྱག་འཚལ་དང་བས་སྐྱབས་སུ་མཆི། རང་བཞིན་མཁའ་ལ་ཐབས་
ཆེན་རོལ་པའི་སྐུ། ཐབས་དང་ཐུགས་རྗེ་རྫུ་འཕྲུལ་འབྱུང་བའི་ལྷ། མཁའ་འགྱིང་
དཀར་པོ་འཁོར་དང་བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི།
ཀུན་སྣང་དང་བས་འགྲོ་བ་ཡོངས་ལ་ཁྱབ། མཐུ་ཆེན་དབང་བསྒྱུར་དབང་དང་ལྡན་
པའི་ལྷ། སྣང་བ་འོད་ལྡན་འཁོར་དང་བཅས་པ་ལ། གུས་པས་ཕྱག་འཚལ་དང་བས་
སྐྱབས་སུ་མཆི། སྟོང་གསུམ་མངའ་དབང་སྲིད་གསུམ་ཁ་ལོ་བསྒྱུར། སྣང་སྲིད་འཇིག་
རྟེན་འཁོར་ལོ་བསྒྱུར་བའི་ལྷ། མགོན་ལྷ་དཀར་པོ་འཁོར་དང་བཅས་པ་ལ། གུས་
པས་ཕྱག་འཚལ་དང་བས་སྐྱབས་སུ་མཆི། ལམ་ལྔ་ས་བཅུའི་ཡོན་ཏན་ལྷུན་ལ་རྫོགས།
རྒྱུན་ཞུགས་འབྲས་ཐོབ་འགྲོ་བའི་ཁ་ལོ་བསྒྱུར། ཡེ་གཤེན་སེམས་དཔའ་འཁོར་དང་
བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། འཇིགས་པའི་སྒོ་གཅོད་
ཐར་པའི་ལམ་འབྱེད་ཅིང་། སྐྱེ་བཞི་འཁོར་བ་དབྱིངས་སུ་སྒྲོལ་མཛད་ཕྱིར། སྒོ་བ་ལྷ་
བརྒྱད་འཁོར་དང་བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། ཁྱེད་
ཀྱི་ཐུགས་རྗེས་ཀུན་ཀྱང་བཟུང་དུ་གསོལ། ཅེས་ཕྱག་འཚལ་བ་བསྟན་པའོ། །
142

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
ད་ནི་ཀུན་དབྱིངས་དཀྱིལ་འཁོར་གྱི་ལྷ་ལ་བཤགས་པ་འབུལ་ཏེ། ཕྱག་རྒྱ་ཐུགས་
ཀར་ཐལ་མོ་སྦྱར་བར་བཏུད་དེ་སྔགས་བརྗོད་པ། ཨོཾ་ན་མ་སད་ལ་ཧ་ར་རྐོ་ཕུང་
ཨག་ཤོ་ཁྲི་སེག །ས་ལེ་སང་ངེ་ཡེ་སྭཱཧཱ། ཞེས་པས། མི་འཆབ་གནོང་འགྱོད་ཀྱི་ཚུལ་
དུ་བྱས་ཏེ་ཚིགས་སུ་བཅད་དེ་གསུངས་པ། ན་མོ་བདག་དང་མཐའ་ཡས་སེམས་ཅན་
ཐམས་ཅད་ཀྱིས། ཐོག་མ་མེད་ནས་ད་ལྟ་ཡན་ཆད་དུ། སྡིག་པ་མི་དགེའི་ལས་རྣམས་
ཅི་བགྱིས་པ། ཀུན་དབྱིངས་དཀྱིལ་འཁོར་ལྷ་ལ་མཐོལ་ལོ་བཤགས། ཞེ་སྡང་དབང་
གིས་སྡིག་པ་ཅི་བགྱིས་པ། སྐྱེ་མེད་བོན་སྐུའི་ཀློང་དུ་མཐོལ་ལོ་བཤགས། བྱམས་ལྡན་
དབྱིངས་ནས་ཐུགས་རྗེའི་འོད་སྤྲོས་ལ། ཞེ་སྡང་ལས་སྒྲིབ་ཁྱེད་ཀྱིས་སྦྱང་དུ་གསོལ།
གཏི་མུག་དབང་གིས་སྡིག་པ་ཅི་བགྱིས་པ། འགག་མེད་རྫོགས་སྐུའི་ཀློང་དུ་མཐོལ་ལོ་
བཤགས། མཁྱེན་ལྡན་དབྱིངས་ནས་ཐུགས་རྗེའི་འོད་སྤྲོས་ལ། གཏི་མུག་ལས་སྒྲིབ་
ཁྱེད་ཀྱིས་སྦྱང་དུ་གསོལ། ང་རྒྱལ་དབང་གིས་སྡིག་པ་ཅི་བགྱིས་པ། ངོ་བོ་ཉིད་སྐུའི་
ཀློང་དུ་མཐོལ་ལོ་བཤགས། མཉམ་ལྡན་དབྱིངས་ནས་ཐུགས་རྗེའི་འོད་སྤྲོས་ལ། ང་
རྒྱལ་ལས་སྒྲིབ་ཁྱེད་ཀྱིས་སྦྱང་དུ་གསོལ། འདོད་ཆགས་དབང་གིས་སྡིག་པ་ཅི་བགྱིས་
པ། ཅིར་ཡང་སྤྲུལ་སྐུའི་ཀློང་དུ་མཐོལ་ལོ་བཤགས། སྦྱིན་ལྡན་དབྱིངས་ནས་ཐུགས་
རྗེའི་འོད་སྤྲོས་ལ། འདོད་ཆགས་ལས་སྒྲིབ་ཁྱེད་ཀྱིས་སྦྱང་དུ་གསོལ། ཕྲག་དོག་དབང་
གིས་སྡིག་པ་ཅི་བགྱིས་པ། མངོན་པར་བྱང་ཆུབ་ཀློང་དུ་མཐོལ་ལོ་བཤགས། དོགས་
མེད་དབྱིངས་ནས་ཐུགས་རྗེའི་འོད་སྤྲོས་ལ། ཕྲག་དོག་ལས་སྒྲིབ་ཁྱེད་ཀྱིས་སྦྱང་དུ་
གསོལ། དྲོད་ལས་སྐྱེས་པའི་སྡིག་པ་ཅི་བགྱིས་པ། སྐུ་གསུམ་མེ་ལྷའི་ཀློང་དུ་མཐོལ་
ལོ་བཤགས། སོ་སོར་དབྱིངས་ནས་ཐུགས་རྗེའི་འོད་སྤྲོས་ལ། ཆགས་པའི་ལས་སྒྲིབ་
ཁྱེད་ཀྱིས་སྦྱང་དུ་གསོལ། ཁྲག་ལས་སྐྱེས་པའི་སྡིག་པ་ཅི་བགྱིས་པ། མཁའ་འགྱིང་
དཀར་པོའི་ཀློང་དུ་མཐོལ་ལོ་བཤགས། མངགཡངས་པའི་དབྱིངས་ནས་ཐུགས་རྗེའི་འོད་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྤྲོས་ལ། དོག་པའི་ལས་སྒྲིབ་ཁྱེད་ཀྱིས་སྦྱང་དུ་གསོལ། དབུགས་ལས་སྐྱེས་པས་སྡིག་
པ་ཅི་བགྱིས་པ། སྣང་བ་འོད་ལྡན་ཀློང་དུ་མཐོལ་ལོ་བཤགས། མཉམ་ཉིད་དབྱིངས་
ནས་ཐུགས་རྗེའི་འོད་སྤྲོས་ལ། དྲེགས་པའི་ལས་སྒྲིབ་ཁྱེད་ཀྱིས་སྦྱང་དུ་གསོལ། ཤ་
ལས་སྐྱེས་པའི་སྡིག་པ་ཅི་བགྱིས་པ། མགོན་ལྷ་དཀར་པོའི་ཀློང་དུ་མཐོལ་ལོ་བཤགས།
སྒྲིབ་མེད་དབྱིངས་ནས་ཐུགས་རྗེའི་འོད་སྤྲོས་ལ། མ་རིག་ལས་སྒྲིབ་ཁྱེད་ཀྱིས་སྦྱང་དུ་
གསོལ། ཚོགས་བརྒྱད་བསགས་པའི་སྡིག་པ་ཅི་བགྱིས་པ། ཡེ་གཤེན་སེམས་དཔའི་སྐུ་
ལ་མཐོལ་ལོ་བཤགས། རྣམ་དག་དབྱིངས་ནས་ཐུགས་རྗེའི་འོད་སྤྲོས་ལ། ཡུལ་བརྒྱད་
བག་ཆགས་ཁྱེད་ཀྱིས་སྦྱང་དུ་གསོལ། དུས་བཞིར་བསགས་པའི་སྡིག་པ་ཅི་བགྱིས་པ།
སྒོ་བ་ཡབ་བརྒྱད་སྐུ་ལ་མཐོལ་ལོ་བཤགས། ཀུན་འབྱུང་དབྱིངས་ནས་ཐུགས་རྗེའི་འོད་
སྤྲོས་ལ། སྐྱེ་བཞི་བག་ཆགས་ཁྱེད་ཀྱིས་སྦྱང་དུ་གསོལ། ལུས་ངག་ཡིད་གསུམ་སྡིག་པ་
ཅི་བགྱིས་པ། སྐུ་གསུང་ཐུགས་ཀྱི་ཀློང་དུ་མཐོལ་ལོ་བཤགས། མཁྱེན་པའི་དབྱིངས་
ནས་བརྩེ་བའི་འོད་སྤྲོས་ལ། ལུས་ངག་ཡིད་གསུམ་སྒྲིབ་པ་སྦྱང་དུ་གསོལ། སྐུ་གསུང་
ཐུགས་ཀྱི་དངོས་གྲུབ་སྩལ་དུ་གསོལ། ཅེས་བཤགས་པ་འབུལ་བའི་ཡན་ལག་བསྟན་
པའོ། །
ད་ནི་ཀུན་དབྱིངས་དཀྱིལ་འཁོར་གྱི་ལྷ་ཚོགས་རྣམས་ལ། མཆོད་པ་འབུལ་བར་
མཛད་དེ། ཕྱག་རྒྱ་མཐེབ་མཛུབ་བཞི་ནང་དུ་བཀུག་ནས། གུང་མོ་གཉིས་སོ་སོར་
གདེངས་ལ། སྒྲོན་མེའི་ཚུལ་མཛད་ནས་སྔགས་བརྗོད་པ། ཨོཾ་ན་མ་ནེ་ཏིང་ཕྱོད་ལམ་
སད་དོ་ཧ་ར་ཐིམ་ཐིམ་ཡེ་སྭཱཧཱ། ཕྱག་རྒྱ་ཐལ་མོ་གཉིས་གཤིབས་ཤིང་། ཁྱོར་བ་གྱེན་
ལ་བཟེད་ནས་རྒྱ་མཚོའི་ཚུལ་མཛད་དེ་སྔགས་བརྗོད་པ། ཨོཾ་ན་མ་མུ་ལ་ཏིང་ནམ་
སད་དོ་ཧ་ར་ཐིམ་ཐིམ་ཡེ་སྭཱཧཱ། ཕྱག་རྒྱ་སོར་མོ་རྣམས་འཁྱུད་ནས་མདངས་བསྟན་
ཏེ། སྤོས་ཀྱི་དུད་པའི་ཚུལ་མཛད་དེ་སྔགས་བརྗོད་པ། ཨོཾ་ན་མ་ཤིམ་ཕོད་ནེ་ར་སད་
144

མདོ་སྡེ། ཀུན་དབྱིངས་སྐུ་ལྔའི་ཆོ་ག
དོ་ཧ་ར་ཐིམ་ཐིམ་ཡེ་སྭཱཧཱ། ཕྱག་རྒྱ་མཐེབ་མཛུབ་བཞི་གདེངས་ནས། སོར་མོ་དྲུག་
ནང་དུ་བཀུག་ལ་སྤྲད་ནས་རི་རབ་ཀྱི་ཚུལ་མཛད་དེ་སྔགས་བརྗོད་པ། ཨོཾ་ན་མ་དྲུང་
ཟད་རི་རྭང་སད་དོ་ཧ་ར་ཐིམ་ཐིམ་ཡེ་སྭཱཧཱ། ཕྱག་རྒྱ་སོར་མོ་བརྒྱད་དགྱེས་ནས། མཐེ་
བོང་གཉིས་ཟེའུ་འབྲུའི་ཚུལ་མཛད་དེ་སྔགས་བརྗོད་པ། ཨོཾ་ན་མ་ནེ་ར་ཧ་ལོ་ཕྱོད་
ཕྱེད་སད་དོ་ཧ་ར་ཐིམ་ཐིམ་ཡེ་སྭཱཧཱ། ཞེས་པས། མཆོད་པའི་ཡོ་བྱད་ནམ་མཁའི་
མཐའ་དང་མཉམ་པར་གྱུར་ནས། ཀུན་དབྱིངས་དཀྱིལ་འཁོར་ལྷ་ཚོགས་རྣམས་ཀྱི་
ཐུགས་དམ་དགྱེས་པར་བསམ་ལ། ཚིགས་སུ་བཅད་དེ་གསུངས་པ། ན་མོ་རིན་ཆེན་
འོད་ལས་སྤྲོས་པ་སྟེ། དག་ཅིང་གཙང་མར་བཤམས་པ་ཡི། མ་རིག་མུན་སེལ་སྒྲོན་
མེ་འདི། བདག་དང་མཐའ་ཡས་སེམས་ཅན་གྱི། མ་རིག་མུན་པ་བསལ་བའི་ཕྱིར།
ཀུན་དབྱིངས་དཀྱིལ་འཁོར་ལྷ་ལ་འབུལ། སྐྱེ་མེད་བོན་གྱི་སྐུ་ལ་འབུལ། ལོངས་སྤྱོད་
རྫོགས་པའི་སྐུ་ལ་འབུལ། ངོ་བོ་ཉིད་ཀྱི་སྐུ་ལ་འབུལ། ཅིར་ཡང་སྤྲུལ་པའི་སྐུ་ལ་འབུལ།
མངོན་པར་བྱང་ཆུབ་སྐུ་ལ་འབུལ། ཐུགས་རྗེ་དང་ནི་དམ་ཚིག་གི། གཉིས་མེད་དོན་
གྱིས་བཞེས་སུ་གསོལ། བདག་དང་མཐའ་ཡས་སེམས་ཅན་གྱིས། སྒྲོན་མེ་མཆོད་པ་
ཕུལ་བ་ཡིས། ཞེ་སྡང་ལས་ཀྱི་སྒྲིབ་དག་ནས། བྱམས་པའི་ཚོགས་ཆེན་རབ་རྫོགས་ཏེ།
དམྱལ་བར་སྐྱེ་བའི་སྒོ་གཅོད་ནས། ཀུན་དབྱིངས་རྒྱལ་བའི་དཀྱིལ་འཁོར་དུ། སྐྱེ་མེད་
བོན་སྐུར་སངས་རྒྱས་ཤོག ། སྐྱེ་མེད་བོན་སྐུར་སངས་རྒྱས་ནས། སླར་ཡང་འགྲོ་བ་
སེམས་ཅན་ལ། མ་བཅོས་ཁྱབ་བདལ་ཆེན་པོ་ཡི། ནམ་མཁའ་ལྟ་བུའི་དོན་སྟོན་ཞིང་།
སྟོང་པ་ཉིད་ཀྱི་ཡེ་ཤེས་ཀྱིས། ཞེ་སྡང་འཁོར་བ་དབྱིངས་སྒྲོལ་ནས། བྱམས་པས་
འགྲོ་དོན་མཐར་ཕྱིན་ཤོག །སྐྱོན་གྱི་གངས་རིའི་རྩེ་བཅོམས་ནས། དག་ཅིང་གཙང་
མར་བཤམས་པ་ཡི། བག་ཆགས་སྒྲིབ་སེལ་ཚན་ཆབ་འདི། བདག་དང་མཐའ་ཡས་
སེམས་ཅན་གྱི། བག་ཆགས་སྒྲིབ་པ་བསལ་པའི་ཕྱིར། ཀུན་དབྱིངས་དཀྱིལ་འཁོར་ལྷ་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ་འབུལ། སྐྱེ་མེད་བོན་གྱི་སྐུ་ལ་འབུལ། ལོངས་སྤྱོད་རྫོགས་པའི་སྐུ་ལ་འབུལ། ངོ་
བོ་ཉིད་ཀྱི་སྐུ་ལ་འབུལ། ཅིར་ཡང་སྤྲུལ་པའི་སྐུ་ལ་འབུལ། མངོན་པར་བྱང་ཆུབ་སྐུ་
ལ་འབུལ། ཐུགས་རྗེ་དང་ནི་དམ་ཚིག་གི། གཉིས་མེད་དོན་གྱིས་བཞེས་སུ་གསོལ།
བདག་དང་མཐའ་ཡས་སེམས་ཅན་གྱིས། ཚན་ཆབ་མཆོད་པ་ཕུལ་བ་ཡིས། གཏི་
མུག་ལས་ཀྱི་བསྒྲིབ་དག་ནས། ཡེ་ཤེས་ཚོགས་ཆེན་རབ་རྫོགས་ཏེ། བྱོལ་སོང་སྐྱེ་
བའི་སྒོ་གཅོད་ནས། ཀུན་དབྱིངས་རྒྱལ་བའི་དཀྱིལ་འཁོར་དུ། ལོངས་སྤྱོད་རྫོགས་
སྐུར་སངས་རྒྱས་ཤོག །ལོངས་སྤྱོད་རྫོགས་སྐུར་སངས་རྒྱས་ནས། སླར་ཡང་འགྲོ་བ་
སེམས་ཅན་ལ། སྒྲིབ་མེད་འོད་གསལ་ཆེན་པོ་ཡི། ཉི་མ་ལྟ་བུའི་དོན་སྟོན་ཞིང་། མེ་
ལོང་ལྟ་བུའི་ཡེ་ཤེས་ཀྱིས། གཏི་མུག་འཁོར་བ་དབྱིངས་སྒྲོལ་ནས། ཡེ་ཤེས་འགྲོ་དོན་
མཐར་ཕྱིན་ཤོག །རི་རྒྱལ་རྩེ་ལ་ནགས་ཚལ་བཅུད། དག་ཅིང་གཙང་མར་བཤམས་
པ་ཡི། དྲི་ཞིམ་ངད་ལྡན་སྤོས་མཆོད་འདི། བདག་དང་མཐའ་ཡས་སེམས་ཅན་
གྱི། ཉོན་མོངས་དྲི་མ་བསལ་བའི་ཕྱིར། ཀུན་དབྱིངས་དཀྱིལ་འཁོར་ལྷ་ལ་འབུལ། སྐྱེ་
མེད་བོན་གྱི་སྐུ་ལ་འབུལ། ལོངས་སྤྱོད་རྫོགས་པའི་སྐུ་ལ་འབུལ། ངོ་བོ་ཉིད་ཀྱི་སྐུ་ལ་
འབུལ། ཅིར་ཡང་སྤྲུལ་པའི་སྐུ་ལ་འབུལ། མངོན་པར་བྱང་ཆུབ་སྐུ་ལ་འབུལ། ཐུགས་
རྗེ་དང་ནི་དམ་ཚིག་གི། གཉིས་མེད་དོན་གྱིས་བཞེས་སུ་གསོལ། བདག་དང་མཐའ་
ཡས་སེམས་ཅན་གྱིས། སྤོས་མེ་མཆོད་པ་ཕུལ་བ་ཡིས། འདོད་ཆགས་ལས་ཀྱི་སྒྲིབ་
དག་ནས། སྦྱིན་པའི་ཚོགས་ཆེན་རབ་རྫོགས་ཏེ། ཡི་དྭགས་སྐྱེ་བའི་སྒོ་ཆོད་ནས། ཀུན་
དབྱིངས་རྒྱལ་བའི་དཀྱིལ་འཁོར་དུ། ཅིར་ཡང་སྤྲུལ་སྐུར་སངས་རྒྱས་ཤོག །ཅིར་ཡང་
སྤྲུལ་སྐུར་སངས་རྒྱས་ནས། སླར་ཡང་འགྲོ་བ་སེམས་ཅན་ལ། གཉུག་མ་རྒྱུན་ཆད་
མེད་པ་ཡི། ཆུ་བོ་ལྟ་བུའི་དོན་སྟོན་ཞིང་། སོར་སོར་རྟོགས་པའི་ཡེ་ཤེས་ཀྱིས། འདོད་
ཆགས་འཁོར་བ་དབྱིངས་སྒྲོལ་ནས། སྦྱིན་པས་འགྲོ་དོན་མཐར་ཕྱིན་ཤོག །རིན་ཆེན་
146

མདོ་སྡེ། ཀུན་དབྱིངས་སྐུ་ལྔའི་ཆོ་ག
འབྲུ་ལས་བསྐྱེད་པ་སྟེ། དག་ཅིང་གཙང་མར་བཤམས་པ་ཡི། རི་རབ་ལྷ་སངས་
མཆོད་པ་འདི། བདག་དང་མཐའ་ཡས་སེམས་ཅན་གྱི། བཀྲེས་སྐོམ་བག་ཆགས་
བསལ་བའི་ཕྱིར། ཀུན་དབྱིངས་དཀྱིལ་འཁོར་ལྷ་ལ་འབུལ། སྐྱེ་མེད་བོན་གྱི་སྐུ་ལ་
འབུལ། ལོངས་སྤྱོད་རྫོགས་པའི་སྐུ་ལ་འབུལ། ངོ་བོ་ཉིད་ཀྱི་སྐུ་ལ་འབུལ། ཅིར་ཡང་
སྤྲུལ་པའི་སྐུ་ལ་འབུལ། མངོན་པར་བྱང་ཆུབ་སྐུ་ལ་འབུལ། ཐུགས་རྗེ་དང་ནི་དམ་
ཚིག་གི། གཉིས་མེད་དོན་གྱིས་བཞེས་སུ་གསོལ། བདག་དང་མཐའ་ཡས་སེམས་ཅན་
གྱིས། ལྷ་སངས་མཆོད་པ་ཕུལ་བ་ཡིས། ཕྲག་དོག་ལས་ཀྱི་སྒྲིབ་དག་ནས། ཡངས་
པའི་ཚོགས་ཆེན་རབ་རྫོགས་ཏེ། བྲེལ་ཕོངས་སྐྱེ་བའི་སྒོ་ཆོད་ནས། ཀུན་དབྱིངས་རྒྱལ་
བའི་དཀྱིལ་འཁོར་དུ། མངོན་པར་བྱང་ཆུབ་སངས་རྒྱས་ཤོག །མངོན་པར་བྱང་ཆུབ་
སངས་རྒྱས་ནས། སླར་ཡང་འགྲོ་བ་སེམས་ཅན་ལ། དགོས་འདོད་ཕུན་སུམ་འཚོགས་
པ་ཡི། ནོར་བུ་ལྟ་བུའི་དོན་སྟོན་ཞིང་། བྱ་བ་གྲུབ་པའི་ཡེ་ཤེས་ཀྱིས། ཕྲག་དོག་འཁོར་
བ་དབྱིངས་བསྒྲོལ་ནས། ཡངས་པའི་འགྲོ་དོན་མཐར་ཕྱིན་ཤོག །དྲོད་གཤེར་བརླན་
ལས་བསྐྱེད་པ་སྟེ། དག་ཅིང་གཙང་མར་བཤམས་པ་ཡི། མཛེས་སྡུག་བཀྲ་གསལ་མེ་
ཏོག་འདི། བདག་དང་མཐའ་ཡས་སེམས་ཅན་གྱི། ཉོན་མོངས་སྐྱོན་སྒྲིབ་བསལ་བའི་
ཕྱིར། ཀུན་དབྱིངས་དཀྱིལ་འཁོར་ལྷ་ལ་འབུལ། སྐྱེ་མེད་བོན་གྱི་སྐུ་ལ་འབུལ། ལོངས་
སྤྱོད་རྫོགས་པའི་སྐུ་ལ་འབུལ། ངོ་བོ་ཉིད་ཀྱི་སྐུ་ལ་འབུལ། ཅིར་ཡང་སྤྲུལ་པའི་སྐུ་ལ་
འབུལ། མངོན་པར་བྱང་ཆུབ་སྐུ་ལ་འབུལ། ཐུགས་རྗེ་དང་ནི་དམ་ཚིག་གི། གཉིས་
མེད་དོན་གྱིས་བཞེས་སུ་གསོལ། བདག་དང་མཐའ་ཡས་སེམས་ཅན་གྱིས། མེ་ཏོག་
མཆོད་པ་ཕུལ་བ་ཡིས། ང་རྒྱལ་ལས་ཀྱི་སྒྲིབ་དག་ནས། ཞི་བའི་ཚོགས་ཆེན་རབ་
རྫོགས་ཏེ། ལྷ་མིན་སྐྱེ་བའི་སྒོ་ཆོད་ནས། ཀུན་དབྱིངས་རྒྱལ་བའི་དཀྱིལ་འཁོར་དུ། ངོ༌
བོ་ཉིད་སྐུར་སངས་རྒྱས་ཤོག །ངོ་བོ་ཉིད་སྐུར་སངས་རྒྱས་ནས། སླར་ཡང་འགྲོ་བ་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སེམས་ཅན་ལ། གཉིས་མེད་མཉམ་པ་ཆེན་པོ་ཡི། ཐིག་ལེ་ཉག་གཅིག་དོན་སྟོན་ཞིང་།
མཉམ་པ་ཉིད་ཀྱི་ཡེ་ཤེས་ཀྱིས། ང་རྒྱལ་འཁོར་བ་དབྱིངས་སྒྲོལ་ནས། ཞི་བའི་འགྲོ་
དོན་མཐར་ཕྱིན་ཤོག །ཅེས་རྣམ་ལྔའི་མཆོད་པ་འབུལ་བ་བསྟན་པའོ། །
དེ་ནས་ཡང་ཀུན་དབྱིངས་ཀྱི་དཀྱིལ་འཁོར་ལྷ་ཚོགས་རྣམས། སྐུ་བསྟོད་པའི་ཆོ་ག་
མཛད་དེ། ཕྱག་རྒྱ་སྐུ་ལྔ་ཡོངས་སུ་རྫོགས་པ་ཞེས་བྱ་བ། མཐེབ་མཛུབ་བརྒྱད་པོ་སོ་
སོར་འཁྱུད་དེ། སྲིན་ལག་གཉིས་སྤྲད་ནས། རིགས་ལྔའི་ཚུལ་མཛད་དེ་སྔགས་བརྗོད་
པ། ༀ་ན་མ་ཨ་ཨོཾ་ཧཱུྃ་རཾ་ཛ་སད་ས་ལེ་ལྷན་ནེ་འདུ་འདུ་ཧཱུཾ། ཞེས་པས། དཀྱིལ་འཁོར་
གྱི་ལྷ་ཚོགས་རྣམས། སྐུ་མདོག་དང་ཕྱག་མཚན་རྒྱན་དང་ལྡན་ཞིང་། ལྷན་ནེ་ལྷམ་མེ་
ལྷང་ངེ་གནས་པར་བསམ་ལ། ཚིགས་སུ་བཅད་དེ་གསུངས་པ། ཕོ་བྲང་ཡིད་འོང་
གཞལ་ཡས་ཁང་། དབུས་ཕྱོགས་གླིང་ཆེན་རབ་འབྱམས་ཀྱི། སེང་གེ་བསྣོལ་བའི་ཁྲི་
སྟེང་གི། ཉི་ཟླ་པད་མའི་གདན་སྟེང་ན། སྐྱེ་མེད་བོན་སྐུ་ཀུན་ཏུ་བཟང་། ཀུན་ཁྱབ་
དབྱིངས་ཀྱི་གཙོ་བོ་ནི། སྐུ་མདོག་ནམ་མཁའི་གཟི་མདངས་ཅན། ཞལ་གཅིག་ཕྱག་
གཉིས་ལོངས་སྤྱོད་རྫོགས། དབུ་ལ་གསེར་གྱི་ཐོད་རྡིང་ཅན། རིན་ཆེན་སྣ་ལྔའི་རྒྱན་
གྱིས་བརྒྱན། གཡས་པས་མི་ནུབ་རྒྱལ་མཚན་བསྣམས། གཡོན་པ་ཕྱག་རྒྱ་མཉམ་པར་
གནས། སྐྱེ་མེད་ཡི་གེ་ཨ་ཡིས་མཚོན། མ་བཅོས་ཡོངས་ལ་ཁྱབ་པའི་ལྷ། དེ་ལ་ཕྱག་
འཚལ་མཚན་བསྟོད་དོ། །ལྷ་ཆེན་དེ་ཡི་བཀའ་འཁོར་ནི། དབྱིངས་ན་བཞུགས་པའི་
ལྷ་བརྒྱད་དེ། ཤར་ཕྱོགས་པདྨའི་གདན་སྟེང་ན། ལྷ་ཆེན་གསལ་བ་རང་འབྱུང་ནི། སྐུ་
མདོག་སེར་ལ་འོད་ཟེར་འབར། གཡས་པས་གསེར་གྱི་ཆག་ཤིང་བསྣམས། གཡོན་
པས་གསེར་གྱི་གཡུང་དྲུང་འཛིན། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་
པདྨའི་གདན་སྟེང་ན། ལྷ་ཆེན་དགེ་ལྷ་གར་ཕྱུག་ནི། སྐུ་མདོག་ལྗང་གུ་འོད་ཟེར་
འབར། གཡས་པས་གཡུ་ཡི་ཆག་ཤིང་བསྣམས། གཡོན་པས་གཡུ་ཡི་འཁོར་ལོ་འཛིན།
148

མདོ་སྡེ། ཀུན་དབྱིངས་སྐུ་ལྔའི་ཆོ་ག་
དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ལྷ་ཆེན་བྱེ་
བྲག་དངོས་མེད་ནི། སྐུ་མདོག་དམར་ལ་འོད་ཟེར་འབར། གཡས་པས་ཟངས་ཀྱི་
ཆག་ཤིང་བསྣམས། གཡོན་པས་ཟངས་ཀྱི་པད་མ་འཛིན། དེ་ལ་ཕྱག་འཚལ་མཆོད་
པ་འབུལ། ལྷོ་ཕྱོགས་པད་མའི་གདན་སྟེང་ན། ལྷ་ཆེན་དགའ་བ་དོན་གྲུབ་ནི། སྐུ་
མདོག་སྔོ་ལ་འོད་ཟེར་འབར། གཡས་པས་མཐིང་གི་ཆག་ཤིང་བསྣམས། གཡོན་པས་
མཐིང་གི་ནོར་བུ་འཛིན། དེ་ལ་ཕྱག་འཚལ་མཆོད་པ་འབུལ། ལྷོ་ཤར་པདྨའི་གདན་
སྟེང་ན། ལྷ་ཆེན་བདུད་རྩི་རྒྱལ་བ་ནི། སྐུ་མདོག་དཀར་ལྗང་རྒྱན་དང་ཆས། ཕྱག་
མཚན་བདུད་རྩིའི་བུམ་པ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་
པདྨའི་གདན་སྟེང་ན། ལྷ་ཆེན་ཞི་དལ་ཀུན་སྙོམས་ནི། སྐུ་མདོག་སྔོ་ལྗང་རྒྱན་དང་
ཆས། ཕྱག་མཚན་ཐབས་ཀྱི་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ།
བྱང་ནུབ་པདྨའི་གདན་སྟེང་ན། ལྷ་ཆེན་གཙུག་ཕུད་རྒྱལ་བ་ནི། སྐུ་མདོག་དམར་
ལྗང་རྒྱན་དང་ཆས། ཕྱག་མཚན་མེ་ཏོག་ཧ་ལོ་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ནུབ་པདྨའི་གདན་སྟེང་ན། ལྷ་ཆེན་བྱམས་པ་གདར་གཅོད་ནི། སྐུ་མདོག་
སྔོ་དམར་རྒྱན་དང་ཆས། ཕྱག་མཚན་ཐུགས་རྗེའི་ལྕགས་ཀྱུ་བསྣམས། དེ་ལ་ཕྱག་
འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཁང་། ཤར་ཕྱོགས་གླིང་ཆེན་
རབ་འབྱམས་ཀྱི། གླང་ཆེན་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན།
ལོངས་སྤྱོད་རྫོགས་སྐུ་ཀུན་ཏུ་བཟང་། ལྷ་ཆེན་གཤེན་ལྷ་འོད་དཀར་ནི། སྐུ་མདོག་
ཤེལ་འོད་འབར་བ་ལ། རྒྱན་དང་ཆ་ལུགས་ལོངས་སྤྱོད་རྫོགས། དབུ་ལ་རིན་ཆེན་
ཐོད་རྡིང་ཅན། རིན་ཆེན་སྣ་ལྔའི་རྒྱན་གྱིས་བརྒྱན། གཡས་པས་གསེར་གྱི་གཡུང་དྲུང་
བསྣམས། གཡོན་པ་ཕྱག་རྒྱ་མཉམ་པར་གནས། འགག་མེད་ཡི་གེ་ཨོཾ་གྱིས་མཚོན།
མཚན་དཔེ་ལོངས་སྤྱོད་རྫོགས་པའི་ལྷ། དེ་ལ་ཕྱག་འཚལ་མཚན་བསྟོད་དོ། ། ལྷ་ཆེན་
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དེ་ཡི་བཀའ་འཁོར་ནི། མཁའ་ལ་རྫོགས་པའི་གསས་བརྒྱད་དེ། ཤར་ཕྱོགས་པདྨའི་
གདན་སྟེང་ན། ལྷ་ཆེན་གར་གསས་བཙན་པོ་ནི། སྐུ་མདོག་སེར་ལ་འོད་ཟེར་འབར།
ཕྱག་མཚན་མི་འགྱུར་གཡུང་དྲུང་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཕྱོགས་པདྨའི་གདན་སྟེང་ན། ལྷ་ཆེན་རྒོད་གསས་ཁམས་པ་ནི། སྐུ་མདོག་ལྗང་ལ་
འོད་ཟེར་འབར། ཕྱག་མཚན་དབང་སྒྱུར་འཁོར་ལོ་བསྣམས། དེ་ལ་ཕྱག་འཚལ་
མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ལྷ་ཆེན་གནམ་གསས་དབྱིངས་
རུམ་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་སྐྱོན་བྲལ་པདྨ་བསྣམས།
དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ལྷ་ཆེན་གསས་
རྗེ་རྨང་པོ་ནི། སྐུ་མདོག་མཐིང་ལ་འོད་ཟེར་འབར། ཕྱག་མཚན་ཡིད་བཞིན་ནོར་བུ་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། ལྷ་ཆེན་
གར་བུ་ཤང་རྒྱལ་ནི། སྐུ་མདོག་དམར་སྐྱ་རྒྱན་དང་ཆས། ཕྱག་མཚན་གར་གྱི་མདུང་
མོ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་པདྨའི་གདན་སྟེང་ན། ལྷ་
ཆེན་རྒོད་བུ་འཕར་དྲག་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་དུང་
པོ་ཨང་གྲགས་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་པདྨའི་གདན་
སྟེང་ན། ལྷ་ཆེན་གནམ་བུ་སྤྱོད་པ་ནི། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་
དཔག་བསམ་ལྗོན་ཤིང་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་
གདན་སྟེང་ན། ལྷ་ཆེན་གསས་བུ་ཚོན་གང་ནི། སྐུ་མདོག་དམར་སྐྱ་རྒྱན་དང་ཆས།
ཕྱག་མཚན་གསལ་བའི་སྒྲོན་མེ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་
བྲང་ཡིད་འོང་གཞལ་ཡས་ཁང་། བྱང་ཕྱོགས་གླིང་ཆེན་རབ་འབྱམས་ཀྱི། རྟ་མཆོག་
བསྣོལ་པའི་ཁྲི་སྟེང་གི། ཉི་ཟླ་པད་མའི་གདན་སྟེང་ན། ངོ་བོ་ཉིད་སྐུ་ཀུན་ཏུ་བཟང་།
ལྷ་ཆེན་ཨ་ཏི་མུ་ཝེར་ནི། སྐུ་མདོག་གསེར་འོད་འབར་བ་ལ། རྒྱན་དང་ཆ་ལུགས་
150

མདོ་སྡེ། ཀུན་དབྱིངས་སྐུ་ལྔའི་ཆོ་ག
ལོངས་སྤྱོད་རྫོགས། དབུ་ལ་གཡུ་ཡི་ཐོད་རྡིང་ཅན། རིན་ཆེན་སྣ་ལྔའི་རྒྱན་གྱིས་
བརྒྱན། Nཔགཡས་པས་དབང་བསྒྱུར་འཁོར་ལོ་བསྣམས། གཡོན་པ་ཕྱག་རྒྱ་མཉམ་པར་
གཞག །འཁྲུལ་མེད་ཡི་གེ་ཧཱུྃ་གིས་མཚོན། མི་གཡོ་མཉམ་པར་གནས་པའི་ལྷ། དེ་ལ་
ཕྱག་འཚལ་མཚན་བསྟོད་དོ། །ལྷ་ཆེན་དེ་ཡི་བཀའ་འཁོར་ནི། མཉམ་པ་ཉིད་ཀྱི་ལྷ་
བརྒྱད་དེ། ཤར་ཕྱོགས་པདྨའི་གདན་སྟེང་ན། ལྷ་ཆེན་ཀུ་བྱི་མང་རྐེ་ནི། སྐུ་མདོག་
བཙོ་མའི་གསེར་འོད་ལ། གཡས་པས་ཤེས་རབ་རལ་ཀྱུ་བསྣམས། གཡོན་པས་སྟོང་
ཕྲག་པོ་ཏི་འཛིན། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་
ན། ལྷ་ཆེན་ཀུ་ཡེ་མང་སྐེ་ནི། སྐུ་མདོག་ལྗང་གུ་འོད་ཟེར་འབར། ཕྱག་མཚན་མཉམ་
ཉིད་ཡི་གེ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་
སྟེང་ན། ལྷ་ཆེན་མཉམ་ཉིད་རྒྱལ་པོ་ནི། སྐུ་མདོག་དམར་ལ་འོད་ཟེར་འབར། ཕྱག་
རྒྱ་གཉིས་མེད་མཉམ་པར་གནས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
པདྨའི་གདན་སྟེང་ན། ལྷ་ཆེན་ཏིང་འཛིན་རྒྱལ་པོ་ནི། སྐུ་མདོག་མཐིང་ག་འོད་ཟེར་
འབར། ཕྱག་རྒྱ་ཐུགས་ཀར་ཏིང་ངེ་འཛིན། དེ་ལ་ཕྱག་འཚལ་མཆོད་པ་འབུལ། ལྷོ་
ཤར་པད་མའི་གདན་སྟེང་ན། ཀུན་མཁྱེན་རིག་པའི་རྒྱལ་པོ་ནི། སྐུ་མདོག་དཀར་
ལྗང་རྒྱན་དང་ཆས། ཕྱག་མཚན་རིག་པའི་ལྡེ་མིག་བསྣམས། དེ་ལ་ཕྱག་འཚལ་
མཆོད་པ་འབུལ། བྱང་ཤར་པདྨའི་གདན་སྟེང་ན། ཀུན་དབང་འཕྲུལ་གྱི་རྒྱལ་པོ་ནི།
སྐུ་མདོག་སྔོ་ལྗང་རྒྱན་དང་ཆས། ཕྱག་རྒྱ་དབང་བསྒྱུར་འཁོར་ལོ་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ནུབ་པདྨའི་གདན་སྟེང་ན། ལྷ་ཆེན་འཕྲུལ་གསས་བ།སས
ངང་རིང་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་རྫུ་འཕྲུལ་དྲ་བ་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན། ལྷ་ཆེན་
ཡིད་བཞིན་ནོར་བུ་ནི། སྐུ་མདོག་སྔོ་སྐྱ་རྒྱན་དང་ཆས། ཕྱག་མཚན་ཡིད་བཞིན་ནོར་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བུ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཁང་།
ནུབ་ཕྱོགས་གླིང་ཆེན་རབས་འབྱམས་ཀྱི། གཡུ་འབྲུག་བསྣོལ་བའི་ཁྲི་སྟེང་གི། ཉི་ཟླ་
པདྨའི་གདན་སྟེང་ན། ཅིར་ཡང་སྤྲུལ་སྐུ་ཀུན་ཏུ་བཟང་། ལྷ་ཆེན་ཁྲི་བཞི་ནམ་ཏིང་ནི།
སྐུ་མདོག་ཟངས་འོད་འབར་བ་ལ། རྒྱན་དང་ཆ་ལུགས་ལོངས་སྤྱོད་རྫོགས། དབུ་ལ་
ཤེལ་གྱི་ཐོད་རྡིང་ཅན། རིན་ཆེན་སྣ་ལྔའི་རྒྱན་གྱིས་རྒྱན། གཡས་པས་པདྨ་དམར་པོ་
འཛིན། གཡོན་པ་ཕྱག་རྒྱ་མཉམ་པར་བཞག །ལེགས་འབྱུང་ཡི་གེ་རཾ་གྱིས་མཚོན།
ཐབས་མཁས་འགྲོ་བ་འདུལ་བའི་ལྷ། དེ་ལ་ཕྱག་འཚལ་མཚན་བསྟོད་དོ། ། ལྷ་ཆེན་དེ་
ཡི་བཀའ་འཁོར་ནི། ཚོགས་བརྒྱད་རིག་པའི་ལྷ་བརྒྱད་དེ། ཤར་ཕྱོགས་པདྨའི་གདན་
སྟེང་ན། ལྷ་ཆེན་ཐང་མ་མེ་སྒྲོན་ནི། སྐུ་མདོག་དཀར་ལ་འོད་ཟེར་འབར། ཕྱག་
མཚན་གསལ་བའི་སྒྲོན་མེ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་
པདྨའི་གདན་སྟེང་ན། ལྷ་ཆེན་ཁ་སྟེ་མུ་ཡ་ནི། སྐུ་མདོག་སེར་ལ་འོད་ཟེར་འབར།
ཕྱག་མཚན་འཕྲུལ་གྱི་རྔ་གཤང་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་
ཕྱོགས་པདྨའི་གདན་སྟེང་ན། ལྷ་ཆེན་ཁྲི་རྨང་གཤེན་ཆེན་ནི། སྐུ་མདོག་དམར་ལ་
འོད་ཟེར་འབར། ཕྱག་མཚན་དྲི་ཞིམ་སྤོས་མེ་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ཕྱོགས་པདྨའི་གདན་སྟེང་ན། ལྷ་ཆེན་ལྡེ་བོ་གསུང་ཆེན་ནི། སྐུ་མདོག་
མཐིང་ག་འོད་ཟེར་འབར། ཕྱག་མཚན་བདུད་རྩིའི་བུམ་པ་བསྣམས། དེ་ལ་ཕྱག་
འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། ལྷ་ཆེན་བ་རབ་གླིང་བཞི་ནི།
སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་བདུད་རྩིའི་བུམ་པ་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ཤར་པདྨའི་གདན་སྟེང་ན། ལྷ་ཆེན་བ་རབ་གླིང་
རྩོལ་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་མེ་ཏོག་ཧ་ལོ་བསྣམས།
དེ་ལ་ཕྱག་འཚལ་མཆོད་པ་འབུལ། བྱང་ནུབ་པདྨའི་གདན་སྟེང་ན། ལྷ་ཆེན་སྣང་བ་
152

མདོ་སྡེ། ཀུན་དབྱིངས་སྐུ་ལྔའི་ཆོ་ག་
མདོག་ཅན་ནི། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་ཐུགས་རྗེའི་མདའ་
གཞུ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན། ལྷ་
ཆེན་གཙུག་གཤེན་རྒྱལ་བ་ནི། སྐུ་མདོག་སྔོ་སྐྱ་རྒྱན་དང་ཆས། ཕྱག་མཚན་རིན་ཆེན་
གཏེར་བརྒྱད་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་
ཡས་ཁང་། ལྷོ་ཕྱོགས་གླིང་ཆེན་རབ་འབྱམས་ཀྱི་། བྱ་ཁྱུང་བསྣོལ་བའི་ཁྲི་སྟེང་གི། ཉི་
ཟླ་པདྨའི་གདན་སྟེང་ན། མངོན་པར་བྱང་ཆུབ་ཀུན་ཏུ་བཟང༌། ལྷ་ཆེན་མ་པང་
དབྱིངས་ཆེན་ནི། སྐུ་མདོག་མཐིང་འོད་འབར་བ་ལ། རྒྱན་དང་ཆ་ལུགས་ལོངས་སྤྱོད་
རྫོགས། དབུ་ལ་གསེར་གྱི་ཐོད་ཇིང་ཅན། རིན་ཆེན་སྣ་ལྔའི་རྒྱན་གྱིས་རྒྱན། གཡས་
པས་ཡིད་བཞིན་ནོར་བུ་བསྣམས། གཡོན་པས་ཕྱག་རྒྱ་མཉམ་པར་བཞག །ལྷུན་གྲུབ་
ཡི་གེ་ཛ་ཡིད་མཚོན། ཕྲིན་ལས་མཐའ་རུ་ཕྱིན་པའི་ལྷ། དེ་ལ་ཕྱག་འཚལ་མཚན་
བསྟོད་དོ། ། ལྷ་ཆེན་དེ་ཡི་བཀའ་འཁོར་ནི། ཕྲིན་ལས་མཐར་ཕྱིན་ལྷ་བརྒྱད་དེ། ཤར་
ཕྱོགས་པདྨའི་གདན་སྟེང་ན། ལྷ་ཆེན་ཡེ་སྲིད་ཕྱ་ཆེན་ནི། སྐུ་མདོག་དཀར་ལ་འོད་
ཟེར་འབར། ཕྱག་མཚན་འཕྲུལ་གྱི་མེ་ལོང་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཕྱོགས་པདྨའི་གདན་སྟེང་ན། ལྷ་ཆེན་ཡེ་དབང་རྒྱལ་པོ་ནི། སྐུ་མདོག་
ལྗང་ལ་འོད་ཟེར་འབར། ཕྱག་མཚན་དབང་བསྒྱུར་འཁོར་ལོ་བསྣམས། དེ་ལ་ཕྱག་
འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ལྷ་ཆེན་ཡེ་འབུམ་རྒྱལ་པོ་
ནི། སྐུ་མདོག་དམར་ལ་འོད་ཟེར་འབར། ཕྱག་མཚན་ཐབས་ཀྱི་ཞགས་པ་བསྣམས།
དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ལྷ་ཆེན་ཡེ་དག་
རྒྱལ་པོ་ནི། སྐུ་མདོག་མཐིང་ག་འོད་ཟེར་འབར། ཕྱག་མཚན་ནམ་མཁའི་བ་དན་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། ལྷ་ཆེན་
ཡེ་ཤེས་རྒྱལ་པོ་ནི། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་སྲིད་པའི་བ་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དན་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་པད་མའི་གདན་སྟེང་
ན། ལྷ་ཆེན་ཡེ་ཁྱབ་ཆེན་པོ་ནི། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་སྲིད་
པའི་རུ་མཚོན་བསྣམས། དེ་ལ་ཕྱག་མཚལ་མཆོད་པ་འབུལ། བྱང་ནུབ་པདྨའི་གདན་
སྟེང་ན། ལྷ་ཆེན་ཡེ་བདལ་ཆེན་པོ་ནི། སྐུ་མདོག་དམར་ལྗང་རྒྱན་དང་ཆས། ཕྱག་
མཚན་ཐུགས་རྗེའི་ལྕགས་ཀྱུ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་
པདྨའི་གདན་སྟེང་ན། ལྷ་ཆེན་ཡེ་ཁྲི་མཐའ་ཡས་ནི། སྐུ་མདོག་སེར་ལྗང་རྒྱན་དང་
ཆས། ཕྱག་མཚན་སྐོས་ཀྱི་དྲང་ཤིང་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་
བྲང་ཡིད་འོང་གཞལ་ཡས་ཁང་། ལྷོ་ཤར་གླིང་ཆེན་རབ་འབྱམས་ཀྱི། ར་སྐྱེས་བསྣོལ་
བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། སྐུ་གསུམ་ཡེ་ཤེས་མེ་ལྷ་ནི། སྐུ་མདོག་
མེ་ཡི་སྙིང་པོ་ལ། རྒྱན་དང་ཆ་ལུགས་ལོངས་སྤྱོད་རྫོགས། དབུ་ལ་མེ་ཡི་མཆོད་རྟེན་
ཅན། རིན་ཆེན་སྣ་ལྔའི་རྒྱན་གྱིས་བརྒྱན། གཡས་པས་མེ་ཡི་རྒྱལ་མཚན་བསྣམས།
གཡོན་པས་གསལ་བའི་སྒྲོན་མེ་འཛིན། ཉོན་མོངས་འཁོར་བ་གཞོམ་པའི་ལྷ། དེ་ལ་
ཕྱག་འཚལ་མཚན་བསྟོད་དོ། །ལྷ་ཆེན་དེ་ཡི་བཀའ་འཁོར་ནི། འོད་དང་ལྡན་པའི་ལྷ་
བརྒྱད་དེ། ཤར་ཕྱོགས་པདྨའི་གདན་སྟེང་ན། ཚད་མེད་འོད་དང་ལྡན་པའི་ལྷ། སྐུ་
མདོག་པདྨ་ར་ག་ལ། གཟི་བརྗིད་ཉི་མའི་དཀྱིལ་འཁོར་རྒྱས། ཕྱག་མཚན་དབང་
བསྒྱུར་འཁོར་ལོ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་
གདན་སྟེང་ན། འཕྲུལ་སྣང་འོད་ལྡན་རིག་པའི་ལྷ། སྐུ་མདོག་དཀར་ལ་འོད་ཟེར་
འབར། ཕྱག་མཚན་བདུད་རྩིའི་བུམ་པ་བསྣམས། དེ་ལ་ཕྱག་འཚལ་མཆོད་པ་འབུལ།
ནུབ་ཕྱོགས་པདྨའི་གདན་སྟེང་ན། ཀུན་སྣང་འོད་ལྡན་ཐབས་ཀྱི་ལྷ། སྐུ་མདོག་དམར་
ལ་འོད་ཟེར་འབར། ཕྱག་མཚན་རིག་པའི་ལྡེ་མིག་བསྣམས། དེ་ལ་ཕྱག་འཚལ་མཆོད་
པ་འབུལ། ལྷོ་ཕྱོགས་པདྨའི་གདན་སྟེང་ན། ཀུན་དགའ་འོད་ལྡན་རྫུ་འཕྲུལ་ལྷ། སྐུ་
154

མདོ་སྡེ། ཀུན་དབྱིངས་སྐུ་ལྔའི་ཆོ་ག
མདོག་མཐིང་ག་འོད་ཟེར་འབར། ཕྱག་མཚན་ཤེལ་གྱི་གབ་རྩེ་བསྣམས། དེ་ལ་ཕྱག་
འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། དགའ་བ་འོད་ལྡན་དགྱེས་
པའི་ལྷ། སྐུ་མདོག་དཀར་ལྗང་རྒྱན་དང་ཆས། ཕྱག་རྒྱ་དགའ་ཞིང་མགུ་བ་སྟོན། དེ་
ལ་ཕྱག་འཚལ་མཆོད་པ་འབུལ། བྱང་ཤར་པདྨའི་གདན་སྟེང་ན། བྱམས་པ་འོད་ལྡན་
ཚད་མེད་ལྷ། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་ཕྱེ་མ་འཕུར་མ་བསྣམས།
དེ་ལ་ཕྱག་འཚལ་མཆོད་པ་འབུལ། བྱང་ནུབ་པདྨའི་གདན་སྟེང་ན། གཟི་བརྗིད་འོད་
ལྡན་ངོ་མཚར་ལྷ། སྐུ་མདོག་དམར་ལྗང་རྒྱན་དང་ཆས། ཕྱག་མཚན་མི་ནུབ་རྒྱལ་
མཚན་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན།
དོན་གྱི་འོད་ལྡན་བདེ་བའི་ལྷ། སྐུ་མདོག་སྔོ་སྐྱ་རྒྱན་དང་ལྡན། ཕྱག་མཚན་ཡི་གེ་ཨ་
དཀར་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་
ཁང་། བྱང་ཤར་གླིང་ཆེན་རབ་འབྱམས་ཀྱི། ཆུ་སྲིན་བསྣོལ་བའི་ཁྲི་སྟེང་གི། ཉི་ཟླ་
པདྨའི་གདན་སྟེ་ན། ལྷ་ཆེན་མཁའ་འགྱིང་དཀར་པོ་ནི། སྐུ་མདོག་ཆུ་ཤེལ་འོད་དུ་
འབར། རྒྱན་དང་ཆ་ལུགས་ལོངས་སྤྱོད་རྫོགས། དབུ་ལ་མུ་མེན་ཐོད་ཇིང་ཅན། རིན་
ཆེན་སྣ་ལྔའི་རྒྱན་གྱིས་བརྒྱན། གཡས་པས་ཆུ་ཤེལ་འཁོར་ལོ་བསྣམས། གཡོན་པས་
བདུད་རྩིའི་བུམ་པ་འཛིན། ཐབས་དང་ཐུགས་རྗེ་ལྡན་པའི་ལྷ། དེ་ལ་ཕྱག་འཚལ་
མཚན་བསྟོད་དོ། ། ལྷ་ཆེན་དེ་ཡི་བཀའ་འཁོར་ནི། རྫུ་འཕྲུལ་ལྡན་པའི་ལྷ་བརྒྱད་དེ།
ཤར་ཕྱོགས་པདྨའི་གདན་སྟེང་ན། ལྷ་ཆེན་ཁྲི་འོད་དཀར་པོ་ནི། སྐུ་མདོག་དཀར་ལ་
འོད་ཟེར་འབར། ཕྱག་མཚན་འོད་ཀྱི་འཁོར་ལོ་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཕྱོགས་པདྨའི་གདན་སྟེང་ན། ལྷ་ཆེན་ཁྲི་རྒྱལ་ཁུག་པ་ནི། སྐུ་མདོག་ལྗང་
གུ་རྒྱན་དང་ཆས། ཕྱག་མཚན་འཕྲུལ་གྱི་དྲིལ་ཞགས་བསྣམས། དེ་ལ་ཕྱག་འཚལ་
མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ལྷ་ཆེན་ཁྲི་འོད་གསལ་འབར་ནི།
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྐུ་མདོག་དམར་ལ་འོད་ཟེར་འབར། ཕྱག་མཚན་གསེར་གྱི་གཤང་ཆུང་བསྣམས། དེ་
ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ལྷ་ཆེན་ཀུན་འོད་
སྒྲོན་མ་ནི། སྐུ་མདོག་མཐིང་ཀ་འོད་ཟེར་འབར། ཕྱག་མཚན་ཡེ་ཤེས་སྒྲོན་མེ་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། ལྷ་ཆེན་
མུ་ཡང་དེ་བ་ནི། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་ཤེས་རབ་རལ་ཀྱུ་
བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་པདྨའི་གདན་སྟེང་ན། ལྷ་
ཆེན་མུ་རྒྱུང་མཐའ་ཡས་ནི། སྐུ་མདོག་སྔོ་སྐྱ་རྒྱན་དང་ཆས། ཕྱག་མཚན་རིན་ཆེན་པོ་
ཏི་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་པདྨའི་གདན་སྟེང་ན། ལྷ་
ཆེན་མུ་སངས་གུང་རྒྱལ་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་རྫུ་
འཕྲུལ་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་
སྟེང་ན། ལྷ་ཆེན་མུ་མེད་མཐའ་རྒྱས་ནི། སྐུ་མདོག་སྔོན་དམར་རྒྱན་དང་ཆས། ཕྱག་
མཚན་མཐིང་གི་ཕུར་པ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་
འོང་གཞལ་ཡས་ཁང༌། བྱང་ནུབ་གླིང་ཆེན་རབ་འབྱམས་ཀྱི། རྨ་བྱ་བསྣོལ་པའི་ཁྲི་
སྟེང་གི། ཉི་ཟླ་པདྨའི་གདན་སྟེང་ན། ལྷ་ཆེན་སྣང་བ་འོད་ལྡན་ནི། སྐུ་མདོག་དམར་
ལྗང་འོད་དུ་འབར། རྒྱན་དང་ཆ་ལུགས་ལོངས་སྤྱོད་རྫོགས། དབུ་ལ་ཡིད་བཞིན་
གཙུག་ཕུད་ཅན། རིན་ཆེན་སྣ་ལྔའི་རྒྱན་གྱིས་བརྒྱན། གཡས་པས་ཤེས་རབ་རལ་ཀྱུ་
བསྣམས། གཡོན་པས་རླུང་གི་འཁོར་ལོ་འཛིན། མཐུ་ཆེན་དབང་དང་ལྡན་པའི་ལྷ།
དེ་ལ་ཕྱག་འཚལ་མཚན་བསྟོད་དོ། །ལྷ་ཆེན་དེ་ཡི་བཀའ་འཁོར་ནི། དབང་དང་ལྡན་
པའི་ལྷ་བརྒྱད་དེ། ཤར་ཕྱོགས་པདྨའི་གདན་སྟེང་ན། ལྷ་ཆེན་དབང་ལྷ་འོད་དཀར་
ནི། སྐུ་མདོག་དཀར་ལ་འོད་ཟེར་འབར། ཕྱག་མཚན་དབང་གི་ཟེའུ་སྲོག་བསྣམས།
དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་ན། ལྷ་ཆེན་འོད་
156

མདོ་སྡེ། ཀུན་དབྱིངས་སྐུ་ལྔའི་ཆོ་ག
ལྷ་སངས་པོ་ནི། སྐུ་མདོག་ལྗང་གུ་འོད་ཟེར་འབར། ཕྱག་མཚན་སྐོས་ཀྱི་ཆག་ཤིང་
བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ལྷ་
ཆེན་ཁྲི་འདུལ་ཐང་པོ་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་དབང་
བྱེའུ་འཕར་མ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་
སྟེང་ན། ལྷ་ཆེན་འབར་བ་ནག་པོ་ནི། སྐུ་མདོག་མཐིང་ནག་འོད་དུ་འབར། ཕྱག་
མཚན་གསེར་གྱི་ཛ་དམར་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་
པདྨའི་གདན་སྟེང་ན། དབལ་ཆེན་སྣང་བ་ཀུན་ཁྱབ་ནི། སྐུ་མདོག་དཀར་ལྗང་རྒྱན་
དང་ཆས། ཕྱག་མཚན་ཁྱུང་གི་རྒྱལ་མཚན་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཤར་པདྨའི་གདན་སྟེང་ན། ཡོངས་རྗེ་ཉི་མའི་དབུ་རྒྱན་ཅན། སྐུ་མདོག་
དམར་སེར་རྒྱན་དང་ལྡན། ཕྱག་མཚན་ཉི་མའི་འཁོར་ལོ་བསྣམས། དེ་ལ་ཕྱག་འཚལ་
མཆོད་པ་འབུལ། བྱང་ནུབ་པདྨའི་གདན་སྟེང་ན། ཡོངས་ཕུད་ཟླ་བའི་གཙུག་ཏོར་
ཅན། སྐུ་མདོག་དཀར་སེར་རྒྱན་དང་ཆས། ཕྱག་མཚན་ཟླ་བའི་འཁོར་ལོ་བསྣམས།
དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན། ཡོངས་གཙུག་
སྐར་མའི་དོ་ཤལ་ཅན། སྐུ་མདོག་དམར་ནག་འབར་བ་ལ། ཕྱག་མཚན་རྒྱུ་སྐར་རྩ་
བརྒྱད་འཛིན། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་
ཁང་། ལྷོ་ནུབ་གླིང་ཆེན་རབ་འབྱམས་ཀྱི། ཤང་ཤང་བསྣོལ་པའི་ཁྲི་སྟེང་གི། ཉི་ཟླ་
པདྨའི་གདན་སྟེང་ན། ལྷ་ཆེན་མགོན་ལྷ་དཀར་པོ་ནི། སྐུ་མདོག་དམར་སྐྱ་འབར་བ་
ལ། རྒྱན་དང་ཆ་ལུགས་ལོངས་སྤྱོད་རྫོགས། དབུ་ལ་བྱི་རུའི་ཐོད་ཇིང་ཅན། རིན་ཆེན་
སྣ་ལྔའི་རྒྱན་གྱིས་བརྒྱན། གཡས་པས་ཁྱུང་གི་རུ་མཚོན་བསྣམས། གཡོན་པས་འབྱུང་
བའི་འཁོར་ལོ་བསྒྱུར། འཇིག་རྟེན་འཁོར་ལོ་བསྒྱུར་བའི་ལྷ། དེ་ལ་ཕྱག་འཚལ་མཚན་
བསྟོད་དོ། །ལྷ་ཆེན་དེ་ཡི་བཀའ་འཁོར་ནི། འཇིག་རྟེན་སྐྱོང་བའི་ལྷ་བརྒྱད་དེ། ཤར་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཕྱོགས་པདྨའི་གདན་སྟེང་ན། ས་ལྷ་ཀུན་འབྱུང་ཡིད་བཞིན་ནི། སྐུ་མདོག་སེར་ལ་
འོད་ཟེར་འབར། ཕྱག་མཚན་རིན་ཆེན་སྣ་ལྔ་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཕྱོགས་པདྨའི་གདན་སྟེང་ན། རླུང་ལྷ་འདེགས་པའི་སྟོབས་ལྡན་ནི། སྐུ་
མདོག་ལྗང་གུ་འོད་ཟེར་འབར། ཕྱག་མཚན་རླུང་གི་བ་དན་བསྣམས། དེ་ལ་ཕྱག་
འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། མེ་ལྷ་དྲོད་ཆེན་སྨིན་པ་
ནི། སྐུ་མདོག་དམར་ལ་འོད་ཟེར་འབར། ཕྱག་མཚན་མེ་ཡི་རྒྱལ་མཚན་བསྣམས། དེ་
ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ཆུ་ལྷ་ཀུན་བསྡུད་
བདུད་རྩི་ཅན། སྐུ་མདོག་སྔོ་ལ་འོད་ཟེར་འབར། ཕྱག་མཚན་ཆུ་ཡི་འཁོར་ལོ་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། ལྷ་ཆེན་
ཕུ་ཝེར་དཀར་པོ་ནི། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་འཕྲུལ་གྱི་ཇུ་
ཏིག་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་པད་མའི་གདན་སྟེང་
ན། ལྷ་ཆེན་སེལ་གསས་གྲྭ་རྒྱལ་ནི། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་
སྤྲུལ་པའི་མདའ་དར་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་པདྨའི་
གནད་སྟེང་ན། ལྷ་ཆེན་འདུར་གསས་རྨ་བོ་ནི། སྐུ་མདོག་དམར་ལྗང་རྒྱན་དང་ཆས།
ཕྱག་མཚན་རྒོད་གཤོག་ལྡེམས་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་
ནུབ་པདྨའི་གདན་སྟེང་ན། ལྷ་ཆེན་དུས་ཀྱི་འཁོར་ལོ་ནི། སྐུ་མདོག་སྔོ་སྐྱ་རྒྱན་དང་
ཆས། ཕྱག་མཚན་འབྱུང་བའི་གབ་རྩེ་བསྣམས། དེ་ལ་ཕྱག་འཚལ་མཆོད་པ་འབུལ།
ཅེས་སྐུ་བསྟོད་དོ། །ད་ནི་འཁོར་གྱི་ཡེ་གཤེན་རྣམས་སྐུ་བསྟོད་དེ། ཕོ་བྲང་ཡིད་འོང་
གཞལ་ཡས་ཁང་། ཤར་གླིང་འདོད་ཡོན་ར་བ་ཡི། རིན་ཆེན་པདྨའི་གདན་སྟེང་ན།
གཡུང་དྲུང་རིགས་ཀྱི་སེམས་དཔའ་སྟེ། ཡེ་གཤེན་གཡུང་དྲུང་འོད་གསལ་ནི། སྐུ་
མདོག་དཀར་པོ་རྒྱན་དང་ཆས། ཕྱག་མཚན་གཡུང་དྲུང་རྒྱ་གྲམ་བསྣམས། དེ་ལ་
158

མདོ་སྡེ། ། ཀུན་དབྱིངས་སྐུ་ལྔའི་ཆོ་ག
ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་གཡུང་དྲུང་
འོད་ལྡན་ནི། སྐུ་མདོག་ལྗང་གུ་རྒྱན་དང་ཆས། ཕྱག་མཚན་གཡུང་དྲུང་བསྣོལ་མ་
བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་
གཤེན་གཡུང་དྲུང་འོད་འབར་ནི། སྐུ་མདོག་དམར་པོ་རྒྱན་དང་ཆས། ཕྱག་མཚན་
གཡུང་དྲུང་འཁྱིལ་པ་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་
གདན་སྟེང་ན། ཡེ་གཤེན་གཡུང་དྲུང་གཙུག་ཕུད་ནི། སྐུ་མདོག་སྔོན་པོ་རྒྱན་དང་
ཆས། ཕྱག་མཚན་གཡུང་དྲུང་འཁོར་ལོ་བསྣམས། དེ་ལ་ཕྱག་འཚལ་མཆོད་པ་འབུལ།
རིན་ཆེན་པདྨའི་གདན་སྟེང་ན། ཡེ་གཤེན་གཡུང་དྲུང་དཔའ་བོ་གསས། སྐུ་མདོག་
དཀར་ལྗང་རྒྱན་དང་ཆས། ཕྱག་མཚན་གཡུང་དྲུང་ཕུར་པ་བསྣམས། དེ་ལ་ཕྱག་
འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་གཡུང་དྲུང་
ལེགས་པ་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་གཡུང་དྲུང་ཤུག་པ་
བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་
གཤེན་གཡུང་དྲུང་གྲུབ་པ་ནི། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་གཡུང་
དྲུང་བུམ་པ་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་
སྟེང་ན། ཡེ་གཤེན་གཡུང་དྲུང་འགྱུར་མེད་ནི། སྐུ་མདོག་སེར་པོ་རྒྱན་དང་ཆས།
ཕྱག་མཚན་གསེར་གྱི་གཡུང་དྲུང་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་
བྲང་ཡིད་འོང་གཞལ་ཡས་ཁང་། བྱང་གླིང་འདོད་ཡོན་ར་བ་ཡི། རིན་ཆེན་པདྨའི་
གདན་སྟེང་ན། ལས་ཀྱི་རིགས་ཀྱི་སེམས་དཔའ་སྟེ། ཡེ་གཤེན་འཁོར་ལོ་བདེ་རྒྱལ་ནི།།
སྐུ་མདོག་དཀར་པོ་རྒྱན་དང་ཆས། ཕྱག་མཚན་འཁོར་ལོ་རྩིབས་བཅུ་བསྣམས། དེ་
ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་འཁོར་ལོ་
བདེ་སྤྱོད་ནི། སྐུ་མདོག་ལྗང་གུ་རྒྱན་དང་ཆས། ཕྱག་མཚན་འཁོར་ལོ་རྩིབས་བརྒྱད་
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་
གཤེན་འཁོར་ལོ་བདེ་ལྡན་ནི། སྐུ་མདོག་དམར་པོ་རྒྱན་དང་ཆས། ཕྱག་མཚན་འཁོར་
ལོ་རྩིབས་དྲུག་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་
སྟེང་ན། ཡེ་གཤེན་འཁོར་ལོ་བདེ་མཆོག་ནི། སྐུ་མདོག་མཐིང་ཀ་རྒྱན་དང་ཆས།
ཕྱག་མཚན་འཁོར་ལོ་རྩིབས་བཞི་བསྣམས། དེ་ལ་ཕྱག་འཚལ་མཆོད་པ་འབུལ། རིན་
ཆེན་པདྨའི་གདན་སྟེང་ན། ཡེ་གཤེན་འཁོར་ལོ་དབང་བསྒྱུར་ནི། སྐུ་མདོག་དཀར་
ལྗང་རྒྱན་དང་ཆས། ཕྱག་མཚན་གསེར་གྱི་འཁོར་ལོ་བསྣམས། དེ་ལ་ཕྱག་འཚལ་
མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་འཁོར་ལོ་སྣང་ལྡན་ནི།
སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་གཡུ་ཡི་འཁོར་ལོ་བསྣམས། དེ་ལ་ཕྱག་
འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་འཁོར་ལོ་དབང་
ཕྱུག་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་ཆུ་ཤེལ་འཁོར་ལོ་
བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་
གཤེན་འཁོར་ལོ་རྨད་བྱུང་ནི། སྐུ་མདོག་སེར་ལྗང་རྒྱན་དང་ཆས། ཕྱག་མཚན་མེ་
ཤེལ་འཁོར་ལོ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་
གཞལ་ཡས་ཁང་། ནུབ་གླིང་འདོད་ཡོན་ར་བ་ཡི། རིན་ཆེན་པདྨའི་གདན་སྟེང་ན།
པདྨ་རིགས་ཀྱི་སེམས་དཔའ་སྟེ། ཡེ་གཤེན་པདྨ་འཁྱིལ་པ་ནི། སྐུ་མདོག་དཀར་པོ་
རྒྱན་དང་ཆས། ཕྱག་མཚན་པད་མ་འཁྱིལ་པ་བསྣམས། དེ་ལ་ཕྱག་འཚལ་མཆོད་པ་
འབུལ། རིན་ཆེན་པདྨའི་གདན་སྟེང་ན། ཡེ་གཤེན་པདྨ་འོད་མཛེས་ནི། སྐུ་མདོག་
ལྗང་གུ་རྒྱན་དང་ཆས། ཕྱག་མཚན་པདྨ་མཛེས་པ་བསྣམས། དེ་ལ་ཕྱག་འཚལ་
མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་པདྨའི་གཟི་ལྡན་ནི། སྐུ་
མདོག་དམར་པོ་རྒྱན་དང་ཆས། ཕྱག་མཚན་པདྨ་དམར་པོ་བསྣམས། དེ་ལ་ཕྱག་
160

མདོ་སྡེ། ཀུན་དབྱིངས་སྐུ་ལྔའི་ཆོ་ག
འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་པདྨ་གར་དབང་
ནི། སྐུ་མདོག་མཐིང་ག་རྒྱན་དང་ཆས། ཕྱག་མཚན་པདྨ་གཡུ་འོད་བསྣམས། དེ་ལ་
ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་པདྨ་དམ་
པའི་དཔལ། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་པདྨ་ལྗང་གུ་བསྣམས།
དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་མེ་
ཏོག་སྙིང་པོ་ནི། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་པདྨའི་ཟེའུ་འབྲུ་
བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་
གཤེན་ཨུད་འབར་གཙུག་སྐྱེས་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་
ཨུ་དུམ་ཝ་ར་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་
སྟེང་ན། ཡེ་གཤེན་དྲི་མེད་སྐྱོན་བྲལ་ནི། སྐུ་མདོག་སྔོ་དམར་རྒྱན་དང་ཆས། ཕྱག་
མཚན་འདམ་གྱི་པད་མ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་
འོང་གཞལ་ཡས་ཁང་། ལྷོ་གླིང་འདོད་ཡོན་ར་བ་ཡི། རིན་ཆེན་པདྨའི་གདན་སྟེང་ན།
རིན་ཆེན་རིགས་ཀྱི་སེམས་དཔའ་སྟེ། ཡེ་གཤེན་འདོད་པ་དགུ་འགྱུར་ནི། སྐུ་མདོག་
དཀར་པོ་རྒྱན་དང་ཆས། ཕྱག་མཚན་ཡིད་བཞིན་ནོར་བུ་བསྣམས། དེ་ལ་ཕྱག་
འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་རིན་ཆེན་འོད་
འཕྲོ་ནི། སྐུ་མདོག་ལྗང་གུ་རྒྱན་དང་ཆས། ཕྱག་མཚན་བསམ་འཕེལ་ནོར་བུ་བསྣམས།
དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་རིན་
ཆེན་གཙུག་ཕུད་ནི། སྐུ་མདོག་དམར་པོ་རྒྱན་དང་ཆས། ཕྱག་མཚན་དགོས་འདོད་
ནོར་བུ་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན།
ཡེ་གཤེན་རིན་ཆེན་གཏེར་རྒྱལ་ནི། སྐུ་མདོག་མཐིང་ག་རྒྱན་དང་ཆས། ཕྱག་མཚན་
འདོད་འབྱུང་ནོར་བུ་བསྣམས། དེ་ལ་ཕྱག་འཚལ་མཆོད་པ་འབུལ། རིན་ཆེན་པདྨའི་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གདན་སྟེང་ན། ཡེ་གཤེན་ཡིད་བཞིན་འབྱུང་གནས་ནི། སྐུ་མདོག་དཀར་ལྗང་རྒྱན་
དང་ཆས། ཕྱག་མཚན་རིན་ཆེན་གའུ་བསྣམས། དེ་ལ་ཕྱག་འཚལ་མཆོད་པ་འབུལ།
རིན་ཆེན་པདྨའི་གདན་སྟེང་ན། ཡེ་གཤེན་ཡིད་བཞིན་འདོད་སྤྱོད་ནི། སྐུ་མདོག་སྔོ་
ལྗང་རྒྱན་དང་ཆས། ཕྱག་མཚན་རིན་ཆེན་ཟ་མ་ཏོག །དེ་ལ་ཕྱག་འཚལ་མཆོད་པ་
འབུལ། རིན་ཆེན་པདྨའི་གདན་སྟེང་ན། ཡེ་གཤེན་ཡིད་བཞིན་གྲུབ་པ་ནི། སྐུ་མདོག་
དམར་ལྗང་རྒྱན་དང་ཆས། ཕྱག་མཚན་རིན་ཆེན་བུམ་པ་བསྣམས། དེ་ལ་ཕྱག་
འཚལ་མཆོད་པ་འབུལ། རིན་ཆེན་པདྨའི་གདན་སྟེང་ན། ཡེ་གཤེན་ཡིད་བཞིན་
དབང་ཕྱུག་ནི། སྐུ་མདོག་སྔོ་དམར་རྒྱན་དང་ཆས། ཕྱག་མཚན་རིན་ཆེན་འཕྲེང་བ་
བསྣམས། དེ་ལ་ཕྱག་འཚལ་མཆོད་པ་འབུལ། ཅེས་བསྟོད་དོ། །ད་ནི་སྒོ་བ་བརྒྱད་སྐུ་
བསྟོད་དེ། ཕོ་བྲང་ཡིད་འོང་གཞལ་ཡས་ཁང་། ཤར་གྱི་ཕྱོགས་ན་སྒོ་འབྱེད་པའི། ཡེ་
གཤེན་མ་རིག་མུན་སེལ་ནི། སྐུ་མདོག་དཀར་ལ་འོད་ཟེར་འབར། གཡས་པས་ཐུགས་
རྗེའི་ལྕགས་ཀྱུ་བསྣམས། གཡོན་པས་གསལ་བའི་སྒྲོན་མེ་ཐོགས། དེ་ལ་ཕྱག་འཚལ་
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བྱང་གི་ཕྱོགས་ན་སྒོ་འབྱེད་པའི།
ཡེ་གཤེན་བྱམས་པ་སྒྲིབ་སེལ་ནི། སྐུ་མདོག་ལྗང་གུ་འོད་ཟེར་འབར། གཡས་པས་
གླང་རེ་ཁྲོལ་མོ་བསྣམས། གཡོན་པས་བདུད་རྩི་བུམ་པ་འཛིན། དེ་ལ་ཕྱག་འཚལ་
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ནུབ་ཀྱི་ཕྱོགས་ན་སྒོ་འབྱེད་པའི།
ཡེ་གཤེན་ཉོན་མོངས་དུག་སེལ་ནི། སྐུ་མདོག་དམར་ལ་འོད་ཟེར་འབར། གཡས་པས་
ལྕགས་སྒྲོག་རྒྱུན་མང་བསྣམས། གཡོན་པས་སྨན་གྱི་སྡོང་པོ་འཛིན། དེ་ལ་ཕྱག་
འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ལྷོ་ཡི་ཕྱོགས་ན་སྒོ་འབྱེད་
པའི། ཡེ་གཤེན་དབུལ་ཕོངས་ནད་སེལ་ནི། སྐུ་མདོག་མཐིང་ག་འོད་ཟེར་འབར།
གཡས་པས་རྫུ་འཕྲུལ་ཞགས་པ་བསྣམས། གཡོན་པས་ཡིད་བཞིན་ནོར་བུ་འཛིན། དེ་
162

མདོ་སྡེ། ཀུན་དབྱིངས་སྐུ་ལྔའི་ཆོ་ག
ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ཤར་ཕྱོགས་སྒོ་བ་
ཆེན་པོ་སྟེ། ཁྲོ་བོ་ཆེན་པོ་དྲུང་མུ་ཡ། གསེར་མདོག་མེ་ཡི་གཤོག་པ་ཅན། ཕྱག་མཚན་
གསེར་གྱི་ཛ་མར་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་
གཞལ་ཡས་ཀྱི། བྱང་ཕྱོགས་སྒོ་བ་ཆེན་པོ་སྟེ། ཁྲོ་བོ་ཆེན་པོ་ཙཀྲ་ཡ། གཡུ་མདོག་མེ་
ཡི་གཤོག་པ་ཅན། ཕྱག་མཚན་མཚེ་ཡི་མི་ཕོ་བསྣམས། དེ་ལ་ཕྱག་འཚལ་མཆོད་པ་
འབུལ། ཕོ་བྲང་ཡིད་འོང་གཞལ་ཡས་ཀྱི། ནུབ་ཕྱོགས་སྒོ་བ་ཆེན་པོ་སྟེ། ཁྲོ་བོ་ཆེན་པོ་
ཧ་ལ་ཡ། ཟངས་མདོག་མེ་ཡི་གཤོག་པ་ཅན། ཕྱག་མཚན་ཏིལ་གྱི་མེ་དཔུང་བསྣམས།
དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ལྷོ་ཕྱོགས་སྒོ་བ་
ཆེན་པོ་སྟེ། ཁྲོ་བོ་ཆེན་པོ་ཀི་ལ་ཡ། མཐིང་ནག་མེ་ཡི་གཤོག་པ་ཅན། ཕྱག་མཚན་
ཡུམ་གྱི་རྦབ་རྒོད་བསྣམས། དེ་ལ་ཕྱག་འཚལ་མཆོད་པ་འབུལ། ཞེས་བསྟོད་དོ། །
ཀུན་དབྱིངས་རྒྱལ་བའི་དཀྱིལ་འཁོར་གྱི་ཆོ་ག་ལས། སྐུ་བསྟོད་པའི་ཡན་ལག་བསྟན་
པའོ། །
ད་ནི་ཀུན་དབྱིངས་སྐུ་ལྔའི་དཀྱིལ་འཁོར་གྱི་ལྷ་ཚོགས་རྣམས་ལ། སྤྱི་བསྡུས་དོན་
རྟགས་ཀྱི་སྒོ་ནས་བསྟོད་དེ། ཕྱག་རྒྱ་སོར་མོ་རྣམས་ཅུང་ཟད་བསྡུས་ལ། མེ་ཏོག་ཁ་
བྱེ་རུ་ཆས་པ་ལྟར་བྱས་ལ་སྔགས་བརྗོད་པ། བསྔོ་ༀ་ན་མ་བྷུདྡྷ་ས་མུན་ཏ། ཨ་དར་
བ་དར་དུ་ན་མ་ན་རེ། དེ་རྒྱ་ཙན་ཏྲ་སངས་ཀ་ར་ནི་སཱཧཱ། ཞེས་པས། དོན་རྟགས་
མཚན་དང་ལྡན་པར་བསམ་ལ། ཚིགས་སུ་བཅད་དེ་གསུངས་པ། ཕོ་བྲང་ཡིད་འོང་
ལྷ་ཡི་གཞལ་ཡས་འདིར། ཀུན་དབྱིངས་སྐུ་ལྔའི་དཀྱིལ་འཁོར་གྱི་ལྷ་ཚོགས་རྣམས།
བོན་ཉིད་མི་འགྱུར་དབྱིངས་ནས་སྤྱན་དྲངས་ནས། དེ་བཞིན་གཉིས་མེད་དོན་གྱི་
སྟོབས་ཆེན་དང་། བདག་གི་ཏིང་འཛིན་གསལ་བའི་སྟོབས་ཆེན་གྱིས། ཐུགས་རྗེ་
མགོན་དུ་གྱུར་ལ་ཕྱག་འཚལ་ལོ། ། མ་བཅོས་སྤྲོས་བྲལ་ངང་ཉིད་གཡོ་བ་མེད། ཐམས་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཅད་ཀུན་ཁྱབ་ནམ་མཁའི་གཟི་མདངས་ཅན། སྐྱེ་མེད་བོན་སྐུ་ཉིད་ཀྱི་བཀའ་འཁོར་
ནི། བོན་ཉིད་དབྱིངས་ན་བཞུགས་པའི་ལྷ་བརྒྱད་དེ། བདེར་གཤེགས་གཙོ་འཁོར་
སྤྲུལ་པར་བཅས་པ་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། བོན་
ཉིད་དབྱིངས་ན་ཚད་མེད་ལྷུན་ལ་རྫོགས། ཐུགས་རྗེ་བཞི་ལྡན་འགྲོ་ལ་བུ་ལྟར་སྐྱོབས།
ལོངས་སྤྱོད་རྫོགས་སྐུ་ཉིད་ཀྱི་བཀའ་འཁོར་ནི། རང་བཞིན་མཁའ་ལ་རྫོགས་པའི་ལྷ་
བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་ལ། གུས་པས་ཕྱག་འཚལ་
བསྟོད་ཅིང་མཆོད་པ་འབུལ། ངང་ལ་མ་གཡོས་མ་བཅོས་མཉམ་པ་ཉིད། མཉམ་
ཉིད་ངང་ལྡན་དུས་ཀུན་བདེ་བར་གཤེགས། ངོ་བོ་ཉིད་སྐུ་ཉིད་ཀྱི་བཀའ་འཁོར་
ནི། མཉམ་ཉིད་ངང་དང་ལྡན་པའི་ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་
པར་བཅས་པ་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། ཐབས་དང་
རྫུ་འཕྲུལ་ཐུགས་རྗེ་འབྱུང་བའི་གནས། གང་འདུལ་དེར་སྟོན་དཔལ་གྱི་འོད་ཟེར་
ཅན། ཅིར་ཡང་སྤྲུལ་སྐུ་ཉིད་ཀྱི་བཀའ་འཁོར་ནི། ཚོགས་བརྒྱད་ཡེ་ཤེས་རིགས་པའི་ལྷ་
བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་ལ། གུས་པས་ཕྱག་འཚལ་
བསྟོད་ཅིང་མཆོད་པ་འབུལ། འཕྲིན་ལས་ཐོགས་མེད་མ་བཙལ་ལྷུན་གྱིས་གྲུབ། བོན་
ཉིད་དབྱིངས་སུ་རང་བཞིན་མངོན་སངས་རྒྱས། མངོན་པར་བྱང་ཆུབ་ཉིད་ཀྱི་བཀའ་
འཁོར་ནི། འཕྲིན་ལས་མཐའ་རུ་ཕྱིན་པའི་ལྷ་བརྒྱད་དེ། བདེར་གཤེགས་གཙོ་འཁོར་
སྤྲུལ་པར་བཅས་པ་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། ཡེ་
ཤེས་འོད་ཀྱིས་མ་རིག་མུན་པ་སེལ། འཁོར་བའི་བག་ཆགས་ཉོན་མོངས་དབྱིངས་སུ་
འཇོམས། སྐུ་གསུམ་མེ་ལྷ་ཉིད་ཀྱི་བཀའ་འཁོར་ནི། ཚད་མེད་འོད་དང་ལྡན་པའི་ལྷ་
བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་ལ། གུས་པས་ཕྱག་འཚལ་
བསྟོད་ཅིང་མཆོད་པ་འབུལ། རང་བཞིན་མཁའ་ལ་ཐབས་ཆེན་རོལ་པའི་སྐུ། ངང་
164

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
ལས་བཅས་བཅོས་ཡེ་ཤེས་དཔལ་དུ་འབར། མཁའ་འགྱིང་དཀར་པོ་ཉིད་ཀྱི་བཀའ་
འཁོར་ནི། རྫུ་འཕྲུལ་ཐབས་དང་ལྡན་པའི་ལྷ་བརྒྱད་དེ། བདེར་གཤེགས་གཙོ་འཁོར་
སྤྲུལ་པར་བཅས་པ་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། ཀུན་
སྣང་དང་བས་འགྲོ་བ་ཡོངས་ལ་ཁྱབ། བོན་ཉིད་དབྱིངས་ནས་ཐུགས་རྗེ་སྤྲུལ་པའི་
དབལ། སྣང་བ་འོད་ལྡན་ཉིད་ཀྱི་བཀའ་འཁོར་ནི། མཐུ་ཆེན་དབང་དང་ལྡན་པའི་
ལྷ་བརྒྱད་དེ། བདེར་གཤེགས་གཙོ་འཁོར་སྤྲུལ་པར་བཅས་པ་ལ། གུས་པས་ཕྱག་
འཚལ་བསྟོད་ཅིང་མཆོད་པ་འབུལ། སྟོང་གསུམ་མངའ་དབང་སྲིད་གསུམ་ཁ་ལོ་
བསྒྱུར། སྣང་སྲིད་སྐྱེ་འགྲོ་མ་ལུས་བསྐོས་ལ་འདེབས། མགོན་ལྷ་དཀར་པོ་ཉིད་ཀྱི་
བཀའ་འཁོར་ནི། སྣང་སྲིད་འཇིག་རྟེན་སྐྱོང་བའི་ལྷ་བརྒྱད་དེ། བདེར་གཤེགས་གཙོ་
འཁོར་སྤྲུལ་པར་བཅས་པ་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ།
ལམ་ལྔ་ས་བཅུའི་ཡོན་ཏན་ལྷུན་ལ་རྫོགས། རྒྱུན་ཞུགས་འབྲས་ཐོབ་འགྲོ་བའི་ཁ་ལོ་
བསྒྱུར། ཡེ་གཤེན་སེམས་དཔའ་འཁོར་དང་བཅས་པ་ལ། གུས་པས་ཕྱག་འཚལ་
བསྟོད་ཅིང་མཆོད་པ་འབུལ། འཇིགས་པའི་སྒོ་གཅོད་ཐར་པའི་ལམ་འབྱེད་ཅིང་། སྐྱེ་
བཞི་འཁོར་བ་བོན་ཉིད་དབྱིངས་སུ་བསྒྲལ། སྒོ་བ་ལྷ་བརྒྱད་འཁོར་དང་བཅས་པ་
ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། ཞེས་བསྟོད་དོ། །ཐུགས་དམ་
དགྱེས་པ་གཞུང་གི་ཡན་ལག་ལྔ་བསྟན་པའོ། །
ད་ནི་ཀུན་དབྱིངས་དཀྱིལ་འཁོར་གྱི་ལྷ་ཚོགས་རྣམས་ལ། སྟོབས་ཆེན་འཕྲིན་ལས་
ཀྱི་སྒོ་ནས་བསྟོད་དེ། ཕྱག་རྒྱ་ཐུགས་ཀར་ཐལ་མོ་སྦྱར་ལ། སྔགས་བརྗོད་པ། ཨོཾ་ན་
མ་བྷུདྡྷ་ས་མུན་ཏ། ཨཱ་དར་བ་དར་དུ་ན་མ་ན་རེ། ཙནྡྲ་ཨུ་དུག་ས་ལེ་སང་ངེ་ཡེ་སྭཱཧཱ།
ཞེས་པས། བདེ་བར་གཤེགས་པའི་ཐུགས་ལས་འོད་ཟེར་འཕྲོས་ནས། སེམས་ཅན་
ཉོན་མོངས་པའི་བག་ཆགས་དང་སྡིག་སྒྲིབ་བྱང་བར་བསམ་ལ། ཚིགས་སུ་བཅད་
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དེ་གསུངས་པ། ཕོ་བྲང་ཡིད་འོང་ལྷ་ཡི་གཞལ་ཡས་འདིར། ཀུན་དབྱིངས་སྐུ་ལྔའི་
དཀྱིལ་འཁོར་ལྷ་ཚོགས་རྣམས། འགྲོ་བའི་དོན་ལ་གནས་འདིར་སྤྱན་དྲངས་ནས། སྐུ་
གསུམ་ཕོ་བྲང་རྟེན་ལ་བཞུགས་སུ་གསོལ། འཛམ་གླིང་གཞལ་ཡས་ལྷ་ཡི་ཕོ་བྲང་
འདིར། སྣང་སྲིད་རིན་ཆེན་གཏེར་གྱིས་གང་བར་འབུལ། ཐུགས་རྗེ་གཉིས་མེད་དོན་
གྱིས་བཞེས་སུ་གསོལ། བརྩེ་སེམས་གདུང་བས་བདག་ལ་དགོངས་སུ་གསོལ། བྱམས་
པ་ཆེན་པོའི་ཐུགས་དང་འདིར་གཤེགས་ལ། ཞེ་སྡང་གདུག་པའི་ལས་རྣམས་ཞི་བར་
མཛོད། དགའ་བ་ཆེན་པོའི་ཐུགས་དང་འདིར་གཤེགས་ལ། འཁོར་བའི་སེམས་ཅན་
དང་བ་བསྐྱེད་པར་མཛོད། སྙིང་རྗེ་ཆེན་པོའི་ཐུགས་དང་འདིར་གཤེགས་ལ། འཁོར་
བ་རྒྱུ་དྲུག་ཐུགས་རྗེས་བཟུང་དུ་གསོལ། བཏང་སྙོམས་ཆེན་པོའི་ཐུགས་དང་འདིར་
གཤེགས་ལ། འགྲོ་དྲུག་ཐུགས་རྗེའི་ངང་ལ་གནས་པར་མཛོད། ཡེ་ཤེས་ཆེན་པོའི་
ཐུགས་དང་འདིར་གཤེགས་ལ། གཏི་མུག་མུན་པའི་ཚོགས་རྣམས་གསལ་བར་མཛོད།
ཡངས་པ་ཆེན་པོའི་ཐུགས་དང་འདིར་གཤེགས་ལ། ཕྲག་དོག་བཙོན་ར་བཤིག་ཅིང་
གཞོམ་པར་མཛོད། ཞི་བ་ཆེན་པོའི་ཐུགས་དང་འདིར་གཤེགས་ལ། ང་རྒྱལ་རི་བོ་
རྩེ་ནས་གཞོམ་དུ་གསོལ། སྦྱིན་པ་ཆེན་པོའི་ཐུགས་དང་འདིར་གཤེགས་ལ། འདོད་
ཆགས་ཚ་བའི་མེ་དབལ་ཞི་བར་མཛོད། བརྩོན་འགྲུས་ཆེན་པོའི་ཐུགས་དང་འདིར་
གཤེགས་ལ། སེམས་ཅན་འགྱུར་བའི་སྡུག་བསྔལ་ཞི་བར་མཛོད། བཟོད་པ་ཆེན་པོའི་
ཐུགས་དང་འདིར་གཤེགས་ལ། ཉོན་མོངས་དགྲ་ཚོགས་ཞི་ཞིང་བརླག་པར་མཛོད།
བསམ་གཏན་ཆེན་པོའི་ཐུགས་དང་འདིར་གཤེགས་ལ། འཁོར་བའི་སེམས་ཅན་
བཏང་སྙོམས་མེད་པར་མཛོད། ཐོག་མེད་སྟོབས་མཆོག་ཐུགས་དང་འདིར་གཤེགས་
ལ། ཁམས་གསུམ་འཁོར་བའི་ཆུ་རྒྱུན་བཅད་དུ་གསོལ། ཐབས་ཆེན་རྫུ་འཕྲུལ་ཐུགས་
དང་འདིར་གཤེགས་ལ། ཕྱིན་ཅི་ལོག་གིས་བཅིངས་པ་བཀྲོལ་དུ་གསོལ། སྤྱོད་པ་ཚུལ་
166

མདོ་སྡེ། ། ཀུན་དབྱིངས་སྐུ་ལྔའི་ཆོ་ག
ཁྲིམས་ཐུགས་དང་འདིར་གཤེགས་ལ། སེམས་ཅན་ཉོན་མོངས་གདུལ་དཀའ་འདུལ་
བར་མཛོད། སྨོན་ལམ་ཆེན་པོའི་ཐུགས་དང་འདིར་གཤེགས་ལ། བདག་དང་མཐའ་
ཡས་སེམས་ཅན་ཐམས་ཅད་དང་། ཡོན་བདག་རྒྱུ་སྦྱོར་འཁོར་དང་བཅས་པ་རྣམས།
བླ་མེད་འབྲས་བུ་རྟག་ཏུ་ཐོབ་པར་ཤོག །ཅེས་སྟོབས་ཆེན་འཕྲིན་ལས་ཀྱི་སྒོ་ནས་
བསྟོད་པའོ། །
ད་ནི་ཀུན་དབྱིངས་སྐུ་ལྔའི་དཀྱིལ་འཁོར་གྱི་ལྷ་ཚོགས་རྣམས་ལ། བཀྲ་ཤིས་ཡོན་
ཏན་གྱི་སྒོ་ནས་བསྟོད་དེ། ཕྱག་རྒྱ་གསེར་གྱི་ཉ་མོ་ལྟར་བཅའ་ལ། སྔགས་བརྗོད་པ།
ཨོཾ་ན་མ་བྷུདྡྷས་མུན་ཏ། ཨཱ་དར་བ་དར་དུ་ན་མ་ན་རེ། དེ་རྒྱ་ཙཎྜ་ཤེ་ཙུ་ཏྲ་ཡ་ཛ་ཡེ་
སཱཧཱ། ཞེས་པས་བདེ་བར་གཤེགས་པའི་ཐུགས་ལས་འོད་ཟེར་འཕྲོས་པས། འཇིག་
རྟེན་གྱི་ཁམས་ཐམས་ཅད། ལེགས་པར་བྱ་བའི་དོན་དང་ཡོན་ཏན་དཔག་ཏུ་མེད་
པས་ཁྱབ་པར་བསམ་ལ། ཚིགས་སུ་བཅད་དེ་གསུངས་པ། ཀུན་ཁྱབ་ནམ་མཁའི་
གཟི་མདངས་ཅན། ཀུན་དབྱིངས་གཙོ་བོ་འཁོར་བཅས་དང་། མཁའ་ལ་རང་བཞིན་
རྫོགས་པ་ཡི། ལོངས་སྤྱོད་རྫོགས་སྐུ་འཁོར་བཅས་དང་། མ་བཅོས་མཉམ་པར་གནས་
པ་ཡི། ངོ་བོ་ཉིད་སྐུ་འཁོར་བཅས་དང༌། ཀློང་ལས་ཐུགས་རྗེ་འབྱུང་བ་ཡི། ཅིར་ཡང་
སྤྲུལ་སྐུ་འཁོར་བཅས་དང་། བདག་གཞན་དོན་གཉིས་མཐར་ཕྱིན་པའི མངོན་པར་
བྱང་ཆུབ་འཁོར་བཅས་དང་། འཁོར་བ་ཉོན་མོངས་གཞོམ་པ་ཡི། སྐུ་གསུམ་མེ་ལྷ་
འཁོར་བཅས་དང་། ཐབས་ཆེན་མཁའ་ལ་རོལ་པ་ཡི། མཁའ་འགྱིང་དཀར་པོ་འཁོར་
བཅས་དང་། མཐུ་ཆེན་དབང་དང་ལྡན་པ་ཡི། སྣང་བ་འོད་ལྡན་འཁོར་བཅས་དང་།
འཇིག་རྟེན་ཁ་ལོ་བསྒྱུར་བ་ཡི། མགོན་ལྷ་དཀར་པོ་ལ་སོགས་ཏེ། ཀུན་དབྱིངས་གཙོ་
བོ་ལྷ་དགུ་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་རྒྱན་
བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་ཅིང་།
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ།
འགྱུར་མེད་གཡུང་དྲུང་སྐུ་འཆང་བའི། གསལ་བ་རང་འབྱུང་འཁོར་བཅས་དང་།
ཡོན་ཏན་ལྷུན་ལ་རྫོགས་པ་ཡི། དགེ་ལྷ་གར་ཕྱུག་འཁོར་བཅས་དང་། འགག་མེད་
གསུང་དང་ལྡན་པ་ཡི། བྱེ་བྲག་དངོས་མེད་འཁོར་བཅས་དང༌། མ་བཙལ་ལྷུན་གྱིས་
གྲུབ་པ་ཡི། དགའ་བ་དོན་གྲུབ་འཁོར་བཅས་དང་། ཉོན་མོངས་ནད་རྣམས་སེལ་བ་
ཡི། བདུད་རྩི་རྒྱལ་བ་འཁོར་བཅས་དང༌། ཐབས་ཅད་ཡོངས་ལ་སྙོམས་པ་ཡི། ཞི་
དལ་ཀུན་སྙོམས་འཁོར་བཅས་དང་། སྲིད་གསུམ་བཅུད་ལེན་བསྡུས་པ་ཡི། གཙུག་
ཕུད་རྒྱལ་བ་འཁོར་བཅས་དང་། ངན་སོང་གདར་ཐག་གཅོད་པ་ཡི། བྱམས་པ་
གདར་གཅོད་ལ་སོགས་ཏེ། དབྱིངས་ན་བཞུགས་པའི་ལྷ་བརྒྱད་ལ། བཀྲ་ཤིས་གཞལ་
ཡས་བདེ་ཆེན་འདིར། བླ་མེད་མཆོད་པའི་རྒྱན་བཤམས་པ། བདུད་རྩི་ཆུ་བོའི་རྒྱུན་
བཞིན་དུ། མཆོད་པའི་རྒྱུན་ཀྱང་མི་ཆད་ཅིང་། བཀྲ་ཤིས་མཆོད་པ་འདི་འབུལ་གྱིས།
ཐུགས་རྗེས་དགོངས་ལ་བཞེས་སུ་གསོལ། མེ་ལོང་ཡེ་ཤེས་ལྷུན་རྫོགས་པའི། གར་
གསས་བཙན་པོ་འཁོར་བཅས་དང་། མཉམ་ཉིད་ཡེ་ཤེས་ངང་ལྡན་པའི། རྒོད་
གསས་ཁམས་པ་འཁོར་བཅས་དང་། སོར་རྟོགས་ཡེ་ཤེས་འོད་གསལ་བའི། གནམ་
གསས་དབྱིངས་རུམ་འཁོར་བཅས་དང་། བྱ་གྲུབ་ཡེ་ཤེས་ལྷུན་གྲུབ་པའི། གསས་རྗེ་
རྨང་པོ་འཁོར་བཅས་དང༌། སྟོབས་ཆེན་དཔལ་ལ་བརྟན་པ་ཡི། གར་བུ་ཤང་རྒྱལ་
འཁོར་བཅས་དང་། ཤུགས་ཆེན་ཐོགས་པ་མེད་པ་ཡི། རྒོད་བུ་འཕར་གྲགས་འཁོར་
བཅས་དང་། ངར་ཆེན་ཡོངས་ལ་གྲགས་པ་ཡི། གནམ་བུ་ཕྱོད་པ་འཁོར་བཅས་དང༌།
འོད་ཆེན་རྣམ་པར་སྣང་བ་ཡི། གསས་བུ་ཚོན་གང་ལ་སོགས་ཏེ། མཁའ་ལ་རྫོགས་
པའི་གསས་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་
རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་
168

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ།
ཀུན་མཁྱེན་རིག་པ་ལྡན་པ་ཡི། ཀུ་བྱི་མང་ཀེ་འཁོར་བཅས་དང་། ཤེས་རབ་ཡེ་ཤེས་
ངང་ལྡན་པའི། ཀུ་ཡེ་མང་སྐེ་འཁོར་བཅས་དང་། ངང་ཉིད་མཉམ་པར་གནས་པ་ཡི།
མཉམ་ཉིད་རྒྱལ་པོ་འཁོར་བཅས་དང༌། གཉིས་མེད་དོན་ལ་མི་གཡོ་བའི། ཏིང་
འཛིན་རྒྱལ་པོ་འཁོར་བཅས་དང་། སྣང་སྲིད་ས་ལེར་གསལ་བ་ཡི། རིག་པའི་རྒྱལ་པོ་
འཁོར་བཅས་དང་། ཐམས་ཅད་ཀུན་ལ་དབང་བསྒྱུར་བའི། འཕྲུལ་གྱི་རྒྱལ་པོ་འཁོར་
བཅས་དང༌། ཐུགས་ཉིད་ངང་དང་ལྡན་པ་ཡི། འཕྲུལ་གསང་ངང་རིང་འཁོར་
བཅས་དང་། དགོས་འདོད་རེ་བ་བསྐང་བ་ཡི། ཡིད་བཞིན་ནོར་འཛིན་ལ་སོགས་ཏེ།
མཉམ་པར་གནས་པའི་ལྷ་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་
མེད་མཆོད་པའི་རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་
ཀྱང་མི་ཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་
བཞེས་སུ་གསོལ། སྣ་ཚོགས་གཟུགས་ལ་དབང་བསྒྱུར་བའི། ཐང་མ་མེ་སྒྲོན་འཁོར་
བཅས་དང༌། དངོས་མེད་སྒྲ་ལ་དབང་བསྒྱུར་བའི། ཁ་སྟེ་མུ་ཡ་འཁོར་བཅས་དང་།
དྲི་ཞིམ་ངད་དང་ལྡན་པ་ཡི། ཁྲི་རྨང་གཤེན་ཆེན་འཁོར་བཅས་དང་། རོ་ལེན་ལྗགས་
ཀྱིས་བརྡ་སྤྲད་པའི། ལྡེ་བོ་གསུང་ཆེན་འཁོར་བཅས་དང༌། མི་འགྱུར་ལྷུན་པོའི་སྐུ་
བརྟན་པའི། བ་རབ་གླིང་གཞི་འཁོར་བཅས་དང༌། གནམ་གྲགས་ངར་ཆེན་གསུང་
ལྡན་པའི། བ་རབ་གླིང་རྩོལ་འཁོར་བཅས་དང༌། གར་གྱི་སྣང་བ་ཡོངས་ཁྱབ་པའི།
སྣང་བ་མདོག་ཅན་འཁོར་བཅས་དང་། ཡིད་བཞིན་རིན་ཆེན་གཏེར་འཛིན་པའི།
གཙུག་གཤེན་རྒྱལ་བ་ལ་སོགས་ཏེ། ཚོགས་བརྒྱད་རིག་པའི་ལྷ་བརྒྱད་ལ། བཀྲ་ཤིས་
གཞལ་ཡས་བདེ་ཆེན་འདིར། བླ་མེད་མཆོད་པའི་རྒྱན་བཤམས་པ། བདུད་རྩི་ཆུ་བོའི་
རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་ཅིང༌། བཀྲ་ཤིས་མཆོད་པ་འདི་འབུལ་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྱིས། ཐུགས་རྗེས་དགོངས་ལ་བཞེས་སུ་གསོལ། སྲིད་གསུམ་ཡོངས་ལ་མངའ་མཛད་
པའི། ཡེ་སྲིད་ཕྱ་ཆེན་འཁོར་བཅས་དང་། ཐམས་ཅད་ཡོངས་ལ་དབང་བསྒྱུར་བའི།
ཡེ་དབང་རྒྱལ་པོ་འཁོར་བཅས་དང༌། འབུམ་འགྱུར་བྱེ་མའི་རྩིས་འཛིན་པའི། ཡེ་
འབུམ་རྒྱལ་པོ་འཁོར་བཅས་དང་། རང་བཞིན་གདོད་ནས་དག་པ་ཡི། ཡེ་དག་རྒྱལ་
པོ་འཁོར་བཅས་དང༌། ཉོན་མོངས་འཁོར་བ་ཟིལ་གནོན་པའི། ཡེ་ཤེས་རྒྱལ་པོ་འཁོར་
བཅས་དང༌། མ་བཅོས་ཡོངས་ལ་ཁྱབ་པ་ཡི། ཡེ་ཁྱབ་ཆེན་པོ་འཁོར་བཅས་དང་། མ་
སྤྲོས་མཁའ་ལ་མཉམ་པ་ཡི། ཡེ་བདལ་ཆེན་པོ་འཁོར་བཅས་དང་། དཔག་མེད་
བསམ་མཐའ་ཡས་པ་ཡི། ཡེ་ཁྲི་མཐའ་ཡས་ལ་སོགས་ཏེ། འཕྲིན་ལས་མཐར་ཕྱིན་ལྷ་
བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་རྒྱན་བཤམས་
པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་ཅིང་། བཀྲ་ཤིས་
མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ། གཟི་བརྗིད་
ཡོངས་ལ་ཁྱབ་པ་ཡི། ཚད་མེད་འོད་ལྡན་འཁོར་བཅས་དང༌། འཕྲུལ་སྣང་འོད་དང་
ལྡན་པ་ཡི། འཕྲུལ་གཤེན་སྣང་ལྡན་འཁོར་བཅས་དང་། ཐབས་དང་རྫུ་འཕྲུལ་ལྡན་
པ་ཡི། ཀུན་སྣང་འོད་ལྡན་འཁོར་བཅས་དང༌། རྫུ་འཕྲུལ་དགའ་ཞིང་མགུ་བ་ཡི།
ཀུན་དགའ་འོད་ལྡན་འཁོར་བཅས་དང་། གཉིས་མེད་དོན་ལ་དགྱེས་པ་ཡི། དགའ་
བ་འོད་ལྡན་འཁོར་བཅས་དང༌། ཚད་མེད་བཞི་དང་ལྡན་པ་ཡི། བྱམས་པ་འོད་ལྡན་
འཁོར་བཅས་དང་། ངོ་མཚར་ཕུན་སུམ་ཚོགས་པ་ཡི། གཟི་བརྗིད་འོད་ལྡན་འཁོར་
བཅས་དང་། ཡང་དག་དོན་ལ་མི་གཡོ་བའི། དོན་གྱི་འོད་ལྡན་ལས་སོགས་ཏེ། འོད་
དང་ལྡན་པའི་ལྷ་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་
པའི་རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་
ཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་
170

མདོ་སྡེ། ཀུན་དབྱིངས་སྐུ་ལྔའི་ཆོ་ག
གསོལ། གཤེན་ལྷའི་ཐུགས་ལས་སྤྲུལ་པ་ཡི། ཁྲི་འོད་དཀར་པོ་འཁོར་བཅས་དང་།
བསྐལ་སྲིད་ཆགས་ལ་གཞལ་བ་ཡི། ཁྲི་རྒྱལ་ཁུག་པ་འཁོར་བཅས་དང་། ཉི་མའི་འོད་
སྟོང་འབར་བ་ཡི། ཁྲི་འོད་གསལ་འབར་འཁོར་བཅས་དང༌། མ་རིག་མུན་པ་
འཇོམས་པ་ཡི། ཀུན་འོད་སྒྲོན་མ་འཁོར་བཅས་དང་། ནམ་མཁའ་མུ་ལས་མཐའ་
ཡས་པའི། མུ་ཡང་དེ་བ་འཁོར་བཅས་དང་། མུ་མེད་སྲིད་པའི་རྒྱུད་འཛིན་པའི། མུ་
རྒྱུང་མཐའ་ཡས་འཁོར་བཅས་དང༌། མུ་བཞི་མཐའ་དང་བྲལ་བ་ཡི། མུ་སངས་གུང་
རྒྱལ་འཁོར་བཅས་དང་། མུ་མཐའ་ཡོངས་ལ་ཁྱབ་པ་ཡི། མུ་མེད་མཐའ་རྒྱས་ལ་
སོགས་ཏེ། རྫུ་འཕྲུལ་ལྡན་པའི་ལྷ་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར།
བླ་མེད་མཆོད་པའི་རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་
རྒྱུན་ཀྱང་མི་ཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་
ལ་བཞེས་སུ་གསོལ། ཀུན་ལ་མངའ་དབང་བསྒྱུར་བ་ཡི། དབང་ལྷ་འོད་དཀར་
འཁོར་བཅས་དང་། སྣང་སྲིད་སྐོས་ལ་འདེབས་པ་ཡི། འོད་ལྷ་སངས་པོ་འཁོར་
བཅས་དང་། ཐམས་ཅད་ཟིལ་གྱིས་གནོན་པ་ཡི། ཁྲི་འདུལ་ཐང་པོ་འཁོར་བཅས་
དང་། མཐིང་ནག་བདུད་དཔུང་འཇོམས་པ་ཡི། འབར་བ་ནག་པོ་འཁོར་བཅས་
དང་། འཁོར་འདས་ཡོངས་ལ་ཁྱབ་པ་ཡི། སྣང་བ་ཀུན་ཁྱབ་འཁོར་བཅས་དང་།
གཟི་བརྗིད་འོད་སྟོང་འབར་བ་ཡི། ཡོངས་རྗེ་ཉི་མ་འཁོར་བཅས་དང་། མཁའ་
གསལ་འོད་ཟེར་རྒྱས་པ་ཡི། ཡོངས་ཕུད་ཟླ་བ་འཁོར་བཅས་དང༌། འོད་གཞན་ཟིལ་
གྱིས་གནོན་པ་ཡི། ཡོངས་གཙུག་སྐར་མ་ལ་སོགས་ཏེ། དབང་དང་ལྡན་པའི་ལྷ་
བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་རྒྱན་བཤམས་
པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་ཅིང་། བཀྲ་ཤིས་
མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ། ཀུན་རྟེན་ཤོང་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡངས་ཆེ་བ་ཡི། ས་ལྷ་ཀུན་འབྱུང་འཁོར་བཅས་དང་། སྐྱེ་འགྲོ་སྲོག་དབུགས་འཛིན་
པ་ཡི། རླུང་ལྷ་སྟོབས་ཆེན་འཁོར་བཅས་དང་། སྣང་སྲིད་བཅུད་མདངས་སྨིན་པ་ཡི།
མེ་ལྷ་དྲོད་ཆེན་འཁོར་བཅས་དང་། ཐམས་ཅད་དབང་ལ་འདེབས་པ་ཡི། ཆུ་ལྷ་ཀུན་
སྡུད་འཁོར་བཅས་དང་། བཟང་ངན་ལེགས་ཉེས་ལྟང་འཛིན་པའི། ཕུ་ཝེར་དཀར་པོ་
འཁོར་བཅས་དང་། གཙང་སྨེ་བླངས་དོར་ཤན་འབྱེད་པའི། སེལ་གསས་གྲྭ་རྒྱལ་
འཁོར་བཅས་དང༌། ལྷ་མི་བར་གྱི་བརྡ་སྤྲོད་པའི། འདུར་གསས་རྨ་བོ་འཁོར་བཅས་
དང༌། གྲངས་འཛིན་རྩིས་ཀྱི་མདོ་འཛིན་པའི། དུས་ཀྱི་འཁོར་ལོ་ལ་སོགས་ཏེ། འཇིག་
རྟེན་སྐྱོང་བའི་ལྷ་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་
པའི་རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་
ཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་
གསོལ། གཟི་བརྗིད་མཐོང་བ་མི་བྲལ་བའི། གཡུང་དྲུང་འོད་གསལ་འཁོར་བཅས་
དང་། གཟི་བརྗིད་དབང་དང་ལྡན་པ་ཡི། གཡུང་དྲུང་འོད་ལྡན་འཁོར་བཅས་དང་།
གཟི་བརྗིད་འོད་དུ་འབར་བ་ཡི། གཡུང་དྲུང་འོད་འབར་འཁོར་བཅས་དང་། གཟི་
བརྗིད་ཀུན་ལས་དཔག་པ་ཡི། གཡུང་དྲུང་གཙུག་ཕུད་འཁོར་བཅས་དང་། གཟི་
བརྗིད་དཔལ་འབར་འགྲོ་བ་ཡི། གཡུང་དྲུང་དཔའ་བོ་འཁོར་བཅས་དང་། གཟི་
བརྗིད་ངོ་མཚར་ཆེ་བ་ཡི། གཡུང་དྲུང་ལེགས་པ་འཁོར་བཅས་དང༌། གཟི་བརྗིད་
ལྷུན་ལ་རྫོགས་པ་ཡི། གཡུང་དྲུང་གྲུབ་པ་འཁོར་བཅས་དང་། གཟི་བརྗིད་འགྱུར་བ་
མེད་པ་ཡི། གཡུང་དྲུང་འགྱུར་མེད་ལ་སོགས་ཏེ། གཟི་བརྗིད་ལྡན་པའི་གཤེན་བརྒྱད་
ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་རྒྱན་བཤམས་པ།
བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་ཅིང་། བཀྲ་ཤིས་
མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ། རྫུ་འཕྲུལ་
172

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
ཐབས་དང་ལྡན་པ་ཡི། འཁོར་ལོ་བདེ་རྒྱལ་འཁོར་བཅས་དང་། རྫུ་འཕྲུལ་ཐོགས་པ་
མེད་པ་ཡི། འཁོར་ལོ་བདེ་སྤྱོད་འཁོར་བཅས་དང་། རྫུ་འཕྲུལ་མྱུར་མགྱོགས་ལྡན་པ་
ཡི། འཁོར་ལོ་བདེ་ལྡན་འཁོར་བཅས་དང་། རྫུ་འཕྲུལ་རྨད་དུ་བྱུང་བ་ཡི། འཁོར་ལོ་
བདེ་མཆོག་འཁོར་བཅས་དང༌། རྫུ་འཕྲུལ་ཤུགས་དང་ལྡན་པ་ཡི། འཁོར་ལོ་དབང་
བསྒྱུར་འཁོར་བཅས་དང་། རྫུ་འཕྲུལ་དགའ་ཞིང་མགུ་བ་ཡི། འཁོར་ལོ་སྣང་ལྡན་
འཁོར་བཅས་དང༌། རྫུ་འཕྲུལ་ཕུན་སུམ་ཚོགས་པ་ཡི། འཁོར་ལོ་དབང་ཕྱུག་འཁོར་
བཅས་དང་། རྫུ་འཕྲུལ་བཀོད་པ་ལྡན་པ་ཡི། འཁོར་ལོ་རྨད་བྱུང་ལ་སོགས་ཏེ། རྫུ་
འཕྲུལ་ལྡན་པའི་གཤེན་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་
མཆོད་པའི་རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་
མི་ཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་
སུ་གསོལ། མ་ཆགས་སྐྱོན་དང་བྲལ་བ་ཡི། པདྨ་འཁྱིལ་པ་འཁོར་བཅས་དང༌། དྲི་
མེད་ཨུད་དུ་འབར་བ་ཡི། པདྨ་འོད་མཛེས་འཁོར་བཅས་དང་། གཟི་བརྗིད་ཕུན་
སུམ་ཚོགས་པ་ཡི། པདྨ་གཟི་ལྡན་འཁོར་བཅས་དང༌། ཐམས་ཅད་ཀུན་ལ་དབང་
བསྒྱུར་བའི། པདྨ་གར་དབང་འཁོར་བཅས་དང་། འདམ་གྱིས་མ་གོས་པད་མའི་ཚུལ།
པདྨ་དམ་པ་འཁོར་བཅས་དང་། སྐྱོན་གྱི་དྲི་མ་མི་མངའ་བའི། མེ་ཏོག་སྙིང་པོ་འཁོར་
བཅས་དང༌། འཆི་མེད་བདུད་ལས་རྒྱལ་བ་ཡི། ཨུད་འབར་གཙུག་སྐྱེས་འཁོར་བཅས་
དང༌། འཁོར་བའི་འདམ་ལ་མི་གནས་པའི། དྲི་མེད་སྐྱོན་བྲལ་ལ་སོགས་ཏེ། རྣམ་
པར་དག་པའི་གཤེན་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་
མཆོད་པའི་རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་
མི་ཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་
སུ་གསོལ། ཡིད་བཞིན་མཛོད་ཀྱི་གཏེར་འཆང་བའི། འདོད་པ་དགུ་འགྱུར་འཁོར་
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བཅས་དང་། གཟི་བརྗིད་བཀྲག་དང་ལྡན་པ་ཡི། རིན་ཆེན་འོད་འཕྲོ་འཁོར་བཅས་
དང་། དུས་གསུམ་ནུབ་པ་མེད་པ་ཡི། རིན་ཆེན་གཙུག་ཕུད་འཁོར་བཅས་དང་།
ཡིད་བཞིན་མཛོད་ལ་སྤྱོད་པ་ཡི། རིན་ཆེན་གཏེར་བརྒྱད་འཁོར་བཅས་དང་། འགྲོ་
བའི་དབུལ་ཕོངས་སེལ་མཛད་པའི། ཡིད་བཞིན་འབྱུང་གནས་འཁོར་བཅས་དང་།
འདོད་ཡོན་ལྷུན་ལ་རྫོགས་པ་ཡི། ཡིད་བཞིན་འདོད་སྤྱོད་འཁོར་བཅས་དང་། དགོས་
འདོད་ཡིད་བཞིན་གྲུབ་པ་ཡི། ཡིད་བཞིན་གྲུབ་པ་འཁོར་བཅས་དང༌། སྣང་སྲིད་
གཏེར་ལ་མངའ་མཛད་པའི། ཡིད་བཞིན་དབང་ཕྱུག་ལ་སོགས་ཏེ། ལྷུན་གྱིས་གྲུབ་
པའི་གཤེན་བརྒྱད་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་
རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་
ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ།
ཡེ་ཤེས་སྒྲོན་མེ་འདེགས་པ་ཡི། མ་རིག་མུན་སེལ་འཁོར་བཅས་དང་། བདུད་རྩི་ཆུ་
བོའི་རྒྱུན་སྦྲེང་བའི། བྱམས་པ་སྒྲིབ་སེལ་འཁོར་བཅས་དང་། སྨན་གྱི་སྦྱིན་པ་འགྱེད་
པ་ཡི། ཉོན་མོངས་དུག་སེལ་འཁོར་བཅས་དང་། དགོས་འདོད་ཆར་དུ་འབེབ་པ་ཡི།
དབུལ་ཕོངས་ནད་སེལ་འཁོར་བཅས་དང༌། ཞེ་སྡང་བདུད་དཔུང་འཇོམས་པ་ཡི།
གཡུང་དྲུང་རྒྱལ་པོ་འཁོར་བཅས་དང་། ང་རྒྱལ་བྲག་ཆེན་གཞོམ་པ་ཡི། འཁོར་ལོ་
དབང་བསྒྱུར་འཁོར་བཅས་དང་། འདོད་ཆགས་རྒྱ་མཚོ་སྐེམ་པ་ཡི། རྒྱ་གྲི་བ་འཁོར་
བཅས་དང་། ཕྲག་དོག་བཙོན་ར་བཤིག་པ་ཡི། ཀི་ལ་ཡ་ལ་སོགས་པ་སྟེ། སྒོ་བའི་ལྷ་
བརྒྱད་འཁོར་བཅས་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་པའི་
རྒྱན་བཤམས་པ། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་ཆད་
ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ།
ཅེས་བཀྲ་ཤིས་ཡོན་ཏན་གྱི་སྒོ་ནས་བསྟོད་པ་བསྟན་པའོ། །
174

མདོ་སྡེ། ཀུན་དབྱིངས་སྐུ་ལྔའི་ཆོ་ག
ད་ནི་འཇིག་རྟེན་དཔལ་མགོན་གྱི་སྡེ་ཚོགས་རྣམས་མཆོད་དེ། ཕྱག་རྒྱ་སོར་མོ་
བརྒྱད་རྩེ་མོ་སྤྲད་དེ་ནང་དུ་བསྣོལ་ནས། མཐེ་བོང་གཉིས་བསྣོལ་ཏེ་མནན་ནས།
རིན་པོ་ཆེ་འབྲུའི་བང་མཛོད་ལྟར་བྱས་ལ། སྔགས་བརྗོད། ཨོཾ་ན་མ་བྷུདྡྷ་སད་དོ་ཉེར་
ཞི་ས་མ་ཡ། མུ་ཡེ་ཧ་ར་རད་ན་བྱི་ལོ་སཱཧཱ། ཞེས་པས། འཇིག་རྟེན་གྱི་དཔལ་མགོན་
རྣམས་ལ་རིན་པོ་ཆེ་འབྲུའི་ལོངས་སྤྱོད་དང་འདོད་ཡོན་གྱི་མཆོད་པར་བསམ་ལ།
ཚིགས་སུ་བཅད་དེ་གསུངས་པ། ཨོ་སྣང་སྲིད་རབ་འབྱམས་ཞིང་ཁམས་ན། འཇིག་
རྟེན་སྐྱོང་བ་ཞལ་བཞེས་ཤིང་། སངས་རྒྱས་བསྟན་པ་སྐྱོང་བའི་བདག །དཀར་པོ་
དགེ་བའི་གྲོགས་མཛད་པ། ཤར་ཕྱོགས་དགའ་བའི་འཇིག་རྟེན་ན། རྒྱལ་པོ་ཆེན་པོ་
ཡུལ་འཁོར་བསྲུང༌། སྐུ་མདོག་དཀར་ལ་འོད་ཟེར་འབར། ཤེལ་གྱི་ཐོད་རྡིང་ཐོར་
ཚུགས་ཅན། བན་གླང་དཀར་པོའི་ཁྲི་ལ་བཞུགས། ཕྱག་མཚན་བ་དན་དཀར་པོ་
བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་དགའ་བའི་འཇིག་རྟེན་ན།
རྒྱལ་པོ་ཆེན་པོ་རྣམ་ཐོས་སྲས། སྐུ་མདོག་སེར་ལ་འོད་ཟེར་འབར། གཡུ་ཡི་ཐོད་རྙིང་
ཐོར་ཚུགས་ཅན། རྟ་མཆོག་ལྗང་གུའི་ཁྲི་ལ་བཞུགས། ཕྱག་མཚན་རིན་ཆེན་དབྱུག་ཏོ་
བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་དགའ་བའི་འཇིག་རྟེན་ན།
རྒྱལ་པོ་ཆེན་པོ་སྤྱན་མི་བཟང་། སྐུ་མདོག་དམར་ལ་འོད་ཟེར་འབར། ཟངས་ཀྱི་ཐོད་
ཇིང་ཐོར་ཚུགས་ཅན། གཡུ་འབྲུག་སྔོན་པོའི་ཁྲི་ལ་བཞུགས། ཕྱག་མཚན་སྦྲུལ་ནག་
ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་དགའ་བའི་འཇིག་
རྟེན་ན། རྒྱལ་པོ་ཆེན་པོ་བོན་གྱི་བདག །སྐུ་མདོག་མཐིང་ལ་འོད་ཟེར་འབར། གསེར་
གྱི་ཐོད་རྡིང་ཐོར་ཚུགས་ཅན། བྱ་ཁྱུང་སྔོན་པོའི་ཁྲི་ལ་བཞུགས། ཕྱག་མཚན་དཔའ་བོ་
རལ་ཀྱུ་བསྣམས། དེ་ལ་ཕྱག་འཚལ་མཆོད་པ་འབུལ། ད་ནི་ལྷ་ཆེན་བརྒྱད་མཆོད་དེ།
ཤར་ཕྱོགས་དགའ་བའི་འཇིག་རྟེན་ན། ལྷ་ཆེན་མ་ཧཱ་དེ་བ་ནི། སྐུ་མདོག་དཀར་ལ་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འོད་ཟེར་འབར། ཕྱག་མཚན་མདུང་མོ་རྩེ་གསུམ་བསྣམས། དེ་ལ་ཕྱག་འཚལ་མཆོད་
པ་འབུལ། བྱང་ཕྱོགས་དགའ་བའི་འཇིག་རྟེན་ན། ལྷ་ཆེན་ཁྱབ་འཇུག་ཆེན་པོ་ནི། སྐུ་
མདོག་ལྗང་ལ་འོད་ཟེར་འབར། ཕྱག་མཚན་གཏེར་གྱི་བུམ་པ་བསྣམས། དེ་ལ་ཕྱག་
འཚལ་མཆོད་པ་འབུལ། ནུབ་ཕྱོགས་དགའ་བའི་འཇིག་རྟེན་ན། ལྷ་ཆེན་གཟི་ལྡན་
འོད་པོ་ཆེ། སྐུ་མདོག་དམར་ལ་འོད་ཟེར་འབར། ཕྱག་མཚན་གསེར་གྱི་པདྨ་བསྣམས།
དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་དགའ་བའི་འཇིག་རྟེན་ན། ལྷ་ཆེན་
དཔལ་འབར་མཐུ་བོ་ཆེ། སྐུ་མདོག་མཐིང་ལ་འོད་ཟེར་འབར། ཕྱག་མཚན་པྲ་ཕུད་
འབར་བ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་དགའ་བའི་འཇིག་
རྟེན་ན། ལྷ་ཆེན་འདོད་པའི་དབང་ཕྱུག་ནི། སྐུ་མདོག་དཀར་ལ་རྒྱན་དང་ཆས།
ཕྱག་མཚན་ཡིད་བཞིན་ནོར་བུ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཤར་དགའ་བའི་འཇིག་རྟེན་ན། ལྷ་ཆེན་གཞོན་ནུ་གར་ཏི་ནི། སྐུ་མདོག་དཀར་ལྗང་
རྒྱན་དང་ཆས། ཕྱག་མཚན་སྤོས་ཀྱི་ལྡིང་ཁང་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ནུབ་དགའ་བའི་འཇིག་རྟེན་ན། ལྷ་ཆེན་གླིང་གི་རི་ཏི་ནི། སྐུ་མདོག་སེར་
ལྗང་རྒྱན་དང་ཆས། ཕྱག་མཚན་ཚན་གྱི་བུམ་པ་བསྣམས། དེ་ལ་ཕྱག་འཚལ་མཆོད་
པ་འབུལ། ལྷོ་ནུབ་དགའ་བའི་འཇིག་རྟེན་ན། ལྷ་ཆེན་ཚོགས་ཀྱི་བདག་པོ་ནི། སྐུ་
མདོག་དམར་ལྗང་རྒྱན་དང་ཆས། ཕྱག་མཚན་གཏེར་གྱི་བུམ་པ་བསྣམས། དེ་ལ་
ཕྱག་འཚལ་མཆོད་པ་འབུལ། ད་ནི་ཀླུ་ཆེན་བརྒྱད་མཆོད་དེ། ཤར་ཕྱོགས་དགའ་བའི་
འཇིག་རྟེན་ན། ཀླུ་ཡི་རྒྱལ་པོ་མཐའ་ཡས་ནི། སྐུ་མདོག་དཀར་ལ་འོད་ཟེར་འབར།
ཕྱག་མཚན་ཕྱག་ན་པདྨ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་
དགའ་བའི་འཇིག་རྟེན་ན། ཀླུ་ཡི་རྒྱལ་པོ་འོད་འཕྲོ་ནི། སྐུ་མདོག་ལྗང་ལ་འོད་ཟེར་
འབར། ཕྱག་མཚན་ཕྱག་ན་འཁོར་ལོ་བསྣམས། དེ་ལ་ཕྱག་འཚལ་མཆོད་པ་འབུལ།
176

༼ག༽
མདོ་སྡེ། ཀུན་དབྱིངས་སྐུ་ལྔའི་ཆོ་ག
ནུབ་ཕྱོགས་དགའ་བའི་འཇིག་རྟེན་ན། ཀླུ་ཡི་རྒྱལ་པོ་མ་དྲོས་ནི། སྐུ་མདོག་དམར་
ལ་འོད་ཟེར་འབར། ཕྱག་མཚན་ཕྱག་ན་པདྨ་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ཕྱོགས་དགའ་བའི་འཇིག་རྟེན་ན། ཀླུ་ཡི་རྒྱལ་པོ་གཟི་ཆེན་ནི། སྐུ་མདོག་
མཐིང་ག་འོད་ཟེར་འབར། ཕྱག་མཚན་ཕྱག་ན་ནོར་བུ་བསྣམས། དེ་ལ་ཕྱག་འཚལ་
མཆོད་པ་འབུལ། ལྷོ་ཤར་དགའ་བའི་འཇིག་རྟེན་ན། ཀླུ་ཡི་རྒྱལ་པོ་དགའ་བོ་ནི། སྐུ་
མདོག་དཀར་ལྗང་རྒྱན་དང་ཆས། ཕྱག་མཚན་ཕྱག་ན་གཡུང་དྲུང་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ཤར་དགའ་བའི་འཇིག་རྟེན་ན། ཀླུ་ཡི་རྒྱལ་པོ་
འཇོག་པོ་ནི། སྐུ་མདོག་སྔོ་ལྗང་རྒྱན་དང་ཆས། ཕྱག་མཚན་ཕྱག་ན་ཨུཏྤལ་བསྣམས།
དེ་ལ་ཕྱག་འཚལ་མཆོད་པ་འབུལ། བྱང་ནུབ་དགའ་བའི་འཇིག་རྟེན་ན། ཀླུ་ཡི་རྒྱལ་
པོ་ཉེ་དགའ་ནི། སྐུ་མདོག་དམར་ལྗང་རྒྱན་དང་ཆས། ཕྱག་མཚན་ཕྱག་ན་བུམ་པ་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་དགའ་བའི་འཇིག་རྟེན་ན། ཀླུ་
ཡི་རྒྱལ་པོ་དུང་སྐྱོང་ནི། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་ཕྱག་ན་
དུང་ཆེན་བསྣམས། དེ་ལ་ཕྱག་འཚལ་མཆོད་པ་འབུལ། ད་ནི་གཟའ་ཆེན་བརྒྱད་པོ་
མཆོད་དེ། ཤར་ཕྱོགས་དགའ་བའི་འཇིག་རྟེན་ན། གཟའ་ཡི་རྒྱལ་པོ་པ་ཝ་སངས། སྐུ་
མདོག་དཀར་ལ་འོད་ཟེར་འབར། ཕྱག་མཚན་གསལ་བའི་སྒྲོན་མེ་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ཕྱོགས་དགའ་བའི་འཇིག་རྟེན་ན། གཟའ་ཡི་བློན་
པོ་མིག་དམར་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་རུ་མཚོན་དམར་
པོ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་དགའ་བའི་འཇིག་རྟེན་
ན། གཟའ་ཡི་དགེ་བསྙེན་ཕུར་བུ་ནི། སྐུ་མདོག་མཐིང་ལ་འོད་ཟེར་འབར། ཕྱག་
མཚན་ཙན་དན་ཕུར་བུ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
དགའ་བའི་འཇིག་རྟེན་ན། གཟའ་ཡི་བསྐོས་མཁན་ལྷག་པ་ནི། སྐུ་མདོག་སྔོ་ལ་འོད་
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཟེར་འབར། ཕྱག་མཚན་སྤྲུལ་པའི་བ་དན་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ཤར་དགའ་བའི་འཇིག་རྟེན་ན། གཟའ་ཡི་འོད་གསལ་ཟླ་བ་ནི། སྐུ་མདོག་
དཀར་སེར་འོད་དུ་འབར། ཕྱག་མཚན་ཡོས་བུའི་རྒྱལ་པོ་འཛིན། དེ་ལ་ཕྱག་འཚལ་
མཆོད་པ་འབུལ། བྱང་ཤར་དགའ་བའི་འཇིག་རྟེན་ན། གཟའ་ཡི་ཐུགས་རྗེ་ཉི་མ་ནི།
སྐུ་མདོག་དམར་སེར་འོད་དུ་འབར། ཕྱག་མཚན་གཡུང་དྲུང་ཤུག་པ་བསྣམས། དེ་
ལ་ཕྱག་འཚལ་མཆོད་པ་འབུལ། བྱང་ནུབ་དགའ་བའི་འཇིག་རྟེན་ན། གཟའ་ཡི་ཕྱག་
ཚང་སྤེན་པ་ནི། སྐུ་མདོག་དམར་ལྗང་འོད་དུ་འབར། ཕྱག་མཚན་གསེར་གྱི་སྲོག་
མ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་དགའ་བའི་འཇིག་རྟེན་
ན། གཟའ་ཡི་ཕྱག་བརྙན་བྱི་ཏི་ནི། སྐུ་མདོག་སྔོ་དམར་འོད་དུ་འབར། ཕྱག་མཚན་
བདུད་རྩི་བུམ་པ་བསྣམས། དེ་ལ་ཕྱག་འཚལ་མཆོད་པ་འབུལ། །
ད་ནི་ཕྱོགས་སྐྱོང་བ་བཅུ་མཆོད་དེ། ཕྱོགས་བཅུ་དགའ་བའི་འཇིག་རྟེན་གྱི། སྟེང་
ཕྱོགས་འཇིག་རྟེན་སྐྱོང་བ་ནི། ཚངས་པ་ཆེན་པོ་འཇིག་རྟེན་བདག །སྐུ་མདོག་དཀར་
ལ་འོད་ཟེར་འབར། ཞལ་བཞིས་དུས་བཞི་ཁ་ལོ་བསྒྱུར། འདབ་ཆགས་སྔོན་པོའི་ཁྲི་ལ་
བཞུགས། ཕྱག་མཚན་སྐོས་ཀྱི་ཆག་ཤིང་བསྣམས། དེ་ལ་ཕྱག་འཚལ་མཆོད་པ་འབུལ།
ཤར་ཕྱོགས་འཇིག་རྟེན་སྐྱོང་བ་ནི། དྲི་ཟའི་རྒྱལ་པོ་གཙུག་ཕུད་ཅན། སྐུ་མདོག་དཀར་
ལ་འོད་ཟེར་འབར། བན་གླང་དཀར་པོའི་ཁྲི་ལ་བཞུགས། ཕྱག་མཚན་བ་དན་རྩེ་
གསུམ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་འཇིག་རྟེན་སྐྱོང་བ་
ནི། གནོད་སྦྱིན་རྒྱལ་པོ་གང་བ་བཟང་། སྐུ་མདོག་ལྗང་གུ་འོད་ཟེར་འབར། གྱི་ལིང་
སེར་པོའི་ཁྲི་ལ་བཞུགས། ཕྱག་མཚན་ནེའུ་ལེའི་རྐྱལ་པ་བསྣམས། དེ་ལ་ཕྱག་འཚལ་
མཆོད་པ་འབུལ། ནུབ་ཕྱོགས་འཇིག་རྟེན་སྐྱོང་བ་ནི། ཀླུ་དབང་རྒྱལ་པོ་སྦྲུལ་མགོ་
བདུན། སྐུ་མདོག་དམར་ལ་འོད་ཟེར་འབར། ཆུ་སྲིན་མ་ཧཱའི་ཁྲི་ལ་བཞུགས། ཕྱག་
178

མདོ་སྡེ། ཀུན་དབྱིངས་སྐུ་ལྔའི་ཆོ་ག
མཚན་གཡུ་སྦྲུལ་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
འཇིག་རྟེན་སྐྱོང་བ་ནི། གཤིན་རྗེའི་རྒྱལ་པོ་ཡ་མ་ནི། སྐུ་མདོག་སྔོ་ལ་འོད་ཟེར་འབར།
ཆུ་གླང་སྔོན་པོའི་ཁྲི་ལ་བཞུགས། ཕྱག་མཚན་ལྕགས་ཀྱི་ཤང་ལང་བསྣམས། དེ་ལ་
ཕྱག་འཚལ་མཆོད་པ་འབུལ། ལྷོ་ཤར་འཇིག་རྟེན་སྐྱོང་བ་ནི། མེ་ལྷའི་རྒྱལ་པོ་དྲང་
སྲོང་ནི། སྐུ་མདོག་དམར་སེར་འོད་ཟེར་འབར། ར་སྐྱེས་ཁམ་དཀར་ཁྲི་ལ་བཞུགས།
ཕྱག་མཚན་མེ་ཡི་བ་དན་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་
འཇིག་རྟེན་སྐྱོང་བ་ནི། དབང་ལྡན་རྒྱལ་པོ་བགེགས་ཀྱི་གཙོ། སྐུ་མདོག་དཀར་ལྗང་
འོད་ཟེར་འབར། ཁྱུ་མཆོག་དཀར་པོའི་ཁྲི་ལ་བཞུགས། ཕྱག་མཚན་ཁ་ཊཾ་རྩེ་གསུམ་
བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་འཇིག་རྟེན་སྐྱོང་བ་ནི། རླུང་
ལྷའི་རྒྱལ་པོ་བེ་ཅི་ནི། སྐུ་མདོག་ལྗང་གུ་འོད་ཟེར་འབར། རི་དྭགས་རྒྱལ་པོའི་ཁྲི་ལ་
བཞུགས། ཕྱག་མཚན་བ་དན་ལྗང་གུ་བསྣམས། དེ་ལ་ཕྱག་འཚལ་མཆོད་པ་འབུལ།
ལྷོ་ནུབ་འཇིག་རྟེན་སྐྱོང་བ་ནི། སྲིན་པོའི་རྒྱལ་པོ་རུ་ཏྲ་ནི། སྐུ་མདོག་དམར་ལ་འོད་
ཟེར་འབར། རོ་ལང་དམར་པོའི་ཁྲི་ལ་བཞུགས། ཕྱག་མཚན་སྲིན་མདུང་མཚམས་
རིང་བསྣམས། དེ་ལ་ཕྱག་འཚལ་མཆོད་པ་འབུལ། འོག་ཕྱོགས་འཇིག་རྟེན་སྐྱོང་བ་
ནི། ས་ཡི་ལྷ་མོ་བརྟན་མ་ནི། སྐུ་མདོག་སེར་མོ་རྒྱན་དང་ཆས། གསེར་གྱི་ཕག་མོའི་
ཁྲི་ལ་བཞུགས། ཕྱག་མཚན་གསེར་གྱི་བུམ་པ་བསྣམས། དེ་ལ་ཕྱག་འཚལ་མཆོད་པ་
འབུལ། ད་ནི་རྒྱུ་སྐར་ལྷ་མོ་རྣམས་མཆོད་དེ། ཤར་ན་སྐར་མ་བདུན་ཞུགས་ཏེ། སྨིན་
དྲུག་དང་ནི་སྣར་མ་དང༌། མགོ་དང་ལག་དང་ནབས་སོ་དང་། རྒྱལ་དང་སྐག་
དང་བདུན་བཞུགས་ཏེ། སྐུ་མདོག་དཀར་ལ་འོད་ཟེར་འབར། ཕྱག་མཚན་གསལ་
བའི་སྒྲོན་མེ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ན་སྐར་མ་བདུན་
བཞུགས་ཏེ། མོན་གྲེ་དང་ནི་མོན་གྲུ་དང༌། ཁྲུམས་སྟོད་དང་ནི་ཁྲུམས་སྨད་དང་།
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ནམ་གྲུ་དང་ནི་ཐ་སྐར་དང་། བྲ་ཉེ་དང་ནི་བདུན་བཞུགས་ཏེ། སྐུ་མདོག་དམར་
ནག་འཚེར་བ་ལ། ཕྱག་མཚན་སྤོས་ཀྱི་དུད་པ་བསྣམས། དེ་ལ་ཕྱག་འཚལ་མཆོད་པ་
འབུལ། ནུབ་ན་སྐར་མ་བདུན་བཞུགས་ཏེ། ལྷ་འཚམས་དང་ནི་སྒྲོན་དང་སྣུབས། ཆུ་
སྟོད་དང་ནི་ཆུ་སྨད་དང་། བྱི་བཞིན་གྲོ་བཞིན་བདུན་བཞུགས་ཏེ། སྐུ་མདོག་དམར་
ལྗང་འོད་ཟེར་འབར། ཕྱག་མཚན་ཁྲུས་ཀྱི་ཚན་ཆབ་བསྣམས། དེ་ལ་ཕྱག་འཚལ་
མཆོད་པ་འབུལ། ལྷོ་ན་སྐར་མ་བདུན་བཞུགས་ཏེ། མཆུ་དང་དེ་ནི་གྲེ་དང་དབོ། མེ་
བཞི་དང་ནི་ནག་པ་དང༌། ས་རི་ས་ག་བདུན་བཞུགས་ཏེ། སྐུ་མདོག་དམར་སེར་
འོད་ཟེར་འབར། ཕྱག་མཚན་འབྲས་ཀྱི་བམ་པོ་བསྣམས། དེ་ལ་ཕྱག་འཚལ་མཆོད་པ་
འབུལ། ཅེས་མཆོད་དོ། །
ད་ནི་ལྷ་སྲིན་སྡེ་བརྒྱད་མཆོད་དེ། ཨོཾ་བསྟན་པ་བསྲུང་བར་ཞལ་བཞེས་པ། འཇིག་
རྟེན་དྲེགས་པའི་གནས་མཆོག་ན། ལྷ་དང་ལྷ་མིན་འཁོར་དང་བཅས། རི་རབ་རི་
ཡི་ཁོང་གསེང་ན། ལྷ་མིན་རྒྱལ་པོ་ཐངས་བཟང་རིང་། སྐུ་མདོག་དམར་ལ་འོད་
ཟེར་འབར། མཁའ་ལྡིང་ནག་པོའི་ཁྲི་ལ་བཞུགས། ཕྱག་མཚན་ལྕགས་ཀྱི་ཤང་ལང་
བསྣམས། འཇིག་རྟེན་དྲེགས་པའི་འཁོར་ལོ་བསྒྱུར། དབང་ཆེན་མངའ་བདག་ཆེན་
པོ་ཡི། འཁོར་དུ་གཏོགས་པའི་སྡེ་བརྒྱད་པོ། དམུ་བདུད་རྒྱལ་པོ་གཤིན་རྗེ་བགེགས།
ཀླུ་གཉན་ས་བདག་གཏོད་ཀྱི་ཚོགས། བཙན་དང་མ་མོ་གནོད་སྦྱིན་སྡེ། ལྟོ་འཕྱེ་གྲུལ་
བུམ་མིའམ་ཅི། ཤ་ཟ་རོ་ལངས་འབྱུང་པོའི་ཚོགས། དིང་གི་མཆོད་པའི་གནས་འདི་
རུ། ཞེ་སྡང་གདུག་པའི་ཚོགས་བོར་ལ། བྱམས་པའི་ཚུལ་གྱིས་མཆོད་ཡོན་ལོངས། ཁྲོ་
གཏུམ་སེམས་ནི་ཞི་གྱུར་ཅིག །འདོད་ཆགས་ཚ་བའི་མེ་བོར་ལ། ཐུགས་རྗེ་སྦྱིན་པའི་
མཆོད་ཡོན་ལོངས། འདོད་པའི་སེམས་ནི་ཞི་གྱུར་ཅིག །གཏི་མུག་མུན་པའི་ཚོགས་
བོར་ལ། ཐུགས་རྗེ་རིག་པའི་མཆོད་ཡོན་ལོངས། མུན་པའི་ཚོགས་ནི་གསལ་གྱུར་
180

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཅིག །ང་རྒྱལ་དྲེགས་པའི་གཞི་བོར་ལ། ཐུགས་རྗེ་ཞི་བའི་མཆོད་ཡོན་ལོངས། བརྩོད་
པའི་སེམས་ནི་ཞི་གྱུར་ཅིག །ཕྲག་དོག་རུ་ངའི་སེམས་བོར་ལ། ཐུགས་རྗེ་ཡངས་པའི་
མཆོད་ཡོན་ལོངས། གནོད་པའི་སེམས་ནི་ཞི་གྱུར་ཅིག །སྣང་སྲིད་འཇིག་རྟེན་མཐའ་
དག་ཀུན། ཁྱེད་ཀྱི་ཐུགས་རྗེས་སྐྱོང་དུ་གསོལ། བསྟན་པ་ཡོངས་སུ་བསྲུང་བ་དང་།
བསམ་པ་ཡིད་བཞིན་གྲུབ་པར་མཛོད། ཅེས་འཇིག་རྟེན་དཔལ་མགོན་གྱི་ཚོགས་
རྣམས་མཆོད་དོ། །
ད་ནི་སྙིང་རྗེའི་མགྲོན་ལ་སྦྱིན་པ་གཏོང་བར་མཛད་དེ། ཕྱག་རྒྱ་གཡོན་པའི་འཁྱོར་
བ་གྱེན་ལ་བཟེད་ནས། གཡས་པའི་སོར་མོས་བཅུས་ཤིང་གཏོར་བའི་ཚུལ་མཛད་དེ།
སྔགས་བརྗོད་པ། ཨོཾ་ན་མ་ཧ་ར་མུ་ཡེ་དྲུང་ཟད་རི་རྭང་། ཨ་ཏྲེ་ཎི་སུ་པྲ་དུ་ཟད་མིན་
ཐིམ་ཐིམ་ཡེ་སྭཱཧཱ། ཞེས་པས། སྙིང་རྗེའི་མགྲོན་ལ་སྦྱིན་པས་ཐམས་ཅད་ཚིམས་པར་
བསམ་ལ། ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི།
དེ་བཞིན་ཉིད་ཀྱི་སྟོབས་མཆོག་གིས། འདོད་པའི་དམིགས་རྫས་སྣ་ཚོགས་ནི། མིག་
གི་གཟུགས་དང་རྣ་བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད།
དབང་པོའི་སྤྱོད་ཡུལ་འདོད་ཡོན་རྫས། སྟོང་གསུམ་སྟོང་གི་འཇིག་རྟེན་ན། རབ་
འབྱམས་ཞིང་ཁམས་མཐའ་ཡས་ཀྱི། དམྱལ་བ་ཡི་དྭགས་བྱོལ་སོང་དང་། མི་དང་ལྷ་
དང་ལྷ་མིན་ཚོགས། རིགས་དྲུག་བར་དོའི་སེམས་ཅན་གྱི། དབང་པོ་ལྔ་ཡི་སྤྱོད་ཡུལ་
དུ། བདུད་རྩིའི་ཆར་དུ་འབབ་གྱུར་ཅིག །བདུད་རྩིའི་ཆར་དུ་བབས་ནས་ཀྱང་། ཚ་
གྲང་བཀྲེས་སྐོམ་གླེན་ལྐུགས་དང༌། བྲེལ་ཕོངས་འཐབ་བརྩོད་ཕམ་ལྟུང་སོགས། རང་
རང་སྡུག་བསྔལ་མྱུར་ཞི་ནས། ཐར་པའི་གོ་འཕང་ཐོབ་པར་ཤོག །ཐར་པའི་གོ་འཕང་
ཐོབ་ནས་ཀྱང་། རིགས་དྲུག་འཁོར་བ་རྒྱུན་ཆད་ནས། སྐུ་ལྔ་མཆོག་གི་དཀྱིལ་འཁོར་
དུ། ཡེ་ཤེས་ལྔ་རུ་སངས་རྒྱས་ཤོག །ཅེས་སྙིང་རྗེའི་མགྲོན་ལ་སྦྱིན་པ་གཏོང་བར་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མཛད་དོ། །
ད་ནི་སྨོན་ལམ་གདབ་པར་མཛད་དེ། ཕྱག་རྒྱ་ཐལ་མོ་ཐུགས་ཀར་སྦྱར་ནས།
ཚིགས་སུ་བཅད་དེ་གསུངས་པ། ན་མོ་ཀུན་དབྱིངས་རྒྱལ་བའི་དཀྱིལ་འཁོར་ན། ཀུན་
ཁྱབ་ནམ་མཁའི་གཟི་མདངས་ཅན། ལྷ་བརྒྱད་གཙོ་འཁོར་བརྒྱ་ཉི་ཤུ། དུས་འདིར་
བདག་ལ་དགོངས་སུ་གསོལ། བདག་དང་མཐའ་ཡས་སེམས་ཅན་གྱིས། དགེ་རྩ་
འདུས་བྱས་འདུས་མ་བྱས། དེ་བཞིན་ཟག་བཅས་ཟག་པ་མེད། མྱུར་དུ་བྱང་ཆུབ་ས་
ལ་བསྔོ། དགེ་བ་བསོད་ནམས་དེ་ཡི་མཐུས། བདག་དང་མཐའ་ཡས་སེམས་ཅན་
རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས། སྐུ་གསུམ་སངས་རྒྱས་ཐོབ་པར་
ཤོག །དེ་མ་ཐོབ་ཀྱི་བར་དུ་ཡང་། སྐྱེ་ཞིང་སྐྱེ་བ་ཐམས་ཅད་དུ། ངན་སོང་གསུམ་
དུ་མི་སྐྱེ་ཞིང་། དལ་འབྱོར་ལུས་སུ་སྐྱེ་བར་ཤོག །དམན་དང་མ་དག་ལུས་སྤང་ནས།
དག་པའི་ཞིང་དུ་དཔག་པའི་ལུས། རིགས་བཟང་ཁུངས་བཙུན་རྒྱལ་བའི་སྲས། མི་རྗེ་
དབང་པོའི་ལུས་ཐོབ་ཤོག །དབུལ་ཕོངས་སྡུག་བསྔལ་གཏན་སྤང་ཞིང་། འབྱོར་ལྡན་
ཡོ་བྱད་ཕུན་སུམ་ཚོགས། ཞིང་དེར་བཀྲ་ཤིས་བདེ་ལེགས་ཤིང་། དཔལ་གྲགས་བསྟན་
པ་རབ་རྒྱས་ཤོག །སེར་སྣའི་དྲི་མ་གཏན་སྤང་ནས། ཟང་ཟིང་འབྱོར་པ་ཅི་སྙེད་པ། མི་
ཆགས་སྦྱིན་པ་གཏང་བ་ཡིས། སྦྱིན་པའི་ཚོགས་ཆེན་རབ་རྫོགས་ཤིང་། འཆལ་བའི་དྲི་
མ་གཏན་སྤང་ཞིང་། བསླབ་གསུམ་རྣམ་པར་དག་པ་ཡི། འཆལ་མེད་འདུལ་ཁྲིམས་
ལ་གནས་པས། ཚུལ་ཁྲིམས་ཚོགས་ཆེན་རབ་རྫོགས་ཤོག །བྱུང་ཚོར་དྲི་མ་གཏན་སྤང་
ཞིང་། གནོད་ཅིང་འཚེ་བར་གྱུར་པ་ལ། གཡོ་མེད་བཟོད་པ་བསྒོམ་པ་ཡིས། བཟོད་
པའི་ཚོགས་ཆེན་རབ་རྫོགས་ཤོག ། ལེ་ལོའི་དྲི་མ་གཏན་སྤང་ནས། དགེ་བའི་ལས་ལ་
རྒྱུན་ཞུགས་ཤིང་། གཡེང་མེད་བརྩོན་འགྲུས་བརྩོན་པ་ཡི། བརྩོན་འགྲུས་ཚོགས་ཆེན་
རབ་རྫོགས་ཤོག །འགྱུར་ལྡོག་དྲི་མ་གཏན་སྤང་ཞིང་། མི་ཡེང་དོན་གྱི་ཏིང་ངེ་འཛིན།
182

མདོ་སྡེ། ཀུན་དབྱིངས་སྐུ་ལྔའི་ཆོ་ག ༼ག༽
འགྱུར་མེད་བསམ་གཏན་བསྒོམ་པ་ཡི། བསམ་གཏན་ཚོགས་ཆེན་རབ་རྫོགས་ཤོག །
མ་ནུས་དྲི་མ་གཏན་སྤང་ཞིང་། དགེ་བའི་རྩ་བ་ཐམས་ཅད་ལ། ཐོགས་མེད་སྟོབས་
ཤུགས་བསྐྱེད་པ་ཡི། སྟོབས་ཀྱི་ཚོགས་ཆེན་རབ་རྫོགས་ཤོག །བདག་འཛིན་དྲི་མ་
གཏན་སྤང་ཞིང་། བདག་མེད་ཡེ་ཤེས་ཆེན་པོ་ལས། སྙིང་རྗེ་དཔག་མེད་བསྐྱེད་པ་ཡི།
སྙིང་རྗེ་ཚོགས་ཆེན་རབ་རྫོགས་ཤོག ། རེ་དོགས་དྲི་མ་གཏན་སྤང་ཞིང་། འགྲོ་དྲུག་
སེམས་ཅན་ཐམས་ཅད་ལ། སྨོན་ལམ་དཔག་མེད་འདེབས་པ་ཡི། སྨོན་ལམ་ཚོགས་
ཆེན་རབ་རྫོགས་ཤོག །རྨོངས་པའི་དྲི་མ་གཏན་སྤང་ཞིང་། གང་ལ་གང་འདུལ་དེར་
སྟོན་གྱི། ཐབས་མཆོག་རྨོངས་པ་མེད་པ་ཡི། ཐབས་ཀྱི་ཚོགས་ཆེན་རབ་རྫོགས་ཤོག །
འཁྲུལ་པའི་དྲི་མ་གཏན་སྤང་ཞིང་། ཐོས་དང་བསམ་དང་བསྒོམ་པ་ཡི། ཤེས་རབ་
ཟབ་མོ་རྣམ་གསུམ་གྱི། ཤེས་རབ་ཚོགས་ཆེན་རབ་རྫོགས་ཤོག །ཤེས་རབ་ཚོགས་ཆེན་
རབ་རྫོགས་ནས། ཀུན་སྣང་འོད་ཀྱི་གླིང་ཁམས་སུ། ཀུན་དབྱིངས་རྒྱལ་བའི་སྐུར་གྲུབ་
ནས། སྐྱེ་མེད་བོན་སྐུར་སངས་རྒྱས་ཤོག ། སྐྱེ་མེད་བོན་སྐུར་སངས་རྒྱས་ནས། འགྲོ་
བ་སེམས་ཅན་དོན་ཆེད་དུ། འགག་མེད་གཟུགས་སྐུ་རྣམས་གཉིས་ཀྱིས། འགྲོ་བ་ཐར་
པར་འདྲེན་པར་ཤོག །འགྲོ་བ་ཐར་པར་དྲངས་ནས་ཀྱང་། བདག་གཞན་དོན་གཉིས་
མཐར་ཕྱིན་ཏེ། ཀུན་དབྱིངས་རྒྱལ་བའི་དཀྱིལ་འཁོར་དུ། མཁའ་མཉམ་ཀློང་དུ་
གདལ་པར་ཤོག །ཅེས་རེ་དོགས་མེད་པའི་སྨོན་ལམ་མཐའ་བརྩན་པར་གདབ་བོ། །
༧ ད་ནི་གསུམ་པ་རྗེས་ཀྱི་བྱ་བའི་ཡན་ལག་དྲུག་ལས། ཐོག་མར་སྒོ་དབྱེ་བ་ནི།
དཀྱིལ་འཁོར་གྱི་ཕྱོགས་བཞིར། མཚན་ལྡན་ཀྱི་ཁྱེའུ་བཞིས། གསལ་བའི་སྒྲོན་མེ་བཞི་
ཐོགས་ནས། ཕྱག་རྒྱ་གུང་མོ་གཉིས་བསྣོལ་ནས། སྒྲོན་མེའི་ཚུལ་མཛད་དེ་སྔགས་
བརྗོད་པ། ཨོཾ་ན་མ་ཨ་ཀརྨ་ཡ་ནི། ཤག་ས་ལེ་སང་ངེ་ཡེ་སྭཱཧཱ། ཞེས་པས། གསལ་
བའི་སྒྲོན་མེ་ཕུལ་བས། དཀྱིལ་འཁོར་གྱི་སྒོ་ཕྱེས་ནས། ལྷ་ཞལ་མཐོང་བར་བསམ་
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ། ཚིགས་སུ་བཅད་དེ་གསུངས་པ། འཁོར་བའི་སེམས་ཅན་མ་རིག་པ། མ་རིག་
མུན་པ་བསལ་ནས་སུ། རང་རིག་ལྷ་ཞལ་བསྟན་པའི་ཕྱིར། ཤེས་རབ་རྣམ་གསུམ་
ཚད་སླེབ་པའི། དཔོན་གསས་རིག་པའི་བློ་ལྡན་ངས། རིག་པའི་ཡེ་ཤེས་རྩལ་བསྐྱེད་
ནས། ཤར་གྱི་ཕྱོགས་ཀྱི་སྒོ་སྲུང་ལ། གསལ་བའི་སྒྲོན་མེའི་མཆོད་པ་འབུལ། ཐུགས་རྗེ་
ཁྲོས་པའི་ཆ་ལུགས་ལས། ཐུགས་ཉིད་ཞི་བའི་ཚུལ་སྟོན་ཞིང་། ཡེ་གཤེན་མ་རིག་མུན་
པ་སེལ། ཕྱག་མཚན་རིག་པའི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་ལ། ཕོ་
བྲང་ལྷ་ཞལ་བསྟན་དུ་གསོལ། འཁོར་བའི་སེམས་ཅན་མ་རིག་པ། མ་རིག་མུན་པ་
བསལ་ནས་སུ། རང་རིག་ལྷ་ཞལ་བསྟན་པའི་ཕྱིར། ཤེས་རབ་རྣམ་གསུམ་ཚད་སླེབ་
པའི། དཔོན་གསས་རིག་པའི་བློ་ལྡན་ངས། རིག་པའི་ཡེ་ཤེས་རྩལ་བསྐྱེད་ནས། བྱང་
གི་ཕྱོགས་ཀྱི་སྒོ་སྲུང་ལ། གསལ་བའི་སྒྲོན་མེའི་མཆོད་པ་འབུལ། ཐུགས་རྗེ་ཁྲོས་པའི་
ཆ་ལུགས་ལས། ཐུགས་ཉིད་ཞི་བའི་ཚུལ་སྟོན་ཞིང་། ཡེ་གཤེན་བྱམས་པས་སྒྲིབ་པ་
སེལ། ཕྱག་མཚན་རིག་པའི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་ལ། ཕོ་
བྲང་ལྷ་ཞལ་བསྟན་དུ་གསོལ། འཁོར་བའི་སེམས་ཅན་མ་རིག་པ། མ་རིག་མུན་པ་
བསལ་ནས་སུ། རང་རིག་ལྷ་ཞལ་བསྟན་པའི་ཕྱིར། ཤེས་རབ་རྣམ་གསུམ་ཚད་སླེབ་
པའི། དཔོན་གསས་རིག་པའི་བློ་ལྡན་ངས། རིག་པའི་ཡེ་ཤེས་རྩལ་བསྐྱེད་ནས། ནུབ་
ཀྱི་ཕྱོགས་ཀྱི་སྒོ་སྲུང་ལ། གསལ་བའི་སྒྲོན་མེའི་མཆོད་པ་འབུལ། ཐུགས་རྗེ་ཁྲོས་པའི་
ཆ་ལུགས་ལས། ཐུགས་ཉིད་ཞི་བའི་ཚུལ་སྟོན་ཞིང་། ཡེ་ཤེས་ཉོན་མོངས་ནད་རྣམས་
སེལ། ཕྱག་མཚན་རིག་པའི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་ལ། ཕོ་
བྲང་ལྷ་ཞལ་བསྟན་དུ་གསོལ། འཁོར་བའི་སེམས་ཅན་མ་རིག་པ། མ་རིག་མུན་པ་
བསལ་ནས་སུ། རང་རིག་ལྷ་ཞལ་བསྟན་པའི་ཕྱིར། ཤེས་རབ་རྣམ་གསུམ་ཚད་སླེབ་
པའི། དཔོན་གསས་རིག་པའི་བློ་ལྡན་ངས། རིག་པའི་ཡེ་ཤེས་རྩལ་བསྐྱེད་ནས། ལྷོ་
184

ཀུན་དབྱིངས་སྐུ་ལྔའི་ཆོ་ག
མདོ་སྡེ།
ཡི་ཕྱོགས་ཀྱི་སྒོ་སྲུང་ལ། གསལ་བའི་སྒྲོན་མེའི་མཆོད་པ་འབུལ། ཐུགས་རྗེ་ཁྲོས་པའི་
ཆ་ལུགས་ལས། ཐུགས་ཉིད་ཞི་བའི་ཚུལ་སྟོན་ཞིང༌། ཡེ་གཤེན་དབུལ་ཕོངས་སྡུག་
བསྔལ་སེལ། ཕྱག་མཚན་རིག་པའི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་ལ།
ཕོ་བྲང་ལྷ་ཞལ་བསྟན་དུ་གསོལ། ཅེས་སྒོ་དབྱེའོ། ། །
ད་ནི་དཀྱིལ་འཁོར་གྱི་ལྷ་ཞལ་བསྟན་ཏེ། ཚིགས་སུ་བཅད་དེ་གསུངས་པ། འོ་དིང་
གི་སྐལ་ལྡན་རིགས་ཀྱི་སྐྱེས་བུ་རྣམས། དེང་འདིར་རྡུལ་ཚོན་གྱི་དཀྱིལ་འཁོར་འདི་ནི།
རྒྱུ་རིན་པོ་ཆེ་སྣ་ཚོགས་ལས་གྲུབ་པ། དབྱིབས་ཀུན་ཏུ་གྲུ་བཞིར་འདུག་པ། ཕྱི་བསྐོར་
དང་ནང་བསྐོར་དང་བར་བསྐོར་གསུམ་དང་ལྡན་པ། དེའི་དབུས་ཀྱི་གཙང་ཁང་ལ།
ས་བདག་རུ་སྦལ་གྱི་ཀ་གདན་ལ། གདུག་པ་ཀླུ་རྒྱལ་གྱི་ཀ་བ་བཙུགས་པ། གཟའ་
ཆེན་ཉི་ཟླའི་ཀ་ཞུས་འདེགས་པ། དྲེག་པ་ལྷ་བརྒྱད་ཀྱི་གདུང་མ་གཤིབས་པ། ཚངས་
པ་ལྷ་ཕྲན་གྱི་དྲལ་དཔྱམ་བཀྱེ་བ། རྒྱུ་སྐར་རྩ་བརྒྱད་ཀྱི་ཚོམ་བུ་བཀྲམ་པ། གཞའ་
ཚོན་སྣ་ལྔའི་བླ་གུར་ཕུབ་པ། དེ་ལ་རིན་ཆེན་གསེར་གྱི་ཡ་གད་ལ། རིན་པོ་ཆེའི་ཟ་ར་
ཚགས་ཀྱིས་སྤྲས་པ། དེའི་སྟེང་དུ་ཐོག་ཕུབས་རྫུ་འཕྲུལ་དྲ་བ་ལ། ཡང་ཕུབས་ཁྱུང་
གུར་ཁྱུང་མགོ་ཁྱུང་འདབས་དང་ལྡན་པ། ཟུར་བཞི་ཤེལ་གྱི་ལྕོག་བཞིས་བརྒྱན་པ། སྒོ་
བཞི་སྒོ་རྒྱན་རྟ་བབས་མཆོད་རྟེན་དང་ལྡན་པ། དེའི་བར་ཁྱམས་འདོད་ཡོན་གྱི་སྣམ་
བུ་དམར་པོ་ལ་འདོད་ཡོན་གྱིས་བཀང་བ། དེའི་ཕྱི་ལོགས་ཟུར་བཞི་ལོགས་བརྒྱད། རྩེ་
མོ་བཅུ་གཉིས་འབུར་དང་ལྡན་པ། དེ་ལ་གཡུའི་ཡ་གད་ཟ་ར་ཚགས་དང་ཆུན་ཕྱུང་
དུ་འཕྲུལ་བ། དེའི་ཕྱི་ཁྱམས་ལ་རིན་ཆེན་གསེར་གྱི་ས་གཞི་ལ། ཨ་པར་ལྗོན་པའི་ནེའུ་
ཐང་དང་། བདུད་རྩི་ར་ས་ཡ་ནའི་ནགས་ཚལ་དང་། སྐྱེད་མོའི་ཚལ་ཆེན་དང༌། མེ་
ཏོག་གི་ལྡིང་ཁང་དང༌། འདམ་བུའི་ཚལ་ཆེན་དང་། ཆུ་གླིང་གི་པ་ཏྲ་དང་། དཔག་
བསམ་གྱི་ར་བ་དང་། འདབ་ཆགས་དང་། རི་དྭགས་དང་། གཡུང་དྭགས་དང་།
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཅན་གཟན་སྣ་ཚོགས་ཀྱིས་བརྒྱན་པ། དེའི་ཕྱི་རིམ་རིན་པོ་ཆེ་བཻཌཱུརྱ་ཡི་ལྕགས་རི་ལ།
བདེ་བར་གཤེགས་པའི་སྐུ་གདུང་དང་། མཆོད་རྟེན་བསམ་གྱིས་མི་ཁྱབ་པ་བཞུགས་
པ། དེའི་དབུས་ཀྱི་ཕོ་བྲང་གླིང་དགུ་ནི། གྲུ་བཞི་སྒོ་བཞི་འདོད་ཡོན་ཡ་གད་ཟ་ར་
ཚགས་ཀྱིས་བརྒྱན་པ། དེའི་སྟེང་ཁྱུང་གུར་ཁྱུང་མགོ་ཏོག་དང་ལྡན་པ། དེའི་དབུས་
སུ་གསེར་གྱི་ས་གཞི་ལ། ཕོ་བྲང་གླིང་དགུའི་དབུས་སུ། སྣ་ཚོགས་པདྨའི་གདན་བཀྲ་
བ། དེ་ལྟ་བུའི་གཞལ་ཡས་ཁང་། དཔག་ཏུ་མེད་པ་ཚད་ལས་འདས་པ། ནམ་མཁའི་
མཐའ་དང་མཉམ་པ། དེ་ལྟ་བུའི་དབུས་ཕྱོགས་ཕོ་བྲང་གི་དབུས་སུ། རྩལ་ཆེན་
སེང་གེ་དང་ཉི་ཟླ་པདྨའི་གདན་ལ། ཀུན་ཁྱབ་དབྱིངས་ཀྱི་གཙོ་བོ་སྐུ་མདོག་མཐིང་
ག །ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་
མི་ནུབ་པའི་རྒྱལ་མཚན་དང༌། གཡོན་པ་མཉམ་གཞག་གི་མཐིལ་དུ་ཡི་གེ་ཨ་ཡིས་
མཚོན་པ། དེ་ལ་བོན་ཉིད་དབྱིངས་ཀྱི་ལྷ་བརྒྱད་ཀྱིས་བསྐོར་ནས་བཞུགས་པ། དེའི་
ཤར་ཕྱོགས་ཕོ་བྲང་གི་དབུས་སུ། སྟོབས་ལྡན་གླང་ཆེན་དང་ཉི་ཟླ་པདྨའི་གདན་ལ།
ལོངས་སྤྱོད་རྫོགས་པའི་སྐུ་སྐུ་མདོག་དཀར་པོ། ཞལ་གཅིག་ཕྱག་གཉིས་ལོངས་སྤྱོད་
རྫོགས་པའི་རྒྱན་གྱིས་བརྒྱན་པ། གཡས་པས་མི་འགྱུར་གཡུང་དྲུང་དང༌། གཡོན་པ་
མཉམ་གཞག་གི་མཐིལ་དུ་ཡི་གེ་ཨོཾ་གྱིས་མཚོན་པ། དེ་ལ་རང་བཞིན་མཁའ་ལ་རྫོགས་
པའི་ལྷ་བརྒྱད་ཀྱིས་བསྐོར་ནས་བཞུགས་པ། དེའི་བྱང་ཕྱོགས་ཕོ་བྲང་གི་དབུས་སུ་
ཤུགས་ལྡན་རྟ་མཆོག་དང་ཉི་ཟླ་པདྨའི་གདན་ལ། ངོ་བོ་ཉིད་ཀྱི་སྐུ། སྐུ་མདོག་སེར་
པོ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་
དབང་སྒྱུར་གྱི་འཁོར་ལོ་དང་གཡོན་པ་མཉམ་གཞག་གི་མཐིལ་དུ་ཡི་གེ་ཧཱུཾ་གིས་མཚོན་
པ། དེ་ལ་མཉམ་ཉིད་ངང་དང་ལྡན་པའི་ལྷ་བརྒྱད་ཀྱིས་བསྐོར་ནས་བཞུགས་པ།
དེའི་ནུབ་ཕྱོགས་ཕོ་བྲང་གི་དབུས་སུ། ངར་ཆེན་གཡུ་འབྲུག་དང་ཉི་ཟླ་པདྨའི་གདན་
186

མདོ་སྡེ། ཀུན་དབྱིངས་སྐུ་ལྔའི་ཆོ་ག
ལ། ཅིར་ཡང་སྤྲུལ་པའི་སྐུ། སྐུ་མདོག་དམར་པོ་ཞལ་གཅིག་ཕྱག་གཉིས་ལོངས་སྤྱོད་
རྫོགས་པའི་རྒྱན་གྱིས་བརྒྱན་པ། གཡས་པས་པདྨ་དམར་པོ་དང་། གཡོན་པ་མཉམ་
གཞག་གི་མཐིལ་དུ་ཡི་གེ་རཾ་གྱིས་མཚོན་པ། དེ་ལ་ཚོགས་བརྒྱད་རིག་པའི་ལྷ་བརྒྱད་
ཀྱིས་བསྐོར་ནས་བཞུགས་པ། དེའི་ལྷོ་ཕྱོགས་ཕོ་བྲང་གི་དབུས་སུ། རླབས་ཆེན་བྱ་ཁྱུང་
དང་ཉི་ཟླ་པདྨའི་གདན་ལ། མངོན་པར་བྱང་ཆུབ་ཀྱི་སྐུ་སྐུ་མདོག་སྔོན་པོ་ཞལ་གཅིག་
ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་ཡིད་བཞིན་
གྱི་ནོར་བུ་དང་། གཡོན་པ་མཉམ་གཞག་གི་མཐིལ་དུ་ཡི་གེ་ཛས་མཚོན་པ། དེ་ལ་
འཕྲིན་ལས་མཐའ་རུ་ཕྱིན་པའི་ལྷ་བརྒྱད་ཀྱིས་བསྐོར་ནས་བཞུགས་པ། དེའི་ལྷོ་ཤར་
ཕོ་བྲང་གི་དབུས་སུ། འགྱིང་ཆེན་ར་སྐྱེས་དང་ཉི་ཟླ་པདྨའི་གདན་ལ། སྐུ་གསུམ་མེ་ལྷ་
སྐུ་མདོག་དམར་པོ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་
པ། གཡས་པས་མེའི་རྒྱལ་མཚན་དང་། གཡོན་པས་གསལ་བའི་སྒྲོན་མེ་འཛིན་པ།
དེ་ལ་ཚད་མེད་འོད་དང་ལྡན་པའི་ལྷ་བརྒྱད་ཀྱིས་བསྐོར་ནས་བཞུགས་པ། དེའི་བྱང་
ཤར་ཕོ་བྲང་གི་དབུས་སུ། ཁ་རྔམ་ཆུ་སྲིན་དང་ཉི་ཟླ་པདྨའི་གདན་ལ། མཁའ་འགྱིང་
དཀར་པོ་སྐུ་མདོག་དཀར་གསལ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་
གྱིས་བརྒྱན་པ། གཡས་པས་ཆུ་ཤེལ་གྱི་འཁོར་ལོ་དང་། གཡོན་པས་བདུད་རྩིའི་བུམ་
པ་འཛིན་པ། དེ་ལ་མཐའ་ཡས་རྫུ་འཕྲུལ་དང་ལྡན་པའི་ལྷ་བརྒྱད་ཀྱིས་བསྐོར་ནས་
བཞུགས་པ། དེའི་བྱང་ནུབ་ཕོ་བྲང་གི་དབུས་སུ། མཛེས་པའི་རྨ་བྱ་དང་ཉི་ཟླ་པདྨའི་
གདན་ལ། སྣང་བ་འོད་ལྡན་སྐུ་མདོག་དམར་ལྗང་ཞལ་གཅིག་ཕྱག་གཉིས་ལོངས་
སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་ཤེས་རབ་རལ་གྲི་དང་། གཡོན་
པས་རླུང་གི་འཁོར་ལོ་འཛིན་པ། དེ་ལ་མཐུ་ཆེན་དབལ་དང་ལྡན་པའི་ལྷ་བརྒྱད་
ཀྱིས་བསྐོར་ནས་བཞུགས་པ། དེའི་ལྷོ་ནུབ་ཕོ་བྲང་གི་དབུས་སུ། མཁའ་ལྡིང་ཤང་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཤང་དང་ཉི་ཟླ་པདྨའི་གདན་ལ། མགོན་ལྷ་དཀར་པོ་སྐུ་མདོག་དམར་སྐྱ་ཞལ་གཅིག་
ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་ཁྱུང་གི་རུ་མཚོན་
དང༌། གཡོན་པས་འབྱུང་བའི་འཁོར་ལོ་འཛིན་པ། དེ་ལ་སྣང་སྲིད་འཇིག་རྟེན་སྐྱོང་
བའི་ལྷ་བརྒྱད་ཀྱིས་བསྐོར་ནས་བཞུགས་པ། དེའི་ཕྱི་རིམ་བར་ཁྱམས་འདོད་ཡོན་གྱི་
ར་བ་ལ། རིན་ཆེན་པདྨའི་གདན་ལ། རིགས་ཀྱི་སེམས་དཔའ་སུམ་ཅུ་རྩ་གཉིས། སྐུ་
མདོག་ཁ་དོག་སྣ་ཚོགས་སུ་འབར་བ། ཞལ་གཅིག་ཕྱག་གཉིས་ཕྱག་མཚན་དོན་
རྟགས་ཀྱི་བརྡས་མཚོན་པ། དེའི་ཕྱི་ནང་སྒོ་བརྒྱད་ལ། གཡུང་དྲུང་འཁོར་ལོ་པདྨ་རིན་
ཆེན་གྱི་གདན་ལ། ནང་སྒོ་ལ་རིགས་ཀྱི་སེམས་དཔའ་བཞི། སྐུ་མདོག་ཕྱོགས་འོད་
འབར་བ། ཕྱག་མཚན་གསལ་བའི་སྒྲོན་མ་དང་། འཕྲུལ་གྱི་ལྡེ་མིག་འཛིན་པ། ཕྱི་སྒོ་
ལ་རིགས་ཀྱི་ཁྲོ་བོ་བཞི། སྐུ་མདོག་སེར་ལྗང་དམར་སྔོ་རུ་བསྟན་ཅིང་། ཕྱག་མཚན་
གསེར་ཛ་དང་མཚེ་མི། ཏིལ་གྱི་མེ་དཔུང་དང་ཡུངས་ཀྱི་རྦབ་རྒོད་བསྣམས་པ། དེ་
རྣམས་ལ་རང་རང་གི་འཁོར་བྱེ་བ་ས་ཡས་བསྐོར་ནས་བཞུགས་པ། འདི་རྣམས་ནི་
སྔོན་ཀྱང་ཡི་དམ་གྱི་ལྷ་ཡིན་པས། འདིར་ཡང་ཞལ་མཇལ། འདིར་ཡང་ཡི་དམ་གྱི་ལྷ་
ཡིན་པས། མ་བརྗེད་པར་རྒྱུན་དུ་སྒོམས་ཤིག ། ཕྱི་མར་ཡང་ཡི་དམ་གྱི་ལྷ་ཡིན་པས།
ཐུགས་རྗེས་འཛིན་ཅིང་སྐྱོབ་པར་འགྱུར་རོ། །ཞེས་ལྷ་ཞལ་བསྟན་པའོ། །
ད་ནི་དབང་བསྐུར་བར་མཛད་དེ། དེ་ལ་ཡང་དོན་རྣམ་པ་ལྔ་སྟེ། བུམ་པ་གཞལ་
ཡས་རྫོགས་པའི་དབང་དང༌། ལྷ་སྐུ་ཕྱག་རྒྱ་རིགས་སྟོབས་ཀྱི་དབང་དང་། སྙིང་
པོ་ཡིག་འབྲུ་བཀའ་བརྒྱུད་ཀྱི་དབང་དང་། ཐུགས་རྗེ་ཕྱག་མཚན་རིགས་རྟགས་ཀྱི་
དབང་དང༌། ལྷ་རྒྱན་ལོངས་སྤྱོད་རྫོགས་པ་ཕུན་སུམ་ཚོགས་པའི་དབང་དང་ལྔ་
རྫོགས་པར་བསྐུར་ཏེ། ཐོག་མར་དབང་རྣམས་ཀུན་གྱི་སྔོན་དུ། བར་ཆོད་ཀྱི་བགེགས་
བསྐྲད་པར་བྱ་སྟེ། ཕྱག་རྒྱ་གཡས་གཡོན་གཉིས་སྡིག་མཛུབ་གདེངས་ནས་སྔགས་
188

མདོ་སྡེ། ཀུན་དབྱིངས་སྐུ་ལྔའི་ཆོ་ག་
བརྗོད་པ། ཨོྃ་ཉེ་ལོ་ཡོ། ཁྲོ་ཏ་ཁྲོ་ཏ། རུ་རུ་རུ་རུ། སྤུ་རུ་སྤུ་རུ། ཛཱ་ལ་ཛཱ་ལ་ཏི་སྟ་
ཏི་སྟ་ཡ་མན་ཐོར་རྩེ་པྲ་མོ་ཧཱ། ཞེས་གསེར་དང་ཡུངས་ཀར་ཐོགས་ལ། ཚིགས་སུ་
བཅད་དེ་གསུངས་པ། ཨོ་དིང་གི་གཙང་མའི་གནས་འདི་རུ། བགེགས་ཆེན་བསམ་
པ་ངན་གཏོང་བས། བར་དུ་གཅོད་པའི་གདོན་རྣམས་དང་། གནོད་པར་བྱེད་པའི་
བགེགས་ཡོད་ན། བགེགས་ཀྱི་སྦྱོར་བ་རྒྱུན་ཆོད་ལ། རང་རང་གནས་སུ་བདེ་བར་
དེངས། གལ་ཏེ་མི་འགྲོ་འདུག་གྱུར་ན། ཨོཾ་བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་རྒྱལ་པོ་འདི་དག་ཀྱང་། ཁྲོ་བོའི་མཆོག་སྟེ་
བགེགས་ལ་དཔའ། གསེར་གྱི་མདོག་སྟེ་སྔགས་ཀྱི་མདའ། འདི་དག་སྔགས་ཏེ་བྲིམ་
པ་ཡིས། དབང་ལ་བར་དུ་གཅོད་པ་ཀུན། བགེགས་ཀྱི་སྦྱོར་བ་རྒྱུན་ཆོད་ཅིག །ཅེས་
གསེར་དང་ཡུངས་ཀར་གྱིས་བྲབ་བོ། །
དེ་ནས་ཁྲུས་གསོལ་ཞིང་དབང་བསྐུར་ཏེ། བདུད་རྩི་བུམ་པའི་ཕྱག་རྒྱ་མཛད་དེ་
སྔགས་བརྗོད་པ། ཨོཾ་ན་མ་ནེ་ཏིང་རི་རྭང་དང་ར་མང་པ་མང་ཏིང་ཤུད་དྷོ་གུ་ཤུད་དྷོ་
ས་ལེ་སང་ངེ་ཡེ་སྭཱཧཱ། ཞེས་ཚིགས་སུ་བཅད་དེ་གསུངས་པ། འཁོར་བའི་སེམས་ཅན་
མ་རིག་པ། མ་རིག་ཉོན་མོངས་ཞེ་སྡང་ཅན། ཞེ་སྡང་དྲི་མ་དག་བྱའི་ཕྱིར། གཙང་
མའི་ཁྲུས་ཆབ་འདི་གསོལ་བས། བྱམས་པ་ཡེ་ཤེས་ཆུ་བོ་ཡིས། ཞེ་སྡང་དྲི་མ་དག་གྱུར་
ཅིག །བུམ་པ་ཟླུམ་པོ་བོན་ཉིད་གཞལ་ཡས་ཁང་བས་༨
 ། རྒྱ་ཁྱོན་དཔག་ཚད་མཐའ་དབུས་
གཞལ་དུ་མེད། ཡངས་དོག་མེད་པ་བོན་ཉིད་མུ་མཐའ་བྲལ། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། བོན་ཉིད་དཀྱིལ་འཁོར་རྫོགས་པའི་དབང་ཐོབ་
ཤོག །ན་མོ་བུམ་པ་འདི་ནི་བོན་ཉིད་སྐྱེ་བ་མེད་པའི་དབྱིངས་ཞེས་བྱ་སྟེ། བོན་གྱི་སྐུའི་
ཞིང་ཁམས་དང་དབྱེར་མེད་པ་ལགས་ཏེ། དེ་ལྟར་དབྱེར་མེད་པའི་བྱིན་རླབས་ཀྱིས།
བདག་དང་མཐའ་ཡས་པའི་སེམས་ཅན་རྣམས། ཉོན་མོངས་པ་ཞེ་སྡང་གི་མཚན་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མར་རང་ས་རུ་དག་ནས། བྱམས་པ་ཆེན་པོ་ཡེ་ཤེས་ཀྱི་དོན་ལ་གནས་ཤིང་། སྐྱེ་མེད་
བོན་སྐུའི་ཀློང་དུ་འཚང་རྒྱ་བར་གྱུར་ཅིག ། དེ་ལྟར་གྱུར་ནས་ཀྱང་ནམ་ཞིག་འཁོར་བ་
མ་སྟོང་གི་བར་དུ། སེམས་ཅན་ཉོན་མོངས་པ་ཞེ་སྡང་གི་དབང་དུ་གྱུར་པ་རྣམས་ལ།
བྱམས་པ་ཆེན་པོའི་འགྲོ་དོན་མཐར་ཕྱིན་པར་གྱུར་ཅིག །འཁོར་བའི་སེམས་ཅན་མ་
རིག་པ། མ་རིག་ཉོན་མོངས་གཏི་མུག་ཅན། གཏི་མུག་དྲི་མ་དག་བྱའི་ཕྱིར། གཙང་
མའི་ཁྲུས་ཆབ་འདི་གསོལ་བས། ཡེ་ཤེས་ཆེན་པོའི་ཆུ་བོ་ཡིས། གཏི་མུག་དྲི་མ་དག་
གྱུར་ཅིག །བུམ་པ་ཟླུམ་པོ་རྫོགས་པའི་གཞལ་ཡས་ཁང་། རང་བཞིན་ལྷུན་རྫོགས་
ངོ་མཚར་ཕུན་ཚོགས་གནས། སྐུ་དང་ཞིང་ཁམས་ཕྱོགས་མེད་ཀུན་དུ་རྒྱས། སྐལ་
ལྡན་མཆེད་ལྕམ་རྣམས་ལ་དབང་བསྐུར་བས། རང་བཞིན་དཀྱིལ་འཁོར་རྫོགས་པའི་
དབང་ཐོབ་ཤོག །ན་མོ་བུམ་པ་འདི་ནི་རང་བཞིན་འགག་པ་མེད་པའི་མཁའ་ཞེས་བྱ་
བ། ལོངས་སྤྱོད་རྫོགས་པའི་སྐུའི་ཞིང་ཁམས་དང་དབྱེར་མེད་པ་ལགས་ཏེ། དེ་ལྟར་
དབྱེར་མེད་པའི་བྱིན་རླབས་ཀྱིས། བདག་དང་མཐའ་ཡས་པའི་སེམས་ཅན་རྣམས།
ཉོན་མོངས་པ་གཏི་མུག་གི་མཚན་མ་རང་སར་དག་ནས། གསལ་བ་ཡེ་ཤེས་ཆེན་པོའི་
དོན་ལ་གནས་ཤིང་། འགག་མེད་རྫོགས་སྐུའི་ཀློང་དུ་འཚང་རྒྱ་བར་གྱུར་ཅིག །དེ་
ལྟར་གྱུར་ནས་ཀྱང་ནམ་ཞིག་འཁོར་བ་མ་སྟོང་གི་བར་དུ། སེམས་ཅན་ཉོན་མོངས་པ་
གཏི་མུག་གི་དབང་དུ་གྱུར་པ་རྣམས་ལ། ཡེ་ཤེས་ཆེན་པོའི་འགྲོ་དོན་མཐར་ཕྱིན་པར་
གྱུར་ཅིག །འཁོར་བའི་སེམས་ཅན་མ་རིག་པ། མ་རིག་ཉོན་མོངས་ང་རྒྱལ་ཅན། ང་
རྒྱལ་དྲི་མ་དག་བྱའི་ཕྱིར། གཙང་མའི་ཁྲུས་ཆབ་འདི་གསོལ་བས། ཞི་བ་ཡེ་ཤེས་ཆུ་
བོ་ཡིས། ང་རྒྱལ་དྲི་མ་དག་གྱུར་ཅིག །བུམ་པ་ཟླུམ་པོ་མཉམ་ཉིད་གཞལ་ཡས་ཁང་།
མ་མཉམ་མི་མཉམ་མཉམ་པ་ཆེན་པོའི་ངང་། མཉམ་ཉིད་མ་བཅོས་ཏིང་འཛིན་གཡོ་
བ་མེད། སྐལ་ལྡན་མཆེད་ལྕམ་རྣམས་ལ་དབང་བསྐུར་བསརང
 ། མཉམ་ཉིད་དཀྱིལ་
190

མདོ་སྡེ། ཀུན་དབྱིངས་སྐུ་ལྔའི་ཆོ་ག
འཁོར་རྫོགས་པའི་དབང་ཐོབ་ཤོག །ན་མོ་བུམ་པ་འདི་ནི་མི་གཡོ་བདེ་བ་ཆེན་པོའི་
ངང་ཞེས་བྱ་བ། ངོ་བོ་ཉིད་ཀྱི་སྐུའི་ཞིང་ཁམས་དང་དབྱེར་མེད་པ་ལགས་ཏེ། དེ་ལྟར་
དབྱེར་མེད་པའི་བྱིན་རླབས་ཀྱིས། བདག་དང་མཐའ་ཡས་པའི་སེམས་ཅན་རྣམས།
ཉོན་མོངས་པ་ང་རྒྱལ་གྱི་མཚན་མ་རང་ས་རུ་དག་ནས། མཉམ་པ་ཆེན་པོ་ཡེ་ཤེས་
ཀྱི་དོན་ལ་གནས་ཤིང་། ངོ་བོ་ཉིད་ཀྱི་སྐུའི་ཀློང་དུ་འཚང་རྒྱ་བར་གྱུར་ཅིག །དེ་ལྟར་
གྱུར་ནས་ཀྱང་ནམ་ཞིག་འཁོར་བ་མ་སྟོང་གི་བར་དུ། སེམས་ཅན་ཉོན་མོངས་པ་ང་
རྒྱལ་གྱི་དབང་དུ་གྱུར་པ་རྣམས་ལ། ཞི་བ་ཆེན་པོའི་འགྲོ་དོན་མཐར་ཕྱིན་པར་གྱུར་
ཅིག །འཁོར་བའི་སེམས་ཅན་མ་རིག་པ། མ་རིག་ཉོན་མོངས་འདོད་ཆགས་ཅན།
འདོད་ཆགས་དྲི་མ་དག་བྱའི་ཕྱིར། གཙང་མའི་ཁྲུས་ཆབ་འདི་གསོལ་བས། སྦྱིན་པ་
ཡེ་ཤེས་ཆུ་བོ་ཡིས། འདོད་ཆགས་དྲི་མ་དག་གྱུར་ཅིག །བུམ་པ་ཟླུམ་པོ་སྣ་ཚོགས་
གཞལ་ཡས་ཁང་། འགག་མེད་ངང་ལས་རང་བཞིན་མཚན་མར་བསྟན། ཐབས་དང་
ཐུགས་རྗེས་འགྲོ་བ་འདྲེན་པའི་དཔལ། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། ཐབས་ལྡན་དཀྱིལ་འཁོར་རྫོགས་པའི་དབང་ཐོབ་ཤོག །ན་མོ་བུམ་པ་འདི་ནི་
སྣ་ཚོགས་སྤྲུལ་པ་འབྱུང་བའི་ཐབས་ཞེས་བྱ་བ། ཅིར་ཡང་སྤྲུལ་པའི་སྐུའི་ཞིང་ཁམས་
དང་དབྱེར་མེད་པ་ལགས་ཏེ། དེ་ལྟར་དབྱེར་མེད་པའི་བྱིན་རླབས་ཀྱིས། བདག་དང་
མཐའ་ཡས་པའི་སེམས་ཅན་རྣམས། ཉོན་མོངས་པ་འདོད་ཆགས་ཀྱི་མཚན་མ་རང་
སར་དག་ནས། སོ་སོར་རྟོགས་པའི་ཡེ་ཤེས་ཀྱི་དོན་ལ་གནས་ཤིང་། ཅིར་ཡང་སྤྲུལ་
སྐུའི་ཀློང་དུ་འཚང་རྒྱ་བར་གྱུར་ཅིག ། དེ་ལྟར་གྱུར་ནས་ཀྱང་ནམ་ཞིག་འཁོར་བ་མ་
སྟོང་གི་བར་དུ། སེམས་ཅན་ཉོན་མོངས་པ་འདོད་ཆགས་ཀྱི་དབང་དུ་གྱུར་པ་རྣམས་
ལ། སྦྱིན་པ་ཆེན་པོའི་འགྲོ་དོན་མཐར་ཕྱིན་པར་གྱུར་ཅིག །འཁོར་བའི་སེམས་ཅན་མ་
རིག་པ། མ་རིག་ཉོན་མོངས་ཕྲག་དོག་ཅན། ཕྲག་དོག་དྲི་མ་དག་བྱའི་ཕྱིར། གཙང་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མའི་ཁྲུས་ཆབ་འདི་གསོལ་བས། ཡངས་པ་ཡེ་ཤེས་ཆུ་བོ་ཡིས། ཕྲག་དོག་དྲི་མ་དག་
གྱུར་ཅིག །བུམ་པ་ཟླུམ་པོ་ལྷུན་གྲུབ་གཞལ་ཡས་ཁང་། ངོ་མཚར་ཡིད་འོང་དགོས་
འདོད་འབྱུང་བའི་གནས། བདག་དོན་ལྷུན་གྲུབ་གཞན་དོན་མཐའ་རུ་ཕྱིན། སྐལ་
ལྡན་མཆེད་ལྕམ་རྣམས་ལ་དབང་བསྐུར་བས། མངོན་བྱང་དཀྱིལ་འཁོར་རྫོགས་པའི་
དབང་ཐོབ་ཤོག །ན་མོ་བུམ་པ་འདི་ནི་འཕྲིན་ལས་འགྲོ་བ་འདུལ་བའི་ཤེས་རབ་ཅེས་
བྱ་བ། མངོན་པར་བྱང་ཆུབ་པའི་སྐུའི་ཞིང་ཁམས་དང་དབྱེར་མེད་པ་ལགས་ཏེ། དེ་
ལྟར་དབྱེར་མེད་པའི་བྱིན་རླབ་ཀྱིས། བདག་དང་མཐའ་ཡས་པའི་སེམས་ཅན་རྣམས།
ཉོན་མོངས་པ་ཕྲག་དོག་གི་མཚན་མ་རང་སར་དག་ནས། ཡངས་པ་ཆེན་པོ་ཡེ་ཤེས་
ཀྱི་དོན་ལ་གནས་ཤིང་། མངོན་པར་བྱང་ཆུབ་པའི་སྐུའི་ཞིང་ཁམས་སུ་འཚང་རྒྱ་བར་
གྱུར་ཅིག །དེ་ལྟར་གྱུར་ནས་ཀྱང་ནམ་ཞིག་འཁོར་བ་མ་སྟོང་གི་བར་དུ། སེམས་ཅན་
ཉོན་མོངས་པ་ཕྲག་དོག་གི་དབང་དུ་གྱུར་པ་རྣམས་ལ། ཡངས་པ་ཆེན་པོས་འགྲོ་དོན་
མཐར་ཕྱིན་པར་གྱུར་ཅིག །ཅེས་བུམ་ཁྲུས་གསོལ་ཞིང་དབང་བསྐུར་ནས། སྨོན་ལམ་
རེ་དོགས་མེད་པར་གདབ་པའི་ཆོ་ག་བསྟན་པའོ། །
ད་གཉིས་པ་ལྷ་སྐུ་ཕྱག་རྒྱ་རིགས་སྟོབས་ཀྱི་དབང་ལ། ཐོག་མར། བོན་ཉིད་སྐྱེ་
འགག་མེད་པའི་རང་བཞིན་ལས། མ་བཅོས་ཁྱབ་བདལ་སྐྱེ་མེད་བོན་གྱི་སྐུ། ཀུན་
ཁྱབ་གཙོ་བོ་ནམ་མཁའི་གཟི་མདངས་ཅན། བོན་ཉིད་དབྱིངས་ཀྱི་རྒྱལ་བ་སྲས་དང་
བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། སྐྱེ་མེད་བོན་སྐུའི་དབང་
མཆོག་ཐོབ་པར་ཤོག །བོན་ཉིད་འགག་པ་མེད་པའི་རང་བཞིན་ལས། མ་འགག་
མི་འགག་འགག་མེད་རྫོགས་པའི་སྐུ། གཤེན་ལྷ་འོད་དཀར་མཚན་དཔེ་རྫོགས་པའི་
ལྷ། རང་བཞིན་མཁའ་ཡི་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། འགག་མེད་རྫོགས་སྐུའི་དབང་མཆོག་ཐོབ་པར་ཤོག །བོན་ཉིད་
192

མདོ་སྡེ། ཀུན་དབྱིངས་སྐུ་ལྔའི་ཆོ་ག
མཉམ་པ་ཆེན་པོའི་རང་བཞིན་ལས། མ་མཉམ་མི་མཉམ་མཉམ་པ་ཆེན་པོའི་སྐུ། ཨ་
ཏི་མུ་ཝེར་མཉམ་ཉིད་ཐུགས་ཀྱི་ལྷ། མཉམ་ཉིད་ངང་ལྡན་རྒྱལ་བ་སྲས་དང་བཅས།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ངོ་བོ་ཉིད་སྐུའི་དབང་མཆོག་
ཐོབ་པར་ཤོག །བོན་ཉིད་ཅིང་ཡང་སྣང་བའི་རང་བཞིན་ལས། སྣ་ཚོགས་མཚན་མ་
ཅིར་ཡང་འབྱུང་བའི་སྐུ། ཁྲི་བཞི་ནམ་ཏིང་ཐུགས་རྗེ་ཐབས་ཀྱི་ཡབ། རིགས་ཀྱི་ལྷ་
བརྒྱད་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས།
ཅིར་ཡང་སྤྲུལ་པའི་དབང་མཆོག་ཐོབ་པར་ཤོག །བོན་ཉིད་ལྷུན་གྱིས་གྲུབ་པའི་རང་
བཞིན་ལས། དོན་གཉིས་མཐར་ཕྱིན་མངོན་པར་བྱང་ཆུབ་སྐུ། མ་ཕམ་དབྱིངས་ཆེན་
འཕྲིན་ལས་མཐར་ཕྱིན་ལྷ། འཕྲིན་ལས་རིགས་ཀྱི་རྒྱལ་བ་སྲས་དང་བཅས། སྐལ་ལྡན་
མཆེད་ལྕམ་རྣམས་ལ་དབང་བསྐུར་བས། མངོན་པར་བྱང་ཆུབ་དབང་མཆོག་ཐོབ་
པར་ཤོག །བོན་ཉིད་འོད་དུ་གསལ་བའི་རང་བཞིན་ལས། འཁོར་བའི་མ་རིག་མུན་
པ་འཇོམས་པའི་སྐུ། སྐུ་གསུམ་མེ་ལྷ་བག་ཆགས་བསྲེག་བྱེད་ལྷ། ཚད་མེད་འོད་ཀྱི་
རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། སྐུ་
གསུམ་མེ་ལྷའི་དབང་མཆོག་ཐོབ་པར་ཤོག །བོན་ཉིད་རྫུ་འཕྲུལ་ལྡན་པའི་རང་བཞིན་
ལས། རང་བཞིན་མཁའ་ལ་ཐབས་ཆེན་རོལ་པའི་སྐུ། མཁའ་འགྱིང་དཀར་པོ་ཐབས་
ཆེན་རྫུ་འཕྲུལ་ལྷ། ཐབས་ལྡན་རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། ཐུགས་རྗེ་ཐབས་ཀྱི་དབང་མཆོག་ཐོབ་པར་ཤོག །
བོན་ཉིད་མཐུ་དབང་ལྡན་པའི་རང་བཞིན་ལས། གར་གྱི་དབང་ཕྱུག་མཐུ་ཆེན་
དབལ་གྱི་སྐུ། སྣང་བ་འོད་ལྡན་ཀུན་སྣང་དང་བའི་ལྷ། མཐུ་ལྡན་རིགས་ཀྱི་རྒྱལ་བ་
སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། མཐུ་བྱིན་
སྟོབས་ཀྱི་དབང་མཆོག་ཐོབ་པར་ཤོག །བོན་ཉིད་འཁོར་ལོ་བསྒྱུར་བའི་རང་བཞིན་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལས། ཐམས་ཅད་མ་ལུས་དབང་དུ་བསྡུད་པའི་སྐུ། མགོན་ལྷ་དཀར་པོ་སྟོང་གསུམ་
མངའ་བདག་ལྷ། འཇིག་རྟེན་སྐྱོང་བྱེད་རྒྱལ་བ་སྲས་དང་བཅས། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། སྣང་སྲིད་འཁོར་ལོས་བསྒྱུར་བའི་དབང་ཐོབ་
ཤོག །བོན་ཉིད་ཐབས་དང་ཐུགས་རྗེའི་རང་བཞིན་ལས། ཐབས་མཁས་རང་བཞིན་
སྤྲུལ་པ་འབྱུང་བའི་སྐུ། རིགས་བཞི་ལྷུན་གྲུབ་འགྲོ་བ་འདུལ་བའི་གཤེན། འགྲོ་འདུལ་
སྤྲུལ་པ་འཁོར་དང་བཅས་པ་ཡི། སྐལ་ལྡན་མཆེད་ལྕམ་རྣམས་ལ་དབང་བསྐུར་བས།
ཐབས་མཁས་འགྲོ་བ་འདུལ་བའི་དབང་ཐོབ་ཤོག །བོན་ཉིད་ཐར་ལམ་འབྱེད་པའི་
རང་བཞིན་ལས། མ་རིག་མུན་སེལ་སྒྲོན་མེ་འདེགས་པའི་སྐུ། རིག་པའི་ལྡེ་མིག་ཐར་
ལམ་འབྱེད་པའི་ལྷ། སྒོ་བ་ལྷ་བཞི་སྤྲུལ་པ་འཁོར་དང་བཅས། སྐལ་ལྡན་མཆེད་ལྕམ་
རྣམས་ལ་དབང་བསྐུར་བས། རང་རིག་བདག་ཞལ་མཐོང་བའི་དབང་ཐོབ་ཤོག །
བོན་ཉིད་ཐུགས་རྗེ་ཁྲོས་པའི་རང་བཞིན་ལས། ལོག་ལྟ་ཚར་གཅོད་དྲེགས་པ་འདུལ་
བའི་སྐུ། སྐྱེ་བཞི་སྒོ་གཅོད་བདུད་བཞི་འདུལ་བའི་ལྷ། སྒོ་སྲུང་ཁྲོ་བཞི་སྤྲུལ་པ་འཁོར་
དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། བར་ཆད་ལོག་
འདྲེན་འདུལ་བའི་དབང་ཐོབ་ཤོག །ཅེས་བསྐུར་རོ། ། །
ད་གསུམ་པ་སྙིང་པོ་ཡི་གེ་བཀའ་རྒྱུད་ཀྱི་དབང་ལ། བོན་ཉིད་སྐྱེ་བ་མེད་པའི་རང་
བཞིན་ལས། སྐྱེ་མེད་ངོ་བོ་ཡི་གེ་ཨཱརུ་གསལ། ཐིག་ལེ་ཉག་གཅིག་དོན་གྱི་སྙིང་པོ་
འདི། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། དཔོན་གསས་མན་ངག་
ལུང་གི་བོན་སྒོ་ལ། སྤྱོད་ཅིང་རྟོགས་པའི་དབང་མཆོག་ཐོབ་པར་ཤོག །བོན་ཉིད་
འགག་པ་མེད་པའི་རང་བཞིན་ལས། འགག་མེད་ངོ་བོ་ཡི་གེ་ཨོཾ་དུ་བྱུང་། ཡེ་ཤེས་
ལྔ་ལྡན་ཐབས་ཀྱི་སྙིང་པོ་འདི། སྐལ་ལྡན་མཆེད་ལྕམ་རྣམས་ལ་དབང་བསྐུར་བས།
ཆབ་ནག་སྲིད་པ་རྒྱུད་ཀྱི་བོན་སྒོ་ལ། སྤྱོད་ཅིང་རྟོགས་པའི་དབང་མཆོག་ཐོབ་པར་
194

མདོ་སྡེ། ཀུན་དབྱིངས་སྐུ་ལྔའི་ཆོ་ག་
ཤོག །བོན་ཉིད་འཁྲུལ་པ་མེད་པའི་རང་བཞིན་ལས། འཁྲུལ་མེད་ངོ་བོ་ཡི་གེ་ཧཱུྃ་དུ་
བྱུང༌། འཁྲུལ་པ་མེད་པའི་ཤེས་རབ་སྙིང་པོ་འདི། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། ཆབ་དཀར་དྲག་པོ་སྔགས་ཀྱི་བོན་སྒོ་ལ། སྤྱོད་ཅིང་རྟོགས་པའི་
དབང་མཆོག་ཐོབ་པར་ཤོག །བོན་ཉིད་དགོས་འདོད་འབྱུང་བའི་རང་བཞིན་ལས།
ལེགས་པ་ཀུན་འབྱུང་ཡི་གེ་རཾ་དུ་བྱུང་། ངོ་མཚར་རྨད་དུ་བྱུང་བའི་སྙིང་པོ་འདི། སྐལ་
ལྡན་མཆེད་ལྕམ་རྣམས་ལ་དབང་བསྐུར་བས། འཕན་ཡུལ་རྒྱས་པ་འབུམ་གྱི་བོན་སྒོ་
ལ། སྤྱོད་ཅིང་རྟོགས་པའི་དབང་མཆོག་ཐོབ་པར་ཤོག །བོན་ཉིད་ལྷུན་གྱིས་གྲུབ་པའི་
རང་བཞིན་ལས། མ་བརྩལ་ལྷུན་གྲུབ་ཡི་གེ་ཛ་རུ་བྱུང་། དོན་གཉིས་མཐའ་རུ་ཕྱིན་
པའི་སྙིང་པོ་འདི། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། མཐོ་ཐོག་
སྤྱིར་རྒྱུག་མཛོད་ཀྱི་བོན་སྒོ་ལ། སྤྱོད་ཅིང་རྟོགས་པའི་དབང་མཆོག་ཐོབ་པར་ཤོག །
ཅེས་བསྐུར་རོ། །
ད་བཞི་པ་ཐུགས་རྗེ་ཕྱག་མཚན་རིགས་རྟགས་ཀྱི་དབང་ལ། བོན་ཉིད་ནུབ་པ་
མེད་པའི་རང་བཞིན་ལས། དུས་གསུམ་མི་ནུབ་བདུད་ལས་རྣམ་པར་རྒྱལ། དུས་
གསུམ་ནུབ་པ་མེད་པའི་རྒྱལ་མཚན་འདིས། སྐལ་ལྡན་མཆེད་ལྕམ་རྣམས་ལ་དབང་
བསྐུར་བས། དབུས་ཕྱོགས་དེ་བཞིན་རིགས་ཀྱི་ཞིང་ཁམས་སུ། ལྷ་སྐུ་ཕྱག་རྒྱ་རྫོགས་
པའི་དབང་ཐོབ་ཤོག །བོན་ཉིད་འགྱུར་བ་མེད་པའི་རང་བཞིན་ལས། ཁམས་གསུམ་
འགྱུར་མེད་སྲ་བརྟན་གཡུང་དྲུང་སྐུ། འགྱུར་བ་མེད་པ་མི་འགྱུར་གཡུང་དྲུང་འདིས།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ཤར་ཕྱོགས་གཡུང་དྲུང་རིགས་
ཀྱི་ཞིང་ཁམས་སུ། ལྷ་སྐུ་ཕྱག་རྒྱ་རྫོགས་པའི་དབང་ཐོབ་ཤོག །བོན་ཉིད་ཐོགས་
པ་མེད་པའི་རང་བཞིན་ལས། དུས་གསུམ་ཐོགས་མེད་དབང་བསྒྱུར་འཁོར་ལོའི་
དབལ། ཐོགས་པ་མེད་པའི་དབང་སྒྱུར་འཁོར་ལོ་འདིས། སྐལ་ལྡན་མཆེད་ལྕམ་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྣམས་ལ་དབང་བསྐུར་བས། བྱང་ཕྱོགས་ལས་ཀྱི་རིགས་ཀྱི་ཞིང་ཁམས་སུ། ལྷ་སྐུ་
ཕྱག་རྒྱ་རྫོགས་པའི་དབང་ཐོབ་ཤོག །བོན་ཉིད་ཆགས་པ་མེད་པའི་རང་བཞིན་ལས།
སྲིད་གསུམ་ཆགས་མེད་མ་ཆགས་པདྨའི་མདངས། ཆགས་པ་མེད་པའི་སྐྱོན་བྲལ་
པདྨ་འདིས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ནུབ་ཕྱོགས་པདྨའི་
རིགས་ཀྱི་ཞིང་ཁམས་སུ། ལྷ་སྐུ་ཕྱག་རྒྱ་རྫོགས་པའི་དབང་ཐོབ་ཤོག །བོན་ཉིད་ཟད་
པ་མེད་པའི་རང་བཞིན་ལས། སྟོང་གསུམ་ཟད་མེད་རིན་ཆེན་གཏེར་གྱི་རྒྱལ། དགོས་
འདོད་འབྱུང་བའི་ཡིད་བཞིན་ནོར་བུ་འདིས། སྐལ་ལྡན་མཆེད་ལྕམ་རྣམས་ལ་དབང་
བསྐུར་བས། ལྷོ་ཕྱོགས་རིན་ཆེན་རིགས་ཀྱི་ཞིང་ཁམས་སུ། ལྷ་སྐུ་ཕྱག་རྒྱ་རྫོགས་པའི་
དབང་ཐོབ་ཤོག །ཅེས་བསྐུར་རོ། །
ད་ལྔ་པ་ལྷ་རྒྱན་ལོངས་སྤྱོད་ཕུན་སུམ་ཚོགས་པའི་དབང་ལ། བོན་ཉིད་ལོངས་སྤྱོད་
རྫོགས་པའི་རང་བཞིན་ལས། ལྷ་ལྔ་གསས་ལྔ་སྐུ་ལྔ་ལྷུན་གྱིས་གྲུབ། རིགས་ལྔ་ལྷུན་
ལ་རྫོགས་པའི་དབུ་རྒྱན་འདིས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས།
ཡེ་ཤེས་ལྔ་ལྡན་ཟིལ་གྱིས་གནོན་པ་ཡི། དུག་ལྔ་ཉོན་མོངས་འཇོམས་པའི་དབང་ཐོབ་
ཤོག །བོན་ཉིད་ལོངས་སྤྱོད་རྫོགས་པའི་རང་བཞིན་ལས། སྒྲ་རྒྱལ་སྙན་ཆ་གསེར་གཡུ་
ལུ་གུ་རྒྱུད། མུ་མེན་མུ་ཏིག་རིན་ཆེན་ཚོམ་བུས་མཛེས། སྐལ་ལྡན་མཆེད་ལྕམ་རྣམས་
ལ་དབང་བསྐུར་བས། སྒྲ་ཚོགས་མ་ལུས་ཟིལ་གྱིས་གནོན་པ་དང༌། སྙན་པ་ཕྱོགས་
བཅུར་ཁྱབ་པའི་དབང་ཐོབ་ཤོག །བོན་ཉིད་ལོངས་སྤྱོད་རྫོགས་པའི་རང་བཞིན་ལས།
གསེར་གཡུ་མན་ཤེལ་གྱི་རུ་ཨར་ཡ་སྤུག ། ནེ་སྤུང་ཏིང་ལེན་རདྨ་ཀེ་ཀེ་རུ། བཻཌཱུརྱ་འོད་
རིན་ཆེན་འཕྲེང་བས་མཛེས། མགུར་ཆུ་དོ་ཤལ་ཡང་ཤམ་སེ་མོ་དོ། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། བདེར་གཤེགས་ཐུགས་འཛབ་གྲངས་འཛིན་ནོར་
བ་སྤང་། མི་བརྗེད་གཟུངས་དང་ལྡན་པའི་དབང་ཐོབ་ཤོག །བོན་ཉིད་ལོངས་སྤྱོད་
196

མདོ་སྡེ། ཀུན་དབྱིངས་སྐུ་ལྔའི་ཆོ་ག
རྫོགས་པའི་རང་བཞིན་ལས། གར་སྟབས་དཔུང་རྒྱན་གསེར་ཤེལ་ཉི་ཟླའི་འོད། རིན་
ཆེན་སྣ་ལྔའི་རྩེ་ཕྲན་རྣམ་པ་ལྔ། སྐལ་ལྡན་མཆེད་ལྕམ་རྣམས་ལ་དབང་བསྐུར་བས།
གཟི་བརྗིད་དཔལ་འབར་ལོངས་སྤྱོད་རྫོགས་པ་དང༌། མཚན་དཔེ་ཡོན་ཏན་རྫོགས་
པའི་དབང་ཐོབ་ཤོག །བོན་ཉིད་ལོངས་སྤྱོད་རྫོགས་པའི་རང་བཞིན་ལས། ཕྱག་
གདུབ་ཞབས་གདུབ་རིན་ཆེན་ཆུན་དཔྱང་འཕྲུལ། བྱུ་རུའི་སོར་གདུབ་མེ་ཏོག་ཚོམ་བུ་
འདིས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། སྣང་སྲིད་འཇིག་རྟེན་
འཁོར་ལོས་བསྒྱུར་བ་དང་། ས་བཅུ་ཟིལ་གྱིས་གནོན་པའི་དབང་ཐོབ་ཤོག །བོན་ཉིད་
ལོངས་སྤྱོད་རྫོགས་པའི་རང་བཞིན་ལས། དར་དཀར་ཅོག་ཞུ་དར་དམར་ཡང་ཤམ་
དང་། ལྗང་སྨྲིག་ཐོག་རལ་ཕྱག་རྒྱ་གསང་བའི་གོས། གཙང་གོས་གཙང་ཐོད་གཙང་
ལྷམ་པདྨའི་གདན། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། བོན་ཉིད་
དབྱིངས་ནས་ལོངས་སྤྱོད་རྫོགས་པ་དང༌། དགོས་འདོད་ཕུན་སུམ་ཚོགས་པའི་དབང་
ཐོབ་ཤོག །ཅེས་བསྐུར་རོ། །
དེ་ནས་དབང་རྟགས་ཀྱི་ཅོདྲན་གདག་སྟེ། བོན་ཉིད་རྟགས་དང་ལྡན་པའི་རང་
ཞིན་ལས། དཀར་ལྗང་དམར་སྔོན་གསེར་མདོག་འོད་དུ་འབར། དབང་རྟགས་མི་
འགྱུར་དར་གྱི་ཅོདྲན་འདི། སྐལ་ལྡན་མཆེད་ལྕམ་རྣམས་ལ་གདགས་པ་ཡིས། སྙན་
པའི་བ་དན་ཕྱོགས་བཅུར་འཕྱར་བ་དང་། དབང་རྣམས་མ་ལུས་ཡོངས་སུ་རྫོགས་
པར་ཤོག །ཅེས་དབང་རྟགས་དར་གྱི་ཅོདྲན་བཏག་ཅིང་དབང་རྣམས་རྫོགས་པར་
བསྐུར་བ་བསྟན་པའོ། །
དེ་ནས་ཡང་སྟོན་པས། ཀུན་དབྱིངས་དཀྱིལ་འཁོར་གྱི་ཚོགས་རྫོགས་པའི་རྟིང་ལ།
ལྷ་ཚོགས་རྣམས་དབྱིངས་སུ་བསྐྱོད་པར་མཛད་དེ། ཕྱག་རྒྱ་འོད་ཟེར་སྤྲོ་བསྡུ་ཞེས་
བྱ་བ་མཐེབ་མཛུབ་གཉིས་སྦྱར་ནས། ཐུགས་ཀར་གཏད་དེ་སྔགས་བརྗོད་པ། ཨོཾ་ན་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མ་མུ་ཡང་ཧ་ལོ་ཕྱོད་ཕྱོད་ས་ལེ་སང་ངེ་ཕྱོད་ཕུར་འདུ་འདུ་སྭཱཧཱ། ཞེས་པས། ཡེ་ཤེས་
སེམས་དཔའ་མཁའ་ལ་གཤེགས་ཤིང་། དམ་ཚིག་སེམས་དཔའ་ཐུགས་ཀར་འདུས་
པར་བསམ་ལ། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། ཀུན་དབྱིངས་སྐུ་ལྔའི་དཀྱིལ་འཁོར་ལྷ་ཚོགས་རྣམས། འགྲོ་བའི་
དོན་དུ་མཁའ་ལ་བསྐུར་བསྟན་ཅིང་། ཀློང་འདིར་རྡུལ་ཚོན་དཀྱིལ་འཁོར་དམ་པ་
རུ། སེམས་ཅན་དོན་ཀུན་མ་ལུས་རྫོགས་པར་མཛད། དེ་དག་ཀུན་ལ་བདག་ཀྱང་
རྗེས་ཡི་རངས། བོན་ཉིད་མི་རྟག་སྟོང་པའི་རང་བཞིན་ལ། བོན་ཅན་མཚན་མ་དེ་
བཞིན་སྟོང་པ་སྟེ། ལྷ་སྐུ་ཕྱག་རྒྱ་ཆེན་པོ་གསལ་བ་རུ། སྐུ་མདོག་ཕྱག་མཚན་གདན་
ཁྲི་བསྟན་པ་ཡང་། འགྲོ་བའི་དོན་གྲུབ་མཁའ་ལ་གཤེགས་སོ་འཚལ། ཡིག་འབྲུ་
འོད་ཟེར་ཐིག་ལེ་བདག་ལ་ཐིམ། གཉིས་སུ་མེད་པའི་དམ་ཚིག་གཅིག་ཏུ་བསྡུ། ཞེས་
དབྱིངས་སུ་བསྐྱོད་པའོ། །
ད་ནི་གདན་དང་གཞལ་ཡས་བསྐྱོད་པར་མཛད་དེ། ཕྱག་རྒྱ་མི་དམིགས་པའི་རྒྱས་
འདེབས་ཞེས་བྱ་བ། གཡས་གཡོན་དུ་བསྒྱུར་ཞིང་། སེ་གོལ་གཏོགས་ནས། འབྱུང་བ་
བཞི་ནམ་མཁའི་ངང་དུ་ཡལ་བར་བསམ་ལ། ཚིགས་སུ་བཅད་དེ་གསུངས་པ། བོན་
ཉིད་སྐྱེ་བ་མེད་པའི་ངང་ཉིད་ལ། བོན་ཅན་འགག་པ་མེད་པའི་རང་བཞིན་ཅན། སྣ་
ཚོགས་མཚན་མའི་གཟུགས་སུ་གྲུབ་པ་ཡང་། དངོས་པོ་མེད་པ་བོན་ཉིད་དབྱིངས་
སུ་བསྐྱོད། སེམས་ཉིད་སྐྱེ་བ་མེད་པའི་ངང་ཉིད་དུ། སེམས་འབྱུང་མཚན་མར་སྐྱེས་
པའི་ཆོ་འཕྲུལ་ལ། སྣ་ཚོགས་མིང་གི་གདགས་བྱར་གྱུར་པ་རྣམས། གདགས་སུ་མེད་
པ་ཉག་གཅིག་སེམས་སུ་བསྡུད། ཀུན་ཁྱབ་ནམ་མཁའ་ཡངས་པའི་དཀྱིལ་འཁོར་
དུ། ཀུན་འབྱུང་མཚན་མ་ས་ཆུ་མེ་རླུང་བཞི། རྡུལ་ཚོན་དཀྱིལ་འཁོར་རིས་སུ་བྲིས་
པ་རྣམས། དངོས་པོ་མེད་པ་ནམ་མཁའི་ངང་དུ་དེངས། བོན་ཉིད་སེམས་ཉིད་ནམ་
198

མདོ་སྡེ། ཀུན་དབྱིངས་སྐུ་ལྔའི་ཆོ་ག
མཁའི་དབྱིངས་ཉིད་གསུམ། ནམ་མཁའ་བོན་སེམས་དབྱེར་མེད་གཅིག་གི་ངང་། སྣ་
ཚོགས་མཚན་མ་ཚིག་གི་གདགས་བྱ་རྣམས། དོན་དུ་ཐིག་ལེ་ཉག་གཅིག་ངང་དུ་ངེས།
ཞེས་པད་ཤུན་གྱི་ལོ་མས་བསྡུས་ཏེ། ནམ་མཁའ་ལ་གཏོར་རོ། །གཞལ་ཡས་དང་
གདན་བསྐྱོད་པ་བསྟན་པའོ། ། །
ད་ནི་གཞི་བརྟན་པའི་བཀྲ་ཤིས་གསོལ་ཏེ། ཕྱག་རྒྱ་གཡུང་དྲུང་རྒྱ་གྲམ་དུ་བཅའ་
ལ་སྔགས་བརྗོད་པ། ཨོཾ་ན་མ་དྲུང་མུ་རདྨ་མུ་ཡེ་ཧ་ར་བརྟན་དུ་ཧྲིན་ཧྲུན། ཅེས་
པས། གཞི་ཡོངས་སུ་བརྟན་པར་བསམ་ལ། ཚིགས་སུ་བཅད་དེ་གསུངས་པ། མ་
བཅོས་སྤྲོས་བྲལ་ངང་ཉིད་གཡོ་བ་མེད། ཐམས་ཅད་ཀུན་དབྱིངས་བཀྲ་ཤིས་ཀུན་
འབྱུང་བ། སྐྱེ་མེད་བོན་སྐུའི་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་
ཤིས་བདེ་ལེགས་ཤོག །བོན་ཉིད་དབྱིངས་ན་མཚན་དཔེ་ལྷུན་ལ་རྫོགས། ཐུགས་རྗེ་
བཞི་ལྡན་བཀྲ་ཤིས་ཀུན་འབྱུང་བ། ལོངས་སྤྱོད་རྫོགས་སྐུའི་བཀྲ་ཤིས་གང་ལགས་
པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །ངང་ལས་མ་གཡོས་མ་བཅོས་
མཉམ་པའི་སྐུ། མཉམ་ཉིད་ངང་ལས་བཀྲ་ཤིས་ཀུན་འབྱུང་བ། ངོ་བོ་ཉིད་སྐུའི་བཀྲ་
ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །ཐབས་དང་
རྫུ་འཕྲུལ་ཐུགས་རྗེ་འབྱུང་བའི་གནས། གང་འདུལ་དེར་སྟོན་བཀྲ་ཤིས་ཀུན་འབྱུང་
བ། ཅིར་ཡང་སྤྲུལ་སྐུའི་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་
བདེ་ལེགས་ཤོག །འཕྲིན་ལས་ཐོགས་མེད་མ་བརྩལ་ལྷུན་གྱིས་གྲུབ། རང་བཞིན་ལྷུན་
གྲུབ་བཀྲ་ཤིས་ཀུན་འབྱུང་བ། མངོན་པར་བྱང་ཆུབ་བཀྲ་ཤིས་གང་ལགས་པ། དེང་
འདིར་སྩལ་ཞིང་བཀྲ་ཤིས་བདེ་ལེགས་ཤོག ། ཡེ་ཤེས་འོད་ཀྱིས་མ་རིག་མུན་པ་སེལ།
ཚད་མེད་འོད་ཀྱི་བཀྲ་ཤིས་ཀུན་འབྱུང་བ། སྐུ་གསུམ་མེ་ལྷའི་བཀྲ་ཤིས་གང་ལགས་པ།
དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །རང་བཞིན་མཁའ་ལ་ཐབས་ཆེན་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རོལ་པའི་སྐུ། ངང་ལས་བཅས་བཅོས་བཀྲ་ཤིས་ཀུན་འབྱུང་བ། མཁའ་འགྱིང་དཀར་
པོའི་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །
ཀུན་སྣང་དང་བའི་འགྲོ་བ་ཡོངས་ལ་ཁྱབ། ཀུན་ནས་གང་བའི་བཀྲ་ཤིས་ཀུན་འབྱུང་
བ། སྣང་བ་འོད་ལྡན་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་
ལེགས་ཤོག །སྟོང་གསུམ་མངའ་བདག་སྲིད་གསུམ་ཁ་ལོ་བསྒྱུར། མཐུ་དབང་སྟོབས་
ཀྱི་བཀྲ་ཤིས་ཀུན་འབྱུང་བ། མགོན་ལྷ་དཀར་པོའི་བཀྲ་ཤིས་གང་ལགས་པ། དེང་
འདིར་སྩལ་ཞིང་བཀྲ་ཤིས་བདེ་ལེགས་ཤོག །ལམ་ལྔ་ས་བཅུའི་ཡོན་ཏན་ལྷུན་ལ་
རྫོགས། རྒྱུན་ཞུགས་འབྲས་ཐོབ་བཀྲ་ཤིས་ཀུན་འབྱུང་བ། ཡེ་གཤེན་སེམས་དཔའི་
བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །འཇིགས་
པའི་སྒོ་གཅོད་ཐར་པའི་ལམ་འབྱེད་པའི། སྐྱེ་བཞི་སྒོ་གཅོད་བཀྲ་ཤིས་ཀུན་འབྱུང་བ།
སྒོ་བ་ལྷ་བརྒྱད་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་
ཤོག །འཇིག་རྟེན་ཞིང་འདིར་བཀྲ་ཤིས་བདེ་ལེགས་སྟེར། ཚེ་གཡང་དཔལ་གྱི་བཀྲ་
ཤིས་ཀུན་འབྱུང་བ། འཇིག་རྟེན་དཔལ་མགོན་བཀྲ་ཤིས་གང་ལགས་པ། དེང་འདིར་
སྩལ་ཞིང་བཀྲ་ཤིས་བདེ་ལེགས་ཤོག །རིན་ཆེན་སྣ་བརྒྱད་ལོངས་སྤྱོད་དཀོར་གྱི་རྫས།
ཕུན་སུམ་ཚོགས་པའི་བཀྲ་ཤིས་ཀུན་འབྱུང་བ། ཡོ་བྱད་རྫས་ཀྱི་བཀྲ་ཤིས་གང་ལགས་
པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །
ཅེས་འབྲུ་དང་མེ་ཏོག་གཏོར་ཞིང་། ཕུན་སུམ་ཚོགས་པས་ཞལ་བསྲོ་བ་དང་བཀྲ་
ཤིས་གསོལ་བས། ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་
པའི་སྒྲ་མང་པོ་གྲག་གོ །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །གཞན་
ཡང་འཇིག་རྟེན་གྱི་ཁམས་སུ་མེ་ཏོག་གི་ཆར་མངོན་སུམ་དུ་བབས་ཏེ། སྣང་བ་ཆེན་
པོས་ཡོངས་སུ་ཁྱབ་ཅིང་། དགེ་ཞིང་བཀྲ་ཤིས་པའི་རྟགས་མང་པོ་བྱུང་ངོ༌། །བདེ་
200

མདོ་སྡེ། ཀུན་དབྱིངས་སྐུ་ལྔའི་ཆོ་ག
བར་གཤེགས་པའི་སྐུ་གདུང་དང་སྐུ་གཟུགས་རྣམས་ཀྱང་། ཞལ་མངོན་སུམ་དུ་ལྷག་
ལྷག་མཐོང་བ་དང༌། གསུང་ལྷང་ལྷང་སྒྲོག་ཅིང་བཞད་པའི་ཞལ་འཛུམ་པ་དང་།
སྐུའི་གནས་རྣམས་ནས་འོད་ཟེར་སྤྲོས་པས། འཇིག་རྟེན་གྱི་ཁམས་གང་བ་དང་།
སྤྱན་ནས་གསལ་བའི་འོད་འཕྲོ་བ་དང༌། སྙན་ནས་སྙན་པའི་སྒྲ་སྒྲོགས་པ་དང་།
ཤངས་ནས་དྲི་ཞིམ་གྱི་སྤྲིན་གཏིབས་པ་དང༌། ཞལ་ནས་ཚངས་པའི་གསུངས་སྒྲོགས་
པ་དང༌། ལྗགས་ལས་བདུད་རྩིའི་ཆར་འབེབས་པ་དང་། སྐུ་ལས་ཨུད་འབར་གྱི་མེ་
ཏོག་འཁྲུངས་པ་དང་། ཐུགས་ཀར་ནོར་བུའི་བྱད་གསལ་བ་དང་། དེ་ལ་སོགས་པའི་
མཚན་དང་དཔེ་བྱད་ཡོངས་སུ་ཚོགས་ཤིང་། རབ་ཏུ་གནས་པར་གྱུར་པ་ལ། སྟེང་
གི་ལྷ་དང་འོག་གི་ཀླུ་དང་། བར་གྱི་མི་དང་། རྒྱལ་བུ་དམ་པ་འོད་མཛེས་ལ་སོགས།
འཁོར་དང་བཅས་པ་རྣམས་ཀྱང་། ཤིན་ཏུ་དང་སྤྲོ་བར་གྱུར་ནས། གསས་ཁང་ཁོ་
མ་རུ་རིང་ལ། ལ་ལས་ནི་བསྐོར་བ་བྱེད་དོ། །ལ་ལས་ནི་ལྷ་ཕྱག་འཚལ་ལོ། ། ལ་ལས་
ནི་མེ་ཏོག་གཏོར་རོ། ། ལ་ལས་ནི་མེ་ཏོག་མཆོད་དོ། ། ལ་ལས་ནི་མེ་ཏོག་ཁུར་རོ། །ལ་
ལས་ནི་མེ་ཏོག་འབུལ་ལོ། ། ལ་ལས་ནི་ཡོན་ཆབ་འབུལ་ལོ། །ལ་ལས་ནི་སྤོས་མེ་འབུལ་
ལོ། །ལ་ལས་ནི་གསས་བཤོས་འབུལ་ལོ། ། ལ་ལས་ནི་ལྷ་སངས་འབུལ་ལོ། ། ལ་ལས་ནི་
ཞལ་ཟས་འབུལ་ལོ། ། ལ་ལས་ནི་རིན་པོ་ཆེའི་རྐང་འགྲོས་འབུལ་ལོ། ། ལ་ལས་ནི་རོལ་
མོ་འབུལ་ལོ། ། ལ་ལས་ནི་མཆོད་བརྗོད་འབུལ་ལོ། །གཞན་ཡང་ཕུན་སུམ་ཚོགས་པའི་
མཆོད་པ་དང་། དགེ་བའི་ལས་ལ་འདུན་པ་དང་མོས་པར་གྱུར་ནས། དགའ་སྟོན་
དང་མཆོད་པ་རྒྱ་ཆེན་པོ་རུ་བྱས་སོ། །
དེའི་ཚེ་སྟོན་པས་ཀྱང་། ཚངས་པ་གཙུག་ཕུད་ལ་བཀའ་སྩལ་པ། ཚངས་པ་གཙུག་
ཕུད་ལ་སོགས་གཤེན་རབ་གཡུང་དྲུང་སེམས་དཔའ་རྣམས། སྤྱིར་ན་གཡུང་དྲུང་
བོན་ལ་རྒྱ་ཆེ་ཞིང་གྲངས་མང་ན་ཡང༌། མཆོག་ཏུ་གྱུར་པ། མངོན་པར་འཕགས་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པ། ཡོངས་ལ་ཁྱབ་པ། ཐམས་ཅད་རྫོགས་པ། ཀུན་ཀ་འདུས་པ། བསམ་མཐའ་
ཡས་པ། ཀུན་དབྱིངས་རྒྱལ་བའི་དཀྱིལ་འཁོར་གྱི་ཆོ་ག་འདི་ནི། ཀུན་ལས་ཁྱད་
པར་དུ་འཕགས་ཏེ། དཔེར་ན་བོན་ཅན་མཚན་མ་སྣ་ཚོགས་ཀྱི་ནང་ནས་བོན་ཉིད་
ཀྱི་དབྱིངས་དང་འདྲ་བའོ། །རྣམ་པར་ཤེས་པའི་ཚོགས་བརྒྱད་ཀྱི་ནང་ནས་སེམས་
ཉིད་དང་འདྲ་བའོ། །འབྱུང་བ་ལྔའི་ནང་ནས་ནམ་མཁའ་དང་འདྲ་བའོ། །རིའི་
ནང་ནས་རི་རབ་རྒྱལ་པོ་དང་འདྲ་བའོ། །ལྡིང་ཀའི་ནང་ནས་རྒྱ་མཚོ་དང་འདྲ་
བའོ། ། རྩི་ཤིང་གི་ནང་ནས་དཔག་བསམ་ལྗོན་པ་དང་འདྲ་བའོ། །ནོར་གྱི་ནང་ནས་
རིན་པོ་ཆེའི་དབྱིག་དང་འདྲ་བའོ། །འདབ་ཆགས་ཀྱི་ནང་ནས་སྤྱི་རྒྱ་བརླབས་ཀྱིས་
གཅོད་པའི་ཁྱུང་དང་འདྲ་བའོ། །གཅན་གཟན་གྱི་ནང་ནས་སྡེར་ཆགས་ཟིལ་གྱིས་
གནོན་པའི་སེང་གེ་དང་འདྲ་བའོ། །རྨིག་ཐོག་གི་ནང་ནས་དཔའ་ལ་བརྟན་པའི་
གླང་པོ་དང་འདྲ་བའོ། །འོད་ཟེར་གྱི་ནང་ནས་འོད་གཞན་ཟིལ་གྱིས་གནོན་པའི་
ཉི་མ་དང་འདྲ་བའོ། ། མིའི་ནང་ནས་འཁོར་ལོ་དབང་བསྒྱུར་དང་འདྲ་བའོ། །མེ་
ཏོག་གི་ནང་ནས་ཨུ་དུམ་ཝ་ར་དང་འདྲ་བའོ། །རྩི་ཏོག་གི་ནང་ནས་མ་བུ་ཏ་ར་
དང་འདྲ་བའོ། །སྨན་གྱི་ནང་ནས་རྣམ་པར་རྒྱལ་བ་དང་འདྲ་བའོ། །དེ་ཡིས་
ཕྱིར་ན་གཡུང་དྲུང་སེམས་དཔའ་རྣམས། འདི་ལ་རབ་ཏུ་སློབས་ཤིག །འདི་ལ་
རབ་ཏུ་ཉོན་ཅིག །འདི་ལ་རབ་ཏུ་རྟོགས་ཤིག །འདི་ལ་རབ་ཏུ་སྤྱོད་ཅིག །གང་
ཞིག་རིགས་ཀྱི་བུ་དང་། རིགས་ཀྱི་བུ་མོ་དང་། མདོ་སྡེ་དམ་པའི་ཆོ་ག་འདི་ཉིད་
ཉམས་སུ་ལེན་པ་ནི། བསྐལ་པར་བསགས་པའི་བག་ཆགས་དང་སྒྲིབ་པ་ཐམས་
ཅད་བྱང་བར་འགྱུར་རོ། །བསོད་ནམས་བསགས་པའི་འབྲས་བུ་ཐམས་ཅད་
སྨིན་པར་འགྱུར་རོ། །བདེ་བར་གཤེགས་པའི་སྐུ་གདུང་དང་། སྐུ་གཟུགས་དང་།
གསུང་རབ་དང༌། དཀྱིལ་འཁོར་ཐམས་ཅད་ཀྱང་རབ་ཏུ་གནས་པར་འགྱུར་རོ། །
202

མདོ་སྡེ། ཀུན་དབྱིངས་སྐུ་ལྔའི་ཆོ་ག་
མངའ་ཐོབ་པར་འགྱུར་རོ། །བྱིན་དང་ལྡན་པར་འགྱུར་རོ། །བཀྲ་ཤིས་པར་འགྱུར་
རོ། །ཕུན་སུམ་ཚོགས་པར་འགྱུར་རོ། །འཇིག་རྟེན་གྱི་ཁམས་ཐམས་ཅད་ཀྱང་།
ཞི་ཞིང་བདེ་བར་འགྱུར་རོ། །དགེ་ཞིང་འཕེལ་བར་འགྱུར་རོ། །དར་ཞིང་རྒྱས་
པར་འགྱུར་རོ། །དེ་ཡིས་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་ཀྱང་།
འདི་ལ་མོས་པར་བྱའོ། །འདུན་པར་བྱའོ། །སྤྱོད་པར་བྱའོ། །མཆོད་པར་བྱའོ། །
བཀུར་སྟིར་བྱའོ། །རིམ་གྲོར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །དེས་ནི་
སྟོང་གསུམ་འཁོར་ལོ་བསྒྱུར་བྱེད་དབང་དང་ལྡན་ཞིང་། རིག་པ་ཆེན་པོའི་ས་ཐོབ་ནས།
འགྲོ་བའི་དོན་རྒྱ་ལག་ཕྱེད་པར་འགྱུར་རོ། །དེའི་ཕྱིར་ན་ཚངས་པ་གཙུག་ཕུད་འདི་ལ་
དམ་པར་ཟུངས་ཤིག །ཅེས་བཀའ་སྩལ་ནས། ཚངས་པ་གཙུག་ཕུད་ལ་བསྟན་པའི་
གཉེར་དུ་གཏད་དོ། ། །
དེའི་ཚེ་དེའི་དུས་ན། རྒྱལ་བུ་དམ་པ་འོད་མཛེས་ཀྱིས། སྟོན་པ་ལ་ལྷའི་མེ་ཏོག་
མནྡ་ར་བ་ཁལ་སྟོང་ཕུལ་ནས་གསོལ་པ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ།
འགྲོ་བ་སེམས་ཅན་འདྲེན་པའི་སྟོན་པ་ལགས། བདག་ནི་དག་པའི་ཞིང་ཁམས་འདི་
རུ། སྟོན་པའི་སྒྲོན་མ་ཉིད་ཀྱི་བསྟན་པ་ལ་གནས་ཤིང༌། དགེ་བའི་སྟོབས་ཀྱིས་གསས་
ཁང་འདི་ལྟ་བུ་བཞེངས་སུ་གསོལ་བ། སྔོན་གྱི་ལས་དང་སྨོན་ལམ་ཅི་ལྟ་བུ་གཅིག་གིས་
གྲུབ་པ་ལགས། རྣམ་པ་ཐམས་ཅད་མཁྱེན་པས་བཤད་དུ་གསོལ། ཞེས་ཞུས་སོ། །དེ་
ལ་སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ། དེ་ནི་འདི་ལྟ་སྟེ། སྔོན་མི་
མཇེད་འཇིག་རྟེན་ཕར་འདས་པའི་བྱང་ཤར་ན། གཟི་བརྗིད་ཆེན་པོ་མཉམ་ལྡན་གྱི་
སྟོན་པ་གཟི་བརྗིད་དཔལ་གྱི་འོད་ཟེར་གྱིས་འཚོ་སྐྱོང་སྟེ། དེའི་
སྟོང་གསུམ་བྱ་བར། 
གནས་མཆོག་འཛམ་གླིང་བཀོད་པའི་གླིང་ཞེས་བྱ་བའི་ལྷོ་ཕྱོགས་སུ། ཡབ་རྒྱལ་པོ་ཁྲི་
འོད་ལམ་པ་དང་། ཡུམ་བཙུན་མོ་ཅི་ལོ་གསལ་དིང་མ་བྱ་བ་གཉིས་ལ། སྲས་རྒྱལ་བུ་
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དབང་ལྡན་དང་། དབང་སྐྱོང་བྱ་བ་གཉིས་ཡོད་དེ། འཁོར་དང་ལོངས་སྤྱོད་དང་།
ཡོ་བྱད་ཕུན་སུམ་ཚོགས་པ་རུ་མངའོ། །རྒྱལ་བུ་གཉིས་ནི་གཅིག་བས་གཅིག་ལེགས་
པ། གཅིག་བས་གཅིག་དྲང་བ། གཅིག་བས་གཅིག་མཁས་པ། ཐབས་དང་ལྡན་པ།
ཤེས་རབ་ཆེ་བ། རིག་པ་གསལ་བ། བློ་ཕུན་སུམ་ཚོགས་པ་གཉིས་མངའ་སྟེ། གཉིས་
ཀ་དགེ་བ་ལ་བློ་མོས་ནས་ཡིད་གཞུང་སྟེ། འཁོར་བའི་ཁྱིམ་ཐབས་སྤངས་ནས། རབ་
ཏུ་བྱུང་བར་ཐག་བཅད་དོ། །དེ་ལ་ཡབ་ཡུམ་དང་བློན་འཁོར་རྣམས་ཀྱིས། རྒྱལ་རྒྱུད་
འཛིན་པའི་བཙུན་མོ་ཞིག་རྨེད་ནས། རྒྱལ་བུ་གཅེན་པོ་དང་སྲིད་སྦྲེལ་བ་ལ། རྒྱལ་
བུ་གཅེན་པོས་སྨྲས་པ། གསོན་དང་ཡབ་ཡུམ་སྲས་དང་བློན་འཁོར་རྣམས། བདག་
ནི་ད་ལན་མི་ལུས་ཐོབ་པ་ལ། འཁོར་བའི་ལས་སྤྱོད་ཁྱིམ་ལ་ཆགས་པ་མེད། ཆགས་
པ་ཡོད་ཀྱང་འདི་བདེན་ཡུད་ཙམ་ལ། སྡུག་བསྔལ་འདམ་ལ་འབོག་པའི་དོ་གལ་
མེད། ཐར་མེད་བཙོན་རར་བསྡམས་པའི་ཉེས་གལ་མེད། དེ་ཕྱིར་འཁོར་བའི་ཁྱིམ་
ཐབས་སྤོང་བར་རིགས། ལར་ཡང་འཇིག་རྟེན་འཁོར་བའི་བུ་ཁྱིམ་ལ། ཤིན་ཏུ་གཅེས་
པ་གཅུང་པོ་ཡིན་པར་རིགས། གཅུང་པོས་རྒྱལ་སྲིད་ཟུངས་ལ་དགེ་བར་སྤྱོད། རྒྱལ་
འཁོར་ཡོ་བྱད་གཅུང་པོས་སྤྱོད་པར་གྱིས། བདག་ནི་གཡུང་དྲུང་བོན་གྱི་སྒོ་རུ་འཇུག །
འདུལ་ཁྲིམས་ཆ་འཛིན་དགེ་བའི་དེད་དཔོན་བྱ། ནམ་ཞིག་རྒྱལ་འཁོར་མངའ་རིས་
ཀུན་ལ་ཕན། ཡབ་ཡུམ་གཉིས་ཀྱི་བཀའ་བཅག་གཉན་ལགས་ཏེ། དགེ་བའི་ལས་
སྤྱོད་ཡིན་པས་བཟོད་ལགས་མཆིས། ཞེས་གསུངས་ནས་བློ་ཐག་བཅད་དོ། །
དེ་ལ་རྒྱལ་བུ་གཅུང་པོས་སྨྲས་པ། གསོན་དང་ཡབ་ཡུམ་རྒྱལ་བུ་བློན་འཁོར་རྣམས།
གཅེན་པོས་རྒྱལ་ས་འཛིན་པ་རྒྱལ་པོའི་ཁྲིམས། གཅུང་པོས་བཟུང་བ་རྒྱལ་པོའི་ལུགས་
ན་མེད། གལ་ཏེ་བཟུང་ན་རྒྱལ་པོའི་ཁྲིམས་ལ་འགལ། ཁྲིམས་འགལ་བྱ་བ་རང་རེས་
ཅི་ལ་བྱེད། འཁོར་བའི་ལས་སྤྱོད་དོར་བ་བདག་ཀྱང་འདོད། སྡུག་བསྔལ་ལས་ལ་
204

མདོ་སྡེ། ཀུན་དབྱིངས་སྐུ་ལྔའི་ཆོ་ག
ཐམས་ཅད་སྐྲག་ལས་ཆེ། རྒྱལ་པོའི་ཁྲིམས་ཀྱིས་གང་བསྐོས་མ་གཏོགས་པ། དབང་
ཆེན་སོ་སོར་བརྩོད་པས་ག་ལ་འབྱུང་། རྒྱལ་བུ་གཅེན་པོས་རྒྱལ་རྒྱུད་འཛིན་པར་
མཛོད། གཡུང་དྲུང་བོན་གྱི་སྒོ་རུ་བདག་འཇུག་ཅིང་། འདུལ་ཁྲིམས་སྡོམ་པ་བདག་
གིས་བསྲུང་བར་བྱའོ། །ཞེས་ཟེར་ནས། དེ་ལ་ཡབ་ཡུམ་དང་། བློན་འཁོར་རྣམས་
ཀྱིས་ཀྱང་། ཅི་ལྟར་དུ་བསྐོར་ཀྱང་། རྒྱལ་བུ་གཉིས་སོ་སོར་ཉན་དུ་མ་འདོད་པ་ལ།
བློན་པོ་ཤེས་རིག་དང་ལྡན་པ་གཅིག་གིས་སྨྲས་པ། འོ་སྐོལ་རྒྱལ་ས་དམ་པ་འདི་དག་
ན། སྔོན་ཆད་བཀའ་ཁྲིམས་གཞན་ཀྱང་སྤྲོ་བ་སྐྱེས། ད་ལྟའི་དུས་འདིར་བཀའ་ཁྲིམས་
འཆལ་བསླད་བྱེད། རྒྱལ་ས་མི་འཛིན་རྒྱལ་རྒྱུད་ཆད་འདྲེ་ཡིན། ཡབ་ཡུམ་བཀའ་
བཅག་སྡིག་པའི་འགྲམ་རྡོ་ཡིན། བློན་པོ་བློ་རྡུག་བསྟན་པ་དམའ་འདྲེ་ཡིན། རྒྱལ་བུ་
ཆིག་བློས་རང་བློ་ཉེས་འདྲེ་ཡིན། རྒྱལ་རྒྱུད་ཆད་ན་སེམས་ཅན་འཆོལ་བོར་འགྲོ། རྒྱལ་
ཁྲིམས་འཆལ་ན་ཞིང་ཁམས་མི་བདེ་འཁྲུག །དགེ་བའི་རྩ་བ་དེ་ལས་གྱུར་ལགས་
སམ། དེས་ན་རྒྱལ་བུ་ཆིག་བློ་མ་བྱེད་ལ། བློན་པོ་ང་ཡི་བློ་འདི་གསན་པར་ཞུ། གལ་
མེད་ནན་འོག་ཞུ་བ་ངས་མི་འབུལ། མཆེད་གཉིས་སྔོན་ནས་ལས་འཕྲོ་གང་ཡོད་
ཀྱིས། ཐབས་དང་རྟེན་འབྲེལ་གཅིག་ལ་བརྟག་པར་འཐད། ཐབས་དང་རྟེན་འབྲེལ་
སྨོན་ལམ་མ་མཐུན་ན། ལས་སྤྱོད་ཅི་ལྟར་བྱས་ཀྱང་སྔོན་དབང་གཙོ། ཞེས་ཟེར་ནས།
རྒྱལ་བུ་གཉིས་བློན་པོའི་གྲོས་ལ་བསྡུས་ཏེ། ནགས་ཚལ་གྱི་གསེབ་ཏུ་རྟེན་འབྲེལ་ལ་
བྱོན་པས། ཤིང་ཏ་ལའི་རྩ་བ་གཅིག་ཏུ། རྒྱལ་བློན་རྣམས་ཚོགས་ནས་ཡོད་པ་ལ།
སྤྲེའུའི་ཚོགས་མང་པོ་འདུས་ནས་བྱུང་སྟེ། སྤྲེའུ་གཅིག་གིས་ལུས་ལ་ཤིང་ལོ་སེར་པོའི་
ཕྱར་བུ་གཅིག་གོན། དབུ་ལ་མེ་ཏོག་གི་རྒྱ་ཞུ་གཅིག་མནབས། ཕྱག་ན་རྩི་ཁ་ན་པ་དྲའི་
ཧོས་རུ་གཅིག་བཟུངས་ནས། རྒྱལ་བུ་གཅེན་པོ་ལ་མེ་ཏོག་ནེ་ར་ཞིག་ཕུལ་ཏེ། ཙོག་
པུར་འདུག་ནས་ཚུལ་བསྲུང་བའི་ཚུལ་བྱེད་དོ། །སྤྲེའུ་མོ་གཅིག་གིས་ཤིང་ལོ་ལྗང་གུའི་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རལ་ག་གཅིག་གོན། མགོ་ལ་མེ་ཏོག་གི་ལྡེམ་ཕྲུ་ཞིག་བཙུགས་ནས། ལག་ན་འཕེན་
ཆེན་གྱི་མེ་ཏོག་མདྷ་ར་བ་མང་པོ་ཐོགས་ནས། རྒྱལ་བུ་གཅུང་པོ་ལ། གཏོར་ནས་གད་
ཡལ་ཡལ་བྱེད་ཅིང་མཛའ་མཐུན་སྡེབ་པའི་ཚུལ་བྱེད་དོ། ། དེ་ལྟར་དུ་རྒྱལ་བུ་གཉིས་
ལ། སོ་སོ་རུ་རྟེན་འབྲེལ་ལ་འགྲིག་པས། རྒྱལ་བུ་གཅེན་པོ་ནི་རབ་ཏུ་བྱུང་ནས། དྲང་
སྲོང་འདུལ་བ་བཟང་སྐྱོང་ཞེས་བྱ་བར་གྲགས་ཏེ། རི་བོ་ཤ་ན་ལའི་རྩ་བར་ནགས་ཚལ་
གྱི་དགོན་པ་འཛིན་ནས་བོན་གྱི་འཁོར་ལོ་བསྐོར་རོ། །གཅུང་པོ་ནི་ལྷ་བཟའ་རིན་ཆེན་
སྒྲོན་མ་ཞེས་བྱ་བ་ཁབ་ཏུ་བཞེས་ནས་རྒྱལ་རྒྱུད་འཛིན་ཏོ། །དེ་ནས་རྒྱལ་བུ་གཉིས་
ཀྱིས་བསོད་ནམས་བསགས་པའི་དགེ་བ་ལས། གསས་ཁང་ཁ་རག་དགུ་ཁྱུད་ཅེས་
བྱ་བ་བཞེངས་སུ་གསོལ་ནས། སྟོན་པའི་སྒྲོན་མ་གཟི་བརྗིད་དཔལ་འབར་འོད་ཟེར་
ཅན་སྤྱན་དྲངས་ནས། མངའ་གསོལ་དང་རབ་གནས་ཞུས་ནས། རྒྱལ་བུ་གཅེན་པོས་
སྨོན་ལམ་བཏབ་པ། བདག་ནི་ལས་དཀར་པོ་དགེ་བ་ལ་འདུན་ཅིང༌། འདུལ་ཁྲིམས་
རྣམ་པར་དག་པ་བསྲུང་སྟེ། དགེ་བའི་རྩ་བ་འདི་ལྟ་བུ་བགྱིས་པས། ནམ་ཞིག་སྒྲིབ་
བྱང་ཚོགས་གཉིས་རྫོགས་ནས། ཐར་པ་རིན་པོ་ཆེའི་རྒྱུན་གྱི་ལམ་ལ་ཞུགས་ཏེ། སྟོང་
གསུམ་མི་མཇེད་པའི་འཇིག་རྟེན། གདུལ་དཀའ་འདུལ་བའི་སྟོན་པ་གཅིག་ཏུ་སྐྱེ་བར་
གྱུར་ཅིག ། དེ་ནས་ཀྱང་བདག་དོན་ལྷུན་གྱིས་གྲུབ་གཞན་དོན་མཐའ་རུ་ཕྱིན་ནས།
བོན་ཉིད་ཀྱི་དབྱིངས་སུ་མྱ་ངན་ལས་འདའ་བར་གྱུར་ཅིག །ཅེས་སྨོན་ལམ་བཏབ་བོ། །
དེའི་དུས་གཅུང་པོས། བདག་ནི་གཅེན་པོ་ཁྱེད་སྟོང་གསུམ་འདུལ་བའི་དུས་སུ།
བདག་ཀྱང་འཁོར་ལོ་བསྒྱུར་བའི་རྒྱལ་པོ་གཅིག་ཏུ་གྱུར་ནས། བསྟན་པའི་ཆགས་
ཕེབས་སྔ་བའི་ཡོན་བདག་གཅིག་ཏུ་གྱུར་ནས། དགེ་བའི་སྟོབས་ནི་ཤིན་ཏུ་ཡང་
རླབས་ཆེ་བར་སྤྱོད་པར་གྱུར་ཅིག །དེ་ནས་ཀྱང་གཅེན་པོ་ཉིད་ཀྱི་ཐུགས་རྗེས། ཚོགས་
དང་བསོད་ནམས་གོང་འཕེལ་དུ་སོང་ནས། ནམ་ཞིག་སངས་རྒྱས་ཀྱི་འབྲས་བུ་ཐོབ་
206

མདོ་སྡེ། ཀུན་དབྱིངས་སྐུ་ལྔའི་ཆོ་ག
པར་གྱུར་ཅིག །ཅེས་སྨོན་ལམ་སོ་སོར་བཏབ་བོ། ། དེ་ལ་ཡབ་ཡུམ་གཉིས་ཀྱིས་སྨོན་
ལམ་བཏབ་སྟེ། བདག་ཅག་གཉིས་ཀྱང་དེའི་དུས་སུ། གཅེན་པོ་ཁྱེད་ཀྱི་ཡབ་དང་
ཡུམ་དུ་གྱུར་ནས། ཞལ་མཐོང་བ་དང་གསུང་ཐོས་པ་ལ་བརྟེན་ནས། སངས་རྒྱས་ཏེ་
ཕྱིར་མི་ལྡོག་པའི་འབྲས་བུ་ཐོབ་པར་གྱུར་ཅིག །ཅེས་སྨོན་ལམ་སོ་སོ་ས་རུ་གདབ་བོ།
རྒྱལ་བུ་འོད་མཛེས། དེ་ནི་སྔོན་གྱི་སྨོན་ལམ་གྱི་མཐའ་བཙན་ནས། རྒྱལ་བུ་གཅེན་
པོ་དེ་ནི་ད་ལྟའི་སྟོན་པ་བདག་ཉིད་དོ། །སྔོན་གྱི་རྒྱལ་བུ་གཅུང་པོ་ནི། ད་ལྟའི་རྒྱལ་
བུ་འོད་མཛེས་ཉིད་དོ། །སྔོན་གྱི་ཡབ་ཡུམ་གཉིས་ནི། བདག་གི་ཡབ་རྒྱལ་བོན་ཐོད་
དཀར་དང་། ཡུམ་ཡོ་ཕྱི་རྒྱལ་བཞད་མ་ཉིད་དོ། ། དེ་ཡང་བདག་གི་བསྟན་པའི་ཆགས་
ཕེབས་སྔ་བར་གྱུར་པ་ནི། རྒྱལ་བུ་ཁྱོད་ཉིད་དོ། །འཁོར་རྣམས་སྔོན་གྱི་རྒྱུ་འབྲས་དེ་
ལྟར་ཡིན། ཞེས་གསུང་སྟེ། རྒྱལ་བུ་འཁོར་དང་བཅས་པ་རྣམས་ཀྱང་། ལས་རྒྱུ་འབྲས་
ལ་ཤིན་ཏུ་ཡིད་ཆེས་པར་གྱུར་ནས། དགེ་བའི་ལས་ལ་ཐང་བཅད་པར་སྤྱོད་དོ། །སྟོན་
པ་འཁོར་དང་བཅས་པ་རྣམས་ཀྱང་། རྒྱལ་བུ་འོད་མཛེས་ཀྱི་འགྲོ་དོན་མཐར་ཕྱིན་ནས།
སླར་འོལ་མོ་གླིང་ཆེན་གྱི་རྒྱལ་ས་བར་པོ་སོ་བརྒྱད་དུ་གཤེགས་སོ། །འདུས་པ་རིན་པོ་
ཆེའི་རྒྱུད་དྲི་མ་མེད་པ་གཟི་བརྗིད་རབ་དུ་འབར་བའི་མདོ་ལས། ཀུན་དབྱིངས་སྐུ་
ལྔའི་དཀྱིལ་འཁོར་གྱི་དོན་བསྟན་པའི་ལེའུ་སྟེ་བཅུ་གཅིག་པའོ། །སརྦ་མངྒ་ལམ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག 
208

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་དགེ་བསྙེན་
གྱི་ཐེག་པ་གཏན་ལ་ཕབ་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ཏྲ་ཁྲི་མང་ཧ་རམ་གསལ། གང་ཟག་མི་
ཡི་སྐད་དུ་ན། སྟོན་པས་ཐེག་པ་ལྔ་པ་དགེ་བསྙེན་གྱི་བོན་གཏན་ལ་ཕབ་པའི་མདོ།
རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ། སྟོན་པ་
གཤེན་རབ་མི་བོ་བྱ་བ་དེ། ལྷོ་འཛམ་བུའི་གླིང་གི་དམིགས། སོག་ཁ་བོན་གྱི་འབྱུང་
གནས། གནས་མཆོག་དམ་པ་འོལ་མོ་གླིང་ཆེན་གྱི་ཤར་ཕྱོགས་གཡུང་དྲུང་བཀོད་པའི་
གླིང་ཆེན། འོད་ཀྱི་ལྷ་རི་སྤོ་མཐོན་གྱི་རྩ་བར། རྒྱལ་པོའི་ཁབ་དགའ་བ་ཅན་ཞེས་བྱ་
བར་བྱོན་ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསས་བུ་རྨ་ལོ་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གསས་བུ་གཡུ་ལོ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དྲུང་སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཏོ་
རྒྱལ་ཁྲི་ཤེས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། འོད་མ་རིང་སྲེལ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་ལམ་གསལ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། གཡུང་དྲུང་ལེགས་སྤྱོད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། དགའ་བ་དོན་ལྡན་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྟོབས་
ཀྱི་འཁོར་ལོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ལེགས་པར་འབྱུང་གནས་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལེགས་པའི་བློ་གྲོས་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རྣམ་དག་དོན་ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། ཤེས་རབ་འོད་ལྡན་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷའི་བུ་
ཚེ་དང་ལྡན་པ་ལྷ་སྲས་གཞོན་ནུ་དང་ཐབས་ཅིག་ཏུ་བཞུགས་སོ། །ལྷའི་བུ་ལྷ་སྲས་
ནོར་འཛིན་དང་ཐབས་ཅིག་ཏུ་བཞུགས་སོ། །ལྷའི་བུ་ལེགས་ལྡན་དང་ཐབས་ཅིག་ཏུ་
བཞུགས་སོ། །ལྷའི་བུ་དོན་ཡོད་སྣང་བ་དང་ཐབས་ཅིག་ཏུ་བཞུགས་སོ། །ལྷའི་བུ་བློ་
གྲོས་རབ་དགའ་དང་ཐབས་ཅིག་ཏུ་བཞུགས་སོ། །གཞན་ཡང་ལྷའི་དབང་པོ་རྒྱ་བྱིན་
དང་ཐབས་ཅིག་ཏུ་བཞུགས་སོ། །ལྷའི་བུ་དབང་པོ་ཆེན་པོ་ཚངས་པ་དང་ཐབས་ཅིག་
210

མདོ་སྡེ། དགེ་བསྙེན་ཐེག་པའི་མདོ། ༼ག༽
ཏུ་བཞུགས་སོ། །ལྷ་ཆེན་མ་ཧཱ་དེ་བ་དང་ཐབས་ཅིག་ཏུ་བཞུགས་སོ། །ལྷ་ཆེན་ཚོགས་
ཀྱི་བདག་པོ་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་མིན་གྱི་རྒྱལ་པོ་ཐགས་
བཟང་རིངས་སྐྱེས་དང་ཐབས་ཅིག་ཏུ་བཞུགས་སོ། །ལྷ་མིན་གྱི་རྒྱལ་པོ་གོ་ཆ་འཛིན་
པ་དང་ཐབས་ཅིག་ཏུ་བཞུགས་སོ། ། ལྷ་མིན་གྱི་རྒྱལ་པོ་དབང་པོ་རབ་གནོན་དང་
ཐབས་ཅིག་ཏུ་བཞུགས་སོ། །ལྷ་མིན་གྱི་རྒྱལ་པོ་མགུལ་འཕྲེང་དང་ཐབས་ཅིག་ཏུ་
བཞུགས་སོ། ། ལྷ་མིན་གྱི་དབང་པོ་གྷ་དྷ་སླག་ཆེན་དང་ཐབས་ཅིག་ཏུ་བཞུགས་སོ། །
གཞན་ཡང་ཀླུ་ཡི་རྒྱལ་པོ་དགའ་བོ་དང་ཐབས་ཅིག་ཏུ་བཞུགས་སོ། །ཀླུ་ཡི་རྒྱལ་པོ་
འཇོག་པོ་དང་ཐབས་ཅིག་ཏུ་བཞུགས་སོ། །ཀླུ་ཡི་རྒྱལ་པོ་མ་དྲོས་དང་ཐབས་ཅིག་ཏུ་
བཞུགས་སོ། ། ཀླུ་ཡི་རྒྱལ་པོ་མཐའ་ཡས་དང་ཐབས་ཅིག་ཏུ་བཞུགས་སོ། ། ཀླུ་ཡི་རྒྱལ་
པོ་འོད་འཕྲོ་དང་ཐབས་ཅིག་ཏུ་བཞུགས་སོ། །ཀླུ་ཡི་རྒྱལ་པོ་གཟི་ཆེན་དང་ཐབས་ཅིག་
ཏུ་བཞུགས་སོ། །གཞན་ཡང་གནོད་སྦྱིན་གྱི་རྒྱལ་པོ་རྣམ་ཐོས་སྲས་དང་ཐབས་ཅིག་ཏུ་
བཞུགས་སོ། །གནོད་སྦྱིན་གྱི་རྒྱལ་པོ་ནོར་བུ་འཛིན་དང་ཐབས་ཅིག་ཏུ་བཞུགས་སོ། །
གནོད་སྦྱིན་གྱི་རྒྱལ་པོ་ཆུ་དབང་འཛིན་དང་ཐབས་ཅིག་ཏུ་བཞུགས་སོ། །གཞན་ཡང་
མི་ཡི་རྒྱལ་པོ་འཁོར་ལོ་དབང་སྒྱུར་དང་ཐབས་ཅིག་ཏུ་བཞུགས་སོ། །མི་ཡི་དབང་པོ་
འདོད་པ་དགུ་འགྱུར་དང་ཐབས་ཅིག་ཏུ་བཞུགས་སོ། །མི་ཡི་དབང་པོ་སྨྲ་མི་ལེགས་
ལྡན་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་དང་ཀླུ་དང་མི་དང་། ལྷ་མ་
ཡིན་དང་། ནམ་མཁའ་ལྡིང་དང་། དྲི་ཟ་དང་བཅས་པའི་འཇིག་རྟེན་ཀུན་དང་
ཐབས་ཅིག་ཏུ་བཞུགས་སོ། །
དེ་ནས་དེའི་ཚེ་འཁོར་དུ་གཏོགས་པ་རྣམས་ཀྱིས། སྟོན་པ་ལ་བླ་ན་མེད་པའི་མཆོད་
པ་ཡོངས་སུ་གཏང་བའི་ནམ་མཁའི་སྤྲིན་ཞེས་བྱ་བ་བཤམས་ནས། སྟོན་པ་ལ་ཕུལ་
ཏེ། དེ་ཡང་སྔོན་དུ་ལྷ་ཡི་ཁྱེའུ་དང་བུ་མོ་བཅུ་དྲུག་གིས་སྣ་དྲངས་ནས། ལ་ལ་ཞིག་ནི་
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལྷའི་དར་འཕྱར་རོ། ། ལ་ལ་ཞིག་ནི་ལྷ་ཡི་དུང་འབུད་དོ། ། ལ་ལ་ཞིག་ནི་ལྷ་ཡི་རྔ་བརྡུང་
ངོ༌། ། ལ་ལ་ཞིག་ནི་ལྷ་ཡི་གཤང་དཀྲོལ་ལོ། ། ལ་ལ་ཞིག་ནི་ལྷ་ཡི་གླིང་བུ་འབུད་དོ། །ལ་
ལ་ཞིག་ནི་ལྷ་ཡི་པི་ཝང་དཀྲོལ་ལོ། ། ལ་ལ་ཞིག་ནི་ལྷ་ཡི་ཏམ་བུ་ར་འབུད་དོ། །ལ་ལ་
ཞིག་ནི་ལྷ་ཡི་ཅིང་ཆེན་དཀྲོལ་ལོ། །ལ་ལ་ཞིག་ནི་ལྷ་ཡི་སེང་ཆེན་བསྒྲིལ་ལོ། །ལ་ལ་
ཞིག་ནི་ལྷ་ཡི་ཅག་པར་རྡེབ་བོ། ། ལ་ལ་ཞིག་ནི་ལྷ་ཡི་སྒོང་བསྒྱུར་རོ། ། ལ་ལ་ཞིག་ནི་ལྷ་
ཡི་ཤིང་རྟའི་འཁོར་ལོ་བསྒྱུར་རོ། ། ལ་ལ་ཞིག་ནི་ལྷ་ཡི་མར་མེ་འབུལ་ལོ། ། ལ་ལ་ཞིག་
ནི་ལྷ་ཡི་སྤོས་མེ་འབུལ་ལོ། །ལ་ལ་ཞིག་ནི་ལྷ་ཡི་ཚན་ཆབ་འབུལ་ལོ། ། ལ་ལ་ཞིག་ནི་
ལྷ་ཡི་སྐུ་ཁྲུས་གསོལ་ལོ། ། ལ་ལ་ཞིག་ནི་ལྷ་ཡི་ཞལ་ཟས་འབུལ་ལོ། ། ལ་ལ་ཞིག་ནི་ལྷ་
ཡི་མེ་ཏོག་འབུལ་ལོ། །དེའི་ཚེ་ནམ་མཁའ་ལ་གསལ་བའི་འོད་མང་པོ་ཤར་རོ། །བར་
སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་པའི་མེ་ཏོག་མང་པོ་སྐྱེས་
སོ། །འཇིག་རྟེན་གྱི་ཁམས་ཀྱང་གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་
འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་
རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །དེ་ལ་
སེམས་ཅན་ལྟ་བ་ཅན་རྣམས་ནི་ཤིན་ཏུ་ཡང་སྤྲོ་བ་སྐྱེས་སོ། ། ལྟ་བ་དམན་པ་ཐམས་
ཅད་ནི་རབ་ཏུའང་འཇིགས་ཤིང་སྐྲག་གོ །དེ་ནས་སྟོན་པ་ཉིད་ཀྱང་། རིན་པོ་ཆེའི་ཁྲི་
ལ། ཉི་ཟླ་རིས་ཀྱི་གུར་ནི་ཕུབ། གཞའ་ཚོན་རིས་ཀྱི་གདན་ནི་བཏིང་། ཟ་འོག་རིས་ཀྱི་
ཡོལ་བ་ནི་བྲེས་ནས། སྐུ་མཚན་དང་དཔེ་བྱད་དང་ལྡན་པ། ལྟ་བས་ཆོག་མི་ཤེས་པ།
སྐྱེས་བུ་ཆེན་པོ་མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་
ཅུ་རྩ་གཅིག་དང༌། ཆེ་བའི་ཡོན་ཏན་བརྒྱ་བཞི་བཅུ་དང་། ངེས་པའི་ཐོ་ཡིག་བཞི་
བཅུ་རྩ་ལྔ་དང་། མཁྱེན་པའི་ཡེ་ཤེས་དྲུག་ཅུ་རྩ་གཅིག་དང་། ཏིང་ངེ་འཛིན་གྱི་ཡན་
ལག་བརྒྱད་ཅུ་གྱ་ལྔ་དང་། འོད་ཟེར་གྱི་སྤྲོ་བསྡུས་འཇིག་རྟེན་གྱི་ཁམས་གང་བ་དང་
212

མདོ་སྡེ། ། དགེ་བསྙེན་ཐེག་པའི་མདོ།
ལྡན་ཏེ། དབུ་ལ་རིན་པོ་ཆེའི་སྲོག་ཞུ་ནི་གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ནི་
བསྣམས་ནས། སྐུ་འགྱིང་བག་དང་། ཞལ་འཛུམ་བག་དང་བཅས་ནས་བཞུགས་སོ། །
དེ་ལ་འཁོར་རྣམས་ཀྱི་ནང་ནས། གཡུང་དྲུང་སེམས་དཔའ་ཤིན་ཏུ་རིག་པ་དང་
ལྡན་པ། ཚངས་པ་གཙུག་ཕུད་ཅེས་བྱ་བ་གདན་ལ་ལངས་ཏེ། ལྷ་ཡི་མེ་ཏོག་མན་དྷ་
ར་བ་ཕུལ་ནས། སྟོན་པ་ལ་གསོལ་པ། སྟོན་པའི་སྒྲོན་མ་འགྲོ་བའི་དཔལ་དང་མགོན།
སྐུ་ཡི་གཟི་བརྗིད་བདུད་བཞི་ཟིལ་གྱིས་གནོན། གསུང་གི་ཚངས་དབྱངས་འཁོར་བའི་
མྱ་ངན་སངས། ཐུགས་ཀྱི་དགོངས་པས་མ་རིག་མུན་པ་སེལ། ལེགས་པའི་ཡོན་ཏན་
དཔག་བསམ་ལྗོན་པའི་ཚུལ། གྲུབ་པའི་འཕྲིན་ལས་གང་ལ་གང་འདུལ་སྟོན། གཤེན་
རབ་བླ་མའི་སྐུ་ལ་ཕྱག་འཚལ་བསྟོད། ཉིད་ཀྱི་ཐུགས་ཉིད་དག་པའི་རྒྱ་མཚོ་ལས།
མན་ངག་བཅུད་ཕྱུང་བདུད་རྩིའི་ཆར་རྒྱུན་གྱིས། འགྲོ་དྲུག་སེམས་ཅན་ཐ་བ་རབ་
བརླན་ནས། བྱང་ཆུབ་སེམས་ཀྱི་མྱུ་གུ་སྐྱེས་ནས་ཀྱང་། ཡང་དག་ཐར་པའི་འབྲས་བུ་
སྨིན་མཛད་གསོལ། ཞེས་ཞུས་སོ། །
༧ དེ་ལ་སྟོན་པས་བཀའ་སྩལ་པ། ཉོན་ཅིག་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་ཚངས་པ་གཙུག་ཕུད་ལ་སོགས་འདུས་པའི་འཁོར་རྣམས་ཐམས་
ཅད། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་བོན་བཤད་
པར་བྱ་ཡིས། གཡུང་དྲུང་སེམས་དཔའ་རྣམས་འདི་ལ་རབ་ཏུ་ཉོན་ཅིག །འདི་ལ་
རབ་ཏུ་མི་ཉན་ན། གཡུང་དྲུང་སེམས་དཔའ་རྣམས་ཀྱང་འཁྲུལ་ལོ། །གཡུང་དྲུང་
སེམས་དཔའ་རྣམས་ཀྱང་གོལ་ལོ། །གཡུང་དྲུང་སེམས་དཔའ་རྣམས་ཀྱང་འཁོར་བ་
ལ་ཕྱིར་ལྡོག་གོ །དེ་བཞིན་དུ་ཅི་ཡང་མེད་པ་སྐྱེ་མཆེད་ཀྱི་ལྷ་རྣམས་ཀྱིས་ཀྱང༌།
གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་རབ་ཏུ་མི་ཉན་ན། ཅི་ཡང་མེད་པ་སྐྱེ་མཆེད་ཀྱི་ལྷ་རྣམས་ཀྱང་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །ནམ་མཁའ་མཐའ་ཡས་
སྐྱེ་མཆེད་ཀྱི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་
དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། ནམ་མཁའ་མཐའ་
ཡས་སྐྱེ་མཆེད་ཀྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་
ལྡོག་གོ །རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་ཀྱིས་ཀྱང་། གཡུང་དྲུང་གི་བོན་
རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་
ཉན་ན། རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་
ནས་ཀྱང་འཁོར་བ་ལ་ཕྱིར་ལྡོག་གོ །ཡོད་མིན་མེད་མིན་སྐྱེ་མཆེད་ཀྱི་ལྷ་རྣམས་ཀྱིས་
ཀྱང་། གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་རབ་
ཏུ་ཉོན་ཅིག །འདི་ལ་མི་ཉན་ན། ཡོད་མིན་མེད་མིན་སྐྱེ་མཆེད་ཀྱི་ལྷ་རྣམས་ཀྱང་
འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །དེ་བཞིན་དུ་འོག་མིན་
གནམ་གྱི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་
དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། འོག་མིན་གནམ་གྱི་ལྷ་
རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ ། གྱ་ནོམ་སྣང་
བའི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་
པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། གྱ་ནོམ་སྣང་བའི་ལྷ་རྣམས་
ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །ཤིན་ཏུ་མཐོང་བའི་
ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་
དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། ཤིན་ཏུ་མཐོང་བའི་ལྷ་རྣམས་ཀྱང་
འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ ། མི་གདུང་བའི་ལྷ་རྣམས་
ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་
214

དགེ་བསྙེན་ཐེག་པའི་མདོ།
མདོ་སྡེ།
ལ་རབ་ཏུ་ཉོན་ཅིག །འདི་ལ་མི་ཉན་ན། མི་གདུང་བའི་ལྷ་རྣམས་ཀྱང་འཁྲུལ་ལོ་
གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །མི་ཆེ་བའི་ལྷ་རྣམས་ཀྱིས་ཀྱང་།
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། མི་ཆེ་བའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་
ཀྱང་འཁོར་བ་ལ་ཕྱིར་ལྡོག་གོ །གནས་གཙང་མའི་ལྷ་རྣམས་ཀྱིས་ཀྱང་། གཡུང་དྲུང་
གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །
འདི་ལ་མི་ཉན་ན། གནས་གཙང་མའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་
ཀྱང་འཁོར་བ་ལ་ཕྱིར་ལྡོག་གོ །དེ་བཞིན་དུ་འབྲས་བུ་ཆེ་བའི་ལྷ་རྣམས་ཀྱིས་ཀྱང་།
གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་
ཅིག །འདི་ལ་མི་ཉན་ན། འབྲས་བུ་ཆེ་བའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་
ནས་ཀྱང་འཁོར་བ་ལ་ཕྱིར་ལྡོག་གོ །བསོད་ནམས་ཆེ་བའི་ལྷ་རྣམས་ཀྱིས་ཀྱང་།
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། བསོད་ནམས་སྐྱེ་བའི་ལྷ་རྣམས་ཀྱང་འཁྲུལ་ལོ་གོལ་
ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །སྤྲིན་མེད་འོད་ཀྱི་ལྷ་རྣམས་ཀྱིས་ཀྱང་།
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། སྤྲིན་མེད་འོད་ཀྱི་ལྷ་རྣམས་ཀྱང་འཁྲུལ་ལོ་གོལ་ལོ། །
གོལ་ནས་ཀྱང་འཁོར་བ་ལ་ཕྱིར་ལྡོག་གོ །བསམ་གཏན་བཞི་པའི་ལྷ་རྣམས་ཀྱིས་ཀྱང་།
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། བསམ་གཏན་བཞི་པའི་ལྷ་རྣམས་ཀྱང་འཁྲུལ་ལོ་གོལ་
ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །དེ་བཞིན་དུ་ཚད་མེད་དགེ་བའི་ལྷ་
རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། ཚད་མེད་དགེ་བའི་ལྷ་རྣམས་ཀྱང་
འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །དགེ་རྒྱས་ཀྱི་ལྷ་རྣམས་
ཀྱིས་ཀྱང་། གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་
རབ་ཏུ་ཉོན་ཅིག །འདི་ལ་མི་ཉན་ན། དགེ་རྒྱས་ཀྱི་ལྷ་རྣམས་ཀྱང་འཁྲུལ་ལོ་གོལ་ལོ། །
གོལ་ནས་ཀྱང་འཁོར་བ་ལ་ཕྱིར་ལྡོག་གོ །དགེ་ཆུང་གི་ལྷ་རྣམས་ཀྱིས་ཀྱང་གཡུང་དྲུང་
གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །
འདི་ལ་མི་ཉན་ན། དགེ་ཆུང་གི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་
འཁོར་བ་ལ་ཕྱིར་ལྡོག་གོ །ཆུང་དགེའི་ལྷ་རྣམས་ཀྱིས་ཀྱང་གཡུང་དྲུང་གི་བོན་རིན་པོ་
ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་
ན། ཆུང་དགེའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་
ལྡོག་གོ ། དེ་བཞིན་དུ་ཚད་མེད་འོད་ཀྱི་ལྷ་རྣམས་ཀྱིས་ཀྱང་གཡུང་དྲུང་གི་བོན་རིན་
པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་
ཉན་ན། ཚད་མེད་འོད་ཀྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་
བ་ལ་ཕྱིར་ལྡོག་གོ །འོད་ཆེན་གྱི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ་རྒྱུ་
འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། འོད་
ཆེན་གྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །
འོད་ཆུང་གི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་
དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། འོད་ཆུང་གི་ལྷ་རྣམས་
ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །བསམ་གཏན་
གཉིས་པའི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་
དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། བསམ་གཏན་གཉིས་
216

མདོ་སྡེ། དགེ་བསྙེན་ཐེག་པའི་མདོ། །
པའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །དེ་
བཞིན་དུ་ཚངས་པ་འབུམ་ཁྲིའི་ལྷ་རྣམས་ཀྱིས་ཀྱང་གཡུང་དྲུང་གི་བོན་རིན་པོ་ཆེ། རྒྱུ་
འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན།
ཚངས་པ་འབུམ་ཁྲིའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་
ཕྱིར་ལྡོག་གོ །ཚངས་པ་ཀུན་འཁོར་གྱི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་
པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་
ན། ཚངས་པ་ཀུན་འཁོར་གྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་
བ་ལ་ཕྱིར་ལྡོག་གོ །ཚངས་པ་མདུན་ན་འདོན་གྱི་ལྷ་རྣམས་ཀྱིས་ཀྱང་གཡུང་དྲུང་གི་
བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་
ལ་མི་ཉན་ན། ཚངས་པ་མདུན་ན་འདོན་གྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་
ནས་ཀྱང་འཁོར་བ་ལ་ཕྱིར་ལྡོག་གོ ། དེ་བཞིན་དུ་འཐབ་བྲལ་གྱི་ལྷ་རྣམས་ཀྱིས་ཀྱང་
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། འཐབ་བྲལ་གྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་
ནས་ཀྱང་འཁོར་བ་ལ་ཕྱིར་ལྡོག་གོ །གཞན་འཕྲུལ་དབང་བྱེད་ཀྱི་ལྷ་རྣམས་ཀྱིས་ཀྱང་།
གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། གཞན་འཕྲུལ་དབང་བྱེད་ཀྱི་ལྷ་རྣམས་ཀྱང་འཁྲུལ་ལོ་
གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །འཕྲུལ་དགའི་ལྷ་རྣམས་ཀྱིས་ཀྱང་
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉོན་ཅིག །འདི་ལ་མི་ཉན་ན། འཕྲུལ་དགའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་
ནས་ཀྱང་འཁོར་བ་ལ་ཕྱིར་ལྡོག་གོ །མཚེ་མའི་ལྷ་རྣམས་ཀྱིས་ཀྱང་གཡུང་དྲུང་གི་བོན་
རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཉན་ན། མཚེ་མའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་
ལྡོག་གོ །དགའ་ལྡན་གྱི་ལྷ་རྣམས་ཀྱིས་ཀྱང་གཡུང་དྲུང་གི་བོན་རིན་པོ་ཆེ། རྒྱུ་འབྲས་
གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། དགའ་ལྡན་
གྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །སུམ་
ཅུ་རྩ་གསུམ་གྱི་ལྷ་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ་རྒྱུ་འབྲས་གཏན་
ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། སུམ་ཅུ་རྩ་གསུམ་
གྱི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །རྒྱལ་
ཆེན་རིགས་བཞིའི་ལྷ་རྣམས་ཀྱིས་ཀྱང་གཡུང་དྲུང་གི་བོན་རིན་པོ་ཆེ། རྒྱུ་འབྲས་
གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། རྒྱལ་ཆེན་
རིགས་བཞིའི་ལྷ་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་
གོ །དེ་བཞིན་དུ་ལྷ་མ་ཡིན་གྱི་སྡེ་རིགས་རྣམས་ཀྱིས་ཀྱང་། གཡུང་དྲུང་གི་བོན་རིན་
པོ་ཆེ་རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་
ན། ལྷ་མ་ཡིན་གྱི་སྡེ་རིགས་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་
ལ་ཕྱིར་ལྡོག་གོ །མི་ཡི་སྡེ་རིགས་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་ཆེ། རྒྱུ་
འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། མི་ཡི་
སྡེ་རིགས་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་ལྡོག་གོ །ཀླུ་
དང་བྱོལ་སོང་གི་སྡེ་རིགས་རྣམས་ཀྱིས་ཀྱང༌། གཡུང་དྲུང་གི་བོན་རིན་པོ་ཆེ། རྒྱུ་
འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན། ཀླུ་
དང་བྱོལ་སོང་གི་སྡེ་རིགས་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་
ལ་ཕྱིར་ལྡོག་གོ །ཡི་དྭགས་ཀྱི་སྡེ་རིགས་རྣམས་ཀྱིས་ཀྱང་། གཡུང་དྲུང་གི་བོན་རིན་པོ་
ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན།
218

མདོ་སྡེ། དགེ་བསྙེན་ཐེག་པའི་མདོ།
ཡི་དྭགས་ཀྱི་སྡེ་རིགས་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་
ཕྱིར་ལྡོག་གོ །དམྱལ་བའི་སྡེ་རིགས་རྣམས་ཀྱིས་ཀྱང་གཡུང་དྲུང་གི་བོན་རིན་པོ་ཆེ།
རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་ཉོན་ཅིག །འདི་ལ་མི་ཉན་ན།
དམྱལ་བའི་སྡེ་རིགས་རྣམས་ཀྱང་འཁྲུལ་ལོ་གོལ་ལོ། །གོལ་ནས་ཀྱང་འཁོར་བ་ལ་ཕྱིར་
ལྡོག་གོ །དེའི་ཕྱིར་ན་ལྷ་དང་ཀླུ་དང་མི་དང་ལྷ་མ་ཡིན་དང་། ནམ་མཁའ་ལྡིང་དང་།
མིའམ་ཅི་དང་། ལྟོ་འཕྱེ་ཆེན་པོ་དང༌། དྲི་ཟར་བཅས་པའི་འཇིག་རྟེན་ཀུན་ཀྱང་
གཡུང་དྲུང་གི་བོན་རིན་པོ་ཆེ། རྒྱུ་འབྲས་གཏན་ལ་དབབ་པའི་དོན་འདི་ལ་རབ་ཏུ་
ཉན་པར་བྱའོ། །ཤིན་ཏུའང་ཉན་པར་བྱའོ། །དེ་ནས་འཁྲུལ་པ་དང་ལེ་ལོ་མི་མངའ་
ཞིང་། འཁོར་བ་ལ་ཕྱིར་མི་ལྡོག་པའི་འབྲས་བུ་ཐོབ་པར་འགྱུར་རོ། །ཞེས་བཀའ་སྩལ་
ཏོ། །
དེ་ནས་ཡང་ཚངས་པ་གཙུག་ཕུད་ཀྱིས་གསོལ་པ། སྟོན་པ་ལགས། སེམས་ཅན་
རྣམས་འཁོར་བ་ལ་ཕྱིར་མི་ལྡོག་ཅིང་། འཁྲུལ་པ་དང་གོལ་བ་མི་མངའ་ཞིང་གཡུང་
དྲུང་གི་བོན་རིན་པོ་ཆེ་རྒྱུ་འབྲས་བདེན་པའི་དོན་གཏན་ལ་དབབ་པའི་དོན་ལ་སྤྱོད་
ན་བོན་ཐམས་ཅད་ཀྱི་རྒྱུ་དང་འབྲས་བུ་ནི། ཅི་ལྟ་བུ་ཞིག་ལ་བསླབ་ཅིང་སྤྱོད་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་ཚངས་པ་གཙུག་ཕུད་དེ་ནི་འདི་ལྟ་སྟེ། བོན་ཐམས་ཅད་ཀྱི་རྒྱུ་དང་
འབྲས་བུ་ནི། དཔེར་ན་ཞིང་ས་བཟང་པོ་ལ་སོ་ནམ་བྱེད་པ་ལྟར་དུ། མཐུན་པའི་རྒྱུ་
རྣམས་བསྟེན་ཞིང་། མི་མཐུན་པའི་རྒྱུ་རྣམས་དོར་བའོ། །གསོལ་པ་སྟོན་པ་ལགས།
ཀུན་གཞི་བྱང་ཆུབ་ཀྱི་སེམས་ལ། མཐུན་པའི་རྒྱུ་དང་མི་མཐུན་པའི་རྒྱུ་གཉིས་སུ་
འབྱུང་བ་ཅིའི་ཕྱིར་ལགས། ཡང་ན་མཐུན་པའི་རྒྱུ་ནི་ཀུན་གཞི་ཡིན་ལགས་སམ། མི་
མཐུན་པའི་རྒྱུ་ནི་གཞན་ནས་འབྱུང་བ་ཞིག་ལགས་སམ། ཡང་ན་གཉིས་ཀའི་རྒྱུ་ཀུན་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཞི་ལས་འབྱུང་བ་ཞིག་ལགས་སམ།
དེ་ལ་སྟོན་པས་བཀའ་སྩལ་པ། རིགས་ཀྱི་བུ་དེ་ནི་འདི་ལྟ་སྟེ། ཀུན་གཞི་བྱང་ཆུབ་
ཀྱི་སེམས་ནི། ནམ་མཁའ་དང་འདྲ་སྟེ་སྟོང་ལ་ཡོངས་སུ་རྒྱ་མ་ཆད་པའོ། །བར་སྣང་
དང་འདྲ་སྟེ་སྣང་ལ་ཡོངས་སུ་དངོས་པོ་མ་གྲུབ་པའོ། །ས་གཞི་དང་འདྲ་སྟེ་ཡེ་ནས་
ཐེག་སྟོབས་ཆེ་བའོ། ། རྩི་ཤིང་དང་འདྲ་སྟེ་ཅིར་ཡང་སྣང་བའོ། །རི་བོ་དང་འདྲ་སྟེ་
ཡེ་ནས་འཕོ་འགྱུར་མེད་པའོ། །རྒྱ་མཚོ་དང་འདྲ་སྟེ་ཡེ་ནས་ཁ་གཏིང་འགྱུར་ལྡོག་
མེད་པའོ། ། ཆུ་བོ་དང་འདྲ་སྟེ་ཡེ་ནས་རྒྱུན་ཆད་མེད་པའོ། །ཚངས་པ་གཙུག་ཕུད་དེ་
ཅིའི་ཕྱིར་ན། དཔེར་ན་ནམ་མཁའི་ཀློང་དུ་འབྱུང་བ་མེ་ཆུ་ས་རླུང་བཞི་རང་བཞིན་
དུ་འབྱུང་ཞིང་། རང་བཞིན་གྱི་གནས་པ་ལས། ནམ་མཁའི་དབྱིངས་ལ་ཆགས་པ་
མེད་ཅིང་། འགྱུར་བ་མེད་པར་ཡེ་ནས་གནས་པའོ། ། དེ་བཞིན་དུ་བར་སྣང་གི་ཀློང་
ན་སྤྲིན་དང་། ཁུ་རླངས་གཞའ་ཚོན་རྣམས་ཀྱང་རང་བཞིན་དུ་འབྱུང་ཞིང་། རང་
བཞིན་དུ་གནས་པ་ལས། བར་སྣང་མཁའ་ལ་ཆགས་པ་མེད་ཅིང་། ཞེན་པ་མེད་
པར་ཡེ་ནས་གནས་སོ། །དེ་བཞིན་དུ་ས་གཞིའི་ཀློང་ན། རི་བོ་དང་བྲག་རི་དང་རྒྱ་
མཚོ་དང་ཆུ་བོ་དང་ཆུ་ཕྲན་དང༌། རྩི་ཤིང་ནགས་ཚལ་ཐམས་ཅད་རང་བཞིན་དུ་
འབྱུང་ཞིང་རང་བཞིན་དུ་གནས་པ་ལས། ས་གཞིའི་ཀློང་དུ་མ་ཤོང་བ་དང་དོགས་པ་
མེད་པར་ཡེ་ནས་སྲིད་པར་གནས་པའོ། ། དེ་བཞིན་དུ་ཀུན་གཞི་བྱང་ཆུབ་ཀྱི་སེམས་
ཡེ་ནས་མྱ་ངན་ལས་འདས་པའི་བོན་རིག་པའི་ཡེ་ཤེས་མཐུན་པའི་རྒྱུ་དང༌། འཁོར་
བའི་བོན་མ་རིག་པའི་ཉོན་མོངས་པ། མི་མཐུན་པའི་རྒྱུ་གཉིས་ཀ་ཀུན་གཞི་ལས་བྱུང་
བས། ཀུན་འབྱུང་གི་མཚན་མ་དམིགས་གཏད་དུ་འཆའ་བ་དང་། ཀུན་འབྱུང་གི་
དངོས་པོ་དམིགས་སུ་མེད་པ་གཉིས་ཀ། རང་བཞིན་དུ་འབྱུང་ཞིང་རང་བཞིན་དུ་
གནས་པ་ལས། སེམས་ཉིད་ཀྱི་ངང་དུ་བཀག་པ་དང་བསྒྲུབ་པ་མེད་ཅིང་། ཡེ་ནས་
220

མདོ་སྡེ། དགེ་བསྙེན་ཐེག་པའི་མདོ།
ལྷུན་གྱིས་གྲུབ་སྟེ་གནས་པའོ། །ཚངས་པ་གཙུག་ཕུད་དེའི་ཕྱིར་ན། ཀུན་གཞི་བྱང་
ཆུབ་ཀྱི་སེམས་ནི། ཡེ་མ་བྱུང་མ་སྐྱེས་སྐྱེ་བ་མེད་པ་གདོད་ནས་དག་པ་ནམ་མཁའི་
ངང་ཚུལ་ཅན་དུ་རྟོགས་ཤིང་རྟོགས་ན། བྱང་ཆུབ་ཀྱི་སེམས་ལ་མཐུན་པའི་རྒྱུ་དང་
མི་མཐུན་པའི་རྒྱུ་གཉིས་ལ། གཉིས་སུ་མེད་ཅིང་གཉིས་སུ་བྱར་མེད་དོ། །སོ་སོར་མ་
ཡིན་ཐ་མི་དད་པའོ། །ཚངས་པ་གཙུག་ཕུད་དེ་མ་ཡིན་པར། ཀུན་གཞི་བྱང་ཆུབ་ཀྱི་
སེམས་ནི། རྟག་པ་དང་ཆད་པ་དང་། ཡོད་པ་དང་མེད་པ་དང་། སྣང་བ་དང་སྟོང་
པ་དང་། སྐྱེ་བ་དང་འགག་པའི་མཐའ་ཡོངས་སུ་མ་སྤོང་བས། བྱང་ཆུབ་ཀྱི་སེམས་ལ་
མཐུན་པའི་རྒྱུ་དང་མི་མཐུན་པའི་རྒྱུ་གཉིས་ཀ་ལ། གཉིས་སུ་ཡོད་ཅིང་གཉིས་སུ་བྱར་
ཡོད་དེ་སོ་སོ་སྟེ་ཐ་དད་པའོ། །གསོལ་པ་སྟོན་པ་ལགས། ཀུན་གཞིའི་ཀློང་དུ་བྱང་
ཆུབ་ཀྱི་སེམས་ལ་མི་མཐུན་པའི་རྒྱུ། མ་རིག་པའི་ཉོན་མོངས་པ་ཞེས་བྱ་བ་དེ། རྒྱུ་ཅི་
ལས་བྱུང་ནས་མ་རིག་པ་དང་། རྐྱེན་གང་གིས་བསླང་ནས་མ་རིག་པ་ལགས། མཐུན་
པའི་རྒྱུ་རིག་པའི་ཡེ་ཤེས་བྱ་བ་དེ། རྒྱུ་ཅི་ལས་བྱུང་བའི་རིག་པ་དང༌། རྐྱེན་གང་གིས་
བསླངས་ནས་རིག་པ་ལགས། སྟོན་པས་བཀའ་སྩལ་པ། རིགས་ཀྱི་བུ་དེ་ནི་འདི་ལྟ་
སྟེ། ཀུན་གཞི་བྱང་ཆུབ་ཀྱི་སེམས་ནི། ཡེ་ནས་སྐྱེ་འགག་མེད་པར་གནས་པས་དོན་
མ་རྟོགས་པའི་དུས་སུ། རང་མཚན་གྱི་དངོས་པོ་ཐམས་ཅད། ངོ་བོར་གྲུབ་སྟེ། རྒྱུ་
ཡང་མ་རིག་པ་ལ། རྐྱེན་ཡང་མ་རིག་པའོ། །དེའི་ཕྱིར་ན་དངོས་པོ་དང་མཚན་མར་
འཛིན་པ་ཐམས་ཅད་ནི། འཁོར་བ་ལས་གྲུབ་པའོ། །ཀུན་གཞི་བྱང་ཆུབ་ཀྱི་སེམས་
ནི། ཡེ་ནས་སྐྱེ་འགག་མེད་པར་རྟོགས་པའི་དུས་ན། རང་མཚན་གྱི་དངོས་པོ་ཐམས་
ཅད་དངོས་པོ་དང་མཚན་མ་གང་དུ་ཡང་མ་གྲུབ་སྟེ། རྒྱུ་ཡང་རིག་པ་ལ་རྐྱེན་ཡང་
རིག་པའོ། །དོན་དུ་བྱང་ཆུབ་ཀྱི་སེམས་ལ་རྒྱུ་རྐྱེན་དུ་མ་གྲུབ་སྟེ། ཐ་སྙད་ཀྱི་ཚིག་ལས་
སེམས་ཀྱི་ངོ་བོ་ནི་རྒྱུ་ལ་རང་བཞིན་ནི་རྐྱེན་ནོ། །དེ་གཉིས་སུ་རིག་ཅིང་གང་དུ་ཡང་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མ་འདྲེས་པར་སོ་སོར་སྣང་བ་ནི། མཚན་མ་ཞེས་བྱའོ། །དེ་གཉིས་སུ་ཡོད་པ་དང་།
གཉིས་སུ་མེད་པའི་དོན་སོ་སོར་དབྱེ་བ་ནི་མཚན་ཉིད་ཅེས་བྱའོ། །
གསོལ་པ་སྟོན་པ་ལགས། ཀུན་གཞི་བྱང་ཆུབ་ཀྱི་སེམས་ངོ་བོ་གཅིག་ལ། ཚིག་
དང་མིང་གིས་མཚན་མར་བཏགས་པའི། མ་རིག་པ་ཞེས་བྱ་བ་ལ་རྣམ་གྲངས་དུ་
མཆིས། རིག་པའི་ཡེ་ཤེས་ལ་རྣམ་གྲངས་དུ་མཆིས། སྟོན་པས་བཀའ་སྩལ་པ། ཚངས་
པ་གཙུག་ཕུད་དེ་ནི་འདི་ལྟ་སྟེ། མ་རིག་པ་ལ་རྣམ་གྲངས་ལྔ་སྟེ། ཀུན་གཞི་སྐྱེ་བ་མེད་
པའི་ཀློང་ན། བྱང་ཆུབ་སེམས་ཀྱི་རྒྱུ་གནས་པ་ལ། ཀུན་འབྱུང་འགག་པ་མེད་པའི་
མཚན་མ། བློ་རྣམ་པར་རྟོག་པ་འགྱུ་བྱེད་ཀྱི་དྲན་པས། མ་རིག་པའི་ཉོན་མོངས་པ་ལྔ་
བསླང་སྟེ། ཞེ་སྡང་དང་། འདོད་ཆགས་དང་། གཏི་མུག་དང༌། ཕྲག་དོག་དང་། ང་
རྒྱལ་དང་ལྔའོ། །རིག་པའི་ཡེ་ཤེས་ལ་རྣམ་གྲངས་ལྔ་སྟེ། ཀུན་གཞིའི་ཀློང་ནས། ཀུན་
འབྱུང་གི་མཚན་མ་རང་བཞིན་གྱིས་གྲོལ་བ་ལས། རིག་པའི་ཡེ་ཤེས་ལྔ་ཤར་ཏེ། སྟོང་
པ་ཉིད་ཀྱི་ཡེ་ཤེས་བྱམས་པ་དང་། མེ་ལོང་ལྟ་བུའི་ཡེ་ཤེས་གསལ་བ་དང་། སོ་སོར་
རྟོགས་པའི་ཡེ་ཤེས་སྦྱིན་པ་དང་། མཉམ་པ་ཉིད་ཀྱི་ཡེ་ཤེས་ཞི་བ་དང་། བྱ་བ་གྲུབ་
པའི་ཡེ་ཤེས་ཡངས་པ་དང་ལྔའོ། ། རྩ་བའི་རྣམ་གྲངས་དེ་དག་ལ། སོ་སོ་རུ་གྱེས་པ་སྟེ་
མ་རིག་པ་ལས་ཉོན་མོངས་པ་བརྒྱད་ཁྲི་བཞི་སྟོང་དུ་གྱེས་སོ། །རིག་པའི་ཡེ་ཤེས་ལས་
ཡེ་ཤེས་བརྒྱད་ཁྲི་བཞི་སྟོང་དུ་ཤར་རོ། །ཚངས་པ་གཙུག་ཕུད་དེའི་ཕྱིར་ན། སེམས་
ཅན་ཉོན་མོངས་པ་རྣམས་འཁོར་བ་ལ་ཕྱིར་ལྡོག་ཅིང་། འཁྲུལ་པའི་བློ་ལ་བརྟག་ཅིང་
དཔྱད་པས། ངན་སོང་གསུམ་གྱི་གནས་སུ་ལྟུང་ཞིང༌། སྡུག་བསྔལ་བརྒྱད་ཁྲི་བཞི་
སྟོང་ཉམས་སུ་མྱོང་བ་སྟེ། ཤིན་ཏུ་མི་བདེ་བ་དང་སྡུག་བསྔལ་བར་འགྱུར་རོ། །ཀུན་
ནས་ཉོན་མོངས་པར་འགྱུར་རོ། །རྣམ་པར་བྱང་བ་ཡེ་ཤེས་ཀྱི་ཕུང་པོ་ཡོངས་སུ་
དགག་པར་འགྱུར་རོ། །
222

མདོ་སྡེ། དགེ་བསྙེན་ཐེག་པའི་མདོ།
གསོལ་པ་སྟོན་པ་ལགས། སེམས་ཅན་འཁོར་བ་ལ་གནས་པ་རྣམས། ཀུན་ནས་
ཉོན་མོངས་པའི་ཕུང་པོ་ལས་གྲོལ་ནས། རྣམ་པར་བྱང་བ་ཡེ་ཤེས་ཀྱི་ཕུང་པོ་ཐོབ་
པར་བགྱིད་ན། སེམས་ཅན་རྣམས་ཅི་ལྟ་བུ་ཞིག་ལ་འཇུག་ཅིང་སྤྱོད་པ་ལགས། སྟོན་
པས་བཀའ་སྩལ་བ། རིགས་ཀྱི་བུ་ཚེ་དང་ལྡན་པ། ཚངས་པ་གཙུག་ཕུད་སེམས་
ཅན་འཁོར་བ་ལ་གནས་པ་རྣམས། ཀུན་ནས་ཉོན་མོངས་པའི་ཕུང་པོ་ལས་གྲོལ་
ནས། རྣམ་པར་བྱང་བ་ཡེ་ཤེས་ཀྱི་ཕུང་པོ་དེ་ཐོབ་པར་འདོད་ན། སེམས་ཅན་རྣམས་
སྡིག་པ་མི་དགེ་བའི་ལས་སྤང་ཞིང་། དགེ་བའི་ལས་ལ་འཇུག་ན་གཡུང་དྲུང་གི་བོན་
ལ་སྤྱོད་པར་བྱའོ། དེ་གང་ཞེ་ན། སྡིག་པ་མི་དགེ་བའི་ལས་ནི་རྣམ་པ་བཅུ་སྟེ། སྲོག་
གཅོད་པ་དང་། མ་བྱིན་པ་བླང་བ་དང་། མི་ཚངས་པ་སྤྱོད་པ་དང་། ངག་འཁྱལ་པ་
དང༌། ཚིག་རྩུབ་མོ་དང་། རྫུན་དང་ཕྲ་མ་དབྱེན་བཅུགས་དང་། ངན་སེམས་དང༌།
གདུག་སེམས་དང་། ཆགས་སེམས་དང༌། དགེ་བ་ལ་ལོག་པར་ལྟ་བ་དང་བཅུ་སྟེ།
དེ་ཡང་སེམས་ཅན་རྣམས། ཞེ་སྡང་གི་དབང་དུ་གྱུར་པས། སྲོག་གཅོད་པ་བགྱིད་
པ་སྤང་བར་འཚལ་ལོ། །གཞན་ཡང་ཞེ་སྡང་དབང་གིས་སྲོག་གཅོད་པ་ལ་བསྐུལ་
མ་བགྱིད་པ་སྤང་བར་འཚལ་ལོ། །གཞན་གྱི་ཞེ་སྡང་དབང་གིས་སྲོག་གཅོད་པ་ལ་
རྗེས་སུ་ཡི་རངས་འབུལ་བ་བགྱིད་པ་སྤང་བར་འཚལ་ལོ། །གཞན་ཡང་སེམས་
ཅན་རྣམས་ཞེ་སྡང་དབང་གིས་མ་བྱིན་པར་ལེན་པར་བགྱིད་པ་སྤང་བར་འཚལ་
ལོ། །གཞན་ཡང་ཞེ་སྡང་དབང་གིས་མ་བྱིན་པར་ལེན་པ་ལ་བསྐུལ་བར་བགྱིད་པ་
སྤང་བར་འཚལ་ལོ། །གཞན་གྱི་ཞེ་སྡང་དབང་གིས་མ་བྱིན་པ་ལེན་པ་དེ་དག་ལ་
རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་
ཅན་རྣམས་ཞེ་སྡང་དབང་གིས་མི་ཚངས་པར་སྤྱོད་པར་བགྱིད་པ་སྤང་བར་འཚལ་
ལོ། །གཞན་ཡང་ཞེ་སྡང་དབང་གིས་མི་ཚངས་པ་སྤྱོད་པ་ལ་བསྐུལ་མ་བྱེད་པ་སྤང་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བར་འཚལ་ལོ། །གཞན་གྱི་ཞེ་སྡང་དབང་གིས་མི་ཚངས་པ་སྤྱོད་པ་ལ་རྗེས་སུ་ཡི་
རངས་འབུལ་བར་བགྱིད་པ་སྤང་བར་འཚལ་ལོ། གཞན་ཡང་སེམས་ཅན་རྣམས་ཞེ་
སྡང་དབང་གིས་ངག་འཁྱལ་བར་སྨྲ་བར་བགྱིད་པ་སྤང་བར་འཚལ་ལོ། །གཞན་ཡང་
ཞེ་སྡང་དབང་གིས་ངག་འཁྱལ་བར་སྨྲ་བ་ལ་བསྐུལ་མ་བགྱིད་པ་སྤང་བར་འཚལ་
ལོ། །གཞན་གྱི་ཞེ་སྡང་དབང་གིས་ངག་འཁྱལ་བར་སྨྲ་བ་བགྱིད་པ་དེ་དག་ལ་རྗེས་སུ་
ཡི་རང་འབུལ་བར་བགྱིད་པ་སྤང་བར་འཚལ་ལོ། གཞན་ཡང་སེམས་ཅན་རྣམས་ཞེ་
སྡང་དབང་གིས་ཚིག་རྩུབ་མོར་སྨྲ་བར་བགྱིད་པ་སྤང་བར་འཚལ་ལོ། །གཞན་ཡང་
ཞེ་སྡང་དབང་གིས་ཚིག་རྩུབ་མོར་སྨྲ་བ་ལ་བསྐུལ་མ་བགྱིད་པ་སྤང་བར་འཚལ་ལོ། །
གཞན་གྱི་ཞེ་སྡང་དབང་གིས་ཚིག་རྩུབ་མོར་སྨྲ་བ་དེ་དག་ལ་རྗེས་སུ་ཡི་རངས་འབུལ་
བར་བགྱིད་པ་སྤང་བར་འཚལ་ལོ། གཞན་ཡང་སེམས་ཅན་རྣམས་ཞེ་སྡང་དབང་
གིས་རྫུན་དང་ཕྲ་མ་དབྱེན་བཅུགས་བགྱིད་པ་སྤང་བར་འཚལ་ལོ། །གཞན་ཡང་ཞེ་
སྡང་དབང་གིས་རྫུན་དང་ཕྲ་མ་དབྱེན་བཅུགས་པ་ལ་བསྐུལ་མ་བགྱིད་པ་སྤང་བར་
འཚལ་ལོ། །གཞན་གྱི་ཞེ་སྡང་དབང་གིས་རྫུན་དང་ཕྲ་མ་དབྱེན་བཅུགས་བགྱིས་པ་
དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། གཞན་ཡང་
སེམས་ཅན་རྣམས་ཞེ་སྡང་དབང་གིས་ངན་སེམས་གཏང་བར་བགྱིད་པ་སྤང་བར་
འཚལ་ལོ། །གཞན་ཡང་ཞེ་སྡང་དབང་གིས་ངན་སེམས་གཏང་བ་ལ་བསྐུལ་མ་བགྱིད་
པ་སྤང་བར་འཚལ་ལོ། །གཞན་གྱི་ཞེ་སྡང་དབང་གིས་ངན་སེམས་གཏོང་བ་དེ་དག་
ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། གཞན་ཡང་སེམས་
ཅན་རྣམས་ཞེ་སྡང་དབང་གིས་གདུག་སེམས་འཆང་བར་བགྱིད་པ་སྤང་བར་འཚལ་
ལོ། །གཞན་ཡང་ཞེ་སྡང་དབང་གིས་གདུག་སེམས་འཆང་བ་ལ་བསྐུལ་མ་བགྱིད་པ་
སྤང་བར་འཚལ་ལོ། །གཞན་གྱི་ཞེ་སྡང་དབང་གིས་གདུག་སེམས་འཆང་བ་དེ་དག་
224

མདོ་སྡེ། དགེ་བསྙེན་ཐེག་པའི་མདོ།
ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་
ཅན་རྣམས་ཞེ་སྡང་དབང་གིས་ཆགས་སེམས་སྐྱེ་བར་བགྱིད་པ་སྤང་བར་འཚལ་ལོ། །
གཞན་ཡང་ཞེ་སྡང་དབང་གིས་ཆགས་སེམས་སྐྱེ་བ་ལ་བསྐུལ་མ་བགྱིད་པ་སྤང་བར་
འཚལ་ལོ། །གཞན་གྱི་ཞེ་སྡང་དབང་གིས་ཆགས་སེམས་སྐྱེ་བ་དེ་དག་ལ་རྗེས་སུ་ཡི་
རངས་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ཞེ་
སྡང་དབང་གིས་དགེ་བ་ལ་ལོག་པར་ལྟ་བར་བགྱིད་པ་སྤང་བར་འཚལ་ལོ། །གཞན་
ཡང་ཞེ་སྡང་དབང་གིས་དགེ་བ་ལ་ལོག་པར་ལྟ་བར་བསྐུལ་མ་བགྱིད་པ་སྤང་བར་
འཚལ་ལོ། །གཞན་གྱི་ཞེ་སྡང་དབང་གིས་དགེ་བ་ལ་ལོག་པར་ལྟ་བ་དེ་དག་ལ་རྗེས་
སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །ཚངས་པ་གཙུག་ཕུད་དེ་ཅིའི་
ཕྱིར་ཞེ་ན། ཞེ་སྡང་དབང་གིས་སྲོག་གཅོད་པ་དེ་ནི་དམྱལ་བའི་མེ་དཔུང་དང་འདྲ་སྟེ།
ཤིན་ཏུའང་ཡ་ང་བས་རབ་ཏུ་སྤང་བར་འཚལ་ལོ། །ཞེ་སྡང་དབང་གིས་མ་བྱིན་པར་
ལེན་པ་དེ་ནི། ཁྲོ་ཆུ་ཁོལ་མའི་རྫས་ལ་རེག་པ་དང་འདྲ་སྟེ། ཤིན་ཏུའང་ཡ་ང་བས་
རབ་ཏུ་སྤང་བར་འཚལ་ལོ། །ཞེ་སྡང་དབང་གིས་མི་ཚངས་པ་སྤྱོད་པ་དེ་ནི། སྡུག་
བསྔལ་གྱི་བཙོན་ར་དང་འདྲ་སྟེ། ཤིན་ཏུའང་ཡ་ང་བས་རབ་ཏུ་སྤང་བར་འཚལ་ལོ། །
ཞེ་སྡང་དབང་གིས་ངག་འཁྱལ་པར་སྨྲ་བ་དེ་ནི། སྲིན་བུའི་ཁ་ཆུ་དང་འདྲ་སྟེ། ཤིན་
ཏུའང་ཡ་ང་བས་རབ་ཏུ་སྤང་བར་འཚལ་ལོ། ། ཞེ་སྡང་དབང་གིས་ཚིག་རྩུབ་མོ་སྨྲ་བ་
དེ་ནི། དུག་ཚེར་གྱི་ལོ་མ་དང་འདྲ་སྟེ། ཤིན་ཏུའང་ཡ་ང་བས་རབ་ཏུ་སྤང་བར་འཚལ་
ལོ། །ཞེ་སྡང་དབང་གིས་རྫུན་དང་ཕྲ་མ་དབྱེན་གཅུགས་སྨྲ་བ་དེ་ནི། དུག་སྦྲུལ་གྱི་
ཁ་རླངས་དང་འདྲ་སྟེ། ཤིན་ཏུའང་ཡ་ང་བས་རབ་ཏུ་སྤང་བར་འཚལ་ལོ། ། ཞེ་སྡང་
དབང་གིས་ངན་སེམས་གཏང་བ་དེ་ནི། དུག་ཧ་ལ་ཧ་ལ་དང་འདྲ་སྟེ། ཤིན་ཏུའང་
ཡ་ང་བས་རབ་ཏུ་སྤང་བར་འཚལ་ལོ། །ཞེ་སྡང་དབང་གིས་གདུག་སེམས་འཆང་བ་
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དེ་ནི། ནད་གདུག་པ་ཅན་དང་རིམས་མི་བཟོད་པ་ལྟ་བུ་དང་འདྲ་སྟེ། ཤིན་ཏུའང་
ཡ་ང་བས་རབ་ཏུ་སྤང་བར་འཚལ་ལོ། ། ཞེ་སྡང་དབང་གིས་ཆགས་སེམས་སྐྱེ་བ་དེ་ནི།
རོ་མྱགས་ཀྱི་འདམ་རྫབ་དང་འདྲ་སྟེ། ཤིན་ཏུའང་ཡ་ང་བས་རབ་ཏུ་སྤང་བར་འཚལ་
ལོ། ། ཞེ་སྡང་དབང་གིས་དགེ་བ་ལ་ལོག་པར་ལྟ་བ་དེ་ནི། མུན་པའི་སྨག་རུམ་དང་
འདྲ་སྟེ། ཤིན་ཏུའང་ཡ་ང་བས་རབ་ཏུ་སྤང་བར་འཚལ་ལོ། ། །
ཚངས་པ་གཙུག་ཕུད་དེ་བཞིན་དུ་སེམས་ཅན་རྣམས་འདོད་ཆགས་དབང་གིས་
སྲོག་གཅོད་པར་བགྱིད་པ་སྤང་བར་འཚལ་ལོ། །གཞན་ཡང་འདོད་ཆགས་དབང་
གིས་སྲོག་གཅོད་པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་འདོད་
ཆགས་དབང་གིས་སྲོག་གཅོད་པ་དེ་དག་ལ་རྗེས་སུ་ཡི་རང་འབུལ་བ་བགྱིད་པ་སྤང་
བར་འཚལ་ལོ། །གཞན་ཡང་སེམས་ཅན་རྣམས་འདོད་ཆགས་ཀྱི་དབང་གིས་མ་བྱིན་
པར་ལེན་པར་བགྱིད་པ་སྤང་བར་འཚལ་ལོ། །གཞན་ཡང་འདོད་ཆགས་དབང་གིས་
མ་བྱིན་པར་ལེན་པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་འདོད་
ཆགས་དབང་གིས་མ་བྱིན་པ་ལེན་པ་དེ་དག་ལ་རྗེས་སུ་ཡི་རང་འབུལ་བར་བགྱིད་
པ་སྤང་བར་འཚལ་ལོ། །གཞན་ཡང་སེམས་ཅན་རྣམས་འདོད་ཆགས་ཀྱི་དབང་གིས་
མི་ཚངས་པར་སྤྱོད་པར་བགྱིད་པ་སྤང་བར་འཚལ་ལོ། །གཞན་ཡང་འདོད་ཆགས་
དབང་གིས་མི་ཚངས་པ་སྤྱོད་པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་
གྱི་འདོད་ཆགས་དབང་གིས་མི་ཚངས་པ་སྤྱོད་པ་དེ་དག་ལ་རྗེས་སུ་ཡི་རང་འབུལ་
བར་བགྱིད་པ་སྤང་བར་འཚལ་ལོ། གཞན་ཡང་སེམས་ཅན་རྣམས་འདོད་ཆགས་
དབང་གིས་ངག་འཁྱལ་པར་སྨྲ་བར་བགྱིད་པ་སྤང་བར་འཚལ་ལོ། །གཞན་ཡང་
འདོད་ཆགས་དབང་གིས་ངག་འཁྱལ་པར་སྨྲ་བ་ལ་བསྐུལ་མ་བགྱིད་པ་སྤང་བར་
འཚལ་ལོ། །གཞན་གྱི་འདོད་ཆགས་དབང་གིས་ངག་འཁྱལ་པ་སྨྲ་བ་དེ་དག་ལ་རྗེས་
226

མདོ་སྡེ། དགེ་བསྙེན་ཐེག་པའི་མདོ། ༼ག༽
སུ་ཡི་རང་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་
འདོད་ཆགས་དབང་གིས་ཚིག་རྩུབ་མོར་སྨྲ་བར་བགྱིད་པ་སྤང་བར་འཚལ་ལོ། །
གཞན་ཡང་འདོད་ཆགས་དབང་གིས་ཚིག་རྩུབ་མོ་སྨྲ་བ་ལ་བསྐུལ་མ་བགྱིད་པ་སྤང་
བར་འཚལ་ལོ། །གཞན་གྱི་འདོད་ཆགས་དབང་གིས་ཚིག་རྩུབ་མོར་སྨྲ་བ་དེ་དག་ལ་
རྗེས་སུ་ཡི་རང་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་
རྣམས་འདོད་ཆགས་དབང་གིས་རྫུན་དང་ཕྲ་མ་དབྱེན་བཅུགས་བགྱིད་པ་སྤང་བར་
འཚལ་ལོ། །གཞན་ཡང་འདོད་ཆགས་དབང་གིས་རྫུན་དང་ཕྲ་མ་དབྱེན་བཅུགས་
པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་འདོད་ཆགས་དབང་གིས་
རྫུན་དང་ཕྲ་མ་དབྱེན་བཅུགས་བགྱིས་པ་དེ་དག་ལ་རྗེས་སུ་ཡི་རང་འབུལ་བར་
བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་འདོད་ཆགས་དབང་
གིས་མངན་སེམས་གཏང་བར་བགྱིད་པ་སྤང་བར་འཚལ་ལོ། །གཞན་ཡང་འདོད་
ཆགས་དབང་གིས་མངན་སེམས་གཏང་བ་ལ་བསྐུལ་མ་བགྱིད་པ་སྤང་བར་འཚལ་
ལོ། །གཞན་ཡང་འདོད་ཆགས་དབང་གིས་མངན་སེམས་གཏོང་བ་དེ་དག་ལ་རྗེས་
སུ་ཡི་རང་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་
འདོད་ཆགས་དབང་གིས་གདུག་སེམས་གཏང་བར་བགྱིད་པ་སྤང་བར་འཚལ་ལོ། །
གཞན་ཡང་འདོད་ཆགས་དབང་གིས་གདུག་སེམས་གཏང་བ་ལ་བསྐུལ་མ་བགྱིད་
པ་སྤང་བར་འཚལ་ལོ། །གཞན་གྱི་འདོད་ཆགས་དབང་གིས་གདུག་སེམས་གཏོང་བ་
དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་
སེམས་ཅན་རྣམས་འདོད་ཆགས་དབང་གིས་ཆགས་སེམས་སྐྱེ་བར་བགྱིད་པ་སྤང་
བར་འཚལ་ལོ། །གཞན་ཡང་འདོད་ཆགས་དབང་གིས་ཆགས་སེམས་སྐྱེ་བ་ལ་བསྐུལ་
མ་བགྱིད་པ་སྤང་བར་འཚལ་ལོ། །གཞན་གྱི་འདོད་ཆགས་དབང་གིས་ཆགས་སེམས་
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྐྱེས་པ་དེ་དག་ལ་རྗེས་སུ་ཡིད་རང་འབུལ་བར་བགྱིད་པ་སྤང་བར་འཚལ་ལོ། །གཞན་
ཡང་སེམས་ཅན་རྣམས་ཆགས་སེམས་དབང་གིས་དགེ་བ་ལ་ལོག་པར་ལྟ་བར་བགྱིད་
པ་སྤང་བར་འཚལ་ལོ། །གཞན་ཡང་འདོད་ཆགས་དབང་གིས་དགེ་བ་ལ་ལོག་པར་
ལྟ་བར་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་འདོད་ཆགས་དབང་གིས་
དགེ་བ་ལ་ལོག་པར་ལྟ་བ་དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་
འཚལ་ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་ན། འདོད་ཆགས་ཀྱི་དབང་གིས་
སྲོག་གཅོད་པ་དེ་ནི། དམྱལ་བའི་མེ་དཔུང་དང་འདྲ་བས། ཤིན་ཏུ་ཡ་ང་བས་རབ་
ཏུའང་སྤང་བར་འཚལ་ལོ། །འདོད་ཆགས་ཀྱི་དབང་གིས་མ་བྱིན་པར་ལེན་པ་དེ་
ནི། ཁྲོ་ཆུ་ཁོལ་མའི་རྫས་ལ་རེག་པ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་
བར་འཚལ་ལོ། །འདོད་ཆགས་ཀྱི་དབང་གིས་མི་ཚངས་པ་སྤྱོད་པ་དེ་ནི། སྡུག་བསྔལ་
གྱི་བཙོན་ར་དང་འདྲ་སྟེ། ཤིན་ཏུ་ཡ་ང་བས་རབ་ཏུ་སྤང་བར་འཚལ་ལོ། །འདོད་
ཆགས་དབང་གིས་ངག་འཁྱལ་པར་སྨྲ་བ་དེ་ནི། སྲིན་བུའི་ཁ་ཆུ་དང་འདྲ་སྟེ། ཤིན་ཏུ་
ཡ་ང་བས་རབ་ཏུའང་སྤང་བར་འཚལ་ལོ། །འདོད་ཆགས་ཀྱི་དབང་གིས་ཚིག་རྩུབ་མོ་
སྨྲ་བ་དེ་ནི། དུག་ཚེར་གྱི་ལོ་མ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་
འཚལ་ལོ། །འདོད་ཆགས་ཀྱི་དབང་གིས་རྫུན་དང་ཕྲ་མ་དབྱེན་བཅུགས་སྨྲ་བ་དེ་ནི།
དུག་སྦྲུལ་གྱི་ཁ་རླངས་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་
ལོ། །འདོད་ཆགས་དབང་གིས་ངན་སེམས་གཏང་བ་དེ་ནི། དུག་ཧ་ལ་ཧ་ལ་དང་
འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །འདོད་ཆགས་དབང་
གིས་གདུག་སེམས་འཆང་བ་དེ་ནི། ནད་གདུག་པ་ཅན་དང་རིམས་མི་བཟོད་པ་ལྟ་
བུ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །འདོད་ཆགས་
ཀྱི་དབང་གིས་ཆགས་སེམས་སྐྱེ་བ་དེ་ནི། རོ་མྱགས་གྱི་འདམ་རྫབ་དང་འདྲ་སྟེ། ཤིན་
228

མདོ་སྡེ། དགེ་བསྙེན་ཐེག་པའི་མདོ།
ཏུ་ཡ་ང་བས་རབ་ཏུའང་སྤང་བར་འཚལ་ལོ། །འདོད་ཆགས་ཀྱི་དབང་གིས་དགེ་བ་
ལ་ལོག་པར་ལྟ་བ་དེ་ནི། མུན་པའི་སྨག་རུམ་དང་འདྲ་སྟེ། ཤིན་ཏུ་ཡ་ང་བས་རབ་
ཏུའང་སྤང་བར་འཚལ་ལོ། །
ཚངས་པ་གཙུག་ཕུད་གཞན་ཡང་སེམས་ཅན་རྣམས། གཏི་མུག་དབང་གིས་སྲོག་
གཅོད་པའི་བགྱིད་པ་སྤང་བར་འཚལ་ལོ། །གཞན་ཡང་གཏི་མུག་དབང་གིས་སྲོག་
གཅོད་པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་གཏི་མུག་དབང་གིས་
སྲོག་གཅོད་པ་དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་འཚལ་ལོ། །
གཞན་ཡང་སེམས་ཅན་རྣམས་གཏི་མུག་དབང་གིས་མ་བྱིན་པ་ལེན་པར་བགྱིད་པ་
སྤང་བར་འཚལ་ལོ། །གཞན་ཡང་གཏི་མུག་དབང་གིས་མ་བྱིན་པ་ལེན་པ་ལ་བསྐུལ་
མ་བགྱིད་པ་སྤང་བར་འཚལ་ལོ། །གཞན་གྱི་གཏི་མུག་དབང་གིས་མ་བྱིན་པ་ལེན་
པ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །གཞན་
ཡང་སེམས་ཅན་རྣམས་གཏི་མུག་དབང་གིས་མི་ཚངས་པར་སྤྱོད་པར་བགྱིད་པ་སྤང་
བར་འཚལ་ལོ། །གཞན་ཡང་གཏི་མུག་དབང་གིས་མི་ཚངས་པ་སྤྱོད་པ་ལ་བསྐུལ་མ་
བགྱིད་པ་སྤང་བར་འཚལ་ལོ། །གཞན་གྱི་གཏི་མུག་དབང་གིས་མི་ཚངས་པ་སྤྱོད་པ་
དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་
སེམས་ཅན་རྣམས་གཏི་མུག་དབང་གིས་ངག་འཁྱལ་པར་སྨྲ་བར་བགྱིད་པ་སྤང་བར་
འཚལ་ལོ། །གཞན་ཡང་གཏི་མུག་དབང་གིས་ངག་འཁྱལ་པར་སྨྲ་བ་ལ་བསྐུལ་མ་
བགྱིད་པ་སྤང་བར་འཚལ་ལོ། །གཞན་གྱི་གཏི་མུག་དབང་གིས་ངག་འཁྱལ་པ་སྨྲ་བ་
དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་
སེམས་ཅན་རྣམས་གཏི་མུག་དབང་གིས་ཚིག་རྩུབ་མོ་སྨྲ་བར་བགྱིད་པ་སྤང་བར་
འཚལ་ལོ། །གཞན་ཡང་གཏི་མུག་དབང་གིས་ཚིག་རྩུབ་མོ་སྨྲ་བ་ལ་བསྐུལ་མ་བགྱིད་
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པ་སྤང་བར་འཚལ་ལོ། །གཞན་གྱི་གཏི་མུག་དབང་གིས་ཚིག་རྩུབ་མོར་སྨྲ་བ་དེ་དག་
ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་
ཅན་རྣམས་གཏི་མུག་དབང་གིས་རྫུན་དང་ཕྲ་མ་དབྱེན་བཅུགས་བགྱིད་པ་སྤང་བར་
འཚལ་ལོ། །གཞན་ཡང་གཏི་མུག་དབང་གིས་རྫུན་དང་ཕྲ་མ་དབྱེན་བཅུགས་ལ་
བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་གཏི་མུག་དབང་གིས་རྫུན་དང་
ཕྲ་མ་དབྱེན་བཅུགས་བགྱིས་པ་དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་
བར་འཚལ་ལོ། །གཞན་ཡང་སེམས་ཅན་རྣམས་གཏི་མུག་དབང་གིས་མངན་སེམས་
གཏང་བར་བགྱིད་པ་སྤང་བར་འཚལ་ལོ། །གཞན་ཡང་གཏི་མུག་དབང་གིས་མངན་
སེམས་གཏོང་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་གཏི་མུག་
དབང་གིས་མངན་སེམས་གཏོང་བ་དེ་དག་ལ་རྗེས་སུ་ཡི་རངས་འབུལ་བར་བགྱིད་
པ་སྤང་བར་འཚལ་ལོ། །གཞན་ཡང་སེམས་ཅན་རྣམས་གཏི་མུག་དབང་གིས་གདུག་
སེམས་འཆང་བར་བགྱིད་པ་སྤང་བར་འཚལ་ལོ། །གཞན་ཡང་གཏི་མུག་དབང་གིས་
གདུག་སེམས་གཏོང་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་གཏི་
མུག་དབང་གིས་གདུག་སེམས་གཏོང་བ་དེ་དག་ལ་རྗེས་སུ་ཡི་རངས་འབུལ་བར་
བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་གཏི་མུག་དབང་གིས་
ཆགས་སེམས་སྐྱེ་བར་བགྱིད་པ་སྤང་བར་འཚལ་ལོ། །གཞན་ཡང་གཏི་མུག་དབང་
གིས་ཆགས་སེམས་སྐྱེ་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་གཏི་
མུག་དབང་གིས་ཆགས་སེམས་སྐྱེ་བ་དེ་དག་ལ་རྗེས་སུ་ཡི་རངས་འབུལ་བར་བགྱིད་
པ་སྤང་བར་འཚལ་ལོ། །གཞན་ཡང་སེམས་ཅན་རྣམས་གཏི་མུག་དབང་གིས་དགེ་
བ་ལ་ལོག་པར་ལྟ་བར་བགྱིད་པ་སྤང་བར་འཚལ་ལོ། །གཞན་ཡང་གཏི་མུག་དབང་
གིས་དགེ་བར་ལོག་པར་ལྟ་བའི་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་
230

མདོ་སྡེ། དགེ་བསྙེན་ཐེག་པའི་མདོ།
གཏི་མུག་དབང་གིས་དགེ་བ་ལ་ལོག་པར་ལྟ་བ་དེ་དག་ལ་རྗེས་སུ་ཡི་རང་འབུལ་བར་
བགྱིད་པ་སྤང་བར་འཚལ་ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་ན། གཏི་མུག་
དབང་གིས་སྲོག་གཅོད་པ་དེ་ནི། དམྱལ་བའི་མེ་དཔུང་དང་འདྲ་སྟེ། ཤིན་ཏུ་ཡ་ང་
བས་རབ་ཏུའང་སྤང་བར་འཚལ་ལོ། །གཏི་མུག་དབང་གིས་མ་བྱིན་པར་ལེན་པ་དེ་
ནི། ཁྲོ་ཆུ་ཁོལ་མའི་རྫས་ལ་རེག་པ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་
བར་འཚལ་ལོ། །གཏི་མུག་དབང་གིས་མི་ཚངས་པ་སྤྱོད་པ་དེ་ནི། སྡུག་བསྔལ་གྱི་
བཙོན་རོ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །གཏི་མུག་
དབང་གིས་ངག་འཁྱལ་པར་སྨྲ་བ་དེ་ནི། སྲིན་བུའི་ཁ་ཆུ་དང་འདྲ་སྟེ། ཤིན་ཏུ་ཡ་ང་
བས་རབ་ཏུའང་སྤང་བར་འཚལ་ལོ། །གཏི་མུག་དབང་གིས་ཚིག་རྩུབ་མོ་སྨྲ་བ་དེ་ནི།
དུག་ཚེར་གྱི་ལོ་མ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །
གཏི་མུག་དབང་གིས་རྫུན་དང་ཕྲ་མ་དབྱེན་བཅུགས་སྨྲ་བ་དེ་ནི། དུག་སྦྲུལ་གྱི་ཁ་
རླངས་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །གཏི་མུག་
དབང་གིས་མངན་སེམས་གཏང་བ་དེ་ནི། དུག་ཧ་ལ་ཧ་ལ་དང་འདྲ་སྟེ། ཤིན་ཏུ་ཡ་
ང་བས་རབ་ཏུའང་སྤང་བར་འཚལ་ལོ། །གཏི་མུག་དབང་གིས་གདུག་སེམས་འཆང་
བ་དེ་ནི། ནད་གདུག་པ་ཅན་དང་རིམས་མི་བཟོད་པ་ལྟ་བུ་དང་འདྲ་སྟེ། ཤིན་ཏུ་
ཡ་ང་བས་རབ་ཏུའང་སྤང་བར་འཚལ་ལོ། །གཏི་མུག་དབང་གིས་ཆགས་སེམས་སྐྱེ་
བ་དེ་ནི། རོ་མྱགས་ཀྱི་འདམ་རྫབ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་
བར་འཚལ་ལོ། །གཏི་མུག་དབང་གིས་དགེ་བ་ལ་ལོག་པར་ལྟ་བ་དེ་ནི། མུན་པའི་
སྨག་རུམ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། ། །
ཚངས་པ་གཙུག་ཕུད་གཞན་ཡང་སེམས་ཅན་རྣམས། ང་རྒྱལ་གྱི་དབང་གིས་
སྲོག་གཅོད་པར་བགྱིད་པ་སྤང་བར་འཚལ་ལོ། །གཞན་ཡང་ང་རྒྱལ་གྱི་དབང་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གིས་སྲོག་གཅོད་པའི་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ང་རྒྱལ་གྱི་
དབང་གིས་སྲོག་གཅོད་པ་དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་
འཚལ་ལོ། །གཞན་ཡང་སེམས་ཅན་རྣམས་ང་རྒྱལ་གྱི་དབང་གིས་མ་བྱིན་པ་ལེན་
པར་བགྱིད་པ་སྤང་བར་འཚལ་ལོ། །གཞན་ཡང་ང་རྒྱལ་གྱི་དབང་གིས་མ་བྱིན་པ་
ལེན་པར་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ང་རྒྱལ་གྱི་དབང་གིས་
མ་བྱིན་པ་ལེན་པ་དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་འཚལ་
ལོ། །གཞན་ཡང་སེམས་ཅན་རྣམས་ང་རྒྱལ་གྱི་དབང་གིས་མི་ཚངས་པར་སྤྱོད་པར་
བགྱིད་པ་སྤང་བར་འཚལ་ལོ། །གཞན་ཡང་ང་རྒྱལ་གྱི་དབང་གིས་མི་ཚངས་པ་སྤྱོད་
པའི་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ང་རྒྱལ་གྱི་དབང་གིས་མི་
ཚངས་པ་སྤྱོད་པ་དེ་དག་ལ་རྗེས་སུ་ཡི་རང་འབུལ་བར་བགྱིད་པ་སྤང་བར་འཚལ་
ལོ། །གཞན་ཡང་སེམས་ཅན་རྣམས་ང་རྒྱལ་གྱི་དབང་གིས་ངག་འཁྱལ་པར་སྨྲ་བར་
བགྱིད་པ་སྤང་བར་འཚལ་ལོ། །གཞན་ཡང་ང་རྒྱལ་དབང་གིས་ངག་འཁྱལ་པར་སྨྲ་
བའི་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ང་རྒྱལ་གྱི་དབང་གིས་ངག་
འཁྱལ་པར་སྨྲ་བ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་
ལོ། གཞན་ཡང་སེམས་ཅན་རྣམས་ང་རྒྱལ་གྱི་དབང་གིས་ཚིག་རྩུབ་མོར་སྨྲ་བར་
བགྱིད་པ་སྤང་བར་འཚལ་ལོ། །གཞན་ཡང་ང་རྒྱལ་དབང་གིས་ཚིག་རྩུབ་མོར་སྨྲ་བ་
ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ང་རྒྱལ་གྱི་དབང་གིས་ཚིག་
རྩུབ་མོར་སྨྲ་བ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་
ལོ། །གཞན་ཡང་སེམས་ཅན་རྣམས་ང་རྒྱལ་གྱི་དབང་གིས་རྫུན་དང་ཕྲ་མ་དབྱེན་
བཅུགས་བགྱིད་པ་སྤང་བར་འཚལ་ལོ། །གཞན་ཡང་ང་རྒྱལ་གྱི་དབང་གིས་རྫུན་དང་
ཕྲ་མ་དབྱེན་བཅུགས་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ང་རྒྱལ་
232

མདོ་སྡེ། དགེ་བསྙེན་ཐེག་པའི་མདོ། །
གྱི་དབང་གིས་རྫུན་དང་ཕྲ་མ་དབྱེན་བཅུགས་བགྱིས་པ་དེ་དག་ལ་རྗེས་སུ་ཡི་རངས་
འབུལ་བར་བགྱིད་པ་སྤང་བར་འཚལ་ལོ། གཞན་ཡང་སེམས་ཅན་རྣམས་ང་རྒྱལ་གྱི་
དབང་གིས་མངན་སེམས་གཏང་བའི་བགྱིད་པ་སྤང་བར་འཚལ་ལོ། །གཞན་ཡང་ང་
རྒྱལ་གྱི་དབང་གིས་མངན་སེམས་གཏོང་བ་ལ་བསྐུལ་མ་བགྱིད་པ་སྤང་བར་འཚལ་
ལོ། །གཞན་གྱི་ང་རྒྱལ་དབང་གིས་ངན་སེམས་གཏོང་བ་དེ་དག་ལ་རྗེས་སུ་ཡི་རངས་
འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ང་རྒྱལ་གྱི་
དབང་གིས་གདུག་སེམས་འཆང་བར་བགྱིད་པ་སྤང་བར་འཚལ་ལོ། །གཞན་ཡང་ང་
རྒྱལ་གྱི་དབང་གིས་གདུག་སེམས་འཆང་བ་ལ་བསྐུལ་མ་བགྱིད་པ་སྤང་བར་འཚལ་
ལོ། །གཞན་གྱི་ང་རྒྱལ་གྱི་དབང་གིས་གདུག་སེམས་འཆང་བ་དེ་དག་ལ་རྗེས་སུ་ཡི་
རངས་འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ང་
རྒྱལ་གྱི་དབང་གིས་ཆགས་སེམས་སྐྱེ་བར་བགྱིད་པ་སྤང་བར་འཚལ་ལོ། །གཞན་ཡང་
ང་རྒྱལ་གྱི་དབང་གིས་ཆགས་སེམས་སྐྱེ་བ་ལ་བསྐུལ་མ་བགྱིད་པ་སྤང་བར་འཚལ་
ལོ། །གཞན་གྱི་ང་རྒྱལ་གྱི་དབང་གིས་ཆགས་སེམས་སྐྱེ་བ་དེ་དག་ལ་རྗེས་སུ་ཡི་རངས་
འབུལ་བར་བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ང་རྒྱལ་
གྱི་དབང་གིས་དགེ་བ་ལ་ལོག་པར་ལྟ་བར་བགྱིད་པ་སྤང་བར་འཚལ་ལོ། །གཞན་
ཡང་ང་རྒྱལ་གྱི་དབང་གིས་དགེ་བ་ལ་ལོག་པར་ལྟ་བར་བསྐུལ་མ་བགྱིད་པ་སྤང་བར་
འཚལ་ལོ། །གཞན་གྱི་ང་རྒྱལ་གྱི་དབང་གིས་དགེ་བ་ལ་ལོག་པར་ལྟ་བ་དེ་དག་ལ་རྗེས་
སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། ཚངས་པ་གཙུག་ཕུད་དེ་ཅིའི་
ཕྱིར་ཞེ་ན། ང་རྒྱལ་གྱི་དབང་གིས་སྲོག་གཅོད་པ་དེ་ནི། དམྱལ་བའི་མེ་དཔུང་དང་
འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ང་རྒྱལ་གྱི་དབང་གིས་
མ་བྱིན་པར་ལེན་པ་དེ་ནི། ཁྲོ་ཆུ་ཁོལ་མའི་རྫས་ལ་རེག་པ་དང་འདྲ་སྟེ། ཤིན་ཏུ་ཡ་ང་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བས་རབ་ཏུའང་སྤང་བར་འཚལ་ལོ། །ང་རྒྱལ་གྱི་དབང་གིས་མི་ཚངས་པ་སྤྱོད་པ་དེ་
ནི། སྡུག་བསྔལ་གྱི་བཙོན་ར་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་
འཚལ་ལོ། །ང་རྒྱལ་གྱི་དབང་གིས་ངག་འཁྱལ་བ་སྨྲ་བ་དེ་ནི། སྲིན་བུའི་ཁ་ཆུ་དང་
འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ང་རྒྱལ་གྱི་དབང་གིས་
ཚིག་རྩུབ་མོར་སྨྲ་བ་དེ་ནི། དུག་ཚེར་གྱི་ལོ་མ་དང་འདྲ་སྟེ། ཤིན་ཏུ་ཡ་ང་བས་རབ་
ཏུའང་སྤང་བར་འཚལ་ལོ། །ང་རྒྱལ་གྱི་དབང་གིས་རྫུན་དང་ཕྲ་མ་དབྱེན་བཅུགས་
སྨྲ་བ་བགྱིད་པ་དེ་ནི། དུག་སྦྲུལ་གྱི་ཁ་རླངས་དང་འདྲ་སྟེ། ཤིན་ཏུ་ཡ་ང་བས་རབ་
ཏུའང་སྤང་བར་འཚལ་ལོ། །ང་རྒྱལ་གྱི་དབང་གིས་མངན་སེམས་གཏོང་བ་དེ་ནི།
དུག་ཧ་ལ་ཧ་ལ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ང་
རྒྱལ་གྱི་དབང་གིས་གདུག་སེམས་འཆང་བ་དེ་ནི། ནད་གདུག་པ་ཅན་དང་རིམས་མི་
བཟོད་པ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ང་རྒྱལ་
གྱི་དབང་གིས་ཆགས་སེམས་སྐྱེ་བ་དེ་ནི། རོ་མྱགས་གྱི་འདམ་རྫབ་དང་འདྲ་སྟེ། ཤིན་
ཏུ་ཡ་ང་བས་རབ་ཏུའང་སྤང་བར་འཚལ་ལོ། །ང་རྒྱལ་གྱི་དབང་གིས་དགེ་བ་ལ་ལོག་
པར་ལྟ་བ་དེ་ནི། མུན་པའི་སྨག་རུམ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་
སྤང་བར་འཚལ་ལོ། །
ཚངས་པ་གཙུག་ཕུད་གཞན་ཡང་སེམས་ཅན་རྣམས་ཕྲག་དོག་གི་དབང་གིས་
སྲོག་གཅོད་པར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་དབང་གིས་
སྲོག་གཅོད་པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ཕྲག་དོག་གི་
དབང་གིས་སྲོག་གཅོད་པ་དེ་དག་ལ་རྗེས་སུ་ཡི་རངས་འབུལ་བ་བགྱིད་པ་སྤང་བར་
འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་གིས་མ་བྱིན་པ་ལེན་
པར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་དབང་གིས་མ་བྱིན་པ་
234

མདོ་སྡེ། དགེ་བསྙེན་ཐེག་པའི་མདོ།
ལེན་པ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ཕྲག་དོག་གི་དབང་
གིས་མ་བྱིན་པ་ལེན་པ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་
འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་གིས་མི་ཚངས་པར་
སྤྱོད་པར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་དབང་གིས་མི་
ཚངས་པ་སྤྱོད་པའི་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ཕྲག་དོག་གི་
དབང་གིས་མི་ཚངས་པ་སྤྱོད་པ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་
སྤང་བར་འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་གིས་ངག་
འཁྱལ་པར་སྨྲ་བར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་དབང་
གིས་ངག་འཁྱལ་པར་སྨྲ་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་
ཕྲག་དོག་གི་དབང་གིས་ངག་འཁྱལ་པ་སྨྲ་བ་དེ་དག་ལ་རྗེས་སུ་ཡི་རངས་འབུལ་བར་
བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་
གིས་ཚིག་རྩུབ་མོ་སྨྲ་བར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་
དབང་གིས་ཚིག་རྩུབ་མོ་སྨྲ་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་
ཕྲག་དོག་གི་དབང་གིས་ཚིག་རྩུབ་མོར་སྨྲ་བ་དེ་དག་ལ་རྗེས་སུ་ཡི་རངས་འབུལ་བར་
བགྱིད་པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་
གིས་རྫུན་དང་ཕྲ་མ་དབྱེན་བཅུགས་བགྱིད་པ་སྤང་བར་འཚལ་ལོ། །གཞན་ཡང་ཕྲག་
དོག་གི་དབང་གིས་རྫུན་དང་ཕྲ་མ་དབྱེན་བཅུགས་ལ་བསྐུལ་བ་བགྱིད་པ་སྤང་བར་
འཚལ་ལོ། །གཞན་གྱི་ཕྲག་དོག་གི་དབང་གིས་རྫུན་དང་ཕྲ་མ་དབྱེན་བཅུགས་བགྱིས་
པ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་ལོ། །གཞན་
ཡང་སེམས་ཅན་རྣམས་ཕྲག་དོག་གི་དབང་གིས་ངན་སེམས་གཏང་བར་བགྱིད་པ་
སྤང་བར་འཚལ་ལོ། །གཞན་ཡང་ཕྲག་དོག་གི་དབང་གིས་མངན་སེམས་གཏོང་བ་ལ་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ཕྲག་དོག་གི་དབང་གིས་མངན་
སེམས་གཏོང་བ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་སྤང་བར་འཚལ་
ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་གིས་གདུག་སེམས་འཆང་
བར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་དབང་གིས་གདུག་
སེམས་འཆང་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ཕྲག་དོག་གི་
དབང་གིས་གདུག་སེམས་འཆང་བ་དེ་དག་ལ་རྗེས་སུ་ཡི་རངས་འབུལ་བར་བགྱིད་པ་
སྤང་བར་འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་གིས་ཆགས་
སེམས་སྐྱེ་བར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་གི་དབང་གིས་
ཆགས་སེམས་སྐྱེ་བ་ལ་བསྐུལ་མ་བགྱིད་པ་སྤང་བར་འཚལ་ལོ། །གཞན་གྱི་ཕྲག་དོག་
གི་དབང་གིས་ཆགས་སེམས་སྐྱེས་པ་དེ་དག་ལ་རྗེས་སུ་ཡི་རངས་འབུལ་བར་བགྱིད་
པ་སྤང་བར་འཚལ་ལོ། །གཞན་ཡང་སེམས་ཅན་རྣམས་ཕྲག་དོག་གི་དབང་གིས་
དགེ་བ་ལ་ལོག་པར་ལྟ་བར་བགྱིད་པ་སྤང་བར་འཚལ་ལོ། །གཞན་ཡང་ཕྲག་དོག་
གི་དབང་གིས་དགེ་བར་ལོག་པར་ལྟ་བར་བསྐུལ་མ་བགྱིད་པ་སྤང་བར་འཚལ་ལོ། །
གཞན་གྱི་ཕྲག་དོག་གི་དབང་གིས་དགེ་བ་ལ་ལོག་པར་ལྟ་བ་དེ་དག་ལ་རྗེས་སུ་ཡི་
རང་འབུལ་བར་བགྱིད་པ་སྤང་བར་འཚལ་ལོ། ཚངས་པ་གཙུག་ཕུད་དེ་ཅིའི་ཕྱིར་ཞེ་
ན། ཕྲག་དོག་གི་དབང་གིས་སྲོག་གཅོད་པ་དེ་ནི། དམྱལ་བའི་མེ་དཔུང་དང་འདྲ་སྟེ།
ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ཕྲག་དོག་གི་དབང་གིས་མ་བྱིན་
པར་ལེན་པ་དེ་ནི། ཁྲོ་ཆུ་ཁོལ་མའི་རྫས་ལ་རེག་པ་དང་འདྲ་སྟེ། ཤིན་ཏུ་ཡ་ང་བས་
རབ་ཏུའང་སྤང་བར་འཚལ་ལོ། །ཕྲག་དོག་གི་དབང་གིས་མི་ཚངས་པ་སྤྱོད་པ་དེ་ནི།
སྡུག་བསྔལ་གྱི་བཙོན་ར་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་
ལོ། །ཕྲག་དོག་གི་དབང་གིས་ངག་འཁྱལ་པར་སྨྲ་བ་དེ་ནི། སྲིན་བུའི་ཁ་ཆུ་དང་འདྲ་
236

མདོ་སྡེ། དགེ་བསྙེན་ཐེག་པའི་མདོ། ། ༼ག༽
སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ཕྲག་དོག་གི་དབང་གིས་
ཚིག་རྩུབ་མོ་སྨྲ་བ་དེ་ནི། དུག་ཚེར་གྱི་ལོ་མ་དང་འདྲ་སྟེ། ཤིན་ཏུ་ཡ་ང་བས་རབ་
ཏུའང་སྤང་བར་འཚལ་ལོ། །ཕྲག་དོག་གི་དབང་གིས་རྫུན་དང་ཕྲ་མ་དབྱེན་གཅུགས་
སྨྲ་བ་དེ་ནི། དུག་སྦྲུལ་གྱི་ཁ་རླངས་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་
བར་འཚལ་ལོ། །ཕྲག་དོག་གི་དབང་གིས་ངན་སེམས་གཏང་བ་དེ་ནི། དུག་ཧ་ལ་ཧ་
ལ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ཕྲག་དོག་གི་
དབང་གིས་གདུག་སེམས་འཆང་བ་དེ་ནི། ནད་གདུག་པ་ཅན་དང་རིམས་མི་བཟོད་
པ་ལྟ་བུ་དང་འདྲ་སྟེ། ཤིན་ཏུ་ཡ་ང་བས་རབ་ཏུའང་སྤང་བར་འཚལ་ལོ། །ཕྲག་དོག་
གི་དབང་གིས་ཆགས་སེམས་སྐྱེ་བ་དེ་ནི། རོ་མྱགས་ཀྱི་འདམ་རྫབ་དང་འདྲ་སྟེ། ཤིན་
ཏུ་ཡ་ང་བས་རབ་ཏུའང་སྤང་བར་འཚལ་ལོ། །ཕྲག་དོག་གི་དབང་གིས་དགེ་བ་ལ་
ལོག་པར་ལྟ་བ་དེ་ནི། མུན་པའི་སྨག་རུམ་དང་འདྲ་སྟེ། ཤིན་ཏུ་ཡ་ང་བས་རབ་
ཏུའང་སྤང་བར་འཚལ་ལོ། །ཞེས་བཀའ་བསྩལ་ཏོ། །
གསོལ་པ་སྟོན་པ་ལགས། སེམས་ཅན་འཁོར་བ་ལ་གནས་པ་རྣམས། ཀུན་ནས་
ཉོན་མོངས་པའི་ཕུང་པོ་ལས་གྲོལ་ནས། རྣམ་པར་བྱང་བ་ཡེ་ཤེས་ཀྱི་ཕུང་པོ་དེ་
ཐོབ་པར་བགྱིད་ན། སྡིག་པ་མི་དགེ་བའི་ལས་དེ་དག་སྤང་ཞིང་། དགེ་བའི་ལས་
ལ་འཇུག་ན། དགེ་བའི་ལས་ནི་ཅི་ལྟ་བུ་ཞིག་ལ་སྤྱོད་པ་ལགས། སྟོན་པས་བཀའ་
སྩལ་པ། ཚངས་པ་གཙུག་ཕུད་དེ་ནི་འདི་ལྟ་སྟེ། སེམས་ཅན་འཁོར་བ་ལ་གནས་པ་
རྣམས། ཀུན་ནས་ཉོན་མོངས་པའི་ཕུང་པོ་ལས་གྲོལ་ནས། རྣམ་པར་བྱང་བ་ཡེ་ཤེས་
ཀྱི་ཕུང་པོ་དེ་ཐོབ་པར་བགྱིད་ན། སྡིག་པ་མི་དགེ་བའི་ལས་དེ་དག་སྤང་ནས། དགེ་
བའི་ལས་ལ་འཇུག་པར་བྱའོ། །དགེ་བའི་ལས་ནི་བཅུ་སྟེ། གཞན་ལ་ཕན་འདོགས་
པ་དང་། སྦྱིན་པ་གཏོང་བ་དང༌། ཚུལ་ཁྲིམས་བསྲུང་བ་དང་། བཟླས་བརྗོད་བྱ་བ་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དང༌། ངག་ཞི་ལ་སྙན་ཞིང་ཚིག་འཇམ་ལ་དེས་པ་དང༌། བདེན་པར་སྨྲ་ཞིང་མཐུན་
པར་བསྒྲུབ་པ་དང་། ཕན་སེམས་བརྩེ་བའི་ཚུལ་དང་། ལྷ་སེམས་ཞི་བའི་ཚུལ་དང༌།
དགེ་སེམས་ཆགས་པ་མི་སྐྱེ་བའི་ཚུལ་དང༌། ལོག་པར་མི་གོལ་ཞིང་ཡང་དག་དོན་ལ་
སེམས་པའི་ཚུལ་དང་བཅུ་སྟེ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག་གིས་
སྡིག་པ་མི་དགེ་བའི་ལས་སྤང་ཞིང་། དགེ་བ་བཅུ་དང་དུ་ལེན་པར་བགྱིད་ན། ཉོན་
མོངས་པའི་གཉེན་པོ་ཡེ་ཤེས་ལྔ་དང་ལྡན་པའི་ཚུལ་གྱིས། དགེ་བ་བཅུ་དང་དུ་ལེན་
པ་བགྱིད་པར་འཚལ་ལོ། །བྱམས་པའི་སེམས་དང་ལྡན་པའི་ཚུལ་གྱིས་སེམས་ཅན་ལ་
ཕན་འདོགས་པར་བགྱིད་པར་འཚལ་ལོ། །གཞན་ཡང་སེམས་ཅན་ལ་ཕན་འདོགས་
པ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་སེམས་ཅན་ལ་ཕན་འདོགས་
པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་
རྣམས་བྱམས་པའི་སེམས་དང་ལྡན་པའི་ཚུལ་གྱིས། སྦྱིན་པ་གཏང་བའི་བགྱིད་པ་
འཚལ་ལོ། །གཞན་ཡང་སེམས་ཅན་རྣམས་སྦྱིན་པ་གཏང་བ་ལ་བསྐུལ་མ་བགྱིད་པར་
འཚལ་ལོ། །གཞན་གྱིས་སྦྱིན་པ་གཏོང་བ་ལ་རྗེས་སུ་ཡི་རངས་འབུལ་བར་བགྱིད་
པར་འཚལ་ལོ། །གཞན་ཡང་སེམས་ཅན་རྣམས་བྱམས་པའི་སེམས་དང་ལྡན་པའི་
ཚུལ་གྱིས། ཚུལ་ཁྲིམས་བསྲུང་བར་བགྱིད་པར་འཚལ་ལོ། །གཞན་ཡང་ཚུལ་ཁྲིམས་
བསྲུང་བ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་ཚུལ་ཁྲིམས་བསྲུང་བ་
ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་
རྣམས་བྱམས་པའི་སེམས་དང་ལྡན་པའི་ཚུལ་གྱིས། བདེ་བར་གཤེགས་པའི་བཀའ་
ལ་བཟླས་པ་དང་མཆོད་བརྗོད་བྱེད་པ་བགྱིད་པར་འཚལ་ལོ། །གཞན་གྱིས་ཀྱང་
བདེ་བར་གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་པ་ལ་བསྐུལ་མ་
བགྱིད་པར་འཚལ་ལོ། །གཞན་གྱིས་བདེར་བར་གཤེགས་པའི་བཀའ་ལ་བཟླས་པ་
238

མདོ་སྡེ། དགེ་བསྙེན་ཐེག་པའི་མདོ།
དང་མཆོད་བརྗོད་བྱེད་པ་ལ་རྗེས་སུ་ཡི་རང་འབུལ་བར་བགྱིད་པར་འཚལ་ལོ། །
གཞན་ཡང་སེམས་ཅན་རྣམས་བྱམས་པའི་སེམས་དང་ལྡན་པའི་ཚུལ་གྱིས། ངག་ཞི་
ལ་སྙན་པ་དང་ཚིག་འཇམ་ལ་དེས་པར་སྨྲ་བ་བགྱིད་པར་འཚལ་ལོ། །གཞན་ཡང་
ངག་ཞི་ལ་སྙན་པ་དང་ཚིག་དེས་ལ་འཇམ་པོར་སྨྲ་བ་ལ་བསྐུལ་མ་བགྱིད་པར་འཚལ་
ལོ། །གཞན་གྱིས་ངག་ཞི་ལ་སྙན་པ་དང་ཚིག་འཇམ་ལ་དེས་པར་སྨྲ་བ་ལ་རྗེས་སུ་ཡི་
རང་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་བྱམས་པའི་
སེམས་དང་ལྡན་པའི་ཚུལ་གྱིས། བདེན་པར་སྨྲ་ཞིང་མཐུན་པར་བསྒྲུབ་པར་བགྱིད་
པར་འཚལ་ལོ། །གཞན་ཡང་བདེན་པར་སྨྲ་ཞིང་མཐུན་པར་བསྒྲུབ་པ་ལ་བསྐུལ་མ་
བགྱིད་པར་འཚལ་ལོ། །གཞན་གྱིས་བདེན་པར་སྨྲ་ཞིང་མཐུན་པར་བསྒྲུབ་པ་ལ་རྗེས་
སུ་ཡི་རངས་འབུལ་བར་བགྱིད་པ་འཚལ་ལོ། །གཞན་ཡང་སེམས་ཅན་རྣམས་བྱམས་
པའི་སེམས་དང་ལྡན་པའི་ཚུལ་གྱིས། ཕན་སེམས་བརྩེ་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་ཕན་སེམས་བརྩེ་བའི་ཚུལ་དང་ལྡན་པ་ལ་བསྐུལ་མ་
བགྱིད་པར་འཚལ་ལོ། །གཞན་གྱིས་ཕན་སེམས་བརྩེ་བའི་ཚུལ་དང་ལྡན་པ་ལ་རྗེས་
སུ་ཡི་རངས་འབུལ་བར་བགྱིད་པ་འཚལ་ལོ། །གཞན་ཡང་སེམས་ཅན་རྣམས་བྱམས་
པའི་སེམས་དང་ལྡན་པའི་ཚུལ་གྱིས། ལྷ་སེམས་ཞི་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་ལྷ་སེམས་ཞི་བའི་ཚུལ་དང་ལྡན་པ་ལ་བསྐུལ་མ་བགྱིད་
པར་འཚལ་ལོ། །གཞན་གྱིས་ལྷ་སེམས་ཞི་བའི་ཚུལ་དང་ལྡན་པ་ལ་རྗེས་སུ་ཡི་རངས་
འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་བྱམས་པའི་སེམས་
དང་ལྡན་པའི་ཚུལ་གྱིས། དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པ་ལ་
བསྐུལ་མ་བགྱིད་པར་འཚལ་ལོ། །གཞན་གྱིས་དགེ་སེམས་ཆགས་པ་མི་སྐྱེ་བའི་ཚུལ་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་
སེམས་ཅན་རྣམས་བྱམས་པའི་སེམས་དང་ལྡན་པའི་ཚུལ་གྱིས། བློ་ཕྱིན་ཅི་ལོག་ཏུ་མི་
གོལ་ཞིང་། ཡང་དག་པའི་དོན་ལ་སེམས་པའི་ཚུལ་དང་ལྡན་པ་བགྱིད་པར་འཚལ་
ལོ། །གཞན་ཡང་བློ་ཕྱིན་ཅི་ལོག་ཏུ་མི་གོལ་ཞིང་། ཡང་དག་པའི་དོན་ལ་སེམས་པའི་
ཚུལ་དང་ལྡན་པ་ལ་བསྐུལ་མ་བགྱིད་པར་འཚལ་ལོ། །གཞན་གྱི་བློ་ཕྱིན་ཅི་ལོག་ཏུ་མི་
གོལ་ཞིང་། ཡང་དག་པའི་དོན་ལ་སེམས་པའི་ཚུལ་དང་ལྡན་པ་ལ་བསྐུལ་མ་བགྱིད་
པར་འཚལ་ལོ། །གཞན་གྱི་བློ་ཕྱིན་ཅི་ལོག་ཏུ་མི་གོལ་ཞིང༌། ཡང་དག་པའི་དོན་ལ་
སེམས་པའི་ཚུལ་དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་
ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་ན། བྱམས་པའི་ཚུལ་གྱིས་གཞན་ལ་ཕན་
འདོགས་པ་དེ་ནི། ནད་སེལ་སྨན་གྱི་རྒྱལ་པོ་དང་འདྲ་སྟེ། ཤིན་ཏུ་དང་སྤྲོ་བས་རབ་
ཏུའང་བླང་བར་བགྱིའོ། །བྱམས་པའི་ཚུལ་གྱིས་སྦྱིན་པ་གཏང་བ་དེ་ནི། ཐམས་ཅད་
ཀུན་ལ་ཕན་པ་ནམ་མཁའི་ཆར་པ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། །བྱམས་པའི་ཚུལ་གྱིས་ཚུལ་ཁྲིམས་བསྲུང་བ་དེ་ནི། སྐྱོན་གྱིས་མ་
གོས་པ་ལྷ་གཉེན་གྱི་ཤེལ་སྒོང་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་
བར་བགྱིའོ། །བྱམས་པའི་ཚུལ་གྱིས་བདེ་བར་གཤེགས་པའི་བཀའ་ལ་བཟླས་པ་དང་
མཆོད་བརྗོད་བྱེད་པ་དེ་ནི། གསུང་སྙན་གྱི་ཁུ་བྱུག་དང་འདྲ་སྟེ། ཤིན་ཏུ་དང་སྤྲོ་བས་
རབ་ཏུའང་བླང་བར་བགྱིའོ། །བྱམས་པའི་ཚུལ་གྱིས་ངག་ཞི་ལ་སྙན་པ་དང༌། ཚིག་
འཇམ་ལ་དེས་པ་སྨྲ་བ་དེ་ནི། རྩི་མཆོག་གི་སྙིང་པོ་མར་དང་འདྲ་སྟེ། ཤིན་ཏུ་དང་སྤྲོ་
བས་རབ་ཏུའང་བླང་བར་བགྱིའོ། །བྱམས་པའི་ཚུལ་གྱིས་བདེན་པར་སྨྲ་ཞིང་། ཚིག་
མི་འགྱུར་བ་མཐུན་པར་བསྒྲུབ་པ་དེ་ནི། སྐོས་མཁན་གྱི་ཕྲུ་དང་འདྲ་སྟེ། ཤིན་ཏུ་དང་
སྤྲོ་བས་རབ་ཏུའང་བླང་བར་བགྱིའོ། །བྱམས་པའི་ཚུལ་གྱིས་ཕན་སེམས་བརྩེ་བའི་ཚུལ་
240

མདོ་སྡེ། དགེ་བསྙེན་ཐེག་པའི་མདོ།
དང་ལྡན་པ་དེ་ནི། ཀུན་ལ་བྱམས་པ་བུ་གཅིག་པའི་མ་དང་འདྲ་སྟེ། ཤིན་ཏུ་དང་སྤྲོ་
བས་རབ་ཏུའང་བླང་བར་བགྱིའོ། །བྱམས་པའི་ཚུལ་གྱིས་ལྷ་སེམས་ཞི་བའི་ཚུལ་དང་
ལྡན་པ་དེ་ནི། རི་དྭགས་ཀྲི་སྙ་ཤ་ར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། །བྱམས་པའི་ཚུལ་གྱིས་དགེ་སེམས་ལ་ཆགས་པ་མི་སྐྱེ་བའི་ཚུལ་དང་
ལྡན་པ་དེ་ནི། འདམ་གྱིས་མ་གོས་པའི་པད་མ་དང་འདྲ་སྟེ། ཤིན་ཏུ་དང་སྤྲོ་བས་རབ་
ཏུའང་བླང་བར་བགྱིའོ། །བྱམས་པའི་ཚུལ་གྱིས་བློ་ཕྱིན་ཅི་ལོག་ཏུ་མི་གོལ་ཞིང་། ཡང་
དག་དོན་ལ་སེམས་པའི་ཚུལ་དང་ལྡན་པ་དེ་ནི། མ་ལྡན་པ་དང་མི་ལྡན་པ་མེད་ཅིང་།
བྱང་ཆུབ་སེམས་དཔའི་ཤེས་རྒྱུད་དང་ལྡན་པ་ལགས་ཏེ། ཤིན་ཏུ་དང་སྤྲོ་བས་རབ་
ཏུའང་བླང་བར་བགྱིའོ། ། །
ཚངས་པ་གཙུག་ཕུད་དེ་བཞིན་དུ་སེམས་ཅན་རྣམས། སྦྱིན་པ་གཏང་བ་དང་
ལྡན་པའི་ཚུལ་གྱིས། སེམས་ཅན་རྣམས་ལ་ཕན་འདོགས་པར་བགྱིད་པར་འཚལ་
ལོ། །གཞན་ཡང་སེམས་ཅན་རྣམས་ཕན་འདོགས་པ་ལ་བསྐུལ་མ་བགྱིད་པར་འཚལ་
ལོ། །གཞན་གྱི་སེམས་ཅན་རྣམས་ལ་ཕན་འདོགས་པ་ལ་རྗེས་སུ་ཡི་རངས་འབུལ་
བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་སྦྱིན་པ་གཏང་བ་དང་
ལྡན་པའི་ཚུལ་གྱིས། སྦྱིན་པ་གཏོང་བ་བགྱིད་པར་འཚལ་ལོ། །གཞན་ཡང་སྦྱིན་པ་
གཏོང་བ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་སྦྱིན་པ་གཏོང་བ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་སྦྱིན་
པ་གཏང་བ་དང་ལྡན་པའི་ཚུལ་གྱིས། ཚུལ་ཁྲིམས་བསྲུང་བར་བགྱིད་པར་འཚལ་
ལོ། །གཞན་ཡང་ཚུལ་ཁྲིམས་བསྲུང་བ་ལ་བསྐུལ་མ་བགྱིད་པར་འཚལ་ལོ། །གཞན་
གྱིས་ཚུལ་ཁྲིམས་བསྲུང་བ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ
། བདེ་བར་
གཞན་ཡང་སེམས་ཅན་རྣམས་སྦྱིན་པ་གཏང་བ་དང་ལྡན་པའི་ཚུལ་གྱིས
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཤེགས་པའི་བཀའ་ལ་བཟླས་པ་དང་མཆོད་བརྗོད་བགྱིད་པར་འཚལ་ལོ། །གཞན་
ཡང་བདེ་བར་གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་པ་རུ་བསྐུལ་
མ་བགྱིད་པར་འཚལ་ལོ། །གཞན་གྱིས་བདེ་བར་གཤེགས་པའི་བཀའ་ལ་བཟླས་པ་
དང་མཆོད་བརྗོད་བྱེད་པ་ལ་རྗེས་སུ་ཡི་རངས་འབུལ་བའི་བགྱིད་པར་འཚལ་ལོ། །
གཞན་ཡང་སེམས་ཅན་རྣམས། སྦྱིན་པ་གཏོང་བ་དང་ལྡན་པའི་ཚུལ་གྱིས། ངག་
ཞི་ལ་སྙན་པ་དང་ཚིག་འཇམ་ལ་དེས་པ་སྨྲ་བ་བགྱིད་པར་འཚལ་ལོ། །གཞན་ཡང་
ངག་ཞི་ལ་སྙན་པ་དང་ཚིག་འཇམ་ལ་དེས་པ་སྨྲ་བ་རུ་བསྐུལ་མ་བགྱིད་པར་འཚལ་
ལོ། །གཞན་གྱིས་ངག་ཞི་ལ་སྙན་པ་དང་ཚིག་དེས་ལ་འཇམ་པར་སྨྲ་བ་ལ་རྗེས་སུ་
ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་སྦྱིན་པ་
གཏོང་བ་དང་ལྡན་པའི་ཚུལ་གྱིས། བདེན་པར་སྨྲ་ཞིང་མཐུན་པར་བསྒྲུབ་པ་བགྱིད་
པར་འཚལ་ལོ། །གཞན་ཡང་བདེན་པར་སྨྲ་ཞིང་མཐུན་པར་བསྒྲུབ་པ་རུ་བསྐུལ་མ་
བགྱིད་པར་འཚལ་ལོ། །གཞན་གྱིས་བདེན་པར་སྨྲ་ཞིང་མཐུན་པར་བསྒྲུབ་པ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་སྦྱིན་
པ་གཏང་བ་དང་ལྡན་པའི་ཚུལ་གྱིས་ཕན་སེམས་བརྩེ་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་ཕན་སེམས་བརྩེ་བའི་ཚུལ་དང་ལྡན་པ་རུ་བསྐུལ་མ་
བགྱིད་པར་འཚལ་ལོ། །གཞན་གྱིས་ཕན་སེམས་བརྩེ་བའི་ཚུལ་དང་ལྡན་པ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་སྦྱིན་
པ་གཏང་བ་དང་ལྡན་པའི་ཚུལ་གྱིས། ལྷ་སེམས་ཞི་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་ལྷ་སེམས་ཞི་བའི་ཚུལ་དང་ལྡན་པ་རུ་བསྐུལ་མ་བགྱིད་
པར་འཚལ་ལོ། །གཞན་གྱིས་ལྷ་སེམས་ཞི་བའི་ཚུལ་དང་ལྡན་པ་ལ་རྗེས་སུ་ཡི་རངས་
འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས། སྦྱིན་པ་གཏོང་
242

མདོ་སྡེ། དགེ་བསྙེན་ཐེག་པའི་མདོ།
བ་དང་ལྡན་པའི་ཚུལ་གྱིས་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པ་ལ་
བསྐུལ་མ་བགྱིད་པར་འཚལ་ལོ། །གཞན་གྱིས་དགེ་སེམས་ཆགས་པ་མི་སྐྱེ་བའི་ཚུལ་
དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་
སེམས་ཅན་རྣམས་སྦྱིན་པ་གཏང་བ་དང་ལྡན་པའི་ཚུལ་གྱིས་བློ་ཕྱིན་ཅི་ལོག་ཏུ་མི་གོལ་
ཞིང་། ཡང་དག་པའི་དོན་ལ་སེམས་པའི་ཚུལ་དང་ལྡན་པ་བགྱིད་པར་འཚལ་ལོ། །
གཞན་ཡང་བློ་ཕྱིན་ཅི་ལོག་ཏུ་མི་གོལ་ཞིང་། ཡང་དག་པའི་དོན་ལ་སེམས་པའི་ཚུལ་
དང་ལྡན་པ་རུ་བསྐུལ་མ་བགྱིད་པར་འཚལ་ལོ། །གཞན་གྱི་བློ་ཕྱིན་ཅི་ལོག་ཏུ་མི་གོལ་
ཞིང་ཡང་དག་པའི་དོན་ལ་སེམས་པའི་ཚུལ་དང་ལྡན་པ་ལ་རྗེས་སུ་ཡི་རངས་འབུལ་
བར་བགྱིད་པར་འཚལ་ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་ན། སྦྱིན་པ་གཏོང་
བའི་ཚུལ་གྱིས་སེམས་ཅན་རྣམས་ལ་ཕན་འདོགས་པ་དེ་ནི། ནད་སེལ་སྨན་གྱི་རྒྱལ་པོ་
དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །སྦྱིན་པ་གཏོང་བའི་
ཚུལ་གྱིས་སྦྱིན་པ་གཏང་བ་དེ་ནི། ཐམས་ཅད་ཀུན་ལ་ཕན་པ་ནམ་མཁའི་ཆར་དང་
འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །སྦྱིན་པ་གཏོང་བའི་ཚུལ་
གྱིས་ཚུལ་ཁྲིམས་བསྲུང་བ་དེ་ནི། སྐྱོན་གྱིས་མ་གོས་པ་ལྷ་གཉན་གྱི་ཤེལ་སྒོང་དང་འདྲ་
སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །སྦྱིན་པ་གཏོང་བའི་ཚུལ་གྱིས་
བདེ་བར་གཤེགས་པའི་བཀའ་ལ། བཟླས་པ་དང་མཆོད་བརྗོད་བྱེད་པ་དེ་ནི། གསུང་
སྙན་གྱི་ཁུ་བྱུག་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །སྦྱིན་
པ་གཏོང་བའི་ཚུལ་གྱིས་ངག་ཞི་ལ་སྙན་པ་དང་ཚིག་འཇམ་ལ་དེས་པ་སྨྲ་བ་དེ་ནི།
རྩི་མཆོག་གི་སྙིང་པོ་མར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་
བགྱིའོ། །སྦྱིན་པ་གཏོང་བའི་ཚུལ་གྱིས་བདེན་པར་སྨྲ་ཞིང་ཚིག་མི་འགྱུར་བ་མཐུན་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པར་བསྒྲུབ་པ་དེ་ནི། སྐོས་མཁན་གྱི་ཕྲུ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། །སྦྱིན་པ་གཏོང་བའི་ཚུལ་གྱིས་ཕན་སེམས་བརྩེ་བའི་ཚུལ་དང་ལྡན་
པ་དེ་ནི། ཀུན་ལ་བྱམས་པ་བུ་གཅིག་པའི་མ་དང་འདྲ་སྟེ། ཤིན་ཏུ་དང་སྤྲོ་བས་རབ་
ཏུའང་བླང་བར་བགྱིའོ། །སྦྱིན་པ་གཏོང་བའི་ཚུལ་གྱིས་ལྷ་སེམས་ཞི་བའི་ཚུལ་དང་
ལྡན་པ་དེ་ནི། རི་དྭགས་ཀྲི་སྙ་ཤ་ར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། །སྦྱིན་པ་གཏོང་བའི་ཚུལ་གྱིས་དགེ་སེམས་ལ་ཆགས་པ་མི་སྐྱེ་བའི་
ཚུལ་དང་ལྡན་པ་དེ་ནི། འདམ་གྱིས་མ་གོས་པའི་པད་མ་དང་འདྲ་སྟེ། ཤིན་ཏུ་དང་
སྤྲོ་བས་རབ་ཏུའང་བླང་བར་བགྱིའོ། །སྦྱིན་པ་གཏོང་བའི་ཚུལ་གྱིས་བློ་ཕྱིན་ཅི་ལོག་ཏུ་
མི་གོལ་ཞིང༌། ཡང་དག་དོན་ལ་སེམས་པའི་ཚུལ་དང་ལྡན་པ་དེ་ནི། མ་ལྡན་པ་དང་
མི་ལྡན་པ་མེད་ཅིང་བྱང་ཆུབ་སེམས་དཔའི་ཤེས་རྒྱུད་དང་ལྡན་པ་ལགས་ཏེ། ཤིན་ཏུ་
དང་སྤྲོ་བས་རབ་ཏུའང་བླང་བར་བགྱིའོ། །
ཚངས་པ་གཙུག་ཕུད་དེ་བཞིན་དུ་སེམས་ཅན་རྣམས་ཡེ་ཤེས་ཀྱི་སེམས་དང་
ལྡན་པའི་ཚུལ་གྱིས། སེམས་ཅན་རྣམས་ལ་ཕན་འདོགས་པར་བགྱིད་པར་འཚལ་
ལོ། །གཞན་ཡང་སེམས་ཅན་རྣམས་ཕན་འདོགས་པ་རུ་བསྐུལ་མ་བགྱིད་པར་འཚལ་
ལོ། །གཞན་གྱི་སེམས་ཅན་རྣམས་ལ་ཕན་འདོགས་པ་ལ་རྗེས་སུ་ཡི་རངས་འབུལ་བར་
བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡེ་ཤེས་ཀྱི་སེམས་དང་ལྡན་
པའི་ཚུལ་གྱིས་སྦྱིན་པ་གཏོང་བ་བགྱིད་པར་འཚལ་ལོ། །གཞན་ཡང་སྦྱིན་པ་གཏོང་
བ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་སྦྱིན་པ་གཏོང་བ་ལ་རྗེས་སུ་ཡི་
རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡེ་ཤེས་ཀྱི་
སེམས་དང་ལྡན་པའི་ཚུལ་གྱིས་ཚུལ་ཁྲིམས་བསྲུང་བ་བགྱིད་པར་འཚལ་ལོ། །གཞན་
ཡང་ཚུལ་ཁྲིམས་བསྲུང་བ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་ཚུལ་
244

མདོ་སྡེ། དགེ་བསྙེན་ཐེག་པའི་མདོ།
ཁྲིམས་བསྲུང་བ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་
སེམས་ཅན་རྣམས་ཡེ་ཤེས་ཀྱི་སེམས་དང་ལྡན་པའི་ཚུལ་གྱིས། བདེ་བར་གཤེགས་པའི་
བཀའ་ལ་བཟླས་པ་དང་མཆོད་བརྗོད་བྱེད་པ་བགྱིད་པར་འཚལ་ལོ། །གཞན་ཡང་
བདེ་བར་གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་པ་ལ་བསྐུལ་མ་
བགྱིད་པར་འཚལ་ལོ། །གཞན་གྱིས་བདེ་བར་གཤེགས་པའི་བཀའ་ལ་བཟླས་པ་དང་
མཆོད་པར་བརྗོད་པ་བྱེད་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །
གཞན་ཡང་སེམས་ཅན་རྣམས་ཡེ་ཤེས་ཀྱི་སེམས་དང་ལྡན་པའི་ཚུལ་གྱིས། ངག་ཞི་
ལ་སྙན་པ་དང༌། ཚིག་འཇམ་ལ་ངེས་པར་སྨྲ་བ་བགྱིད་པར་འཚལ་ལོ། །གཞན་ཡང་
ངག་ཞི་ལ་སྙན་པ་དང་། ཚིག་འཇམ་ལ་དེས་པ་སྨྲ་བ་རུ་བསྐུལ་མ་བགྱིད་པར་འཚལ་
ལོ། །གཞན་གྱིས་ངག་ཞི་ལ་སྙན་པ་དང༌། ཚིག་འཇམ་ལ་དེས་པར་སྨྲ་བ་ལ་རྗེས་སུ་
ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡེ་ཤེས་
ཀྱི་སེམས་དང་ལྡན་པའི་ཚུལ་གྱིས། བདེན་པར་སྨྲ་ཞིང་མཐུན་པར་བསྒྲུབ་པ་བགྱིད་
པར་འཚལ་ལོ། །གཞན་ཡང་བདེན་པར་སྨྲ་ཞིང་མཐུན་པར་བསྒྲུབ་པ་རུ་བསྐུལ་
མ་བགྱིད་པར་འཚལ་ལོ། །གཞན་གྱིས་བདེན་པར་སྨྲ་ཞིང་མཐུན་པར་བསྒྲུབ་པ་ལ་
རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་
ཡེ་ཤེས་ཀྱི་སེམས་དང་ལྡན་པའི་ཚུལ་གྱིས་ཕན་སེམས་བརྩེ་བའི་ཚུལ་དང་ལྡན་པར་
བགྱིད་པར་འཚལ་ལོ། །གཞན་ཡང་ཕན་སེམས་བརྩེ་བའི་ཚུལ་དང་ལྡན་པ་ལ་བསྐུལ་
མ་བགྱིད་པར་འཚལ་ལོ། །གཞན་གྱིས་ཕན་སེམས་བརྩེ་བའི་ཚུལ་དང་ལྡན་པ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡེ་
ཤེས་ཀྱི་སེམས་དང་ལྡན་པའི་ཚུལ་གྱིས། ལྷ་སེམས་ཞི་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་ལྷ་སེམས་ཞི་བའི་ཚུལ་དང་ལྡན་པ་རུ་བསྐུལ་མ་བགྱིད་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པར་འཚལ་ལོ། །གཞན་གྱིས་ལྷ་སེམས་ཞི་བའི་ཚུལ་དང་ལྡན་པ་ལ་རྗེས་སུ་ཡི་རངས་
འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡེ་ཤེས་ཀྱི་སེམས་
དང་ལྡན་པའི་ཚུལ་གྱིས། དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པར་བགྱིད་
པར་འཚལ་ལོ། །གཞན་ཡང་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པ་ལ་
བསྐུལ་མ་བགྱིད་པར་འཚལ་ལོ། །གཞན་གྱིས་དགེ་སེམས་ཆགས་པ་མི་སྐྱེ་བའི་ཚུལ་
དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་
སེམས་ཅན་རྣམས་ཡེ་ཤེས་ཀྱི་སེམས་དང་ལྡན་པའི་ཚུལ་གྱིས། བློ་ཕྱིན་ཅི་ལོག་ཏུ་མི་
གོལ་ཞིང་ཡང་དག་དོན་ལ་སེམས་པའི་ཚུལ་དང་ལྡན་པར་བགྱིད་པར་འཚལ་ལོ། །
གཞན་ཡང་བློ་ཕྱིན་ཅི་ལོག་ཏུ་མི་གོལ་ཞིང་ཡང་དག་དོན་ལ་སེམས་པའི་ཚུལ་དང་
ལྡན་པ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་བློ་ཕྱིན་ཅི་ལོག་ཏུ་མི་གོལ་
ཞིང་ཡང་དག་དོན་ལ་སེམས་པའི་ཚུལ་དང་ལྡན་པ་ལ་རྗེས་སུ་ཡི་རངས་འབུལ་བར་
བགྱིད་པར་འཚལ་ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་ན། ཡེ་ཤེས་ཀྱི་ཚུལ་གྱིས་
གཞན་ལ་ཕན་འདོགས་པ་དེ་ནི། ནད་སེལ་སྨན་གྱི་རྒྱལ་པོ་དང་འདྲ་སྟེ། ཤིན་ཏུ་
དང་སྤྲོ་བས་རབ་ཏུའང་བླང་བར་བགྱིའོ། ། ཡེ་ཤེས་ཀྱི་ཚུལ་གྱིས་སྦྱིན་པ་གཏང་བ་དེ་
ནི། ཐམས་ཅད་ཀུན་ལ་ཕན་པ་ནམ་མཁའི་ཆར་པ་དང་འདྲ་སྟེ། ཤིན་ཏུ་དང་སྤྲོ་བས་
རབ་ཏུའང་བླང་བར་བགྱིའོ། །ཡེ་ཤེས་ཀྱི་ཚུལ་གྱིས་ཚུལ་ཁྲིམས་བསྲུང་བ་དེ་ནི། སྐྱོན་
གྱིས་མ་གོས་པ་ལྷ་གཉེན་གྱི་ཤེལ་སྒོང་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། ། ཡེ་ཤེས་ཀྱི་ཚུལ་གྱིས་བདེ་བར་གཤེགས་པའི་བཀའ་ལ། བཟླས་པ་
དང་མཆོད་བརྗོད་བྱེད་པ་དེ་ནི། གསུང་སྙན་གྱི་ཁུ་བྱུག་དང་འདྲ་སྟེ། ཤིན་ཏུ་དང་སྤྲོ་
བས་རབ་ཏུའང་བླང་བར་བགྱིའོ། །ཡེ་ཤེས་ཀྱི་ཚུལ་གྱིས་ངག་ཞི་ལ་སྙན་པ་དང་ཚིག་
འཇམ་ལ་དེས་པ་སྨྲ་བ་དེ་ནི། རྩི་མཆོག་གི་སྙིང་པོ་མར་དང་འདྲ་སྟེ། ཤིན་ཏུ་དང་སྤྲོ་
246

མདོ་སྡེ། དགེ་བསྙེན་ཐེག་པའི་མདོ།
བས་རབ་ཏུའང་བླང་བར་བགྱིའོ། །ཡེ་ཤེས་ཀྱི་ཚུལ་གྱིས་བདེན་པར་སྨྲ་ཞིང་ཚིག་མི་
འགྱུར་བ་མཐུན་པར་བསྒྲུབ་པ་དེ་ནི། སྐོས་མཁན་གྱི་ཕྱུ་དང་འདྲ་སྟེ། ཤིན་ཏུ་དང་
སྤྲོ་བས་རབ་ཏུའང་བླང་བར་བགྱིའོ། ། ཡེ་ཤེས་ཀྱི་ཚུལ་གྱིས་ཕན་སེམས་བརྩེ་བའི་ཚུལ་
དང་ལྡན་པ་དེ་ནི། ཀུན་ལ་བྱམས་པ་བུ་གཅིག་པའི་མ་དང་འདྲ་སྟེ། ཤིན་ཏུ་དང་སྤྲོ་
བས་རབ་ཏུའང་བླང་བར་བགྱིའོ། ། ཡེ་ཤེས་ཀྱི་ཚུལ་གྱིས་ལྷ་སེམས་ཞི་བའི་ཚུལ་དང་
ལྡན་པ་དེ་ནི། རི་དྭགས་ཀྲི་སྙ་ཤ་ར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། ། ཡེ་ཤེས་ཀྱི་ཚུལ་གྱིས་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་
པ་དེ་ནི། འདམ་གྱིས་མ་གོས་པའི་པད་མ་དང་འདྲ་སྟེ། ཤིན་ཏུ་དང་སྤྲོ་བས་རབ་
ཏུའང་བླང་བར་བགྱིའོ། ། ཡེ་ཤེས་ཀྱི་ཚུལ་གྱིས་བློ་ཕྱིན་ཅི་ལོག་ཏུ་མི་གོལ་ཞིང་། ཡང་
དག་དོན་ལ་སེམས་པའི་ཚུལ་དང་ལྡན་པ་དེ་ནི་མ་ལྡན་པ་དང་མི་ལྡན་པ་མེད་ཅིང་།
བྱང་ཆུབ་སེམས་དཔའི་ཤེས་རྒྱུད་དང་ལྡན་པ་ལགས་ཏེ། ཤིན་ཏུ་དང་སྤྲོ་བས་རབ་
ཏུའང་བླང་བར་བགྱིའོ། །
ཚངས་པ་གཙུག་ཕུད་དེ་བཞིན་དུ་སེམས་ཅན་རྣམས། ཞི་བའི་སེམས་དང་ལྡན་
པའི་ཚུལ་གྱིས་སེམས་ཅན་རྣམས་ལ་ཕན་འདོགས་པར་བགྱིད་པར་འཚལ་ལོ། །
གཞན་ཡང་སེམས་ཅན་རྣམས་ལ་ཕན་འདོགས་པ་རུ་བསྐུལ་མ་བགྱིད་པར་འཚལ་
ལོ། །གཞན་གྱིས་སེམས་ཅན་རྣམས་ལ་ཕན་འདོགས་པ་ལ་རྗེས་སུ་ཡི་རངས་འབུལ་
བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཞི་བའི་སེམས་དང་ལྡན་
པའི་ཚུལ་གྱིས། སྦྱིན་པ་གཏང་བའི་བགྱིད་པར་འཚལ་ལོ། །གཞན་ཡང་སྦྱིན་པ་
གཏང་བ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་སྦྱིན་པ་གཏོང་བ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཞི་
བའི་སེམས་དང་ལྡན་པའི་ཚུལ་གྱིས་ཚུལ་ཁྲིམས་བསྲུང་བར་བགྱིད་པར་འཚལ་ལོ། །
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཞན་ཡང་ཚུལ་ཁྲིམས་བསྲུང་བ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་
ཚུལ་ཁྲིམས་བསྲུང་བ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་
ཡང་སེམས་ཅན་རྣམས་ཞི་བའི་སེམས་དང་ལྡན་པའི་ཚུལ་གྱིས། བདེ་བར་གཤེགས་
པའི་བཀའ་ལ་བཟླས་པ་དང་མཆོད་བརྗོད་བྱེད་པར་བགྱིད་པར་འཚལ་ལོ། །གཞན་
ཡང་བདེ་བར་གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་པ་རུ་བསྐུལ་
མ་བགྱིད་པར་འཚལ་ལོ། །གཞན་གྱིས་བདེ་བར་གཤེགས་པའི་བཀའ་ལ་བཟླས་པ་
དང་མཆོད་པར་བརྗོད་པ་བྱེད་པ་ལ་རྗེས་སུ་ཡི་རང་འབུལ་བར་བགྱིད་པར་འཚལ་
ལོ། །གཞན་ཡང་སེམས་ཅན་རྣམས་ཞི་བའི་སེམས་དང་ལྡན་པའི་ཚུལ་གྱིས། ངག་
ཞི་ལ་སྙན་པ་དང་། ཚིག་འཇམ་ལ་དེས་པར་སྨྲ་བར་བགྱིད་པར་འཚལ་ལོ། །གཞན་
ཡང་ངག་ཞི་ལ་སྙན་པ་དང་ཚིག་འཇམ་ལ་དེས་པ་སྨྲ་བར་བསྐུལ་མ་བགྱིད་པར་
འཚལ་ལོ། །གཞན་གྱིས་ངག་ཞི་ལ་སྙན་པ་དང་ཚིག་འཇམ་ལ་དེས་པར་སྨྲ་བ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཞི་
བའི་སེམས་དང་ལྡན་པའི་ཚུལ་གྱིས། བདེན་པར་སྨྲ་ཞིང་མཐུན་པར་བསྒྲུབ་པ་བགྱིད་
པར་འཚལ་ལོ། །གཞན་ཡང་བདེན་པར་སྨྲ་ཞིང་མཐུན་པར་བསྒྲུབ་པ་རུ་བསྐུལ་མ་
བགྱིད་པར་འཚལ་ལོ། །གཞན་གྱིས་བདེན་པར་སྨྲ་ཞིང་མཐུན་པར་བསྒྲུབ་པ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཞི་
བའི་སེམས་དང་ལྡན་པའི་ཚུལ་གྱིས། ཕན་སེམས་བརྩེ་བའི་ཚུལ་དང་ལྡན་པའི་བགྱིད་
པར་འཚལ་ལོ། །གཞན་ཡང་ཕན་སེམས་བརྩེ་བའི་ཚུལ་དང་ལྡན་པ་རུ་བསྐུལ་མ་
བགྱིད་པར་འཚལ་ལོ། །གཞན་གྱིས་ཕན་སེམས་བརྩེ་བའི་སེམས་ཀྱི་ཚུལ་དང་ལྡན་
པ་ལ་རྗེས་སུ་ཡི་རངས་འབུལ་བར་བགྱིད་པ་འཚལ་ལོ། །གཞན་ཡང་སེམས་ཅན་
རྣམས་ཞི་བའི་སེམས་དང་ལྡན་པའི་ཚུལ་གྱིས། ལྷ་སེམས་ཞི་བའི་ཚུལ་དང་ལྡན་པར་
248

མདོ་སྡེ། ། དགེ་བསྙེན་ཐེག་པའི་མདོ།
བགྱིད་པར་འཚལ་ལོ། །གཞན་ཡང་ལྷ་སེམས་ཞི་བའི་ཚུལ་དང་ལྡན་པ་རུ་བསྐུལ་མ་
བགྱིད་པར་འཚལ་ལོ། །གཞན་གྱིས་ལྷ་སེམས་ཞི་བའི་ཚུལ་དང་ལྡན་པ་ལ་རྗེས་སུ་
ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཞི་བའི་
སེམས་དང་ལྡན་པའི་ཚུལ་གྱིས། དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པར་
བགྱིད་པར་འཚལ་ལོ། །གཞན་ཡང་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་
པ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་དགེ་སེམས་ཆགས་པ་མི་སྐྱེ་བའི་
ཚུལ་དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་
སེམས་ཅན་རྣམས་ཞི་བའི་སེམས་དང་ལྡན་པའི་ཚུལ་གྱིས། བློ་ཕྱིན་ཅི་ལོག་ཏུ་མི་གོལ་
ཞིང་ཡང་དག་དོན་ལ་སེམས་པའི་ཚུལ་དང་ལྡན་པར་བགྱིད་པར་འཚལ་ལོ། །གཞན་
ཡང་བློ་ཕྱིན་ཅི་ལོག་ཏུ་མི་གོལ་ཞིང་ཡང་དག་དོན་ལ་སེམས་པའི་ཚུལ་དང་ལྡན་པ་རུ་
བསྐུལ་མ་བགྱིད་པར་འཚལ་ལོ། །གཞན་གྱིས་བློ་ཕྱིན་ཅི་ལོག་ཏུ་མི་གོལ་ཅིང་ཡང་དག་
དོན་ལ་སེམས་པའི་ཚུལ་དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པར་
འཚལ་ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་ན། ཞི་བའི་ཚུལ་གྱིས་གཞན་ལ་ཕན་
སེམས་འདོགས་པ་དེ་ནི། ནད་སེལ་སྨན་གྱི་རྒྱལ་པོ་དང་འདྲ་སྟེ། ཤིན་ཏུ་དང་སྤྲོ་བས་
རབ་ཏུའང་བླང་བར་བགྱིའོ། །ཞི་བའི་ཚུལ་གྱིས་སྦྱིན་པ་གཏང་བ་དེ་ནི། ཐམས་ཅད་
ཀུན་ལ་ཕན་པ་ནམ་མཁའི་ཆར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་
བར་བགྱིའོ། །ཞི་བའི་ཚུལ་གྱིས་ཚུལ་ཁྲིམས་བསྲུང་བ་དེ་ནི། སྐྱོན་གྱིས་མ་གོས་པ་ལྷ་
གཉན་གྱི་ཤེལ་སྒོང་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །
ཞི་བའི་ཚུལ་གྱིས་བདེ་བར་གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་
པ་དེ་ནི། གསུང་སྙན་གྱི་ཁུ་བྱུག་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་
བར་བགྱིའོ། ། ཞི་བའི་ཚུལ་གྱིས་ངག་ཞི་ལ་སྙན་པ་དང༌། ཚིག་འཇམ་ལ་དེས་པར་
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྨྲ་བ་དེ་ནི། རྩི་མཆོག་གི་སྙིང་པོ་མར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་
བླང་བར་བགྱིའོ། ། ཞི་བའི་ཚུལ་གྱིས་བདེན་པར་སྨྲ་ཞིང་ཚིག་མི་འགྱུར་བ་མཐུན་པར་
བསྒྲུབ་པ་དེ་ནི། སྐོས་མཁན་གྱི་ཕྱུ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་
བར་བགྱིའོ། །ཞི་བའི་ཚུལ་གྱིས་ཕན་སེམས་བརྩེ་བའི་ཚུལ་དང་ལྡན་པ་དེ་ནི། ཀུན་ལ་
བྱམས་པ་བུ་གཅིག་པའི་མ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་
བགྱིའོ། ། ཞི་བའི་ཚུལ་གྱིས་ལྷ་སེམས་ཞི་བའི་ཚུལ་དང་ལྡན་པ་དེ་ནི། རི་དྭགས་ཀྱི་སྐུ་
ཤ་ར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཞི་བའི་ཚུལ་
གྱིས་དགེ་སེམས་ལ་ཆགས་པ་མི་སྐྱེ་བའི་ཚུལ་དང་ལྡན་པ་དེ་ནི། འདམ་གྱིས་མ་གོས་
པའི་པད་མ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། ། ཞི་བའི་
ཚུལ་གྱིས་བློ་ཕྱིན་ཅི་ལོག་ཏུ་མི་གོལ་ཞིང་། ཡང་དག་དོན་ལ་སེམས་པའི་ཚུལ་དང་
ལྡན་པ་དེ་ནི། མ་ལྡན་པ་དང་མི་ལྡན་པ་མེད་ཅིང་། བྱང་ཆུབ་སེམས་དཔའི་ཤེས་
རྒྱུད་དང་ལྡན་པ་ལགས་ཏེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །
ཚངས་པ་གཙུག་ཕུད་དེ་བཞིན་དུ་སེམས་ཅན་རྣམས་ཡངས་པའི་སེམས་དང་
ལྡན་པའི་ཚུལ་གྱིས། སེམས་ཅན་རྣམས་ལ་ཕན་འདོགས་པར་བགྱིད་པར་འཚལ་
ལོ། །གཞན་ཡང་སེམས་ཅན་རྣམས་ལ་ཕན་འདོགས་པ་རུ་བསྐུལ་མ་བགྱིད་པར་
འཚལ་ལོ། །གཞན་གྱིས་སེམས་ཅན་རྣམས་ལ་ཕན་འདོགས་པ་ལ་རྗེས་སུ་ཡི་རངས་
འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡངས་བའི་སེམས་
དང་ལྡན་པའི་ཚུལ་གྱིས། སྦྱིན་པ་གཏང་བར་བགྱིད་པར་འཚལ་ལོ། །གཞན་ཡང་
སྦྱིན་པ་གཏང་བ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་སྦྱིན་པ་གཏོང་
བ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་
རྣམས་ཡངས་པའི་སེམས་དང་ལྡན་པའི་ཚུལ་གྱིས། ཚུལ་ཁྲིམས་བསྲུང་བར་བགྱིད་
250

མདོ་སྡེ། དགེ་བསྙེན་ཐེག་པའི་མདོ། ༼ག༽
པར་འཚལ་ལོ། །གཞན་ཡང་ཚུལ་ཁྲིམས་བསྲུང་བ་རུ་བསྐུལ་མ་བགྱིད་པར་འཚལ་
ལོ། །གཞན་གྱིས་ཚུལ་ཁྲིམས་བསྲུང་བ་ལ་རྗེས་སུ་ཡི་རངས་འབུལ་བར་བགྱིད་པར་
འཚལ་ལོ། །གཞན་ཡང་སེམས་ཅན་རྣམས། ཡངས་པའི་སེམས་དང་ལྡན་པའི་ཚུལ་
གྱིས། བདེ་བར་གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་པར་བགྱིད་
པར་འཚལ་ལོ། །གཞན་ཡང་བདེ་བར་གཤེགས་པའི་བཀའ་ལ་བཟླས་པ་དང་མཆོད་
བརྗོད་བྱེད་པ་ལ་བསྐུལ་མ་བགྱིད་པར་འཚལ་ལོ། །གཞན་གྱིས་བདེ་བར་གཤེགས་
པའི་བཀའ་ལ་བཟླས་པ་དང་མཆོད་བརྗོད་བྱེད་པ་ལ་རྗེས་སུ་ཡི་རངས་འབུལ་བར་
བགྱིད་པར་འཚལ་ལོ། །གཞན་ཡང་སེམས་ཅན་རྣམས་ཡངས་པའི་སེམས་དང་ལྡན་
པའི་ཚུལ་གྱིས་ངག་ཞི་ལ་སྙན་པ་དང་ཚིག་འཇམ་ལ་དེས་པར་སྨྲ་བ་བགྱིད་པར་
འཚལ་ལོ། །གཞན་ཡང་ངག་ཞི་ལ་སྙན་པ་དང་ཚིག་འཇམ་ལ་དེས་པ་སྨྲ་བ་རུ་བསྐུལ་
མ་བགྱིད་པར་འཚལ་ལོ། །གཞན་གྱིས་ངག་ཞི་ལ་སྙན་པ་དང་ཚིག་འཇམ་ལ་དེས་
པར་སྨྲ་བ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་
ཅན་རྣམས་ཡངས་པའི་སེམས་དང་ལྡན་པའི་ཚུལ་གྱིས། བདེན་པར་སྨྲ་ཞིང་མཐུན་
པར་བསྒྲུབ་པར་བགྱིད་པར་འཚལ་ལོ། །གཞན་ཡང་བདེན་པར་སྨྲ་ཞིང་མཐུན་པར་
བསྒྲུབ་པ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་བདེན་པར་སྨྲ་ཞིང་མཐུན་
པར་བསྒྲུབ་པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་
སེམས་ཅན་རྣམས་ཡངས་པའི་སེམས་དང་ལྡན་པའི་ཚུལ་གྱིས། ཕན་སེམས་བརྩེ་བའི་
ཚུལ་དང་ལྡན་པ་རུ་བགྱིད་པར་འཚལ་ལོ། །གཞན་ཡང་ཕན་སེམས་བརྩེ་བའི་ཚུལ་
དང་ལྡན་པ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་ཕན་སེམས་བརྩེ་བའི་
ཚུལ་དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པ་འཚལ་ལོ། །གཞན་ཡང་
སེམས་ཅན་རྣམས་ཡངས་པའི་སེམས་དང་ལྡན་པའི་ཚུལ་གྱིས་ལྷ་སེམས་ཞི་བའི་ཚུལ་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དང་ལྡན་པར་བགྱིད་པར་འཚལ་ལོ། །གཞན་ཡང་ལྷ་སེམས་ཞི་བའི་ཚུལ་དང་ལྡན་
པ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་ལྷ་སེམས་ཞི་བའི་ཚུལ་དང་ལྡན་
པ་ལ་རྗེས་སུ་ཡི་རངས་འབུལ་བར་བགྱིད་པར་འཚལ་ལོ། །གཞན་ཡང་སེམས་ཅན་
རྣམས་ཡངས་པའི་སེམས་དང་ལྡན་པའི་ཚུལ་གྱིས་དགེ་སེམས་ཆགས་པ་མི་སྐྱེ་བའི་
ཚུལ་དང་ལྡན་པར་བགྱིད་པར་འཚལ་ལོ། །གཞན་ཡང་དགེ་སེམས་ཆགས་པ་མི་སྐྱེ་
བའི་ཚུལ་དང་ལྡན་པ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་དགེ་སེམས་
ཆགས་པ་མི་སྐྱེ་བའི་ཚུལ་དང་ལྡན་པ་ལ་རྗེས་སུ་ཡི་རངས་འབུལ་བར་བགྱིད་པ་
འཚལ་ལོ། །གཞན་ཡང་སེམས་ཅན་རྣམས་ཡངས་པའི་སེམས་དང་ལྡན་པའི་ཚུལ་གྱིས།
བློ་ཕྱིན་ཅི་ལོག་ཏུ་མི་གོལ་ཞིང་། ཡང་དག་དོན་ལ་སེམས་པའི་ཚུལ་དང་ལྡན་པར་
བགྱིད་པར་འཚལ་ལོ། །གཞན་ཡང་བློ་ཕྱིན་ཅི་ལོག་ཏུ་མི་གོལ་ཞིང་ཡང་དག་དོན་
ལ་སེམས་པའི་ཚུལ་དང་ལྡན་པ་རུ་བསྐུལ་མ་བགྱིད་པར་འཚལ་ལོ། །གཞན་གྱིས་བློ་
ཕྱིན་ཅི་ལོག་ཏུ་མི་གོལ་ཞིང་ཡང་དག་དོན་ལ་སེམས་པའི་ཚུལ་དང་ལྡན་པ་ལ་རྗེས་
སུ་ཡི་རངས་འབུལ་བར་བགྱིད་པར་འཚལ་ལོ། །ཚངས་པ་གཙུག་ཕུད་དེ་ཅིའི་ཕྱིར་ཞེ་
ན་ཡངས་པའི་ཚུལ་གྱིས་སེམས་ཅན་རྣམས་ལ་ཕན་འདོགས་པ་དེ་ནི། ནད་སེལ་སྨན་
གྱི་རྒྱལ་པོ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཡངས་
པའི་ཚུལ་གྱིས་སྦྱིན་པ་གཏང་བ་དེ་ནི། ཐམས་ཅད་ཀུན་ལ་ཕན་པ་ནམ་མཁའི་ཆར་
དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཡངས་པའི་ཚུལ་གྱིས་
ཚུལ་ཁྲིམས་བསྲུང་བ་དེ་ནི། སྐྱོན་གྱིས་མ་གོས་པ་ལྷ་གཉེན་གྱི་ཤེལ་སྒོང་དང་འདྲ་སྟེ།
ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཡངས་པའི་ཚུལ་གྱིས་བདེ་བར་
གཤེགས་པའི་བཀའ་ལ་བཟླས་པ་དང་མཆོད་བརྗོད་བྱེད་པ་དེ་ནི། གསུང་སྙན་གྱི་
ཁུ་བྱུག་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཡངས་པའི་
252

མདོ་སྡེ། དགེ་བསྙེན་ཐེག་པའི་མདོ།
ཚུལ་གྱིས་ངག་ཞི་ལ་སྙན་པ་དང་། ཚིག་འཇམ་ལ་དེས་པར་སྨྲ་བ་དེ་ནི། རྩི་མཆོག་
གི་སྙིང་པོ་མར་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །
ཡངས་པའི་ཚུལ་གྱིས་བདེན་པར་སྨྲ་ཞིང་ཚིག་མི་འགྱུར་བ་མཐུན་པར་བསྒྲུབ་པ་དེ་
ནི། སྐོས་མཁན་གྱི་ཕྱུ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །
ཡངས་པའི་ཚུལ་གྱིས་ཕན་སེམས་བརྩེ་བའི་ཚུལ་དང་ལྡན་པ་དེ་ནི། ཀུན་ལ་བྱམས་
པ་བུ་གཅིག་པའི་མ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །
ཡངས་པའི་ཚུལ་གྱིས་ལྷ་སེམས་ཞི་བའི་ཚུལ་དང་ལྡན་པ་དེ་ནི། རི་དྭགས་ཁྲི་སྐུ་ཤ་ར་
དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཡངས་པའི་ཚུལ་
གྱིས་དགེ་སེམས་ཆགས་པ་མི་སྐྱེ་བའི་ཚུལ་དང་ལྡན་པ་དེ་ནི། འདམ་གྱིས་མ་གོས་
པའི་པད་མ་དང་འདྲ་སྟེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཡངས་
པའི་ཚུལ་གྱིས་བློ་ཕྱིན་ཅི་ལོག་ཏུ་མི་གོལ་ཞིང་། ཡང་དག་དོན་ལ་སེམས་པའི་ཚུལ་
དང་ལྡན་པ་དེ་ནི། མ་ལྡན་པ་དང་མི་ལྡན་པ་མེད་ཅིང་བྱང་ཆུབ་སེམས་དཔའི་ཤེས་
རྒྱུད་དང་ལྡན་པ་ལགས་ཏེ། ཤིན་ཏུ་དང་སྤྲོ་བས་རབ་ཏུའང་བླང་བར་བགྱིའོ། །ཞེས་
བཀའ་སྩལ་ཏོ། །དེ་ལ་ཚངས་པ་གཙུག་ཕུད་ཀྱིས་གསོལ་པ། སྟོན་པ་ལགས། སེམས་
ཅན་འཁོར་བ་ལ་གནས་པ་རྣམས། ཀུན་ནས་ཉོན་མོངས་པའི་ཕུང་པོ་ལས་གྲོལ་ནས།
རྣམ་པར་གྲོལ་བ་ཡེ་ཤེས་ཀྱི་ཕུང་པོ་དེ་འཐོབ་པར་བགྱིད་ན། སྡིག་པ་མི་དགེ་བའི་
ལས་སྤངས་ནས། དགེ་བའི་ལས་དེ་ལྟ་བུ་ལ་འཇུག་ཅིང་། གཡུང་དྲུང་གི་བོན་ཅི་ལྟ་
བུ་ཞིག་ལ་སྤྱོད་པ་ལགས། ཞེས་གསོལ་ཏོ། །
དེ་ལ་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་དང༌།
འདུས་པའི་འཁོར་རྣམས་ཐམས་ཅད་ཀུན། མ་ཡེང་དབང་པོ་གཏད་ལ་ཉོན། བདག་
ནི་ཚེ་རབས་ཐོག་མེད་ནས། སྡིག་པ་མི་དགེ་བཅུ་སྤངས་ཤིང་། དགེ་བཅུ་རྣམ་པར་
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དག་པ་བླངས། གྲངས་མེད་ཚོགས་བསགས་སྒྲིབ་སྦྱངས་པས། ད་ལྟ་འགྲོ་བའི་དཔལ་
དུ་གྱུར། ཚེ་ལོ་བརྒྱ་པའི་སྟོན་པར་འོངས། འོལ་མོའི་གླིང་ལ་ཐུགས་གཏད་ཅིང་། སོ་
བརྒྱད་མཁར་ལ་སྐུ་འཁྲུངས་ཏེ། གཤེན་ལོ་གཅིག་ཏུ་ཕྱིན་པའི་ཚེ། གསས་མཁར་ཤམ་
པོ་ལྷ་རྩེ་ལ། ཐུགས་ལས་སྤྲུལ་པའི་རྨ་ལོ་དང་། གསུང་ལས་སྤྲུལ་པའི་གཡུ་ལོ་དང༌།
གཤེན་རབ་བདག་ཉིད་སྐུ་དང་གསུམ། བསྐོར་བ་བྱས་ཤིང་ལྷ་ཕྱག་འཚལ། མེ་ཏོག་
གཏོར་ཞིང་མཆོད་པ་ཕུལ། རྒྱལ་བ་རྒྱ་མཚོའི་ལྷ་ཞལ་མཐོང་། སྒྲིབ་སྦྱངས་ཚོགས་
གཉིས་རྫོགས་པ་ཡི། འཁོར་བའི་སེམས་ཅན་གྲངས་མང་ཞིག །དམ་པའི་གནས་
དེར་སངས་རྒྱས་སོ། ། དེ་ནས་བར་པོ་སོ་བརྒྱད་དུ། འདུས་པའི་འཁོར་རྣམས་ཐམས་
ཅད་ལ། ཐེག་པ་དང་པོ་ཕྱྭ་གཤེན་བསྟན། ལེགས་རྒྱལ་ཐང་པོ་དག་ལ་གཉེར། ཕྲུ་
གཤེན་བོན་གྱི་འཁོར་ལོ་བསྐོར། དེ་ནས་གཤེན་ལོ་གཉིས་ལོན་ནས། ཁྲི་སྨོན་རྒྱལ་
བཞད་གནས་སུ་བྱོན། གསས་མཁར་ཁྲི་སྨོན་རྒྱལ་བཞད་ལ། བསྐོར་བ་བྱས་ཤིང་ལྷ་
ཕྱག་འཚལ། མེ་ཏོག་གཏོར་ཞིང་མཆོད་པ་འབུལ། འདུས་པའི་འཁོར་རྣམས་ཐམས་
ཅད་ལ། ཐེག་པ་གཉིས་པ་སྣང་གཤེན་བསྟན། སྣང་ལྡན་གཙུག་ཕུད་དག་ལ་གཉེར།
སྣང་གཤེན་བོན་གྱི་འཁོར་ལོ་བསྐོར། དེ་ནས་གཤེན་ལོ་གསུམ་ལོན་ནས། ཁོ་མ་ནེའུ་
ཆུང་གནས་སུ་བྱོན། གསས་མཁར་ཁོ་མ་ནེའུ་ཆུང་ལ། བསྐོར་བ་བྱས་ཤིང་ལྷ་ཕྱག་
འཚལ། མེ་ཏོག་གཏོར་ཞིང་མཆོད་པ་འབུལ། འདུས་པའི་འཁོར་རྣམས་ཐམས་ཅད་
ལ། ཐེག་པ་གསུམ་པ་འཕྲུལ་གཤེན་བསྟན། འཕྲུལ་གཤེན་གཙུག་ཕུད་དག་ལ་གཉེར།
འཕྲུལ་གཤེན་བོན་གྱི་འཁོར་ལོ་བསྐོར། དེ་ནས་དགུང་ལོ་བཞི་ལོན་ནས། གྲོང་ཁྱེར་
ལང་ལིང་གནས་སུ་བྱོན། གསས་མཁར་ཁོ་མ་རུ་རིང་བཞེངས། བསྐོར་བ་བྱས་ཤིང་
ལྷ་ཕྱག་འཚལ། མེ་ཏོག་གཏོར་ཞིང་མཆོད་པ་འབུལ། འདུས་པའི་འཁོར་རྣམས་
ཐམས་ཅད་ལ། སྲིད་གཤེན་ཐེག་པའི་བོན་སྒོ་བསྟན། སྲིད་གཤེན་གཙུག་ཕུད་དག་ལ་
254

མདོ་སྡེ། དགེ་བསྙེན་ཐེག་པའི་མདོ། ། ༼ག༽
གཉེར། སྲིད་གཤེན་བོན་གྱི་འཁོར་ལོ་བསྐོར། རྒྱུ་ཡི་ཐེག་པའི་རིམ་པ་རྫོགས། འཁོར་
བའི་སེམས་ཅན་ཐམས་ཅད་ལ། སྔོན་ནས་སྒྲིབ་སྦྱངས་ཚོགས་རྫོགས་རྣམས། ཐར་
པའི་གོ་འཕང་ཐོབ་ཅིང་སོང༌། སྒྲིབ་སྦྱངས་ཚོགས་གཉིས་མ་རྫོགས་ཤིང་། སླད་ནས་
ལུས་པའི་སེམས་ཅན་རྣམས། རྒྱུ་ཡི་བོན་ལ་སྤྱོད་འཇུག་པས། སྣང་སྲིད་འཇིག་རྟེན་
ཕན་བདེ་བསྐྱེད། ཀུན་རྫོབ་མཚན་མ་དངོས་པོར་བདེན། ཚེ་ནོར་དབང་ཐང་བསོད་
ནམས་འཕེལ། དཔལ་དང་གྲགས་པའི་སྙན་པ་རྒྱས། བསྟན་པ་ཆགས་པའི་ཞིང་དུ་
གྱུར། ཀུན་རྫོབ་མཚན་མ་དངོས་བདེན་ཅིང་། རྒྱུ་ཡི་བོན་སྒོ་མི་ནུབ་ཕྱིར། རྒྱུ་ཡི་ཐེག་
པ་བསྟན་པའོ། །ཚངས་པ་གཙུག་ཕུད་སྤྲུལ་པའི་གཤེན། ད་ལྟ་དགུང་ལོ་ལྔ་ལོན་ནས།
གཡུང་དྲུང་དགུ་རྩེགས་ཤར་ཕྱོགས་ཀྱི། གཡུང་དྲུང་བཀོད་པའི་གླིང་ཆེན་དུ། རི་
རྒྱལ་ལྷུན་པོའི་རྩ་བ་ཡི། རྒྱལ་པོའི་ཁབ་ཏུ་ཕེབས་པ་ནི། བསྟན་པ་སྤེལ་བའི་ཆེད་དུ་
བྱོན། ད་ཡང་འདུས་པའི་འཁོར་རྣམས་ཀུན། རྒྱུ་ཡི་ཐེག་པ་རིམ་རྫོགས་ནས། རྒྱུ་ལས་
འབྲས་བུ་བསྒྲུབ་པའི་ཕྱིར། སྡིག་པ་མི་དགེ་བཅུ་སྤང་ཞིང་། དགེ་བ་རྣམ་བཅུ་དང་
ལེན་ནས། ཐར་པའི་གོ་འཕང་འཐོབ་པའི་ཕྱིར། དགེ་བསྙེན་ཐེག་པའི་བོན་སྒོ་བསྟན།
ཚངས་པ་གཙུག་ཕུད་གཉེར་དུ་གཏད། དགེ་བསྙེན་བོན་འཁོར་བསྐོར་བར་མཛོད།
ཞེས་གསུངས་སོ། །
དེ་ལ་ཡང་གསོལ་བ། རྣམ་པ་ཐམས་ཅད་མཁྱེན་པ་ལགས། སྟོན་པས་ཐེག་པ་རིམ་
པ་ལས། རྒྱུ་དང་འབྲས་བུ་གཉིས་སུ་གསུངས། རྒྱུ་ཡི་ཐེག་པའི་རིམ་པ་སོང་། བསྐོས་
པའི་གཤེན་ལ་གཉེར་དུ་གཏད། ད་ལྟ་འབྲས་བུའི་ཐེག་པ་ལ། ཐེག་པ་ལྔ་པ་དགེ་
བསྙེན་བོན། བདག་ལ་གཉེར་དུ་གཏད་གསུངས་པ། དགེ་ཞེས་བྱ་བ་ཅི་ལྟར་དགེ།
བསྙེན་ནི་ཅི་ལྟར་བསྙེན་པ་ལགས། རྩ་བའི་བྱུང་ཁུངས་གང་ལ་གཏོགས། བདག་
ཅག་འཁོར་ལ་བསྟན་དུ་གསོལ། དེ་ལ་སྟོན་པས་བཀའ་སྩལ་པ། ཉོན་ཅིག་ཚངས་
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པ་གཙུག་ཕུད་ཉོན། དགེ་བསྙེན་ཐེག་པའི་བོན་སྒོ་ནི། དགེ་ཞེས་བྱ་བ་སྡིག་པ་མེད།
ལུས་ངག་ཡིད་གསུམ་དགེ་བར་བཀོལ། དང་དུ་བླངས་པའི་དགེ་བ་ཞེས། བསྙེན་ཞེས་
བྱ་བ་ཡང་དག་དོན། ཕྱིན་ཅི་མ་ལོག་བསྙེན་པས་བསྙེན། དགེ་ལ་བསྙེན་ཞིང་ཚུལ་ལ་
གནས། ཡང་དག་དོན་ལ་འཇུག་སྤྱོད་དོ། ། རྩ་བའི་བྱུང་ཁུངས་མདོ་ལས་བྱུང་། བོན་
ལ་རྒྱ་ཆེ་གྲངས་མང་ཡང་། ཚུར་བསྡུས་རྣམ་པ་བཞི་རུ་འདུས། མདོ་འབུམ་གཟུངས་
གསུམ་མན་ངག་བཞི། མན་ངག་དཔོན་གསས་ལུང་གི་བོན། གཟུངས་ནི་ཆབ་དཀར་
ནག་པོའི་སྔགས། འབུམ་ནི་རྒྱས་པ་སྤྱིར་སྤྲོས་པ། མདོ་ནི་རྒྱུ་འབྲས་གཞལ་བྱ་སྟེ།
ཐེག་པ་ཐམས་ཅད་རྩ་བ་ནི། མདོ་སྡེ་དག་ལས་འབྱུང་བའོ། །རྒྱུ་འབྲས་གཞལ་བྱ་བྱ་
བ་ནི། སྔོན་དུ་བཏང་བས་རྒྱུ་རུ་སྟེ། ཕྱིས་སུ་འབྱུང་བས་འབྲས་བུའོ། །གཞལ་བྱ་དག་
ནི་དཀའ་སླ་གཉིས། དེ་ཡང་ཐོག་མར་རྒྱུ་འབྲས་ལ། ཞིང་ས་དག་ལ་སོ་ནམ་འདྲ།
ས་བོན་སྔོན་དུ་བཏབས་པ་ན། འབྲས་བུ་ལྗང་པ་རྗེས་སུ་འབྱུང༌། ལྗང་པ་དག་ལ་
བརྟེན་པ་ཡིས། ལོ་འབྲས་མེ་ཏོག་བཅུད་དུ་སྨིན། འགྲོ་བ་སེམས་ཅན་གསོས་སུ་གྱུར།
དཔེ་དོན་དེ་ཡིས་མཚོན་ནས་སུ། དད་པ་སྔོན་དུ་བཏང་བ་ན། བརྩོན་འགྲུས་རྗེས་
སུ་འབྱུང་བར་འགྱུར། དད་པ་སྐྱེས་ན་བརྩོན་འགྲུས་མྱུར། ལེ་ལོ་མེད་པས་ཕྱིར་མི་
ལྡོག །བརྩོན་འགྲུས་སྔོན་དུ་བཏང་བས་ན། ཤེས་རབ་རྣམ་གསུམ་འབྲས་བུ་འབྱུང་།
ཐོས་དང་བསམ་དང་བསྒོམ་པ་ཡི། གཟུང་སོ་གདགས་སྒོ་གོ་ལམ་ཕྱེད། ཤེས་རབ་
སྔོན་དུ་སོང་བས་ན། འབྲས་བུ་དགེ་བཅུ་རྗེས་སུ་འབྱུང༌། དགེ་བ་སྤྱོད་ན་ཐར་པ་
ཐོབ། མི་དགེ་སྤྱོད་ན་ངན་སོང་རྒྱུད། དགེ་བཅུ་སྔོན་དུ་བཏང་བས་ན། འབྲས་བུ་ཕ་
རོལ་ཕྱིན་བཅུ་འཐོབ། སྦྱིན་པ་བརྩོན་འགྲུས་དགའ་ཐུབ་ཅིང་། བཟོད་དང་བསམ་
གཏན་སྤྱོད་ཡུལ་དག །སྟོབས་དང་སྙིང་རྗེ་སྨོན་ལམ་མཆོག །ཐབས་དང་ཤེས་རབ་
རྒྱུད་འབྱོང་ངོ༌། ། ཕ་རོལ་ཕྱིན་པ་བཅུ་སྤྱོད་ན། གཡུང་དྲུང་ས་བཅུ་རིམ་གྱིས་གནོན།
256

མདོ་སྡེ། དགེ་བསྙེན་ཐེག་པའི་མདོ། ༼ག༽
ས་ལམ་རིམ་བགྲོད་འཁྲུལ་པ་མེད། གཡུང་དྲུང་ཐེག་པའི་སར་འཛེག་ནས། སངས་
རྒྱས་ས་ལ་འཁོད་པར་འགྱུར། སངས་རྒྱས་ས་ལ་གནས་ནས་ཀྱང་། འགྲོ་བ་སེམས་
ཅན་དཔལ་དུ་སྟེ། རྒྱུ་དང་འབྲས་བུའི་མཚན་ཉིད་དོ། །གཞལ་བྱ་དཀའ་དང་སླ་
བ་སྟེ། ཡིག་རྩིས་རྒྱུད་ལ་འཇུག་དཀའ་ཡང་། འདུན་པའི་གྲོགས་ཀྱིས་བྲིད་ན་སླ།
སེམས་བསྐྱེད་མ་བཞི་སྐྱེ་དཀའ་ཡང་། རང་ལ་དཔེ་བླངས་སྙིང་རྗེ་སླ། སྦྱིན་པ་ཕྱོགས་
མེད་གཏོང་དཀའ་ཡང་། རྐྱེན་གྱིས་བསླངས་ནས་གྲོལ་བ་སླ། ཚུལ་ཁྲིམས་འཆལ་
མེད་བསྲུང་དཀའ་ཡང༌། ཁྲིམས་ཀྱིས་བཅད་ན་ཐུབ་པ་སླ། བཟོད་པ་སྲན་བཅས་
བསྒོམ་དཀའ་ཡང༌། སྒྱུ་མར་བསླབ་ན་སྒོམ་པ་སླ། བརྩོན་འགྲུས་དྲག་པོ་བསྐྱེད་
དཀའ་ཡང་། བདེ་སྡུག་གཞལ་ན་བརྩོན་པ་སླ། བསམ་གཏན་མཉམ་པར་གནས་
དཀའ་ཡང༌། ངང་ཐག་བསྲིང་ན་བརྟན་པ་སླ། དགེ་བའི་སྟོབས་ལ་འཇུག་དཀའ་
ཡང༌། སེམས་རྒྱ་བསྐྱེད་ན་འགྲུབ་པ་སླ། སྙིང་རྗེ་བདག་མེད་སྐྱེ་དཀའ་ཡང་། རང་
རྒྱུད་གཞལ་ན་སྐྱེ་བ་སླ། སྨོན་ལམ་རེ་དོགས་མེད་དཀའ་ཡང་། ཕྱོགས་མེད་བསྟེན་
ན་མཐར་ཕྱིན་སླ། ཐབས་མཆོག་རྨོངས་པ་མེད་དཀའ་ཡང་། བཀྲི་དྲངས་བགྱིད་ན་
འདུལ་བ་སླ། ཤེས་རབ་འཁྲུལ་པ་མེད་དཀའ་ཡང་། རྣམ་གསུམ་རྒྱུད་སྦྱངས་མཐར་
ཕྱིན་སླ། གཞལ་བྱ་དཀའ་སླའི་མཚན་ཉིད་དོ། །རྩ་བ་དེ་ལ་བརྟེན་ནས་སུ། མདོ་སྡེ་
བཞི་རུ་ཤེས་པ་སྟེ། སྣོད་བཅུད་འབྱུང་དང་རྫོགས་པ་སྟེ། ཡེ་སངས་སྲིད་པ་རྒྱུད་ཀྱི་
མདོ། འཁོར་འདས་གཞི་རྩ་གནས་ལུགས་ཏེ། ཐེག་པ་ཆེན་པོ་ཡུམ་གྱི་མདོ། བསྲུང་
ཁྲིམས་ངོས་བསྟན་དགེ་བ་སྟེ། དུས་གསུམ་གཤེན་རབ་དྲི་མེད་མདོ། མ་ནོར་དོན་ལ་
ངེས་པ་སྟེ། སེམས་སྒྲུབ་སིལ་བུ་ལྷ་ཡི་མདོ། དེ་ལྟར་མདོ་སྡེ་གཞུང་བཞི་ལས། མདོ་
སྡེ་བརྒྱད་དུ་གྱེས་པ་སྟེ། སྲིད་པ་རྒྱུད་ཀྱི་བོན་སྡེ་ལས། སྣོད་རྟེན་འབྱུང་བ་ཆགས་
འཇིག་དང་། བསྐལ་སྲིད་དུས་ཀྱི་བྲོས་དེད་གཉིས། ཐེག་པ་ཆེན་པོ་ཡུམ་ལས་སུ། དུས་
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གསུམ་གཤེན་རབ་འབྱུང་ཁུངས་དང་། ཐིག་ལེ་ཉག་གཅིག་མདོ་རྩའོ། །གཤེན་རབ་དྲི་
མེད་མདོ་སྡེ་ལས། ཁམས་གསུམ་སེམས་ཅན་སྐྱེ་འཆི་དང༌། ཉོན་མོངས་དྲག་རྩུབ་ཞི་
བྱེད་གཉིས། སེམས་སྒྲུབ་སིལ་བུའི་མདོ་སྡེ་ལས། བླ་མེད་གོ་འཕང་བསྒྲུབ་ཐབས་དང་།
གསང་བ་སྔགས་ཀྱི་མདོ་རྩའོ། ། དེ་ལྟར་མདོ་སྡེ་ཡན་ལག་བརྒྱད། རྩ་བ་བཞི་དང་བཅུ་
གཉིས་ལས། མདོ་སྡེ་བཞི་བཅུ་རྩ་བརྒྱད་དོ། །དེ་ལས་བརྒྱ་དང་རྩ་བརྒྱད་དེ། རྩ་བ་
རྒྱུ་འབྲས་དཀའ་སླ་དང༌། འཁོར་འདས་གཉིས་ཀྱི་གཞི་རྩ་དང་། བྱང་ཆུབ་སེམས་ཀྱི་
ཡིན་ཚུལ་དང་། བླ་མེད་འབྲས་བུ་སྒྲུབ་ཚུལ་དང་། གྲུབ་པའི་འབྲས་བུ་འབྱུང་ཚུལ་
དང་། དོན་དང་ཡོན་ཏན་ཐོབ་ཚུལ་ལོ། །བོན་སྒོ་བརྒྱད་ཁྲི་བཞི་སྟོང་ལས། མདོ་
འབུམ་གཟུངས་གསུམ་མན་ངག་གིས། སོ་སོར་བྱེ་བྲག་མང་ལགས་ཀྱང་། རྩ་བ་རྒྱུད་
བཞི་མདོ་ལ་ཐུག །མདོ་དོན་མི་འཆོར་ལམ་མི་ལྡོག །གཟུངས་སོ་གདགས་སྒོ་གོ་ལམ་
གསུམ། སྡེ་སྣོད་ཟུང་གསུམ་ཡ་དྲུག་སྟེ། ཐམས་ཅད་གཞི་རྩ་མདོ་ཡིན་མོད། ཐམས་
ཅད་ཀུན་གྱི་སྤྱི་རྒྱུག་པས། མཐོ་ཐོག་སྤྱིར་རྒྱུག་མཛོད་ཀྱི་བོན། རྒྱུ་འབྲས་ཐེག་པ་ཀུན་
འབྱུང་བས། ཐེག་པའི་འདུས་སོ་དགེ་བསྙེན་བོན། ཡར་འཕེལ་མར་བསྡུ་གང་ཡང་
རུང༌། རྒྱས་འབྲིང་བསྡུས་གསུམ་ཀུན་ཏུ་དབྱེ། རྒྱས་པ་སྤྱི་རུ་དབྱེ་བ་དང༌། བསྡུས་
པ་དོན་དུ་བསྡུས་པ་དང་། སོ་ཐུབ་རང་སོར་བཞག་པ་སྟེ། གང་དུ་བཏུབ་པ་མདོ་
སྡེའི་བོན། དགེ་བསྙེན་ཐེག་པའི་བོན་སྒོ་ཡང་། མདོ་སྡེ་དག་ལས་འབྲེལ་ནས་བྱུང་།
ཚངས་པ་གཙུག་ཕུད་སྤྲུལ་པའི་གཤེན། རྒྱུ་འབྲས་དཀའ་སླའི་གཞལ་བྱ་ཡིས། དོན་ལ་
མི་འཆོལ་དགེ་བསྙེན་བོན། ཐེག་པ་ལྔ་ཡི་མདོ་རྩའོ། །མ་ནོར་ལམ་ལ་ངེས་པར་བརྩོན།
མི་འཆོལ་དོན་ལ་བརྩོན་པར་སྒྲུབས། དེས་ནི་བརྩོན་འགྲུས་ཕ་རོལ་ཕྱིན། ཡང་དག་
འབྲས་བུ་བསྒྲུབ་པའོ། །ཞེས་བཀའ་བསྩལ་ཏོ། །
དེ་ལ་ཡང་ཚངས་པ་གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པ་
258

མདོ་སྡེ། དགེ་བསྙེན་ཐེག་པའི་མདོ།
ཡི། ཅིར་ཡང་སྤྲུལ་པའི་སྐུ་མཆོག་ལགས། མདོ་སྡེ་དག་ལས་བྱུང་བ་ཡི། ཐེག་པ་ལྔ་
པ་དགེ་བསྙེན་བོན། མ་ནོར་དོན་ལ་འཇུག་པ་ན། མི་འཆོལ་དོན་ལ་བསྒྲུབ་པ་ནི། རྒྱུ་
འབྲས་རྩ་བ་ཅི་ལྟར་བསྲུང་། སྤྱོད་ཚུལ་རིམ་པ་ཅི་ལྟར་ལགས། དེ་ལ་སྟོན་པས་བཀའ་
སྩལ་པ། ཉོན་ཅིག་ཚངས་པ་གཙུག་ཕུད་ཉོན། རྒྱུ་འབྲས་རྩ་བ་འདི་ལྟ་སྟེ། འཁོར་
བའི་ལས་ལ་བློ་ལྡོག་ཅིང་། ཐར་པའི་དོན་ལ་སྤྲོ་སྐྱེས་ནས། རྩེ་གཅིག་བྱང་ཆུབ་བསྒྲུབ་
པ་ན། སྡིག་བཅུ་མི་དགེ་རྒྱབ་ཏུ་བོར། དགེ་བཅུ་རྣམ་དག་དང་དུ་བླངས། དེ་ཡང་
གོང་དུ་བསྟན་པ་ལྟར། སྡིག་པ་མི་དགེ་བཅུ་པོ་ནི། ལུས་ཀྱི་གསུམ་དང་ངག་གི་གསུམ།
ཡིད་ཀྱི་བཞི་ལ་སོགས་པ་སྟེ། རྩ་བ་དེ་ལས་བྱུང་བ་ཡི། མཚམས་མེད་ལྔ་དང་ཉེ་བ་ལྔ།
ལྕི་བ་བཞི་དང་ལོག་པ་བརྒྱད། འཁྲུལ་པ་དགུ་དང་མི་དགེ་བཅུ། འཁྲུལ་རྟོག་བཅུ་སྟེ་
འཁོར་བའི་ལས། བགྱིས་དང་བགྱིད་དུ་སྩལ་བ་དང་། རྗེས་སུ་ཡི་རང་སྤང་བར་གྱིས།
འཁོར་བར་ལྟུང་བའི་རྒྱུ་ཡིན་པས། རྩ་བ་དུག་ལྔའི་ལས་སྤྱོད་ནི། ཤིན་ཏུ་དམ་པར་
བསྲུང་བར་གཅེས། དགེ་བ་རྣམ་དག་བཅུ་པོ་ནི། དེ་ལ་སོ་སོའི་གཉེན་པོ་སྟེ། ལུས་ཀྱི་
གསུམ་དང་ངག་གི་གསུམ། ཡིད་ཀྱི་བཞི་ལ་སོགས་པ་དང༌། རྩ་བ་དེ་ལས་གྱེས་པ་ཡི།
བྱམས་ཆེན་ལྔ་དང་ལྟོས་པ་ལྔ། གུས་པ་བཞི་དང་འདུན་པ་བརྒྱད། ངེས་པ་དགུ་དང་
དགེ་བ་བཅུ། གཞོལ་བ་བཅུ་སྟེ་ཐར་པའི་ལས། བགྱིས་དང་བགྱིད་དུ་སྩལ་བ་དང་།
རྗེས་སུ་ཡི་རང་བླང་བར་བྱ། ཐར་པར་བགྲོད་པའི་རྒྱུ་ཡིན་པས། རྩ་བའི་ཡེ་ཤེས་ལྔ་
པོ་ནི། ཤིན་ཏུ་ངེས་པས་བླང་བར་གཅེས། ཚངས་པ་གཙུག་ཕུད་སྤྲུལ་པའི་གཤེན།
རྒྱུ་འབྲས་སྤང་བླངས་རྩ་བའོ། །སྤྱོད་ཚུལ་རིམ་པ་འདི་ལྟ་སྟེ། དགེ་བསྙེན་གཏན་སྤྱོད་
རྣམ་པ་ལྔ། དག་པ་ཁྲུས་ཀྱི་སྤྱོད་པ་དང༌། ཕྱག་བསྐོར་མོས་འདུན་སྤྱོད་པ་དང་། སྐུ་
གདུང་ཚ་ཚའི་སྤྱོད་པ་དང། རྣམ་དག་མཆོད་གཏོར་སྤྱོད་པ་དང་། ཚོགས་རྫོགས་ཆོ་
གའི་སྤྱོད་པའོ། །དགེ་བསྙེན་གཏན་ཁྲིམས་སྣ་ལྔ་ལས། དགེ་བསྙེན་སྤྱོད་ཚུལ་རྣམ་པ་
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལྔ། ཕྱི་ཚུལ་ནང་ཁྲིམས་ཟུང་འབྲེལ་ནས། སྒྲིབ་བྱང་ཚོགས་གཉིས་རྫོགས་པར་འགྱུར།
ཞེས་བཀའ་སྩལ་ཏོ། །
དེ་ལ་ཡང་ཚངས་པ་གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པ་ཡི།
འགྲོ་བའི་མགོན་གྱུར་གཤེན་རབ་ལགས། དགེ་བསྙེན་ཐེག་པའི་བོན་སྒོ་ལས། ཕྱི་ཡི་
ཚུལ་དང་ནང་གི་ཁྲིམས། ནང་ཁྲིམས་གོང་དུ་གསུངས་ལགས་ཀྱང་། ཕྱི་ཡི་སྤྱོད་ཚུལ་
རིམ་པ་གང་། ལག་ལེན་གོ་རིམ་ཅི་ལྟར་ལགས། བདག་ཅག་རིག་པའི་བློ་རྩལ་ཞན།
ཐམས་ཅད་མཁྱེན་པས་བཤད་དུ་གསོལ། ཞེས་གསོལ་ཏོ། །དེ་ལ་སྟོན་པས་བཀའ་
སྩལ་པ། ཚངས་པ་གཙུག་ཕུད་ལ་སོགས་འདུས་པའི་འཁོར། དུས་འདིར་ཚོགས་པའི་
འཁོར་རྣམས་ཀྱང༌། སྒྲིབ་གཉིས་བྱང་ཞིང་ཚོགས་གཉིས་རྫོགས་པར་བྱ་བ་དང་། ཕྱི་
རབས་རྣམས་ལ་དཔེར་བསྟན་པའི་ཕྱིར་དུ། རྒྱུ་དགེ་བའི་རྩ་བ་ལ། བསོད་ནམས་ཀྱི་
ཚོགས་རྫོགས་ཤིང་། སྒྲིབ་པ་སྦྱོང་དགོས་པ་ཡིན་པས། ཕྱག་བསྐོར་མོས་གུས་དང་།
མཆོད་པའི་རྟེན་ལ། གཤེན་གྱི་ཕོ་བྲང་ཞིག་བཞེངས་སུ་འཚལ་གྱིས། རྨ་ལོ་གཡུ་ལོ་
དང་། ཚངས་པ་གཙུག་ཕུད་དང་། སྤང་ལ་གནམ་གཤེན་དང་། གཏོ་རྒྱལ་ཁྲི་ཤེས་
དང་། གཡུང་དྲུང་སེམས་དཔའ་ཁྱོད་རྣམས་ཀྱིས། ཡོ་བྱད་དང་རྫས་ཆ་མང་པོ་
སོགས་ཤིག །རྗེའུ་རིགས་ཀྱི་རྒྱལ་པོ་འཁོར་ལོ་འོད་གསལ་འཁོར་དང་བཅས་པས།
ཚོགས་སྦྱོར་རྒྱུའི་ཡོན་བདག་གྱིས་ཤིག །ཅེས་གསུངས་ནས་འཁོར་རྣམས་ལ་བཀའ་
སྩལ་པས། རྗེའུ་རིགས་ཀྱི་རྒྱལ་པོ་འཁོར་ལོ་འོད་གསལ་དང༌། རྒྱལ་པོའི་ཁབ་དགེ་
བ་ཅན་གྱི་མི་རྣམས་དང་། གཡུང་དྲུང་སེམས་དཔའ་རྣམས་ཀྱིས་ཕུན་སུམ་ཚོགས་
པའི་ཡོ་བྱད་མང་པོ་བསགས་ཏེ། བཟོ་རྒྱལ་ཀརྨ་ལི་ཤོ་ལ་བཀའ་སྩལ་ནས་བཞེངས་སུ་
གསོལ་ཏོ། །དེ་ཡང་ལྕགས་རི་ཕོ་འདོམ་བཞི་བརྒྱའི་ནང་དུ། རྨིང་གཞི་ཁྲི་འཕང་རིམ་
ལྔ་བརྩེགས་པ། དེའི་སྟེང་དུ་ལོགས་བཞི་རྫུ་འཕྲུལ་དྲ་བ་ལ། གཡུང་དྲུང་གི་པ་ཏྲས་
260

མདོ་སྡེ། དགེ་བསྙེན་ཐེག་པའི་མདོ། ༼ག༽
གཏམས་པ། ཕྱི་ལོགས་ལ་ཕོ་འདོམ་བརྒྱ་དང་ཉི་ཤུའི་འཁོར་བ། དེའི་ནང་དུ་གསེར་
གྱི་ཀ་བ་དང་། གཡུ་ཡི་གདུང་མ་དང་། ཉི་ཟླའི་ཀ་ཞུ་དང་། པདྨའི་ཀ་གདན་དང་།
གཞའ་ཚོན་གྱི་དཔྱམ་གདུང་དང༌། འཁོར་ལོའི་དཔྱམ་བར་དང༌། ནོར་བུའི་དཔྱམ་
གདོང་དང་། གཞའ་སྤྲིན་གྱི་པ་ཏྲ་དང་། ནམ་མཁའི་ཡ་གད་དང་། རྒྱུ་སྐར་གྱི་ཟ་ར་
ཚགས་དང་། གཞའ་ཚོན་གྱི་དར་བུ་ཁད་རློབ་པ། དེའི་སྟེང་དུ་རྟ་བབས་རིམ་པ་ལྔ་
ནི། དཀར་ལྗང་དམར་སྔོ་སེར་མདོག་ལྔ་ལ། འབྱུང་བ་ལྔ་ཡི་པ་ཏྲས་སྤྲས་པ། དེའི་
སྟེང་དུ་བུམ་པ་ཤེལ་གུར་དཀར་པོ་ལ། རིན་པོ་ཆེའི་འགུར་ཆུ་དང་། ཟ་ར་ཚགས་ཀྱིས་
བརྒྱན་པ། དེའི་སྟེང་བྲེ་སྲོག་འཁོར་ལོ་ཆར་ཁེབས་དང་ལྡན་པ། དེ་ལ་ཏོག་དང་བྱ་
རུ་དར་ཆུན་གྱིས་བརྒྱན་པ། སྒོ་བཞི་ཕྱོགས་བཞི་ཡི་ཁ་དོག་ལ། གཞའ་ཚོན་གྱི་སྒོ་ཁྱུད་
དང་། གསེར་གྱི་སྒོ་འགྲམ་དང་། བྱེ་རུའི་སྒོ་སྐྱེས་གཙུགས་པ། དེ་ལྟ་བུའི་གཞལ་ཡས་
ཁང་ཉམས་དགའ་བ་ཡིད་དུ་འོང་བ་བལྟ་ན་སྡུག་པ། སྤ་ཞིང་བརྗིད་པ། བརྗིད་ཅིང་
མཐོ་བ། རབ་ཏུ་བརྟན་པ། བར་ཁྱམས་འདོད་ཡོན་གྱི་ར་བ་དང་བཅས་པ། ཕྱི་སྒོ་ལ་
རྒྱལ་ཆེན་བཞིའི་ཕོ་བྲང་གསལ་བ། དེ་ལྟ་བུའི་གཤེན་གྱི་ཕོ་བྲང་ཆེན་པོ་ནི། ལྷ་དང་ཀླུ་
དང་མི་ལ་སོགས་པའི། དགེ་བ་ལ་འདུན་པ་རྣམས་ཀྱིས་བཞེངས་པས། དགུང་ཞག་
བཅོ་ལྔའི་དུས་ལ་གྲུབ་བོ། །དེ་ལ་སྟོན་པས་བདེ་བར་གཤེགས་པའི་སྐུ་གདུང་རྣམ་
དག་གི་རྒྱུད་ལས། མུ་ཏྲ་ལྷའི་དཀྱིལ་འཁོར་ཞལ་ཕྱེས་ནས། མངའ་དབུལ་དང་རབ་
གནས་རྒྱ་ཆེན་པོ་རུ་མཛད་དེ། མཚན་ཀྱང་གཡུང་དྲུ་བཀོད་ལེགས་ཀྱི་མཆོད་རྟེན་
ཞེས་བྱ་བར་གསོལ་ཏོ། ། དེ་ལ་ཡང་སྟེང་གི་ལྷ་དང་། འོག་གི་ཀླུ་དང་། བར་གྱི་མི་
རྣམས་ཀྱང་། ཤིན་ཏུ་སྤྲོ་བ་སྐྱེས་ནས། ཐམས་ཅད་ཀུན་གྱིས་མངོན་པར་བསྟོད་དོ། །
དེ་ནས་ཡང་སྟོན་པས་དགེ་བསྙེན་ཐེག་པའི་སྤྱོད་ཚུལ་གཏན་ལ་ཕབ་སྟེ། བཀའ་སྩལ་
པ། ཚངས་པ་གཙུག་ཕུད། གང་ཞིག་རིགས་ཀྱི་བུ་དང་། རིགས་ཀྱི་བུ་མོ་དག །སྡིག་
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པ་མི་དགེ་བའི་ལས་སྤངས་ནས། དགེ་བའི་ལས་དང་དུ་བླང་བར་འདོད་ན། ཚུལ་
དང་ཁྲིམས་ཀྱི་ལས་ལ་ཞུགས་ཤིང་། ཡང་དག་པ་མཐར་ཕྱིན་པའི་དོན་དང་ལྡན་
པའི་སྐྱེས་བུ། འགྲོ་བ་འདུལ་བ། ཁ་ལོ་བསྒྱུར་བ། རིག་པ་གསལ་བ། སྟོབས་དང་
ལྡན་པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། རྣམ་པར་དག་
པའི་དགེ་ལ་འདུན་ཞིང་། མང་པོར་ཚོགས་པའི་རྒྱ་མཚོ་ནོན་པ། གཤེན་གྱི་མཁན་
སློབ་དང་དཔང་པོ་དེ་ལྟ་བུའི་མདུན་དུ་འཁོད་ནས། དགེ་བསྙེན་གྱི་ཁྲིམས་ནོད་པར་
བྱས་ཏེ། ཕྱི་ཚུལ་གོས་ལྔ་དང་། ནང་གི་གཏན་ཁྲིམས་ལྔ་དང་། བར་གྱི་སྤྱོད་ལམ་ལྔ་
དང་མཐུན་པར་བྱས་ཞིང་ཐེག་པ་ལ་འཇུག་སྟེ། དང་པོ་ཕྱིའི་ཚུལ་གོས་ལྔ་ནི། སྟོད་
གོས་དང༌། སྨད་ཤམ་དང་། ཆ་གནན་དང་། རྨད་འོག་དང་། རྨད་གོས་ཕྱིར་བུ་
དང་ལྔའོ། །ནང་གི་ཁྲིམས་ལྔ་ནི། ཞེ་སྡང་དབང་གིས་སྲོག་གཅོད་པ་དང༌། འདོད་
ཆགས་དབང་གིས་མ་བྱིན་པ་ལེན་པ་དང་། གཏི་མུག་དབང་གིས་རྒྱུ་འབྲས་མི་བརྩི་
བར་ཐོབ་རྫོབ་ཏུ་སྤྱོད་པ་དང༌། ང་རྒྱལ་གྱི་དབང་གིས་དྲེགས་པའི་ལས་བགྱི་བ་དང་།
ཕྲག་དོག་དབང་གིས་ཚིག་རྩུབ་མོ་དང༌། ངག་འཁྱལ་བ་དང༌། རྫུན་དང་ཕྲ་མ་སྨྲ་
བ་དང་ལྔ་སྤོང་བའོ། །བླངས་པ་ནི་དེ་ལས་ལྡོག་པ་སྟེ། ཡོན་ཏན་གྱི་ཚོགས་དཔག་ཏུ་
མེད་པའོ། །བར་གྱི་སྤྱོད་ཚུལ་ལྔ་ནི། དག་པའི་ཁྲུས་བགྱི་བ་དང་། ཕྱག་བསྐོར་དང་
མོས་འདུན་སྤྱོད་པ་དང༌། སྐུ་གདུང་གི་སཱཙྪ་འདེབས་པ་དང་། རྣམ་དག་གི་ཆབ་
གཏོར་གཏོང་བ་དང༌། ཚོགས་བསགས་པའི་ཡན་ལག་ལ་མཆོད་པ་འབུལ་བ་དང་
༧ དེ་ལ་ཐོག་མར་ཁྲུས་བགྱི་བ་ནི། རིན་པོ་ཆེ་སྣ་ལྔའི་བུམ་པར་གཙང་མའི་ཚན་
དང་སྤོས་སྦྱར་ནས། དབྱིངས་ན་བཞུགས་པའི་བདེ་བར་གཤེགས་པ་ལྷ་ལྔའི་ཐུགས་
ལས། ཡེ་ཤེས་ལྔའི་འོད་ཟེར་ལས་བདུད་རྩིའི་ཆུ་བོ་རྒྱུན་ལྔ་བབས་ཏེ། རང་གི་དུག་
262

མདོ་སྡེ། དགེ་བསྙེན་ཐེག་པའི་མདོ། །
ལྔའི་སྡིག་སྒྲིབ་དག་པར་བསམ་ལ། ཁྲུས་ཀྱི་ཆོ་གའི་གཟུངས་འདི་བརྗོད་པར་བྱའོ། །
ཨོཾ་ན་མ་བྷུདྡྷ་ས་མུན་ཏེ། ཨ་ད་བ་དར་དུ་ན་མ་ན་རེ། དེ་རྒྱ་ཙནྡྲ ་སང་ཀ་རི་ནི་ས་ལེ་
སང་ངེ་ཡེ་སྭཱཧཱ། ཨོཾ་ན་མ་ཨ་དཀར་གཤའ་ཡ་ནི། ཨ་ཨོཾ་ཧཱུྃ་རཾ་ཛ་མང་པ་མང་ཏིང་།
ཨ་དཀར་ཧ་ར་ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་ཨུ་དུག་གཤའ་ཡ་ནི། ཁྲི་ཙི་
དྲུག་སྣེ་ཤེལ་ལོ་ཚངས་ནི་ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་ཁྲི་མང་ཨག་ཀྱི་ས་
ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་ཁང་མང་ཨག་ཀྱོ་ས་ལེ་སང་ངེ་ཡེ་སྭཱཧཱ། ཨོཾ་ན་
མ་ཨ་དཀར་ཨག་ཀྱོ་ཅི་མིན་ཏེ་ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་ཧ་ར་ཐ་ཚན་
ཁི་ཁར་ནི་ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་དམུ་ཡད་ཏིང་ཕྱོད་ཧ་ར་ཐ་ཚན་
ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་དཀར་ཨུ་དུག་ཞི་བ་སང་སལ་ས་ལེ་སང་ངེ་ཡེ་སྭཱཧཱ།
ༀ་ན་མ་ཨ་དཀར་རྐོ་ཕུང་ཨག་ཤོ་ཤེ་ཐུན་ཁྲི་སེག་ས་ལེ་སང་ངེ་ཡེ་སྭཱཧཱ། ཨོཾ་ན་མ་ཨ་
དཀར་ཞི་ལོ་ཧ་ར་བྷུད་དྷ་ཧ་ར་ཧ་ར་པྲ་བན་སན་ཏིང་སྭ་ར། མ་མ་ནེ་ཏིང་ཕྱོད་ལམ་
ས་ལེ་སང་ངེ་ཡེ་སྭཱཧཱ། ཨོཾ་ན་མ་གཡུ་འབྲང་ནེ་ཏིང་རད་ན་པྲ་མོ་ཞི་ལོ་ས་ལེ་སང་ངེ་
ཡེ་སྭཱཧཱ། ན་མོ་དབྱིངས་ན་བཞུགས་པའི་བདེ་བར་གཤེགས། མཁའ་ལ་རང་བཞིན་
རྫོགས་པའི་སྐུ། ཀློང་འདིར་འགྲོ་བའི་དོན་ཆེད་དུ། གཙང་བྱེད་ཁྲུས་ཀྱི་གཞལ་ཡས་ཀྱི།
རྣམ་དག་པད་མའི་གདན་སྟེང་ན། གཤེན་ལྷ་འོད་དཀར་ཡི་དམ་ལྷ། མཉམ་བཞག་
ཡིད་བཞིན་ནོར་བུ་ཅན། ཞེ་སྡང་འཇོམས་མཛད་ཡེ་ཤེས་སྐུ། སྟོང་ཉིད་ཡེ་ཤེས་ཆུ་བོ་
ཡིས། བདག་དང་མཐའ་ཡས་སེམས་ཅན་རྣམས། ཞེ་སྡང་ལས་སྒྲིབ་སྦྱང་དུ་གསོལ།
ཉོན་མོངས་དྲི་མ་དག་གྱུར་ཅིག །དམ་ཚིག་རྒྱལ་པོ་ཤེས་རིག་ལྷ། གསེར་མདོག་ཡི་
གེ་ཨ་དཀར་ཅན། གཏི་མུག་འཇོམས་མཛད་ཡེ་ཤེས་སྐུ། མེ་ལོང་ཡེ་ཤེས་ཆུ་བོ་ཡིས།
བདག་དང་མཐའ་ཡས་སེམས་ཅན་གྱི། གཏི་མུག་ལས་སྒྲིབ་སྦྱང་དུ་གསོལ། ཉོན་
མོངས་དྲི་མ་དག་གྱུར་ཅིག །ལས་ཀྱི་རྒྱལ་པོ་ཚེ་ཡི་ལྷ། ཤེལ་མདོག་གཡུང་དྲུང་ཕུར་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པ་ཅན། ང་རྒྱལ་འཇོམས་མཛད་ཡེ་ཤེས་སྐུ། མཉམ་ཉིད་ཡེ་ཤེས་ཆུ་བོ་ཡིས། བདག་
དང་མཐའ་ཡས་སེམས་ཅན་གྱི། ང་རྒྱལ་ལས་སྒྲིབ་སྦྱང་དུ་གསོལ། ཉོན་མོངས་དྲི་མ་
དག་གྱུར་ཅིག །དབང་གི་རྒྱལ་པོ་ཡེ་དབང་ལྷ། ཟངས་མདོག་སྟོང་ཕྲག་པོ་ཏི་ཅན།
འདོད་ཆགས་འཇོམས་མཛད་ཡེ་ཤེས་སྐུ། སོར་རྟོགས་ཡེ་ཤེས་ཆུ་བོ་ཡིས། བདག་
དང་མཐའ་ཡས་སེམས་ཅན་གྱི། འདོད་ཆགས་ལས་སྒྲིབ་སྦྱང་དུ་གསོལ། ཉོན་མོངས་
དྲི་མ་དག་གྱུར་ཅིག ། ཡི་གེའི་རྒྱལ་པོ་ཡེ་སྲིད་ལྷ། མཐིང་ག་འབྱུང་བའི་འཁོར་ལོ་ཅན།
ཕྲག་དོག་འཇོམས་མཛད་ཡེ་ཤེས་སྐུ། བྱ་གྲུབ་ཡེ་ཤེས་ཆུ་བོ་ཡིས། བདག་དང་མཐའ་
ཡས་སེམས་ཅན་གྱི། ཕྲག་དོག་སྒྲིབ་པ་སྦྱང་དུ་གསོལ། ཉོན་མོངས་དྲི་མ་དག་གྱུར་
ཅིག །ཡང་དག་གྲུབ་པ་རིགས་ཀྱི་ལྷ། སྣ་ཚོགས་རིག་པའི་ཕྱག་མཚན་ཅན། ཚོགས་
བརྒྱད་གཞོམ་པའི་ཡེ་ཤེས་སྐུ། རིག་པའི་ཡེ་ཤེས་ཆུ་བོ་ཡིས། བདག་དང་མཐའ་ཡས་
སེམས་ཅན་རྣམས། ཡུལ་བརྒྱད་བག་ཆགས་སྦྱང་དུ་གསོལ། ཉོན་མོངས་དྲི་མ་དག་
གྱུར་ཅིག །འབྱུང་བཞི་དབང་བསྒྱུར་དུས་ཀྱི་ལྷ། སེར་ལྗང་དམར་སྔོའི་ཁ་དོག་ཅན།
དུས་བཞི་དབང་བསྒྱུར་ཡེ་ཤེས་སྐུ། དབང་ལྡན་ཡེ་ཤེས་ཆུ་བོ་ཡིས། བདག་དང་
མཐའ་ཡས་སེམས་ཅན་གྱི། སྐྱེ་བཞིའི་བག་ཆགས་སྦྱང་དུ་གསོལ། ཉོན་མོངས་དྲི་མ་
དག་གྱུར་ཅིག །གཞན་ཡང་ཚེ་རབས་ལས་གྱུར་པའི། བག་ཆགས་ཉོན་མོངས་སྡིག་
སྒྲིབ་རྣམས། བདེར་གཤེགས་ལྷ་ལྔའི་ཐུགས་རྗེ་ཡི། ཡེ་ཤེས་ལྔ་ཡི་འོད་ཟེར་གྱིས། དག་
ཅིང་བྱང་བར་མཛད་དུ་གསོལ། དུག་ལྔའི་ལས་སྒྲིབ་བྱང་ནས་ཀྱང་། ཡེ་ཤེས་ལྔ་དང་
ལྡན་པར་མཛོད། ཡེ་ཤེས་ལྔ་དང་ལྡན་པ་ཡི། འབྲས་བུ་སྐུ་ལྔ་མཆོག་ཐོབ་ཤོག །ཅེས་
གཙང་ཞིང་དག་པར་ཁྲུས་ཀྱིས་བཀྲུའོ། །ཚངས་པ་གཙུག་ཕུད། དེ་ནི་གཙང་ཞིང་
དག་པ་ཁྲུས་ཀྱི་བོན་སྤྱོད་ཅེས་བྱ་བ། ནམ་ལངས་ཉི་མ་ཤར་གྱི་བར་ལ་ཤིན་ཏུ་བརྩོན་
པར་བྱའོ། །ཞེས་བཀའ་སྩལ་ཏོ།
264

མདོ་སྡེ། དགེ་བསྙེན་ཐེག་པའི་མདོ།
༧ དེ་ནས་ཡང་སྟོན་པས། དགེ་བསྙེན་ཐེག་པའི་བོན་སྒོ་ལས། ཕྱག་བསྐོར་མོས་
འདུན་གྱི་ཡན་ལག་འབུལ་བར་མཛད་དེ། ཚངས་པ་གཙུག་ཕུད་ལ་བཀའ་སྩལ་པ།
ཉོན་ཅིག་ཚངས་པ་གཙུག་ཕུད། གང་ཞིག་རིགས་ཀྱི་བུ་དང་། རིགས་ཀྱི་བུ་མོ་དག །
ཐེག་པ་ལྔ་པ་དགེ་བསྙེན་བོན་སྒོར་ཞུགས་ནས། ནངས་པར་ནམ་ལངས་པའི་དང་པོ།
ཉི་མ་ཤར་བའི་རྩེ་ལ། ཁྲུས་དང་གཙང་སྦྲ་དག་པར་བྱས་ནས། བདེ་བར་གཤེགས་
པའི་སྐུ་གདུང་སྐུ་གཟུགས་དང་། གསུང་རབ་དཀྱིལ་འཁོར་རྣམས་ལ། བདེ་བར་
གཤེགས་པའི་དབྱིངས་ཀྱི་ལྷ་ལྔ། གསས་བརྒྱད་གཤེན་བཞི་གཙོ་འཁོར་དང་བཅས་
པ། ཏིང་ངེ་འཛིན་གྱིས་སྤྱན་དྲངས་ནས། གཉིས་སུ་མེད་པར་རྟེན་ལ་བསྟིམ་ཞིང་།
གདན་ལ་བཞུགས་པར་བསམ་ལ། ལུས་ངག་ཡིད་གསུམ་དད་པ་དང་མོས་པ་བསྐྱེད་
ལ། ཚིགས་སུ་བཅད་དེ་གདུང་བའི་དབྱངས་ཀྱིས་འདི་སྐད་དོ། ། །
ཨེ་མ་ཧོ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ནས། དབྱིངས་ཀྱི་
ལྷ་ལྔ་གཙོ་འཁོར་བཅས་པ་རྣམས། འགྱུར་མེད་གཡུང་དྲུང་དབྱིངས་ནས་མི་གཡོ་
ཡང་། འགྲོ་དྲུག་ཐུགས་རྗེས་གཟུང་བའི་དོན་སླད་དུ། སྤྲུལ་པ་ཐང་ཙམ་གནས་
འདིར་གཤེགས་སུ་གསོལ། སྐྱོན་བྲལ་པདྨའི་གདན་ལ་བཞུགས་སུ་གསོལ། བདག་
དང་མཐའ་ཡས་སེམས་ཅན་ཐམས་ཅད་ཀྱི། ལུས་ངག་ཡིད་གསུམ་གུས་པས་ཕྱག་
འཚལ་ལོ། །ལུས་ཀྱི་ཕྱག་བགྱིས་ཡན་ལག་ལྔ་ཆར་བཏུད། ངག་གི་ཕྱག་བགྱིས་སྤྲོ་
དགའི་དབྱངས་དང་སངས། ཡིད་ཀྱི་ཕྱག་བགྱིས་དགའ་རབ་མཆོག་ཏུ་བསྐྱེད། ལུས་
དང་ངག་དང་ཡིད་ཀྱིས་ཕྱག་འཚལ་བས། ཁྱེད་ཀྱི་ཐུགས་རྗེས་ཀུན་ཀྱང་གཟུང་དུ་
གསོལ། ན་མོ་བོན་ཉིད་དབྱིངས་ནས་རང་བཞིན་ལྷུན་ལ་རྫོགས། འགྲོ་བའི་དོན་དུ་
མཁའ་ལ་དཀྱིལ་འཁོར་གསལ། མཁྱེན་བརྩེ་གཉིས་ལྡན་རྒྱལ་བ་ཀུན་ཏུ་བཟང་། སྐྱོབ་
མཛད་ཡི་དམ་ལྷ་ལ་ཕྱག་འཚལ་ལོ། །རང་བཞིན་མཁའ་ལ་རྫོགས་པའི་སྐུར་བསྟན་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཅིང་། གཉིས་མེད་དམ་ཚིག་དོན་ལ་ཐུགས་དགོངས་ལ། རང་གསལ་ཤེས་རིག་རྒྱལ་
པོ་སྟོན་མཛད་པ། ཀུན་མཁྱེན་རིག་པའི་ལྷ་ལ་ཕྱག་འཚལ་ལོ། །རྫུ་འཕྲུལ་ཀློང་དུ་
འགྲོ་བའི་དོན་ལ་དགོངས། ཐབས་དང་ཐུགས་རྗེ་ཟུང་འབྲེལ་ལས་ཀྱི་ལྷ། སྐྱེ་འཆི་
མི་མངའ་སྲོག་མེད་བདུད་དང་བྲལ། གཡུང་དྲུང་ཚེ་ཡི་ལྷ་ལ་ཕྱག་འཚལ་ལོ། །གཟི་
བརྗིད་དབང་ལྡན་ངོ་མཚར་རྨད་དུ་བྱུང་། སྣང་སྲིད་འཇིག་རྟེན་འཁོར་ལོ་ཐབས་
ཀྱིས་བསྒྱུར། མཐུ་དབང་བྱིན་རླབས་ཡོན་ཏན་ཕུན་སུམ་ཚོགས། བྱིན་བརླབ་དབང་
གི་ལྷ་ལ་ཕྱག་འཚལ་ལོ། ། ཡེ་སྲིད་རྒྱལ་པོ་སྲིད་པ་ཀུན་གྱི་རྗེ། སྲིད་གསུམ་མུན་པའི་
སྨག་རུམ་སེལ་མཛད་ཅིང་། ལྐུགས་པ་ཁ་འབྱེད་དྲང་དོན་ངེས་དོན་སྟོན། ཡེ་སྲིད་
འཕྲུལ་གྱི་ལྷ་ལ་ཕྱག་འཚལ་ལོ། །དབྱིངས་ནས་སྐུར་བསྐྱེད་མཁའ་ལ་རྫུ་འཕྲུལ་གསལ།
ཐུགས་རྗེ་ཐབས་ཀྱིས་ཉོན་མོངས་ལོག་པ་གཞོམ། ཚོགས་བརྒྱད་ཡེ་ཤེས་རིག་པའི་སྒྲོན་
མེ་འདེགས། ཐུགས་རྗེ་སྤྲུལ་པའི་སྲས་ལ་ཕྱག་འཚལ་ལོ། །རིགས་བཞི་ལྷུན་རྫོགས་སྐུ་
བཞི་རྨད་དུ་བྱུང༌། འབྱུང་བཞིའི་མངའ་བདག་དུས་བཞི་ཁ་ལོ་བསྒྱུར། སྐྱེ་བཞིའི་སྒོ་
གཅོད་རྒྱུ་བཞིའི་ཕུང་པོ་སྒྲོལ། འགྲོ་བ་འདུལ་བའི་གཤེན་ལ་ཕྱག་འཚལ་ལོ། །བོན་
ཉིད་ངང་ལས་གཡོ་བ་མི་མངའ་ཡང་། བོན་ཅན་མཚན་མས་འགྲོ་བ་འདུལ་བའི་ཕྱིར།
སྐུ་གདུང་སྐུ་གཟུགས་གསུང་རབ་གླེགས་བམ་བཅས། རྟེན་གསུམ་འགྲོ་བ་འདྲེན་ལ་
ཕྱག་འཚལ་ལོ། །
ན་མོ་བདག་དང་མཐའ་ཡས་སེམས་ཅན་གྱིས། ཐོག་མ་མེད་ནས་ད་ལྟ་ཡན་ཆད་
དུ། སྡིག་པ་མི་དགེའི་ལས་རྣམས་ཅི་བགྱིས་པ། བདེར་གཤེགས་ཁྱེད་ལ་མི་འཆབ་
མཐོལ་ལོ་བཤགས། ཞེ་སྡང་དབང་གྱུར་སྡིག་པ་མི་དགེའི་ལས། བསད་དང་གཅད་
དང་བརྡུང་དང་བརྡེག་ལ་སོགས། སྐྱོབ་མཛད་ཡི་དམ་ལྷ་ལ་མཐོལ་ལོ་བཤགས།
བྱམས་པ་ཆེན་པོའི་དངོས་གྲུབ་སྩལ་དུ་གསོལ། གཏི་མུག་དབང་གྱུར་སྡིག་པ་མི་
266

མདོ་སྡེ། དགེ་བསྙེན་ཐེག་པའི་མདོ།
དགེའི་ལས། མ་རིག་གཏུམ་འཆོལ་ཚོད་ཡོད་བགྱིས་ལ་སོགས། ཀུན་མཁྱེན་རིག་
པའི་ལྷ་ལ་མཐོལ་ལོ་བཤགས། ཡེ་ཤེས་ཆེན་པོའི་དངོས་གྲུབ་སྩལ་དུ་གསོལ། ང་
རྒྱལ་དབང་གྱུར་སྡིག་པ་མི་དགེའི་ལས། རང་ཆེ་གྱོང་ཁེངས་དྲེགས་པ་ཅི་བགྱིས་
སོགས། གཡུང་དྲུང་ཚེ་ཡི་ལྷ་ལ་མཐོལ་ལོ་བཤགས། ཞི་བ་ཆེན་པོའི་དངོས་གྲུབ་སྩལ་
དུ་གསོལ། འདོད་ཆགས་དབང་གྱུར་སྡིག་པ་མི་དགེའི་ལས། མ་བྱིན་ནོར་བླང་མི་
ཚངས་སྤྱོད་ལ་སོགས། བྱིན་རླབས་དབང་གི་ལྷ་ལ་མཐོལ་ལོ་བཤགས། སྦྱིན་པ་ཆེན་
པོའི་དངོས་གྲུབ་སྩལ་དུ་གསོལ། ཕྲག་དོག་དབང་གྱུར་སྡིག་པ་མི་དགེའི་ལས། ཚིག་
རྩུབ་ངག་འཁྱལ་ཕྲ་མ་དབྱེན་ལ་སོགས། ཡེ་སྲིད་འཕྲུལ་གྱི་ལྷ་ལ་མཐོལ་ལོ་བཤགས།
ཡངས་པ་ཆེན་པོའི་དངོས་གྲུབ་སྩལ་དུ་གསོལ། ཚོགས་བརྒྱད་དབང་གྱུར་སྡིག་པ་མི་
དགེའི་ལས། ཡུལ་བརྒྱད་ཆགས་པའི་དབང་དུ་གྱུར་ལ་སོགས། ཐུགས་རྗེ་སྤྲུལ་པའི་
གསས་ལ་མཐོལ་ལོ་བཤགས། རིག་པ་ཆེན་པོའི་དངོས་གྲུབ་བསྩལ་དུ་གསོལ། འབྱུང་
བཞི་དབང་གྱུར་སྡིག་པ་མི་དགེའི་ལས། ལང་ཚོ་སྟོབས་ཤེད་དར་རྒྱས་དབང་གྱུར་
སོགས། འགྲོ་བ་འདུལ་བའི་གཤེན་ལ་མཐོལ་ལོ་བཤགས། སྐྱེ་བཞིའི་འཁོར་བ་སྒྲོལ་
བའི་དངོས་གྲུབ་སྩལ་དུ་གསོལ། གཞན་ཡང་བདག་དང་མཐའ་ཡས་སེམས་ཅན་གྱི།
ལུས་ངག་ཡིད་གསུམ་སྡིག་པ་ཅི་བགྱིས་པ། སྐུ་གདུང་སྐུ་གཟུགས་གསུང་རབ་གླེགས་
བམ་བཅས། རྟེན་གསུམ་འགྲོ་བ་འདྲེན་ལ་མཐོལ་ལོ་བཤགས། སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། ན་མོ་བདག་དང་མཐའ་ཡས་སེམས་ཅན་གྱིས། སྡིག་པ་
མི་དགེའི་ལས་རྣམས་སྤང་བར་བགྱི། དགེ་བ་ཀུན་གྱི་རྗེས་སུ་འབྲང་བར་བགྱི། རྒྱལ་
བ་ཁྱེད་ཀྱི་སྐུ་ལ་འཁོར་བར་བགྱི། ཉིད་ཀྱི་རྗེས་སུ་བདག་གཞོལ་ཐུགས་རྗེས་ཟུངས།
ཞེ་སྡང་དབང་གྱུར་ལས་སྤྱོད་སྤང་བར་བགྱི། བྱམས་པ་ཆེན་པོའི་རྗེས་སུ་འབྲང་བར་
བགྱི། རྒྱལ་བ་ཁྱེད་ཀྱི་སྐུ་ལ་འཁོར་བར་བགྱི། ཉིད་ཀྱི་རྗེས་སུ་བདག་གཞོལ་ཐུགས་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྗེས་ཟུངས། གཏི་མུག་དབང་གྱུར་ལས་སྤྱོད་སྤང་བར་བགྱི། ཡེ་ཤེས་ཆེན་པོའི་རྗེས་
སུ་འབྲང་བར་བགྱི། རྒྱལ་བ་ཁྱེད་ཀྱི་སྐུ་ལ་འཁོར་བར་བགྱི། ཉིད་ཀྱི་རྗེས་སུ་བདག་
གཞོལ་ཐུགས་རྗེས་ཟུངས། ང་རྒྱལ་དབང་གིས་ལས་སྤྱོད་སྤང་བར་བགྱི། ཞི་བ་ཆེན་
པོའི་རྗེས་སུ་འབྲང་བར་བགྱི། རྒྱལ་བ་ཁྱེད་ཀྱི་སྐུ་ལ་འཁོར་བར་བགྱི། ཉིད་ཀྱི་རྗེས་
སུ་བདག་གཞོལ་ཐུགས་རྗེས་ཟུངས། འདོད་ཆགས་དབང་གྱུར་ལས་སྤྱོད་སྤང་བར་
བགྱི། སྦྱིན་པ་ཆེན་པོའི་རྗེས་སུ་འབྲང་བར་བགྱི། རྒྱལ་བ་ཁྱེད་ཀྱི་སྐུ་ལ་འཁོར་བར་
བགྱི། ཉིད་ཀྱི་རྗེས་སུ་བདག་གཞོལ་ཐུགས་རྗེས་ཟུངས། ཕྲག་དོག་དབང་གྱུར་ལས་
སྤྱོད་སྤང་བར་བགྱི། ཡངས་པ་ཆེན་པོའི་རྗེས་སུ་འབྲང་བར་བགྱི། རྒྱལ་བ་ཁྱེད་ཀྱི་སྐུ་
ལ་འཁོར་བར་བགྱི། ཉིད་ཀྱི་རྗེས་སུ་བདག་གཞོལ་ཐུགས་རྗེས་ཟུངས། ཚོགས་བརྒྱད་
དབང་གྱུར་ལས་སྤྱོད་སྤང་བར་བགྱི། རིག་པ་ཆེན་པོའི་རྗེས་སུ་འབྲང་བར་བགྱི། རྒྱལ་
བ་ཁྱེད་ཀྱི་སྐུ་ལ་འཁོར་བར་བགྱི། ཉིད་ཀྱི་རྗེས་སུ་བདག་གཞོལ་ཐུགས་རྗེས་ཟུངས།
འབྱུང་བཞིའི་དབང་གྱུར་ལས་སྤྱོད་སྤང་བར་བགྱི། སྐུ་བཞི་མཆོག་གི་རྗེས་སུ་འབྲང་
བར་བགྱི། རྒྱལ་བ་ཁྱེད་ཀྱི་སྐུ་ལ་འཁོར་བར་བགྱི། ཉིད་ཀྱི་སྐུ་ལ་བདག་གཞོལ་ཐུགས་
རྗེས་ཟུངས། ཐར་པ་བདེ་ཆེན་ས་ལ་འགོད་དུ་གསོལ། །
ན་མོ་བདག་དང་མཐའ་ཡས་སེམས་ཅན་ཐམས་ཅད་ཀྱི། ལུས་ངག་ཡིད་གསུམ་
གུས་པས་བཤམས་པ་ཡི། སྟོང་གསུམ་རབ་འབྱམས་ཞིང་ཁམས་མཐའ་དག་ན། ཅི་
སྙེད་མཆོད་རྫས་མ་ལུས་ཡོད་པ་ནི། རྣམ་དག་མུ་ཏིག་རིན་ཆེན་གསེར་དང་གཡུ།
དུང་དང་མེན་ཤེལ་བྱུ་རུ་ཟངས་དང་ལྕགས། གླ་བ་དྲི་གཙང་མེ་ཏོག་ཚན་དང་སྤོས།
མར་མེ་མཆོག་དང་བདུད་རྩིའི་ཆུ་བོ་དང༌། ལྷ་སངས་བཤོས་དང་དཔའ་བོ་འབྲུ་
བཅུད་དང༌། དཀར་གསུམ་མངར་གསུམ་སྤྱན་གཟིགས་སྙིང་པོ་དང་། ལོ་ཏོག་འབྲུ་
ལྔ་བཏབས་མེད་འབྲས་བུ་དང་། གར་དང་རོལ་མོ་ཚོམ་ཚོམ་རྔ་གླིང་དང༌། སྒོང་
268

མདོ་སྡེ། དགེ་བསྙེན་ཐེག་པའི་མདོ།
དང་ཤིང་རྟ་རྨ་བྱ་མཛེས་པ་དང་། དབལ་དར་རྒྱལ་མཚན་བ་དན་ལྷབ་ལྷུབ་དང་།
བླ་བྲེ་འཕན་དར་གདུགས་དང་རྒྱབ་ཡོལ་དང་། ཅང་ཤེས་རྟ་དང་དུང་གི་གླང་པོ་
དང་། མ་ཧེ་མཛོ་དང་འདོད་འཇོའི་བ་མོ་དང༌། ཀུ་ཤ་ལ་དང་རྒྱལ་སྲིད་རིན་ཆེན་
དང་། རིན་ཆེན་ནོར་བདུན་བཀྲ་ཤིས་རྫས་བརྒྱད་དང་། འདི་ལྟར་མཆོད་པའི་རྫས་
རྣམས་ཐམས་ཅད་ནི། འཛམ་གླིང་གཞལ་ཡས་ལྷ་ཡི་ཕོ་བྲང་འདིར། སྣང་སྲིད་རིན་
ཆེན་གཏེར་གྱིས་གང་བར་འབུལ། དགྱེས་པའི་ཚུལ་གྱི་ཞལ་གྱིས་འཛུམ་ཕྱུང་ལས།
ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་
ཐམས་ཅད་ཀྱི། ལུས་ངག་ཡིད་གསུམ་རྩེ་གཅིག་མོས་པ་ཡིས། རྒྱལ་བ་སྲས་བཅས་
འཕགས་པའི་ཚོགས་རྣམས་ལ། འདུན་པ་དྲག་པོའི་ཚུལ་གྱིས་གསོལ་བ་འདེབས།
དུས་འདིར་བཟུང་ནས་ནམ་ཞིག་ཅི་སྲིད་དུ། འཁོར་བ་མ་སྟོང་བར་དུ་འགྲོ་བའི་དོན།
རྒྱ་ལག་ཕྱད་མཛད་བཞུགས་པར་གསོལ་བ་འདེབས། ཐུགས་རྗེས་གཏོང་འབྲལ་མེད་
པར་བཟུང་དུ་གསོལ། ཞིང་ཁམས་འདི་དང་གཞན་ལ་སོགས་པ་རུ། དུས་འདིར་
བཟུང་ནས་དུས་རྣམས་ཐམས་ཅད་དུ། གཡུང་དྲུང་བོན་གྱི་རྒྱ་མཚོ་གཏིང་ཟབ་པར།
བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ། འཇིག་རྟེན་ཁམས་འདིར་འགྲོ་ཀུན་
ཐམས་ཅད་ཀྱིས། མཚན་བཅས་ཐབས་དང་མཚན་མེད་ཤེས་རབ་ཀྱི། བསོད་ནམས་
བསགས་པའི་དགེ་བ་ཅི་བགྱིས་པ། དེ་དག་ཀུན་ལ་རྗེས་སུ་བདག་ཡི་རང༌། བདག་
གི་དགེ་བ་འདི་དང་གཞན་ལ་སོགས། མཚན་བཅས་མཚན་མེད་དགེ་བ་ཅི་བགྱིས་
པ། འགྲོ་བ་ཀུན་དང་ཐུན་མོང་སྤྱིར་བྱས་ཏེ། བདག་གཞན་དོན་དུ་བྱང་ཆུབ་ས་ལ་
བསྔོ། བདག་དང་མཐའ་ཡས་སེམས་ཅན་ཐམས་ཅད་ཀུན། དགེ་བ་བསོད་ནམས་
དེ་ཡི་མཐུ་དཔལ་དང༌། བདེ་བར་གཤེགས་པ་ཁྱེད་ཀྱི་བྱིན་བརླབས་དང་། སངས་
རྒྱས་སེམས་དཔའ་རྣམས་ཀྱི་བྱིན་རླབས་ཀྱིས། ཅི་ལྟར་བསམ་ཞིང་སྨོན་ལམ་བཏབ་པ་
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡི། དོན་དེ་ཡོངས་སུ་གྲུབ་པར་མཛད་དུ་གསོལ། འཇིག་རྟེན་ཁམས་འདིར་བསམ་
པ་རྩེ་གཅིག་ཏུ། དཀར་པོ་དགེ་ལ་མོས་ཤིང་འདུན་པ་ཡིས། དགེ་བའི་ལས་ལ་བར་
ཆད་མེད་པ་དང༌། བསམ་པའི་དོན་རྣམས་མཐའ་རུ་ཕྱིན་པར་ཤོག ། སྐྱེ་བ་འདི་དང་
དུས་རྣམས་ཐམས་ཅད་དུ། སྡིག་པ་མི་དགེའི་ལས་རྣམས་ཀུན་སྤངས་ནས། དགེ་
བཅུ་རྣམ་དག་གཞུང་དུ་སྤྱོད་པ་ཡིས། སྒྲིབ་གཉིས་བྱང་ཞིང་ཚོགས་གཉིས་རྫོགས་
པར་ཤོག །ངན་སོང་གསུམ་དང་དམན་པའི་སྐྱེ་གནས་ཞིང་། འདོད་ཁམས་ཆགས་
དང་གཟུགས་ཁམས་ཞེན་པ་དང་། གཟུགས་མེད་གོལ་དང་སྐྱེ་མཆེད་མུ་བཞི་སོགས།
ཁམས་གསུམ་འཁོར་བའི་ས་དགུ་སྤང་བར་ཤོག །རབ་དགའི་ས་ཐོབ་དྲི་མེད་འོད་
ཟེར་འཕྲོ། ཕྱག་རྒྱ་བསྒྱུར་དང་བོན་ཉིད་བདེ་ལྡན་རྟོགས། ཡིད་བཞིན་དོན་གྲུབ་
གཟུངས་ཐོབ་བློ་གྲོས་ཆེ། གཡུང་དྲུང་ཐེག་པའི་ས་བཅུ་བགྲོད་པར་ཤོག །སྦྱིན་པ་
ཚུལ་ཁྲིམས་བཟོད་པ་བརྩོན་འགྲུས་དང་། བསམ་གཏན་མི་འཁྲུགས་སྟོབས་དང་སྙིང་
རྗེ་དང་། སྨོན་ལམ་ཐབས་མཆོག་ཤེས་རབ་འཁྲུལ་པ་མེད། ཕ་རོལ་ཕྱིན་བཅུའི་དོན་
དང་ལྡན་པར་ཤོག །ཚོགས་ཀྱི་ལམ་དང་སྦྱོར་བའི་ལམ་ལ་ཞུགས། མཐོང་བའི་ལམ་
དང་ཡེ་ཤེས་བསྒོམ་པའི་ལམ། བླ་ན་མེད་པའི་ཕར་ཕྱིན་ལམ་བགྲོད་དེ། ལམ་ལྔའི་
ཡོན་ཏན་རྒྱུད་ལ་སྐྱེ་བར་ཤོག །བདུད་དང་སྲིན་པོ་མུ་སྟེགས་ལ་སོགས་པས། དགེ་ལ་
བར་དུ་གཅོད་པར་བྱེད་པ་དང་། ཕ་རོལ་རྒོལ་བའི་ཚོགས་རྣམས་ཐམས་ཅད་ཀུན།
མཉམ་ཉིད་ཞི་བའི་ངང་གིས་འདུལ་བར་ཤོག །བདག་ལ་སྨད་ཅིང་སྡང་བར་བྱེད་པ་
དང་། ལྟ་བ་ལོག་པར་ལྟ་བའི་ཚོགས་རྣམས་ཀུན། ཀུན་ཀྱང་བསམ་ངན་སྦྱོར་བ་མ་
ཡིན་པར། ནམ་ཞིག་གདུལ་བྱ་དམ་པར་གྱུར་པར་ཤོག །བདག་ལ་མོས་ཤིང་དད་
པ་བྱེད་པ་དང། དགེ་བའི་ཕྱོགས་ལ་རབ་ཏུ་གཞོལ་བ་རྣམས། ཐོས་བསམ་བསྒོམ་
གསུམ་ཤེས་རྒྱུད་རབ་སྨིན་ནས། ལྟ་སྤྱོད་བསྒོམ་པ་མཐའ་རུ་ཕྱིན་པར་ཤོག །བདག་
270

མདོ་སྡེ། དགེ་བསྙེན་ཐེག་པའི་མདོ། ༼ག༽
གིས་བསྔོས་ཤིང་སྨོན་ལམ་བཏབ་པ་ཡི། དགེ་བའི་རྩ་བ་འདི་དང་གཞན་ལ་སོགས།
གཞན་དག་བསོད་ནམས་དགེ་བ་ཅི་བགྱིས་པ། དེ་དག་སྨོན་པའི་ཞིང་དུ་གྱུར་པར་
ཤོག །དགེ་བ་སྟོབས་ཆེན་འདི་ཡི་མཐུ་དཔལ་གྱིས། སྦྱིན་བདག་འཁོར་དང་བཅས་པ་
མ་ལུས་པ། ཚེ་འདིར་བསམ་པའི་དོན་རྣམས་རབ་གྲུབ་ཅིང་། ཕྱི་མར་བདེ་བ་ཅན་དུ་
བགྲོད་པར་ཤོག །ཁམས་གསུམ་འཁོར་བའི་ས་ལ་མི་གནས་ཤིང་། ལམ་ལྔ་ས་བཅུའི་
ཡོན་ཏན་མྱུར་རྫོགས་ཤིང་། ཀུན་སྣང་འོད་ཀྱི་གླིང་དུ་སངས་རྒྱས་ནས། སྐུ་གསུམ་
འདུ་འབྲལ་མེད་པའི་ས་ཐོབ་ཤོག །དེ་དག་ཐུགས་རྗེའི་རྒྱུན་མི་འཆད་པ་ཡི། ཐབས་
དང་ཐུགས་རྗེ་ཟུང་འབྲེལ་སྤྲུལ་པའི་སྐུ། ནམ་ཞིག་འཁོར་བ་མ་སྟོང་བར་དུ་ནི། ཚད་
མེད་བཞི་ཡིས་འགྲོ་བ་འདྲེན་པར་ཤོག །འགྲོ་བའི་དོན་ཡང་རྒྱ་ཆེ་མཐའ་ཡས་ཤིང་།
དབང་ཕྱུག་འཁོར་ལོ་བསྒྱུར་རྒྱལ་རིན་པོ་ཆེ། ཞིང་ཁམས་འདི་དང་འདི་ལས་འདས་
པ་ཡི། ནམ་མཁའི་ཁྱབ་ཚད་གདུལ་བྱར་གྱུར་པར་ཤོག །དག་པའི་ཞིང་དེར་སྤྲུལ་
པའི་སྐུ་འཁྲུངས་ནས། རྣམ་པར་རྒྱལ་དང་ཨུ་དུམ་ཝ་ར་དང་། ཡིད་བཞིན་ནོར་བུས་
སྨོན་ལམ་ཐོབ་པ་ལྟར། ཀུན་གྱིས་སྨོན་པའི་ཞིང་དུ་གྱུར་པར་ཤོག །འཇིག་རྟེན་ཁམས་
འདིར་བཀྲ་ཤིས་བདེ་ལེགས་ཤིང་། འཁོར་དང་ལོངས་སྤྱོད་དཔལ་དང་གྲགས་པ་
དང་། སྙན་པའི་བ་དན་ནམ་མཁའི་མཐའ་མཉམ་ཞིང་། མཐའ་ཡས་ཀུན་ཏུ་བསམ་
མཐའ་ཡས་པར་ཤོག །ངོ་བོ་སྐུ་མཆོག་གཅིག་ལས་མ་གཡོས་ཀྱང་། སྐུ་ཡི་འོད་ཟེར་
བྱེ་བ་ས་ཡ་ལས། སྤྲུལ་སྐུ་གྲངས་མེད་བསམ་མཐའ་ཡས་པ་ཡི། རྣམ་པར་བཀོད་པ་
མཐའ་དག་རྫོགས་པར་ཤོག །ཚངས་པའི་གསུང་དབྱངས་གཅིག་ལས་མ་བསྒྲག་ཀྱང་།
བརྒྱད་ཁྲི་བཞི་སྟོང་ཕྱི་ནང་གསང་གསུམ་བོན། སུམ་བརྒྱ་དྲུག་ཅུའི་སྐད་ཀྱིས་བརྡ་
འཕྲོད་ཅིང་། རང་རང་སྒྲ་སྐད་ཅི་བཞིན་སྤྱོད་པར་ཤོག །མཉམ་ཉིད་ཐུགས་མཆོག་
གཅིག་ལས་མ་གཡོས་ཀྱང་། མཁྱེན་པའི་ཡེ་ཤེས་དྲུག་ཅུ་རྩ་གཅིག་ལས། ཏིང་འཛིན་
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡན་ལག་སུམ་བརྒྱ་དྲུག་ཅུ་ཡིས། འགྲོ་བ་སྨག་གི་མུན་པ་སེལ་བར་ཤོག །ལེགས་པའི་
ཡོན་ཏན་གཅིག་ལས་མ་གཡོས་ཀྱང་། ཁ་ལེ་སྟོང་འབྱམས་ཡིད་བཞིན་སྨོན་ལམ་ཤིང་།
འདོད་པའི་ཡོན་ཏན་མ་ལུས་འབྱུང་བ་བཞིན། འགྲོ་དྲུག་སེམས་ཅན་རེ་བ་བསྐང་
བར་ཤོག །ལྷུན་གྲུབ་འཕྲིན་ལས་གཅིག་ལས་མ་མཛད་ཀྱང༌། དབང་ཕྱུག་འཁོར་
ལོ་བསྒྱུར་རྒྱལ་བཀོད་པ་བཞིན། གང་ལྟར་བསྐོས་པའི་དོན་རྣམས་རབ་གྲུབ་ཅིང་།
འཕྲིན་ལས་རྣམ་བཞིས་འགྲོ་བ་འདྲེན་པར་ཤོག །མཐར་ནི་བདག་གཞན་དོན་རྣམས་
རབ་གྲུབ་ཅིང་། བསྐལ་སྲིད་འབྱུང་རྫོགས་འཁོར་བ་དོང་སྤྲུགས་ནས། བོན་དབྱིངས་
ཁྱབ་གདལ་ཆེན་པོའི་ངང་ཉིད་དུ། མཁའ་ལ་མཉམ་ཞིང་ཀློང་དུ་གདལ་པར་ཤོག །
ཅེས་རེ་དོགས་མེད་པའི་སྨོན་ལམ་རྒྱ་ཆེན་པོ་རུ་བཏབ་ཅིང་། ལུས་ངག་ཡིད་གསུམ་
དགེ་བ་ལ་བཀོལ་བར་བྱའོ། །ཚངས་པ་གཙུག་ཕུད་གཤེན་གྱི་དགེ་སྤྱོད་ཡན་ལག་
བདུན་པ་ཞེས་བྱ་བ། དགེ་བསྙེན་ཐེག་པའི་བོན་སྒོ་བསྟན་པ་འདི་ལ་ཤིན་ཏུ་བརྩོན་
པར་བྱའོ། །རབ་ཏུ་མོས་པར་བྱའོ། །རྒྱུན་དུ་མོས་པར་བྱའོ། །ཡི་དམ་དུ་བྱའོ། །ནར་
མར་བྱའོ། །ཕུད་དུད་དུ་བྱའོ། །ནན་ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དེས་
ན་སེམས་ཅན་རྣམས། ཉོན་མོངས་པའི་སྡུག་བསྔལ་དང་སྡིག་པ་དང་སྒྲིབ་པ་ཐམས་
ཅད་བྱང་ནས། རྣམ་པར་དག་པའི་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། །དེའི་
ཕྱིར་ན། གཡུང་དྲུང་སེམས་དཔའ་རྣམས་རྣམ་པར་དག་པའི་བོན་སྤྱོད་འདི་ལ་ཤིན་
ཏུའང་བརྩོན་པར་བྱའོ། །ཞེས་བཀའ་སྩལ་ཏོ། ། །
༧ དེ་ནས་ཡང་སྟོན་པས། དགེ་བསྙེན་ཐེག་པའི་བོན་སྒོ་ལས། བདེ་བར་གཤེགས་
པའི་སྐུ་གདུང་དང་ཚྭ་ཚྭ་གདབ་པའི་ཆོ་ག་མཛད་དེ། ཚངས་པ་གཙུག་ཕུད་ལ་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཚངས་པ་
གཙུག་ཕུད། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །སྡིག་པ་མི་དགེ་བའི་
272

མདོ་སྡེ། དགེ་བསྙེན་ཐེག་པའི་མདོ།
ལས་སྤངས་ནས་དགེ་བཅུ་དང་དུ་ལེན་ཞིང་། དགེ་བསྙེན་ཐེག་པའི་བོན་སྒོར་ཞུགས་
པ་རྣམས་ཀྱིས། གཤེན་གྱི་དགེ་སྤྱོད་རྣམ་པར་དག་པའི་ལས་ལ་བསླབ་པར་བྱའོ། །
གཤེན་གྱི་དགེ་སྤྱོད་རྣམ་པར་དག་པའི་ལས་ལ་བརྩོན་པར་བྱའོ། །གཤེན་གྱི་དགེ་སྤྱོད་
རྣམ་པར་དག་པའི་ལས་ལ་སྤྱོད་པར་བྱའོ། ། ཞེས་བཀའ་སྩལ་ཏོ། །དེ་ལ་ཡང་ཚངས་
པ་གཙུག་ཕུད་ཀྱིས་གསོལ་པ། སྟོན་པ་ལགས། གང་ཞིག་རིགས་ཀྱི་བུ་དང་རིགས་ཀྱི་
བུ་མོ་དག །སྡིག་པ་མི་དགེ་བའི་ལས་སྤང་ཞིང༌། དགེ་བ་བཅུ་དང་དུ་བླང་བ་དང་།
དགེ་བསྙེན་ཐེག་པའི་བོན་སྒོར་ཞུགས་ཤིང་། གཤེན་གྱི་དགེ་སྤྱོད་རྣམ་པར་དག་པའི་
ལས་ལ་བསླབ་ཅིང་བརྩོན་པར་སྤྱོད་ན། ཅི་ལྟ་བུ་ཞིག་ལ་སྤྱོད་པ་ལགས། སྟོན་པས་
བཀའ་སྩལ་པ། ཉོན་ཅིག་ཚངས་པ་གཙུག་ཕུད་དེ་ནི་འདི་ལྟ་སྟེ། གང་ཞིག་དགེ་
བསྙེན་ཐེག་པའི་བོན་སྒོར་ཞུགས་ནས། གཤེན་གྱི་དགེ་སྤྱོད་རྣམ་པར་དག་པ་བསླབ་
ཅིང་སྤྱོད་ན། བདེ་བར་གཤེགས་པའི་སྐུ་གདུང་དང་སཱཙྪ་གདབ་པར་བྱ་སྟེ། དེ་
ལ་ཡང་དོན་རྣམ་པ་གསུམ་སྟེ། སྔོན་དུ་འགྲོ་བ་བདེ་བར་གཤེགས་པའི་སྐུ་གདུང་
བཞེངས་པ་དང་། དངོས་གཞི་བྱིན་གྱིས་བརླབ་ཅིང་མངའ་དབུལ་ཆོ་ག་དང་། རྗེས་
སུ་མི་དམིགས་པའི་རྒྱས་གདབ་ཅིང་དགེ་བའི་རྩ་བར་སྨོན་ལམ་བསྔོ་བ་དང་གསུམ་
མོ། །
༧ དེ་ལས་ཐོག་མར་སྔོན་དུ་འགྲོ་བ་ལས། འབྱུང་བ་རྣམ་བཞིའི་རྒྱུ་བསླངས་པ་
དང་། རིན་པོ་ཆེ་སྣ་ལྔའི་ཕྲད་སྩལ་ཞིང་སྦྱང་བ་དང༌། བདེ་བར་གཤེགས་པའི་སྐུ་
གདུང་ལ་བར་དུ་གཅོད་པའི་བགེགས་བསྐྲད་པ་དང་། རིན་པོ་ཆེའི་པར་གདབ་
ཅིང་བཞེངས་ནས་མངའ་དབུལ་གསོལ་བ་དང་བཞི་སྟེ། དེ་ལས་དང་པོ་འབྱུང་བ་
བཞིའི་རྒྱུ་བསླངས་པ་ནི། རིན་པོ་ཆེའི་སྣོད་དུ་དཀར་མཆོད་དང་འབྲུ་སྨན་བཤམས་
ལ། ཕྱག་རྒྱ་བདུད་རྩི་བུམ་པ་རུ་བཅའ་ལ་སྔགས་བརྗོད་པ། ཨོཾ་ན་མ་མུ་ཡང་ར་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དྲུང་ཟད་རི་རྭང་ས་མ་ཡ་ཁ་ཧི། ཞེས་པས། འདོད་པའི་དམིགས་རྫས། རིན་པོ་
ཆེའི་གྲམ་ཁྲོད་ཟད་མེད་གཏེར་ཆེན། ནམ་མཁའི་མཛོད་ཀྱི་ལོངས་སྤྱོད་དུ་གྱུར་
ནས། འཇིག་རྟེན་གཏོས་ཀྱི་བདག་པོ་རྣམས་ཚིམ་པར་བསམ་ལ། ཚིགས་སུ་བཅད་
དེ་བརྗོད་པ། ཨོཾ་ནམ་མཁའ་ཡངས་པའི་དཀྱིལ་འཁོར་དུ། འབྱུང་བ་བཞི་ལ་དབང་
བསྒྱུར་ཞིང༌། འཇིག་རྟེན་གཏོས་ཀྱི་མངའ་བདག་པོ། ས་ལ་དབང་བའི་ས་བདག་
དང༌། ཆུ་ལ་དབང་བའི་ཆུ་བདག་དང་། མེ་ལ་གནས་པའི་མེ་བདག་དང་། རླུང་
ལ་གནས་པའི་རླུང་བདག་དང༌། ནམ་མཁའ་ལ་གནས་གཟའ་སྐར་ཚོགས། སྤར་
ཁམས་ལོ་སྐོར་སྨེ་བ་གླིང་། གྲོལ་བུ་ལྷ་ལྔ་ཕྱོགས་ཀྱི་སྲུང༌། མཚལ་སྟག་གཡུ་ཡི་བྱ་རོག་
ཅན། གཡུ་འབྲུག་མཚལ་གྱི་ཟེ་བ་ཅན། རུས་སྦལ་གསེར་གྱི་གྲངས་འབྲུམ་ཅན། བྱ་
དམར་མེ་ཡི་འདབ་གཤོག་ཅན། ཡིད་བཞིན་ལྷ་མོ་བུམ་པ་ཅན། ཙང་ཀུན་གསེར་གྱི་
འཁོར་ལོ་ཅན། ཀླུ་དབང་སྦྲུལ་གྱི་གདེངས་ཀ་ཅན། གཉན་ཆེན་དུང་གི་ཐོར་ཚུགས་
ཅན། ས་བདག་ཀླུ་གཉན་གཏོད་དང་འཁོར། ཁྱེད་ལ་མཆོད་པ་འབུལ་བ་ནི། རིན་
ཆེན་སྣ་ལྔའི་བཟེད་ཞལ་དུ། འབྲུ་ལྔ་བཅུད་ཀྱི་བཤོས་བུ་དང་། དཀར་མངར་མཆོད་
པའི་ཡོ་བྱད་འདི། ཏིང་འཛིན་དམིགས་པས་བྱིན་བརླབས་ནས། ཁྱེད་ལ་དམིགས་ཏེ་
བསྔོས་པ་ཡིས། དབང་པོའི་སྤྱོད་ཡུལ་ཟད་མེད་དུ། ཁྱེད་ཀྱི་འདོད་པ་ཚིམ་ནས་ཀྱང་།
ཁྱེད་ལ་འཕྲིན་ལས་བཅོལ་བ་ནི། བཀྲ་ཤིས་གཙང་མའི་གནས་འདི་རུ། དཀར་པོ་
དགེ་བའི་སྡོང་གྲོགས་མཛོད། བདེར་གཤེགས་སྐུ་གདུང་གནས་བཞེངས་ན། བརྟེན་
པའི་ས་གནས་སྩལ་དུ་གསོལ། ཅེས་དཀར་གྱི་གཏོར་མས་མཆོད་ཅིང་། བཀྲ་ཤིས་ཀྱི་
གནས་བསླངས་པར་བྱའོ། །
དེ་ནས་ཕྲད་སྩལ་ཏེ། བཀྲ་ཤིས་ཀྱི་ས་ལ་རིན་ཆེན་སྣ་ལྔས་ཕྲད་སྩལ་ནས། སྦྱང་
ཞིང་ཚིགས་སུ་བཅད་དེ་བརྗོད་པ། ན་མོ་དིང་གི་གཙང་མའི་གནས་འདི་རུ། བཀྲ་
274

མདོ་སྡེ། དགེ་བསྙེན་ཐེག་པའི་མདོ།
ཤིས་གཙང་མའི་ས་གནས་ལ། རིན་ཆེན་གཏེར་གྱིས་ཕྲད་སྩལ་ནས། དག་ཅིང་བྱང་
བར་སྦྱངས་པ་ཡིས། བདག་དང་མཐའ་ཡས་སེམས་ཅན་གྱི། སྒྲིབ་པརྣམ་པར་བྱང་
གྱུར་ཅིག །ཚོགས་གཉིས་ཡོངས་སུ་རྫོགས་གྱུར་ཅིག །བཀྲ་ཤིས་ཕུན་སུམ་ཚོགས་གྱུར་
ཅིག །ཨོཾ་ན་མ་ཨ་དཀར་སང་གསལ། རདྨ་མུ་ཡེ་ཛ་ཡེ་སྭཱཧཱ། ཞེས་དག་ཅིང་བྱང་བར་
སྦྱང་ཞིང་བཏུལ་ལོ། ། །
དེ་ནས་ཡང་བར་དུ་གཅོད་པའི་བགེགས་བསྐྲད་དེ། གསེར་དང་ཡུངས་དཀར་
ལ། སྔགས་ཀྱི་རྒྱལ་པོ་ཁྲོ་བོའི་སྐུར་བསྒོམ་ཞིང་། ཚིགས་སུ་བཅད་དེ་བརྗོད་པ། ན་
མོ་བདག་དང་མཐའ་ཡས་སེམས་ཅན་ཐམས་ཅད་ཀྱི། སྒྲིབ་བྱང་ཚོགས་བསགས་
དོན་ཆེད་དུ། བདེ་བར་གཤེགས་པའི་སྐུ་གདུང་དང་། མཆོད་རྟེན་བཞེངས་པའི་
བར་འདི་རུ། བགེགས་ཆེན་བསམ་པ་ངན་གཏོང་བས། བར་དུ་གཅོད་པའི་གདོན་
རྣམས་དང་། གནོད་པར་བྱེད་པའི་བགེགས་ཡོད་ན། བགེགས་ཀྱི་སྦྱོར་བ་རྒྱུན་ཆོད་
ལ། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན། ཨོཾ་བདག་
གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་རྒྱལ་པོ་
འདི་དག་ཀྱང་། ཁྲོ་བོའི་མཆོག་སྟེ་བགེགས་ལ་དཔའ། གསེར་གྱི་མདོག་སྟེ་སྔགས་
ཀྱི་མདའ། འདི་དག་སྔགས་ཀྱི་བྲིམ་པ་ཡིས། གལ་ཏེ་གནོད་པའི་བགེགས་ཡོད་ན།
བགེགས་རྣམས་ཞི་ཞིང་བརླག་པར་བྱའོ། །ཨོྃ་ཉེ་ལོ་ཡོ། རུ་རུ་རུ་རུ་སྤུ་རུ་སྤུ་རུ། ཛཱ་ལ་
ཛྭ་ལ། ཏི་སྟ་ཏི་སྟ། ཡ་མན་ཐོར་ཙེ་པྲ་མོ་ཧཱ། ཞེས་བརྗོད་ཅིང་། གསེར་དང་ཡུངས་
ཀར་གྱིས་བྲིམ་མོ། །དེས་ནི་དགེ་བ་ལ་བར་དུ་གཅོད་པ་ཐམས་ཅད་ཉེ་བར་ཞི་བར་
འགྱུར་རོ། ། །
ད་ནི་རིན་པོ་ཆེ་སྣ་ལྔའི་པར་གདབ་ཅིང་བཞེངས་སུ་གསོལ་བའི་ནང་དུ་སྐུ་གསུང་
ཐུགས་ཡོན་ཏན་འཕྲིན་ལས་ལྔའི་སྙིང་པོ་མནྡ་ར་བ་ལ་སྔགས་ཏེ། བསྭཱ་ཨོཾ་ཨཱཿཧཱུྃ་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རཾ་ཛ་སརྦ་སཱ་ཏི་བྷི་ལོ་བྷ་ཏྲ་ཡེ་སྭཱཧཱ། ཞེས་པས་ཡེ་ཤེས་ལྔའི་བཅུད་དང་ལྡན་པར་
བསམ་ཞིང་བཅུད་དུ་སྩལ་ལོ། །དེ་ནས་རིན་པོ་ཆེའི་པར་ལ་གདབ་སྟེ་སྔགས་བརྗོད་
པ། བསྭོ་ཨཽ་ཨ་ཡཾ་རཾ་མཾ་ཁཾ་ཧཱུྃ་རི་ཏི་གར་ལ་ཧོ། ཞེས་འབྱུང་བ་རྣམ་པ་ལྔ་ལས། བདེ་
བར་གཤེགས་པའི་སྐུ་གདུང་དང་གཞལ་ཡས་དཔག་ཏུ་མེད་པ། རང་བཞིན་གྱིས་
ལྷུན་ལ་གྲུབ་པས། སྟེང་འོག་དང་ཕྱོགས་མཚམས་ཁྱབ་པར་བསམ་ལ། བརྒྱ་སྟོང་ཁྲི་
འབུམ་གྲངས་སུ་བཞེངས་པར་བྱའོ། །དེ་ནི་སྔོན་དུ་འགྲོ་བའི་རིམ་པ་བསྟན་པའོ། །ད་
གཉིས་པ་དངོས་གཞིའི་ཆོ་ག །གཙང་མའི་ས་ལ་མཎྜལ་རྒྱ་ཁྱོན་ཚད་དང་ལྡན་པར་
བྱ་ལ། དྲི་བཟང་དང་སྨན་སྤོས་ཀྱིས་ཆག་ཆག་གདབ་ནས། པདྨ་འདབ་མ་བརྒྱ་སྟོང་
ཁྲི་འབུམ་ལ་སོགས་གང་ལྕོགས་སུ་བྱས་ལ། དེའི་དབུས་སུ་གཡུང་དྲུང་བཀོད་ལེགས་
ཀྱི་མཆོད་རྟེན་ཅིག་དགོད། དེའི་ཕྱོགས་མཚམས་བརྒྱད་དུ། བདེ་བར་གཤེགས་པའི་
སྐུ་གདུང་དང་མཆོད་རྟེན་རྣམས་བཞུགས་སུ་གསོལ་ལོ། །དེའི་མདུན་དུ་མར་མེ་དང་
མེ་ཏོག་དང་། གསས་བཤོས་དང་ཚན་ཆབ་དང་། ཞལ་སྲོས་དང༌། ལྷབ་ལྷུབ་དང་།
དཀར་མངར་དང་། རིན་ཆེན་ནོར་བདུན་དང་། བཀྲ་ཤིས་རྫས་བརྒྱད་དང་། སྤྱན་
གཟིགས་དང་། མཆོད་པའི་ཡོ་བྱད་དཔག་ཏུ་མེད་པར་བཤམ་མོ། །
དེ་ནས་ཐོག་མར་དག་གཙང་གི་བྱ་བ་མཛད་དེ། གཙང་མའི་ཚན་དང་སྤོས་སུ་
སྦྱར་ནས། ཚིགས་སུ་བཅད་དེ་གསུངས་པ། ཨོ་དིང་གི་གཙང་མའི་གནས་འདི་རུ།
སྐྱོན་གྱི་གངས་རིའི་རྩེ་བཅོམ་ནས། སྐྱོན་རྣམས་ཐམས་ཅད་ཡོན་ཏན་ཏེ། དག་ཅིང་
གཙང་མར་བཤམས་པ་ཡི། བག་ཆགས་སྒྲིབ་སེལ་ཚན་ཆབ་འདིས། སྐུ་གདུང་རྣམས་
ལ་ཁྲུས་གསོལ་བས། ཉོན་མོངས་དྲི་མ་དག་གྱུར་ཅིག །ཨོཾ་ཤུད་དྷོ་གུ་ཤུད་དྷོ་ས་ལེ་
སང་ངེ་ཡེ་སྭཱཧཱ། ཞེས་ཚན་ཁྲུས་ཀྱིས་བཀྲུའོ། །དེ་ནས་སྤོས་ཀྱིས་བསང་སྟེ། ཨོ་དིང་གི་
གཙང་མའི་གནས་འདི་རུ། རི་རྒྱལ་རྩེ་ལས་ཚལ་སྐྱེས་པའི། ཚལ་རྣམས་ཐམས་ཅད་
276

མདོ་སྡེ། དགེ་བསྙེན་ཐེག་པའི་མདོ།
དྲི་ཞིམ་སྟེ། དག་ཅིང་གཙང་མར་བཤམས་པ་ཡི། དྲི་ཞིམ་ངད་ལྡན་ཡིད་འོང་སྤོས།
སྐུ་གདུང་རྣམས་ལ་བརྣལ་བསང་བས། ཉོན་མོངས་དྲི་མ་སངས་གྱུར་ཅིག ། ཨོཾ་ཤིམ་
ཕོད་ནེ་ར་ས་ལེ་སང་ངེ་ཡེ་སྭཱཧཱ། ཞེས་སྤོས་ཀྱིས་བསང་ངོ༌། །
དེ་ནས་བར་དུ་གཅོད་པའི་བགེགས་བསྐྲད་དེ། ༀ་དིང་གི་གཙང་མའི་གནས་འདི་
རུ། བགེགས་ཆེན་བསམ་པ་ངན་གཏོང་བས། བར་དུ་གཅོད་པའི་གདོན་རྣམས་དང་།
གནོད་པར་བྱེད་པའི་བགེགས་ཡོད་ན། བགེགས་ཀྱིས་སྦྱོར་བ་རྒྱུན་ཆོད་ལ། རང་རང་
གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན། བདག་གི་ཏིང་འཛིན་
སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་རྒྱལ་པོ་འདི་དག་ཀྱང་།
ཁྲོ་བོའི་མཆོག་སྟེ་བགེགས་ལ་དཔའ། གསེར་གྱི་མདོག་སྟེ་སྔགས་ཀྱི་མདའ། འདི་དག་
སྔགས་ཀྱིན་བྲིམས་པ་ཡིས། གལ་ཏེ་གནོད་པའི་བགེགས་ཡོད་ན། བགེགས་རྣམས་ཞི་
ཞིང་བརླག་པར་བྱའོ། །ཉེ་ལོ་ཡོ་རུ་རུ་རུ་རུ་སྤུ་རུ་སྤུ་རུ། ཛཱ་ལ་ཛཱ་ལ་ཏི་སྟ་ཡ་མན་ཐོར་
ཙེ་པྲ་མོ་ཧ། ཞེས་གསེར་དང་ཡུངས་ཀར་གཏོར་ནས། བར་དུ་གཅོད་པའི་བགེགས་
བསྐྲད་དོ། །
༧ དེ་ནས་བདེ་བར་གཤེགས་པ་རྣམས་ལ་དབྱིངས་ནས་སྙན་གསན་དབབ་ཅིང་།
གཙང་མའི་ཆས་སུ་ཞུགས་ཤིང་། གཙང་མའི་ཆས་དང་ལྡན་པར་བྱས་ལ། རྔ་གཤང་
དང་རོལ་མོའི་སྒྲ་སྒྲོག་ཅིང་། མཚལ་སྤོས་ཀྱི་དུད་པས་མཚོན་ནས། ཚིགས་སུ་བཅད་
དེ་གསུངས་པ། བོན་ཉིད་མི་འགྱུར་དབྱིངས་དཀྱིལ་ནས། དབྱིངས་ཀྱི་ལྷ་ལྔ་གཙོ་
འཁོར་བཅས། ཁྱེད་ནི་ཐུགས་རྗེའི་ངང་ཚུལ་ཅན། བདག་ཅག་སེམས་ཅན་མ་རིག་
པ། གཉིས་སུ་མེད་པའི་དམ་ཚིག་ཅན། ཨོཾ་བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། ཡིད་ཀྱི་དམིགས་པའི་གནས་འདི་རུ། འཁོར་བཅས་མ་
ལུས་གཤེགས་སུ་གསོལ། ཁྱེད་ནི་ཡེ་ཤེས་སྤྱན་ཅན་ཏེ། མགོན་དུ་གྱུར་ལ་ཕྱག་འཚལ་
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལོ། །ཐམས་ཅད་ཐུགས་རྗེའི་བདག་ཉིད་ཅན། བདག་ཅག་སེམས་ཅན་མ་རིག་པ།
ཁྱེད་ཀྱི་ཐུགས་རྗེས་གཟུང་དུ་གསོལ། ཐོག་མའི་དུས་མཐའ་མེད་པ་ནས། ད་ལྟའི་
དུས་འདིའི་ཕན་ཆད་དུ། སྡིག་པ་མི་དགེ་ཅི་བགྱིས་པ། མི་དགེའི་ལས་རྣམས་སོ་སོར་
བཤགས། དགེ་བ་ཀུན་གྱི་རྗེས་སུ་འབྲང་། བག་ཆགས་སྒྲིབ་པ་བྱང་གྱུར་ཅིག །དབུ་
རྒྱན་རིན་ཆེན་འོད་དུ་འབར། དབུ་ཐོད་གཙང་མའི་ཆས་དང་ལྡན། གཙང་གོས་བག་
ཆགས་སྒྲིབ་པ་སེལ། གཙང་ལྡན་ཉོན་མོངས་བག་ཆགས་སེལ། གཙང་རལ་ཉོན་
མོངས་དུག་ལྔ་འཇོམས། དར་དཀར་ཅོག་ཞུ་ཕྱག་རྒྱ་གཙང་མའི་གོས། ཆས་གོས་རྣམ་
ལྔ་རིན་ཆེན་འོད་དུ་འབར། དཔོན་གསས་གཙང་མའི་ཆས་དང་ལྡན་པར་བྱ།
ཨོཾ་ཤིན་ཤོན་ཕམ་ལིང་པྲ་ཕུད་བིང་ང་ཉི་རི་བྷ་ར་ཏྲང་འདུ། ཞེས་པས་ཆས་དང་
ལྡན་པར་བྱའོ། །དེ་ནས་གསུམ་པ་ཏིང་ངེ་འཛིན་རྣམ་གསུམ་རིམ་པར་བསྒོམ་པར་
མཛད་དེ། བདག་ཉིད་བདེ་བའི་གདན་ལ། ཆ་ལུགས་ལྔ་ལྡན་གྱི་ཕྱག་རྒྱ་བཅའ་ལ།
དེ་བཞིན་ཉིད་ཀྱི་ཏིང་ངེ་འཛིན་ཞེས་བྱ་བ། མ་བཅོས་མ་གཡོས་པའི་ངང་ལ་གཞག་
པར་བྱའོ། །
གཉིས་པ། ཀུན་ཏུ་སྣང་གི་ཏིང་ངེ་འཛིན་ཞེས་བྱ་བ། འདི་ལྟར་ནམ་མཁའི་ཁྱབ་
ཚད་ཀྱི་སེམས་ཅན་ཐམས་ཅད་ལ། ཚད་མེད་བཞི་དང་ལྡན་པར་བྱའོ། །གསུམ་པ་
རྒྱུའི་ཏིང་ངེ་འཛིན་ལ། ཕྱག་རྒྱ་ཡི་གེ་ཨ་དཀར་ལྟར་བཅའ་ལ། ངག་ཏུ། ཨཱ་མུ་ཡེ་ཨ་
དཀར་ཨ་ནི་ཨཱ། ཞེས་པས་བདག་གི་ཐུགས་ལ། ཡི་གེ་ཨ་དཀར་པོ་ཞིག་ལས་འོད་ཟེར་
ཕར་འཕྲོས་སེམས་ཅན་གྱི་སྒྲིབ་པ་སྦྱངས། སང་ཧ་ར་ནི་འདུ། ཞེས་པས། འོད་ཟེར་
ཚུར་འདུས་བདག་རྒྱུད་ཀྱི་སྒྲིབ་པ་སྦྱང་ཞིང་། ཨེ་ཧ་ཧི་ལོ་སྔ་ཏི་པང་ཡེ་འདུ། ཞེས་
པས། ཨ་འོད་དུ་ཞུ་བ་ལས། བདག་ཉིད་ཡི་དམ་གྱི་ལྷ་སྟོན་པ་ཀུན་ཏུ་བཟང་པོ། སྐུ་
མདོག་དཀར་པོ་ཞལ་གཅིག་ཕྱག་གཉིས། ལོངས་སྤྱོད་རྫོགས་པའི་རྒྱན་གྱིས་བརྒྱན་
278

མདོ་སྡེ། དགེ་བསྙེན་ཐེག་པའི་མདོ།
པ། ཕྱག་རྒྱ་མཉམ་གཞག་གི་མཐིལ་དུ་ཡི་གེ་ཨ་ཡི་མཚོན་པ། ཕྱག་རྒྱ་གཡུང་དྲུང་རྒྱ་
གྲམ་དུ་བཅའ་ལ། ༀ་ན་མ་ཨ་དཀར་ས་ལེ་འོད་ཕྱོད་ཕུར་ས་ལེ་ཧ་ལོ་སིང་། ཞེས་པས།
ཐུགས་ཀ་རུ་ཨོཾ་སེར་པོ་འོད་དུ་ཞུ་བ་ལས། དམ་ཚིག་གི་ལྷ་རང་གསལ་ཤེས་རིག་གི་
རྒྱལ་པོ་ཞེས་བྱ་བ། སྐུ་མདོག་སེར་པོ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་
རྒྱན་གྱིས་བརྒྱན་པ། ཕྱག་ན་བདུད་རྩིའི་བུམ་པ་བསྣམས་པ། ཕྱག་རྒྱ་དབང་བསྒྱུར་
འཁོར་ལོ་རུ་བཅའ་ལ། ཧཱུྃ་ཡི་གེ་སང་ནི་མར་མར་བྲོ་མར་འཕྲོ། ཞེས་པས། མགྲིན་པ་
རུ་ཧཱུཾ་སྔོ་སྐྱ་འོད་དུ་ཞུ་བ་ལས། ལས་ཀྱི་ལྷ་གཡུང་དྲུང་ཚེའི་རྒྱལ་པོ། སྐུ་མདོག་སྔོ་སྐྱ་
ཞལ་གཅིག་ཕྱག་གཉིས། ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་ན་གཡུང་
དྲུང་དང་ཕུར་པ་བསྣམས་པ། ཕྱག་རྒྱ་པདྨ་སྤུངས་པ་ལྟར་བཅའ་ལ། རཾ་ཨ་མར་མོ་
ལྡི་ཆེམ། མུ་ཧ་ར་ཏི་སྟ་ཡེ་འདུ། ཞེས་པས། སྤྱི་བོར་རཾ་དམར་པོ་འོད་དུ་ཞུ་བ་ལས།
དབང་གི་ལྷ་གཡུང་དྲུང་ཡེ་དབང་གི་རྒྱལ་པོ། སྐུ་མདོག་དམར་པོ་ཞལ་གཅིག་ཕྱག་
གཉིས་པ། ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་ན་སྟོང་ཕྲག་གི་པོ་ཏི་
བསྣམས་པ། ཕྱག་རྒྱ་ཡིད་བཞིན་ནོར་བུ་ལྟར་བཅའ་ལ། ཛ་རད་ཛ་ཅི་འདུ་ཧ་ར་ཁི་
ཁར་བྱི་ལོ་ཡ། ཞེས་པས། ལྟེ་བ་རུ་ཛ་མཐིང་ག་འོད་དུ་ཞུ་བ་ལས། ཡི་གེའི་ལྷ་ཡེ་སྲིད་
འཕྲུལ་གྱི་རྒྱལ་པོ། སྐུ་མདོག་མཐིང་ག་ཞལ་གཅིག་ཕྱག་གཉིས། ལོངས་སྤྱོད་རྫོགས་
པའི་རྒྱན་གྱིས་བརྒྱན་པ། ཕྱག་ན་རིན་པོ་ཆེའི་འཁོར་ལོ་རྩིབས་དྲུག་ལ། འབྲུ་དྲུག་
གིས་བརྒྱན་པ་བསྣམས་པ། དེ་ལྟར་དུ་རྣམ་པར་ཤེས་པའི་ཚོགས་བརྒྱད་ལ། རིགས་
ཀྱི་གསས་བརྒྱད། ཡན་ལག་གི་རྩ་སྒོ་བཞི་ལ། སྤྲུལ་པའི་གཤེན་བཞི། བ་སྤུའི་བུ་ག་ལ་
བསྐལ་པ་བཟང་པོའི་སངས་རྒྱས་སྟོང་དང་རྩ་གཉིས་གསལ་བ། དེ་ལ་སེམས་དཔའ་
སྟོང་ཕྲག་བརྒྱད་དང་བཅུ་དྲུག །བླ་མེད་ཕ་རོལ་དུ་ཕྱིན་པའི་ལྷ་ཚོགས་བྱེ་བ་ས་ཡས་
བསྐོར་ནས་བཞུགས་པ། དེས་ནི་བདག་རྒྱུད་བྱིན་གྱིས་བརླབས་པར་བྱ་བའོ། །
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ད་གཉིས་པ་སྐུ་གདུང་མཆོད་རྟེན་བསྒོམ་པ་ནི། ཕྱག་རྒྱ་ཐལ་མོ་ཁ་ཕྱེས་ནས་
གདེང་སྟེ། སྔགས་བརྗོད་པ། ཨོཾ་ན་མ་ཨ་བྷ་བ་སཱ་ཏི་ཕྱེད་ཕུར་ས་ལེ་ཧ་ལོ་སིང་། ཞེས་
པས། སྣོད་བཅུད་ཐམས་ཅད་སྟོང་པའི་ངང་དུ་གྱུར། ཕྱག་རྒྱས་སོར་མོ་འཕྲེད་ལ་
བརྩེགས་ལ། ཨོཾ་ན་མ་ཨ་ཡཾ་རཾ་མཾ་ཁཾ་ཧཱུཾ་ཞེས་པས། བདག་གི་ལྟེ་བར་ཡི་གེ་ལྷའི་ཐུགས་
ཀ་ནས། འབྲུ་དྲུག་འཕྲོས་པ་ལས། འབྱུང་བ་རིམ་པར་བརྩེགས་པའི་ཁྲི་གདན་གྱི་
སྟེང་དུ། ཧཱུཾ་འོད་དུ་ཞུ་བ་ལས། གཡུང་དྲུང་བཀོད་ལེགས་ཀྱི་གཞལ་ཡས་ཁང་། རྒྱུ་
རིན་པོ་ཆེ་སྣ་ཚོགས་ལས་གྲུབ་པ། གྲུ་བཞི་སྒོ་བཞི་རྟ་བབས་དང་ལྡན་པ། གསེར་གྱི་
ཀ་བ་གཡུའི་གདུང་མ། གཞའ་ཚོན་གྱི་དྲལ་དཔྱམ། རིན་པོ་ཆེའི་ཆུན་དཔྱང་འཕྲུལ་བ།
དེའི་སྟེང་དུ་བུམ་པ་ཤེལ་གུར་དཀར་པོ་ལ། བྲེ་སྲོག་འཁོར་ལོ་ཆར་ཁེབས་དང་ལྡན་པ།
ཏོག་དང་བྱ་རུར་དར་གྱི་ཅོདྲན་གྱིས་བརྒྱན་པ། དེ་ལྟ་བུའི་དབུས་སུ། པདྨ་འདབ་མ་
བཞི་དང་བརྒྱད་ཀྱི་གདན་ལ། འདོད་ཡོན་གྱི་མཆོད་པའི་ར་བས་བསྐོར་བ། དེའི་ཕྱི་
རིམ་དུ། བདེ་བར་གཤེགས་པའི་སྐུ་གདུང་སྟོང་རྩ་བརྒྱད་ལ། སྐུ་གདུང་བྱེ་བ་ས་ཡས་
བསྐོར་བ། བསམ་གྱིས་མི་ཁྱབ་པ། ཤིན་ཏུ་གྲངས་མང་བ་རུ་བསྐྱེད་དོ། ། དེ་ནི་གཞལ་
ཡས་ཁང་བསྒོམས་པའོ། །
གཉིས་པ་ལྷ་བསྐྱེད་པ་ནི། གོང་གི་ཕྱག་རྒྱ་དང་སྔགས་དང་སྙིང་པོ་བརྗོད་པ་ཙམ་
གྱི། ཕོ་བྲང་གཞལ་ཡས་ཀྱི་དབུས་སུ། པདྨ་འདབ་བཞིའི་ལྟེ་བ་ལ། རྩལ་ཆེན་སེང་
གེ་དང་ཉི་ཟླ་པདྨའི་གདན་ལ། ཨ་ལས་ཡི་དམ་གྱི་ལྷ་ཀུན་ཏུ་བཟང་པོ། དེའི་ཤར་དུ་
གླང་ཆེན་དང་ཉི་ཟླ་པདྨའི་གདན་ལ། དམ་ཚིག་གི་ལྷ་རང་གསལ་ཤེས་རིག་གི་རྒྱལ་
པོ། བྱང་དུ་རྟ་མཆོག་དང་ཉི་ཟླ་པདྨའི་གདན་ལ། ལས་ཀྱི་ལྷ་གཡུང་དྲུང་ཚེའི་རྒྱལ་པོ།
ནུབ་ཏུ་གཡུ་འབྲུག་དང་ཉི་ཟླ་པདྨའི་གདན་ལ། དབང་གི་ལྷ་གཡུང་དྲུང་ཡེ་དབང་
གི་རྒྱལ་པོ། ལྷོ་རུ་བྱ་ཁྱུང་དང་ཉི་ཟླ་པདྨའི་གདན་ལ། ཡི་གེའི་ལྷ་ཡེ་སྲིད་འཕྲུལ་གྱི་
280

མདོ་སྡེ། དགེ་བསྙེན་ཐེག་པའི་མདོ། ༼ག༽
རྒྱལ་པོ། དེ་རྣམས་སྐུ་མདོག་དང་ཕྱག་མཚན་རྒྱན་དང་ཆ་ལུགས་དང་ལྡན་པ། དེའི་
ཕྱི་རིམ་པདྨ་འདབ་བརྒྱད་ལ། རིགས་ཀྱི་གསས་བརྒྱད་ཕྱག་ན་འདོད་ཡོན་གྱི་མཆོད་
པ་བསྣམས་པ། སྒོ་བཞི་ལ་སྤྲུལ་པའི་གཤེན་བཞི། ཕྱག་ན་སྤྲུལ་པའི་ལྡེ་མིག་འཛིན་པ།
དེའི་ཕྱི་རིམ་དུ་སྐུ་གདུང་སྟོང་དང་རྩ་གཉིས་ཀྱི་ནང་དུ། བསྐལ་པ་བཟང་པོའི་སངས་
རྒྱས་སྟོང་དང་རྩ་གཉིས་ལ། བསྐལ་བཟང་གི་སེམས་དཔའ་སྟོང་ཕྲག་བརྒྱད་དང་
བཅུ་དྲུག་གིས་བསྐོར་བ། དེ་ལ་བླ་མེད་ཕ་རོལ་དུ་ཕྱིན་པའི་ལྷ་ཚོགས་བྱེ་བ་ས་ཡས་
བསྐོར་ནས་བཞུགས་པར་བསྒོམས་པའོ། །སྐུ་གདུང་དེ་རྣམས་ཀྱི་ཕྱི་རིམ་དུ། འཇིག་
རྟེན་གྱི་དཔལ་མགོན་བདུན་ཅུ་རྩ་གཉིས། སྣང་ཞིང་སྲིད་པའི་ལྷ་སྲིན་སྡེ་བརྒྱད།
རིགས་དྲུག་བར་དོའི་སེམས་ཅན་བསམ་གྱིས་མི་ཁྱབ་པ། ཡོན་ཏན་ལན་ཆགས་སྙིང་
རྗེའི་མགྲོན་རྣམས་ཀྱང༌། དགའ་བ་དང་མགུ་བའི་ཚུལ་གྱིས་འདུན་པ་བསྐྱེད་པར་
བསམ་མོ། །དེ་ནི་ལྷ་བསྐྱེད་པར་བསྟན་པའོ། ། །
ད་ནི་མཆོད་རྫས་བྱིན་གྱིས་བརླབ་པ་ནི། ཕྱག་རྒྱ་དག་གཙང་དུ་བཅའ་ལ། ཨོཾ་ཨག་
ཀྱེ་མར་ལ་གུ་དུན་ནི། ཨག་ཀྱོ་ཏིང་ལ་གུ་དུན་ནི། ཨག་ཀྱོ་ཚངས་ལ་གུ་དུན་ནི། ས་
ལེ་སང་ངེ་ཡེ་སྭཱཧཱ། ཞེས་པས། ཕྱག་མཐིལ་ལས་ཡེ་ཤེས་ཀྱི་ཆུ་བོ་འཕྲོས་ནས། མཆོད་
རྫས་ཀྱི་མི་གཙང་བའི་བག་ཆགས་ཐམས་ཅད་དག་ཅིང་ཚངས་པ་རུ་བསམ་མོ། །དེ་
ནས་བདུད་རྩི་བུམ་པའི་ཕྱག་རྒྱ་བཅའ་ལ། ཨོཾ་མུ་ལིང་ནེ་ཏིང་སྐྱེ་སླས་ཞི། མར་ལ་
རྭང་ཞི་ཏིང་ཞི་ནོ། །སད་ལ་གྱེར་རོ་སྤུང་གྱིན་ནོ། །དེ་ཤོ་ཐོར་ཐོར་ཐིམ་ཐིམ་པྲ་མོ་
ཧ། ཞེས་པས། མཆོད་པའི་ཡོ་བྱད་ཐམས་ཅད་ནི་ལྷ་རྫས་ལས་བྱུང་བ། དྲི་མ་མེད་
པ། རྣམ་པར་དག་པ། འོད་དུ་གསལ་བ། ཚངས་རྒྱུང་གི་འཇིག་རྟེན་གྲངས་མེད་པ།
མཐའ་ཡས་པ། དཔག་ཏུ་མེད་པ། རིན་ཆེན་ནོར་བདུན། བཀྲ་ཤིས་རྫས་བརྒྱད། ཕྱེ་
མ་འཕུར་མ། མར་མེ་མེ་ཏོག །ལྷ་སངས་ཞལ་ཟས། བདུག་སྤོས་དྲི་ཆབ། སྒྲ་སྙན་
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རོལ་མོ། མཆོད་པའི་ཡོ་བྱད་དཔག་ཏུ་མེད་པར་གྱུར་ནས། མགྲོན་བཞིའི་ཐུགས་དམ་
དགྱེས་པར་བསྐང་ཞིང་། བདག་དང་མཐའ་ཡས་སེམས་ཅན་ཐམས་ཅད་ཀྱི། ཚོགས་
རྫོགས་སྒྲིབ་པ་བྱང་བར་བསམ་མོ། ། །
དེ་ནས་བདེ་བར་གཤེགས་པ་རྣམས་དབྱིངས་ནས་སྤྱན་དྲངས་ཤིང་། པདྨ་དང་
ཧ་ལོ་མཛེས་པའི་གདན་འབུལ་ཏེ། རྔ་གཤང་དང་རོལ་མོའི་སྒྲ་སྒྲོག་ནས། ཚིགས་སུ་
བཅད་དེ་གསུངས་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། སྐུ་གསུམ་
འདུ་འབྲལ་མེད་པའི་ཞིང་ཁམས་ན། བོན་ཉིད་དབྱིངས་ན་བཞུགས་པའི་མཆོད་རྟེན་
དང་། རང་བཞིན་མཁའ་ལ་རྫོགས་པའི་མཆོད་རྟེན་དང་། ཐབས་མཁས་འགྲོ་བ་
འདུལ་བའི་མཆོད་རྟེན་དང་། སྐུ་གདུང་རིང་བསྲེལ་བྱེ་བ་ས་ཡར་བཅས། འགྱུར་
མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་དོན་
སླད་དུ། སྤྲུལ་པ་ཐང་ཙམ་གནས་འདིར་གཤེགས་སུ་གསོལ། མི་འགྱུར་གཡུང་དྲུང་
བོན་གྱི་དབྱིངས་དཀྱིལ་གྱི། རིགས་ལྔ་ལྷུན་ལ་རྫོགས་པའི་ཞིང་ཁམས་ན། བདེར་
གཤེགས་དབྱིངས་ཀྱི་གཙོ་བོ་ལྷ་ལྔ་ལ། གསས་བརྒྱད་གཤེན་བཞི་སྤྲུལ་པ་འཁོར་དང་
བཅས། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་
གཟུང་བའི་དོན་སླད་དུ། སྤྲུལ་པ་ཐང་ཙམ་གནས་འདིར་གཤེགས་སུ་གསོལ། ཕྱོགས་
བཅུ་རབ་འབྱམས་སྤྲུལ་པའི་ཞིང་ཁམས་ན། བསྐལ་སྟོང་སངས་རྒྱས་བསྐལ་བཟང་
སེམས་དཔའི་ཚོགས། བླ་མེད་ཕ་རོལ་ཕྱིན་པའི་ལྷ་ཚོགས་རྣམས། འགྱུར་མེད་
གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་དོན་སླད་
དུ། སྤྲུལ་པ་ཐང་ཙམ་གནས་འདིར་གཤེགས་སུ་གསོལ། འཇིག་རྟེན་ཁམས་ནས་
ཕྱོགས་ཀུན་སྐྱོང་བ་དང་། སངས་རྒྱས་བསྟན་པ་དག་ལ་གནས་པ་ཡི། ཡོན་ཏན་
ལན་ཆགས་སྙིང་རྗེའི་མགྲོན་རིགས་རྣམས། སངས་རྒྱས་བསྟན་པ་གཉན་པོ་བསྲུང་
282

མདོ་སྡེ། དགེ་བསྙེན་ཐེག་པའི་མདོ།
བ་དང་། དཀར་པོ་དགེ་བའི་སྡོང་གྲོགས་མཛད་པའི་ཕྱིར། སྐད་ཅིག་མཆོད་སྦྱིན་
མགྲོན་དུ་གཤེགས་སུ་གསོལ། གཞན་ཚོན་བྲེས་ལེགས་ཡོངས་སུ་བཀོད་འདྲ་བའི། ཕོ་
བྲང་ཡིད་འོང་ལྷ་ཡི་གཞལ་ཡས་འདིར། སྐུ་གསུམ་འདུ་འབྲལ་མེད་པའི་གཞལ་
ཡས་ན། བདེར་གཤེགས་ལྷ་ལྔ་གཙོ་འཁོར་བཅས་པ་ལ། ངོ་མཚར་ཡིད་འོང་གདན་
མཆོག་འབུལ་བ་ནི། རྩལ་ཆེན་སེང་གེ་དཀར་མོའི་གདན། སྟོབས་ལྡན་གླང་ཆེན་
ཐེག་པའི་གདན། ཤུགས་ལྡན་རྟ་མཆོག་མཛེས་པའི་གདན། སྒྲ་རྒྱལ་གཡུ་འབྲུག་སྔོན་
པོའི་གདན། མཁའ་ལྡིང་བརླབ་ཆེན་ཁྱུང་གི་གདན། ཉི་ཟླ་པདྨ་མཛེས་པའི་གདན།
གདན་མཆོག་དམ་པ་འདི་དག་ལ། ཐུགས་རྗེའི་སྤྱན་གྱིས་གཟིགས་མཛད་ཅིང་།
དགྱེས་པའི་ཚུལ་གྱིས་བཞུགས་སུ་གསོལ། ཞེས་སྤྱན་དྲངས་ཤིང་གདན་ལ་བཞུགས་
པའོ། །དེ་ནས་དགྱེས་པ་བསྐྱེད་དེ། གཞའ་ཚོན་བྲེས་ལེགས་ཡོངས་སུ་བཀོད་འདྲ་བའི། །
ཕོ་བྲང་ཡིད་འོང་ལྷ་ཡི་གཞལ་ཡས་འདིར། སྐུ་གསུམ་འདུ་འབྲལ་མེད་པའི་གཞལ་
ཡས་ན། བདེར་གཤེགས་སྐུ་ལྔ་འཁོར་དང་བཅས་པ་ལ། ཐུགས་དམ་དབྱིངས་ནས་
དགྱེས་པ་ཆེར་བསྐྱེད་པའི། རྣམ་དག་མུ་ཏིག་རིན་ཆེན་གསེར་དང་གཡུ། དུང་དང་
མན་ཤེལ་བྱུ་རུ་ཟངས་དང་ལྕགས། གླ་བ་དྲི་གཙང་མེ་ཏོག་ཚན་དང་སྤོས། མར་མེ་
མཆོག་དང་བདུད་རྩིའི་ཆུ་བོ་དང་། ལྷ་སངས་བཤོས་དང་དཔའ་བོ་འབྲུ་བཅུད་དང༌།
དཀར་གསུམ་མངར་གསུམ་སྤྱན་གཟིགས་སྙིང་པོ་དང༌། ལོ་ཏོག་འབྲུ་ལྔ་བཏབ་མེད་
འབྲས་བུ་དང་། གར་དང་རོལ་མོ་ཚོམ་ཚོམ་རྔ་གླིང་དང་། ཅིང་དང་པི་ཝང་གླིང་བུ་
ཏམ་བུ་ར། སྒོང་དང་ཤིང་རྟ་རྨ་བྱ་མཛེས་པ་དང༌། དབལ་དར་རྒྱལ་མཚན་བ་དན་
ལྷབ་ལྷུབ་དང་། གཟུགས་སྒྲ་དྲི་རོ་རེག་རྒྱན་བོན་དང་གཏེར། འདི་ལྟར་མཆོད་པའི་
རྒྱུ་རྣམས་ཐམས་ཅད་ནི། འཛམ་གླིང་གཞལ་ཡས་ལྷ་ཡི་ཕོ་བྲང་འདིར། རིན་ཆེན་
གཏེར་གྱིས་གང་བར་འབུལ་ལགས་ཀྱིས། དགྱེས་པའི་ཚུལ་གྱི་ཞལ་གྱིས་འཛུམ་བྱུང་
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལ། ཐུགས་རྗེས་བྱིན་གྱིས་བརླབ་ཅིང་བཞེས་སུ་གསོལ། ཅེས་དགྱེས་པར་བསྐྱེད་དོ། །
དེ་ནས་ཡང་མངའ་དབུལ་བར་བྱ་སྟེ། ཐོག་མར་གཙང་མའི་ཆབ་ལྔས་ཁྲུས་གསོལ་ཏེ།
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། སྐུ་གསུམ་འདུ་འབྲལ་མེད་པའི་
གཞལ་ཡས་ན། བདེར་གཤེགས་ལྷ་ལྔ་གཙོ་འཁོར་བཅས་པ་རྣམས། ཡེ་ནས་དྲི་མེད་
རྣམ་པར་དག་པ་ལ། གཙང་མའི་ཆབ་ལྔས་ཁྲུས་གསོལ་མི་འཚལ་ཏེ། སེམས་ཅན་
བག་ཆགས་དྲི་མ་བཀྲུ་བའི་ཕྱིར། ནམ་མཁར་ཆུ་བྱུང་ཡེ་ནས་མེད་པའི་ཆུ། རྒྱ་མཚོ་
གླིང་དགུ་ཡེ་ནས་ཡོད་པའི་ཆུ། བདུད་རྩི་འོ་དཀར་ཡོད་མེད་མཚམས་ཀྱི་ཆུ། གཙང་
མའི་སྤོས་དང་སྦྱར་བ་ཚན་གྱི་ཆུ། དྲི་ཞིམ་ངད་ལྡན་བདུད་རྩི་སྨན་གྱི་ཆུ། གཙང་མའི་
ཆབ་ལྔས་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་རྣམ་པར་དག་པ་བཞིན། མི་
རྣམས་བག་ཆགས་དྲི་མ་དག་གྱུར་ཅིག ། ཨོཾ་ཤུད་དྷོ་གུ་ཤུད་དྷོ་ས་ལེ་སང་ངེ་ཡེ་སྭཱཧཱ།
ན་མོ་བདག་དང་མཐའ་ཡས་སེམས་ཅན་ཐམས་ཅད་ཀྱིས། བདེ་བར་གཤེགས་པའི་
སྐུ་གསུང་ཐུགས་ཀྱི་རྟེན་དུ་བཞེངས་པའི། སྐུ་གདུང་དང་མཆོད་རྟེན་སཱཙྪ་འདི་རྣམས་
ལ། གཙང་མའི་ཆབ་ལྔས་ཁྲུས་གསོལ་བས། བདག་དང་མཐའ་ཡས་སེམས་ཅན་
ཐམས་ཅད་ཀྱི། ལུས་ཀྱི་སྒྲིབ་པ་སོལ་རི་ནག་པོ་འདྲ་བ་དག་ཅིང་བྱང་བར་གྱུར་ཅིག །
ངག་གི་སྒྲིབ་པ་དུག་ཚེར་གྱི་ལོ་མ་འདྲ་བ་དག་ཅིང་བྱང་བར་གྱུར་ཅིག །ཡིད་ཀྱི་སྒྲིབ་
པ་མུན་ནག་གི་གླིང་དགུ་འདྲ་བ་དག་ཅིང་བྱང་བར་གྱུར་ཅིག །ཉོན་མོངས་པའི་སྒྲིབ་
པ་ལྕགས་ལ་བཙའ་ཞེན་པ་འདྲ་བ་དག་ཅིང་བྱང་བར་གྱུར་ཅིག །ཤེས་བྱའི་སྒྲིབ་པ་མེ་
ལོང་ལ་གཡའ་ཞེན་པ་འདྲ་བ་དག་ཅིང་བྱང་བར་གྱུར་ཅིག །ཅེས་ཁྲུས་གསོལ་ཏོ། ། །
དེ་ནས་ཏིང་ངེ་འཛིན་དང་སྙིང་པོ་དང་། ཕྱག་རྒྱ་དང་གསུམ་གྱིས་མངའ་གསོལ་
ཏེ། ཐོག་མར་དེ་བཞིན་ཉིད་ཀྱི་ཏིང་ངེ་འཛིན་ཞེས་བྱ་བ། སེམས་མ་བཅོས་པའི་ངང་
ལ་བྱིན་གྱིས་བརླབ་བོ། །གཉིས་པ་ཀུན་ཏུ་སྣང་གི་ཏིང་ངེ་འཛིན་ཞེས་བྱ་བ། ཚད་
284

མདོ་སྡེ། ། དགེ་བསྙེན་ཐེག་པའི་མདོ།
མེད་བཞི་དང་ལྡན་པར་བྱིན་གྱིས་བརླབ་བོ། །གསུམ་པ་རྒྱུའི་ཏིང་ངེ་འཛིན་ཞེས་བྱ་བ།
བདག་གི་ཐུགས་ལས་འོད་ཟེར་འཕྲོས་པ་ལས། དབྱིངས་ན་བཞུགས་པའི་བདེ་བར་
གཤེགས་པ་རྣམས་ཀྱི། ཐུགས་དམ་གྱི་རྒྱུད་བསྐུལ་ནས། སྐུ་གསུང་ཐུགས་ཀྱི་ངོ་བོ་ཨཱ་
ཨོཾ་ཧཱུྃ་གསུམ་འཕྲོས་ནས། སྐུ་གདུང་དང་མཆོད་རྟེན་རྣམས་ལ་ཐིམ་པས། སྐུ་གསུང་
ཐུགས་སུ་བྱིན་གྱིས་བརླབ་པར་བསམ་ལ། ཚིགས་སུ་བཅད་དེ་གསུངས་པ། མ་སྐྱེ་མི་
སྐྱེ་སྐྱེ་མེད་བོན་གྱི་སྐུ། སྐྱེ་མེད་ངང་ལ་ངོ་བོ་ཡི་གེ་ཨཱ མ་བཅོས་སྤྲོས་བྲལ་དེ་བཞིན་
ཏིང་ངེ་འཛིན། སྐྱེ་མེད་བོན་གྱི་སྐུ་རུ་བྱིན་གྱིས་རློབས། མ་འགག་མི་འགག་འགག་
མེད་བོན་གྱི་གསུངས། འགག་མེད་ངང་ལ་རང་བཞིན་ཡི་གེ་ཨོཾ། ཐུགས་རྗེ་ཚད་མེད་
ཀུན་སྣང་ཏིང་ངེ་འཛིན། འགག་མེད་རྫོགས་པའི་སྐུ་རུ་བྱིན་གྱིས་རློབས། མ་འཁྲུལ་
མི་འཁྲུལ་འཁྲུལ་མེད་བོན་གྱི་ཐུགས། འཁྲུལ་མེད་ངང་ལ་མཉམ་ཉིད་ཡི་གེ་ཧཱུཾ། རང་
བཞིན་སྤྲུལ་པ་རྒྱུ་ཡི་ཏིང་ངེ་འཛིན། གཉིས་མེད་སྤྲུལ་པའི་སྐུ་རུ་བྱིན་གྱིས་རློབས། དེ་
ནས་ཡང་གསུངས་པ། ན་མོ་བོན་ཉིད་ཀྱི་དབྱིངས་ནས་རང་བཞིན་ལྷུན་ལ་རྫོགས་
ཤིང༌། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་
ཐུགས་ཀྱི་རྟེན་དུ་བཞེངས་པའི། སྐུ་གདུང་དང་མཆོད་རྟེན་སཱཙྪ་འདི་རྣམས་ལ། ཏིང་
ངེ་འཛིན་རྣམ་པ་གསུམ་གྱིས་མངའ་གསོལ་བས། བདེ་བར་གཤེགས་པའི་སྐུ་གདུང་
དང་མཆོད་རྟེན་འདི་རྣམས་ཀྱང་། དབྱིངས་ཤེས་མཁའ་ཀློང་ཐབས་ཤེས་འདུ་འབྲལ་
མེད་པའི་མངའ་ཐོབ་པར་གྱུར་ཅིག །ཅེས་གསོལ་ཏོ། །དེ་ནས་སྙིང་པོ་རྣམ་པ་གསུམ་
གྱིས་མངའ་གསོལ་བ་ནི། བསྭོ་ཨཱ་མུ་ཁྱུང་པྲ་ཕུད་བིང་ང་ཉི་རི་བྷ་ར་དྲང་འདུ། བསྭོ་
ཨོཾ་མུ་ནེ་གླང་ཆེན་བིང་ང་ཉི་རི་བྷ་ར་དྲང་འདུ། བསྭཱ་ཧཱུཾམུ་ཡེ་ཤེ་ཐུན་བིང་ང་ཉི་རི་
བྷ་ར་དྲང་འདུ། ཞེས་པས་མནྡ་ར་བ་ལ་སྔགས་ཏེ་གསུངས་པ། ན་མོ་བོན་ཉིད་ཀྱི་
དབྱིངས་ནས་རང་བཞིན་ལྷུན་ལ་རྫོགས་ཤིང༌། ཀློང་འདིར་འགྲོ་བ་སེམས་ཅན་གྱི་
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་བཞེངས་པའི། སྐུ་གདུང་
དང་མཆོད་རྟེན་སཱཙྪ་འདི་རྣམས་ལ། སྙིང་པོ་རྣམ་པ་གསུམ་གྱིས་མངའ་གསོལ་བས།
བདེ་བར་གཤེགས་པའི་སྐུ་གདུང་དང་མཆོད་རྟེན་འདི་རྣམས་ཀྱང་། འགྱུར་བ་མེད་
པའི་སྐུ་དང༌། རང་བཞིན་འགག་པ་མེད་པའི་གསུང་དང་། མཉམ་ཉིད་འཁྲུལ་པ་
མེད་པའི་ཐུགས་དང་ལྡན་པའི་མངའ་ཐོབ་པར་གྱུར་ཅིག །ཅེས་གསོལ་ལོ། །
དེ་ནས་ཕྱག་རྒྱ་རྣམ་པ་གསུམ་གྱིས་མངའ་གསོལ་ཏེ། རང་བཞིན་ཆ་ལུགས་ཀྱི་
ཕྱག་རྒྱ་མཉམ་པར་བཞག་པ་དང་། དབང་བསྒྱུར་འཁོར་ལོའི་ཕྱག་རྒྱ་གཡས་གཡོན་
དུ་བསྒྱུར་བ་དང༌། བསྐྱེད་པ་སྐུར་སྟོན་གྱི་ཕྱག་རྒྱ་ཐུགས་ཀར་བཅའ་བ་དང་གསུམ་
མཛད་ནས་གསུངས་པ། ན་མོ་བོན་ཉིད་ཀྱི་དབྱིངས་ནས་རང་བཞིན་ལྷུན་ལ་རྫོགས་
ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་
ཐུགས་ཀྱི་རྟེན་དུ་བཞེངས་པའི། སྐུ་གདུང་མཆོད་རྟེན་སཱཙྪ་འདི་རྣམས་ལ། ཕྱག་རྒྱ་
རྣམ་པ་གསུམ་གྱིས་མངའ་གསོལ་བས། བདེ་བར་གཤེགས་པའི་སྐུ་གདུང་དང་མཆོད་
རྟེན་འདི་རྣམས་ཀྱང་། སྣང་ཞིང་སྲིད་པའི་འཇིག་རྟེན་འཁོར་ལོས་བསྒྱུར་ཞིང་། ཆེ་
བའི་ཡོན་ཏན་གྱི་སྒོ་ནས་མཛད་པའི་འཕྲིན་ལས་ཀྱིས། འགྲོ་བ་སེམས་ཅན་གྱི་དོན་
མཐར་ཕྱིན་པའི་མངའ་ཐོབ་པར་གྱུར་ཅིག །ཅེས་གསོལ་ལོ། །དེ་ནས་འཛབ་ཆེན་དྲུག་
གི་མངའ་གསོལ་ཏེ། ཐོག་མར་ཞི་བའི་ཨ་འཛབ་ལ། བསྭོ་ཨོཾ་ཨཱཿཧཱུྃ་རཾ་ཛ། སད་ས་ལེ་
ལྷན་ནེ་འདུ་འདུ་སཱཧཱ། ཞེས་མེ་ཏོག་ལ་སྔགས་ནས་གསུངས་པ། ན་མོ་བོན་ཉིད་ཀྱི་
དབྱིངས་ནས། རང་བཞིན་ལྷུན་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་བཞེངས་པའི། སྐུ་གདུང་
མཆོད་རྟེན་སཱཙྪ་འདི་རྣམས་ལ། ཞི་བའི་ཡང་སྙིང་བརྒྱ་རྩ་བརྒྱད་མེ་ཏོག་ལ་སྔགས་ཏེ་
མངའ་གསོལ་བས། བདེ་བར་གཤེགས་པའི་སྐུ་གདུང་དང་མཆོད་རྟེན་འདི་རྣམས་
286

མདོ་སྡེ། དགེ་བསྙེན་ཐེག་པའི་མདོ།
ཀྱང༌། ཐུགས་ཉིད་ཞི་བའི་ངང་གིས་ཉོན་མོངས་པ་སྤ་བཀོང་བའི་མངའ་ཐོབ་པར་
གྱུར་ཅིག །བསྭོ་ཨོཾ་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན་སཱཧཱ། ཞེས་བརྒྱ་རྩ་
བརྒྱད་ཡུངས་ཀར་ལ་སྔགས་ཏེ། ན་མོ་བོན་ཉིད་ཀྱི་དབྱིངས་ནས་རང་བཞིན་ལྷུན་ལ་
རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་དུ་བཞེངས་པའི། སྐུ་གདུང་དང་མཆོད་རྟེན་སཱཙྪ་འདི་རྣམས་
ལ། ཁྲོ་བོའི་ཐུགས་འཛབ་བརྒྱ་རྩ་བརྒྱད་ཡུངས་ཀར་ལ་སྔགས་ཏེ་མངའ་གསོལ་བས།
བདེ་བར་གཤེགས་པའི་སྐུ་གདུང་དང་མཆོད་རྟེན་སཱཙྪ་འདི་རྣམས་ཀྱང་། ཐུགས་རྗེ་
ཁྲོ་བོའི་དབལ་གྱིས་ཉོན་མོངས་པ་ཚར་གཅོད་པའི་མངའ་ཐོབ་པར་གྱུར་ཅིག །བསྲོ་
ཨོཾ་ཨ་ཡཾ་རཾ་མཾ་ཁཾ་ཧཱུྃ་སྭཱཧཱ། ཞེས་བརྒྱ་རྩ་བརྒྱད་རིན་པོ་ཆེ་ལ་སྔགས་ཏེ། ན་མོ་བོན་ཉིད་
ཀྱི་དབྱིངས་ནས་རང་བཞིན་ལྷུན་ལ་རྫོགས་ཤིང་། ཀློང་འདིར་འགྲོ་བ་སེམས་ཅན་གྱི་
དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་བཞེངས་པའི། སྐུ་གདུང་
མཆོད་རྟེན་སཱཙྪ་འདི་རྣམས་ལ། དབང་ཆེན་སྤྱི་འཛབ་བརྒྱ་རྩ་བརྒྱད། རིན་པོ་ཆེ་ལ་
སྔགས་ཏེ་མངའ་གསོལ་བས། བདེ་བར་གཤེགས་པའི་སྐུ་གདུང་དང་མཆོད་རྟེན་འདི་
རྣམས་ཀྱང་། ཐུགས་རྗེ་ཕུན་སུམ་ཚོགས་པའི་རྫུ་འཕྲུལ་དང་ལྡན་པས། སྣང་སྲིད་
འཇིག་རྟེན་འཁོར་ལོ་བསྒྱུར་བའི་མངའ་ཐོབ་པར་གྱུར་ཅིག །བསྭཱ་ཨཱ་བ་ཝ་དེ་ན་ར་
ས་ཡ་ན་གཡུ་འབྲང་བདུད་རྩི་བསྭཱ་ཐཱ། ཞེས་བརྒྱ་རྩ་བརྒྱད་སྨན་རྣམ་པ་ལྔ་ལ་སྔགས་
ཏེ། ན་མོ་བོན་ཉིད་ཀྱི་དབྱིངས་ནས་རང་བཞིན་ལྷུན་ལ་རྫོགས་ཤིང་། ཀློང་འདིར་
འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་
བཞེངས་པའི། སྐུ་གདུང་མཆོད་རྟེན་སཱཙྪ་འདི་རྣམས་ལ། བདུད་རྩི་སྨན་འཛབ་བརྒྱ་
རྩ་བརྒྱད། སྨན་རྣམ་པ་ལྔ་ལ་སྔགས་ཏེ་མངའ་གསོལ་བས། བདེ་བར་གཤེགས་པའི་
སྐུ་གདུང་དང་མཆོད་རྟེན་སཱཙྪ་འདི་རྣམས་ཀྱང༌། ཐུགས་རྗེའི་ཡོན་ཏན་འབྱུང་བའི་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཞིང་ས་དང་ལྡན་པས། འགྲོ་བའི་ཉོན་མོངས་པ་སེལ་བའི་མངའ་ཐོབ་པར་གྱུར་ཅིག །
བསྭཱ་ཨཱི་ཨ་ཏྲེ་ཎི་སུ་པྲ་དུ་ས་ལེ་སང་ངེ་ཡེ་སྭཱཧཱ། ཞེས་ཡུངས་ནག་ལ་སྔགས་ནས། ན་
མོ་བོན་ཉིད་ཀྱི་དབྱིངས་ནས་རང་བཞིན་ལྷུན་ལ་རྫོགས་ཤིང་། ཀློང་འདིར་འགྲོ་བ་
སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་དུ་བཞེངས་
པའི། སྐུ་གདུང་མཆོད་རྟེན་སཱཙྪ་འདི་རྣམས་ལ། རིགས་དྲུག་སྒྲིབ་སྦྱང་གི་སྙིང་པོ་
བརྒྱ་རྩ་བརྒྱད། ཡུངས་ནག་ལ་སྔགས་ཏེ་མངའ་གསོལ་བས། བདེ་བར་གཤེགས་
པའི་སྐུ་གདུང་དང་མཆོད་རྟེན་སཱཙྪ་འདི་རྣམས་ཀྱང་། ཐུགས་རྗེ་མྱུར་དུ་འབྱུང་བའི་
ལྕགས་ཀྱུ་དང་འདྲ་བས། སེམས་ཅན་ཉོན་མོངས་པ་ཐུགས་རྗེས་འདྲེན་པའི་མངའ་
ཐོབ་པར་གྱུར་ཅིག །བསྭཱ་ཨོཾ་སརྦ་སཱ་ཏི་ལོ་ཀ་ཛམ་བྷ་ལ་ཛ་ལེན་ཏྲ་ཡེ་སྭཱཧཱ། ཞེས་འབྲུ་
སྣ་ལྔ་ལ་སྔགས་ཏེ། ན་མོ་བོན་ཉིད་ཀྱི་དབྱིངས་ནས་རང་བཞིན་ལྷུན་ལ་རྫོགས་ཤིང་།
ཀློང་འདིར་འགྲོ་བ་སེམས་ཅན་གྱི་དོན་ལ། བདེ་བར་གཤེགས་པའི་སྐུ་གསུང་ཐུགས་
ཀྱི་རྟེན་དུ་བཞེངས་པའི། སྐུ་གདུང་མཆོད་རྟེན་སཱཙྪ་འདི་རྣམས་ལ། འཇིག་རྟེན་ནོར་
ལྷའི་སྙིང་པོ་བརྒྱ་རྩ་བརྒྱད་འབྲུ་སྣ་ལྔ་ལ་སྔགས་ཏེ་མངའ་གསོལ་བས། བདེ་བར་
གཤེགས་པའི་སྐུ་གདུང་དང་མཆོད་རྟེན་འདི་རྣམས་ཀྱང་། ཐུགས་རྗེ་ཟད་པ་མེད་པ་
ས་གཞི་དང་འདྲ་བས། དགོས་འདོད་ལོངས་སྤྱོད་ཕུན་སུམ་ཚོགས་ནས། འགྲོ་བ་ཀུན་
གྱི་དབུལ་ཕོངས་སེལ་བའི་མངའ་ཐོབ་པར་གྱུར་ཅིག །ཅེས་མངའ་དབུལ་ལོ། །
དེ་ནས་ཞལ་བསྲོ་བར་བྱ་སྟེ། དཀར་གསུམ་དང་མངར་གསུམ་དང་། ཞལ་
ཟས་དང་སྤྱན་གཟིགས་དང་། རིན་ཆེན་ནོར་བདུན་དང༌། བཀྲ་ཤིས་རྫས་བརྒྱད་
ཀྱི་མཆོད་པ་རྣམས་བཏེགས་ནས། ཚིགས་སུ་བཅད་དེ་གསུངས་པ། བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་ན། སྐུ་གསུམ་ཉིད་དང་འདུ་འབྲལ་མེད་པ་
ཡི། སྐུ་གདུང་མཆོད་རྟེན་སཱཙྪ་འདི་རྣམས་དང་། བདེར་གཤེགས་ལྷ་ལྔ་གཙོ་འཁོར་
288

མདོ་སྡེ། དགེ་བསྙེན་ཐེག་པའི་མདོ།
བཅས་པ་ལ། འཛམ་གླིང་གཞལ་ཡས་ལྷ་ཡི་ཕོ་བྲང་འདིར། བཀྲ་ཤིས་མཆོད་པ་རྒྱན་
གྱིས་ཞལ་བསྲོ་བ། དཀར་གསུམ་མངར་གསུམ་སྤྱན་གཟིགས་མཆོད་པ་དང་། ལོ་
ཏོག་འབྲུ་ལྔ་བཏབ་མེད་འབྲས་བུ་དང་། གར་དང་རོལ་མོ་ཚོམ་ཚོམ་རྔ་གླིང་དང་།
དབལ་དར་རྒྱལ་མཚན་ལྷབ་ལྷུབ་ན་བཟའ་དང་། རིན་ཆེན་ནོར་བདུན་བཀྲ་ཤིས་
རྫས་བརྒྱད་དང༌། འདི་ལྟར་མཆོད་པའི་རྒྱུན་རྣམས་ཐམས་ཅད་ཀྱིས། བདེར་
གཤེགས་སྐུ་གདུངས་རྣམས་ལ་ཞལ་བསྲོ་བས། བཀྲ་ཤིས་ཕུན་ཚོགས་དོན་དང་ལྡན་
གྱུར་ཅིག །ཅེས་བདེ་བར་གཤེགས་པའི་སྐུ་གདུང་མཆོད་རྟེན་སཱཙྪ་རྣམས་ལ། མངའ་
དབུལ་བ་དང་ཞལ་བསྲོ་བ་བསྟན་པའོ། ། དེ་ནས་བདེ་བར་གཤེགས་པའི་སྐུ་གདུང་
རྣམས་ལ། ཕྱག་འཚལ་ཞིང་བཤགས་པ་འབུལ་བའི་ཡན་ལག་བྱ་སྟེ། ལུས་ངག་ཡིད་
གསུམ་གུས་པའི་སྒོ་ནས། ན་མོ་བདག་དང་མཐའ་ཡས་སེམས་ཅན་ཐམས་ཅད་
ཀྱིས། བདེར་གཤེགས་སྐུ་གདུང་གཞལ་ཡས་མཆོད་རྟེན་དང་། དབྱིངས་ཀྱི་ལྷ་ལྔ་
གཙོ་འཁོར་བཅས་པ་ལ། ལུས་ངག་ཡིད་གསུམ་གུས་པས་ཕྱག་འཚལ་ལོ། །བོན་ཉིད་
དབྱིངས་ནས་ཐུགས་རྗེས་ཡོངས་ལ་ཁྱབ། མི་ནུབ་མི་འགྱུར་རྒྱལ་མཚན་མཐོན་པོའི་
ཏོག །དབྱིངས་ན་བཞུགས་པའི་མཆོད་རྟེན་ཐམས་ཅད་ལ། ལུས་ངག་ཡིད་གསུམ་
གུས་པས་ཕྱག་འཚལ་ལོ། །རང་བཞིན་མཁའ་ལ་སྣ་ཚོགས་ལྷུན་གྱིས་གྲུབ། སྐུ་དང་
ཞིང་ཁམས་ཕྱོགས་མེད་ཡོངས་ལ་རྒྱས། མཁའ་ལ་རྫོགས་པའི་མཆོད་རྟེན་ཐམས་
ཅད་ལ། ལུས་ངག་ཡིད་གསུམ་གུས་པས་ཕྱག་འཚལ་ལོ། །རྫུ་འཕྲུལ་ཀློང་དུ་སྤྲུལ་
པའི་སྐུ་རུ་བསྟན། ཚོགས་རྫོགས་སྒྲིབ་སྦྱང་མཆོད་པའི་རྟེན་དུ་བཞེངས། སྐུ་གདུང་
རིང་བསྲེལ་སྤྲུལ་པའི་མཆོད་རྟེན་ལ། ལུས་ངག་ཡིད་གསུམ་གུས་པས་ཕྱག་འཚལ་
ལོ། །བོན་ཉིད་དབྱིངས་ནས་རང་བཞིན་ལྷུན་ལ་རྫོགས། ཡེ་ཤེས་ལྔ་ལྡན་དུག་ལྔ་
ཟིལ་གྱིས་གནོན། བདེར་གཤེགས་དབྱིངས་ན་བཞུགས་པའི་ལྷ་ལྔ་ལ། ལུས་ངག་ཡིད་
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གསུམ་གུས་པས་ཕྱག་འཚལ་ལོ། །རང་བཞིན་མཁའ་ལ་ཐུགས་རྗེ་རྫུ་འཕྲུལ་གསལ།
ཚོགས་བརྒྱད་ཡེ་ཤེས་རིག་པའི་སྤྱོད་ཡུལ་ཅན། རང་བཞིན་མཁའ་ལ་རྫོགས་པའི་
གསས་བརྒྱད་ལ། ལུས་ངག་ཡིད་གསུམ་གུས་པས་ཕྱག་འཚལ་ལོ། ། རྫུ་འཕྲུལ་ཀློང་
དུ་ཐུགས་རྗེ་སྤྲུལ་པའི་གཤེན། སྐྱེ་བཞི་སྒོ་གཅོད་འབྱུང་བཞིའི་ཁ་ལོ་བསྒྱུར། ཐུགས་
རྗེའི་ཀློང་དུ་སྤྲུལ་པའི་གཤེན་བཞི་ལ། ལུས་ངག་ཡིད་གསུམ་གུས་པས་ཕྱག་འཚལ་
ལོ། །རབ་འབྱམས་ཞིང་དུ་རྒྱལ་སྲས་འཕགས་པའི་སྐུ། བསྐལ་བཟང་སངས་རྒྱས་འགྲོ་
འདུལ་སེམས་དཔའ་བཅས། བླ་མེད་ཕ་རོལ་ཕྱིན་པའི་ལྷ་ཚོགས་ལ། ལུས་ངག་ཡིད་
གསུམ་གུས་པས་ཕྱག་འཚལ་ལོ། །གཞན་ཡང་བདག་དང་མཐའ་ཡས་སེམས་ཅན་
གྱིས། ལུས་ངག་ཡིད་གསུམ་སྡིག་པ་ཅི་བགྱིས་པ། སྐུ་གསུམ་གཞལ་ཡས་ཚོགས་ལ་
མཐོལ་ལོ་བཤགས། དུག་ལྔའི་དབང་གིས་སྡིག་པ་ཅི་བགྱིས་པ། དབྱིངས་ཀྱི་ལྷ་ལྔའི་
སྐུ་ལ་མཐོལ་ལོ་བཤགས། ཚོགས་བརྒྱད་བསགས་པའི་སྡིག་པ་ཅི་བགྱིས་པ། རིགས་ཀྱི་
གསས་བརྒྱད་སྐུ་ལ་མཐོལ་ལོ་བཤགས། འབྱུང་བཞིའི་བསགས་པའི་སྡིག་པ་ཅི་བགྱིས་
པ། སྤྲུལ་པའི་གཤེན་བཞིའི་སྐུ་ལ་མཐོལ་ལོ་བཤགས། སྔོན་དང་མ་འོངས་སྡིག་པ་ཅི་
བགྱིས་པ། བསྐལ་བཟང་འགྲོ་བ་འདྲེན་ལ་མཐོལ་ལོ་བཤགས། བྱང་དག་ཚངས་པའི་
དངོས་གྲུབ་སྩལ་དུ་གསོལ། ཅེས་ཕྱག་འཚལ་ཞིང་སྡིག་པ་བཤགས་པ་བསྟན་པའོ། །
ད་ནི་བདེ་བར་གཤེགས་པའི་སྐུ་གདུང་དང་མཆོད་རྟེན་རྣམས་ལ། མཆོད་པ་
འབུལ་བར་མཛད་དེ། ཚིགས་སུ་བཅད་དེ་གསུངས་པ། ན་མོ་རིན་ཆེན་འོད་ལས་
སྤྲུལ་པ་སྟེ། དག་ཅིང་གཙང་མར་བཤམས་པ་ཡི། མ་རིག་མུན་སེལ་སྒྲོན་མེ་འདི།
བདག་དང་མཐའ་ཡས་སེམས་ཅན་གྱི། མ་རིག་མུན་པ་བསལ་བའི་ཕྱིར། བདེར་
གཤེགས་སྐུ་གདུང་རྣམས་ལ་འབུལ། ལྷ་ལྔ་གཙོ་འཁོར་བཅས་ལ་འབུལ། བསྐལ་
བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་
290

མདོ་སྡེ། དགེ་བསྙེན་ཐེག་པའི་མདོ།
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྐྱོན་གྱི་གངས་རི་རྩེ་བཅོམ་
ནས། དག་ཅིང་གཙང་མར་བཤམས་པ་ནི། བག་ཆགས་སྒྲིབ་སེལ་ཚན་ཆབ་འདི།
བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། བདེར་
གཤེགས་སྐུ་གདུང་རྣམས་ལ་འབུལ། ལྷ་ལྔ་གཙོ་འཁོར་རྣམས་ལ་འབུལ། བསྐལ་
བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། རི་རྒྱལ་རྩེ་ལ་ནགས་ཚལ་
བཅུད། དག་ཅིང་གཙང་མར་བཤམས་པ་ཡི། དྲི་ཞིམ་ངད་ལྡན་སྤོས་མཆོད་འདི།
བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། བདེར་
གཤེགས་སྐུ་གདུང་རྣམས་ལ་འབུལ། ལྷ་ལྔ་གཙོ་འཁོར་བཅས་ལ་འབུལ། བསྐལ་
བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། རིན་ཆེན་འབྲུ་ལས་བསྐྱེད་པ་
སྟེ། དག་ཅིང་གཙང་མར་བཤམས་པ་ཡི། རི་རབ་ལྷ་སངས་མཆོད་པ་འདི། བདག་
དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། བདེར་
གཤེགས་སྐུ་གདུང་རྣམས་ལ་འབུལ། ལྷ་ལྔ་གཙོ་འཁོར་བཅས་ལ་འབུལ། བསྐལ་
བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། དྲོད་གཤེར་རླན་ལས་བསྐྱེད་
པ་སྟེ། དག་ཅིང་གཙང་མར་བཤམས་པ་ཡི། མཛེས་སྡུག་བཀྲག་གསལ་མེ་ཏོག འདི།
བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། བདེར་
གཤེགས་སྐུ་གདུང་རྣམས་ལ་འབུལ། ལྷ་ལྔ་གཙོ་འཁོར་བཅས་ལ་འབུལ། བསྐལ་
བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། ཅེས་མཆོད་པ་འབུལ་བའོ། །
291

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དེ་ནས་ཡང་བདེ་བར་གཤེགས་པའི་སྐུ་གདུང་དང་། ལྷ་ཚོགས་གཙོ་འཁོར་རྣམས་
ལ་སྐུ་བསྟོད་དེ། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་དབྱིངས་དཀྱིལ་
ན། སྐྱེ་མེད་བོན་སྐུ་མཆོད་པའི་རྟེན། ཁ་དོག་གཟུགས་སྣང་དབྱིབས་མ་གྲུབ། རྒྱ་ཁྱོན་
དཔག་ཚད་གཞལ་མི་དཔོག །ཡངས་དོག་མཐའ་དབུས་དཔྱོད་ལས་འདས། དུས་
གསུམ་མི་ནུབ་མི་འགྱུར་སྐུ། དེ་ལ་ཕྱག་འཚལ་མཆོད་པ་འབུལ། རང་བཞིན་ལྷུན་
གྲུབ་ཞིང་ཁམས་ན། འགག་མེད་རྫོགས་སྐུ་མཆོད་པའི་རྟེན། ནམ་མཁའ་ཅི་བཞིན་
ཐུགས་རྗེས་ཁྱབ། སྐུ་དང་ཞིང་ཁམས་ཕྱོགས་མེད་རྒྱས། ཡེ་ཤེས་ལྔ་ལྡན་ལྷུན་ལ་
རྫོགས། རང་བཞིན་ལྷུན་ལ་རྫོགས་པའི་སྐུ། དེ་ལ་ཕྱག་འཚལ་མཆོད་པ་འབུལ། སྟོང་
གསུམ་སྟོང་གི་འཇིག་རྟེན་ན། ཅིར་ཡང་སྤྲུལ་སྐུ་མཆོད་པའི་རྟེན། རིས་སུ་བྲིས་དང་
འབུར་དུ་དོད། ལུགས་སུ་བླུགས་དང་རང་བཞིན་བྱོན། སྣང་སྲིད་ལྷ་ཡི་གཞལ་ཡས་
ཁང་། བཀྲག་ལྡན་ངོ་མཚར་གཟི་བརྗིད་འབར། སྣ་ཚོགས་མཚན་མར་བསྟན་པའི་སྐུ།
དེ་ལ་ཕྱག་འཚལ་མཆོད་པ་འབུལ། འཛམ་གླིང་རིན་ཆེན་གཞལ་ཡས་ཀྱི། གཡུང་དྲུང་
བཀོད་ལེགས་ཕོ་བྲང་ན། སེང་གླང་རྟ་འབྲུག་ཁྱུང་གི་ཁྲི། ཉི་ཟླ་པདྨའི་གདན་སྟེང་ན།
བདེར་གཤེགས་དབྱིངས་ཀྱི་ལྷ་ལྔ་ནི། སྐུ་མདོག་རིན་ཆེན་སྣ་ལྔར་གསལ། ཞལ་གཅིག་
ཕྱག་གཉིས་ལོངས་སྤྱོད་རྫོགས། ཕྱག་མཚན་རིགས་ཀྱི་དོན་རྟགས་བསྣམས། ཡེ་ཤེས་
ལྔ་ལྡན་དུག་ལྔ་འདུལ། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་
ཡས་ཀྱི། འདབ་བརྒྱད་པདྨའི་གདན་སྟེང་ན། མཁའ་ལ་རྫོགས་པའི་གསས་བརྒྱད་ནི།
སྐུ་མདོག་ཁ་དོག་བརྒྱད་དང་ལྡན། ཞལ་གཅིག་ཕྱག་གཉིས་ལོངས་སྤྱོད་རྫོགས། ཕྱག་
མཚན་ཡུལ་བརྒྱད་མཆོད་པ་བསྣམས། རང་བཞིན་མཁའ་ལ་རྫོགས་པའི་གསས། དེ་
ལ་ཕྱག་འཚལ་མཆོད་པ་འབུལ། གཡུང་དྲུང་བཀོད་ལེགས་གཞལ་ཡས་ཀྱི། སྒོ་བཞི་
པདྨའི་གདན་སྟེང་ན། འགྲོ་འདུལ་སྤྲུལ་པའི་གཤེན་བཞི་ནི། སྐུ་མདོག་རིན་ཆེན་སྣ་
292

མདོ་སྡེ། དགེ་བསྙེན་ཐེག་པའི་མདོ།
བཞི་འབར། ཞལ་གཅིག་ཕྱག་གཉིས་ལྡེམ་བག་ཅན། ཕྱག་མཚན་སྤྲུལ་པའི་ལྡེ་མིག་
བསྣམས། དེ་ལ་ཕྱག་འཚལ་མཆོད་པ་འབུལ། ཕྱོགས་བཅུའི་རབ་འབྱམས་ཞིང་
ཁམས་ཀྱི། བདེར་གཤེགས་སྐུ་གདུང་གཞལ་ཡས་ན། བསྐལ་བཟང་སངས་རྒྱས་སྟོང་
རྩ་གཉིས། ཁྱིམ་སྤང་རབ་བྱུང་སྤྲུལ་པའི་སྐུ། བསྐལ་བཟང་སེམས་དཔའ་སྟོང་ཕྲག་
བརྒྱད། བླ་མེད་ཕ་རོལ་ཕྱིན་པའི་ལྷ། དེ་ལ་ཕྱག་འཚལ་མཆོད་པ་འབུལ། ཕྱོགས་བཅུ་
དགའ་བའི་འཇིག་རྟེན་ན། བསྟན་པ་སྐྱོང་བའི་དཔལ་མགོན་ཚོགས། འཇིག་རྟེན་
གསུམ་གྱི་མངའ་བདག་པོ། ལྷ་ཀླུ་གཟའ་སྐར་གནོད་སྦྱིན་ཚོགས། ཕྱོགས་སྐྱོང་རྒྱལ་
ཆེན་འཁོར་དང་བཅས། ལྷ་སྲིན་སྡེ་བརྒྱད་དྲེགས་པའི་ཚོགས། སྐྱེ་བཞི་རྒྱུ་ལྔའི་རིགས་
དྲུག་ལ། བྱིན་གྱིས་བརླབས་པའི་མཆོད་ཡོན་འབུལ། དགྱེས་ཏེ་དབྱིངས་སུ་མཉེས་
པར་མཛོད། དཀར་པོ་དགེ་བའི་སྡོང་གྲོགས་མཛོད། ཅེས་སྐུ་བསྟོད་ཅིང་མཆོད་ཡོན་
འབུལ་བ་བསྟན་པའོ། །
དེ་ནས་བདེ་བར་གཤེགས་པའི་སྐུ་གདུང་དང༌། མཆོད་རྟེན་གྱི་དྲུང་དུ། ཚོགས་
རྫོགས་སྒྲིབ་པ་སྦྱང་བའི་སྨོན་ལམ་གདབ་པར་མཛད་དེ། ཕྱག་རྒྱ་ཐུགས་ཀར་ཐལ་མོ་
སྦྱར་ནས་ཚིགས་སུ་བཅད་དེ་གསུངས་པ། ན་མོ་བདག་དང་མཐའ་ཡས་སེམས་ཅན་
གྱི། ལུས་ངག་ཡིད་གསུམ་བརྩོན་པ་ཡིས། བསོད་ནམས་བསགས་པ་དགེ་བའི་ཚོགས།
བདེར་གཤེགས་སྐུ་གདུང་བཞེངས་པ་དང་། བཞེངས་དང་བཞེངས་སུ་སྩལ་བ་དང༌།
བཞེངས་ལ་རྗེས་སུ་ཡི་རངས་སོགས། དགེ་བའི་རྩ་བ་འདི་དག་གིས། བདག་དང་
མཐའ་ཡས་སེམས་ཅན་རྣམས། ཁམས་གསུམ་འཁོར་བའི་གནས་སྤང་ནས། དང་པོ་
རབ་ཏུ་དགའ་བའི་ས། རབ་ཏུ་དགའ་བའི་ས་ལ་ནི། སེར་སྣའི་སྒྲིབ་པ་དག་བྱང་ནས།
སྦྱིན་པའི་ཚོགས་ཆེན་རབ་རྫོགས་ཤོག །གཉིས་པ་དྲི་མེད་ཤེལ་གྱི་ས། དྲི་མེད་ཤེལ་གྱི་
ས་ལ་ནི། འཆལ་བའི་སྒྲིབ་པ་དག་བྱང་ནས། ཚུལ་ཁྲིམས་ཚོགས་ཆེན་རབ་རྫོགས་
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཤོག །གསུམ་པ་འོད་ཟེར་འཕྲོ་བའི་ས། འོད་ཟེར་འཕྲོ་བའི་ས་ལ་ནི། བྱུང་ཚོར་སྒྲིབ་
པ་དག་བྱང་ནས། བཟོད་པའི་ཚོགས་ཆེན་རབ་རྫོགས་ཤོག །བཞི་པ་ཕྱག་རྒྱ་བསྒྱུར་
བའི་ས། ཕྱག་རྒྱ་བསྒྱུར་བའི་ས་ལ་ནི། ལེ་ལོའི་སྒྲིབ་པ་དག་བྱང་ནས། བརྩོན་འགྲུས་
ཚོགས་ཆེན་རབ་རྫོགས་ཤོག ། ལྔ་པ་བོན་ཉིད་སྤྲིན་ཚོགས་ས། བོན་ཉིད་སྤྲིན་ཚོགས་
ས་ལ་ནི། འགྱུར་ལྡོག་སྒྲིབ་པ་དག་བྱང་ནས། བསམ་གཏན་ཚོགས་ཆེན་རབ་རྫོགས་
ཤོག །དྲུག་པ་བདེ་ལྡན་རྟོགས་པའི་ས། བདེ་ལྡན་རྟོགས་པའི་ས་ལ་ནི། མ་ནུས་སྒྲིབ་
པ་དག་བྱང་ནས། སྟོབས་ཀྱི་ཚོགས་ཆེན་རབ་རྫོགས་ཤོག །བདུན་པ་ཡིད་བཞིན་གྲུབ་
པའི་ས། ཡིད་བཞིན་གྲུབ་པའི་ས་ལ་ནི། གདུག་སེམས་སྒྲིབ་པ་དག་བྱང་ནས། སྙིང་
རྗེའི་ཚོགས་ཆེན་རབ་རྫོགས་ཤོག །བརྒྱད་པ་མ་ཆགས་དག་པའི་ས། མ་ཆགས་དག་
པའི་ས་ལ་ནི། རེ་དོགས་སྒྲིབ་པ་དག་བྱང་ནས། སྨོན་ལམ་ཚོགས་ཆེན་རབ་རྫོགས་
ཤོག །དགུ་པ་ཡི་གེ་འཁོར་ལོའི་ས། ཡི་གེ་འཁོར་ལོའི་ས་ལ་ནི། རྨོངས་པའི་སྒྲིབ་པ་
དག་བྱང་ནས། ཐབས་ཀྱི་ཚོགས་ཆེན་རབ་རྫོགས་ཤོག །བཅུ་པ་མི་འགྱུར་གཡུང་དྲུང་
ས། མི་འགྱུར་གཡུང་དྲུང་ས་ལ་ནི། འཁྲུལ་སྣང་སྒྲིབ་པ་དག་བྱང་ནས། ཤེས་རབ་
ཚོགས་ཆེན་རབ་རྫོགས་ཤོག །བཅུ་གཅིག་ཀུན་ཏུ་འོད་ཀྱི་ས། ཀུན་ཏུ་འོད་ཀྱི་ས་ལ་ནི།
སྒྲིབ་བྱང་ཚོགས་གཉིས་རབ་རྫོགས་ནས། སྐུ་གསུམ་སངས་རྒྱས་ཐོབ་པར་ཤོག །བཅུ་
གཉིས་མ་ཆགས་དག་པའི་ས། མ་ཆགས་དག་པའི་ས་ལ་ནི། རང་དོན་ཕུན་སུམ་
ཚོགས་ནས་ཀྱང་། གཞན་དོན་མཐའ་རུ་ཕྱིན་པར་ཤོག །བཅུ་གསུམ་འཁོར་ལོ་ཚོགས་
ཆེན་ས། འཁོར་ལོ་ཚོགས་ཆེན་ས་ལ་ནི། བདག་གཞན་དོན་ཀུན་མྱུར་འགྲུབ་ནས།
མཁའ་མཉམ་ཀློང་དུ་གདལ་པར་ཤོག །ཅེས་བོན་ཉིད་ཁྲི་འཕང་བཅུ་གསུམ་གྱི་སྨོན་
ལམ་རེ་དོགས་མེད་པར་གདབ་པར་བྱའོ། །
༧ ད་ནི་བདེ་བར་གཤེགས་པའི་སྐུ་གདུང་དང་མཆོད་རྟེན་རྣམས་དབྱིངས་སུ་
294

མདོ་སྡེ། དགེ་བསྙེན་ཐེག་པའི་མདོ། ༼ག༽
བསྐྱོད་པར་མཛད་དེ། ཚིགས་སུ་བཅད་དེ་གསུངས་པ། མི་འགྱུར་གཡུང་དྲུང་བོན་
གྱི་དབྱིངས་དཀྱིལ་ན། དབྱིངས་ན་བཞུགས་པའི་བདེར་གཤེགས་སྐུ་གདུང་རྣམས།
ཡེ་ནས་བཞུགས་དང་བསྐྱོད་པ་མི་མངའ་ཡང་། རང་བཞིན་མཁའ་ལ་རྫོགས་པའི་
སྐུ་གདུང་རྣམས། ཆུ་ཟླའི་དཀྱིལ་འཁོར་གཞའ་ཚོན་རི་མོ་སྨྲིག །སྣ་ཚོགས་སྒྱུ་མ་ཆོ་
འཕྲུལ་དངོས་མེད་ཕྱིར། ཀློང་འདིར་མཚན་མ་རྫས་ལས་གྲུབ་པ་སྟེ། འབྱུང་བ་ལྔ་
ལས་གྲུབ་པའི་མཆོད་རྟེན་ཡང་། དངོས་པོ་མེད་པ་ནམ་མཁའི་དབྱིངས་སུ་བསྐྱོད།
བདེར་གཤེགས་ལྷ་ལྔའི་དཀྱིལ་འཁོར་ལྷ་ཚོགས་རྣམས། འགྲོ་བའི་དོན་གྲུབ་མཁའ་
ལ་གཤེགས་སོ་འཚལ། གཏན་དུ་བསྐྱོད་ཅིང་གཤེགས་པ་མ་ལགས་ཏེ། སླར་ཡང་
འགྲོ་བའི་དོན་ལ་ཐུགས་རྗེས་དགོངས། ཞེས་བརྗོད་ཅིང་སོ་སོ་རུ་བསྐྱོད་དོ། ། མི་
དམིགས་པའི་རྒྱས་བཏབ་པའོ། །ད་ནི་གཞི་བརྟན་པའི་བཀྲ་ཤིས་གསོལ་ཏེ། ཚིགས་
སུ་བཅད་དེ་གསུངས་པ། ཡངས་ཤིང་རྒྱ་ཆེ་ནམ་མཁའི་ངང་ཚུལ་ཅན། གཟི་བརྗིད་
དཔལ་འབར་ངོ་མཚར་ཕུན་སུམ་ཚོགས། ལྷ་མིའི་མཆོད་འོས་བསྟོད་འོས་ཕྱག་བྱར་
འོས། བདེར་གཤེགས་སྐུ་གདུང་བཀྲ་ཤིས་གང་ལགས་པ། དིང་འདིར་གསལ་ཞིང་
བཀྲ་ཤིས་བདེ་ལེགས་ཤོག །བོན་ཉིད་དབྱིངས་ལ་ཚད་མེད་ལྷུན་ལ་རྫོགས། ཡེ་ཤེས་
ལྔ་ལྡན་དུག་ལྔ་ཟིལ་གྱིས་གནོན། དུས་རྣམས་ཀུན་དུ་ཡང་དག་བདེ་བར་གཤེགས།
ལྷ་ལྔའི་གཙོ་འཁོར་བཀྲ་ཤིས་ཀུན་འབྱུང་བ། དིང་འདིར་གསལ་ཞིང་བཀྲ་ཤིས་བདེ་
ལེགས་ཤོག །བསྐལ་སྟོང་སངས་རྒྱས་འགྲོ་བ་འདྲེན་པའི་དཔལ། གྲངས་མེད་ཚོགས་
བསགས་གྲངས་མེད་སྒྲིབ་པ་སྦྱངས། བསྐལ་བཟང་ཡེ་གཤེན་སེམས་དཔའི་ཚོགས་
དང་བཅས། འགྲོ་འདུལ་ཐར་ལམ་བཀྲ་ཤིས་ཀུན་འབྱུང་བ། དིང་འདིར་གསལ་ཞིང་
བཀྲ་ཤིས་བདེ་ལེགས་ཤོག །རྒྱལ་བའི་ཞིང་དུ་སངས་རྒྱས་བསྟན་པ་སྐྱོང་། འཇིག་
རྟེན་མགོན་པོས་བཀྲ་ཤིས་བདེ་ལེགས་སྟེར། བསོད་ནམས་ལོངས་སྤྱོད་དཔལ་འབྱོར་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཕུན་སུམ་ཚོགས། ཕྱོགས་དུས་གནས་སྐབས་བཀྲ་ཤིས་ཀུན་འབྱུང་བ། དིང་འདིར་
གསལ་ཞིང་བཀྲ་ཤིས་བདེ་ལེགས་ཤོག །ཅེས་འབྲུ་དང་མེ་ཏོག་གཏོར་ཞིང་། གཞི་
བརྟན་པའི་བཀྲ་ཤིས་གསོལ་ཏོ། །དེ་ནས་ཡང་སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་ཆེན་པོ་ཚངས་པ་གཙུག་ཕུད་དང་། གང་ཞིག་རིགས་ཀྱི་བུ་
དང་། རིགས་ཀྱི་བུ་མོ་དག །དགེ་བསྙེན་ཐེག་པའི་བོན་སྡེ་འདི་ལ་མོས་ཤིང་སྤྱད་པས་
ན། དཔེར་ན་འཇིག་རྟེན་གྱི་ཁམས་འདི་རིན་པོ་ཆེ་སྣ་བདུན་གྱིས་རབ་ཏུ་གང་བར་
བྱས་ཤིང་སྦྱིན་པ་གཏོང་ན། དེ་ནི་ཟད་ཅིང་སྟོར་བའི་རྒྱུ་ཡིན་ལ། བདེ་བར་གཤེགས་
པའི་སྐུ་གདུང་མཆོད་རྟེན་གཅིག་བཞེངས་ནས། མངའ་དབུལ་དང་ཞལ་བསྲོ་བྱས་
པས། དེའི་བསོད་ནམས་ནི་བསྐལ་པ་སྟོང་ཕྲག་དུ་མའི་དུས་སུ་ཡང་། ཟད་པར་མི་
འགྱུར་ཞིང་སྟོར་བར་མི་འགྱུར་རོ། །དེས་ན་དེའི་ཡོན་ཏན་ནི། བགྲང་བར་མི་ནུས་
ཤིང་དཔགས་པས་མི་དཔོག་གོ །དེའི་ཕྱིར་ན་གཤེན་གྱི་དགེ་སྤྱོད་ཟབ་མོ་འདི་དག་ལ།
མོས་པར་བྱའོ། །བསླབ་པར་བྱའོ། །སྤྱོད་པར་བྱའོ། །ཚུལ་བཞིན་དུ་ཡིད་ལ་བྱའོ། །
དགེ་བའི་རྩ་བ་རྒྱ་ཆེར་སྤེལ་བར་བྱའོ། །བསོད་ནམས་ཀྱི་རྒྱུ་ཡོངས་སུ་འཕེལ་བ་མི་
ཆད་པར་བྱའོ། །བདག་གིས་ཀྱང་དགེ་བའི་རྩ་བ་འདི་དག་ལ་ཡོངས་སུ་སྤྱད་པར་བྱའོ།
གཞན་ཡང་དགེ་བའི་རྩ་བ་འདི་དག་ལ་ཡོངས་སུ་བསྐུལ་བར་བྱའོ། །གང་དག་དགེ་
བའི་རྩ་བ་འདི་དག་ལ་ཡོངས་སུ་སྤྱད་པ་ལ་རྗེས་སུ་ཡི་རང་འབུལ་བར་བྱའོ། །དེས་
ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་དུ་ཞུགས་ཏེ། བླ་ན་མེད་པ་ཡང་དག་
པར་རྫོགས་པའི་སངས་རྒྱས་ཐོབ་པར་འགྱུར་རོ། །དེས་ན་ཚངས་པ་གཙུག་ཕུད། འདི་
ནི་ཡིད་ལ་དམ་པར་ཟུངས་ཤིག །ཤིན་ཏུ་དམར་བར་ཆོངས་ཤིག །གཞན་ལ་ཡང་
དག་པར་སྟོན་ཞིག །ཅེས་བཀའ་སྩལ་ཏོ། །
༧ དེ་ནས་ཡང་སྟོན་པས། དགེ་བསྙེན་ཐེག་པའི་བོན་སྒོ་ལས། གཤེན་གྱི་དགེ་སྤྱོད
296

མདོ་སྡེ། དགེ་བསྙེན་ཐེག་པའི་མདོ།
རྣམ་པར་དག་པ། མཆོད་གཏོར་གྱི་ཆོ་ག་བསྟན་ཏེ། ཚངས་པ་གཙུག་ཕུད་ལ་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཚངས་པ་གཙུག་
ཕུད། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །གཤེན་རབ་གཡུང་དྲུང་
སེམས་དཔའ་རྣམས། དགེ་བསྙེན་ཐེག་པའི་བོན་སྒོ་ལ་ཞུགས་ནས། བླ་ན་མེད་པ་
ཡང་དག་པར་རྫོགས་པའི་འབྲས་བུ་བསྒྲུབ་པར་བྱེད་པ་ལ། གཤེན་གྱི་དགེ་སྤྱོད་རྣམ་
པར་དག་པ་ལ་བསླབ་པར་བྱའོ། །གཤེན་གྱི་དགེ་སྤྱོད་རྣམ་པར་དག་པ་ལ་བརྩོན་
པར་བྱའོ། །གཤེན་གྱི་དགེ་སྤྱོད་རྣམ་པར་དག་པ་ལ་སྤྱོད་པར་བྱའོ། །ཞེས་བཀའ་
སྩལ་པས། དེ་ལའང་ཚངས་པ་གཙུག་ཕུད་ཀྱིས་གསོལ་པ། སྟོན་པ་ལགས་གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །གཤེན་གྱི་དགེ་སྤྱོད་རྣམ་པར་དག་པ་ལ།
བསླབ་ཅིང་བརྩོན་པར་སྤྱོད་ན། དགེ་བའི་རྩ་བ་ཅི་ལྟ་བུ་ཞིག་ལ་སྤྱོད་པ་ལགས། ཞེས་
གསོལ་ཏོ། །དེ་ལ་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཚངས་པ་གཙུག་ཕུད་དེ་ནི་འདི་ལྟ་སྟེ། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག །གཡུང་དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་ན།
གཤེན་གྱི་དགེ་སྤྱོད་རྣམ་པར་དག་པ་མཆོད་གཏོར་ཟབ་མོ་འདི་ལ་བརྩོན་པར་བྱའོ། །
དེ་གང་ཞེ་ན། འདི་ལ་དོན་རྣམ་པ་གསུམ་གྱིས་བསྟན་ཏེ། སྔོན་དུ་འགྲོ་བ་ཡོ་བྱད་ཀྱི་
རྫས་བསགས་པ་དང་། གཞུང་དུ་བྱ་བ་མཆོད་པའི་གོ་རིམ་དང༌། རྗེས་སུ་བྱ་བ་མི་
དམིགས་པའི་རྒྱས་གདབ་པའོ། །
༧ དེ་ལ་ཐོག་མར་སྔོན་དུ་འགྲོ་བའི་རྫས་ལ། གཙང་མའི་ཆབ་ལྔ་དང་། འབྲུ་རྣམ་
པ་ལྔ་དང་། སྨན་རྣམ་པ་ལྔ་དང༌། སྤོས་རྣམ་པ་ལྔ་དང་། མེ་ཏོག་རྣམ་པ་ལྔ་དང་།
རིན་པོ་ཆེ་སྣ་ལྔ་དང་། གཙང་མའི་རྫས་རྣམས་བསག་སྟེ། དེ་ལ་གཙང་མའི་ཆབ་ལྔ་
ནི། ཀུན་ཚིམ་དམིགས་སུ་མེད་པ་ཆུ་ཞེས་བྱ་བ། ཟིལ་དང་རླན་ལས་བབས་པའི་ཆུ་
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དང་། དང་ར་དུན་གུ་ཧྲུན་གྱི་ཆུ་ཞེས་བྱ་བ། རྒྱ་མཚོ་ཆེན་པོའི་རྦ་ལ་བཅུས་པའི་ཆུ་
དང་། ཏིང་ཤོ་གལ་ཆེན་གསོས་ཀྱི་ཆུ་ཞེས་བྱ་བ། ཆུ་བོ་ཆེན་པོའི་གཞུང་ནས་བཅུས་
པའི་ཆུ་དང༌། མ་དྲོས་ལུ་མ་འབྲི་མིག་གི་ཆུ་ཞེས་བྱ་བ། དབང་ཆེན་སའི་མིག་ནས་
བབས་པའི་ཆུ་དང་། ཐ་ལེ་གཙང་མ་གངས་ཀྱི་ཆུ་ཞེས་བྱ་བ། གཡའ་རི་གངས་བྲག་
དང་ནགས་ཚལ་མཐོན་པོའི་ཁ་ནས་བབས་པའི་ཆུ་དང་ལྔའོ། །དེ་མ་ཡིན་པ། ན་
ལྗང་གི་འཁྱིལ་ཆུ་དང་། གྲོང་བརྡལ་གྱི་གསེབ་དང་། འབུ་སྲིན་གྱི་གླིང་དང་། རང་
བཞིན་གྱིས་རྡོལ་བ་རྣམས་ནི། སྨ་སྨེ་དང་ཉམས་དང་དམན་པའི་ཆུ་ཞེས་བྱ་བ་ཡིན་
ཏེ། མཆོད་པའི་རྫས་སུ་མི་རུང་བའོ། །འབྲུ་རྣམ་པ་ལྔ་ནི། ནས་དང་འབྲས་དང༌། གྲོ་
དང༌། ཏིལ་དཀར་དང་། འབྲུ་དྲི་དང་ལྡན་པ་གྷ་དྲི་སི་དང་ལྔའོ། །སྨན་རྣམ་པ་ལྔ་ནི།
རྣམ་པར་རྒྱལ་བ་དང༌། ལི་ཤི་དང༌། སུག་སྨེལ་དང་། ཛ་ཏི་དང༌། ག་བུར་དང་ལྔའོ།
སྤོས་རྣམ་པ་ལྔ་ནི། ཙན་དན་དང་། ཨ་ཀ་རུ་དང༌། རྒྱ་སྤོས་དང་། སྤང་སྤོས་དང་།
བྲག་སྤོས་དང་ལྔའོ། །མེ་ཏོག་རྣམ་པ་ལྔ་ནི། ཙམ་པ་ཀ་དང་། ནེ་ར་སེར་པོ་དང་།
ཧ་ལོ་ལྗང་གུ་དང་། བྷུད་དྷ་དམར་པོ་དང་། མནྡ་ར་བ་དང་ལྔའོ། །རིན་པོ་ཆེ་སྣ་ལྔ་
ནི། མར་ཞི་དང༌། ཏིང་ཞི་དང་། ཚོ་རོ་དང༌། མན་ཤེལ་དང་། བྱུ་རུ་དང་ལྔའོ། །
གཞན་ཡང་དཀར་གསུམ་དང༌། མངར་གསུམ་དང་། རྩི་ཏོག་དང་། ཤིང་ཏོག་
སོགས། གདུག་པའི་ཚེར་མ་ཅན་རྣམས་ཀྱི་འབྲུ་སྨན་དང་མེ་ཏོག་མ་གཏོགས་པས་དྲི་
ཞིམ་པ་དང་། ཡིད་དུ་འོང་བའི་རྫས་རྣམས་དང་། བ་དཀར་དང་། ར་དཀར་གྱི་འོ་
མ་ལ་སོགས་པ་བསག་གོ །དེ་རྣམས་ཀྱང་ཤིན་ཏུ་གཙང་ཞིང་ཡིད་དུ་འོང་བ། རྣམ་
པར་དག་པ། དྲི་མ་མེད་པ། མ་སྨེ་བ། མ་ཉམས་པ། མ་འབགས་པ། མ་རུལ་བ།
ངད་པ་དང་ལྡན་པ། དྲི་སྙོམས་པ། ལྟ་ན་སྡུག་པ། རོ་མཆོག་དང་ལྡན་པ། ཚོར་བ་
བྲོད་པ། ཡིད་ག་བདེ་བ། དང་ག་སྤྲོ་བ། ཐུགས་དམ་དགྱེས་པ། དེ་ལྟ་བུའི་ཡོ་བྱད་
298

མདོ་སྡེ། དགེ་བསྙེན་ཐེག་པའི་མདོ།
ཕུན་སུམ་ཚོགས་པ་རུ་བསགས་སོ། །དེ་ནི་སྔོན་དུ་འགྲོ་བ་རྫས་བསགས་པའི་རིམ་པ་
བསྟན་པའོ། །
༧ ད་གཉིས་པ་གཞུང་དུ་བྱ་བ་མཆོད་པའི་གོ་རིམ་ལ་ལྔ་སྟེ། མཆོད་པ་བཤམས་
དར་བྱ་བ་དང་། མཆོད་སྦྱིན་ལ་བགེགས་བསལ་བ་དང་། དག་ཅིང་གཙང་མའི་ཚན་
གྱིས་བསང་བ་དང༌། དམིགས་པའི་ཏིང་ངེ་འཛིན་བསྒོམ་པ་དང་། མི་དམིགས་པའི་
མཆོད་སྦྱིན་བསྔོ་བ་དང་ལྔའོ། །དེ་ལ་ཐོག་མར་བཤམ་དར་བྱ་བ་ནི། བདག་གི་མདུན་
དུ། རིན་པོ་ཆེ་སྣ་ལྔའི་ཁྲིའམ། སྤོས་ཤིང་གཙང་མའི་ཁྲི་ལ། མཆོད་གཏོར་ཆ་དགུ་རུ་
བཤམས་སྟེ། དེ་ཡང་རིན་པོ་ཆེའི་སྣོད་གཙང་མ་དགུ་རུ། གཙང་མའི་ཆབ་ལྔ་ལ། བ་
དཀར་དང་ར་དཀར་གྱི་འོ་མས་ཕྲད་བསྩལ་བ་བལྟམས་པའི་ནང་དུ། འབྲུ་སྨན་དང་།
མེ་ཏོག་དང་། སྤོས་སྣ་དང་། དཀར་གསུམ་དང༌། མངར་གསུམ་དང༌། རིན་པོ་ཆེ་
སྩལ་ལ། དག་ཅིང་གཙང་མར་བཤམ་མོ། །
དེ་ནས་གཉིས་པ་མཆོད་སྦྱིན་གྱི་བགེགས་བསལ་བ་ལ། རྔ་གཤང་གི་སྒྲ་གཏོང་
ཞིང་ཚིགས་སུ་བཅད་དེ་བརྗོད་པ། ན་མོ་བདག་དང་མཐའ་ཡས་སེམས་ཅན་ཐམས་
ཅད་ཀྱིས། སྒྲིབ་གཉིས་བྱང་ཞིང་ཚོགས་གཉིས་བསག་པས་དོན་ཆེད་དུ། གཡུང་དྲུང་
སེམས་དཔའི་སྤྱོད་པ་ཟབ་མོ་ལ་འཇུག་ཅིང༌། གཤེན་གྱི་མཆོད་སྦྱིན་རྒྱ་ཆེན་འབུལ་
བའི་གནས་འདི་རུ། བགེགས་ཆེན་བསམ་པ་ངན་གཏོང་ཞིང་། བར་དུ་གཅོད་པའི་
གདོན་རྣམས་དང་། གནོད་པར་བྱེད་པའི་བགེགས་རྣམས་ཀུན། བགེགས་ཀྱི་སྦྱོར་བ་
རྒྱུན་ཆོད་ལ། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་གྱུར་ན།
ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་
རྒྱལ་པོ་འདི་དག་ཀྱང་། ཁྲོ་བོའི་མཆོག་སྟེ་བགེགས་ལ་དཔའ། གསེར་གྱི་མདོག་སྟེ་
སྔགས་ཀྱི་མདའ། འདི་དག་སྔགས་ཀྱིས་བྲིམས་པ་ཡིས། གལ་ཏེ་གནོད་པའི་བགེགས་
299

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡོད་ན། བགེགས་རྣམས་ཞི་ཞིང་བརླག་པར་བྱའོ། ། ཉེ་ལོ་ཡོ་རུ་རུ་རུ་རུ། སྤུ་རུ་སྤུ་རུ།
ཛཱ་ལ་ཛཱ་ལ་ཏི་སྟ་ཡ་མན་ཐོར་ཙེ་པྲ་མོ་ཧ། ཞེས་བར་དུ་གཅོད་པའི་བགེགས་བསྐྲད་
པར་བྱའོ། །
གསུམ་པ་དག་ཅིང་གཙང་མར་བྱ་བ་ནི། ཚིགས་སུ་བཅད་དེ་བརྗོད་པ། ཨོཾ་དང་
གི་གཙང་མའི་གནས་འདི་རུ། སྐྱོན་གྱི་གངས་རིའི་རྩེ་བཅོམ་ནས། སྐྱོན་རྣམས་ཐམས་
ཅད་ཡོན་ཏན་ཏེ། དག་ཅིང་གཙང་མར་བཤམས་པ་ཡི། བག་ཆགས་སྒྲིབ་སེལ་ཚན་
ཆབ་འདིས། མཆོད་རྫས་རྣམས་ལ་ཁྲུས་གསོལ་བས། མི་གཙང་དྲི་མ་དག་གྱུར་
ཅིག །ཨོཾ་ཤུད་དྷོ་གུ་ཤུད་དྷོ་ས་ལེ་སང་ངེ་ཡེ་སྭཱཧཱ། ཞེས་གཙང་ཞིང་དག་པར་བསམ་
མོ། །ད་བཞི་པ་མི་དམིགས་པའི་ཏིང་ངེ་འཛིན་བསྒོམ་པ་ནི། ཐོག་མར་མཁྱེན་པར་
གསོལ་ཞིང་སེམས་བསྐྱེད་པ་དང༌། སྐྱབས་སུ་འགྲོ་བར་བྱ་སྟེ། བདག་ཉིད་ཆ་ལུགས་
ལྔ་ལྡན་གྱི་ཕྱག་རྒྱ་བཅའ་སྟེ། མདུན་གྱི་ནམ་མཁའ་ལ་བདེ་བར་གཤེགས་པ་དབྱིངས་
ཀྱི་ལྷ་ལྔ་གཙོ་འཁོར་དང་བཅས་པ་གསལ་གདབ་ཅིང་། དད་པ་དང་མོས་པའི་སྒོ་
ནས་ཚིགས་སུ་བཅད་དེ་བརྗོད་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན།
དབྱིངས་ཀྱི་ལྷ་ལྔ་གཙོ་འཁོར་བཅས། ཁྱེད་ནི་ཐུགས་རྗེའི་ངང་ཚུལ་ཅན། བདག་ཅག་
སེམས་ཅན་མ་རིག་པ། གཉིས་སུ་མེད་པའི་དམ་ཚིག་ཅན། བདག་གི་ཏིང་འཛིན་
སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡིད་ཀྱིས་དམིགས་པའི་གནས་འདི་
རུ། འཁོར་བཅས་མ་ལུས་གཤེགས་སུ་གསོལ། ཁྱེད་ནི་ཡེ་ཤེས་སྤྱན་ཅན་ཏེ། མགོན་
དུ་གྱུར་ལ་ཕྱག་འཚལ་ལོ། །ཐམས་ཅད་ཐུགས་རྗེའི་བདག་ཉིད་ཅན། བདག་ཅག་
སེམས་ཅན་མ་རིག་པ། ཁྱེད་ཀྱི་ཐུགས་རྗེས་གཟུངས་དུ་གསོལ། ཐོག་མའི་དུས་མཐའ་
མེད་པ་ནས། ད་ལྟའི་དུས་འདི་ཕན་ཆད་དུ། སྡིག་པ་མི་དགེ་ཅི་བགྱིས་པ། མི་དགེའི་
ལས་རྣམས་སོ་སོར་བཤགས། དགེ་བ་ཀུན་གྱི་རྗེས་སུ་འབྲང༌། བག་ཆགས་སྒྲིབ་པ་
300

མདོ་སྡེ། དགེ་བསྙེན་ཐེག་པའི་མདོ། །
བྱང་གྱུར་ཅིག །བདག་དང་མཐའ་ཡས་སེམས་ཅན་གྱིས། དུས་འདི་བཟུང་ནས་ཅི་
སྲིད་དུ། ནམ་ཞིག་འཁོར་བ་མ་སྟོང་བར། སངས་རྒྱས་སེམས་དཔའི་རྗེས་འབྲང་
ནས། བྱང་ཆུབ་སེམས་མཆོག་བསྐྱེད་པར་བགྱི། བདག་དང་མཐའ་ཡས་སེམས་ཅན་
རྣམས། ལུས་ངག་ཡིད་གསུམ་གུས་པ་ཡིས། དབྱིངས་ཀྱི་ལྷ་ལྔ་གཙོ་འཁོར་ལ། ཕྱག་
འཚལ་དང་བས་སྐྱབས་སུ་མཆི། སྐྱབས་དང་སྐྱོབ་པ་བླ་ན་མེད། སྐྱབས་མགོན་དུས་
གསུམ་བདེ་བར་གཤེགས། མཁྱེན་དང་བརྩེ་བའི་ཐུགས་རྗེ་ཡིས། གཏང་འབྲལ་མེད་
པར་བཟུང་དུ་གསོལ། ཅེས་བརྗོད་ཅིང་སྐྱབས་སུ་སོང་བས། བདག་དང་མཐའ་ཡས་
སེམས་ཅན་ཐམས་ཅད། བདེ་བར་གཤེགས་པའི་སྐྱབས་འོག་ཏུ་ཚུད་པར་བསམ་མོ། །
ད་གཉིས་པ་ཏིང་འཛིན་རྣམ་གསུམ་རིམ་པར་བསྒོམ་སྟེ། ཐོག་མར་དེ་བཞིན་ཉིད་
ཀྱི་ཏིང་ངེ་འཛིན་ཞེས་བྱ་བ། སེམས་མ་བཅོས་པའི་ངང་ལ་བཞག་པར་བྱའོ། །གཉིས་
པ་ཀུན་དུ་སྣང་གི་ཏིང་ངེ་འཛིན་ཞེས་བྱ་བ། འདི་ལྟར་ནམ་མཁས་ཁྱབ་ཚད་ཀྱི་སེམས་
ཅན་ཐམས་ཅད་ལ། ཚད་མེད་པ་བཞི་དང་ལྡན་པར་བྱ། གསུམ་པ་རྒྱུའི་ཏིང་ངེ་
འཛིན་ལ། ཕྱག་རྒྱ་ཡི་གེ་ཨ་ལྟར་དུ་བཅའ་ལ། ངག་ཏུ། ཨཱ་མུ་ཡེ་ཨ་དཀར་ཨ་ནི་ཨཱ།
ཞེས་པས། བདག་གི་ཐུགས་ལ་ཡི་གེ་ཨ་དཀར་པོ་ཞིག་ལས། འོད་ཟེར་ཕར་འཕྲོས་
སེམས་ཅན་གྱི་སྒྲིབ་པ་སྦྱོང་། སངས་ཧ་ར་ནི་འདུ་ཞེས་པས། འོད་ཟེར་ཚུར་འདུས་
བདག་རྒྱུད་ཀྱི་སྒྲིབ་པ་སྦྱོང་ཞིང་། ཨེ་ཧ་ཧི་ལོ་སྔ་ཏི་པང་ཡེ་འདུ། ཞེས་པས། ཨ་འོད་
དུ་ཞུ་བ་ལས། བདག་ཉིད་ཡི་དམ་གྱི་ལྷ་སྟོན་པ་ཀུན་ཏུ་བཟང་པོ། སྐུ་མདོག་དཀར་
པོ་ཞལ་གཅིག་ཕྱག་གཉིས་པ། ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་
མཉམ་གཞག་གི་མཐིལ་དུ་ཡི་གེ་ཨ་ཡིས་མཚན་པ། ཕྱག་རྒྱ་གཡུང་དྲུང་རྒྱ་གྲམ་ལྟར་
བཅའ་ལ། ཨོཾ་ཨ་དཀར་ས་ལེ་འོད་ཕྱེད་ཕུར་ས་ལེ་ཧ་ལོ་སིང་། ཞེས་པས། ཐུགས་ཀ་
རུ་ཨོཾ་སེར་པོ་འོད་དུ་ཞུ་བ་ལས། དམ་ཚིག་གི་ལྷ་རང་གསལ་ཤེས་རིག་གི་རྒྱལ་པོ་ཞེས་
301

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བྱ་བ། སྐུ་མདོག་སེར་པོ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་
བརྒྱན་པ། ཕྱག་ན་བདུད་རྩིའི་བུམ་པ་བསྣམས་པ། ཕྱག་རྒྱ་དབང་སྒྱུར་འཁོར་ལོ་རུ་
བཅའ་ལ། ཧཱུྃ་ཡི་གེ་སང་ནི་མར་མར་བྲོ་མར་འཕྲོ། ཞེས་པས། མགྲིན་པ་རུ་ཧཱུཾ་སྔོན་པོ་
འོད་དུ་ཞུ་བ་ལས། ལས་ཀྱི་ལྷ་གཡུང་དྲུང་ཚེ་ཡི་རྒྱལ་པོ། སྐུ་མདོག་སྔོ་སྐྱ་ཞལ་གཅིག་
ཕྱག་གཉིས། ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་ན་གཡུང་དྲུང་དང་
ཕུར་པ་བསྣམས་པ། ཕྱག་རྒྱ་པདྨ་སྤུངས་པ་ལྟར་བཅའ་ལ། རམ་ཨ་མར་མོ་ལྗི་ཆེམ།
དམུ་ཧ་ར་ཏི་སྟ་ཡེ་འདུ། ཞེས་པས། སྤྱི་བོ་རུ་རཾ་དམར་པོ་འོད་དུ་ཞུ་བ་ལས། དབང་
གི་ལྷ་གཡུང་དྲུང་ཡེ་དབང་རྒྱལ་པོ། སྐུ་མདོག་དམར་པོ་ཞལ་གཅིག་ཕྱག་གཉིས་
ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་ན་སྟོང་ཕྲག་གི་པོ་ཏི་བསྣམས་པ།
ཕྱག་རྒྱ་ཡིད་བཞིན་ནོར་བུ་ལྟར་བཅའ་ལ། ཛ་རདྨ་ཛ་ཅི་འདུ་ཧ་ར་ཁི་ཁར་བྱིད་ལོ་
ཡ། ཞེས་པས། ལྟེ་བ་རུ་ཛ་མཐིང་ག་འོད་དུ་ཞུ་བ་ལས། ཡི་གེའི་ལྷ་ཡེ་སྲིད་འཕྲུལ་
གྱི་རྒྱལ་པོ། སྐུ་མདོག་མཐིང་ག་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་
གྱིས་བརྒྱན་པ། ཕྱག་ན་རིན་པོ་ཆེའི་འཁོར་ལོ་རྩིབས་དྲུག་ལ། འབྲུ་དྲུག་གིས་བརྒྱན་
པ་བསྣམས་པ། དེའི་རྣམ་པར་ཤེས་པའི་ཚོགས་བརྒྱད་ལ། རིགས་ཀྱི་གསས་བརྒྱད།
ཡན་ལག་གི་རྩ་སྒོ་བཞི་ལ། སྤྲུལ་པའི་གཤེན་བཞི། བ་སྤུའི་བུ་ག་ལ་བསྐལ་པ་བཟང་
པོའི་སངས་རྒྱས་དང་སེམས་དཔའ་དཔག་ཏུ་མེད་པར་གསལ་བ། དེ་ལ་བླ་མེད་ཕ་
རོལ་ཏུ་ཕྱིན་པའི་ལྷ་ཚོགས། བྱེ་བ་ས་ཡས་བསྐོར་ནས་བཞུགས་པས
 ། དེ་ལས་འོད་ཟེར་
གྱི་འཕྲོ་འདུའི། བདག་རྒྱུད་བྱིན་གྱིས་བརླབས་པར་བྱའོ། །
གསུམ་པ་མགྲོན་བཞི་མཁའ་ལ་གསལ་གདབ་པ་ནི། ཕྱག་རྒྱ་ཐལ་མོ་ཁ་ཕྱེ་ནས་
གདེངས་ཏེ་སྔགས་བརྗོད་པ། ཨོཾ་ན་མ་ཨ་བྷ་བ་སཱ་ཏི་ཕྱོད་ཕུར་ས་ལེ་ཧ་ལོ་སིང་།
ཞེས་པས། སྣོད་བཅུད་ཐམས་ཅད་སྟོང་པའི་ངང་དུ་གྱུར། སྟོང་པའི་ངང་ལས་ཕྱག་
302

༼ག༽
མདོ་སྡེ། དགེ་བསྙེན་ཐེག་པའི་མདོ།
རྒྱ་སོར་མོ་འཕྲེད་ལ་བརྩེགས་ནས། ཨོཾ་ན་མ་ཨ་ཡཾ་རཾ་མཾ་ཁཾ་ཧཱུྃ་རི་ཏི་ཀརྨ་ལ་ཧོ། ཞེས་
པས། འབྱུང་བ་རིམ་བརྩེགས་ཀྱི་སྟེང་དུ། ཧཱུཾ་འོད་དུ་ཞུ་བ་ལས། ལྷ་ཡི་གཞལ་ཡས་
ཁང་། རྒྱུ་རིན་པོ་ཆེ་སྣ་ཚོགས་ལས་གྲུབ་པ། གྲུ་བཞི་སྒོ་བཞི་རྟ་བབས་དང་ལྡན་པ།
སྟེང་ཁྱུང་གུར་ཁྱུང་མགོ་ཁྱུང་འདབས་ཏོག་དང་བཅས་པ། དེའི་ནང་དུ་གསེར་གྱི་ཀ་
བ། གཡུའི་གདུང་མ་གཞའ་ཚོན་གྱི་དྲལ་དཔྱམ། རིན་པོ་ཆེའི་ཆུན་དཔྱང་འཕྲུལ་བ།
དེའི་ཕྱི་རིམ་བར་ཁྱམས་འདོད་ཡོན་གྱི་ར་བ་དང་། དཔག་བསམ་གྱི་ལྗོན་ཤིང་དང་།
མེ་ཏོག་གི་ལྡུམ་འཛིན་དང་། སྐྱེད་མོའི་ཚལ་གྱིས་བསྐོར་བ། དེ་ལ་འདབ་ཆགས་དང་།
རི་དྭགས་དང་། གཡུང་དྭགས་དང་། གཅན་གཟན་དང་། ངོ་མཚར་ཆེ་བའི་སེམས་
ཅན་གནས་པ། དེའི་ཕྱི་རིམ་ལྕགས་རི་ཁྱུད་མོའི་ཁ་ལ། བདེ་བར་གཤེགས་པའི་སྐུ་
གདུང་མཆོད་རྟེན་སྟོང་རྩ་གཉིས་གསལ་བ། དེ་ལྟ་བུའི་དབུས་སུ་པདྨ་འདབ་མ་བཞི་
བརྒྱད་ཀྱི་སྟེང་དུ། སེང་གླང་རྟ་འབྲུག་ཁྱུང་གི་ཁྲི་དང༌། ཉི་ཟླ་པདྨའི་གདན་གསལ་བ།
དེ་ལྟ་བུའི་གཞལ་ཡས་ཁང་དཔག་ཏུ་མེད་པ། རྒྱ་ཁྱོན་ཚད་ལས་འདས་པ་རུ་བསྐྱེད་
དོ། །
བཞི་པ་ལྷ་བསྐྱེད་པ་ནི། ཕྱག་རྒྱ་རིགས་ལྔ་རྒྱན་རྫོགས་སུ་བཅའ་ལ། ངག་
ཏུ། ཨཱཧཱུཾ་ཧཱུཾ་རཾ་ཛ། ཞེས་པས། བདག་གི་ཐུགས་ལས་དཔའ་བོ་འབྲུ་ལྔ་འཕྲོས་
ནས། དབུས་ཀྱི་གདན་ཐོག་ཏུ་གསལ་བ་ལས། འོད་ཟེར་ཕར་འཕྲོས་སེམས་ཅན་
རྣམས་ཀྱི་ཉོན་མོངས་པ་དུག་ལྔའི་སྒྲིབ་པ་སྦྱངས་ནས། འོད་དུ་ཞུ་བ་ལས། དབུས་
སུ་རྩལ་ཆེན་སེང་གེ་དང་ཉི་ཟླ་པདྨའི་གདན་ལ། ཨ་ལས་ཡི་དམ་གྱི་ལྷ་ཀུན་ཏུ་
བཟང་པོ་སྐུ་མདོག་དཀར་པོ་ཞལ་གཅིག་ཕྱག་གཉིས། ཕྱག་མཉམ་བཞག་གི་མཐིལ་
དུ་ཡི་གེ་ཨ་ཡིས་མཚོན་པ། དེའི་ཤར་སྟོབས་ལྡན་གླང་ཆེན་དང་ཉི་ཟླ་པདྨའི་གདན་
ལ། ཨོཾ་ལས་དམ་ཚིག་གི་ལྷ་རང་གསལ་ཤེས་རིག་གི་རྒྱལ་པོ། སྐུ་མདོག་སེར་པོ་
303

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཕྱག་ན་བདུད་རྩིའི་བུམ་པ་བསྣམས་པ། བྱང་དུ་ཤུགས་ལྡན་རྟ་མཆོག་དང་ཉི་ཟླ་
པདྨའི་གདན་ལ། ཧཱུྃ་ལས་ལས་ཀྱི་ལྷ་གཡུང་དྲུང་ཚེ་ཡི་རྒྱལ་པོ། སྐུ་མདོག་ལྗང་
གུ་ཕྱག་ན་གཡུང་དྲུང་དང་ཕུར་པ་བསྣམས་པ། ནུབ་ཏུ་ངར་ཆེན་གཡུ་འབྲུག་
དང་ཉི་ཟླ་པདྨའི་གདན་ལ། རཾ་ལས་དབང་གི་ལྷ་གཡུང་དྲུང་ཡེ་དབང་གི་རྒྱལ་
པོ། སྐུ་མདོག་དམར་པོ་ཕྱག་ན་སྟོང་ཕྲག་གི་པོ་ཏི་འཛིན་པ། ལྷོ་རུ་བརླབ་ཆེན་བྱ་
ཁྱུང་དང་ཉི་ཟླ་པདྨའི་གདན་ལ། ཛ་ལས་ཡི་གེའི་ལྷ་ཡེ་སྲིད་འཕྲུལ་གྱི་རྒྱལ་པོ། སྐུ་
མདོག་མཐིང་ག་ཕྱག་ན་དབང་བསྒྱུར་གྱི་འཁོར་ལོ་རྩིབས་དྲུག་བསྣམས་པ། དེའི་
ཕྱི་རིམ་འདབ་བརྒྱད་ལ། མཁའ་ལ་རྫོགས་པའི་གསས་བརྒྱད། སྐུ་མདོག་ཁ་དོག་
བརྒྱད་དང་ལྡན་པ། ཕྱག་ན་རིགས་ཀྱི་དོན་རྟགས་ཀྱི་མཚོན་པ། དེའི་ཕྱི་རིམ་སྒོ་
བཞི་ལ། འགྲོ་བ་འདུལ་བའི་གཤེན་བཞི། སྐུ་མདོག་སེར་ལྗང་དམར་སྔོ་ལ། ཕྱག་
ན་སྤྲུལ་པའི་ལྡེ་མིག་བསྣམས་པ། དེ་རྒྱབ་བར་ཁྱམས་འདོད་ཡོན་གྱི་སྣམ་བུ་ལ།
བསྐལ་པ་བཟང་པོའི་སངས་རྒྱས་སྟོང་། སྐུ་ཁྱིམ་སྤང་རབ་བྱུང་གི་ཚུལ་དུ་བཞུགས་
པ། 
དེ་ལ་བསྐལ་པ་བཟང་པོའི་སེམས་དཔའ་སྟོང་ཕྲག་བརྒྱད་དང་བཅུ་དྲུག་ལ་
སོགས་ཏེ། བླ་མེད་ཕ་རོལ་ཕྱིན་པའི་ལྷ་ཚོགས་རྣམས་ཀྱིས་བསྐོར་ནས་བཞུགས་
པ། དེའི་ཕྱི་རིམ་དུ་སྲི་ཞུའི་མགྲོན་ནི། ཡི་དམ་དཀྱིལ་འཁོར་ལྷ་ཚོགས་རྣམས་དང༌།
ཡོན་ཏན་གྱི་མགྲོན་ནི། འཇིག་རྟེན་གྱི་དཔལ་མགོན་བདུན་ཅུ་རྩ་གཉིས་དང༌།
ལན་ཆགས་ཀྱི་མགྲོན་ནི་སྣང་ཞིང་སྲིད་པའི་ལྷ་སྲིན་སྡེ་བརྒྱད། སྙིང་རྗེའི་མགྲོན་ནི་
འགྲོ་བ་རིགས་དྲུག་གི་སེམས་ཅན་ཐམས་ཅད་རིམ་པར་གནས་པར་བསམ་མོ། །
ཐུགས་ལས་འོད་ཟེར་གྱི་འཕྲོ་འདུས། གཉིས་མེད་ལས་ཀྱི་ལྷ་རུ་བྱིན་གྱིས་བརླབས་
པའོ། །
ལྔ་པ་མཆོད་པ་བྱིན་གྱིས་བརླབ་པ་ནི། ཕྱག་རྒྱ་བུམ་པ་དང་ལྗོན་ཤིང་གི་ཚུལ་
304

མདོ་སྡེ། དགེ་བསྙེན་ཐེག་པའི་མདོ།
མཛད་དེ། ངག་ཏུ། ཨོཾ་ཨག་ཀྱོ་མར་ལ་གུ་དུན་ནི། ཨག་ཀྱོ་ཏིང་ལ་གུ་དུན་ནི། ཨག་
ཀྱི་ཚངས་ལ་གུ་དུན་ནི། སལེ་སང་ངེ་ཡེ་སྭཱཧཱ། ཞེས་པས། བདག་གི་ཐུགས་ལས་ཡེ་
ཤེས་དག་པའི་ཆུ་རྒྱུན་བབས་ནས། མཆོད་རྫས་ཀྱི་མི་གཙང་བའི་དྲི་མ་ཐམས་ཅད་
དག་ཅིང་བྱང་ནས། གཙང་ཞིང་ཡིད་དུ་འོང་བར་བསམ་མོ། །དེ་ནས་སྤེལ་ཞིང་སྦྱང་
བ་ནི། ཕྱག་རྒྱ་རིན་པོ་ཆེའི་གཏེར་ཁྱིམ་དུ་བཅའ་ལ། ཨོཾ་མུ་ལིང་ནེ་ཏིང་སྐྱེས་སླས་
ཞི། མར་ལ་རྭང་ཞི་ཏིང་ཞི་ནོ། སད་ལ་གྱེར་རོ་སྤུངས་གྱིན་ནོ། །དེ་ཤོ་ཐོར་ཐོར་ཐིམ་
ཐིམ་པྲ་མོ་ཧ། ཞེས་པས། བདག་གི་ཐུགས་ལས། ཡེ་ཤེས་ལྔའི་འོད་ཟེར་འཕྲོས་ནས།
མཆོད་རྫས་ལ་ཕོག་པའི་མཆོད་གཏོར་ཆ་དགུ་ནི། རི་རབ་གླིང་དགུ་ལ། གླིང་ཕྲ་མོ་
གྲངས་མེད་པས་བསྐོར་བ། དེའི་ནང་དུ་རིན་པོ་ཆེའི་རི་རབ་ལ། གསེར་གྱི་རི་བདུན་
རོལ་པའི་མཚོ་བདུན། གླིང་བཞི་གླིང་ཕྲན་བརྒྱད། མཐའི་ལྕགས་རི་མུ་ཁྱུད་དང་
བཅས་པ། དཔག་བསམ་གྱི་ལྗོན་ཤིང་། ཨར་མོ་ལི་ཀའི་རྡོ་ལེབ། ཨུ་དུམ་ཝ་རའི་མེ་
ཏོག །མཚལ་རི་ལྷའི་མདུན་ས། རྣམ་པར་རྒྱལ་བའི་ཁང་བཟང་། སྐྱེད་མོའི་ཚལ་ཆེན་
དང་། གུར་གུམ་གྱི་སྤང་རི། མེ་ཏོག་གི་ལྡིང་ཁང་། སྨན་ར་ས་ཡ་ནའི་སྡོང་པོ། རྩི་
མ་བུ་ཏ་རའི་འབྲས་བུ། བདུད་རྩིའི་མཚོ་མོ། མ་རྨོས་པའི་ལོ་ཏོག །ལྷའི་དཀོར་ནོར་
དང༌། རི་དྭགས་ཤ་ར་དང་། བྱ་ཁྱུང་ཀ་ར་དང་། སེང་གེ་གཡུ་འབྲུག་དང་། ཅང་
ཤེས་ཀྱི་རྟ་དང་། འདོད་འཇོའི་བ་དང་། དུང་གི་གླང་པོ་དང་། མ་ཧེའི་མཛོ་དང་།
ལྷ་རྫས་ཀྱི་མཆོད་པ་དང་། མར་མེ་མེ་ཏོག་དང་། བདུག་སྤོས་དང་། ཚན་ཆབ་དང་།
ལྷ་སངས་ཀྱི་ཞལ་ཟས་དང༌། དཀར་གསུམ་མངར་གསུམ་དང་། དབལ་དར་རྒྱལ་
མཚན་དང༌། བླ་བྲེ་འཕན་གདུགས་དང་། ཕྱེ་མ་འཕུར་མ་དང་། རྔ་གཤང་སྒྲ་སྙན་
ལས་སོགས། ལྷའི་ལོངས་སྤྱོད་དང་རོལ་མོ་དཔག་ཏུ་མེད་པ། གཞན་ཡང་འཇིག་
རྟེན་གསལ་བའི་སྒྲོན་མེ། གསེར་གྱི་ཉི་མ་དང༌། དུང་གི་ཟླ་བ་དང་། རིན་ཆེན་ནོར་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བདུན་དང་། བཀྲ་ཤིས་རྫས་བརྒྱད་དང་། གླིང་བཞི་འདོད་པའི་དཀོར་ནོར་དང་།
ཡུལ་ཞིང་བང་ཁང་། སྐྱེས་པ་བུད་མེད། རྟ་ལུག་གནག་གསུམ་དང་། འདབ་ཆགས་
རི་དྭགས། གཡུང་དྭགས་གཅན་གཟན་དང་། མི་ནོར་ཡུལ་མཁར། ཆུ་བོ་ཆུ་ཕྲན།
གྲོང་ཁྱེར་གྲོང་རྡལ། རྩི་ཤིང་ནགས་ཚལ། སྨན་འབྲུ་མེ་ཏོག །འབྲུའི་ཕུང་པོ། རིན་པོ་
ཆེའི་བང་མཛོད། གཟུགས་སྒྲ་དྲི་རོ་རེག་རྒྱན། མཆོད་ཡོན་གྱི་ཕུང་པོ་བསམ་གྱིས་མི་
ཁྱབ་པ། མཆོད་སྤྲིན་ནམ་མཁའི་མཐའ་དང་མཉམ་པར་གྱུར་ནས། རྒྱལ་བ་རྣམས་
མཆོད་པས་མཉེས། དམ་ཅན་རྣམས་ཐུགས་དམ་བསྐངས། ལྷ་སྲིན་རྣམས་གདུག་
རྩུབ་ཞི། རིགས་དྲུག་རྣམས་སྦྱིན་པས་ཚིམ་ནས། བདག་དང་མཐའ་ཡས་པའི་སེམས་
ཅན་རྣམས། ཚོགས་རྫོགས་སྒྲིབ་པ་བྱང་བར་བསམ་མོ། །དེ་ནི་མི་དམིགས་པའི་ཏིང་
ངེ་འཛིན་བསྒོམས་པའོ། །
ལྔ་པ་མི་དམིགས་པའི་མཆོད་སྦྱིན་བསྔོ་བ་ལ་གཉིས་ཏེ། བདེ་བར་གཤེགས་པ་
རྣམས་དབྱིངས་ནས་སྤྱན་དྲངས་པ་དང་། མཆོད་སྦྱིན་སོ་སོར་ཐིམ་པར་གཏོང་བ་
དང་གཉིས་ཏེ། ཐོག་མར་རྔ་གཤང་གི་སྒྲ་གཏོང་ལ། སྤྱན་དྲངས་པའི་ཆོ་ག་ནི། ཨོཾ་
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ཀྱི་ལྷ་ལྔ་གཙོ་འཁོར་
སྤྲུལ་པར་བཅས། དུས་གསུམ་བདེར་གཤེགས་རྒྱལ་བའི་དཀྱིལ་འཁོར་ལྷ། ཞི་རྒྱས་
དབང་དྲག་ལས་བཞི་འཕྲིན་ལས་སྐུ། མཁའ་འགྲོ་བོན་སྐྱོང་དམ་ཅན་རྒྱ་མཚོའི་ཚོགས།
འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་
དོན་སླད་དུ། སྤྲུལ་པ་ཐང་ཙམ་གནས་འདིར་གཤེགས་སུ་གསོལ། འཇིག་རྟེན་དག་
ན་ཕྱོགས་ཀུན་སྐྱོང་བ་དང༌། སངས་རྒྱས་བསྟན་པ་དག་ལ་གནས་པ་ཡི། དཔལ་
མགོན་ལྷ་སྲིན་རིགས་དྲུག་བགེགས་ཀྱི་ཚོགས། ཡོན་ཏན་ལན་ཆགས་སྙིང་རྗེའི་མགྲོན་
རིགས་རྣམས། མི་ཁོམ་ལས་དང་གཡེང་བའི་ཚོགས་སྤངས་ནས། སངས་རྒྱས་བསྟན་
306

མདོ་སྡེ། དགེ་བསྙེན་ཐེག་པའི་མདོ།
པ་དག་ལ་གནས་པ་དང་། མཆོད་སྦྱིན་གཏོར་མ་རྒྱ་ཆེན་ལེན་པའི་ཕྱིར། སྐད་ཅིག་
ཡུད་ཙམ་གནས་འདིར་གཤེགས་སུ་གསོལ། ཕོ་བྲང་ཡིད་འོང་ལྷ་ཡི་གཞལ་ཡས་
འདིར། དབྱིངས་ཀྱི་ལྷ་ལྔ་གཙོ་འཁོར་བཅས་པ་ལ། ཐུགས་རྗེ་སྤྲུལ་པའི་གདན་མཆོག་
དམ་པ་ནི། སེང་གེ་གླང་ཆེན་རྟ་འབྲུག་ཁྱུང་གི་ཁྲི། ཉི་ཟླ་པདྨ་མཛེས་པའི་གདན་
འབུལ་གྱིས། གདན་མཆོག་དམ་པ་འདི་ལ་སྤྱན་གཟིགས་ལ། ཐུགས་རྗེས་བྱིན་གྱིས་
རློབས་ལ་བཞུགས་སུ་གསོལ། གཞའ་ཚོན་བྲིས་ལེགས་ཡོངས་སུ་བཀོད་འདྲ་བའི། ཕོ་
བྲང་ཡིད་འོང་ལྷ་ཡི་གཞལ་ཡས་འདིར། དབྱིངས་ཀྱི་ལྷ་ལྔ་གཙོ་འཁོར་བཅས་པ་ལ།
ཐུགས་དམ་དབྱིངས་ནས་དགྱེས་པ་ཆེར་བསྐྱེད་པ། བླ་མེད་མཆོད་པའི་བྱེ་བྲག་ཐམས་
ཅད་ནི། འཛམ་གླིང་གཞལ་ཡས་ལྷ་ཡི་ཕོ་བྲང་འདིར། རིན་ཆེན་གཏེར་གྱིས་དགང་
བར་འབུལ་ལགས་ན། དགྱེས་པའི་ཚུལ་གྱིས་ཞལ་གྱི་འཛམ་ཕྱུང་ལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། ལུས་ཀྱི་ཕྱག་བགྱིས་ཡན་ལག་ལྔ་ཆར་བཏུད། ངག་
གི་ཕྱག་བགྱིས་སྤྲོ་བའི་དབྱངས་དང་སངས། ཡིད་ཀྱི་ཕྱག་བགྱིས་དགའ་རབ་མཆོག་
ཏུ་བསྐྱེད། ལུས་དང་ངག་དང་ཡིད་ཀྱིས་ཕྱག་འཚལ་བས། ཁྱེད་ཀྱི་ཐུགས་རྗེས་ཀུན་
ཀྱང་གཟུང་དུ་གསོལ། ཐོག་མའི་དུས་མཐའ་ཅི་ཡང་མེད་པ་ནས། ད་ལྟའི་ལུས་འདི་
བླངས་པ་ཡན་ཆད་དུ། སྡིག་པ་མི་དགེའི་ལས་རྣམས་ཅི་བགྱིས་པ། བདེར་གཤེགས་
ཁྱེད་ལ་མི་འཆབ་མཐོལ་ལོ་བཤགས། མི་དགེའི་ལས་རྣམས་ཅི་བགྱིས་སྒྲིབ་པ་རྣམས།
ཁྱེད་ཀྱི་ཐུགས་རྗེས་ཀུན་ཀྱང་བྱང་བར་མཛོད། རབ་འབྱམས་རྒྱ་མཚོ་ཞིང་ཁམས་
དཔག་མེད་ན། ཅི་སྙེད་མཆོད་ཡོན་མ་ལུས་ཡོད་པ་དང་། དེ་སྙེད་བདག་གིས་གུས་
པར་བཤམས་པ་ཡིས། རྒྱལ་བའི་དཀྱིལ་འཁོར་ལྷ་ལ་མཆོད་པ་འབུལ། ཐུགས་རྗེས་
བྱིན་གྱིས་རློབས་ལ་བཞེས་སུ་གསོལ། ཕོ་བྲང་ཡིད་འོང་ལྷ་ཡི་གཞལ་ཡས་འདིར།
གཅན་ལྔ་ཉི་ཟླ་པདྨའི་གདན་སྟེང་ན། དབྱིངས་ཀྱི་ལྷ་ལྔ་གཙོ་འཁོར་བཅས་པ་རྣམས།
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྐུ་གསུམ་འདུ་འབྲལ་མེད་པར་བཞུགས་པ་ལ། ལུས་ངག་ཡིད་གསུམ་གུས་པར་
བདག་གིས་བསྟོད། བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ། མྱ་ངན་མི་
འདའ་བཞུགས་པར་གསོལ་བ་འདེབས། ཐུགས་རྗེས་གཏོང་བྲལ་མེད་པར་གཟུང་དུ་
གསོལ། ཅེས་སྒྲ་གཏང་ཞིང་སྤྱན་དྲངས་པའི་ཆོ་ག་བསྟན་པའོ། །
ད་ནི་མཆོད་གཏོར་ཆ་དགུ་ནི། དམིགས་པ་མེད་པའི་མཆོད་ཡོན་སོ་སོར་བསྔོ་
སྟེ། ཆ་དགུའི་དང་པོ་དམིགས་མེད་བོན་གྱི་སྐུ་ལ་འབུལ་ཏེ། ཨོཾ་བདག་གི་ཏིང་འཛིན་
སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར།
བླ་མེད་མཆོད་པའི་རྒྱན་བཤམས་པ། དམིགས་པ་མེད་པའི་མཆོད་པ་ནི། ནམ་
མཁའི་མཐའ་དང་མཉམ་པ་ཡི། མཆོད་པའི་གནས་དང་བཀུར་བའི་ཞིང་། མ་བཅོས་
ཡོངས་ལ་ཁྱབ་པ་ཡི། དམིགས་མེད་བོན་གྱི་སྐུ་ལ་འབུལ། མཆོད་པ་ཁྱེད་ཀྱི་ཕོ་བྲང་
དུ། མཆོད་སྤྲིན་ནམ་མཁའི་མཐའ་མཉམ་ཞིང་། དམིགས་པ་མེད་པར་ཐིམ་པ་ཡིས།
བདག་དང་མཐའ་ཡས་སེམས་ཅན་རྣམས། སྒྲིབ་གཉིས་རྣམ་པར་བྱང་གྱུར་ཅིག །
ཚོགས་གཉིས་ཡོངས་སུ་རྫོགས་གྱུར་ཅིག ། སྐྱེ་མེད་བོན་སྐུ་ཐོབ་པར་ཤོག ། ཨོཾ་ན་མ་མུ་
ཡེ་ཧ་ར་སྭ་བྷ་བ་ཧང་། སད་དོ་ཐོར་ཐོར་ཐིམ་ཐིམ་ཡེ་སྭཱཧཱ།
གཉིས་པ་ལོངས་སྤྱོད་རྫོགས་པའི་སྐུ་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་
དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། བླ་
མེད་མཆོད་པའི་རྒྱན་བཤམས་པ། དམིགས་པ་མེད་པའི་མཆོད་ཡོན་ནི། ནམ་མཁའི་
མཐའ་དང་མཉམ་པ་ཡི། མཆོད་པའི་གནས་དང་བཀུར་བའི་ཞིང་། རང་བཞིན་ལྷུན་
ལ་རྫོགས་པ་ཡི། དབྱིངས་ན་བཞུགས་པའི་ལྷ་ལྔ་དང་། མཁའ་ལ་རྫོགས་པའི་གསས་
བརྒྱད་དང་། འགྲོ་བ་འདུལ་བའི་གཤེན་བཞི་དང་། ལོངས་སྤྱོད་རྫོགས་པའི་སྐུ་ལ་
འབུལ། མཆོད་པ་ཁྱེད་ཀྱི་ཕོ་བྲང་དུ། མཆོད་སྤྲིན་ནམ་མཁའི་མཐའ་མཉམ་ཞིང་།
308

མདོ་སྡེ། དགེ་བསྙེན་ཐེག་པའི་མདོ། ༼ག༽
ཐུགས་དམ་དབྱིངས་སུ་མཉེས་ནས་ཀྱང་། བདག་དང་མཐའ་ཡས་སེམས་ཅན་རྣམས།
དུག་ལྔ་ཡེ་ཤེས་གནས་འགྱུར་ནས། ལྷ་ལྔ་སྐུ་ལྔ་ཕྱག་རྒྱ་ལྔ། སྟོབས་ལྔ་རྫུ་འཕྲུལ་
རིགས་ལྔའི་སྤྱན། མཁྱེན་དང་བརྩེ་བའི་བདག་ཉིད་ཅན། འགྲོ་བའི་དཔལ་དུ་གྱུར་
པར་ཤོག །ཨཨོྃ་ཧཱུྃ་ར་ཛ་སད་ས་ལེ་ལྷན་ནེ་འདུ་འདུ། སད་དོ་ཐོར་ཐོར་ཐིམ་ཐིམ་ཡེ་
སཱཧཱ། །
གསུམ་པ་ཅིར་ཡང་སྤྲུལ་པའི་སྐུ་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་དང་
ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། བླ་མེད་
མཆོད་པའི་རྒྱན་བཤམས་པ། དམིགས་པ་མེད་པའི་མཆོད་པ་ནི། ནམ་མཁའི་མཐའ་
དང་མཉམ་པ་ཡི། མཆོད་པའི་གནས་དང་བཀུར་བའི་ཞིང་། སྣ་ཚོགས་ཅིར་ཡང་
སྤྲུལ་པ་ཡི། བསྐལ་བཟང་འགྲོ་བ་འདྲེན་མཛད་པའི། སངས་རྒྱས་སྟོང་དང་རྩ་གཉིས་
དང་། སེམས་དཔའ་བརྒྱད་སྟོང་བཅུ་དྲུག་དང༌། བླ་མེད་ཕ་རོལ་ཕྱིན་པ་ཡི། ཅིར་
ཡང་སྤྲུལ་པའི་སྐུ་ལ་འབུལ། མཆོད་པ་ཁྱེད་ཀྱི་ཕོ་བྲང་དུ། མཆོད་སྤྲིན་ནམ་མཁའི་
མཐའ་མཉམ་ཞིང་། ཐུགས་དམ་དབྱིངས་སུ་མཉེས་ནས་ཀྱང་། བདག་དང་མཐའ་
ཡས་སེམས་ཅན་རྣམས། འཁོར་བའི་ས་ལ་མི་གནས་པར། གཡུང་དྲུང་ཐེག་པའི་ལམ་
བགྲོད་ཅིང་། ཕ་རོལ་ཕྱིན་པ་བཅུ་ལྡན་ནས། ཚད་མེད་བཞི་དང་ལྡན་པ་ཡིས། འགྲོ་
བའི་ཁ་ལོ་བསྒྱུར་བར་ཤོག ། ཨོཾ་ན་མ་བྷུདྡྷ་ས་མུན་ཏ། ཧ་ར་བྱི་ལོ་སད་དོ་ཐོར་ཐོར་
ཐིམ་ཐིམ་ཡེ་སྭཱཧཱ།
བཞི་པ་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ་འབུལ་ཏེ། ཨོཾ་བདག་གི་ཏིང་
འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་
ཡས་འདིར། བླ་མེད་མཆོད་པའི་རྒྱན་བཤམས་པ། དམིགས་པ་མེད་པའི་མཆོད་པ་
ནི། ནམ་མཁའི་མཐའ་དང་མཉམ་པ་ཡི། མཆོད་པའི་གནས་དང་བཀུར་བའི་ཞིང་།
309

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འཇིགས་པ་བཞི་ལ་སྐྱོབ་མཛད་པ། ཡི་དམ་རྒྱལ་བའི་དཀྱིལ་འཁོར་ལྷ། གསང་སྔགས་
རིགས་སྔགས་གཟུངས་སྔགས་དང་། ཞི་རྒྱས་དབང་དྲག་ལས་བཞིའི་རྒྱུན། འཕྲིན་
ལས་རྣམ་བཞིའི་ལྷ་ཚོགས་ཏེ། གཙོ་འཁོར་སྤྲུལ་པར་བཅས་ལ་འབུལ། མཆོད་པ་ཁྱེད་
ཀྱི་ཕོ་བྲང་དུ། མཆོད་སྤྲིན་ནམ་མཁའི་མཐའ་མཉམ་ཞིང་། ཐུགས་དམ་དབྱིངས་སུ་
མཉེས་ནས་ཀྱང་། བདག་དང་མཐའ་ཡས་སེམས་ཅན་རྣམས། ལུས་སེམས་ལྷ་སྐུར་
གྲུབ་པ་དང་། དབང་བསྐུར་དབང་དང་ལྡན་པ་ཡི། མཆོག་ཐུན་དངོས་གྲུབ་རྫོགས་
པ་དང་། འཕྲིན་ལས་རྣམ་བཞི་གྲུབ་པར་ཤོག །ཨོཾ་ན་མ་ཨ་དཀར་སྤུངས་སོ་ཐོ་ཡེ་ཧ་
ར་ཁི་ཁར་སད་དོ་ཐོར་ཐོར་ཐིམ་ཐིམ་ཡེ་སྭཱཧཱ།
ལྔ་པ་རྩ་བ་བརྒྱུད་པའི་བླ་མ་རྣམས་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་
དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། བླ་
མེད་མཆོད་པའི་རྒྱན་བཤམས་པ། དམིགས་པ་མེད་པའི་མཆོད་པ་ནི། ནམ་མཁའི་
མཐའ་དང་མཉམ་པ་ཡི། མཆོད་པའི་གནས་དང་བཀུར་བའི་ཞིང་། དབང་དང་
བྱིན་རླབས་འབྱུང་བ་ཡི། རྩ་བ་བརྒྱུད་པའི་བླ་མ་སྟེ། ཕྱི་རྒྱུད་སྤྲུལ་པའི་བླ་མ་དང་།
ནང་རྒྱུད་རྫོགས་པའི་བླ་མ་དང་། གསང་རྒྱུད་དོན་གྱི་བླ་མ་དང༌། རྒྱུད་གསུམ་ཟམ་
པ་མ་ཆད་པའི། རྒྱལ་སྲས་འཕགས་པའི་ཚོགས་ལ་འབུལ། མཆོད་པ་ཁྱེད་ཀྱི་ཕོ་བྲང་
དུ། མཆོད་སྤྲིན་ནམ་མཁའི་མཐའ་མཉམ་ཞིང་། ཐུགས་དམ་དབྱིངས་སུ་མཉེས་
ནས་ཀྱང་། བདག་དང་མཐའ་ཡས་སེམས་ཅན་རྣམས། མཐུ་དབང་ཕུན་སུམ་ཚོགས་
པ་དང་། དངོས་གྲུབ་མ་ལུས་འབྱུང་བ་དང་། སྣང་ཞིང་སྲིད་པ་མ་ལུས་པ། དབང་
རྒྱུད་དབང་དང་ལྡན་པར་མཛོད། ཨོཾ་ན་མ་སད་གྱེར་སྤུངས་སོ་ཧ་ར་ལོ་སྔ། ཐོར་ཐོར་
ཐིམ་ཐིམ་ཡེ་སྭཱཧཱ།
དྲུག་པ་དམ་ཅན་རྒྱ་མཚོའི་ལྷ་ཚོགས་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་
310

མདོ་སྡེ། དགེ་བསྙེན་ཐེག་པའི་མདོ།
དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། བླ་
མེད་མཆོད་པའི་རྒྱན་བཤམས་པ། དམིགས་པ་མེད་པའི་མཆོད་པ་ནི། ནམ་མཁའི་
མཐའ་དང་མཉམ་པ་ཡི། མཆོད་པའི་གནས་དང་བཀུར་བའི་ཞིང་། མཆོག་ཐུན་
དངོས་གྲུབ་སྟེར་བ་ཡི། དམ་ཅན་རྒྱ་མཚོའི་ལྷ་ཚོགས་ཏེ། ཡེ་ཤེས་རྫུ་འཕྲུལ་ལས་གྲུབ་
པའི། མ་སྲིང་མཁའ་འགྲོའི་ལྷ་ཚོགས་དང་། མཁའ་ཀློང་དབྱིངས་གསུམ་དབལ་མོ་
དང་། ཞི་རྒྱས་དབང་དྲག་མ་མོ་དང་། བདུད་བཙན་མ་མོ་གཤིན་རྗེ་དང་། གནོད་
སྦྱིན་ནོར་ལྷའི་སྡེ་ཚོགས་སོགས། བསྟན་བསྲུང་དམ་ཅན་རྣམས་ལ་འབུལ། མཆོད་པ་
ཁྱེད་ཀྱི་ཕོ་བྲང་དུ། མཆོད་སྤྲིན་ནམ་མཁའི་མཐའ་མཉམ་ཞིང༌། ཐུགས་དམ་དབྱིངས་
སུ་མཉེས་ནས་ཀྱང༌། བདག་ཅག་བསྒྲུབ་གཤེན་འཁོར་བཅས་ཀྱི། བསྟན་པ་གཉན་
པོ་བསྲུང་བ་དང་། གཡུང་དྲུང་དབུ་འཕང་བསྟོད་པ་དང་། དགྲ་བགེགས་བར་ཆོད་
ཞི་བ་དང་། མཆོད་ཐུན་དངོས་གྲུབ་རྫོགས་པ་ཡི། མཐུ་བྱིན་དབང་དང་ལྡན་པར་
མཛོད། ཨོཾ་ན་མ་མུ་ཡེ་བ་མ་ཛ་ཅི། ཧ་ར་སད་དོ་ཐོར་ཐོར་ཐིམ་ཐིམ་ཡེ་སྭཱཧཱ།
བདུན་པ་འཇིག་རྟེན་གྱི་དཔལ་མགོན་གྱི་སྡེ་ཚོགས་རྣམས་ལ་འབུལ་ཏེ། ཨོཾ་བདག་
གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་
གཞལ་ཡས་འདིར། མཆོད་པའི་རྫས་རྣམས་ཐམས་ཅད་ནི། མཐུན་པའི་རྫས་དང་ཡོ་
བྱད་སོགས། དཀར་གསུམ་མངར་གསུམ་སྤྱན་གཟིགས་དང་། འབྲུ་བཅུད་ལོ་ཏོག་
ཕུན་སུམ་ཚོགས། རིན་ཆེན་གཏེར་གྱིས་གང་བར་སྤྲུལ། དབང་པོ་ལྔ་ཡི་ལོངས་སྤྱོད་
འགྱེད། ཡོན་ཏན་མགྲོན་དུ་གྱུར་པ་ཡི། འཇིག་རྟེན་དཔལ་གྱི་མགོན་པོ་སྟེ། ཚངས་
པ་ཆེན་པོ་འཇིག་རྟེན་བདག །ཡོད་ཀྱི་ཁ་འཛིན་རྗེ་བོ་གསུམ། དཀར་གསུམ་དཀར་
པོ་དགེ་ལ་དད། ལྷ་ཆེན་བརྒྱད་དང་ཀླུ་ཆེན་བརྒྱད། གཟའ་ཆེན་བརྒྱད་དང་ཕྱོགས་
སྐྱོང་བཅུ། རྒྱུ་སྐར་རྩ་བརྒྱད་རྒྱལ་ཆེན་བཞི། གཙོ་འཁོར་སྤྲུལ་པར་བཅས་ལ་འབུལ།
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མཆོད་པ་ཁྱེད་ཀྱི་ཕོ་བྲང་དུ། ཡོན་ཏན་ཕུན་སུམ་ཚོགས་པ་དང་། དགོས་འདོད་ཡིད་
བཞིན་འབྱུང་བ་ཡི། བདུད་རྩི་ཆར་དུ་འབབ་གྱུར་ཅིག །བསྟན་པ་གཉན་པོ་བསྲུང་
བ་དང༌། བདག་དང་མཐའ་ཡས་སེམས་ཅན་རྣམས། བསམ་པ་ཡིད་བཞིན་གྲུབ་
པར་མཛོད། ཡུལ་འདིར་ལོ་ཕྱུགས་ལེགས་པ་དང་། དཀར་པོ་དགེ་བ་འཕེལ་བ་དང་།
གཡུང་དྲུང་བསྟན་པ་དར་རྒྱས་ནས། བཀྲ་ཤིས་བདེ་ལེགས་ལྡན་པར་མཛོད། ཨོཾ་ན་
མ་སརྦ་ཨ་པྲ་ཏི་སྟ་ལོ་ཀཛཱ་ཡེ་ཐོར་ཐོར་ཐིམ་ཐིམ་ཡེ་སྭཱཧཱ།
བརྒྱད་པ་ལྷ་སྲིན་དང་བགེགས་རིགས་རྣམས་ལ་འབུལ་ཏེ། ཨོཾ་བདག་གི་ཏིང་
འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་
འདིར། མཆོད་པའི་རྒྱན་རྣམས་ཐམས་ཅད་ནི། མཐུན་པའི་རྫས་དང་ཡོ་བྱད་དཀོར།
ཡུལ་མཁར་ས་ཞིང་བང་ཁང་སོགས། མི་ནོར་ཡུལ་འཁར་འདོད་པའི་རྫས། སྐྱེས་པ་
བུད་མེད་རྟ་དང་གླང༌། སྟག་གཟིག་གོ་ཁྲབ་རྒྱན་དང་ཆས། གསེར་གཡུ་ནས་འབྲས་
རིན་པོ་ཆེ། འདོད་དགུའི་ལོངས་སྤྱོད་ཕུན་སུམ་ཚོགས། དབང་པོ་ལྔ་ཡི་ལོངས་སྤྱོད་
འགྱེད། ལན་ཆགས་མགྲོན་དུ་གྱུར་པ་ཡི། ལྷ་སྲིན་སྡེ་བརྒྱད་འཁོར་དང་བཅས། ཡར་
གཡེན་མར་གཡེན་བར་གཡེན་དང༌། ཆེ་བ་གཉན་དང་བཙུན་པོ་དམུ་། ནག་པོ་
བདུད་དང་དམར་པོ་བཙན་། གཉན་པོ་འཚམས་དང་ས་བདག་ཀླུ་། བགེགས་དང་
དྲི་ཟ་རྒྱལ་པོ་དང་། ལྟོ་འཕྱེ་གྲུལ་བུམ་མིའམ་ཅི། ཤ་ཟ་རོ་ལངས་སྲིན་པོ་དང་། མ་
ཡམས་མ་བདུད་ཆེན་མོ་དང་། འབྱུང་པོའི་གདོན་རིགས་ལ་སོགས་ཏེ། འཕྲོག་མ་མ་
བུ་ལྔ་བརྒྱ་དང་། བགེགས་རིགས་སྟོང་ཕྲག་དྲུག་ཅུ་དང་། ལན་ཆགས་མགྲོན་རིགས་
རྣམས་ལ་འབུལ། མཆོད་པ་ཁྱེད་ཀྱི་ཕོ་བྲང་དུ། ལན་ཆགས་སྙིང་ཁྲིན་བྱང་བ་དང་།
འདོད་དགུ་ཆར་དུ་བབས་གྱུར་ཅིག །དུག་ལྔའི་གདུག་སེམས་ཀུན་ཞི་ནས། བྱང་ཆུབ་
སེམས་དང་ལྡན་གྱུར་ཅིག །གནོད་པའི་ཡིད་དང་བྲལ་ནས་ནི། སྐྱོབ་པའི་སེམས་
312

མདོ་སྡེ། དགེ་བསྙེན་ཐེག་པའི་མདོ།
དང་ལྡན་གྱུར་ཅིག །སངས་རྒྱས་བསྟན་པ་བསྲུང་བ་དང༌། དཀར་པོ་དགེ་བའི་སྡོང་
གྲོགས་མཛོད། ཨོཾ་ན་མ་སད་དོ་སད་མིན་གྱག་ཀུན་གྲ་གེ་ཨ་ནེ་པྲ་མོ་ཐོར་ཐོར་ཐིམ་
ཐིམ་ཡེ་སྭཱཧཱ། ཆ་དགུའི་ཐ་མ་རིགས་དྲུག་སེམས་ཅན་སྙིང་རྗེའི་མགྲོན་ལ་འབུལ་ཏེ།
ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་
ལྷ་ཡི་གཞལ་ཡས་འདིར། མཆོད་པའི་རྫས་རྣམས་ཐམས་ཅད་ནི། མཐུན་པའི་རྫས་
དང་ཡོ་བྱད་སོགས། མིག་གི་གཟུགས་དང་རྣ་བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་
ཀྱི་རེག་དང་ཡིད་ཀྱི་འཐད། དབང་པོ་ལྔ་ཡི་ལོངས་སྤྱོད་འགྱེད། སྙིང་རྗེའི་མགྲོན་དུ་
གྱུར་པ་ཡི། འགྲོ་བ་རིགས་དྲུག་སེམས་ཅན་ཏེ། དམྱལ་བ་ཡི་དྭགས་བྱོལ་སོང་དང༌།
ལྷ་དང་ལྷ་མིན་མི་ལ་སོགས། སྟོང་ཞེན་བར་དོར་བཅས་ལ་འབུལ། མཆོད་པ་ཁྱེད་ཀྱི་
ཕོ་བྲང་དུ། ཅི་འདོད་ཕུན་སུམ་ཚོགས་པ་དང་། དགོས་འདོད་རེ་བ་བསྐོང་བར་ཤོག །
སྡུག་བསྔལ་ཀུན་ལས་ཐར་ནས་ཀྱང་། བདེ་བའི་འབྲས་བུ་ཐོབ་གྱུར་ཅིག ། ཨོཾ་ན་མ་ཨ་
ཏྲེ་ཎི་སུ་པྲ་དུ་ཟད་མིན་ཧ་ར་ཐོར་ཐོར་ཐིམ་ཐིམ་ཡེ་སྭཱཧཱ། ཞེས་དམིགས་པ་མེད་པས་
མཆོད་ཡོན་སོ་སོར་བསྔོ་སྟེ་ཐིམ་པར་གཏོང་ངོ༌། དེ་ནི་དངོས་གཞིའི་ཆོ་གའི་རིམ་པ་
བསྟན་པའོ། །
༧ ད་གསུམ་པ་རྗེས་ཀྱི་བྱ་བ་མི་དམིགས་པའི་རྒྱས་གདབ་པ་ནི། ཚིགས་སུ་བཅད་
དེ་གསུངས་པ། ལྷོ་གཏད་པ་མེད་པའི་མཆོད་སྦྱིན་རྒྱ་ཆེན་འདི། སྟོང་གསུམ་ནམ་
མཁའི་དབྱིངས་སུ་གསལ་གྱུར་ཅིག །དམིགས་པ་མེད་པའི་སྦྱིན་པ་ཆེན་པོ་འདིས།
བསོད་ནམས་ཡེ་ཤེས་ཚོགས་ཆེན་རྫོགས་གྱུར་ཅིག །འཆལ་བ་མེད་པའི་ཚུལ་ཁྲིམས་
ཆེན་པོ་འདིས། སེམས་ཅན་སྒྲིབ་པ་རྣམ་གཉིས་བྱང་གྱུར་ཅིག །བྱུང་ཚོར་མེད་པའི་
བཟོད་པ་ཆེན་པོ་འདིས། ཉོན་མོངས་དགྲ་ཚོགས་ཞི་ཞིང་བརླག་གྱུར་ཅིག །ལེ་ལོ་
མེད་པའི་བརྩོན་འགྲུས་ཆེན་པོ་འདིས། སེམས་ཅན་དོན་ཀུན་མྱུར་དུ་གྲུབ་གྱུར་ཅིག །
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འགྱུར་ལྡོག་མེད་པའི་བསམ་གཏན་ཆེན་པོ་འདིས། ཀུན་ཀྱང་གཡུང་དྲུང་ས་ལ་འཁོད་
གྱུར་ཅིག །ཐོགས་པ་མེད་པའི་སྟོབས་ཤུགས་ཆེན་པོ་འདིས། ཀུན་ཀྱང་དགེ་བའི་ལས་
ལ་གཞོལ་གྱུར་ཅིག །བདག་ཕྱོགས་མེད་པའི་སྙིང་རྗེ་ཆེན་པོ་འདིས། འགྲོ་དྲུག་ཞི་
བདེའི་ངང་ལ་གནས་གྱུར་ཅིག །རེ་དོགས་མེད་པའི་སྨོན་ལམ་ཆེན་པོ་འདིས། སྣང་
སྲིད་དགེ་རྩ་ཡོངས་སུ་འཕེལ་གྱུར་ཅིག །རྨོངས་པ་མེད་པའི་ཐབས་མཆོག་ཆེན་པོ་
འདིས། སྟོང་གསུམ་བོན་གྱི་འཁོར་ལོ་བསྐོར་གྱུར་ཅིག །འཁྲུལ་པ་མེད་པའི་ཤེས་
རབ་ཆེན་པོ་འདིས། བླ་མེད་གཡུང་དྲུང་སྙིང་པོ་ཐོབ་གྱུར་ཅིག །བདག་གི་དགེ་བའི་
རྩ་བ་འདི་དག་དང་། གཞན་དག་དགེ་བའི་ལས་ལ་བཀོལ་བ་དང༌། གང་དག་
དགེ་བའི་ཚོགས་རྣམས་ཐམས་ཅད་ཀུན། འགྲོ་བ་རྣམས་དང་ཐུན་མོང་སྤྱིར་བྱས་
ཏེ། ཀུན་ཀྱང་བླ་མེད་འབྲས་བུ་ཐོབ་བྱའི་ཕྱིར། བདག་གཞན་དོན་དུ་བྱང་ཆུབ་ས་
ལ་བསྔོ་། སྔ་རབས་འདས་པའི་གཤེན་རབ་ཐམས་ཅད་ཀྱིས། དམིགས་པ་མེད་པར་
བསྔོས་པ་ཅི་བཞིན་དུ། བདག་ཀྱང་དེ་བཞིན་དམིགས་པ་མེད་པར་བགྱི། ཨོཾ་ན་མ་
མུ་ཡེ་ཧ་ར་སྭ་བྷ་བ་ཕྱེད་ཕྱོད་ས་ལེ་ཧ་ལོ་སིང་། ཞེས་བརྗོད་ནས། སྒྲ་གཏོང་ཞིང་སེ་
གོལ་གདབ་པས། མགྲོན་རྣམས་རང་རང་གི་གནས་སུ་གཤེགས་ཤིང་། གདན་དང་
གཞལ་ཡས་རང་ལ་བསྡུ་སྟེ་མི་དམིགས་པའི་རྒྱས་གདབ་པའོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་ཚངས་པ་གཙུག་ཕུད། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དང་། གཡུང་དྲུང་སེམས་དཔའ་རྣམས། གཤེན་གྱི་དགེ་སྤྱོད་
རྣམ་པར་དག་པ་འདི་ལ་བསླབ་པར་བྱའོ། །མོས་པར་བྱའོ། །འདུན་པར་བྱའོ། །སྤྱོད་
པར་བྱའོ། །བརྩོན་པར་བྱའོ། །མཆོག་ཏུ་བྱའོ། ། ཡི་དམ་དུ་བྱའོ། །ནར་མར་བྱའོ། །
གང་ཞིག་དགེ་བའི་རྩ་བ་འདི་ལ་བརྟེན་པའི་ཡོན་ཏན་ནི། དཔག་གིས་མི་དཔོག་
ཅིང་གཞལ་གྱིས་མི་ལོང་སྟེ། དཔེར་ན་སྟོང་གསུམ་གྱི་སྟོང་ཆེན་པོ་ན། རི་རབ་རི་ཡི་
314

མདོ་སྡེ། དགེ་བསྙེན་ཐེག་པའི་མདོ།
རྒྱལ་པོ་ལ་སོགས་ཀྱི། རྡུལ་ཕྲ་རབ་ཀྱི་གྲངས་ཀྱང་བགྲང་བར་ཟིན་ལ། ཐེག་པ་ཆེན་
པོ་འདི་ཉིད་ཀྱི་དོན་དང་ཡོན་ཏན་ནི། ཚད་དང་གྲངས་ཀྱི་བགྲང་བར་ག་ལ་ནུས་
ཀྱིས། ཤིན་ཏུ་མཐའ་ཡས་རབ་ཏུ་རྒྱ་ཆེ་བ་སྟེ། མཐའ་ཡས་ཀུན་ཏུ་བསམ་མཐའ་ཡས་
པའོ། །དེའི་ཕྱིར་ན་ཚངས་པ་གཙུག་ཕུད། གཤེན་གྱི་དགེ་སྤྱོད་རྣམ་པར་དག་པ་འདི་
ཉིད་ལ་ཡོངས་སུ་འཛིན་པར་བྱའོ། །འཆང་བར་བྱའོ། །དམ་པར་ཡིད་ལ་བྱའོ། །དེས་
ན་སེམས་ཅན་རྣམས་ཉོན་མོངས་པའི་སྒྲིབ་པ་བྱང་ཞིང་། རྒྱུ་བསོད་ནམས་ཀྱི་ཚོགས་
རྫོགས་ནས། འབྲས་བུ་ཡེ་ཤེས་ཀྱི་ས་ལ་འཁོད་དེ། མངོན་པར་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་འགྱུར་རོ། །ཞེས་བཀའ་སྩལ་ཏོ། ། །
༧ དེ་ནས་ཡང་སྟོན་པས། དགེ་བསྙེན་ཐེག་པའི་བོན་སྒོ་ལས། གཤེན་གྱི་དགེ་སྤྱོད་
རྣམ་པར་དག་པ། བླ་མེད་ཕར་ཕྱིན་གྱི་ཆོ་ག་མཛད་དེ། ཚངས་པ་གཙུག་ཕུད་ལ་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཚངས་
པ་གཙུག་ཕུད། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དང་། གཡུང་དྲུང་སེམས་
དཔའ་རྣམས། སྡིག་པ་མི་དགེའི་ལས་སྤངས་ནས། དགེ་བཅུ་དང་དུ་ལེན་ཅིང་།
དགེ་བསྙེན་ཐེག་པའི་བོན་སྒོ་རུ་ཞུགས་པ་རྣམས་ཀྱིས། གཤེན་གྱི་དགེ་སྤྱོད་རྣམ་
པར་དག་པ་འདི་ལ་བསླབ་པར་བྱའོ། །གཤེན་གྱི་དགེ་སྤྱོད་རྣམ་པར་དག་པ་འདི་
ལ་བརྩོན་པར་བྱའོ། །གཤེན་གྱི་དགེ་སྤྱོད་རྣམ་པར་དག་པ་འདི་ལ་སྤྱོད་པར་བྱའོ། །
དེས་ན་སྒྲིབ་གཉིས་བྱང་ཞིང་ཚོགས་གཉིས་རྫོགས་ནས། ཐར་པ་རིན་པོ་ཆེའི་རྒྱུན་
གྱི་ལམ་ལ་ཞུགས་ཏེ། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་
འགྱུར་རོ། །ཞེས་བཀའ་སྩལ་ཏོ། །དེ་ལ་ཚངས་པ་གཙུག་ཕུད་ཀྱིས་གསོལ་པ། སྟོན་པ་
ལགས། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །དགེ་བསྙེན་ཐེག་པའི་བོན་
སྒོ་ལ་ཞུགས་ནས། གཤེན་གྱི་དགེ་སྤྱོད་རྣམ་པར་དག་པའི་ལས་ལ་བསླབ་ཅིང་བརྩོན་
315

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པར་སྤྱོད་ན། ཅི་ལྟ་བུ་ཞིག་ལ་སྤྱོད་པ་ལགས། སྟོན་པས་བཀའ་སྩལ་པ། ཉོན་ཅིག་
ཚངས་པ་གཙུག་ཕུད། དེ་ནི་འདི་ལྟ་སྟེ། གང་ཞིག་དགེ་བསྙེན་ཐེག་པའི་བོན་སྒོ་རུ་
ཞུགས་ནས། གཤེན་གྱི་དགེ་སྤྱོད་རྣམ་པར་དག་པ་ལ་བསླབ་ཅིང་སྤྱོད་ན། བདེ་བར་
གཤེགས་པ་དབྱིངས་ཀྱི་ལྷ་ལྔ་ལ་མཆོད་པ་འབུལ་ཏེ། བླ་མེད་ཕ་རོལ་ཕྱིན་པའི་ཆོ་ག་
ལ་བརྩོན་པར་བྱའོ། །དེ་ཡང་དེ་ལ་དོན་རྣམ་པ་གསུམ་སྟེ། སྔོན་དུ་འགྲོ་བ་བཅའ་
གཞིའི་རིམ་པ་དང་། གཞུང་དུ་བྱ་བ་འཕྲིན་ལས་ཀྱི་རིམ་པ་དང་། རྗེས་སུ་དགོས་པ་
མཐར་དབྱུང་གི་རིམ་པ་དང་གསུམ་མོ། །
༧ ཐོག་མར་སྔོན་དུ་འགྲོ་བ་ལ་དོན་རྣམ་པ་བདུན་ཏེ། གཞི་གནས་བསླངས་པ་
དང༌། དཀྱིལ་འཁོར་བརྩིགས་པ་དང༌། ཐིག་གདབ་པ་དང༌། སྙན་གསན་དབབ་
པ་དང༌། སྟ་གོན་གྱི་རིམ་པ་དང་། དཀྱིལ་འཁོར་བྲི་ཞིང་རྒྱན་འགོད་པ་དང་། ཏིང་
འཛིན་རྣམ་གསུམ་རིམ་པར་བསྒོམ་པ་དང་བདུན་ནོ། །དེ་ལ་ཐོག་མར་གཞི་གནས་
བསླང་བ་ནི། རིན་པོ་ཆེའི་སྣོད་བཟང་དུ་དཀར་མཆོད་དང་། འབྲུ་སྨན་བཤམས་
ནས། ཕྱག་རྒྱ་བདུད་རྩི་བུམ་པ་རུ་བཅའ་ལ་སྔགས་བརྗོད་པ། ཨོཾ་ན་མ་མུ་ཡང་རདྨ་
དྲུང་ཟད་རི་རྭང་ས་མ་ཡ་ཁ་ཧི། ཞེས་པས་འདོད་པའི་དམིགས་རྫས་རིན་པོ་ཆེའི་གྲམ་
ཁྲོད། ཟད་མེད་གཏེར་ཆེན་ནམ་མཁའི་མཛོད་ཀྱི་ལོངས་སྤྱོད་དུ་གྱུར་ནས། འཇིག་
རྟེན་གཏོས་ཀྱི་བདག་པོ་རྣམས་ཚིམ་པར་བསམ་ལ། ཚིགས་སུ་བཅད་དེ་བརྗོད་པ།
ཨོཾ་ནམ་མཁའ་ཡངས་པའི་དཀྱིལ་འཁོར་དུ། འབྱུང་བ་བཞི་ལ་དབང་བསྒྱུར་ཞིང་།
འཇིག་རྟེན་གཏོས་ཀྱི་མངའ་བདག་པོ། ས་ལ་གནས་པའི་ས་བདག་དང་། ཆུ་ལ་
གནས་པའི་ཆུ་བདག་དང་། མེ་ལ་གནས་པའི་མེ་བདག་དང་། རླུང་ལ་གནས་པའི་
རླུང་བདག་དང༌། ནམ་མཁར་གནས་པའི་གཟའ་སྐར་ཚོགས། པར་ཁམས་ལོ་སྐོར་
སྨེ་བ་གླིང་། གྲོལ་བུ་ལྷ་ལྔ་ཕྱོགས་ཀྱི་བསྲུང་། མཚལ་སྟག་གཡུ་ཡི་བྱ་རོག་ཅན། གཡུ་
316

མདོ་སྡེ། དགེ་བསྙེན་ཐེག་པའི་མདོ། ག༽
འབྲུག་མཚལ་གྱི་ཟེ་བ་ཅན། རུས་སྦལ་གསེར་གྱི་གྲངས་འབྲུམ་ཅན། བྱ་དམར་མེ་
ཡི་འདབ་གཤོག་ཅན། ཡིད་བཞིན་ལྷ་མོ་བུམ་པ་ཅན། ཙང་ཀུན་གསེར་གྱི་འཁོར་ལོ་
ཅན། ཀླུ་དབང་སྦྲུལ་གྱི་གདེངས་ཀ་ཅན། གཉན་ཆེན་དུང་གི་ཐོར་ཚུགས་ཅན། ས་
བདག་ཀླུ་གཉན་གཏོད་དང་འཁོར། ཁྱེད་ལ་མཆོད་པ་འབུལ་བ་ནི། རིན་ཆེན་སྣ་
ལྔའི་བཟེད་ཞལ་དུ། འབྲུ་སྣའི་བཅུད་ཀྱི་བཤོས་བུ་དང་། དཀར་མངར་མཆོད་པའི་
ཡོ་བྱད་ནི། ཏིང་འཛིན་དམིགས་པས་བྱིན་བརླབ་ནས། ཁྱེད་ལ་དམིགས་ཏེ་བསྔོས་
པ་ཡི། དབང་པོའི་སྤྱོད་ཡུལ་ཟད་མེད་དུ། ཁྱེད་ཀྱི་འདོད་པ་ཚིམ་ནས་ཀྱང་། ཁྱེད་
ལ་འཕྲིན་ལས་བཅོལ་བ་ནི། བཀྲ་ཤིས་གཙང་མའི་གནས་འདི་རུ། དཀར་པོ་དགེ་
བའི་སྡོང་གྲོགས་མཛོད། བདེར་གཤེགས་སྐུ་གདུང་གནས་བཞེངས་ན། བརྟེན་པའི་
ས་གནས་སྩལ་དུ་གསོལ། ཅེས་དཀར་གྱི་གཏོར་མ་མཆོད་ཅིང་། བཀྲ་ཤིས་ས་གནས་
བསླང་བར་བྱའོ། །
གཉིས་པ་དཀྱིལ་འཁོར་རྩིག་ཅིང་ཆག་ཆག་གདབ་པ་ནི། གཙང་མའི་ས་ལ།
དཀྱིལ་འཁོར་འདོམ་གང་གྲུ་བཞི་དཔངས་སུ་གྲུ་གང་རྩིག་ལ། གཙང་མའི་ཚན་དང་
སྤོས་ཀྱིས་ཆག་ཆག་གདབ་ནས། ཚིགས་སུ་བཅད་དེ་གསུངས་པ། མི་འགྱུར་གཡུང་
དྲུང་བོན་གྱི་དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་ཡེ་ནས་དག་པ་ལ། གཙང་
མས་ཆག་ཆག་གདབ་ལྟ་མི་འཚལ་ཏེ། སེམས་ཅན་ཉོན་མོངས་དྲི་མ་དག་བྱའི་ཕྱིར།
ཚན་དང་སྤོས་ཀྱིས་ཆག་ཆག་གདབ་པར་བྱ། སེམས་ཅན་ཉོན་མོངས་དྲི་མ་དག་གྱུར་
ཅིག །ཨོཾ་ན་མ་ཨ་དཀར་གཤའ་ཡ་ནི་ས་ལེ་སང་ངེ་ཡེ་སྭཱཧཱ། ཞེས་ཆག་ཆག་གདབ་
པར་བྱའོ། །
གསུམ་པ་ཐིག་གདབ་པ་ནི། ཤིན་ཤོན་གཙང་མའི་ཐིག་ཐག་ལ། ག་བུར་དང་ལི་
ཁྲི་བྱུག་ནས། ཚིགས་སུ་བཅད་དེ་གསུངས་པ། མི་འགྱུར་གཡུང་དྲུང་བོན་གྱི་དབྱིངས་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དཀྱིལ་ན། དབྱིངས་ཀྱི་དཀྱིལ་འཁོར་ཡེ་ནས་གསལ་བ་ལ། སྒྱུ་མའི་ཚོན་གྱིས་ཐིག་
གདབ་མི་འཚལ་ཏེ། སེམས་ཅན་རང་མཚན་དཀྱིལ་འཁོར་རྫོགས་པའི་ཕྱིར། ཤིན་
ཤོན་དཀར་དམར་ཚོན་གྱིས་ཐིག་གདབ་པས། སེམས་ཅན་རང་མཚན་དཀྱིལ་འཁོར་
གསལ་གྱུར་ཅིག ། ཨོཾ་ན་མ་ཧ་ར་མུ་ཡེ་ཁྱབ་གདལ་ཨ། ཞེས་བརྗོད་ལ་མ་འགྲུས་པར་
གདབ་སྟེ། དེ་ཡང་དང་ལ་མཐའ་ཡི་ཐིག་བཞི་གདབ། དེ་ནས་ཚངས་པའི་ཐིག་བཞི་
གདབ། ཚངས་ཐིག་གཞུང་ནས་བསྐོར་ཐིག་རིམ་པ་གསུམ་དུ་བསྐོར། དེ་ནས་ཟླ་གམ་
ཐིག་བཞི་གདབ། དེ་སྟེང་འགྲུས་ཀྱི་ཐིག་བཞི་གདབ། འགྲུས་སྟེང་ཕོ་བྲང་ཐིག་བཞི་
གདབ། ཕོ་བྲང་ནང་དུ་རིན་ཆེན་གདུང་བཞི་བཅད། གདུང་བཞིའི་ནང་དུ་གདན་
ཐིག་རིམ་བདུན་བསྐོར། དེའི་ཕྱི་བསྐོར་དྲུག་ཏུ་བགོས་ལ་ལྔ་ལྔ་ཉི་ཤུ་གདབ། དེ་ལྟར་
བཞི་བཅུ་རྩ་བཞི་ནི། མ་འདྲེས་པ་རུ་ཐེབ་པར་གདབ། ཅེས་བྱ་སྟེ་ཐིག་གདབ་པ་
བསྟན་པའོ། ། །
བཞི་པ་སྙན་གསན་དབབ་པ་ལའང་། ཐོག་མར་བར་དུ་གཅོད་པའི་བགེགས་
བསལ་ལ། ཡུངས་ཀར་ཁྲོ་བོའི་སྐུར་བསམ་ཞིང༌། རྔ་གཤང་གི་སྒྲ་སྒྲོགས་ཤིང་།
ཚིགས་སུ་བཅད་དེ་བརྗོད་པ། ཨོཾ་དིང་གི་གཙང་མའི་གནས་འདི་རུ། བགེགས་ཆེན་
བསམ་པ་ངན་གཏོང་བ། བར་དུ་གཅོད་པའི་གདོན་རྣམས་དང་། གནོད་པར་བྱེད་
པའི་བགེགས་ཡོད་ན། བགེགས་ཀྱི་སྦྱོར་བ་རྒྱུན་ཆོད་ལ། རང་རང་གནས་སུ་བདེ་
བར་དེངས། གལ་ཏེ་མི་འགྲོ་འདུག་གྱུར་ན། བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་རྒྱལ་པོ་འདི་དག་ཀྱང་། ཁྲོ་བོའི་མཆོག་
ཏེ་བགེགས་ལ་དཔའ། གསེར་གྱི་མདོག་སྟེ་སྔགས་ཀྱི་མདའ། འདི་དག་སྔགས་ཀྱིན་
བྲིམས་པ་ཡིས། གལ་ཏེ་གནོད་པའི་བགེགས་ཡོད་ན། ཀུན་ཀྱང་ཞི་ཞིང་བརླག་པར་
བྱའོ། །ཨོྃ་ཉེ་ལོ་ཡོ་རུ་རུ་རུ་རུ་སྤུ་རུ་སྤུ་རུ། ཛཱ་ལ་ཛཱ་ལ་ཏི་སྟ་ཡ་མན་ཐོར་ཙེ་པྲ་མོ་ཧ།
318

མདོ་སྡེ། དགེ་བསྙེན་ཐེག་པའི་མདོ། ག༽
ཞེས་ཡུངས་ཀར་གྱིས་བྲབ་བོ། ། །
གཉིས་པ་དག་གཙང་གི་ཆོ་ག་ལ། གཙང་མའི་ཚན་སྤོས་སྦྱར་ལ། ཚིགས་སུ་
བཅད་དེ་བརྗོད་པ། ཨོཾ་དིང་གི་གཙང་མའི་གནས་འདི་རུ། སྐྱོན་གྱི་གངས་རིའི་རྩེ་
བཅོམ་ནས། སྐྱོན་རྣམས་ཐམས་ཅད་ཡོན་ཏན་ཏེ། དག་ཅིང་གཙང་མར་བཤམས་
པ་ཡི། བག་ཆགས་སྒྲིབ་སེལ་ཚན་ཆབ་འདི། ལྷ་རྫས་རྣམས་ལ་ཁྲུས་གསོལ་བས། མི་
གཙང་དྲི་མ་དག་གྱུར་ཅིག །ཨོཾ་ཤུད་དྷོ་གུ་ཤུད་དྷོ་ས་ལེ་སང་ངེ་ཡེ་སྭཱཧཱ། ཞེས་ཁྲུས་
ཀྱིས་བཀྲུའོ། ། ཨོྃ་དིང་གི་གཙང་མའི་གནས་འདི་རུ། རི་རྒྱལ་རྩེ་ལ་ནགས་ཚལ་བཅུད།
དག་ཅིང་གཙང་མར་བཤམས་པ་ཡི། དྲི་ཞིམ་ངད་ལྡན་སྤོས་མཆོད་འདིས། ལྷ་རྫས་
རྣམས་ལ་བརྣལ་བསང་བས། ཉོན་མོངས་དྲི་མ་སངས་གྱུར་ཅིག །ཨོཾ་ནེ་ར་ཤིམ་ཕོད་
སལེ་སང་ངེ་ཡེ་སྭཱཧཱ། ཞེས་སྤོས་ཀྱིས་བསང་ངོ༌། །
གསུམ་པ་ཆས་གོས་གསོལ་པ་ནི། ཨོཾ་དིང་གི་གཙང་མའི་གནས་འདི་རུ། དབུ་རྒྱན་
རིན་ཆེན་འོད་དུ་འབར། དབུ་ཐོད་གཙང་མའི་ཆས་དང་ལྡན། གཙང་གོས་བག་
ཆགས་སྒྲིབ་པ་སེལ། གཙང་ལྷམ་ཉོན་མོངས་དུག་ལྔ་འཇོམས། དར་དཀར་ཅོག་ཞུ་
ཕྱག་རྒྱ་གསང་བའི་གོས། ཆས་གོས་རྣམ་ལྔ་རིན་ཆེན་འོད་དུ་འབར། དཔོན་གསས་
གཙང་མའི་ཆས་དང་ལྡན་པར་བྱ། ༀ་ཤིན་ཤོན་ཕམ་ལིང་པྲ་ཕུད་བིང་ང་ཉི་རི་བྷ་ར་
དྲང་འདུ། ཞེས་གཙང་མའི་ཆས་དང་ལྡན་པར་བྱའོ། །
དེ་ནས་སྙན་གསན་དབབ་སྟེ། བོན་ཉིད་མི་འགྱུར་དབྱིངས་དཀྱིལ་ན། དབྱིངས་ཀྱི་
ལྷ་ལྔ་གཙོ་འཁོར་བཅས། ཁྱེད་ནི་ཐུགས་རྗེའི་ངང་ཚུལ་ཅན། བདག་ཅག་སེམས་ཅན་
མ་རིག་པ། གཉིས་སུ་མེད་པའི་དམ་ཚིག་ཅན། བདག་གི་ཏིང་འཛིན་སྟོབས་དང་ནི།
དེ་བཞིན་ཉིད་ཀྱི་སྟོབས་ཀྱིས་ནི། ཡིད་ཀྱི་དམིགས་པའི་གནས་འདི་རུ། འཁོར་བཅས་
མ་ལུས་གཤེགས་སུ་གསོལ། ཁྱེད་ནི་ཡེ་ཤེས་སྤྱན་ཅན་ཏེ། མགོན་དུ་གྱུར་ལ་ཕྱག་
319

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འཚལ་ལོ། །ཐམས་ཅད་ཐུགས་རྗེའི་བདག་ཉིད་ཅན། བདག་ཅག་སེམས་ཅན་མ་རིག་
པ། ཁྱེད་ཀྱི་ཐུགས་རྗེས་གཟུང་དུ་གསོལ། ཐོག་མའི་དུས་མཐའ་མེད་པ་ནས། ད་ལྟའི་
དུས་འདི་ཕན་ཆད་དུ། སྡིག་པ་མི་དགེ་ཅི་བགྱིས་པ། མི་དགེའི་ལས་རྣམས་སོ་སོར་
བཤགས། དགེ་བ་ཀུན་གྱི་རྗེས་སུ་འབྲང༌། བག་ཆགས་སྒྲིབ་པ་བྱང་གྱུར་ཅིག །ཅེས་
སྙན་གསན་དབབ་པ་བསྟན་པའོ། ། །
ལྔ་པ་སྟ་བོན་གྱི་རིམ་གྲོ་བྱ་སྟེ། རིན་པོ་ཆེའི་བུམ་པ་དང་། སྨན་ལྔ་དང་། འབྲུ་ལྔ་
དང་། རིན་པོ་ཆེ་སྣ་ལྔ་དང་། གཙང་མའི་ཚན་སྤོས་དང་། ཁ་རྒྱན་དང་། མགུལ་
ཆིངས་དང་། གཟུངས་ཐག་དང་། དཀྱིལ་འཁོར་རྒྱན་རྫས་དང་། ས་ཚོན་སྣ་ལྔ་དང་།
ཕུན་སུམ་ཚོགས་པའི་ཡོ་བྱད་རྣམས་འཚོགས་པར་བྱས་ལ། ཚིགས་སུ་བཅད་དེ་
བརྗོད་པ། མི་འགྱུར་གཡུང་དྲུང་བོན་གྱི་ཀློང་དཀྱིལ་གྱི། རིགས་ལྔ་ལྷུན་ལ་རྫོགས་
པའི་ཞིང་ཁམས་ན། བདེར་གཤེགས་དབྱིངས་ཀྱི་གཙོ་བོ་ལྷ་ལྔ་ལ། གསས་བརྒྱད་
གཤེན་བཞི་སྤྲུལ་པ་འཁོར་དང་བཅས། ནངས་པར་འགྲོ་བའི་དོན་དུ་སྤྱན་འདྲེན་
ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ། འཁོར་བཅས་སྟ་གོན་ལ་ནི་
བཞུགས་སུ་གསོལ། ཕྱོགས་བཅུ་རབ་འབྱམས་སྤྲུལ་པའི་ཞིང་ཁམས་ན། བསྐལ་སྟོང་
སངས་རྒྱས་བསྐལ་བཟང་སེམས་དཔའི་ཚོགས། བླ་མེད་ཕ་རོལ་ཕྱིན་པའི་ལྷ་ཚོགས་
རྣམས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་
དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། འཇིག་རྟེན་ཁམས་
ན་ཕྱོགས་ཀུན་སྐྱོང་བ་དང༌། སངས་རྒྱས་བསྟན་པ་དག་ལ་གནས་པ་ཡི། ཡོན་ཏན་
ལན་ཆགས་སྙིང་རྗེའི་མགྲོན་རིགས་རྣམས། ནངས་པར་མཆོད་སྦྱིན་གཙང་མའི་
གནས་འདི་རུ། སངས་རྒྱས་བསྟན་པ་གཉན་པོ་བསྲུང་བ་དང༌། དཀར་པོ་དགེ་བའི་
སྡོང་གྲོགས་མཛད་པའི་ཕྱིར། འཐད་ཅིང་མོས་པའི་མགྲོན་དུ་སྤྱན་འདྲེན་ན། དོ་མོད་
320

མདོ་སྡེ། དགེ་བསྙེན་ཐེག་པའི་མདོ།
སྟ་གོན་ལ་ནི་གནས་པར་མཛོད། དགོངས་པ་བླ་ན་གསལ་བའི་དཔོན་གསས་དང་།
བསམ་པ་འོག་ན་དག་པའི་འཕྲིན་ལས་མཁན། ཚོགས་སྦྱོར་རྒྱུ་ཡི་ཡོན་བདག་ཕོ་
མོ་རྣམས། ནངས་པར་མཆོད་སྦྱིན་རྒྱས་པར་བྱ་བའི་ཕྱིར། དོ་མོད་སྟ་གོན་དག་ལ་
གནས་པར་བགྱི། རིན་ཆེན་སྣ་ལྔའི་བཀྲ་ཤིས་བུམ་པ་དང་། སྨན་ལྔ་སྤོས་ལྔ་འབྲུ་ལྔ་
རིན་ཆེན་ལྔ། གཙང་མའི་ཆབ་ལྔ་ས་ཚོན་རྣམ་པ་ལྔ། མདའ་དར་མེ་ལོང་ཕུན་སུམ་
ཚོགས་པའི་རྫས། ནངས་པར་མཁོ་མཐུན་ལོངས་སྤྱོད་ལྡན་པའི་ཕྱིར། དོ་མོད་སྟ་གོན་
དག་ལ་བཞག་པར་བྱའོ། །ཞེས་སྟ་གོན་ལ་གནས་པར་བྱའོ། །
དྲུག་པ་དཀྱིལ་འཁོར་བྲི་ཞིང་རྒྱན་དགོད་པ་ནི། མཛེས་པའི་ས་ཚོན་སྣ་ལྔ་ལས། ཡེ་
ཤེས་ལྔ་ཡི་འོད་ཟེར་འཕྲོ་བར་བསམ་ལ་བྲི་བར་བྱ་སྟེ། དེ་ཡང་དང་པོ་དབུས་ཀྱི་ལྟེ་
བ་མཐིང་ག་ལ། གཞའ་ཚོན་སྣ་ལྔའི་འོད་སྐོར་འཁོར་བ་རུ་བྲིས། དེ་རྒྱབ་པདྨ་འདབ་
བཞི་ཕྱོགས་ཀྱི་ཁ་དོག་དང་བསྟུན། དེའི་ཕྱི་རིམ་མུ་ཁྱུད་ལ་དམར་པོས་བཀང་སྟེ། མེ་
ཏོག་གི་ཚོམ་བུ་བཀོད། དེའི་ཕྱི་རིམ་གསེར་གྱི་པདྨ་འདབ་བརྒྱད་ལ། གཡུ་ཡི་གེ་སར་
དང་མཚལ་གྱི་ཟེའུ་འབྲུ་རུ་བྲིས། དེའི་ཕྱི་རིམ་མུ་ཁྱུད་སྔོན་པོས་བཀང་ལ་ཆུ་རིས་
སུ་བྲིས། དེའི་གྲུ་ཆད་སེར་པོ་ཤིང་ལོ་དང་པ་ཏྲ་རུ་བྲིས། དེ་རྒྱབ་རིན་ཆེན་གཡུའི་
གདུང་མ་མཚལ་གྱི་པ་ཏྲའི་རིས་སུ་བྲིས། དེའི་ཕྱི་རིམ་འབྱུང་རྩིག་དང་། འདོད་ཡོན་
ཡ་གད་དང་ཟ་ར་ཚགས་དང་། དར་བུ་ཁད་དུ་བྲི། སྒོ་བཞི་གཞའ་ཚོན་གྱི་སྒོ་ཁྱུད་
དང་། གསེར་གྱི་ཀ་བ་རིན་པོ་ཆེའི་རྟ་བབས་དང་ལྡན་པ། དེའི་སྟེང་དུ་རྫུ་འཕྲུལ་གྱི་
དྲ་བ་དང༌། ཁྱུང་གུར་ཁྱུང་མགོ་ཏོག་དང་ལྡན་པ་རུ་བྲི། ཟླ་གམ་རིན་ཆེན་རྨིང་གཞི་
རྡོ་རྗེ་རྒྱ་གྲམ་དང༌། བཻཌཱུརྱའི་ནེའུ་ཐང་དང༌། སྐྱེད་མོ་ཚལ་དང༌། དཔག་བསམ་གྱི་
ཤིང་དང་། མེ་ཏོག་གི་ལྡུམ་འཛིན་དང་། མཁའ་ལྡིང་གཤོག་འཐོག་ཏུ་བྲིས། དེའི་ཕྱི་
རིམ་ཟངས་རི་དམར་པོ་ལ། མཆོད་སྦྱིན་ལ་སོགས་རོལ་མོའི་རྒྱན་རྫས་སུ་བྲི། དེ་རྒྱབ་
321

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལྕགས་རི་གཡུ་གུར་སྔོན་པོའི་ཁ་ལ། བདེ་བར་གཤེགས་པའི་སྐུ་གདུང་སྟོང་དང་རྩ་
གཉིས་སུ་བྲི། དེ་རྒྱབ་ཞིང་ཁམས་གསེར་གྱི་ས་གཞི་ལ་རིགས་རྟགས་དགོད། དེ་ནི་
དཀྱིལ་འཁོར་བྲི་བ་བསྟན་པའོ། །
ད་གཉིས་པ་རྒྱན་རྫས་དགོད་དེ། ཐོག་མར་བུམ་པའི་རྒྱན་རྫས་བཅུད་དང་ལྡན་
པར་བྱ་སྟེ། ཚིགས་སུ་བཅད་དེ་གསུངས་པ། རིན་ཆེན་སྣ་ལྔའི་བཀྲ་ཤིས་བུམ་པ་འདི། །
བདེར་གཤེགས་གཞལ་ཡས་ཁང་དུ་བྱིན་གྱིས་རློབས། གཙང་མའི་ཆབ་ལྔ་བདུད་རྩི་
འོད་དཀར་བཅུད། དབྱིངས་ཤེས་མཁའ་ཀློང་ཐབས་ཤེས་གཉིས་སུ་མེད། སྨན་ལྔ་
སྤོས་ལྔ་ཉོན་མོངས་དུག་ལྔ་འཇོམས། འབྲུ་ལྔ་བཅུད་ལྔ་འདོད་ཡོན་ཟད་མེད་གཏེར།
རིན་ཆེན་སྣ་ལྔ་དགོས་འདོད་ལྷུན་ལ་རྫོགས། ཁ་རྒྱན་ཡིད་བཞིན་ཚད་མེད་ལོངས་
སྤྱོད་རྫོགས། མགུལ་ཆིངས་སོ་སོར་ཅིར་ཡང་རྣམ་པར་སྤྲུལ། གཟུངས་ཐག་ཐུགས་
རྗེའི་ཉག་ཐག་འགྲོ་བ་འདྲེན། ཕུན་སུམ་ཚོགས་པའི་རྫས་སུ་བྱིན་གྱིས་རློབས། བདེར་
གཤེགས་གཞལ་ཡས་བཅུད་དུ་གྲུབ་གྱུར་ཅིག ། ཨ་ཡཾ་རཾ་མཾ་ཁང་བྲོ་རད་ན་མུ་ཡེ་
བརྟན་དུ་ཨོཾ། ཞེས་བཅུད་དང་རྒྱན་དུ་ལྡན་པར་བྱ་ལ། དེ་ནས་རྒྱན་རྣམས་དགོད་
པ་སྟེ། མནྡྲི་འཇིག་རྟེན་གཏོས་ཀྱི་གཞི་མ་སྟེ། བུམ་པ་རིན་ཆེན་ལྷུན་གྲུབ་གཞལ་ཡས་
ཁང་། སྨན་འབྲུ་མེ་ཏོག་ལྷ་ལྔ་དབྱིངས་ཀྱི་སྐུ། མདའ་དར་མེ་ལོང་ཚོགས་བརྒྱད་རིག་
པའི་གསས། ཙཀྲ་ཧ་ལ་སྐྱེ་བཞི་སྒོ་གཅོད་གཤེན། པད་མོ་དམ་པ་བསྐལ་སྟོང་སངས་
རྒྱས་སྐུ། མནྡ་ར་བ་བསྐལ་བཟང་སེམས་དཔའི་ཚོགས། བླ་མེད་ཕར་ཕྱིན་ལྷ་དང་
གཉིས་སུ་མེད། ཕུན་སུམ་ཚོགས་པའི་རྫས་སུ་བྱིན་གྱིས་རློབས། སྒྲིབ་གཉིས་བྱང་ཞིང་
ཚོགས་གཉིས་རྫོགས་པའི་ཕྱིར། དཀྱིལ་འཁོར་འདི་ཡི་རྒྱན་དུ་དགོད་པར་བྱའོ། །ཞེས་
རྒྱན་རྫས་རྣམས་དགོད་པའོ། །
བདུན་པ་ཏིང་ངེ་འཛིན་རྣམ་གསུམ་རིམ་པར་བསྒོམ་པ་ནི། ཐོག་མར་སེམས་
322

མདོ་སྡེ། དགེ་བསྙེན་ཐེག་པའི་མདོ།
བསྐྱེད་ཅིང་སྐྱབས་སུ་འགྲོ་བ་སྟེ། མདུན་གྱི་བར་སྣང་ལ། དབྱིངས་ཀྱི་ལྷ་ལྔ་གཙོ་
འཁོར་དང་བཅས་པ་གསལ་གདབ་ཅིང་། ཚིགས་སུ་བཅད་དེ་བརྗོད་པ། ན་མོ་
བདག་དང་མཐའ་ཡས་སེམས་ཅན་གྱིས། དུས་འདིར་བཟུང་ནས་ཅི་སྲིད་དུ། ནམ་
ཞིག་འཁོར་བ་མ་སྟོང་བར། སངས་རྒྱས་སེམས་དཔའི་རྗེས་འབྲང་ནས། བྱང་ཆུབ་
སེམས་མཆོག་བསྐྱེད་པར་བྱ། བདག་དང་མཐའ་ཡས་སེམས་ཅན་རྣམས། ལུས་ངག་
ཡིད་གསུམ་གུས་པ་ཡིས། དབྱིངས་ཀྱི་ལྷ་ལྔ་གཙོ་འཁོར་ལ། ཕྱག་འཚལ་དང་བས་
སྐྱབས་སུ་མཆི། སྐྱབས་དང་སྐྱོབ་པ་བླ་ན་མེད། སྐྱབས་མགོན་དུས་གསུམ་བདེ་བར་
གཤེགས། མཁྱེན་དང་བརྩེ་བའི་ཐུགས་རྗེ་ཡིས། གཏང་བྲལ་མེད་པར་གཟུང་དུ་
གསོལ། ཅེས་བརྗོད་ཅིང་སྐྱབས་སུ་སོང་བས། བདག་དང་མཐའ་ཡས་སེམས་ཅན་
ཐམས་ཅད། བདེ་བར་གཤེགས་པའི་སྐྱབས་འོག་ཚུད་པར་བསམ་མོ། ། །
ད་གཉིས་པ་ཏིང་ངེ་འཛིན་རྣམ་པ་གསུམ་རིམ་པར་བསྒོམ་སྟེ། ཐོག་མར་དེ་བཞིན་
ཉིད་ཀྱི་ཏིང་ངེ་འཛིན་ཞེས་བྱ་བ། སེམས་ཉིད་མ་བཅོས་ངང་ལ་བཞག་པའོ། །གཉིས་
པ་ཀུན་དུ་སྣང་གི་ཏིང་ངེ་འཛིན་ཞེས་བྱ་བ། འདི་ལྟར་ནམ་མཁའི་ཁྱབ་པའི་སེམས་
ཅན་ཐམས་ཅད་ལ། ཚད་མེད་པ་བཞི་དང་ལྡན་པར་བྱའོ། །
གསུམ་པ་རྒྱུའི་ཏིང་ངེ་འཛིན་ལ། ཕྱག་རྒྱ་ཡི་གེ་ཨ་ལྟར་བཅའ་ལ། ངག་ཏུ། ཨཱ་
མུ་ཡེ་ཨ་དཀར་ཨ་ནི་ཨཱ། ཞེས་པས། བདག་གི་ཐུགས་ལ། ཡི་གེ་ཨ་དཀར་པོ་ཞིག་
ལས། འོད་ཟེར་ཕར་འཕྲོས་སེམས་ཅན་གྱི་སྒྲིབ་པ་སྦྱོང་། སངས་ཧ་ར་ནི་འདུ། ཞེས་
པས། འོད་ཟེར་ཚུར་འདུས། བདག་རྒྱུད་ཀྱི་སྒྲིབ་པ་སྦྱང་ཞིང་། ཨེ་ཧ་ཧི་ལོ་སྔ་ཏི་པང་
ཡེ་འདུ། ཞེས་པས། ཨ་འོད་དུ་ཞུ་བ་ལས། བདག་ཉིད་ཡི་དམ་གྱི་ལྷ་སྟོན་པ་ཀུན་ཏུ་
བཟང་པོ། སྐུ་མདོག་དཀར་པོ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་
གྱིས་བརྒྱན་པ། ཕྱག་མཉམ་གཞག་གི་མཐིལ་དུ་ཡི་གེ་ཨ་ཡིས་མཚོན་པ། ཕྱག་རྒྱ་
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཡུང་དྲུང་རྒྱ་གྲམ་ལྟར་བཅའ་ལ། ཨོཾ་ཨ་དཀར་སལེ་འོད་ཕྱོད་ཕུར་སལེ་ཧ་ལོ་སིང་།
ཞེས་པས། ཐུགས་ཀ་རུ་ཨོཾ་སེར་པོ་འོད་དུ་ཞུ་བ་ལས། དམ་ཚིག་གི་ལྷ་རང་གསལ་
ཤེས་རིག་གི་རྒྱལ་པོ་ཞེས་བྱ་བ། སྐུ་མདོག་སེར་པོ་ཞལ་གཅིག་ཕྱག་གཉིས་ལོངས་
སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་ན་བདུད་རྩིའི་བུམ་པ་བསྣམས་པ། ཕྱག་
རྒྱ་དབང་བསྒྱུར་འཁོར་ལོ་ལྟར་བཅའ་ལ། ཧཱུྃ་ཡི་གེ་སང་ནི་འདུ། མར་མར་བྲོ་མར་
འཕྲོ། ཞེས་པས། མགྲིན་པ་རུ་ཧཱུཾ་སྔོན་པོ་འོད་དུ་ཞུ་བ་ལས། ལས་ཀྱི་ལྷ་གཡུང་དྲུང་
ཚེའི་རྒྱལ་པོ། སྐུ་མདོག་སྔོ་སྐྱ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་
གྱིས་བརྒྱན་པ། ཕྱག་ན་གཡུང་དྲུང་དང་ཕུར་པ་བསྣམས་པ། ཕྱག་རྒྱ་པད་མ་སྤུངས་
པ་ལྟར་བཅའ་ལ། རཾ་ཨ་མར་མོ་ལྗི་ཆེམ། མུ་ཧ་ར་ཏི་སྟ་ཡེ་འདུ། ཞེས་པས། སྤྱི་བོ་
རུ་ར་དམར་པོ་འོད་དུ་ཞུ་བ་ལས། དབང་གི་ལྷ་གཡུང་དྲུང་ཡེ་དབང་གི་རྒྱལ་པོ། སྐུ་
མདོག་དམར་པོ་ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ།
ཕྱག་ན་སྟོང་ཕྲག་གི་པོ་ཏི་བསྣམས་པ། ཕྱག་རྒྱ་ཡིད་བཞིན་ནོར་བུ་ལྟར་བཅའ་ལ། ཛ་
རདྨ་ཙ་ཅི་འདུ། ཧ་ར་ཁི་ཁར་བྱི་ལོ་ཡ། ཞེས་པས། ལྟེ་བ་རུ་ཛ་མཐིང་ག་འོད་དུ་ཞུ་
བ་ལས། ཡི་གེའི་ལྷ་ཡེ་སྲིད་འཕྲུལ་གྱི་རྒྱལ་པོ། སྐུ་མདོག་མཐིང་ག་ཞལ་གཅིག་ཕྱག་
གཉིས་པ། ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་ན་རིན་པོ་ཆེའི་འཁོར་
ལོ་རྩིབས་དྲུག་ལ། འབྲུ་དྲུག་གིས་བརྒྱན་པར་བསྣམས་པ། དེའི་རྣམ་པར་ཤེས་པའི་
ཚོགས་བརྒྱད་ལ་རིགས་ཀྱི་གསས་བརྒྱད། ཡན་ལག་གི་རྩ་སྒོ་བཞི་ལ་སྤྲུལ་པའི་གཤེན་
བཞི། བ་སྤུའི་བུ་ག་ལ་བསྐལ་པ་བཟང་པོའི་སངས་རྒྱས་སྟོང་དང་སེམས་དཔའ་
དཔག་ཏུ་མེད་པ་གསལ་བ། དེ་ལ་བླ་མེད་ཕ་རོལ་དུ་ཕྱིན་པའི་ལྷ་ཚོགས་བྱེ་བ་ས་ཡས་
བསྐོར་ནས་བཞུགས་པ། དེ་ལས་འོད་ཟེར་གྱི་འཕྲོ་འདུའི་བདག་རྒྱུད་བྱིན་གྱིས་བརླབ་
པར་བྱའོ། །
324

མདོ་སྡེ། དགེ་བསྙེན་ཐེག་པའི་མདོ།
གཉིས་པ་མགྲོན་བཞི་མཁའ་ལ་གསལ་གདབ་པ་ནི། ཕྱག་རྒྱ་ཐལ་མོ་ཁ་ཕྱེས་ལ་
གདེངས་ཏེ། སྔགས་བརྗོད་པ། ཨོཾ་ན་མ་ཨ་བྷ་བ་སྭ་ཏི་ཕྱོད་ཕུར་སལེ་ཧ་ལོ་སེང་།
ཞེས་པས། སྣོད་བཅུད་ཐམས་ཅད་སྟོང་པའི་ངང་དུ་གྱུར། སྟོང་པའི་ངང་ལ་ཕྱག་རྒྱ་
སོར་མོ་འཕྲེད་ལ་བརྩེགས་ནས། ཨོཾ་ན་མ་ཨ་ཡཾ་ར་མོ་ཁཾ་ཧཱུྃ་རི་ཏི་ཀརྨ་ལ་ཧོ། ཞེས་པས།
འབྱུང་བ་རིམ་བརྩེགས་ཀྱི་སྟེང་དུ་ཧཱུཾ་འོད་དུ་ཞུ་བ་ལས། ལྷའི་གཞལ་ཡས་ཁང་རྒྱུ་རིན་
པོ་ཆེ་སྣ་ཚོགས་ལས་གྲུབ་པ། གྲུ་བཞི་སྒོ་བཞི་རྟ་བབས་དང་ལྡན་པ། སྟེང་ཁྱུང་གུར་
ཁྱུང་མགོ་ཁྱུང་འདབ་ཏོག་དང་ཆས་པ། དེའི་ནང་དུ་གསེར་གྱི་ཀ་བ་གཡུ་ཡི་གདུང་
མ། གཞའ་ཚོན་གྱི་དྲལ་དཔྱམ། རིན་པོ་ཆེའི་ཆུན་དཔྱང་འཕྲུལ་བ། དེའི་ཕྱི་རིམ་བར་
ཁྱམས་འདོད་ཡོན་གྱི་ར་བ་དང༌། དཔག་བསམ་གྱི་ལྗོན་ཤིང་དང་། མེ་ཏོག་གི་ལྕམ་
འཛིན་དང་། སྐྱེ་མོའི་ཚལ་གྱིས་བསྐོར་བ། དེ་ལ་འདབ་ཆགས་དང་། རི་དྭགས་དང་།
གཡུང་དྭགས་དང་། གཅན་གཟན་དང༌། ངོ་མཚར་ཆེ་བའི་སེམས་ཅན་གནས་པ།
དེའི་ཕྱི་རིམ་ལྕགས་རི་ཁྱུད་མོའི་ཁ་ལ། བདེ་བར་གཤེགས་པའི་སྐུ་གདུང་སྟོང་དང་རྩ་
གཉིས་གསལ་བ། དེ་ལྟ་བུའི་དབུས་སུ། པདྨ་འདབ་མ་བཞི་དང་བརྒྱད་ཀྱི་སྟེང་དུ།
སེང་གེ་གླང་ཆེན་རྟ་འབྲུག་ཁྱུང་གི་ཁྲི་དང་། ཉི་ཟླ་པདྨའི་གདན་གསལ་བ། དེ་ལྟ་
བུའི་གཞལ་ཡས་ཁང་དཔག་ཏུ་མེད་པ། རྒྱ་ཁྱོན་ཚད་ལས་འདས་པ་རུ་བསྐྱེད་དོ། །
གསུམ་པ་ལྷ་བསྐྱེད་པ་ནི། ཕྱག་རྒྱ་རིགས་ལྔ་རྒྱན་རྫོགས་སུ་བཅའ་ལ། ངག་ཏུ།
ཨཱཧཱུཾ་ཧཱུཾ་རཾ་ཛ་ཞེས་པས། བདག་གི་ཐུགས་ལས་དཔའ་བོ་འབྲུ་ལྔ་འཕྲོས་པས། དབུས་
ཀྱི་གདན་ཐོག་ཏུ་གསལ་བ་ལས། འོད་ཟེར་ཕར་འཕྲོས་སེམས་ཅན་རྣམས་ཀྱི་ཉོན་
མོངས་པ་དུག་ལྔའི་སྒྲིབ་པ་སྦྱངས་ནས། འོད་དུ་ཞུ་བ་ལས། དབུས་སུ་རྩལ་ཆེན་སེང་
གེ་དང་ཉི་ཟླ་པདྨའི་གདན་ལ། ཨ་ལས་ཡི་དམ་གྱི་ལྷ་ཀུན་ཏུ་བཟང་པོ། སྐུ་མདོག་
དཀར་པོ་ཕྱག་རྒྱ་མཉམ་བཞག་གི་མཐིལ་དུ་ཡི་གེ་ཨ་ཡིས་མཚོན་པ། དེའི་ཤར་དུ་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྟོབས་ལྡན་གླང་ཆེན་དང་ཉི་ཟླ་པདྨའི་གདན་ལ། ༀ་ལས་དམ་ཚིག་གི་ལྷ་རང་གསལ་
ཤེས་རིག་གི་རྒྱལ་པོ། སྐུ་མདོག་སེར་པོ་ཕྱག་ན་བདུད་རྩིའི་བུམ་པ་བསྣམས་པ། བྱང་
དུ་ཤུགས་ལྡན་རྟ་མཆོག་དང་ཉི་ཟླ་པདྨའི་གདན་ལ། ཧཱུྃ་ལས་ལས་ཀྱི་ལྷ་གཡུང་དྲུང་
ཚེའི་རྒྱལ་པོ། སྐུ་མདོག་ལྗང་གུ་ཕྱག་ན་གཡུང་དྲུང་དང་ཕུར་པ་བསྣམས་པ། ནུབ་ཏུ་
ངར་ཆེན་གཡུ་འབྲུག་དང་ཉི་ཟླ་པདྨའི་གདན་ལ། རཾ་ལས་དབང་གི་ལྷ་གཡུང་དྲུང་
ཡེ་དབང་གི་རྒྱལ་པོ། སྐུ་མདོག་དམར་པོ་ཕྱག་ན་སྟོང་ཕྲག་གི་པོ་ཏི་བསྣམས་པ། ལྷོ་
རུ་བརླབ་ཆེན་བྱ་ཁྱུང་དང་ཉི་ཟླ་པདྨའི་གདན་ལ། ཛ་ལས་ཡི་གེའི་ལྷ་ཡེ་སྲིད་འཕྲུལ་
གྱི་རྒྱལ་པོ། སྐུ་མདོག་མཐིང་ག་ཕྱག་ན་འབྱུང་བའི་འཁོར་ལོ་རྩིབས་དྲུག་བསྣམས་
པ། དེའི་ཕྱི་རིམ་པདྨ་འདབ་བརྒྱད་ལ་མཁའ་ལ་རྫོགས་པའི་གསས་བརྒྱད། སྐུ་མདོག་
ཁ་དོག་བརྒྱད་དང་ལྡན་པ། ཕྱག་ན་རིགས་ཀྱི་དོན་རྟགས་མཚོན་པ། དེའི་ཕྱི་རིམ་
སྒོ་བཞི་ལ། འགྲོ་བ་འདུལ་བའི་གཤེན་བཞི། སྐུ་མདོག་སེར་ལྗང་དམར་སྔོ་ལ། ཕྱག་
མཚན་སྤྲུལ་པའི་ལྡེ་མིག་བསྣམས་པ། དེ་རྒྱབ་བར་ཁྱམས་འདོད་ཡོན་གྱི་སྣམ་བུ་ལ།
བསྐལ་པ་བཟང་པོའི་སངས་རྒྱས་སྟོང་། སྐུ་ཁྱིམ་སྤང་རབ་བྱུང་གི་ཚུལ་དུ་བཞུགས་
པ། དེ་ལ་བསྐལ་པ་བཟང་པོའི་སེམས་དཔའ་སྟོང་ཕྲག་དྲུག་ཅུ་ལ་སོགས་ཏེ། བླ་
མེད་ཕ་རོལ་དུ་ཕྱིན་པའི་ལྷ་ཚོགས་རྣམས་ཀྱིས་བསྐོར་ནས་བཞུགས་པ། དེའི་ཕྱི་རིམ་
དུ། སྲི་ཞུའི་མགྲོན་ཡི་དམ་དཀྱིལ་འཁོར་གྱི་ལྷ་ཚོགས་རྣམས་དང༌། ཡོན་ཏན་གྱི་
མགྲོན་འཇིག་རྟེན་གྱི་དཔལ་མགོན་བདུན་ཅུ་རྩ་གཉིས། ལན་ཆགས་ཀྱི་མགྲོན་སྣང་
ཞིང་སྲིད་པའི་ལྷ་སྲིན་སྡེ་བརྒྱད། སྙིང་རྗེའི་མགྲོན་ནི་འགྲོ་བ་རིགས་དྲུག་གི་སེམས་
ཅན་ཐམས་ཅད་རིམ་པར་གནས་པར་བསམ་ལ། ཐུགས་ལས་འོད་ཟེར་གྱི་འཕྲོ་འདུས་
གཉིས་མེད་ལས་ཀྱི་ལྷ་རུ་བྱིན་གྱིས་བརླབས་པའོ། །
གཉིས་པ་མཆོད་པ་བྱིན་གྱིས་བརླབ་པ་ནི། ཕྱག་རྒྱ་བུམ་པ་དང་ལྗོན་ཤིང་གི་ཚུལ་
326

མདོ་སྡེ། དགེ་བསྙེན་ཐེག་པའི་མདོ། ག༽
མཛད་དེ། ངག་ཏུ། ཨོཾ་ཨག་ཀྱོ་མར་ལ་གུ་དུན་ནི། ཨག་ཀྱོ་ཏིང་ལ་གུ་དུན་ནི། ཨག་
ཀྱོ་ཚངས་ལ་གུ་དུན་ནི། ས་ལེ་སང་ངེ་ཡེ་སྭཱཧཱ། ཞེས་པས་བདག་གི་ཐུགས་ལས་ཡེ་
ཤེས་དག་པའི་ཆུ་རྒྱུན་བབས་ནས། མཆོད་རྫས་ཀྱི་མི་གཙང་བའི་དྲི་མ་ཐམས་ཅད་
དག་ཅིང་བྱང་ནས། གཙང་ཞིང་ཡིད་དུ་འོང་བར་བསམ་མོ། དེ་ནས་སྤེལ་ཞིང་སྦྱོང་
བ་ནི། ཕྱག་རྒྱ་རིན་པོ་ཆེའི་གཏེར་ཁྱིམ་བུམ་པ་རུ་བཅའ་ལ། ཨོཾ་མུ་ལིང་ནེ་ཏིང་སྐྱེས་
སླས་ཞི། མར་ལ་རྭང་ཞི་ཏིང་ཞི་ནོ། །སད་ལ་གྱེར་རོ་སྤུངས་གྱིན་ནོ། །དེ་ཤོ་ཐོར་ཐོར་
ཐིམ་ཐིམ་པྲ་མོ་ཧ། ཞེས་པས། བདག་གི་ཐུགས་ལས་ཡེ་ཤེས་ལྔའི་འོད་ཟེར་འཕྲོས་
པས། མཆོད་རྫས་ལ་ཕོག་པས། མཆོད་པའི་བྱེ་བྲག་ཐམས་ཅད། ལྷ་རྫས་ལས་བྱུང་
བའི་མཆོད་ཡོན། ཕྱི་སྣོད་དང་ནང་བཅུད་ཐམས་ཅད། ལྷའི་ལོངས་སྤྱོད་དཔག་ཏུ་
མེད་པ། ཕུན་སུམ་ཚོགས་པ། ཉམས་དགའ་བ། ཡིད་དུ་འོང་བ། མར་མེ་མེ་ཏོག །
བདུག་སྤོས་དྲི་ཞིམ། ལྷ་སངས་ཞལ་ཟས། ལྷ་རྫས་དྲི་ཆབ། རོལ་མོ་སིལ་སྙན། རིན་
ཆེན་རྐང་འགྲོས། གཟུགས་སྒྲ་དྲི་རོ་རེག་རྒྱན། དཔག་ཏུ་མེད་པའི་མཆོད་སྤྲིན་
ནམ་མཁའི་མཐའ་དང་མཉམ་པར་གྱུར་ནས། རྒྱལ་བ་མཆོད་པས་མཉེས། དམ་
ཅན་ཐུགས་དམ་བསྐང་། ལྷ་སྲིན་གདུག་རྩུབ་ཞི། རིགས་དྲུག་སྦྱིན་པས་ཚིམ་ནས།
བདག་དང་མཐའ་ཡས་པའི་སེམས་ཅན་རྣམས། ཚོགས་རྫོགས་སྒྲིབ་པ་བྱང་བར་
བསམ་མོ། །དེ་ནི་ཏིང་ངེ་འཛིན་རྣམ་གསུམ་བསྒོམ་པ་སྟེ། སྔོན་དུ་འགྲོ་བའི་ཡན་
ལག་རིམ་པ་བདུན་བསྟན་པའོ། །
༧ ད་གཉིས་པ་གཞུང་དུ་བྱ་བ་འཕྲིན་ལས་ཀྱི་རིམ་པ་ལས། ཐོག་མར་གདན་
འབུལ་བ་ནི། ཚིགས་སུ་བཅད་དེ་བརྗོད་པ། གཞའ་ཚོན་བྲེས་ལེགས་ཡོངས་སུ་བཀོད་
འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། དབྱིངས་ཀྱི་ལྷ་ལྔ་གཙོ་འཁོར་
བཅས་པ་ལ། ཐུགས་རྗེ་སྤྲུལ་པའི་གདན་མཆོག་འབུལ་བ་ནི། རྩལ་ཆེན་སེང་གེ་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དཀར་མོའི་གདན། སྟོབས་ལྡན་གླང་ཆེན་ཐེག་པའི་གདན། ཤུགས་ལྡན་རྟ་མཆོག་
ཡིད་འོང་གདན། ངར་ཆེན་གཡུ་འབྲུག་གྲགས་པའི་གདན། མཁའ་ལྡིང་བྱ་ཁྱུང་
བརྗིད་པའི་གདན། གསལ་འཚེར་ཉི་ཟླ་འོད་ཀྱི་གདན། སྐྱོན་བྲལ་པདྨ་མཛེས་པའི་
གདན། གདན་མཆོག་དམ་པ་འདི་ལ་སྤྱན་གཟིགས་ལ། འགྲོ་བའི་དོན་དུ་སྤྱན་འདྲེན་
སྙན་མ་སྲ། གདན་མཆོག་དམ་པ་འདི་ལ་བྱིན་གྱིས་རློབས། གདན་མཆོག་དམ་པ་
འདི་ཡིས་སྒྲིབ་པ་སྦྱོང་། གདན་མཆོག་དམ་པ་གནས་སུ་དག་པར་མཛོད། ཅེས་
འབུལ་ལོ། །
དེ་ནས་སྤྱན་དྲངས་པ་ནི། རྔ་གཤང་དང་རོལ་མོའི་སྒྲ་སྒྲོག་ལ། ཚིགས་སུ་བཅད་
དེ་བརྗོད་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། རིགས་ལྔ་ལྷུན་ལ་
རྫོགས་པའི་ཞིང་ཁམས་ན། བདེར་གཤེགས་དབྱིངས་ཀྱི་གཙོ་འཁོར་ལྷ་ལྔ་ལ། གསས་
བརྒྱད་གཤེན་བཞི་སྤྲུལ་པ་འཁོར་དང་བཅས། འགྱུར་མེད་གཡུང་དྲུང་དབྱིངས་ནས་
མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་དོན་སླད་དུ། སྤྲུལ་པ་ཐང་ཙམ་
གནས་འདིར་གཤེགས་སུ་གསོལ། ཕྱོགས་བཅུ་རབ་འབྱམས་སྤྲུལ་པའི་ཞིང་ཁམས་
ན། བསྐལ་སྟོང་སངས་རྒྱས་བསྐལ་བཟང་སེམས་དཔའི་ཚོགས། བླ་མེད་ཕ་རོལ་ཕྱིན་
པའི་ལྷ་ཚོགས་རྣམས། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་
ཐུགས་རྗེས་གཟུང་བའི་དོན་སླད་དུ། སྤྲུལ་པ་ཐང་ཙམ་གནས་འདིར་གཤེགས་སུ་
གསོལ། འཇིག་རྟེན་ཁམས་ན་ཕྱོགས་ཀུན་སྐྱོང་བ་དང་། སངས་རྒྱས་བསྟན་པ་དག་
ལ་གནས་པ་ཡི། ཡོན་ཏན་ལན་ཆགས་སྙིང་རྗེའི་མགྲོན་རིགས་རྣམས། སངས་རྒྱས་
བསྟན་པ་གཉན་པོ་བསྲུང་བ་དང་། དཀར་པོ་དགེ་བའི་སྡོང་གྲོགས་མཛད་པའི་ཕྱིར།
སྐད་ཅིག་མཆོད་སྦྱིན་མགྲོན་དུ་གཤེགས་སུ་གསོལ། ཅེས་སྤྱན་དྲངས་སོ། །
དེ་ནས་དགྱེས་པ་བསྐྱེད་པ་ནི། གཞའ་ཚོན་བྲེས་ལེགས་ཡོངས་སུ་བཀོད་འདྲ་བའི།
328

མདོ་སྡེ། དགེ་བསྙེན་ཐེག་པའི་མདོ།
ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་གཤེགས་ལྷ་ལྔ་གཙོ་འཁོར་བཅས་
པ་ལ། ཐུགས་དམ་དབྱིངས་ནས་དགྱེས་པ་ཆེར་བསྐྱེད་པ། རྣམ་དག་མུ་ཏིག་རིན་
ཆེན་གསེར་དང་གཡུ། དུང་དང་མན་ཤེལ་བྱུ་རུ་ཟངས་དང་ལྕགས། གླ་བ་དྲི་གཙང་
མེ་ཏོག་ཚན་དང་སྤོས། མར་མེ་མཆོག་དང་བདུད་རྩིའི་ཆུ་བོ་དང་། ལྷ་སངས་བཤོས་
དང་དཔའ་བོ་འབྲུ་བཅུད་དང༌། དཀར་གསུམ་མངར་གསུམ་སྤྱན་གཟིགས་སྙིང་པོ་
དང་། ལོ་ཏོག་འབྲུ་ལྔ་བཏབ་མེད་འབྲས་བུ་དང་། གར་དང་རོལ་མོ་ཚོམ་ཚོམ་རྔ་
གླིང་དང༌། ཅིང་དང་པི་ཝང་གླིང་བུ་ཏམ་བུ་ར། སྒོང་དང་ཤིང་རྟ་རྨ་བྱ་མཛེས་པ་
དང་། དབལ་དར་རྒྱལ་མཚན་བ་དན་ལྷབ་ལྷུབ་དང་། བླ་བྲེ་འཕན་དར་གདུགས་
དང་རྒྱལ་མཚན་དང་། ཅང་ཤེས་རྟ་དང་དུང་གི་གླང་པོ་དང་། མ་ཧེ་མཛོ་དང་
འདོད་འཇོའི་བ་མོ་དང་། འདི་ལྟར་མཆོད་པའི་རྒྱུ་རྣམས་ཐམས་ཅད་ནི། འཛམ་གླིང་
གཞལ་ཡས་ལྷ་ཡི་ཕོ་བྲང་འདིར། རིན་ཆེན་གཏེར་གྱིས་གང་བར་འབུལ་ལགས་ན།
དགྱེས་པའི་ཚུལ་གྱིས་ཞལ་ནས་འཛུམ་ཕྱུང་ལ། ཐུགས་རྗེའི་བྱིན་གྱིས་རློབས་ལ་བཞེས་
སུ་གསོལ། ཅེས་དགྱེས་པ་བསྐྱེད་པའོ། ། དེ་ནས་ཁྲུས་གསོལ་ཏེ། མི་འགྱུར་གཡུང་དྲུང་
བོན་གྱི་དབྱིངས་དཀྱིལ་ན། དབྱིངས་ཀྱི་ལྷ་ལྔ་གཙོ་འཁོར་བཅས་པ་རྣམས། ཡེ་ནས་
དྲི་མེད་རྣམ་པར་དག་པ་ལ། གཙང་མའི་ཆབ་ལྔས་ཁྲུས་གསོལ་མི་འཚལ་ཏེ། སེམས་
ཅན་བག་ཆགས་དྲི་མ་བཀྲུ་བའི་ཕྱིར། ནམ་མཁའ་ཡང་ལ་ཆུ་བྱུང་ཡེ་ནས་མེད་པའི་
ཆུ། རྒྱ་མཚོ་གླིང་དགུ་འཁྱིལ་པ་ཡོད་པའི་ཆུ། བདུད་རྩི་འོ་དཀར་ཡོད་མེད་མཚམས་
ཀྱི་ཆུ། གཙང་མའི་སྤོས་དང་སྦྱར་བ་ཚན་གྱི་ཆུ། དྲི་ཞིམ་ངད་ལྡན་བདུད་རྩི་སྨན་གྱི་
ཆུ། གཙང་མའི་ཆབ་ལྔས་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་རྣམ་པར་དག་
པ་བཞིན། མི་རྣམས་བག་ཆགས་དྲི་མ་དག་གྱུར་ཅིག །ཨོཾ་ཤུད་དྷོ་གུ་ཤུད་དྷོ་ས་ལེ་
སང་ངེ་ཡེ་སྭཱཧཱ། ཞེས་ཁྲུས་གསོལ་ལོ། །
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དེ་ནས་བདེ་བར་གཤེགས་པའི་ལྷ་ཚོགས་ལ། ཕྱག་འཚལ་ཞིང་བཤགས་པ་འབུལ་
ཏེ། ལུས་ངག་ཡིད་གསུམ་གུས་པའི་སྒོ་ནས། ཚིགས་སུ་བཅད་དེ་བརྗོད་པ། ན་མོ་
བདག་དང་མཐའ་ཡས་སེམས་ཅན་གྱིས། དབྱིངས་ན་བཞུགས་པ་རྒྱལ་བའི་དཀྱིལ་
འཁོར་ལྷ། ལྷ་ལྔ་གཙོ་འཁོར་སྤྲུལ་པ་བཅས་པ་ལ། ལུས་ངག་ཡིད་གསུམ་གུས་པས་
ཕྱག་འཚལ་ལོ། །ལུས་ཀྱི་ཕྱག་བགྱིས་ཡན་ལག་ལྔ་ཆར་བཏུད། ངག་གི་ཕྱག་བགྱིས་སྤྲོ་
དགའི་དབྱངས་དང་སངས། ཡིད་ཀྱི་ཕྱག་བགྱིས་དགའ་རབ་མཆོག་ཏུ་བསྐྱེད། ལུས་
དང་ངག་དང་ཡིད་ཀྱིས་ཕྱག་བགྱི་བས། ཁྱེད་ཀྱི་ཐུགས་རྗེས་ཀུན་ཀྱང་གཟུང་དུ་
གསོལ། བོན་ཉིད་དབྱིངས་ནས་ཚད་མེད་ལྷུན་ལ་རྫོགས། ཡེ་ཤེས་ལྔ་ལྡན་དུག་ལྔ་
ཟིལ་གྱིས་གནོན། བདེར་གཤེགས་དབྱིངས་ན་བཞུགས་པའི་ལྷ་ལྔ་ལ། ལུས་ངག་ཡིད་
གསུམ་གུས་པས་ཕྱག་འཚལ་ལོ། །རང་བཞིན་མཁའ་ལ་ཐུགས་རྗེ་རྫུ་འཕྲུལ་གསལ།
ཚོགས་བརྒྱད་ཡེ་ཤེས་རིག་པའི་སྤྱོད་ཡུལ་ཅན། རང་བཞིན་མཁའ་ལ་རྫོགས་པའི་
གསས་བརྒྱད་ལ། ལུས་ངག་ཡིད་གསུམ་གུས་པས་ཕྱག་འཚལ་ལོ། ། རྫུ་འཕྲུལ་ཀློང་
དུ་ཐུགས་རྗེའི་སྤྲུལ་པའི་གཤེན། སྐྱེ་བཞི་སྒོ་གཅོད་འབྱུང་བཞི་ཁ་ལོ་བསྒྱུར། ཐུགས་
རྗེའི་ཀློང་དུ་སྤྲུལ་པའི་གཤེན་བཞི་ལ། ལུས་ངག་ཡིད་གསུམ་གུས་པས་ཕྱག་འཚལ་
ལོ། །རབ་འབྱམས་ཞིང་འདིར་རྒྱལ་སྲས་འཕགས་པའི་ཚོགས། བསྐལ་བཟང་སངས་
རྒྱས་འགྲོ་འདུལ་སེམས་དཔའ་བཅས། བླ་མེད་ཕ་རོལ་ཕྱིན་པའི་ལྷ་ཚོགས་ལ། ལུས་
ངག་ཡིད་གསུམ་གུས་པས་ཕྱག་འཚལ་ལོ། །གཞན་ཡང་བདག་དང་མཐའ་ཡས་
སེམས་ཅན་གྱིས། དུག་ལྔའི་དབང་གྱུར་སྡིག་པ་ཅི་བགྱིས་པ། དབྱིངས་ཀྱི་ལྷ་ལྔའི་སྐུ་
ལ་མཐོལ་ལོ་བཤགས། ཡེ་ཤེས་ལྔ་ཡི་དངོས་གྲུབ་སྩལ་དུ་གསོལ། གཞན་ཡང་བདག་
དང་མཐའ་ཡས་སེམས་ཅན་གྱིས། ཚོགས་བརྒྱད་བསགས་པའི་སྡིག་པ་ཅི་བགྱིས་པ།
རིགས་ཀྱི་གསས་བརྒྱད་སྐུ་ལ་མཐོལ་ལོ་བཤགས། ཡུལ་བརྒྱད་བག་ཆགས་གཞོམ་པའི་
330

མདོ་སྡེ། དགེ་བསྙེན་ཐེག་པའི་མདོ།
དངོས་གྲུབ་སྩོལ། གཞན་ཡང་བདག་དང་མཐའ་ཡས་སེམས་ཅན་གྱིས། འབྱུང་བཞི་
བསགས་པའི་སྡིག་པ་ཅི་བགྱིས་པ། སྤྲུལ་པའི་གཤེན་བཞིའི་སྐུ་ལ་མཐོལ་ལོ་བཤགས།
སྐྱེ་བཞིའི་འཁོར་བ་སྒྲོལ་བའི་དངོས་གྲུབ་སྩོལ། གཞན་ཡང་བདག་དང་མཐའ་ཡས་
སེམས་ཅན་གྱིས། སྔོན་དང་མ་འོངས་སྡིག་པ་ཅི་བགྱིས་པ། བསྐལ་བཟང་འགྲོ་བ་
འདྲེན་ལ་མཐོལ་ལོ་བཤགས། དུས་གསུམ་དུས་མིན་མཁྱེན་པའི་དངོས་གྲུབ་སྩོལ།
ཅེས་ཕྱག་འཚལ་ཞིང་སྡིག་པ་བཤགས་པར་བསྟན་པའོ། །
ད་ནི་བདེ་བར་གཤེགས་པའི་ཚོགས་ལ་མཆོད་པ་འབུལ་བར་མཛད་དེ། ཚིགས་
སུ་བཅད་དེ་བརྗོད་པ། ན་མོ་རིན་ཆེན་འོད་ལས་སྤྲུལ་པ་སྟེ། དག་ཅིང་གཙང་མར་
བཤམས་པ་ཡི། མ་རིག་མུན་སེལ་སྒྲོན་མེ་འདི། བདག་དང་མཐའ་ཡས་སེམས་ཅན་
གྱི། མ་རིག་མུན་པ་བསལ་བའི་ཕྱིར། ལྷ་ལྔ་གཙོ་འཁོར་བཅས་ལ་འབུལ། བསྐལ་
བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྐྱོན་གྱི་གངས་རི་རྩེ་བཅོམས་
ནས། དག་ཅིང་གཙང་མར་བཤམས་པ་ཡི། བག་ཆགས་སྒྲིབ་སེལ་ཚན་ཆབ་འདི།
བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། ལྷ་ལྔ་
གཙོ་འཁོར་བཅས་ལ་འབུལ། བསྐལ་བཟང་འགྲོ་བ་འདྲེན་ལ་འབུལ། བླ་མེད་ཕར་
ཕྱིན་ལྷ་ལ་འབུལ། ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་
གསོལ། རི་རྒྱལ་རྩེ་ལ་ནགས་ཚལ་བཅུད། དག་ཅིང་གཙང་མར་བཤམས་པ་ཡི། དྲི་
ཞིམ་ངད་ལྡན་སྤོས་མཆོད་འདི། བདག་དང་མཐའ་ཡས་སེམས་ཅན་གྱི། བག་ཆགས་
ཀSMར་སྒྲིབ་པ་བསལ་བའི་ཕྱིར། ལྷ་ལྔ་གཙོ་འཁོར་བཅས་ལ་འབུལ། བསྐལ་བཟང་འགྲོ་བ་
འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་དམ་ཚིག་གིས།
གཉིས་མེད་དོན་གྱིས་བཞེས་སུ་གསོལ། རིན་ཆེན་འབྲུ་ལས་བསྐྱེད་པ་སྟེ། དག་ཅིང་
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གཙང་མར་བཤམས་པ་ཡི། རི་རབ་ལྷ་སངས་མཆོད་པ་འདི། བདག་དང་མཐའ་
ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། ལྷ་ལྔ་གཙོ་འཁོར་བཅས་
ལ་འབུལ། བསྐལ་བཟང་འགྲོ་བ་འདྲེན་ལ་འབུལ། བླ་མེད་ཕར་ཕྱིན་ལྷ་ལ་འབུལ། །
ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། དྲོད་གཤེར་
རླན་ལས་བསྐྱེད་པ་སྟེ། དག་ཅིང་གཙང་མར་བཤམས་པ་ཡི། མཛེས་སྡུག་བཀྲ་
གསལ་མེ་ཏོག་འདི། བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་
བསལ་བའི་ཕྱིར། ལྷ་ལྔ་གཙོ་འཁོར་བཅས་ལ་འབུལ། བསྐལ་བཟང་འགྲོ་བ་འདྲེན་
ལ་འབུལ། བླ་མེད་ཕར་ཕྱིན་ལྷ་ལ་འབུལ། ཐུགས་རྗེ་དང་ནི་དམ་ཚིག་གིས། གཉིས་
མེད་དོན་གྱིས་བཞེས་སུ་གསོལ། ཅེས་འབུལ་ལོ། །
ད་ནི་བདེ་བར་གཤེགས་པ་རྣམས་ལ་སྐུ་བསྟོད་དེ། ཚིགས་སུ་བཅད་དེ་བརྗོད་པ།
ཕོ་བྲང་ཡིད་འོང་གཞལ་ཡས་ཁང༌། ངོ་མཚར་བཀྲག་ལྡན་ཞིང་ཁམས་ཀྱི། དབུས་
ཕྱོགས་པདྨའི་གདན་སྟེང་ན། འཇིགས་པ་སྐྱོབ་མཛད་ཡི་དམ་ལྷ། བདེར་གཤེགས་
ཀུན་ཏུ་བཟང་པོ་ནི། སྐུ་མདོག་ཆུ་ཤེལ་དྭངས་པ་ལ། དབུ་ལ་གསེར་གྱི་ཐོད་རྙིང་
ཅན། རིན་ཆེན་སྣ་ལྔའི་རྒྱན་གྱིས་བརྒྱན། ཕྱག་མཚན་ཡི་གེ་ཨ་དཀར་བསྣམས། དེ་
ལ་ཕྱག་འཚལ་མཆོད་པ་འབུལ། བདེར་གཤེགས་དེ་ཡི་བཀའ་འཁོར་ནི། ཤར་ཕྱོགས་
པད་མའི་གདན་སྟེང་ན། གཉིས་སུ་མེད་པའི་དམ་ཚིག་ལྷ། རང་གསལ་ཤེས་རིག་
རྒྱལ་པོ་ནི། སྐུ་མདོག་བཙོ་མའི་གསེར་འོད་ལ། དབུ་ལ་གཡུ་ཡི་ཐོད་རྡིང་ཅན། རིན་
ཆེན་སྣ་ལྔའི་རྒྱན་གྱིས་བརྒྱན། ཕྱག་མཚན་བདུད་རྩིའི་བུམ་པ་བསྣམས། དེ་ལ་ཕྱག་
འཚལ་མཆོད་པ་འབུལ། བྱང་ཕྱོགས་པད་མའི་གདན་སྟེང་ན། ཐོགས་པ་མེད་པ་
ལས་ཀྱི་ལྷ། གཡུང་དྲུང་ཚེ་ཡི་རྒྱལ་པོ་ནི། སྐུ་མདོག་ཨིན་ཀྲ་གཡུ་འོད་འབར། དབུ་
ལ་བྱུ་རུའི་ཐོད་ཇིང་ཅན། རིན་ཆེན་སྣ་ལྔའི་རྒྱན་གྱིས་བརྒྱན། ཕྱག་མཚན་གཡུང་དྲུང་
332

མདོ་སྡེ། དགེ་བསྙེན་ཐེག་པའི་མདོ།
ཕུར་པ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པད་མའི་གདན་
སྟེང་ན། ངོ་མཚར་བརྗིད་ལྡན་དབང་གི་ལྷ། གཡུང་དྲུང་ཡེ་དབང་རྒྱལ་པོ་ནི། སྐུ་
མདོག་པདྨ་ར་ག་ལ། དབུ་ལ་ཤེལ་དཀར་ཐོད་དྲིང་ཅན། རིན་ཆེན་སྣ་ལྔའི་རྒྱན་གྱིས་
བརྒྱན། ཕྱག་མཚན་སྟོང་ཕྲག་པོ་ཏི་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་
ཕྱོགས་པད་མའི་གདན་སྟེང་ན། ལྐུགས་པ་ཁ་འབྱེད་ཡི་གེའི་ལྷ། ཡེ་སྲིད་འཕྲུལ་གྱི་
རྒྱལ་པོ་ནི། སྐུ་མདོག་བཻཌཱུརྱ་འོད་ལ། དབུ་ལ་གསེར་གྱི་ཐོད་རྡིང་ཅན། རིན་ཆེན་སྣ་
ལྔའི་རྒྱན་གྱིས་བརྒྱན། ཕྱག་མཚན་འབྱུང་བའི་འཁོར་ལོ་བསྣམས། དེ་ལ་ཕྱག་འཚལ་
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཁང་། ངོ་མཚར་བཀྲག་ལྡན་ཞིང་
ཁམས་ཀྱི། ཤར་ཕྱོགས་པད་མའི་གདན་སྟེང་ན། གསས་ཆེན་མ་རིག་མུན་སེལ་ནི།
སྐུ་མདོག་དཀར་ལ་འོད་ཟེར་འབར། ཕྱག་མཚན་གསལ་བའི་སྒྲོན་མེ་བསྣམས། དེ་
ལ་ཕྱག་འཚལ་མཆོད་པ་འབུལ། བྱང་ཕྱོགས་པད་མའི་གདན་སྟེང་ན། གསས་ཆེན་
ཀུན་གསན་དངོས་མེད་ནི། སྐུ་མདོག་སེར་ལ་འོད་ཟེར་འབར། ཕྱག་མཚན་འཕྲུལ་
གྱི་རྔ་གཤང་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པད་མའི་
གདན་སྟེང་ན། གསས་ཆེན་ཐུགས་རྗེ་རྒྱུན་མེད་ནི། སྐུ་མདོག་དམར་ལ་འོད་ཟེར་
འབར། ཕྱག་མཚན་དྲི་ཞིམ་སྤོས་མེ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་
ཕྱོགས་པད་མའི་གདན་སྟེང་ན། གསས་ཆེན་བདུད་རྩི་རྒྱལ་བ་ནི། སྐུ་མདོག་མཐིང་
ག་འོད་ཟེར་འབར། ཕྱག་མཚན་བདུད་རྩིའི་ཞལ་ཟས་བསྣམས། དེ་ལ་ཕྱག་འཚལ་
མཆོད་པ་འབུལ། ལྷོ་ཤར་པདྨའི་གདན་སྟེང་ན། གསས་ཆེན་མི་འགྱུར་གཡུང་དྲུང་
ནི། སྐུ་མདོག་སེར་ལྗང་འོད་དུ་འབར། ཕྱག་མཚན་ལྷབ་ལྷུབ་ན་བཟའ་བསྣམས། དེ་
ལ་ཕྱག་འཚལ་མཆོད་པ་འབུལ། བྱང་ཤར་པད་མའི་གདན་སྟེང་ན། གསས་ཆེན་
ཚངས་པའི་དབྱངས་ལྡན་ནི། སྐུ་མདོག་སྔོ་ལྗང་འོད་ཟེར་འབར། ཕྱག་མཚན་མེ་ཏོག་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཧ་ལོ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་པད་མའི་གདན་སྟེང་
ན། གསས་ཆེན་གར་གྱི་དབང་ཕྱུག་ནི། སྐུ་མདོག་དམར་ལྗང་འོད་ཟེར་འབར། ཕྱག་
མཚན་གར་གྱི་པི་ཝང་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པད་
མའི་གདན་སྟེང་ན། གསས་ཆེན་རིན་ཆེན་གཏེར་རྒྱལ་ནི། སྐུ་མདོག་དཀར་ལྗང་འོད་
ཟེར་འབར། ཕྱག་མཚན་རིན་ཆེན་གཏེར་བརྒྱད་བསྣམས། དེ་ལ་ཕྱག་འཚལ་མཆོད་
པ་འབུལ། ཕོ་བྲང་ཡིད་འོང་གཞལ་ཡས་ཁང་། ངོ་མཚར་བཀྲག་ལྡན་ཞིང་ཁམས་ཀྱི།
ཤར་ཕྱོགས་སྒོ་བ་ཆེན་པོ་སྟེ། ཡེ་གཤེན་བ་རབ་གླིང་བཞི་ནི། སྐུ་མདོག་སེར་པོ་རྒྱན་
དང་ཆས། ཕྱག་མཚན་ཤེལ་གྱི་ལྡེ་མིག་བསྣམས། དེ་ལ་ཕྱག་འཚལ་མཆོད་པ་འབུལ།
བྱང་ཕྱོགས་སྒོ་བ་ཆེན་པོ་སྟེ། ཡེ་གཤེན་བ་རབ་གླིང་རྩོལ་ནི། སྐུ་མདོག་ལྗང་གུ་རྒྱན་
དང་ཆས། ཕྱག་མཚན་ཤེལ་གྱི་ལྡེ་མིག་བསྣམས། དེ་ལ་ཕྱག་འཚལ་མཆོད་པ་འབུལ།
ནུབ་ཕྱོགས་སྒོ་བ་ཆེན་པོ་སྟེ། ཡེ་གཤེན་ཁྲི་རྨང་གཤེན་ཆེན་ནི། སྐུ་མདོག་དམར་པོ་
རྒྱན་དང་ཆས། ཕྱག་མཚན་ཟངས་ཀྱི་ལྡེ་མིག་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ཕྱོགས་སྒོ་བ་ཆེན་པོ་སྟེ། ཡེ་གཤེན་ལྡེ་བོ་གསུང་ཆེན་ནི། སྐུ་མདོག་མཐིང་
ག་རྒྱན་དང་ཆས། ཕྱག་མཚན་གཡུ་ཡི་ལྡེ་མིག་བསྣམས། དེ་ལ་ཕྱག་འཚལ་མཆོད་
པ་འབུལ། ཕོ་བྲང་ཡིད་འོང་གཞལ་ཡས་ཁང་། ངོ་མཚར་བཀྲག་ལྡན་ཞིང་ཁམས་ཀྱི།
འདོད་ཡོན་མཛེས་པའི་གདན་སྟེང་ན། བསྐལ་བཟང་སངས་རྒྱས་སྟོང་རྩ་གཉིས། སྐུ་
མདོག་རིན་ཆེན་འོད་དུ་འབར། ཁྱིམ་སྤང་རབ་བྱུང་སྤྲུལ་པའི་སྐུ། ཕྱག་རྒྱ་ས་གནོན་
མཉམ་པར་བཞག །བསྐལ་བཟང་སེམས་དཔའ་སྟོང་ཕྲག་བརྒྱད། བླ་མེད་ཕ་རོལ་
ཕྱིན་པའི་ལྷ། དེ་ལ་ཕྱག་འཚལ་མཆོད་པ་འབུལ། ཞེས་མཚན་ནས་བརྗོད་ཅིང་སྐུ་
བསྟོད་དོ། །
ད་ནི་བདེ་བར་གཤེགས་པའི་ཚོགས་རྣམས་ལ་མཚན་ལྡན་སྤྱི་བསྡུས་ཀྱི་སྒོ་ནས་
334

མདོ་སྡེ། དགེ་བསྙེན་ཐེག་པའི་མདོ།
བསྟོད་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན། དབྱིངས་ཀྱི་ལྷ་ལྔ་གཙོ་
འཁོར་བཅས་པ་རྣམས། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་
དྲུག་ཐུགས་རྗེས་གཟུང་བའི་དོན་སླད་དུ། སྤྲུལ་པ་ཐང་ཙམ་གནས་འདིར་བྱོན་པ་
ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། བོན་ཉིད་དབྱིངས་ནས་ཚད་
མེད་ལྷུན་ལ་རྫོགས། ཐུགས་རྗེ་བཞི་ལྡན་འགྲོ་བ་སྐྱོབ་པའི་དཔལ། བདེར་གཤེགས་
དབྱིངས་ན་བཞུགས་པའི་ལྷ་ལྔ་ལ། གུས་པས་ཕྱག་འཚལ་བསྟོད་ཅིང་མཆོད་པ་
འབུལ། རང་བཞིན་མཁའ་ལ་ཐབས་ཀྱི་ཕྱག་རྒྱར་གསལ། ཚོགས་བརྒྱད་ཡེ་ཤེས་རིག་
པའི་སྤྱོད་ཡུལ་ཅན། རང་བཞིན་མཁའ་ལ་རྫོགས་པའི་གཤེན་བརྒྱད་ལ། གུས་པས་
ཕྱག་འཚལ་བསྟོད་ཅིང་མཆོད་པ་འབུལ། རྫུ་འཕྲུལ་ཀློང་དུ་ཐུགས་རྗེ་འབྱུང་བའི་
གཤེན། སྐྱེ་བཞིའི་སྒོ་གཅོད་འབྱུང་བཞིའི་ཁ་ལོ་བསྒྱུར། ཐུགས་རྗེ་སྤྲུལ་པ་འབྱུང་བའི་
གཤེན་བཞི་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། གྲངས་མེད་
ཚོགས་བསགས་གྲངས་མེད་སྒྲིབ་པ་སྦྱངས། མཐར་ནི་འགྲོ་བའི་དཔལ་དང་མགོན་
དུ་གྱུར། བསྐལ་བཟང་སངས་རྒྱས་ཡེ་གཤེན་སེམས་དཔའི་ཚོགས། བླ་མེད་ཕར་ཕྱིན་
རྒྱུད་ཀྱི་ལྷ་ཚོགས་ལ། གུས་པས་ཕྱག་འཚལ་བསྟོད་ཅིང་མཆོད་པ་འབུལ། ཞེས་བསྟོད་
དོ། །
ད་ནི་བདེ་བར་གཤེགས་པའི་ཚོགས་རྣམས་ལ། སྟོབས་ཆེན་འཕྲིན་ལས་ཀྱི་སྒོ་
ནས་བསྟོད་དེ། ཕོ་བྲང་ཡིད་འོང་ལྷ་ཡི་གཞལ་ཡས་འདིར། དབྱིངས་ཀྱི་ལྷ་ལྔ་གཙོ་
འཁོར་བཅས་པ་ལ། བླ་མེད་མཆོད་པ་སྤྲིན་གྱི་རྒྱན་བཤམས་ནས། སྣང་སྲིད་རིན་
ཆེན་གཏེར་གྱིས་གང་བར་འབུལ། ཐུགས་རྗེ་གཉིས་མེད་དོན་གྱིས་བཞེས་སུ་གསོལ།
བརྩེ་སེམས་གདུང་བས་བདག་ལ་དགོངས་སུ་གསོལ། བྱམས་པ་ཆེན་པོའི་ཐུགས་
དང་འདིར་གཤེགས་ལ། ཞེ་སྡང་གདུག་པའི་ལས་རྣམས་ཞི་བར་མཛོད། དགའ་
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བ་ཆེན་པོའི་ཐུགས་དང་འདིར་གཤེགས་ལ། འཁོར་བའི་སེམས་ཅན་དང་བ་བསྐྱེད་
པར་མཛོད། སྙིང་རྗེ་ཆེན་པོའི་ཐུགས་དང་འདིར་གཤེགས་ལ། འཁོར་བ་རྒྱུ་དྲུག་
ཐུགས་རྗེས་གཟུང་དུ་གསོལ། བཏང་སྙོམས་ཆེན་པོའི་ཐུགས་དང་འདིར་གཤེགས་
ལ། འགྲོ་དྲུག་ཐུགས་རྗེའི་ངང་ལ་གནས་པར་མཛོད། ཡེ་ཤེས་ཆེན་པོའི་ཐུགས་དང་
འདིར་གཤེགས་ལ། གཏི་མུག་མུན་པའི་ཚོགས་རྣམས་གསལ་བར་མཛོད། ཡངས་
པ་ཆེན་པོའི་ཐུགས་དང་འདིར་གཤེགས་ལ། ཕྲག་དོག་བཙོན་ར་བཤིག་ཅིང་གཞོམ་
དུ་གསོལ། ཞི་བ་ཆེན་པོའི་ཐུགས་དང་འདིར་གཤེགས་ལ། ང་རྒྱལ་རི་བོ་རྩེ་ནས་
གཞོམ་དུ་གསོལ། སྦྱིན་པ་ཆེན་པོའི་ཐུགས་དང་འདིར་གཤེགས་ལ། འདོད་ཆགས་ཚ་
བའི་མེ་དབལ་གཞོམ་དུ་གསོལ། བརྩོན་འགྲུས་ཆེན་པོའི་ཐུགས་དང་འདིར་གཤེགས་
ལ། འཁོར་བའི་སེམས་ཅན་གཏང་བྲལ་མེད་པར་མཛོད། བཟོད་པ་ཆེན་པོའི་ཐུགས་
དང་འདིར་གཤེགས་ལ། ཉོན་མོངས་དགྲ་ཚོགས་ཞི་ཞིང་བརླག་པར་མཛོད། བསམ་
གཏན་ཆེན་པོའི་ཐུགས་དང་འདིར་གཤེགས་ལ། སེམས་ཅན་འགྱུར་བའི་སྡུག་བསྔལ་
ཞི་བར་མཛོད། ཐོགས་མེད་སྟོབས་མཆོག་ཐུགས་དང་འདིར་གཤེགས་ལ། ཁམས་
གསུམ་འཁོར་བའི་ཆུ་རྒྱུན་གཅད་དུ་གསོལ། ཐབས་ཆེན་རྫུ་འཕྲུལ་ཐུགས་དང་འདིར་
གཤེགས་ལ། ཕྱིན་ཅི་ལོག་གིས་བཅིངས་པ་དགྲོལ་དུ་གསོལ། སྤྱོད་པ་ཚུལ་ཁྲིམས་
ཐུགས་དང་འདིར་གཤེགས་ལ། སེམས་ཅན་ཉོན་མོངས་གདུལ་དཀའ་འདུལ་བར་
མཛོད། སྨོན་ལམ་ཆེན་པོའི་ཐུགས་དང་འདིར་གཤེགས་ལ། བདག་དང་མཐའ་ཡས་
སེམས་ཅན་ཐམས་ཅད་དང༌། ཡོན་བདག་རྒྱུ་སྦྱོར་འཁོར་དང་བཅས་པ་རྣམས། བླ་
མེད་འབྲས་བུ་རྟག་ཏུ་ཐོབ་པར་མཛོད། ཅེས་བསྟོད་དོ། །ད་ནི་བདེ་བར་གཤེགས་
པའི་ལྷ་ཚོགས་རྣམས་ལ། བཀྲ་ཤིས་ཡོན་ཏན་གྱི་སྒོ་ནས་བསྟོད་དེ། འཇིགས་པ་སྐྱོབ་
མཛད་ཡི་དམ་ལྷ། ཀུན་ཏུ་བཟང་པོ་འཁོར་བཅས་དང་། རང་གསལ་དྲི་མ་མེད་པ་
336

མདོ་སྡེ། དགེ་བསྙེན་ཐེག་པའི་མདོ།
ཡི། ཤེས་རིག་རྒྱལ་པོ་འཁོར་བཅས་དང་། ཐོགས་མེད་ལྷུན་གྲུབ་ལས་ཀྱི་ལྷ། ཚེ་ཡི་
རྒྱལ་པོ་འཁོར་བཅས་དང༌། དབང་ལྡན་དབང་བསྒྱུར་དབང་གི་ལྷ། ཡེ་དབང་རྒྱལ་
པོ་འཁོར་བཅས་དང་། ལྐུགས་པ་ཁ་འབྱེད་ཡི་གེའི་ལྷ། འཕྲུལ་གྱི་རྒྱལ་པོ་ལ་སོགས་
ཏེ། དབྱིངས་ན་བཞུགས་པའི་ལྷ་ལྔ་ལ། བཀྲ་ཤིས་གཞལ་ཡས་བདེ་ཆེན་འདིར། བླ་
མེད་མཆོད་པའི་རྒྱན་བཤམས་ཤིང་། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་
རྒྱུན་ཀྱང་མི་འཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་
ལ་བཞེས་སུ་གསོལ། ཡེ་ཤེས་སྒྲོན་མ་འདེགས་པ་ཡི། མ་རིག་མུན་སེལ་འཁོར་བཅས་
དང༌། སྟོང་གསུམ་སྒྲ་ཡིས་འགེངས་པ་ཡི། ཀུན་གསན་དངོས་མེད་འཁོར་བཅས་
དང་། དྲི་ཞིམ་ཡོངས་ལ་ཁྱབ་པ་ཡི། ཐུགས་རྗེ་རྒྱུན་མེད་འཁོར་བཅས་དང་། ཉོན་
མོངས་ནད་རྣམས་སེལ་བ་ཡི། བདུད་རྩི་རྒྱལ་བ་འཁོར་བཅས་དང་། འགྱུར་མེད་ཡེ་
ཤེས་ལྷུན་རྫོགས་པའི། མི་འགྱུར་གཡུང་དྲུང་འཁོར་བཅས་དང༌། སྲིད་གསུམ་ཀུན་དུ་
གྲགས་པ་ཡི། ཚངས་པའི་དབྱངས་ལྡན་འཁོར་བཅས་དང་། སྣང་སྲིད་དགའ་ཞིང་
མགུ་བ་ཡི། གར་གྱི་རྒྱལ་པོ་འཁོར་བཅས་དང༌། ཡིད་བཞིན་མཛོད་ལ་སྤྱོད་པ་ཡི།
རིན་ཆེན་གཏེར་རྒྱལ་ལ་སོགས་ཏེ། མཁའ་ལ་རྫོགས་པའི་གསས་བརྒྱད་ལ། བཀྲ་ཤིས་
གཞལ་ཡས་བདེ་ཆེན་འདིར། བླ་མེད་མཆོད་པའི་རྒྱན་བཤམས་ཤིང་། བདུད་རྩི་ཆུ་
བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་འཆད་ཅིང་། བཀྲ་ཤིས་མཆོད་པ་འདི་
འབུལ་གྱིས། ཐུགས་རྗེས་དགོངས་ལ་བཞེས་སུ་གསོལ། ཐེག་ཆེན་ས་ལས་གྲུབ་པ་ཡི།
བ་རབ་གླིང་གཞི་འཁོར་བཅས་དང་། སྟོབས་ལྡན་རླུང་ལས་གྲུབ་པ་ཡི། བ་རབ་གླིང་
རྩོལ་འཁོར་བཅས་དང༌། ཀུན་སྒྲོལ་མེ་ལས་གྲུབ་པ་ཡི། ཁྲི་རྨང་གཤེན་ཆེན་འཁོར་
བཅས་དང༌། རླན་བྱེད་ཆུ་ལས་གྲུབ་པ་ཡི། ལྡེ་བོ་གསུང་ཆེན་ལ་སོགས་ཏེ། ཀློང་དུ་
སྤྲུལ་པའི་གཤེན་བཞི་ལ། བཀྲ་ཤིས་གཞལ་ཡས་བདེ་ཆེན་འདིར། བླ་མེད་མཆོད་
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
པའི་རྒྱན་བཤམས་ཤིང་། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་རྒྱུན་ཀྱང་མི་
འཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་ལ་བཞེས་
སུ་གསོལ། བསྐལ་བཟང་འགྲོ་བ་འདྲེན་པ་ཡི། སངས་རྒྱས་སྟོང་དང་རྩ་གཉིས་དང་།
རྒྱུན་ཞུགས་འབྲས་ཐོབ་དོན་གཉིས་མཛད། སེམས་དཔའ་བརྒྱད་སྟོང་བཅུ་དྲུག་
སོགས། ཕར་ཕྱིན་རྒྱུད་ཀྱི་ལྷ་ཚོགས་ལ། བཀྲ་ཤིས་གཞལ་ཡས་བདེ་ཆེན་འདིར། བླ་
མེད་མཆོད་པའི་རྒྱན་བཤམས་ཤིང་། བདུད་རྩི་ཆུ་བོའི་རྒྱུན་བཞིན་དུ། མཆོད་པའི་
རྒྱུན་ཀྱང་མི་འཆད་ཅིང་། བཀྲ་ཤིས་མཆོད་པ་འདི་འབུལ་གྱིས། ཐུགས་རྗེས་དགོངས་
ལ་བཞེས་སུ་གསོལ། ཅེས་བསྟོད་དོ། །
ད་ནི་མགྲོན་བཞི་ལ་མཆོད་ཡོན་འབུལ་བར་མཛད་དེ། ཐོག་མར་སྲི་ཞུའི་མགྲོན་
ལ་འབུལ་ཏེ། ཚིགས་སུ་བཅད་དེ་བརྗོད་པ། ཨོཾ་བདག་གི་ཏིང་འཛིན་སྟོབས་དང་ནི།།
དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། བླ་མེད་མཆོད་
པའི་རྒྱན་བཤམས་པ། དམིགས་པ་མེད་པའི་མཆོད་ཡོན་ནི། ནམ་མཁའི་མཐའ་དང་
མཉམ་པ་འདི། མཆོད་པའི་གནས་དང་བཀུར་བའི་ཞིང་། སྲི་ཞུའི་མགྲོན་དུ་གྱུར་པ་
ནི། དབྱིངས་ན་བཞུགས་པའི་ལྷ་ལྔ་དང༌། མཁའ་ལ་རྫོགས་པའི་གསས་བརྒྱད་དང་།
འགྲོ་བ་འདུལ་བའི་གཤེན་བཞི་དང་། བསྐལ་སྟོང་སངས་རྒྱས་སྟོང་རྩ་གཉིས། བསྐལ་
བཟང་སེམས་དཔའ་སྟོང་ཕྲག་བརྒྱད། བླ་མེད་ཕར་ཕྱིན་ལྷ་ལ་འབུལ། མཆོད་པ་ཁྱེད་
ཀྱི་ཕོ་བྲང་དུ། མཆོད་སྤྲིན་ནམ་མཁའི་མཐའ་མཉམ་པས། ཐུགས་དམ་དབྱིངས་སུ་
མཉེས་གྱུར་ཅིག །ཐུགས་དམ་དབྱིངས་སུ་མཉེས་ནས་ཀྱང་། བདག་དང་མཐའ་ཡས་
སེམས་ཅན་རྣམས། ཁྱེད་ཀྱི་ཐུགས་རྗེས་གཟུང་དུ་གསོལ། སྒྲིབ་གཉིས་ཡོངས་སུ་བྱང་
བ་དང༌། ཚོགས་གཉིས་ཡོངས་སུ་རྫོགས་པར་མཛོད།
གཉིས་པ་ཡོན་ཏན་གྱི་མགྲོན་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་དང་
338

མདོ་སྡེ། དགེ་བསྙེན་ཐེག་པའི་མདོ།
ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། མཆོད་པའི་
རྒྱུ་རྣམས་ཐམས་ཅད་ནི། མཐུན་པའི་རྫས་དང་ཡོ་བྱད་སོགས། དཀར་གསུམ་མངར་
གསུམ་སྤྱན་གཟིགས་དང་། འབྲུ་བཅུད་ལོ་ཏོག་ཕུན་སུམ་ཚོགས། རིན་ཆེན་གཏེར་
གྱིས་གང་བར་སྤྲུལ། དབང་པོ་ལྔ་ལ་ལོངས་སྤྱོད་འགྱེད། ཡོན་ཏན་མགྲོན་དུ་གྱུར་པ་
ཡི། འཇིག་རྟེན་དཔལ་གྱི་མགོན་པོ་སྟེ། ཚངས་པ་ཆེན་པོ་འཇིག་རྟེན་བདག །ཡོད་ཀྱི་
ཁ་འཛིན་རྗེ་བོ་གསུམ། དཀར་གསུམ་དཀར་པོའི་དགེ་ལ་དད། ལྷ་ཆེན་བརྒྱད་དང་
ཀླུ་ཆེན་བརྒྱད། གཟའ་ཆེན་བརྒྱད་དང་ཕྱོགས་སྐྱོང་བཅུ། རྒྱུ་སྐར་རྩ་བརྒྱད་རྒྱལ་ཆེན་
བཞི། གཙོ་འཁོར་སྤྲུལ་པར་བཅས་ལ་འབུལ། མཆོད་པ་ཁྱེད་ཀྱི་ཕོ་བྲང་དུ། ཡོན་ཏན་
ཕུན་སུམ་ཚོགས་པ་དང༌། འདོད་དགུ་ཡིད་བཞིན་འབྱུང་བ་ཡི། བདུད་རྩིའི་ཆར་དུ་
འབབ་གྱུར་ཅིག །བདུད་རྩིའི་ཆར་དུ་བབས་ནས་ཀྱང་། བསྟན་པ་གཉན་པོ་བསྲུང་
བ་དང་། བདག་དང་མཐའ་ཡས་སེམས་ཅན་རྣམས། བསམ་པ་ཡིད་བཞིན་གྲུབ་
པར་མཛོད། ཡུལ་འདིར་ལོ་ཕྱུགས་ལེགས་པ་དང་། དཀར་པོ་དགེ་བ་འཕེལ་བ་དང་།
གཡུང་དྲུང་བསྟན་པ་དར་རྒྱས་ནས། བཀྲ་ཤིས་བདེ་ལེགས་ལྡན་པར་མཛོད། ཨོཾ་ན་
མ་སརྦ་ཨ་པྲ་ཏི་སྟ་ལོ་ཀ་ཛཱ་ཡེ་ཐོར་ཐོར་ཐིམ་ཐིམ་ཡེ་སྭཱཧཱ།
གསུམ་པ་ལན་ཆགས་ཀྱི་མགྲོན་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་དང་
ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། མཆོད་པའི་
རྒྱུ་རྣམས་ཐམས་ཅད་ནི། མཐུན་པའི་རྫས་དང་ཡོ་བྱད་དཀོར། ཡུལ་མཁར་ས་ཞིང་
བང་ཁང་དང་། མི་ནོར་ཡུལ་མཁར་འདོད་པའི་རྫས། སྐྱེས་པ་བུད་མེད་རྟ་དང་
གླང་། སྟག་གཟིག་གོ་ཁྲབ་རྒྱན་དང་ཆས། གསེར་གཡུ་ནས་འབྲས་རིན་པོ་ཆེ། འདོད་
དགུའི་ལོངས་སྤྱོད་ཕུན་སུམ་ཚོགས། དབང་པོ་ལྔ་ཡི་ལོངས་སྤྱོད་འགྱེད། ལན་ཆགས་
མགྲོན་དུ་གྱུར་པ་ཡི། ལྷ་སྲིན་སྡེ་བརྒྱད་འཁོར་བཅས་དང༌། ཡར་གཡེན་མར་གཡེན་
330

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བར་གཡེན་དང་། ཆེ་བ་གཉན་དང་བཙུན་པ་དམུ་། ནག་པོ་བདུད་དང་དམར་
པོ་བཙན། གཉན་པོ་འཚམས་དང་ས་བདག་ཀླུ་། བགེགས་དང་དྲི་ཟ་རྒྱལ་པོ་དང་།
ལྟོ་འཕྱེ་གྲུལ་བུམ་མིའམ་ཅི། ཤ་ཟ་རོ་ལངས་སྲིན་པོ་དང་། མ་ཡམས་མ་བདུད་
ཆེན་མོ་དང༌། འབྱུང་པོའི་གདོན་རིགས་ལ་སོགས་ཏེ། འབྲོག་མ་མ་བུ་ལྔ་བརྒྱ་དང་།
བགེགས་རིགས་སྟོང་ཕྲག་དྲུག་ཅུ་དང༌། ལན་ཆགས་མགྲོན་རིགས་རྣམས་ལ་འབུལ།
མཆོད་པ་ཁྱེད་ཀྱི་ཕོ་བྲང་དུ། ལན་ཆགས་སྙིང་ཁྲིན་བྱང་བ་དང་། འདོད་དགུའི་ཆར་
དུ་བབས་གྱུར་ཅིག །དུག་ལྔའི་གདུག་སེམས་ཀུན་ཞི་ནས། བྱང་ཆུབ་སེམས་དང་ལྡན་
གྱུར་ཅིག །གནོད་པའི་ཡིད་དང་བྲལ་ནས་ནི། སྐྱོབ་པའི་སེམས་དང་ལྡན་གྱུར་ཅིག །
སངས་རྒྱས་བསྟན་པ་བསྲུང་བ་དང་། དཀར་པོ་དགེ་བའི་སྡོང་གྲོགས་མཛོད། ཨོཾ་ན་
མ་སད་དོ་སད་མིན་གྱག་ཀུན་གྲག་གེ་ཨནེ། པྲ་མོ་ཐོར་ཐོར་ཐིམ་ཐིམ་ཡེ་སྭཱཧཱ།
བཞི་པ་སྙིང་རྗེའི་མགྲོན་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་ཡས་འདིར། མཆོད་པའི་རྒྱུ་
རྣམས་ཐམས་ཅད་ནི། མཐུན་པའི་རྫས་དང་ཡོ་བྱད་ཚོགས། མིག་གི་གཟུགས་དང་
རྣ་བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་བོན། དབང་པོ་ལྔ་ཡི་
ལོངས་སྤྱོད་འགྱེད། སྙིང་རྗེའི་མགྲོན་དུ་གྱུར་པ་ཡི། འགྲོ་བ་རིགས་དྲུག་སེམས་ཅན་
ཏེ། དམྱལ་བ་ཡི་དྭགས་བྱོལ་སོང་དང་། ལྷ་དང་ལྷ་མིན་མི་ལ་སོགས། སྟོང་ཞེན་བར་
དོར་བཅས་ལ་འབུལ། མཆོད་པ་ཁྱེད་ཀྱི་ཕོ་བྲང་དུ། ཅི་འདོད་ཕུན་སུམ་ཚོགས་པ་
དང༌། དགོས་འདོད་རེ་བ་སྐོང་གྱུར་ཅིག །སྡུག་བསྔལ་ཀུན་ལས་ཐར་ནས་ནི། བདེ་
བའི་འབྲས་བུ་ཐོབ་གྱུར་ཅིག ། ཨོཾ་ན་མ་ཨ་ཏྲེ་ཎི་སུ་པྲ་དུ་ཟད་མིན་ཧ་ར་ཐོར་ཐོར་ཐིམ་
ཐིམ་ཡེ་སྭཱཧཱ། །
ལྔ་པ་དམིགས་སུ་མེད་པས་བསྔོ་བ་བྱ་སྟེ། ཨོ་གཏད་པ་མེད་པའི་མཆོད་སྦྱིན་རྒྱ་
340

མདོ་སྡེ། ། དགེ་བསྙེན་ཐེག་པའི་མདོ། ༼ག༽
ཆེན་འདི། སྟོང་གསུམ་ནམ་མཁའི་དབྱིངས་སུ་གསལ་གྱུར་ཅིག །དམིགས་པ་མེད་
པའི་སྦྱིན་པ་ཆེན་པོ་འདིས། བསོད་ནམས་ཡེ་ཤེས་ཚོགས་ཆེན་རྫོགས་གྱུར་ཅིག །
༢འཆལ་པ་མེད་པའི་འདུལ་ཁྲིམས་ཆེན་པོ་འདིས། སེམས་ཅན་སྒྲིབ་པ་རྣམ་གཉིས་བྱང་
གྱུར་ཅིག །བྱུང་ཚོར་མེད་པའི་བཟོད་པ་ཆེན་པོ་འདིས། ཉོན་མོངས་དགྲ་ཚོགས་ཞི་
ཞིང་བརླག་གྱུར་ཅིག ། ལེ་ལོ་མེད་པའི་བརྩོན་འགྲུས་ཆེན་པོ་འདིས། སེམས་ཅན་དོན་
ཀུན་མྱུར་དུ་གྲུབ་གྱུར་ཅིག །འགྱུར་ལྡོག་མེད་པའི་བསམ་གཏན་ཆེན་པོ་འདིས། ཀུན་
ཀྱང་བདེ་བའི་ངང་ལ་འཁོད་གྱུར་ཅིག །ཐོགས་པ་མེད་པའི་སྟོབས་ཤུགས་ཆེན་པོ་
འདིས། ཀུན་ཀྱང་དགེ་བའི་ལས་ལ་གཞོལ་གྱུར་ཅིག །བདག་ཕྱོགས་མེད་པའི་སྙིང་རྗེ་
ཆེན་པོ་འདིས། འགྲོ་དྲུག་ཐུགས་རྗེའི་ངང་ལ་གནས་གྱུར་ཅིག །རེ་དོགས་མེད་པའི་
སྨོན་ལམ་ཆེན་པོ་འདིས། སྣང་སྲིད་དགེ་རྩ་ཡོངས་སུ་འཕེལ་གྱུར་ཅིག །རྨོངས་པ་མེད་
པའི་ཐབས་མཆོག་ཆེན་པོ་འདིས། སྟོང་གསུམ་བོན་གྱི་འཁོར་ལོ་བསྐོར་གྱུར་ཅིག །
འཁྲུལ་པ་མེད་པའི་ཤེས་རབ་ཆེན་པོ་འདིས། བླ་མེད་གཡུང་དྲུང་སྙིང་པོ་ཐོབ་གྱུར་
ཅིག །བདག་གི་དགེ་བའི་རྩ་བ་འདི་དག་དང་། གཞན་དག་དགེ་བའི་ལས་ལ་བཀོལ་
བ་དང་། གང་དག་དགེ་བའི་ཚོགས་རྣམས་ཐམས་ཅད་ཀུན། འགྲོ་བ་རྣམས་དང་
ཐུན་མོང་སྤྱིར་བྱས་ཏེ། ཀུན་ཀྱང་བླ་མེད་འབྲས་བུ་ཐོབ་བྱའི་ཕྱིར། བདག་གཞན་དོན་
དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་རབ་ཐམས་ཅད་ཀྱིས། དམིགས་
པ་མེད་པར་བསྔོས་པ་ཅི་བཞིན་དུ། བདག་ཀྱང་དེ་བཞིན་དམིགས་པ་མེད་པར་བགྱི།
ཨོཾ་ན་མ་མུ་ཡེ་ཧ་ར་སྭ་བྷ་བ་ཕྱེད་ཕྱོད་ས་ལེ་ཧ་ལོ་སིང་།
དྲུག་པ་ཚོགས་གཉིས་རྫོགས་པའི་སྨོན་ལམ་གདབ་སྟེ། ན་མོ་བདག་དང་མཐའ་
ཡས་སེམས་ཅན་གྱི། ལུས་ངག་ཡིད་གསུམ་རྩོལ་བ་ཡིས། བསོད་ནམས་བསགས་
པ་དགེ་བའི་ཚོགས། བགྱིས་དང་བགྱིད་དུ་སྩལ་བ་དང་། བགྱིས་ལ་རྗེས་སུ་ཡི་རང་
341

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སོགས། དགེ་བའི་རྩ་བ་འདི་དག་གིས། བདག་དང་མཐའ་ཡས་སེམས་ཅན་རྣམས།
ཁམས་གསུམ་འཁོར་བའི་གནས་སྤངས་ནས། དང་པོ་རབ་ཏུ་དགའ་བའི་ས། རབ་
ཏུ་དགའ་བའི་ས་ལ་ནི། སེར་སྣའི་སྒྲིབ་པ་དག་བྱང་ནས། སྦྱིན་པའི་ཚོགས་ཆེན་རབ་
རྫོགས་ཤོག །གཉིས་པ་དྲི་མེད་ཤེལ་གྱི་ས། དྲི་མེད་ཤེལ་གྱི་ས་ལ་ནི། འཆལ་བའི་སྒྲིབ་
པ་དག་བྱང་ནས། ཚུལ་ཁྲིམས་ཚོགས་ཆེན་རབ་རྫོགས་ཤོག །གསུམ་པ་འོད་ཟེར་འཕྲོ་
བའི་ས། འོད་ཟེར་འཕྲོ་བའི་ས་ལ་ནི། བྱུང་ཚོར་སྒྲིབ་པ་དག་བྱང་ནས། བཟོད་པའི་
ཚོགས་ཆེན་རབ་རྫོགས་ཤོག །བཞི་པ་ཕྱག་རྒྱ་བསྒྱུར་བའི་ས། ཕྱག་རྒྱ་བསྒྱུར་བའི་ས་
ལ་ནི། ལེ་ལོའི་སྒྲིབ་པ་དག་བྱང་ནས། བརྩོན་འགྲུས་ཚོགས་ཆེན་རབ་རྫོགས་ཤོག ། ལྔ་
པ་བོན་ཉིད་སྤྲིན་ཚོགས་ས། བོན་ཉིད་སྤྲིན་ཚོགས་ས་ལ་ནི། འགྱུར་ལྡོག་སྒྲིབ་པ་དག་
བྱང་ནས། བསམ་གཏན་ཚོགས་ཆེན་རབ་རྫོགས་ཤོག །དྲུག་པ་བདེ་ལྡན་རྟོགས་པའི་
ས། བདེ་ལྡན་རྟོགས་པའི་ས་ལ་ནི། མ་ནུས་སྒྲིབ་པ་དག་བྱང་ནས། སྟོབས་ཀྱི་ཚོགས་
ཆེན་རབ་རྫོགས་ཤོག །བདུན་པ་ཡིད་བཞིན་གྲུབ་པའི་ས། ཡིད་བཞིན་གྲུབ་པའི་
ས་ལ་ནི། གདུག་སེམས་སྒྲིབ་པ་དག་བྱང་ནས། སྙིང་རྗེའི་ཚོགས་ཆེན་རབ་རྫོགས་
ཤོག །བརྒྱད་པ་མ་ཆགས་དག་པའི་ས། མ་ཆགས་དག་པའི་ས་ལ་ནི། རེ་དོགས་སྒྲིབ་
པ་དག་བྱང་ནས། སྨོན་ལམ་ཚོགས་ཆེན་རབ་རྫོགས་ཤོག །དགུ་པ་ཡི་གེ་འཁོར་ལོའི་
ས། ཡི་གེ་འཁོར་ལོའི་ས་ལ་ནི། རྨོངས་པའི་སྒྲིབ་པ་དག་བྱང་ནས། ཐབས་ཀྱི་ཚོགས་
ཆེན་རབ་རྫོགས་ཤོག །བཅུ་པ་མི་འགྱུར་གཡུང་དྲུང་ས། མི་འགྱུར་གཡུང་དྲུང་ས་ལ་
ནི། འཁྲུལ་པའི་སྒྲིབ་པ་དག་བྱང་ནས། ཤེས་རབ་ཚོགས་ཆེན་རབ་རྫོགས་ཤོག །བཅུ་
གཅིག་ཀུན་དུ་འོད་ཀྱི་ས། ཀུན་དུ་འོད་ཀྱི་ས་ལ་ནི། སྒྲིབ་བྱང་ཚོགས་གཉིས་རབ་
རྫོགས་ནས། སྐུ་གསུམ་སངས་རྒྱས་ཐོབ་པར་ཤོག །བཅུ་གཉིས་མ་ཆགས་དག་པའི་
ས། མ་ཆགས་དག་པའི་ས་ལ་ནི། རང་དོན་ཕུན་སུམ་ཚོགས་ནས་ཀྱང་། གཞན་དོན་
342

མདོ་སྡེ། དགེ་བསྙེན་ཐེག་པའི་མདོ། ༼ག༽
མཐའ་རུ་ཕྱིན་པར་ཤོག །བཅུ་གསུམ་འཁོར་ལོ་ཚོགས་ཆེན་ས། འཁོར་ལོ་ཚོགས་ཆེན་
ས་ལ་ནི། བདག་གཞན་དོན་གཉིས་མྱུར་འགྲུབ་ནས། མཁའ་མཉམ་ཀློང་དུ་གདལ་
པར་ཤོག །ཅེས་བོན་ཉིད་ཁྲི་འཕང་བཅུ་གསུམ་གྱི་སྨོན་ལམ་རེ་དོགས་མེད་པ་བཏབ་
པར་བྱའོ། །
༧ གསུམ་པ་རྗེས་ཀྱི་བྱ་བ་ལ། སྒོ་དབྱེ་ཞིང་དབང་བསྐུར་བ་དང་། ལྷ་དང་གཞལ་
ཡས་བསྐྱོད་ཅིང་བཀྲ་ཤིས་གསོལ་བའོ། །ཐོག་མར་སྒོ་དབྱེ་བ་ནི། ཚིགས་སུ་བཅད་དེ་
གསུངས་པ། ཕོ་བྲང་ཡིད་འོང་གཞལ་ཡས་ཀྱི། ཤར་གྱི་ཕྱོགས་ནས་སྒོ་འབྱེད་པ། ཡེ་
གཤེན་བ་རབ་གླིང་བཞི་ནི། སྐུ་མདོག་སེར་པོ་རྒྱན་དང་ཆས། ཕྱག་མཚན་ཤེལ་གྱི་
ལྡེ་མིག་གིས། མེ་ལོང་ཡེ་ཤེས་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཕོ་
བྲང་ཡིད་འོང་གཞལ་ཡས་ཀྱི། བྱང་གི་ཕྱོགས་ནས་སྒོ་འབྱེད་པ། ཡེ་གཤེན་བ་རབ་
གླིང་རྩོལ་ནི། སྐུ་མདོག་ལྗང་གུ་རྒྱན་དང་ཆས། ཕྱག་མཚན་ཤེལ་གྱི་ལྡེ་མིག་གིས།
མཉམ་ཉིད་ཡེ་ཤེས་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཕོ་བྲང་ཡིད་
འོང་གཞལ་ཡས་ཀྱི། ནུབ་ཀྱི་ཕྱོགས་ནས་སྒོ་འབྱེད་པ། ཡེ་གཤེན་ཁྲི་རྨང་གཤེན་ཆེན་
ནི། སྐུ་མདོག་དམར་པོ་རྒྱན་དང་ཆས། ཕྱག་མཚན་ཟངས་ཀྱི་ལྡེ་མིག་གིས། སོར་
རྟོགས་ཡེ་ཤེས་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཕོ་བྲང་ཡིད་འོང་
གཞལ་ཡས་ཀྱི། ལྷོ་ཡི་ཕྱོགས་ཀྱི་སྒོ་འབྱེད་པ། ཡེ་གཤེན་ལྡེ་བོ་གསུང་ཆེན་ནི། སྐུ་
མདོག་མཐིང་ག་རྒྱན་དང་ཆས། ཕྱག་མཚན་གཡུ་ཡི་ལྡེ་མིག་བསྣམས། བྱ་གྲུབ་ཡེ་
ཤེས་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཅེས་པས་དཀྱིལ་འཁོར་གྱི་
སྒོ་ཕྱེས་ནས། དབྱིངས་ཀྱི་ལྷ་ལྔ་གཙོ་འཁོར་དང་བཅས་པ་རྣམས་ཀྱི་ཞལ་མཐོང་བར་
བསམ་མོ། །
ད་གཉིས་པ་དབང་བསྐུར་བ་ལ་གཉིས་ཏེ། ཁྲུས་གསོལ་བ་དང་། དབང་བསྐུར་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བ་གཉིས་སོ། །དེ་ལ་ཐོག་མར་ཁྲུས་གསོལ་བ་ནི། བུམ་པ་ཕྱག་ཏུ་བཞེས་ལ། ཚིགས་
སུ་བཅད་དེ་གསུངས་པ། ཨོ་བོན་ཉིད་དག་པའི་དཀྱིལ་འཁོར་གྱི། བདེར་གཤེགས་
ལྷ་ལྔའི་ཐུགས་ཀ་ནས། ཡེ་ཤེས་ལྔ་ཡི་རང་བཞིན་ལས། བདུད་རྩིའི་ཆུ་བོ་རྒྱུན་བབས་
ནས། རིན་ཆེན་བུམ་པའི་བཅུད་དུ་འཁྱིལ། སྐལ་ལྡན་རྣམས་ལ་ཁྲུས་གསོལ་བས།
ཉོན་མོངས་དུག་ལྔའི་སྒྲིབ་དག་ནས། དབང་མཆོག་སྣོད་དང་ལྡན་གྱུར་ཅིག ། ཨོཾ་
ན་མ་ཨ་དཀར་ཧ་ར་གུ་ཤུད་སང་སལ་སལེ་སང་ངེ་ཡེ་སྭཱཧཱ། ཞེས་ཁྲུས་གསོལ་ཞིང་།
དབང་གི་སྣོད་དུ་རུང་བར་བསམ་མོ། །དེ་ནས་དབང་བསྐུར་ཏེ། བུམ་པ་ལྷ་དང་
གཞལ་ཡས་སུ་བྱིན་གྱིས་བརླབས་ནས་ཚིགས་སུ་བཅད་དེ་གསུངས་པ། བུམ་པ་ཟླུམ་
པོ་བོན་ཉིད་དག་པའི་མཁའ། ཕོ་བྲང་ཡིད་འོང་ལྷ་ཡི་གཞལ་ཡས་ཁང་། ཆུ་དང་འོ་
མ་གཉིས་མེད་བདེ་བའི་དབྱིངས། སྨན་འབྲུ་མེ་ཏོག་རྒྱལ་བའི་དཀྱིལ་འཁོར་ལྷ་། ཁ་
རྒྱན་མགུལ་ཆིངས་ཚད་མེད་ལོངས་སྤྱོད་རྫོགས། གཟུངས་ཐག་ཐུགས་རྗེ་བཞི་ལྡན་
འོད་ཟེར་འཕྲོ། གཞལ་ཡས་ལྷ་དང་དབྱེར་མེད་བུམ་པ་འདི། སྐལ་ལྡན་མཆེད་ལྕམ་
རྣམས་ལ་དབང་བསྐུར་བས། སྐུ་ལྔ་ཡོངས་སུ་རྫོགས་པའི་དབང་ཐོབ་ཤོག །ཨཱ་ཨོཾ་
ཧཱུཾ་ར་ཛ་ཉི་རི་བྷ་ར་ཏྲང་འདུ། ན་མོ་བུམ་པ་འདི་ནི། ཕོ་བྲང་ཡིད་འོང་ལྷའི་གཞལ་
ཡས་ཁང་ཆེན་པོ་རུ། བདེ་བར་གཤེགས་པ་དབྱིངས་ཀྱི་ལྷ་ལྔ། མཁའ་ལ་རྫོགས་པའི་
གསས་བརྒྱད། ཀློང་དུ་སྤྲུལ་པའི་གཤེན་བཞི། བསྐལ་པ་བཟང་པོའི་སངས་རྒྱས་སྟོང་
རྩ་གཉིས། སེམས་དཔའ་བརྒྱད་སྟོང་བཅུ་དྲུག ། བླ་མེད་ཕ་རོལ་ཕྱིན་པའི་ལྷ་ཚོགས་
དང་དབྱེར་མེད་པ་ལགས་ཏེ། དེ་ལྟར་དབྱེར་མེད་པའི་བྱིན་རླབས་ཀྱིས། བདག་དང་
མཐའ་ཡས་སེམས་ཅན་རྣམས། ཉོན་མོངས་པ་དུག་ལྔའི་སྒྲིབ་པ་བྱང་སྟེ། ཡེ་ཤེས་ལྔའི་
ཚོགས་ཆེན་རྫོགས་ནས། བོན་གྱི་སྐུ་བདེ་བ་ཆེན་པོ་ཐོབ་པར་གྱུར་ཅིག །བོན་གྱི་སྐུ་
བདེ་བ་ཆེན་པོ་ཐོབ་ནས་ཀྱང་། རྫོགས་སྐུ་ཕུན་ཚོགས་ལྔ་ལྡན་གྱི་ངང་ལས། སྤྲུལ་སྐུ་
344

མདོ་སྡེ། དགེ་བསྙེན་ཐེག་པའི་མདོ།
གང་འདུལ་དེར་སྟོན་གྱིས། ནམ་ཞིག་འཁོར་བ་མ་སྟོང་བར་དུ། འགྲོ་བ་སེམས་ཅན་གྱི་
དོན་རྒྱ་ལག་ཕྱད་པར་གྱུར་ཅིག །ཅེས་སྨོན་ལམ་བཏབ་ཅིང་དབང་བསྐུར་རོ། །
ད་གཉིས་པ་ཙ་ཀ་ལིའི་དབང་བསྐུར་བ་ལ། ཐོག་མར་ཡི་དམ་ལྷའི་དབང་བསྐུར་
ཏེ། བོན་ཉིད་སྟོང་པ་ཉིད་ཀྱི་ཡེ་ཤེས་ལས། སྟོང་ཞིང་བདག་མེད་དབྱིངས་ཉིད་ཡི་
དམ་ལྷ། དྲི་མེད་ཨཱ༔ལས་ཡི་གེ་ཨ་དཀར་ཅན། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། ཞེ་སྡང་འཁོར་བ་ཟིལ་གྱིས་ནོན་པ་དང་། སྟོང་ཉིད་ཡེ་ཤེས་ཆེན་པོ་
དབང་ཐོབ་ཤོག །ཨཱ་མུ་ཁྱུང་པྲ་ཕུད་བིང་ང་ཉི་རི་བྷ་ར་ཏྲང་འདུ། གཉིས་པ་དམ་
ཚིག་གི་ལྷའི་དབང་ལ། བོན་ཉིད་མེ་ལོང་ལྟ་བུའི་ཡེ་ཤེས་ལས། རང་གསལ་ཤེས་རིག་
རྒྱལ་པོ་དམ་ཚིག་ལྷ། གསེར་མདོག་མི་འགྱུར་བདུད་རྩིའི་བུམ་པ་ཅན། སྐལ་ལྡན་
སྐྱེས་བུ་རྣམས་ལ་དབང་བསྐུར་བས། གཏི་མུག་འཁོར་བ་ཟིལ་གྱིས་ནོན་པ་དང༌། མེ་
ལོང་ཡེ་ཤེས་དབང་མཆོག་ཐོབ་པར་ཤོག ། ཨོཾ་མུ་ཁྱུང་པྲ་ཕུད་བིང་ང་ཉི་རི་བྷ་ར་དྲང་
འདུ། གསུམ་པ་ལས་ཀྱི་ལྷའི་དབང་ལ། བོན་ཉིད་མཉམ་པ་ཉིད་ཀྱི་ཡེ་ཤེས་ལས།
འཕྲིན་ལས་ཀུན་གྲུབ་ཐོགས་མེད་ལས་ཀྱི་ལྷ། གཡུ་མདོག་མི་འགྱུར་གཡུང་དྲུང་ཕུར་
པ་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ང་རྒྱལ་འཁོར་བ་ཟིལ་
གྱིས་ནོན་པ་དང་། མཉམ་ཉིད་ཡེ་ཤེས་དབང་མཆོག་ཐོབ་པར་ཤོག །ཧཱུྃ་མུ་ཁྱུང་པྲ་
ཕུད་བིང་ང་ཉི་རི་བྷ་ར་དྲང་འདུ། བཞི་པ་དབང་གི་ལྷའི་དབང་ལ། བོན་ཉིད་སོ་
སོར་རྟོགས་པའི་ཡེ་ཤེས་ལས། ཐམས་ཅད་ཀུན་ལ་དབང་བསྒྱུར་དབང་གི་ལྷ། ཟངས་
མདོག་མི་འགྱུར་འཕྲུལ་གྱི་པོ་ཏི་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། འདོད་ཆགས་འཁོར་བའི་རྒྱ་མཚོ་སྐེམ་པ་དང་། སོར་རྟོགས་ཡེ་ཤེས་དབང་
མཆོག་ཐོབ་པར་ཤོག །རཾ་མུ་ཁྱུང་པྲ་ཕུད་བིང་ང་ཉི་རི་བྷ་ར་དྲང་འདུ། ལྔ་པ་ཡི་གེའི་
ལྷའི་དབང་ལ། བོན་ཉིད་བྱ་བ་གྲུབ་པའི་ཡེ་ཤེས་ལས། ལྐུགས་པ་ཁ་འབྱེད་ཡི་གེ་
345

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འཕྲུལ་གྱི་ལྷ། བཻཌཱུརྱ་འོད་དབང་བསྒྱུར་འཁོར་ལོ་ཅན། སྐལ་ལྡན་མཆེད་ལྕམ་རྣམས་
ལ་དབང་བསྐུར་བས། ཕྲག་དོག་འཁོར་བ་ཟིལ་གྱིས་ནོན་པ་དང་། བྱ་གྲུབ་ཡེ་ཤེས་
དབང་མཆོག་ཐོབ་པར་ཤོག །ཛ་མུ་ཁྱུང་པྲ་ཕུད་བིང་ང་ཉི་རི་བྷ་ར་དྲང་འདུ། ཞེས་
བསྐུར་རོ། །
གཉིས་པ་གསས་བརྒྱད་ལ། བོན་ཉིད་རྣམ་པར་དག་པའི་རང་བཞིན་ལས།
ཚོགས་བརྒྱད་གནས་འགྱུར་ཡེ་ཤེས་སྤྱོད་ལས་འདས། སྣ་ཚོགས་རྫུ་འཕྲུལ་རིགས་ཀྱི་
ཕྱག་མཚན་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ཡུལ་བརྒྱད་
འཁོར་བ་ཟིལ་གྱིས་ནོན་པ་དང༌། ཚོགས་བརྒྱད་རིག་པའི་དབང་མཆོག་ཐོབ་པར་
ཤོག ། ཨ་མུ་ཡེ་ཧ་ར་ཉི་རི་བྷ་ར་དྲང་འདུ། གསུམ་པ་སྒོ་བ་གཤེན་བཞིའི་དབང་ལ།
བོན་ཉིད་འཁོར་བ་སྒྲོལ་བའི་རང་བཞིན་ལས། སྐྱེ་བཞིའི་སྒོ་གཅོད་འབྱུང་བཞིའི་ཁ་
ལོ་བསྒྱུར། ཁ་དོག་སྣ་བཞིའི་རིག་པའི་ལྡེ་མིག་ཅན། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། སྐྱེ་བཞི་འཁོར་བ་དབྱིངས་སུ་སྒྲོལ་བ་དང་། ལས་བཞི་མཐའ་རུ་
ཕྱིན་པའི་དབང་ཐོབ་ཤོག །མུ་ཡང་པུཥོ་ཙཀྲ་ཧ་ར་ཉི་རི་བྷ་ར་དྲང་འདུ། བཞི་པ་
སྐལ་སྟོང་སངས་རྒྱས་ཀྱི་དབང་ལ། བོན་ཉིད་ཅིར་ཡང་སྤྲུལ་པའི་རང་བཞིན་ལས།
ཐབས་དང་ཐུགས་རྗེས་ཟུང་འབྲེལ་འགྲོ་དོན་མཛད། སྣ་ཚོགས་མ་ངེས་སྤྲུལ་པའི་སྐུ་
རུ་བསྟན། བསྐལ་སྟོང་སངས་རྒྱས་བསྐལ་བཟང་སེམས་དཔའི་ཚོགས། སྐལ་ལྡན་
མཆེད་ལྕམ་རྣམས་ལ་དབང་བསྐུར་བས། བླ་མེད་ཕ་རོལ་ཕྱིན་པའི་དབང་ཐོབ་ཤོག །
ན་མ་བྷུད་དྷ་ས་མུན་ཏ་ཉི་རི་བྷ་ར་དྲང་འདུ། ཞེས་བསྐུར་རོ། །
གསུམ་པ་བཀའ་རྟགས་ཀྱི་དབང་ལ་ལྔ་སྟེ། ཐོག་མར་ཕྱག་རྒྱ་ལྔ་བཅའ་ལ། བོན་
ཉིད་འགྱུར་བ་མེད་པའི་རང་བཞིན་ལས། མི་འགྱུར་རྟགས་དང་ལྡན་པའི་ཕྱག་རྒྱའི་
དབང་། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། སྐུ་ལྔ་ལྷུན་ལ་རྫོགས་
346

མདོ་སྡེ། དགེ་བསྙེན་ཐེག་པའི་མདོ།
པའི་དབང་ཐོབ་ཤོག །ཨཱ་ཨོཾ་ཧཱུྃ་རཾ་ཛ་ཝེར་ཞི་པྲ་ཕུད་ཧ་ར་ཉི་རི་བྷ་ར་དྲང་འདུ། དྲུང་
མུ་པྲ་ཕུད་ཧ་ར་ཉི་རི་བྷ་ར་དྲང་འདུ། ཙཀྲ་པྲ་ཕུད་ཧ་ར་ཉི་རི་བྷ་ར་དྲང་འདུ། པདྨ་
པྲ་ཕུད་ཧ་ར་ཉི་རི་བྷ་ར་དྲང་འདུ། རངྑ་པྲ་ཕུད་ཧ་ར་ཉི་རི་བྷ་ར་དྲང་འདུ། གཉིས་
པ་ཡིག་འབྲུའི་དབང་ལ། བོན་ཉིད་འགག་པ་མེད་པའི་རང་བཞིན་ལས། འགག་མེད་
མཚན་མར་བཏགས་པའི་ཡིག་འབྲུ་འདིས། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། གསུང་ལྔ་ཡོངས་སུ་གྲགས་པའི་དབང་ཐོབ་ཤོག །ཨཱཨཱ་ཧཱུ་ར་ཛ་པྲ་ཕུད་སད་
དོ་ཧ་ར་ཉི་རི་བྷ་ར་དྲང་འདུ། ཞེས་བསྐུར་རོ། །གསུམ་པ་རིགས་རྟགས་ཀྱི་དབང་ལ།
བོན་ཉིད་འཁྲུལ་པ་མེད་པའི་རང་བཞིན་ལས། འཁྲུལ་མེད་ཐུགས་དང་ལྡན་པའི་ཕྱག་
མཚན་དབང༌། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཐུགས་ལྔ་མཁྱེན་
བརྩེ་ལྡན་པའི་དབང་ཐོབ་ཤོག །ན་མ་ཝེར་ཞི་དྲུང་མུ་ཙཀྲ་པདྨ་རདྨ་ཉི་རི་བྷ་ར་ཏྲང་
འདུ། ཞེས་བསྐུར་རོ། །བཞི་པ་རིན་ཆེན་འཕྲེང་བའི་དབང་ལ། བོན་ཉིད་དགོས་
འདོད་འབྱུང་བའི་རང་བཞིན་ལས། རིན་ཆེན་སྣ་ལྔའི་ཐུགས་དམ་བགྲང་འཕྲེང་
དབང༌། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཡོན་ཏན་ལྷུན་ལ་རྫོགས་
པའི་དབང་ཐོབ་ཤོག །ཨོཾ་ན་མོ་རདྨ་ཧཱུྃ་ཛ་ཉི་རི་བྷ་ར་དྲང་འདུ། ཞེས་བསྐུར་རོ། ། ལྔ་
པ་བཀའ་རྒྱུད་ཀྱི་དབང་ལ། བོན་ཉིད་ལྷུན་ལ་རྫོགས་པའི་རང་བཞིན་ལས། འཕྲིན་
ལས་ཀུན་གྲུབ་བཀའ་རྒྱུད་གླེགས་བམ་དབང་། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། ལས་བཞི་རྒྱུན་ལྔ་ལྷུན་རྫོགས་དབང་ཐོབ་ཤོག །ཨཱཨོྃ་ཧཱུྃ་རཾ་ཛ་གུ་གེ་ལོ་
སྔ་ཉི་རི་བྷ་ར་ཏྲང་འདུ། ཞེས་བསྐུར་རོ། །
ད་གསུམ་པ་རྗེས་ཀྱི་བྱ་བ་ལས། ལྷ་དང་གདན་བསྐྱོད་ཅིང་། མི་དམིགས་པའི་
རྒྱས་གདབ་པ་དང་། གཞི་བརྟན་པའི་བཀྲ་ཤིས་གསོལ་བའོ། །དེ་ལ་ཐོག་མར་ལྷ་
དང་གདན་བསྐྱོད་པ་ལ། ཚིགས་སུ་བཅད་དེ་བརྗོད་པ། མི་འགྱུར་གཡུང་དྲུང་བོན་
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྱི་དབྱིངས་དཀྱིལ་ན། དབྱིངས་ཀྱི་ལྷ་ལྔ་གཙོ་འཁོར་བཅས་པ་རྣམས། བོན་ཉིད་
དབྱིངས་ནས་ལྷུན་གྱིས་གྲུབ་པ་ལ། ཡེ་ནས་བཞུགས་དང་བསྐྱོད་པ་མི་མངའ་ཡང་།
རང་བཞིན་མཁའ་ལ་རྫོགས་པའི་སྐུར་བསྟན་ནས། ཀློང་འདིར་འགྲོ་བ་སེམས་ཅན་
དོན་མཛད་པས། འགྲོ་བའི་དོན་གྲུབ་མཁའ་ལ་གཤེགས་སོ་འཚལ། དུས་ཀུན་གཏན་
དུ་བསྐྱོད་པ་མ་ལགས་ཏེ། སླར་ཡང་འགྲོ་བའི་དོན་ལ་ཐུགས་རྗེས་དགོངས། ཀློང་
དུ་མཚན་མའི་རྫས་ལས་གྲུབ་པ་ཡི། འབྱུང་བ་ལྔ་དང་རྡུལ་ཚོན་དཀྱིལ་འཁོར་ཡང་།
འདུས་བྱས་མི་རྟག་རང་བཞིན་ཡིན་པས་སུ། སྒྱུ་མ་མི་རྟག་བོན་ཉིད་དབྱིངས་སུ་
བསྐྱོད། དངོས་པོ་མེད་པར་ནམ་མཁའི་ཀློང་དུ་བསྟིམས། ཨ་ཧ་ར་མུ་ཡེ་ཕྱོད་ཕྱོད་ས་
ལེ་ཧ་ལོ་སིང་། ཞེས་ལྷ་དང་གཞལ་ཡས་བསྐྱོད་ཅིང་། མི་དམིགས་པའི་རྒྱས་བཏབས་
པར་བྱའོ། །
གཉིས་པ་གཞི་བརྟན་པའི་བཀྲ་ཤིས་གསོལ་ཏེ། ཚིགས་སུ་བཅད་དེ་གསུངས་པ།
ཡངས་ཤིང་རྒྱ་ཆེ་ནམ་མཁའི་ངང་ཚུལ་ཅན། གཟི་བརྗིད་དཔལ་འབར་ངོ་མཚར་
ཕུན་སུམ་ཚོགས། འཇིག་འབྲལ་མེད་པར་རང་བཞིན་ལྷུན་གྱིས་གྲུབ། གཞལ་ཡས་
གནས་ཀྱི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་
ཤོག །བོན་ཉིད་དབྱིངས་ལས་ཚད་མེད་ལྷུན་ལ་རྫོགས། ཡེ་ཤེས་ལྔ་ལྡན་དུག་ལྔ་ཟིལ་
གྱིས་ནོན། དུས་རྣམས་ཀུན་དུ་ཡང་དག་བདེ་བར་གཤེགས། ལྷ་ལྔ་གཙོ་འཁོར་བཀྲ་
ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །བསྐལ་
བཟང་སངས་རྒྱས་འགྲོ་བ་འདྲེན་པའི་དཔལ། གྲངས་མེད་ཚོགས་བསགས་གྲངས་
མེད་སྒྲིབ་བྱང་ནས། བསྐལ་བཟང་ཡེ་གཤེན་སེམས་དཔའི་ཚོགས་དང་བཅས། འགྲོ་
འདུལ་ཐར་ལམ་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་
ལེགས་ཤོག །རྒྱལ་བའི་ཞིང་དུ་སངས་རྒྱས་བསྟན་པ་སྐྱོང་། འཇིག་རྟེན་དཔལ་མགོན་
348

མདོ་སྡེ། དགེ་བསྙེན་ཐེག་པའི་མདོ། ༼ག༽
བཀྲ་ཤིས་བདེ་ལེགས་སྟེར། བསོད་ནམས་ལོངས་སྤྱོད་དཔལ་འབྱོར་ཕུན་སུམ་ཚོགས།
ཕྱོགས་དུས་གནས་སྐབས་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་
བདེ་ལེགས་ཤོག །ཅེས་འབྲུ་དང་མེ་ཏོག་གཏོར་ཞིང་། གཞི་བརྟན་པའི་བཀྲ་ཤིས་
གསོལ་ཏོ། །
དེ་ནས་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་ཚངས་པ་གཙུག་ཕུད། གང་ཞིག་རིགས་ཀྱི་བུ་དང་། རིགས་ཀྱི་
བུ་མོ་དག །དགེ་བསྙེན་ཐེག་པའི་བོན་སྒོ་རུ་ཞུགས་ཤིང་། གཤེན་གྱི་དགེ་སྤྱོད་རྣམ་
པར་དག་པའི་བོན་སྤྱོད་འདི་དག་ལ། མོས་ཤིང་། བརྩོན་པར་སྤྱོད་ན། དེའི་བསོད་
ནམས་ནི། དཔེར་ན་མཆོད་སྦྱིན་འདི་དག །ནམ་མཁའི་ཆར་དང་འདྲ་སྟེ། རྒྱ་མཚོའི་
རུ་མ་གྱུར་ནས། ཟད་པར་མི་འགྱུར། སྟོར་བར་མི་འགྱུར། འགྲིབ་པར་མི་འགྱུར་
ཞིང་། འཕེལ་ཞིང་གང་བ་དང་། སྐྱེ་འགྲོའི་གསོས་སུ་གྱུར་ནས། སྣང་སྲིད་ཀྱི་ཐ་བ་
རློན་ཞིང་། འབྲུ་དགུའི་བཅུད་དུ་སྨིན་ནོ། །དགོས་འདོད་ཀྱི་ཡོ་བྱད་ཕུན་སུམ་ཚོགས་
པ་ལྟར་དུ། རྒྱུ་བསོད་ནམས་ཀྱི་ཚོགས་རྫོགས་ནས། འབྲས་བུ་ཡེ་ཤེས་ཀྱི་ས་ལ་གནས་
པར་འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས། གཤེན་གྱི་དགེ་སྤྱོད་
ཟབ་མོ་འདི་དག་ལ་བསླབ་པར་བྱའོ། །མོས་པར་བྱའོ། །སློབས་པར་བྱའོ། །སྤྱོད་པར་
བྱའོ། །འདུན་པར་བྱའོ། །ཡི་དམ་དུ་བྱའོ། །ནར་མར་བྱའོ། །ཕུད་དུད་དུ་བྱའོ། །ནན་
ཏན་དུ་བྱའོ། །ཚུལ་བཞིན་དུ་ཡིད་ལ་བྱའོ། །དགེ་བའི་རྩ་བ་རྒྱ་ཆེ་བ་ཡོངས་སུ་འཕེལ་
བར་བྱའོ། །བསོད་ནམས་ཀྱི་རྒྱུན་མི་འཆད་པར་བྱའོ། །བདག་གིས་ཀྱང་དགེ་བའི་རྩ་
བ་འདི་དག་ལ་ཡོངས་སུ་སྤྱོད་པར་བྱའོ། །གཞན་ཡང་དགེ་བའི་རྩ་བ་འདི་དག་ལ་
ཡོངས་སུ་བསྐུལ་བར་བྱའོ། །གང་དག་དགེ་བའི་རྩ་བ་འདི་དག་ལ་ཡོངས་སུ་སྤྱོད་པ་
ལ། རྗེས་སུ་ཡི་རང་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལམ་ལ་ཞུགས་ཏེ། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་
རོ། །དེ་ནས་ཚངས་པ་གཙུག་ཕུད། འདི་ནི་ཡིད་ལ་དམ་པར་ཟུངས་ཤིག །ཤིན་ཏུ་
དམ་པར་ཆོངས་ཤིག །གཞན་ལ་ཡང་དག་པར་སྟོན་ཅིག །ཅེས་སྟོན་པས་བཀའ་
སྩལ་ཏོ། ། །
དེ་ནས་སྟོན་པའི་ཐེག་པ་ལྔ་པ་དགེ་བསྙེན་གྱི་བོན་ལ། ཕྱི་ཡི་ཚུལ་དང་། ནང་
གི་ཁྲིམས་དང་། བར་གྱི་སྤྱོད་ཚུལ་རྣམས། ལེགས་པར་གཏན་ལ་ཕབས་ཏེ་བཤད་
པའི་རྟིང་ལ། ཚངས་པ་གཙུག་ཕུད་ལ་བཀའ་སྩལ་པ། ཉོན་ཅིག་ཚངས་པ་གཙུག་
ཕུད་དང་། འདུས་པའི་འཁོར་རྣམས་ཐམས་ཅད་ཀུན། བརྒྱད་ཁྲི་བཞི་སྟོང་ཕྱི་ནང་
གསང་། མདོར་བསྡུས་ཐེག་པ་རིམ་དགུ་ལས། མདོ་སྡེ་དག་ལ་འགྲེས་པ་ཡིས། རྒྱུ་
འབྲས་དཀའ་སླ་གཞལ་བྱའི་བོན། ཡར་འཕེལ་མར་བསྡུད་མདོ་འཛིན་པ། དགེ་
བསྙེན་ཐེག་པའི་བོན་འདི་དག །དོན་ལ་མི་འཆོལ་ངེས་པའི་བོན། ལམ་ལ་མི་འཆོར་
བདེན་པའི་བོན། གོལ་བའི་སྒྲིབ་པ་རྣམ་པར་བྱང་། ནོར་བའི་སྐྱོན་ལ་ངེས་པར་གྲོལ།
ཐེག་པ་ལྔ་པ་བོན་གྱི་མཛོད། རིན་ཆེན་སྣ་ལྔའི་གཏེར་དང་མཚུངས། ཅི་ལྟར་སྤྱོད་དུ་
གཏུབ་པ་བཞིན། དེ་བཞིན་འབྲས་བུ་མྱུར་བའི་བོན། དགོས་འདོད་ཕུན་སུམ་ཚོགས་
པ་འདི། ཚངས་པ་གཙུག་ཕུད་གཉེར་དུ་གཏད། གཡུང་དྲུང་བཀོད་ལེགས་བདག་
ཏུ་བསྐོས། འཁོར་བའི་སེམས་ཅན་ཐམས་ཅད་ལ། རྒྱུ་འབྲས་བོན་འཁོར་བསྐོར་བར་
མཛོད། ཅེས་གསུངས་ཏེ། སྟོན་པས་བཀའ་གནང་ནས། འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས་དང་། སྟེང་གི་ལྷ་དང་། འོག་གི་ཀླུ་དང༌། བར་
གྱི་མི་རྣམས་ཀྱང༌། ཀུན་གྱིས་སྟོན་པས་གསུངས་པ་ལ་མངོན་པར་བསྟོད་ཅིང་། རྒྱུ་
ཡི་ཐེག་པ་ལས་དཔག་སྟེ། འབྲས་བུའི་ཐེག་པ་དགེ་བསྙེན་གྱི་སྒོ་རུ་འཇུག་སྟེ། ཡང་
སྟོན་པ་ལ་བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར།
350

མདོ་སྡེ། དགེ་བསྙེན་ཐེག་པའི་མདོ།
སྨོན་ལམ་ནི་བཏབས་པས། འཇིག་རྟེན་གྱི་ཁམས་ཀྱང་ཤིན་ཏུ་གཡོའོ། །རབ་ཏུ་གཡོའོ།
ཤིན་ཏུ་འགུལ་ལོ། །རབ་ཏུ་འགུལ་ལོ། །ཤིན་ཏུ་ལྡེག་གོ །རབ་ཏུ་ལྡེག་གོ །ཤིན་ཏུ་
འུར་རོ། །རབ་ཏུ་འུར་རོ། །ཤིན་ཏུ་ཐུག་གོ །རབ་ཏུ་ཐུག་གོ །ཤིན་ཏུ་ཆེམ་མོ། །རབ་
ཏུ་ཆེམ་མོ། །ཤིན་ཏུ་མེར་རོ། །རབ་ཏུ་མེར་རོ། །དེའི་ཚེ། ནམ་མཁའ་ལ་གསལ་བའི་
འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལ་མཛེས་
པའི་མེ་ཏོག་མང་པོ་སྐྱེས་སོ། །དེ་ལ་སེམས་ཅན་ལྟ་བ་ཅན་ཐམས་ཅད་ནི། ཤིན་ཏུ་
ཡང་སྤྲོ་བ་སྐྱེས་སོ། ། ལྟ་བ་དམན་པ་ཐམས་ཅད་ནི། རབ་ཏུ་ཡང་འཇིགས་ཤིང་སྐྲག་
གོ །དེའི་ཚེ་སྟོན་པས་རྒྱུའི་ཐེག་པ་རྣམས་སྤང་ནས། འབྲས་བུའི་ཐེག་པ་ལ་གཞོལ་ཏོ། །
ལས་རྒྱུ་འབྲས་མངོན་པར་གཏན་ལ་ཕབས་པའི་ཡོན་ཏན་དང༌། དགེ་བསྙེན་སྤྱོད་
ཚུལ་རིགས་ལྔའི་བོན་ལ། འཁོར་རྣམས་ཡིད་གཞུང་བར་སྤྱོད་པས་འབྲས་བུ་ཉེ་བར་
སྨིན་ཏེ། ཚོགས་སྦྱོར་རྒྱུ་ཡི་ཡོན་བདག་རྗེ་རིགས་ཀྱི་རྒྱལ་པོ་འཁོར་ལོ་འོད་གསལ་ལ་
སོགས་ཏེ། སྟེང་གི་ལྷ་དང༌། འོག་གི་ཀླུ་དང༌། བར་གྱི་མི་རྣམས་ལ། ཤིན་ཏུ་གྲངས་
མང་བ་ཞིག །གཟུགས་ཀྱི་ཕུང་པོ་རྡུ་ཕྲ་རབ་ཀྱི་ཆར་དུ་ལྷགས་ཏེ། ནམ་མཁའ་ལ་
གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །སླད་ནས་ལུས་པ་རྣམས་
ཀྱང་ཤིན་ཏུ་སྤྲོ་བ་སྐྱེས་ནས། གཡུང་དྲུང་བོན་ལ་ཡིད་གཞུང་ཞིང་། རྒྱུ་འབྲས་བདེན་
པའི་བོན་ལ་ངེས་པར་སྤྱོད་དོ། །སྟོན་པ་འཁོར་དང་བཅས་པ་རྣམས་ཀྱང༌། སླར་འོལ་
མོ་གླིང་ཆེན་གྱི། རྒྱལ་ས་བར་པོ་སོ་བརྒྱད་དུ་གཤེགས་སོ། །སླད་ན་གཤེན་ཚངས་པ་
གཙུག་ཕུད་དང་། དགེ་བསྙེན་ཐེག་པའི་འཁོར་རྣམས་ཀྱང་། ཤར་ཕྱོགས་གཡུང་དྲུང་
བཀོད་གླིང་གི། གསས་ཁང་གཡུང་དྲུང་བཀོད་ལེགས་ལ། བསྐོར་བ་བྱེད་ཅིང་ལྷ་ཕྱག་
འཚལ། མེ་ཏོག་འཐོར་ཞིང་མཆོད་པ་འབུལ། དགའ་བ་ཅན་གྱི་གྲོང་ཁྱེར་དུ། འཁོར་
བའི་སེམས་ཅན་མང་པོ་ལ། རྒྱུ་འབྲས་བདེན་པའི་བོན་བསྟན་ནོ། །འདུས་པ་རིན་པོ་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་ཐེག་པ་ལྔ་
པ་དགེ་བསྙེན་གྱི་བོན་གཏན་ལ་ཕབ་པའི་ལེའུ་སྟེ་བཅུ་གཉིས་པའོ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
352

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་ཐེག་པ་
དྲུག་པ་དྲང་སྲོང་ཐེག་པ་གཏན་ལ་
ཕབ་པའི་མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཨ་དཀར་མུ་ལམ་ཁྲི་དཀར་གསལ། གང་
ཟག་མི་ཡི་སྐད་དུ་ན། སྟོན་པས་ཐེག་པ་དྲུག་པ་དྲང་སྲོང་གི་བོན་གཏན་ལ་ཕབ་པའི་
མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། རྒྱལ་བུ་སྟོན་པ་གཤེན་རབ་དང་། ཐུགས་ལས་སྤྲུལ་པའི་
རྨ་ལོ་དང་། གསུང་ལས་སྤྲུལ་པའི་གཡུ་ལོ་དང་། འཁོར་དུ་གཏོགས་པའི་གཤེན་རབ་
གཡུང་དྲུང་སེམས་དཔའ་རྣམས་དང་། བློན་པོ་དང་དེད་དཔོན་དང་ཚོང་དཔོན་གྱི་
ཚོགས་རྣམས་དང་། འཁོར་པ་མང་པོའི་ཚོགས་དང་བཅས་ནས། རོལ་མོ་སྣ་ཚོགས་
ཀྱིས་སྣ་དྲོངས་ཏེ། ཡུལ་འོལ་མོ་གླིང་ཆེན་གྱི་ཤར་ཕྱོགས། གཡུང་དྲུང་བཀོད་པའི་གླིང་
ཆེན་གྱི་ནུབ་ཕྱོགས། འདུལ་བ་ཁྲིམས་ཀྱི་གླིང་ཞེས་བྱ་བར་བྱོན་ནས། གྲོང་ཁྱེར་ཆེན་
པོ་སྤྲོ་ལྡན་གྱི་དབུས་སུ་ཕེབས་སོ། །
དེའི་ཚེ་གསས་ཁང་བ་རབ་གསེར་གླིང་གི་སྒོ་དྲུང་དུ། འཁོར་རྣམས་ཀྱིས་རིན་པོ་
ཆེའི་ཁྲི་བརྩེགས། ཉི་ཟླའི་རིས་ཀྱི་གུར་ཕུབ། པདྨའི་རིས་ཀྱི་གདན་བཏིང༌། གཞའ་
353

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཚོན་རིས་ཀྱི་ཡོལ་བ་བྲེས་ནས། སྟོན་པ་ཉིད་གདན་ལ་བཞུགས་སུ་གསོལ་ཏེ། དེ་ཡང་
འཁོར་དུ་གཏོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རྨ་ལོ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཕྱྭ་གཤེན་གཙུག་ཕུད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། སྣང་གཤེན་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། འཕྲུལ་གཤེན་གཙུག་ཕུད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྲིད་
གཤེན་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་
དང་ཐབས་ཅིག་ཏུ་བཞུགས་སོ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། དྲང་སྲོང་ལེགས་ལྡན་རྒྱལ་བ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། དགའ་བ་དོན་ལྡན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བདུད་
རྩི་མཉམ་སྦྱོར་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། བདུད་རྩི་རྒྱུན་མེད་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་ཀྱི་གླང་པོ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྤོས་ཀྱི་ཐིམ་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
354

མདོ་སྡེ། དྲང་སྲོང་ཐེག་པའི་མདོ།
དཔའ་སེམས་དཔའ་ཆེན་པོ། རིགས་མཆོག་དམ་པ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རིགས་མཆོག་
ཆེན་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། དཔལ་གྱི་བློ་གྲོས་དང་ཐབས་ཅིག་ཏུ་བཞུགས་སོ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། དཔལ་གྱི་དབང་ཕྱུག་དང་
ཐབས་ཅིག་ཏུ་བཞུགས་སོ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། རིགས་མཆོག་ཡེ་ཤེས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བདེ་བ་དོན་རྒྱས་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་པ་ཡིད་
རིང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཡིད་བཞིན་བྱམས་པ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། བདེ་བ་བྱམས་ལྡན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་
པ་མྱ་ངན་མེད་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། བྱམས་ཆེན་འཁོར་ལོ་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་སྣང་བ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ས་ཡི་སྙིང་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། སྤ་འབར་འགྲོ་བ་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བདུད་འཇོམས་རྒྱལ་པོ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
355

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཆེན་པོ། གཏོ་རྗེ་འོད་དཀར་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གཏོ་གསས་ཁྲི་འབར་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཏོ་ཆེན་
འཁར་གསས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། སྣང་གཤེན་ཁྲི་རུམ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྣང་གཤེན་འོད་འབྱེད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྣང་གཤེན་ཁ་ཡལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འཕྲུལ་གཤེན་དཔལ་འབར་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་
བུ་ལྡེ་གསས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། དབལ་བུ་ང་ཚ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། འདུར་གཤེན་རླུང་ཆོད་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
འདུར་གཤེན་ཁ་ལེ་གུང་སངས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། སྲིད་གཤེན་འབྲང་དཀར་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་
སྲས་ཀརྨ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ལྷ་བུ་ལེགས་ལྡན་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུ་སྲས་ཡིད་བཞིན་དང་ཐབས་
ཅིག་ཏུ་བཞུགས་སོ། །གཞན་ཡང་ནམ་མཁའ་ནས། ལྷ་ཡི་དབང་པོ་བརྒྱ་བྱིན་དང་།
356

མདོ་སྡེ། དྲང་སྲོང་ཐེག་པའི་མདོ།
ཚངས་པ་དང་། ཁྱབ་འཇུག་དང་། འོད་དེ་གུང་རྒྱལ་དང་། མ་ཧཱ་དེ་བ་དང་། ལྷའི་
དབང་པོ་སྣང་ལྡན་དང༌། དོན་ཡོད་དང་། ལེགས་འབྱུང་དང་། ལྷ་མོ་ཡིད་བཞིན་
མ་དང་། དེ་ལ་སོགས་པའི་ལྷའི་ཁྱེའུ་དང་བུ་མོ་བྱེ་བ་ས་ཡ་དང་བཅས་ནས། སྟོན་
པའི་དྲུང་དུ་འཁོད་དོ། ། །
གཞན་ཡང་ལྷ་མིན་གྱི་སྡེ་དཔོན་ཐང་བཟང་དང༌། གཡེན་ཁམས་ཀྱི་སྡེ་རིགས་
རྣམས་ཀྱང་། གཟའ་སྐར་གྱི་ཚོགས་དང་བཅས་ནས། སྟོན་པའི་དྲུང་དུ་འཁོད་
དོ། །གཞན་ཡང་ཀླུའི་རྒྱལ་པོ་དགའ་བོ་དང༌། འཇོག་པོ་དང༌། མ་དྲོས་དང་། དུང་
སྐྱོང་དང་། གཙུག་ན་རིན་ཆེན་རྣམས་ཀྱང་ཀླུའི་སྡེ་ཚོགས་མང་པོ་དང་བཅས་ནས་
སྟོན་པའི་དྲུང་དུ་འཁོད་དོ། །གཞན་ཡང་མིའི་རྒྱལ་པོ་འཁོར་ལོ་དབང་བསྒྱུར་དང་།
འདོད་པ་དགུ་འགྱུར་དང༌། སྨྲ་མི་ལེགས་ལྡན་དང༌། དེ་ལ་སོགས་པས། འཁོར་ལོ་
དབང་བསྒྱུར་གྱི་མི་དང་། གཡུང་དྲུང་ཁྱིམ་བདུན་གྱི་མི་དང་། དྲུམ་ཤིང་བཅུད་
འཐུང་གི་མི་དང་། མེ་ཏོག་སྦུབ་གནས་ཀྱི་མི་དང་། འཛམ་བུ་གླིང་བཞིའི་མི་དང་།
སྨྲ་མི་འམ་ཅིའི་མི་རྣམས་དང་། དེ་ལ་སོགས་པའི་མི་ཡི་སྡེ་རིགས་རྣམས་ཀྱང་། སྟོན་
པའི་དྲུང་དུ་འཁོད་དོ། །དེའི་ཚེ་འཁོར་རྣམས་ཀྱིས་སྟོན་པ་ལ། བླ་ན་མེད་པའི་མཆོད་
པ་སྣ་ཚོགས་ཕུལ་ཏེ། ལ་ལས་ནི་བསྐོར་བ་བྱེད་དོ། ། ལ་ལས་ནི་ལྷ་ཕྱག་འཚལ་ལོ། ། ལ་
ལས་ནི་མེ་ཏོག་འཐོར་རོ། །ལ་ལས་ནི་སྤོས་མེ་འབུལ་ལོ། ། ལ་ལས་ནི་སྐུ་ཁྲུས་གསོལ་
ལོ། ལ་ལས་ནི་ཞལ་ཟས་འབུལ་ལོ། །ལ་ལས་ནི་དར་ཕྱར་རོ། །ལ་ལས་ནི་དུང་འབུད་
དོ། ། ལ་ལས་ནི་གླིང་བུ་འབུད་དོ། ། ལ་ལས་ནི་ཏམ་བུ་ར་འབུད་དོ། ། ལ་ལས་ནི་པི་
ཝང་དཀྲོལ་ལོ། ། ལ་ལས་ནི་གདུགས་དབུབ་བོ། །ལ་ལས་ནི་བླ་བྲེ་དབུབ་བོ། ། ལ་ལས་
ནི་བླ་གུར་དབུབ་བོ། །ལ་ལས་ནི་ཡོལ་བ་བྲེའོ། ། ལ་ལས་ནི་ཕྱེ་མ་ཁྱེར་རོ། ། ལ་ལས་
ནི་འཕུར་མ་བརླབས་སོ། །ལ་ལས་ནི་དཀར་གསུམ་འབུལ་ལོ། ། ལ་ལས་ནི་མངར་
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གསུམ་འབུལ་ལོ། །ལས་ལས་ནི་འབྲུ་སྣ་འབུལ་ལོ། ། དེ་ལྟར་དུ་མཆོད་པ་དང་། རོལ་
མོའི་ཚོགས་བསམ་གྱིས་མི་ཁྱབ་པར་ཕུལ་བས། འཇིག་རྟེན་གྱི་ཁམས་ཀྱང་། གཡོ་
གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་
རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་
མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་
རོ། བར་སྣང་ལ་སྙན་པའི་སྒྲ་མང་པོ་གྲགས་སོ། ། ས་གཞི་ལ་མཛེས་པའི་མེ་ཏོག་མང་
པོ་སྐྱེས་སོ། །
༧ དེའི་ཚེ་སྟོན་པས་ཀྱང་ཞལ་འཛུམ་པར་མཛད་ནས་འཁོར་རྣམས་ལ་བཀའ་
སྩལ་པ། ཉོན་ཅིག་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་
དང་། གཞན་ཡང་འཁོར་དུ་གཏོགས་པའི། ལྷ་དང་ཀླུ་དང་མི་དང་མི་མ་ཡིན་དང་།
གནས་འདིར་ཚོགས་པའི་འཁོར་རྣམས། བདག་གི་བཀའ་འདི་ལ་རབ་ཏུ་ཉོན་ཅིག །
བདག་གི་བཀའ་འདི་ལ་རབ་ཏུ་རྟོགས་ཤིག །བདག་གི་བཀའ་འདི་ལ་རབ་ཏུ་དཔྱོད་
ཅིག །བདག་གི་བཀའ་འདི་ལ་རབ་ཏུ་སོམས་ཞིག །བདག་གི་བཀའ་འདི་ལ་རབ་ཏུ་
སྒོམས་ཤིག །བདག་གི་བཀའ་འདི་ལ་རབ་ཏུ་སྤྱོད་ཅིག །གང་ཞིག་སེམས་ཅན་འཁོར་
བ་ལ་གནས་པ་རྣམས། དག་པའི་ཞིང་དུ་སྐྱེས་ནས། དལ་འབྱོར་གྱི་མི་ལུས་ཐོབ་ཅིང་།
སྨྲ་བསམ་དབང་དང་ལྡན་པའི་དུས་སུ། བདེན་པའི་ཚིག་ལ་སྤྲོ་བ་སྐྱེད་ཅིག །རྙེད་
པར་དཀའ་བའི་ནོར་བུ་འཆང་བ་ལ། ཆུད་མ་གསོན་པར་གྱིས་ཤིག ། སྐྱེ་འགྲོ་གསོ་
བའི་ལོ་ཏོག་ལ། ཉ་ར་དང་འཚོ་སྐྱོང་གཟོབས་ཤིག །སྐྱེ་འཆི་མེད་པའི་བདུད་རྩི་ལ་
ངོམ་པ་མེད་པར་འཐུངས་ཤིག །ལྷ་གཉན་གྱི་ཤེལ་སྒོང་འཆང་བ་ལ། བཅའ་དར་
དང་ཉ་ར་གཟབ་ཅིང་། སྐྱོན་གྱིས་མ་གོས་པར་གྱིས་ཤིག །གཙང་ཞིང་དག་པའི་ཆུ་བོ་
ལ། རྒྱུན་ཆད་མེད་པའི་ཁྲུས་དག་པར་གྱིས་ཤིག །རིན་པོ་ཆེ་སྣ་ལྔའི་གླིང་ལ་ཕྱིན་ན།
358

མདོ་སྡེ། དྲང་སྲོང་ཐེག་པའི་མདོ།
ས་རྡོའི་ཁྲོད་ལ་མ་འཚོལ་ཞིག །འཇིག་རྟེན་གྱི་གཏོས་སུ་འདུག་ན། ངམ་གྲོག་དང་
གཡང་ཟ་སྤོང་ལ། ཁྲི་འཕང་བཅུ་གསུམ་གྱི་ཁ་རུ་ཐོན་ཞིག །ཤེལ་གྱི་གནམ་སྐས་ཀྱི་
ཁར་འཛེག་ན་མཐོ་ལ་གཡང་ཟ་བས། འདུག་པའི་གནས་མལ་བརྟན་པར་གྱིས་ཤིག །
ཡིད་བཞིན་གྱི་ནོར་བུ་རིན་ཆེན་ལ་ཆོག་ཤེས་ཀྱིས་ཚོད་ཟིན་ནས། འགྲོ་བ་དབུལ་
འཕོངས་ཀྱི་སྡུག་བསྔལ་ལ་སྤྲོས་ཤིག །ཅེས་བཀའ་སྩལ་ཏོ། །
དེ་ལ་དེའི་ཚེ་འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། རྣམ་དག་གཙུག་ཕུད་གདན་ལས་ལངས་ནས། ལྷ་ཡི་མེ་ཏོག་
ཨུ་དུམ་ཝ་ར་ལག་ཏུ་ཐོགས་ཏེ། སྟོན་པའི་མདུན་དུ་པུས་བཙུག་ཐལ་མོ་སྦྱར་ནས་
བཏུད་དེ་གསོལ་པ། སྟོན་པའི་སྒྲོན་མ་འགྲོ་བའི་དཔལ་དང་མགོན། རྐང་གཉིས་
གཙོ་བོ་ལྷ་མིའི་མཆོད་འོས་བཀུར། ཐམས་ཅད་མཁྱེན་པ་ཐུགས་རྗེའི་བདག་ཉིད་ཅན། །
ཤེས་རབ་ཕུལ་ལྡན་ཉིད་ལ་ཕྱག་འཚལ་ལོ། །ད་ཡང་བདག་ཅག་རྣམས་ལ་བཀའ་ཡི་
བོན། བརྒྱད་ཁྲི་བཞི་སྟོང་ཐེག་པ་རིམ་དགུའི་བཅུད། སྒོ་བཞི་མཛོད་ལྔ་མན་ངག་
གནད་ཀྱི་དོན། ཐུགས་ཀྱི་དཀྱིལ་ནས་ངེས་པའི་བཅུད་ཕྱུང་ཞིང་། ཚངས་པའི་གསུང་
གི་ལྗགས་ཀྱིས་བརྡ་དགྲོལ་ཏེ། བདག་ཅག་འཁོར་རྣམས་ཀུན་ལ་བཀའ་སྩལ་པ། ཉིད་
ཀྱི་གསུང་ལ་རྗེས་སུ་བདག་ཡི་རངས། དེ་ཡང་ལྷ་མི་ཐར་པར་བགྲོད་པའི་ཕྱིར། རྒྱལ་
བའི་བཀའ་ལ་ངོ་མཚར་སྤྲོ་བ་སྐྱེས། བདག་ཅག་ཉིད་ཀྱི་རྗེས་སུ་གཞོལ་བར་བགྱི།
ཞེས་གསོལ་ནས། ཨུ་དུམ་ཝ་རའི་མེ་ཏོག་སྟོན་པ་ལ་ཕུལ་ལོ། ། །
དེ་ལ་སྟོན་པས་ཀྱང་། ཐུགས་དགྱེས་པར་གྱུར་ནས། ཞལ་འཛུམ་པར་མཛད་
དོ། །དེ་ནས་ཡང་གསོལ་པ། སྟོན་པ་ལགས། བདག་ཅག་རྣམས་ཉིད་ཀྱི་བཀའ་ལ་
ཉན་ཞིང་། ཉིད་ཀྱི་རྗེས་སུ་གཞོལ་བར་བགྱིད་ན། གང་ཞིག་སེམས་ཅན་འཁོར་བ་ལ་
གནས་པ་རྣམས། དག་པའི་ཞིང་དུ་སྐྱེས་ནས་དལ་འབྱོར་གྱི་མི་ལུས་ཐོབ་ཅིང་། སྨྲ་
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བསམ་དབང་དང་ལྡན་པའི་དུས་འདིར། བདེན་པའི་ཚིག་ལ་སྤྲོ་བ་བསྐྱེད་ཅིག་བྱ་བ་
དེ། ཅི་ལྟ་བུ་ཞིག་ལགས། རྙེད་པར་དཀའ་བའི་ནོར་བུ་འཆང་བ་ལ། ཆུད་མ་ཟོན་
པར་གྱིས་ཤིག །བྱ་བ་དེ་ཅི་ལྟ་བུ་ཞིག་ལགས། སྐྱེ་འགྲོ་གསོ་བའི་ལོ་ཏོག་ལ། ཉ་ར་
དང་འཚོ་སྐྱོང་གཟོབ་ཅིག་བྱ་བ་དེ། ཅི་ལྟ་བུ་ཞིག་ལགས། སྐྱེ་འཆི་མེད་པའི་བདུད་རྩི་
ལ། ངོམ་པ་མེད་པར་འཐུངས་ཤིག་བྱ་བ་དེ། ཅི་ལྟ་བུ་ཞིག་ལགས། ལྷ་གཉན་གྱི་ཤེལ་
སྒོང་འཆང་བ་ལ། བཅའ་དར་དང་ཉ་ར་གཟབ་ཅིང་སྐྱོན་གྱིས་མ་གོས་པར་གྱིས་ཤིག་
བྱ་བ་དེ། ཅི་ལྟ་བུ་ཞིག་ལགས། གཙང་ཞིང་དག་པའི་ཆུ་བོ་ལ། རྒྱུན་ཆད་མེད་པའི་
ཁྲུས་གྱིས་ཤིག་བྱ་བ་དེ། ཅི་ལྟ་བུ་ཞིག་ལགས། རིན་པོ་ཆེ་སྣ་ལྔའི་གླིང་ལ་ཕྱིན་ནས།
ས་རྡོའི་ཁྲོད་ལ་མ་འཚོལ་ཞིག་བྱ་བ་དེ། ཅི་ལྟ་བུ་ཞིག་ལགས། འཇིག་རྟེན་གྱི་གཏོས་སུ་
འདུག་ན། ངམ་གྲོག་དང་གཡང་ཟ་སྤངས་ལ། ཁྲི་འཕང་བཅུ་གསུམ་གྱི་ཁར་འཛེག་
ཅིག་བྱ་བ་དེ། ཅི་ལྟ་བུ་ཞིག་ལགས། ཤེལ་གྱི་གནམ་སྐས་ཀྱི་ཁ་ལ་འཛེག་ན་མཐོ་ལ་
གཡང་ཟ་བས། འདུག་པའི་གནས་མལ་བརྟན་པར་གྱིས་ཤིག་བྱ་བ་དེ། ཅི་ལྟ་བུ་
ཞིག་ལགས། ཡིད་བཞིན་གྱི་ནོར་བུ་ལ་ཆོག་ཤེས་ཀྱིས་ཚད་ཟིན་ནས། འགྲོ་བ་དབུལ་
ཕོངས་ཀྱི་སྡུག་བསྔལ་ལ་སྤྲོས་ཤིག་བྱ་བ་དེ་ཅི་ལྟ་བུ་ཞིག་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རྣམ་དག་གཙུག་ཕུད། ཞུས་སམ་གསོལ་པ་དེ་ནི་ཤིན་ཏུ་ཡང་ལེགས་
སོ། །དེ་ནི་འདི་ལྟ་སྟེ། སེམས་ཅན་འཁོར་བ་ལ་གནས་པ་རྣམས། དག་པའི་ཞིང་དུ་
སྐྱེས་ནས། དལ་འབྱོར་གྱི་མི་ལུས་ཐོབ་ཅིང་། སྨྲ་བསམ་དབང་དང་ལྡན་པའི་དུས་
འདིར། བདེན་པའི་ཚིག་ལ་སྤྲོ་བ་བསྐྱེད་ཅིག་ཅེས་བགྱིས་པ་དེ་ནི། སྟོན་པའི་བཀའ་
འདི་ཀུན་གྱི་ཐུན་མོང་མ་ཡིན་པས། གཉན་པ་ལ་བྱའོ། །སྟོན་པའི་བཀའ་ལ་ཡང་
གསུམ་སྟེ། སྔོན་དུ་བྱུང་བ་སྟོན་པའི་བཀའ་དང་། ཞལ་གྱིས་གསུངས་པ་སྟོན་པའི་
360

མདོ་སྡེ། དྲང་སྲོང་ཐེག་པའི་མདོ།
བཀའ་དང་། རྗེས་སུ་གནང་བ་སྟོན་པའི་བཀའ་དང་གསུམ་མོ། །དེ་ལས་སྔོན་དུ་བྱུང་
བ་སྟོན་པའི་བཀའ་ནི། སྔོན་གྱི་བསྐལ་པ་ཐོག་མ་མེད་པའི་དུས་ནས། དུས་གསུམ་གྱི་
བདེ་བར་གཤེགས་པ། ཅི་སྙེད་ཅིག་གི་ལུང་ནས་བྱུང་ཞིང་། སླད་ནས་རྗེས་སུ་ཐོབ་
པ་རྣམས་ལ་བྱའོ། །ཞལ་གྱིས་གསུངས་པ་སྟོན་པའི་བཀའ་ནི། དུས་ཀྱི་སྟོན་པ་དེ་ཉིད་
ཀྱི་ཞལ་ནས་གསུངས་པའི་བཀའ་རྣམས་སོ། །རྗེས་སུ་གནང་བ་སྟོན་པའི་བཀའ་ནི།
སྟོན་པ་ཉིད་ཀྱིས་ཞལ་ནས་གཤེན་རབ་གཡུང་དྲུང་སེམས་དཔའ་རྣམས་ལ། རྗེས་སུ་
གནང་ཞིང་བཀའ་ལ་བརྟེན་ཏེ་མཛད་པ་རྣམས་སོ། །དེ་གསུམ་ནི་ལམ་དང་ཐེག་པ་
དང༌། རྒྱུ་དང་འབྲས་བུ་བཞི་ལ་འབྲེལ་ཏེ། དེ་ཡང་སེམས་ཅན་རྣམས་འཇུག་པའི་
ལམ་བདེན་པ་དང་། ཐེག་པའི་གནས་བདེན་པ་དང་། སྒྲུབ་པའི་རྒྱུ་བདེན་པ་དང་།
གྲུབ་པའི་འབྲས་བུ་བདེན་པ་དང་བདེན་པ་རྣམ་པ་བཞི་སྟེ། སྔོན་གྱི་སངས་རྒྱས་ཀྱིས་
གསུངས་པའི་ཚིག་དང་། དེ་དག་ལ་འཇུག་ཅིང་སྤྱོད་པའི་དོན་གཉིས་སུ་མེད་ཅིང་།
ཚིག་དོན་ཟུང་དུ་འབྲེལ་བ་ཞེས་བྱའོ། །སྤྲོ་བ་སྐྱེད་ཅིག་བྱ་བ་ནི། བཀའ་ཚད་མ་དེ་
རྣམས་ལ་གཞིག་ཅིང་འགྲེལ་བས་ངེས་པར་གོ་བ་སྐྱེ་སྟེ། སྔོན་སྟོན་པ་གཤེན་རབ་
མཆོག ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རྣམས་ཀྱང་། བླ་ན་མེད་པ་ཡང་དག་པའི་ཐར་པ་རིན་པོ་ཆེའི་ལམ་དེ་དག་ལ་ཞུགས་
ཏེ། བསྐལ་པ་གྲངས་མེད་པ་གསུམ་ལ་ཚོགས་བསགས་ཤིང་། སྒྲིབ་པ་སྦྱང་བའི་
མཐུས། སངས་རྒྱས་ཀྱི་ཞིང་དུ་སེམས་ཅན་གྱི་དོན་མཛད་ནས། དབྱིངས་སུ་གྲུབ་པ་
ལགས་ཏེ། དེ་དག་ལ་རྗེས་སུ་ཡི་རང་ཞིང་། ཐར་པར་བཀོད་པ་ལ་སྤྲོ་བ་བསྐྱེད་པར་
བྱའོ། ། དེ་བཞིན་དུ་ད་ལྟའི་དུས་ཀྱི་སྟོན་པ་གཤེན་རབ་མཆོག ། དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱང་། བླ་ན་མེད་པ་
ཡང་དག་པར་ཐར་པ་ཆེན་པོའི་ལམ་དེ་དག་ལ་ཞུགས་ནས། བསྐལ་པ་གྲངས་མེད་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གསུམ་ལ་ཚོགས་བསགས་ཤིང་། སྒྲིབ་པ་སྦྱང་བའི་མཐུས། སངས་རྒྱས་ཀྱི་ཞིང་ད་ལྟ་
ཡང་འགྲོ་བ་སེམས་ཅན་གྱི་དོན་ལ། སྐུ་ཆེ་བའི་ཡོན་ཏན་དང་། གསུང་མཛད་པའི་
འཕྲིན་ལས་དང་། ཐུགས་མཁྱེན་པའི་ཡེ་ཤེས་དཔག་ཏུ་མེད་པ་དེ་ལྟ་བུ་ཞིག་མངའ་
བས། སྣང་སྲིད་འཇིག་རྟེན་གྱི་ཁ་ལོ་བསྒྱུར་བ། དེ་དག་ལ་རྗེས་སུ་ཡི་རང་ཞིང་།
ཐར་པར་བགྲོད་པ་ལ་སྤྲོ་བ་བསྐྱེད་པར་བྱའོ། །དེ་བཞིན་དུ་མ་འོངས་པའི་དུས་སུའང་
སྟོན་པ་གཤེན་རབ་མཆོག །དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྣམས་ཀྱང་། བླ་ན་མེད་པ་ཐར་པ་ཆེན་པོའི་ལམ་དེ་དག་ལ་
ཞུགས་ནས། བསྐལ་པ་གྲངས་མེད་གསུམ་ལ་ཚོགས་བསགས་ཤིང༌། སྒྲིབ་པ་སྦྱང་
བས་མཐུས། སངས་རྒྱས་ཀྱི་ཞིང་མ་འོངས་པའི་དུས་སུ་ཡང་། འགྲོ་བ་སེམས་ཅན་གྱི་
དོན་མཛད་པར་ཐོས་པ་དེ་དག་ལ་རྗེས་སུ་ཡི་རངས་ཞིང་། ཐར་པར་བགྲོད་པ་ལ་སྤྲོ་
བ་བསྐྱེད་པར་བྱའོ། །དེ་ནི་བདེན་པའི་ཚིག་ལ་སྤྲོ་བ་བསྐྱེད་པ་ཞེས་བྱའོ། །དེའི་ཕྱིར་ན་
སེམས་ཅན་རྣམས་བདེན་པའི་ཚིག་ལ་སྤྲོ་བ་བསྐྱེད་པར་བྱའོ། །རྣམ་དག་གཙུག་ཕུད།
རྙེད་པར་དཀའ་བའི་ནོར་བུ་འཆང་བ་ལ་ཆུད་མ་གཟོན་པར་གྱིས་ཤིག་ཅེས་བྱ་བ་ནི།
དལ་འབྱོར་ཕུན་སུམ་ཚོགས་པའི་ལུས་ཐོབ་པ་ལ་བྱའོ། །དལ་འབྱོར་གྱི་ལུས་ལ་གསུམ་
སྟེ། དལ་འབྱོར་བསོད་ནམས་དཔག་པ་ལྷ་ཡི་ལུས་དང༌། དལ་འབྱོར་རྟེན་ལ་དཔག་
པ་མི་ཡི་ལུས་དང༌། དལ་འབྱོར་དམན་ལ་དཔག་པ་ཀླུ་ཡི་ལུས་དང་གསུམ་མོ། །
དེ་མ་ཡིན་པས་ངན་སོང་གསུམ་དང་། ལྷ་མ་ཡིན་འཐབ་བརྩོད་ཀྱི་ལུས་ནི། དལ་
འབྱོར་དང་མི་ལྡན་པ་སྡུག་བསྔལ་གྱི་ལུས་སོ། །དེ་ཡང་དམྱལ་བ་རྣམས་ནི། ཚ་
གྲང་དང་བཅད་གཏུབ་ཀྱི་ལས་ལ་གཡེང་ནས། ཤིན་ཏུའང་བྲེལ་ཞིང་སྡུག་བསྔལ་
བའོ། ། ཡི་དྭགས་རྣམས་ནི་བཀྲེས་ཤིང་སྐོམས་པ་དང༌། ཞེན་ཅིང་ཆགས་པའི་འདོད་
པས་གདུང་ནས། ཤིན་ཏུ་ཡང་བྲེལ་ཞིང་སྡུག་བསྔལ་བའོ། །བྱོལ་སོང་རྣམས་ནི་
362

མདོ་སྡེ། དྲང་སྲོང་ཐེག་པའི་མདོ།
གླེན་ལྐུགས་དང་བླུན་རྨུག་གིས་འཐིབས་ནས། གཅིག་གིས་གཅིག་བཟའ། གཅིག་
གིས་གཅིག་གནོན། གཅིག་གིས་གཅིག་བཙིར་ནས། ཤིན་ཏུ་ཡང་མི་བདེ་བས་བྲེལ་
ཞིང་སྡུག་བསྔལ་བའོ། །ལྷ་མ་ཡིན་རྣམས་ནི་ང་རྒྱལ་དང་དྲེགས་པས་བཅིངས་ནས།
འཐབ་པ་དང་བརྩོད་པ་དང་། འབྲོས་པ་དང་འདེད་པ་དང་། བདག་རྒྱལ་དང་
གཞན་ཕམ་གྱི་དབང་དུ་བགྱི་སྟེ། ཤིན་ཏུ་ཡང་མི་བདེ་ཞིང་སྡུག་བསྔལ་བའོ། །དལ་
འབྱོར་གསུམ་ལ་ཡང་། ལྷ་རྣམས་ནི་ཟས་ནོར་དང་ལོངས་སྤྱོད་ཀྱིས་ཤིན་ཏུ་དཔག་
ཅིང་བརྟེན་པས་གནས་མཐོ་ས་རུ་དལ་བར་གནས་ཀྱང་། གཡེང་སྐྱོང་དང་ལེ་ལོ་ཆེ་
བས། དལ་འབྱོར་འབྲིང་བའོ། །ཀླུ་རྣམས་ནི་དཀོར་ནོར་དང་ཡོ་བྱད་དཔག་ནས།
དལ་བར་གནས་ཀྱང་། བྱོལ་སོང་གི་རིགས་སུ་གཏོགས་པས། དལ་འབྱོར་གྱི་ལུས་
ཐ་མའོ། ། མི་རྣམས་ནི་དལ་འབྱོར་ཕུན་སུམ་ཚོགས་པའི་ལུས་ལགས་ཏེ། དེ་ལ་ཡང་
རིགས་གཉིས་སུ་ཆད་པ་ལས། ཕྱི་རོལ་དང་མཐའ་འཁོབ་ཀྱི་མི་རྣམས་ནི། མི་ལུས་
ཡིན་ཀྱང་བྲེལ་ཕོངས་དང་དབུལ་རྨོངས་ཀྱི་ལུས་ཡིན་པས། མ་དག་པའི་གནས་སུ་སྐྱེ་
བ་དང༌། མི་ལུས་ཙམ་པོ་ཙམ་ལས་མ་ཐོབ་པས། དལ་འབྱོར་དང་མི་ལྡན་པའོ། ། ལྷོ་
འཛམ་བུ་གླིང་གི་སོག་ཀ་དང་། གླིང་གི་མིག་དང་། སྙིང་པོར་སྐྱེས་པའི་མི་རྣམས་ནི་
བསོད་ནམས་དང་ལོངས་སྤྱོད་ཀྱང་རན་ཐང་ཙམ་ལས། གཡུང་དྲུང་གི་བོན་དང་།
ལས་དགེ་བ་ལ་སྤྱོད་པ་རྣམས་ཤིན་ཏུ་དལ་ཞིང་བརྟེན་པའོ། །རྙེད་པར་དཀའ་བའི་
ནོར་བུ་བྱ་བ་ནི། མི་ལུས་རིན་པོ་ཆེ་དེ་ཤིན་ཏུ་ཡང་འཐོབ་པར་དཀའ་སྟེ། ཡིད་
བཞིན་གྱི་ནོར་བུ་རིན་པོ་ཆེ་དང་འདྲ་བའོ། །དེ་ཡང་དཀོན་པའི་མཆོག་ཏུ་གྱུར་པའི་
ཚད་དོ། །ཆུད་མ་གཟོན་པ་བྱ་བ་ནི། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་དེ་
རྙེད་ནས་ཀྱང་ནོར་བུ་དེ་བྱི་དོར་དང་ཉ་ར་བཅའ་དར་མ་གཟབ་ན་དགོས་འདོད་མི་
འབྱུང་ཞིང་ཆུད་ལ་གཟོན་པ་ཡིན་པས། དེ་བཞིན་དུ་མི་ལུས་རིན་པོ་ཆེ་དེ་ཐོབ་ན་
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡང་ལས་དཀར་པོ་དགེ་བ་ལ་མི་སྤྱོད་པར་སྡིག་པའི་རྗེས་སུ་འབྲང་བ་ནི་མི་ལུས་ཐོབ་
པ་ཆུད་གཟོན་པར་བྱ་བ་ཡིན་ཞིང་། དེ་ལས་ལྡོག་སྟེ་བརྩོན་འགྲུས་བསྐྱེད་ཅིང་དགེ་
བ་ལ་སྤྱོད་པ་དེ་ནི་ཆུད་མ་གཟོན་པའོ། །དེའི་ཕྱིར་ན་སེམས་ཅན་རྣམས། དལ་འབྱོར་
ལྷ་མིའི་གོ་འཕང་ཐོབ་པ་འདི་ཆུད་མི་གཟོན་པར་དགེ་བ་ལ་སྤྱོད་པར་བྱའོ། །རྣམ་
དག་གཙུག་ཕུད། སྐྱེ་འགྲོ་གསོ་བའི་ལོ་ཐོག་ལ་ཉ་ར་དང་འཚོ་སྐྱོང་གཟབ་ཅིག་བྱ་
བ་ནི། སྐྱེ་འགྲོ་སེམས་ཅན་མ་རིག་འཁྲུལ་པ་ལ། རང་རིག་ཡེ་ཤེས་བདག་ཞལ་དོན་
བསྟན་ཏེ། ཐིག་ལེ་ཉག་གཅིག་བདེན་པའི་དོན་རྟོགས་ནས། མི་ཡེང་ངང་ལྡན་ཏིང་
འཛིན་གཟེར་ཐེབ་སྟེ། སྐད་ཅིག་ཡེང་མེད་དོན་ལ་གནས་གྱུར་ཅིང་། བདག་མེད་
དོན་ལ་བདེ་སྡུག་མེད་པར་རྟོགས། དཔེར་ན་ཞིང་པས་སོ་ནམ་བྱེད་པ་ལྟར། མ་ཡེང་
ངང་ལ་ཏུ་རེ་མེལ་རྩེ་བྱེད། བདག་མེད་ཡེ་ཤེས་སྐུ་གསུམ་རྒྱུད་ལས་སྐྱེས། འབྱུང་ལྔ་
གནས་དག་སྐུ་གསུམ་དམར་ཐག་ཆོད། དུག་ལྔ་འཁྲུལ་པ་ལོག་པའི་ཕྱོགས་རྣམས་ལ།
གཉེན་པོ་ཡེ་ཤེས་ལྔ་ཡིས་བསྐྱེད་པར་བྱ། ཞེ་སྡང་མི་སྤང་བྱམས་པའི་སེམས་ལྡན་ཞིང་།
སྟོང་ཉིད་ཡེ་ཤེས་རྩི་དང་ལྡན་འགྱུར་ཏེ། འཁྲུལ་པའི་གོལ་སྒྲིབ་ཡོངས་སུ་བྱང་བར་
འགྱུར། གཏི་མུག་མི་རྨོང་ཡེ་ཤེས་ངང་ལྡན་ནས། མེ་ལོང་ཡེ་ཤེས་ངང་ལ་མཉམ་
འགྱུར་ཏེ། ལས་ཀྱི་ལོག་འཁྲུལ་མ་ལུས་སེལ་བར་འགྱུར། ང་རྒྱལ་ཞི་བའི་དོན་ལ་རབ་
བསྐྱེད་དེ། མཉམ་པ་ཉིད་ཀྱི་ངང་ལ་གནས་འགྱུར་ཏེ། ང་རྒྱལ་ཁེངས་སེམས་ལོག་
སྒྲིབ་འབྱུང་བར་འགྱུར། ཆགས་མེད་སྦྱིན་པའི་ངང་ལ་གནས་འགྱུར་ཞིང་། སོ་སོར་
རྟོགས་པའི་དོན་ལས་བདེན་པ་ཡི། མ་ཆགས་དག་པའི་ས་ལམ་བསྒྲོད་པར་འགྱུར།
འཕྲག་དོག་ལོག་སྤྱོད་ལས་ཀྱིས་སྤང་འགྱུར་ཏེ། བྱ་བ་གྲུབ་པའི་ངང་ལ་གནས་འགྱུར་
ཏེ། མ་རྟོགས་ལམ་ལོག་གནས་ངན་སྤང་བར་འགྱུར། ལེ་ལོ་གཡེང་བ་བརྩོན་འགྲུས་
བསྐུལ་བཏབ་ལ། མི་ཡེང་ཡེ་ཤེས་ལྔ་ཡི་གཟེར་ཐེབ་ནས། ཕྱིན་ཅི་ལོག་གི་ལས་རྣམས་
364

མདོ་སྡེ། དྲང་སྲོང་ཐེག་པའི་མདོ། ༼ག༽
ཀུན་བྱང་སྟེ། འབྲས་བུ་སྐུ་གསུམ་མཆོག་གི་དོན་རྙེད་དེ། སྐྱེ་བ་འདི་ལས་སངས་རྒྱས་
ཐོབ་པར་འགྱུར། འགྲོ་བ་རིས་དྲུག་ཟོ་ཆུའི་རྒྱུན་མ་ལ། བླ་མེད་དོན་དམ་བདེན་པའི་
ཕན་བཏག་ཅིང་། འགྲོ་ལ་བླ་མེད་ཐེག་པའི་དོན་བསྟན་ན། དཔེར་ན་ཞིང་ས་བཟང་
ལ་འབྲས་བཏབ་འདྲ། དགེ་བ་བསོད་ནམས་བརྒྱ་འགྱུར་ཁྲི་རུ་འཕེལ། མཐར་ནི་
དགེ་བའི་དེད་དཔོན་ཆེན་པོར་འགྱུར། སྐྱེ་འགྲོ་སྡུག་བསྔལ་མུ་གེས་གདུང་བ་ལ། བླ་
མེད་བདེ་ཆེན་ཉག་གཅིག་འབྲས་བུ་ཡི། མ་རིག་སྡུག་བསྔལ་ནད་སེལ་འཚོ་བ་སྦྱོར།
དཔེར་ན་ཆུ་རྐ་གོང་དུ་བསྒྱུར་བ་ན། འོག་ཏུ་མེ་འབབ་ལྟ་བུ་ཅི་བཞིན་དུ། འགྲོ་དྲུག་
སྡུག་བསྔལ་རྒྱུན་ཐག་རབ་ཆོད་ནས། འབྲས་བུ་བདག་མེད་བོན་གྱི་སྐུ་ཐོབ་འགྱུར།
རང་སེམས་བདག་མེད་ཡིད་བཞིན་ནོར་བུ་མཆོག །ཉོན་མོངས་དུག་ལྔའི་དགྲ་ལ་མ་
བསྐུར་བར། ཡེང་མེད་རྩེ་གཅིག་བྱ་ར་བྱེད་དོ། །རྣམ་དག་གཙུག་ཕུད། སྐྱེ་འཆི་མེད་
པའི་བདུད་རྩི་ལ་ངོམ་པ་མེད་པར་འཐུངས་ཤིག་བྱ་བ་ནི། དལ་འབྱོར་གྱི་མི་ལུས་དེ་
ཐོབ་ནས་ཀྱང་ཆུད་མི་གཟོན་པ་ལ་གཡུང་དྲུང་གི་བོན་ལ་སྤྱོད་དགོས་པས་གཡུང་
དྲུང་གི་བོན་ལ་སྤྱོད་པ་ལ་མཁས་པའི་ཕུལ་དུ་ཕྱིན་པར་བློ་སྦྱོང་པའོ། དེ་ཡང་སྐྱེ་འཆི་
མེད་པར་བྱ་བ་ནི། བོན་ཉིད་ཀྱི་ངོ་བོ་ཡེ་ནས་སྐྱེ་འགག་མེད་ཅིང་དུས་གསུམ་དུ་མི་
འགྱུར་ཏེ། བདུད་རྩི་ནི་སྟོན་པའི་བཀའ་ལུང་བདུད་རྩི་དང་འདྲ་བའོ། །ངོམ་པ་མེད་
པ་ནི་ཆོག་ཤེས་མེད་པར་གཡུང་དྲུང་གི་བོན་ལ་བློ་སྦྱང་བ་ལ་བྱའོ། །དེ་ཡང་གཡུང་
དྲུང་གི་བོན་ནི་ནད་རྣམས་སེལ་བར་བྱེད་པའི་དོན་དུ་བདུད་རྩི་དང་འདྲ་བའོ། །
དགོས་འདོད་འབྱུང་བར་བྱེད་པ་ནི་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བའོ། །
དབུལ་བ་སེལ་བར་བྱེད་པ་ནི་ཟད་པ་མེད་པའི་གཏེར་མཛོད་དང་འདྲ་བའོ། །ཉོན་
མོངས་པའི་ཐ་བ་རློན་པར་བྱེད་པ་ནི་བདུད་རྩིའི་ཆར་པ་དང་འདྲ་བའོ། ། སྐྱེ་འགྲོ་གསོ་
བར་བྱེད་པ་ནི་ལོ་ཏོག་དང་འདྲ་བའོ། །མུན་པ་སེལ་བར་བྱེད་པ་ནི་སྒྲོན་མེ་དང་འདྲ་
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བའོ། ཀུན་ལ་དྲོ་བར་བྱེད་པ་ནི་ཉི་མ་དང་འདྲ་བའོ། །བག་ཆགས་སྐྱོན་གྱིས་མ་གོས་
པ་ནི་ཤེལ་སྒོང་དང་འདྲ་བའོ། །ཉོན་མོངས་པའི་རྒྱུ་ལས་ཡེ་ཤེས་སྐྱེ་བ་ནི། འདམ་གྱི་
མེ་ཏོག་དང་འདྲ་བའོ། །ཀུན་ལ་སྨན་ཞིང་རྩི་བར་བྱེད་པ་ནི་རྩི་བཅུད་ཀྱི་སྙིང་པོ་མར་
དང་འདྲ་བའོ། །མེད་པས་སྙིང་པོ་བསྒྲུབ་ནས་ཡོད་པའི་འབྲས་བུ་འབྱུང་བ་ནི་མ་ལས་
བུ་འབྱུང་བ་དང་འདྲ་བའོ། །དེའི་ཕྱིར་ན་སེམས་ཅན་རྣམས་ཀྱིས། བདེ་བར་གཤེགས་
པའི་བཀའ་ལུང་ལ་ངོམ་པ་མེད་པར་བསླབ་པར་བྱའོ། །རྣམ་དག་གཙུག་ཕུད། ལྷ་
གཉན་ཤེལ་སྒོང་འཆང་བ་ལ་བཅའ་དར་དང་ཉ་ར་གཟབ་ཅིང་སྐྱོན་གྱིས་མ་གོས་པར་
གྱིས་ཤིག་བྱ་བ་ནི། དལ་འབྱོར་གྱི་མི་ལུས་ཐོབ་ནས་གཡུང་དྲུང་གི་བོན་ལ་བློ་སྦྱང་
ཞིང་སྤྱོད་པ་ལ་འདུལ་ཁྲིམས་རྣམ་པར་དག་པ་བསྲུང་དགོས་པ་ལ་བྱ་བ་སྟེ། གང་
ཞིག་སེམས་ཅན་འཁོར་བ་ལ་གནས་པ་རྣམས་ཐར་པ་རིན་པོ་ཆེའི་རྒྱུན་དུ་འཇུག་པར་
བྱེད་པ་ལ་འདུལ་ཁྲིམས་རྣམ་པར་དག་པའི་སྒོ་རུ་འཇུག་པར་བྱའོ། །དེ་ཡང་འདུལ་
ཁྲིམས་རྣམ་པར་དག་པ་དེ་ཐོབ་ནས་སྐད་ཅིག་ཀྱང་ཉམས་པ་དང་ལྟུང་བ་མེད་པ་ནི་
མིག་གི་འབྲས་བུ་ལྟར་སྲུང་བར་བྱའོ། །དཔེར་ན་མིག་གི་འབྲས་བུ་ནི་འབྱུང་བ་མེ་ཆུ་
ས་རླུང་གང་དང་ཡང་མི་མཐུན་པས་དེ་དག་ལ་བཙའ་ཞིང་བསྲུང་བ་ལྟར་དུ། དམ་
ཚིག་གི་སྡོམ་པ་ནི་རྒྱུ་དུག་ལྔ་དང་འཁོར་བའི་ལས་སྤྱོད་གང་དང་ཡང་མི་མཐུན་པས་
ཉམས་པ་མེད་པར་གང་ལ་ཡང་འཛེམ་ཞིང་བསྲུང་བར་བྱའོ། །དཔེར་ན་ལྷ་གཉན་
གྱི་ཤེལ་སྒོང་ནི་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་སྟེ། ནོར་བུ་དེ་ནི་གང་དང་
ཡང་མ་འདྲེས་པར་རྒྱལ་མཚན་གྱི་རྩེ་ལ་ཕྱར་ནས་ཕུད་དུད་དང་རིམ་གྲོ་ཆེར་བགྱིས་
ན་འདོད་པའི་ཡོན་ཏན་ཐམས་ཅད་འབྱུང་བའི་ཕྱིར་རོ། །ཤེལ་སྒོང་ནི་འདམ་དང་
བག་ཆགས་ཀྱི་རྡུལ་དང་དྲི་མ་ལ་སོགས་པ་དང་མི་མཐུན་པས་བདུད་རྩི་ཆུ་བོས་ཁྲུས་
བྱས་ཤིང་དར་དཀར་གྱི་ཁུད་དུ་དྲིལ་ནས་འཆང་བས་ལྷ་མི་ལ་གཉན་ཅིང་རང་ཡང
366

མདོ་སྡེ། 
དྲང་སྲོང་ཐེག་པའི་མདོ།
ཤིན་ཏུ་མངའ་ཆེ་བར་འགྱུར་རོ། །དཔེར་ན་ལྷ་གཉེན་གྱི་ཤེལ་སྒོང་ནི་གཞན་ལ་ཡོད་
པ་མ་ཡིན་ཏེ་འདུལ་ཁྲིམས་རྣམ་པར་དག་པ་དང་ལྡན་པ་ལ་བྱའོ། །དེས་ཉོན་མོངས་
པའི་འཁོར་བ་ཐམས་ཅད་ཟིལ་གྱིས་གནོན་ནས། ལྷ་དང་ཀླུ་དང་མི་དང་ལྷ་མ་ཡིན་
དང་། ནམ་མཁའ་ལྡིང་དང༌། དྲི་ཟར་བཅས་པའི་འཇིག་རྟེན་ཐམས་ཅད་ཟིལ་གྱིས་
ནོན་ཏེ་འབྱུང་བ་ཡིན་ནོ། །དེའི་ཕྱིར་ན་སེམས་ཅན་རྣམས། འདུལ་ཁྲིམས་རྣམ་པར་
དག་པ་སྲུང་བ་ལ་ཉམས་པ་མི་མངའ་བར་སྐྱོན་གྱིས་མ་གོས་པར་བྱའོ། །རྣམ་དག་
གཙུག་ཕུད། གཙང་ཞིང་དག་པའི་ཆུ་བོ་ལ་རྒྱུན་ཆད་མེད་པས་ཁྲུས་དག་པར་གྱིས་
ཤིག་བྱ་བ་ནི། གཙང་ཞིང་དག་པ་ནི་རང་སེམས་དྲི་མ་མེད་ཅིང་རྣམ་པར་དག་པ་ལ་
བྱའོ། ། ཆུ་བོ་ནི་ཡེ་ཤེས་ཆེན་པོ་ལྔ་ལ་བྱའོ། །རྒྱུན་ཆད་མེད་པ་ནི། ཡེ་ཤེས་ཆེན་པོ་དེ་
དག་དང་རྒྱུན་དུ་འདུ་འབྲལ་མེད་པ་ལ་བྱའོ། །དེ་ཡང་འདི་ལྟ་སྟེ། སེམས་བྱམས་པ་
དང་ལྡན་པའི་ཆུ་བོས་ཡོངས་སུ་ཁྲུས་བྱས་ན་སེམས་ཅན་རྣམས་ཉོན་མོངས་པ་ཞེ་སྡང་
གི་དྲི་མ་དག་སྟེ། ཡོངས་སུ་རྣམ་པར་དག་པར་འགྱུར་རོ། །སེམས་སྦྱིན་པ་དང་ལྡན་
པའི་ཆུ་བོས་ཡོངས་སུ་ཁྲུས་བྱས་ན་སེམས་ཅན་རྣམས་ཉོན་མོངས་པ་འདོད་ཆགས་
ཀྱི་དྲི་མ་དག་སྟེ་ཡོངས་སུ་རྣམ་པར་དག་པར་འགྱུར་རོ། །སེམས་ཡེ་ཤེས་དང་ལྡན་
པའི་ཆུ་བོས་ཡོངས་སུ་ཁྲུས་བྱས་ན་སེམས་ཅན་རྣམས་ཉོན་མོངས་པ་གཏི་མུག་གི་དྲི་
མ་དག་སྟེ་ཡོངས་སུ་རྣམ་པར་དག་པར་འགྱུར་རོ། །སེམས་ཞི་བ་དང་ལྡན་པའི་ཆུ་
བོས་ཡོངས་སུ་ཁྲུས་བྱས་ན་སེམས་ཅན་རྣམས་ཉོན་མོངས་པ་ང་རྒྱལ་གྱི་དྲི་མ་དག་
སྟེ་ཡོངས་སུ་རྣམ་པར་དག་པར་འགྱུར་རོ། །སེམས་ཡངས་པ་དང་ལྡན་པའི་ཆུ་བོས་
ཡོངས་སུ་ཁྲུས་བྱས་ན་སེམས་ཅན་རྣམས་ཉོན་མོངས་པ་ཕྲག་དོག་གི་དྲི་མ་དག་སྟེ་
ཡོངས་སུ་རྣམ་པར་དག་པར་འགྱུར་རོ། །དེས་ན་སེམས་ཅན་རྣམས་འདུལ་ཁྲིམས་
རྣམ་པར་དག་པའི་སྒོ་རུ་ཞུགས་ནས། དུག་ལྔའི་ཉོན་མོངས་པ་སྦྱང་བ་ལ་ཡེ་ཤེས་
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལྔའི་གཉེན་པོ་རྒྱུན་ཆད་མེད་པ་རུ་བསྟེན་པར་བྱའོ། །རྣམ་དག་གཙུག་ཕུད། རིན་
པོ་ཆེ་སྣ་ལྔའི་གླིང་དུ་ཕྱིན་ནས་རྡོ་གྲམ་པའི་ཁྲོད་ལ་མ་འཚོལ་ཞིག་བྱ་བ་ནི། གཡུང་
དྲུང་གི་བོན་ལ་བློ་སྦྱང་ཞིང་རྒྱུ་འབྲས་ཀྱི་མཚན་ཉིད་ཕྱེད་ནས་འབྲས་བུའི་ཐེག་པ་ལ་
འཇུག་ཅིང་རྒྱུ་ཡི་ཐེག་པ་ཕྱིར་དོར་བ་ལ་བྱའོ། །རིན་པོ་ཆེ་སྣ་ལྔའི་གླིང་ཞེས་བྱ་བ་ནི་
ཐེག་པ་ལྔ་ཡི་དཔེར་བླང་བ་ཡིན་ཏེ། དགེ་བསྙེན་གྱི་ཐེག་པ་ནི། དཔེར་ན་རིན་པོ་ཆེ་
ཟངས་ལྕགས་གླིང་དུ་ཕྱིན་པ་དང་འདྲ་སྟེ། ཉོན་མོངས་པའི་སྒྲིབ་པ་ལྕགས་ལ་བཙའ་
ཞེན་པ་འདྲ་བ་སྦྱོང་བའི་ཕྱིར་དགེ་བསྙེན་གྱི་ཐེག་པ་ལ་འཇུག་སྟེ། ཟངས་ལྕགས་ཀྱང་
བཞུ་བཏུལ་དང་ལེགས་པར་སྦྱོང་ན་འདོད་པའི་ཡོན་ཏན་ཐམས་ཅད་འབྱུང་བ་ལྟར་
དུ་དགེ་བསྙེན་གྱི་ཐེག་པ་ཡང་། དང་པོ་འཇུག་ཅིང་སྤྱོད་པའི་ཐབས་དཀའ་ཡང་ཐ་
མར་གྲུབ་པའི་འབྲས་བུ་འབྱུང་བ་སླ་བའི་ཕྱིར་རོ། །དྲང་སྲོང་གི་ཐེག་པ་ནི། དཔེར་
ན་རིན་པོ་ཆེ་དངུལ་གྱི་གླིང་དུ་ཕྱིན་པ་དང་འདྲ་སྟེ་དངུལ་དཀར་ཞུན་མ་དེ་ལ་ལྷད་
མ་འཛུད་པ་གཡའ་ཡིས་མ་གོས་པར་སྒེག་མ་ལྟ་བུའི་རྐྱེན་གྱིས་ཕྱི་བདར་ཡང་ཡང་
བྱས་ན་འདོད་པའི་ཡོན་ཏན་ཐམས་ཅད་འབྱུང་བ་ལྟར་དུ། དྲང་སྲོང་གི་ཐེག་པ་ལ་
ཡང་འཁོར་བའི་ཉེས་སྐྱོན་གྱིས་མ་གོས་ཤིང་རྒྱུན་དུ་དྲན་པའི་རྩིས་ཟིན་པར་བྱས་ཤིང་
མཐར་ཕྱིན་པར་བསྲུངས་ན་ཐར་པའི་འབྲས་བུ་ཐོབ་པའི་ཕྱིར། ཨ་དཀར་གྱི་ཐེག་པ་
ནི། དཔེར་ན་རིན་པོ་ཆེ་གཡུ་ཡི་གླིང་དུ་ཕྱིན་པ་དང་འདྲ་སྟེ་ག་ལྗང་གི་གཡུ་དེ་ཡང་
མེ་ཡི་ནང་དུ་མ་ཤོར་བར་དམར་བར་འཆང་ན། འདོད་པའི་ཡོན་ཏན་ཐམས་ཅད་
འབྱུང་བ་ལྟར་དུ། ཨ་དཀར་གྱི་ཐེག་པ་ལ་ཡང་བསྙེན་སྒྲུབ་མཐའ་རུ་ཕྱིན་པར་བསྒྲུབ་
ཅིང་ཁ་བོན་འདྲེ་བསྡུད་ཀྱི་ཕྱིར་མ་གོལ་བར་དྲན་པའི་རྩིས་ཀྱིས་ཟིན་པར་བྱས་ཤིང་
བསྒྲུབ་ན་གསང་བ་སྔགས་ཀྱི་དོན་དང་ལྡན་པར་འགྱུར་རོ། །ཡེ་གཤེན་གྱི་ཐེག་པ་ནི།
དཔེར་ན་རིན་པོ་ཆེ་ཤེལ་དཀར་གྱི་གླིང་ལ་ཕྱིན་པ་དང་འདྲ་སྟེ། རིན་པོ་ཆེ་རྣམ་དག་
368

མདོ་སྡེ། དྲང་སྲོང་ཐེག་པའི་མདོ།
དེ་ཡང་རྡུལ་དང་དྲི་མས་མ་གོས་པར་རྒྱུན་དུ་ཆུ་གཏིང་དུ་བཞག་ཅིང་དར་དཀར་གྱི་
ཁུད་དུ་དྲིལ་ནས་གཙང་སྦྲ་དང་ཉ་ར་ཆེར་གཟབ་ན་འདོད་པའི་ཡོན་ཏན་ཐམས་ཅད་
འབྱུང་བ་ལྟར་དུ། ཡེ་གཤེན་གྱི་ཐེག་པ་ཡང་རི་མཐོ་ལ་ས་གཙང་སར་བསྒྲུབ་ཅིང་།
ཚད་མེད་པ་བཞིའི་ངང་ལས་ཡེ་ཤེས་རྒྱུན་ཆད་མེད་པར་བསྒོམ་ན་བྱང་ཆུབ་ཀྱི་
སེམས་འབྱོང་ནས་བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་
རོ། །དེ་ལྟར་དུ་འབྲས་བུ་ཐེག་པ་བཞིའི་མཐར་ཐུག་བླ་ན་མེད་པའི་ཐེག་པ་ཆེན་པོ་
ཞེས་བྱ་བ་དཔེར་ན་རིན་པོ་ཆེ་གསེར་གླིང་དུ་ཕྱིན་པ་དང་འདྲ་སྟེ། རིན་པོ་ཆེ་གསེར་
ནི་གོང་ཐང་དང་རིན་ཐང་དཔག་ཏུ་མེད་ཅིང་། གསེར་གླིང་ལ་ས་རྡོ་བྱ་བའི་ལྷད་མ་
གྲུབ་པ་ལྟར་དུ། བླ་ན་མེད་པའི་ཐེག་པ་ལ་གང་གི་སྐྱོན་ཡོན་གྱི་དྲི་མས་མ་གོས་པར་
སྤང་བ་དང་བླང་བ་མེད་པ་སྟེ་དོན་བོན་ཉིད་ཀྱི་ངང་ནས་སེམས་ཉིད་ཀྱི་ངོ་བོ་མངོན་
པར་བྱང་ཆུབ་པའོ། །
དེའི་ཕྱིར་ན། དགེ་བསྙེན་གྱི་ཐེག་པ་ནི་ཟངས་ལྕགས་དང་འདྲ་སྟེ་སྦྱང་དཀའ་
བའོ། །དྲང་སྲོང་གི་ཐེག་པ་ནི་དངུལ་དཀར་གྱི་མེ་ལོང་དང་འདྲ་སྟེ་ཉ་ར་དང་བྱི་དོར་
དཀའ་བའོ། ། ཨ་དཀར་གྱི་ཐེག་པ་ནི་གཡུ་ཚོ་རོག་དང་འདྲ་སྟེ་དམར་ལ་ཟབ་པའོ། །
ཡེ་གཤེན་གྱི་ཐེག་པ་ནི་དྲི་མེད་ཤེལ་སྒོང་དང་འདྲ་སྟེ་རང་མཚན་གྱི་དངོས་པོ་གསལ་
བའོ། །བླ་ན་མེད་པའི་ཐེག་པ་ནི་རིན་པོ་ཆེ་གསེར་དང་འདྲ་སྟེ་དཀོན་ལ་རིན་ཐང་
ཆེ་བའོ། །དེའི་ཕྱིར་ན། འབྲས་བུའི་ཐེག་པ་དེ་དག་ནི། ཡིད་བཞིན་གྱི་ནོར་བུ་རིན་
པོ་ཆེའི་གྲམ་ཁྲོད་དང་འདྲ་སྟེ་གང་དུ་སྤྱོད་པ་ལ་དོན་དང་ཡོན་ཏན་དང་འབྲས་བུ་
འབྱུང་བ་ལྟར་དུ། འབྲས་བུའི་ཐེག་པ་གང་ལ་སྤྱོད་ཀྱང་མདོ་དོན་མི་སྟོར་བར་ཐར་
པ་རིན་པོའི་ཆེའི་འབྲས་བུ་མྱུར་དུ་འགྲུབ་པར་འགྱུར་རོ། །གང་ཞིག་ཐེག་པ་འདི་དག་
ཕྱིར་དོར་ནས། རྒྱུ་ཡི་ཐེག་པ་ལ་སྤྱོད་པ་ནི། རིན་པོ་ཆེ་དོར་ནས། ས་རྡོ་གྲམ་པའི་
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཁྲོད་ལ་འཚོལ་བ་དང་འདྲ་བའོ། །དེའི་ཕྱིར་ན་སེམས་ཅན་རྣམས་འབྲས་བུའི་ཐེག་པ་
ལ་རབ་ཏུ་སྤྱོད་ཅིང་དམན་པ་ལ་མི་ཆགས་པར་བྱའོ། །རྣམ་དག་གཙུག་ཕུད། འཇིག་
རྟེན་གཏོས་སུ་འདུག་ན། ངམ་གྲོག་དང་གཡང་ཟ་སྤོངས་ལ་ཁྲི་འཕང་བཅུ་གསུམ་གྱི་
ཁར་འཛེག་ཅིག་བྱ་བ་ནི། འཇིག་རྟེན་གྱི་གཏོས་ནི་སྲོག་དབུགས་ཀྱིས་བསྡུས་ཤིང་ཟག་
པ་དང་བཅས་པའི་ཕུང་པོ་འདི་ཉིད་ལ་ཟེར་ཏེ། ངམ་གྲོག་དང་གཡང་ས་ནི་ཁམས་
གསུམ་འཁོར་བའི་ས་དགུ་ཡིན་ལ། ཁྲི་འཕང་བཅུ་གསུམ་ནི་གཡུང་དྲུང་ཐེག་པའི་ས་
བཅུ་དང་བོན་ཉིད་རྟོགས་པའི་ས་གསུམ་ལ་བྱའོ། །དེ་ཡང་ཟག་བཅས་ཀྱི་ཕུང་པོ་འདི་
ཉིད་ལས་གྲོལ་ནས་ཟག་པ་མེད་པ་ཡེ་ཤེས་ཀྱི་ཕུང་པོ་འཐོབ་པར་བྱེད་པ་ལ་ཁམས་
གསུམ་འཁོར་བའི་ས་དགུ་སྤོང་སྟེ། འཁོར་བའི་ས་དགུ་ནི་འདོད་ཁམས་ཆགས་པའི་
ས་གསུམ་དང་། གཟུགས་ཁམས་ཞེན་པའི་ས་གསུམ་དང་། གཟུགས་མེད་གོལ་བའི་
ས་གསུམ་དང་དགུ་སྟེ་ཆགས་པ་མེད་པའི་བརྟུལ་ཞུགས་ཀྱིས། འཇིག་རྟེན་འཁོར་
བའི་ལས་དོར་བ་དང་། དངོས་པོ་དང་འཛིན་རྟོག་མི་མངའ་བའི་སེམས་ཉིད་ཀྱིས།
བདེན་ཞེན་གྱི་འཛིན་པ་གཏོང་བ་དང་། སེམས་ཀྱི་ཡིན་ཚུལ་གར་བསྐོར་བདེ་བ་ཤེས་
པས། རྟག་ཆད་ཀྱི་མཐའ་བསལ་བ་དང་གསུམ་གྱིས་སྤོང་བར་བྱའོ། ། །
གཡུང་དྲུང་ཐེག་པའི་ས་བཅུ་ལ་བགྲོད་པ་ནི། ས་དང་པོ་རབ་ཏུ་དགའ་བའི་ས་ལ་ན *
ཆགས་པ་མེད་པའི་སྦྱིན་པ་གཏོང་བར་བྱའོ། །གཉིས་པ་དྲི་མ་མེད་པའི་ས་ལ་འཆལ་
བ་མེད་པའི་འདུལ་ཁྲིམས་བསྲུང་བར་བྱའོ། །གསུམ་པ་འོད་ཟེར་འཕྲོ་བའི་ས་ལ་བྱུང་
ཚོར་མེད་པའི་བཟོད་པ་བསྒོམ་པར་བྱའོ། །བཞི་པ་ཕྱག་རྒྱ་བསྒྱུར་བའི་ས་ལ་ལེ་ལོ་
མེད་པའི་བརྩོན་འགྲུས་བསྐྱེད་པར་བྱའོ། ། ལྔ་པ་བོན་ཉིད་སྤྲིན་ཚོགས་ཀྱི་ས་ལ་འགྱུར་
ལྡོག་མེད་པའི་བསམ་གཏན་བསྒོམ་པར་བྱའོ། །དྲུག་པ་བདེ་ལྡན་རྟོགས་པའི་ས་ལ་
ཞུམ་པ་མེད་པའི་སྟོབས་མཆོག་བསྐྱེད་པར་བྱའོ། །བདུན་པ་ཡིད་བཞིན་འགྲུབ་པའི་
370

མདོ་སྡེ། དྲང་སྲོང་ཐེག་པའི་མདོ།
ས་ལ་དཔག་ཏུ་མེད་པའི་སྙིང་རྗེ་བསྐྱེད་པར་བྱའོ། །བརྒྱད་པ་མ་ཆགས་དག་པའི་ས་
ལ་རེ་དོགས་མེད་པའི་སྨོན་ལམ་གདབ་པར་བྱའོ། །དགུ་པ་ཡི་གེ་འཁོར་ལོའི་ས་ལ་
རྨོངས་པ་མེད་པའི་ཐབས་ལ་མཁས་པར་བྱའོ། །བཅུ་པ་མི་འགྱུར་གཡུང་དྲུང་གི་ས་
ལ་འཁྲུལ་པ་མེད་པའི་ཤེས་རབ་དང་ལྡན་པར་བྱའོ། །དོན་དེ་བཅུ་དང་ལྡན་ན། བཅུ་
གཅིག་ཀུན་དུ་འོད་ཀྱི་ས་ལ་གནས་པར་འགྱུར་རོ། །བཅུ་གཅིག་ཀུན་དུ་འོད་ཀྱི་ས་
ནས་བཅུ་གཉིས་མ་ཆགས་དག་པའི་ས་ལ་རང་བཞིན་འོད་ཀྱི་སྐུ་རུ་མངོན་པར་སྤྲུལ་
ནས། རྣམ་པར་དག་པའི་དོན་མཐར་ཕྱིན་ཏེ། བཅུ་གསུམ་འཁོར་ལོ་ཚོགས་ཆེན་གྱི་
ས་ལ་མི་གཡོ་མཉམ་གསལ་སྐུ་གསུམ་རྫོགས་པར་འགྱུར་རོ། །དེའི་ཕྱིར་ན། སེམས་
ཅན་རྣམས་འཁྲུལ་པའི་བློ་དགུའི་རྗེས་སུ་མི་འབྲང་བར། གཡུང་དྲུང་ཐེག་པའི་ས་
བཅུ་ལ་ཁྲི་འཕང་གོང་ནས་གོང་དུ་བཏེགས་པར་བྱའོ། །རྣམ་དག་གཙུག་ཕུད། ཤེལ་
གྱི་གནམ་སྐས་ཀྱི་ཁ་ལ་འཛེག་ན་མཐོ་ལ་གཡང་ཟ་བས། འདུག་པའི་གནས་མལ་
བརྟན་པར་གྱིས་ཤིག་བྱ་བ་ནི། གཡུང་དྲུང་གི་བོན་ལ་སྤྱོད་ཅིང་ཐེག་པ་དང་ཁྲི་འཕང་
གོང་འཕེལ་དུ་སོང་ནའང་ཕྱིར་མི་ལྡོག་པའི་འབྲས་བུ་མ་ཐོབ་ཀྱི་བར་དུ་བདུད་བཞིའི་
ཆོ་འཕྲུལ་ལྡང་སྟེ། ལེ་ལོ་དང་གཡེང་སྐྱོང་གི་རྐྱེན་ཁར་མ་སོང་བར་སེམས་ཉིད་འགྱུར་
བ་མེད་པའི་དོན་ལ་གནས་པར་བྱའོ། །དེ་ཡང་བདུད་བཞི་ནི། དགའ་བྲོད་དང༌།
སྙེམ་བྱེད་དང༌། ཐོག་བཅས་དང་། ཐོག་མེད་དང་བཞི་སྟེ། བླ་ན་མེད་པ་ཐར་པའི་
འབྲས་བུ་སྒྲུབ་པ་ལ་བདུད་དེ་བཞིའི་དབང་དུ་མ་སོང་བར་བྱ་ཞིང་མཐར་ཕྱིན་པར་
བྱའོ། །རྣམ་དག་གཙུག་ཕུད། ཡིད་བཞིན་གྱི་ནོར་བུ་ལ་ཆོག་ཤེས་ཀྱི་ཚོད་ཟིན་ནས་
འགྲོ་བ་དབུལ་ཕོངས་ཀྱི་སྡུག་བསྔལ་ལ་སྤྲོས་ཤིག་བྱ་བ་ནི། བདག་གི་དོན་ཐམས་ཅད་
མཐར་ཕྱིན་ནས་གཞན་དག་འགྲོ་བ་སེམས་ཅན་གྱི་དོན་དུ་ཚད་མེད་པ་རྣམ་པ་བཞིའི་
ངང་དུ་གནས་ནས་འགྲོ་བའི་དོན་དཔག་ཏུ་མེད་པ་ལ་བྱའོ། །དེའི་ཕྱིར་ན་སེམས་ཅན་
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྣམས། སྟོན་པའི་བཀའ་ལ་ཉན་ཞིང་གཡུང་དྲུང་གི་བོན་ལ་རྒྱུན་དུ་འཇུག་ནས། ཐར་
པ་རིན་པོ་ཆེའི་འབྲས་བུ་བསྒྲུབ་པ་ལ་འཁོར་བའི་ལས་སྤྱོད་དང་ཕྱིན་ཅི་ལོག་གི་བློ་དོར་
ནས་འདུལ་ཁྲིམས་རྣམ་པར་དག་པ་བསྲུང་བར་བྱའོ། །ཚུལ་ལེགས་པར་བྱའོ། །ཐབས་
ལ་མཁས་པར་བྱའོ། །བསླབ་པ་ལ་གུས་པར་བྱའོ། །དྲི་མ་མེད་པར་བྱའོ། །རྣམ་པར་
དག་པར་བྱའོ། །སྐྱོན་དང་བྲལ་བར་བྱའོ། །ཡོན་ཏན་ཚོགས་པར་བྱའོ། །དེ་ནས་
བདག་གི་དོན་ལྷུན་གྱིས་གྲུབ་ཅིང་། གཞན་གྱི་དོན་མཐར་ཕྱིན་པར་འགྱུར་རོ། །ཞེས་
བཀའ་སྩལ་ཏོ། །
༧ དེ་ནས་ཡང་རྣམ་དག་གཙུག་ཕུད་ཀྱིས་གསོལ་པ། སྟོན་པའི་སྒྲོན་མ་འགྲོ་
བའི་དཔལ། རྣམ་པ་ཐམས་ཅད་མཁྱེན་པའི་ཐུགས། དྲི་མེད་སྐྱོན་བྲལ་རྣམ་དག་
སྐུ། གྲངས་མེད་གསུམ་ལ་ཚོགས་བསགས་ཤིང་། གྲངས་མེད་གསུམ་ལ་སྒྲིབ་སྦྱངས་
པས། ད་ལྟ་འགྲོ་བའི་དཔལ་གྱུར་མགོན། རྒྱལ་སྲས་འགྲོ་བའི་དོན་མཛད་ལགས།
བདག་ཅག་ཕྱི་རབས་གང་ཟག་རྣམས། བདེན་པའི་ཚིག་ལ་སྤྲོ་བསྐྱེད་ཅིང་། འཁོར་
བའི་ལས་རྣམས་ཕྱིར་དོར་ནས། ཐར་པའི་ལམ་ལ་བགྲོད་པ་ན། འདུལ་ཁྲིམས་རྣམ་
དག་ཅི་ལྟར་བསྲུང་། བསྲུང་ན་སྲུང་བའི་རྒྱུ་གང་ལགས། བསྲུང་བའི་ཐབས་ནི་ཅི་ལྟ་
བུ། ཚུལ་དུ་འཇུག་ན་ཅི་ལྟ་བུ། བསྲུང་ན་ཡོན་ཏན་ཅི་ལྟར་ལགས། མ་བསྲུང་སྐྱོན་
རྣམས་ཅི་ལྟར་འབྱུང༌། དོན་དང་ཡོན་ཏན་ཅི་ལྟ་བུ། ཐམས་ཅད་མཁྱེན་པས་བཤད་
དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྣམ་དག་གཙུག་ཕུད་སོགས། འདུས་
པའི་འཁོར་རྣམས་ཐམས་ཅད་ཀུན། མ་ཡེང་དབང་པོ་བརྟན་པར་ཉོན། གང་ཞིག་
སེམས་ཅན་ཐམས་ཅད་ཀུན། དལ་འབྱོར་གཙང་མའི་ལུས་ཐོབ་ནས། རིན་ཆེན་ཆུད་
དུ་མི་གཟོན་ཅིང་། ཐར་པའི་འབྲས་བུ་བསྒྲུབ་པ་ལ། འདུལ་ཁྲིམས་རྣམ་དག་བསྲུང་
372

མདོ་སྡེ། དྲང་སྲོང་ཐེག་པའི་མདོ།
དགོས་པས། བསྲུང་བའི་རྒྱུ་དང་བསྲུང་བའི་ཐབས། བསྲུང་བའི་ཚུལ་དང་སྐྱོན་ཡོན་
དང་། བསྲུང་བའི་དོན་དང་ཡོན་ཏན་ནོ། །ཐོག་མར་བསྲུང་བའི་རྒྱུ་ལས་སུ། ཁམས་
གསུམ་འཁོར་བའི་སེམས་ཅན་རྣམས། རིག་པའི་ཡེ་ཤེས་མ་རྟོགས་པས། མ་རིག་མུན་
པའི་ཀློང་ན་གནས། བོན་ལ་ཤེས་རབ་ཚད་སླེབ་ཅིང་། དཔོན་གསས་རིག་པའི་བློ་
ལྡན་གྱིས། རིག་པའི་ཡེ་ཤེས་རྩལ་བསྐྱེད་ཅིང་། ཡང་དག་དོན་ལ་འཇུག་པའི་ཕྱིར།
ཉེ་བར་འགྲོད་པ་ཐར་པའི་ལམ། སྤང་བསྒྱུར་གྲོལ་བ་རྣམ་གསུམ་སྟེ། འདིར་ནི་སྤང་
ལམ་ཐེག་པ་སྟོན། སྤང་ལམ་ལ་ཡང་རྣམ་པ་གཉིས། ཐེག་པ་ཆུང་ངུ་དགེ་བསྙེན་
དང་། ཐེག་པ་ཆེན་པོ་དྲང་སྲོང་གཉིས། དགེ་བསྙེན་ཐེག་པའི་བོན་སྒོ་ནི། ཚངས་
པ་གཙུག་ཕུད་དག་གིས་གཉེར། དྲང་སྲོང་ཐེག་པའི་བོན་སྒོ་ལས། དྲང་ནི་དྲང་པོར་
སྤྱོད་པས་དྲང་། སྲུང་ནི་རྒྱུ་འབྲས་བསྲུང་བས་སྲུང་། ལམ་ནི་སྤང་ལམ་སྒོ་རུ་འཇུག །
ཐབས་ནི་ཚུལ་དང་ལྡན་པར་བྱ། དོན་ནི་གྲངས་མེད་ཚོགས་རྫོགས་ཤིང་། གྲངས་
མེད་སྒྲིབ་པ་སྦྱང་བར་མངོན། ཡོན་ཏན་མ་བརྩལ་ལྷུན་རྫོགས་ལ། གང་ལྟར་སྨོན་པ་
དེ་བཞིན་འགྲུབ། འབྲས་བུ་མངོན་སངས་རྒྱ་བ་འཐོབ། རྣམ་དག་གཙུག་ཕུད་འདུལ་
བའི་གཤེན། དྲང་སྲོང་ཐེག་པའི་གཉེར་བཞེས་ཤིག །ཅེས་གསུངས་སོ། ། །
ཡང་སྟོན་པས་བཀའ་སྩལ་པ། རྣམ་དག་གཙུག་ཕུད་འདུལ་བའི་གཤེན། འཁོར་
བའི་སེམས་ཅན་མ་རིག་པ། མ་རིག་ཉོན་མོངས་ནད་ཀྱིས་གདུང་། ཉོན་མོངས་ནད་
ལས་གྲོལ་བའི་ཕྱིར། རྣམ་དག་འདུལ་བའི་ཐེག་པ་སྟོན། བསྲུང་བའི་རྒྱུ་ལ་རྣམ་པ་ལྔ།
ཐམས་ཅད་ཉེས་པའི་རྩ་བ་ནི། མ་རིག་ཉོན་མོངས་དུག་ལྔའོ། །མ་རིག་ཉོན་མོངས་
དུག་ལྔ་ལས། བདུད་ལྔ་རྐྱེན་ལྔ་ཕུང་པོར་གྲུབ། དབང་པོ་ལྔ་པོ་ཡུལ་ལྔར་སྤྱོད། སྐྱེ་
བཞི་ལམ་ལྔ་རིགས་དྲུག་སྦྱང་། འཁྲུལ་འཁོར་མུན་པའི་གླིང་ལ་གནས། གཏན་དུ་
ཐར་མེད་འཁོར་བར་འཁྱམས། ཞེ་སྡང་རྒྱུ་སྐྱེད་བྱམས་པའི་དུག །མ་རིག་ཉོན་མོངས་
373

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ནད་དུ་སྡང༌། སྟོང་ཉིད་ཡེ་ཤེས་དོན་ལ་བསྒྲིབས། བསད་དང་བཅད་པའི་ལས་ལ་
བརྩོན། ལས་ཀྱི་རྒྱུ་བསགས་རྐྱེན་གྱིས་བསླང་། གཉེན་པོའི་སྟོབས་ཞན་རྐྱེན་ཁར་སོང་།
འབྲས་བུ་དམྱལ་བའི་རྒྱུ་རུ་སྨིན། ཚ་བ་བརྒྱད་དང་གྲང་བ་བརྒྱད། ཉིས་ཚེ་ཉིས་
འཁོར་བཅོ་བརྒྱད་ཞིང་། ཚ་གྲང་སྡུག་བསྔལ་ཡ་རེ་ང་། གཉེན་པོའི་སྟོབས་བསྐྱེད་
བསྲུང་བའི་རྒྱུ། དྲན་པས་རྩིས་ཟིན་སྤང་བར་རིགས། འདོད་ཆགས་རྒྱུ་བསྐྱེད་སྦྱིན་
པའི་དུག །མ་རིག་ཉོན་མོངས་ནད་དུ་སྡང་། སོར་རྟོགས་ཡེ་ཤེས་དོན་ལ་བསྒྲིབས།
ཆགས་དང་ཞེན་པའི་དོན་ལ་བརྩོན། ལས་ཀྱི་རྒྱུ་བསགས་རྐྱེན་གྱིས་བསླང་། གཉེན་
པོའི་སྟོབས་ཞན་རྐྱེན་ཁར་སོང་། འབྲས་བུ་ཡི་དྭགས་རྒྱུ་རུ་སྨིན། ཕྱི་ཡི་སྒྲིབ་དང་ནང་
གི་སྒྲིབ། བར་གྱི་སྒྲིབ་པ་ཅན་གྱི་ཞིང་། བཀྲེས་སྐོམ་སྡུག་བསྔལ་ཡ་རེ་ང་། གཉེན་
པོའི་སྟོབས་བསྐྱེད་བསྲུང་བའི་རྒྱུ། དྲན་པས་རྩིས་ཟིན་སྤང་བར་རིགས། གཏི་མུག་
རྒྱུ་བསྐྱེད་ཡེ་ཤེས་དུག ། མ་རིག་ཉོན་མོངས་ནད་དུ་སྡང་། མེ་ལོང་ཡེ་ཤེས་དོན་ལ་
བསྒྲིབས། མ་རིག་གཏི་མུག་ལས་ལ་བརྩོན། ལས་ཀྱི་རྒྱུ་བསགས་རྐྱེན་གྱིས་བསླང་།
གཉེན་པོའི་སྟོབས་ཞན་རྐྱེན་ཁར་སོང་། འབྲས་བུ་བྱོལ་སོང་རྒྱུ་རུ་སྨིན། མཁའ་ལ་
རྐྱེན་ཐར་གནས་ན་སྦྱོང༌། བར་ན་དུས་ཀྱི་འཐུམ་པའི་ཞིང་། བླུན་རྨུགས་སྡུག་བསྔལ་
ཡ་རེ་ང་། གཉེན་པོའི་སྟོབས་བསྐྱེད་སྲུང་བའི་རྒྱུ། དྲན་པས་རྩིས་ཟིན་སྤང་བར་
རིགས། ཕྲག་དོག་རྒྱུ་བསྐྱེད་ཡངས་པའི་དུག །མ་རིག་ཉོན་མོངས་ནད་དུ་སྡང་། བྱ་
གྲུབ་ཡེ་ཤེས་དོན་ལ་བསྒྲིབས། ཕྲག་དོག་རུ་ངའི་ལས་ལ་བརྩོན། ལས་ཀྱི་རྒྱུ་བསགས་
རྐྱེན་གྱིས་བསླང་། གཉེན་པོའི་སྟོབས་ཞན་རྐྱེན་ཁར་སོང་། འབྲས་བུ་མི་ཡི་རྒྱུ་རུ་
སྨིན། རིགས་བཞི་མིའམ་ཅི་ཡི་ཞིང་། བྲེལ་ཕོངས་སྡུག་བསྔལ་ཡ་རེ་ང་། གཉེན་
པོའི་སྟོབས་བསྐྱེད་སྲུང་བའི་རྒྱུ། དྲན་པས་རྩིས་ཟིན་སྤང་བར་རིགས། ང་རྒྱལ་རྒྱུ་
བསྐྱེད་ཞི་བའི་དུག །མ་རིག་ཉོན་མོངས་ནད་དུ་སྡང་། མཉམ་ཉིད་ཡེ་ཤེས་དོན་ལ་
374

ག༽
མདོ་སྡེ། དྲང་སྲོང་ཐེག་པའི་མདོ།
བསྒྲིབས། འཐབ་དང་བརྩོད་པའི་ལས་ལ་བརྩོན། ལས་ཀྱིས་རྒྱུ་བསགས་རྐྱེན་གྱིས་
བསླང་། གཉེན་པོའི་སྟོབས་ཞན་རྐྱེན་ཁར་སོང་། འབྲས་བུ་ལྷ་མིན་རྒྱུ་རུ་སྨིན། ཡར་
གཡེན་གཉན་དང་བར་གཡེན་གཏོད། ས་གཡེན་བཅུ་གཅིག་ལྷ་མིན་ཞིང་། འཐབ་
བརྩོད་སྡུག་བསྔལ་ཡ་རེ་ང་། གཉེན་པོའི་སྟོབས་བསྐྱེད་སྲུང་བའི་རྒྱུ། དྲན་པས་རྩིས་
ཟིན་སྤང་བར་རིགས། དེ་ལྟར་རྩ་བ་རྒྱུ་བཞི་ནི། ཞེ་སྡང་འདོད་ཆགས་ང་རྒྱལ་དང་།
ཕྲག་དོག་རུ་ངའི་ལས་དང་བཞི། གཏི་མུག་མ་རིག་ཀུན་ལ་ཁྱབ། རྩ་བ་དེ་ལས་གྱེས་
པ་ཡི། འདོད་ཆགས་ལས་གྱུར་ཉོན་མོངས་ནི། ཉི་ཁྲི་ཆིག་སྟོང་སྡང་བ་ལ། གཉེན་པོ་
སྦྱིན་པའི་སྟོབས་བསྐྱེད་ནས། འདུལ་བ་ལས་གྱུར་ཉི་ཁྲི་སྟོང་། འདུལ་བའི་ཐབས་སུ་
བསྟན་པའོ། །རྣམ་དག་གཙུག་ཕུད་འདུལ་བའི་གཤེན། གདུལ་བའི་ཐབས་ལ་མཁས་
པ་ན། འདུལ་བའི་རྒྱུ་རུ་གྱུར་པའོ། །དེ་ལྟར་རྩ་བ་རྒྱུ་བཞི་ནི། དེ་ལས་བྱུང་བའི་ཉེས་
པའི་ཚོགས། སྲུང་བའི་རྒྱུ་རུ་བསྟན་པའོ། །
༧ བསྲུང་བའི་ཐབས་ལ་རྣམ་པ་གཉིས། ཕྱི་ཡི་ཚུལ་དང་ནང་གི་ཁྲིམས། ཕྱི་ཚུལ་
ལ་ཡང་གསུམ་ཡིན་ཏེ། འགྲོ་དྲུག་དྭངས་བ་འདྲེན་པའི་ཕྱིར། གདུལ་བྱ་འདུལ་བའི་
ཕྱི་ཚུལ་དང༌། འཇུག་པའི་ལམ་ལ་གནས་པའི་ཕྱིར། གཡུང་དྲུང་སེམས་དཔའི་སྤྱོད་
ཚུལ་དང་། བསླབ་པ་མཐའ་རུ་རྫོགས་པའི་ཕྱིར། མཉམ་ཉིད་ཞི་བའི་ངང་ཚུལ་ལོ། །
ཐོག་མར་འདུལ་བའི་ཕྱི་ཚུལ་ནི། རྣམ་པ་གསུམ་དུ་ཤེས་པ་སྟེ། གནས་དང་རྫས་དང་
གྲོགས་དང་གསུམ། གནས་ལ་རྣམ་པ་གཉིས་ཡིན་ཏེ། སྤང་བའི་གནས་དང་བླང་
བའི་གནས། རྒྱལ་པོའི་ཁབ་དང་གྲོང་ཁྱེར་དང་། བཙུན་མོའི་ཞིང་དང་བློན་པོའི་
གནས། ཆེ་བའི་ཡུལ་དང་དྲེགས་པའི་མཁར། ཁྱིམ་ཀྱི་འདུན་ས་ཚོང་འདུས་ས། གྲོང་
དང་ཁྱིམ་བདག་གྲོང་བརྡལ་དཀྱིལ། མཐའ་འཁོབ་གནས་དང་མ་དག་ཡུལ། འགལ་
བར་འགྱུར་བ་སྤང་བའི་རིགས། དག་པའི་ཞིང་དང་བཀུར་བའི་གནས། དགྲ་དང་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བར་ཆད་རྐྱེན་གྱི་དབེན། རྩི་ཤིང་མེ་ཏོག་སྨན་གྱི་ཚལ། འཇག་མའི་སྐྱིལ་དང་མེ་ཏོག་
སྦུབས། གནས་མལ་མ་ངེས་ཐོག་ཕུབ་མེད། མི་མེད་ལུང་སྟོང་རི་ཁྲོད་དགོན། ཀུན་
དགའ་ར་བར་བོན་འཁོར་བསྐོར། ཕོ་གླིང་མོ་གླིང་ཁྲིམས་ཀྱིས་འཚོ། དབེན་པར་གྱུར་
པ་བླང་བའི་གནས། རྫས་ལ་རྣམ་པ་གཉིས་ཡིན་ཏེ། སྤང་བའི་རྫས་དང་བླང་བའི་
རྫས། གསེར་དངུལ་ཚོ་རོག་ཆེན་པོའི་རྫས། སྟག་གཟིག་གོ་མཚོན་དྲེགས་པའི་རྫས།
དར་ཟབ་ལོངས་སྤྱོད་འདོད་པའི་རྫས། ཡུལ་ཞིང་བང་ཁང་ཆགས་པའི་རྫས། རྟ་དང་
གླང་པོ་མ་ཧེ་བཞོན། མི་ནོར་བཀོལ་སྤྱོད་ལན་ཆགས་རྫས། དབྱི་སྤྱང་དར་ཟབ་ཆེན་
པོའི་གོས། འཇོལ་དང་བེར་དང་ཕུ་དུང་སོགས། དམན་པའི་ཆས་རྒྱན་སྤང་བའི་རྫས།
མཆོད་པའི་རྫས་དང་རོལ་མོ་དང་། རིན་ཆེན་འབྲུ་དང་མེ་ཏོག་དང་། དཀར་གསུམ་
སྨན་དང་རྩི་བཅུད་དང༌། སྐུ་གདུང་སྐུ་གཟུགས་མཆོད་རྟེན་དང་། བཀའ་རྒྱུད་
གླེགས་བམ་ཤོག་ཤོག་དང་། རིན་ཆེན་སྣག་ཚ་སྨྱུ་གུ་སོགས། པད་ཞུ་པད་ལྷམ་པད་
ཕོར་དང༌། པད་ཤུན་པད་གདན་ཤུན་མིན་གོས། སྟོད་གཡོགས་སྨད་ཤམ་གོང་ཡོལ་
མེད། གཙང་སྦྲ་ཁྲུས་ཆབ་བླང་བའི་རྫས། གྲོགས་ལ་རྣམ་པ་གཉིས་ཡིན་ཏེ། སྤང་
བའི་གྲོགས་དང་བླང་བའི་གྲོགས། རྒྱལ་བློན་བཙུན་མོ་ཆེན་པོའི་གྲོགས། ཁྲིམས་དང་
ལས་དཔོན་དྲེགས་པའི་གྲོགས། རྩེད་དང་ཕྱར་གཡེང་བསླུ་བའི་གྲོགས། གཉེན་དང་
ཉེ་འབྲེལ་གདུང་བའི་གྲོགས། མཛའ་མཐུན་དགའ་བཤེས་ཆགས་པའི་གྲོགས། དབང་
པོ་མ་ཚང་ཉམས་པའི་གྲོགས། ལོག་ལྟ་ཟི་བསྒྱུར་འགལ་བའི་གྲོགས། གཅམ་དང་ཕྱར་
གཡེང་བསླུ་བའི་གྲོགས། གནོད་ཅིང་འཚེ་བ་སྡིག་པའི་གྲོགས། དམན་དང་བུད་མེད་
ཡ་གའི་གྲོགས། ཐོལ་མ་གྱུ་བ་ལེ་ལོའི་གྲོགས། སྨྲ་བ་མང་བ་གཡེང་སྐྱོང་གྲོགས། བྱ་བློ་
མང་བ་ཕྱིན་པའི་གྲོགས། ཡིད་དུ་མི་འོང་རྐྱེན་གྱི་གྲོགས། གདོན་གྱིས་བརླམ་པ་བར་
ཆད་གྲོགས། ངོ་མ་གཉིས་ནི་འབྱུང་པོའི་གྲོགས། ཁྲོ་གཏུམ་རྒོད་པ་བདུད་ཀྱི་གྲོགས།
376

མདོ་སྡེ། དྲང་སྲོང་ཐེག་པའི་མདོ།
མཚན་ཉིད་ངན་པ་ལྟུང་བའི་གྲོགས། སྤང་བའི་གྲོགས་སུ་ཤེས་པའོ། །མཚན་དང་
ལྡན་པ་ལྷ་ཡི་གྲོགས། གོང་དུ་གཉན་པ་བཀུར་བའི་གྲོགས། སེར་སྣ་མེད་པ་སྦྱིན་པའི་
གྲོགས། རྣམ་པར་དག་པ་ཚུལ་ཁྲིམས་གྲོགས། བྱུང་ཚོར་མེད་པ་བཟོད་པའི་གྲོགས།
ལེ་ལོ་མེད་པ་བརྩོན་འགྲུས་གྲོགས། འགྱུར་ལྡོག་མེད་པ་བསམ་གཏན་གྲོགས། བློ་
རྩལ་ཆེ་བ་ཤེས་རབ་གྲོགས། བློ་ལྡན་གཟུང་ཐུབ་དམ་ཚིག་གྲོགས། ཡིད་གཞུང་ངག་
འཇམ་གུས་པའི་གྲོགས། འབྱོར་ལྡན་ཕུན་ཚོགས་མཐུན་རྐྱེན་གྲོགས། དད་པ་ངང་
རིང་རྒྱུན་གྱི་གྲོགས། ཚངས་པར་སྤྱོད་པ་མཚུངས་པའི་གྲོགས། རིགས་བཟང་ཁུངས་
བཙུན་དག་པའི་གྲོགས། སྟོབས་ལྡན་བརྟུལ་ཞུགས་དགེ་བའི་གྲོགས། ཚུལ་བརྟན་
ངང་རིང་སེམས་དཔའི་གྲོགས། དབང་ལྡན་དབང་བསྒྱུར་བསྟན་པའི་གྲོགས། བག་
ཡོད་སྤྱོད་པ་ངོ་ཚའི་གྲོགས། དཀའ་ཐུབ་སྲན་བཅས་གཅིག་བུའི་གྲོགས། བློ་ལྡན་སྨྲ་
གསལ་བསླབ་པའི་གྲོགས། རྣམ་དག་སྤྱོད་འཆང་སྨིན་པའི་གྲོགས། རྩེ་གཅིག་བྱམས་
ལྡན་བརྩེ་བའི་གྲོགས། བསྟན་པའི་ཆ་འཛིན་གདུང་བའི་གྲོགས། བླང་བའི་གྲོགས་སུ་
ཤེས་པར་བྱ། དེ་ལྟར་གནས་དང་རྫས་དང་གྲོགས། རྩ་བའི་སྤང་བླང་དེ་ལྟར་ལགས།
བྱེ་བྲག་བརྒྱ་དང་ཉི་ཤུ་དབྱེ། ཚུལ་ལྡན་ཚུལ་ཁྲིམས་ཚུལ་ལ་འཇུག །ཚུལ་ལ་སྨོན་ཅིང་
རྗེས་ཡི་རངས། བདག་ཀྱང་ཚུལ་དང་ལྡན་པར་བྱ། གཞན་ཡང་ཚུལ་ལ་འཇུག་པར་
བསླབ། མཁས་པར་བྱ་ཞིང་ལེགས་པར་སྤྱོད། འགྲོ་དྲུག་དང་སྤྲོ་དང་བ་འདྲེན། ཚུལ་
ལྡན་ཨུད་འབར་གླིང་དང་འདྲ། ཁྲིམས་ལྡན་རིན་ཆེན་གསེར་གླིང་འདྲ། ཚུལ་དང་
མི་ལྡན་གང་ཟག་ནི། བག་མེད་སྤྱོད་འཆོལ་ཐོ་ཅོ་ཅན། མི་མ་ཡིན་དང་གདོན་གྱིས་
བརློམ། ལོག་ལྟ་ཟིལ་བསྒྱུར་འདྲེས་དེད་ཡིན། དམན་པའི་ལུས་དང་ཅི་མ་ཁྱད། མ་
དག་མཐའ་འཁོབ་གནས་སུ་སྐྱེ། བསྐལ་པར་སྡུག་བསྔལ་ཉམས་སུ་མྱོང་། ཚུལ་དང་
ལྡན་པའི་གང་ཟག་ནི། བག་ཡོད་སྤྱོད་པ་ངོ་ཚ་ཤེས། ཚུལ་ལྡན་ངང་རིང་རྣམ་པར་
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དག །འགྲོ་དྲུག་དང་སྤྲོ་དང་བ་འདྲེན། ཞིང་ཁམས་མེ་ཏོག་གླིང་དུ་བསྒྱུར། ཕྱོགས་
བཅུར་དྲི་བཟང་སྤོས་ཀྱིས་ཁྱབ། མུན་པའི་ཀློང་དུ་སྒྲོན་མེ་འདེགས། དུག་གི་སྡོང་པོ་
རྩི་རུ་བསྒྱུར། མི་གཙང་རྒྱ་མཚོ་ཁྲུས་ཀྱིས་བཀྲུ། ངོ་མཚར་ཆེ་བ་ཡིད་འོང་ཚུལ། འགྲོ་
དྲུག་དང་བ་འདྲེན་པའི་ཕྱིར། གདུལ་བྱ་འདུལ་བའི་ཕྱི་ཚུལ་ཡིན། རྣམ་དག་གཙུག་
ཕུད་འདུལ་བའི་གཤེན། གདུལ་བའི་ཐབས་ལ་མཁས་པར་མཛོད། །
གཉིས་པ་འཇུག་པའི་ལམ་ལས་སུ། གཡུང་དྲུང་སེམས་དཔའི་སྤྱོད་ཚུལ་ལས།
རྣམ་པ་གསུམ་དུ་ཤེས་པ་སྟེ། རྒྱུ་འབྲས་སྤང་བླང་སྤྱོད་ཚུལ་དང་། བྱ་བྱེད་ལུས་ཀྱི་
སྤྱོད་ཚུལ་དང་། སྨྲ་བརྗོད་ངག་གི་སྤྱོད་ཚུལ་ལོ། །ཐོག་མར་རྒྱུ་འབྲས་སྤང་བླང་ལ།
ཞེ་སྡང་དབང་གིས་དགྲ་མི་བསད། དགྲ་ལ་བརྣག་པའི་བཞིན་མི་སྟོན། འདོད་ཆགས་
དབང་གིས་ནོར་མི་བླང༌། ནོར་ལ་ཆགས་པའི་འཛུམ་མི་སྟོན། གཏི་མུག་དབང་གིས་
བྱིན་མི་གཏིབ། གཉིད་ལོག་བག་ཆགས་རྗེས་མི་གཅོད། ང་རྒྱལ་དབང་གིས་བདག་
མི་བསྟོད། རང་ཆེ་གྱོང་ཁེངས་དྲེགས་པ་བསྐྱུངས། གཞན་དག་སེམས་ཅན་སྨད་མི་བྱ།
ཕྲག་དོག་དབང་གིས་རུ་མི་ང་། རྩུབ་མོའི་ཚིག་ལ་ལན་མི་སྨྲ། མང་པོའི་ནང་དུ་བློ་
མི་གཡེང་། འདོད་པའི་རྫས་ལ་རེག་མི་བྱ། རིན་ཆེན་ཉོ་དང་འཚང་མི་བྱ། རྒྱལ་བའི་
བཀའ་ལུང་སྨད་མི་བྱ། འཕགས་པའི་ནོར་ལ་རློམ་མི་བྱ། བྱམས་པའི་ཚུལ་གྱིས་བརྩེ་
བར་བྱ། དགའ་བའི་ཚུལ་གྱིས་མགུ་བར་བྱ། སྙིང་རྗེའི་ཚུལ་གྱིས་གདུང་བར་བྱ། ཞི་
བའི་ཚུལ་གྱིས་དེས་པར་བྱ། སྦྱིན་པའི་ཚུལ་གྱིས་ཕན་པར་བྱ། ཡངས་པའི་ཚུལ་གྱིས་
བརྒྱ་བསྐྱེད་བྱ། མི་དགེ་བཅུ་པོ་སྤང་བར་བྱ། དགེ་བ་བཅུ་པོ་བླང་བར་བྱ། བདག་
ཀྱང་དགེ་ལ་མོས་པར་བྱ། མོས་ཤིང་དགེ་ལ་སྤྱོད་པར་བྱ། དགེ་བ་གཞན་ལ་བསྐུར་
བར་བྱ། གཞན་ཡང་དགེ་ལ་འཛུད་པར་བྱ། དགེ་བ་ཅི་བགྱིས་བསྔོ་བར་བྱ། རྗེས་
སུ་ཡི་རངས་འབུལ་བར་བྱ། དགེ་བའི་སྟོབས་ལ་འཇུག་པར་བྱ། ཞིང་ཁམས་བདེ་ལ་
378

མདོ་སྡེ། དྲང་སྲོང་ཐེག་པའི་མདོ།
བཀོད་པར་བྱ། དེས་ན་དགེ་བའི་རྩ་བ་དང་། རྒྱུ་དང་འབྲས་བུ་ཞིབ་ཏུ་བརྩི། ཞིབ་
ཏུ་རྩིས་ཤིང་སྤང་བླང་བྱ། ཞིབ་པར་རྩི་ཞིང་ཚུལ་བཞིན་བསྲུང་། རྒྱུ་འབྲས་སྤང་བླང་
སྤྱོད་ཚུལ་ལོ། །བྱ་བྱེད་ལུས་ཀྱི་སྤྱོད་ཚུལ་ནི། བླང་དང་དོར་བ་གཉིས་ཡིན་ཏེ། ཚུལ་
དང་མི་ལྡན་སྤྱོད་པ་ཡི། རྒྱུག་དང་འཕག་དང་མཆོང་འཁྲབ་དང་། ཐོལ་མ་གྱུ་ཡི་
ལས་སྤྱོད་སྤང་། གཅན་གཟན་ལྟ་བུའི་འདུག་སྟངས་སྤང་། འདབ་ཆགས་ལྟ་བུའི་
ལྡིང་སྟབས་སྤང་། བྱིས་པ་ལྟ་བུའི་བྱ་བྱེད་སྤང་། ཟིལ་བསྒྱུར་འདྲེས་དེད་སྨྱོ་སྤྱོད་སྤང་།
ཁྲོ་བོ་ལྟ་བུའི་སྡང་མིག་སྤང༌། ཁྲོ་མོ་ལྟ་བུའི་བཞེད་འཛུམ་སྤང་། གྱད་ཆེན་ལྟ་བུའི་
འདོར་སྟབས་སྤང་། རྟ་མཆོག་ལྟ་བུའི་རྒྱུག་འགྲོ་སྤང་། སྤྲེའུ་ལྟ་བུའི་བྱ་བྱེད་སྤང་།
གན་རྐྱལ་སྒྲུབ་དང་འཕྲེད་ཉལ་སྤང་། དུར་ཁྲོད་ལྟ་བུའི་གཅེར་ཉལ་སྤང་། སྲིན་པོ་ལྟ་
བུའི་མགོ་སྐྲ་སྤང་། སྲིན་མོ་ལྟ་བུའི་སྨྲ་ར་སྤང་། དྲག་ཤུགས་ཆད་དང་ངལ་བ་སྤང་།
རྒྱལ་པོ་ལྟ་བུའི་གདན་ཁྲི་སྤང་། ཤིང་ལ་སྤྲོ་ལྟར་འཛེག་པ་སྤང་། ཆུ་ལ་ཉ་ལྟར་རྒྱལ་བ་
སྤང༌། ཤོན་དང་སྒོང་རྡོ་རྩེ་བ་སྤང་། བྱ་སྤྱོད་ངན་པའི་ཚོགས་རྣམས་དང་། ཡིད་དུ་
མི་འོང་སྣ་ཚོགས་དོར། དེ་ལ་ལྡོག་སྟེ་བླང་བ་ནི། ན་བཟའ་གོས་ཀྱི་རིམ་པ་ལ། དཔག་
བསམ་ལྗོན་པ་གཞོན་ནུ་ལྟར། འཐུག་ཀྱང་མི་བྱ་སྲབ་མི་བྱ། རན་ཐང་ཙམ་ལས་
མཛེས་པར་བྱ། འགྲོས་ཀྱང་ངང་པ་ལྟར་དུ་འགྲོ། དལ་བར་མི་བྱ་བྲེལ་མི་བྱ། དལ་
ན་རྒྱལ་པོའི་འགྱིང་འགྲོས་ཡིན། བྲེལ་ན་ཕོ་ཉའི་རྒྱུག་འདྲལ་ཡིན། རང་ཐང་འགྲོས་
ལ་ལྡེམ་ཆག་བྱ། ཆ་ལུགས་ལྔ་ལྡན་ཕྱག་རྒྱ་བླང༌། ཙོག་པུ་གུས་ཚུལ་འདུག་སྟངས་
བླང་། སྤྱན་ཀྱང་ལོངས་སྐུ་ཤངས་རྩེར་དབབ། ཅེར་ལྟས་ཟུར་མིག་ཡར་མི་ལྡོག །ཁྲོ་
ཚུལ་བཞིན་བཟློག་ཤངས་མི་གཉེར། ཞི་ཚུལ་འཛུམ་མདངས་ལྡན་པར་བླང་། སྤྱོད་
ལམ་ཐམས་ཅད་དལ་བར་བླང༌། ཕྱག་དང་བསྐོར་བ་མོས་འདུན་བླང༌། བདེར་
གཤེགས་མཆོད་པའི་སྐུ་གཡོག་བླང་། གཙང་ཞིང་དག་པའི་བྱ་སྤྱོད་བླང་། ཕྱག་རྒྱ་
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དཀྱིལ་འཁོར་དལ་བྲི་དང་། རྟེན་གསུམ་ཕོ་བྲང་བཅའ་བཞེངས་དང་། བླ་བྲེ་བླ་གུར་
རྒྱན་བཟོ་དང་། མཆོད་པར་འོས་པའི་འདུ་བྱེད་བླང་། གང་དག་སངས་རྒྱས་ཞབས་
འདེགས་ལ། དེ་ཉིད་བྱང་ཆུབ་སྤྱོད་པ་ཡི། དལ་དང་མཉེན་དང་ཞིབ་པ་སྟེ། མཁས་
དང་ལེགས་དང་མཛེས་པར་བྱ། སྨྲ་བརྗོད་ངག་གི་སྤྱོད་ཚུལ་ལ། བླང་དང་དོར་བ་
གཉིས་ཡིན་ཏེ། རང་ལ་རྨོངས་པའི་ཁྲོ་ཚིག་སྤང་། གཞན་ལ་རྨོངས་པའི་སྡང་ཚིག་
སྤང་། འདོད་པར་གཡེམ་བའི་སླུ་ཚིག་སྤང་། ཕྲ་མ་དབྱེན་གྱི་རྫུན་ཚིག་སྤང་། ལོག་
པར་ལྟ་བའི་མཆིད་ཚིག་སྤང་། རྒྱལ་བའི་བཀའ་ལ་སྨད་ཚིག་སྤང་། ལུང་དང་འགལ་
བའི་མཆོད་བརྗོད་སྤང་། བཀའ་ལས་མ་བྱུང་རྫུན་ཚིག་སྤང་། གང་ལ་གཤེ་བསྐུར་
ཡ་ག་སྤང་། བདེན་ཚིག་ཁྱད་དུ་གསད་པ་སྤང་། མན་ངག་ཁྲོམ་དུ་བསྒྲགས་པ་སྤང་།
ཉེས་ཅན་མཚང་ནས་འདོན་པ་སྤང་། གཅམ་དང་གཅམ་བུའི་གཅམ་ཚིག་སྤང་།
ངག་ཀྱང་ཞི་ལ་དལ་བར་བྱ། ཚིག་ཀྱང་རྭ་མེད་ཡུ་བོར་སྨྲ། བདེན་པའི་ཚིག་ལ་དྲང་
པོར་སྨྲ། མི་བདེན་ཚིག་ལ་སྐྱོབས་པར་སྨྲ། གདུལ་བའི་ཚིག་ལ་ཞི་བར་སྨྲ། མི་ཤེས་
པ་ལ་མཁས་པར་སྨྲ། མ་གོ་བ་ལ་བལྡབས་པར་སྨྲ། མ་རྟོགས་པ་ལ་གསལ་བར་སྨྲ།
བདེན་པར་སྨྲ་ཞིང་ཚིག་མི་འགྱུར། བདེ་བར་གཤེགས་ལ་མཆོད་བརྗོད་བྱ། རྒྱལ་བའི་
ལུང་ལ་གཙོ་བོར་བྱ། འཕགས་པའི་བཀའ་ལ་གཉན་པར་བྱ། གཏང་རག་དབྱངས་
ཀྱིས་མཆོད་པ་བྱ། སྙིང་པོ་བཟླས་བརྗོད་ནར་མར་བྱ། བདེ་བར་གཤེགས་པའི་བཀའ་
རྒྱུད་ལ། ཆུ་རྒྱུན་སྐབས་མེད་ཀློག་པ་དང་། དྲོ་དང་སྐབས་ཅིག་ཀློག་པ་དང་། ཚར་
དང་གྲངས་སུ་ཀློག་པ་དང༌། སྲོད་དང་ཐོ་རེངས་ཀློག་པ་དང་། དུས་དྲུག་ནར་མར་
ཀློག་པར་བྱ། ངག་ཀྱང་ཞི་ལ་གསུང་ཡང་སྙན། དུས་སུ་སྒྲོགས་ཤིང་སྨྲ་བ་ཉུང༌། སྨྲས་
ཚད་དོན་དང་ལྡན་པ་སྟེ། གཟུང་སོ་དག་ལ་འཛིན་ཤེས་དང་། གདགས་སྒོ་དག་ལ་
མིང་ཐོགས་ཤིང༌། གོ་ལམ་བདེན་པའི་ཚིགས་སུ་སྨྲ། དེ་རྣམས་བླངས་པའི་ཚིགས་
380

མདོ་སྡེ། དྲང་སྲོང་ཐེག་པའི་མདོ།
སུ་ཤེས། བྱང་ཆུབ་སྤྱོད་ལམ་དེ་དག་ལ། སོ་སོར་དབྱེ་བ་བརྒྱ་ཉི་ཤུ། བདེན་པའི་རྒྱུ་
བསྟེན་མི་བདེན་སྤང་། ཚུལ་ལྡན་སྤྱོད་པ་རྣམ་པར་དག །རྣམ་དག་སྤྱོད་ཚུལ་དྲི་མ་
མེད། བྱང་ཆུབ་སེམས་དཔའི་སྤྱོད་ཡུལ་ལ། ངང་པའི་རྒྱལ་རིགས་ཁྲུས་བྱེད་བཞིན།
སྐད་ཅིག་མི་ཡེང་བྲེལ་བའི་རིགས། ཆུ་བོ་རྒྱུན་གྱི་རྣལ་འབྱོར་པ། རང་རྒྱུད་ཉོན་
མོངས་ཐ་བ་འདུལ། བཟང་པོར་སྤྱོད་དང་གཞན་གྱིས་སྨོན། དག་པའི་ཞིང་ལ་དགའ་
བ་སྤྲོ། བདེན་པའི་ཚིག་ལ་སྤྲོ་བ་བསྐྱེད། མཚུངས་པར་སྤྱོད་ལ་ཚངས་པར་རྩི། རྣམ་
པར་དག་པ་ཀུན་ལ་གཉན། འཇུག་པ་ལམ་གྱི་སྤྱོད་ཚུལ་ཡིན། རྣམ་དག་གཙུག་ཕུད་
འདུལ་བའི་གཤེན། གདུལ་བའི་ཐབས་ལ་མཁས་པར་མཛོད། །
གསུམ་པ་བསླབ་པ་མཐར་རྫོགས་ལས། མཉམ་ཉིད་ཞི་བའི་ངང་ཚུལ་ལ། རྣམ་པ་
གསུམ་དུ་ཤེས་པ་སྟེ། ཞེ་སྡང་འདོད་ཆགས་གཏི་མུག་གསུམ། དེ་གསུམ་འདུལ་བའི་
ངང་ཉིད་ལས། ཞེ་སྡང་བྱམས་པར་མ་ལེ་ལྡན། འདོད་ཆགས་ཀུན་གཞིའི་བག་ལ་ཞ།
གཏི་མུག་མ་རྨོངས་དོན་ལ་གསལ། དེ་ལ་སྤྱོད་ཚུལ་རྣམ་གསུམ་འབྱུང་། ཞེ་སྡང་ཞི་
བའི་བྱམས་པའི་ཚུལ། དེ་ཕྱིར་དགྲ་ལ་ཞེ་མི་སྡང་། མི་སྡང་བཞིན་དུ་བཞིན་མི་ལྡོག །
དགྲ་ཡང་གཉེན་གྱི་རང་བཞིན་ཅན། བྱམས་པ་བུ་གཅིག་མ་དང་འདྲ། ཞི་བའི་སྤྱོད་
པ་དུལ་བའི་ཚུལ། རྣམ་པར་མ་དག་ལས་དོར་ཞིང་། རྣམ་པར་དག་པ་ཨུད་འབར་
ཚུལ། ཀུན་དང་མི་མཐུན་ལས་དོར་ཞིང་། ཀུན་དང་མཐུན་པ་གར་སྦྱིན་ཚུལ། ཁྲོ་
ཞིང་གཏུམ་པའི་ལས་དོར་ཞིང་། བྱམས་ཤིང་གདུང་བ་མ་སྲིང་ཚུལ། ང་རྒྱལ་དྲེགས་
པའི་ལས་དོར་ཞིང་། ཞི་བ་རྒྱུད་བྱམས་སེམས་དཔའི་ཚུལ། ཕྲག་དོག་རུ་ངའི་ལས་
དོར་ཞིང་། ཚེར་མ་སྤང་བ་ལྗོན་ཤིང་ཚུལ། གཅམ་དང་ཕྱར་གཡེང་ལས་དོར་ཞིང་།
དྲང་པོར་སྨྲ་བ་བདེན་གཉིས་ཚུལ། འགྱུར་ལྡོག་ཅན་གྱི་ལས་དོར་ཞིང་། འགྱུར་བ་
མེད་པ་གཡུང་དྲུང་ཚུལ། ཐམས་ཅད་ཟིལ་གྱིས་གནོན་པ་ཡི། གཟི་བརྗིད་མ་སངས་
381

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གེ་ཡི་ཚུལ། གང་གིས་བསྒྱུར་དུ་མི་བཏུབ་པའི། འཕོ་འགྱུར་མེད་པ་རི་བོའི་ཚུལ།
གང་གིས་གཏིང་དཔག་མི་ལོན་པའི། ཁ་གཏིང་མེད་པ་རྒྱ་མཚོའི་ཚུལ། གང་ལ་
དངོས་པོ་མེད་པ་ཡི། འཛིན་པར་མེད་པ་བར་སྣང་ཚུལ། གང་གི་ཡངས་དོག་མེད་པ་
ཡི། ཡོངས་ལ་ཁྱབ་པ་ནམ་མཁའི་ཚུལ། གང་དག་ཤོང་ཡངས་ཆེ་བ་ཡི། ཐེག་སྟོབས་
ཆེ་བ་ས་གཞིའི་ཚུལ། དེ་ལྟར་ཆེ་བའི་ལས་དོར་བས། ཆེན་པོ་སྟོང་ཉིད་དོན་དང་ལྡན།
ཞེ་སྡང་དུལ་བའི་མཚན་ཉིད་ཚུལ། ངང་ངམ་ཤུགས་ལས་སྐྱེས་པ་སྟེ། ཞེ་སྡང་བྱམས་
པ་མ་ལེར་ལྡན། འདོད་ཆགས་མ་ལུས་སྤངས་པ་ཡི། སྦྱིན་པའི་ཕ་རོལ་ཕྱིན་པ་ཐོབ།
འདོད་ཆགས་ཀུན་གཞིའི་བག་ལ་ཞ། དེ་ཕྱིར་གཉེན་ལ་དང་མི་ཆགས། དང་མི་
ཆགས་པས་གཉེན་མི་སྐྱོང་། མི་སྐྱོང་བཞིན་དུ་ནོར་མི་ལེན། མི་ལེན་བཞིན་དུ་ཆགས་
མི་འཁོར། ཆགས་མི་འཁོར་བས་ཐར་པ་སྟེ། ཆགས་འཁོར་ཉོན་མོངས་བདུད་ལས་
རྒྱལ། ཞེན་ཅིང་ཆགས་པའི་ལས་དོར་ཞིང་། ཆགས་པ་མེད་པ་སྦྱིན་པའི་ཚུལ། འཁོར་
བའི་ཆགས་སྐྱོན་ལས་དོར་ཞིང་། སྐྱོན་གྱིས་མ་གོས་པདྨའི་ཚུལ། རྣམ་པར་མ་དག་
ལས་དོར་ཞིང་། རྣམ་པར་དག་པ་ཨུད་འབར་ཚུལ། ཉོན་མོངས་བག་ཆགས་ལས་
དོར་ཞིང་། སྐྱོན་གྱིས་མ་གོས་ཤེལ་སྒོང་ཚུལ། སྡུག་བསྔལ་འདུ་འཛིའི་ལས་དོར་ཞིང་།
བདེ་བ་ཆེན་པོ་མཉམ་ལྡན་ཚུལ། སྲེད་དང་ལེན་པའི་ལས་དོར་ཞིང་། སྐྱེ་འཕེལ་ས་
བོན་ཟད་པའི་ཚུལ། རང་བཞིན་ངོ་བོ་གདོས་དག་པས། ཀུན་འབྱུང་ནམ་མཁའ་
དབྱིངས་དག་ཚུལ། སྐྱོན་གྱི་དྲི་མ་མི་ལེན་པས། དྲི་མེད་རས་དཀར་གཙང་མའི་ཚུལ།
རྡུལ་གྱི་བག་ཆགས་མ་གོས་པས། ཤེལ་སྒོང་མེ་ལོང་གཡའ་མེད་ཚུལ། ཡོན་ཏན་
ལྷུན་ལ་རྫོགས་པ་ཡི། དཔག་བསམ་ལྗོང་ཤིང་རྒྱས་པའི་ཚུལ། དགོས་འདོད་མ་ལུས་
འབྱུང་བ་ཡི། ཡིད་བཞིན་ནོར་བུ་རིན་ཆེན་ཚུལ། ཀུན་ལ་མངའ་དབང་བཙན་པ་ཡི།
འཁོར་ལོས་བསྒྱུར་བ་རྒྱལ་པོའི་ཚུལ། དེ་ལྟར་ཆགས་པའི་ལས་དོར་ནས། ཆགས་མེད་
382

མདོ་སྡེ། དྲང་སྲོང་ཐེག་པའི་མདོ།
སྦྱིན་པའི་དོན་དང་ལྡན། ཡེ་ནས་རྣམ་དག་དྲི་མ་མེད། འདོད་ཆགས་འདུལ་བའི་
མཚན་ཉིད་ཚུལ། ངང་ངམ་ཤུག་ལས་བསྐྱེད་པ་སྟེ། འདོད་ཆགས་ཀུན་གཞི་བག་ལ་
ཞ། གཏི་མུག་མ་ལུས་སྤངས་པ་ཡི། ཡེ་ཤེས་ཕ་རོལ་ཕྱིན་པ་ཐོབ། གཏི་མུག་མ་རྨོངས་
དོན་ལ་གསལ། དེ་ཕྱིར་གང་ལ་རྨོངས་པ་མེད། རྨོངས་པ་མེད་པས་ཐབས་ལ་མཁས།
ཐབས་ལ་མཁས་ཤིང་རྣམ་དག་སྤྱོད། རྣམ་དག་སྤྱོད་འཆལ་དྲི་མ་མེད། མ་རིག་གཏི་
མུག་ལས་དོར་ཞིང་། རིག་པའི་ཡེ་ཤེས་གསལ་བའི་ཚུལ། མི་ཤེས་རྨོངས་པའི་ལས་
དོར་ཞིང་། མ་རྨོངས་ཐབས་མཆོག་གསལ་བའི་ཚུལ། ཉོན་མོངས་འཁྲུལ་པའི་ལས་
དོར་ཞིང་། འཁྲུལ་པ་མེད་པ་ཤེས་རབ་ཚུལ། ཅི་བཞིན་དོན་ལ་མི་གཡོ་བས། གཡོ་
བ་མེད་པའི་ངང་ཉིད་ཚུལ། ཤེས་བཞིན་བྱ་ར་སོ་འཛུག་པས། ཡེང་བ་མེད་པ་འབྲལ་
མེད་ཚུལ། གང་ལ་གང་འདུལ་དེར་སྟོན་པས། ཐམས་ཅད་མཁྱེན་པ་སྟོན་པའི་ཚུལ།
སྐྱོན་ཡོན་ལེགས་ཉེས་ཤན་འབྱེད་པས། དྲང་ཤིང་དཀར་པོ་སྐོས་ཀྱི་ཚུལ། ཐབས་ལ་
མཁས་ཤིང་མ་རྨོངས་པས། སྐོས་མཛད་སྒམ་པོ་ཕུ་ཡི་ཚུལ། ཉོན་མོངས་ནད་རྣམས་
འཇོམས་པ་ཡིས། དུག་སེལ་སྨན་གྱི་རྒྱལ་པོའི་ཚུལ། རྒྱུད་ངན་གྱོང་པོ་འདུལ་བ་ཡིས།
རྩི་བཅུད་སྙིང་པོ་མར་གྱི་ཚུལ། མ་རིག་བློ་སྒོ་འབྱེད་པ་ཡིས། ཐ་རམ་གྲོལ་བ་ལྡེ་མིག་
ཚུལ། མི་ཤེས་ལྐུགས་པ་སྨྲ་བ་ཡིས། ལྐུགས་པ་ཁ་འབྱེད་ཡི་གེའི་ཚུལ། མ་མཐོང་
གཟུགས་བརྙན་གསལ་བ་ཡིས། སྐྱོན་འཇོམས་འཕྲུལ་གྱི་མེ་ལོང་ཚུལ། སྐྱེ་འགྲོ་གསོས་
ཀྱིས་གསོ་བ་ཡིས། འབྲུ་དགུའི་བཅུད་ཀྱི་ལོ་ཏོག་ཚུལ། དགོས་འདོད་རེ་བ་སྐོང་བ་
ཡིས། ཡིད་བཞིན་མཛོད་ཀྱི་ལོངས་སྤྱོད་ཚུལ། ཐེག་པ་ཀུན་ལས་མཆོག་གྱུར་པས། དྲི་
མེད་སྐྱོན་བྲལ་ཤེལ་སྒོང་ཚུལ། མ་རིག་མུན་པ་སེལ་བ་ཡིས། ཡིད་བཞིན་གསལ་བ་
སྒྲོན་མེའི་ཚུལ། འགྲོ་བ་ཡོངས་ལ་ཁྱབ་པ་ཡིས། ཕྱོགས་རིས་མེད་པ་ནམ་མཁའི་ཚུལ།
ཐམས་ཅད་ཀུན་ལ་འོད་དྲོ་བས། ཀུན་ལ་སྙོམས་པ་ཉི་མའི་ཚུལ། དེ་ལྟར་བྱིང་རྨུགས་
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ལས་དོར་བས། མ་རྨོངས་ཐབས་མཆོག་དོན་དང་ལྡན། འཁྲུལ་པ་མེད་པའི་ཤེས་
རབ་མཆོག ། ཡེ་ཤེས་ཆེན་པོ་སྒྲིབ་མེད་དབྱིངས། གཏི་མུག་འདུལ་བའི་མཚན་ཉིད་
ཚུལ། ངང་ངམ་ཤུགས་ལས་བསྐྱེད་པ་སྟེ། གཏི་མུག་མ་རྨོངས་རྣམ་པར་དག །རྣམ་
དག་གཅིག་པུའི་དོན་ལ་གསལ། མི་གཡོ་མཉམ་གནས་མཉམ་ཉིད་སྐུ། ཚུལ་ཁྲིམས་
མཐར་ཕྱིན་བསླབ་པ་རྫོགས། གཅིག་བུ་མི་ཡེང་དོན་དམ་རྙེད། འཁོར་བ་རྒྱ་མཚོའི་
ཕ་རོལ་ཕྱིན། བྱ་བ་བྱས་པས་སྒམ་པར་གནས། སྐྱོན་གྱི་དྲི་མའི་རྡུལ་མ་གོས། རྣམ་
དག་དཀའ་ཐུབ་ཡེ་སྲུང་ཁྲིམས། དྲི་མེད་ཀ་དག་འདུ་མ་བྱས། ཉག་གཅིག་དོན་ལ་མི་
གཡོ་བ། མཉམ་ཉིད་ཞི་བའི་ངང་ཚུལ་ལས། བྱེ་བྲག་བརྒྱ་དང་ཉི་ཤུ་དབྱེ། ཆེ་བའི་
ཡོན་ཏན་བརྒྱ་ཉི་ཤུ། རང་བཞིན་ལྷུན་ལ་རྫོགས་པ་སྟེ། བདག་དོན་ལྷུན་གྲུབ་གཞན་
མཐར་ཕྱིན། སྣང་སྲིད་འཇིག་རྟེན་ཁ་ལོ་བསྒྱུར། འཁོར་ལོས་བསྒྱུར་རྒྱལ་རང་དབང་
ཆེ། སྐུ་གསུམ་རྫོགས་སངས་རྒྱས་ཀུན་གྱི། མཐུ་སྟོབས་བྱིན་རླབས་གཅིག་བསྡུས་ཏེ།
ཐབས་དང་ཐུགས་རྗེ་སྤྲུལ་པ་ལྡན། འོད་ཟེར་བྱེ་བ་སྟོང་ཕྲག་འགྱེད། ཁྲི་ཕྲག་དྲུག་ཅུ་
དྲུག་ཅུ་སྤྲོས། དབང་བསྒྱུར་འགྲོ་བའི་དམིགས་སུ་གསལ། འགྲོ་བ་སེམས་ཅན་དཔལ་
དུ་གྱུར། གཡུང་དྲུང་ཐེག་པ་རིན་པོ་ཆེ། དཀའ་བ་སྤྱད་པས་སྤྱོད་མཐར་ཕྱིན། བོན་
ལ་སྤྱོད་པའི་སྤྱོད་རིན་མཆོག །བསླབ་པ་མཐའ་རུ་རྫོགས་པ་ཡིས། མཉམ་ཉིད་ཞི་
བའི་ངང་ཉིད་ཚུལ། རྣམ་དག་གཙུག་ཕུད་འདུལ་བའི་གཤེན། སེམས་ཅན་འགྲོ་ལ་
སྨིན་པར་མཛོད། །
དེ་ལྟར་ཕྱི་ཡི་ཚུལ་ལས་སུ། སུམ་བརྒྱ་དྲུག་ཅུའི་དབྱེ་བ་སྟེ། གཞན་དག་འདུལ་
བ་བརྒྱ་ཉི་ཤུ། ཐབས་ལ་མཁས་པའི་ཚུལ་དུ་འབྱུང་། རང་རྒྱུད་འདུལ་བ་བརྒྱ་ཉི་ཤུ།
དཀའ་བ་སྤྱོད་པའི་རྒྱུ་རུ་འབྱུང་། རང་བཞིན་འདུལ་བ་བརྒྱ་ཉི་ཤུ། བསླབ་པ་མཐར་
རྫོགས་ཚུལ་དུ་འབྱུང་། དང་པོ་མཁས་པར་བསླབ་པར་བྱ། བར་དུ་ཐུབ་པར་བསྲུང་
384

མདོ་སྡེ། ། དྲང་སྲོང་ཐེག་པའི་མདོ།
བ་གཅེས། ཐ་མ་མཐའ་རུ་ཕྱིན་པར་བྱ། ནང་གི་ཁྲིམས་དང་འབྲེལ་བར་སྤྱོད། དོན་
དུ་ཕྱི་ཚུལ་ནང་ཁྲིམས་གཉིས། འོད་དང་ཉི་མའི་དཀྱིལ་འཁོར་དང༌། དཔག་བསམ་
དག་དང་ལོ་འདབ་འབྲས། ཐབས་དང་ཐུགས་རྗེའི་ཞིང་ས་འདྲ། ཉི་མ་དག་ལ་ཟེར་
མེད་ན། འགྲོ་དྲུག་སེམས་ཅན་ག་ལ་དྲོ། དཔག་བསམ་ལོ་འབྲས་མེད་པ་ན། འདོད་
དགུའི་ལོངས་སྤྱོད་ཅི་ལས་འབྱུང་། ཐུགས་རྗེ་དག་ལ་ཐབས་མེད་ན། འགྲོ་བ་འདུལ་
བར་ག་ལ་འགྱུར། ཁྲིམས་ལ་ཕྱི་ཚུལ་མེད་པ་ན། ནང་བཅུད་ཡོད་པ་སུ་ཡིས་ཤེས།
གསེར་ལ་གསེར་མདངས་མ་ཐོན་ན། སེར་པོ་མང་འགྱུར་ཤན་མི་འབྱེད། རིན་ཆེན་
དག་ལ་སྣོད་མེད་ན། སྐྱོན་གྱི་བག་ཆགས་རྡུལ་གྱིས་གོས། དེ་ཕྱིར་ཚུལ་ཁྲིམས་ཟུང་
འབྲེལ་བྱ། རྣམ་དག་གཙུག་ཕུད་འདུལ་བའི་གཤེན། ཚུལ་གྱི་མཚན་ཉིད་བསྟན་པ་
འོ། །གཉིས་པ་ཁྲིམས་ལ་རྣམ་པ་བཞི། རྩ་བ་ཁྲིམས་ཆེན་སྡེ་བཞི་སྟེ། རྒྱུ་ནི་མ་རིག་པ་
ལས་འབྱུང་། རྐྱེན་ནི་མ་རྟོགས་པ་ཡིས་བསླང་། དེ་ལྟར་རྒྱུ་རྐྱེན་ཟུང་འབྲེལ་བས། མ་
རིག་ཉོན་མོངས་དུག་དང་ལྡན། དེ་ལས་བདུད་བཞི་རང་བཞིན་གྲུབ། བདུད་བཞིའི་
རང་དབང་བསྒྱུར་བ་ལས། སྐྱེ་བཞི་འཁོར་བའི་སྲིད་པ་ཤར། སྲེད་ལེན་རྒྱུ་སྐྱེད་ས་
བོན་གྲུབ། རྟེན་ཅིང་འབྲེལ་བ་བཅུ་གཉིས་འཆད། དེ་ཡིས་འཁོར་བའི་གནས་སུ་
བསྒྱུར། གཏན་དུ་ཐར་མེད་འཁོར་བར་འཁྱམ། དེ་དག་ཐར་ལམ་བགྲོད་པའི་ཕྱིར།
བཞི་བསྡུས་ཕུང་པོ་ཤེད་སྨད་ཅིང་། རྒྱུ་འབྲས་རྩ་བ་དྲང་སྲུང་ནས། ཉོན་མོངས་
བདུད་བཞི་དགྲ་བཅོམ་ན། ཡེ་ཤེས་ཆེན་པོ་ལྔ་དང་ལྡན། འཁོར་བའི་ཆུ་བོ་ལས་
བསྒྲལ་ནས། མྱ་ངན་འདས་པ་ཐོབ་པར་འགྱུར། དེ་ཕྱིར་རྒྱུ་འབྲས་རྩ་བ་ནི། རྩ་བའི་
ཁྲིམས་ཆེན་བཞི་ལ་ཐུག །བོན་ཉིད་ཁྱབ་པ་ཆེན་པོ་ལས། སྟོང་ཉིད་ཡེ་ཤེས་འོད་
གསལ་བར། མ་རིག་ཉོན་མོངས་ཞེ་སྡང་བས། ཁྲོ་དང་གཏུམ་པའི་རྒྱུ་རུ་གྱུར། ཞེ་
སྡང་ཆེན་པོ་རྩ་བའི་ཁྲིམས། བོན་ཉིད་གདལ་པ་ཆེན་པོ་ལས། སོར་རྟོགས་ཡེ་ཤེས་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འོད་གསལ་བར། མ་རིག་ཉོན་མོངས་ཆགས་སྡང་བས། སྲེད་དང་ལེན་པའི་རྒྱུ་རུ་
བྱུང༌། འདོད་ཆགས་ཆེན་པོ་རྩ་བའི་ཁྲིམས། བོན་ཉིད་མུ་མེད་ཆེན་པོ་ལས། མཉམ་
ཉིད་ཡེ་ཤེས་འོད་གསལ་བར། མ་རིག་ཉོན་མོངས་ང་རྒྱལ་བས། ཆེ་དང་དྲེགས་པའི་
རྒྱུ་རུ་བྱུང༌། ང་རྒྱལ་ཆེན་པོ་རྩ་བའི་ཁྲིམས། བོན་ཉིད་འབྱམས་ཡས་ཆེན་པོ་ལས།
ལྷུན་གྲུབ་ཡེ་ཤེས་འོད་གསལ་བར། མ་རིག་ཉོན་མོངས་ཕྲག་དོག་པས། བདག་དང་
གཞན་གྱི་རྒྱུ་རུ་གྱུར། ཕྲག་དོག་ཆེན་པོ་རྩ་བའི་ཁྲིམས། ཁྱབ་གདལ་མུ་མེད་འབྱམས་
ཡས་པའི། བོན་ཉིད་སྟོང་པ་ཆེན་པོ་ལས། རང་བཞིན་ཡེ་ཤེས་འོད་གསལ་བའི།
གསལ་འགྲིབ་མེད་པའི་དབྱིངས་ཆེན་ལས། མེ་ལོང་ཡེ་ཤེས་འོད་གསལ་བར། མ་རིག་
ཉོན་མོངས་གཏི་མུག་པས། བྱིང་དང་རྨུགས་པའི་རྒྱུ་རུ་འགྱུར། རྩེ་བ་རྒྱུ་བཞི་ངོ་མ་
ཤེས། གཏི་མུག་ཆེན་པོ་མ་རིག་པ། རྒྱུ་བཞིས་ཀུན་ལ་ཁྱབ་པའོ། ། དེ་ལྟར་ཁྲིམས་ཆེན་
སྡེ་བཞི་ནི། རྩ་བ་རྒྱུ་བཞི་དག་ལས་བྱུང་། རྒྱུ་བཞི་བསྲུང་བས་དགྲ་བཞི་ཆོམས། དགྲ་
བཞི་ཆོམས་ན་འབྲས་བཞི་ཐོབ། དེ་ཕྱིར་རྒྱུ་འབྲས་བསྲུང་བ་གཅེས། དེ་ལྟར་རྒྱུ་འབྲས་
རྩ་བ་ནི། སྡོང་པོ་གཅིག་ལ་ཡལ་ག་བརྒྱད། ཡན་ལག་གཉིས་བརྒྱ་ལྔ་བཅུ་སྟེ། ལོ་
འདབ་འབུམ་ཁྲི་འབུམ་སྟོང་ངོ༌། །སྡོང་པོ་ཡལ་གའི་གྱེས་ཚུལ་ནི། སྡོང་པོ་གཏི་མུག་
མ་རིག་པ། དེ་ལ་ཡལ་གའི་གྱེས་ཚུལ་ནི། ཞེ་སྡང་དག་ལ་རྣམ་པ་གཉིས། ཁྲོ་བར་
བྱེད་དང་གཏུམ་པའོ། །འདོད་ཆགས་དག་ལ་རྣམ་པ་གཉིས། སྲིད་པར་བྱེད་དང་
ལེན་པར་བྱེད། ང་རྒྱལ་དག་ལ་རྣམ་པ་གཉིས། རང་ཆེ་འགྱིང་དང་དྲེགས་པ་བྱེད།
ཕྲག་དོག་དག་ལ་རྣམ་པ་གཉིས། བདག་ཏུ་གཟུང་དང་གཞན་དུ་འཛིན། དེ་ལྟར་
ཡན་ལག་བརྒྱད་དུ་གྱེས། རྩ་བ་གཅིག་ལ་ཡལ་ག་བརྒྱུད། སྡོང་པོ་ཉིད་དང་དགུ་
རུའོ། །རྟོགས་ན་བོན་ཉིད་དབྱིངས་དགུ་སྟེ། མུ་མེད་འབྱམས་ཡས་རྒྱ་མ་ཆད། ཁ་
གཏིང་མེད་དང་དཔག་ཏུ་མེད། དོགས་པ་མེད་པ་བདལ་པ་ཆེ། ཟད་པ་མེད་ཅིང་
386

མདོ་སྡེ། དྲང་སྲོང་ཐེག་པའི་མདོ།
འགྱུར་བ་མེད། གཡུང་དྲུང་དབྱིངས་སུ་གནས་པའོ། །མ་རྟོགས་འཁོར་བའི་ས་དགུ་
སྟེ། འདོད་ཁམས་ཆགས་པའི་ས་གསུམ་དང་། གཟུགས་ཁམས་ཞེན་པའི་ས་གསུམ་
དང༌། གཟུགས་མེད་གོལ་བའི་ས་གསུམ་སྟེ། འཁོར་བའི་གནས་སུ་ཤར་བའོ། །དེ་
ལས་སོ་སོར་དབྱེ་བ་ནི། ཞེ་སྡང་ཡལ་ག་རྣམ་པ་གཉིས། ཁྲོ་བ་ཞེ་ལ་བརྣག་པ་དང་།
གཏུམ་པ་ལག་ཏུ་བླང་བ་གཉིས། བརྣག་པ་ལ་ཡང་གཉིས་ཡིན་ཏེ། མངན་སེམས་
གཏོང་དང་གདུག་སེམས་འཆང་། མངན་སེམས་དུག་སྦྲུལ་ཚང་དང་འདྲ། ལུས་མི་
འགུལ་བར་ཁ་རླངས་འཕྱོ། གདུག་སེམས་ཤ་ཟ་སྲིན་པོ་འདྲ། ཡིད་ལ་བརྣག་པ་ལག་
ཏུ་ལེན། མངན་སེམས་མནར་མེད་དམྱལ་བར་སྦྱོང་། གདུག་སེམས་བཅོ་བརྒྱད་ཁ་
འཁོར་སྦྱོང༌། ཞེ་ལ་བརྣག་པ་གཉིས་ཡིན་ནོ། །ལག་ཏུ་བླང་བས་གཞན་སྲོག་གཅོད།
སྲོག་གཅོད་དག་ཀྱང་གཉིས་ཡིན་ཏེ། མཚམས་མེད་སྤྱོད་དང་ལན་ཆགས་བསྙག །
མཚམས་མེད་ཕ་མ་བུ་གཉེན་དང་། གཉན་པར་བྱེད་དང་རང་སྲོག་གཉན། མནར་
མེད་གནས་སུ་ཐར་མེད་སྦྱོང་། ལན་ཆགས་སྙེག་པའི་འགྲོ་བའི་སྲོག །ཆེད་དང་གལ་
མེད་ཞོར་དང་སྟབས། སྦྱོར་དངོས་ཚང་བ་ཆེད་དུ་སྟེ། གལ་མེད་ཐོལ་མ་གྱུར་ལས་
བྱུང༌། ཞོར་དང་སྟབས་ནི་ཤུགས་ལས་འགྲོ། སྲོག་གི་ལན་ཆགས་སྲོག་ལ་བསྙག ། ཞེ་
སྡང་ཡལ་གར་གྱེས་པ་ཡི། ཡན་ལག་ཉི་ཤུ་རྩ་ལྔ་སྟེ། བྱམས་པའི་གཉེན་པོས་བསྲུང་
བར་བྱ། འདོད་ཆགས་ཡལ་ག་རྣམ་པ་གཉིས། སྲེད་པ་མི་ཚངས་སྤྱོད་པ་དང་། ལེན་
པ་མ་བྱིན་བླང་བ་སྟེ། མི་ཚངས་བ་ལ་རྣམ་པ་གཉིས། རང་གི་ཚུལ་ཁྲིམས་འཆལ་པ་
དང་། གཞན་གྱི་ཚུལ་ཁྲིམས་བསླང་བའོ། །རང་ཁྲིམས་འཆལ་པ་རྣམ་པ་གསུམ།
ལུས་དང་ངག་དང་ཡིད་དང་གསུམ། ཡིད་ལ་མི་བསམ་ཁར་མི་འདོན། ལུས་ཀྱི་མི་བྱ་
ཐུབ་པར་བསྲུང༌། དེ་ཡང་རྣམ་པ་བཞི་ཡིན་ཏེ། ཆེད་ཀྱིས་བསྒྲུབ་དང་ཤུགས་ཀྱིས་
ཉེས། ངང་གིས་བསྙག་དང་གཞན་གྱིས་བརྒལ། གལ་མེད་ནན་འོག་བཅུག་པ་སྟེ།
387

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཉེས་པ་ཆེ་ཆུང་ལྟབ་འགྱུར་རྩི། གཞན་ཁྲིམས་བསླད་པ་རྣམ་པ་གསུམ། དགེ་ཚུལ་
དགེ་བསྙེན་དྲང་སྲོང་གསུམ། དེ་གསུམ་གང་ཡང་ཉེས་པ་ཆེ། གསེར་གྱི་མཆོད་རྟེན་
བཤིག་པ་དང་། ཤེལ་སྒོང་འདམ་དུ་བསྐྱུར་བ་དང་། མེ་ལོང་ཧ་ཡིས་བཏབ་པ་དང་།
ཉི་ཟླ་གཟའ་ཡིས་འཛིན་དང་མཚུངས། ཤིན་ཏུ་ཉེས་པས་ཉེས་པ་ཆེ། མི་ཚངས་སྤྱོད་
པ་གཉིས་ཡིན་ནོ། །མ་བྱིན་བླང་བ་རྣམ་པ་གསུམ། བསླུ་བྲིད་ཐབས་ཀྱིས་བླང་བ་
དང༌། ཡེ་འདྲོག་ཐོབ་ཤོར་བླང་བ་དང་། འུ་ལེ་འཇབ་བུས་བླང་བའོ། །བསླུ་བྲིད་
ཐབས་ཀྱིས་བླང་བ་ནི། ཚོང་དང་བྲིད་ཐབས་གཞན་མགོ་བསྐོར། ཅུང་ཙམ་ཉེས་
འགལ་ཚོང་བའི་ཆུང་། བྲིད་ཐབས་མགོ་བསྐོར་ཉེས་འགལ་ཆེ། ཡེ་འདྲོག་ཐོབ་ཤོར་
འཇབ་བུ་རྣམས། རང་ལུས་མིན་པས་འཁོར་མི་འགྱུར། དེ་ཡང་ཡུལ་ཞིང་བང་ཁང་
དང༌། རིན་ཆེན་གསེར་དངུལ་རྐང་འགྲོས་དང་། རྟ་དང་གླང་པོ་མ་ཧེ་དང་། འདོད་
འཇོའི་བ་མོ་བཞོན་པ་དང་། འབྲུ་དང་དར་ཟབ་ན་བཟའ་དང་། འཇིག་རྟེན་འདོད་
པའི་རྫས་རྣམས་ནི། ཅི་བཞིན་རིན་ཐང་ཆེ་བ་བཞིན། དེ་བཞིན་ཉེས་པ་ལྟབ་འགྱུར་
བརྩི། དེ་ཡི་ཉེས་པ་བརྒྱ་འགྱུར་སྟོང༌། བཀའ་རྒྱུད་དག་ལ་ཁྲི་འགྱུར་རོ། །དཀོར་ལ་
འབུམ་འགྱུར་དག་ཏུ་འགྲོ། འདོད་ཆགས་ཡལ་ག་གྱེས་པ་ཡི། ཡན་ལག་ཉི་ཤུ་རྩ་ལྔ་
སྟེ། སྦྱིན་པས་གཉེན་པོའི་བསྲུང་བར་བྱ། ང་རྒྱལ་ཡལ་ག་རྣམ་པ་གཉིས། རང་ཆེ་
འགྱིང་དང་དྲེགས་པ་སྟེ། རང་ཆེ་དག་ལས་ང་བོ་འབྱུང༌། དྲེགས་པ་དག་ལས་ངར་
འཛིན་འབྱུང༌། ང་བོ་དག་ལ་རྣམ་པ་བཞི། ཡུལ་དང་གནས་ཀྱི་ང་བོ་དང་། འཁོར་
དང་ལོངས་སྤྱོད་ང་བོ་དང་། འཇིག་རྟེན་ཡོན་ཏན་ང་བོ་དང་། ཆེ་གྲགས་བདུད་ཀྱི་
སྤྱོད་ཡུལ་བཞི། རང་ཆེ་འབྱུང་བའི་རྒྱུ་བཞི་སྟེ། རྩོལ་བས་བསྒྲུབ་དང་ཤུགས་ཀྱི་ཆེ།
རྩོལ་བས་བསྒྲུབ་ན་ཆེད་ཀྱིས་སྤོང༌། ཤུགས་ཀྱིས་ཆེ་ཡང་ཐབས་ཀྱིས་སྨད། ང་ལ་ངར་
མེད་ངར་འཛིན་པས། ངར་འཛིན་དག་ལས་དྲེགས་པ་འབྱུང་། དེ་ལ་དྲེགས་པའི་རྒྱུ་
388

མདོ་སྡེ། དྲང་སྲོང་ཐེག་པའི་མདོ། ༼ག༽
བཞི་སྟེ། རུས་རིགས་ཆེ་སར་འཛིན་པ་དང་། དོན་རྨོངས་ཚིག་ལ་མཁས་པ་དང་།
སྒྲིབ་བུ་རང་མཐོང་ཆེ་བ་དང་། གཞན་དག་གདུལ་བྱར་འདོད་པ་བཞི། དྲེགས་པའི་
རྒྱུ་ལས་འཐབ་བརྩོད་འབྱུང༌། བདག་རྒྱལ་གཞན་ཕམ་གཉིས་སུ་འདོད། དེ་ལས་
བརྩོད་པའི་རྒྱུ་བཞི་འབྱུང་། རུས་རིགས་ཆེ་བའི་བྱུང་ཁུངས་བརྩོད། དོན་རྨོངས་ཚིག་
མཁས་ཐ་སྙད་བརྩོད། སྒྲིན་བུ་རང་མཐོང་ང་བདག་བརྩོད། གཞན་དག་འདུལ་
འདོད་ཞིང་ཁམས་རྩོད། དེ་ལ་འཐབ་བརྩོད་ཞིང་དུ་ཤར། ང་རྒྱལ་ལྷ་མིན་གནས་སུ་
གོལ། ང་རྒྱལ་ཡལ་ག་གྱེས་པ་ཡི། ཡན་ལག་ཉི་ཤུ་རྩ་ལྔ་སྟེ། ཞི་བའི་གཉེན་པོས་
བསྲུང་བར་བྱ། ཕྲག་དོག་ཡལ་ག་རྣམ་པ་གཉིས། བདག་ཏུ་གཟུང་དང་གཞན་དུ་
འཛིན། བདག་ཏུ་གཟུང་ལ་ཚེར་མ་འབྱུང༌། གཞན་དུ་འཛིན་ལ་རུ་ང་འབྱུང་། ཚེར་
མ་དག་ལ་ཚིགས་སུ་འབྱུང་། ཚིག་ལ་རྣམ་པ་བཞི་ཡིན་ཏེ། ཚིག་རྩུབ་པ་དང་ངག་
འཁྱལ་དང་། རྫུན་དང་ཕྲ་མ་དབྱེན་གཅུགས་པ། ཚིག་རྩུབ་པས་ནི་གཞན་སྲོག་
གཅོད། ངག་འཁྱལ་པས་ནི་རང་སྲོག་གཅོད། རྫུན་དང་ཕྲ་མས་ཞིང་ཁམས་གཡོ།
དབྱེན་བཅུགས་དགའ་མཛའི་བར་ལ་བཅུག །མཐུན་པ་གཉིས་ལ་མི་མཐུན་དབྱེ། རུ་
ང་དག་ལས་རྩོད་པ་འབྱུང༌། རྩོད་པ་དག་ལ་རྣམ་པ་ལྔ། ཆེན་པོ་དག་ལ་ཕྲག་དོག་
པས། འགྲན་དང་ཚོད་བཙུག་དོ་བསྡོ་རྩོད། ཡོན་ཏན་དག་ལ་ཕྲག་དོག་པས། སྨད་
དང་གཤེ་སྐུར་ཡ་ག་རྩོད། ལོངས་སྤྱོད་དག་ལ་ཕྲག་དོག་པས། འཕྲོག་དང་རློམ་དང་
གཡོ་སྒྱུ་རྩོད། རྒོལ་བ་དག་ལ་ཕྲག་དོག་པས། ལེ་དང་ལེན་དང་འབྲོས་དེད་རྩོད།
རང་དབང་མེད་པར་ཕྲག་དོག་པས། གཞན་དག་ལེན་སྙམས་རང་བཅིངས་རྩོད།
རྟག་ཏུ་མི་བདེ་སྒྲོགས་སུ་ཆུད། རྒྱུན་དུ་ཐར་མེད་བརྩོན་རར་བསྡམས། རང་ལས་
བྱུང་ཞིང་རང་ལ་འཁྲི། རང་ལ་དཀྲིས་པས་རང་ཉིད་གཡོགས། སྲིན་བལ་ཁ་ཆུའི་
རང་གཏུམས་འདྲ། ཕྲག་དོག་བཙོན་ར་ཞེས་ཀྱང་བྱ། ཕྲག་དོག་ཡལ་ག་གྱེས་པ་ཡི།
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཡན་ལག་ཉི་ཤུ་རྩ་ལྔ་སྟེ། ཡངས་པའི་གཉེན་པོས་བསྲུང་བར་བྱ། སྡོང་པོ་དག་ལ་
རྣམ་པ་གཉིས། རྩ་པ་རྩེ་མོ་གཉིས་སུ་སྟེ། རྩེ་མོ་དག་ལ་བྱིང་བ་འབྱུང་། རྩ་བ་དག་
ལ་རྨུགས་པ་སྟེ། བྱིང་ལས་གཡེང་སྐྱོང་ལེ་ལོ་འབྱུང༌། རྨུགས་ལས་མ་རིག་རྨོངས་པ་
འབྱུང༌། སྤྱིར་ནི་ཆ་སྙོམས་ཀུན་ལ་ཁྱབ། ཐམས་ཅད་རྩ་བ་མ་རིག་པ། སྒོས་སུ་རང་
སོར་གཞལ་བ་ཡི། གཡེང་སྐྱོང་དག་ལ་རྣམ་པ་བཞི། འཇིག་རྟེན་བྱ་བས་བློ་གཡེང་
དང༌། འདུ་འཛི་འཁོར་ལ་བློ་གཡེང་དང་། ཟང་ཟིང་ནོར་ལ་བློ་གཡེང་དང་། གྲོགས་
ངན་རྐྱེན་གྱིས་བློ་གཡེང་བ། ཐར་ལམ་བཀག་པའི་རྒྱུ་བཞི་ཡིན། མ་རིག་པ་ལ་རྣམ་པ་
གཉིས། མ་རིག་རྨོངས་པར་གྱུར་པ་དང་། གཏི་མུག་བླུན་པར་གྱུར་པ་གཉིས། མ་
རིག་རྨོངས་པར་རྣམ་པ་ལྔ། ཞེ་སྡང་རྩ་བ་མ་རིག་པས། སྟོང་ཉིད་ཡེ་ཤེས་དོན་ལ་
རྨོངས། བྱམས་པའི་དོན་དང་རྒྱང་ཐག་རིང༌། ཁྲོ་གཏུམ་གཉིས་དང་འབྲལ་མེད་
འགྲོགས། ལྷན་ཅིག་སྐྱེས་པས་ལྷན་ཅིག་བདུད། དེ་དང་འབྲལ་མེད་འཁོར་བ་འཁྱམ།
འདོད་ཆགས་རྩ་བ་མ་རིག་པ། སོར་རྟོགས་ཡེ་ཤེས་དོན་ལ་རྨོངས། སྦྱིན་པའི་དོན་
དང་རྒྱང་ཐག་རིང་། སྲེད་ལེན་གཉིས་དང་འབྲལ་མེད་འགྲོགས། ལྷན་ཅིག་སྐྱེས་པས་
ལྷན་ཅིག་བདུད། དེ་དང་འབྲལ་མེད་འཁོར་བར་འཁྱམ། གཏི་མུག་རྩ་བ་མ་རིག་པ།
མེ་ལོང་ཡེ་ཤེས་དོན་ལ་རྨོངས། ཡེ་ཤེས་དོན་དང་རྒྱང་ཐག་རིང་། བྱིང་རྨུགས་གཉིས་
དང་འབྲལ་མེད་འགྲོགས། ལྷན་ཅིག་སྐྱེས་པས་ལྷན་ཅིག་བདུད། དེ་དང་འབྲལ་མེད་
འཁོར་བར་འཁྱམ། ང་རྒྱལ་རྩ་བ་མ་རིག་པ། མཉམ་ཉིད་ཡེ་ཤེས་དོན་ལ་རྨོངས། ཞི་
བའི་དོན་དང་རྒྱང་ཐག་རིང་། ཆེ་གྲགས་གཉིས་དང་འབྲལ་མེད་འགྲོགས། ལྷན་ཅིག་
སྐྱེས་པས་ལྷན་ཅིག་བདུད། དེ་དང་འབྲལ་མེད་འཁོར་བར་འཁྱམ། ཕྲག་དོག་རྩ་བ་
མ་རིག་པས། བྱ་གྲུབ་ཡེ་ཤེས་དོན་ལ་རྨོངས། ཡངས་པའི་དོན་དང་རྒྱང་ཐག་རིང་།
བདག་འཛིན་གཉིས་དང་འབྲལ་མེད་འགྲོགས། ལྷན་ཅིག་སྐྱེས་པས་ལྷན་ཅིག་བདུད།
390

མདོ་སྡེ། དྲང་སྲོང་ཐེག་པའི་མདོ།
དེ་དང་འབྲལ་མེད་འཁོར་བར་འཁྱམ། མ་རིག་རྨོངས་པའི་ལས་གྱུར་པས། འཁོར་
བར་འཁྱམ་པའི་རྒྱུ་ལྔའོ། །བླུན་པར་གྱུར་པ་རྣམ་པ་གཉིས། ལུང་མ་བསྟན་དང་ལོག་
པར་གོལ། ལུང་མ་བསྟན་པ་རང་བཞིན་འཐོམས། རང་བཞིན་འཐོམས་པ་རྣམ་པ་
བཞི། དགེ་སྡིག་གཉིས་པོ་ལུང་མ་བསྟན། ལུང་མ་བསྟན་པས་རང་བཞིན་འཐོམས།
དགེ་དང་སྡིག་པ་ངོ་མ་ཤེས། མཐོ་རིས་ངན་སོང་ལམ་གནས་མེད། བར་ན་དུས་ཀྱིས་
འཐོམས་པའོ། །སྐྱོན་ཡོན་གཉིས་པོ་ལུང་མ་བསྟན། ལུང་མ་བསྟན་པས་རང་བཞིན་
འཐོམས། སྐྱོན་དང་ཡོན་ཏན་ངོ་མ་ཤེས། ཕན་མེད་གནོད་མེད་བླང་དོར་མེད། བར་
ན་དུས་ཀྱིས་འཐོམས་པའོ། །རྒྱུ་འབྲས་གཉིས་པོ་ལུང་མ་བསྟན། ལུང་མ་བསྟན་པས་
རང་བཞིན་འཐོམས། རྒྱུ་འབྲས་མཚན་ཉིད་ངོ་མ་ཤེས། བླང་མེད་དོར་མེད་བྱ་བ་
མེད། བར་ན་དུས་ཀྱིས་འཐོམས་པའོ། །འཁོར་འདས་གཉིས་པོ་ལུང་མ་བསྟན། ལུང་
མ་བསྟན་པས་རང་བཞིན་འཐོམས། ཐར་དང་འཁོར་བ་ངོ་མ་ཤེས། ཐར་མེད་འཁོར་
མེད་བསྐལ་པར་གནས། བར་ན་དུས་ཀྱིས་འཐོམས་པའོ། །ལོག་པར་གོལ་བ་རྣམ་པ་
བཞི། རང་རྒྱུད་དྲེགས་དང་ངོ་ཚ་བྲལ། ཐོ་ཅོ་རྒྱན་དུ་ཁྱེར་བ་དང་། ཟིལ་བསྒྱུར་
འདྲེས་དེད་འགོང་པོས་བརླམ། སྨྱོ་སྤྱོད་རྩུབ་དང་རྩིང་བ་དང་། དགེ་སྡིག་རྒྱུ་འབྲས་
ཁྱད་དུ་གསད། མུ་སྟེགས་ཕྱིན་ཅི་ལོག་པ་དང་། དགེ་ལ་མི་མོས་རྒྱུད་དྲེགས་པས། ལྟ་
བ་ལོག་པར་ལྟ་བ་སྟེ། དེ་རྣམས་འབྲས་བུ་བྱོལ་སོང་སྙེག །གཡེང་སྐྱོང་ལེ་ལོར་གྱུར་
པ་ནི། མཁའ་ལ་རྐྱེན་ཐར་བྱོལ་སོང་འཐོམས། མ་རིག་རྨོངས་པར་གྱུར་པ་ནི། དུག་
ལྔ་ཆ་སྙོམས་ཀུན་ལ་ཁྱབ། གཏི་མུག་བླུན་པར་གྱུར་པ་གཉིས། ལུང་མ་བསྟན་པ་བར་
ན་འཐོམས། ལོག་པར་གོལ་བའི་གནས་ན་སྦྱངས། གཏི་མུག་ཡལ་གར་གྱུར་པ་ཡི།
ཡན་ལག་ཉི་ཤུ་རྩ་ལྔ་རེ། རིག་པའི་གཉེན་པོས་བསྲུང་བའོ། །དེ་ལྟར་ཁྲིམས་ཆེན་སྡེ་
བཞི་ལས། སྡོང་པོ་གཅིག་ལ་ཡལ་ག་བརྒྱད། ཡན་ལག་གཉིས་བརྒྱ་ལྔ་བཅུ་སྟེ། ནང་
39I

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཁྲིམས་ཉིས་བརྒྱ་ལྔ་བཅུའོ། །དེ་ལ་ཉིང་ལག་དབྱེ་བ་ན། རྩ་བ་བཞི་དང་བརྒྱད་ལས་
སུ། ཕོ་ཁྲིམས་ཉིས་བརྒྱ་ལྔ་བཅུ་དང་། མོ་ཁྲིམས་སུམ་བརྒྱ་དྲུག་ཅུར་དབྱེ། དེ་ལ་ཕྱི་
ཡི་ཚུལ་སྦྱར་ནས། གཉིས་ཀ་ཟུང་འབྲེལ་སྤྱོད་པ་སྟེ། དག་པ་དྲང་སྲོང་ཐེག་པ་སྟོན།
བསླབ་པ་མཐར་རྫོགས་ཉམས་པ་མེད། སྐྱེ་བ་གཅིག་གིས་ཐར་པ་ནི། རིན་པོ་ཆེ་ཡི་
རྒྱུན་འཇུག་ནས། འབྲས་བུ་མངོན་པར་རྫོགས་པ་འཐོབ། བཞི་བསྡུས་ཕུང་པོ་ཤེད་
སྨད་ཅིང༌། རྒྱུ་བཞིའི་རྩ་བ་དྲུང་བསྐམས་ནས། བདུད་བཞི་དགྲ་བཞི་བཅོམ་པ་ཡིས།
སྐྱེ་བཞི་འཁོར་བ་རྩད་གཅོད་ནས། ཡང་དག་རྫོགས་པའི་སངས་རྒྱས་འཐོབ། སྐུ་བཞི་
འཕྲིན་ལས་ལྷུན་གྲུབ་འགྱུར། ཚད་མེད་བཞི་ཡིས་འགྲོ་བ་འདྲེན། རྣམ་དག་གཙུག་
ཕུད་འདུལ་བའི་གཤེན། བསྲུང་བའི་ཐབས་སུ་བསྟན་པའོ། །ཞེས་གསུངས་སོ། །
༧ ཡང་སྟོན་པས་བཀའ་སྩལ་པ། ཉོན་ཅིག་རྣམ་དག་གཙུག་ཕུད་ཉོན། བསྲུང་
བའི་ཚུལ་ལ་རྣམ་པ་གཉིས། ཐབས་ལ་བརྟེན་ཏེ་བསྲུང་ཚུལ་དང༌། རང་བཞིན་སྤྱོད་
པའི་འདྲ་ཚུལ་ལོ། །ཐབས་ལ་བརྟེན་ཏེ་བསྲུང་ཚུལ་ནི། རྣམ་པ་གཉིས་སུ་འབྱུང་བ་སྟེ།
བླང་དང་འབོག་པ་གཉིས་སུ་སྟེ། བླང་བ་དག་ལ་རྣམ་པ་གསུམ། མཁན་དང་སློབ་
དཔོན་དཔང་པོ་གསུམ། མཁན་པོ་གསེར་གྱི་མཆོད་རྟེན་འདྲ། དཔང་པོ་འགྱུར་མེད་
རི་བོ་འདྲ། སློབ་དཔོན་དྲི་མེད་ཤེལ་སྒོང་འདྲ་། དེ་ལ་མ་ཉམས་རྣམ་པ་གསུམ།
གསེར་གྱི་མཆོད་རྟེན་མདངས་མ་ཉམས། འགྱུར་མེད་རི་བོའི་དཔང་མ་ཉམས། དྲི་
མེད་ཤེལ་སྒོང་འོད་མ་ཉམས། ཉམས་པ་མེད་ཅིང་གོལ་བ་མེད། རྣམ་གསུམ་བློ་དང་
ལྡན་པ་ཡི། སྒོ་གསུམ་གཡེང་བའི་ཚོགས་སྤངས་ནས། ལུས་ངག་ཡིད་གསུམ་གུས་པ་
ཡིས། རྣམ་གསུམ་དཔང་པོའི་མདུན་དྲུང་དུ། དགའ་དང་དད་དང་གུས་པས་བླང་།
དུག་གསུམ་བག་ཆགས་གདར་ཐག་གཅོད། སྐུ་གསུམ་ཡེ་ཤེས་འབྲས་ཐོབ་འགྱུར།
དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལ་
392

མདོ་སྡེ། དྲང་སྲོང་ཐེག་པའི་མདོ། ༼ག༽
འགལ་ན་འབྲས་བུ་ཚིག །སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་
འོང༌། བྱམས་དང་སྙིང་རྗེ་བཏང་སྙོམས་གསུམ། ཐབས་དང་ཚུལ་དང་སྤྱོད་ལམ་
གསུམ། རྣམ་པར་དག་པའི་སྒོ་ནས་བླང་། འབོག་པ་དག་ལ་རྣམ་པ་གསུམ། རྩ་བ་
ཡན་ལག་ཉིང་ལག་གསུམ། སྲོག་གཅོད་དང་ནི་མ་བྱིན་བླང་། མི་ཚངས་སྤྱོད་དང་ཆེ་
དྲག་བདུད། ཉིས་བརྒྱ་ལྔ་བཅུ་རྫོགས་པར་འབོག །དེ་ཡི་ཡན་ལག་སྡེ་བཞི་ལས། ཁ་
ཟས་སྡེ་དང་གོན་པའི་སྡེ། ཁྲི་སྟན་སྡེ་དང་གྲོགས་ཀྱི་སྡེ། དེ་ལ་སོ་སོར་དབྱེ་བ་ནི།
ཐོག་མར་ཁ་ཟས་སྡེ་བཞི་ལས། མང་ཐུན་ཤ་དང་ཡུ་ཏི་ཆང་། ཨག་བཙོང་སྒོག་
བཙོང་དག་དང་གསུམ། དུས་མ་ཡིན་གྱི་ཁ་ཟས་བཞི། ཤ་ལ་རྣམ་པ་བཞི་ཡིན་ཏེ།
ལྟུང་དང་ཉེས་དང་ཉམས་པ་དང༌། སྦྱང་དུ་བཏུབ་དང་རྣམ་པ་བཞི། སྤྱིར་ཡང་ཤ་
ཡི་ཉེས་པ་ནི། ཚེ་རབས་ཐོག་མ་མེད་པ་ནས། ད་ལྟའི་ལུས་བླང་ཡན་ཆད་དུ། སྲིད་
པ་ཅི་ལྟར་སྲིད་པ་ནས། སྲོག་དབུགས་བསྡུས་པའི་སེམས་ཅན་རྣམས། ཕ་མར་མ་
གྱུར་ཅིག་ཀྱང་མེད། དེ་ཕྱིར་སྐྱེ་འགྲོའི་སེམས་ཅན་འདི། དཀར་དམར་ཐིག་ལེའི་རྒྱུ་
ལས་གྲུབ། དེ་ནི་སྲིད་པའི་སྙིང་པོ་སྟེ། སྲེད་དང་ལེན་པའི་ས་བོན་ལས། འབྱུང་བ་
བཞི་ཡི་གཟུགས་སུ་གྲུབ། ཕྱི་སྣོད་འབྱུང་བ་རྣམ་བཞི་ལ། ནང་བཅུད་གནས་པ་ཅི་
བཞིན་དུ། བཞི་བསྡུས་གཟུགས་ཀྱི་ཕུང་པོ་ལ། སྲིན་བུའི་གྲོང་ཁྱེར་སུམ་བརྒྱད་དྲུག །
ཕྱི་སྣོད་ནང་བཅུད་བཞིན་དུ་ཆགས། སྲིན་བུའི་གྲོང་ཁྱེར་རེ་རེ་ལ། ཕྲ་མོའི་སེམས་
ཅན་ཁྲི་ཕྲག་རེ། དེ་ལས་དེ་འགྱུར་རྩིས་ལས་འདས། སེམས་ཅན་རེ་རེའི་སྲོག་གཅད་
ན། ཕྲ་མོའི་སེམས་ཅན་གྲངས་མེད་གུམ། སེམས་ཅན་རེ་རེ་བཀོལ་སྤྱོད་ན། ཕྲ་མོའི་
སེམས་ཅན་གྲངས་མེད་བསྔལ། སེམས་ཅན་རེ་རེ་མངལ་སྤྱོད་ན། ཕྲ་མོའི་སེམས་ཅན་
གྲངས་མེད་བརྒྱལ། དེ་ཕྱིར་དེ་ཡི་ཉེས་པ་ནི། སྲོག་བཅད་སྲིན་བུའི་སྡུག་བསྔལ་ནི།
ནགས་ཚལ་དག་ལ་མེ་བཏང་འདྲ། ཁྲག་གི་ཟེར་མ་མེ་རུ་མཐོང་། བཀོལ་སྤྱོད་སྲིན་
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བུའི་སྡུག་བསྔལ་ནི། ཐར་མེད་བཙོན་རར་ཚུད་པ་འདྲ། ལུས་སྲོག་བསྡམ་པའི་ཤེད་
མོང་ནི། ལྕགས་ཀྱི་ཐ་རམ་དམ་འདྲར་མཐོང་། མངལ་སྤྱོད་སྲིན་བུའི་སྡུག་བསྔལ་ནི།
རྒྱལ་ཁམས་ནད་ཡམས་འཕྱོ་བ་འདྲ། ལུས་ཟུངས་ཐིག་ལེ་དུག་ཏུ་མཐོང་། དེ་ཕྱིར་
སྲོག་བཅད་མ་བྱིན་བླང་། མི་གཙང་སྤྱོད་པའི་ཉེས་པ་ནི། གཏན་དུ་ཐར་མེད་ལྟུང་བ་
ཡང་། བཞི་བསྡུས་ཕུང་པོའི་རྒྱུ་ལས་བྱུང་། ཕུང་པོའི་བཅུད་ལས་ཤ་ཁྲག་བྱུང་། དེ་
ཕྱིར་ཤ་ལ་སྤྱོད་པ་ནི། སྲིན་པོ་ཉིང་ཤ་ཅན་དང་འདྲ། རོ་མཆོག་ཚོར་བ་བྲོད་པ་ལས།
ཞེ་སྡང་མེ་ལྟར་འབར་བ་བྱུང་། སྲོག་བཅད་བཞིན་དུ་སྲོག་ལ་བྲོད། གཞན་ཡང་སྲོག་
ལ་རློམ་པ་གཏོང༌། གློ་བུར་བར་ཆད་ཧུར་པ་དང༌། ཉུ་ལེ་འཇབ་བུ་དེ་ལས་བྱུང་།
གསད་བཅད་རྩ་བ་ཤ་ལ་ཐུག །ནུས་པ་བཅུད་དུ་སྨིན་པ་ལས འདོད་ཆགས་ཆུ་ལྟར་
ཁོལ་བ་འབྱུང་། མི་ཚངས་སྤྱོད་བཞིན་མི་ཚངས་འདོད། ཚིམ་པ་མེད་ཅིང་ངོམ་པ་
མེད། གང་དག་གཟུགས་ལ་རློམ་པ་བཏང་། འཁྲིག་ཅིང་སྦྱོར་བས་སྲེད་ལེན་འཕྲོད།
འཁོར་བའི་སྐྱེ་འཕེལ་དེ་ལས་བྱུང་། སྐྱེ་རྒ་ན་འཆི་ཤ་ལ་ཐུག ། ཁུ་བ་རྩ་རྒྱུད་འདྲིལ་བ་
ལས། གཏི་མུག་མུན་ལྟར་འཐིབས་པ་བྱུང་། གཉིད་ལོག་བཞིན་དུ་གཉིད་ལ་བྲོད།
བྱིང་རྨུགས་ལེ་ལོ་ཆེ་བ་ཡི། ཚེ་འདི་གཉིད་ལོག་རྨི་ལམ་འདྲ། གཡེང་སྐྱོང་ལེ་ལོ་དེ་
ལས་བྱུང༌། མི་ལུས་ཆུད་ཟོས་ཤ་ལ་ཐུག །དྭངས་མ་ཁ་དོག་མདངས་ལ་སོང་། ལང་
ཚོ་སྟོབས་ཤེད་རྒྱས་པ་ལས། ང་རྒྱལ་རླུང་ལྟར་འཚུབས་པ་བྱུང༌། ང་རྒྱལ་བཞིན་དུ་
དྲེགས་པ་སྐྱེས། ཆེན་པོ་དག་ལ་འགྲན་ཡ་ང་། གཞན་དག་ཡུལ་ལ་རློམ་པ་བཏང་།
བདག་རྒྱལ་གཞན་ཕམ་དེ་ལས་བྱུང༌། འཐབ་རྩོད་རྩ་བ་ཤ་ལ་ཐུག །རྩིག་མ་ཕུང་
པོའི་གཟུགས་ལ་སོང་། ཕུང་པོ་ཡན་ལག་རགས་པ་ལས། ཕྲག་དོག་ས་ལྟར་སྐྱེས་པ་
བྱུང༌། འགྲངས་པ་བཞིན་དུ་འགྲངས་མི་ཁྱགས། མི་ཁྱགས་བཞིན་དུ་ཚིག་ལ་འགའ།
བརྩོད་པ་ཐ་སྙད་ཚིག་ལས་བྱུང་། རུ་ང་ཕྲག་དོག་དེ་ལས་བྱུང་། བདག་འཛིན་རྩ་བ་
394

མདོ་སྡེ། དྲང་སྲོང་ཐེག་པའི་མདོ། ག༽
ཤ་ལ་ཐུག །དེ་ཕྱིར་དུག་ལྔའི་རྩ་བ་ཡང་། མང་ཐུན་ཤ་ཡི་རྒྱུ་ལ་ཐུག ། ས་ཡི་དངས་
མ་ཤ་ཡིན་ཏེ། ས་ཡི་ཐམས་ཅད་བསྐྱེད་ནས་སུ། སྣང་སྲིད་གཏོས་སུ་གྱུར་པ་བཞིན།
ཤ་ཡི་ཐམས་ཅད་རྒྱུ་བསྐྱེད་ནས། ཉེས་པ་ཐམས་ཅད་ཤ་ལས་བྱུང་། ལྷག་པར་གཏི་
མུག་སྐྱེས་པའི་རྒྱུ། ཕ་མ་གཉིས་ཀྱི་དཀར་དམར་ཡིན། ཉེ་འབྲེལ་ཀུན་གྱི་ཉིང་ཤ་ཡིན།
མིག་གི་མཐོང་ན་སྐྱི་རེ་འཇིགས། ལག་ཏུ་བླང་ན་ཡ་རེ་ང་། ཁོང་དུ་བསྟིམ་པའི་
ལུགས་ཅི་ཡོད། ཤ་ཡི་ཉེས་པ་དེ་ལྟར་ཆེ། དེ་བས་མི་བཟའ་སྤང་བར་རིགས། དེ་ལ་
སོ་སོར་དབྱེ་བ་ནི། ལྟུང་བའི་ཤ་ལ་རྣམ་པ་ལྔ། ཞེ་སྡང་འདོད་ཆགས་གཏི་མུག་དང་།
ང་རྒྱལ་ཕྲག་དོག་རྣམ་པ་ལྔ། ཕུང་པོ་གཟུགས་སུ་གྲུབ་པའི་ཤ། ཞེ་སྡང་གཅན་ཆེན་
སྲིན་པོའི་ཤ། འདོད་ཆགས་བྱི་ལ་དར་མའི་ཤ། གཏི་མུག་ཕག་རྒོད་རྔམ་པའི་ཤ། ང་
རྒྱལ་གྱི་ལིང་ནག་པོའི་ཤ། ཕྲག་དོག་སྤྲེའུ་རྒོད་རྔམ་པའི་ཤ། དེ་ལ་འབག་ན་ལྟུང་བར་
བྱེད། དེ་བས་ཉེས་པ་ཟུར་ཆུང་བ། ཉེས་པའི་ཤ་ལ་རྣམ་པ་བརྒྱད། སྤྲེའུ་དང་ཕྱི་བ་
དོམ་དྲེད་ཤ། གཅན་གཟན་རི་མོ་ཅན་གྱི་ཤ། འདབ་ཆགས་ངང་པ་དུར་པའི་ཤ། ཁྱུ་
མཆོག་གླང་དང་བོང་དྲེའུ་ཤ། ཉེས་པ་ཆེ་བས་སྤང་བར་བྱ། དེ་བས་ཉེས་པ་ཟུར་ཆུང་
བ། ཉམས་པའི་ཤ་ལ་བཅུ་དྲུག་སྟེ། གྱི་ལིང་རྟ་དང་བྱ་བོན་ཤ། མ་ཧེ་མཛོ་འགར་
རྟོལ་ལེའི་ཤ། འཕར་སྤྱང་ཝ་མོ་བྱ་མ་བྱེའུ་། གཡི་གསའ་གྲུམ་པ་གྱུར་སྲམ་ཉ། ཁྱི་བྱ་
དེ་པོའི་ཤ་ལ་སོགས། ཉམས་པ་ཆེ་བས་སྤང་བར་བྱ། དེ་ལས་སྦྱང་དུ་གཏུབ་པ་ནི།
ཤ་རྐྱང་གཙོད་དགོ་རི་དྭགས་ཤ། གཡག་ལུག་ར་གསུམ་གཡུང་དགས་ཤ། སྨེ་བས་མ་
ཉམས་སྦྱང་དུ་གཏུབ། དེ་ལས་སྨེ་བར་གྱུར་པ་ནི། འདུལ་ཁྲིམས་ཕོག་པས་ཉེས་པ་
དང༌། སྐྱེ་དམན་དག་གི་ཉེས་པ་དང་། བར་སྣང་གཟའ་ཡིས་ཉེས་པ་དང་། ཟིལ་
བསྒྱུར་དག་གིས་ཉེས་པ་བཞི། སྨེ་བར་གྱུར་བ་ཉམས་པ་སྤང་། སྤྱིར་ཡང་ཤ་ཡི་ཉེས་
པ་ནི། ཅི་བཞིན་དུག་ལྔ་ཆ་རགས་པས། དེ་བཞིན་ཉེས་པ་ཆེ་བ་སྟེ། སྤང་བླང་དེ་ཡི་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཐབས་དང་བསྟུན། སྦྱང་མི་གཏུབ་པ་གཏན་དུ་འཛེམ། སྦྱང་བཏུབ་ཤ་ལ་གསོ་སྦྱང་
བྱ། གཡུང་དྲུང་སེམས་དཔའི་ལྟུང་བཤགས་དང༌། བདེ་བར་གཤེགས་པའི་མཚན་
ཕྱག་འཚལ། ངན་སོང་སྦྱང་བའི་སྙིང་པོ་བརྗོད། ཡན་ལག་ཁ་ཟས་སྡེ་གཅིག་གོ །
རྣམ་དག་གཙུག་ཕུད་འདུལ་བའི་གཤེན། ཆང་ལ་རྣམ་པ་བཞི་ཡིན་ཏེ། འབྲུ་ཆང་
སྦྱར་ཆང་ཉིང་ཁུའི་ཆང༌། ཤིང་འབྲས་ཁུ་བ་ཨ་མྲྀ་ཏ། འབྲུ་ཆང་བདུད་རྩི་ཕབས་ཀྱིས་
སྦྱར། སྦྱར་ཆང་རྩི་ཏོག་སྙིང་པོ་སྦྱར། ཉིང་ཆང་ཉིང་ནས་ཉིང་དུ་གཏིགས། ཨ་མྲྀ་ཏ་
ནི་ཤིང་ཁུའི་བཅུད། དེ་ཡང་ཉེས་པ་ཆེ་ཆུང་ནི། འབྲུ་ཆང་དག་ནི་ཉེས་པ་ཆེ། སྦྱར་
ཆང་དག་ནི་ཉམས་པ་ཆེ། ཉིང་ཁུའི་ཆང་ནི་སྲོག་ལ་ཉེས། སྲོག་ལ་ཉེས་པས་ལྟུང་བ་
ཆེ། ཨ་མི་ཏ་ནི་བག་ཡང་ཙམ། དེ་ཡང་ཨུ་དུག་ར་རོ་ནས། བག་མེད་སྤྱོད་འཆལ་
འབྱུང་བར་བྱེད། སྤྱིར་ཡང་ཆང་གི་མཚན་ཉིད་ནི། ལྷ་མིན་མཚོན་ཆ་སྡེ་བཞི་ལས།
ཆང་ནི་ཆུ་ཡི་མཚོན་ཆ་སྟེ། བཏུང་བས་ང་རྒྱལ་ཆེ་བར་འགྱུར། དེས་ནི་རང་སྲོག་
འཆད་པར་བྱེད། དུག་ལྔ་ཉེས་པའི་རྩ་བ་ཡང༌། རྩ་བ་སྡེ་གཅིག་ཆང་ལས་བྱུང་།
བྱམས་པའི་དོན་ལ་གནས་ཙམ་ན། ཞེ་སྡང་ཉོན་མོངས་སྐྱེ་བ་ཡང་། ཆང་གི་རྒྱུ་ལས་
བྱུང་བའོ། །སྦྱིན་པའི་དོན་ལ་གནས་ཙམ་ན། འདོད་ཆགས་ཉོན་མོངས་སྐྱེ་བ་ཡང་།
ཆང་གི་རྒྱུ་ལས་བྱུང་བའོ། །ཡེ་ཤེས་དོན་ལ་གནས་ཙམ་ན། གཏི་མུག་གཉིད་དུ་
འཐིབས་པ་ཡང་། ཆང་གི་རྒྱུ་ལས་བྱུང་བའོ། །ཡངས་པའི་དོན་ལ་གནས་ཙམ་ན།
ཕྲག་དོག་རུ་ང་སྐྱེ་བ་ཡང་། ཆང་གི་རྒྱུ་ལས་བྱུང་བའོ། མཉམ་པའི་དོན་ལ་གནས་
ཙམ་ན། ང་རྒྱལ་དྲེགས་པ་སྐྱེ་བ་ཡང་། ཆང་གི་རྒྱུ་ལས་བྱུང་བའོ། །བདག་གཞན་
མཉམ་པར་བཞག་ཙམ་ན། བདག་འཛིན་རུ་ང་ལྡང་བ་ཡང་། ཆང་གི་རྒྱུ་ལས་བྱུང་
བའོ། །ཆགས་མེད་སྦྱིན་པ་གཏོང་ཙམ་ན། སེར་སྣ་འཇུངས་གེགས་བྱུང་བ་ཡང་།
ཆང་གི་རྒྱུ་ལས་བྱུང་བའོ། །བསླབས་པའི་ཚུལ་ཁྲིམས་བསྲུང་ཙམ་ན། ཉེས་ལྟུང་
396

མདོ་སྡེ། དྲང་སྲོང་ཐེག་པའི་མདོ།
ཉམས་པ་འབྱུང་བ་ཡང་། ཆང་གི་རྒྱུ་ལས་བྱུང་བའོ། །མཉམ་ཉིད་བཟོད་པ་བསྒོམ་
ཙམ་ན། མི་མཉམ་བྱུང་ཚོར་སྐྱེ་བ་ཡང༌། ཆང་གི་རྒྱུ་ལས་བྱུང་བའོ། །ཡེང་མེད་
བརྩོན་འགྲུས་བརྩོན་ཙམ་ན། ལེ་ལོ་གཡེང་སྐྱོང་འབྱུང་བ་ཡང་། ཆང་གི་རྒྱུ་ལས་བྱུང་
བའོ། །བསམ་གཏན་མཉམ་པར་བཞག་ཙམ་ན། མི་མཉམ་གཡོ་འཁྲུལ་འབྱུང་བ་
ཡང་། ཆང་གི་རྒྱུ་ལས་བྱུང་བའོ། །འཁྲུལ་མེད་ཤེས་རབ་བསྒོམ་ཙམ་ན། འཁྲུལ་པ་
རང་ཁར་སྤྱོད་པ་ཡང་། ཆང་གི་རྒྱུ་ལས་བྱུང་བའོ། །སྨན་གྱི་སྦྱིན་པ་གཏོང་ཙམ་ན།
དུག་གི་ལོ་མ་འབྱུང་བ་ཡང་། ཆང་གི་རྒྱུ་ལས་བྱུང་བའོ། །ཉག་གཅིག་དོན་ལ་གནས་
ཙམ་ན། དྲན་པ་མང་པོ་སྐྱེ་བ་ཡང་། ཆང་གི་རྒྱུ་ལས་བྱུང་བའོ། །ཆགས་མེད་དོན་ལ་
གནས་ཙམ་ན། ཆགས་སྲེད་ཉོན་མོངས་སྐྱེ་བ་ཡང་། ཆང་གི་རྒྱུ་ལས་བྱུང་བའོ། ། ཡིད་
འོང་འགྲོ་བ་བཟང་མོ་ལ། བག་ཆགས་དྲན་པ་གཡོ་བ་ཡང༌། ཆང་གི་རྒྱུ་ལས་བྱུང་
བའོ། །རྣམ་དག་དཀའ་ཐུབ་བསྲུང་ཙམ་ན། མ་དག་སྡུག་བསྔལ་འབྱུང་བ་ཡང་།
ཆང་གི་རྒྱུ་ལས་བྱུང་བའོ། །བག་ཡོད་སྤྱོད་ཚུལ་ལྡན་ཙམ་ན། བག་མེད་སྤྱོད་འཆལ་
བྱུང་བ་ཡང་། ཆང་གི་རྒྱུ་ལས་བྱུང་བའོ། །ཆ་ལུགས་ལྔ་ལྡན་གནས་ཙམ་ན། འགྲེང་བུ་
གན་རྐྱལ་སྒྲུབ་པ་ཡང་། ཆང་གི་རྒྱུ་ལས་བྱུང་བའོ། །དག་པའི་ཙོག་པུར་འདུག་ཙམ་ན།
རོ་ཉལ་རིང་འཕྲ་བྱེད་པ་ཡང་། ཆང་གི་རྒྱུ་ལས་བྱུང་བའོ། །ངག་འཇམ་དེས་པར་སྨྲ་
བ་ལ། ཚིག་རྩུབ་ངག་འཁྱལ་འབྱུང་བ་ཡང་། ཆང་གི་རྒྱུ་ལས་བྱུང་བའོ། །རྒྱུད་འཇམ་
དལ་བར་གནས་ཙམ་ན། མི་རྒྱུད་རྩིང་པོར་ཁྲོ་བ་ཡང་། ཆང་གི་རྒྱུ་ལས་བྱུང་བའོ། །
ལྷ་སེམས་ཞི་བར་གནས་ཙམ་ན། ཁེངས་སེམས་དྲེགས་པ་སྐྱེ་བ་ཡང་། ཆང་གི་རྒྱུ་
ལས་བྱུང་བའོ། །མཁས་ལྡན་ཞིབ་པར་སྤྱོད་པ་ལ། སྨྱོ་སྤྱོད་ཐོ་ཅོ་འབྱུང་བ་ཡང་།
ཆང་གི་རྒྱུ་ལས་བྱུང་བའོ། །བདེན་ཚིག་དྲང་པོར་སྨྲ་བ་ལ། མི་བདེན་རྫུན་ཚིག་སྨྲ་བ་
ཡང་། ཆང་གི་རྒྱུ་ལས་བྱུང་བའོ། །དབེན་པའི་རི་ཁྲོད་བསྟེན་ཙམ་ན། གྲོང་དང་གྲོང་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
རྡལ་ཉུག་པ་ཡང་། ཆང་གི་རྒྱུ་ལས་བྱུང་བའོ། །གཅིག་བུར་དབེན་ས་བསྟེན་ཙམ་ན།
མང་པོའི་འདུ་འཛི་གཡེང་བ་ཡང༌། ཆང་གི་རྒྱུ་ལས་བྱུང་བའོ། །དག་པའི་སྣང་བ་
སྦྱང་ཙམ་ན། མ་དག་ལོག་པར་ལྟ་བ་ཡང་། ཆང་གི་རྒྱུ་ལས་བྱུང་བའོ། །བཀའ་ལུང་
ཚུལ་བཞིན་འཛིན་པ་ལ། དག་པའི་ཞིང་ལ་གཤེ་སྐུར་ཡང་། ཆང་གི་རྒྱུ་ལས་བྱུང་
བའོ། །གསང་བའི་དམ་ཚིག་བསྲུང་བ་ལ། མན་ངག་ཁྲོམ་དུ་བསྒྲགས་པ་ཡང་། ཆང་
གི་རྒྱུ་ལས་བྱུང་བའོ། །དབང་དམ་ལེགས་པར་བསྲུང་བ་ལ། མཆེད་དང་ལྕམ་ལ་ཁྲོ་
བ་ཡང་། ཆང་གི་རྒྱུ་ལས་བྱུང་བའོ། །བྱར་མེད་ངང་ལ་གནས་ཙམ་ན། བྱ་བརྩལ་སྣ་
ཚོགས་འབྱུང་བ་ཡང་། ཆང་གི་རྒྱུ་ལས་བྱུང་བའོ། ། ཕྱྭ་གཤེན་བོན་ལ་སྤྱོད་ཙམ་ན།
མ་མཐོང་རྫུན་ཚིག་སྨྲ་བ་ཡང་། ཆང་གི་རྒྱུ་ལས་བྱུང་བའོ། །སྣང་གཤེན་བོན་ལ་སྤྱོད་
ཙམ་ན། མི་འགྲོ་ཡོན་དང་ཡས་བསྟན་པ་ཡང་། ཆང་གི་རྒྱུ་ལས་བྱུང་བའོ། །འཕྲུལ་
གཤེན་བོན་ལ་སྤྱོད་ཙམ་ན། ཐེར་གཟུགས་རུ་དྲར་གོལ་བ་ཡང༌། ཆང་གི་རྒྱུ་ལས་
བྱུང་བའོ། །སྲིད་གཤེན་བོན་ལ་སྤྱོད་ཙམ་ན། མ་ཉེས་སྟབས་ལ་བཅད་པ་ཡང་།
ཆང་གི་རྒྱུ་ལས་བྱུང་བའོ། །འབྲས་བུའི་བོན་ལ་སྤྱོད་ཙམ་ན། རྒྱུ་འབྲས་ཐོབ་རྫོབ་སྤྱོད་
པ་ཡང་། ཆང་གི་རྒྱུ་ལས་བྱུང་བའོ། ། རྒྱུ་ཡང་འབྱུང་བ་བཞི་ལས་བྱུང༌། རྐྱེན་ཡང་
འབྱུང་བ་བཞི་ཡིས་བསྐྱེད། གསོ་ཡང་འབྱུང་བ་བཞི་ཡིས་གསོ། བཞི་བསྡུས་ཕུང་པོའི་
བཅུད་དུ་སྨིན། ས་བཅུད་ཤ་ལ་གསོས་པ་ཡིས། དྲན་པ་རྨུགས་ཤིང་འཐིབས་པར་
བྱེད། ཤེས་པ་མི་གསལ་དབང་པོ་ཉམས། བརྗེད་དང་དོར་བ་ཆང་ལས་བྱུང་། མེ་
བཅུད་དྲོད་ལ་གསོས་པ་ཡིས། ཤེས་པ་མི་བརྟེན་འགྱུར་བ་རགས། ལོག་པར་གོལ་
བའི་ཤེས་རབ་བསྐྱེད། ཕྱར་དང་གཡེང་བ་ཆང་ལས་བྱུང་། ཆུ་བཅུད་ཁྲག་ལ་གསོས་
པ་ཡིས། ལུས་ཟུངས་མི་སྙོམས་ཆགས་པ་སྐྱེ། ཐིག་ལེ་འཕེལ་དང་འགྲིབ་པར་བྱེད།
སྲེད་དང་ལེན་པ་ཆང་ལས་བྱུང་། རླུང་བཅུད་དབུགས་ལ་སོས་པ་ཡིས། ལུས་དབེན་
398

མདོ་སྡེ། དྲང་སྲོང་ཐེག་པའི་མདོ།
དབུགས་ཀྱི་ཆ་མི་སྙོམས། གཏོང་དང་འཐེན་པར་རིང་ཐུང་བྱེད། ཐོལ་མ་གྱུ་ཡི་ལས་
སྤྱོད་དང་། འདུ་བྱེད་བྱ་བ་མང་བ་དང་། དབང་པོ་མི་བརྟན་ཆང་ལས་བྱུང་། ཆང་
འཚོང་བ་དང་སྨད་འཚོང་བ། སྦྲང་འཚོང་བ་དང་རྣམ་པ་གསུམ། མེ་ལྕེའི་འཁོར་ལོ་
འབར་བ་ནི། ནང་གི་སྒྲིབ་པ་ཅན་དུ་སྦྱོང་། གལ་ཏེ་མཐོ་རིས་གནས་ན་ཡང་། མ་
དག་པ་ཡི་གནས་དག་ཏུ། དབང་པོ་མ་ཚང་གྱ་ཉེས་པ། སྡུག་བསྔལ་ན་ཚའི་ལུས་སུ་
སྤྱོད། སྐད་ཅིག་བདེ་བ་ཐོབ་མི་སྟེར། དེ་ཕྱིར་གདོད་ནས་སྤང་བར་བྱ། ཉེས་དང་
ཉམས་དང་ལྟུང་བ་ལ། བཤགས་ན་སངས་རྒྱས་སྨན་གྱི་ལྷ། བཻཌཱུརྱ་འོད་རྒྱལ་པོས་
སེལ། དེ་ལ་ཉེས་པའི་ལྟུང་བཤགས་དང་། དག་ཅིང་གཙང་མའི་ཆོ་ག་བྱ། འགྲོ་བར་
སྨན་གྱི་སྦྱིན་པ་འགྱེད། ཡན་ལག་ཁ་ཟས་སྡེ་གཅིག་གོ །རྣམ་དག་གཙུག་ཕུད་འདུལ་
བའི་གཤེན། སྒོག་བཙོང་རྣམ་པ་བཞི་ཡིན་ཏེ། སྔོན་མེད་ཁམས་མུན་པ་ཟེར་ལྡན་
གྱིས། དགེ་སྡིག་བསྟན་པ་རྩོད་པའི་ཕྱིར། དྲི་ཞིམ་སྨན་གྱི་ཚལ་ཤེད་དུ། མངན་སེམས་
དྲི་མ་གཏོར་བ་ལས། ཁ་དོག་སྣ་བཞིའི་རླངས་སུ་བྱུང་། དེ་ལས་མི་ཞིམ་ལྗོན་བཞི་
སྐྱེས། གཅིག་དེ་སེར་པོ་གསེར་གྱི་མདོག །གསེར་གྱི་པད་མོ་ཁ་ཕྱེས་འདྲ། ས་ཡི་རྒྱུ་
བསྐྱེད་དྲི་མ་ངན། གཅིག་དེ་སྔོ་ལྗང་གཡུ་འོད་འབར། མེ་ཏོག་གཡུ་ཡི་ཚོམ་བུ་འདྲ།
རླུང་གིས་རྒྱུ་བསྐྱེད་དྲི་མ་ངན། གཅིག་དེ་དམར་ལྗང་ཟངས་འོད་ཆགས། གཡུ་ལྗང་
ཆུན་པོ་བཤིབས་པ་འདྲ། མེ་ཡིས་རྒྱུ་བསྐྱེད་དྲི་མ་ངན། གཅིག་དེ་ནེའུ་ལྗང་ཨ་པར་
མདོག ། རྩ་བ་དུང་པོ་ཨང་གྲགས་འདྲ། ཆུ་ཡིས་རྒྱུ་བསྐྱེད་དྲི་མ་ངན། དེ་ལས་སོ་སོར་
གྱེས་པ་ནི། དུག་རིགས་སུམ་བརྒྱ་དྲུག་ཅུ་སྟེ། རྩི་དང་དུག་གཉིས་མཉམ་པོར་སྐྱེས།
རྩི་ཡིས་གསོ་ཞིང་དུག་གིས་བསད། སྨན་གྱིས་འཇོམས་པར་བྱེད་པའོ། །སྤྱིར་ཡང་
སྒོག་བཙོང་ཉེས་པ་ནི། སྒྱུ་ལུས་གཟུགས་ཀྱི་ཕུང་པོ་ནི། འབྱུང་བ་རྣམ་པ་བཞི་ལས་
གྲུབ། སྲིན་བུའི་གྲོང་ཁྱེར་སུམ་བརྒྱ་གནས། སྒོག་བཙོང་ཁ་ཟས་ཟོས་པ་ན། ལ་ལ་ན་
399

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཞིང་ལ་ལ་འཆི། ཞིང་དེར་ནད་ཡམས་བྱུང་དང་མཚུངས། སྒོག་བཙོང་ཉེས་པའི་དྲི་
མ་ནི། གནས་རིགས་ཆེན་པོ་བཞི་རུ་ཚོར། སངས་རྒྱས་ཞིང་དུ་མི་གཙང་དྲི། དབྱིངས་
ན་བཞུགས་པའི་ལྷ་དང་འགལ། དཔག་ཚད་ལྔ་བརྒྱ་ཚུན་ཆོད་ལ། གཙང་རིགས་
དཔལ་མགོན་ལྷ་མི་འཁོར། ནུས་པ་བཅུད་དུ་སྨིན་པ་ལས། རྨུགས་དང་འཐིབས་
དང་བྱིང་བ་དང་། ཚོར་བ་རགས་དང་ཆགས་པ་སྐྱེས། སྲེད་ཆེ་བྱི་ལའི་སྡེ་དང་འདྲ།
སྡོམ་འཆལ་སྤྱོད་བསད་དམ་ཚིག་ཉམས། མགོན་སྐྱབ་ལྷ་དང་སྲུང་མ་མེད། ལུས་ལ་
སྲིན་བུའི་གྲོང་ཁྱེར་དམྱལ། ཆུ་ལས་གྲུབ་པས་ལྟུང་བར་བྱེད། མེ་ལས་གྲུབ་པས་ཉེས་
པ་ཡིན། རླུང་ལས་གྲུབ་པས་ཉམས་པ་ཡིན། ས་ལས་གྲུབ་པས་སྦྱང་བཏུབ་ཙམ།
ལྟུང་བའི་བཙོང་ལ་འབག་པ་ཡིས། རོ་མྱགས་འདམ་དོང་ནང་དུ་སྦྱོང་། ཉེས་པའི་
བཙོང་ལ་འབག་པ་ཡིས། རྣག་ཁྲག་མཚོ་མོའི་ནང་དུ་སྦྱོང་། ཉམས་པའི་བཙོང་ལ་
འབག་པ་ཡིས། སྡུག་བསྔལ་ན་ཚའི་ལུས་སུ་སྐྱེ། སྦྱོང་གཏུབ་བཙོང་ལ་མ་སྦྱངས་ན།
ལྔ་བརྒྱར་བསེ་དྲི་ཅན་དུ་སྐྱེ དེ་ཕྱིར་ཤིན་ཏུ་སྤང་བར་རིགས། ལག་ཏུ་མི་བླང་ཁར་
མི་བཟའ། དྲི་མ་དག་ཀྱང་འཛེམ་པར་བྱ། སྤྱི་ཡང་བཙོང་གི་ཉེས་པ་ནི། དུག་ལྔའི་
ནད་སེལ་སྨན་གྱི་ལྷ། བཻཌཱུརྱ་འོད་རྒྱལ་པོས་འབྱང་། སྨན་གྱི་མཆོད་པ་རྒྱུན་དུ་འབུལ།
སྨན་གྱི་སྦྱིན་པ་རྒྱུན་དུ་ཐོངས། སྨན་གྱི་ཆོ་གར་བརྩོན་པར་བྱ། དེས་ན་བཙོང་གི་ཉེས་
པ་བྱང་། ཉེས་སྐྱོན་རྩ་བ་མི་ཤེས་པས། ལུང་མ་བསྟན་དུ་ཟོས་གྱུར་ཡང་། གཙང་
རིགས་ལྷ་སྲུང་གཉན་མི་འཁོར། དབང་པོ་ཉམས་དང་ཤེས་པ་རྨུགས། ཉེས་སྐྱོན་ཤེས་
ནས་ཟོས་གྱུར་ན། ཉམས་དང་ཉེས་ལྟུང་འབྱུང་བར་འགྱུར། ཡན་ལག་ཁ་ཟས་སྡེ་
གཅིག་གོ །རྣམ་དག་གཙུག་ཕུད་འདུལ་བའི་གཤེན། དུས་མ་ཡིན་གྱི་ཁ་ཟས་བཞི།
སྲོད་དང་ཐོ་རེངས་དགོངས་མོ་དང་། ཉི་མ་དྲོས་དང་བཞི་རུ་སྟེ། ཁྲིམས་ཀྱི་ཁ་ཟས་
དུས་མ་ཡིན། སྲོད་ལ་ཤ་ཟན་སྲིན་པོས་བཟའ། ཐོ་རེངས་འབྱུང་པོ་རོ་ལངས་བཟའ།
400

མདོ་སྡེ། དྲང་སྲོང་ཐེག་པའི་མདོ། ༼ག༽
ཉི་དྲོས་རྒྱལ་པོས་གདན་ཐོག་བཟའ། དགོང་མོ་མུ་སྟེགས་ཕྱིན་ཅེས་བཟའ། དུས་ཀྱི་ཁ་
ཟས་རྣམ་པ་གཉིས། ཉི་མ་རྩེ་ཤར་ཁྲུས་རྟིང་ལ། དག་པ་ལྷ་མིས་ཁ་ཟས་བཟའ། ཉི་
མ་གུང་གི་དུས་ཚོད་ལ། ཚོང་དུས་གཡེང་བ་སྤངས་དུས་སུ། རྒྱལ་པོ་ཁྲིམས་ཀྱིས་ཁ་
ཟས་བཟའ། དེ་མིན་དུས་མ་ཡིན་ལ་གཏོགས། དུས་མ་ཡིན་གྱི་ཁ་ཟས་ནི། ལུས་པོ་
ཤེད་ཆེ་འདོད་ཆགས་སྐྱེ། ཚུལ་དང་མི་ལྡན་ངོ་ཚ་བྲལ། ནད་ཀྱི་རྒྱུ་བསྐྱེད་ལྡང་བར་
བྱེད། ལང་ཚོ་སྟོབས་ཤེད་དར་རྒྱས་བསྐྱེད། དེ་ལ་གཡོ་དང་འཛུམ་པ་དང་། འཕྲོ་
དང་རྒོད་དང་ལྡེམ་རྒྱང་འབྱུང་། དུས་མིན་ཁ་ཟས་སྤང་བ་ནི། བཞི་བསྡུས་ཕུང་པོ་
ཤེད་སྨད་ཅིང་། བག་མེད་སྤྱོད་འཆལ་མི་འབྱུང་ཕྱིར། དུས་མིན་ཁ་ཟས་སྤང་བ་དང་།
དུས་ཀྱི་ཁ་ཟས་བླང་བའོ། །དུས་མིན་ཁ་ཟས་བཟའ་བ་ནི། འདབ་ཆགས་རི་དྭགས་
གཡུང་དྭགས་དང༌། གཅན་གཟན་རྔམ་པའི་ཚོགས་དང་མཚུངས། དགྲ་དང་རྐུན་བུ་
འཇབ་བུ་དང་། འབྱུང་པོ་རོ་ལངས་ཚོགས་རྣམས་དང་། དབྱེ་བ་མེད་པར་ཤེས་པ་སྟེ།
ཁྲིམས་ལ་འགལ་བས་ལྟུང་བ་ཕོག །ནད་དུ་ལྡང་བས་ཉེས་པ་ཆེ། དབང་པོ་རྨུགས་
པས་ཉམས་པར་འགྱུར། དེ་ཕྱིར་སྤང་བའི་རྒྱུ་རུ་ཤེས། ཡན་ལག་ཁ་ཟས་སྡེ་བཞིའོ། །
གཉིས་པ་གོན་པའི་སྡེ་ལས་སུ། རྣམ་པ་བཞི་རུ་ཤེས་པ་སྟེ། རྒྱལ་པོའི་ཆས་དང་བློན་
པོའི་ཆས། བཙུན་མོའི་ཆས་དང་དེད་དཔོན་ཆས། ཚོས་ཆེན་སྡེ་དང་རི་མོ་ཅན། བེར་
དང་འཇོལ་དང་དཔྱང་རལ་སོགས། རྒྱལ་པོའི་ཆ་ལུགས་སྤང་བའི་རྒྱུ། གཡི་སྤྱང་
སྟག་གཟིག་གུང་རྒོད་གསལ། འཕར་ཆེན་དོམ་དྲེད་ལྡང་འགྱུར་ཝ། གྱུར་སྲམ་སྦེ་ལ་
གྲུམ་དཀར་ཕྱི། སྤུ་མཚན་ཐུལ་པ་ཟ་འོག་སླག །བློན་པོའི་ཆ་ལུགས་སྤང་བའི་རྒྱུ།
དཀར་ལྗང་དམར་སྔོ་ཐོན་ཁས་ཚོས། སྒེག་དང་འཇོལ་དང་འཕུར་དང་ཤམ། བཙུན་
མོའི་ཆ་ལུགས་སྤང་བའི་རྒྱུ། འཕར་ཤམ་གོང་བསྐོར་མུ་ཁྱུད་སྤེལ། སྐེ་ནན་བྲང་དང་
ཕུ་དུང་ཅན། དེད་དཔོན་ཆ་ལུགས་སྤང་བའི་རིགས། རྒྱལ་པོའི་གོན་པས་ཆེ་བ་སྐྱེ།
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བློན་པོའི་གོན་པས་དྲེགས་པ་སྐྱེ། བཙུན་མོའི་གོན་པས་ཆགས་པ་སྐྱེ། དེད་དཔོན་གོན་
པས་རློམ་པ་སྐྱེ། ལྕགས་རི་མེད་དང་ལུང་མ་བསྟན། གཡང་གཞི་ལྟ་བུ་སྲིན་པོའི་གོས།
སྤང་བའི་རྒྱུ་རུ་བསྟན་པའོ། །བླང་བའི་གོས་ནི་འདི་ལྟ་སྟེ། སྲིན་བལ་ཁ་ཆུ་ལ་སོགས་
ཏེ། སྲོག་བཅད་སྤུ་བལ་མ་ཡིན་པས། ཤིང་ཤུན་དག་ལ་བྱུང་བ་ཡི། དྲི་མེད་རས་
དཀར་གཙང་མ་ལ། ངུར་སྨྲིག་རྩི་ཡིས་ཁ་དོག་བསྒྱུར། པད་ལོ་རིགས་དྲུག་གདིང་བ་
བདུན། གཡུ་མདངས་སྔོན་པོའི་མུ་ཁྱུད་ཅན། ལྕགས་རི་ཁོར་ཡུག་མཐའ་གོང་མེད།
ལུས་ཀྱི་ལྤགས་ལྟར་གོན་པ་བླངས། ན་བཟའ་པད་ལོ་རིགས་དྲུག་ནི། སྟོད་གོས་སྨད་
ཤམ་ཆག་ནན་གསུམ། རྨད་གོས་རྨད་འོག་ཚུལ་གོས་གསུམ། པད་ཞུ་པད་ལྷམ་པད་
གདན་དགུ་། ཐེག་པ་རིམ་དགུའི་ཚུལ་དང་སྦྱར། པད་གདན་པད་ལྷམ་སྨད་ཤམ་
གསུམ། ཆག་ནན་རིམ་བཞི་རྒྱུ་ཡི་བོན། སྟོད་གོས་སྨད་གོས་ཚུལ་གོས་གསུམ། རྨད་
གོས་གླིང་སྣམ་འབྲས་བུའི་བོན། པད་ཞུ་རྒྱུ་འབྲས་གཉིས་མེད་པར། བླ་མེད་ཐེག་པ་
ཆེན་པོའི་ཚུལ། ཐམས་ཅད་ཀུན་ལ་ཁྱབ་པར་གནས། པད་གདན་གླིང་བརྒྱད་ལྟེ་བ་
དགུ་། འཁོར་བའི་ས་ལ་མི་གནས་ཤིང་། གང་ལ་ཆགས་པ་མེད་པའི་ཚུལ། པད་
ལྷམ་པད་བརྩེགས་གཉིས་སྦྱོར་ཏེ། རྒྱུ་དྲུག་འཁོར་བའི་ལུས་བླང་ལ། འདམ་གྱིས་མ་
གོས་པད་མོའི་ཚུལ། སྨད་ཤམ་སིལ་བུ་ཉི་ཤུ་ལྔ། གླིང་ཆུང་ཉི་ཤུ་རྩ་ལྔ་དཔག །དག་
པའི་གླིང་སྐྱེས་དག་པའི་ལུས། ཀུན་ལས་རྣམ་པར་འཕགས་པའི་ཚུལ། ཆག་ནན་རིམ་
བཞི་ཆག་གོས་ཅན། ཚུལ་ཁྲིམས་བུམ་པ་སྒེག་པ་དང༌། ཁྲེལ་དང་ངོ་ཚ་ཤེས་པ་སྟེ།
ཚད་མེད་བཞི་ལྡན་བྱང་ཆུབ་རྒྱུན། རྣམ་དག་ཡིད་འོང་སྒེག་པའི་ཚུལ། སྟོད་གོས་
ཕྲག་གཡས་གོང་བསྣོལ་མེད། འདབ་བརྒྱད་མེ་ཏོག་ཁ་བྱེའི་ཚུལ། ཞེ་སྡང་སྲིན་པོའི་
གོས་མི་གོན། བྱམས་པའི་ངང་ལྡན་ཞི་བའི་ཚུལ། ཚུལ་གོས་སུལ་བུ་ཉི་ཤུ་ལྔ། ལྕགས་
རི་མུ་ཁྱུད་ཁོར་ཡུག་ཅན། གླིང་བཞི་གྲུ་བཞི་གསལ་མཐོང་ཅན། གཙང་ཁྲིམས་ཉི་ཤུ་
402

མདོ་སྡེ། དྲང་སྲོང་ཐེག་པའི་མདོ། ༼ག༽
རྩ་ལྔའི་ཚུལ། གཡས་པ་འོག་ལ་གཡོན་པ་སྟེང་། མཛེས་པའི་ཚུལ་གྱིས་ཕྲག་ལ་གཟར།
གཙང་མ་གཙུག་ཕུད་ཁྲིམས་ཀྱི་གོས། རྨད་གོས་གླིང་སྣམ་ཉི་ཤུ་ལྔ། འཚེ་བ་བྱད་ལེན་
མུ་ཁྱུད་མེད། གཙང་ཞིང་དག་པར་བྱ་བའི་ཚུལ། དགེ་བསྙེན་དགེ་ཚུལ་ཁྲིམས་ཀྱི་
གོས། གཡས་འོག་གཡོན་གོང་གྲུ་ལ་གཟར། ཁྲུས་དང་མཆོད་པའི་གཡོག་བྱར་མཛེས།
རྨད་གོས་གླིང་སྣམ་བརྒྱ་རྩ་བརྒྱད། ཡང་དག་མཐར་ཕྱིན་བརྒྱ་རྩ་བརྒྱད། སྤྲིན་དང་
མེ་ཏོག་ལྡིང་ཁང་ན། དགྲ་བཅོམ་སངས་རྒྱས་བརྒྱ་རྩ་བརྒྱད། འདུལ་བ་ཁྲིམས་ཀྱི་
བོན་སྒོ་ལས། འཆད་དང་བརྩོད་དང་བརྩམས་པའི་ཚུལ། ཐེག་རིམ་བརྒྱ་དང་རྩ་
བརྒྱད་ལ། གྲུབ་པའི་འབྲས་བུ་བརྒྱ་རྩ་བརྒྱད། ཡང་དག་མཐར་ཕྱིན་རྫོགས་སངས་
རྒྱས། རྨད་དུ་བྱུང་བའི་འདུལ་གོས་སོ། །པད་ཞུ་སུལ་བུ་རྩ་ལྔ་ལ། འདབ་བརྒྱད་གེ་
སར་གཞོན་ནུའི་ཚུལ། རྣམ་དག་རིན་པོ་ཆེ་ཡི་གཙུག །བསླབ་པ་མཐར་ཕྱིན་དྲི་མ་
མེད། རྒྱལ་མཚན་མཐོན་པོའི་ཏོག་ལྟ་བུ། དུས་གསུམ་ནུབ་པ་མེད་པ་སྟེ། རྣམ་པར་
དག་པའི་ཚུལ་འཛིན་ནོ། །དེ་རྣམས་ཀུན་གྱི་ཡན་ལག་ལ། གཞི་བསྐུར་བཅུད་ལྡན་
པད་གྱེས་དང་། ཧོས་རུ་གསིལ་བ་སྒྲ་སྙན་དང༌། པད་ཆ་པད་ཁུག་སྔོན་པོ་དང་།
ཚེམ་ཁབ་དབལ་མོ་སོ་ལེབ་དང་། ཁྲུས་བུམ་པད་གདན་གཙང་མ་དང་། ལྕགས་ཀྱི་
ཆན་གྲི་གཉིས་སྦྱོར་དང་། བཀའ་རྒྱུད་རིན་ཆེན་གླེགས་བམ་དང་། སྒྲ་སྙན་ཐེབ་ཙེ་
ཁྲོལ་མོ་དང༌། པད་ཟངས་གཙང་མའི་ཚན་སྣོད་དང་། དྲི་ཞིམ་སྨན་གྱི་སྡོང་པོ་དང་།
ཁྲིམས་ཀྱི་གཙང་རྫས་སྡེ་བཅུ་ནི། རྒྱུན་དུ་དགོས་པའི་ཡོ་བྱད་དོ། །རྣམ་དག་གཙུག་
ཕུད་འདུལ་བའི་གཤེན། གོན་པའི་སྡེ་བཞི་སྤང་བར་བྱ། པད་ལོ་རིགས་དྲུག་བླང་
བར་བྱ། པད་ཤུན་གདིང་བ་བཏིང་བར་བྱ། པད་ལྷམ་པད་ཞུ་མནབས་པར་བྱ།
གཙང་རྫས་སྡེ་བཅུ་ཚོགས་པར་བྱ། གོས་ཀྱི་སྤང་བླང་བསྟན་པའོ། །གསུམ་པ་ཁྲི་སྟན་
སྡེ་ལས་སུ། རྣམ་པ་བཞི་རུ་ཤེས་པ་སྟེ། ཁྲི་སྟན་མཐོན་པོ་བྱ་བ་དང་། ཁྲི་སྟན་ཆེན་པོ་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བྱ་བ་དང་། ཁྲི་སྟན་བཟང་པོ་བྱ་བ་དང་། ཁྲི་སྟན་དྲག་པོ་བྱ་བའོ། །མཐོན་པོ་གསེར་
དངུལ་ཤིང་གི་ཁྲི། རྟ་དང་གླང་པོ་མ་ཧེ་མཛོ། བོང་དྲེའུ་ལ་སོགས་རྐང་འགྲོས་ཏེ།
མཐོན་པོ་ཡིན་པས་སྤང་བར་བྱ། དེ་ཡང་སོ་སོར་དབྱེ་བ་ནི། གསེར་དངུལ་ཤིང་ཁྲི་
ཆེན་པོའི་ཁྲིར། གནས་པས་ཡུལ་ལ་ཆགས་པ་སྐྱེས། རྟ་དང་གླང་པོ་མ་ཧེའི་ཁྲིར།
ཁེངས་སེམས་དྲེགས་དང་ང་རྒྱལ་སྐྱེས། མཛོ་དང་བོང་དྲེའུ་དམན་པའི་ཁྲིར། རབས་
ཆད་མ་ནིང་ཨུ་དུག་སྨྲ། ཤིན་ཏུ་དམན་པས་ཉམས་པ་ཆེ། ཆེན་པོ་སྐྱེས་དམན་ཟ་མ་
མོ། ཉམས་ལེན་ཡིད་འཕྲོག་སྣང་བ་འཁྲུལ། ལྷ་མོ་ཀླུ་མོ་མི་མོ་དང་། བདུད་མོ་སྲིན་
མོ་དམན་མོའི་རིགས། རྣམ་པ་དྲུག་ཏུ་འཆད་པའོ། ། ལྷ་མོ་ཡིད་འཕྲོག་སྣང་བ་འཁྲུལ།
ཀླུ་མོ་མཛེས་ལྡན་ལེ་ལོས་གཡེང་། མི་མོ་འགྲོ་བའི་བག་ཆགས་གཡོ། བདུད་མོ་གེ་
ཤན་སྲོག་ལ་རྒོལ། སྲིན་མོ་ཟ་བྱེད་བླ་ཡིད་བརྐུ་། དམན་མོ་གྲོང་རྒྱུག་ལོག་པར་བསླུ།
ཐར་ལམ་དགེ་བའི་གག་ཤིང་བྱེད། སྤྱིར་ཡང་ཉེས་པའི་མཚན་ཉིད་ནི། རིན་ཆེན་ས་
འོག་སྦས་པ་དང༌། ཤེལ་སྒོང་འདམ་དུ་བསྒྱུར་བ་དང་། རྩི་ཏོག་བ་མོས་འཇོམས་པ་
དང༌། མེ་ལོང་གཡའ་ཡིས་བསྒྲིབས་པ་དང་། ཉི་མ་སྤྲིན་གྱིས་གཡོགས་པ་དང་། ཟླ་
བ་གཟའ་ཡིས་ཟིན་པ་དང༌། དར་དཀར་དྲི་མས་གོས་པ་དང༌། སྒྲོན་མེའི་འོད་
མདངས་ཉམས་པ་དང་། དཔག་བསམ་སྡོང་པོ་རུལ་བ་དང་། མེ་ཏོག་སད་ཀྱིས་ཁྱེར་
བ་དང་། རྔ་གཤང་སྒྲ་སྐད་ཆག་པ་ལྟར། ཉམས་དང་ཉེས་དང་ལྟུང་བ་ཆེ། བདུད་
མོ་གདན་དུ་བཏིང་བ་ན། རོ་མྱགས་འདམ་དོང་ནག་པོ་རུ། གཏན་དུ་ཐར་མེད་སྡུག་
བསྔལ་སྦྱོང༌། སྲིན་མོ་གདན་དུ་བཏིང་བ་ནི། མེ་ལྕེ་འཁོར་ལོ་འབར་བ་རུ། གདར་
ཚན་དམར་པོའི་སྦུབས་ལ་སྦྱང་། དམན་མོ་གདན་དུ་བཏིང་བ་ན། ཆུ་གླིང་མུན་པའི་
རྒྱ་མཚོ་རུ། ཀླུ་སྲིན་ཕོ་མོའི་ལུས་བླང་ཞིང་། འདོད་པས་ཚིམ་མེད་ཉོན་མོངས་བསྐྱེད།
མི་མོ་གདན་དུ་བཏིང་བ་ན། མངལ་གྱི་སྲིན་བུའི་གྲོང་ཁྱེར་ན། སྡུག་བསྔལ་ཐར་མེད་
404

མདོ་སྡེ། དྲང་སྲོང་ཐེག་པའི་མདོ།
བཙོན་རར་སྦྱོང་། ཀླུ་མོ་གདན་དུ་བཏིང་བ་ན། གླིང་བར་མུན་པའི་གླིང་ཁྲོད་དུ།
དབང་པོ་མ་ཚང་གྱ་ཉེས་སྦྱོང༌། ལྷ་མོ་གདན་དུ་གཏིང་བ་ན། མཐའ་འཁོབ་མ་དག་
གྲོང་ཁྱེར་དུ། སྡུག་བསྔལ་ན་ཚའི་ལུས་སུ་སྦྱོང༌། སྤྱི་རུ་ཉེས་པ་དེ་ལྟར་ཆེ། སྒོས་སུ་
འདུལ་བ་འཛིན་པ་ཡི། བསླབ་གསུམ་འཇུག་སྤྱོད་གང་དག་རྣམས། ལུས་ཀྱིས་སྤྱོད་
ན་ལྟུང་བ་ཆེ། ངག་གིས་བརྗོད་ན་ཉེས་པ་ཆེ། ཡིད་ཀྱིས་བསམ་ན་ཉམས་པ་ཆེ། ལུས་
ངག་ཡིད་གསུམ་ལོག་པ་ན། ཤིན་ཏུ་ཉམས་པ་ཆེན་པོ་སྟེ། རྫ་ཆག་འཕྲོ་བཞིན་
བསྐངས་པ་དཀའ། དེ་ཕྱིར་ཆེན་པོའི་ཁྲི་སྟན་སྤང༌། བཟང་པོ་དར་དང་ཟབ་ཀྱི་
གདན། སྲིན་དང་ཟ་འོག་འབོལ་གདན་ཏེ། རི་མོ་ཅན་དང་མུ་ཁྱུད་ཅན། ཉི་ཟླ་རིས་
དང་ནོར་བུ་རིས། གཡུང་དྲུང་འཁོར་ལོ་པདྨའི་རིས། མེ་ཏོག་ཚོམ་བུ་པ་དྲ་རིས།
དཔག་བསམ་ཤིང་ལོ་གཞའ་སྤྲིན་རིས། དཀར་ལྗང་དམར་སྔོ་མཐིང་ནག་སེར། ཁ་
དོག་སྣ་ལྔ་གཞའ་ཚོན་འོད། འཇམ་དང་བདེ་དང་འབོལ་བ་སྟེ། ལུས་པོ་བག་ཡང་
ཆགས་པ་སྐྱེ། བཙུན་མོའི་གདན་ཡིན་སྤང་བར་བྱ། དྲག་པོ་གཅན་གཟན་རིས་བཀྲ་
སྟེ། གཏུམ་ཆེན་དོམ་དང་རྔམ་ཆེན་དྲེད། མི་རྒོད་རྔམ་པའི་ལྤགས་པ་གསུམ། གདན་
དུ་བཏིང་ན་ལྟུང་བ་ཕོག ། ཤ་ཟན་སྟག་དང་ཐིག་ལེ་གཟིག །དཔའ་རྩལ་སེང་དང་
ངར་ཆེན་གསའ། ཝལ་ཝོལ་གུང་དང་འཕར་སྤྱང་གཡི། གདན་དུ་བཏིང་ན་ཉེས་
པར་འགྱུར། རྒེད་དང་ཝ་སྤྲེལ་ཁྱི་དང་གྲུམ། སྨེ་བའི་གདན་ཡིན་ཉམས་པར་འགྱུར།
གདན་ཁྲི་ཉམས་ན་ཁྲི་འཕང་བཏེག ། ཁྲི་འཕང་དགུ་པའི་མཆོད་རྟེན་བཞེངས། རིན་
ཆེན་བཀོད་པའི་ཐང་ལ་ཉལ། གདེང་བ་གཡུ་མདངས་གདན་དུ་བཏིང་། དེ་མིན་ཁྲི་
གདན་སྤང་བར་བྱ། རྣམ་དག་གཙུག་ཕུད་འདུལ་བའི་གཤེན། མཐོན་པོའི་ཁྲི་ཡིས་
ཉེས་པར་འགྱུར། ཆེན་པོའི་ཁྲི་ཡིས་ལྟུང་བར་འགྱུར། བཟང་པོའི་ཁྲི་ཡིས་ཆགས་པར་
འགྱུར། དྲག་པོའི་ཁྲི་ཡིས་ཉམས་པར་འགྱུར། ཁྲི་གདན་དག་གི་དབྱེ་བའོ། །བཞི་པ་
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྲོགས་ཀྱི་སྡེ་ལས་སུ། ཆགས་པའི་གྲོགས་དང་འགལ་བའི་གྲོགས། ཉེས་པའི་གྲོགས་
དང་ཉམས་པའི་གྲོགས། རྣམ་པ་བཞི་རུ་ཤེས་པ་སྟེ། གཉེན་དང་ཉེ་དུ་འབྲེལ་བ་
རྣམས། ཆགས་པའི་གྲོགས་ཡིན་རྒྱང་ཐག་སྲིང་། སྨྱོ་འབོག་བླ་བརྡོལ་གདོན་གྱིས་རློམ།
འགལ་བའི་གྲོགས་ཡིན་བར་མཚམས་བཅད། སྐྱེས་དམན་བུད་མེད་བསླུ་བྲིད་ཅན།
ཉེས་པའི་གྲོགས་ཡིན་རྒྱང་ནས་བྱོལ། དམ་ཚིག་ཉམས་དང་སྨེ་མནོལ་ཅན། ཉམས་
པའི་གྲོགས་ཡིན་ཐབས་ཀྱིས་སྤོངས། སྤྱིར་ཡང་གྲོགས་ཀྱི་ཉེས་པ་ནི། ཐར་ལམ་མི་ཐོབ་
གག་ཤིང་བྱེད། དགེ་བའི་ལས་ལ་བར་ཆད་གཏོང་། ཕྱིན་ཅི་ལོག་གི་བསླུ་ཁར་འགྲོ།
མི་མཐུན་རྐྱེན་གྱི་གཟེར་སྣ་འཁྲིད། དེ་བས་ཐབས་ཀྱིས་སྤང་བར་བྱ། དེ་ལས་ལྡོག་སྟེ་
མཐུན་པའི་གྲོགས། ཚངས་པར་སྤྱོད་དང་མཚུངས་པར་ལྡན། དད་དང་བརྩེ་སེམས་
མོས་གུས་ཆེ། བློ་སེམས་མི་འགྱུར་འགྱུར་མེད་སེམས། དད་ལྡན་གཟུང་ཐུབ་དམ་ཚིག་
ཅན། རྣམ་དག་དཀའ་ཐུབ་སྲུང་ཁྲིམས་ལྡན། ཞི་ཚུལ་ངང་རིང་ཁོང་འཁྲུལ་ཆེ། །
བླངས་པའི་གྲོགས་སུ་ཤེས་པའོ། །རྣམ་དག་གཙུག་ཕུད་འདུལ་བའི་གཤེན། ཆགས་
པའི་གྲོགས་ཀྱིས་བསླུ་བར་བྱེད། འགལ་བའི་གྲོགས་ཀྱིས་ཉེས་པར་བྱེད། ཉམས་པའི་
གྲོགས་ཀྱིས་ལྟུང་བར་བྱེད། ཉེས་པའི་གྲོགས་ཀྱིས་སྨེ་བར་བྱེད། གྲོགས་ཀྱི་སྤང་བླང་
བསྟན་པའོ། །དེ་ལྟར་ཡན་ལག་སྡེ་བཞི་ལས། ཁ་ཟས་སྡེ་དང་གོན་པའི་སྡེ། ཁྲི་སྟན་
སྡེ་དང་གྲོགས་ཀྱི་སྡེ། ཐབས་ལ་བརྟེན་ཏེ་སྲུང་བའི་རྒྱུ། ཡན་ལག་ཁ་ཟས་སྡེ་བཞི་ནི།
ཤིན་ཏུ་སྲོག་ལ་ཉེས་ནས་སུ། ནད་ལ་སྨན་དུ་འགྲོ་བ་དང་། ཐེག་པ་གོང་དུ་སྤར་ན་
གནང་། དེ་མིན་གཞན་ལ་དགག་པར་ཤེས། ཐབས་ལ་བརྟེན་ཏེ་བསྲུང་ཚུལ་ལོ། །
རང་བཞིན་གྱི་ནི་སྤྱོད་ཚུལ་ཡང་། སྒེག་མོའི་མེ་ལོང་ཕྱིས་པ་བཞིན། ཡང་ཡང་ཕྱིས་
ཤིང་ཡང་ཡང་ལྟ། ངང་པའི་རྒྱལ་རིགས་ཁྲུས་བྱེད་བཞིན། སྐད་ཅིག་མི་ཡེང་རྩེ་
གཅིག་བསྲུང་། ལྷ་གཉེན་ཤེལ་སྒོང་བཙའ་བ་ལྟར། སྐྱོན་གྱིས་མི་གོས་ཉ་ར་གཟབ།
406

མདོ་སྡེ། དྲང་སྲོང་ཐེག་པའི་མདོ།
རུས་སྦལ་ཆུ་དང་འོ་འབྱེད་ལྟར། དགེ་སྡིག་རྒྱུ་འབྲས་སྤང་བླང་བརྩི། སྟོབས་ཆེན་
གྱད་ཀྱིས་གཞུ་བརྡུང་བཞིན། སྐད་ཅིག་ཐང་ལྷོད་མེད་པར་བྱ། རི་དྭགས་ཀྲི་སྐུ་ཤ་ར་
ལྟར། བྱང་ཆུབ་སེམས་དཔའི་ཤེས་རྒྱུད་སྦྱངས། ཁྲུས་དང་གཙང་སྦྲ་དག་པར་བྱ། ཕྱི་
ཡི་ཚུལ་དང་ནང་གི་ཁྲིམས། གཉིས་ག་ཟུང་འབྲེལ་མཁས་པར་བསླབ། འཇིག་རྟེན་
འཁོར་བའི་ལས་སྤྱོད་ལ། སྐྱི་འཇིགས་གཡང་ཟ་ངོ་ཚ་ཤེས། བག་ཡོད་སྤྱོད་པ་ཤིན་ཏུ་
གཟབ། རྒྱལ་པོ་ལྟ་བུའི་ཆེ་བ་དང་། བློན་པོ་ལྟ་བུའི་གཡེང་བ་དང་། ཚོང་དཔོན་ལྟ་
བུའི་འདུ་འཛི་དང་། བྱིས་པ་ལྟ་བུའི་ཐོལ་མ་གྱུ་། སྤྱོད་ལམ་བཞི་པོ་སྤང་བར་བྱ།
སྒེག་མོ་ལྟ་བུའི་ཕྱི་བརྡར་དང་། ངང་པ་ལྟ་བུའི་གཙང་སྦྲ་དང་། ལོངས་སྐུ་ལྟ་བུའི་ཆ་
ལུགས་དང༌། བྱང་ཆུབ་གླང་པོའི་སྤྱོད་ཚུལ་དང་། སྤྱོད་ལམ་རྣམ་བཞི་བླང་བར་བྱ།
དགྲ་ལ་མི་སྡང་བཞིན་མི་བཟློག །གཉེན་ལ་མི་ཆགས་སྲིད་མི་སྐྱོང་། ལུས་སེམས་རྩེ་
གཅིག་དལ་བར་བྱ། ཕྱི་ཚུལ་ཝལ་ཝོལ་གཡེང་མི་བྱ། ནང་ཁྲིམས་ལེ་ལོས་གཡེང་མི་བྱ།
རྣམ་དག་གཙུག་ཕུད་འདུལ་བའི་གཤེན། ཕོགས་པའི་ཁྲིམས་རྣམས་ཡོ་ཐུབ་ན། སྐྱེ་བ་
གཅིག་གིས་མངོན་འཚང་རྒྱ། རང་བཞིན་གྱི་ནི་སྤྱོད་ཚུལ་ལོ། །ཞེས་གསུངས་སོ། །
༧ ཡང་སྟོན་པས་བཀའ་སྩལ་པ། ཉོན་ཅིག་རྣམ་དག་གཙུག་ཕུད་གཤེན། བསྲུང་
དང་མ་བསྲུང་སྐྱོན་ཡོན་ནི། ཐོག་མར་མ་བསྲུང་བ་ཡི་སྐྱོན། མ་རིག་སེམས་ཅན་ཉོན་
མོངས་རྣམས། མཐོ་རིས་གསུམ་གྱི་ལུས་ཐོབ་ཚེ། སྡིག་པ་མི་དགེ་ཕྱིར་སྤང་ནས། དགེ་
བ་བཅུ་པོ་དང་ལེན་ཞིང་། འདུལ་ཁྲིམས་རྣམ་དག་མ་བསྲུང་ན། ངན་སོང་འཁོར་
བའི་གནས་སུ་འཁྱམ། ཞེ་སྡང་རང་ཁར་སྤྱོད་པ་ལ། བྱམས་པའི་གཉེན་པོས་མ་
བསྲུང་ཞིང་། ཞེ་སྡང་ཉེས་པའི་རྩ་བ་ནི། རྣམ་སྨིན་དམྱལ་བའི་གནས་སུ་སྐྱེ། ཚ་བ་
བརྒྱད་དང་གྲང་བ་བརྒྱད། ཉེས་ཚེ་ཉེ་འཁོར་བཅོ་བརྒྱད་དེ། རླུང་རི་རྡོ་རྗེ་རྒྱ་གྲམ་ལ།
ལྕགས་ཀྱི་ཁང་པ་དགུ་རིམ་ཆུད། རླུང་སྦུད་འཁྲུག་ཅིང་ཐོག་སེར་དབབ། ཨ་ཆུ་ཆུ་
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
དང་སོ་འཐམས་པ། ཆུ་བུར་ཅན་དང་ཆུ་བུར་རྡོལ། པདྨ་ལྟར་གྱེས་ཁ་བཞི་སྟེ། པད་
ཆེན་ལྟར་གས་ཁ་བརྒྱད་པ། ཨུཏྤལ་ལྟར་གས་བཅུ་དྲུག་སྟེ། ཨུཏྤལ་ཆེན་པོ་སུམ་ཅུར་
གས། ཤིན་ཏུ་མི་བཟོད་སྡུག་བསྔལ་ཏེ། གྲང་བའི་དམྱལ་བ་བརྒྱད་དུ་སྦྱོང་། དེ་སྟེང་
ལྕགས་ཀྱི་སྒྲོམ་ཞུན་ཁང་། རབ་ཏུ་ཚ་བའི་མེ་དཔུང་སྟེ། ཐིག་ནག་ཡང་ཤི་ཡང་སོས་
དང་། བསྡུས་འཇོམས་ངུ་འབོད་ཅན་གྱི་ལུས། ངུ་འབོད་ཆེན་པོ་ཚ་བས་དམྱལ། རབ་
ཏུ་ཚ་བ་མནར་མེད་དེ། ཤིན་ཏུ་མི་བཟོད་ཉོན་མོངས་པ། ཚ་བའི་དམྱལ་བ་བརྒྱད་
དུ་སྦྱོང་། མེ་མ་མུར་གྱི་འོབ་ཆེན་དང༌། ཤལ་མ་རི་ཡི་སྡོང་པོ་དང་། རལ་གྲིའི་ནགས་
ཚལ་ལོ་མ་དང་། ཐལ་ཚན་ཆུ་བོ་རབ་མེད་དང༌། རོ་མྱགས་འདམ་དོང་ནག་པོ་དང་།
ཐིག་ནག་སོག་ལེ་རྒྱ་གྲམ་དང་། དམྱལ་བའི་དེད་དཔོན་ལས་པ་རྣམས། ཤིན་ཏུ་མི་
བཟོད་ཡ་ང་བས། འཇིགས་སྐྲག་ཉོན་མོངས་བྱེད་པར་སྦྱོང་། ཉེས་ཚེ་ཉེ་འཁོར་རྣམ་
པ་གཉིས། ཚ་གྲང་དམྱལ་བའི་བར་མཚམས་ན། ལུས་པོ་གཅིག་གིས་ཉིས་ཚེ་སྐྱེལ།
ཉིས་ཚེ་རོ་སྟོད་ཚ་བའི་ནད། མེ་ལྕེ་འཁོར་ལོ་འབར་བར་སྦྱོང་། རོ་སྨད་གངས་ཕུག་
རླུང་ནག་ཏུ། བར་དུ་ཉོན་མོངས་སྡུག་བསྔལ་སྦྱོང་། སེམས་རྒྱུད་གཅིག་ལ་ཚོར་བ་
གཉིས། སྡུག་བསྔལ་མི་བཟོད་ཡ་རེ་ང་། ཉེར་འཁོར་གཅིག་ནས་གཅིག་ཏུ་འཁོར། རྒ་
ཤིའི་བར་ལ་སྲོག་གཉིས་འཆད། ཤིན་ཏུ་སྡུག་བསྔལ་ཆེ་བ་སྟེ། མཚམས་མེད་ལས་
སྤྱོད་སྲོག་བཅད་པ། ཞིང་ཁམས་དེ་རུ་སྦྱང་བའོ། །དཀར་པོ་དགེ་ལ་མ་སྤྱོད་ཅིང་།
འདུལ་ཁྲིམས་མ་བསྲུང་སྐྱོན་ལས་བྱུང་། འཁོར་བའི་སེམས་ཅན་མ་རིག་པ། འདོད་
ཆགས་རང་ཁར་སྤྱོད་པ་ལ། སྦྱིན་པའི་གཉེན་པོས་མ་བསྲུང་ཞིང་། འདོད་ཆགས་
ཉེས་པའི་རྩ་བ་ཡིས། རྣམ་སྨིན་ཡི་དྭགས་གནས་སུ་སྐྱེ། ཕྱི་ཡིས་སྒྲིབ་དང་ནང་གིས་
སྒྲིབ། སྒྲིབ་པ་ཅན་གྱིས་སྒྲིབ་པ་ཅན། མཁའ་ལ་རྒྱུ་དང་རྒྱུ་དྲུག་འཁོར། མེ་ལྕེ་འཁོར་
ལོའི་ཞིང་ཁམས་ན། ཡི་དྭགས་ནང་གི་སྒྲིབ་པ་ཅན། དབང་པོ་ཟིལ་བསྒྱུར་འདྲེས་
408

མདོ་སྡེ། དྲང་སྲོང་ཐེག་པའི་མདོ།
དེད་ལྟར། རབ་ཏུ་མི་བདེ་སེམས་འཁྲུག་ཅིང་། ཤིན་ཏུ་སྡུག་བསྔལ་ཆེ་བར་སྦྱོང་།
ཆུ་ཡི་འཁོར་ལོའི་མར་ཕྱེད་ན། ཡི་དྭགས་ཕྱི་ཡིས་སྒྲིབ་པ་ཅན། བོག་རི་མགོ་དང་
པྲིང་རྒྱུད་སྐེ། རྩ་འཇག་རྐང་དང་བྱང་འབྲོག་ལྟོ། གསོས་ཆེ་སྐེ་ཕྲ་བཀྲེས་སྐོམ་གདུང་།
ཤིན་ཏུ་ཉོན་མོངས་སྡུག་བསྔལ་སྦྱང་། མེ་དང་ཆུ་ཡི་བར་མཚམས་ན། ཡི་དྭགས་
བར་གྱིས་སྒྲིབ་པ་ཅན། ལུས་སེམས་སྡུག་བསྔལ་མཉམ་པོར་སྦྱོང་། མཁའ་ལ་རྒྱུ་བ་
འབྱུང་པོའི་ཚོགས། སེམས་ཅན་སྲོག་ལ་འཚེ་བར་འགྱུར། སྣང་བ་ཚིམ་མེད་བཀྲེས་
སྐོམ་སྦྱོང་། རྒྱུ་དྲུག་འཁོར་བ་རིགས་དྲུག་བརྒྱུད། བཀྲེས་དང་སྐོམ་དང་འཁྱགས་པ་
དང་། མེད་དང་དབུལ་ཕོངས་ཆེ་བ་དང་། སྡུག་བསྔལ་འདོད་པས་གདུང་བ་དང་།
དབུལ་ཕོངས་བསོད་ནམས་དམའ་བ་ནི། རྒྱུ་དྲུག་ཡི་དྭགས་ལུས་སུ་གཏོགས། མ་
བྱིན་ལེན་དང་མི་ཚངས་སྤྱོད། ཞིང་ཁམས་གནས་དེར་སྦྱོང་བའོ། །འདོད་ཆགས་ཡི་
དྭགས་ལུས་བླང་བ། འདུལ་ཁྲིམས་མ་བསྲུང་སྐྱོན་ལས་བྱུང་། འཁོར་བའི་སེམས་
ཅན་མ་རིག་པ། གཏི་མུག་རང་ཁར་སྤྱོད་པ་ཡིས། ཡེ་ཤེས་གཉེན་པོས་མ་སྲུང་ཞིང་།
གཏི་མུག་ཉེས་པའི་རྩ་བ་ཡིས། རྣམ་སྨིན་བྱོལ་སོང་གནས་སུ་སྐྱེ། གནས་ན་ལས་
ཀྱིས་སྦྱོང་བ་དང༌། བར་ན་དུས་ཀྱིས་འཐོམས་པ་དང་། མཁའ་ལ་རྐྱེན་གྱིས་ཐར་བ་
སྟེ། གནས་ན་སྦྱོང་བའི་བྱོལ་སོང་ནི། ཆུ་ཡི་འཁོར་ལོའི་མར་ཕྱེད་ཀྱི། རྒྱ་མཚོ་ཆེན་
པོའི་ཀློང་དཀྱིལ་ན། གཟུགས་ལ་ངེས་པ་མ་མཆིས་ཏེ། རི་རབ་ཙམ་དང་རི་ཕྲན་
ཙམ། ཡུངས་འབྲུ་ཙམ་དང་ཏིལ་འབྲུ་ཙམ། ནམ་མཁའི་གཟའ་སྐར་ས་གཞིའི་རྡུལ།
གྲངས་ཀྱི་བྱེ་མའི་ལ་ཙམ་གནས། གཅིག་གིས་གཅིག་ཟ་གཅིག་གཅིག་གནོན། གཅིག་
གིས་གཅིག་བཙིར་སྡུག་བསྔལ་ནི། ཤིན་ཏུ་བཟོད་གླགས་མེད་པར་སྦྱོང་། བར་ན་
དུས་ཀྱིས་འཐོམས་པ་ནི། མུན་དང་མུན་པ་ཆེན་པོའི་ནང་། མུན་པ་གཏིབས་པའི་
གླིང་ཁམས་ན། རྐང་མེད་རྐང་གཉིས་རྐང་བཞི་དང་། རྐང་མང་འགྲོ་བ་མང་པོའི་
409

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཚོགས། ཤིན་ཏུ་མ་ངེས་གྲངས་མང་བ། བར་ན་དུས་ཀྱིས་འཐོམས་ནས་གནས། ཆུ་
གླིང་རྒྱ་མཚོ་ནགས་ཚལ་ལ། འབུ་སྲིན་དྲོད་ལས་སྐྱེས་པའི་རིགས། མ་ངེས་སྣ་ཚོགས་
གཟུགས་ཅན་རྣམས། དབྱར་སྐྱེས་དགུན་འཆི་སྟོན་ན་སྐམས། ཤིན་ཏུ་སྡུག་བསྔལ་ཆེ་
བའོ། །མཁའ་ལ་རྐྱེན་གྱིས་ཐར་བ་ནི། གླིང་བཞི་རི་རབ་རི་བདུན་དང་། མཐའ་ཡི་
ལྕགས་རི་མུ་ཁྱུད་ལ། མི་ནོར་བཀོལ་སྤྱོད་བྱེད་པ་དང༌། གཅན་གཟན་ཤ་ཁྲག་སྲེད་
པ་དང༌། རི་དྭགས་ནགས་ཚལ་སྡོད་པ་དང་། འདབ་ཆགས་མཁའ་ལ་ལྡིང་བ་དང་།
ཆུ་གནས་ཀློང་དུ་ཉུལ་བ་དང་། དེ་ལ་སོགས་པ་ཐམས་ཅད་དོ། །བླུན་རྨུགས་སྡུག་
བསྔལ་ཆེ་བ་ཡིས། དུག་ལྔ་རང་རང་གང་ཤར་སྤྱོད། འདོད་སྲེད་ཉོན་མོངས་སྡུག་
བསྔལ་གདུང་། བཀོལ་སྤྱོད་བརྡུང་བརྡེག་མི་ཁྱགས་བཀལ། མ་རིག་དབང་གྱུར་དམ་
འཆོལ་སྤྱོད། ཞིང་ཁམས་དེ་རུ་སྦྱོང་བའོ། །གཏི་མུག་བྱོལ་སོང་ལུས་བླང་བ། འདུལ་
ཁྲིམས་མ་བསྲུང་སྐྱོན་ལས་བྱུང༌། འཁོར་བའི་སེམས་ཅན་མ་རིག་པ། ཕྲག་དོག་རང་
ཁར་སྤྱོད་པ་ལ། ཡངས་པའི་གཉེན་པོས་མ་བསྲུང་ཞིང་། ཕྲག་དོག་རྩ་བ་ཉེས་པ་
ཡིས། རྣམ་སྨིན་བྲེལ་ཕོངས་ལུས་སུ་སྐྱེས། གསེར་གྱི་རི་བདུན་མན་ཆད་ནས། གླིང་
བཞི་གླིང་ཕྲན་བཅུ་གཉིས་ལས། ལུས་འཕགས་པོ་དང་སྒྲ་མི་སྙན། བ་ལོངས་སྤྱོད་
དང་འཛམ་བུའི་གླིང་། འཁོར་ལོ་བསྒྱུར་དང་གཡུང་དྲུང་ཁྱིམ། མེ་ཏོག་སྦུབས་གནས་
དྲུམ་ཤིང་བཅུད། ལྗོན་པ་སྐྱེས་དྲུག་ཏིང་གཙུག་དང༌། མགོ་བརྙན་དུད་འགྲོའི་མགོ་
བོ་ཅན། སྐྱེ་རྒ་ན་འཆི་བཞི་ལ་རྒྱུད། དབུལ་ཕོངས་སྡུག་བསྔལ་ཉོན་མོངས་སྦྱང་།
བསོད་ནམས་ཡར་དཔག་ལྷ་དང་མཉམ། བསོད་ནམས་མར་འགྲིབ་ཡི་དྭགས་ལུས།
གཅིག་གིས་གཅིག་འཚེ་དམྱལ་བའི་ལུས། རྒྱུ་འབྲས་མི་ཤེས་བྱོལ་སོང་ལུས། འཐབ་
བརྩོད་སྡུག་བསྔལ་ལྷ་མིན་རྒྱུ། གཡེང་སྐྱོང་འདུ་འཛི་ལྷ་ཡི་ཤེས། མ་རིག་ཉོན་མོངས་
བར་མ་དོ། འགྲོ་བ་རིགས་དྲུག་མི་ལ་ཚང་། བྲེལ་ཕོངས་སྡུག་བསྔལ་བསམ་མི་ཁྱབ།
410

མདོ་སྡེ། ། དྲང་སྲོང་ཐེག་པའི་མདོ།
རུ་ང་ཕྲག་དོག་རང་ཁར་སྤྱོད། ཞིང་ཁམས་དེ་རུ་སྦྱོང་བའོ། །མཐའ་འཁོབ་མི་ཡི་ལུས་
བླངས་ཤིང་། བྲེལ་ཕོངས་སྡུག་བསྔལ་སྦྱོང་བ་ཡང་། འདུལ་ཁྲིམས་མ་བསྲུང་སྐྱོན་
ལས་བྱུང༌། འཁོར་བའི་སེམས་ཅན་མ་རིག་པ། ང་རྒྱལ་རང་ཁར་སྤྱོད་པ་ལས། ཞི་
བའི་གཉེན་པོས་མ་བསྲུང་ཞིང༌། ང་རྒྱལ་རྩ་བ་ཉེས་པ་ཡིས། འཐབ་བརྩོད་ལྷ་མིན་
ལུས་སུ་སྐྱེ། ནམ་མཁའ་བར་སྣང་ས་གཞི་དང༌། རི་རབ་ཁོང་གསིང་རི་བདུན་ལ།
དབལ་ཡོག་ཁྲིན་དང་གཉེར་འོ་འཚམ། དམུ་བདུད་བཙན་དང་སྲིད་སྐོས་ཕུ། གཉན་
པོ་ལྷ་དང་ཉི་ཟླ་སྐར། སྤྲིན་གཞའ་དལ་དང་ཟེར་ལོ་རྫི། ཀླུ་གཉན་རྒྱལ་དང་སྨན་
གཟེད་སྲི། འདྲེ་སྲིན་བྱུར་དང་གཤིན་རྗེ་ཆུད། གཡེན་ཁམས་སུམ་ཅུ་རྩ་གསུམ་ལུས།
བར་སྣང་རླུང་གི་འཁོར་ལོ་དང༌། ཟངས་རི་ལྕགས་ཐང་མི་བདེའི་གནས། གཡའ་རི་
གངས་བྲག་ནགས་ཁྲོད་གླིང་། གོང་གསུམ་སྲང་དང་ལུང་གསུམ་མདོ། བྱང་ཁ་སྣང་
བརྒྱད་མི་མེད་ཡུལ། འཐབ་དང་བརྩོད་དང་བརྡུང་དང་བརྡེག །བསད་དང་བཅད་
དང་འཕྲོག་དང་འཐེན། དམག་ཁྱེར་སྡེ་འཁྲུག་གཡུལ་འགྱེད་བྱེད། ཉིན་རེ་གཡུལ་
ཆེན་བཅོ་བརྒྱད་སྤྲད། འཐབ་བརྩོད་སྡུག་བསྔལ་བསམ་མི་ཁྱབ། ང་རྒྱལ་དྲེགས་པ་
རང་ཁར་སྤྱོད། ཞིང་ཁམས་དེ་རུ་སྦྱང་བའོ། ། ལྷ་མིན་འཐབ་བརྩོད་ལུས་བླངས་ཤིང་།
འཐབ་བརྩོད་རྒྱུན་མི་འཆད་པ་ཡང་། འདུལ་ཁྲིམས་མ་བསྲུང་སྐྱོན་ལས་བྱུང༌།
འཁོར་བའི་སེམས་ཅན་མ་རིག་པ། འཁྲུལ་པ་རང་ཁར་སྤྱོད་པ་ལ། བརྩོན་འགྲུས་
གཉེན་པོས་མ་བསྲུང་ཞིང་། དུག་ལྔ་ཆ་སྙོམས་ཉེས་པ་ཡིས། ཕམ་ལྟུང་ལྷ་ཡི་གནས་
སུ་སྐྱེ། འདོད་ཁམས་གཟུགས་ཁམས་གཟུགས་མེད་ཁམས། ཁམས་གསུམ་ལྷ་རིགས་
ཉི་ཤུ་ལྔ། ལེ་ལོ་གཡེང་སྐྱོང་བསླུ་བྲིད་མཁན། བསགས་པའི་ནོར་ལ་ཟད་ཀྱིས་དོགས།
བརྩེ་གདུང་གཉེན་དང་བྲལ་ཀྱིས་དོགས། རྒྱན་དང་ཁ་དོག་ཡལ་གྱིས་དོགས། ཡུལ་
མཁར་ལོངས་སྤྱོད་རྫས་ལ་ཆགས། ཆགས་ཤིང་འཁོར་བ་ཉེས་པའི་འདམ། ཐར་
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མེད་བྱིང་བ་ལེ་ལོར་གྱུར། ཚེ་ཟད་དུས་བབས་ལྟུང་བ་ཕོག །གནས་ངན་གསུམ་དང་
མཐའ་འཁོབ་དང་། ལྷ་མིན་འཐབ་བརྩོད་ཞིང་ཁམས་མཐོང་། འགྱོད་ཀྱང་ཐལ་བའི་
བཅོས་སུ་མེད། མ་དག་ཞིང་ཁམས་གནས་སུ་ལྟུང་། ངན་སོང་འཁོར་བའི་གནས་སུ་
སྦྱོང་། ཕམ་ལྟུང་སྡུག་བསྔལ་བསམ་མི་ཁྱབ། དུག་ལྔ་ཆ་མཉམས་བག་ཆགས་དང་།
འདུ་ཤེས་ལོག་པར་གོལ་བ་དང་། གོལ་བའི་ལུང་ལས་བསྒོམས་པ་དང༌། གཡེང་སྐྱོང་
ལེ་ལོ་ཆེ་བ་རྣམས། ཞིང་ཁམས་གནས་དེར་སྦྱོང་བའོ། །ཕམ་ལྟུང་ལྷ་ཡི་ལུས་བླངས་
ཤིང་། གཡེང་སྐྱོང་ལེ་ལོ་གྱུར་བ་ཡང་། འདུལ་ཁྲིམས་མ་བསྲུང་སྐྱོན་ལས་བྱུང་། དུག་
ལྔ་རང་ཁར་སྤྱོད་པ་ལ། ཡེ་ཤེས་གཉེན་པོས་མ་བསྲུང་ཞིང་། འཁྲུལ་པ་རང་ཁར་སོང་
བ་ཡིས། འཁྲུལ་པས་རང་སར་འཁོར་བ་སྟེ། འགྲོ་བ་རིགས་དྲུག་གནས་སུ་རྒྱུད། སྟོང་
ཞེན་བར་དོའི་སྡུག་བསྔལ་སྦྱོང་། ཤིན་ཏུ་མི་བཟོད་ཡ་རེ་ང་། རབ་ཏུ་མི་བཟོད་སྐྱི་རེ་
འཇིགས། ཁམས་གསུམ་འཁོར་བའི་ས་ལ་གནས། ཆགས་ཞེན་འདོད་པའི་རྒྱ་མཚོར་
བྱིང། སྡུག་བསྔལ་འཁོར་བའི་ལས་ལ་སྤྱོད། བདེ་བ་སྐད་ཅིག་ཙམ་ཡང་མེད། འཁྲུལ་
འཁོར་མུན་པའི་སྨག་ལ་གནས། ལས་ངན་བག་ཆགས་རི་བོ་ཙམ། བསྐལ་པར་འབྱོང་
མེད་མུན་པའི་སྨག །ཐར་པའི་ལམ་དང་རྒྱང་ཐག་རིང་། འདུལ་ཁྲིམས་མ་བསྲུང་རྒྱུ་
ལས་བྱུང་། སྐྱོན་གྱི་མཚན་ཉིད་བསྟན་པའོ། །
༧ བསྲུངས་ན་ཐུབ་པའི་ཡོན་ཏན་ནི། འདིར་ཡང་ཚེ་རིང་ནད་མེད་ཅིང་། འཁོར་
དང་ལོངས་སྤྱོད་དགེ་བ་འཕེལ། དཔལ་དང་གྲགས་པ་སྙན་པ་རྒྱས། ལྷ་མིས་བཀུར་
བའི་ཞིང་དུ་གྱུར། དྲི་མེད་རྣམ་དག་ཨུ་དུམ་ཝར། འཁྲུངས་དཀའ་འཛམ་གླིང་
ཡོངས་ཀྱི་རྒྱན། དག་པའི་ཞིང་དང་སྨོན་པའི་གནས། མཆོད་དང་བསྟོད་དང་ཕྱག་བྱ་
དང༌། རྟག་ཏུ་བླ་མ་བྱ་བར་འོས། ལྷ་དང་མི་དང་ལྷ་མ་ཡིན། ནམ་མཁའ་ལྡིང་དང་
དྲི་ཟ་སྟེ། འཇིག་རྟེན་ཀུན་གྱིས་འདུན་པར་བྱེད། དགེ་བའི་རྩ་བ་བརླབ་པོ་ཆེ། འཇིག་
412

མདོ་སྡེ། དྲང་སྲོང་ཐེག་པའི་མདོ།
རྟེན་འཁོར་ལོ་བསྒྱུར་བ་དང་། འགྲོ་བ་དབང་དུ་འདུས་པ་དང་། རྒྱལ་ཁམས་དགེ་ལ་
བཙུད་པ་དང་། བོན་གྱི་འཁོར་ལོ་བསྐོར་བ་དང༌། བསྟན་པའི་སྲོག་ཤིང་འཛིན་པར་
འགྱུར། བདུད་དང་སྲིན་པོ་མུ་སྟེགས་དང་། ལྟ་བ་ལོག་པར་ལྟ་བ་ཡང་། ཞི་བའི་
ངང་གིས་འདུལ་བར་བྱ། ལྷ་ཀླུ་གཉན་དང་ས་བདག་དང་། འཇིག་རྟེན་མགོན་པོའི་
ཚོགས་རྣམས་ཀྱིས། བསྟན་པའི་ཞབས་ནས་འདེགས་པ་དང་། སྡོང་དང་གྲོགས་སུ་
བྱེད་པར་འགྱུར། བསྐལ་པར་བསགས་པའི་བག་ཆགས་ཚོགས། ཞེ་སྡང་མཚོན་ཆ་ལྟ་
བུ་ལ། བྱམས་པའི་པད་ཚལ་རྒྱས་པར་འགྱུར། འདོད་ཆགས་ཐ་བ་ངན་པ་ལ། སྦྱིན་
པའི་ཆར་གྱིས་གསོ་བར་འགྱུར། གཏི་མུག་མུན་པས་གཏིབས་པ་ལ། ཡེ་ཤེས་སྒྲོན་མེ་
འདེགས་པར་འགྱུར། ང་རྒྱལ་རི་རོང་ཟབ་པ་ལ། བདེ་ཆེན་ཐང་ལ་འབྱུང་བར་འགྱུར།
ཕྲག་དོག་ཚེར་མའི་ནེའུ་ཐང་ལས། ཡངས་པ་ཕུན་ཚོགས་གདལ་བར་འགྱུར། འཁོར་
བ་དུག་གི་རྒྱ་མཚོ་ལ། མྱང་འདས་སྐམས་སར་སླེབ་པར་འགྱུར། རྣམ་པར་མ་དག་
འདམ་རྫབ་ལ། དག་པའི་ཨུད་འབར་སྐྱེ་བར་འགྱུར། བག་ཆགས་མེ་ལོང་གཡའ་
བསྒྲིབས་ལ། ཕྱིས་བདར་རང་མཚན་གསལ་བར་འགྱུར། ཕྱི་ཚུལ་ཨུད་འབར་གླིང་
ཆེན་ལ། འགྲོ་དྲུག་དང་བ་སྤྲོ་བར་འགྱུར། ནང་ཁྲིམས་རིན་ཆེན་གསེར་གླིང་ལ།
དགོས་འདོད་ཕུན་སུམ་ཚོགས་པར་འགྱུར། ཟུང་འབྲེལ་གསེར་དང་ནག་མཚུར་ལ།
ངོ་མཚར་གཞན་ལས་དཔག་པར་འགྱུར། གྲངས་མེད་བསགས་པའི་སྒྲིབ་སྦྱོང་ཞིང་།
གྲངས་མེད་བསོད་ནམས་ཚོགས་རྫོགས་ནས། སངས་རྒྱས་ས་ལ་གནས་པར་འགྱུར།
རྣམ་དག་གཙུག་ཕུད་འདུལ་བའི་གཤེན། དྲང་སྲོང་ཐེག་པའི་བོན་སྒོ་ལ། བསྲུངས་
དང་མ་བསྲུང་སྐྱོན་ཡོན་ནོ། །རྣམ་དག་གཙུག་ཕུད་འདུལ་བའི་གཤེན། བསྲུང་བའི་
དོན་དང་ཡོན་ཏན་ནི། འཇིག་རྟེན་འཁོར་བའི་ལས་དོར་ཞིང་། འདུལ་ཁྲིམས་རྣམ་
དག་སྒོར་ཞུགས་ནས། བསླབ་གསུམ་ཡོན་ཏན་རྒྱན་སྤྲས་ཤིང་། སུམ་བརྒྱ་དྲུག་ཅུའི་
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
ཚུལ་རྣམས་བསྲུང་། ཉིས་བརྒྱ་ལྔ་བཅུའི་དོན་རྫོགས་ན། གྲངས་མེད་སྡིག་དང་སྒྲིབ་
བྱང་སྟེ། ཁམས་གསུམ་འཁོར་བའི་ས་ལས་སུ། ཉོན་མོངས་སྒྲིབ་པ་བྱང་ནས་ཀྱང་།
གཡུང་དྲུང་ཐེག་པའི་ས་ལ་གནས། རང་སེམས་གདོད་དག་མཐོང་བ་ཡིས། དང་པོ་
རབ་ཏུ་དགའ་བ་ནོན། སྦྱིན་པ་ཚོགས་ཆེན་དོན་དང་ལྡན། སེར་སྣའི་དྲི་མ་གཏན་
ནས་སྤངས། སྦྱིན་རྫོགས་སེར་སྣའི་དྲི་མ་བྲལ། རང་ལུས་སྦྱིན་པ་གཏོང་བར་ནུས།
འགྲོ་དྲུག་སེམས་ཅན་ཕ་མར་ཤེས། ཞིང་ཁམས་བརྒྱ་ལ་ལོངས་སྤྱོད་འགྱེད། ཞིང་
ཁམས་བརྒྱ་ཡི་སྣང་བ་གཡོ། སྐུ་ལུས་བརྒྱ་ཕྲག་གཅིག་ཏུ་སྤྲུལ། བོན་སྒོ་བརྒྱ་ཕྲག་
གཅིག་ལ་དབང༌། སེམས་དཔའ་བརྒྱ་ལ་བོན་འཁོར་བསྐོར། ཉོན་མོངས་རྟགས་
བཅས་དྲི་མ་དག །གཉིས་པ་དྲི་མ་མེད་པ་ནོན། ཚུལ་ཁྲིམས་ཚོགས་ཆེན་དོན་དང་
ལྡན། འཆལ་བའི་དྲི་མ་གཏན་ནས་སྤངས། བསླབ་རྫོགས་སྤྱོད་འཆལ་དྲི་མ་བྲལ།
རིན་ཆེན་གསེར་དང་ས་རྡོ་མཉམ། སྣང་བ་རིན་ཆེན་གསེར་དུ་གྱུར། ཆགས་མེད་
ཞེན་མེད་བླང་དོར་མེད། བྱིས་པ་ལྟ་བུའི་དོན་དང་ལྡན། ཞིང་ཁམས་བརྒྱ་ཕྲག་
གཉིས་ལ་སྤྱོད། བརྒྱ་ཕྲག་གཉིས་ཀྱི་སྣང་བ་གཡོ། སྐུ་ལུས་བརྒྱ་ཕྲག་གཉིས་སུ་སྤྲུལ།
བོན་སྒོ་བརྒྱ་ཕྲག་གཉིས་ལ་དབང་། ཉིས་བརྒྱའི་འཁོར་ལོ་བོན་འཁོར་བསྐོར། སེམས་
ཉིད་རང་བཞིན་འོད་གསལ་བས། གསུམ་པ་འོད་ཟེར་འཕྲོ་བ་ནོན། བཟོད་པ་ཚོགས་
ཆེན་དོན་དང་ལྡན། བྱུང་ཚོར་དྲི་མ་གཏན་ནས་སྤངས། དགྲ་དང་གཉེན་ལ་དབྱེ་བ་
མེད། ཕན་དང་གནོད་ཅེས་མིང་མ་གྲུབ། ཐམས་ཅད་རྒྱལ་བའི་ཞིང་དུ་རྟོགས། སྲོག་
ལ་གཉེན་ཀྱང་བྱུང་མི་ཚོར། བཟོད་ཐོབ་རྒྱལ་པོ་བདེ་བའི་མཆོག །གང་ལ་དོགས་པ་
མེད་པ་ཡིས། བར་སྣང་ལྟ་བུའི་དོན་དང་ལྡན། ཞིང་ཁམས་བརྒྱ་ཕྲག་གསུམ་ལ་སྤྱོད།
བརྒྱ་ཕྲག་གསུམ་གྱི་སྣང་བ་གཡོ། སྐུ་ལུས་བརྒྱ་ཕྲག་གསུམ་དུ་སྤྲུལ། བོན་སྒོ་བརྒྱ་ཕྲག་
གསུམ་ལ་དབང་། བརྒྱ་ཕྲག་གསུམ་ལ་བོན་འཁོར་བསྐོར། སངས་རྒྱས་ཡོན་ཏན་
414

མདོ་སྡེ། དྲང་སྲོང་ཐེག་པའི་མདོ། །
རྨད་བྱུང་བས། བཞི་པ་ཕྱག་རྒྱ་བསྒྱུར་བ་ནོན། བརྩོན་འགྲུས་ཚོགས་ཆེན་དོན་དང་
ལྡན། གཡེང་སྐྱོང་དྲི་མ་གཏན་ནས་སྤངས། རྩེ་གཅིག་མི་ཡེང་དོན་ལ་བརྩོན། འཁོར་
བའི་གནས་ན་ཕྱིར་མི་ལྡོག །སྦྱངས་པའི་ཡོན་ཏན་ཕུན་སུམ་ཚོགས། ཐབས་དང་ཤེས་
རབ་ཕྱག་རྒྱ་བསྒྱུར། ལྷ་སྐུ་ཕྱག་རྒྱའི་དོན་དང་ལྡན། ཞིང་ཁམས་བརྒྱ་ཕྲག་བཞི་ལ་
སྤྱོད། བརྒྱ་ཕྲག་བཞི་ཡི་སྣང་བ་གཡོ། སྐུ་ལུས་བརྒྱ་ཕྲག་བཞི་རུ་སྤྲུལ། བོན་སྒོ་བརྒྱ་
ཕྲག་བཞི་ལ་དབང་། བརྒྱ་ཕྲག་བཞི་ལ་བོན་འཁོར་བསྐོར། ཟབ་ཅིང་གཏིང་དཔག་
བརྟག་དཀའ་བས། ལྔ་པ་བོན་ཉིད་སྤྲིན་ཚོགས་ནོན། བསམ་གཏན་ཚོགས་ཆེན་དོན་
དང་ལྡན། འགྱུར་ལྡོག་དྲི་མ་གཏན་ནས་སྤངས། རྩེ་གཅིག་མི་གཡོ་དོན་ལ་གནས།
བསྐལ་པར་འཁྲུག་ཀྱང་གཡོ་མི་འགྱུར། ཏིང་འཛིན་དག་ལ་འཁྲུལ་པ་མེད། བོན་
ཉིད་སྣང་བ་ལོངས་སྤྱོད་རྫོགས། གཏིང་དཔག་བརྟག་དཀའ་ཚད་མི་ཟིན། ཟབ་ཅིང་
ཆ་ཕྲ་མཐའ་ཡས་ཀློང་། ནམ་མཁའ་ལྟ་བུའི་དོན་དང་ལྡན། ཞིང་ཁམས་བརྒྱ་ཕྲག་ལྔ་
ལ་སྤྱོད། བརྒྱ་ཕྲག་ལྔ་ཡི་སྣང་བ་གཡོ། སྐུ་ལུས་བརྒྱ་ཕྲག་ལྔ་རུ་སྤྲུལ། བོན་སྒོ་བརྒྱ་
ཕྲག་ལྔ་ལ་དབང་། བརྒྱ་ཕྲག་ལྔ་ལ་བོན་འཁོར་བསྐོར། རང་རིག་ཡེ་ཤེས་མངོན་དུ་
གྱུར། དྲུག་པ་བདེ་ལྡན་རྟོགས་པ་ནོན། སྟོབས་ཀྱི་ཚོགས་ཆེན་དོན་དང་ལྡན། མ་
ནུས་སྦུངས་ཆུང་དྲི་མ་སྤངས། རྒྱུན་ཞུགས་ནུས་ལྡན་འགྲོ་བའི་དོན། བྱང་སེམས་སྤྱོད་
པ་རླབ་པོ་ཆེ། འགྲོ་བའི་དོན་ཀྱང་རྒྱ་ཆེ་སྟེ། དགེ་བའི་སྟོབས་ཀྱང་རླབ་ཆེན་སྤྱོད།
སྟོབས་ལྡན་རྟུལ་ཞུགས་ཐོགས་པ་མེད། ཐམས་ཅད་ཀུན་ལ་སྙོམས་པ་ཡིས། ཉི་མ་ལྟ་
བུའི་དོན་དང་ལྡན། ཞིང་ཁམས་བརྒྱ་ཕྲག་དྲུག་ལ་སྤྱོད། བརྒྱ་ཕྲག་དྲུག་གི་སྣང་བ་
གཡོ། སྐུ་ལུས་བརྒྱ་ཕྲག་དྲུག་ཏུ་སྤྲུལ། བོན་སྒོ་བརྒྱ་ཕྲག་དྲུག་ལ་དབང། བརྒྱ་ཕྲག་
དྲུག་ལ་བོན་འཁོར་བསྐོར། འཁོར་བའི་ལ་ཆེན་བརྒལ་ནས་སུ། བདུན་པ་ཡིད་བཞིན་
གྲུབ་པ་ནོན། སྙིང་རྗེའི་ཚོགས་ཆེན་དོན་དང་ལྡན། བདག་ཕྱོགས་དྲི་མ་གཏན་ནས་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བྲལ། བདག་མེད་མཐའ་བྲལ་ཆེན་པོར་རྟོགས། རྟོག་པའི་དྲ་བ་འདྲལ་བ་ཡིས། མ་
རིག་མུན་པ་གཏན་ནས་འཇོམས། རང་རིག་ཡེ་ཤེས་སྒྲིབ་གཡོགས་བྲལ། སྔོན་དང་
མ་འོངས་དུས་གསུམ་མཁྱེན། འགྲོ་བ་ཡོངས་ལ་བྱམས་པ་ཡིས། ཚད་མེད་བཞི་ཡི་
དོན་དང་ལྡན། ཞིང་ཁམས་བརྒྱ་ཕྲག་བདུན་ལ་སྤྱོད། བརྒྱ་ཕྲག་བདུན་གྱི་སྣང་བ་
གཡོ། སྐུ་ལུས་བརྒྱ་ཕྲག་བདུན་དུ་སྤྲུལ། བོན་སྒོ་བརྒྱ་ཕྲག་བདུན་ལ་དབང་། བརྒྱ་
ཕྲག་བདུན་ལ་བོན་འཁོར་བསྐོར། རང་དོན་དྲི་མས་མ་གོས་པས། བརྒྱད་པ་མ་
ཆགས་དག་པ་ནོན། སྨོན་ལམ་ཚོགས་ཆེན་དོན་དང་ལྡན། རེ་དོགས་དྲི་མ་གཏན་
ནས་སྤངས། མི་བརྗེད་གཟུངས་ཐོབ་དོན་དང་ལྡན། སྤྱི་དང་རང་མཚན་སོ་སོར་
རྟོགས། རྟོགས་པའི་དོན་དམ་མི་གཡོ་བ། ཟད་པ་མེད་ཅིང་འབྲི་བ་མེད། རྒྱ་མཚོ་ལྟ་
བུའི་དོན་དང་ལྡན། ཞིང་ཁམས་བརྒྱ་ཕྲག་བརྒྱད་ལ་སྤྱོད། བརྒྱ་ཕྲག་བརྒྱད་ཀྱི་སྣང་
བ་གཡོ། སྐུ་ལུས་བརྒྱ་ཕྲག་བརྒྱད་དུ་སྤྲུལ། བོན་སྒོ་བརྒྱ་ཕྲག་བརྒྱད་ལ་དབང་། བརྒྱ་
ཕྲག་བརྒྱད་ལ་བོན་འཁོར་བསྐོར། ཤེས་རབ་ཕུན་སུམ་ཚོགས་པ་ཡིས། དགུ་པ་ཡི་གེ་
འཁོར་ལོ་ནོན། ཐབས་ཀྱི་ཚོགས་ཆེན་དོན་དང་ལྡན། རྨོངས་པའི་དྲི་མ་གཏན་ནས་
སྤངས། ལེགས་པའི་བློ་གྲོས་ཕུན་སུམ་འཚོགས། གང་འདུལ་ཐབས་མཁས་བསམ་
མཐའ་ཡས། གདུལ་དཀའ་ཉོན་མོངས་སྤྲོ་བ་སྐྱེ། ཐབས་ལ་མཁས་ཤིང་ཐུགས་རྗེའི་
བདག །འགྲོ་དྲུག་ཁ་ལོ་བསྒྱུར་བ་ཡིས། རྒྱལ་པོ་ལྟ་བུའི་དོན་དང་ལྡན། ཞིང་ཁམས་
བརྒྱ་ཕྲག་དགུ་ལ་སྤྱོད། བརྒྱ་ཕྲག་དགུ་ཡི་སྣང་བ་གཡོ། སྐུ་ལུས་བརྒྱ་ཕྲག་དགུ་རུ་
སྤྲུལ། བོན་སྒོ་བརྒྱ་ཕྲག་དགུ་ལ་དབང་། བརྒྱ་ཕྲག་དགུ་ལ་བོན་འཁོར་བསྐོར།
རྟོགས་པའི་ཉམས་རྩལ་རྫོགས་པ་ཡིས། བཅུ་པ་མི་འགྱུར་གཡུང་དྲུང་ནོན། ཤེས་རབ་
ཚོགས་ཆེན་དོན་དང་ལྡན། འཁྲུལ་པའི་དྲི་མ་གཏན་ནས་སྤངས། མི་འཁྲུལ་བླར་ཕྱིན་
འཁྲུལ་པ་མེད། སྙིང་པོ་འགྱུར་མེད་འཁྲུལ་མི་མངའ། ཡེ་ནས་མ་བཅོས་བོན་གྱི་སྐུ།
416

མདོ་སྡེ། དྲང་སྲོང་ཐེག་པའི་མདོ། ། ༼ག༽
གདོད་ནས་ཤེས་རབ་ཕ་རོལ་ཕྱིན། ངང་ཉིད་མ་བཅོས་གཡོ་བ་མེད། དུས་གསུམ་
དུས་མིན་མཉམ་པར་གནས། ཐིག་ལེ་ཉག་གཅིག་དོན་དམ་རྟོགས། ཕ་རོལ་ཕྱིན་པ་
བཅུ་ལ་གནས། ཕ་རོལ་ཕྱིན་པ་བཅུ་ཡི་ཚུལ། ཕ་རོལ་ཕྱིན་བཅུའི་དོན་དང་ལྡན།
ཞིང་ཁམས་བརྒྱ་ཕྲག་བཅུ་ལ་སྤྱོད། བརྒྱ་ཕྲག་བཅུ་ཡི་སྣང་བ་གཡོ། སྐུ་ལུས་བརྒྱ་ཕྲག་
བཅུ་རུ་སྤྲུལ། བོན་སྒོ་བརྒྱ་ཕྲག་བཅུ་ལ་དབང༌། བརྒྱ་ཕྲག་བཅུ་ལ་བོན་འཁོར་བསྐོར།
གཡུང་དྲུང་ས་བཅུ་རིམ་བགྲོད་ནས། སྣང་བ་བོན་སྐུ་རྟོགས་པ་ཡིས། བཅུ་གཅིག་
ཀུན་ཏུ་འོད་ཀྱི་ས། སངས་རྒྱས་ས་ལ་རབ་ཏུ་གནས། ཅི་བཞིན་རྟོགས་པས་ཡེ་སངས་
རྒྱས། ཅི་སྙེད་མཁྱེན་པས་རྫོགས་སངས་རྒྱས། མཐར་ཕྱིན་གྲུབ་པས་གྲུབ་སངས་རྒྱས།
རང་བཞིན་མངོན་པའི་མངོན་སངས་རྒྱས། ཀུན་སྣང་གླིང་དུ་སངས་རྒྱས་ཐོབ། སྤང་
རྟོགས་མཐར་ཕྱིན་བདེ་བར་གཤེགས། འོག་མིན་གནས་སུ་མངོན་པར་གྲུབ། བོན་
ཉིད་དབྱིངས་སུ་སངས་རྒྱས་ཀྱང་། འགྲོ་ལ་རྣམ་པར་བརྩེ་བའི་ཕྱིར། ཞེན་མེད་འགྲོ་
བའི་དོན་བྱེད་པས། བཅུ་གཉིས་མ་ཆགས་དག་པའི་ས། འཁོར་བའི་ཆགས་སྐྱོན་དྲི་
མ་བྲལ། རྣམ་པར་དག་པའི་དོན་དང་ལྡན། ཞིང་ཁམས་བྱེ་བ་ཕྲག་བརྒྱ་འདུལ། བྱེ་
བ་ཕྲག་བརྒྱའི་སྣང་བ་གཡོ། སྤྲུལ་སྐུ་བྱེ་བ་ཕྲག་བརྒྱ་འགྱེད། བོན་སྒོ་བྱེ་བ་ཕྲག་བརྒྱ་
སྟོན། བྱེ་བ་ཕྲག་བརྒྱའི་འཁོར་གྱིས་བསྐོར། རྒྱལ་པོ་ལྟ་བུར་སྐུ་འཁྲུངས་ཤིང་། བཙུན་
མོ་སྲས་དང་བློན་པོ་བཅས། མཛད་པ་བཅུ་གཉིས་མཐར་ཕྱུང་ཞིང་། སུམ་བརྒྱ་དྲུག་
ཅུའི་བཀོད་པ་ལྡན། སུམ་ཅུ་རྩ་གཉིས་མཚན་འཆང་ཞིང་། དཔེ་བྱད་བཟང་པོ་
བརྒྱད་ཅུ་ལྡན། ཆེ་བའི་ཡོན་ཏན་བརྒྱ་བཞི་བཅུ། ངེས་པའི་ཐོ་ཡིག་བཞི་བཅུ་གཉིས།
མཁྱེན་པའི་ཡེ་ཤེས་དྲུག་ཅུ་གཅིག །ཏིང་འཛིན་ཡན་ལག་བརྒྱད་ཅུ་ལྔ། ཡང་སྤྲུལ་
སུམ་བརྒྱ་དྲུག་ཅུར་སྟོན། འོད་ཟེར་སྟོང་ཕྲག་དྲུག་ཅུར་འགྱེད། ཡང་སྤྲུལ་ཁྲི་ཕྲག་
དྲུག་ཅུ་སྟེ། རབ་ཏུ་སྤྲོས་པས་སྟོང་ཁམས་གང་། སྐད་ཅིག་འོད་ཟེར་འདུ་འཕྲོ་ལས།
417

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
སྐུ་གཅིག་སྤྲུལ་པས་སྤྲུལ་སྐུ་སྟོང་། གསུངས་གཅིག་སྒྲིགས་པས་སྒྲ་སྐད་སྟོང་། ཐུགས་
གཅིག་དགོངས་པས་ཡེ་ཤེས་སྟོང་། ཡོན་ཏན་གཅིག་ལས་ངོ་མཚར་སྟོང་། ཕྲིན་ལས་
གཅིག་ལས་གདུལ་བྱ་སྟོང་། ཐབས་མཆོག་གཅིག་ལས་ཐུགས་རྗེ་སྟོང་། འོད་ཟེར་
གཅིག་ལས་འདུ་འཕྲོ་སྟོང་། སྟོང་གསུམ་སྟོང་གི་འཇིག་རྟེན་འདུལ། སྔོན་བྱུང་སྟོང་
དང་རྩ་གཉིས་ཏེ། དག་པ་བསོད་ལྡན་ལྔ་བརྒྱ་མཁྱེན། མ་དག་སྦྱོང་དཀའ་ལྔ་བརྒྱ་
མཁྱེན། མཁྱེན་པ་རྣམ་པ་སྣ་ཚོགས་ཀྱིས། མཁྱེན་ཚད་གྲངས་ལས་འདས་ལགས་
ཀྱང་། སྟོང་དང་རྩ་གཉིས་གྲངས་ཀྱི་ཚད། སྐུ་གསུང་ཐུགས་ཀྱི་པེའུ་རྩེ་གསུམ། རྣམ་
གསུམ་བློ་དང་ལྡན་པ་ལ། རྣམ་གསུམ་བོན་གྱི་འཁོར་ལོ་བསྐོར། སྟོང་གསུམ་སྟོང་གི་
འཇིག་རྟེན་ན། སྲིད་གསུམ་འགྲོ་བའི་ཁ་ལོ་བསྒྱུར། བདག་དོན་ལྷུན་གྲུབ་གཞན་
མཐར་ཕྱིན། དོན་གཉིས་ཕུན་སུམ་ཚོགས་པ་ཡིས། བཅུ་གསུམ་འཁོར་ལོ་ཚོགས་ཆེན་
སར། མྱ་ངན་འདས་ཏེ་འདས་པ་ཡིས། འདས་པ་ཆེན་པོ་ཐོབ་པ་སྟེ། འཁོར་བ་མྱ་
ངན་འདས་པའི་བོན། ཅིར་ཡང་ཡིད་ལ་མི་བྱེད་པར། ཡིད་ལ་མི་བྱེད་བློ་ལས་འདས།
བཅུ་བཞི་བདེ་བ་ཆེན་པོ་རུ། ཡང་དག་གྲུབ་པའི་གནས་མཆོག་སྟེ། མཁའ་ལ་མཉམ་
ཞིང་ཀློང་དུ་གདལ། ཐོག་མཐའ་མེད་པ་བོན་ཉིད་དབྱིངས། བསྲུང་བའི་དོན་དང་
ཡོན་ཏན་ནོ། །རྣམ་དག་གཙུག་ཕུད་འདུལ་བའི་གཤེན། བ་རབ་གསེར་གླིང་བདག་
ཏུ་བསྐོས། མ་དག་པ་ཡིས་སེམས་ཅན་རྣམས། དག་པ་ཁྲིམས་ཀྱིས་འདུལ་བར་
མཛོད། ཡེ་གཤེན་གཡུང་དྲུང་སེམས་དཔའ་རྣམས། གྲོང་ཁྱེར་ཆེན་པོ་སྤྲོས་ལྡན་དུ།
འདུལ་ཁྲིམས་བོན་གྱི་འཁོར་ལོ་བསྐོར། སེམས་ཅན་འགྲོ་ལ་སྨིན་པར་མཛོད། ཅེས་
བཀའ་བསྩལ་ཏོ། །
༧ དེ་ལ་ཡང་རྣམ་དག་གཙུག་ཕུད་ཀྱིས་གསོལ་པ། ཐམས་ཅད་མཁྱེན་པའི་སྟོན་
པ་ལགས། མ་དག་སེམས་ཅན་འདུལ་བ་ཡི། དག་པ་ཁྲིམས་ཀྱི་མདོ་རྩ་འདི། སྒོ་
418

མདོ་སྡེ། དྲང་སྲོང་ཐེག་པའི་མདོ།
བཞི་མཛོད་དང་ལྔ་པོ་ལ། གཞུང་ནི་གང་ལ་འབྲེལ་ཏེ་བྱུང་། ཞེས་གསོལ་ཏོ། ། དེ་ལ་
སྟོན་པས་བཀའ་སྩལ་པ། རྣམ་དག་གཙུག་ཕུད་འདུལ་བའི་གཤེན། འདུལ་ཁྲིམས་
ཐེག་པའི་མདོ་རྩ་ནི། སྒོ་བཞི་མཛོད་དང་ལྔ་པོ་ལ། འཕན་ཡུལ་རྒྱས་པའི་འབུམ་
དུ་གཏོགས། གཞུང་ནི་འབུམ་ལས་འབྲེལ་ཏེ་འབྱུང་༌། སྤྱིར་ཡང་བོན་སྒོ་བརྒྱད་ཁྲི་
ལ། བྱེ་བྲག་སོ་སོར་མང་ལགས་ཀྱང༌། ཚུར་བསྡུས་རྣམ་པ་གསུམ་དུ་འདུས། སྡེ་
སྣོད་ཟུང་གསུམ་ཡ་དྲུག་གོ །སྡེ་ནི་དཀའ་བཅད་སླ་འགྱུར་དང་། གཉིས་ཀ་མ་ཡིན་
སྡེ་དང་གསུམ། སྣོད་ནི་དབང་པོ་རབ་འབྲིང་ཐ། དཀའ་བཅད་དཔོན་གསས་ལུང་
གི་བོན། མན་ངག་དོན་ལ་བསྒོམ་པའོ། །སླ་འགྱུར་ཆབ་ནག་རྒྱུད་ཀྱི་བོན། ཐོས་ཤིང་
ཕྲད་པ་ཙམ་གྱིས་ཤེས། གཉིས་ཀ་མ་ཡིན་གཉིས་སུ་འདོད། རྒྱས་པ་འབུམ་དུ་གྱེར་
བ་དང༌། ནག་པོ་སྔགས་སུ་བསྒྲང་བའོ། །རྒྱས་པ་འབུམ་ལ་རྣམ་པ་གཉིས། འཕན་
ཡུལ་འདོན་མཆོད་གཉིས་སུའོ། །འདོན་པ་རྒྱས་པ་འབུམ་དུ་སྒྲགས། མཆོད་པ་དཀྱིལ་
འཁོར་ལྷ་ཞལ་དབྱེ། འདོན་པ་རྣམ་པ་གསུམ་ཡིན་ཏེ། མདོ་འབུམ་གཟུངས་སུ་ཤེས་
པའོ། །མདོ་ལ་རྣམ་པ་གཉིས་ཡིན་ཏེ། དྲང་བ་དོན་གྱི་མདོ་རྩ་དང་། ངེས་པ་དོན་གྱི་
མདོ་རྩའོ། །འབུམ་ལ་རྣམ་པ་གཉིས་ཡིན་ཏེ། འཁོར་བའི་བོན་དང་མྱང་འདས་བོན།
གཟུངས་ལ་རྣམ་པ་གཉིས་ཡིན་ཏེ། རིགས་ཀྱི་གཟུངས་དང་གསང་བའི་གཟུངས།
དཀྱིལ་འཁོར་རྣམ་པ་བཞི་ཡིན་ཏེ། དབྱིངས་དང་ཡེ་ཤེས་ཡབ་དང་ཡུམ། ཐབས་
དང་ཤེས་རབ་སྲིད་དང་གཤེན། དེ་ལ་རྩ་བའི་དཀྱིལ་འཁོར་དབྱེ། མན་ངག་མདོ་རུ་
བསྡུས་པས་མདོ། རྒྱས་པ་ཁྲི་རུ་སྤྲོས་པས་འབུམ། དོན་དམ་བཅུད་དུ་བསྡུས་པས་
གཟུངས། རྒྱས་པ་འབུམ་དུ་སྤྲོས་པ་ལ། འབུམ་སྡེ་ཆེན་པོ་གཞུང་བཞི་སྟེ། བྱེ་མ་ཉི་
ཁྲི་རྒྱུན་གྱི་འབུམ། ཤེས་རབ་ཕར་ཕྱིན་ཡུམ་གྱི་འབུམ། ཁམས་བརྒྱད་རིག་པ་གཏན་
འབེབས་འབུམ། རྣམ་དག་འདུལ་བ་ཁྲིམས་ཀྱི་འབུམ། འབུམ་སྡེ་བཞི་ཡི་གཞུང་ལ་
410

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
འབྲེལ། འཁོར་བའི་བོན་དང་མྱང་འདས་བོན། སེམས་ཅན་བཀྲིད་ཕྱིར་ཁྲི་འབུམ་
སྤྲོས། ཀུན་རྫོབ་མཚན་མ་སོ་སོར་ཏེ། གཉིས་སུ་བྱར་ཡོད་སོ་སོར་དང༌། དོན་དམ་
ངོ་བོ་གཅིག་ཏུ་སྟེ། གཉིས་སུ་བྱར་མེད་གཅིག་ཏུ་འདྲིལ། སོ་སོར་མ་ཡིན་ཐ་མི་དད།
དོན་དམ་གཉིས་མེད་མཉམ་པར་བསྡུས། དྲང་སྲོང་ཐེག་པའི་བོན་སྒོ་ཡང་། འབུམ་
སྡེ་བཞི་ཡི་གཞུང་ལ་འབྲེལ། འབུམ་སྡེ་ཆེན་པོ་དེ་བཞི་ལ། སོ་སོར་དབྱེ་བ་བརྒྱ་རྩ་
བརྒྱད། བྱེ་མ་ཉི་ཁྲིའི་རྒྱུད་ལས་སུ། འཇུག་སྒོ་ཡན་ལག་ཉིས་ཁྲི་སྟེ། གྲངས་སུ་བགྲང་
བ་བྱེ་མའི་ལ། ཤེས་རབ་ཕར་ཕྱིན་ཡུམ་ལས་སུ། ཕ་རོལ་ཕྱིན་པ་བཅུ་ཡི་དོན། ཁམས་
བརྒྱད་རིག་པ་གཏན་འབེབ་ལས། ལམ་ལྔ་རིམ་པ་མཐའ་རུ་བྱུང་། རྣམ་དག་འདུལ་
བའི་ཁྲིམས་ལས་སུ། གཡུང་དྲུང་ས་བཅུའི་གོ་འཕང་ངོ༌། །རྣམ་དག་གཙུག་ཕུད་
འདུལ་བའི་གཤེན། འདུལ་ཁྲིམས་ཐེག་པའི་བོན་སྒོའོ། །ཞེས་གསུངས་ཏེ། ཐེག་པ་
དྲུག་པ་དྲང་སྲོང་གི་བོན་གྱི་མདོ་རྩ་རྣམས་གཏན་ལ་ཕབ་སྟེ་དག་པའི་འཁོར་རྣམས་
ལ་གསུངས་སོ། ། དེ་ལ་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
རྣམས་དང་། ལྷ་དང་ཀླུ་དང་མི་དང་ལྷ་མ་ཡིན་དང་ནམ་མཁའ་ལྡིང་དང་དྲི་ཟར་
བཅས་པའི་འཇིག་རྟེན་ཀུན་ཡིད་རང་སྟེ། སྟོན་པའི་གསུངས་པ་ལ་མངོན་པར་བསྟོད་
ཅིང་མངོན་པར་སྣང་བའི་མཆོད་པ་ཕུལ་ལོ། །སྟོན་པ་འཁོར་དང་བཅས་པ་རྣམས་
ཀྱང་སླར་འོལ་མོ་གླིང་ཆེན་དུ་གཤེགས་སོ། །འདུས་པ་རིན་པོ་ཆེ་ཡི་རྒྱུད་དྲི་མ་མེད་པ་
གཟི་བརྗིད་རབ་ཏུ་འབར་བའི་མདོ་ལས། སྟོན་པས་ཐེག་པ་དྲུག་པ་དྲང་སྲོང་གི་བོན་
གཏན་ལ་ཕབས་པའི་ལེའུ་སྟེ་བཅུ་གསུམ་པའོ། །དགེའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
420

མདོ་སྡེ། དྲང་སྲོང་ཐེག་པའི་མདོ།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང་། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟང་ཆེན་དམུ་ཚ་གྱེར་མེད་
ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་པ་དང་།
དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་དུ་བསྒྲུབ།
ཤིང་པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་བཞག་བྱས་
ཐོག །ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་ཚར་གཉིས་
དང་། རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་བཤུས་ཅན་དང་།
སྤྱི་ལོ་༢༠༠༠ ལོ་ བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་བསྐྲུན་པའི་དེབ་
གཟུགས་ཅན་དང་། དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པའི་ལག་
བྲིས་ཡིག་ནག་དཔེ་རྙིང་དང༌། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽གཉིས་ཀྱི་དུམ་
པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང་། ཁྱད་པར་
དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་བྲིས་ངོ་མར་
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
གྲགས་པའི་ངག་སྒྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་ནུབ་བཞུགས་
པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང༌། ཀ་དུམ་༽ ལས་
སྟོན་པ་འོད་གསལ་ལྷ་ལས་བབས་པའི་ལེའུ་དང་། སངས་རྒྱས་ཀྱི་གནས་དང་ཞིང་
ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་བསྡུར་དུ་
མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་ཆེན་མོ་
བསྟན་འཛིན་རྣམ་དག་རིན་པོ་ཆེ་མཆོག་དང༌། ཁྱུང་པོ་བྱ་གཟེ་དགོན་པ་དང་། ཁྱུང་
པོ་སྒར་ཁང་བླ་བྲང༌། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་ཤེས། ཁྱུང་པོ་
ནག་རུ་ཞ་འར་ཕུ་། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་ཤིན་ཏུ་ཆེ། དེ་
ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་པའི་ཆད་ལྷག་
དང༌། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད། མ་དཔེ་ཁྲོ་
ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་མིན་པར་
བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་བམ༽ གྱི་དེབ་
གྲངས་ ༡༥ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་ལྷག་
སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་
ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང༌། དཔེ་གཞི་ལེགས་བསྒྲིགས་བྱས་
པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་གྱི་དཔེ་
གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་
ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་པས་གོམ་
ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་
འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་
དལ་བརླུང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་
422

མདོ་སྡེ། དྲང་སྲོང་ཐེག་པའི་མདོ། །
ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་
གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་།
འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་
གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས།
འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤ ཚེས་ ༡༡ ཉིན། སྤྱི་ལོ་
༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
423

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་()
དང་བསྟན་པའི་བོན་(ིགྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང༌། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང)ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང༌། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
426

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང༌། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང༌། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
428

S
92991UNDC
）
༧ 
ལོ་པཎ་དབུ་དགུ་མཆོད་པའི་རྟེན

གསུང་རབ་སྒོ་མཛོད་རིན་པོ་ཆེའི་གླེགས་བམ། 15
Dh
De
L་，
༧ བསྟན་སྲུང་ཡེ་ཤེས་དབལ་མོ།

གསུང་རབ་སྒོ་མཛོད་རིན་པོ་ཆེའི་གླེགས་ང
དྲི་མེད་གཟི་བརྗིད
1 དུང་བོན་གྱི་བཀའ་བརྟེན་དཔེ་རྙིང་ཕྱོབooཀྱི་གསང་བ་དང་། 
ག

