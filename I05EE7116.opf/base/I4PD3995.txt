༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD3995
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume: 24
151
Total Volumes:
NI
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

གསུངས་སྒོ་མཛོད་རིན་པོ་ཆེའི་ཉེགས་བམ།
{24 }
དྲི་མེད་གཟི་བརྗིད། ཨ
ཅུང་འབྲེལ་
མདོ་སྔགས་ཐེག་ཆེན་ག
 ། ]
དྲུང་བོན
ཀན་སུའུ་མི་རིགས་དཔེ་སྐྲུན་ཁང་།

བ་དྷེའི་གླུགས་བམ
Dabao 
Jin
Jinglian 
cla
assic 
doo
or 
library
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་བསྲུང་
ཁྲིམས་རྣམ་པར་དག་པ་རྩ་བའི་
མདོ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ།
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང༌། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།

0
༧ དགེ་སྤྱོད་ཀྱི་ཞལ་ཐང༌།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།

༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
042 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
༼སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
003 དྲུང་མུ་བསྐལ་བཟང་། 
004 དྲུང་མུ་བསྐལ་བཟང་། གཡུང་དྲུང་ལས་དག་རྒྱུད། །
005 ཁོད་པོ་བསྐལ་བཟང་། ༼སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང༌། ། སྨད། བྱམས་མའི་འབུམ། རབ་གནས་སྐོར་གསུམ།
007 གོ་ལྡེ་བསྐལ་བཟང༌། ༼སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
008 གོ་ལྡེ་བསྐལ་བཟང༌། ༼སྨད། 046 རྣམ་དག་འདུལ་འབུམ། 
\
009 ཁྲོ་གཉེར་བསྐལ་བཟང་། ༼སྟོད། 048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང་། ། སྨད། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང༌། སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། ༼སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
013 མདོ་དྲི་མེད་གཟི་བརྗིད། ༼ཀ 051 གསོ་རིག་རྩ་བ་ཐུགས་འབུམ་མཁའ་སྔོན། ༼ཀ
024 མདོ་དྲི་མེད་གཟི་བརྗིད། ། གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 ཁམས་འབྲིང་དུམ་བུ་དྲུག་པ།
མི་ནུབ་མཚན་མདོ། 
078
 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། ཆ 079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། ། 080 ཁམས་བསྡུས་དུམ་བུ་གཉིས་པ། བར
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། །
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ༼ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། ༼སྟོད 133 ཀུན་འབུམ་རྩ་རྒྱུད།
ཀླུ་འབུམ། 134 གསང་བའི་གཟུངས་སྡེའི་སྐོར།
104 ཀླུ་འབུམ། ༼སྨད 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། ། 138 ཡེ་ཁྲི་མཐའ་སེལ།
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ། 140 ནམ་མཁའ་སྤྱི་གཅོད། །
117 འབུམ་ཉི་མ་དགུ་ཤར། ། 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། ། 
143 ཀུན་བཟང་ཐུགས་རྒྱུད།
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག ། 144 གསང་འདུས་ཡབ་རྒྱུད།
121 བྱང་གཏེར་ཁྲོ་བོའི་རྒྱུད་དྲུག ། བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། ཟོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། ། 147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག ། 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

Xཇལསབ།མཐོ།ཆཙཔདྨ ཐཐཱ་སམལསགཟའཐཛྲ། མ་
བསཔ（ཟསཇxཁམཛོད།ཝ་ཐལཱཐཊཱ། རྨ་ལས་
སྣམཇསཇགསསལྕསཇ་མཛོད
བརླགསལོ། ༈
གཡཐཐཱཐཐོ།ན་གྱིསཟཀwཐཏྟམཛ ། ཐཕྱོ།གསཟསྒྲ། ག་ལསཎཕ

སྤྱིའི་དེབ་ 13 —24 སྤྱིའི་པོད། 14 =25
<<མདོ་དྲི་མེད་གཟི་བརྗིད། »
བཀའ།
མདོ།
སྙན་རྒྱུད།
སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
སྙན་རྒྱུད་ཕབ་གནས་གསའ་ཡི་བྲག་ར།
གླེགས་བམ། 12 ལེའུ་གྲངས། 61

དཀར་ཆག
ལེའུ་ང་ལྔ་པ། བསྲུང་ཁྲིམས་རྣམ་པར་དག་པ་རྩ་བའི་མདོ་བཞུགས་སོ།…...…...…..1
རྣམ་དག་འདུལ་བའི་རྒྱུད་དྲུག་གཞུང་བཞི་གསུངས
ཕོ་ཁྲིམས་ཉིས་བརྒྱ་ལྔ་བཅུ་གསལ་བར་བསྟན།
ཚུལ་ཁྲིམས་བསྲུངས་ནས་ཐུབ་པའི་ཡོན་ཏན་བསྟན། 
ཚུལ་ཁྲིམས་མ་བསྲུངས་འཆལ་བའི་ཉེས་སྐྱོན་བསྟན།
འཆལ་དང་ཉམས་གྱུར་གསོ་ཞིང་སྦྱང་ཐབས་བསྟན།
འཁོར་རྣམས་ཀུན་གྱིས་མཆོད་སྤྲིན་ཡི་རངས་ཕུལ།. 
ལེའུ་ང་དྲུག་པ། གཤེན་གྱི་བསྲུང་ཁྲིམས་རྣམ་པར་དག་པའི་ཡན་ལག་གི་མདོ་
བཞུགས་སོ།
བསྲུང་ཁྲིམས་ཡན་ལག་བོན་རྣམས་གཏན་ལ་ཕབ།
སྡེ་བཞི་ཡ་བརྒྱད་འཁོར་གྱི་རྣམ་དབྱེ་བསྟན། 
............89
འཁོར་སྡེ་སོ་སོའི་ཚུལ་ཁྲིམས་སྲུང་ལུགས་བསྟན
འཁོར་སྡེའི་དབྱེ་ཤག་ཕྱེས་ཤིང་འདུལ་ཁྲིམས་གནང༌།
དྲང་སྲོང་སྡོམ་པའི་སྔོན་འགྲོའི་རིམ་པ་བསྟན།..

དངོས་གཞི་གཞུང་གི་ཆོ་གའི་རིམ་པ་བསྟན།..…..….…..….….……...…..….…..….….…..……...109
རྗེས་ཀྱི་བསླབ་བྱ་དགག་གནང་རིམ་པར་བསྟན། 
.......…......143
གཙང་གཙུག་སྡོམ་པའི་གཞུང་གི་ཆོ་ག་བསྟན། 
གཙང་གཙུག་སྡོམ་པའི་རྗེས་ཀྱི་དགག་གནང་བསྟན། 
...............159
དགེ་བསྙེན་ཕོ་མོའི་སྡོམ་པ་འབོག་ཆོག་བསྟན། 
..............163
དགེ་ཚུལ་སྡེ་དང་བསྙེན་གནས་སྡོམ་ཆོག་བསྟན།
ཕོ་གླིང་མོ་གླིང་གནས་གཞི་སོ་སོར་ཕྱེས། 
...............173
ལེའུ་ལྔ་བཅུ་བདུན་པ། གཤེན་གྱི་དགེ་སྤྱོད་རྣམ་པར་དག་པ་བསྟན་པའི་མདོ་
བཞུགས་སོ།. 
..................175
སྔོན་གྱི་མཛད་པ་དང་འབྲེལ་གླེང་གཞི་བསྟན། 
དགེ་སྤྱོད་ཡན་ལག་བརྒྱད་ཀྱི་གོ་རིམ་བསྟན།.. 
དག་པའི་ཁྲུས་དང་ཕྱག་བཤགས་ཆོ་ག་བསྟན།
མཆོད་པ་འབུལ་བའི་ཆོ་གའི་རིམ་པ་བསྟན། 
..........195
མོས་འདུན་ཡི་རངས་སྐོར་བའི་ཡན་ལག་བསྟན། ...........215
ལན་ཆགས་གླུད་དང་བསྔོ་སྨོན་ཆོ་ག་བསྟན། 
.………217
ལེའུ་ལྔ་བཅུ་བརྒྱད་པ། གཤེན་གྱི་དགེ་སྤྱོད་རྣམ་པར་དག་པ་པང་ཀོང་རྒྱལ་པོ་
ན་རག་སྒྲིབ་སྦྱོང་གི་མདོ་བཞུགས་སོ།... 
…… .224
པང་ཀོང་ན་རག་སྒྲིབ་སྦྱོང་གི་མདོ་བསྟན་པ། 
....224
སྤྱན་འདྲེན་བཞུགས་གསོལ་དགྱེས་བསྐྱེད་བསྟན་པ།……...…..…..…..…..…......…...228

ཕྱག་འཚལ་སྡིག་བཤགས་མཆོད་སྤྲིན་འབུལ་བ་བསྟན་པ།....…...….…..…..……...229
...................................244
རྗེས་ཀྱི་བྱ་བ་བསྔོ་སྨོན་བསྟན་པ།
གཟུངས་དང་ཕན་ཡོན་བསྟན་པ།.…..….....…..................…..….…..…..….….…..…….247
༧ བཅུ་པ་རྣམ་པར་དབེན་པའི་མཛད་པ
ལེའུ་ང་དགུ་པ། སྟོན་པས་འཁོར་སྤངས་དགོན་པ་མཛད་པའི་མདོ་བཞུགས་སོ།
..............……….....................251
སྔོན་གྱི་མཛད་རིམ་དང་འབྲེལ་བའི་གླེང་གཞི།..
བླ་མེད་ཐེག་ཆེན་དོན་བསྒོམ་དབེན་པ་མཛད།..
བསམ་གཏན་གླིང་དུ་བླ་མེད་རྒྱུད་སྡེ་གསུངས།
ཐོག་མར་གཞི་ཡི་གནས་ཚུལ་གཏན་ལ་ཕབ།..
............275
བར་དུ་ལམ་གྱི་བགྲོད་ཚུལ་གསལ་བར་གསུངས།…..….….….….…..….…....….... 
ཐ་མར་འབྲས་བུ་གྲུབ་ཚུལ་མངོན་པར་བསྟན། 
................279
བཀའ་ཡི་འཁོར་ལོ་ཐ་མ་ལོ་གསུམ་བསྐོར།
༧ བཅུ་གཅིག་པ་རྣམ་པར་གྲོལ་བའི་མཛད་པ།
ལེའུ་དྲུག་ཅུ་པ། སངས་རྒྱས་ཀྱི་མཚན་དཔེ་ཡོན་ཏན་བསྟན་པའི་མདོ་བཞུགས་
སོ།... 
...295
གླེང་གཞི་དང་འབྲེལ་བའི་འཁོར་རྣམས་བསྟན་པ།.… …………… …… …………………...295

དགེ་རྩ་མི་ཟད་ཅིང་སྤེལ་བའི་བསྔོ་བ་དང་སྨོན་ལམ་གསུངས།..……….......…. 298
འོད་ཟེར་སྤྲོ་བསྡུ་མཛད་ནས་འཁོར་ལ་བོན་ཉན་པར་བསྐུལ་བ།.…..….….….….….….….….303
ལྟ་བ་ཡས་ཕུབ་སོགས་སྤྱོད་པས་སྐུ་གསུམ་ཐོབ་ཚུལ་བསྟན་པ། .…….……..…….......305
མཚན་བཟང་སོ་གཉིས་ཇི་ལྟར་ཐོབ་ཚུལ་བསྟན་པ།… ... 
........... .313
དཔེ་བྱད་བཟང་པོ་བརྒྱད་ཅུ་རྩ་གཅིག་ཐོབ་ཚུལ་བསྟན་པ
ཆེ་བའི་ཡོན་ཏན་གཞན་བསྟན་པ། ...………………………....376
ལེའུ་དྲུག་ཅུ་རྩ་གཅིག་པ། བསྟན་པ་བོན་གྱི་གཏད་གཉེར་མཛད་པའི་མདོ་
བཞུགས་སོ།… ………….…….…….…..……... 
..…...………………..….388
དགུང་ལོའི་ཚད་དང་མཛད་པའི་གོ་རིམ་བསྟན།
གཉེར་གཏད་དུས་བབ་འཁོར་དང་ཐབས་གཅིག་བཞུགས། .......... .390
བསྟན་པའི་བོན་དང་མཛད་པའི་རྣམ་གྲངས་གསལ། 
....…….......395
བོན་རྣམས་ལས་སློབ་སོ་སོར་གཉེར་གཏད་མཛད།..
..............409
དོན་ལྡན་འ་ཞར་བཀའ་ཡི་བསྡུ་ཚུལ་གསུངས།..
༧ བཅུ་གཉིས་རྣམ་པར་གྲུབ་པའི་མཛད་པ།
མ་འོངས་སེམས་དཔའི་འགྲོ་དོན་འབྱུང་ཚུལ་བསྟན ......411
འ་ཞ་གསང་བས་མཛད་བསྟོད་རྒྱས་པར་ཕུལ། .……………………… … … …………… ..416
དཔར་བྱང་སྨོན་ཚིག… …………………………………… ……………..……… …….….………..…….419
ཞུས་སྒྲིག་ཚན་པའི་གསལ་བཤད། 
......424

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བསྲུང་ཁྲིམས་
རྣམ་པར་དག་པ་རྩ་བའི་མདོ་
བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་སང་ཁྲི་དཀར་ཨུ་ཡ་སྨར། གང་ཟག་མིའི་
སྐད་དུ་ན། གཤེན་གྱི་བསྲུང་ཁྲིམས་རྣམ་པར་དག་པ་རྩ་བའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མི་མཇེད་ཀྱི་འཇིག་རྟེན། ལྷོ་འཛམ་བུ་
གླིང་གི་དམིག །སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་
ཆེན་གྱི་དབུས། རྒྱལ་ས་བར་པོ་སོ་བརྒྱད་དུ་སྐུ་འཁྲུངས་ནས། མཛད་པ་བཅུ་གཉིས་
ཀྱིས་འགྲོ་བ་སེམས་ཅན་གྱི་དོན་མཐར་ཕྱིན་པར་མཛད་དོ། །དེ་ཡང་འདུལ་བ་ཁྲིམས་
ཀྱི་མཛད་པའི་དུས་སུ། གསས་མཁར་ཁྲི་སྨོན་རྒྱལ་བཞད་ཀྱི་སྒོ་དྲུང་དུ་བྱོན་ནས། སྐྱེ་
རྒ་ན་འཆིའི་ཆུ་བོ་བཞི་ལ་གཟིགས་ཏེ། འཇིག་རྟེན་འཁོར་བའི་ཁྱིམ་ཐབ་སྤངས་ནས།
ཡང་དག་པ་གཤེན་གྱི་མཛད་སྤྱོད་ལ་འཇུག་ཅིང་། སྡུག་བསྔལ་འཁོར་བའི་ཆུ་རྒྱུན་
གཅོད་པར་དགོངས་ཏེ། རྒྱལ་པོའི་ཁབ་གྲོང་ཁྱེར་ལྟད་མོ་ཅན་གྱི་དབུས་སུ། འཁོར་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྣམས་ལ་འཇིག་རྟེན་འཁོར་བའི་ཉེས་དམིག་དང༌། མི་རྟག་སྒྱུ་མའི་དཔེ་བརྒྱད་ལ་
སོགས། དྲང་བ་དོན་གྱི་མདོ་རྣམས་གཏན་ལ་ཕབ་ནས་བཤད་པར་མཛད་དོ། །དེ་
ནས་མཆོད་རྟེན་རྣམ་དག་གི་མདུན་དུ། ཐུགས་རྗེའི་ཐབས་ཀྱིས་སྤྲུལ་པ་ལས། ན་
བཟའ་བླང་བའི་གོས་དྲུག་དང༌། རིན་ཆེན་གནང་བའི་རྫས་ལྔ་བབས་ཏེ། རྒྱན་དང་ཆ་
ལུགས་རྣམས་སྤངས་ནས། ཉིད་ལ་ཉིད་ཀྱིས་དབུ་སྐྲ་བཞར་ནས་རབ་ཏུ་བྱུང་ངོ༌། །དེ་
ནས་བར་པོ་སོ་བརྒྱད་དུ་བྱོན་ནས། ཁ་ཟས་ཀྱི་སྤང་བླང་དང༌། ཁྲི་སྟན་གྱི་ཞེན་འཛིན་
རྣམས་བསྐྱུངས་ཏེ། གྲོང་ཁྱེར་བྱམས་པ་ཅན་དུ། དད་པ་སྐྱེས་པའི་འཁོར་རྣམས་ལ་
ངེས་དོན་དགེ་སྤྱོད་ཀྱི་སྡེ་དང་། མ་དད་པའི་འཁོར་རྣམས་ལ་དྲང་དོན་མི་རྟག་པའི་
སྡེ་དང་། བླ་མེད་གོ་འཕང་སྒྲུབ་ཐབས་ཀྱི་མདོ་རྣམས། གཏན་ལ་ཕབ་སྟེ་བཤད་པར་
མཛད་དོ། །
དེ་ལྟར་དུ་ཁྱིམ་སྤང་རབ་ཏུ་བྱུང་ནས། ལོ་གསུམ་ལ་བོན་གྱི་འཁོར་ལོ་བསྐོར་
ཏེ། འཁོར་སྡེ་གཉིས་ལ་བསྟན་པའི་བཀའ་སྲོལ་བཞག་གོ ། དེ་ནས་སྔོན་གྱི་སྟོན་པ་
སྔ་རབས་འདས་པའི་གཤོ་སྲོལ་སྐྱོང་བ་དང༌། དག་པ་དྲང་སྲོང་གི་ཁྲིམས་ནོད་པ་
དང༌། བྱ་སྤྲེའུ་མི་གསུམ་གྱི་དཀའ་ཐུབ་མཛད་པ་དང་། རང་ཉིད་ཆེ་བའི་དྲེགས་པ་
གཞོམ་པ་དང་། བདུད་སྲིན་མུ་སྟེགས་ཀྱི་འཁོར་ཚོགས་འདུལ་བར་དགོངས་ནས།
འདབ་ཆགས་ཀྱི་རྒྱལ་པོ་མཁའ་ལྡིང་ཤང་ཤང་དུ་སྤྲུལ་ནས་འོག་མིན་གྱི་གནས་སུ་
གཤེགས་ཏེ། ས་འོད་དཀར་ལ་ལྗོན་པའི་སྟེང་། རང་འབྱུང་མཆོད་རྟེན་རྣམ་དག་
བཞིའི་དྲུང༌། དྲང་སྲོང་ལེགས་ལྡན་རྒྱལ་བའི་མདུན་དུ། འདུལ་བོན་དང་འདུལ་
གཤེན་དྲུག་ཅུ་རྩ་བརྒྱད་དང་ཐབས་ཅིག་ཏུ་བཞུགས་ཏེ། དག་པ་དྲང་སྲོང་གི་སྒོ་རུ་
ཞུགས་ཤིང་། ཕྱིའི་ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་བཅུ་ནོད་
ཅིང་བསླབ་གསུམ་བསྙེན་རྫོགས་ཀྱི་སྡོམ་ཁྲིམས་ལྡན་པར་མཛད་དོ། །དེ་ནས་སུམ་ཅུ་

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ།༽
རྩ་གསུམ་གྱི་གནས་སུ་བབས་ནས། ངང་པའི་རྒྱལ་པོ་ཆུ་འབྱེད་དང་ཐབས་ཅིག་ཏུ་
བཞུགས་ཏེ། ཆུ་ལས་འོ་མ་འབྱེད་པ་ཐིགས་རེ་དང་། འབྲས་ས་ལུ་ཉག་མ་རེ་གསོལ་
ཞིང་བྱའི་དཀའ་ཐུབ་ལོ་གཅིག་མཛད་དོ། ། དེ་ནས་རྒྱལ་ཆེན་རིགས་བཞིའི་གནས་སུ་
བྱོན་ནས། སྤྲེལ་འུའི་རྒྱལ་པོ་ཧ་ནུ་མ་དྷ་དང་ཐབས་ཅིག་ཏུ་བཞུགས་ཏེ། ཤིང་ཏོག་
གི་འབྲུ་མ་རེ་དང་། ཤིང་ལོའི་ཁ་ལ་ཁ་བ་དང་ཆར་པ་བབས་པའི་ཆུའི་ཐིགས་པ་རེ་
གསོལ་ཞིང་། སྤྲེའུའི་དཀའ་ཐུབ་ལོ་གཅིག་མཛད་དོ། །དེ་ནས་འོལ་མོ་ལུང་རིང་གི་
བྱང་ནུབ་ཟད་མཚམས་མེ་ཏོག་གི་གླིང་ལ་བྱོན་ནས། མཁའ་ལྡིང་གི་རྒྱལ་པོ་ཤང་ཤང་
དང་ཐབས་ཅིག་ཏུ་བཞུགས་ཏེ། རྩ་ཨུ་མེར་གྱི་མཆོག་མ་ཉག་རེ་དང༌། ཆུ་སེང་གེའི་
ཐིགས་པ་རེ་གསོལ་ཞིང་མིའི་དཀའ་ཐུབ་ལོ་གཅིག་མཛད་དོ། ། །
དེ་ལྟར་དུ་དཀའ་ཐུབ་ལོ་གསུམ་མཛད་པས་སྐུ་ལུས་ཤེད་སྨད་ཕུང་པོའི་བདུད་
བཅོམ། རང་རྒྱུད་ཀྱི་དྲེགས་པ་དང་ཆེ་བ་གཞོམ་པས་གཞན་རྒྱུད་བདུད་དང་སྲིན་
པོ་མུ་སྟེགས་ཚོགས་རྣམས་ཐུལ་ནས། དག་པ་དྲང་སྲོང་གི་འཁོར་དང་པོ་རུ་གྱུར་
ཏེ་བདུད་འཁོར་རབ་ཏུ་བྱུང་བས། ཟད་མཚམས་མེ་ཏོག་གི་གླིང་ལ་བོན་གྱི་འཁོར་
ལོ་བསྐོར་རོ། །དེ་ནས་འཁོར་སྡེ་བཞི་ཡ་བརྒྱད་ཀྱིས་མཇལ་ཏེ། ཆུ་གྱིམ་ཤང་ནག་
པོའི་འགྲམ། རི་བོ་གསེར་ལྡན་གྱི་རྩ་བར་བྱོན་ནས། སྟེང་གི་ལྷ་དང་། འོག་གི་ཀླུ་
དང་། བར་གྱི་མི་རྣམས་ཀུན་འདུས་ཏེ། སྟོན་པའི་ཞལ་བལྟ་ཞིང་མཆོད་པ་ཕུལ་
བས། དུས་ཆེན་གྱི་སྡེ་དང་བསྲུང་ཁྲིམས་ངོས་བསྟན་གྱི་སྡེ་རྣམས་གཏན་ལ་ཕབ་
སྟེ་བཤད་ནས་བོན་གྱི་འཁོར་ལོ་བསྐོར་རོ། །དེ་ནས་ལྷོ་ཤར་འདུལ་བ་ཁྲིམས་ཀྱི་
གླིང་ལ་བྱོན་ནས། བྱང་ཆུབ་ཤིང་གི་ནགས་ཚལ། གསས་ཁང་བ་རབ་གསེར་གླིང་
གི་སྒོ་དྲུང་དུ། གདན་སེང་གེའི་ཁྲི་ལ་བཞུགས་ཏེ། འཁོར་རྣམས་ཁྱིམ་སྤང་རབ་
ཏུ་བྱུང་བའི་ཕྱིར། ཐོག་མར་བསླབ་བྱ་ཁྲིམས་ཀྱི་ཡིན་ཚུལ་དང་། འདུལ་བ་རྒྱུད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དྲུག་གི་དོན་གཏན་ལ་ཕབ་པར་དགོངས་ནས། འཁོར་དུ་གཏོགས་པའི་གཤེན་
རབ་གཡུང་དྲུང་སེམས་དཔའ་རྣམས་དང་ཐབས་ཅིག་ཏུ་བཞུགས་ཏེ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྨ་ལོ་གཙུག་ཕུད་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གཏོ་བུ་འབུམ་སངས་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཡིད་ཀྱི་
ཁྱེའུ་ཆུང་དང་ཐབས་ཅིག་ཏུ་བཞུགས་སོ། །དེ་བཞིན་དུ་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་དཔྱད་བུ་ཁྲི་ཤེས་དང༌། ལུང་འདྲེན་གསལ་
བ་དང་། རྒྱུད་འདྲེན་སྒྲོན་མ་དང༌། འོལ་དྲུག་ཐང་པོ་དང༌། ཀོང་ཚ་འཕྲུལ་བུ་
དང་། ཀོང་ཚ་དབང་ལྡན་དང་། ཚངས་པ་གཙུག་ཕུད་དང་། སྤང་ལ་གནམ་གཤེན་
དང་། སེང་གེ་ཟབ་མོ་དང་། སྤོས་ཀྱི་གླང་པོ་དང་། སྤོས་ཀྱི་ཐིམ་པ་དང་། ཡིད་
བཞིན་དོན་ཡོད་དང་། རིན་ཆེན་འབྱུང་གནས་དང༌། བློ་གྲོས་ལེགས་དཔལ་དང་།
ཞི་བ་འོད་སྐྱོང་དང༌། ཡེ་ཤེས་དོན་གསལ་དང༌། གཡུང་དྲུང་འོད་གསལ་དང་། གཟི་
བརྗིད་འོད་ལྡན་ལ་སོགས་གཡུང་དྲུང་སེམས་དཔའ་བྱེ་བ་དྲུག་ཅུ་དང་ཐབས་ཅིག་ཏུ་
བཞུགས་སོ། །
གཞན་ཡང་སྟེང་གི་ལྷ་དང་། འོག་གི་ཀླུ་དང་། བར་གྱི་མི་དང༌། ཕྱི་འཁོར་དང༌།
ནང་འཁོར་དང༌། བར་འཁོར་དང༌། འཁོར་སྡེ་བཞི་ཡ་བརྒྱད་བསམ་གྱིས་མི་ཁྱབ་
པའི་འཁོར་བྱེ་བ་དགུ་ཁྲི་དྲུག་སྟོང་དང་ཐབས་ཅིག་ཏུ་བཞུགས་སོ། དེའི་ཚེ་གཤེན་
རབ་གཡུང་དྲུང་སེམས་དཔའ་རྣམས་དང་། འཁོར་དུ་གཏོགས་པའི་ལྷ་ཀླུ་མི་གསུམ་
གྱི་སློབ་མ་རྣམས་ཀྱིས། སྟོན་པ་ལ་བླ་ན་མེད་པའི་མཆོད་པ་མང་པོ་ཡོངས་སུ་གཏོང་

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
བའི་སྤྲིན་ཞེས་བྱ་བ་བཤམས་ནས་སྟོན་པ་ལ་ཕུལ་ཏེ། །དེ་ཡང་ལ་ལས་ནི་དར་ཕྱར་
རོ། ། ལ་ལས་ནི་དུང་འབུད་དོ། ། ལ་ལས་ནི་རྔ་བརྡུང་ངོ༌། །ལ་ལས་ནི་གཤང་དཀྲོལ་
ལོ། །ལ་ལས་ནི་གླིང་བུ་འབུད་དོ། །ལ་ལས་ནི་པི་ཝང་བསྒྲིལ་ལོ། །ལ་ལས་ནི་ཅག་
པར་བརྡེབ་བོ། ། ལ་ལས་ནི་སྒོང་བསྒྱུར་རོ། །ལ་ལས་ནི་ཤོན་འཁྲབ་བོ། ། ལ་ལས་ནི་
གར་བྱེད་དོ། ། ལ་ལས་ནི་བྲོ་བརྡུང་ངོ༌། ། ལ་ལས་ནི་མར་མེ་འབུལ་ལོ། ། ལ་ལས་ནི་
སྤོས་མེ་འབུལ་ལོ། ། ལ་ལས་ནི་ཡོན་ཆབ་འབུལ་ལོ། །ལ་ལས་ནི་ལྷ་སངས་འབུལ་ལོ། །
ལ་ལས་ནི་མེ་ཏོག་འབུལ་ལོ། ། ལ་ལས་ནི་ཞལ་ཟས་འབུལ་ལོ། །ལ་ལས་ནི་ནོར་བུ་
འབུལ་ལོ། །ལ་ལས་ནི་རྐང་འགྲོས་འབུལ་ལོ། ། དེ་ལྟར་དུ་ལྷའི་ལོངས་སྤྱོད་དང་རོལ་
མོ་དཔག་ཏུ་མེད་པ་ཕུལ་ནས། སྟོན་པས་ཀྱང་མཆོད་པ་དཔག་ཏུ་མེད་པ་དེ་དག་
ཐམས་ཅད་ཐུགས་རྗེ་ཆེན་པོས་ཡོངས་སུ་བྱིན་གྱིས་བརླབས་ནས། སྐུ་ལས་འོད་ཟེར་
གྱི་སྤྲོ་བསྡུ་མཛད་དེ། དེ་ཡང་སྐུ་ཞབས་ཀྱི་མཐིལ་རུམ་དང་། གསང་བའི་མཁའ་རུམ་
དང་། ལྟེ་བའི་ཀློང་རུམ་དང་། ཐུགས་ཀྱི་དང་གོང་དང་། མགུར་གྱི་གསང་གོང་དང་།
སྐུའི་གཏིང་རུམ་དང་། ལྟག་པའི་རྒྱས་རུམ་དང་། སྤྱི་བོའི་གཙུག་རུམ་དང་། དཔྲལ་
བའི་དབྱིངས་རུམ་དང༌། སྨིན་མཚམས་ཀྱི་མཛོད་སྤུ་དང་། ཞལ་གྱི་དཀྱིལ་འཁོར་
དང་། ཡན་ལག་གི་ལྷུ་ཚིགས་དང་། ཕྱག་ཞབས་ཀྱི་སོར་མོ་རྣམས་ལས། འོད་ཟེར་
བྱེ་བ་ས་ཡ་ཁྲི་ཕྲག་དྲུག་ཅུ་དྲུག་ཅུ་སྤྲོ་ཞིང་བཀྱེ་བས། མི་མཇེད་ཀྱི་འཇིག་རྟེན་སྟོང་
གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་ན། མེ་
ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །འོད་
ཟེར་དེ་དག་ཚུར་འདུས་པ་ལས། སྟོན་པའི་ཐུགས་ལ་གསལ་བའི་འོད་ཚོན་གང་དུ་
གནས་ཏེ། དྲི་མེད་རྣམ་པར་འདུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་སོ། །

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དེ་ནས་དེའི་ཚེ་དེའི་དུས་ན། འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
གཏོ་བུ་འབུམ་སངས་ཀྱིས་ལྷའི་མེ་ཏོག་ནེ་ར་སེར་པོ་ལག་ཏུ་ཐོགས་ནས། སྟོན་པའི་
མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། སྟོན་པ་རྣམ་པ་ཐམས་
ཅད་མཁྱེན་པ་ཡི། སྤྲུལ་པའི་སྐུ་མཆོག་འགྲོ་བའི་མགོན་གྱུར་དཔལ། དྲི་མེད་རྣམ་
དག་ཨུ་དུམ་ཝ་ར་སྟེ། རབ་བྱུང་སྟོན་པ་ཁྲི་གཙུག་རྒྱལ་བ་ལགས། ཉིད་ནི་རྣམ་པ་
ཐམས་ཅད་མཁྱེན་པའི་ཕུལ། ཐམས་ཅད་མཁྱེན་གཟིགས་ཡེ་ཤེས་ཕུང་པོའི་སྐུ། ས་
བཅུ་ལམ་གྱི་བཀོད་པ་རྣམ་པར་དག །གང་འདུལ་དེ་སྟོན་དཔལ་གྱི་འོད་ཟེར་ཅན།
བདག་ཅག་འཁོར་གྱི་གཡུང་དྲུང་སེམས་དཔའ་དང་། ཕྱི་རབས་གང་ཟག་རྗེས་འབྲང་
འཁོར་རྣམས་ལ། ཐུགས་ཀྱི་དཀྱིལ་ནས་བདེན་པའི་བཅུད་ཕྱུངས་ལ། མན་ངག་དོན་
གྱི་མདོ་རྩ་བསྟན་དུ་གསོལ། ཞེས་གསོལ་ཏོ། ། །
དེ་ལ་སྟོན་པ་ཁྲི་གཙུག་རྒྱལ་བས་བཀའ་སྩལ་པ། ཉོན་ཅིག་གཏོ་བུ་འབུམ་སངས་
ལ་སོགས་ཏེ། འཁོར་དུ་གཏོགས་པའི་གཡུང་དྲུང་སེམས་དཔའ་དང༌། ཕྱི་རབས་
རྗེས་འབྲང་གང་ཟག་ཚོགས་རྣམས་ཀུན། འཁོར་བ་ལས་ཐར་མྱ་ངན་འདའ་བགྲོད་
ཅིང་། སྡུག་བསྔལ་ལས་གྲོལ་བདེ་བའི་དོན་ལྡན་ནས། སྙིང་པོ་བྱང་ཆུབ་སེམས་ཀྱིས་
རྒྱུད་སྦྱོང་སྟེ། སྐུ་གསུམ་ཡེ་ཤེས་འབྲས་བུ་འཐོབ་འདོད་རྣམས། སྡུག་བསྔལ་འཁོར་
བའི་ལས་སྤྱོད་རྒྱབ་ཏུ་བོར། དག་པ་རྣམ་ལྡན་འདུལ་ཁྲིམས་སྒོ་རུ་ཞུགས། འཁོར་
བའི་ཁྱིམ་སྤངས་ཆིག་བུར་རབ་ཏུ་བྱུང་། བླ་མེད་བསྲུང་བཅའ་སྡོམ་པ་དང་དུ་ལོངས།
མཚམས་མེད་ལས་གྱུར་སྡིག་པ་མི་དགེ་སྤོངས། དཀའ་ཐུབ་མཐར་ཕྱིན་བསྲུང་ཁྲིམས་
རྣམ་དག་ཅིང་། ཕོགས་པའི་ཁྲིམས་རྣམས་ཐམས་ཅད་ཡོ་ཐུབ་ན། སྐྱེ་བ་གཅིག་གིས་
མངོན་སངས་རྒྱ་བར་འགྱུར། བརྒྱད་ཁྲི་བཞི་སྟོང་ཕྱི་ནང་གསང་གསུམ་བོན། ཚིག་
6

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
ཏུ་སྤྲོས་པ་བྱེ་མའི་གྲངས་ཙམ་ཡང་། དོན་དུ་བསྡུ་ན་རྣམ་པ་ལྔ་ཡིན་ཏེ། མདོ་མཛོད་
འདུལ་བ་ཚད་མ་རྣམ་འགྲེལ་བཞི། བླ་མེད་ཕར་ཕྱིན་ཤེས་རབ་ཐེག་པ་ལྔ། འཆད་
དང་ཉན་དང་རྩོད་དང་བརྩམས་པ་ཡིས། ཤེས་པའི་རྒྱུད་གྲོལ་ཤེས་རབ་ཚད་སླེབ་
ཅིང་། སྡེ་བཅུའི་བོན་གྱི་འཁོར་ལོ་རབ་བསྐོར་ན། བླ་མེད་ཕ་རོལ་ཕྱིན་བཅུ་ཐོབ་པར་
འགྱུར། དེ་ཡི་ནང་ནས་སྤོང་ལམ་ཐེག་པ་ཡི། རྣམ་དག་དྲི་མེད་ངོ་མཚར་རྨད་ཀྱི་བོན།
མན་ངག་དོན་གྱི་མདོ་རྩ་བསྟན་པ་ལས། སྤྱི་རུ་བསྟན་དང་སྒོས་སུ་བསྟན་པ་གཉིས།
སྤྱི་རུ་བསྟན་པ་རྒྱུད་གཞུང་མན་ངག་གསུམ། སྒོས་སུ་བསྟན་པ་སོ་སོར་ཐར་པའི་སྡེ།
བྱེ་བྲག་གང་ལ་གང་འདུལ་དབྱེ་བའོ། ། དེ་ལྟར་སྤྱི་སྒོས་བྱེ་བྲག་རྣམ་གསུམ་གྱི། མན་
ངག་དོན་གྱི་མདོ་རྩ་གཏན་ལ་དབབ། ཅེས་བཀའ་བསྩལ་ཏོ། །
དེ་ནས་ཡང་གཏོ་བུས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
བརྒྱད་ཁྲི་བཞི་སྟོང་ཕྱི་ནང་གསང་གསུམ་བོན། ཚིག་ཏུ་གྲངས་མང་བྱེ་མའི་ལ་བསྟན་
ཡང༌། དོན་དུ་ཡང་དག་དོན་ལ་འཇུག་པ་ཡི། སྤང་དང་བསྒྱུར་དང་གྲོལ་བ་རྣམ་པ་
གསུམ། དེ་ཡི་ནང་ནས་སྤོང་ལམ་གོལ་བ་མེད། རྣམ་དག་འདུལ་བ་ངོ་མཚར་རྨད་
ཀྱི་བོན། མན་ངག་དོན་གྱི་མདོ་རྩ་བསྟན་པ་ལས། སྤྱི་རུ་བསྟན་དང་སྒོས་སུ་བསྟན་
པ་དང་། བྱེ་བྲག་གང་ལ་གང་འདུལ་རྣམ་པ་གསུམ། དེ་ལས་སོ་སོར་དབྱེ་བའི་རྣམ་
གྲངས་གང་། བདག་ཅག་འཁོར་ལ་ངེས་པས་བཀའ་གནང་འཚལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། བྱང་ཆུབ་སེམས་ལྡན་གཡུང་དྲུང་སྤྱོད་འཇུག་པའི། །
རྒྱལ་སྲས་གཏོ་བུ་འབུམ་སངས་ལ་སོགས་འཁོར། དེ་ཡི་གྲངས་དང་དབྱེ་བ་འདི་ལྟ་སྟེ།
རྣམ་དག་འདུལ་བ་དོན་དམ་མདོ་རྩ་ལས། སྤྱི་སྒོས་བྱེ་བྲག་རྣམ་པ་གསུམ་དུ་བསྟན།
སྤྱི་རུ་བསྟན་པ་རྒྱུད་གཞུང་མན་ངག་གསུམ། ཐོག་མར་རྒྱུད་ལས་རྣམ་པ་དྲུག་ཏུ་
དབྱེ། ཅི་བཞིན་ངང་ཉིད་དོན་ལ་མི་འདའ་བའི། ཀུན་འབྱུང་དབྱིངས་དག་བོན་ཉིད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལྟ་བའི་རྒྱུད། རང་བཞིན་དྲི་མེད་སེམས་ཉིད་འོད་གསལ་བའི། སྙོམས་འཇུག་འགོག་
པ་ཏིང་འཛིན་བསྒོམ་པའི་རྒྱུད། སྣ་ཚོགས་གང་ལ་ཉེས་པའི་སྐྱོན་སྤང་བའི། རྣམ་
དག་དྲི་མེད་དཀའ་ཐུབ་སྤྱོད་པའི་རྒྱུད། ངན་སྤང་བཟང་བླང་དཀའ་བ་མཐར་ཕྱིན་
པའི། བསླབ་པ་སུམ་ལྡན་དམ་ཚིག་སྡོམ་པའི་རྒྱུད། རྟགས་ཀྱི་སྦྱངས་ཐོབ་ཡོན་ཏན་
གང་འཕེལ་བའི། ངོ་མཚར་དོན་མཆོག་ཡིད་བཞིན་འབྲས་བུ་རྒྱུད། སྒྲིབ་སྦྱང་ཚོགས་
རྫོགས་བསོད་ནམས་ཚོགས་ལྡན་པའི། གཡུང་དྲུང་སྤྱོད་འཇུག་ངོ་མཚར་འཕྲིན་
ལས་རྒྱུད། རྒྱུད་ཀྱི་རྒྱལ་པོ་སྡེ་དྲུག་དག་ཏུ་དབྱེ། གཉིས་པ་གཞུང་ལ་རྣམ་པ་བཞི་རུ་
སྟེ། བྱང་ཆུབ་སེམས་ལ་རབ་ཏུ་བསླབ་པ་ཡི། བླ་མེད་ཕར་ཕྱིན་སྨོན་འཇུག་ཆེན་པོའི་
གཞུང༌། གཡུང་དྲུང་ས་བཅུ་རིམ་པར་བརྩི་བ་སྟེ། ཐེག་པ་རྣམ་དབྱེ་ས་དང་ལམ་གྱི་
གཞུང་། སྒྲིབ་སྦྱང་ཚོགས་རྫོགས་ཐར་པར་བགྲོད་པ་ཡི། བླ་མེད་གོ་འཕང་བསྒྲུབ་པ་
ཐབས་ཀྱི་གཞུང༌། གྲངས་མེད་ཚོགས་བསགས་གྲངས་མེད་སྒྲིབ་སྦྱང་བའི། སྟོན་པ་
བདེ་བར་གཤེགས་པ་རྒྱུད་ཀྱི་གཞུང་། དེ་ལྟར་བཀའ་ལུང་གཞུང་དོན་བཞི་རུ་དབྱེ།
གསུམ་པ་མན་ངག་འདུལ་བྱེད་སྡེ་བཅུ་སྟེ། བསླབ་གསུམ་ཡང་དག་རྣམ་དག་དཀའ་
ཐུབ་དང་། དུས་ཁྲིམས་གཙང་མ་བསྲུང་ཁྲིམས་ངོས་བསྟན་དང་། སྦྱོང་ཐོབ་མཐར་
ཕྱིན་རྒོལ་བ་ཚར་གཅོད་དང་། མུ་བཞི་མཐའ་བསལ་གལ་པོར་རྩོད་སྤང་དང་། དག་
པ་རྣམ་འགྲེལ་སྤོབས་པ་མཐར་ཕྱིན་དང་། འདུལ་བྱེད་སྡེ་བཅུ་གཏན་ལ་དབབ་སྟེ་
དབྱེ། དེ་ལྟར་རྒྱུད་དྲུག་གཞུང་བཞི་མན་ངག་བཅུ། སྤྱི་དོན་ཉི་ཤུས་གཏན་ལ་དབབ་
པའོ། །སྒོས་སུ་སོ་སོར་ཐར་པའི་སྡོམ་པ་ལས། ཕྱི་ཡི་ཚུལ་དང་ནང་གི་ཁྲིམས་གཉིས་ཏེ།
ཚུལ་ལས་སུམ་བརྒྱ་དྲུག་ཅུར་དབྱེ་བ་དང༌། ཁྲིམས་ལས་ཉིས་བརྒྱ་ལྔ་བཅུ་དབྱེ་བ་སྟེ།
རྩ་བ་ཡན་ལག་ཉིང་ལག་རྣམ་པ་གསུམ། ལོ་འདབ་འབུམ་ཁྲི་འབུམ་སྟོང་དབྱེ་བའོ། །
གསུམ་པ་བྱེ་བྲག་གང་ལ་གང་འདུལ་ནི། སེམས་ཅན་བློ་དངོས་རབ་འབྲིང་གསུམ་དུ་

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ།༽
བསྟན། ཚུལ་གནས་དགེ་བསྙེན་གཙང་གཙུག་དྲང་སྲོང་དང་། བསྙེན་རྫོགས་དཀའ་
ཐུབ་དུས་ཆེན་འགོག་པའི་སྡེ། འདུལ་ཁྲིམས་དག་ཀྱང་སྡེ་བཞི་ཡ་བརྒྱད་དབྱེ། གཞན་
ཡང་བདུད་དང་སྲིན་པོ་མུ་སྟེགས་དང་། མཚམས་མེད་ལས་གྱུར་རབ་ཏུ་བྱུང་བ་ལ།
དེ་དག་རྩ་བའི་ཉེས་པ་ཆེ་ཆུང་གི། ཁྲིམས་ཀྱང་དེ་བཞིན་གཉེན་པོ་སོ་སོར་དཔོག །བྱེ་
བྲག་གང་ལ་གང་འདུལ་བསྟན་པ་སྟེ། དེ་ལྟར་སྤྱི་སྒོས་བྱེ་བྲག་རྣམ་གསུམ་གྱིས། རྣམ་
དག་འདུལ་བའི་བོན་སྒོ་དབྱེ་བའོ། །གཏོ་བུ་འབུམ་སངས་ལ་སོགས་འདུས་པའི་འཁོར།
སྤྱིར་ནི་གདུལ་བྱ་འདུལ་བྱེད་རྣམ་པ་གཉིས། འདུལ་བའི་རྒྱུ་ནི་ཉོན་མོངས་དུག་ལྔ་
ཡིན། འདུལ་བྱེད་གཉེན་པོ་ཡེ་ཤེས་ཆེན་པོ་ལྔ། འདུལ་བའི་དོན་ཆེད་ཉོན་མོངས་
འཁོར་བ་བསྒྲལ། འདུལ་བའི་ཐབས་ནི་ཕ་རོལ་ཕྱིན་པ་བཅུ། དུལ་བའི་ཚད་ནི་ཞི་
བདེ་མཉམ་པའི་ངང་། ཐུལ་བའི་ཡོན་ཏན་སྒྲིབ་སྦྱངས་ཚོགས་གཉིས་རྫོགས། འབྲས་
བུ་སྐུ་གསུམ་སངས་རྒྱས་འཐོབ་པར་འགྱུར། དེ་ཕྱིར་འདུལ་ཁྲིམས་ཐེག་པའི་བོན་སྒོ་
ལས། སྤྱོད་འཇུག་རྟོགས་དང་ཤེས་རབ་རྣམ་གསུམ་གྱིས། ཚད་གསུམ་ཟུང་འབྲེལ་
བདེན་གཉིས་དོར་མཉམ་ནས། མ་ནོར་ངེས་པའི་ལམ་ལ་འཇུག་པར་གཅེས། ཞེས་
གསུངས་ནས། འདུལ་བའི་ཁྲིམས་ཀྱི་བོན་ལས། འདུལ་བ་རྒྱུད་དྲུག །གཞུང་ཆེན་སྡེ་
བཞི། མན་ངག་སྡེ་བཅུའི་བོན་རྣམས་གཏན་ལ་ཕབ་སྟེ་བཤད་པར་མཛད་དོ། ། །
དེ་ནས་ཡང་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། ཡིད་ཀྱི་ཁྱེའུ་ཆུང་
གིས། སྟོན་པའི་མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་
པ་ཐམས་ཅད་མཁྱེན་པ་ཡི། ཅིར་ཡང་སྤྲུལ་པའི་སྟོན་པ་ལགས། སྟོན་པས་རྣམ་པ་
ཐམས་ཅད་མཁྱེན། རྒྱུད་དྲུག་འདུལ་བ་ཀུན་སྟོན་ཞིང་། མཛད་པ་རྣམ་པ་བཅུ་
གཉིས་ལས། རྣམ་དག་མཛད་པ་ངོ་མཚར་ཅན། ཨེ་མ་ངོ་མཚར་རྨད་དུ་བྱུང་། ཐུབ་
དབང་སྟོབས་མཆོག་ལྷ་ཡི་ལྷ། ཞི་བ་ཆགས་བྲལ་ལྷ་མིའི་གཙོ། འགྲོ་བའི་མགོན་གྱུར་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྫོགས་སངས་རྒྱས། འདུལ་ཁྲིམས་ཐེག་པའི་བོན་སྒོ་ལས། རྒྱུད་དྲུག་གཞུང་བཞི་མན་
ངག་བཅུ། སྤྱི་སྒོས་བྱེ་བྲག་གསུངས་པ་ཡི། བཀའ་ལུང་བསམ་གྱིས་མི་ཁྱབ་ཀྱང་།
དོན་གྱི་རྩ་བ་མདོར་བསྡུ་ཞིང་། མན་ངག་རྩ་བ་བསྲུང་ཁྲིམས་ཀྱི། དོན་གྱི་ངེས་ཚིག་
འཆད་དུ་གསོལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་
མཚན་དང་ལྡན། བྱམས་པའི་བློ་མྱུར་ཤེས་རབ་མཆོག །ཞུས་པའི་དོན་དེ་བདག་གིས་
བཤད། མ་ཡེངས་དབང་པོ་བརྟན་པར་ཉོན། སྤྱིར་ནི་འདུལ་ཁྲིམས་བོན་སྒོ་ལས།
རྒྱུད་དྲུག་གཞུང་བཞི་མན་ངག་བཅུ། སྤྱི་སྒོས་བྱེ་བྲག་བཤད་པ་ཡི། བཀའ་ལུང་
བསམ་གྱིས་མི་ཁྱབ་ཀྱང་། དོན་གྱི་རྩ་བ་མདོར་བསྡུ་ཞིང་། མན་ངག་རྩ་བ་བསྲུང་
ཁྲིམས་ཀྱི། དོན་གྱི་ངེས་ཚིག་བསྟན་པ་ནི། གང་ཞིག་འཁོར་བའི་སེམས་ཅན་ལ། བྱིས་
པ་སོ་སོའི་སྐྱེ་བོ་རྣམས། འཁོར་བ་ལས་ཐར་བདེ་བགྲོད་ཕྱིར། མན་ངག་དོན་གྱི་ངེས་
ཚིག་ལས། སོ་སོར་ཐར་པའི་སྡོམ་པ་བཤད། སོ་སོར་ཐར་པའི་སྡོམ་པ་ལས། རྩ་
བ་ཡན་ལག་སྡེ་གཉིས་འཆད། རྩ་བ་དག་ལ་སྡེ་གཉིས་ཏེ། ཕྱི་ཡི་ཚུལ་དང་ནང་གི་
ཁྲིམས། དེ་གཉིས་ཟུང་འབྲེལ་སྤྱོད་འཇུག་པས། སོ་སོའི་སྐྱེ་བོ་ལས་ཐར་ནས། གཡུང་
དྲུང་སེམས་དཔའི་སྤྱོད་པ་ཡིས། འབྲས་བུ་སྐུ་གསུམ་ཐོབ་པར་འགྱུར། ཞེས་བཀའ་
བསྩལ་ཏོ། ། །
༧ དེ་ནས་ཡང་ཡིད་ཀྱི་ཁྱེའུ་ཆུང་གིས་གསོལ་པ། ཐམས་ཅད་མཁྱེན་པའི་སྟོན་
པ་ལགས། རྣམ་དག་འདུལ་བའི་བོན་སྒོ་ཡི། སོ་སོར་ཐར་པའི་སྡོམ་པ་ལས། རྩ་བ་
ཡན་ལག་སྡེ་གཉིས་ཀྱི། ཕྱི་ཡི་ཚུལ་དང་ནང་གི་ཁྲིམས། རྣམ་གྲངས་སོ་སོར་དབྱེ་ནས་
ཀྱང་། ཐམས་ཅད་མཁྱེན་པས་བཀའ་གནང་འཚལ། ཞེས་གསོལ་ཏོ། །དེ་ལ་ཡང་
སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་ལ་སོགས་ཏེ། སྡེ་བཞི་ཡ་བརྒྱད་དད་པའི་
འཁོར། དབང་པོ་མ་ཡེངས་བརྟན་པར་ཉོན། དེ་ཡི་མཚན་ཉིད་འདི་ལྟ་སྟེ། སོ་སོར་
I0

མདོ་སྡེ། ། སྲུང་ཁྲིམས་རྣམ་དག་རྩ་བའི་མདོ།
ཐར་པའི་སྡོམ་པ་ལས། རྩ་བ་ཡན་ལག་སྡེ་གཉིས་ཀྱི། ཐོག་མར་རྩ་བ་སྡེ་གཉིས་ལས།
ཕྱི་ཡི་ཚུལ་དང་ནང་གི་ཁྲིམས། ཚུལ་ལ་སུམ་བརྒྱ་དྲུག་ཅུ་སྟེ། ཁྲིམས་ལ་ཉིས་བརྒྱ་ལྔ་
བཅུའོ། །དེ་ཡང་རྩ་བའི་ཁྲིམས་ལས་སུ། ཕོ་ཁྲིམས་མོ་ཁྲིམས་རྣམ་པ་གཉིས། རྩ་བ་
བཞི་ལས་གྱེས་པ་ཡི། ཕོ་ཁྲིམས་ཉིས་བརྒྱ་ལྔ་བཅུ་དང་། རྩ་བ་བརྒྱད་ལས་གྱེས་པ་ཡི།
མོ་ཁྲིམས་སུམ་བརྒྱ་དྲུག་ཅུའོ། །
དང་པོ་རྩ་བ་རྒྱུ་བཞི་ནི། སྲོག་གཅོད་པ་དང་མ་བྱིན་བླང་། མི་ཚངས་སྤྱོད་དང་
ཕྲ་མ་རྫུན། དེ་དག་རྩ་བ་བཞི་རུ་སྟེ། དེ་ལ་སོ་སོར་དབྱེ་བ་ནི། སྲོག་གཅོད་རྩ་བ་
རྣམ་པ་དྲུག །དུག་ལྔ་མ་རིག་རྒྱུ་དྲུག་སྟེ། ཞེ་སྡང་དབང་གྱུར་མཚམས་མེད་སྲོག ། དེ་
ལས་ཉེ་བ་ལྔ་དང་བཅུ། ཞོར་དང་ཤུགས་ལས་འབྱུང་གཉིས་སོ། །ཐོག་མར་མཚམས་
མེད་ལྔ་ཡི་ལས། སྦྱོར་བ་མཚམས་མེད་དཔོན་དང་སློབ། སྨེ་བ་མཚམས་མེད་མཆེད་
ལྕམ་གྲོགས། གཉན་པ་མཚམས་མེད་ཕ་དང་མ། སྒྲོལ་བ་མཚམས་མེད་སྤུན་དང་བུ།
གཅོད་པ་མཚམས་མེད་རང་སྲོག་བྲན། མཚམས་མེད་ལྔ་འགྱུར་བཅུ་ཡི་སྲོག །མནར་
མེད་དམྱལ་བའི་གནས་སུ་སྐྱེ། དེ་དག་བསྐལ་པར་སྦྱངས་ཡུན་རྒྱུ། དེ་ལ་ཉེ་བ་རྣམ་
པ་ལྔ། སྦྱོར་བ་དག་ལ་ཉེ་འགྱུར་བ། ཀྲི་སྙའི་རིགས་དང་མཁའ་ལྡིང་རྒོད། སྨེ་བ་
དག་ལ་ཉེ་འགྱུར་བ། གསུང་སྙན་བྱ་དང་བན་ནེ་གླིང་། གཉན་པ་དག་ལ་ཉེ་འགྱུར་
བ། འདབ་ཆགས་གོ་བོ་རུས་སྦལ་སེར། སྒྲོལ་བ་དག་ལ་ཉེ་འགྱུར་བ། གཉེན་པའི་ཕྱི་
བ་བྱང་ཆུབ་སྦྲེལ། གཅོད་པ་དག་ལ་ཉེ་འགྱུར་བ། ངང་པའི་རྒྱལ་པོ་གྱི་ལིང་རྟ། ཉེ་
སྡུག་བསྔལ་སྦྱང་། ཞོར་དང་ཤུགས་ལས་བྱུང་གཉིས་ཏེ། ཞོར་ནི་གལ་མེད་ཐོལ་མ་གྱུ།
འབུ་སྦྲང་ལ་སོགས་སེམས་ཅན་སྲོག །ཤུགས་ལས་བྱུང་བ་ཕྲ་མོ་ལྕི། རང་བཞིན་སྲོག་
ལ་ཉེས་ཙམ་ཉེན། འདོད་ཆགས་དབང་གྱུར་འདོད་པའི་སྲོག །བཟའ་བཏུང་གོན་པ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལས་བྱུང་སྟེ། སྨེ་བར་གྱུར་དང་རྩོལ་བས་བསྒྲུབས། སྟབས་ལས་འབགས་པ་རྣམ་པ་
གསུམ། དེ་ཡང་སྨེ་བར་གྱུར་པའི་ལས། བཀོལ་སྤྱོད་ངལ་དུབ་བརྡུང་བརྡེག་སྤྱོད། སྤུ་
བལ་ཞོ་བཞོ་དྲིན་ལན་བསྡོ་། རིན་ཆེན་རྐང་འགྲོས་གཡག་ལུག་ར། མ་ཧེ་མཛོ་དང་
འདོད་འཇོའི་བ། བཀོལ་སྤྱད་ངལ་དུབ་ལན་ཆགས་འདེད། དེ་ཡི་ལེ་ལན་རང་སྲོག་
བསྐོར། ལས་ཀྱི་རྣམ་སྨིན་བྱོལ་སོང་ལུས། རྩོལ་བས་བསྒྲུབ་འགྱུར་ཆེད་དུ་སྟེ། སྤུ་སྡུག་
གཅན་གཟན་རི་དྭགས་བྱ། ཉ་པ་ཕག་པ་སྦྲང་པ་གསུམ། སེམས་ཅན་མང་པོའི་སྲོག་
བཅད་པ། དེ་ཡི་ལས་ཀྱི་རྣམ་སྨིན་ནི། རི་བོ་ཙམ་གྱི་ལུས་ལེན་ཞིང་། མང་པོ་འཕུངས་
ནས་འདུ་འཚོགས་དང་། བརྡུང་བརྡེག་གསད་དང་གཅད་པར་འགྱུར། སྟབས་ལས་
འབགས་པ་གལ་མེད་དེ། གཞན་དག་གསོད་དང་གཅོད་པ་ལ། རང་ཉིད་འདོད་
པའི་དབང་གྱུར་ནས། དེ་ལ་གསོད་པའི་མཚོན་བརྡེག་པ། གལ་མེད་སྲོག་ལ་འབགས་
པ་སྟེ། དེ་ཡང་ཉེས་པ་ཆེ་ཆུང་གིས། ལེ་ལན་ལན་ཆགས་སྙེག་པར་འགྱུར། གཏི་
མུག་དབང་གྱུར་ཆེན་པོའི་སྲོག ། མ་རིག་ཆེན་པོའི་སྟོབས་ལས་འབྱུང་། གཞན་སྲོག་
གཅོད་དང་རང་སྲོག་འཆད། ལུང་མ་བསྟན་དང་རྣམ་པ་གསུམ། གཞན་སྲོག་གཅོད་
པ་ངན་སེམས་ཏེ། ཞེ་ལ་བརྣག་པ་ཆེན་པོའི་བློ། དམག་ཁྱེར་སྡེ་འཁྲུག་རྒྱལ་ཁམས་
བརླག །བསླུ་བྲིད་མགོ་བསྐོར་མཐོན་པོ་ཕབ། སེམས་ཅན་ཁྲི་འབུམ་སྲོག་ལ་འབགས།
འབྲས་བུ་ལས་ཀྱི་རྣམ་པར་སྨིན། གསོད་གཅོད་ལྷ་མིན་གནས་སུ་སྐྱེ། ཉིན་རེ་གཡུལ་
ཆེན་བཅོ་བརྒྱད་སྤྲད། རང་སྲོག་དགུ་དགུར་འཆད་པར་འགྱུར། རང་སྲོག་གཅོད་
པ་ལོག་ལྟ་སྟེ། དག་པའི་ཞིང་དང་དགེ་འདུན་ཚོགས། རྟེན་གསུམ་ཕོ་བྲང་མཆོད་
པའི་གནས། ལྷ་དང་སློབ་དཔོན་མཆེད་དང་གྲོགས། འཇིག་རྟེན་ཡོན་ཏན་གཞི་གྱུར་
ལ། ལྟ་བ་ལོག་པར་བལྟ་བ་ཡིས། གཡུང་དྲུང་བོན་ལ་རྒྱབ་ཕྱོགས་ཤིང་། མི་དགེ་
ལོག་པར་ཕྱོགས་པ་ཡིས། ལས་ཀྱི་རྣམ་པར་སྨིན་པ་ནི། དམྱལ་བ་ཚ་གྲང་མར་ཞབས་
12

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
སུ། མནར་མེད་པ་རུ་འབྲས་བུ་སྨིན། བསྐལ་པ་ཐར་མེད་གཏན་དུ་སྦྱོང་། ལུང་མ་
བསྟན་ལ་རང་བཞིན་ཤུགས། མ་ཉེས་སྟབས་ལ་གཅོད་པ་དང་། ཉེས་མེད་སྲོག་ལ་
འཚེ་བ་དང་། འབྲས་བུ་ལེ་ལན་ལན་ཆགས་སྙེག །ང་རྒྱལ་དབང་གྱུར་དྲེགས་པའི་
སྲོག །གཞན་ལས་བཅོལ་དང་རང་ཉིད་སྡང་། མི་མིན་འབྱུང་པོའི་སྡེ་དང་གསུམ།
གཞན་ལས་བཅོལ་དང་དབང་མེད་དེ། བྲན་དང་འཁོར་གཡོག་བསྐུལ་བ་དང་། དེ་
དག་སྡིག་པའི་ཚོགས་དཔོན་ཏེ། རྣམ་སྨིན་དམྱལ་བའི་རྒྱུ་རུ་འགྲོ། རང་ཉིད་སྡང་བ་
གདུག་པ་ཅན། མཐོང་ན་ང་རྒྱལ་དྲེགས་པ་སྐྱེ། དེ་དག་གསོད་དང་གཅོད་པ་སེམས།
གདུག་པ་སྟག་གཟིག་དོམ་དྲེད་ལྟར། ཚུར་ལ་རྒོལ་བ་གཅན་གྱི་རིགས། དེ་ཡང་སྲོག་
ལན་སྲོག་གིས་བསྐོར། མི་མིན་འབྱུང་པོ་བཀར་དང་བསྐྲད། རྡེག་རྡུང་ལ་སོགས་སྲོག་
ལ་ཉེན། བྱམས་མགོན་གཞི་མར་མ་གྱུར་པས། དེ་ཡང་སྲོག་གཅོད་རྒྱུ་ལ་གཏོགས།
འབྲས་བུ་ལན་ཆགས་འདེད་པར་འགྱུར། ཕྲག་དོག་དབང་གྱུར་རྨ་མེད་སྲོག །ཉེས་
ཅན་མཚང་དང་རིན་ཆེན་སྲོག །ཐོལ་མ་གྱུ་ཡིས་ཁ་མདའ་གསུམ། ཉེས་ཆེན་མཚང་
ནི་གང་དག་གིས། ནོང་བར་གྱུར་དང་སྐུངས་དང་སྦེད། དེ་དག་མཚང་ནས་འདོན་
པ་ཡིས། མང་པོའི་ནང་དུ་དེ་ཉིད་སྲོག །རྣོ་མཚོན་མ་རེག་ཐང་དགུར་འཆད། གསོན་
ཡང་ཤི་བའི་ཁ་དམར་ཕོག །ལག་ཏུ་བླང་བས་ཉེས་པ་ཆེ། དྲིན་ཆེན་ཕ་མ་བུ་གཉེན་
ཏེ། སྡང་བར་གྱུར་དང་མཚང་ནས་འབྲུ། དེ་ཉིད་ཡི་ཆད་སྲོག་དང་འདྲ། རྣམ་སྨིན་
ལས་ཀྱིས་དམྱལ་བར་ལྟུང༌། ཐོལ་མ་གྱུ་ནི་ཁ་མདའ་སྟེ། རྒྱགས་དང་གཡོ་དང་ངན་
ལས་འབྱུང༌། རྒྱགས་པའི་ཁ་མདའ་གཞན་དག་ཕུང༌། སེམས་ཅན་སྲོག་ལ་ཉེན་
པར་འགྱུར། དེ་ཉིད་ལན་ཆགས་བསྙགས་པའི་རྒྱུ། མ་རིག་དབང་གྱུར་གཞན་རྐྱེན་
དབང་། རང་དབང་མེད་པར་གཞན་དབང་གིས། སེམས་ཅན་སྲོག་གཅོད་སྒྲོན་མེ་
བསྣུབས། གལ་མེད་གནོད་ཅིང་འཚེ་བ་སྟེ། སེམས་ཅན་སྲོག་བཅད་ཕ་མ་ལོངས།
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དབང་མེད་ཐོག་ཏུ་བཀལ་བ་དང་། རང་དབང་མ་གྱུར་གཞན་སྤྱོད་པ། དེ་ཡི་རྣམ་
སྨིན་སྲོག་ལན་སྲོག །སྒྲོན་མ་མིག་གི་འབྲས་བུ་བཏོན། དེ་ཉིད་མུན་པའི་གླིང་ཁྲོད་
དུ། འབྲས་བུ་བྱོལ་སོང་གནས་སུ་སྐྱེ། གལ་མེད་གནོད་འཚེ་རང་གཞན་གཉིས། རང་
ལ་འཚེ་བ་ཁྲོ་བའི་སྲོག །གཞན་ལ་འཚེ་བ་སྲོག་ཆགས་རིགས། མཚང་དང་སྔོགས་ལ་
སོགས་པ་སྟེ། དེ་ཡང་སྲོག་གཅོད་རྒྱུ་ལ་གཏོགས། དེ་དག་ལེ་ལན་སོ་སོར་སྨིན། ངན་
སོང་དམྱལ་བའི་རྒྱུ་རུ་འགྲོ། དེ་ལྟར་དུག་ལྔ་མ་རིག་ལས། སྲོག་གཅོད་རྩ་བ་དྲུག་ལས་
སུ། དེ་ལས་གྱེས་པ་དྲུག་ཅུ་བཞི། སྲོག་བཅད་དག་གི་དབྱེ་བ་སྟེ། དེ་ཡང་ཉེས་པ་
ཆེ་ཆུང་ནི། སྦྱོར་དངོས་ཚང་དང་མ་ཚང་དང་། གཞན་དབང་གལ་མེད་ཐོལ་མ་གྱུ།
རང་བཞིན་ཤུགས་དང་ལུང་མ་བསྟན། རྒྱུ་འབྲས་ཤེས་དང་མི་ཤེས་ལ། ཉེས་པ་ཆེ་
ཆུང་ལྡབ་འགྱུར་བརྩི། ལུས་དང་ངག་དང་ཡིད་དང་གསུམ། ཡིད་ལ་མི་བསམ་ཁར་
མི་འདོན། ངག་ཏུ་གླེང་ཡང་ལག་མི་བླང་། ལུས་ངག་ཡིད་གསུམ་ལོག་གྱུར་ན། དེ་
ཉིད་ཉམས་པ་ཆེན་པོ་སྟེ། བསྐལ་པར་ངན་སོང་བརྒྱུད་པའི་རྒྱུ། སྲོག་བཅད་རྩ་བ་
བསྟན་པའོ། །
མ་བྱིན་བླང་གྱུར་རྩ་བ་ལ། དེ་ཡང་རྣམ་པ་དྲུག་ཏུ་འཆད། དུག་ལྔ་མ་རིག་དབང་
གྱུར་པས། ཞེ་སྡང་དབང་གྱུར་མ་བྱིན་བླང༌། དགྲ་དང་རྐུན་བུ་འཇབ་བུ་དང་།
དངོས་སུ་ཕྲོག་དང་གབ་དང་གཞོལ། དངོས་སུ་ཕྲོག་པར་གྱུར་པ་ནི། རྟ་དང་གླང་
པོ་ཁབ་དང་སྐུད། གཞན་ལ་ཉེས་པར་གྱུར་པ་ཡི། དེ་ཉིད་རློམ་པར་སྐྱེ་བ་སྟེ། ཡེ་
འབྲོག་ཐོབ་ཤོར་གློ་བུར་དང་། གལ་མེད་བཙན་ཐབས་བླང་བའོ། །གབ་དང་གཞོལ་
བ་འཇབ་བུ་སྟེ། སྐུད་བརྒྱ་ཁབ་བཅུ་བྲེ་ཕུལ་ཞོ། དེ་ཉིད་ཁལ་དང་རྐང་འགྲོས་གཞལ།
དེ་ལས་ལྔ་འགྱུར་མ་ཧེ་མཛོ། དེ་དག་རྟ་དང་གླང་པོས་གཞལ། དེ་ཉིད་མི་བུ་རིན་
ཆེན་གཅིག །དེ་དག་ཉོ་དང་འཚོང་ལ་སོགས། གོང་དང་རིན་ཐང་ཅི་འཕེལ་ལྟར།
14

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ།༽
ཉེས་པ་དེ་ཡི་ལྟབ་འགྱུར་བརྩི། འདོད་ཆགས་དབང་གྱུར་མ་བྱིན་བླང༌། སྲེད་དང་
ལེན་ལས་བྱུང་བ་སྟེ། སྲིད་པ་འཁོར་བའི་སྐྱེད་ཤིང་འཛུགས། ཡིད་འོང་མི་མོ་ཉོ་དང་
འཚོང་། དེ་ཡི་བདག་བྱེད་བ་དང་མཛོ། དེ་ཉིད་ཉིང་མཚམས་སྦྱོར་ལ་སོགས། དེ་
དག་རྒྱུ་ལས་གང་བྱུང་བ། སྲེད་པ་མ་བྱིན་ནོར་ལ་གཏོགས། ལས་ཀྱི་རྣམ་སྨིན་འཁོར་
བའི་རྒྱུ། ལེན་པ་ཚོང་ཁེ་ཕམ་རྒྱལ་བརྩི། གསེར་གཡུ་རིན་ཆེན་ལེན་པ་དང་། འབྲུ་
དང་ལོ་ཏོག་ལེན་པ་དང་། དར་ཟབ་གཡི་སྤྱང་ལེན་པ་དང་། མཁོ་མཐུན་ཡོ་བྱད་
ལེན་པའོ། །དེ་དག་རྣམ་སྨིན་ལན་ཆགས་བསྙགས། གཏི་མུག་དབང་གྱུར་མ་བྱིན་
བླང༌། གཡོ་སྒྱུ་ངན་ཐབས་མགོ་བསྐོར་ཏེ། བླུན་དང་རྨུགས་པར་གྱུར་པའོ། །གཡོ་
སྒྱུ་བསམ་སྦྱོར་ཐབས་ལས་བྱུང༌། གང་ལ་འདོད་པའི་རྫས་མཐོང་ན། དེ་ཉིད་བླང་
བའི་ཐབས་ཤོམས་ཤིང་། དེ་ཡི་མགོ་སྐོར་ནོར་བླངས་པ། གཡོ་སྒྱུ་བསམ་སྦྱོར་ཉིད་
ལས་བྱུང༌། རྙེད་པར་འགྱུར་དང་སྟབས་དང་ཞོར། དེ་ཉིད་གསང་དང་སྦེད་གྱུར་
པ། མ་བྱིན་བླང་བར་གྱུར་པའོ། །བླུན་རྨུགས་སྐྱོན་ཡོན་ངོ་མི་ཤེས། གང་དག་ཡིད་ལ་
འཐད་པའི་རྫས། རྟོག་པ་དེར་འགྱུ་ལག་ཏུ་བླང་། དེ་ལ་ཆགས་ཤིང་ཞེན་པ་སྐྱེ། དེ་
ཡང་མ་བྱིན་བླང་ལ་གཏོགས། ཉེས་པ་ཆུང་ཡང་འགལ་བའི་རྒྱུ། ང་རྒྱལ་དབང་གྱུར་
མ་བྱིན་བླང་། ཆེ་དང་དྲེགས་ལས་བྱུང་བ་སྟེ། ཆེན་པོ་རང་གི་བླང་བ་དང་། དྲེགས་
པས་གཞན་ལ་བླང་བཅོལ་གཉིས། ཆེན་པོ་རང་ཉིད་བླང་གྱུར་པ། ཡང་དག་དོན་
ལ་འགལ་འགྱུར་ཞིང་། འཇིག་རྟེན་འཁོར་བའི་ལས་སྤྱོད་ཀྱིས། ལུང་དང་ཡིག་ཚང་
ཆེ་རྟགས་དང༌། ཡུལ་ཞིང་བང་ཁང་བླང་བ་དང་། མཐོ་བཙན་སྐུ་མཁར་བླང་བ་
དང་། རྟ་དང་གླང་པོ་བླང་བ་དང་། གོ་ཁྲབ་མཚོན་ཆ་བླང་བ་དང་། འཁོར་དང་
ལོངས་སྤྱོད་བླང་བའོ། །དྲེགས་པས་གཞན་ལ་བླང་བཅོལ་བ། གཞན་དག་རང་གི་
དབང་གྱུར་པས། འཁོར་གྱི་དེད་དཔོན་རྫོངས་པ་དང་། དགྲ་དང་རྐུན་བུ་འཇབ་བུ་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆོད། དེ་དག་རྒྱུ་བླང་དྲེགས་པའི་ནོར། དེ་ཡང་མ་བྱིན་བླང་དུ་གཏོགས། ཕྲག་དོག་
དབང་གྱུར་མ་བྱིན་བླང༌། བརྩོད་པར་གྱུར་དང་ཁེ་སྐྱེད་བུན། གཞན་དག་གང་ལ་
གང་འབྲེལ་བ། དེ་ཉིད་འབྲེལ་ལས་བརྩོད་པ་འབྱུང་། དེ་ཡི་ཁེ་སྐྱེད་བུན་འགྱུར་བརྩི།
དབུལ་ཕོངས་གནས་སུ་བྲེ་སྲང་འཆོས། བུན་འགྱུར་སྐྱེད་ལས་འབྱུང་བ་སྟེ། མཐོ་
དམན་ཕམ་རྒྱལ་ཚད་འཛིན་ཅིང༌། རང་གཞན་འདོད་པའི་ཕྱོགས་སྨྲ་བ། དེ་ཡང་མ་
བྱིན་བླང་ལ་གཏོགས། བརྩོད་པར་གྱུར་དང་གཞན་ལ་བརླམ། ཆགས་སྡང་རུ་ངའི་རྒྱུ་
བསྐྱེད་ལས། འདོད་པའི་རྫས་བྱུང་ལ་སོགས་པ། དེ་ཡི་རྣམ་སྨིན་ལན་ཆགས་བསྙགས།
མ་རིག་དབང་གྱུར་མ་བྱིན་བླང༌། བཀའ་རྐུ་དཀོར་ལ་རློམ་པ་སྟེ། བཀའ་རྐུ་དག་
ཀྱང་རྣམ་པ་གཉིས། བཀའ་རྒྱུད་གསུང་རབ་ཉོ་འཚོང་བ། གསུང་རབ་རྒྱལ་འཕགས་
བཀའ་ལུང་དང་། སློབ་དཔོན་བཀའ་དྲིན་བརྗོད་ལ་སོགས། གུས་པའི་ཚུལ་དང་
མི་ལྡན་པར། མན་ངག་ཐབས་ཀྱིས་བླང་བ་སྟེ། ལས་ཀྱི་རྣམ་སྨིན་བོན་དང་འགལ།
རྒྱལ་བའི་བཀའ་ཆད་ལྟུང་བ་འཕོག །ཉོ་ཚོང་བརྐུས་པར་གྱུར་པ་ནི། ཡི་གེ་ཀ་གཅིག་
བརྐུས་པ་ལས། གསེར་གཡུ་ཁལ་གཅིག་ཉེས་པས་བལྟབ། བསྐལ་པར་རི་རབ་ཐེམས་
ལ་སྦྱང་། དེ་ཡང་ཕྱི་ནང་གསང་བ་རྣམས། ཐེག་པ་གང་འཕར་ཉེས་པ་ཆེ། དཀོར་ལ་
རྣམ་པ་གཉིས་ཡིན་ཏེ། ཆེན་པོའི་དཀོར་དང་ཕྲ་མོའི་དཀོར། ཆེན་པོ་དགེ་བ་སྟོབས་
ཆེན་རྒྱུ། སྐུ་གདུང་བརྩིག་དང་སྐུ་གཟུགས་བཞེངས། གསུང་རབ་ཡི་གེའི་རྒྱུད་བྲི་
དང༌། བཀའ་ལུང་བཀླག་དང་གྱེར་བཟློས་སྔགས། དག་པ་དགེ་བར་འདུན་ཚོགས་
ཞིང་། དེ་དག་བསྔོས་པར་གྱུར་པ་རྣམས། ཆེན་པོའི་དཀོར་ལ་འབགས་པའོ། །ཕྲ་
མོའི་དཀོར་ལ་མ་ངེས་ཏེ། གང་དག་དམིགས་པས་འབུལ་བྱེད་པ། དེ་ཉིད་དམིགས་
པས་མ་ཐེངས་ཤིང༌། མི་དམིགས་ཡུལ་ལ་སྤྱོད་བྱེད་པ། དེ་ལ་དཀོར་ཞེས་བྱ་བ་
སྟེ། དེ་ཡང་དམིགས་ཡུལ་མཐོ་དང་དམའ། དེ་ལས་ལྕི་དང་ཡང་འགྱུར་ཏེ། མཐོན་
16

མདོ་སྡེ། ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
པོའི་ཞིང་ལ་བསྔོས་གྱུར་པ། དམའ་མོའི་ཁོང་པར་གསེར་བས་ལྕི། དམའ་མོའི་ཞིང་
ལ་བསྔོས་གྱུར་པ། མཐོན་པོར་སོང་ཡང་ཉེས་པ་ཆེ། ཀུན་ལ་ཞིང་དག་ཚོགས་ཀྱིས་
ལྕི། དག་པའི་ཞིང་ཡང་རྣམ་པ་གཉིས། དོན་དམ་དངོས་པོར་དག་པ་དང་། ཀུན་
རྫོབ་དངོས་པོར་དག་པ་གཉིས། དོན་དམ་སྟོང་ཉིད་མཁའ་འདྲ་བ། ཕུང་པོ་ལྷ་སྐུ་
ཕྱག་རྒྱར་གསལ། ཀུན་རྫོབ་བདེན་གཉིས་ཚད་གསུམ་སྦྲེལ། ཟུང་འབྲེལ་སྤྱོད་འཇུག་
ཚུལ་དང་ཁྲིམས། བསླབ་པ་དག་ལ་རབ་ཏུ་གུས། དཀའ་ཐུབ་དྲང་སྲོང་གཙང་
ཚུལ་སྡོམ། དགེ་བསྙེན་ཚུལ་གནས་རིམ་བཞིན་ཏེ། ཐེག་པ་གང་འཕར་བསྔོས་པ་
ཡི། རིམ་བཞིན་བརྩི་བ་གང་འཕར་ལྕི། དེ་བས་སོ་སོའི་སྐྱེ་བོ་དམན། ཐོལ་མ་གྱུ་དང་
བྱིས་པའི་སྡེ། རིམ་བཞིན་དམུ་ལོང་འོན་ཀྲུང་དང༌། ཤིན་ཏུ་ཉམ་ཆུང་དམན་པའི་
ཚོགས། དེ་ལ་བསྔོས་གྱུར་དམན་བཞིན་ལྕི། ལྷ་ལ་ཕུལ་བའི་རོལ་མོ་དང་། ཞིང་དག་
མཆོད་པའི་ལྷག་མ་རྫས། དེ་ལ་ཉེས་འགལ་ལྟུང་བ་མེད། དེ་མིན་བསྔོས་པར་གྱུར་
པ་རྣམས། ཡུལ་དངོས་མཐོ་དམན་གང་དག་གིས། སོ་སོར་དམིགས་ཡུལ་མ་ཐིམ་
རྫས། དེ་ལ་དཀོར་གྱི་སྒྲིབ་པ་འབྱུང་། དད་ཆེན་ཚོགས་ཀྱི་ཡོ་བྱད་ལ། མཐོན་པོས་
བསགས་དང་དམའ་མོས་བསགས། མཐོན་པོ་དང་བའི་ཡུལ་འདྲེན་དང༌། དམའ་
མོ་སྙིང་རྗེའི་དམིགས་ཡུལ་ཏེ། གང་དུ་གཏད་དང་བསྔོས་པ་ལས། བདག་ལ་སེར་
སྣ་མི་འཇུག་པ། གཞན་ལ་སྒྲིབ་པ་མི་འགྱུར་ཏེ། དམིགས་པ་མེད་ན་ཚོགས་གཉིས་
རྫོགས། དེ་དག་དམིགས་པར་གྱུར་པ་དང༌། སྙན་གྲགས་ལ་སོགས་བདག་འདོད་པ།
འཛིན་པ་མ་གྲོལ་འདོད་པས་བཅིངས། བདག་ལ་ཆགས་པར་བྱུང་བ་ཡིས། གཞན་
ལ་དེ་བཞིན་བསྒྲིབ་པར་འགྱུར། མཐོ་ཚོགས་དམའ་མོས་ཉེན་འགྱུར་པ། སངས་རྒྱས་
མཚན་འབུམ་དག་གིས་འབྱང༌། དམན་ཚོགས་མཐོ་པོས་ཕྲོག་གྱུར་པ། སྐུ་གདུང་སཱཙྪ་
ཆུ་གཏོར་དང་། མཆོད་སྦྱིན་གཏོར་མ་དག་གིས་འབྱང་། དཀོར་ལས་གྱུར་པ་མ་བྱིན་
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བླང་། ཉམས་དང་ཉེས་དང་ལྟུང་གྱུར་པ། ལས་ཀྱིས་རྣམ་སྨིན་ཡི་དྭགས་སྙེགས། མེ་
ལྕེ་འཁོར་ལོ་འབར་བ་དང་། རྒྱ་མཚོ་གྲང་འཁྱགས་གླིང་ཁྱིམ་སྨད། མཁའ་ལ་རྒྱུ་བ་ལ་
སོགས་སྦྱང་། མ་བྱིན་བླང་གྱུར་དྲུག་ཅུ་གཉིས། རྩ་བ་གཅིག་ལས་གྱེས་ཚུལ་ལོ། །
མི་ཚངས་སྤྱོད་གྱུར་རྩ་བ་ལ། དེ་ཡང་རྣམ་པ་དྲུག་ཏུ་འཆད། དུག་ལྔ་མ་རིག་
དབང་གྱུར་པས། ཞེ་སྡང་དབང་གྱུར་མི་ཚངས་སྤྱོད། རང་དང་གཞན་ལས་འབྱུང་
བ་སྟེ། རང་ཉིད་བྱང་སེམས་དཀྲུགས་གྱུར་དང་། ཁྲོ་དང་གཏུམ་དང་བཞིན་
མདངས་བཟློག །ལྗགས་འདྲིལ་རྐན་རྡེབ་མིག་བཟློག་དང༌། ཤངས་གཉེར་མཆེ་
གཙིགས་འབྲུ་ཚུགས་ལྟ། ཁྲོ་བོའི་གྱད་དང་སྲིན་པོའི་སྟབས། འབྱུང་པོ་རོ་ལངས་
གཅེར་བུར་འབུད། དེ་ཡང་མི་ཚངས་སྤྱོད་ལམ་རྒྱུ། གཞན་དག་སེམས་ཅན་བཀོལ་
སྤྱད་དང༌། གསོད་དང་གཅོད་དང་རྡུང་རྡེག་དང་། གཞན་རྒྱུད་དག་ལ་ཞེ་སྡང་
ཞིང༌། རང་རྒྱུད་བརྩིངས་དང་ཁྲོ་བ་ཡིས། གང་ལ་གནོད་ཅིང་འཚེ་བ་རྣམས། ཞེ་
སྡང་ལས་གྱུར་མི་ཚངས་སྤྱད། ཡང་དག་དོན་ལ་འགལ་བར་འགྱུར། འདོད་ཆགས་
དབང་གྱུར་མི་ཚངས་སྤྱད། ཆགས་དང་སྲེད་ལས་བྱུང་བ་སྟེ། ཆགས་ནི་ཞེན་པ་
ལས་འབྱུང་སྟེ། གང་དག་འདོད་པའི་དམིགས་ཡུལ་ནི། ཡིད་འོང་འགྲོ་བའི་མི་མོ་
ལ། ཞེན་ཅིང་དེ་ལ་དང་ཆགས་པས། དགའ་དང་འཛུམ་དང་བཞད་པ་དང་། ཐོལ་
མ་གྱུ་ཡི་མཆིད་གླེང་དང༌། ཐུག་དང་རེག་དང་ལག་བཅངས་དང་། གདན་གཅིག་
ཐུན་དང་ཁ་ལག་ཡ། གདུང་གཅིག་འོག་ཏུ་ཕྱག་ཚངས་བྱས། དེ་ཡིས་ཉེས་པར་གྱུར་
པའོ། །སྲེད་ནི་ལེན་པ་ལས་བྱུང་སྟེ། སྲེད་ལེན་ཐིག་ལེ་ཚད་འཕེལ་ནས། འཁྲིག་ཅིང་
སྦྱོར་བ་འདོད་པའོ། །དེ་ཡང་ཉེས་པ་ཆེ་ཆུང་ནི། ཚུལ་ཁྲིམས་གནས་གྱུར་གཞན་མ་
སྤྱོད། སྲེད་བསྐྱེད་མ་རིག་མལ་ཞག་ཅིང་། ན་སོ་གཞོན་དང་དར་རྒྱས་འཕེལ། རྒན་
དང་རིམ་བཞིན་ཆུང་བ་སྟེ། དེ་ཡིས་ཉམས་པར་འགྱུར་བའོ། །ལས་ཀྱི་རྣམ་པར་སྨིན་
18

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ།༽
པ་ནི། མེ་ལྕེའི་འཁོར་ལོ་མི་གཙང་འདམ། ཟངས་སྦལ་སྡིག་སྲིན་ཕོ་མོའི་ལུས། ཐལ་
ཚན་ཆུ་བོས་ཤ་རུས་དབྱེ། མངལ་གྱི་སྲིན་བུའི་སྡུག་བསྔལ་སྦྱོང་། གཏི་མུག་དབང་
གྱུར་མི་ཚངས་སྤྱོད། བླུན་དང་དམ་འཆོལ་ཚོད་ཡོད་དེ། བླུན་འགྱུར་སྐྱོན་ཡོན་ངོ་མི་
ཤེས། དགེ་སྡིག་འཆོལ་བུར་སྤྱད་པ་དང་། དམ་འཆོལ་ཚོད་ཡོད་ཐོལ་མ་གྱུ། ཚུལ་
དང་མི་ལྡན་བག་མེད་འཆལ། ཐོ་ཆོ་སྨྱོ་སྤྱོད་ལ་སོགས་པས། ཉམས་དང་ཉེས་དང་
འགལ་བར་འགྱུར། ང་རྒྱལ་དབང་གྱུར་མི་ཚངས་སྤྱད། རང་ཆེ་གྱོང་ཁེངས་དྲེགས་
ལས་བྱུང༌། རང་ཉིད་ཆེ་བ་གྱུར་པ་ནི། ཚུལ་དང་མི་ལྡན་ཆེན་པོའི་ལས། རྒྱལ་པོའི་
ཕོ་བྲང་བཙུན་མོའི་ཁབ། བློན་པོའི་གྲོང་ཁྱེར་ཚོང་འདུས་དབུས། རྒྱལ་པོའི་ཆ་ལུགས་
བློན་པོའི་འགྱིང་། རྟ་དང་གླང་པོ་མ་ཧེ་ཆིབས། འགྱིང་དང་བརྗིད་དང་དཔའ་བའི་
ཆས། བྲན་དང་ཕོ་ཉ་འཁོར་གཡོག་སྟེ། མང་པོས་གཡེང་བ་འདུ་འཛིའི་ལས། ཆེན་
པོའི་ལས་གྱུར་མི་ཚངས་སྤྱད། ཁེངས་སེམས་དྲེགས་པས་སྲི་ཞུ་ཆུང་། ལྷ་དང་སློབ་
དཔོན་ཕ་དང་མ། མཆེད་དང་ལྕམ་དྲལ་བཀའ་རྒྱུད་བོན། གཉན་པའི་ཚོགས་ལ་
བཀུར་སྟི་སྤང་། རང་ཉིད་དྲེགས་པས་རློམ་སེམས་སྐྱེ། ཆ་ལུགས་དག་ཀྱང་ཆེན་པོར་
སྤྱད། ང་རྒྱལ་མི་ཚངས་སྤྱོད་ལ་གཏོགས། ཕྲག་དོག་དབང་གྱུར་མི་ཚངས་སྤྱོད། སྒེར་
དང་སྒྲིན་བུ་རང་མཐོང་སྟེ། གཞན་དག་ཡུལ་ལ་ཕྲག་དོག་པ། སྒེར་ནི་རང་ཉིད་མ་
གཏོགས་པ། གཞན་དག་གང་དང་སྤྱོད་མི་མཚུངས། སྒྲིན་བུ་རང་མཐོང་རང་ཁ་མ།
ཡུལ་ལ་ཕྲག་དོག་ཆགས་སྡང་འདྲེན། གང་ལ་ཆེ་འཆོས་རུ་ཏྲ་ཞིང་། དེ་ཉིད་ཡོན་ཏན་
སྨད་སྙམ་ནས། དེ་ཡི་ངན་ཐབས་སྦྱོར་བ་འཆང་། དེ་ཡང་མི་ཚངས་སྤྱོད་ལ་གཏོགས།
ལས་ཀྱི་རྣམ་སྨིན་ངན་སོང་སྦྱང་། མ་རིག་དབང་གྱུར་མི་ཚངས་སྤྱོད། རང་གིས་
བགྱིས་དང་གཞན་ལ་བཀོལ། རང་གིས་བགྱིས་པ་མ་རིག་ལས། རྒྱུ་འབྲས་མི་ཤེས་རྒྱུ་
ལས་བྱུང༌། རྣམ་པར་དག་པའི་དགེ་སྤྱོད་ལ། མ་དག་ཐོལ་མ་གྱུ་དང་འཆོལ། གཙང་
10

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྨེ་བླང་དོར་མ་ཕྱེད་ཅིང་། ཕྱི་ནང་གོ་སྐབས་བསྲེས་དང་འཆལ། སྨོན་དང་འཇུག་
པའི་སེམས་བསྐྱེད་ལ། གསད་དང་བསྒྲལ་དང་བརྡུང་དང་བརྡེག །ཞི་བ་བྱང་ཆུབ་
སེམས་བསྐྱེད་ལ། བརྣག་དང་ཞེ་ལ་གདུག་པའི་ཚུལ། རྣམ་དག་དཀའ་ཐུབ་ཚུལ་
འཛིན་ལ། དམན་དང་ཁ་ལག་འདྲེས་དང་འཆལ། དག་པ་དགེ་ལ་འདུན་སྤྱོད་ཅིང་།
མ་དག་ཉིང་མཚམས་སྦྱོར་དང་འབྱེད། རང་གིས་བགྱིས་པ་མ་རིག་པའི། དབང་གྱུར་
མི་ཚངས་སྤྱོད་ལ་གཏོགས། ལས་ཀྱི་རྣམ་སྨིན་ཉེས་པ་ཆེ། གཞན་གྱིས་བཀོལ་བ་ཕས་
མ་བླང་། རང་དབང་མ་གྱུར་གཞན་དབང་སྤྱོད། ཆགས་ཤིང་ཞེན་དང་འཁྲིག་ཅིང་
སྦྱོར། གཞན་དག་སྨེ་བའི་གོས་ཀྱིས་བགོས། གཉིས་གཉིས་འཁྱུད་དང་ལག་བཅངས་
དང་། ཀུ་རེ་རྩེད་མོ་ཁ་ཡ་བ། གཞན་དབང་བསྐུར་བའི་རྐྱེན་ལས་འབྱུང༌། དེ་དག་
རང་དབང་མ་ཐོབ་པར། གཞན་དབང་གྱུར་པ་ཉམས་པའི་རྒྱུ། རང་དབང་དག་
ལས་ཉེས་པ་ཆུང་། དེ་ལྟར་མི་ཚངས་སྤྱོད་ལས་སུ། རྩ་བ་རྒྱུ་དྲུག་གྱེས་པ་ཡི། མི་
ཚངས་སྤྱོད་འཆལ་དྲུག་ཅུ་གཉིས། རྩ་བ་གཅིག་ལས་གྱེས་ཚུལ་ལོ། །
རྫུན་དུ་སྨྲ་འགྱུར་རྩ་བ་ལ། དེ་ཡང་རྣམ་པ་དྲུག་ཏུ་འཆད། དུག་ལྔ་མ་རིག་དབང་
གྱུར་པས། ཞེ་སྡང་དབང་གྱུར་རྫུན་དུ་སྨྲ། ཚིག་རྩུབ་དག་ལས་བྱུང་བ་སྟེ། གཞན་
དབང་སྤྱོད་དང་རང་དབང་མེད། གཞན་དབང་སྤྱོད་པ་གང་དག་གིས། རྩུབ་དང་
ཟུག་དང་རྣོ་བ་དང་། གཟེར་དང་གནོད་དང་སྡང་བ་ལས། དེ་དག་དེ་ལས་བཟློག་
པ་སྟེ། སྙིང་དུ་མ་ངོམས་བར་དག་གོ །དེས་ནི་བྱང་སེམས་ཉམས་པར་འགྱུར། རང་
དབང་མེད་པར་སྟབས་དང་གཤིས། གང་དག་གང་དུ་འདུལ་བ་ལ། དེ་ཉིད་དེ་
ལ་སྡང་བའི་ཚིག །གདུག་དང་རྩུབ་དང་རྣོ་དང་ཟུག །བཞིན་མི་བཟློག་ནས་སྨྲ་བ་
སྟེ། དེས་ནི་ཉེས་པར་འགྱུར་བ་ཡིན། དེ་དག་འཇོམས་པའི་གཉེན་པོ་ནི། བྱང་ཆུབ་
སེམས་ཀྱིས་བཞིན་མི་བཟློག །ཚིག་ཀྱང་ར་མེད་ཡུ་བོར་སྨྲ། འདོད་ཆགས་དབང་
20

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
གྱུར་རྫུན་དུ་སྨྲ། འདོད་པའི་ཕྱོགས་ལས་བྱུང་བ་སྟེ། རང་འདོད་ཕྱོགས་སུ་སྨྲ་བ་དང༌།
རང་དོན་བསྒྲུབ་པར་སྨྲ་བ་གཉིས། རང་འདོད་རང་རང་གང་ཕྱོགས་པ། དེ་དག་
ཚིག་གི་གདགས་བྱ་ལ། འཐད་པར་སྣང་ཡང་མི་འཐད་ཚིག ། མི་བདེན་ཕྱོགས་སུ་སྨྲ་
བ་དང་། དེ་ཡིས་རང་བཞིན་ཉེས་པའོ། །རང་དོན་སྒྲུབ་པར་རང་འདོད་ཀྱིས། ཚོང་
དང་ཁེ་སྤོགས་རྒྱལ་ཁ་དང༌། དངོས་པོའི་ཟོང་ལ་ཟོལ་སོགས་དང༌། བྲེ་སྲང་ཞོ་ལ་
རྫུན་ཚིག་སྨྲ། དེ་ཡི་ཉམས་པར་འགྱུར་བའོ། །གཏི་མུག་དབང་གྱུར་རྫུན་དུ་སྨྲ། བླུན་
པར་འགྱུར་དང་ཐོལ་མ་གྱུ། བླུན་གྱུར་སྐྱོན་ཡོན་ངོ་མི་ཤེས། རང་བཞིན་དམ་ཆོལ་
ཚོད་ཡོད་སྨྲ། སྙོམས་དང་སྙོམ་ལས་རྫུན་དུ་སྨྲ། དེ་ལ་དམ་ཆོལ་རྫུན་ཞེས་བྱ། ཅི་
ཡང་མ་ཡིན་རང་ཉིད་རྫུན། ཕན་གནོད་མེད་པར་རང་བཞིན་འཕྱོ། ཐོལ་མ་གྱུ་ནི་
ཕྱལ་མ་བརློམ། མཚན་ཉིད་ཚིག་དང་ཀུ་རེའི་ཚུལ། གཞན་ལ་གན་གཅོག་སྨྲ་སྟེ་ཚིག །
སྐྱོན་ཡོན་མི་ཤེས་གཏི་མུག་པས། དེ་ཡང་གཏི་མུག་རྫུན་ལ་གཏོགས། དེ་དག་ཉེས་
པའི་དོན་དང་འགལ། ང་རྒྱལ་དབང་གྱུར་རྫུན་དུ་སྨྲ། རང་ཆེ་དྲེགས་པའི་རྒྱུ་ལས་
བྱུང་། ཆེན་པོའི་རྫུན་དང་གཡོ་སྒྱུ་ཅན། ཆེན་པོ་ཀུན་རྫོབ་གཞན་ཕན་རྫུན། དོན་
ལ་ཕན་པའི་མི་འགྱུར་ཏེ། གནས་སྐབས་འགྲོ་ལ་ཕན་པ་ཙམ། སྒྲིབ་པ་རང་དོན་རྩ་
བ་སྒེར། ཉེས་པ་ཆེ་ཆུང་དེ་ལ་གཞལ། གཡོ་སྒྱུ་དོན་ལ་རང་ཕན་རྫུན། མཐར་ཐུག་
ཕན་པས་གནོད་ཆེ་སྟེ། གནས་སྐབས་ཟ་དཔོན་རང་ཆེ་དྲེགས། རང་ཉིད་འདོད་པའི་
རྗེས་འབྲང་ཞིང་། གཞན་དག་སེམས་ཅན་མགོ་སྐོར་རྫུན། ཐེག་ཆེན་མིན་པར་ཐེག་
ཆེན་ལ། གྲུབ་པ་མ་ཐོབ་གྲོལ་བ་རྫུན། མཁས་པ་མིན་པར་མཁས་པར་འདོད། ཟོལ་
ཟོག་མཁན་གྱིས་གཞན་སྣང་བསྒྱུར། འདྲེན་པ་མིན་པ་འདྲེན་པར་འདོད། གསེར་
འགྱུར་ར་གན་སྙིང་པོའི་བཅུད། ནང་བཅུད་མེད་པར་གསོབ་ཀྱིས་རྒྱངས། འཇིག་
རྟེན་རྫས་སོགས་བྲིད་ཐབས་ལེན། དབང་མེད་དབང་བསྐུར་རྩོལ་བའི་ཆེད། བཅུད་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མེད་ཚུལ་འཛིན་ཆེད་དུ་བཅོས། གཞན་ཡང་གཡོ་སྒྱུ་ལས་བྱུང་བའི། རང་སེམས་
དབང་མེད་ཚིག་དང་བློ། བྱ་བ་སྤྱོད་པ་ལས་གྱུར་པ། ཐམས་ཅད་གཡོ་སྒྱུ་རྫུན་ལས་
བྱུང་། དེས་ནི་རང་ཉིད་ལྟུང་བ་སྟེ། དྲེགས་དང་འདོད་པ་ལས་བྱུང་ངོ༌། །ལས་ཀྱིས་
རྣམ་སྨིན་ཉམས་པར་འགྱུར། ཕྲག་དོག་དབང་གྱུར་རྫུན་དུ་སྨྲ། ཆགས་སྡང་རུ་ང་
ལས་བྱུང་སྟེ། ཕྲ་མར་གྱུར་དང་དབྱེན་གཅུགས་འཛུད། ཕྲ་མ་གཅམ་བུའི་གཅམ་
ཚིག་སྟེ། གཞན་སྨད་ཚིག་གི་སྦྱོར་བ་བསྡེབ། རང་བསྟོད་ཚིག་གིས་འཕྱོར་མ་གཏོང་།
དེ་ལས་འཕྱོར་དང་གཡེང་བའི་རྫུན། ཕྲ་མ་ཅི་སྨྲ་ངེས་པ་མེད། མ་ངེས་ཐོལ་མ་གྱ་གྱུ་
མཁན། སེམས་ལ་བརྟན་པ་མ་ཐོབ་པས། ཚིག་ཀྱང་དེ་བཞིན་རྫུན་པ་སྟེ། དེ་ཡིས་
ཉེས་པར་འགྱུར་བའོ། །དབྱེན་གཅུགས་འཛུད་པ་རྣམ་པ་བཅུ། དཔོན་དང་སློབ་མ་
མཆེད་དང་ལྕམ། དྲིན་ཅན་ཕ་མ་སྤུན་དང་བུ། སྟང་དབྱལ་མཛའ་མཐུན་དགའ་
དང་བཤེས། བློན་འབངས་འཁོར་གཡོག་ཚ་དང་ཞང༌། གང་དག་མཐུན་པར་གྱུར་
པ་ཡི། དེ་ཉིད་འབྱོར་པ་ལས་བྱུང་བ། དེ་དག་འབྱེད་པ་སྨྲ་བའི་ཚིག །ཆགས་སྡང་
རུ་ཏྲས་རྒྱུ་བསྐྱེད་པ། ཚིག་གཅིག་སྨྲ་ལ་སོགས་པའོ། །དེས་ནི་དམ་ཚིག་ཉམས་པ་སྟེ།
ཤིན་ཏུ་ཉམས་པ་ཆེན་པོར་འགྱུར། མ་རིག་དབང་གྱུར་རྫུན་དུ་སྨྲ། གཤེ་སྐུར་ཡ་ག་
ལོག་པའི་ཚིག །མི་བདེན་ལོག་པའི་རྫུན་ཚིག་གིས། བདེན་པའི་དོན་དམ་བསྣུབས་
ལས་འབྱུང༌། གཤེ་སྐུར་དག་པའི་ཞིང་ས་སྟེ། བདེ་བར་གཤེགས་པའི་སྐུ་གདུང་དང་།
སྐུ་གཟུགས་གསུང་རབ་ཞལ་སྐྱིན་རྟེན། དག་པའི་དགེ་ལ་འདུན་སྤྱོད་དང་། ཡང་
དག་དགེ་བའི་བཤེས་གཉེན་དང་། རྣམ་དག་མཁན་སློབ་དཔང་པོ་དང༌། དཀའ་
ཐུབ་སུམ་ལྡན་སོ་ཐར་དང༌། དག་པ་དྲང་སྲོང་གཙང་གཙུག་དང༌། དགེ་བསྙེན་
དགེ་ཚུལ་ཚུལ་གནས་དང༌། གསང་སྔགས་ཟབ་མོའི་རྣལ་འབྱོར་དང་། སེམས་ཉིད་
དོན་སྟོན་བླ་མ་དང་། ལུས་བསྐྱེད་དྲིན་ཆེན་ཕ་མ་ལ། བཀུར་སྟི་རིམ་གྲོ་མི་ལྡན་པར།

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ།༽
མཚང་དང་མིང་འདོགས་ལ་སོགས་པའི། གཤེ་ཞིང་སྐུར་པ་བཏབ་པ་སྟེ། ལས་ཀྱིས་
རྣམ་སྨིན་དམྱལ་བར་སྐྱེ། རི་རབ་ཐེམས་བར་མནར་མེད་སྦྱང༌། ཡ་ག་ལོག་པར་ལྟ་
བ་སྟེ། བདུད་དང་སྲིན་པོ་མུ་སྟེགས་ལྟར། བོན་ལ་ལྟ་བ་ལོག་པ་དང་། ལྷ་ལ་འབྲས་
བུ་མེད་སྙམ་དང་། དུས་དང་ཚེ་ལ་སྔ་ཕྱི་དང་། ལས་ལ་དཀར་ནག་དགེ་སྡིག་དང༌།
རྒྱུ་འབྲས་རྩ་བ་བདེན་མེད་ཅིང་། འདུ་ཤེས་ལོག་པར་གོལ་བ་ཡིས། ལྟ་བ་ལོག་པར་
སྨྲ་བ་སྟེ། ལས་ཀྱི་རྣམ་པར་སྨིན་པ་ནི། མནར་མེད་དམྱལ་བར་འགྲོ་བ་སྟེ། གཏན་དུ་
ཐར་མེད་སྦྱོང་བའོ། །ལོག་པའི་ཚིག་ནི་བཀའ་ལུང་བསླད། དབང་མེད་དབང་བྱར་
མི་ལྡན་པས། བཀའ་ལ་ཚོད་ཡོད་ར་ཆོད་དང་། གསང་བའི་མན་ངག་མི་ཐུབ་ཅིང༌།
གསང་ཚིག་གཉན་པོ་ཁར་བཏོན་ཞིང་། གསང་གཏམ་ཁྲོམ་དུ་སྒྲོག་པ་དང་། གསང་
བའི་བཀའ་ལུང་འཆལ་བ་སྟེ། དེ་ནི་ཉེས་པའི་རྩ་བ་དང་། བོན་ལ་འགལ་བའི་རྒྱུ་རུ་
འགྲོ། དེ་དག་བཀའ་ལ་བཀུར་སྟི་དང་། ཕུད་དུད་ནན་ཏན་རྩོལ་བསྐྱེད་ཅིང་། བདེ་
བར་གཤེགས་པའི་སྐུ་གདུང་དང༌། སྐུ་གཟུགས་གསུང་རབ་ཞལ་སྐྱིན་རྣམས། རིན་
ཆེན་སྣ་ལྔས་འབྲི་བཞེངས་ཏེ། བརྒྱ་སྟོང་ཁྲི་འབུམ་ཀློག་པ་དང་། བཀུར་སྟི་རིམ་གྲོ་
བགྱིས་པས་འབྱོང་། དེ་དག་རྩ་བ་བཞི་ལས་སུ། རྫུན་ལས་དབྱེ་བ་དྲུག་ཅུ་གཉིས།
དེ་ལྟར་གཉིས་བརྒྱ་ལྔ་བཅུ་སྟེ། རྩ་བ་བཞི་ལས་གྱེས་པ་ཡི། ཕོ་ཁྲིམས་སྡེ་རུ་བསྟན་
པའོ། །ཡིད་ཀྱི་ཁྱེའུ་ཆུང་ལ་སོགས་འཁོར། མ་བརྗེད་ཐུགས་ཀྱི་དཀྱིལ་དུ་ཞོག །སེམས་
ཅན་འགྲོ་ལ་སྨིན་པར་མཛོད། ཅེས་གསུངས་ཏེ། སྲུང་ཁྲིམས་རྣམ་དག་རྩ་བའི་མདོ་
ལས། ཕོ་ཁྲིམས་ཉིས་བརྒྱ་ལྔ་བཅུའི་དོན་གཏན་ལ་ཕབ་སྟེ་བཤད་པར་མཛད་དོ། །
༧ དེ་ནས་ཡང་དེའི་ཚེ་དེའི་དུས་ན། ཡིད་ཀྱི་ཁྱེའུ་ཆུང་གིས་སྟོན་པ་ལ་གསོལ་པ།
རྣམ་པ་ཐམས་ཅད་མཁྱེན་པ་ཡི། ཡང་དག་ཁྲི་གཙུག་རྒྱལ་བ་ལགས། བསྲུང་ཁྲིམས་
རྣམ་དག་མདོ་རྩ་ལས། རྩ་བ་བཞི་ལས་གྱེས་པ་ཡི། ཕོ་ཁྲིམས་དབྱེ་བ་དེ་ལྟར་ན། མོ་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁྲིམས་རིམ་པ་ཅི་ལྟར་ལགས། ཐམས་ཅད་མཁྱེན་པས་བཀའ་སྩལ་འཚལ། ཞེས་
གསོལ་ཏོ། ། དེ་ལ་སྟོན་པས་བཀའ་སྩལ་པ། མཚན་དང་ལྡན་པའི་ཁྱེའུ་ཆུང༌། བྱམས་
པའི་བློ་མྱུར་ཤེས་རབ་ལྡན། ཞུས་པའི་དོན་དེ་སྐབས་སུ་ཕོག །བདག་གིས་ཡོངས་ལ་
བཤད་པར་བྱ། སྤྱིར་ནི་འཁོར་བའི་སེམས་ཅན་ལ། སྲེད་དང་ལེན་པའི་རྒྱུ་རྐྱེན་ལས།
ཕོ་དང་མོ་ཞེས་བྱ་བར་གྲུབ། དེ་ཡང་སོ་སོའི་མཚན་མའི་རྫས། ཚིག་དང་མིང་གིས་
གདགས་བྱ་ཅན། དཔེ་དང་ཐབས་ཀྱིས་བརྡ་མཚོན་ཏེ། ཕོ་མཚན་སྐྱེས་པའི་ཤིང་དུ་
མཚོན། མོ་མཚན་བུད་པའི་ཤུལ་དུ་མཚོན། དེ་ལ་སྲིད་པས་མིང་དུ་བཏགས། ཕོ་
མཚན་སྐྱེས་པའི་ཚུལ་སྣང་ཞིང་། དེ་ཉིད་འཕེལ་དང་འགྲིབ་ཆེ་བས། དེ་དག་གབ་
དང་སྦ་བར་བྱེད། སྐྱེས་པ་ཞེས་ཀྱི་མིང་དུ་བཏགས། མོ་མཚན་བུད་པའི་ཤུལ་འདུག་
པ། བུད་ཤུལ་སྟོང་པར་འདུལ་པ་སྟེ། ཅིར་ཡང་མེད་ཅིང་ཡོད་སྲིད་པས། བུད་མེད་
ཞེས་ཀྱི་མིང་དུ་བཏགས། དེ་ལྟར་འཁོར་བའི་སེམས་ཅན་གྱི། ཕོ་མོའི་མཚན་མར་
གདགས་པ་ཡི། སྐྱེས་པ་བུད་མེད་གཉིས་ལས་སུ། བསོད་ནམས་དགུ་འགྱུར་མཆིས་
པ་སྟེ། སྔོན་ཚོགས་བསགས་དང་མ་བསག་དང༌། ཡུན་སྒྲིབ་སྦྱངས་དང་མ་སྦྱང་
དང༌། སྐྱེ་བ་མཐོ་དམན་ཁྱད་པར་ཆེ། ཕོ་མོ་ལུས་ཀྱི་ཁྱད་ལས་བྱུང་། སྐྱེ་བ་དག་
པ་ཕོ་ལུས་ལ། དུག་ལྔ་ཉོན་མོངས་ཤེད་ཆུང་བས། རྩ་བ་བཞི་ལས་གྱེས་པ་ཡི། ཕོ་
ཁྲིམས་ཉིས་བརྒྱ་ལྔ་བཅུ་དགོས། སྐྱེ་བ་དམན་པ་མོ་ལུས་ལ། རྩ་བ་བརྒྱད་ལས་གྱེས་
པ་ཡི། མོ་ཁྲིམས་སུམ་བརྒྱ་དྲུག་ཅུ་དགོས། རྩ་བ་བརྒྱད་ཅེས་བྱ་བ་ནི། སྲོག་གཅོད་མ་
བྱིན་བླང་བ་དང་། མི་ཚངས་སྤྱོད་དང་རྫུན་དུ་སྨྲ། དང་པོ་རྩ་བའི་རྒྱུ་བཞི་ནི། ཕོ་མོ་
གཉིས་པོ་སྤྱི་རུ་ཁྱབ། དེ་ལས་སོ་སོར་གྱེས་པ་ཡི། མ་རིག་ཉོན་མོངས་དབང་གྱུར་པས།
མི་ཚངས་སྤྱོད་ལས་གྱེས་པ་ཡི། ཉོན་མོངས་རྩེ་བ་རྣམ་པ་བཞི། ཆགས་དང་གན་དང་
འགྱེལ་དང་འབུབ། དེ་ལྟར་བརྒྱད་ལས་གྱེས་པ་ཡི། མོ་ཁྲིམས་སུམ་བརྒྱ་དྲུག་ཅུ་སྟེ།
24

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
དེ་དག་སོ་སོ་དབྱེ་བ་ལས། གཉིས་བརྒྱ་ལྔ་བཅུ་གོང་གིས་འགྲེས། དེ་ནས་བརྒྱ་དང་ལྔ་
གཉིས་འགྱུར། འོག་མའི་རྩ་བ་བཞིར་གྱེས་པ། དེ་དག་ཉི་ཤུ་རྩ་ལྔ་རེ། སྤྱིར་ཁྱབ་ལྔ་
གཉིས་རྣམ་པ་བཅུ།
དེ་ཡང་སོ་སོར་དབྱེ་བ་ན། ཆགས་པའི་རྩ་བ་འཁོར་བའི་རྒྱུ། ཆགས་དང་གདུང་བ་
ལས་བྱུང་སྟེ། ཆགས་པ་ཁྱོ་དང་གདུང་བ་བུ། དེ་དག་འཁོར་བའི་གདོས་དང་ཐག །
དེ་ལ་འབྲེལ་ཐོག་འཁོར་བར་འཁྱམས། ཆགས་པའི་རང་བཞིན་མཚན་མར་དངོས།
གང་ཞིག་རིགས་ཀྱི་ཁྱེའུ་དང༌། དེ་དག་ཁ་དོག་དབྱིབས་མཛེས་ལེགས། དེ་ལ་
དམིགས་ཡུལ་གཟུགས་ཆགས་པས། དགའ་དང་དགའ་ཞིང་མགུ་བར་སྟོན། དགྱེས་
དང་དགྱེས་ཤིང་འཛུམ་པར་སྟོན། དད་དང་དད་ཅིང་གདུང་བ་བསྐྱེད། སྤྲོ་དང་སྤྲོ་
ཞིང་གླུ་དབྱངས་བསྒྱུར། ཆགས་དང་ཆགས་ཤིང་ཞེན་པ་སྐྱེ། འབྲེལ་དང་འབྲེལ་ཞིང་
འབྲེལ་ཚིག་གཏོང་། མོས་དང་མོས་ཚིག་མོས་ཕྱིར་འབྲང་། སྒེག་དང་སྒེག་ཅིང་སྒེག་
ཟུར་བལྟ། འཕྱོར་དང་འཕྱོར་རས་འཕྱོར་གཡེང་བསླུ། དེ་ཉིད་དེ་ཡིས་དམིགས་ཡུལ་
འཛིན། གཉིས་གཉིས་འགྲོགས་དང་ལག་འཁྱུད་དང་། གཉིས་མཉམ་བལྟ་དང་རྩེ་
གཉིས་སྤྲད། དགའ་རྟགས་འཛུམ་དང་བཞིན་མདངས་སྟོན། སེམས་ལ་རྒྱུ་དང་ཡིད་
ལ་བསམ། ཁ་རུ་འདོན་དང་ཚིག་ཏུ་ཕྱུང༌། ལག་ཏུ་བླང་དང་དོན་གཉེར་རོ། །གདུང་
བའི་རང་བཞིན་མཚན་མ་དངོས། ལན་ཆགས་བུ་ལས་འབྱུང་བ་སྟེ། དེ་དག་འཁོར་
བའི་ཕྱི་ཤུལ་སྲུང་། འཐད་དང་འཐད་ཅིང་འཐད་པར་འོས། ཡོད་དང་ཡོད་བཞིན་
ཡོད་པར་སྨོན། གསོ་དང་བསྲོ་དང་བསྲལ་བར་འདོད། འཇམ་དང་དེས་དང་བྱུག་
པས་རྒྱན། གྲངས་དང་གྲངས་འཕེལ་འཕེལ་དང་འགྲིབ། དེ་དག་དགའ་ཞིང་མྱ་ངན་
འདོད། ཆགས་དང་སྡང་འགྱུར་ལ་སོགས་ཏེ། ཉོན་མོངས་དབང་གྱུར་རྩེ་ལྔར་དབྱེ།
ཉེས་དང་ཉམས་འགྱུར་ལྟུང་བར་འགྱུར། ངན་སོང་དམྱལ་བའི་རྒྱུ་རུ་སྨིན། ཆགས་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལས་གྱུར་པའི་དབྱེ་བའོ། ། །
གན་པའི་རྩ་བ་རང་དང་གཞན། དེ་ཉིད་སྡུག་བསྔལ་ཚིམས་པར་སྦྱོངས། རང་
ཉིད་ཚིམས་དང་གཞན་སྦྱོར་བས། རང་ཉིད་གན་དང་ཟླ་མཚན་ཆགས། ཐིག་ལེས་
རྒྱུ་བྱེད་སྲེད་ལེན་སྐྱེ། དེ་ལས་འཕེལ་དང་འགྲིབ་བྱེད་པ། འཕེལ་དང་འཕེལ་བྱེད་
འཕེལ་བ་ཆེ། དེ་ཉིད་ཟླ་བ་རྒྱས་གང་འགྲིབ། དང་པོའི་ཚད་ནས་ཐ་མའི་བར། རིམ་
བཞིན་ཉམས་པ་ཆེ་ཆུང་ཉེས། གཅིག་ནས་གཉིས་འགྲིབ་གསུམ་བཞི་ལྔ། བདུན་ལ་
ཉེས་པ་ཟུར་ཆུང་ཙམ། རང་ཉིད་ཉོན་མོངས་ཚིམས་གྱུར་པ། སྲིན་བུའི་གྲོང་ཁྱེར་
འཇོམས་པ་སྟེ། ཤིན་ཏུ་ཉམས་པར་གྱུར་དང་ལྟུང༌། ཚ་བ་མེ་ལྕེ་འཁོར་ལོ་རུ། མི་
གཙང་འདམ་ལ་བྱེ་ཚན་འགྲམ། རབ་ཏུ་ཤ་རུས་བྱེ་བར་སྦྱང་། གཞན་དག་སྦྱང་བ་
གཞན་ལུས་ཆགས། དེ་དག་ཉིད་ཀྱང་ཕོ་མོ་མཚན། ཕོ་ལ་ཉེས་དང་མོ་ལ་ལྟུང༌། དེ་
གཉིས་ཉེས་པ་གང་འཕེལ་བརྩི། གཅིག་དང་བཅུ་བར་བགྲངས་པ་སྟེ། རིམ་བཞིན་
སྡུག་བསྔལ་དེ་བཞིན་སྦྱང་། དེ་ཡང་ཆགས་གན་བརྒྱལ་མྱོས་འཐིབས། ཆུག་དང་
སོང་གཡེང་བྱིང་དང་འདར། བྲེད་སྔངས་འུར་རླབས་སྒྲ་བོ་ཆེ། ཚ་བ་མཚོན་རེག་མེ་
དཔུང་འབར། དེ་ལས་ཉེས་པ་ཆེ་ཆུང་བརྩི། དེ་ཡིས་ཉམས་དང་ལྟུང་འགྱུར་བ། དེ་
དག་གཞན་སྦྱངས་ཉེས་པར་འགྱུར། སྤྱིར་ཡང་གན་འགྱུར་ལུས་ཀྱི་སྟབས། ཤ་ཉལ་
རྐང་འཕྲ་གན་ལ་སྦུབ། བརྐྱང་བསྐུམ་དབུགས་རིང་བཤུད་པ་འདྲེན། གཟི་མདངས་
འོད་ཕྱུང་སྲེད་ལེན་ཏེ། དེ་དག་ཡར་བརྩི་ཉི་ཤུ་ལྔ། ཤིན་ཏུ་ཉམས་དང་ཉེས་པ་ཆེ།
གན་ལས་གྱུར་པའི་དབྱེ་བའོ། ། །
འགྱེལ་བའི་རྩ་བ་ཚིག་དང་དོན། དེ་དག་རང་དབང་ལས་གྱུར་ཏེ། སྲེད་དང་
ལེན་པ་གཉིས་ལས་བྱུང་། གང་དག་ལེན་པའི་རྒྱུ་མཐོང་ནས། དེ་ཉིད་སྲེད་པ་སྐྱེ་བ་
སྟེ། དེ་ཡང་ཚིག་དང་དོན་དུ་བྱུང་། ཚིག་ནི་འགྱེལ་བ་ནུས་སམ་དང་། འཐད་དང་
26

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། 
༼ནའོ། ༽
འོས་སྨྲ་བྲོད་དང་འདྲེན། བདེ་འགྱུར་རང་བཞིན་མཚན་མ་བརྗོད། ངག་འཁྱལ་
ཚུལ་མེད་གཡང་ལུགས་བུད། གཉེན་དང་དྲིན་ཆེན་ཕ་མ་བུ། གཞན་དག་འཛོམས་
གྱུར་འདྲེས་དང་འཆོལ། དེ་དག་ཚིག་ལས་བྱུང་བ་སྟེ། ཉེས་པར་གྱུར་པའི་གཞི་མ་
ཆེ། དོན་ནི་ཆེད་དུ་བརྩོལ་བ་སྟེ། བསམ་པ་ངན་དང་སྦྱོར་བ་རྩུབ། དེ་དག་དངོས་
གཞི་ཉམས་པའི་རྒྱུ། རྣམ་པར་དག་ལྡན་འགྲོ་བའི་ཞིང་། དག་པ་དཀའ་ཐུབ་བསླབ་
གསུམ་རྫོགས། སོ་ཐར་དྲང་སྲོང་གཙང་དག་ཚུགས། དགེ་བསྙེན་ཚུལ་གནས་གཞན་
མ་བསླད། དར་རྒྱས་བཅུད་འཕེལ་ན་སོ་འཛེགས། རིམ་བཞིན་ཉམས་པ་དེ་བཞིན་
དབྲི། ལས་ཀྱིས་རྣམ་སྨིན་དུཏིར་སྦྱང་། ལྔ་བརྒྱར་སྲིན་གྱི་ལུས་ལེན་དང་། མི་གཙང་
འདམ་ལ་རབ་ཏུ་བྱིང་། མནར་མེད་པ་དང་བསྐལ་ཆེན་གཏན། གང་དག་ཧྲི་ཙས་
དབང་མཇུག་བསྟབ། དེ་དག་ཉེས་པའི་གཞི་མ་སྟེ། སྲེད་ལེན་རྩ་བ་འཁོར་བའི་རྒྱུ།
དེ་ཡང་ཤིན་ཏུ་ཉམས་པར་འགྱུར། སྲེད་ལེན་རྩ་བ་ཉི་ཤུ་ལྔ། འགྱེལ་བ་ལས་གྱུར་དབྱེ་
བའོ། །
འབུབ་པའི་རྩ་བ་ཕ་མས་ལོང་། དེ་ལས་གཉིས་འགྱུར་ལུས་ངག་ཡིད། གང་ཞིག་
ཡིད་ལས་ཡིད་འགྱུར་བ། དེ་ཉིད་རྩེ་སྤྲོད་ཡིད་གཉིས་རྒྱུ། རྒྱུ་མཐུན་སྲེད་ལེན་ཡིད་
དུ་འཕྲད། ཡིད་ལས་འགྱུ་བའི་ལོ་མ་ཚིག །ཚིག་ལ་ཚིག་འཕྲོ་ཚིག་ལེན་པ། མི་ལེན་
སྐོར་བཟློག་ལེན་བཟློག་པ། བདེན་པ་མ་གྱུར་སྡང་དང་ཚིག །ཆགས་དང་སྲེད་ཚིག་
དེ་ལན་བླང༌། དེས་ནི་འཕེལ་འཁོར་རང་བཞིན་བགས། དྲི་མ་ངན་པ་བགོས་དང་
གོས། དེ་ཡང་ཉམས་པའི་རྒྱུ་རུ་འགྲོ། དེ་དག་ཡིད་ཚིམ་གཉིས་གཉིས་བསྡེབས། དེ་
ལན་དབང་མེད་ལུས་འཁྲིག་འདོད། དེ་གྱུར་ཐུག་རེག་འཛིན་ཟིན་འཁྱུད། ཀུ་རེའི་
ཚུལ་ཅན་འཕྱ་མ་བརློམས། ཐེ་ཚོམ་ཡིད་འཆང་ངེས་བརྒལ་བ། དེ་ཡང་རིགས་དང་
ཤ་མཚན་བརྟགས། བཟང་ངན་མཛེས་སྡུག་ལ་སོགས་དང་། འདྲེས་དང་འཕྱོལ་དང་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཐོལ་དང་རྒྱུ། ཆགས་དང་ཆིབས་དང་མཉམ་དང་བསྙེན། གཉིས་གཉིས་འཚམ་དང་
སྦྱོར་བ་འཁྲིག །དབང་བྱར་མ་བཏུབ་གཞན་བསླད་པ། དེ་དག་ཉམས་པ་ཆེ་ཆུང་སྟེ།
ལུས་ངག་ཡིད་གསུམ་འདུ་འབྲེལ་ལས། རྣམ་གྲངས་ཉི་ཤུ་རྩ་ལྔར་དབྱེ། རང་དབང་
གྱུར་ལས་ཟུར་ཉམས་ཆུང་། འབུབ་པ་ལས་གྱུར་དབྱེ་བ་སྟེ། ཉོན་མོངས་དུག་ལྔ་ལས་
གྱུར་པའི། ལྔ་ལྔ་ལྔ་འགྱུར་ཉི་ཤུ་ལྔ། ཉི་ཤུ་རྩ་ལྔ་བཞི་འགྱུར་ཁྲིམས། གོང་བསྣན་སུམ་
བརྒྱ་ལྔ་བཅུའོ། །
དེ་དག་འོག་མའི་རྩ་བ་ལས། ཆ་བཞི་སྤྱི་ལ་རྒྱུགས་པའི་ཁྲིམས། མ་རིག་དབང་གྱུར་
ལྔ་འགྱུར་བཅུ། རྒྱུ་ནི་མ་རིག་པ་ལས་བྱུང་། རྐྱེན་ནི་མི་ཤེས་རྨོངས་པས་བསླད། དོན་
དུ་དུག་ལྔའི་རྒྱུ་བསྐྱེད་ཅིང༌། རང་བཞིན་ལུང་མ་བསྟན་པ་སྟེ། ཆེད་དང་གལ་མེད་
ཞོར་དང་སྟབས། གང་དག་གང་གིས་འཁྲིག་བྱེད་པ། དེ་ཉིད་དེ་ཡི་སྦྱོར་མཚམས་
བྱེད། མི་ཤེས་རྨོངས་པ་ལས་གྱུར་འབྱུང་། གང་ཞིག་གང་ལ་སྦྱོར་བྱེད་པ། དེ་ཉིད་དེ་
ལ་དང་ཆགས་སྡང་། ཞེ་ལ་བརྣག་གྱུར་མཚང་ནས་འདོན། ཞེ་ངན་མཚན་མ་མངན་
སེམས་ཏེ། མཚམས་མེད་ཉེས་འགྱུར་སྲོག་ལས་ཐེ། གང་ལ་ཕྲག་དོག་རུ་ང་བ། དེ་
ལ་གལ་མེད་ཆེད་སྨྲའི་ཚིག །དབྱེན་དང་ཕྲ་མ་དབྱེན་བྱེད་དང་། ང་རྒྱལ་ལས་གྱུར་
ཆེན་པོར་སྨོད། ལོག་པའི་ཕྱོགས་འཕྱོག་དེ་ཉིད་བརྩི། དགའ་མགུ་ལས་གྱུར་ལུང་མ་
བསྟན། གང་གི་མཚན་མའི་རྫས་རེག་འགྱུར། དེ་ཉིད་ཐོལ་མ་གྱུ་ཡི་སྤྱོད། གབ་སྦེད་
གཞོལ་བྱེད་བཟང་འདོད་སྟབས། ཉོན་མོངས་སྲིད་རྩ་གཅོད་དང་བསྐམས། ཁྲེལ་
མེད་གཡང་ལུགས་ངོ་ཚ་བྲལ། རིགས་དང་མཐུན་བྱེད་ཕུ་ནུ་སྤུན། སློབ་དཔོན་
དམ་པ་ལུས་བསྐྱེད་ཕ། དམ་ཚིག་གཅིག་གྱུར་མཆེད་དང་གྲོགས། དེ་དག་སྨེ་བས་
མཚམས་མེད་སྦྱོར། དེ་ཡང་མནར་མེད་དམྱལ་བའི་རྒྱུ། དག་པ་ལྷ་ཡི་འདུན་ས་ན།
ཞིང་དག་དགེ་འདུན་རྒྱ་མཚོ་ལ། མ་དག་རློམ་པ་སྐྱེ་བ་དང་། ཆེན་པོ་མ་རིག་རྨོངས་
28

མདོ་སྡེ། ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ།༽
པའི་རྒྱུ། གསེར་གྱི་མཆོད་རྟེན་བཤིག་སྙམ་དང་། གཟའ་ཆེན་སྙིང་པོ་འཕྲོག་སྙམ་
དང༌། མེ་ཏོག་ཟེའུ་འབྲུ་ལེན་སྙམ་དང་། ཤེལ་སྒོང་ལུས་ལ་འཆང་སྙམ་དང་། ཙནྡན་
དྲི་ངད་འཕྲོག་སྙམ་དང་། མེ་ལོང་ཧ་ཡིས་བཏབ་སྙམ་སེམས། དེ་དག་ལོག་པར་ལྟ་
བ་སྟེ། མཚམས་མེད་ལྔ་ལས་བཤགས་བཏུབ་བྱང་། དེ་ནི་བཤག་དང་སྦྱང་མི་བཏུབ།
བསྐལ་པར་མནར་མེད་དམྱལ་བའི་རྒྱུ། དེ་ཡང་ལུས་ངག་ཡིད་གསུམ་དང༌། དེ་
ལ་ཉེས་པ་ཆེ་ཆུང་ཚད། ཐོག་མར་ཡིད་ལ་རྒྱུ་མི་བསམ། དེ་ཉིད་གང་དག་ཁར་མི་
འདོན། དེ་དག་ལུས་ཀྱིས་སྤྱོད་མི་འཚལ། ཡིད་ལ་རྒྱུ་བ་ཉེས་པ་ཡིན། ངག་ནི་ཉམས་
པའི་རྒྱུ་རུ་གཏོགས། ལུས་ནི་ལྟུང་བར་འགྱུར་བ་སྟེ། ལུས་ངག་ཡིད་གསུམ་ལོག་པ་ན།
གདོད་ནས་ཉམས་པ་ཆེན་པོ་སྟེ། དཔེར་ན་རྫ་ཆག་འཕྲོ་བཞིན་དུ། བཤགས་དང་
བསྐང་བར་རབ་ཏུ་དཀའ། དེ་ལྟར་མ་རིག་རྣམ་གྲངས་བཅུ། ཀུན་ཏུ་དྲུག་ཅུ་ཐམ་པ་
སྟེ། རྩ་བ་བརྒྱད་ལས་གྱེས་པ་ཡི། མོ་ཁྲིམས་སུམ་བརྒྱ་དྲུག་ཅུའོ། །ཡིད་ཀྱི་ཁྱེའུ་ཆུང་
རྫུ་འཕྲུལ་ཅན། བྱམས་པའི་བློ་མྱུར་ཤེས་རབ་ཕུལ། སྲིད་པའི་དཀའ་ཐུབ་དམ་པའི་
མཆོག །མ་བརྗེད་ཐུགས་ཀྱི་དཀྱིལ་དུ་ཞོག །རྣམ་དག་འདུལ་བའི་མཛད་པ་ལས།
རྣམ་བཞིའི་ཁྲིམས་འབྱེད་མཁན་པོ་གྱིས། སེམས་ཅན་འགྲོ་ལ་སྨན་པར་མཛོད། ཅེས་
གསུངས་ནས། བསྲུང་ཁྲིམས་རྣམ་དག་རྩ་བའི་མདོ་ལས། མོ་ཁྲིམས་སུམ་བརྒྱ་དྲུག་
ཅུའི་དོན་གཏན་ལ་ཕབ་སྟེ་བཤད་པར་མཛད་དོ། །
དེ་ནས་ཡང་དེའི་ཚེ། ཡིད་ཀྱི་ཁྱེའུ་ཆུང་གིས་སྟོན་པ་ལ་གསོལ་པ། རྣམ་པ་ཐམས་
ཅད་མཁྱེན་པ་ཡི། ཡང་དག་ཁྲི་གཙུག་རྒྱལ་བ་ལགས། སྲུང་ཁྲིམས་རྣམ་དག་མདོ་
རྩ་ལས། རྩ་བ་བཞི་བརྒྱད་གྱེས་པ་ཡི། ནང་ཁྲིམས་རིམ་པ་དེ་ལྟར་ན། ཕྱི་ཡི་སྤྱོད་
ཚུལ་ཅི་ལྟར་ལགས། ཐམས་ཅད་མཁྱེན་པས་བཀའ་སྩལ་འཚལ། ཞེས་གསོལ་ཏོ། དེ་
ལ་སྟོན་པས་བཀའ་སྩལ་པ། ལེགས་སོ་ཤེས་ལྡན་སྲིད་པའི་སྲས། དཀའ་ཐུབ་དག་
29

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པ་ཁྱོད་ལེགས་སོ། །ཁྱོད་ཀྱིས་ཞུས་པའི་དོན་དེ་དག །བདག་གིས་ལེགས་པར་བཤད་
བྱ་བས། དེ་ཉིད་ཁྱོད་ཀྱིས་དམ་པར་ཟུངས། བོན་སྒོ་བརྒྱད་ཁྲི་བཞི་སྟོང་གི། སྙིང་པོ་
མན་ངག་བཅུད་ཀྱི་དོན། དྲི་མེད་ཤེལ་སྒོང་བཙོ་མ་གསེར། རྣམ་དག་ཁྲིམས་ཀྱི་མདོ་
རྩ་ལས། ཕྱི་ཡི་ཚུལ་དང་ནང་གི་ཁྲིམས། ནང་ཁྲིམས་རྩ་བ་སྔོན་སོང་ནས། ཕྱི་ཚུལ་
རིམ་པ་འདི་ལྟ་སྟེ། སྤྱིར་ནི་ཕྱི་ཡི་ཚུལ་ལས་སུ། རྣམ་པ་གསུམ་དུ་ཤེས་པ་སྟེ། ཕྱི་ནང་
གསང་བ་རྣམ་པ་གསུམ། རྣམ་དག་ངོ་མཚར་ཕྱི་ཡི་ཚུལ། གཡུང་དྲུང་སྤྱོད་ལམ་ནང་
གི་ཚུལ། བྱང་ཆུབ་རྒྱུན་ལམ་གསང་བའི་ཚུལ། དེ་ཡང་སོ་སོར་དབྱེ་བ་ན།
ཐོག་མར་རྣམ་དག་ངོ་མཚར་ལས། རྩ་བའི་ཚུལ་ལ་རྣམ་པ་གཉིས། གཞན་སྣང་
འདུལ་བར་བྱ་བ་དང་། རང་རྒྱུད་གདུལ་བར་བྱ་བ་གཉིས། དང་པོ་གཞན་སྣང་
འདུལ་བ་ལས། བླང་བར་བྱེད་པ་དྲུག་ཅུ་སྟེ། གནས་དང་རྫས་དང་ཐབས་དང་ཚུལ།
བོན་དང་གང་ཟག་ཤེས་རབ་བློ། གནས་ནི་དབེན་དང་དག་པ་འདུན། དབེན་པ་
གཡའ་རི་གངས་བྲག་ལྗོངས། ནགས་ཁྲོད་མི་མེད་ལུང་སྟོང་དབེན། བདུད་དང་སྲིན་
པོས་བར་ཆད་དབེན། དགྲ་དང་བགེགས་ཀྱིས་དུག་མཚོན་དབེན། འབྱུང་པོ་མི་མིན་
ཆོ་འཕྲུལ་དབེན། འགྲོ་བ་དག་གི་སྒྲ་སྐད་དབེན། གཉེན་དང་ཉེ་དུའི་འབྲེལ་བ་དབེན།
རང་བཞིན་འདུ་འཛིའི་གཡེང་བ་དབེན། ཤུགས་འབྱུང་ངོ་མཚར་ལྟད་མོ་དབེན།
དཀའ་བ་ཐུབ་ཕྱིར་བླང་བའི་ཚུལ། འདུན་པ་ཞིང་དག་མངའ་དབང་གནས། དག་པ་
དགེ་འདུན་ཚོགས་པའི་ཚོམས། མཁན་དང་སློབ་དཔོན་བཞུགས་པའི་དྲུང་། འཆད་
དང་ཉན་རྩོད་རྩོམ་པ་ཡིས། ལེགས་པའི་ཡོན་ཏན་བྱ་བའི་གྲྭར། བཙུན་དང་ངང་པ་
ཁྱུ་ཡིས་འཚོ། དེ་བཞིན་དཔང་ཡོད་བླང་བའི་ཚུལ། རྫས་ནི་བདེར་གཤེགས་མཆོད་
པའི་རྫས། ཁ་དོག་རྒྱན་རྫས་རྣམ་པ་གཉིས། བླ་བྲེ་འཕན་གདུགས་རྒྱལ་མཚན་དང་།
ཕྱེ་མ་འཕུར་མ་སྒྲ་སྙན་ཚོགས། མར་མེ་བདུག་སྤོས་ལྷ་སངས་དང་། ལྷ་རྫས་མེ་ཏོག་

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
དྲི་ཆབ་རྒྱན། རིན་ཆེན་བུམ་པ་རིལ་བ་རྫས། དཀར་མངར་འབྲུ་བཅུད་ལོ་ཏོག་སྟེ།
རྣམ་དག་མཆོད་རྫས་བླང་བའི་ཚུལ། ཁ་དོག་མཛེས་པའི་ན་བཟའ་རྒྱན། སྟོད་གོས་
སྨད་ཤམ་རྨད་གོས་འོག །པད་ཞུ་པད་ལྷམ་པད་ཤུན་གདིང༌། ཁ་དོག་ངུར་སྨྲིག་རྒྱན་
ཆ་བླང་། ཐབས་ནི་འགྲོ་བ་གང་དག་གདུལ། ཅི་ལྟར་མཐུན་པ་དེ་བཞིན་སྟོན། གང་
དག་ཉོན་མོངས་གདུལ་འགྱུར་ན། དེ་ཉིད་ཐབས་ལ་མ་འགགས་ཕྱིར། འགྲོ་བ་སྣང་
འགྱུར་འགལ་མཐུན་བསྡེབས། ལེགས་པ་ཕྱིས་འབྱུང་དག་པ་ན། གདུལ་བྱའི་ཐབས་
ལ་ངེས་པ་མེད། ཡ་བཞི་ཟུང་བརྒྱད་གང་ཡང་བླང༌། བཟང་པོའི་ཡོན་ཏན་གཞིར་
འགྱུར་ན། བསླུ་བྲིད་སྡིག་དང་རྫུན་པ་དང་། དྲོད་དང་གཡང་ས་ཐར་འཁོར་ལྟུང་།
དེ་དག་ཟས་གོས་བཞོན་པ་སྟེ། ཚིག་དག་སྙན་ངག་དགའ་བཞད་འཛུམ། གང་ཡང་
མ་འགགས་དོན་དང་མཐུན། དེ་ཕྱིར་ཐབས་ཀྱི་རྒྱལ་པོ་བླང་། ཚུལ་ནི་ཚུལ་ཞི་ངང་
དང་ལྡན། གསུང་སྙན་ཁུ་བྱུག་མ་སང་གེ། ཀྲི་སྙ་ཤ་ར་བན་ནེ་གླང་། འགྱུར་མེད་རི་
བོ་གཏིང་ཟབ་མཚོ། རྒྱུན་མེད་ཆུ་གསེར་དྲི་མེད་ཤེལ། ཚུལ་ལྡན་ངང་པ་བྱང་ཆུབ་
སྤྲེལ། ཚུལ་ཁྲིམས་བུམ་པ་ཡིད་འོང་སྒེག །ཤེས་རབ་མདའ་འཕང་མཁའ་གསལ་ཟེར།
དེ་དག་དཔེ་དང་དོན་སྦྱར་བླང་། བོན་ནི་བསླབ་པ་སུམ་ལྡན་ཏེ། ཚད་མ་གསུམ་
དང་བདེན་པ་གཉིས། ཟུང་འབྲེལ་དོར་མཉམ་སྡེ་བཅུ་སྟེ། ཉན་འཆད་རྩོད་རྩོམ་
སྤྱོད་འཇུག་སྒོམ། གྱེར་ཟློས་འདོན་མཆོད་སྒྲུབ་བླང་ཚུལ། གང་ཟག་བློ་དངོས་རྣམ་
པ་གཉིས། མཚན་ཉིད་ལྡན་དང་འཇུག་སྤྱོད་བརྩོན། གསར་དང་རྙིང་ལས་གྱུར་པ་
ཡི། དེ་བརྩོན་དོན་མཐུན་རིགས་ལྡན་བཙུན། ཡིད་འོང་དོན་མཐུན་ཤེས་རིག་བཟོ།
དེ་དག་ངེས་བླང་རྣམ་བསྟན་ཚུལ། ཤེས་རབ་རྒོལ་བ་ཚར་གཅོད་དང་། ཕྱིན་ཅི་མ་
ལོག་དོན་མ་འཁྲུལ། བླར་ཕྱིན་དོན་ཡོད་མཐར་ཕྱིན་ལྡན། ཐོས་བསམ་སྒོམ་གསུམ་
རྨད་བྱུང་བླང་། བློ་དངོས་ལེགས་པའི་བྱ་བ་བསྟེན། མྱུར་དང་བསྟེན་འགྱུར་རྒྱ་ཆེ་བ།
3

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཐེག་དང་འདེགས་སྟོབས་གོ་རིམ་ཤེས། དྲང་དང་མཁས་ཤེས་ལྡན་བླང་ཚུལ། དེ་དག་
ངེས་པར་གཞན་སྣང་དུལ། འགྲོ་བའི་ཁ་ལོ་འཁོར་ལོས་སྒྱུར། རང་རྒྱུད་གདུལ་བར་
བྱེད་པ་ལས། སྤང་བར་བྱེད་པ་དྲུག་བཅུ་སྟེ། གནས་གྲོགས་རྫས་དང་གོན་པའི་སྡེ།
ཁ་ཟས་བྱ་བ་སྤྱོད་ལམ་མོ། །གནས་ནི་རྒྱལ་པོའི་ཕོ་བྲང་དང་། ཁབ་དང་གྲོང་ཁྱེར་
གྲོང་རྡལ་དང་། སྒྱུ་མ་མཁན་གླིང་མཆན་བུའི་ཁྱིམ། ཚོང་དུས་སྨད་ཚོང་ཆང་ཚོང་
བ། དམག་དཔོན་དར་སོ་འཇབ་བུའི་སྲང་། ཡིད་དུ་མི་འོང་མི་མཐུན་འགལ། རབ་
ཏུ་མི་དབེན་མ་དག་སྤང་། གྲོགས་ནི་དམན་དང་འཕྱར་གཡེང་རྫུན། མཚན་དང་མི་
ལྡན་གྱ་ཉེས་པ། རབས་ཆད་མ་ནིང་ལ་སོགས་ཏེ། ཕ་མ་བུ་གཉེན་གདུང་འགྱུར་བ།
འཁོར་དང་རྒྱལ་སྲིད་རིན་ཆེན་སྤང་། རྫས་ནི་དྲེགས་པ་ཆེ་བ་དང་། ཆགས་དང་སྲེད་
དང་བསླུ་བ་སྟེ། འཇིག་རྟེན་ནོར་རྫས་སྣ་ཚོགས་པ། གསེར་གཡུ་རིན་ཆེན་གོ་ཁྲབ་
མཚོན། རིན་ཆེན་རྐང་འགྲོས་སྣ་ཚོགས་པ། ཆགས་པ་མེད་པའི་ཚུལ་དུ་སྤང་།
གོན་པ་གཡི་སྤྱང་སྟག་གཟིག་གུང་། དར་ཟབ་ལྷབ་ལྷུབ་འཇོལ་བེར་གོས། ཞེན་པ་
མེད་པའི་ཚུལ་དུ་སྤང་། ཁ་ཟས་བཅུད་ལ་གྱུར་པ་ལས། བག་མེད་འགྲངས་དང་
དུས་མ་ཡིན། ཤ་ཆང་བཙོང་སྒོག་ལ་སོགས་དང་། ཕྱི་དྲོའི་ཁ་ཟས་སྤང་བར་བྱ། བྱ་
བ་སྤྱོད་ལམ་དལ་ལ་བརྟན། ལུང་མཐུན་མ་གྱུར་འགལ་གྱུར་པ། ཆེན་པོའི་ལས་དང་
དྲེགས་པའི་ལས། དམན་དང་ཐོལ་མ་གྱུ་ཡི་ལས། འཇིག་རྟེན་འདི་བདེན་བྱ་བས་
བྲེལ། ཉོན་མོངས་དུག་ལྔའི་ལས་སྤྱོད་སྤང་། དེ་དག་ངེས་བརྩི་དྲུག་ཅུར་དབྱེ། སྤང་
བའི་ཚུལ་གྱི་ཐབས་ལ་བསྟེན། དེ་ཡིས་རང་རྒྱུད་ངེས་པར་གདུལ། གང་ལ་ཆགས་པ་
མི་སྐྱེ་ཞིང་། གང་ལ་ཞེན་པ་མི་བཅའ་བ། ཆགས་འཛིན་དྲི་མ་གཏན་བྲལ་ཏེ། རང་
རྒྱུད་ཉོན་མོངས་གཞོམ་པར་འགྱུར། རང་རྒྱུད་དུལ་ན་གཞན་རྒྱུད་འདུལ། སྡོང་པོ་རྩ་
བར་བཅད་པ་ན། ཡལ་ག་སྐྱེ་བ་ག་ལ་འགྱུར། དེ་བཞིན་འཁོར་བའི་ལས་སྤངས་ན།
32

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
འཇིག་རྟེན་ཕ་རོལ་ག་ལ་འཇིགས། རང་ཞི་ཙམ་ན་བདུད་ཀྱང་ཞི། རང་དག་ཙམ་
ན་བདུད་ཀྱང་དག །དེ་ཕྱིར་རང་གཞན་འདུལ་བ་ཡི། ཕྱི་ཚུལ་བརྒྱ་དང་ཉི་ཤུར་དབྱེ།
རྣམ་དག་ངོ་མཚར་དང་འདྲེན་ནོ། ། །
གཉིས་པ་གཡུང་དྲུང་སྤྱོད་ལམ་ཀྱི། ནང་ཚུལ་དག་གི་དབྱེ་བ་ནི། དེ་ཡང་རྣམ་པ་
གཉིས་སུ་སྟེ། རྒྱུ་འབྲས་སྤང་བླང་སྤྱོད་ཚུལ་དང་། བྱ་བྱེད་ལུས་ངག་སྤྱོད་ཚུལ་ལོ། །
རྒྱུ་འབྲས་སྤང་བླང་སྤྱོད་ཚུལ་ལ། ཞིབ་ཏུ་སྲུང་བ་དྲུག་ཅུ་སྟེ། སྡིག་པ་མི་དགེ་སྤང་
བའི་ཚུལ། དགེ་བཅུ་དང་དུ་བླང་བའི་ཚུལ། སྡིག་པ་མི་དགེ་སྤང་བྱ་བ། མཚམས་
མེད་ལྔ་དང་ཉེ་བ་ལྔ། ལྕི་བ་བཞི་དང་ལོག་པ་བརྒྱད། འཁྲུལ་པ་དགུ་སྟེ་མི་དགེའི་
ལས། ཐོག་མར་མཚམས་མེད་སྡིག་པ་ལྔ། སེམས་བསྐྱེད་སློབ་དཔོན་ཕ་དང་མ།
དམ་ཚིག་གཅིག་པའི་གྲོགས་དང་མཆེད། གདུང་བར་བྱེད་པའི་བུ་དང་སྤུན། ལྷན་
ཅིག་འགྲོགས་པ་རང་གི་སྲོག ། དེ་དག་ཉེས་པ་སྤང་བའི་ཚུལ། དེ་ལས་ཉེ་བ་རྣམ་པ་
ལྔ། དག་པའི་ཞིང་བསླུ་སྲོག་གཅོད་པ། མི་ལ་བསད་བཅོལ་སྦྱོར་སྡེ་བརྩམ། རྟེན་
གསུམ་སྐུ་ལ་མཚང་འདོན་བཤིག ། ལྷ་ཡི་ཞལ་ཟས་དཀོར་ལ་སྤྱོད། དེ་དག་ཉེས་
པ་སྤང་བའི་ཚུལ། དེ་ལས་ལྕི་བ་རྣམ་པ་བཞི། སློབ་དཔོན་བཀའ་བཅག་ཐུགས་
དཀྲུགས་ལྕི། སྡིག་པའི་གྲོགས་བསྟེན་ཡི་རང་ལྕི། དད་པ་ཅན་གྱི་ཚོགས་བཅག་ལྕི།
ཁས་བླང་རྗེས་སུ་མ་སོབ་ལྕི། དེ་དག་ལྕི་བ་སྤང་བའི་ཚུལ། དེ་ལས་ལོག་པ་བརྒྱད་
དུ་སྟེ། རྫུན་དང་ཕྲ་མ་ལོག་པ་དང་། འཐབ་རྩོད་སྨོན་ལམ་ལོག་པ་དང༌། རང་ཕན་
འདོད་པ་ལོག་པ་དང་། མ་སྲིང་མངལ་དུ་ལོག་པ་དང་། དགེ་བའི་གེགས་ཤིང་ལོག་
པ་དང་། རི་བོའི་རྩེ་ལ་ཀུ་འདེབས་ཤིང་། རྒྱ་མཚོའི་ནང་དུ་དུག་སྤྱོད་པ། ཆུ་བོ་གལ་
བསྒྱུར་ནགས་ཚལ་མེ། ལས་སྤྱོད་ལོག་པ་སྤང་བའི་ཚུལ། དེ་ལས་འཁྲུལ་པའི་བློ་དགུ་
ནི། མེད་བཞིན་བག་ཆགས་འཆལ་བར་སྤྱོད། རྨི་ལམ་སྒྱུ་མར་འཁྲུལ་པ་དང་། ཐ་
33

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དད་ཡིད་ལ་བསླུ་བ་ཡིས། ཡིད་ཀྱིས་བསླུ་བར་འཁྲུལ་པ་དང་། གཞན་དག་གནོད་
ཅིང་སྡང་བ་ཡིས། རྣམ་པར་འཚེ་བར་འཁྲུལ་པ་དང་། བདག་ཕྱོགས་ཉེ་བར་སེམས་
བརྩེ་བས། འཁོར་བར་གདུང་ནས་འཁྲུལ་པ་དང་། ཟང་ཟིང་ཆགས་ཞེན་མི་གཏོང་
འཛིན། མཚན་མར་འཛིན་པ་འཁྲུལ་པ་དང༌། བག་ཆགས་ངན་པ་ཀུན་གཞིར་
བསགས། དངོས་པོར་མཐོང་ནས་འཁྲུལ་པ་དང༌། སྔོན་གྱི་ལས་དང་སྤྱོད་དབང་
གིས། རྣམ་པར་སྨིན་པར་འཁྲུལ་པ་དང་། མི་དགེའི་ལས་ལ་བློ་སེམས་པས། རྣམ་
པར་གཡེང་བར་འཁྲུལ་པ་དང་། ཡུལ་མཐོང་བག་ཆགས་དངོས་པོར་འཛིན། རྣམ་
པར་རྟོག་པར་འཁྲུལ་པ་སྟེ། འཁྲུལ་བའི་བློ་དགུ་སྤང་བའི་ཚུལ། དེ་ལས་མི་དགེ་བཅུ་
པོ་ནི། ལུས་ངག་ཡིད་ཀྱི་སྤྱོད་ཡུལ་ལ། མི་དགེ་ལོག་པར་སྤྱོད་པ་སྟེ། སྲོག་གཅོད་
མ་བྱིན་མི་ཚངས་སྤྱོད། ཚིག་རྩུབ་ངག་འཁྱལ་ཕྲ་མ་རྫུན། མངན་སེམས་གདུག་
སེམས་ཆགས་སེམས་དང་། དགེ་ལ་ལོག་པར་ལྟ་བ་སྟེ། དེ་དག་མི་དགེ་བཅུ་སྤང་
ཚུལ། སྡིག་པ་མི་དགེ་སྤང་ཚུལ་ལོ། །དགེ་བཅུ་དང་དུ་བླང་ཚུལ་ནི། དགེ་བའི་འབྲམ་
གཞི་ཚད་མེད་བཞི། བདག་ཕྱོགས་མེད་པའི་སྙིང་རྗེ་དང་། ཀུན་ལ་བརྩེ་བའི་བྱམས་
པ་དང་། ཕན་སེམས་ལྡན་པའི་དགའ་བ་དང་། འབྲི་གང་མེད་པའི་བཏང་སྙོམས་
བཞི། རྒྱུན་དུ་ཞུགས་པའི་ཚུལ་དུ་བླང་། དེ་ལས་ཕར་ཕྱིན་སྤྱོད་པ་བཅུ། སེར་སྣ་
མེད་པའི་སྦྱིན་གཏོང་ཞིང་། འཆལ་བ་མེད་པའི་ཚུལ་ཁྲིམས་བསྲུང༌། བྱུང་ཚོར་མེད་
པའི་བཟོད་པ་བསྒོམ། ལེ་ལོ་མེད་པའི་བརྩོན་འགྲུས་བསྐྱེད། འགྱུར་ལྡོག་མེད་པའི་
བསམ་གཏན་བསྒོམ། ཞུམ་པ་མེད་པའི་སྟོབས་མཆོག་བསྐྱེད། བདག་ཕྱོགས་མེད་
པའི་སྙིང་རྗེ་བསྒོམ། རེ་དོགས་མེད་པའི་སྨོན་ལམ་གདབ། རྨོངས་པ་མེད་པའི་ཐབས་
མཆོག་བསྒྲུབ། འཁྲུལ་པ་མེད་པའི་ཤེས་རབ་བསྐྱེད། ཕར་ཕྱིན་སྤྱོད་འཇུག་ཚུལ་དུ་
བླང་། དེ་ལས་རྣམ་དག་དགེ་བ་བཅུ། ལུས་ངག་ཡིད་དང་གསུམ་དུ་སྟེ། ལུས་ཀྱི་
34

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ།༽
བདེ་བར་གཤེགས་པ་ཡི། སྐུ་གདུང་བརྩིག་དང་སྐུ་གཟུགས་བཞེངས། གསུང་རབ་ཡི་
གེའི་རྒྱུད་བྲི་བཞེངས། སྐོར་བ་བྱེད་ཅིང་ལྷ་ཕྱག་འཚལ། མེ་ཏོག་གཏོར་ཞིང་མཆོད་པ་
འབུལ། ངག་གིས་བདེ་བར་གཤེགས་པ་ཡི། བཀའ་རྒྱུད་ཀློག་དང་གསུང་རབ་འདོན།
གྱེར་ཟློས་སྔགས་དང་མཆོད་དབྱངས་བརྗོད། ལེགས་པར་གསོལ་ཞིང་བྱ་བར་གཞོལ། །
ཡིད་ཀྱིས་མོས་འདུན་གུས་པས་འདུད། ཤིན་ཏུ་དད་ལྡན་སྤྲོ་བ་བསྐྱེད། དེ་དག་རྣམ་
པར་དག་ཚུལ་བླང་། གཞན་ཡང་ལེགས་པའི་བྱ་བ་ནི། ལྷ་དང་སློབ་དཔོན་གཙུག་ཏུ་
བཀུར། མཆེད་དང་ལྕམ་དྲལ་ཁྲོ་བ་སྤང༌། དྲིན་ཆེན་ཕ་མར་བཀུར་སྟི་གཟབས། མ་
ནུས་འགྲོ་བའི་རྨོངས་པ་བསལ། གཞན་དག་སེམས་ཅན་སྲོག་སྐྱབས་བསླུ། གང་ཞིག་
དགེ་བའི་རྩ་བ་ལ། དེ་ཉིད་སྡོངས་འགྱུར་མཐུན་དང་གྲོགས། ཡི་རང་བྲོད་བསྐྱེད་
བདེ་བ་སྟེར། རང་གིས་བགྱིས་དང་གཞན་ལ་བཅོལ། གང་དག་བཀོལ་དང་བསྐུལ་
བར་འོས། དེ་ཉིད་ཆེན་པོའི་སྟོབས་ལ་གཡོ། ཞིང་ཁམས་ཕྲ་མོ་ཙམ་དང་འབྲིང་།
ཆེན་པོའི་དགེ་བ་གཡོས་བསྐྱེད་པས། དགེ་བའི་དེད་དཔོན་ཆེན་པོ་སྟེ། གཡུང་དྲུང་
སེམས་དཔའི་སྤྱོད་པ་བླང༌། དགེ་བའི་ལས་ལ་མོས་དང་འཇུག །སྤྱོད་དང་རྟོགས་
དང་མཐར་ཕྱིན་པ། དེ་ཉིད་བར་མི་ཆད་པ་དང་། བསྒྲུབ་དང་འགྲུབ་དང་གྲུབ་ཆེན་
པོ། དེ་ལྟར་དམིགས་སུ་ཐིམ་པ་སྟེ། རྒྱུ་འབྲས་མ་ནོར་རབ་ཏུ་བླང་། གང་ཞིག་དགེ་
སྡིག་མ་འཆོལ་དང་། དགེ་བའི་ལས་ལ་གཏོགས་པ་ཡིས། གོམ་པ་འདོར་བ་ཡན་
ཆད་དང་། མཐར་ཕྱིན་སྟོབས་འཇུག་རབ་སྤྱོད་ལས། ལྷད་མ་ཞུགས་དང་སད་་མ་
ཤོར། སྡིག་མ་འདྲེས་དང་སུན་མ་གྱུར། རློམ་པར་མ་གྱུར་ཞེན་མ་ཆགས། སྨེ་བ་མ་
གྱུར་མཐའ་མ་ལོག །ཕྱིན་ཅི་མ་ལོག་དགེ་བ་སྟེ། རང་དག་མཐར་ཕྱིན་གཞན་ལ་ཕན།
གང་དག་དགེ་བའི་ལམ་ཞུགས་ཚུད། གཡུང་དྲུང་སེམས་དཔའི་སྤྱོད་ཚུལ་གྱིས། སྤང་
བླང་རྩ་བ་དྲུག་ཅུར་དབྱེ། རྒྱུ་འབྲས་དྲང་སྲོང་སྤྱོད་ཚུལ་ལོ། །
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བྱ་བྱེད་ལུས་ངག་སྤྱོད་ཚུལ་ལ། དེ་ཡང་རྣམ་པ་གཉིས་སུ་སྟེ། ལུས་ཀྱིས་སྤང་བླང་
རྣམ་པ་གཉིས། ཚུལ་དང་མི་ལྡན་སྤྱོད་པ་སྤང་། འགྲོས་ནི་རྒྱུག་འཕག་མཆོངས་དང་
འཁྲབ། ཐོལ་མ་གྱུ་ཡིས་ལས་སྤྱོད་རྩེ། སྒོང་དང་ཤོན་དང་བྲོ་དང་གར། རྐང་གཅིག་
ཨ་ཏེ་ཐེ་ཏེ་སྤང་། དེ་ལས་གྱེས་པ་ལུས་ཀྱི་སྟབས། གཅན་གཟན་ལྟ་བུའི་འདུག་སྟབས་
དང་། འདབ་ཆགས་ལྟ་བུའི་ལྡིང་སྟབས་དང༌། རི་དྭགས་ལྟ་བུའི་མཆོངས་སྟབས་
དང་། གཡུང་དྭགས་ལྟ་བུའི་འགྲོགས་སྟངས་དང་། ཁྲོ་བོ་ལྟ་བུའི་ལྟ་སྟངས་དང་།
ཁྲོ་མོ་ལྟ་བུའི་བཞད་འཛུམ་དང་། གྱད་ཆེན་ལྟ་བུའི་འདོར་ཐབས་དང་། རྟ་མཆོག་
ལྟ་བུའི་རྒྱུག་འདྲོལ་དང་། སྤྲེལ་འུ་ལྟ་བུའི་བྱ་བྱེད་སྤང་། རྒྱལ་པོ་ལྟ་བུའི་ཆེ་བ་དང་།
བཙུན་མོ་ལྟ་བུའི་འཕྱོ་ར་དང་། བློན་པོ་ལྟ་བུའི་དྲེགས་པ་དང་། དེད་དཔོན་ལྟ་བུའི་
དྲག་ཤུལ་དང༌། ཚོང་དཔོན་ལྟ་བུའི་བསླུ་བྲིད་སྤང་། སྲིན་པོ་ལྟ་བུའི་མགོ་སྐྲ་དང་།
སྲིན་མོ་ལྟ་བུའི་སྨྲ་ར་དང་། རོ་ལངས་ལྟ་བུའི་གཅེར་བུ་དང་། ཟིལ་བསྒྱུར་འདྲེས་
འདེད་སྤྱོད་པ་དང་། ཕོ་ལྟར་སྦུབ་དང་མོ་ལྟར་གན། གཡས་གཡོན་བརྐྱང་བསྐུམ་
འཕྲེད་ཉལ་སྤང་། གཞན་ཡང་ཚུལ་དང་མི་ལྡན་སྤྱོད། ཤིང་ལ་སྤྲེལ་ལྟར་འཛེགས་པ་
དང་། ཆུ་ལ་ཉ་ལྟར་རྐྱལ་བ་དང་། གད་ལ་སྟག་ལྟར་མཆོངས་པ་དང་། ཁུང་དུ་བྱི་
ལྟར་འཛུལ་བ་དང་། བྱ་སྤྱོད་ཐོལ་མ་གྱུ་ཡི་ལས། ཡིད་དུ་མི་འོང་སྤོང་བའི་ཚུལ། དེ་
ལས་བཟློག་སྟེ་བླང་འགྱུར་བ། ལུས་ཀྱང་སྤྱོད་ལམ་དལ་བ་དང་། འགྲོས་ཀྱང་ངང་པ་
ལྟར་དུ་འགྲོ། དལ་བར་མི་བྱ་བྲེལ་མི་བྱ། ཆད་པར་མི་བྱ་ངལ་མི་དཀྱུ་། མདུང་གང་
སོ་ལས་གཞན་མི་བལྟ། སྨད་ཤམ་འཕར་ཙམ་དལ་འགྲོས་བྱ། འདུག་སྟབས་ཅོག་པུ་
ཐལ་སྦྱོར་དང་། གཡས་ཕབ་གཡོན་བསླང་སེང་གེའི་སྟབས། ཆ་ལུགས་ལྔ་ལྡན་ཕྱག་
རྒྱ་བླང་། སྤྱན་ཀྱང་ལོངས་སྐུའི་ལྟ་སྟངས་སྟེ། ཅེར་བལྟས་གྱེན་བཟློག་འབྲུ་ཚུགས་
སྤང་། ཁྲོ་ཚུལ་བཞིན་བཟློག་ཤངས་མི་གཉེར། ཞི་ཚུལ་འཛུམ་ལྡན་བླང་བའི་ཚུལ།
36

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
གཞན་ཡང་ཕྱག་སྐོར་མོས་འདུན་དང་། མཁན་སློབ་དཔང་པོའི་སྐུ་གཡོག་དང༌།
ཕྱག་རྒྱ་དཀྱིལ་འཁོར་དལ་བྲིས་དང༌། བླ་གུར་ཡོལ་བ་བཟོ་ཚེམ་དྲུབས། བདེར་
གཤེགས་མཆོད་དང་གཡོག་བྱས་བྲེལ། རྟེན་གསུམ་ཕོ་བྲང་ཁང་བཞེངས་བརྩིག །དེ་
དག་ལས་གྱུར་བཟོ་དང་གནང་། དེ་མིན་དྲག་ཤུལ་ཆད་ངལ་སྤང༌། བྱ་བྱེད་ལུས་
ཀྱི་སྤྱོད་ཚུལ་ལོ། །ངག་གི་སྤང་བླང་རྣམ་པ་གཉིས། སྨྲ་བརྗོད་ཚིག་ལས་བྱུང་བ་སྟེ།
བདག་ལ་ཁྲོ་དང་གཞན་ལ་འཚིག །གཏུམ་དང་མ་རིག་བླུན་གྱུར་ཏེ། རང་ལ་རྨོངས་
པ་ཁྲོ་བའི་ཚིག །གཞན་ལ་རྨོངས་པ་སྡང་བའི་ཚིག །གཉིས་ཀ་མ་རིག་ཕྲག་དོག་
ཚིག །འདོད་པ་དང་བཅས་བསླུ་བའི་ཚིག །ལོག་པར་གོལ་བ་གཤེ་སྐུར་ཚིག །གང་
དགའ་འབྱེད་པ་རྫུན་གྱི་ཚིག །ཆགས་ཤིང་སྡང་བ་རུ་ངའི་ཚིག །གཅམ་དང་གཅུམ་
བུ་འཕྱར་གཡེང་ཚིག །ལུང་ལ་འགལ་བ་ལོག་པའི་ཚིག །བཀའ་ལས་མ་བྱུང་རྫུན་
གྱི་ཚིག །གཞན་དག་བསླུ་བ་གླུ་དབྱངས་ཚིག །འཕྱོར་ལས་འགྱུར་བ་བཞད་གད་
ཚིག །བདེན་གཉིས་དོར་བ་ཁྱད་གསད་ཚིག །ཞེ་ངན་གཏུམ་པ་བླུན་པོའི་ཚིག །ཉོན་
མོངས་གདུངས་བས་སྨྲེ་སྔགས་ཚིག །ཉེས་ཅན་མཚང་ནས་འདོན་པའི་ཚིག །གསང་
གཏམ་ཁྲོམ་དུ་བསྒྲག་པ་སྤང་། དེ་ལས་བཟློག་པ་བདེན་པའི་ངག །ཚིག་ཀྱང་ར་
མེད་ཡུ་བོར་སྨྲ། ཞི་བའི་ངག་ལ་སྙན་པའི་ཚིག །དྲང་པོའི་གཏམ་ལ་བདེན་པའི་དོན།
ལོག་པའི་རྫུན་སྤང་ངེས་པར་སྨྲ། བདེན་པའི་ངེས་ཚིག་ཕྱུང་ལ་སྨྲ། མི་བདེན་རྫུན་
ཚིག་བསྐྱིབ་ལ་སྨྲ། དྲང་དོན་མན་ངག་ཞིབ་པར་སྨྲ། ངེས་དོན་མན་ངག་དཀྲོལ་ལ་
སྨྲ། བདག་རྒྱུད་དུལ་ལ་འཇམ་པར་སྨྲ། གཞན་རྒྱུད་དུལ་ལ་ངེས་པར་སྨྲ། མཁས་
པའི་ཚིག་ལ་བརྟགས་ཤིང་སྨྲ། དྲང་པོའི་ཚིག་ལ་ཉུལ་ཞིང་སྨྲ། ཐད་སོའི་ཚིག་ལ་རན་
ཐང་སྨྲ། འཆད་པའི་ཚིག་ལ་གསལ་བར་སྨྲ། རྩོད་པའི་ཚིག་ལ་འཁོར་བར་སྨྲ། རྩོམ་
པའི་ཚིག་ལ་མཛེས་པར་སྨྲ། དྲི་བའི་ཚིག་ལ་དྲང་པོར་སྨྲ། དཀྲོལ་བའི་ཚིག་ལ་ཞིབ་
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པར་སྨྲ། ཐེ་ཚོམ་ཚིག་ལ་འཁྲུལ་བར་སྨྲ། དེ་ལྟར་སྨྲ་བ་མཁས་པར་བྱ། དུས་སུ་མིན་
པར་ཚིག་མི་བརྗོད། ཆེད་གལ་མི་ཆེ་ངག་མི་དཀྲོལ། རྒྱུན་དུ་བདེ་བར་གཤེགས་པ་
ཡི། ལྷ་དང་དཀྱིལ་འཁོར་ཞལ་དབྱེ་དང་། མཆོད་དང་བརྗོད་དང་མངོན་སྤྱན་དྲང་།
བདེར་གཤེགས་ཐུགས་འཛབ་གྲངས་འཛིན་བརྗོད། བདེ་བར་གཤེགས་པའི་བཀའ་
ལུང་ཀློག །འཆད་ཉན་རྩོད་རྩོམ་དྲི་བ་གླེང་། བཀའ་རྒྱུད་གྱེར་ཟློས་འདོན་བརྗོད་
ཀློག །དེ་དག་རྒྱུན་པར་བླང་བའི་ཚུལ། དེ་ལྟར་གཡུང་དྲུང་སེམས་དཔའ་ཡི། སྤྱོད་
པ་ཟབ་མོ་དག་ལ་འཇུག །གང་དག་བྱ་བ་མཁས་དང་མཛེས། གཡུང་དྲུང་སྤྱོད་
ལམ་ཞིབ་དང་མཚུངས། ཚངས་སྤྱོད་བྲམ་ཟེའི་རིགས་ཚུལ་འཛིན། གང་ཞིག་སྤྱོད་
པར་གྱུར་པ་ལ། དེ་ཉིད་ཡེང་བ་མ་གྱུར་བྲེལ། ངང་པའི་རྒྱལ་པོས་ཁྲུས་བྱེད་འཛིན།
སྐད་ཅིག་མི་གཡེང་དེ་ཉིད་བྲེལ། བརྩོན་འགྲུས་ལས་རབ་སྤྲ་ལ་མེ། བཟོད་ཐོབ་
རྒྱལ་པོ་བདེ་བའི་མཆོག །བསམ་གཏན་བསྐལ་པར་ཏིང་འཛིན་བརྟན། དེ་དག་
སྟོབས་མཆོག་རབ་ཏུ་སྟེ། ཤིན་ཏུ་ཆེ་བའི་འཁོར་ལོ་འཛིན། རབ་ཏུ་མྱུར་བྱེད་ལས་
རབ་འགྲུབ། བདག་སྤྱོད་གཞན་བསྐུལ་ཡི་རང་ཕུལ། སྣང་སྲིད་དགེ་བ་འཕེལ་བྱེད་
སྨོན། ཐབས་ལྡན་རྒྱལ་པོ་ཐུགས་རྗེའི་བདག །ལེགས་པའི་བྱ་བར་ཐམས་ཅད་གཞོལ།
བཟང་པོ་སྤྱོད་བྱེད་གཞན་དག་སྨོན། དེ་ཉིད་དང་སྤྲོ་དང་བ་འདྲེན། འགྲོ་བའི་གཙུག་
གི་ནོར་བུ་འཛིན། རྒྱ་ཆེ་མཐའ་ཡས་ཡོངས་ལ་ཁྱབ། ཉི་མའི་ཚུལ་ཅན་ནམ་མཁའི་
ངོག །ས་གཞིའི་ཁྱོན་བཅས་ལྷུན་པོའི་དཔངས། གཡུང་དྲུང་ཐེག་པ་དཔག་བསམ་
བསྐྱེད། འགྲོ་ཀུན་བཀུར་བའི་ཞིང་གྱུར་པ། གཡུང་དྲུང་སེམས་དཔའི་སྤྱོད་ཚུལ་ཏེ།
བརྒྱ་དང་ཉི་ཤུར་དབྱེ་བའོ། ། །
གསུམ་པ་གསང་བ་བྱང་སེམས་ཀྱིས། རྣམ་དག་དྲི་མེད་རྒྱུན་ལམ་སྟེ། བྱང་ཆུབ་
སེམས་ཀྱི་བསླབ་བྱ་ལ། དེ་ཡང་རྣམ་པ་གཉིས་སུ་འཆད། རང་བཞིན་དང་ནི་ངོ་བོ་
38

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
གཉིས། རང་བཞིན་ཕྱི་ཡི་སྤྱོད་ཚུལ་དང་། ངོ་བོ་ནང་གི་བསླབ་ཚུལ་ལོ། །རང་བཞིན་
ཕྱི་ཡི་སྤྱོད་ལམ་ཡང་། ནང་ཁྲིམས་དག་དང་འགལ་མི་བྱ། ཟུང་དུ་འཇུག་ཅིང་ཟུང་
དང་ལྡན། ཟུང་འབྲེལ་ཟུང་ཐུབ་ཚུལ་ལྡན་ཏེ། དྲང་པོར་སྲོང་དང་དཀའ་བ་སྤྱད།
རྣམ་དག་དྲི་མེད་གཙང་མའི་ཚུལ། གང་དག་དམན་ལ་དྲེགས་སྐྱུངས་ཏེ། ཤིན་ཏུ་
སྤྱོད་ལམ་དལ་ལ་ཞིབ། གོས་ཀྱང་ཨུད་འབར་མེ་ཏོག་སྒེག །ཡལ་བར་མ་གྱུར་ཁ་མ་
རུབ། པད་མ་ཁ་བྱེ་རྒྱས་པའི་ཚུལ། མཛེས་ལ་འབྱོར་རས་མ་གོས་ཤིང་། བརྗིད་ལ་
དྲེགས་པས་མ་བཅིངས་པ། ལྗོན་ཤིང་ལོ་རྒྱས་ལྷུབ་ལྟར་ལྗབས། ལྗབས་ལ་འཇོལ་
དུ་མ་སོང་སྟེ། རན་ཐང་མཛེས་གྱུར་ན་བཟའ་གོས། བྱང་ཆུབ་སྤྱོད་ལམ་ཞིབ་ལ་
བརྩིངས། ཞིབ་ལས་མ་འཐུས་འདོད་མ་གོས། བཅོས་པས་མ་བསླད་ལུང་མཐུན་ལྡན།
བརྩིངས་པར་མ་གྱུར་བག་ལྡན་བྱ། དགའ་དང་དགའ་རྟགས་འཛུམ་མི་བསྟན། ཡིད་
ལ་འཐད་པ་མངོན་སྣང་འདོན། མ་དགའ་མ་ལེགས་བཞིན་མི་བཟློག །ཡིད་ལ་མ་
གྱུར་ཞེ་མི་བརྣག །འཐད་པར་བྱུང་ན་ཐབས་ཀྱིས་བླང་། མི་འཐད་འཕྲལ་ལ་གདོང་
མི་བཟློག །གང་དག་ཞིང་སར་གྱུར་པ་ཡང༌། སྐྱབས་སེམས་མ་འབྲེལ་ཕྱག་མི་བྱ།
ཕྱག་བྱའི་གདོང་ལ་ལག་མི་སྟོང་། ཕྱག་འཚལ་དུས་ན་ཚུལ་མི་འབྲལ། དབང་འབྲེལ་
ཕྱིན་ནས་དུས་མི་བཅད། ཟས་གོས་འབགས་པས་ཕྱག་མི་ལེན། བླང་གྱུར་ཉེས་དང་
འགལ་གྱུར་བརྩི། དེ་བཤགས་བསྡམ་བྱེད་གཅོད་དང་སྦྱོངས། ཆེན་པོའི་དྲེགས་ལ་
གུས་མི་འདུད། དམན་པའི་ཚོགས་ལ་ཁ་མི་ཡ། སྡིག་པར་གྱུར་བྱེད་གྲོགས་མི་བསྟེན།
གདུང་གཅིག་འོག་ཏུ་ཉལ་མི་ཐུན། ཁབ་དང་སྐུད་པའི་བར་མི་འབྲེལ། ཕྱག་ཚངས་
མེད་པར་ཟས་མི་ལེན། བླང་གྱུར་མེ་ཆུས་འབྱུང་བཤལ་གནང༌། འཕྲད་མ་ཐག་ཏུ་
གླེང་མི་སློང་། བསླང་གྱུར་དགེ་སེམས་སྙིང་རྗེ་སྟེ། བྱམས་དང་འཇམ་དེས་རང་བཞིན་
ཚིག །དངོས་པོའི་ཚིག་བསྐྱིལ་ཕྱིས་སུ་སྨྲ། རྗེས་ཤུལ་འཇམ་དང་དེས་པས་བྱུག །
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཞན་དག་འཁོལ་བྱེད་ཐབས་ལམ་སྟེ། དེ་ཉིད་སྲིད་པའི་བོན་གྱིས་བསྟེན། རྒོལ་
བར་བྱུང་གྱུར་བྱམས་པས་བཟློག །ཡེ་ཤེས་ཆེན་པོའི་མཚོན་ཆ་འདེབས། མ་རིག་ཉོན་
མོངས་སྲོག་རྩ་གཅོད། གནས་པར་མ་གྱུར་མདུན་མི་བསྣུབས། དབུ་ཞབས་མི་བཟློག་
ལག་མི་གདེངས། བརྐྱང་བསྐུམ་མི་འདོད་གཡོན་མི་ཞབས། སྡང་མིག་མི་བཟློག་མཆེ་
མི་གཙིགས། བག་ལྡན་སྤྱོད་པ་ཚུལ་ལྡན་བླང༌། གང་ཞིག་ནམ་མཁའི་ཚུལ་འཛིན་
ཅིང་། ཕྱོགས་རིས་མེད་ཁྱབ་བར་སྣང་ཡང་། དོག་པ་མེད་པར་བྱ་ལམ་རྗེས། འདི་
དག་བྱ་རུ་མེད་པ་ལ། དེ་ཉིད་མཛུབ་མོས་ཤུལ་མི་མཚོན། དེས་ན་ཡོངས་ལ་ཁྱབ་
གྱུར་བདལ། གང་ཞིག་ཉི་མའི་ཚུལ་འཛིན་ཅིང༌། ཀུན་ལ་སྙོམས་འགྱུར་འོད་ཟེར་
གསལ། ལོ་ཟླ་ཞག་གྲངས་དུས་ཉིད་དུ། དེ་ཉིད་རྒྱན་ཤར་རྟག་ཏུ་འཛིན། མ་རིག་
སེལ་ཅིང་མི་ཤེས་སྟོན། མ་གོ་བ་ལ་བརྡ་ཡིས་བཀྲོལ། གང་ཞིག་ས་གཞིའི་ཚུལ་འཛིན་
ཅིང་། ཀུན་བརྟེན་ཀུན་བསྐྱེད་ཀུན་ཤོང་བ། ཀུན་འདེགས་ཀུན་ཀ་འདུལ་བ་སྟེ། དེ་
ཉིད་གང་དག་འདུན་བྱེད་པ། དེ་དག་ཐབས་མཆོག་ལས་རབ་གཙོ། དག་པའི་དགེ་
ལ་འདུན་བསྐྱེད་ན། དགེ་འདུན་ཚོགས་གྱུར་གཡེང་མི་འགལ། རབ་ཏུ་མང་བ་རྒྱ་
མཚོའི་ཞིང་། དེ་བསྟེན་དེ་ཤེས་དེ་དབུའི་གཙུག །གང་དག་དེ་གཞོལ་སངས་རྒྱས་
བསྟན། དེ་འཛིན་མཆོག་གྱུར་དམ་པའི་དཔལ། སེར་སྣའི་ཟས་ནོར་ཐབས་བླངས་པ།
མཆོད་དང་སྦྱིན་པའི་ཞིང་གཏོང་བས། དེ་ཉིད་མ་བྱིན་འགལ་མི་འགྱུར། ལས་ངན་
སྡིག་སྤྱོད་བཙན་ཐབས་དགེ། འཕྲལ་དུ་རུང་བསྟུན་རབ་ཏུ་བྱུང་། དེ་ཉིད་མ་གནང་
འགལ་མ་འགྱུར། མ་རིག་མཐའ་འཁོབ་མ་དག་ཞིང་། དག་པར་འཛུད་གྱུར་བྲོ་དང་
གླུ་། གང་དག་སྣང་འགྱུར་དེ་གཉིས་ཐབས། དེ་དག་མི་ཚངས་སྤྱོད་མི་འགལ། གང་
ཞིག་འགྲོ་བའི་སྲོག་སྐྱོབས་དང༌། མ་རིག་ལམ་དུ་འཛུད་གྱུར་དང་། བསྟན་པའི་དོན་
ལ་ཕན་གྱུར་ཐབས། གནས་སྐབས་ཙམ་ལ་ལྡེམ་དགོངས་ཡང་། དེ་ཉིད་རྫུན་གྱུར་
40

མདོ་སྡེ། ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
འགལ་ཉེན་ཆུང་། གང་དག་དགའ་བ་དགེ་བ་སྟེ། མ་རིག་དབང་གྱུར་དགའ་བ་ཅན།
དགའ་བ་དེ་དག་སྤང་བར་བྱ། གང་ཞིག་ཆགས་པ་ཆགས་པ་སྟེ། རྣམ་པར་དག་
ལྡན་དགེ་སྤྱོད་ཆགས། དེ་ཉིད་ཆགས་པ་སྤྱོད་པར་བྱ། གང་དག་བརྩེ་བ་བྱམས་པ་
སྟེ། གཉེན་འབྲེལ་གདུང་སེམས་སྙིང་ལ་བྱམས། དེ་ཉིད་སྙིང་རྗེ་སྤང་བར་བྱ། གང་
དག་སྨད་པ་སྨོད་པ་སྟེ། ལོག་པར་གྱུར་པས་ཚོགས་སྨད་པ། དེ་ཉིད་སྨོད་ཚིག་བླང་
བར་བྱ། གང་དག་ཁྲོ་བ་བརྣག་པ་ལ། བསྟན་པ་ལས་གྱུར་སྤྱི་ལས་ཆེད། དེ་ཉིད་ཁྲོ་
བ་བླང་བར་བྱ། གང་དག་ཚུལ་ལྡན་ཚུལ་ཁྲིམས་ཏེ། འདོད་པ་ལས་གྱུར་ཕྱི་ཡི་ཚུལ།
དེ་ཉིད་ཚུལ་ཁྲིམས་དོར་བར་བྱ། གང་དག་གཞན་བསླུ་མགོ་སྐོར་ཏེ། སྡིག་ཆེན་ཉོན་
མོངས་ཐབས་བསླུ་བ། དེ་ཉིད་བསླུ་བ་བླང་བར་བྱ། གང་དག་འཛིན་པས་བཅིངས་
པ་སྟེ། བདེར་གཤེགས་བཀའ་ལུང་དམ་དུ་བསྡམ། དེ་ཉིད་འཛིན་པ་བླང་བར་བྱ།
གང་དག་གཅིག་པུར་དབེན་པ་སྟེ། དཔང་པོ་མེད་པར་གཅིག་དབེན་པ། དེ་ཉིད་
གཅིག་པུར་འགལ་བར་བྱ། གང་ཞིག་རོལ་མོ་བྱིས་པ་སྟེ། ལྷ་ཡི་རོལ་མོ་མཆོད་པའི་
གར། དེ་ཉིད་རོལ་མོ་བླང་བར་བྱ། གང་དག་གདུང་བ་ཆགས་སེམས་ཏེ། མཆེད་
དང་ལྕམ་དྲལ་དབང་དམ་བཞིན། དེ་ཉིད་ཆགས་པ་བླང་བར་བྱ། གང་དག་ཉེ་བ་
ཉེས་པ་སྟེ། ལུས་བསྐྱེད་དྲིན་ཆེན་ཕ་མར་ཉེ། དེ་ཉིད་བཀུར་སྟི་ཆེ་བར་བྱ། གང་དག་
སྡུག་བསྔལ་ཉོན་མོངས་ཏེ། ལྟོ་རྒྱབ་འཛིན་པ་ཆེར་བསྐྱུང་པ། དེ་ཉིད་སྡུག་བསྔལ་
བླང་བར་བྱ། གང་དག་བདེ་བ་ཕུན་ཚོགས་ཏེ། འཇིག་རྟེན་འདི་བདེན་བདེ་བ་ཅན།
དེ་ཉིད་བདེ་བ་བསྐྱུང་བར་བྱ། གང་དག་བསོད་ནམས་དཔལ་འབྱོར་ཏེ། རྩོལ་བས་
བསྒྲུབས་པ་ཟང་ཟིང་ཅན། དེ་ཉིད་འབྱོར་པ་སྤང་བར་བྱ། གང་དག་མཁས་པའི་
ཡོན་ཏན་ཏེ། སྡིག་ལས་གྱུར་པའི་འདུ་བྱེད་ཚོགས། དེ་ཉིད་མཁས་པ་སྤང་བར་བྱ།
གང་དག་ཕན་པ་སྨན་པ་སྟེ། གཅིག་བསད་གཅིག་གསོ་བྱ་བའི་བོན། དེ་ཉིད་ཕན་པ་
41

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྤང་བར་བྱ། གང་དག་གདུལ་བ་འདུལ་བ་སྟེ། མ་ནིང་དག་ལ་ཁྲིམས་དབོག་པ། དེ་
ཉིད་འདུལ་བ་སྤང་བར་བྱ། གང་དག་གསོ་བ་སྐྱབས་མགོན་ཏེ། གཅན་གཟན་ཁྲ་
སྤྱང་ཕྲུ་གུ་གསོ། དེ་ཉིད་གསོ་སྦྱིན་སྤང་བར་བྱ། གང་དག་དལ་ལ་བདེ་བ་སྟེ། ལུང་
མ་བསྟན་པའི་བདེ་བ་ཅན། དེ་ཉིད་དལ་བ་སྤང་བར་བྱ། དེ་དག་སྤང་དང་བླང་
བྱེད་པས། བྱང་ཆུབ་སེམས་ཀྱི་བསླབ་བྱ་ཡི། རང་བཞིན་གྱི་ནི་སྤྱོད་ཚུལ་ལོ། །
གཉིས་པ་ངོ་བོའི་བསླབ་བྱ་ལ། དུག་ལྔའི་ངོ་བོ་དངོས་པོ་སྟེ། དེ་དག་བྱང་ཞིང་
སྦྱོང་བའི་ཐབས། གང་ཞིག་བདག་ལ་སྡང་གྱུར་པ། དེ་ཉིད་སྡང་བྱེད་ལན་མི་བྱ། ཞེ་
ལ་བརྣག་པར་མ་གྱུར་ན། ལག་ཏུ་བླང་བའི་བྱ་བ་བྲལ། དགྲ་ལ་སྡང་ལན་བྱམས་
པས་འདུལ། འཇམ་དེས་རྒྱུད་ལྡན་དལ་དང་བསྙོམས། ཚིག་གི་མཚོན་ཆའི་དབལ་
མི་སྟོན། བྱམས་སྡང་བཞིན་དང་ཚིག་ལས་ཏེ། རྭ་མེད་ཡུ་བོས་ཟུར་མི་འཆད། དགྲ་
དང་ཉེ་བ་དབྱེར་མི་འབྱེད། ཤེས་རྒྱུད་རྩི་མར་སྙིང་པོ་ཏིལ། རང་རྒྱུད་དྲང་པོ་ཀུན་ལ་
སྨན། བྱམས་པ་བུ་གཅིག་མ་དང་སྲིང་། བརྩེ་བས་ཕན་གདགས་རིམ་པ་སྟེ། ཞི་དལ་
སྤྱོད་ལམ་བག་དང་མཛེས། བྱང་ཆུབ་རྒྱུད་ལམ་ངང་དང་འབྲེལ། ཡིད་ཀྱང་གཞུང་
ལ་ངག་འཇམ་པ། བྲན་གྱི་ཐ་མ་དག་ལ་གཞོལ། དེས་ནི་བྱམས་པ་ཆེན་པོ་འཐོབ། ཞེ་
སྡང་མི་སྐྱེ་བྱམས་པའི་ཚུལ། གང་དག་ཆགས་དང་སྲེད་གྱུར་པ། དེ་ཡི་འདོད་པའི་
ནོར་མཐོང་བ། དེ་ཉིད་སྲེད་དང་ལེན་མི་སྐྱེ། དེ་དག་ལག་ཏུ་བླང་མི་བྱ། བླང་གྱུར་
ཉོ་དང་ཚོང་མི་གཏམ། སླང་མོ་བ་དང་ཞོར་སྟབས་དང་། གཡོ་སྒྱུ་ལོག་པ་སྤང་བར་
བྱ། རྐུ་ཕྲོག་འཇབ་བུ་འུ་ལེ་ཐབས། དེ་དག་སྤྱོད་འཆལ་དྲི་མ་གཏན། དེ་ཡི་བསོད་
ནམས་ལས་གྱུར་སྤང༌། མི་ཚངས་པ་ཡི་ཕྱོགས་མ་འཕྱོག །སྦྱིན་པ་ཆགས་མེད་ཞེན་
འཛིན་བསྐྱུང་། ཆགས་ཤིང་ཞེན་པ་ཀུན་བྲལ་བས། ངེས་པར་བྱང་ཆུབ་ཐོབ་པར་
སྤྱོད། མ་ནུས་དབུལ་ཕོངས་འགྲོ་བ་སྐྱབས། གང་དག་འདོད་གྱུར་རེ་སོགས་བསྐང་།
42

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
མ་རིག་མ་གྱུར་ཀུན་བླང་ཚུལ། རྣམ་དག་ཚུལ་འཛིན་ཚུལ་ཁྲིམས་ཏེ། སྦྱིན་པ་ཚུལ་
ཁྲིམས་ལས་བྱུང་བའི། དེ་ཡིས་འཁོར་བའི་ཉོན་མོངས་སངས། ཆགས་སྐྱོན་དྲི་མ་དང་
བྲལ་འགྱུར། འདོད་ཆགས་མི་རྒྱུ་སྦྱིན་པའི་ཚུལ། གང་དག་བདག་དང་གཞན་ལ་
རྨོངས། དེ་ཉིད་རིག་པའི་ཡེ་ཤེས་བསྐྱེད། དྲན་པའི་བློ་དང་འགྱུར་བའི་ཡིད། བློ་ཡི་མ་
རྨོངས་བྱིང་མ་གཏིབས། དྭངས་དང་སངས་དང་ཤེས་དང་རིག །མཁས་པར་བསླབ་
ཅིང་རིག་པར་བྱ། དྲན་པ་གསལ་བྱེད་འགྱུ་བའི་བློ། མ་ཕྱལ་མི་འཕྱལ་འཕྱོལ་མི་འགྱུ།
དེ་དག་ཐོལ་མ་གྱུ་སོགས་སྤང་། རན་པར་བརྟག་ཅིང་ཐེག་པ་སྟེ། གང་དག་བླུན་
གྱུར་མཚང་མི་སྨྲ། ཐབས་ལམ་དེ་ཉིད་ཤུགས་ལ་འཆོས། རང་ཉིད་དེམ་པོས་འཆོལ་
མི་སྤྱད། གང་དག་སྤྱོད་ལམ་གཞན་ལྟོས་བྱ། ཡིན་པས་ཚད་ཟུང་རིག་པ་སྟེ། བསླབ་
དང་རང་བྱུང་གཉིས་སུའོ། །བསླབ་པས་ཤེས་རབ་གོ་བ་བསྐྱེད། གོ་ནས་གོམས་ན་
རང་རིག་གསལ། དེ་བཞིན་ཡེ་ཤེས་བསྐྱེད་པ་ལ། རིམ་པར་རི་བོང་འཛིན་བཞིན་གྱིས།
མ་རིག་ཆུ་འཛིན་པ་དྲར་གྲོལ། དེ་ཡི་ཉིན་དང་མཚན་བསྐྱེད་ལྟར། འདི་དང་ཕྱི་མའི་
དོན་གཉིས་བསྐྱེད། མ་གོ་མ་རིག་ངང་གིས་བརྟགས། གོ་བ་མ་སྐྱེས་ངང་རིང་བ། དེ་
ཡང་བྱམས་སེམས་སྤྱོད་ལམ་སྟེ། དེ་ནི་ཤིན་ཏུ་རིག་པའོ། །གང་དང་གང་དག་བོན་
དང་ནི། འཇིག་རྟེན་མ་རིག་མུན་པ་སྟེ། དེ་དག་སེལ་བྱེད་དྲན་དང་སྣང་། དེ་ཡི་
འགྱུ་བ་ཡིད་ཀྱིས་འཕྲུལ། དག་པའི་སྣང་འདྲེན་མ་དག་འཕྱོལ། དེ་འགྱུར་ཡེ་ཤེས་རྒྱུད་
ལ་སྐྱེ། དེ་ཡང་རབ་རྣམས་བརྩོན་འགྲུས་འབྱུང༌། དེ་ཉིད་ངེས་ཐོབ་རྣམ་པར་གྲོལ།
གང་དག་གཞན་ཡང་རིག་བྱེད་ཚོགས། མ་རིག་ལུས་ཅན་རྣམས་ལ་གབ། དེ་དག་
ངེས་པར་ལས་རབ་བསྟན། དེ་ལ་རྣམ་བརྩོན་འགལ་མི་འགྱུར། བཟང་པོ་སྤྱོད་ན་
དོན་བྱེད་ཐོབ། རང་དག་ཡེ་ཤེས་རྣམས་གསལ་བས། དེ་དག་འོད་ཆེན་རིག་གསལ་
མཐོང་། དེ་ལ་རློམ་པར་མ་གྱུར་ཏེ། གཞན་ལ་ངོམས་པ་ལྟར་མི་མངོན། གལ་ཏེ་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཞན་ལ་རབ་གཡེང་ན། དེ་ཡིས་ཡོན་ཏན་འགྲིབ་པར་འགྱུར། གང་དག་ཡེ་ཤེས་ཡེ་
ཤེས་པ། དེ་ཡིས་ཤེས་རབ་མ་ལུས་སྐྱེ། ཤེས་བཞིན་དོན་ལ་མ་བསྒྲིབས་པ། མ་རྨོངས་
གཅིག་པུ་དོན་ལ་གསལ། གཏི་མུག་རྨོངས་པ་མེད་པའི་ཚུལ། གང་དག་བདག་
ལ་དྲེགས་གྱུར་ན། དེ་ཉིད་མཉམ་ཉིད་ཞི་བས་དུལ། ཞི་བའི་ཞི་བ་ཆེན་པོའི་གོས།
གདུག་པ་མཚོན་འདྲའི་ངར་སོ་བཟློག །རང་ཆེ་གྱོང་ཁེངས་དྲེགས་པ་སྟེ། རང་ཆེ་
བདུད་ཀྱི་སྤྱོད་ཡུལ་དང་། གྱོང་པོ་རང་རྒྱུད་བཏུལ་དང་ཁྲེབ། ཁེངས་སེམས་མ་རིག་
བློ་རྒྱས་པ། དེ་དག་ཞི་བའི་ཐབས་ཀྱིས་འདུལ། ཞི་དང་འཇམ་དེས་ཨུད་འབར་ཚུལ།
ཤིན་ཏུ་སྤྱོད་ལམ་དལ་བ་དང༌། གསེར་དང་བོང་བ་ས་རྡོ་ཁྲོད། གཉིས་མེད་མཉམ་
པའི་ངང་ཚུལ་ཏེ། དེ་བཞིན་དགྲ་དང་གཉེན་དུ་མཉམ། ཡེ་ནས་བཟོད་ཐོབ་མི་གཡོ་
བ། ངང་ཞི་ངང་དལ་ངང་ལ་མཉམ། ངང་ལས་འབྲལ་མེད་ཡེ་ཤེས་རྒྱུན། ངང་ལས་
རྒྱུ་མཐུན་ངོ་བོ་ཉིད། དེ་དོན་ཆུབ་པ་བྱང་ཆུབ་སེམས། དེ་ཡི་སྤྱོད་ལམ་ཞི་དལ་ལྡན།
ང་རྒྱལ་མི་གཡོ་མཉམ་པའི་སེམས། གང་དག་བདག་ལ་ཕྲག་དོག་པ། དོག་ལ་དྲི་མའི་
ལན་མི་བསྒོ། ལན་ལ་ཚེར་མའི་ཚིག་མི་སྨྲ། སྨྲ་ལ་འཛུག་འགྱུར་རྣོ་མི་དབལ། བདག་
ལ་དོག་པའི་རུ་མི་ང་། གཞན་ལ་དོག་པའི་ཆགས་མི་སྡང་། གཉིས་ཀར་བརྩོད་པའི་
གཞི་མི་བཏིང་། ཤིན་ཏུ་ཡངས་པས་ཡངས་པ་སྟེ། རབ་ཏུ་ཡངས་ཤིང་རྒྱ་ཆེ་བ། དེ་
ལ་ཡངས་པའི་རྒྱ་བསྐྱེད་ཅིང་། གཞན་དག་དོག་པའི་འཕྲང་རྣམས་བསལ། ཚིག་ནི་
རྩུབ་པ་ལ་སོགས་ཏེ། ཕྲག་དོག་དབང་གྱུར་ཅི་སྲིད་པ། ཤིན་ཏུ་རྒྱ་འཁྱུལ་ཆེ་བ་འཇམ།
སྡུག་བསྔལ་ཉོན་མོངས་ཚེར་མ་སྤངས། དཔག་བསམ་ལྗོན་པ་འཇམ་གྱིས་བརྒྱན། དེ་
ཡི་དེས་ཀྱིས་འགྲོ་བ་བདེ། གང་དག་ཡངས་བདལ་བག་ཡངས་འཇམ། དེས་ནི་ཕྲག་
དོག་མི་འབྱུང་ཞིང་། རུ་ང་བརྩོད་པ་ལས་ཐར་ནས། ཀུན་གྲུབ་བྱ་བ་ཡེ་ཤེས་གྲུབ།
དོན་འགྲུབ་དོན་ཀུན་གྲུབ་པ་སྟེ། ཕྲག་དོག་ཡངས་པ་ཆེན་པོའི་ཚུལ། དེ་ལྟར་དུག་ལྔ་
44

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
ཉོན་མོངས་ལྔ། གདོད་ནས་ཡེ་ཤེས་ཆེན་པོ་ལ། སྤང་བླང་ཚུལ་སྲུང་ཀུན་རྫོབ་ཙམ།
དོན་དུ་ཡེ་ཤེས་རང་འབྱུང་བ། ཡེ་ཤེས་སྐུ་སྟེ་མིག་གཅིག་པས། ཀུན་གསལ་འོད་སྒྲོན་
བསྒྲིབས་མེད་སྤྱན། སྤྱན་ལྔ་རྩལ་དྲུག་མངོན་པར་རྫོགས། ཡེ་ནས་ཚུལ་ལྡན་ཚུལ་
ཁྲིམས་དང་། གདོད་ནས་སྲུང་མཚམས་དྲི་མ་བྲལ། རང་འབྱུང་ཡེ་ཤེས་འོད་གསལ་
བ། བོན་ཉིད་ཀ་དག་དྲི་མ་མེད། དེ་ཉིད་ཚུལ་ཁྲིམས་ངོ་བོ་སྟེ། ངོ་བོ་རང་བཞིན་
སྤང་བླང་གི། བྱང་ཆུབ་བསླབ་པ་བརྒྱ་ཉི་ཤུ། གསང་བའི་ཚུལ་གྱི་དབྱེ་བའོ། །དེ་ལྟར་
སྲུང་ཁྲིམས་མདོ་རྩ་ལ། ཕྱི་ནང་གསང་བ་ལས་གྱུར་པའི། ནང་ཁྲིམས་ངོ་བོ་སྔོན་སོང་
ནས། ཕྱི་ཚུལ་རང་བཞིན་མཚན་ཉིད་སྤྱོད། སྤང་དང་བླང་གྱུར་དབྱེ་བ་ཡི། ཕྱི་ནང་
གསང་བ་ཡང་གསང་གི། སུམ་བརྒྱ་དྲུག་ཅུའི་ཚུལ་གྱི་ཐབས། ཡིད་ཀྱི་ཁྱེའུ་ཆུང་ལ་
གཉེར་དུ་གཏད། མ་བརྗེད་ཐུགས་ཀྱི་དཀྱིལ་དུ་ཞོག །ཚུལ་ལམ་ཐབས་ཀྱིས་བཀྲིད་
དྲང་མཛོད། སེམས་ཅན་འགྲོ་ལ་སྨིན་པར་གྱིས། ཞེས་གསུངས་ཏེ། སྲུང་ཁྲིམས་རྣམ་
པར་དག་པ་རྩ་བའི་མདོ་ལས། སུམ་བརྒྱ་དྲུག་ཅུ་ཕྱིའི་ཚུལ་གཏན་ལ་ཕབ་སྟེ་བཤད་
པར་མཛད་དོ། །
༧ དེ་ནས་ཡང་དེའི་ཚེ། ཡིད་ཀྱི་ཁྱེའུ་ཆུང་གིས་སྟོན་པ་ལ་གསོལ་པ། རྣམ་པ་
ཐམས་ཅད་མཁྱེན་པ་ཡི། ཡང་དག་ཁྲི་གཙུག་རྒྱལ་བ་ལགས། སྲུང་ཁྲིམས་རྣམ་
དག་མདོ་རྩ་ལས། ཕྱི་ཡི་ཚུལ་དང་ནང་གི་ཁྲིམས། དོན་གྱི་མདོ་རྩ་དེ་ལྟར་ན། དེ་
ལ་ཟུང་འབྲེལ་བསྲུང་བ་ཡིས། བསྲུངས་ནས་ཐུབ་པའི་ཡོན་ཏན་དང༌། མ་བསྲུང་
འཆལ་བའི་ཉེས་སྐྱོན་དང་། འཆལ་ན་ཉམས་གྱུར་གསོ་བ་ཡི། དེ་ཡི་ཐབས་དང་བྱ་
བ་ཞིག །ཐམས་ཅད་མཁྱེན་པས་བཀའ་བསྩལ་འཚལ། ཞེས་གསོལ་ཏོ། །དེ་ལ་སྟོན་
པས་བཀའ་བསྩལ་པ། ཡིད་ཀྱི་ཁྱེའུ་ཆུང་རྫུ་འཕྲུལ་ཅན། བྱམས་པའི་བློ་མྱུར་ཤེས་རབ་
ཕུལ། སྲིད་པའི་དཀའ་ཐུབ་དག་པའི་མཆོག །དེ་ཡི་མཚན་ཉིད་བདག་བཤད་འཚལ།
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དེ་ལ་སྲུང་ཁྲིམས་མདོ་རྩ་ལས། གང་ཞིག་མི་ལུས་རིན་པོ་ཆེ། དལ་འབྱོར་ཕུན་སུམ་
ཚོགས་པ་ཡི། སྐྱེ་ཤི་གཏིང་ནས་འཇིགས་པའི་ཚེ། འཇིག་རྟེན་འཁོར་བའི་ལས་དོར་
ནས། དག་པ་འདུལ་ཁྲིམས་སྒོར་ཞུགས་ཤིང་། མཁན་སློབ་དཔང་པོའི་མདུན་དྲུང་དུ།
གནང་དང་བླངས་དང་ཐོབ་པ་ཡིས། ཕྱི་ཡི་ཚུལ་དང་ནང་གི་ཁྲིམས། ཟུང་འབྲེལ་
འཇུག་སྤྱོད་སྲུང་བྱེད་ན། དེ་ཡི་སྐྱོན་དང་ཡོན་ཏན་ནི། སྤྱིར་ཡང་འདུལ་ཁྲིམས་
སྡོམས་པ་ལས། སྐྱོན་དང་ཡོན་ཏན་བྱུང་ཚུལ་ཡང་། མ་བླངས་བར་དུ་བསྲུང་བ་མེད།
བསྲུང་བ་མེད་པས་འགལ་བ་མེད། བླང་ནས་ཐུབ་པར་བསྲུང་བ་སྟེ། དེ་དག་སྲོག་
ལ་བབས་གྱུར་ཡང་། འདུལ་ཁྲིམས་སྡོམ་པ་མ་ཉམས་ཤིང་། དེ་ཉིད་ཚེ་འཕོས་ལུས་
བརྗེས་ཚེ། ཕྱི་མར་དེ་ཡི་ལས་འཕྲོ་ལེན། དེ་དག་སྲོག་ལ་ལྟོས་འགྱུར་ཏེ། འཆལ་དང་
ཉམས་དང་ཉེས་གྱུར་ན། དེ་ཉིད་ལྟུང་བ་འཕོག་པ་སྟེ། དེ་ཡི་ལས་འཕྲོ་ལེན་པ་དང་།
དེ་དག་ཉམས་པ་སོར་ཆུད་དཀའ། དེ་ཕྱིར་ཐུབ་པར་བསྲུང་བར་གཅེས།
བསྲུངས་ནས་ཐུབ་པའི་ཡོན་ཏན་ནི། ཐོག་མར་རྩ་བ་བཞི་ལས་སུ། སྲོག་གཅོད་
མི་འགྱུར་རྩ་བའི་ཁྲིམས། དུག་ལྔ་ཉོན་མོངས་མ་རིག་སྟེ། ཞེ་སྡང་དབང་གྱུར་སྲོག་
གཅོད་པ། དེ་ཉིད་ཐུབ་པར་གྱུར་པ་ན། ཚེ་རབས་ཐོག་མ་མེད་པ་ཡི། མཚམས་
མེད་ལྔ་ཡི་སྡིག་པ་འབྱང༌། མངོན་དགའི་ཞིང་དུ་བྱམས་པར་ལྡན། ཚད་མེད་བཞི་
པོ་རྒྱུད་ལ་སྐྱེ། བྱམས་ལྡན་རྒྱལ་བའི་དྲུང་དུ་འཁོད། འདོད་ཆགས་དབང་གྱུར་སྲོག་
གཅོད་པ། དེ་ཉིད་ཐུབ་པར་གྱུར་པ་ན། ཚེ་རབས་ཐོག་མ་མེད་པ་ནས། ཉེ་བ་ལྔ་ཡི་
སྡིག་པ་འབྱང་། བདེ་བའི་ཞིང་དུ་སྦྱིན་པའི་ཕུལ། སོར་རྟོགས་ཡེ་ཤེས་རྒྱུད་ལ་གསལ།
སྨོན་ལམ་མཐའ་ཡས་དྲུང་དུ་འཁོད། གཏི་མུག་དབང་གྱུར་སྲོག་གཅོད་པ། དེ་ཉིད་
ཐུབ་པར་གྱུར་པ་ན། ཚེ་རབས་ཐོག་མ་མེད་པ་ནས། ལྕི་བ་བཞི་ཡི་སྡིག་པ་འབྱང་།
འགྱུར་མེད་ཞིང་དུ་ཡེ་ཤེས་སྐུ། མེ་ལོང་ཡེ་ཤེས་རྒྱུད་ལ་སྐྱེ། མི་འགྱུར་སྙིང་པོའི་དྲུང་དུ་
46

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
འཁོད། ང་རྒྱལ་ལས་གྱུར་སྲོག་གཅོད་པ། དེ་ཉིད་ཐུབ་པར་བསྲུང་བ་ན། ཚེ་རབས་
ཐོག་མ་མེད་པ་ནས། ལོག་པ་བརྒྱད་ཀྱི་སྡིག་པ་འབྱང་། རྣམ་དག་ཞིང་དུ་མཉམ་པ་
ཉིད། མཉམ་ཉིད་ཡེ་ཤེས་རྒྱུད་ལ་གསལ། གར་དབང་རྒྱལ་པོའི་དྲུང་དུ་འཁོད། ཕྲག་
དོག་དབང་གྱུར་སྲོག་གཅོད་པ། དེ་ཉིད་ཐུབ་པར་བསྲུང་བ་ན། ཚེ་རབས་ཐོག་མ་
མེད་པ་ཡི། འཁྲུལ་པ་དགུ་ཡི་སྡིག་པ་འབྱང་། ཕུན་ཚོགས་ཞིང་དུ་བྱ་བ་གྲུབ། ནམ་
མཁའི་མདོག་ཅན་ཞིང་དུ་འཁོད། མ་རིག་དབང་གྱུར་སྲོག་གཅོད་པ། དེ་ཉིད་ཐུབ་
པར་བསྲུང་བ་ན། ཚེ་རབས་ཐོག་མ་མེད་པ་ནས། མི་དགེ་བཅུ་ཡི་སྡིག་པ་འབྱུང་།
འོག་མིན་ཞིང་དུ་རིགས་སྟོབས་གྲུབ། མཁའ་འགྱིང་དཀར་པོའི་དྲུང་དུ་འཁོད། སྲོག་
གཅོད་ཐུབ་པའི་ཡོན་ཏན་ནོ། ། །
གཉིས་པ་མ་བྱིན་བླང་གྱུར་ལ། དུག་ལྔ་ཉོན་མོངས་མ་རིག་པ། ཞེ་སྡང་དབང་
གྱུར་མ་བྱིན་བླང་། དེ་དག་རྩ་བ་ཐུབ་བསྲུང་ན། ཚེ་རབས་ཐོག་མ་མེད་པ་ཡི། སྲོག་
གཅོད་ནོར་བླང་སྒྲིབ་པ་འབྱང་། ཕྱི་མར་མངོན་དགའི་ཞིང་ཁམས་སུ། འོད་མི་འཁྲུག་
པའི་དྲུང་དུ་སྐྱེ། འདོད་ཆགས་དབང་གྱུར་མ་བྱིན་བླང་། དེ་དག་རྩ་བ་བསྲུང་ཐུབ་ན།
ཚེ་རབས་ཐོག་མ་མེད་པ་ཡི། དཀོར་ལ་འབགས་པའི་སྒྲིབ་པ་འབྱང༌། ཕྱི་མར་བདེ་
བའི་ཞིང་ཁམས་སུ། འོད་དཔག་མེད་པའི་དྲུང་དུ་སྐྱེ། གཏི་མུག་དབང་གྱུར་མ་བྱིན་
བླང་། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། རྐུ་དང་འཇབ་
བུའི་སྒྲིབ་པ་འབྱང་། ཕྱི་མར་འགྱུར་མེད་ཞིང་ཁམས་སུ། འོད་མི་འགྱུར་བའི་དྲུང་དུ་
སྐྱེ། ང་རྒྱལ་དབང་གྱུར་མ་བྱིན་བླང༌། དེ་དག་རྩ་བ་བསྲུང་ཐུབ་ན། ཚེ་རབས་ཐོག་
མ་མེད་པ་ཡི། བཀོལ་སྤྱད་ནོར་བླངས་སྒྲིབ་པ་འབྱང་། ཕྱི་མར་རྣམ་དག་ཞིང་ཁམས་
སུ། འོད་མི་ཆགས་པའི་དྲུང་དུ་སྐྱེ། ཕྲག་དོག་དབང་གྱུར་མ་བྱིན་བླང་། དེ་དག་རྩ་
བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། ཕྲག་དོག་ནོར་བླངས་སྒྲིབ་པ་འབྱུང་།
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཕྱི་མར་འགྱུར་མེད་ཞིང་ཁམས་སུ། འོད་མ་ཆགས་པའི་དྲུང་དུ་སྐྱེ། མ་རིག་དབང་
གྱུར་མ་བྱིན་བླང་། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། གཡོ་
སྒྱུས་ནོར་བླངས་སྒྲིབ་པ་འབྱང་། ཕྱི་མར་དེ་བཞིན་ཞིང་ཁམས་སུ། འོད་ནུབ་མེད་
པའི་དྲུང་དུ་སྐྱེ། མ་བྱིན་བླང་ཐུབ་ཡོན་ཏན་ནོ། །
གསུམ་པ་མི་ཚངས་སྤྱོད་འགྱུར་ལས། དུག་ལྔ་ཉོན་མོངས་མ་རིག་པ། ཞེ་སྡང་
དབང་གྱུར་མི་ཚངས་སྤྱོད། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་
ཡི། ཞེ་སྡང་ལས་སྤྱོད་མི་ཚངས་འབྱང་། བྱམས་པ་ཆེན་པོའི་ཞིང་ཁམས་སུ། གཤེན་
ལྷ་དཀར་པོའི་ཞིང་དུ་འཁོད། འདོད་ཆགས་དབང་གྱུར་མི་ཚངས་སྤྱོད། དེ་དག་རྩ་
བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། འདོད་ཆགས་ལས་སྤྱོད་མི་ཚངས་
འབྱང༌། སྦྱིན་པ་ཆེན་པོའི་ཞིང་ཁམས་སུ། གནམ་གསས་དབྱིངས་རུམ་དྲུང་དུ་འཁོད།
གཏི་མུག་དབང་གྱུར་མི་ཚངས་སྤྱོད། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་
མེད་པ་ཡི། གཏི་མུག་ལས་གྱུར་མི་ཚངས་འབྱང༌། ཡེ་ཤེས་ཆེན་པོའི་ཞིང་ཁམས་སུ།
གསས་རྗེ་རྨང་པོའི་དྲུང་དུ་འཁོད། ང་རྒྱལ་དབང་གྱུར་མི་ཚངས་སྤྱོད། དེ་དག་རྩ་བ་
བསྲུང་ཐུབ་ན། ཚེ་རབས་ཐོག་མ་མེད་པ་ཡི། ང་རྒྱལ་ལས་སྤྱོད་མི་ཚངས་འབྱང་། ཞི་
བ་ཆེན་པོའི་ཞིང་ཁམས་སུ། གར་གསས་བཙན་པོའི་དྲུང་དུ་འཁོད། ཕྲག་དོག་དབང་
གྱུར་མི་ཚངས་སྤྱོད། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། ཕྲག་
དོག་ལས་སྤྱོད་མི་ཚངས་འབྱང༌། ཡངས་པ་ཆེན་པོའི་ཞིང་ཁམས་སུ། རྒོད་གསས་
ཁམ་པའི་དྲུང་དུ་འཁོད། མ་རིག་དབང་གྱུར་མི་ཚངས་སྤྱོད། དེ་དག་རྩ་བ་བསྲུང་
ཐུབ་ན། ཚེ་རབས་ཐོག་མ་མེད་པ་ཡི། མ་རིག་ལས་སྤྱོད་མི་ཚངས་འབྱང་། འོག་མིན་
རྫོགས་སྐུའི་ཞིང་ཁམས་སུ། མཁའ་འགྱིང་དཀར་པོའི་དྲུང་དུ་འཁོད། མི་ཚངས་སྤྱོད་
ཐུབ་ཡོན་ཏན་ནོ། །
48

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ།༽
བཞི་པ་ཕྲ་མ་ལས་གྱུར་པའི། དུག་ལྔ་ཉོན་མོངས་མ་རིག་པ། ཞེ་སྡང་དབང་གྱུར་
ཕྲ་མ་རྫུན། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། ཞེ་སྡང་
དབང་གྱུར་ཚིག་རྩུབ་འབྱང་། ཕྱི་མར་བོན་སྐུའི་ཞིང་ཁམས་སུ། དཔོན་གསས་མན་
ངག་རྒྱུད་ལུང་སྟོན། འདོད་ཆགས་དབང་གྱུར་ཕྲ་མ་རྫུན། དེ་དག་རྩ་བ་བསྲུང་ཐུབ་
ན། ཚེ་རབས་ཐོག་མ་མེད་པ་ཡི། འདོད་ཆགས་དབང་གྱུར་སླུ་ཚིག་འབྱང་། ཅིར་
ཡང་སྤྲུལ་སྐུའི་ཞིང་ཁམས་སུ། ཆབ་ནག་སྲིད་པའི་རྒྱུད་ཁོག་འགྲེལ། གཏི་མུག་དབང་
གྱུར་ཕྲ་མ་རྫུན། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། གཏི་
མུག་དབང་གྱུར་གཤེ་སྐུར་འབྱང་། ལོངས་སྤྱོད་རྫོགས་སྐུའི་ཞིང་ཁམས་སུ། ཆབ་
དཀར་སྔགས་ཀྱི་བསྙེན་སྒྲུབ་འཆད། ང་རྒྱལ་དབང་གྱུར་ཕྲ་མ་རྫུན། དེ་དག་རྩ་བ་
བསྲུང་ཐུབ་ན། ཚེ་རབས་ཐོག་མ་མེད་པ་ཡི། ང་རྒྱལ་དབང་གྱུར་ཁྱད་གསོད་འབྱང་།
ངོ་བོ་ཉིད་སྐུའི་ཞིང་ཁམས་སུ། འཕན་ཡུལ་བོན་གྱི་མདོ་ལུང་སྟོན། ཕྲག་དོག་དབང་
གྱུར་ཕྲ་མ་རྫུན། དེ་དག་རྩ་བ་བསྲུང་ཐུབ་ན། ཚེ་རབས་ཐོག་མ་མེད་པ་ཡི། ཕྲག་
དོག་དབང་གྱུར་ཚེར་མ་འབྱང་། མངོན་པར་བྱང་ཆུབ་ཞིང་ཁམས་སུ། མཐོ་ཐོག་
མཛོད་ཀྱི་སྤྱི་ཁོག་འགྲེལ། མ་རིག་དབང་གྱུར་ཕྲ་མ་རྫུན། དེ་དག་རྩ་བ་བསྲུང་ཐུབ་ན།
ཚེ་རབས་ཐོག་མ་མེད་པ་ཡི། མ་རིག་དབང་གྱུར་འཁྱལ་ཚིག་འབྱང་། སྐུ་ལྔ་ཡོངས་
རྫོགས་ཞིང་ཁམས་སུ། སྒོ་བཞི་མཛོད་ལྔའི་བོན་སྟོན་འགྱུར། ཕྲ་མ་བསྲུང་ཐུབ་ཡོན་
ཏན་ནོ། ། ཕོ་ཁྲིམས་ཉིས་བརྒྱ་ལྔ་བཅུ་རྫོགས། ས་བཅུ་ནོན་པའི་སེམས་དཔར་འགྱུར།
སྐྱེ་བ་གཅིག་གིས་མངོན་སངས་རྒྱ། །
དེ་དག་རྩ་བ་བཞི་ལས་སུ། བུད་མེད་རྩ་བ་བརྒྱད་བསྲུང་སྟེ། རྩ་བ་བཞི་པོ་སྤྱི་རུ་
སྟོན། དེ་ལས་གྱེས་པ་རྣམ་པ་བཞི། ཆགས་པར་གྱུར་དང་གན་ཅིང་བརྒྱལ། འགྱེལ་
བར་མྱོས་དང་འབུབ་པ་ཚིམས། དེ་དག་རྩ་བ་རྣམ་པ་བཞི། མ་བླང་མ་རེག་ཉེས་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
འགལ་ཆུང༌། བླང་གྱུར་མ་ཐུབ་ཉམས་འགལ་ལྟུང་། བསྲུངས་ཐུབ་ཡོན་ཏན་དཔག་
ཏུ་མེད། དེ་ཡང་ཐོག་མར་རྩི་བ་བཞི། ཆགས་པ་ལས་གྱུར་རྩ་བའི་ཁྲིམས། དེ་དག་
ཐུབ་བསྲུངས་ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་མོངས་
ལས་དབང་གིས། ཆགས་ལས་གྱུར་པའི་སྒྲིབ་པ་འབྱང༌། ཕྱི་མར་ཕུན་ཚོགས་ཞིང་
ཁམས་སུ། ཚོགས་ཀྱི་ལམ་ལ་རབ་གནས་ཤིང་། སྦྱིན་པ་བྱམས་མའི་ཞལ་མཐོང་
ནས། དེ་ཉིད་རང་བཞིན་མངོན་པར་དགའ། གན་པ་ལས་གྱུར་རྩ་བའི་ཁྲིམས། དེ་
དག་ཐུབ་བསྲུངས་ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་
མོངས་ལས་དབང་གིས། གན་ལས་གྱུར་པའི་སྒྲིབ་པ་འབྱང་། ཕྱི་མར་དག་པའི་ཞིང་
ཁམས་སུ། དྲི་མེད་ས་ལ་རབ་གནས་ཤིང་། ཚུལ་ཁྲིམས་བྱམས་མའི་ཞལ་མཐོང་ནས།
དེ་ཉིད་ཚུལ་འཆལ་དྲི་མ་མེད། འགྱེལ་བ་ལས་གྱུར་རྩ་བའི་ཁྲིམས། དེ་དག་ཐུབ་
བསྲུངས་ཡོན་ཏན་ཚོགས། ཚེ་རབས་ཐོག་མ་མེད་པ་ནས། མ་རིག་ཉོན་མོངས་ལས་
དབང་གིས། འགྱེལ་ལས་གྱུར་པའི་སྒྲིབ་པ་འབྱང་། ཕྱི་མར་འོད་འགྱེད་ཞིང་ཁམས་སུ།
འོད་འཕྲོའི་ས་ལ་རབ་གནས་ཤིང་། བཟོད་པ་བྱམས་མའི་ཞལ་མཐོང་ནས། དེ་ཉིད་
རང་བཞིན་འོད་དུ་འཕྲོ། འབུབ་པ་ལས་གྱུར་རྩ་བའི་ཁྲིམས། དེ་དག་ཐུབ་བསྲུངས་
ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་མོངས་ལས་དབང་གིས།
འབུབ་པ་ལས་གྱུར་སྒྲིབ་པ་འབྱང་། ཕྱི་མར་སྒྱུ་འཕྲུལ་ཞིང་ཁམས་སུ། མྱུར་བྱེད་ས་ལ་
རབ་གནས་ཤིང་། བརྩོན་འགྲུས་བྱམས་མའི་ཞལ་མཐོང་ནས། ཕྱག་རྒྱ་ཀུན་དུ་སྒྱུར་
བྱེད་འགྱུར། དེ་ལས་གོང་འཕེལ་རྩ་བ་བཞི། ཕྲ་མ་ལས་གྱུར་རྩ་བའི་ཁྲིམས། དེ་དག་
ཐུབ་བསྲུངས་ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་མོངས་
ལས་དབང་གིས། ཕྲ་མ་ལས་གྱུར་སྒྲིབ་པ་འབྱང་། ཕྱི་མ་སྤྲོས་ལྡན་ཞིང་ཁམས་སུ།
སྤྲིན་ཆེན་ས་ལ་རབ་གནས་ཤིང་། བསམ་གཏན་བྱམས་མའི་ཞལ་མཐོང་ནས། ཆེ་
50

མདོ་སྡེ། ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
བའི་ཡོན་ཏན་སྤྲིན་ཚོགས་གཏིབས། མི་ཚངས་སྤྱོད་གྱུར་རྩ་བའི་ཁྲིམས། དེ་དག་ཐུབ་
བསྲུངས་ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་མོངས་ལས་
དབང་གིས། མི་ཚངས་སྤྱོད་གྱུར་སྒྲིབ་པ་འབྱང་། ཕྱི་མར་བདེ་ལྡན་ཞིང་ཁམས་སུ།
བདེ་ལྡན་ས་ལ་རབ་གནས་ཤིང་། སྟོབས་ཀྱི་བྱམས་མའི་ཞལ་མཐོང་ནས། དུgཁ་དང་
ལེན་བག་ཆགས་སངས། མ་བྱིན་བླང་གྱུར་རྩ་བའི་ཁྲིམས། དེ་དག་ཐུབ་བསྲུངས་
ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་མོངས་ལས་དབང་གིས།
མ་བྱིན་བླངས་གྱུར་སྒྲིབ་པ་འབྱང་། ཕྱི་མར་ཆགས་བྲལ་ཞིང་ཁམས་སུ། ཡིད་བཞིན་
ས་ལ་རབ་གནས་ཤིང་། སྙིང་རྗེའི་བྱམས་མའི་ཞལ་མཐོང་ནས། ཡིད་བཞིན་དོན་
གྲུབ་བསམ་པ་རྫོགས། སྲོག་གཅོད་ལས་གྱུར་རྩ་བའི་ཁྲིམས། དེ་དག་ཐུབ་བསྲུངས་
ཡོན་ཏན་ཚོགས། ཚེ་རབས་ཐོག་མ་མེད་པ་ཡི། མ་རིག་ཉོན་མོངས་ལས་དབང་
གིས། སྲོག་གཅོད་ལས་གྱུར་སྒྲིབ་པ་འབྱང་། ཕྱི་མར་དགའ་ལྡན་ཞིང་ཁམས་སུ། རང་
བཞིན་ས་ལ་རབ་གནས་ཤིང་། སྨོན་ལམ་བྱམས་མའི་ཞལ་མཐོང་ནས། མངོན་པར་
འདུ་བྱེད་མཚན་མ་བྲལ། གདོད་ནས་དྲི་མེད་རྣམ་པར་དག ། མོ་ཁྲིམས་སུམ་བརྒྱ་
དྲུག་ཅུ་རྫོགས། ས་བརྒྱད་ནོན་གྱུར་སེམས་དཔའ་འཐོབ། དེ་ནས་ལེགས་པའི་བློ་གྲོས་
དང༌། འགྱུར་བ་མེད་པ་རིམ་པར་བགྲོད། བླ་མེད་ཐར་པའི་གོ་འཕང་འཐོབ། བོན་
ཉིད་དབྱིངས་སུ་སངས་རྒྱ་འགྱུར། དེ་ནས་སྐུ་གསུམ་རྫོགས་པ་ཡི། བོན་གྱི་སྐུ་ལས་
ལོངས་སྤྱོད་རྫོགས། སྤྲུལ་སྐུ་བྱེ་བ་ཕྲག་བརྒྱར་འགྱེད། འཛམ་གླིང་བྱེ་བ་ཕྲག་བརྒྱ་
འདུལ། སྦྱོང་ཐོབ་མཐར་ཕྱིན་དོན་དང་ལྡན། བསྲུངས་ནས་ཐུབ་པའི་ཡོན་ཏན་
ནོ། །ཡིད་ཀྱི་ཁྱེའུ་ཆུང་ཐུགས་ཀྱི་སྲས། མ་བརྗེད་ཐུགས་ཀྱི་དཀྱིལ་དུ་ཞོག ། མ་བསྙེལ་
འགྲོ་ལ་སྨིན་པར་མཛོད། ཅེས་གསུངས་ཏེ། སྲུང་ཁྲིམས་རྣམ་དག་རྩ་བའི་མདོ་ལས།
བསྲུངས་ནས་ཐུབ་པའི་ཡོན་ཏན་གཏན་ལ་ཕབ་སྟེ་བཤད་པར་མཛད་དོ། །
51

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
༧ དེ་ནས་ཡང་དེའི་ཚེ། ཡིད་ཀྱི་ཁྱེའུ་ཆུང་གིས་སྟོན་པ་ལ་གསོལ་པ། རྣམ་པ་
ཐམས་ཅད་མཁྱེན་པ་ཡི། ཡང་དག་ཁྲི་གཙུག་རྒྱལ་བ་ལགས། སྲུང་ཁྲིམས་རྣམ་
དག་མདོ་རྩ་ལས། བསྲུངས་ཐུབ་ཡོན་ཏན་དེ་ལྟར་ན། མ་བསྲུང་འཆལ་བས་ཉེས་
སྐྱོན་གང་། ཐམས་ཅད་མཁྱེན་པས་བཀའ་སྩལ་འཚལ། ཞེས་གསོལ་ཏོ། །དེ་ལ་ཡང་
སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་། ཡིད་ཀྱི་ཁྱེའུ་
ཆུང་རྫུ་འཕྲུལ་ཅན། དེ་དོན་བདག་གིས་བཀའ་བཤད་བྱ། ཐོག་མར་རྩ་བའི་བསྲུང་
ཁྲིམས་བཞི། བྱང་ཆུབ་མཆོག་ཏུ་སེམས་བསྐྱེད་ཅིང་། དྲིན་ཆེན་ཕ་མ་མཁན་དང་
སློབ། དཔང་པོ་དག་ལས་ཐོབ་ནས་སུ། མ་བསྲུང་འཆལ་གྱུར་ཉེས་སྐྱོན་ནི། སྲོག་
གཅོད་པ་ནི་རྩ་བའི་ཁྲིམས། དུག་ལྔ་ཉོན་མོངས་མ་རིག་དབང༌། ཞེ་སྡང་དབང་གྱུར་
གཉན་པའི་སྲོག །དེ་དག་ཉེས་འགལ་ཉམས་གྱུར་ན། མནར་མེད་པ་ཡི་དམྱལ་བ་
དང་། ཐིག་ནག་ཆུ་བུར་རིམ་བཞིན་བརྒྱུད། ཤལ་མ་རི་འཛེགས་ཚ་བ་ཆེ། ཨུཏྤལ་
ལྟར་གས་ཞིང་དུ་སྦྱོང༌། བསྐལ་པ་སྟོང་དུ་ཐར་མི་འགྱུར། འདོད་ཆགས་དབང་
གྱུར་འདོད་པའི་སྲོག །དེ་དག་ཉེས་འགལ་ཉམས་གྱུར་ན། བཙོ་སྲེག་གནས་སུ་སྡུག་
བསྔལ་སྦྱང༌། དམྱལ་ཟངས་བརྒྱ་ཤོང་ནང་དུ་བཙོ། གཏི་མུག་དབང་གྱུར་བླུན་པོའི་
སྲོག །དེ་དག་ཉེས་འགལ་ཉམས་གྱུར་ན། ཟངས་ལྕགས་ཁང་པར་ལན་ཆགས་སྙེགས།
བརྡེག་བརྡུང་བསད་དང་བཤའ་དང་གཏུབ། སྙིང་ལེན་མིག་འབྱིན་ཡན་ལག་བཅད།
ང་རྒྱལ་དབང་གྱུར་གཞན་བསྐུལ་སྲོག །དེ་དག་ཉེས་འགལ་ཉམས་གྱུར་ན། ཉི་ཚེ་
ཉེ་འཁོར་གནས་སུ་སྦྱང༌། ཕྲག་དོག་དབང་དུ་གྱུར་པའི་སྲོག །དེ་དག་ཉེས་འགལ་
ཉམས་གྱུར་ན། དམྱལ་བ་ཚ་གྲངས་གནས་སུ་སྦྱང་། མེ་མ་མུར་དང་རོ་མྱགས་འདམ།
ཡང་ཤི་ཡང་སོས་སྡུག་བསྔལ་མྱོང་། མ་རིག་དབང་གྱུར་གཞན་དབང་སྲོག ། དེ་དག་
ཉེས་འགལ་ཉམས་གྱུར་ན། བཤའ་གཏུབ་འཇིག་རྟེན་དག་དུ་སྦྱང་། འཇིགས་སྐྲག་
52

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ།༽
ཉོན་མོངས་སྡུག་བསྔལ་མྱོང་། སེམས་ཅན་སྣ་ཚོགས་ལུས་ལ་བཟའ། སྲོག་ལ་གྱུར་
པའི་ཉེས་པའོ། །
མ་བྱིན་བླང་གྱུར་རྩ་བའི་ཁྲིམས། དུག་ལྔ་ཉོན་མོངས་མ་རིག་པས། ཞེ་སྡང་དབང་
གྱུར་མ་བྱིན་བླང་། དེ་དག་ཉེས་འགལ་ཉམས་གྱུར་ན། མེ་ལྕེའི་འཁོར་ལོ་འབར་བ་
རུ། རབ་ཏུ་ཚ་བའི་གནས་སུ་སྦྱང༌། འདོད་ཆགས་དབང་གྱུར་མ་བྱིན་བླང་། དེ་
དག་ཉེས་འགལ་ཉམས་གྱུར་ན། རྣག་ཁྲག་མི་གཙང་མཚོ་མོ་རུ། པྲིང་རྒྱུད་སྐྱེ་ཡི་ཉོན་
མོངས་མྱོང་། གཏི་མུག་དབང་གྱུར་མ་བྱིན་བླང་། དེ་དག་ཉེས་འགལ་ཉམས་གྱུར་ན།
མུན་པ་ནག་པོའི་གླིང་ཆེན་དུ། བྱང་འབྲོག་ལྟོ་ཡི་ཉོན་མོངས་སྦྱང་། ང་རྒྱལ་དབང་
གྱུར་མ་བྱིན་བླང་། དེ་དག་ཉེས་འགལ་ཉམས་གྱུར་ན། རི་རབ་ལྷུན་པོའི་ཐེམས་བར་
ན། རྟག་ཏུ་རྒྱུ་དྲུག་འཁོར་བ་སྦྱང༌། ཕྲག་དོག་དབང་གྱུར་མ་བྱིན་བླང༌། དེ་དག་
ཉེས་འགལ་ཉམས་གྱུར་ན། ཚེར་མའི་མྱ་ངམ་སྣམ་བུ་ན། བོག་རི་མགོ་ཡི་སྡུག་བསྔལ་
སྦྱང་། མ་རིག་དབང་གྱུར་མ་བྱིན་བླང་། དེ་དག་ཉེས་འགལ་ཉམས་གྱུར་ན། ཚ་གྲང་
གཉིས་ཀྱི་བར་མཚམས་ན། ཁྲོ་ཆུའི་ཞུན་མཁར་ཁང་པ་རུ། མཁར་གོང་གསེར་ཞུན་
ཕོ་བར་སྦྱང༌། མ་བྱིན་བླང་གྱུར་ཉེས་པའོ། །
མི་ཚངས་སྤྱོད་གྱུར་རྩ་བའི་ཁྲིམས། དུག་ལྔ་ཉོན་མོངས་མ་རིག་པས། ཞེ་སྡང་
དབང་གྱུར་མི་ཚངས་སྤྱད། དེ་དག་ཉེས་འགལ་ཉམས་གྱུར་ན། ཤིན་ཏུ་ཚ་བའི་
སྡུག་བསྔལ་སྦྱང༌། མེ་མར་མུར་གྱི་འོབས་ལ་འབོགས། འདོད་ཆགས་དབང་གྱུར་མི་
ཚངས་སྤྱད། དེ་དག་ཉེས་འགལ་ཉམས་གྱུར་ན། ཤིན་ཏུ་གྲང་བའི་གནས་སུ་སྦྱང་།
མི་གཙང་དུག་གི་མཚོ་ལ་བརྐྱལ། གཏི་མུག་དབང་གྱུར་མི་ཚངས་སྤྱད། དེ་དག་ཉེས་
འགལ་ཉམས་གྱུར་ན། མུན་པ་ནག་པོའི་གླིང་དུ་སྦྱང་། འདོད་ཆགས་ཟངས་སྦལ་ཕོ་
མོའི་སྲེད། ང་རྒྱལ་དབང་གྱུར་མི་ཚངས་སྤྱད། དེ་དག་ཉེས་འགལ་ཉམས་གྱུར་ན།
53

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཤལ་མ་ལི་ཡི་སྡོང་ལ་འཛེགས། ཡར་འཛེགས་མར་བབས་སྡུག་བསྔལ་སྦྱང་། ཕྲག་
དོག་དབང་གྱུར་མི་ཚངས་སྤྱད། དེ་དག་ཉེས་འགལ་ཉམས་གྱུར་ན། མངལ་གྱི་སྲིན་
བུའི་གྲོང་ཁྱེར་དུ། རབ་ཏུ་མི་བདེ་སྡུག་བསྔལ་སྦྱང་། མ་རིག་དབང་གྱུར་མི་ཚངས་
སྤྱད། དེ་དག་ཉེས་འགལ་ཉམས་གྱུར་ན། མཐའ་འཁོབ་གླིང་བར་མུན་ཁྲོད་དུ། མ་
དག་སེམས་ཅན་ལུས་སུ་སྦྱང་། མི་གཙང་སྤྱོད་འགྱུར་ཉེས་པའོ། །
རྫུན་དང་ཕྲ་མ་རྩ་བའི་ཁྲིམས། དུག་ལྔ་ཉོན་མོངས་མ་རིག་པ། ཞེ་སྡང་དབང་
གྱུར་ཕྲ་མ་རྫུན། དེ་དག་ཉེས་འགལ་ཉམས་གྱུར་ན། དམྱལ་བ་མེ་ཚན་གླིང་ཆེན་
དུ། མེ་དཔུང་ཚེར་མའི་འོབས་སུ་སྦྱང་། འདོད་ཆགས་དབང་གྱུར་ཕྲ་མ་རྫུན། དེ་
དག་ཉེས་འགལ་ཉམས་གྱུར་ན། ཡི་དྭགས་མེ་ལྕེ་འཁོར་ལོ་རུ། དུག་ཚེར་ལྕག་གིས་
བྲབ་པར་སྦྱང་། གཏི་མུག་དབང་གྱུར་ཕྲ་མ་རྫུན། དེ་དག་ཉེས་འགལ་ཉམས་གྱུར་ན།
གླིང་བར་མུན་པའི་འཇིག་རྟེན་དུ། སངས་རྒྱས་བསྟན་པ་མེད་པར་སྦྱང༌། ང་རྒྱལ་
དབང་གྱུར་ཕྲ་མ་རྫུན། དེ་དག་ཉེས་འགལ་ཉམས་གྱུར་ན། དམྱལ་བ་ཨུཏྤལ་ལྟར་
གས་སུ། མགོ་ལུས་དུམ་བུར་གས་ཏེ་སྦྱང་། ཕྲག་དོག་དབང་གྱུར་ཕྲ་མ་རྫུན། དེ་དག་
ཉེས་འགལ་ཉམས་གྱུར་ན། ཆུ་བུར་ཅན་གྱི་འཇིག་རྟེན་དུ། ལྕེ་ལ་དམྱལ་ཞིང་རྨོ་བར་
སྦྱང༌། མ་རིག་དབང་གྱུར་ཕྲ་མ་རྫུན། དེ་དག་ཉེས་འགལ་ཉམས་གྱུར་ན། མནར་
མེད་པ་ཡི་དམྱལ་བ་ན། བསྲན་གླག་མེད་པའི་སྡུག་བསྔལ་སྦྱང་། ཕྲ་མ་ལས་གྱུར་
ཉེས་པ་སྟེ། དེ་དག་རྩ་བ་བཞི་ལས་སུ། སོ་སོར་གྱེས་པ་རྩ་བའི་ཁྲིམས། ཕོ་ཁྲིམས་
ཉིས་བརྒྱ་ལྔ་བཅུ་ཡི། ཉེས་སྐྱོན་ཉམས་འགལ་བསྟན་པའོ། །
བུད་མེད་རྩ་བ་བརྒྱད་ཡིན་ཏེ། རྩ་བ་བཞི་པོ་གོང་ལྟར་འགྲེས། དེ་ནས་ཉོན་མོངས་
རྩ་བཞི་ནི། ཆགས་པར་གྱུར་དང་གན་ཅིང་བརྒྱལ། འགྱེལ་པ་མྱོས་དང་འབུབ་པ་
ཚིམས། དེ་དག་ཉོན་མོངས་རྩི་བ་བཞི། མ་བླངས་མ་རེག་ཉེས་འགལ་ཆུང་། བླངས་
54

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
པ་མ་ཐུབ་ཉམས་འགལ་ལྟུང་། བསྲུང་ཐུབ་ཡོན་ཏན་དཔག་ཏུ་མེད། མ་ཐུབ་འཁོར་
བའི་གནས་སུ་ལྟུང་། ངན་སོང་གསུམ་དུ་སྡུག་བསྔལ་སྦྱང་། དེ་དག་ཉེས་སྐྱོན་འདི་
ལྟ་སྟེ། ཆགས་པ་ལས་གྱུར་རྩ་བའི་ཁྲིམས། དུག་ལྔ་མ་རིག་དབང་གྱུར་པས། དེ་
དག་ཉེས་འགལ་ཉམས་གྱུར་ན། རབ་ཏུ་གྲང་བའི་དམྱལ་བ་སྟེ། གྲང་སྦུད་རླུང་
ནག་ལྕགས་ཁང་དུ། པདྨ་ལྟར་གས་ཨུཏྤལ་ཆེ། ཨ་ཆུ་ཆུ་དང་སོ་འཐམས་དང་། ཆུ་
བུར་ཅན་དང་ཆུ་བུར་རྡོལ། གྲང་བ་མནར་མེད་གནས་སུ་སྦྱང་། གན་པ་ལས་གྱུར་
རྩ་བའི་ཁྲིམས། དུག་ལྔ་མ་རིག་དབང་གྱུར་པས། དེ་དག་ཉེས་འགལ་ཉམས་གྱུར་
ན། རབ་ཏུ་ཚ་བའི་དམྱལ་བ་སྟེ། ལྕགས་སྲེག་ཐང་དང་བྱེ་གླིང་གནུར། མེ་མར་མུར་
དང་ཤལ་མ་རི། ཐལ་ཚན་ཆུ་བོའི་གླིང་དུ་སྦྱང་། འགྱེལ་བ་ལས་གྱུར་རྩ་བའི་ཁྲིམས།
དུག་ལྔ་མ་རིག་དབང་གྱུར་པས། དེ་དག་ཉེས་འགལ་ཉམས་གྱུར་ན། ཟངས་ལྕགས་
ཐང་དང་བྱེ་མའི་ཐང་། གྷ་ཚ་དུག་ཚེར་གླིང་ཁྲོད་དུ། ཐིག་ནག་སོག་ལེ་དམར་ནག་
འདྲལ། སྡུད་འཇོམས་ལྕགས་ཀྱིས་བྲེ་བར་སྡུད། ངུ་འབོད་བྱེ་ཚན་གནུར་ལ་འབྱིན།།
ངུ་འབོད་ཆེན་པོར་མངན་སེམས་སྦྱང་། འབུབ་པ་ལས་གྱུར་རྩ་བའི་ཁྲིམས། དུག་ལྔ་
མ་རིག་དབང་གྱུར་པས། དེ་དག་ཉེས་འགལ་ཉམས་གྱུར་ན། ཚ་གྲང་གཉིས་ཀྱི་བར་
མཚམས་ན། ཉིས་ཚེ་ཉེ་འཁོར་ལུས་སུ་སྐྱེ། ཚ་གྲང་སྡུག་བསྔལ་ཉོན་མོངས་སྦྱང་།
ཉོན་མོངས་རྩ་བ་དེ་ལས་སུ། བྱེ་བྲག་སོ་སོའི་ཉེས་པ་ནི། གཞན་ལ་སྤྱོད་པས་བསླུ་
གྱུར་ན། ཚ་བ་ཆེན་པོའི་དམྱལ་ཁང་ན། ཡན་ལག་གཟུགས་བཞི་ཕྱོགས་བཞིར་རྒྱངས།
ལྕགས་ཀྱི་གཏར་ཚན་དམར་པོ་འདྲེན། སྲོག་ལ་རེག་གྱུར་སྡུག་བསྔལ་སྦྱང་། གསེར་
གྱི་མཆོད་རྟེན་བཤིག་གྱུར་ན། རི་རབ་ཐེམས་ལ་བསྐལ་པར་སྦྱང་། ཟངས་སྦལ་ལུས་
ལ་འབུ་སྲིན་བཟའ། རབ་ཏུ་མི་བཟོད་ངུ་འབོད་འདོན། ཡིད་བཞིན་ནོར་བུ་སྨོད་པ་
ན། མནར་མེད་གནས་སུ་ཐར་མེད་སྦྱང་། སྡུག་བསྔལ་ཚད་ཀྱིས་བཟུང་མ་མཆིས།
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དྲི་མེད་ཤེལ་སྒོང་བསླད་པ་ན། ཡང་ཤི་ཡང་སོས་གནས་སུ་སྦྱང་། སྡུག་བསྔལ་བྱེ་
ཚན་གནུར་ལ་འབོགས། མེ་མར་མུར་གྱིས་མགོ་ལུས་བསྲེག །ལྕགས་ཀྱི་གཏར་ཚན་
སྙིང་ལ་རེག །རེས་འགའ་གྲང་འཁྱགས་ཆུ་ཡིས་གཡེང་། དག་པ་དྲང་སྲོང་ཞིང་བསླུ་
ན། ཐལ་ཚན་ཆུ་བོའི་གླིང་ལ་སྦྱང་། གཙང་མ་གཙུག་ཕུད་ཁྲིམས་བཤིགས་ན། རོ་
མྱགས་འདམ་དོང་གནས་སུ་སྦྱང་། དགེ་བསྙེན་གཏན་ཁྲིམས་བཤིགས་པ་ན། དམྱལ་
ཟངས་བརྒྱ་ཤོང་ཟངས་སུ་བཙོ། ཚུལ་གནས་དགེ་འདུན་ཁྲིམས་བཤིགས་ན། མ་དག་
ལུས་ལ་སྲིན་བུ་འཕུང༌། དོན་སྙིང་ཡན་ལག་མགོ་ལུས་བཟའ། འཇིགས་སྐྲག་ཉོན་
མོངས་སྡུག་བསྔལ་སྦྱང་། རང་བཞིན་བག་མེད་མངལ་སྤྱོད་ན། མངལ་གྱི་སྲིན་བུའི་
ལུས་སུ་སྐྱེ། རབ་ཏུ་མི་བདེ་སྡུག་བསྔལ་སྦྱང་། ན་ཚ་ཉོན་མོངས་བྱེ་ཚན་སྲིན། གཞན་
དག་སོ་སོའི་སྐྱེ་བོ་ལ། གཡེམ་ལ་དད་ཆེ་ཆགས་སྲེད་ན། རྟག་པར་འཁོར་བའི་གནས་
སུ་བརྒྱུད། དེར་ཡང་ཆགས་དང་སྲེད་ལེན་ཆེ། སྡུག་བསྔལ་འཁོར་བའི་སྐྱེད་ཤིང་
འཛུགས། ལས་ཀྱི་འབྲམ་གཞིར་གྱུར་པའོ། །དེ་ཕྱིར་དག་པའི་ཁྲིམས་བླངས་ནས།
རང་སེམས་དཔང་པོར་འཛུགས་པར་གཅེས། ཡིད་ཀྱི་ཁྱེའུ་ཆུང་རྫུ་འཕྲུལ་ཅན། སྲིད་
པའི་དཀའ་ཐུབ་དམ་པའི་མཆོག །མ་བརྗེད་ཐུགས་ཀྱི་དཀྱིལ་དུ་ཞོག །མ་བསྙེལ་འགྲོ་
ལ་སྨིན་པར་མཛོད། འཁོར་བ་སྒྲོལ་བའི་དེད་དཔོན་གྱིས། ཞེས་གསུངས་ཏེ། སྲུང་
ཁྲིམས་རྣམ་དག་རྩ་བའི་མདོ་ལས། ཉེས་འགལ་ཉམས་པའི་ཉེས་སྐྱོན་རྣམས་གཏན་
ལ་ཕབ་སྟེ་བཤད་པར་མཛད་དོ། །
༧ དེ་ནས་ཡང་དེའི་ཚེ། ཡིད་ཀྱི་ཁྱེའུ་ཆུང་གིས། སྟོན་པ་ལ་གསོལ་པ། རྣམ་པ་
ཐམས་ཅད་མཁྱེན་པ་ཡི། ཡང་དག་ཁྲི་གཙུག་རྒྱལ་བ་ལགས། སྲུང་ཁྲིམས་རྣམ་དག་
མདོ་རྩ་ལས། སྐྱོན་དང་ཡོན་ཏན་སྔོན་སོང་ནས། འཆལ་དང་ཉམས་གྱུར་གསོ་སྦྱོང་
སྟེ། དེ་ཡི་ཐབས་དང་དབྱེ་བ་ཞིག །ཐམས་ཅད་མཁྱེན་པས་བཀའ་སྩལ་འཚལ། ཞེས་
56

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
དང༌། ཡིད་ཀྱི་ཁྱེའུ་ཆུང་གུས་པས་ཉོན། སྲུང་ཁྲིམས་རྣམ་དག་མདོ་རྩ་ལས། སྐྱོན་
དང་ཡོན་ཏན་སྔོན་སོང་ནས། ཉེས་འགལ་ཉམས་གྱུར་གསོ་བའི་ཐབས། དེ་ཡང་རྣམ་
པ་གཉིས་སུ་བསྟན། རྟག་པར་རྒྱུན་དུ་གསོ་སྦྱོང་དང༌། ཉེས་འགལ་ཉམས་ན་སྦྱང་
ཐབས་ཏེ། དེ་ཡང་རྟག་པར་གསོ་སྦྱང་བ། བདེ་བར་གཤེགས་པའི་རྗེས་འབྲང་ཞིང་།
གཡུང་དྲུང་སེམས་དཔའི་སྤྱོད་འཇུག་པ། འདུལ་ཁྲིམས་རྣམ་དག་རྩ་བའི་ལྷ། སྔ་
རབས་འདས་དང་ད་ལྟར་བཞུགས། སླད་ན་འབྱོན་པའི་བདེ་བར་གཤེགས། རྒྱལ་བ་
སྲས་བཅས་མདུན་དྲུང་དུ། ལུས་ངག་ཡིད་གསུམ་གདུང་བ་བསྐྱེད། ཅི་ལྟར་མཆོད་
པའི་ཡོ་བྱད་བཤམས། དངོས་འབྱོར་ཡིད་སྤྲུལ་བྱིན་གྱིས་བརླབས། དབྱིངས་ནས་སྤྱན་
དྲངས་དགྱེས་པར་བསྐྱེད། ཕྱག་འཚལ་སྡིག་བཤགས་མཆོད་པ་འབུལ། ཡི་རང་བོན་
གྱི་འཁོར་ལོ་བསྐོར། མྱ་ངན་མི་འདའ་བཞུགས་གསོལ་གདབ། དགེ་བ་མི་དམིགས་
སྨོན་ལམ་བཏབ། སླར་ཡང་འགྲོ་ལ་ཕན་སེམས་གདགས། རྩ་བ་ཡན་ལག་དམ་ཚིག་
རྣམས། ཉེས་དང་ཉམས་འགལ་ལྟུང་གྱུར་པ། སྔོན་ཆད་ལས་ལ་འགྱོད་བསྐྱེད་ཅིང་།
ཕྱིན་ཆད་མི་བགྱིད་དམ་བཅའ་བསྡམ། དེ་དག་རྟག་པར་རྒྱུན་བསྐྱངས་པས། ཉམས་
དང་ཉེས་པ་མི་འབྱུང་ཞིང་། དག་ཅིང་ཚངས་པའི་འབྲས་བུ་འཐོབ། རྟག་པར་གསོ་
ཞིང་སྦྱངས་པའོ། །
ཉེས་འགལ་ཉམས་ན་སྦྱོང་བའི་ཐབས། དེ་ཡང་གསོ་སྦྱང་གཉིས་ཡིན་ཏེ། གསོ་བ་
མཁན་སློབ་དཔང་པོ་ནི། གང་འཕེལ་དག་པའི་མདུན་དྲུང་དང་། ཡང་ན་རྣམ་པར་
དག་པ་ཡི། བརྒྱ་དང་རྩ་བརྒྱད་མདུན་དྲུང་ངམ། ཡང་ན་ཕོ་བྲང་རྟེན་གསུམ་དང་།
རྩ་བའི་མཁན་སློབ་མདུན་དྲུང་དུ། གནོང་དང་འགྱོད་ཚིག་ཁར་ཕྱུངས་ལ། བསླར་
ལ་བསྐྱར་ཏེ་ཐུབ་བསྲུངས་ན། ལྔ་བརྒྱ་འཁོར་ནས་ཚོགས་སྒོར་སྐྱེ། གསོ་བར་བྱེད་
57

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པའི་ཐབས་ཉིད་དོ། །སྦྱོང་བར་བྱེད་པ་འདི་ལྟ་སྟེ། སྤྱིར་ཡང་སྡིག་སྒྲིབ་ལས་གྱུར་པ།
མཚམས་མེད་ལྔ་དང་ཉེ་བ་ལྔ། ལྕི་བ་བཞི་དང་ལོག་པ་བརྒྱད། འཁྲུལ་པ་དགུ་དང་
མི་དགེ་བཅུ། དེ་དག་སྡིག་པ་ཆེ་ཆུང་ལས། མཚམས་མེད་ལྔ་ལ་བཤགས་སུ་ཡོད།
ལོག་པར་ལྟ་ལ་བཤགས་སུ་མེད། དེ་ཕྱིར་གང་ཡང་བཤགས་སྦྱོང་བཏུབ། མ་སྤྱད་
སྡིག་པ་ག་ལ་གསོ། གསོ་གྱུར་བཤགས་དང་སྦྱང་མེད་ན། དེ་ཉིད་དགེ་བས་ཅི་ལ་
ཕན། སྤྱིར་གྱི་དགེ་སྡིག་མཚན་ཉིད་དོ། །སྒོས་སུ་སོ་སོར་ཐར་པ་ལས། རྩ་བའི་ཁྲིམས་
ཆེན་སྡེ་བཞི་སྟེ། དེ་དག་ཉེས་ལྟུང་སྦྱོང་བའི་ཐབས།
སྲོག་གཅོད་སྡོམ་པ་ཉམས་གྱུར་ན། བདེར་གཤེགས་སྐུ་གདུང་དག་གིས་འབྱང་།
ཞེ་སྡང་ལས་གྱུར་ཉམས་པ་ནི། སེམས་བསྐྱེད་རྩ་བའི་སྒྲོན་བསྣུབས་ན། བོན་ཉིད་ཁྲི་
འཕང་བཅུ་གསུམ་བཞེངས། མཆེད་དང་ལྕམ་དྲལ་འཚེ་གྱུར་ན། གཡུང་དྲུང་བཀོད་
ལེགས་དག་གིས་འབྱང་། བསྐྱེད་དང་སྨིན་བྱེད་སྒྲོམ་བཤིགས་ན། ལུས་ཚད་གསེར་གྱི་
མཆོད་རྟེན་ལ། ནུས་ཚད་ཕྱག་དང་སྐོར་བ་བྱ། གཅེས་པའི་བུ་དང་སྤུན་ཉེས་ན། ཁྲི་
བརྩེགས་ཡང་འདུལ་དག་གིས་འབྱང་། བསྐོར་བའི་འཁོར་འབངས་བྲན་ཉེས་ན། ལོ་
པན་དབུ་གསུམ་དག་གིས་འབྱང་། རང་དང་གདུང་བའི་གྲོགས་ཉེས་ན། ཁོ་མ་རུ་
རིང་དག་གིས་འབྱང་། འདོད་ཆགས་ལས་གྱུར་ཉམས་པའི་སྲོག །བཀྲ་ཤིས་སྒོ་མང་
དག་གིས་འབྱང༌། གཏི་མུག་དབང་གྱུར་ཉམས་པའི་སྲོག །སྒྲོན་མ་དགུ་ཐོག་དག་
གིས་འབྱང་། ང་རྒྱལ་ལས་གྱུར་ཉམས་པའི་སྲོག ། ཁ་རག་བདུད་འདུལ་དག་གིས་
འབྱང་། ཕྲག་དོག་དབང་གྱུར་ཉམས་པའི་སྲོག །དབུ་མང་གྷ་ཏི་དག་གིས་འབྱང་།
མ་རིག་ལས་གྱུར་ཉམས་པའི་སྲོག །དགུ་ཁྲི་ཁྱུད་འདུལ་དག་གིས་འབྱང་། ཞོར་ལས་
སོང་དང་ཤུགས་དང་སྟབས། ཕྲ་མ་འབུ་སྦྲང་ཕྲ་མོ་ལྗི། སྐུ་གདུང་ཚ་ཚ་དག་གིས་
འབྱང་། ལར་ཡང་སྲོག་ལས་གྱུར་པའི་སྡིག །བདེ་བར་གཤེགས་པའི་སྐུ་གདུང་གི།
58

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ། ༽
གཞལ་ཡས་དབུབ་དང་སྐུ་གདུང་རྩིག །སྐུ་གཟུགས་ཞལ་སྐྱིན་རྟེན་ལ་སོགས། རང་
གིས་བཞེངས་དང་གཞན་ལ་བསྐུལ། དེ་དག་ཡི་རང་སྡོངས་གདབ་པ། བཞེངས་ཤིང་
ཕྱག་དང་སྐོར་བ་སྟེ། མདུན་དྲུང་བཤགས་དང་བསྡམས་པ་ན། སྲོག་བཅད་རྣམ་
སྨིན་ངེས་པར་འབྱང་། སྲོག་གཅོད་རྩ་བ་སྦྱངས་ཐབས་སོ། །
མ་བྱིན་སྡོམ་པ་ཉམས་གྱུར་ན། བདེ་བར་གཤེགས་པའི་ཞིང་ས་ལ། བསོད་ནམས་
ཚོགས་གསོག་དག་གིས་འབྱང་། ཞེ་སྡང་དབང་གྱུར་མ་བྱིན་བླངས། རྣམ་དག་མཁན་
སློབ་དཔང་དྲུང་དུ། བསོད་ནམས་ཚོགས་ཆེན་བསགས་པས་འབྱང་། འདོད་ཆགས་
དབང་གྱུར་མ་བྱིན་བླངས། དག་པ་དགེ་ལ་འདུན་སྐྱེད་ཅིང་། དགེ་འདུན་ཚོགས་པ་
རྒྱ་མཚོ་ལ། བསོད་ནམས་ཚོགས་ཆེན་བསགས་པས་འབྱང་། གཏི་མུག་དབང་གྱུར་
མ་བྱིན་བླངས། ཡེ་གཤེན་ཚོགས་པ་རྒྱ་མཚོ་ལ། བསོད་ནམས་ཚོགས་ཆེན་བསགས་
པས་འབྱང་། ང་རྒྱལ་དབང་གྱུར་མ་བྱིན་བླངས། ཨ་དཀར་ཚོགས་པ་རྒྱ་མཚོ་ལ།
བསོད་ནམས་ཚོགས་ཆེན་བསགས་པས་འབྱང་། ཕྲག་དོག་དབང་གྱུར་མ་བྱིན་བླངས།
བདེ་བར་གཤེགས་པའི་བཀའ་ལུང་ལ། འཆད་ཉན་རྩོད་དང་རྩོམ་པ་དང་། ཡོན་
ཏན་ཚོགས་པ་རྒྱ་མཚོ་ལ། བསོད་ནམས་ཚོགས་ཆེན་བསགས་པས་འབྱང་། མ་རིག་
དབང་གྱུར་མ་བྱིན་བླངས། དམན་པའི་དམུས་ལོང་ཉམ་ཆུང་དང་། སྦྱིན་པའི་ཞིང་
ས་དམའ་བ་ལ། མཆོད་སྦྱིན་གཏོར་མ་བཏང་བས་འབྱང་། ལར་ཡང་མ་བྱིན་བླངས་
གྱུར་ལ། ཅི་སྙེད་མཆོད་སྦྱིན་གཏོར་མ་དང་། བསོད་ནམས་བསགས་པའི་དགེ་བ་ལ།
དག་པའི་ཞིང་དང་རྣལ་འབྱོར་གྱིས། དམིགས་མེད་རྒྱ་ཡིས་ཐེབས་ན་འབྱང་། མ་བྱིན་
བླངས་པའི་སྦྱངས་ཐབས་སོ། ། །
མི་ཚངས་སྡོམ་པ་ཉམས་གྱུར་ན། བདེ་བར་གཤེགས་པའི་དཀྱིལ་འཁོར་དང་། བླ་
མེད་ཆོ་ག་དག་གིས་འབྱང༌། ཞེ་སྡང་དབང་གྱུར་མི་ཚངས་སྤྱད། ཀུན་དབྱིངས་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྒྱལ་བའི་དཀྱིལ་འཁོར་དང་། བྱམས་ལྡན་རྒྱལ་བའི་ཆོ་གས་འབྱང༌། འདོད་ཆགས་
དབང་གྱུར་མི་ཚངས་སྤྱད། རྣམ་དག་པད་མའི་དཀྱིལ་འཁོར་དང༌། ཕར་ཕྱིན་ཡུམ་
གྱི་ཆོ་གས་འབྱུང་། གཏི་མུག་དབང་གྱུར་མི་ཚངས་སྤྱད། རྣམ་སྣང་རྒྱལ་བའི་དཀྱིལ་
འཁོར་དང་། ཀུན་རིག་སྒྲོན་མའི་ཆོ་གས་འབྱང༌། ང་རྒྱལ་དབང་གྱུར་མི་ཚངས་སྤྱད།
སྨོན་ལམ་མཐའ་ཡས་དཀྱིལ་འཁོར་དང་། རྒྱལ་བ་རྒྱ་མཚོའི་ཆོ་གས་འབྱུང༌། ཕྲག་
དོག་དབང་གྱུར་མི་ཚངས་སྤྱད། ཀུན་སྣང་རྒྱལ་བའི་དཀྱིལ་འཁོར་དང་། སྐུ་གསུམ་
མེ་ལྷའི་ཆོ་གས་འབྱང་། མ་རིག་དབང་གྱུར་མི་ཚངས་སྤྱད། གཡུང་དྲུང་ཀློང་རྒྱས་
དཀྱིལ་འཁོར་དང་། བདེར་གཤེགས་ལྷ་གཤེན་ཆོ་གས་འབྱང་། ལར་ཡང་མི་ཚངས་
སྤྱོད་གྱུར་ལ། བདེརགཤེགས་དཀྱིལ་འཁོར་དལ་བཞེངས་དང༌། བླ་མེད་མཆོད་སྤྲིན་
རྒྱན་བཤམས་ཤིང་། མཆོད་སྦྱིན་རྒྱས་པར་འགྱེད་པ་དང་། དེ་དག་འཇུག་དང་སྤྱོད་
པ་དང་། ཡི་རང་འཁོར་ལོ་བསྐོར་བས་འབྱང་། མི་ཚངས་སྤྱོད་གྱུར་སྦྱང་ཐབས་སོ། །
རྫུན་ཚིག་སྡོམ་པ་ཉམས་གྱུར་ན། བདེ་བར་གཤེགས་པའི་བཀའ་རྒྱུད་ལ། འབྲི་
ཀློག་འཆང་དང་བཀུར་སྟིས་འབྱང་། ཞེ་སྡང་དབང་གྱུར་ཕྲ་མ་རྫུན། མདོ་སྡེ་དྲི་མ་
མེད་པས་འབྱུང་། འདོད་ཆགས་དབང་གྱུར་ཕྲ་མ་རྫུན། འབུམ་སྡེ་ཕ་རོལ་ཕྱིན་པས་
འབྱང༌། གཏི་མུག་དབང་གྱུར་ཕྲ་མ་རྫུན། རྒྱུད་སྡེ་ལུང་དོན་ལྡན་པས་འབྱང་། ང་
རྒྱལ་དབང་གྱུར་ཕྲ་མ་རྫུན། སྔགས་སྡེ་ཕུན་སུམ་ཚོགས་པས་འབྱུང་། ཕྲག་དོག་
དབང་གྱུར་ཕྲ་མ་རྫུན། གཟུངས་སྡེ་ཉོན་མོངས་སྦྱངས་པས་འབྱོང་། མ་རིག་དབང་
གྱུར་ཕྲ་མ་རྫུན། བདེར་གཤེགས་མཚན་འབུམ་དག་གིས་འབྱང་། ལར་ཡང་རྫུན་
དང་ཕྲ་མ་དང༌། ཚིག་རྩུབ་ངག་འཁྱལ་གནོང་གྱུར་པས། བདེ་བར་གཤེགས་པའི་
བཀའ་རྒྱུད་ཀྱི། གསུང་རབ་རྒྱ་མཚོའི་ཚོགས་རྣམས་ནི། དུང་ཤོག་དཀར་ལ་གཡུ་རིས་
དང༌། བཻཌཱུརྱ་འོད་གསེར་ཤོག་ལ། རིན་ཆེན་སྣ་ལྔས་འབྲི་བཞེངས་ཤིང་། འཛིན་དང་
60

མདོ་སྡེ། སྲུང་ཁྲིམས་རྣམ་དག་རྩ་བའི་མདོ། ༼ནའོ། ༽
འཆང་དང་ཀློག་པ་དང་། བརྒྱ་སྟོང་ཁྲི་འབུམ་གྲངས་སུ་འདོན། བཀུར་སྟི་རིམ་གྲོ་
ཆེར་བྱེད་པས། དེ་དག་ཉམས་པ་སོར་ཆུད་འབྱང༌། ཕྲ་མ་ལས་གྱུར་སྦྱང་ཐབས་སོ། །
བུད་མེད་རྩ་བ་བརྒྱད་ལས་སུ། རྩ་བ་བཞི་པོ་གོང་ལྟར་ལས། ཉོན་མོངས་རྩ་བ་
རྣམ་པ་བཞི། ཆགས་པའི་སྡོམ་པ་ཉམས་འགྱུར་ན། འགྲོ་འདུལ་ལྷ་མོ་སུམ་བརྒྱ་དང་།
མུན་སེལ་སྒྲོན་མེའི་ཆོ་གས་འབྱང་། གན་པའི་སྡོམ་པ་ཉམས་གྱུར་ན། བྱམས་མ་རྩ་
བའི་དཀྱིལ་འཁོར་དང༌། ཉེར་གཅིག་སྒྲོན་མའི་ཆོ་གས་འབྱང་། འགྱེལ་བའི་སྡོམ་པ་
ཉམས་གྱུར་ན། གཙུག་ཏོར་རྣམ་རྒྱལ་དཀྱིལ་འཁོར་དང་། འབུམ་ཏིག་གསང་བའི་ཆོ་
གས་འབྱང༌། འབུབ་པའི་སྡོམ་པ་ཉམས་གྱུར་ན། བསྐལ་བཟང་སངས་རྒྱས་དཀྱིལ་
འཁོར་དང་། ལྷ་མོ་བརྟན་མའི་ཞུས་དོན་གྱི། དུས་ཀྱི་འཁོར་ལོའི་ཆོ་གས་འབྱང་།
ལར་ཡང་ཉོན་མོངས་རྩ་བཞི་ལ། བདེ་བར་གཤེགས་པའི་མཚན་འབུམ་དང་།
མཚན་ཆེན་ཡོངས་གྲགས་འདོན་པས་འབྱང་། གཟུངས་སྔགས་འཁོར་བ་དོང་སྤྲུགས་
བརྗོད། སྐུ་གདུང་དག་ལ་མཆོད་པ་དང༌། སྐུ་གཟུགས་དག་ལ་རྒྱན་ཆ་འདོགས།
བདེ་བར་གཤེགས་པའི་མཆོད་གཡོག་དང་། བཀའ་རྒྱུད་དག་པའི་གསུང་རབ་ཀློག །
དག་པའི་ཞིང་ལ་བསོད་ཚོགས་བསགས། ལྷ་རྫས་རོལ་མོས་བྱི་དོར་བྱ། བླ་མ་སློབ་
དཔོན་ལ་གུས་ཏེ། མཆེད་དང་ལྕམ་ལ་ཁྲོ་བ་སྤང༌། རྟག་པར་ཕྱག་དང་སྐོར་བར་
བརྩོན། རྒྱུན་དུ་ཡི་དམ་ལྷ་ཞལ་བལྟ། སྒྲིབ་སྦྱང་དབང་བསྐུར་མནྡལ་འབུལ། སྔོན་
ཆད་ཉམས་པ་ཁར་ཕྱུང་ཞིང་། མང་པོའི་ནང་དུ་བཤགས་གསོལ་བྱ། ཕྱིན་ཆད་མི་
བགྱིད་སླར་ཡང་བསྡོམ། ཤིན་དུ་ཐུབ་པར་བསྲུང་བ་ན། སྐྱེ་བ་ལྔ་བརྒྱའི་སྡིག་འབྱང་
ནས། ཚོགས་ཀྱི་ལམ་ཞུགས་འབྲས་བུ་འཐོབ། ཡིད་ཀྱི་ཁྱེའུ་ཆུང་ལ་སོགས་འཁོར།
སྲུང་ཁྲིམས་རྣམ་དག་མདོ་རྩ་ལས། འཆལ་ན་ཉམས་གྱུར་གསོ་བའི་ཐབས། ངེས་པའི་
དོན་བསྟན་དམ་པའི་མཆོག །མ་བརྗེད་ཐུགས་ཀྱི་དཀྱིལ་དུ་ཞོག །མ་བསྙེལ་འགྲོ་ལ་
61

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྨིན་པར་མཛོད། ཅེས་གསུངས་ཏེ། སྲུང་ཁྲིམས་རྣམ་དག་རྩ་བའི་མདོ་ལས། ཉམས་
འགལ་ཉེས་ལྟུང་གསོ་སྦྱང་གི་དོན་རྣམས་གཏན་ལ་ཕབ་སྟེ་བཤད་པར་མཛད་དོ། །
༧ དེ་ནས་ཡང་དེའི་ཚེ། འཁོར་རྣམས་ཀྱིས་སྟོན་པ་ལ། བླ་ན་མེད་ཅིང་དྲི་མ་མེད་
པ། འོད་རབ་གསལ་བའི་མཆོད་པ་ཡོངས་སུ་གཏོང་བའི་སྤྲིན་ཞེས་བྱ་བ་བཤམས་
ནས་ཕུལ་ཏེ། བསྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་
གཏོར་ནས། ཀུན་གྱིས་མགྲིན་གཅིག་ཏུ་བསྟོད་པ། གཤེན་རབ་སྤངས་རྟོགས་མཐར་
ཕྱིན་བདེ་བར་གཤེགས། འོག་མིན་གནས་སུ་མངོན་པར་སངས་རྒྱས་ཀྱང་། འགྲོ་ལ་
རྣམ་བརྩེས་རྒྱལ་བས་མི་ལུས་ལེན། མཛད་པ་བཅུ་གཉིས་བཀོད་པ་རྣམ་པར་དག །
སྐྱེ་རྒ་ན་འཆི་ཆུ་བོ་བཞི་ལ་གཟིགས། འཁོར་བའི་ལས་སྤངས་ཐར་པར་རབ་ཏུ་བྱུང༌།
འོག་མིན་གནས་སུ་དག་པའི་ཁྲིམས་ནོད་ཅིང་། བསླབ་པ་གསུམ་ལྡན་དཀའ་ཐུབ་
རྣམ་པར་དག །བདུད་དང་སྲིན་པོ་མུ་སྟེགས་འཁོར་དུ་གྱུར། རྐང་གཉིས་གཙོ་བོ་ལྷ་
མིའི་མཆོད་འོས་བཀུར། གཟི་བརྗིད་དཔལ་འབར་བཙོ་མ་གསེར་གྱི་མདོག །ཀུན་
ནས་གང་བའི་དཀྱིལ་འཁོར་འཛུམ་མདངས་ལྡན། དྲི་མེད་ཚུལ་འཆང་ལེགས་པ་
རྨད་དུ་བྱུང༌། རྒྱུད་དྲུག་འདུལ་བའི་དོན་ཀུན་རབ་ཏུ་སྟོན། རྣམ་དབྱེ་ཐེག་པའི་
རྒྱལ་པོ་མཆོག་འཛིན་ཅིང་། སྡེ་བཅུ་བོན་གྱི་འཁོར་ལོ་བསྐོར་མཛད་པ། རྐང་གཉིས་
གཙོ་བོ་ཁྱོད་ལ་བདག་འདུད་དོ། །རྒྱལ་བའི་སྲས་པོ་ཁྱོད་ལ་བདག་འདུད་དོ། ། མི་
རྗེ་དབང་པོ་ཁྱོད་ལ་བདག་འདུད་དོ། དྲི་མེད་ཚུལ་འཛིན་ཁྱོད་ལ་བདག་འདུད་
དོ། །དཀའ་ཐུབ་དམ་པ་ཁྱོད་ལ་བདག་འདུད་དོ། །སྐྱོན་བྲལ་པདྨ་ཁྱོད་ལ་བདག་
འདུད་དོ། །མཚུངས་མེད་ཨུད་འབར་ཁྱོད་ལ་བདག་འདུད་དོ། །ཚུལ་ཁྲིམས་བུམ་པ་
ཁྱོད་ལ་བདག་འདུད་དོ། །སྨན་ལྷའི་རྒྱལ་པོ་ཁྱོད་ལ་བདག་འདུད་དོ། །འདྲེན་པའི་
སྟོན་པ་ཁྱོད་ལ་བདག་འདུད་དོ། །སྟོན་པའི་གཙོ་བོ་ཁྱོད་ལ་བདག་འདུད་དོ། །རྣམ་
62

མདོ་སྡེ། ། སྲུང་ཁྲིམས་རྣམ་དག་རྩ་བའི་མདོ། ། ༼ནའོ།༽
པར་འདུལ་བ་ཁྱོད་ལ་བདག་འདུད་དོ། །ཁྱོད་ཀྱི་སྙིང་པོ་ཉི་མའི་དཀྱིལ་འཁོར་གྱིས།
བདག་སོགས་འགྲོ་བློའི་མ་རིག་མུན་བསལ་ནས། འཁོར་བ་དུག་གི་རྒྱ་མཚོ་སྐེམས་
མཛད་ཅིང་། མྱང་འདས་བདེ་བའི་ལམ་ལ་བགྲོད་གྱུར་ནས། ཀུན་སྣང་གླིང་དུ་
མངོན་སངས་རྒྱ་བར་ཤོག །ཅེས་ཀུན་གྱིས་མགྲིན་གཅིག་ཏུ་བརྗོད་ཅིང་། འཁོར་གྱི་
དམ་པ་གཡུང་དྲུང་སེམས་དཔའ་རྣམས་དང་། སྡེ་བཞི་ཡ་བརྒྱད་དང་། བདུད་དང་།
སྲིན་པོ་དང་། ལྷ་དང༌། ཀླུ་དང་། མི་དང༌། མི་མ་ཡིན་དང་། མིའམ་ཅི་དང༌།
ལྟོ་འཕྱེ་ཆེན་པོ་དང་། ནམ་མཁའ་ལྡིང་དང༌། དྲི་ཟར་བཅས་པའི་འཇིག་རྟེན་ཀུན་
གྱིས་སྟོན་པས་གསུངས་པ་ལ། རྗེས་སུ་ཡི་རང་ནས་མངོན་པར་བསྟོད་དོ། །འདུས་པ་
རིན་པོ་ཆེའི་རྒྱུད། དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། གཤེན་གྱི་
བསྲུང་ཁྲིམས་རྣམ་པར་དག་པ་རྩ་བའི་མདོ་བསྟན་པའི་ལེའུ་སྟེ་ལྔ་བཅུ་རྩ་ལྔ་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
E3

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་གཤེན་གྱི་བསྲུང་
ཁྲིམས་རྣམ་པར་དག་པའི་ཡན་ལག་གི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་ལམ་ཡང་དག་སྤྲོ་ནམ་གསལ། གང་ཟག་
མིའི་སྐད་དུ་ན། གཤེན་གྱི་སྲུང་ཁྲིམས་རྣམ་པར་དག་པའི་ཡན་ལག་གི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མཛད་པ་བཅུ་གཉིས་ཀྱི་དོན་མཐར་
ཕྱིན་པར་མཛད་དེ། དེ་ཡང་འདུལ་ཁྲིམས་ཀྱི་མཛད་པའི་དུས་སུ། དང་པོ་སྐྱེ་རྒ་ན་
འཆིའི་ཆུ་བོ་བཞི་ལ་གཟིགས་ནས། འཁོར་དང་ཟང་ཟིང་སྤངས་ཤིང་། འཁོར་བའི་
ཁྱིམ་ཐབ་སྤངས་པར་མཛད་དོ། །དེ་ནས་ཡེ་ཤེས་ལྷ་ཡི་ཐུགས་རྗེ་ལས། ཐབས་དང་
ཤེས་རབ་ཟུང་དུ་འབྲེལ་ནས་རབ་ཏུ་བྱུང་སྟེ། གཙང་མ་གཙུག་ཕུད་ཀྱི་ཁྲིམས་ནོད་
པར་མཛད་དོ། །དེ་ནས་འཇིག་རྟེན་འཁོར་བའི་ས་ལ་མི་གནས་པར། འོག་མིན་
དག་པའི་གནས་སུ་བྱོན་ནས། བསླབ་གསུམ་ཡང་དག་གི་སྡོམ་པ་ནོད་ཅིང་། བསྙེན་
རྫོགས་ཀྱི་ཁྲིམས་དང་ལྡན་པར་མཛད་དོ། །དེ་ནས་སུམ་ཅུ་རྩ་གསུམ་གྱི་གནས་དང་།
64

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
རྒྱལ་ཆེན་རིགས་བཞིའི་གནས་དང༌། ཟད་མཚམས་མེ་ཏོག་གི་གླིང་རྣམས་སུ་རིམ་
པར་བབས་ནས། རྒྱལ་བའི་མཛད་སྤྱོད་དཀའ་བ་རྣམ་པ་གསུམ་གྱི་དོན་མཐར་ཕྱིན་
པར་མཛད་དོ། །དེ་ནས་བདུད་དང་སྲིན་པོའི་འཁོར་རྣམས་དབང་དུ་བསྡུས་ཏེ། ཟད་
མཚམས་མེ་ཏོག་གི་གླིང་ལ། རི་བོ་གསེར་ལྡན་གྱི་རྩ་བ། ཆུ་གྱིམ་ཤང་ནག་པོའི་འགྲམ་
དུ་བྱོན་ནས། འཁོར་སྡེ་བཞི་ཡ་བརྒྱད་དང་བཅས་ཏེ། བོན་གྱི་འཁོར་ལོ་ཚིག་བཞི་
དང༌། འདུལ་བྱེད་སྡེ་བཅུའི་བོན་རྣམས་གཏན་ལ་ཕབ་སྟེ་བཤད་པར་མཛད་དོ། །དེ་
ནས་རི་གཡུང་དྲུང་དགུ་བརྩེགས་ཀྱི་ལྷོ་ཤར། འདུལ་བ་ཁྲིམས་ཀྱི་གླིང་ལ་བྱོན་ནས།
འདུལ་བ་རྒྱུད་དྲུག །གཞུང་ཆེན་སྡེ་བཞི་དང་། མན་ངག་གི་མདོ་རྩའི་བོན་རྣམས་
གཏན་ལ་ཕབ་སྟེ་བཤད་པར་མཛད་དོ། །
དེ་ནས་དེའི་ཚེ། འཁོར་རྣམས་ལ་རྩ་བ་དང་ཡན་ལག་གི་ཁྲིམས་ཟུང་འབྲེལ་དུ་
སྟོན་ཅིང་། ཐམས་ཅད་རབ་ཏུ་བྱུང་སྟེ། ཕོ་ཁྲིམས་དང་མོ་ཁྲིམས་སོ་སོ་རུ་དབྱེ་ནས།
བོན་གྱི་འཁོར་ལོ་བསྐོར་བ་རུ་དགོངས་ནས། རི་གཡུང་དྲུང་དགུ་བརྩེགས་ཀྱི་བྱང་
ནུབ། རྒྱལ་ས་ཁྲི་སྨོན་རྒྱལ་བཞད་དང་། ཁོང་མ་ནེ་ཆུང་གཉིས་ཀྱི་བར། མཆོད་རྟེན་
རྣམ་དག་དཀར་པོའི་དྲུང་། གྲོང་ཁྱེར་རྣམ་དག་བཀོད་པའི་དབུས་དཀྱིལ་དུ། གདན་
སེངྒེའི་ཁྲི་དང་ཉི་ཟླའི་ཁྲི་བརྩིགས་ཏེ། འཁོར་གྱི་དམ་པ་གཡུང་དྲུང་སེམས་དཔའ་
སེམས་དཔའ་རྣམས་དང་ཐབས་ཅིག་ཏུ་བཞུགས་ཏེ། དེ་ཡང་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བླ་ན་མེད་པར་དགྲ་བཅོམ་པ། འ་ཞ་གསང་
བ་མདོ་སྡུད་དང་ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། རྨ་ལོ་གཙུག་ཕུད་དང་། གཡུ་ལོ་ཟུར་ཕུད་དང་།
ཡིད་ཀྱི་ཁྱེའུ་ཆུང་དང་། གཏོ་བུ་འབུམ་སྲས་དང༌། དཔྱད་བུ་ཁྲི་ཤེས་དང་། ལུང་
འདྲེན་གསལ་བ་དང་། རྒྱུད་འདྲེན་སྒྲོན་མ་དང་། འོལ་དྲུག་ཐང་པོ་དང་། ཀོང་ཚ་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དབང་ལྡན་དང་། ཀོང་ཚ་འཕྲུལ་བུ་དང་ཐབས་ཅིག་ཏུ་བཞུགས་སོ། །གཞན་ཡང་
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་བོན་གསང་བ་
ངང་རིང་དང་། ཚངས་པ་གཙུག་ཕུད་དང་། སྤང་ལ་གནམ་གཤེན་དང་། སྤོས་ཀྱི་
གླང་པོ་དང་། སྤོས་ཀྱི་ཐིམ་པ་དང༌། དབང་པོ་རབ་འབྱིན་དང༌། སེང་གེ་ཟབ་མོ་
དང་། གསལ་བ་འོད་ལྡན་དང་། མེད་ཁམས་སྟོང་པ་རྗེ་དང་། གང་གའི་ལྷ་མོ་དང་།
ཀླུ་མོ་མ་མ་དེ་ལ་སོགས། ཞུ་འཁོར་སྤོབས་པའི་གཤེན་རྣམས་དང་ཐབས་ཅིག་ཏུ་
བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
བླ་ན་མེད་པ་ཡེ་ཤེས་ཐིག་ལེ་དང་། གཡུང་དྲུང་འོད་གསལ་ལ་སོགས་པའི། གསང་
འཁོར་སུམ་བརྒྱ་དྲུག་ཅུ་དང་། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་། ནང་
འཁོར་གྱི་རྩ་བ་ལྔ་སྟོང་ལྔ་བརྒྱ་དང་ཐབས་ཅིག་ཏུ་བཞུགས་སོ། །གཞན་ཡང་གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡེན་འདུལ་སུམ་ཅུ་ལ་སོགས་
པ། བར་འཁོར་གྱི་དམ་པ་ཁྲི་དྲུག་སྟོང་དང་ཐབས་ཅིག་ཏུ་བཞུགས་སོ། །གཞན་ཡང་
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་ཀླུ་མི་གསུམ་གྱི་སློབ་
མ་ལ་སོགས། ཕྱི་འཁོར་དམ་པ་བྱེ་བ་དགུ་ཁྲི་དང་ཐབས་ཅིག་ཏུ་བཞུགས་སོ། །
གཞན་ཡང་ལྷའི་དབང་པོ་ཚངས་པ་དང་། བརྒྱ་བྱིན་དང་། མ་ཧཱ་དེ་བ་དང༌།
ཁྱབ་འཇུག་ཆེན་པོ་དང་། ཚོགས་ཀྱི་བདག་པོ་དང་། ལྷ་ཆེན་དཔལ་འབར་དང་།
གཟི་ལྡན་ནག་པོ་དང༌། ལྷ་མིན་གྱི་རྒྱལ་པོ་སྡེ་ལྔ་དང༌། རྒྱལ་པོ་ཆེན་པོ་སྡེ་བཞི་དང་།
ཕྱོགས་སྐྱོང་བ་བཅུ་དང༌། མིའི་རྒྱལ་པོ་འཁོར་ལོ་དབང་སྒྱུར་དང༌། གཤེན་འདོད་པ་
དགུ་འགྱུར་དང༌། སྨྲ་མི་དབང་ལྡན་དང་། ལེགས་ལྡན་དང་། ཀླུའི་རྒྱལ་པོ་དགའ་
བོ་དང༌། འཇོག་པོ་དང་། མ་དྲོས་དང་། གཟི་ཆེན་དང་། དུང་སྐྱོང་དང་། འོད་
འཕྲོ་དང༌། རིགས་ལྡན་དང༌། པདྨ་དང་། ཆུ་ལྷ་དང་། གཙུག་ན་རིན་ཆེན་དང༌།
66

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
གཉན་གྱི་རྒྱལ་པོ་གསལ་བ་འོད་ལྡན་དང༌། སྤར་བ་དུང་མགོ་དང༌། ས་བདག་ཁྱབ་
པ་དབང་ཆེན་དང༌། ལྷ་མོ་བརྟན་མ་དང་། འཁོར་སྡེ་བཞི་ཡ་བརྒྱད་ལ་སོགས་པའི།
བྱེ་བ་དུང་ཕྱུར་བསམ་གྱིས་མི་ཁྱབ་པ་དང་ཐབས་ཅིག་ཏུ་བཞུགས་སོ། །དེ་ནས་དེའི་
ཚེ། འཁོར་རྣམས་ཀྱིས་སྟོན་པ་ལ་བླ་ན་མེད་པའི་མཆོད་པ། ཡོངས་སུ་གཏོང་བའི་
སྤྲིན་གྱི་རྒྱན་ཞེས་བྱ་བ་བཤམས་ནས་སྟོན་པ་ཕུལ་ལོ། ། དེ་ཡང་ལ་ལ་ཞིག་ནི་དར་ཕྱར་
རོ། །ལ་ལ་ཞིག་ནི་དུང་འབུད་དོ། ། ལ་ལ་ཞིག་ནི་རྔ་བརྡུང་ངོ༌། །ལ་ལ་ཞིག་ནི་གཤང་
དཀྲོལ་ལོ། ། ལ་ལ་ཞིག་ནི་པི་ཝང་སྒྲིལ་ལོ། ། ལ་ལ་ཞིག་ནི་གླིང་བུ་འབུད་དོ། ། ལ་ལ་
ཞིག་ནི་ཏམ་བུ་ར་འབུད་དོ། ། ལ་ལ་ཞིག་ནི་ཅག་པར་བརྡེབས་སོ། ། ལ་ལ་ཞིག་ནི་སྒོང་
བསྒྱུར་རོ། ལ་ལ་ཞིག་ནི་གདུགས་ཁྱེར་རོ། ། ལ་ལ་ཞིག་ནི་རྒྱལ་མཚན་ཕྱར་རོ། ། ལ་
ལ་ཞིག་ནི་ཕྱེ་མ་ཁྱེར་རོ། ། ལ་ལ་ཞིག་ནི་འཕུར་མ་བརླབས་སོ། ། ལ་ལ་ཞིག་ནི་བ་དན་
ཕྱིར་རོ། ། ལ་ལ་ཞིག་ནི་མར་མེ་འབུལ་ལོ། ། ལ་ལ་ཞིག་ནི་སྤོས་མེ་བཏུལ་ལོ། ལ་ལ་ཞིག་
ནི་ཚན་ཆབ་འབུལ་ལོ། ། ལ་ལ་ཞིག་ནི་གསས་བཤོས་འབུལ་ལོ། །ལ་ལ་ཞིག་ནི་མེ་ཏོག་
འབུལ་ལོ། ། ལ་ལ་ཞིག་ནི་འབྲུ་བཅུད་འབུལ་ལོ། ། ལ་ལ་ཞིག་ནི་ལོ་ཏོག་འབུལ་ལོ། །ལ་
ལ་ཞིག་ནི་རིན་པོ་ཆེའི་རྐང་འགྲོས་འབུལ་ལོ། ། ལ་ལ་ཞིག་ནི་རིན་པོ་ཆེའི་དཀོར་ཆ་སྣ་
ཚོགས་འབུལ་ལོ། ། དེ་ལ་ལྷ་རྫས་ལས་འབྱུང་བའི་མཆོད་པ་དང་། ལོངས་སྤྱོད་དང་
རོལ་མོ་དཔག་ཏུ་མེད་པ་བསམ་གྱིས་མི་ཁྱབ་པ་ཕུལ་བས། སྟོན་པས་ཀྱང་མཆོད་
པ་དེ་དག་ཐམས་ཅད་ཐུགས་རྗེས་བྱིན་གྱིས་བརླབས་ཤིང་། ཐུགས་ཡང་དག་པའི་
དགོངས་པ་ལ་བཞུགས་ནས། སྐུ་ལས་འོད་ཟེར་བྱེ་བ་ས་ཡ་གྲངས་མེད་པར་སྤྲོ་ཞིང་
བཀྱེས་པས། ཕྱོགས་བཅུའི་སྟོང་གསུམ་འཇིག་རྟེན་གྱི་ཁམས་རབ་འབྱམས་དཔག་
ཏུ་མེད་པ་རུ། མེ་ཏོག་གི་ཆར་མངོན་པར་བབས་ཤིང༌། སྣང་བ་ཆེན་པོས་ཡོངས་སུ་
ཁྱབ་པར་གྱུར་རོ། །འོད་ཟེར་དེ་དག་ཚུར་འདུས་པ་ལས། སྟོན་པའི་ཐུགས་ལ་གསལ་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བའི་འོད་ཚོན་གང་དུ་གནས་ཏེ། དྲི་མེད་མངོན་པར་སྣང་བས་ཡོངས་ལ་ཁྱབ་པ་ཞེས་
བྱ་བའི་ཏིང་ངེ་འཛིན་ལ་སྙོམས་པར་བཞུགས་སོ། །
དེ་ནས་ཡང་དེའི་ཚེ། འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཚངས་པ་གཙུག་ཕུད་ཀྱིས། ལྷའི་མེ་ཏོག་བྷུདྡྷ་སི་ར་
ལག་ཏུ་ཐོགས་ནས། སྟོན་པའི་མདུན་དུ་འཁོད་དེ། པུས་བཙུགས་ཐལ་མོ་སྦྱར་བར་
བཏུད་དེ་གསོལ་པ། རྣམ་པ་ཐམས་ཅད་མཁྱེན་པ་ཡི། འགྲོ་བའི་དཔལ་མགོན་རྫོགས་
སངས་རྒྱས། བཙོ་མའི་གསེར་མདོག་ལྷ་ཡི་ལྷ། ཡང་དག་ཁྲི་གཙུག་རྒྱལ་བ་ལགས།
བདག་ཅག་འཁོར་དུ་གཏོགས་པ་ཡི། གཡུང་དྲུང་སེམས་དཔའ་སེམས་མ་དང་། ཕྱི་
རབས་རྗེས་སུ་འབྲང་བ་ཡི། གང་ཟག་སྐལ་ལྡན་དེ་རྣམས་ལ། སྲུང་ཁྲིམས་རྣམ་པར་
དག་པ་ཡི། དོན་གྱི་མན་ངག་བཤད་དུ་གསོལ། ཞེས་གསོལ་ཏོ། །
དེ་ལ་སྟོན་པ་ཁྲི་གཙུག་རྒྱལ་བས་བཀའ་སྩལ་པ། ཉོན་ཅིག་འདུས་པའི་འཁོར་
རྣམས་དང་། ཚངས་པ་གཙུག་ཕུད་གུས་པས་ཉོན། བདག་གི་འཁོར་དུ་གཏོགས་པ་
ཡི། གཡུང་དྲུང་སེམས་དཔའ་སེམས་མ་དང༌། ཕྱི་རབས་རྗེས་སུ་འབྲང་བ་ཡི། གང་
ཟག་སྐལ་ལྡན་སྡེ་རྣམས་ཀུན། འཛམ་གླིང་དག་པའི་གནས་སྐྱེས་ཤིང་། དལ་འབྱོར་
རིན་ཆེན་མཆོག་ཐོབ་ནས། ལས་འཕྲོ་སྐལ་ལྡན་ཕུན་ཚོགས་དུས། བྱང་ཆུབ་མཆོག་
སེམས་བསྐྱེད་བྱས་ནས། འཁོར་བའི་ལས་ཐར་བདེ་འཐོབ་ཕྱིར། གཡུང་དྲུང་སེམས་
དཔའི་སྤྱོད་འཇུག་ཅིང་། བྱང་ཆུབ་རྒྱུན་ལ་སློབ་བྱེད་ན། བསྲུང་ཁྲིམས་རྣམ་པར་
དག་པ་གཅེས། དེ་དག་དོན་གྱི་མན་ངག་ལ། རྣམ་པ་གཉིས་སུ་འཆད་པ་སྟེ། རྩ་
བ་ཡན་ལག་གཉིས་སུའོ། །རྩ་བ་དག་ལས་རྣམ་པ་གཉིས། ཕྱི་ཡི་ཚུལ་དང་ནང་གི་
ཁྲིམས། ཁྲིམས་ལ་ཕོ་ཁྲིམས་མོ་ཁྲིམས་གཉིས། ཕོ་ཁྲིམས་ཉིས་བརྒྱ་ལྔ་བཅུ་དང་། མོ་
ཁྲིམས་སུམ་བརྒྱ་དྲུག་ཅུ་སྟེ། རྩ་བ་བཞི་དང་བརྒྱད་ལས་གྱེས། ཚུལ་ལ་སུམ་བརྒྱ་དྲུག་
68

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཅུ་སྟེ། རྩ་བ་གསུམ་དང་དྲུག་ལས་གྱེས། དེ་དག་དོན་གྱི་མདོ་རྩ་བསྟན། རྩ་བ་དག་
ལ་འཆད་ཚུལ་ལོ། །
གཉིས་པ་ཡན་ལག་དག་ལས་སུ། དེ་ཡང་རྣམ་པ་གཉིས་སུ་འཆད། སྤང་བླང་སྡེ་
དང་འཇུག་སྤྱོད་སྡེ། ཐོག་མར་སྤང་བླང་དག་ལས་སུ། དེ་ཡང་རྣམ་པ་བཞི་རུ་དབྱེ།
ཁ་ཟས་སྡེ་དང་གོས་ཀྱི་སྡེ། གྲོགས་ཀྱི་སྡེ་དང་ཁྲི་སྟན་སྡེ། དེ་ལྟར་ཡན་ལག་སྡེ་བཞི་
ལས། སྤང་བླང་རྣམ་པ་གཉིས་སུ་སྟོན། དེ་ཡང་སོ་སོར་དབྱེ་བ་ན། ཁ་ཟས་སྡེ་ལ་
བཞི་རུ་སྟེ། མང་ཐུན་ཤ་དང་ཡུ་ཏི་ཆང་། ཨག་བཙོང་སྒོག་བཙོང་དག་དང་གསུམ།
དུས་མ་ཡིན་པའི་ཁ་ཟས་བཞི། ཐོག་མར་ཤ་ལ་བཞི་རུ་དབྱེ། ལྟུང་བའི་ཤ་དང་ཉམས་
པའི་ཤ། ཉེས་པའི་ཤ་དང་འགལ་བར་འགྱུར། དེ་ལས་སོ་སོར་དབྱེ་བ་ནི།
ལྟུང་བའི་ཤ་ལ་ལྔ་འགྱུར་བཅུ། དུག་ལྔ་ཉེས་པའི་རྩ་བ་ལས། ཕུང་པོ་ལྔ་པོ་
གཟུགས་སུ་གྲུབ། དེ་དག་བཅུད་ཀྱི་སྙིང་པོ་རུ། འགྲོ་བའི་ལུས་ཀྱི་གཟུགས་བསྐྱེད་པ།
ཞེ་སྡང་གཅན་ཆེན་སྦྲུལ་གྱི་ཤ། འདོད་ཆགས་བྱི་ལ་བྱ་རྒོད་ཤ། གཏི་མུག་ཕག་རྒོད་
གླང་ཆེན་ཤ། ང་རྒྱལ་གྱི་ལིང་གཡུ་འབྲུག་ཤ། ཕྲག་དོག་སྤྲེལ་དང་ཆུ་སྲིན་ཤ། དེ་དག་
རགས་པས་སྦྱངས་མི་བཏུབ། སྐྱེ་བ་གཅིག་ལ་ལྟུང་བར་འགྱུར། དེ་ལ་ཉེས་འགྱུར་
ཉམས་པའི་ཤ། བཞི་འགྱུར་ཉི་ཤུ་དབྱེ་བ་སྟེ། ཞེ་སྡང་དག་ལ་ཉེས་འགྱུར་བཞི། སྟག་
གཟིག་གུང་དང་ཁྲོ་བ་གདོང་། འདོད་ཆགས་དག་ལ་ཉེས་འགྱུར་བཞི། བྱ་རོག་ངུར་
པ་དུར་བྱ་ཁྱུང་། གཏི་མུག་དག་ལ་ཉེས་འགྱུར་བཞི། ཁྱུ་མཆོག་གླང་དང་རབས་ཆད་
མཛོ། ཕག་ནག་རྟོལ་བེའུ་རྟོལ་ནག་ཤ། ང་རྒྱལ་དག་ལ་ཉེས་འགྱུར་བཞི། རྟ་དང་
བོང་དྲེལ་ཁྭ་ཡི་ཤ། ཕྲག་དོག་དག་ལ་ཉེས་འགྱུར་བཞི། སྤྲེའུ་དང་ཕྱི་བ་དོམ་དྲེད་ཤ།
དེ་དག་རེག་པས་ཉམས་པར་འགྱུར། དེ་ལས་ལྟོས་གྱུར་ཉེས་པའི་ཤ། ཞེ་སྡང་ལྟོས་
གྱུར་གཅན་གཟན་ཤ། གཡི་གསའ་འཕར་སྤྱང་སྲེ་མོང་ངོ༌། །འདོད་ཆགས་ལྟོས་གྱུར་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བྱ་མ་བྱིལ། ཁྱིམ་བྱ་དེ་ཕོ་ཁྲ་གླག་འོལ། བྱ་བོན་འཕྲིན་པ་བཅུ་གསུམ་ཤ། གཏི་མུག་
ལྟོས་གྱུར་མ་ཧེ་མཛོ། བ་གླང་འགར་དང་རྟོལ་བེའི་ཤ། ང་རྒྱལ་ལྟོས་གྱུར་ཀྱུར་དང་
སྲམ། ཙ་མོ་ཉ་དང་ཆུ་གནས་ཤ། ཕྲག་དོག་ལྟོས་གྱུར་ཝ་སྦེ་གྲུམ། ཁུང་འཛུལ་སྔོན་
མོ་ལ་སོགས་ཏེ། དེ་དག་ཉེས་དང་ཉམས་པར་འགྱུར། དེ་ལས་འགལ་གྱུར་སྦྱངས་
བཏུབ་ཤ། ཤ་རྐྱང་གཙོད་དགོ་རི་དྭགས་ཤ། གཡག་ལུག་ར་གསུམ་གཡུང་དྭགས་
ཤ། དེ་དག་གཙང་ཤ་སྦྱང་བཏུབ་བོ། །དེ་ལས་སྨེ་བར་གྱུར་པ་ནི། འདུལ་ཁྲིམས་
ཕོག་པའི་ཉེས་པ་དང་། སྐྱེ་དམན་དག་གི་ཉེས་པ་དང་། བར་སྣང་གཟའ་ཡི་ཉེས་པ་
དང་། ཟིལ་བསྒྱུར་དག་གི་ཉེས་པ་བཞི། སྨེ་བར་གྱུར་པའི་ཉམས་ལ་གཏོགས། དེས་
ནི་སྔགས་ཀྱི་དམ་ཚིག་ཉམས། སྤྱིར་ཡང་ཤ་ཞེས་བྱ་བ་ནི། སེམས་ཅན་སྲོག་གཅོད་རྒྱུ་
ལས་བྱུང༌། སྲོག་ལ་ཉེས་པ་མ་གྱུར་ན། ཤ་ལ་བཟའ་བར་ག་ལ་འབྱུང༌། ལར་ཡང་ཁ་
ཟས་སྡེ་བཞི་ལས། ཤ་ཡི་ཉེས་པ་ཆེ་བར་བཤད། ཅི་ཕྱིར་ཤ་ཡི་ཉེས་པ་ནི། ཤ་ནི་ཐིག་
ལེའི་རྒྱུ་བསྐྱེད་དེ། ཕ་མ་གཉིས་ཀྱི་དཀར་དམར་ཡིན། འགྲོ་དྲུག་སེམས་ཅན་ཐམས་
ཅད་ལ། ཕ་མ་མ་གྱུར་གཅིག་ཀྱང་མེད། གང་དག་ཤ་ལ་སྲེད་གྱུར་པ། དྲིན་ཆེན་ཕ་
མའི་ཤ་དང་མཚུངས། མིག་གིས་མཐོང་ན་ཡ་རེ་ང་། ལག་ཏུ་བླང་ན་སྐྱི་རེ་འཇིགས།
སྣ་ཡིས་དྲི་ཚོར་སྐྱུགས་རེ་བྲོ། ལྕེ་ཡིས་རོ་ལ་བླང་ནས་སུ། ཁོང་དུ་བསྟིམས་པའི་ལུགས་
ཅི་ཡོད། ཤ་ཟན་ཐམས་ཅད་སྲིན་པོའི་ལུས། ཉིང་ཤ་ཉིང་གིས་བཟའ་བ་ལ། སྲོག་
དང་སྡིག་ལ་མི་འཛེམས་པ། སྲིན་པོའི་བུ་དང་དབྱེ་བ་མེད། འཇིག་རྟེན་འཁོར་བར་
འཁྱམས་པ་ཡི། ཉེས་ལྟུང་རྩ་བ་ཤ་ལས་འབྱུང་། དུག་ལྔའི་ཕུང་པོ་ལས་གྲུབ་པས།
དུག་ལྔའི་ཉོན་མོངས་ཤ་ལས་བསྐྱེད། ཤ་ལ་རོ་མཆོག་ཚོར་བ་བྲོད། ཟོས་ཤིང་བཟའ་
འདོད་སྲེད་པ་བསྐྱེད། གཞན་ལ་གནོད་འཚེ་རློམ་པ་འབྱུང་། ཞེ་སྡང་བསམ་ངན་
སྦྱོར་བ་འཆང་། ཤ་ཡི་རྒྱུ་ལས་འབྱུང་བའོ། ། ཤ་ཡི་ཕུང་པོ་གསོ་བསྐྱེད་ཅིང་། དར་
70

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ། ༼ནའོ། ༽
རྒྱས་བཅུད་འཕེལ་ཐིག་ལེ་གང་། སྲེད་དང་ལེན་དང་ཆགས་པ་བསྐྱེད། དགའ་
འཛུམ་རེག་འཁྱུད་སྦྱོར་འཁྲིག་འདོད། འདོད་ཆགས་སྲེད་ལེན་ཞེན་སྐྱེ་བ། ཤ་ཡི་རྒྱུ་
ལས་འབྱུང་བའོ། །ཤ་ལ་བག་མེད་ཁྲག་གིས་བརྒྱགས། བཟའ་ཞིང་གཏི་མུག་འབྱུང་
བ་བསྐྱེད། རྩ་རྒྱུད་ཐིག་ལེ་ཁྲག་གིས་བཀང་། མྱོས་དང་འཐིབས་དང་དྲན་པ་རྨུགས།
གཏི་མུག་བྱིན་དང་གཉིད་འཐིབས་པ། ཤ་ཡི་རྒྱུ་ལས་འབྱུང་བའོ། །ཤ་ཡི་ལས་འདོད་
སྲིན་པོའི་སྤྱོད། ཤ་ནི་སྤྱོད་ཡུལ་ཆེན་པོའི་རྒྱུ། གཞན་ལ་གནོད་འཚེ་དྲག་པོ་སྦྱོར། དེ་
ཉིད་སྲོག་དབུགས་བདག་པོ་སྟེ། འབྱུང་པོ་མི་མིན་དམག་དང་མཚུངས། དྲེགས་པའི་
ང་རྒྱལ་ཕྲོག་བརླམས་པ། ཤ་ཡི་རྒྱུ་ལས་འབྱུང་བའོ། །ཤ་ལ་འདོད་སྲེད་རེག་ཚོར་
བས། དགྲ་དང་རྐུན་བུ་འཇབ་བུ་སྟེ། དེ་དག་རྩ་བ་རྩོད་པའི་རྒྱུ། གང་ལ་ཕྲག་དོག་
རུ་ང་ཞིང་། རུ་ངའི་ཚིག་ལ་བརྩོད་པ་འབྱུང་། དེ་ཕྱིར་ཕྲག་དོག་ལས་བྱུང་བ། མི་
བདེའི་སྡུག་བསྔལ་བཙོན་རའི་རྒྱུ། ཕྲག་དོག་འཁོར་བར་འཁྱམས་པ་ཡང་། ཤ་ཡི་རྒྱུ་
ལས་འབྱུང་བའོ། །སྤྱིར་ཡང་སེམས་ཅན་སྲོག་གཅོད་པ། གཅིག་གི་སྲོག་ལ་ཉེས་གྱུར་
ཡང་། སེམས་ཅན་ཁྲི་འབུམ་སྲོག་གཅོད་དེ། སེམས་ཅན་རེ་རེའི་ལུས་པོ་ལ། སྲིན་
བུའི་གྲོང་ཁྱེར་བརྒྱད་ཁྲི་གནས། དེ་དག་འགྲོ་བའི་ལུས་དག་ལ། དཔགས་ལ་གནས་
དང་ལུས་ལ་བཟའ། འཁྲས་དང་བསྐྱེད་པའི་གནས་སུ་མཐོང་། སྡོང་པོ་རྩ་བ་བཅད་
པ་ནི། ཡལ་ག་ལོ་མ་བསྐམས་གྱུར་ཏེ། ཐམས་ཅད་ཀུན་སྲོག་འཆད་པར་འགྱུར། དེ་
ལས་ཉེས་པ་ཆེ་ཆུང་ནི། སྲོག་བཅད་ཉིན་ཤ་ཕྲལ་མ་ཐག །མེ་ཆུས་མ་བཤལ་དེ་ཉིད་
རོལ། ཤ་ཟན་སྲིན་དང་རོ་ལངས་དང༌། གདུག་པའི་གཅན་དང་གཉིས་སུ་མེད།
དེས་ནི་ཉམས་པར་གྱུར་པ་ཡི། དེ་ལས་ཉེས་པ་ཆུང་བ་ནི། མེ་ཆུས་འབགས་བཤལ་
རླངས་དངས་གྲང་། དེ་ལས་ཉེས་པ་ཆུང་བ་ནི། ཞག་ལས་ཡོལ་དང་ཟླ་བར་འགྱང་།
ཚོང་འདུས་གསུམ་མམ་ལྔ་བདུན་འགྲིམས། སྡིག་པའི་ཕྱོགས་ལ་འདྲེན་མི་གཏོགས།
71

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དེ་ལས་ཉེས་པ་ཆུང་བ་ནི། སྲོག་མ་བཅད་པའི་རང་བཞིན་ཤུགས། རི་དྭགས་སྐྱ་བོ་
ལུས་འཕོས་པ། དེ་ཉིད་འགལ་བ་ཆུང་བར་བཤད། ཕུང་པོ་དག་གི་ཉེས་འགལ་ཡང་།
ནང་གྲོལ་དོན་སྣོད་ཉམས་པ་སྟེ། ལྷག་པར་ཙི་ཏ་སྨེ་བའི་ཤ། དེ་བཞིན་མཆིན་དང་
མཚེར་དང་མཁལ། གློ་བ་དབུགས་བསྐྱོད་ཟུར་ཡང་ཙམ། དེ་ལྟར་སྨད་ཤས་འབགས་
པ་སྟེ། སྟོད་ཤས་འབགས་པ་གཙང་མའི་རྒྱུ། དེ་དག་ཉེས་འགལ་ཟུར་ཆུང་ཙམ།
དུག་ལྔ་ཕུང་པོའི་རྒྱུ་བསྐྱེད་ནས། ཞེ་སྡང་ཕུང་པོ་གཅན་གཟན་ཤ། དེ་ཡིས་ལྟུང་བར་
འགྱུར་བ་ཡིན། འདོད་ཆགས་ཕུང་པོ་འདབ་ཆགས་ཤ། དེ་ཡིས་ཉམས་པར་འགྱུར་བ་
ཡིན། གཏི་མུག་ཕུང་པོ་བ་གླང་ཤ། དེ་ཡིས་ཉེས་པར་འགྱུར་བ་ཡིན། ང་རྒྱལ་ཕུང་པོ་
དྲེལ་རྟ་ཤ། དེ་ཡིས་སྨེ་བར་འགྱུར་བ་ཡིན། ཕྲག་དོག་ཕུང་པོ་རི་དྭགས་གཡུང་། དེ་
དག་འགལ་བ་ཆུང་བ་སྟེ། སྤྱིར་ཡང་ཤ་ཡི་ཉེས་པ་ནི། སྲོག་ལེན་སྲོག་དང་བཀོལ་
སྤྱོད་ངལ། ཉོ་ཚོང་སྤྲུགས་དང་བརྡེག་བརྡུང་སྟེ། ལན་ཆགས་བསྙག་པའི་རྒྱུ་རུ་འགྲོ།
རྩ་བ་བཞི་ལ་གཏོགས་པ་ནི། སྲོག་གཅོད་དག་གི་ཡན་ལག་སྟེ། སྤང་བའི་རྒྱུ་རུ་བསྟན་
པའོ། །
གཉིས་པ་ཆང་ལ་རྣམ་པ་བཞི། འབྲུ་ཆང་སྦྱར་ཆང་ཉིང་ནས་ཉིང་། ཤིང་འབྲས་ཁུ་
བ་ཨ་མྲྀ་ཏ། དེ་ཡང་འབྲུ་ཆང་དག་ལས་སུ། ནས་འབྲས་གྲོ་དང་སོ་བ་དང་། ཁྲེ་དང་
ཅུ་ཙེ་བྱི་ཙེ་ལ། ཨ་མྲྀ་ཏ་ཡི་ཕབ་བཏབ་སྟེ། ཕབ་ནི་བདུད་སྲིན་ལོག་པས་སྦྱོར། དེ་
ཡང་དུག་གི་སྦྱོར་སྡེར་གཏོགས། བརྒྱལ་དང་གན་དང་མྱོས་དང་ལངས། ཁོལ་དང་
ཁད་ཆགས་རྒྱུ་རུ་སྨིན། དེ་ཉིད་ཉེས་པ་དེ་འགྱུར་ཆེ། ནས་ནི་འབྲུ་ཡི་སྙིང་པོའི་བཅུད།
འབྲས་ནི་འབྲུ་ཡི་ཡལ་ག་རྒྱས། གྲོ་ནི་འབྲུ་ཡི་མ་ནིང་རིགས། སོ་བ་མ་སྨིན་ཁྲེ་ཅུ་ཙེ།
བྱི་ཙེ་ལ་སོགས་ཉིང་ལག་སྟེ། དེ་དག་ཆང་གི་རྒྱུ་བསྐྱེད་པ། དེ་ཉིད་ཉམས་འགལ་
ཡར་འཕེལ་ཆུང་། སྦྱར་ཆང་རྩི་ཏོག་སྙིང་པོ་སྦྱར། ཕབ་ལས་མ་བྱུང་ཉེན་དྲག་ཙམ།

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
སྐྱུར་དང་རུལ་དང་ལྗང་ལས་བསྐྱེད། དེ་ཡང་བག་མེད་འགལ་གྱུར་ཉམས། རན་
དང་བསྙོམས་དང་ངོམས་བཟོད་བཏུང་། ཉིང་ཆང་ཉིང་ནས་ཉིང་བ་སྟེ། དེ་དག་
རྒྱུན་བསྐོལ་ཟིལ་པ་གཏིགས། དུག་ལས་རླངས་བྱུང་སྙིང་པོའི་བཅུད། དེ་ཉིད་ཤིན་
ཏུ་ཉེས་པ་ཆེ། སྲིན་པོའི་མྱོས་ཆུས་དྲན་པ་སྟོར། ལྷ་མིན་མཚོན་ཆ་སྲོག་གཅོད་རྫས།
དྲིན་ཆེན་ཕ་མའི་ཁུ་བ་ཁྲག །རང་སྲོག་འཆད་ཉེན་ལྟུང་བར་འགྱུར། ཤིན་ཏུ་ཉམས་
པ་སྤང་བའི་རིགས། ཟིལ་བསྒྱུར་དག་གི་ཉེས་པ་སྤང་། དང་པོ་བཅུད་ཕྱུང་ཉིང་དུ་
སྟེ། བར་པ་ཉོ་དང་ཐ་མ་ཉལ། དེ་བཞིན་ཉམས་ཉེས་འགལ་བའི་རྒྱུ། དེ་དག་བཏུང་
བར་གྱུར་པ་ནི། ཚོང་འདུས་གསུམ་དུ་འགྲིམས་པའི་ཟས། ཆབ་བསལ་གསུམ་དུ་
སོང་བའི་བཏུང་། དགེ་བསྙེན་ཚུལ་གནས་དགེ་ལ་འདུན། དེ་དག་ཉེས་འགལ་མེད་
པར་བཤད། ཤིང་འབྲས་ཁུ་བ་ཨ་མྲྀ་ཏ། ཨ་མྲྀ་ཏ་ཡི་ཤིང་ལས་སུ། ཤིང་འབྲས་ཁུ་བ་
དག་ལས་འབྱུང་། དེ་དག་ཉེས་འགལ་ཆུང་བར་བཤད། དེ་ལས་ཉམས་པ་ཆེ་ཆུང་ནི།
ཉིང་ཆང་དག་གིས་ལྟུང་བ་ཡིན། འབྲུ་ཆང་དག་གིས་ཉམས་པ་ཡིན། སྦྱར་ཆང་དག་
གིས་ཉེས་པ་ཡིན། ཨ་མྲྀ་ཏ་ནི་འགལ་བཟོད་དེ། དེ་ཡང་ཨུ་དུག་ར་རོ་ན། བག་མེད་
སྤྱོད་འཆལ་འབྱུང་བར་བྱེད། སྤྱིར་ཡང་ཆང་ཞེས་བྱ་བ་ནི། ལྷ་མིན་མཚོན་ཆ་སྡེ་བཞི་
ལས། ཆང་ནི་ཆུ་ཡི་མཚོན་ཆ་སྟེ། བཏུང་བས་ང་རྒྱལ་སྐྱེས་པར་འགྱུར། དེ་ཡང་ཉེས་
འགལ་ཆེ་ཆུང་ནི། ཚོར་དང་སྲེད་དང་བྲོད་དང་རེག །སྐོམས་དང་བཏུང་དང་ངོམས་
དང་བཟི། ཨུ་དུག་བག་མེད་ར་རོ་བ། དེ་དག་འཆལ་སྤྱོད་རྒྱུ་རུ་འགྲོ། བྱམས་པའི་
དོན་ལ་ཞེ་སྡང་སྐྱེ། སྡང་བའི་དགྲ་ལ་གདུག་སེམས་འཆང་། གསད་དང་གཅད་དང་
བརྡེག་བརྡུང་བྲོད། སྦྱིན་པའི་དོན་ལ་འདོད་ཆགས་སྐྱེ། བྱམས་པའི་གཉེན་ལ་གདུང་
སེམས་བྲོད། འཇིག་རྟེན་རྫས་ལ་རློམ་པ་གཏོང་། ཡེ་ཤེས་དོན་ལ་གཏི་མུག་རྨོངས།
བྱིང་རྨུགས་འཐིབས་དང་གཉིད་དབང་གྱུར། མ་རིག་རིག་པའི་དོན་ལ་བསྒྲིབས། ཞི་

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བའི་དོན་ལ་ང་རྒྱལ་སྐྱེ། རང་ཆེ་གྱོང་ཁེངས་དྲེགས་པ་འབྱུང་། ཆེ་ཞིང་ཆེན་པོའི་ལས་
སྤྱོད་དགའ། ཡངས་པའི་དོན་ལ་དོག་པ་སྐྱེ། གང་ལ་ཕྲག་དོག་རུ་ང་ཞིང་། ཆགས་
དང་སྡང་དང་ཚེར་མ་འབྱུང་། ཆགས་མེད་སྦྱིན་པ་གཏོང་ཙམ་ན། ཆགས་འཛིན་
ཉོན་མོངས་སྐྱེ་བར་བྱེད། འཆལ་མེད་ཚུལ་ཁྲིམས་བསྲུང་ཙམ་ན། བག་མེད་སྤྱོད་
འཆལ་འབྱུང་བར་བྱེད། གཡོ་མེད་བཟོད་པ་བསྒོམ་ཙམ་ན། བྱུང་ཚོར་འཁྲིགས་པ་
སྡང་བར་བྱེད། ཡེང་མེད་བརྩོན་འགྲུས་བསྐྱེད་ཙམ་ན། ལེ་ལོ་གཡེང་སྐྱོང་འབྱུང་བར་
བྱེད། བསམ་གཏན་མཉམ་པར་གནས་ཙམ་ན། ཏིང་འཛིན་གཡོ་འཁྲུགས་འབྱུང་
བར་བྱེད། ཐོགས་མེད་རྟུལ་ཞུགས་བསྐྱེད་ཙམ་ན། མ་ནུས་ཞུམ་པ་འབྱུང་བར་བྱེད།
སྙིང་རྗེ་ཕྱོགས་མེད་བསྐྱེད་ཙམ་ན། བདག་འཛིན་འདོད་པ་འབྱུང་བར་བྱེད། དོགས་
མེད་སྨོན་ལམ་འདེབས་ཙམ་ན། རེ་དོགས་ཡིད་གཉིས་སྐྱེ་བར་བྱེད། དབང་སྒྱུར་
ཐབས་ལ་མཁས་ཙམ་ན། མི་མཁས་རྨོངས་པ་འབྱུང་བར་བྱེད། འཁྲུལ་མེད་ཤེས་
རབ་བསྐྱེད་ཙམ་ན། ཐོས་བསམ་དོན་ལ་རྨོངས་པར་བྱེད། སྨན་གྱི་སྦྱིན་པ་གཏོང་
ཙམ་ན། དུག་གི་ལོ་མ་འབྱུང་བར་བྱེད། སེམས་ཉིད་དོན་ལ་གནས་ཙམ་ན། དྲན་
པ་མང་པོ་སྐྱེ་བར་བྱེད། ཆགས་མེད་དོན་ལ་གནས་ཙམ་ན། ཆགས་སྲེད་ཉོན་མོངས་
རྒྱུ་བར་བྱེད། ཡིད་འོང་འགྲོ་བ་བཟང་མོ་ལ། དྲན་དང་བག་ཆགས་གཡོ་བར་བྱེད།
རྣམ་དག་དཀའ་ཐུབ་བསྲུང་ཙམ་ན། མ་དག་སྡུག་བསྔལ་དྲན་པར་བྱེད། བག་ཡོད་
ཚུལ་དང་ལྡན་ཙམ་ན། བག་མེད་སྤྱོད་འཆལ་འབྱུང་བར་བྱེད། ཆ་ལུགས་ལྔ་ལྡན་
གནས་ཙམ་ན། འགྲེང་བུ་གན་རྒྱལ་སྒྲུབ་པར་བྱེད། དག་པའི་ཅོག་བུར་འདུག་ཙམ་
ན། རོ་ཉལ་རིང་འཕྲ་འབྱུང་བར་བྱེད། ངག་འཇམ་དེས་པར་སྨྲ་བ་ལ། ཚིག་རྩུབ་
ངག་འཁྱལ་འབྱུང་བར་བྱེད། རྒྱུད་འཇམ་དལ་བར་གནས་པ་ལ། མི་བརྒྱུད་བརྩིངས་
པོར་ཁྲོ་བར་བྱེད། ལྷ་སེམས་ཞི་བར་གནས་པ་ལ། ཁེངས་སེམས་དྲེགས་པ་འབྱུང་
74

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བར་བྱེད། མཁས་ལྡན་ཞིབ་པར་སྤྱོད་པ་ལ། སྨྱོ་སྤྱོད་ཐོ་ཅོ་འབྱུང་བར་བྱེད། མཁས་
དང་བདེན་ཚིག་དྲང་པོ་ལ། མི་བདེན་རྫུན་ཚིག་འབྱུང་བར་བྱེད། དབེན་པའི་རི་
ཁྲོད་བསྟེན་ཙམ་ན། གྲོང་དང་གྲོང་རྡལ་ཉུལ་བར་བྱེད། གཅིག་པུར་དབེན་པ་བསྟེན་
ཙམ་ན། མང་པོའི་འདུ་འཛི་གཡེང་བར་བྱེད། དག་པའི་སྣང་བ་སྦྱང་བ་ལ། མ་དག་
ལོག་པར་ལྟ་བར་བྱེད། བཀའ་ལུང་ཚུལ་བཞིན་འཛིན་པ་ལ། གཤེ་སྐུར་ཡ་ག་འབྱུང་
བར་བྱེད། གསང་བའི་དམ་ཚིག་བསྲུང་བ་ལ། མན་ངག་ཁྲོམ་དུ་སྒྲོག་པར་བྱེད།
དབང་དམ་ཚུལ་བཞིན་བསྲུང་བ་ལ། མཆེད་ལྕམ་རྣམས་ལ་ཁྲོ་བར་བྱེད། བྱར་མེད་
དོན་ལ་གནས་ཙམ་ན། བྱ་རྩལ་སྣ་ཚོགས་འབྱུང་བར་བྱེད། ཕྱྭ་གཤེན་བོན་ལ་འཇུག་
ཙམ་ན། མ་མཐོང་རྫུན་ཚིག་སྨྲ་བར་བྱེད། སྣང་གཤེན་བོན་ལ་འཇུག་ཙམ་ན། མི་
འགྲོའི་ཡས་སྟགས་སྟོན་པར་བྱེད། འཕྲུལ་གཤེན་བོན་ལ་འཇུག་ཙམ་ན། ཐེར་ཟུག་
རུ་ཏྲ་གོལ་བར་བྱེད། སྲིད་གཤེན་བོན་ལ་འཇུག་ཙམ་ན། མ་ཉེས་སྟབས་ལ་གཅོད་
པར་བྱེད། འབྲས་བུའི་བོན་ལ་སྤྱོད་ཙམ་ན། རྒྱུ་འབྲས་ཐོབ་རྫོབ་འབྱུང་བར་བྱེད། དེ་
ཕྱིར་སྤྱོད་དང་འཆལ་བར་འབྱུང་། སྤྱིར་ཡང་ཆང་གི་རྒྱུ་ཉིད་ནི། འབྱུང་བ་བཞི་ཡི་རྒྱུ་
ལས་འབྱུང༌། འབྱུང་བ་བཞི་ཡི་རྐྱེན་གྱིས་བསྐྱེད། འབྱུང་བ་བཞི་ཡི་གསོས་ཀྱིས་གསོ།
བཞི་བསྡུས་ཕུང་པོའི་བཅུད་དུ་སྨིན། ས་བཅུད་ཤ་ལ་གསོ་བ་ཡིས། དྲན་པ་རྨུགས་
ཤིང་འཐིབས་པར་བྱེད། ཤེས་པ་མི་གསལ་དབང་པོ་ཉམས། བརྗེད་དང་ནོར་བ་
ཆང་ལས་འབྱུང་། མེ་བཅུད་དྲོད་ལ་གསོ་བ་ཡིས། ཤེས་པ་མི་བརྟན་འགྱུར་བ་རགས།
ལོག་པར་གོལ་བའི་འདུ་ཤེས་སྐྱེ། འཕྱར་དང་གཡེང་བ་ཆང་ལས་འབྱུང་། ཆུ་བཅུད་
ཁྲག་ལ་གསོ་བ་ཡིས། ལུས་ཟུངས་མི་སྙོམས་ཆགས་པ་སྐྱེ། ཐིག་ལེ་འཕེལ་དང་འགྲིབ་
པར་བྱེད། སྲེད་དང་ལེན་པ་ཆང་ལས་འབྱུང་། རླུང་བཅུད་དབུགས་ལ་གསོ་བ་ཡིས།
ལུས་དབེན་དབུགས་ཀྱི་ཆ་མི་སྙོམ། སྡོད་དང་འཐེན་པ་རིང་ཐུང་བྱེད། ཐོལ་མ་གྱུ་ཡི་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལས་སྤྱོད་དང་། འདུ་བྱེད་བྱ་བ་མང་བ་དང༌། དབང་པོ་མི་བརྟན་ཆང་ལས་འབྱུང་།
ཆང་འཚོང་བ་དང་སྨད་འཚོང་བ། སྦྲང་འཚོང་བ་དང་རྣམ་པ་གསུམ། མེ་ལྕེ་འཁོར་
ལོ་འབར་བ་ཡི། ནང་གི་སྒྲིབ་པ་ཅན་དུ་སྐྱེ། དབང་པོ་ཟིལ་བསྒྱུར་སྡུག་བསྔལ་སྦྱང་།
གལ་ཏེ་མཐོ་རིས་གནས་ན་ཡང་། མ་དག་པ་ཡི་མཐའ་འཁོབ་ཏུ། དབང་པོ་མ་ཚང་
གྱ་ཉེས་པ། སྡུག་བསྔལ་ན་ཚའི་ལས་སུ་སྐྱེ། སྐད་ཅིག་བདེ་བ་ཐོབ་མི་སྟེར། དེ་ཕྱིར་
སྤང་བའི་རྒྱུ་རུ་བཤད། ཉེས་དང་ཉམས་དང་ལྟུང་གྱུར་བ། བཤགས་ན་སངས་རྒྱས་
སྨན་གྱི་ལྷ། བཻཌཱུརྱའི་འོད་ཀྱི་རྒྱལ་པོས་སེལ། དེ་ལ་ཉེས་པའི་ལྟུང་བཤགས་དང༌།
དག་ཅིང་ཚངས་པའི་ཆོ་ག་བྱ། འགྲོ་ལ་སྨན་གྱི་སྦྱིན་པ་འགྱེད། ཡན་ལག་ཁ་ཟས་སྡེ་
གཅིག་གོ །
གསུམ་པ་བཙོང་ལ་རྣམ་པ་བཞི། ས་རླུང་མེ་ཆུ་བཞི་ལས་བསྐྱེད། མེད་ཁམས་
མུན་པ་ཟེར་ལྡན་གྱིས། མུན་ལ་ངན་གྱི་གདུག་སེམས་ཀྱིས། དྲི་མ་ཁ་རླངས་ངན་པ་
འཐོར། འཇིག་རྟེན་གཏོས་སུ་ཆགས་པ་ལ། ཆགས་ལས་དྲི་མ་བཅུད་དུ་སྨིན། ཁ་དོག་
སྣ་བཞི་རླངས་སུ་ཕྱུར། དེ་ལས་མི་ཞིམ་ལྗང་བཞི་སྐྱེས། ལོ་མ་མེ་ཏོག་འབྲས་བུ་ལྗང་།
ས་ལས་རྒྱུ་བསྐྱེད་གསེར་གྱི་མདོག །གསེར་གྱི་པད་མོ་ཁ་འབྱེད་འདྲ། རླུང་ལས་རྒྱུ་
བསྐྱེད་གཡུ་ལྗང་མདོག །གཡུ་ཡི་ཚོམས་བུ་བཀོད་པ་འདྲ། མེ་ལས་རྒྱུ་བསྐྱེད་ཟངས་
འོད་མདོག །གཡུ་ལྗང་ཆུན་པོ་གཤིབས་པ་འདྲ། ཆུ་ལས་རྒྱུ་བསྐྱེད་ཨ་པར་མདོག །
རྩ་བ་དུང་ཕོ་ཨང་གྲགས་འདྲ། དེ་ཡང་མི་ཞིམ་ལྗོན་བཞི་ལས། སོ་སོར་ཡན་ལག་
གྱེས་པ་ཡི། དུག་རིགས་སུམ་བརྒྱ་དྲུག་ཅུ་སྟེ། རྩི་དང་དུག་གཉིས་མཉམ་པོར་སྐྱེས།
སྨན་དང་སྦྱོར་བ་ཟུང་དུ་འཇུག །སྤྱིར་ཡང་བཙོང་སྒོག་ཉེས་པ་ནི། སྒྱུ་ལུས་གཟུགས་
ཀྱི་ཕུང་པོ་ལ། འབྱུང་བ་བཞི་ལས་གྲུབ་པ་ཡི། ཐམས་ཅད་འཕུང་བའི་གནས་ཡིན་
པས། སྲིན་བུའི་གྲོང་ཁྱེར་བརྒྱད་ཁྲི་གནས། བཙོང་སྒོག་ཁ་ཟས་ཟོས་པ་ན། སྲིན་བུའི་
76

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
གྲོང་ཁྱེར་ཐམས་ཅད་ལ། མི་བདེའི་སྡུག་བསྔལ་ནད་ཡམས་འཕྱོ། ལ་ལ་ན་ཡིན་ལ་
ལ་འཆི། བཙོང་རིགས་བཞི་ལས་འདུ་བ་བཞི། འབྱུང་བ་བཞི་ཡི་རྒྱུ་བསྐྱེད་དེ། ས་
ལས་བད་ཀན་མུན་ལྟར་གཏིབས། རླུང་ལས་རླུང་ནད་སྤྲིན་ལྟར་འཕྱོ། མེ་ལས་ཁྲག་
ནད་མེ་ལྟར་འབར། ཆུ་ལས་མཁྲིས་ནད་ཆུ་ལྟར་འབྲུག ། དེ་བཞིན་དྲི་ལས་འདུ་བ་
འཁྲུགས། སྲིན་བུའི་གྲོང་ཁྱེར་བརླག་དང་སྟོང་། མི་བདེ་རབ་ཏུ་སྡུག་བསྔལ་སྦྱོང་།
ལར་ཡང་སྒོག་བཙོང་དྲི་མ་ནི། དག་པའི་སངས་རྒྱས་ཞིང་ཁམས་ཀྱི། གནས་རིགས་
ཆེན་པོ་བཞི་རུ་ཚོར། སངས་རྒྱས་ཞིང་དུ་མི་གཙང་དྲི། དྲི་ངད་དཔག་ཚད་ལྔ་བརྒྱར་
ཚོར། དབྱིངས་ན་ཡེ་ཤེས་ལྷ་དང་འགལ། མཁའ་ལ་ཞི་རྒྱས་དབང་དྲག་གཡེལ། ཀློང་
དུ་དབལ་མོ་མཁའ་འགྲོས་བཀྱོན། དམ་ཅན་སྲུང་མ་རྒྱངས་མི་འཁོར། གཙང་རིགས་
དཔལ་མགོན་ཉེ་མི་བཟོད། ནུས་པ་བཅུད་དུ་སྨིན་པ་ལས། རྨུགས་དང་བྱིང་དང་
འཐིབས་པ་དང་། ཚོར་དང་རེག་དང་སྲེད་ལེན་སྐྱེ། བྱིང་རྨུགས་མྱོས་འཐིབས་མ་རིག་
དབང༌། སྲེད་དང་ལེན་སྐྱེ་སྡོམ་པ་འཆལ། སྒོས་སུ་སོ་སོའི་ཉེས་པ་ནི། ཆུ་ལས་གྲུབ་
པས་ལྟུང་བར་བྱེད། མེ་ལས་གྲུབ་པས་ཉམས་པ་དང་། ས་ལས་གྲུབ་པས་ཉེས་པར་
འགྱུར། རླུང་ལས་གྲུབ་པས་འགལ་གྱུར་ཏེ། དེ་ཉིད་བཤགས་དང་སྦྱོང་གཏུབ་ཙམ།
དེ་དག་ཉེས་འགལ་ལྟུང་བ་ནི། ལྟུང་བའི་བཙོང་ལ་འབགས་པ་ཡིས། རོ་མྱགས་
འདམ་དོང་སྡུག་བསྔལ་སྦྱང༌། ཉམས་པའི་བཙོང་ལ་འབགས་པ་ཡིས། རྣག་ཁྲག་
མཚོ་མོ་ཡི་དྭགས་ལུས། ཉེས་པའི་བཙོང་ལ་འབགས་པ་ཡིས། སྡུག་བསྔལ་ན་ཚའི་
ལུས་སུ་སྐྱེ། འགལ་བའི་བཙོང་ལ་འབགས་པ་ཡིས། ལྔ་བརྒྱར་བསེ་དྲི་ཅན་དུ་སྐྱེ། དེ་
ཕྱིར་བཙོང་སྒོག་སྤང་བའི་རྒྱུ། ལར་ཡང་སྒོག་དང་བཙོང་ཞེས་པ། ལག་ཏུ་མི་བླང་དྲི་
མི་བསྣོམ། ཁ་རུ་མི་བཟའ་ཁོང་མི་བསྟིམ། གལ་ཏེ་འབགས་པའི་ཉེས་པ་ནི། སངས་
རྒྱས་སྨན་ལྷའི་རྒྱལ་པོ་དང་། དུག་གསུམ་ནད་སེལ་ཆོ་གས་འབྱང་། གཞན་ཡང་སྨན་
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གྱི་མཆོད་པ་དང་། སྨན་གྱི་སྦྱིན་པ་རྒྱུན་དུ་གཏོང་། དེ་ཡི་ཉེས་འགལ་སྦྱོང་དུ་བཏུབ།
ལར་ཡང་སྐྱོན་ཡོན་མི་ཤེས་པར། ལུང་མ་བསྟན་དུ་ཟོས་གྱུར་ཡང་། འགོ་བའི་ལྷ་སྲུང་
གཉན་མི་འཁོར། དབང་པོ་ཉམས་དང་ཤེས་པ་རྨུགས། ཉེས་སྐྱོན་ཤེས་པས་རེག་གྱུར་
ན། དེ་ཉིད་ཉམས་ལྟུང་ཉེས་པ་ཆེ། ཡན་ལག་ཁ་ཟས་སྡེ་གཅིག་གོ །
བཞི་པ་དུས་མིན་ཁ་ཟས་ནི། དེ་ཡང་རྣམ་པ་གཉིས་ཡིན་ཏེ། དུས་མ་ཡིན་དང་
ཁྲིམས་ཀྱི་ཟས། དུས་མ་ཡིན་ལ་རྣམ་པ་བཞི། ཁྲིམས་ལ་གཉིས་དང་དྲུག་ཏུ་སྟེ། སྲོད་
ལ་ཤ་ཟ་སྲིན་པོ་སྟེ། ཐོ་རངས་འབྱུང་པོ་རོ་ལངས་དང་། ཉི་ཤར་རྒྱལ་པོ་གདན་གནོན་
ཅིང་། དགོངས་མོ་མུ་སྟེགས་ཕྱིན་ཅིའི་བཟའ། ཁྲིམས་ཀྱི་ཁ་ཟས་རྣམ་པ་གཉིས། ཉི་
ཤར་ཁྲུས་རྟིང་གདུགས་དྲོས་ལ། མཆོད་དང་རོལ་མོ་ཚར་བའི་རྟིང༌། རྣམ་དག་ལྷ་
ཡི་ཁ་ཟས་བཟའ། ཉི་མ་དགུང་གི་དུས་ཚོད་ལ། ཚོང་དུས་གཡེང་བའི་ཚོགས་སྤངས་
ནས། རྒྱལ་པོའི་ཁྲིམས་ཀྱི་ཁ་ཟས་བཟའ། དེ་མིན་དུས་མ་ཡིན་ལ་གཏོགས། དུས་མ་
ཡིན་གྱི་ཁ་ཟས་ནི། ལུས་པོའི་ཤེད་ཆེ་འདོད་ཆགས་སྐྱེ། ལང་ཚོ་རྟུལ་ཤུགས་སྟོབས་
ཤེད་རྒྱས། ཚུལ་དང་མི་ལྡན་ངོ་ཚ་བྲལ། ནད་ཀྱི་རྒྱུ་རྐྱེན་ལྡང་བར་བྱེད། གཡོ་དང་
འཛུམ་དང་མཚར་བཞད་དང༌། ཁྲོ་དང་རྒོད་དང་ལྡེམ་རྒྱང་འབྱུང༌། དུས་མིན་
ཁ་ཟས་སྤངས་པ་ན། བཞི་བསྡུས་ཕུང་པོའི་ཤེད་སྨད་ཅིང་། བག་མེད་སྤྱོད་འཆལ་
མི་འབྱུང་དང་། བསོད་ནམས་རོ་མཆོག་བསྙོམ་ཕྱིར་རོ། །དེ་ཕྱིར་དུས་མིན་ཁ་ཟས་
སྤོངས། དུས་ཀྱི་ཁ་ཟས་བླང་བའོ། །དུས་མ་ཡིན་ཀྱི་ཁ་ཟས་ནི། འདབ་ཆགས་རི་
དྭགས་གཡུང་དྭགས་དང་། གཅན་གཟན་ཆུ་གནས་དུད་འགྲོའི་ཚོགས། དགྲ་དང་
རྐུན་བུ་འཇབ་བུ་དང༌། འབྱུང་པོ་རོ་ལངས་ཚོགས་དང་མཚུངས། དེ་ཕྱིར་དུས་མིན་
ཁ་ཟས་སྤོངས། དུས་ཀྱི་ཁ་ཟས་བླངས་པ་ཡང༌། གང་དག་གཡོག་བྱར་མི་འོས་ཤིང་།
དེ་ཉིད་གཡོག་བྱར་སྤོང་བ་སྟེ། བཟའ་བ་དག་ལ་གཡོག་བྱར་བཏུབ། ཕྱག་ཚངས་
78

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ། ༼ནའོ། ༽
མེད་པར་ཟས་ལེན་པ། དེ་ནི་མ་བྱིན་པ་རུ་གཏོགས། དགྲ་དང་རྐུན་བུ་འཇབ་བུར་
གོལ། གདན་མ་བཤམས་དང་ཞབས་མ་བསིལ། འབགས་མ་བཤལ་བར་ཟས་རོལ་
པ། དེ་ནི་དུད་འགྲོའི་ཚོགས་རྣམས་དང་། འབྱུང་པོ་རོ་ལངས་ཤ་ཟ་སྟེ། བདུད་དང་
སྲིན་པོའི་ས་རུ་གོལ། གལ་ཏེ་གཡོག་བྱར་མེད་པ་ལ། རང་ཉིད་ཕྱག་ཚངས་ལྡན་བྱས་
ཏེ། ཡི་དམ་ལྷ་ལ་མཆོད་བྱས་ཤིང་། དེ་ཡི་རོ་མ་བླང་བར་བཏུབ། ལྷག་མ་འབྱུང་
པོའི་ཚོགས་ལ་བསྔོ་། དམིགས་མེད་རྒྱས་གདབ་རློམ་མི་འགྱུར། བཀད་སའི་ཐང་ལ་
པད་ཤུན་བཏིངས། ཞབས་བསིལ་ཆ་ལུགས་ལྔ་ལྡན་ཚུལ། ཚུལ་གནས་དག་པའི་
འདུན་སྤྱོད་ཀྱིས། མཆོད་འབུལ་ཚུལ་དུ་གཡོག་བྱར་གུས། ཕྱག་ཀྱང་གཡས་གཡོན་
མཉམ་བཤིབས་བླང་། བླང་མ་ཐག་ཏུ་བཟའ་མི་བྱ། བཟའ་བར་རན་ཐང་དལ་བུས་
ཏེ། སྲིན་པོའི་ཚུལ་ཅན་རྐན་སྒྲ་དང་། སྲིན་མོའི་ཚུལ་ཅན་རྔུབ་སྒྲ་སྤོངས། འགྲངས་
པར་མི་བྱ་ལྟོག་མི་བྱ། སྲེད་པར་མི་བྱ་ལེན་མི་བྱ། རན་ཐང་བག་དང་ལྡན་པ་ལ།
ཚུལ་ལྡན་དག་པ་རྗེས་སུ་དྲན། བདེ་བར་གཤེགས་ལ་དྲི་རླངས་འབུལ། ཁ་དོག་
དངོས་པོ་བླངས་ལ་རོལ། ལྷག་མ་འབྱུང་པོའི་ཚོགས་རྣམས་དང་། འཕྲོག་མ་མ་བུ་
ལྔ་བརྒྱར་སྦྱིན། ཁྲིམས་ལྡན་སྡོམས་པ་འཆལ་མི་འགྱུར། འགྲངས་ན་བྱོལ་སོང་དུད་
འགྲོ་སྟེ། རྟོགས་ན་ཡི་དྭགས་སྐེམས་བྱེད་འཇུག །རན་ཐང་དག་པ་ལྷ་ཡི་ཟས། རྗེས་
སུ་འབགས་བཤལ་ཆབ་ཀྱིས་བསིལ། དམིགས་མེད་བསྔོ་བ་སྨོན་ལམ་གདབ། བཟའ་
བ་དག་གིས་གཡོག་བྱ་ཡང་། དམན་པ་དག་གིས་ལྟུང་བ་ཡིན། སོ་སོ་སྐྱེ་བོས་ཉམས་
པ་ཡིན། ཐོལ་མ་གྱུ་ཡིས་ཉེས་པ་ཡིན། ཚུལ་གནས་མ་ཡིན་འགལ་འགྱུར་ཏེ། དེ་དག་
ཅི་ལས་ཐབས་མེད་ན། དེ་ཉིད་མེ་ཆུ་རླུང་ལ་བསིལ། ཆབ་བསིལ་གསུམ་དང་ལྔ་
བདུན་བྱ། དེ་ནས་རོལ་གྱུར་ཉེས་འགལ་ཆུང་། དུས་མ་ཡིན་གྱི་ཁ་ཟས་ཀྱང༌། སྲོད་
ལ་ཉམས་གྱུར་ཐོ་རངས་ཉེས། ཉི་ཤར་འགལ་གྱུར་དགོངས་མོ་ལྟུང་། དེས་ནི་ཆགས་
79

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྲེད་སྐྱེ་ཕྱིར་རོ། ། །
དེ་ལྟར་ཁ་ཟས་སྡེ་བཞི་ནི། རྩ་བ་བཞི་དང་ཡན་ལག་སྟེ། ཤ་ནི་སྲོག་བཅད་ཡན་
ལག་རྒྱུ། སྲོག་ལས་མ་གཏོགས་ཤ་མི་འབྱུང་། ཆང་ནི་མ་བྱིན་བླང་ལས་ཏེ། བག་
མེད་ཉེས་འགལ་ཕྲོག་རློམ་འབྱུང༌། བཙོང་དང་སྒོག་པ་མི་ཚངས་སྤྱོད། མི་གཙང་
དྲི་མ་དག་ཚངས་བཤལ། དུས་མིན་ཁ་ཟས་ཕྲ་མ་ཚིག །ཟས་དང་ནོར་ལ་ཚེར་
མ་གཏོང་། དེ་ཕྱིར་རྩ་བཞིའི་ཡན་ལག་སྟེ། མ་ཐུབ་ཉམས་འགལ་ཉེས་ལྟུང་ལ།
བསྲུངས་ཐུབ་ཡོན་ཏན་དཔག་ཏུ་མེད། སྤངས་ཐོབ་མ་བླང་ཉེས་འགལ་ཆུང་། ལུང་
མ་བསྟན་ལ་འགལ་ཆེན་མེད། འོན་ཀྱང་ཉམས་དང་ལྟུང་ཤ་འཇིགས། སྤངས་ཐོབ་
བླང་བས་མ་བསྲུངས་ན། ཤ་ཡི་ཉམས་ལྟུང་ཉེས་པ་ཡིས། དམྱལ་ཁམས་གནས་སུ་
བཙོ་སྲེག་ཟངས། འབུ་སྲིན་མང་པོས་ལན་ཆགས་བསྙག །རབ་ཏུ་མི་བཟོད་སྡུག་
བསྔལ་སྦྱང༌། ཆང་གིས་ཉམས་ལྟུང་ཉེས་པ་ཡིས། མེ་ལྕེའི་འཁོར་ལོ་ཚེར་མའི་འོབས།
དབང་པོ་ཟིལ་སྒྱུར་ཉོན་མོངས་སྦྱང་། སྒོག་བཙོང་ཉམས་ལྟུང་ཉེས་པ་ཡིས། གྲང་
འཁྱགས་གླིང་དུ་རྣག་ཁྲག་མཚོ། མི་གཙང་མངལ་དུ་ཉོན་མོངས་སྦྱང་། དུས་མིན་
ཉམས་ལྟུང་ཉེས་པ་ཡིས། མཐའ་འཁོབ་གནས་སུ་མ་དག་ལུས། བཀྲེས་སྐོམས་ཉོན་
མོངས་སྡུག་བསྔལ་སྦྱང༌། བསྲུངས་ནས་ཐུབ་གྱུར་ཡོན་ཏན་ཚོགས། ཤ་ཡི་སྤངས་
ཐོབ་མཐར་ཕྱིན་པས། དུས་མིན་འཆི་འགྱུར་སྲོག་ལས་གྲོལ། བྱམས་པ་མཐར་རྫོགས་
ཞིང་ཁམས་སུ། འོད་དཀར་དཔག་མེད་སྐུར་གྲུབ་ནས། ཞེ་སྡང་ཉོན་མོངས་སེམས་
ཅན་ལ། བྱམས་པས་སྐྱོབས་དང་མགོན་གྱུར་ཐོབ། ཆང་གི་སྤངས་ཐོབ་མཐར་ཕྱིན་
པས། དབང་པོ་ཟིལ་སྒྱུར་ཉམས་པ་སངས། ཤེས་ལྡན་བློ་གསལ་དྲན་པ་མྱུར། གཞན་
དག་འབྱུང་པོས་བར་མི་ཆོད། དགྲ་དང་དུག་མཚོན་འཇིགས་མི་བཏུབ། བདེ་བ་
ཅན་གྱི་ཞིང་ཁམས་སུ། སྨོན་ལམ་མཐའ་ཡས་སྐུར་གྲུབ་ནས། འདོད་ཆགས་ཉོན་
80

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
མོངས་འཁོར་བ་ལ། སྐྱབས་སྦྱིན་མགོན་གྱུར་སངས་རྒྱས་ཐོབ། བཙོང་སྒོག་སྤངས་
ཐོབ་མཐར་ཕྱིན་ན། དག་པའི་ཞིང་དུ་མཚན་ལྡན་ལུས། ག་པུར་ཙན་དན་དྲི་སྙོམས་
པ། ཨ་ག་རུ་ཡི་སྡོང་པོ་འཛིན། འདུ་བ་རྣམ་བཞིའི་ནད་ལས་གྲོལ། མངོན་པར་
དགའ་བའི་ཞིང་ཁམས་སུ། སངས་རྒྱས་སྨན་ལྷའི་སྐུར་གྲུབ་ནས། མ་རིག་ཉོན་མོངས་
སེམས་ཅན་ལ། སྨན་གྱི་སྦྱིན་པ་གཏོང་བར་འགྱུར། དུས་མིན་སྤངས་ཐོབ་མཐར་ཕྱིན་
པས། མཐའ་འཁོབ་མ་དག་ལུས་སྤངས་ཤིང་། དག་པའི་གནས་སུ་ཕུན་ཚོགས་ལྡན། །
འདི་ནས་མ་འོངས་བསྐལ་པའི་དུས། ནད་མུག་མཚོན་ལས་ཐར་བ་སྟེ། བདེ་བ་དང་
བཅས་བཟོད་མཐར་ཕྱིན། དབུལ་འཕོང་ཉོན་མོངས་གདུངས་པ་ལ། བདུད་རྩིའི་ཟས་
ཀྱི་སྦྱིན་འགྱེད་འགྱུར། བསྲུངས་ཐོབ་ཡོན་ཏན་གོང་འཕེལ་ལོ། ། མ་ཐུབ་ཉམས་གྱུར་
གསོ་སྦྱོང་ནི། ཤ་ཡི་ཉམས་འགལ་ཉེས་དང་ལྟུང༌། དབང་ལྡན་དུས་ཀྱི་འཁོར་ལོས་
འབྱང་། ཆང་གི་ཉམས་འགལ་ཉེས་དང་ལྟུང༌། སྨན་ལྷའི་རྒྱལ་པོའི་ཆོ་གས་འབྱང་།
བཙོང་སྒོག་ཉམས་འགལ་ཉེས་དང་ལྟུང་། བདུད་རྩིའི་སྨན་མཆོག་སྦྱིན་པས་འབྱང་།
དུས་མིན་ཉམས་འགལ་ཉེས་དང་ལྟུང་། དུས་ཆེན་སྡེ་བཟུང་ཆོ་གས་འབྱང༌། ཁ་ཟས་
ཡན་ལག་སྡེ་བཞིའོ། །
གཉིས་པ་གོས་ཀྱི་སྡེ་ལས་ཀྱང་། རྣམ་པ་བཞི་རུ་འཆད་པ་སྟེ། ཆེ་བཙུན་དྲེགས་
དང་སྨ་སྨེ་ཉམས། དམན་དང་ལུང་མ་བསྟན་པ་སྟེ། ཐོག་མར་ཆེ་བཙུན་དྲེགས་ལས་
སུ། ཆེ་བ་རྒྱལ་པོའི་ཆ་ལུགས་ཏེ། འགྱིང་དང་འཇོལ་དང་བེར་དཔྱང་རལ། དབུ་ཞྭ་
ལ་ཐོད་འབོགས་ལྷམ་དང་། ཆགས་ནན་སྐེ་ནན་བྲང་ངར་གཟར། ཚོས་ཆེན་བརྒྱད་
དང་དཀར་མི་རུང༌། ཚོས་བརྒྱད་ཡང་དག་རང་ཁ་མ། ཆེན་པོ་བརྒྱད་ཀྱི་རྒྱུ་ལས་
བྱུང་། སེར་པོ་ཡང་དག་རང་ཁ་མ། རྒྱལ་པོའི་ཚོས་ཆེན་ཡོང་བས་བསྒྱུར། དམར་
སེར་ཡང་དག་རང་ཁ་མ། མུ་སྟེགས་ཚོས་ཆེན་གུར་གུམ་བསྒྱུར། དམར་སྐྱ་ཡང་དག་
81

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རང་ཁ་མ། མ་ནིང་ཚོས་ཆེན་ཧ་ལོས་བསྒྱུར། དམར་ནག་ཡང་དག་རང་ཁ་མ། སྲིན་
པོའི་ཚོས་ཆེན་མན་དྲིས་བསྒྱུར། དམར་སེར་ཡང་དག་རང་ཁ་མ། རོ་ལངས་ཚོས་
ཆེན་བྷུ་ཏས་བསྒྱུར། ལྗང་གུ་ཡང་དག་རང་ཁ་མ། བཙུན་མོའི་ཚོས་ཆེན་ཧ་ལོས་
བསྒྱུར། མཐིང་ནག་ཡང་དག་རང་ཁ་མ། བདུད་ཚོས་ནམ་མཁའ་ལྡིང་གིས་བསྒྱུར།
སྔོན་པོ་ཡང་དག་རང་ཁ་མ། རྨེ་བ་ཚོས་ཆེན་རམ་གྱིས་བསྒྱུར། དེ་བརྒྱད་ཡང་དག་
ཚོས་སུ་གཏོགས། དེ་ལས་ཉེས་པའི་ཚོས་བཞི་ནི། ས་ཚོས་ནག་དང་ཤིང་ཚོས་སྐྱེར།
བཙོད་དང་རྒྱ་སྐྱེགས་སྨུག་པོ་བཞི། དེ་ཡང་ཉེས་འགྱུར་སྤང་བའི་རིགས། དཀར་པོ་
ཡང་དག་དཀར་མི་རུང༌། ལྷ་རྒྱལ་ཚོས་ཆེན་ཉེས་པའི་གཞི། དེ་མིན་ཁ་དོག་འདྲེས་
འཆོལ་བ། ས་ཚོས་ངུར་དང་ཤིང་ཚོས་སྔོ་། ངུར་སྨིག་ཁ་དོག་གསུམ་འདྲེས་འཕྱོལ།
ལྗང་སྨྲིག་ཁ་དོག་སྣ་ཚོགས་འཕྱོལ། དེ་དག་འདྲེས་དང་ཁ་དོག་བཏུབ། དེ་མིན་ཚོས་
བརྒྱད་དཀར་པོ་དང་། ཉེས་པའི་ཚོས་བཞི་མདོག་མི་བཏུབ། ཆོས་བརྒྱད་དག་གིས་
ལྟུང་བར་འགྱུར། དཀར་པོ་དག་གིས་ཉམས་པར་འགྱུར། ཉེས་ཚོས་དག་གིས་ཉེས་
པར་འགྱུར། རྒྱུ་ནི་སྲིན་བལ་སྤུ་བལ་སྟེ། སྲོག་ཆགས་ལས་བྱུང་གོན་མི་བཏུབ། ཤིང་
ཤུན་དག་ལས་བྱུང་བ་ཡི། རས་བལ་གོན་པ་བཏུབ་པའི་རྒྱུ། བློན་པོའི་གོས་ནི་པགས་
ཤུན་ཏེ། གཡི་སྤྱང་སྟག་གཟིག་གུང་རྒོད་གསའ། འཕར་ཆེན་དོམ་དྲེད་ཝ་ཆེན་སླག །
གྱུར་སྲམ་སྦྲེའོ་གྲུམ་དཀར་ཕྱི། སྲེ་མོང་འོལ་ལྕམ་བྱི་བའི་སླག །སྤུ་མཚན་ཐུལ་པ་ཟ་
འོག་གོས། བློན་པོའི་ཆ་ལུགས་སྤང་བའི་རྒྱུ། དྲེགས་པའི་གོས་ནི་བདུད་སྲིན་ཆས། གོ་
ཆ་རྒྱན་ཆ་ལ་སོགས་པ། དེ་དག་དེད་དཔོན་ཆ་ལུགས་ཏེ། ཆེ་བཙུན་དྲེགས་པ་ང་
རྒྱལ་གོས། ཡན་ལག་གོན་པའི་སྡེ་གཅིག་གོ ། །
སྨ་སྨེ་དག་ལ་རྣམ་པ་བཞི། སྨྲ་བ་ཤི་ལྤགས་གྱུར་པའི་གོས། སྨེ་བ་གསོན་པོས་
འབགས་དང་འབོགས། ཆེན་པོའི་གོས་ལ་དམན་མོས་འབགས། དམན་མོའི་གོས་ལ་
82

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
སྨེ་བས་ཡུགས། ཐ་མལ་སྐྱེ་བོ་ལས་གྱུར་སོགས། དེ་དག་འབགས་དང་འབོགས་གྱུར་
ཏེ། མི་གཙང་དྲི་མ་བག་ཆགས་ངན། ཉེས་འགལ་ཉམས་པའི་རྒྱུ་རུ་འགྲོ། གཙང་
རིགས་ལྷ་མནོལ་འགལ་དང་འཁྲུགས། ཤིན་ཏུ་མི་བཟོད་རབ་སྤང་དོར། ཡན་ལག་
གོན་པ་སྡེ་གཅིག་གོ ། །
དམན་པའི་གོན་པ་བཙུན་མོའི་ཆས། དཀར་ལྗང་དམར་སྔོ་འདྲེས་དང་འཆོལ།
སེར་དང་མཐིང་ནག་སྐྱེར་དང་སྨུག །སྒེག་དང་འཕུར་དང་འཇོལ་དང་ཤམ། མཛེས་
དང་མུ་ཁྱུད་གོང་སྐོར་དང་། འཕར་དང་ཆགས་ནོན་ཕུ་དུང་ཅན། སྣ་ཚོགས་ཅི་
ལྟར་མཛེས་པའི་གོས། ཁ་དོག་ལེགས་གསལ་སྣང་བསྒྱུར་བ། རི་མོ་མེན་དང་མེན་
དྲིལ་འཆོལ། རྒྱན་ལྡན་ལྷབ་ལྷུབ་རབ་སྤུངས་པ། བག་དང་དྲོད་ལྡན་ཤེད་སྐྱེས་ཤིང་།
བླང་དང་སྣང་ངེས་རྟགས་འབྱུང་མངོན། གཡོ་འཛུམ་དགའ་བསྒྱུར་གཞན་འཕྲུལ་
ཕྱིར། གཡེང་སྐྱོངས་ཚིག་དགའ་ངེས་སྤྱོད་གང་། ཆགས་རློམས་ཞེན་དྲག་སྲེད་ལེན་ཏེ།
ཐ་མལ་སྐྱེ་བོའི་ཆ་ལུགས་འགལ། ཡན་ལག་གོན་པ་སྡེ་གཅིག་གོ །
ལུང་མ་བསྟན་པ་འཆོལ་མིན་ཏེ། ཁ་དོག་སྣ་ཚོགས་ཅིར་ཡང་འཆོལ། མི་མཐུན་
བཟོ་སྣ་གོང་དུ་བསྡེབས། གཡང་གཞི་ལྟ་བུ་སྲིན་པོའི་གོས། འདབ་མ་འཐོག་དང་
གཤོག་པ་རྒྱས། འཕུར་ཤམ་འཇོལ་དང་ངེས་པ་མེད། གོང་དུ་མ་ངེས་སྣ་ཚོགས་ཏེ།
དེ་ཉིད་ལུང་མ་བསྟན་པ་ནི། ཤ་ཟ་སྲིན་དང་རོ་ལངས་དང༌། འབྱུང་པོ་སྲུལ་དང་
ལུས་སྲུལ་པོ། དམུ་ལོང་འོན་འཐིབས་བྱིང་དང་རྨུགས། ཟིལ་བསྒྱུར་འདྲེས་དེད་ལྟ་བུ་
སྟེ། མ་རིག་བླུན་རྨུགས་གཏི་མུག་གོས། དེ་དག་ཉམས་པ་ཆེ་འགྱུར་སྤང་། ཡན་ལག་
གོན་པ་སྡེ་གཅིག་གོ །
བླང་བར་བྱེད་པ་ཚུལ་ཁྲིམས་གོས། པད་ཤུན་ཤུན་མིན་རས་གོས་ལ། ས་ཚོན་ཤིང་
གིས་ཁ་དོག་བསྒྱུར། དམར་སེར་མདངས་ལེགས་དུར་དང་སྒྲིག །གཡུ་མདངས་སྔོན་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པོའི་རྒྱན་རབ་མཛེས། ན་བཟའ་གོས་དྲུག་གདིང་དང་བདུན། པད་ཆ་པད་ཁུག་
སྔོན་པོ་བླང་། སྤྱིར་ཡང་གོས་ཀྱི་ཉེས་པ་ནི། ཆེ་བཙུན་དྲེགས་པས་ལྟུང་བ་སྟེ། སྨ་སྨེ་
དམན་པས་ཉམས་པར་འགྱུར། ལུང་མ་བསྟན་པས་ཉེས་ཤིང་འགལ། སྦྱང་ཐོབ་མ་
བླངས་ཉེས་འགལ་ཆུང་། སྦྱོང་ཐོབ་ཤེས་བཞིན་བསྲུང་མཚམས་གཅེས། དེ་ལ་མ་ཐུབ་
ཉེས་ལྟུང་ཉམས། ལྟུང་བར་གྱུར་པ་སྲིན་པོའི་ལུས། ཉམས་པ་རོ་ལངས་ཉེས་དབུལ་
ཕོངས། ཤིན་ཏུ་སྡུག་བསྔལ་སྦྱོང་བ་ཡིན། རབ་ཏུ་གོན་པས་མནར་བ་སྟེ། དེ་དག་
ཉེས་འགལ་ཉམས་ལྟུང་ངོ༌། །བསྲུང་ཐུབ་ཡོན་ཏན་དཔག་ཏུ་མེད། དྲི་མ་མེད་པའི་
ཞིང་ཁམས་ན། རྣམ་པར་དག་པའི་སྤྱོད་འཆང་འཛིན། དབུལ་ཕོངས་འདོད་པས་
གདུངས་པ་ལ། གོས་ཀྱི་སྦྱིན་པ་རྒྱུན་གཏང་བྱེད། ཕྱི་མར་འོག་མིན་ཞིང་དུ་འཕོ། རྒྱན་
དང་ཆ་ལུགས་ལོངས་སྤྱོད་རྫོགས། ཕུན་ཚོགས་རྒྱལ་བའི་ཞིང་ས་ཐོབ། གོན་པའི་ཡན་
ལག་སྡེ་བཞིའོ། །
གསུམ་པ་གྲོགས་ཀྱི་སྡེ་ལས་སུ། དེ་ཡང་རྣམ་པ་བཞི་རུ་སྟེ། ཆགས་པའི་གྲོགས་
དང་འགལ་བའི་གྲོགས། ཉམས་པའི་གྲོགས་དང་ཉེས་པའི་གྲོགས། ཐོག་མར་ཆགས་
པའི་གྲོགས་ལས་སུ། ཡོན་ཏན་དག་ལ་ཆགས་པ་དང་། ཆེ་ཞིང་དྲེགས་ལ་ཆགས་པ་
དང་། ཆགས་ཤིང་གདུང་བས་ཆགས་པ་དང་། གནོད་ཅིང་སྡང་བས་ཆགས་པ་སྟེ།
ཡོན་ཏན་དག་གིས་ཆགས་པ་ན། སྒྱུ་མར་བསླུ་བ་འཁྲུལ་པའི་གྲོགས། འཇིག་རྟེན་
ཡོན་ཏན་ལེགས་སྤེལ་ལ། རིག་བྱེད་མཁན་པོ་རིག་འབྱུང་གནས། དེ་ཉིད་བསླུ་ཕྱིར་
སྤང་བའི་རིགས། ཡན་ལག་གྲོགས་ཀྱི་སྡེ་གཅིག་གོ ། ཆེ་ཞིང་དྲེགས་པའི་ཆགས་པ་
ནི། མང་པོས་བཀུར་འདེགས་ཚོགས་སྦྱོར་དང་། རྒྱལ་དང་བློན་པོ་དེད་དཔོན་དང་།
འཇིག་རྟེན་དྲེགས་དང་གཉེན་མཐུན་རྣམས། དེ་ཉིད་ཆེ་ཕྱིར་སྤང་བར་བྱ། ཆགས་
ཤིང་གདུང་བས་ཆགས་པ་ནི། ལུས་བསྐྱེད་དྲིན་ཆེན་ཕ་མ་དང་། སྤུན་དང་གཉེན་
84

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
འབྲེལ་བྲན་དང་གཡོག །རྒྱལ་པོའི་ཁབ་དང་གྲོང་ཁྱེར་གཡེང་། བྱིང་དང་གཡེང་བའི་
རྒྱུ་བསྐྱེད་གནས། ཚོང་འདུས་ཆགས་དང་དལ་བའི་རྟེན། གླུ་ལེན་རོལ་མོ་རྩེ་འཇོལ་
ཏེ། དེ་དག་གདུང་ཕྱིར་སྤང་བར་བྱ། གནོད་ཅིང་སྡང་བ་ཕ་རོལ་དགྲ། འཇིགས་
སྐྲག་སྔངས་དང་ཉོན་མོངས་ལྡང་། གང་ལ་ཕྲག་དོག་རུ་ང་བ། དེ་ཉིད་འགལ་ཕྱིར་
སྤང་བ་སྟེ། གྲོགས་ཀྱི་ཡན་ལག་སྡེ་གཅིག་གོ །གཉིས་པ་འགལ་བའི་གྲོགས་ལས་སུ།
སྨྱོ་འབོག་ཅན་དང་བླ་བརྡོལ་བ། བར་སྣང་གཟའ་ཡིས་ཉེས་པ་དང་། བདུད་དང་
སྲིན་པོས་དབང་བསྒྱུར་དང་། ཐོལ་མ་གྱུ་དང་སྲེད་ལེན་ཅན། ཚོང་དཔོན་ནོར་ལེན་
ཐབས་ཀྱིས་བྲིད། འདུ་བ་རྣམ་བཞི་ནད་ཀྱིས་གདུངས། དགྲ་དང་ཞལ་ལྕེ་གཤགས་
ཀྱིས་ཟིན། དབང་པོ་མི་བརྟན་ཟིལ་བསྒྱུར་དེད། དགེ་ལ་མི་མོས་ལོག་པར་བལྟ། དེ་
དག་འགལ་ཕྱིར་སྤང་བར་བྱ། གྲོགས་ཀྱི་ཡན་ལག་སྡེ་གཅིག་གོ །ཉམས་པའི་གྲོགས་
ནི་སྐྱེ་དམན་ཏེ། རྒྱལ་པོའི་བཙུན་མོ་བློན་པོའི་ཁབ། ཚོང་དཔོན་བུ་མོ་དེད་དཔོན་
གྲོགས། ཁྲིམས་བདག་བུ་མོ་ནོར་འཛིན་ལྕམ། མཛེས་ལྡན་སྒེག་གྱུར་ལ་སོགས་པ། དེ་
དག་འགྲོགས་པའི་གྲོགས་སུ་ཉེས། དེ་ཉིད་དམན་འགྱུར་ཉམས་པའི་རྒྱུ། གྲོགས་ཀྱི་
ཡན་ལག་སྡེ་གཅིག་གོ །ཉེས་པའི་གྲོགས་ནི་སྨེ་མནོལ་ཅན། མི་གཙང་ཡུགས་ཀྱིས་
འབགས་པ་དང་། དབང་པོ་མ་ཚང་གྱ་ཉེས་དང་། རབས་ཆད་པ་དང་མ་ནིང་སྡེ།
རྟག་པར་སྐྱེ་བོ་ལས་འགྲོགས་ཤིང་། གྲོང་ཁྱེར་བསྟེན་ཡུན་རིང་བ་དང་། སྨྲ་ཞིང་སྨེ་
བས་གོས་པ་དང་། འབགས་ཤིང་འབོགས་པར་གྱུར་པ་སྟེ། ཤིན་ཏུ་ཉེས་འགལ་སྤང་
བའི་རིགས། གྲོགས་ཀྱི་ཡན་ལག་སྡེ་བཞིའོ། །སྤོང་བའི་རྒྱུ་རུ་ཤེས་པར་བྱ། བླང་བར་
གྱུར་པ་གྲོགས་ཀྱི་སྡེ། དམ་ཚིག་བརྟན་དང་བརྩེ་གདུང་བྱམས། འཆད་ཉན་བསྟན་
པའི་རྒྱལ་མཚན་འཛིན། རྩོད་རྩོམ་བསྡུས་པའི་འཁོར་ལོ་བསྐོར། དག་པར་འདུན་སྤྱོད་
དགེ་བའི་ཞིང་། ཡོན་ཏན་ཀུན་ཚོགས་རྒྱ་མཚོའི་གནས། མཐུན་རྐྱེན་སྡོངས་གདབ་
85

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དགེ་བའི་གྲོགས། དེ་དག་བླང་བའི་རྒྱུ་རུ་ཤེས། སྤྱིར་ཡང་གྲོགས་ཀྱིས་ཉེས་འགལ་ནི།
ཆགས་པའི་གྲོགས་ཀྱིས་ལྟུང་བར་འགྱུར། འགལ་བའི་གྲོགས་ཀྱིས་ཉམས་པར་འགྱུར།
དམན་པའི་གྲོགས་ཀྱིས་ཉེས་པར་འགྱུར། སྨེ་བའི་གྲོགས་ཀྱིས་འགལ་བ་སྟེ། དེ་ཉིད་
ཉམས་ལྟུང་ཉེས་འགྱུར་ན། ངན་སོང་དམྱལ་བའི་འཇིག་རྟེན་དང་། མ་དག་གནས་
ཡུལ་མཐའ་འཁོབ་ཏུ། སྡུག་བསྔལ་ཉོན་མོངས་འདོད་པས་གདུང་། དབུལ་ཕོངས་
བསོད་ནམས་དམན་གྱུར་གྲོགས། དེ་དག་གཏན་དུ་མ་སྤངས་ན། ཐར་ལམ་གེགས་
ཤིང་བྱེད་པར་འགྱུར། བསྲུངས་ཐུབ་ཡོན་ཏན་དཔག་ཏུ་མེད། དག་པའི་ཞིང་དང་ལྷ་
མིའི་གནས། མཆོད་འོས་བཀུར་དང་བསྟོད་འོས་ཕྱག །དེ་དག་འགྲོ་བའི་དཔལ་གྱུར་
འཐོབ། གྲོགས་ཀྱི་ཡན་ལག་སྡེ་བཞིའོ། །
བཞི་པ་ཁྲི་སྟན་སྡེ་ལས་སུ། དེ་ཡང་རྣམ་པ་བཞི་རུ་འཆད། མཐོ་དང་ཆེན་པོ་
བཟང་དང་དྲག །མཐོན་པོ་དག་ལའང་རྣམ་པ་གསུམ། ཆགས་པར་གྱུར་དང་དྲེགས་
པ་སྐྱེ། དམན་པས་ཉེས་དང་འགལ་བ་སྟེ། ཆགས་པར་གྱུར་ལའང་རྣམ་པ་ལྔ། སེང་
གེ་ཞེ་སྡང་མཐོན་པོའི་ཁྲི། འདོད་ཆགས་མཐོན་པོ་མ་ཧེ་སྟེ། གཏི་མུག་གླང་ཆེན་དག་
ཏུ་ཤེས། གྱི་ལིང་ང་རྒྱལ་མཐོན་པོ་ལ། རྔ་མོང་དཔུང་དཀར་ཕྲག་དོག་རྒྱུ། དྲེགས་པ་
སྐྱེ་བ་རྣམ་པ་གསུམ། གསེར་དངུལ་རིན་ཆེན་སྣ་ལྔའི་ཁྲི། ཤིང་རྟ་འཁོར་ལོས་བསྒྱུར་
བ་དང་། རིན་ཆེན་སྟེགས་བུ་བཅས་པའོ། །དམན་ལ་གྱུར་པ་རྣམ་པ་གསུམ། མཛོ་
དང་བོང་དྲེལ་རབས་ཆད་པ། མ་ནིང་ལས་གྱུར་སྨེ་བ་ཉམས། དེ་དག་སྤོང་བར་
བྱ་བ་སྟེ། ཡན་ལག་ཁྲི་སྟན་སྡེ་གཅིག་གོ །ཆེན་པོ་སྐྱེ་དམན་ཟ་མ་མོ། དམན་པར་
གྱུར་ལ་རིགས་དྲུག་འཆད། ལྷ་མོ་ཀླུ་མོ་མི་མོ་དང༌། བདུད་མོ་སྲིན་མོ་དམན་མོའི་
རིགས། ལྷ་མོ་ཡིད་འཕྲོག་སྣང་བ་འཁྲུལ། ཀླུ་མོ་མཛེས་ལྡན་བག་ཆགས་གཡོ། མི་མོ་
མཛེས་ལྡན་ཆགས་པ་སྐྱེ། བདུད་མོ་གེ་ཤན་སྲོག་ལ་རྒོལ། སྲིན་མོ་ཟ་བྱེད་བླ་ཡིད་རྐུ་།
86

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
དམན་མོ་གྲོང་རྒྱུགས་ལོག་པར་འཁྲིད། ཐར་ལམ་བདེ་བའི་གེགས་ཤིང་བྱེད། དེ་ཡང་
ཉམས་དང་ཉེས་ལྟུང་ནི། རིན་ཆེན་ས་འོག་གཏེར་དུ་སྦ། ཤེལ་སྒོང་མི་གཙང་འདམ་
དུ་བསྐྱུར། རྩི་ཏོག་བྱུང་ལྡེམ་བ་མོས་འཇོམས། མེ་ལོང་གཡའ་དང་ཧ་ཡིས་བསྒྲིབས།
གསལ་འཚེར་ཆུ་འཛིན་པ་ཏྲས་གཡོགས། འོད་གསལ་སྒྲ་གཅན་འཛིན་གྱིས་བཟུང་།
སྐར་ཚོགས་དལ་མོའི་རྣལ་གྱིས་བསྒྲིབས། ཨུད་འབར་མི་གཙང་དྲི་མས་གོས། དར་
དཀར་བག་དང་རྡུལ་གྱིས་གཡོགས། སྒྲོན་མེའི་འོད་མདངས་མུན་གྱིས་ཉམས།
དཔག་བསམ་སྡོང་པོའི་ཁོང་པ་རུལ། ལོ་དྲུངས་ལེགས་པ་སད་ཀྱིས་ཁྱེར། རྔ་གཤང་
དུང་གླིང་སྒྲ་སྐད་ཆག །གསེར་གྱི་མཆོད་རྟེན་ཁྲི་འཕང་སྨད། དཀྱིལ་འཁོར་ཟབ་མོའི་
མཐའ་ནས་བཀྲལ། དེ་བཞིན་ཉེས་འགལ་ཉམས་ལྟུང་འགྱུར། སྒོས་སུ་བྱེ་བྲག་སོ་སོའི་
ལས། བདུད་མོ་གདན་ཏུ་བཏིངས་པ་ན། དམྱལ་བ་ཐིག་ནག་འཇིག་རྟེན་དུ། རོ་
མྱགས་འདམ་དོང་ནག་པོ་རུ། གཏན་དུ་ཐར་མེད་སྡུག་བསྔལ་སྦྱང༌། སྲིན་མོ་གདན་
དུ་བཏིངས་པ་ན། མེ་ལྕེ་འཁོར་ལོ་འབར་བ་རུ། གཏར་ཚན་དམར་པོའི་སྦུབས་ལ་
སྦྱང་། དམན་མོ་གདན་དུ་བཏིངས་པ་ན། ཆུ་གླིང་མུན་པའི་རྒྱ་མཚོ་རུ། ཆུ་སྲིན་ཕོ་
མོའི་ལུས་བླང་ཞིང་། འདོད་པ་ཚིམ་མེད་ཉོན་མོངས་སྦྱང་། མི་མོ་གདན་དུ་བཏིངས་
པ་ན། མངལ་གྱི་སྲིན་པོའི་གྲོང་ཁྱེར་ན། སྡུག་བསྔལ་ཐར་མེད་བཙོན་རར་སྦྱང་། ཀླུ་
མོ་གདན་དུ་བཏིངས་པ་ན། གླིང་བར་མུན་པའི་གླིང་ཁྲོད་དུ། དབང་པོ་མ་ཚང་གྱ་
ཉེས་སྦྱང༌། ལྷ་མོ་གདན་དུ་བཏིངས་པ་ན། མཐའ་འཁོབ་མ་དག་གྲོང་ཁྱེར་དུ། སྡུག་
བསྔལ་ན་ཚའི་ལུས་སུ་སྦྱང་། བྱེ་བྲག་སོ་སོའི་ཉེས་ལྟུང་ངོ༌། །བསྲུངས་ཐུབ་ཡོན་ཏན་
དཔག་ཏུ་མེད། སྡུག་བསྔལ་འཁོར་བའི་སྐྱེ་རྒྱུད་ཆོད། སྲིད་པ་འཁོར་བའི་སྲིད་རྩེ་
སྟོངས། ཉོན་མོངས་འཁོར་བའི་སྡུག་བསྔལ་བྲལ། ལན་ཆགས་འཁོར་བའི་གདོས་ཐག་
གྲོལ། མི་བདེ་འཁོར་བའི་ས་བོན་ཟད། བདེ་ཆེན་ཐར་པའི་ལམ་ལ་ཞུགས། རྣམ་དག་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དྲི་མེད་དཀའ་བ་ཐུབ། ཉེས་པའི་སྐྱོན་རྣམས་ཀུན་ལས་གྲོལ། ལེགས་པའི་ཡོན་ཏན་
ཀུན་ནས་བརྒྱན། ལས་ཀྱི་སྐྱེ་འཕེལ་ས་བོན་ཟད། བག་ཆགས་འཁོར་བའི་གདར་ཐག་
ཆོད། འགྲོ་ཀུན་གཙུག་ཏུ་ཡིད་བཞིན་འཆང་། ལྷ་མི་དང་སྤྲོ་དང་བ་འདྲེན། ཕྱི་མར་
རྣམ་དག་རྒྱལ་བའི་ཞིང་། མངལ་གྱིས་མ་གོས་དྲི་མ་དག །ཨུད་འབར་གླིང་ལ་རང་
འབྱུང་སྐུ། རྣམ་དག་འགྲོ་བའི་ཁ་ལོ་སྒྱུར། ཡན་ལག་ཁྲི་སྟན་སྡེ་གཅིག་གོ །བཟང་
པོ་དར་དང་ཟབ་ཀྱི་ཁྲི། སྲིན་དང་ཟ་འོག་འབོལ་གདན་ཏེ། རི་མོ་ལྕགས་རི་མུ་ཁྱུད་
ཅན། ཉི་ཟླ་གཞའ་སྤྲིན་པ་ཏྲ་འཁྲུགས། འཁོར་ལོ་པདྨ་རིན་པོ་ཆེ། མེ་ཏོག་ཚོམས་བུ་
པ་ཏྲ་རིས། དཀར་ལྗང་དམར་སྔོ་མཐིང་ཁ་སེར། ཁ་དོག་སྣ་བརྒྱད་གཞའ་ཚོན་འོད།
འཇམ་དེས་བདེ་དང་འབོལ་བ་སྟེ། ལུས་པོ་བག་ཡངས་ཆགས་པ་སྐྱེད། བཙུན་མོའི་
གདན་ཡིན་སྤང་བར་བྱ། ཡན་ལག་ཁྲི་སྟན་སྡེ་གཅིག་གོ །དྲག་པོ་གཅན་གཟན་རིས་
བཀྲ་སྟེ། གཏུམ་ཆེན་དོམ་དང་རྔམ་ཆེན་དྲེད། གཅན་ཆེན་སྲིན་པོའི་གཡང་གཞི་
གསུམ། གདན་དུ་བཏིངས་ན་ལྟུང་བ་ཕོག །ཤ་ཟན་སྟག་དང་ཐིག་ལེ་གཟིག །ཝལ་
ཝོལ་གུང་དང་འཕར་སྤྱང་གསའ། དཔའ་རྩལ་སེང་དང་གུང་དཀར་གཡི། གདན་
དུ་བཏིངས་གྱུར་ཉམས་པ་སྟེ། ཆེད་དང་ཝ་སྦེ་ཁྱི་དང་གྲུམ། གདན་དུ་བཏིངས་པས་
ཉེས་དང་འགལ། གདན་ཁྲི་ཉམས་ན་ཁྲི་འཕང་བཏེག །བདེ་བར་གཤེགས་པའི་
གཡོག་བྱར་བྱ། མཆོད་རྟེན་རི་རབ་དཔེར་བཞག་བཞེངས། པད་ཤུན་གདིང་བ་ཁྱུད་
མོ་བླང་། རིན་ཆེན་བཀད་སའི་ཐང་ལ་ཉལ། ཡན་ལག་ཁྲི་སྟན་སྡེ་གཅིག་གོ །དེ་ལྟར་
ཡན་ལག་སྡེ་བཞི་ནི། རྩ་བ་བཞི་ཡི་ཡན་ལག་སྟེ། དེ་ཡང་དོན་དུ་སྦྱར་བ་ན། ཁ་ཟས་
སྲོག་བཅད་པ་ཡི་སྡེ། གོས་ནི་མ་བྱིན་བླང་བའི་སྡེ། གྲོགས་ནི་མི་ཚངས་སྤྱོད་པའི་སྡེ།
ཁྲི་སྟན་ཕྲག་དོག་ཕྲ་མའི་སྡེ། དེ་ལས་སོ་སོར་དབྱེ་བ་ནི། རེ་རེ་ལ་ཡང་བཞི་བཞིར་
འཆད། དེ་དག་ཐབས་ལ་ཉེས་པ་ཡི། ཚུལ་དང་ཁྲིམས་ནི་གཉིས་ཀ་སྟེ། རབ་ཏུ་ཐུབ་
88

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
པར་བསྲུང་བར་གཅེས། ཡན་ལག་ཁ་ཟས་སྡེ་བཞི་ནི། ཤིན་ཏུ་སྲོག་ལ་ཉེན་ནས་སུ།
ཚེ་ཡི་བར་ཆད་སེལ་བྱེད་སྨན། ཐེག་པ་གོང་དུ་སྤར་ན་གནང་། དེ་མིན་གཞན་ལ་
དགག་པར་ཤེས། ལར་ཡང་དཀའ་བ་ཐུབ་བསྲུངས་ན། དེ་ཉིད་དཀའ་བ་མཐར་ཕྱིན་
ཏེ། ཤིན་ཏུ་དཀའ་བ་ཐུབ་པའི་མཆོག །བསྐལ་པའི་སྡིག་གྲིབ་དཀའ་བས་འབྱང་།
སྐྱེ་བ་གཅིག་ན་ཐར་པ་འཐོབ། དེ་ཕྱིར་དཀའ་ཐུབ་ཡོན་ཏན་མཆོག །གང་དང་མི་
འདྲ་ཁྱད་པར་ཆེ། ཨེ་མ་ངོ་མཚར་རྨད་དུ་བྱུང༌། ཚུལ་ལྡན་ཚངས་པ་གཙུག་ཕུད་
ཉིད། ཁྱོད་ནི་ཚངས་སྤྱོད་མཚུངས་པ་ཡི། རྣམ་དག་སྤྱོད་འཆལ་དྲི་མ་མེད། བསྟན་
པའི་རྒྱལ་པོ་གཡུང་དྲུང་བོན། ཁྱོད་ཀྱིས་རྟག་པར་དམ་དུ་ཟུངས། ལྷ་ཀླུ་མི་ཡི་སློབ་
མ་དང་། སྡེ་བཞི་ཡ་བརྒྱད་དད་པའི་འཁོར། བདུད་དང་སྲིན་པོ་མུ་སྟེགས་འཁོར།
འཁོར་བ་ལས་ཐར་བདེ་བསྐྱེད་ཅིང་། རྣམ་དག་ཁྲིམས་ཀྱི་སྒོར་འཇུག་ནས། དག་
ཅིང་ཚངས་པར་བྱ་བ་ཡི། མཚུངས་སྤྱོད་བསྡུ་བ་ཁྱོད་ཀྱིས་གྱིས། སེམས་ཅན་འགྲོ་ལ་
སྨིན་པར་མཛོད། ཅེས་གསུངས་ནས། འདུལ་ཁྲིམས་ཡན་ལག་གི་སྡེ་ལས། སྤང་བླང་
ཡན་ལག་ཟས་གོས་གཉིས་ཀྱི་སྡེ་རྣམས་གཏན་ལ་ཕབ་སྟེ། ཚངས་པ་གཙུག་ཕུད་ལ་
གཉེར་དུ་གཏད་དོ། །
༧ དེ་ནས་ཡང་དེའི་ཚེ་དེའི་དུས་ན། སྟོན་པའི་འཁོར་དུ་གཏོགས་པའི་གཤེན་རབ་
གཡུང་དྲུང་སེམས་དཔའ་སེམས་དཔའ་རྣམས་ཀྱི་ནང་ནས། ཡིད་ཀྱི་ཁྱེའུ་ཆུང་གིས།
ལྷའི་མེ་ཏོག་པད་མ་དཀར་པོ་ལག་ཏུ་ཐོགས་ནས་སྟོན་པའི་དྲུང་དུ་འཁོད་དེ། པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་ཅིར་ཡང་མཁྱེན་
པ་ཡི། འགྲོ་བའི་མགོན་མཛད་ཡང་དག་རྫོགས་སངས་རྒྱས། བཙོ་མའི་གསེར་མདོག་
ལྷ་དང་མི་ཡི་གཙོ། བསླབ་གསུམ་ཡང་དག་ཁྲི་གཙུག་རྒྱལ་བ་ལགས། གཡུང་དྲུང་
བོན་གྱི་སྒོ་མོ་བརྒྱད་ཁྲི་ལས། ཤིན་ཏུ་རྒྱ་ཆེ་རབ་ཏུ་གྲངས་མང་ཞིང་། འཇུག་སྒོའི་ཡན་
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལག་བསམ་གྱིས་མི་ཁྱབ་ཀྱང་། དེ་ཡི་ནང་ནས་རྣམ་དག་འདུལ་བའི་བོན། བདག་
ཅག་འཁོར་ལ་ངེས་པར་བཀའ་སྩལ་པ། རྩ་བ་ཡན་ལག་བསྲུང་ཁྲིམས་སྡེ་བཞི་ཡི། ཕྱི་
ཚུལ་ནང་ཁྲིམས་སྤང་བླང་འཇུག་སྤྱོད་ཀྱི། གོ་རིམ་རིམ་པ་ཡོངས་ལ་བཀའ་གནང་
བས། འཁོར་རྣམས་རྒྱུད་སྦྱོངས་ཤེས་རབ་ཚད་དུ་སླེབས། རྩ་བ་ཡན་ལག་རྒྱུ་འབྲས་
བསྲུང་ཚུལ་ཤེས། ཕྱི་ཚུལ་ནང་ཁྲིམས་སྤང་བླང་སྔོན་སོང་ནས། ད་ལྟ་འཇུག་དང་
སྤྱོད་པ་ཅི་ལྟར་བགྱིད། ཅེས་གསོལ་ཏོ། །དེ་ལ་སྟོན་པ་ཁྲི་གཙུག་རྒྱལ་བས་བཀའ་སྩལ་
པ། ཉོན་ཅིག་ཡིད་ཀྱི་ཁྱེའུ་ཆུང་ལ་སོགས་འཁོར། དད་དང་མ་དད་སྡེ་གཉིས་དབྱེ་བ་
ཡི། བདུད་དང་སྲིན་པོ་མུ་སྟེགས་ལྷ་ཀླུ་མི། སྡེ་བཞི་ཡ་བརྒྱད་ལ་སོགས་འདུས་པའི་
འཁོར། བདག་ཀྱང་སྔོན་ནས་སྒྲིབ་སྦྱངས་ཚོགས་རྫོགས་ཤིང་། ད་ལྟ་སྟོན་པའི་གཙོ་
བོར་གྱུར་པ་སྟེ། བསྐལ་པ་གྲངས་མེད་ཚོགས་ཀྱི་ལམ་ལ་བསགས། བསྐལ་པ་གྲངས་
མེད་སྒྲིབ་པ་རྣམ་པར་སྦྱངས། གྲངས་མེད་ཚོགས་བསགས་གྲངས་མེད་སྒྲིབ་སྦྱངས་
པས། སྒྲིབ་བྱང་ཚོགས་རྫོགས་བོན་གྱི་སྐུ་ཐོབ་ནས། འགྲོ་བ་འདྲེན་པའི་ཐུགས་རྗེ་
ཡོངས་ཁྱབ་སྟེ། བོན་ཉིད་ངང་ནས་གཡོ་བ་མི་མངའ་ཡང་། སྐུ་ཉིད་སེམས་ཅན་འགྲོ་
དོན་མཛད་པའོ། །དེ་བཞིན་ཕྱི་རབས་གང་ཟག་རྗེས་འབྲང་དང་། གང་ཞིག་རིགས་
ཀྱི་བུ་དང་བུ་མོ་རྣམས། འཁོར་བ་ལས་ཐར་བདེ་བའི་དོན་རྙེད་ཅིང་། སྐུ་གསུམ་
རྫོགས་པའི་སངས་རྒྱས་མྱ་ངན་བཟླ་འདོད་ན། འཁོར་བའི་ཁྱིམ་སྤང་རབ་ཏུ་བྱུང་
ནས་སུ། གཡུང་དྲུང་ཟབ་མོའི་སྤྱོད་ལམ་འཇུག་པ་དགོས། དེ་ཕྱིར་འཁོར་སྡེ་གསུམ་
དུ་གྱུར་པ་རྣམས། ཐམས་ཅད་རབ་ཏུ་བྱུང་བ་ནུས་ལགས་སམ། ཐམས་ཅད་རབ་
ཏུ་བྱུང་བ་ནུས་ལགས་ན། འཇུག་དང་སྤྱོད་པའི་ལས་མཐར་རྗེས་སུ་འབྱུང་། ཞེས་
བཀའ་བསྩལ་ཏོ། །
དེ་ལ་ཡིད་ཀྱི་ཁྱེའུ་ཆུང་གིས། ཀུན་ལ་མཆིད་གླེངས་པ། གསོན་དང་སྟོན་པའི་
90

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཐུགས་སྲས་དམ་པ་དང༌། བཙུན་མོ་སྲས་འཁོར་སྡེ་བཞི་ཡ་བརྒྱད་རྣམས། འོ་
སྐོལ་སྟོན་པའི་ཐུགས་ཀྱི་རྩ་བ་རུ། སྐད་ཅིག་འབྲལ་མེད་གཏན་དུ་འགྲོགས་ནས་སུ།
གཡུང་དྲུང་བསྟན་པ་བོན་ལ་ཉན་གྱུར་ཡང་། འཇིག་རྟེན་འདི་ཡི་དགའ་བདེ་ལོངས་
སྤྱོད་དང་། འདུ་འཛི་གཡེང་བའི་བོན་བརྒྱད་མ་གཏོགས་པར། ཡང་དག་དོན་དམ་
ངོ་བོ་བདེན་པའི་བོན། འཁོར་བ་ལས་ཐར་བདེ་བའི་ས་ཐོབ་ཕྱིར། འདུལ་ཁྲིམས་རྣམ་
དག་ཐེག་པའི་བོན་གསུངས་ན། སྟོན་པའི་བཀའ་ལ་ཀུན་གྱིས་ཉན་ལགས་སམ། ཞིབ་
པར་མི་སྨྲ་ཐུགས་ལས་གསལ་ཡིན་མོད། དེ་ཡི་ཆེད་ཀྱིས་སྟོན་པའི་སྒྲོན་མ་ཡང་། །
བདག་ཅག་འཁོར་འབངས་རྣམས་ལ་ཐུགས་ཆད་ནས། སྟོན་པ་ཉིད་ཀྱིས་རང་གིས་
རང་བཅོམ་ཞིང་། རྒྱན་དང་དབུ་སྐྲ་དམིགས་མེད་སྦྱིན་པར་བཏང༌། རྒྱལ་སྲིད་
འཁོར་དང་བཙུན་མོ་སྲས་སྤངས་ནས། གཅིག་པུར་མེ་ཏོག་གླིང་ལ་གཤེགས་དགོངས་
ནའང་། འོ་སྐོལ་འཁོར་གྱིས་མ་སྟེར་ནན་འོག་བཅུགས། དེ་ཡང་གང་དང་མ་འགལ་
དོན་ཆེད་དུ། ཤམ་པོ་ལྷ་རྩེར་བོན་འཁོར་ལོ་གཅིག་བསྐོར། དེ་ནས་མཁའ་ལྡིང་བྱ་རུ་
སྐུར་སྤྲུལ་ནས། འཇུས་ཀྱང་མ་ཐུབ་བར་སྣང་སྟོང་པར་གཤེགས། འོག་མིན་གནས་
སུ་སྲུང་ཁྲིམས་རྫོགས་པར་བླངས། རྩ་གསུམ་གནས་དང་རི་བདུན་ཁ་ཁྱེར་དང་། མེ་
ཏོག་གླིང་ལ་གཅིག་པུར་དཀའ་ཐུབ་མཛད། དཀའ་བ་མཐར་ཕྱིན་བསྲུང་ཁྲིམས་རྣམ་
པར་དག །བདུད་དང་སྲིན་པོ་མུ་སྟེགས་འཁོར་དུ་གྱུར། སྟོན་པའི་མཛད་སྤྱོད་དྲི་
མེད་རྣམ་དག་ལ། ལས་ངན་བདུད་རིགས་རྣམས་ཀྱང་དད་པ་སྐྱེས། རང་སྙིང་རྗེ་
ནས་མཆི་མ་ཁྲག་ཏུ་ཁོལ། ཕྱིར་མི་ལྡོག་པའི་དད་པར་རྒྱུན་དུ་ཞུགས། འོ་སྐོལ་དགེ་
ལ་མ་དད་གཤེན་གྱི་འཁོར། སྟོན་པའི་སྐུ་ལུས་ཆ་བྱད་སྤྱོད་མཐོང་ན། གཞན་སྙིང་
རྗེ་ནས་གཤེན་ལ་མཆི་མ་ཤོར། ཅི་འདྲའི་སེམས་ཅན་ལས་ངན་མནར་རམ་ཅི། ད་
ཡང་སྟོན་པས་བཀའ་གཉན་གནང་བ་ཡི། འཁོར་བའི་ཁྱིམ་སྤངས་རབ་ཏུ་བྱུང་བ་ལ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དད་དང་མི་དད་སྡེ་རིགས་ཅི་འདྲ་ཡོད། སོ་སོ་ལྐོགས་སུ་གྲོས་དང་མཆིད་གླེངས་ལ།
ཐམས་ཅད་རང་རང་གནས་སུ་གྲོས་ཐག་ཆོད། དེ་ནས་སོ་སོར་དད་དང་མི་དད་
ཀྱང་། སྟོན་པའི་དྲུང་དུ་བདག་གིས་ཞུ་བ་འབུལ། ཞེས་ཀུན་ལ་སྨྲས་སོ། ། །
དེ་ནས་འཁོར་རྣམས་ཀྱིས་ཀྱང༌། ཡིད་ཀྱི་ཁྱེའུ་ཆུང་གིས་མཆིད་གླེང་པ་བཞིན་དུ།
ཀུན་གྱིས་ཐམས་ཅད་གནས་ན། སོ་སོ་རུ་མཆིད་གླེངས་ཏེ། དད་དང་མི་དད་ཀྱི་སྡེ་ལ་
ཅུང་ཙམ་སྣང་ཡང་། ཀོང་ཚ་དབང་ལྡན་གྱིས་ཐམས་ཅད་ཁྲིམས་ཀྱི་འོག་ཏུ་བཅུགས་
ནས། ཀུན་ཀ་རབ་ཏུ་བྱུང་བ་ཡིད་ཀྱི་ཁྱེའུ་ཆུང་ལ་ཁས་བླངས་སོ། ། དེ་ལ་ཡིད་ཀྱི་ཁྱེའུ་
ཆུང་གིས་སྟོན་པ་ལ། དེ་ལྟར་དུ་མཆིད་ཚིག་ཞུས་པས། སྟོན་པས་བཀའ་སྩལ་པ།
ལེགས་སོ་ལེགས་སོ་འདུས་པའི་འཁོར་རྣམས་ཀུན། འཛམ་གླིང་སོག་ཁ་བོན་གྱི་འབྱུང་
གནས་འདིར། དལ་འབྱོར་ལྡན་པའི་མི་ལུས་ཐོབ་པ་རྣམས། སྨྲ་བསམ་དབང་དང་
ལྡན་པའི་དུས་འདི་ལ། འབད་དེ་བླ་མེད་བྱང་ཆུབ་སྒྲུབ་ནས་སུ། འཁོར་བའི་ཁྱིམ་
སྤང་རབ་ཏུ་བྱུང་བ་ལེགས། ཐམས་ཅད་ཀུན་ལ་བདག་ཀྱང་རྗེས་ཡི་རང་། འོན་ཀྱང་
བློ་གྲོས་ཐབས་དང་ལྡན་པར་བསྟུན། འདུས་པའི་འཁོར་ལ་བརྒྱ་སྟོང་ཁྲི་འབུམ་དང་།
བྱེ་བ་ས་ཡ་དུང་ཕྱུར་གྲངས་ལས་འདས། བསམ་གྱིས་མི་ཁྱབ་བརྗོད་ཀྱིས་མི་ལང་
འདི། རབ་ཏུ་བྱུང་ན་མི་རྟག་བར་དུ་འཆད། བློ་ཡི་ཚད་དང་དད་པའི་སྟོབས་དང་
སྦྱོར། དེ་ལ་སྡེ་ཚན་གཉིས་སུ་དབྱེ་བར་བྱ། ཁྱིམ་པ་དང་ནི་རབ་ཏུ་བྱུང་བ་གཉིས།
རབ་ཏུ་བྱུང་བ་ལ་ཡང་སྡེ་གཉིས་ཏེ། དག་པ་དྲང་སྲོང་གཙང་མ་གཙུག་ཕུད་གཉིས།
ཁྱིམ་ལ་གནས་པ་ལ་ཡང་སྡེ་གཉིས་ཏེ། དག་པ་དགེ་བསྙེན་བསྙེན་གནས་གཉིས་ཡིན་
ནོ། །དེ་དག་ལ་ཡང་གཉིས་གཉིས་བརྒྱད་དུ་དབྱེ། དེ་ལས་སོ་སོར་ཞིབ་ཏུ་དབྱེ་བ་ནི།
བརྒྱད་ལས་གསུམ་འགྱུར་ཉི་ཤུ་རྩ་བཞི་སྟེ། ཐམས་ཅད་ཀུན་ལ་སྤྱི་རུ་རྒྱུགས་པ་ཡི།
དུས་ཆེན་སྡེ་དང་ཉི་ཤུ་རྩ་ལྔར་འཇུག ། དེ་ནས་ཁྲིམས་ཀྱི་སྡེ་བཟུང་བསྟན་པ་འཛིན།
92

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ། ༼ནའོ། ༽
གཡུང་དྲུང་བསྟན་པ་མཐའ་རུ་འབྱུང་བའོ། །ཡིད་ཀྱི་ཁྱེའུ་ཆུང་རིག་པའི་བློ་རྩལ་ཅན།
བྱམས་པའི་བློ་མྱུར་ཤེས་རབ་གསལ་བའི་མཆོག །རྣམ་བཞིའི་ཁྲིམས་འབྱེད་མཁན་
པོ་ཁྱོད་ཀྱིས་གྱིས། བློ་ཡི་ཚད་དང་དད་པའི་སྟོབས་དང་སྦྱོར། ཞེས་སྟོན་པས་བཀའ་
བསྩལ་ཏོ། ། །
དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། དེ་ལྟར་སྟོན་པའི་ཞལ་ནས་གསུངས་པ་ཡི། རྩ་བའི་ཁྲིམས་ཀྱི་སྡེ་གཉིས་
ལས། སོ་སོར་བཞི་རུ་གྱེས་པའི་ཡན་ལག་བརྒྱད་དང་། ཉིང་ལག་གསུམ་འགྱུར་དུ་
དབྱེ་ནས། ཉི་ཤུ་རྩ་ལྔ་རུ་དབྱེ་བའི་མིང་གདགས་པ་ཅི་ལྟར་དུ་འདོགས་པ་ལགས།
ཞེས་གསོལ་ཏོ། ། དེ་ལ་ཡང་སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ།
ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། སྤྱི་རུ་འབྲས་བུའི་བོན་ལ། ཕྱི་རྒྱུད་དང་། ནང་
རྒྱུད་དང་། གསང་རྒྱུད་དང་གསུམ་དུ་སྟེ། དེ་ལ་ཕྱི་རྒྱུད་འདུལ་ཁྲིམས་རྣམ་དག་གི་
བོན་ལ་གཉིས་ཏེ། རྩ་བའི་སྡེ་གཉིས་ནི། ཁྱིམ་པ་དང་ནི་རབ་ཏུ་བྱུང་བའི་སྡེ་གཉིས་
རབ་ཏུ་བྱུང་བའི་སྡེ་ལ་འང་གཉིས་ཏེ། དག་པ་དྲང་སྲོང་གི་སྡེ་དང་། གཙང་མ་
གཙུག་ཕུད་ཀྱི་སྡེ་གཉིས་སོ། །ཁྱིམ་པ་ལ་ཡང་སྡེ་གཉིས་ཏེ། ཚུལ་གནས་དགེ་བསྙེན་
གྱི་སྡེ་དང་བསྙེན་གནས་ཡན་ལག་གི་སྡེ་གཉིས་སོ། །དེ་ལྟར་རྩ་བའི་ཁྲིམས་ཆེན་སྡེ་
བཞི་ལས། ཡན་ལག་ཏུ་གྱེས་པ་བརྒྱད་དེ། རབ་བྱུང་གི་སྡེ་གཉིས་ལའང་། དག་པ་
དྲང་སྲོང་གི་སྡེ་གཉིས་ཏེ། དག་པའི་དཀའ་ཐུབ་ཀྱི་སྡེ་དང་། སོ་སོར་ཐར་པའི་སྡེ་དང་
གཉིས་སོ། །གཙང་མ་གཙུག་ཕུད་ལའང་སྡེ་གཉིས་ཏེ། ཚངས་སྤྱོད་མཚུངས་པའི་སྡེ་
དང་། གཙང་གཙུག་དག་པའི་སྡེ་གཉིས་སོ། །ཁྱིམ་པའི་སྡེ་གཉིས་ལ། ཚུལ་གནས་
དགེ་བསྙེན་གྱི་སྡེ་ལའང་གཉིས་ཏེ། ཚུལ་ལྡན་དགེ་བསྙེན་གྱི་སྡེ་དང་། ཚུལ་ཞུགས་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དགེ་ཚུལ་གྱི་སྡེ་གཉིས་སོ། །བསྙེན་གནས་ཡན་ལག་གི་སྡེ་ལའང་གཉིས་ཏེ། ཡན་ལག་
གཏན་བསྲུང་གི་སྡེ་དང་། ཡན་ལག་དུས་འཛིན་གྱི་སྡེ་དང་གཉིས་སོ། ། རྩ་བའི་ཁྲིམས་
ཆེན་སྡེ་བཞི་ལས། ཡན་ལག་གི་སྡེ་བརྒྱད་དུ་དབྱེ་བའོ། །དེ་ལས་ཉིང་ལག་ཉི་ཤུ་རྩ་
བཞི་རུ་དབྱེ་བ་ནི། རེ་རེ་ལ་ནི་གསུམ་གསུམ་དུ་དབྱེ་སྟེ། དག་པ་དཀའ་ཐུབ་ཀྱི་སྡེ་
ལའང་གསུམ་སྟེ། སྙོམས་འཇུག་འགོག་པའི་སྡེ་དང་། དག་པ་མཐར་ཕྱིན་གྱི་སྡེ་དང༌།
བསླབ་གསུམ་ཚད་རྫོགས་ཀྱི་སྡེ་དང་གསུམ་མོ། །སོ་སོར་ཐར་པའི་སྡེ་ལའང་གསུམ་
སྟེ། དག་པ་གདན་གཅིག་གི་སྡེ་དང་། དག་པ་གཞི་བཟུང་གི་སྡེ་དང་། དག་པ་ཚུལ་
འཛིན་གྱི་སྡེ་དང་གསུམ་མོ། །ཚངས་སྤྱོད་མཚུངས་པའི་སྡེ་ལའང་གསུམ་སྟེ། བྲམ་
ཟེ་མཚུངས་སྤྱོད་ཀྱི་སྡེ་དང་། ཚངས་པ་མཚུངས་སྤྱོད་ཀྱི་སྡེ་དང་། ངང་པ་མཚུངས་
སྤྱོད་ཀྱི་སྡེ་དང་གསུམ་མོ། །གཙང་གཙུག་དག་པའི་སྡེ་ལའང་གསུམ་སྟེ། བསླབ་
གསུམ་དག་པའི་སྡེ་དང་། སྡོམ་ཚུལ་དག་པའི་སྡེ་དང་། རབ་བྱུང་དག་པའི་སྡེ་དང་
གསུམ་སྟེ་བཅུ་གཉིས་ནི། ཁྱིམ་ལ་མ་བརྟེན་པའི་སྡེ་རུ་དབྱེ་བའོ། །གཉིས་པ་ཁྱིམ་ལ་
བརྟེན་པའི་སྡེ་གཉིས་ལས། ཚུལ་ལྡན་དགེ་བསྙེན་གྱི་སྡེ་ལའང་གསུམ་སྟེ། དག་པ་
དགེ་བསྙེན་གྱི་སྡེ་དང་། མ་དག་པ་འདུལ་བ་དགེ་བསྙེན་གྱི་སྡེ་དང་། རང་རྒྱུད་སྦྱང་
བ་དགེ་བསྙེན་གྱི་སྡེ་དང་གསུམ་མོ། །ཚུལ་ཞུགས་དགེ་ཚུལ་གྱི་སྡེ་ལའང་གསུམ་སྟེ།
བྱམས་པ་དགེ་ཚུལ་གྱི་སྡེ་དང་། སྦྱིན་པ་དགེ་ཚུལ་གྱི་སྡེ་དང་། ཞི་བ་དགེ་ཚུལ་གྱི་སྡེ་
དང་གསུམ་མོ། །ཡན་ལག་གཏན་སྲུང་གི་སྡེ་ལའང་གསུམ་སྟེ། སྨེ་བ་གཏན་སྤང་གི་
སྡེ་དང་། འཆལ་པ་གཏན་སྤང་གི་སྡེ་དང་། དྲི་མ་གཏན་སྤང་གི་སྡེ་དང་གསུམ་མོ། །
ཡན་ལག་དུས་འཛིན་གྱི་སྡེ་ལའང་གསུམ་སྟེ། ཡན་ལག་བརྒྱད་པའི་སྡེ་དང་། ཡན་
ལག་གསུམ་པའི་སྡེ་དང༌། ཡན་ལག་གཅིག་པའི་སྡེ་དང་གསུམ་སྟེ་བཅུ་གཉིས་ནི།
ཁྱིམ་པ་ལ་བརྟེན་པའི་སྡེ་རུ་དབྱེ་བའོ། ། ཡིད་ཀྱི་ཁྱེའུ་ཆུང་། དེ་ལྟར་ན་རྩ་བའི་ཁྲིམས་
94

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཆེན་སྡེ་བཞི་ལས། ཡན་ལག་ཁྲིམས་བརྒྱད་སོ་སོ་རུ་དབྱེ་ཞིང་། ཉིང་ལག་ཉི་ཤུ་རྩ་
བཞི་རུ་གཏན་ལ་ཕབ་ནས་བསྟན་པའོ། །ཞེས་བཀའ་བསྩལ་ཏོ། །
༧ དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། དེ་ལྟར་དུ་རྩ་བ་དང་ཡན་ལག་དང་། ཉིང་ལག་གསུམ་ལས་གྱེས་
པའི་ཁྲིམས་སྡེ་ཉི་ཤུ་རྩ་ལྔ་རུ་དབྱེ་བ་དེ་ལས། ཕྱིའི་ཚུལ་ནི་ཅི་ལྟར་དུ་སྤྱོད་ཅིང་། ནང་
གི་ཁྲིམས་ཅི་ལྟ་བུ་ཞིག་བསྲུང་བ་ལགས། ཞེས་གསོལ་ཏོ། ། དེ་ལ་ཡང་སྟོན་པས་བཀའ་
སྩལ་པ། རིགས་ཀྱི་བུ་ཚེ་དང་ལྡན་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། དང་པོ་
རབ་ཏུ་བྱུང་བའི་སྡེ་ལས། དཀའ་ཐུབ་སྡེ་གསུམ་གྱི། སྙོམས་འཇུག་འགོག་པའི་སྡེ་ནི།
ཕྱིའི་ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་བཅུ་རྣམས། བསླབ་པ་
མཐར་རྫོགས་སུ་བསྲུང་ཞིང་། ཆིག་པུར་དབེན་པའི་གནས་སུ་གདན་གཅིག་ཏུ། རྣམ་
དག་ལྷའི་དཀའ་ཐུབ་ལས་ཆ་དབྲི་ཞིང་། ཏིང་ངེ་འཛིན་གྱིས་ཟུངས་འཆུན་ཏེ། བསྐལ་
པར་སྙོམས་འཇུག་ལ་བཞུགས་པའོ། །དག་པ་མཐར་ཕྱིན་གྱི་སྡེ་ནི། ཕྱི་ཚུལ་དང་ནང་
ཁྲིམས་གོང་ལྟར་དུ་བསྲུང་ཞིང་། དབེན་པའི་གནས་སུ་བྲག་དགོན་དུ་དཀའ་ཐུབ་ཀྱི་
སྡེ་རུ་བཞུགས་ཤིང༌། དྲི་མེད་རྒྱལ་གྱི་དཀའ་ཐུབ་ལས་ཆ་དབྲི་ཞིང་། འདོན་པ་དང་
འདུན་སར་དུ་གཅོད་ཅིང་གོམས་པ་བསྐྱེད་དོ། །ཏིང་ངེ་འཛིན་གྱིས་ཟུངས་བསྡམས་
ནས། ཚེའི་དུས་འདས་པ་ལ་བཟུང་བའོ། །བསླབ་པ་ཚད་རྫོགས་ཀྱི་སྡེ་ནི། ཕྱི་ཚུལ་
དང་ནང་ཁྲིམས་གོང་ལྟར་ལ། ཆིག་པུར་དབེན་པའི་གནས་ལ་ངེས་པ་མེད་པར།
རྨད་བྱུང་མིའི་དཀའ་ཐུབ་ལ་ཆ་དབྲི་བསྣན་མེད་ཅིང་། རྒྱུན་གཅིག་ཏུ་དག་པའི་སྤྱོད་
ལམ་ལ་གནས་ཏེ། དེ་ནི་དཀའ་བ་རྣམ་གསུམ་མཐར་དབྱུང་བ། སྟོན་པ་སངས་རྒྱས་
ཀྱི་མཛད་སྤྱོད་ལ་འབྲེལ་བ་སྟེ། དག་པ་དཀའ་ཐུབ་ཀྱི་སྡེའོ། །
གཉིས་པ་སོ་སོར་ཐར་པའི་སྡེ་གསུམ་གྱི། དག་པ་གདན་གཅིག་གི་སྡེ་ནི། ཕྱི་ཚུལ་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་བཅུ་ཟུང་འབྲེལ་དུ་བསྲུང་ཞིང་།
ཤིང་དྲུང་དང་དབེན་པའི་གནས་སུ། ཆིག་པུར་དག་པའི་སྤྱོད་ལམ་དང༌། ཁ་ཟས་
གདན་གཅིག་ཏུ་བྱེད་ལ། བོན་ནི་རྣམ་དག་གི་སྤྱོད་ལམ་རྒྱུན་དུ་སྐྱོང་བ་ཙམ་མ་
གཏོགས་པས། གཞན་དག་གི་འཆད་རྩོད་དང་འཆོལ་བ་སྤངས་ལ། ཆིག་པུར་གདན་
གཅིག་ཏུ་བསྲུང་བའོ། །དག་པ་གཞི་བཟུང་གི་སྡེ་ནི། ཕྱི་ཚུལ་དང་ནང་ཁྲིམས་ནི་
གོང་ལྟར་ལ། རི་བོ་དང་གངས་གླིང་གི་ཁྲོད་དུ། དགེ་འདུན་ཚོགས་པ་རྒྱ་མཚོའི་
གཞི་བཟུང་ལ། ཁ་ཟས་ནི་གཉིས་པ་ལ། འཆད་རྩོད་རྩོམ་གསུམ་གྱི་བློ་སྦྱོང་ཞིང༌།
རྣམ་དག་འདུལ་བའི་བོན་ལ་སྤྱོད་དེ། གཞན་རྒྱུད་ཡོངས་སུ་འདུལ་བའོ། །དག་པ་
ཚུལ་འཛིན་གྱི་སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། ཕྱི་དྲོའི་ཁ་ཟས་སྤང་སྟེ།
གནས་ནི་ངེས་པ་མེད་ཅིང་དབེན་པ་རུ་བསྟེན་ཞིང་། བོན་ནི་ལུས་ངག་ཡིད་གསུམ་
སྒྲུབ་པ་ལ་བརྩོན་ཏེ། བདག་རྒྱུད་ཡོངས་སུ་སྦྱངས་པའོ། །དེ་ནི་དག་པ་དྲང་སྲོང་གི་
སྡེ་ལས་དབྱེ་བའོ། །
གཉིས་པ་གཙང་མ་གཙུག་ཕུད་ཀྱི་སྡེ་གཉིས་ལས། ཚངས་སྤྱོད་མཚུངས་པའི་སྡེ་
གསུམ་གྱི། བྲམ་ཟེ་མཚུངས་སྤྱོད་ཀྱི་སྡེ་ནི། ཕྱིའི་ཚུལ་དྲུག་ཅུ་རྩ་བཞི་དང་། ནང་གི་
ཁྲིམས་ཉི་ཤུ་རྩ་ལྔ་ཟུང་འབྲེལ་དུ་བསྲུང་ཞིང་། འཁོར་བའི་ཁྱིམ་ལ་མི་གནས་པར་རབ་
ཏུ་བྱུང་སྟེ། དུས་མ་ཡིན་པའི་ཁ་ཟས་དང་། མང་ཐུན་གྱི་ཤ་སྤང་ཞིང་། སེམས་ཅན་
ཕྲ་མོའི་སྲོག་ལ་སོགས་སྡོམ་སྟེ། ཀྲྀ་སྙ་ཤ་ར་ན་ལྟ་བུའི་སྤྱོད་ལམ་དང་ལྡན་པར་བྱའོ། །
ཚངས་པ་མཚུངས་སྤྱོད་ཀྱི་སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། ཅི་མཛད་
ཐམས་ཅད་སྤྱོད་ལམ་རྣམ་པར་དག་པ། ཚངས་པ་ལྷའི་སྤྱོད་ཚུལ་དང་ལྡན་ཞིང་།
དུས་ཀྱི་ཁ་ཟས་ལ་བཟའ་ནའང་། ཡུ་ཏིའི་ཆང་སྤངས་ནས། གྲོགས་ཀྱིས་བཀུར་གནས་
སུ་བྱའོ། །ངང་པ་ཚུལ་སྤྱོད་ཀྱི་སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། གཡུང་
96

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
དྲུང་སེམས་དཔའི་སྤྱོད་པ་ཟབ་མོ་ལ་རྒྱུན་ཆད་མེད་པར། ངང་པའི་རྒྱལ་པོས་ཁྲུས་
བྱས་པ་ལྟར་དུ། སྐད་ཅིག་ཀྱང་མ་ཡེངས་པར་བྱ་བ་ལས་བྱ་སྟེ། ཚངས་སྤྱོད་མཚུངས་
པའི་སྡེ་གསུམ་མོ། །
གཉིས་པ་གཙང་མ་གཙུག་ཕུད་དག་པའི་སྡེ་གསུམ་ལས་བསླབ་གསུམ་དག་པའི་
སྡེ་ནི། ཕྱིའི་ཚུལ་སུམ་ཅུ་རྩ་གཉིས་དང༌། ནང་གི་ཁྲིམས་ཉི་ཤུ་རྩ་ལྔ་ཟུང་འབྲེལ་དུ་
བསྲུང་ཞིང༌། ཚོང་འདུས་ཀྱི་ཤ་དང༌། ཆབ་བསལ་གྱི་ཆང་ལ་སྦགས་སུ་སྤངས་པ་
མེད་དེ། རན་པ་རུ་བཟུང་བ་དང་། བཀའ་ལུང་རིག་པ་གསུམ་གྱི་བསླབ་པ་ལ་གུས་
པའོ། །སྡོམ་གསུམ་དག་པའི་སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། བསླབ་པ་
ལ་ཞུགས་ཤིང་། བསྲུང་སྡོམ་གྱི་ཚུལ་དག་པར་ཐུབ་པའོ། །རབ་བྱུང་དག་པའི་སྡེ་ནི།
ཕྱི་ཚུལ་དང་ནང་ཁྲིམས་གོང་ལྟར་ལ། བསླབ་པ་ལ་གཏོགས་ཏེ། འཁོར་བ་ལས་རབ་
ཏུ་བྱུང་བ། བཙུན་པ་དམ་པའི་སྡེ་རྣམས་ཏེ། གཙང་མ་གཙུག་ཕུད་ཀྱི་སྡེ་ཞེས་བྱའོ།
།དེ་རྣམས་ནི་རབ་ཏུ་བྱུང་བ་འཁོར་བ་ལ་མི་གནས་པ་རྣམས་སོ། །
གཉིས་པ་ཁྱིམ་པའི་སྡེ་ལས། དང་པོ་ཚུལ་ལྡན་དགེ་བསྙེན་གྱི་སྡེ་གསུམ་གྱི། དག་པ་
དགེ་བསྙེན་གྱི་སྡེ་ནི། ཕྱིའི་ཚུལ་བཅོ་ལྔ་དང་། ནང་གི་གཏན་ཁྲིམས་སྣ་ལྔ་གཉིས་ཟུང་
འབྲེལ་དུ་བསྲུང་ཞིང་། ཁྱིམ་པའི་སྡེ་ལ་གཏོགས་ཀྱང་། འཁོར་བའི་བསྐྱེད་ཤིང་སྤངས་
ནས། དག་པ་གཤེན་གྱི་དགེ་སྤྱོད་ལ་བརྩོན་པའོ། ། མ་དག་པ་འདུལ་བ་དགེ་བསྙེན་གྱི་
སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། སྤྱོད་ལམ་ནི་སྔགས་ཀྱི་རྣལ་འབྱོར་དུ་བྱ་
ཞིང་། ཁྱིམ་ལ་བརྟེན་ཏེ་མ་རྟོག་ལོག་པའི་སྟོབས་གཞོམ་ཞིང་། བསྟན་པ་བསྲུང་བའོ།
།རང་རྒྱུད་སྦྱོང་བ་དགེ་བསྙེན་གྱི་སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། སྡིག་
པའི་ཚོགས་སྤང་ཞིང་། དགེ་བ་ལ་འབད་པར་བསྐྱེད་དེ། ཁྱིམ་ལ་བརྟེན་པའོ། །
གཉིས་པ་ཚུལ་ཞུགས་དགེ་ཚུལ་གྱི་སྡེ་གསུམ་ལས། བྱམས་པ་དགེ་ཚུལ་གྱི་སྡེ་ནི།
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཕྱིའི་ཚུལ་དང་ནང་གི་ཁྲིམས་དགེ་བ་ལ་འདུན་ཞིང་། སྡིག་པ་ལ་བྱོལ་ཏེ། དགེ་བ་ལ་
སྤྱོད་པའི་ཚུལ་དང་ལྡན་པས། སེམས་བསྐྱེད་མ་བཞིར་རྒྱུན་དུ་ཞུགས་པ་སྟེ། ཁྱིམ་
ལ་བརྟེན་པའོ། །སྦྱིན་པ་དགེ་ཚུལ་གྱི་སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ།
མཆོད་སྦྱིན་གཏོང་བའི་རྒྱུན་དུ་ཞུགས་པ་སྟེ། ཁྱིམ་ལ་བརྟེན་པའོ། ། ཞི་བ་དགེ་ཚུལ་གྱི་
སྡེ་ནི། ཕྱི་ཚུལ་དང་ནང་ཁྲིམས་གོང་ལྟར་ལ། ངང་ཞི་ལ་རྒྱུད་དུལ་བའི་རྒྱུན་དུ་ཞུགས་
ཏེ། ཁྱིམ་པ་ལ་བརྟེན་པ་སྟེ། དགེ་བསྙེན་གྱི་སྡེའོ། །
གཉིས་པ་བསྙེན་གནས་ཡན་ལག་གི་སྡེ་གཉིས་ཀྱི། ཡན་ལག་གཏན་སྲུང་གི་སྡེ་
གསུམ་ལས། སྨེ་བ་གཏན་སྲུང་གི་སྡེ་ཡི་བསླབ་བྱ་དང༌། དམ་ཚིག་ནི། གཡུང་དྲུང་
གནས་བཞི་དང༌། བླ་མེད་སྡེ་གསུམ་ལ་སྐྱབས་སུ་འགྲོ་ཞིང་། སྲོག་གཅོད་པ་དང་
མང་ཐུན་གྱི་ཤ་གཏན་ནས་སྤང་བའོ། །འཆལ་པ་གཏན་སྤང་གི་སྡེ་ཡི། བསླབ་བྱ་
དང་དམ་ཚིག་ནི། གོང་ལྟར་ལ། འཆལ་བར་བྱེད་པ་ཡུ་ཏིའི་ཆང་སྤང་བའོ། །དྲི་མ་
གཏན་སྤང་གི་སྡེ་ཡི། བསླབ་བྱ་དང་དམ་ཚིག་ནི་གོང་ལྟར་ལ། འཐིབས་པར་བྱེད་
པ་ཨག་བཙོང་དང་སྒོག་བཙོང་སྤང་བའོ། ཡན་ལག་དུས་འཛིན་གྱི་སྡེ་ལའང་གསུམ་
སྟེ། ཡན་ལག་བརྒྱད་པའི་སྡེ་ནི། སེམས་བསྐྱེད་ཀྱི་སྡོམ་པ་བླང་ལ། དུས་བརྒྱད་ལ་
རྩ་བ་དང་ཡན་ལག་བརྒྱད་བསྲུང་སྟེ། དགེ་བ་ལ་སྤྱོད་པའོ། །ཡན་ལག་གསུམ་པའི་
སྡེ་ནི། བསླབ་བྱ་གོང་ལྟར་ལ། ཉ་གསུམ་ལ་བསྲུང་བའོ། །ཡན་ལག་གཅིག་པའི་སྡེ་
ནི། བཅོ་ལྔ་ཉ་རྒྱས་ལ་བསྲུང་བའོ། །དེ་རྣམས་ནི་འཁོར་བ་ལ་གནས་ཤིང་། ཁྱིམ་པ་
ལ་བརྟེན་ཀྱང་། ཐ་མལ་གྱི་ས་རུ་མི་གོལ་ཞིང་། རྣམ་པར་དག་པ་གཤེན་གྱི་ལས་སྤྱོད་
ལ། རྗེས་སུ་འབྲང་ནས་དགེ་བ་ལ་ཞུགས་ཤིང་། གཡུང་དྲུང་ས་བཅུ་རིམ་པར་བགྲོད་
ནས། ཡང་དག་པར་རྫོགས་པའི་སངས་རྒྱས་ཀྱི་འབྲས་བུ་འཐོབ་པའི་རྒྱུའོ། །དེའི་
ཕྱིར་ན། གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་
98

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
ཀྱི་བུ་མོ་དག །འཁོར་བ་ལས་ཐར་ཞིང་། ཐར་པ་རིན་པོ་ཆེའི་རྒྱུན་གྱི་ལམ་ལ་ཞུགས་
ནས། ཡང་དག་པ་སངས་རྒྱས་ཀྱི་འབྲས་བུ་ཐོབ་པར་འདོད་པ་རྣམས་ཀྱིས། གཤེན་
གྱི་མཛད་སྤྱོད་རྣམ་པར་དག་པ། ཡང་དག་འདུལ་བའི་ཁྲིམས་སྡེ་ཉི་ཤུ་རྩ་ལྔ་པ་འདི་
ཉིད། རང་གིས་ཀྱང་བསྲུང་ཞིང་ཉམས་སུ་བླངས་ལ་སྤྱད་པར་བྱའོ། །རྣམ་པར་དག་
པ་ཁྲིམས་ཀྱི་སྡེ་རེ་འཛུག་པར་བྱའོ། །བོན་གྱི་འཁོར་ལོ་ཡོངས་སུ་བསྐོར་བར་བྱའོ། །
གཡུང་དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་པར་བྱའོ། །དགེ་བའི་རྩ་བ་དེ་དག་
ལ་རྗེས་སུ་ཡི་རང་བར་བྱའོ། །གཞན་ཡང་དེ་བཞིན་དུ་རིགས་ཀྱི་བུ་དང༌། རིགས་ཀྱི་
བུ་དག །གང་ལ་ལ་ཞིག་རྣམས་ལ་ཡང་། གཤེན་གྱི་མཛད་སྤྱོད་རྣམ་པར་དག་པ།
ཡང་དག་འདུལ་བའི་ཁྲིམས་སྡེ་ཉི་ཤུ་རྩ་ལྔ་པ་འདི་ཉིད། བསྲུང་ཞིང་ཉམས་སུ་བླངས་
ཤིང་སྤྱོད་པ་ལ་བསྐུལ་བར་བྱའོ། །རྣམ་པར་དག་པ་ཁྲིམས་ཀྱི་སྡེར་འཇུག་པ་ལ་
བསྐུལ་བར་བྱའོ། །བོན་གྱི་འཁོར་ལོ་ཡོངས་སུ་བསྐོར་བ་ལ་བསྐུལ་བར་བྱའོ། །གཡུང་
དྲུང་སེམས་དཔའི་སྤྱོད་པ་ཟབ་མོ་སྤྱོད་པ་ལ་བསྐུལ་བར་བྱའོ། །གཞན་གྱིས་བགྱིས་
པའི་དགེ་བའི་རྩ་བ་དེ་དག་ལ་རྗེས་སུ་ཡི་རང་བར་བྱའོ། །དེས་ན་སེམས་ཅན་རྣམས།
ཡང་དག་པར་སངས་རྒྱས་ནས། བདག་གཞན་རྣམས་བླ་ན་མེད་པའི་དོན་ཡོངས་སུ་
ལྷུན་གྱིས་འགྲུབ་པར་འགྱུར་རོ། །ཞེས་བཀའ་སྩལ་ནས། ཡིད་ཀྱི་ཁྱེའུ་ཆུང་ལ། བསྟན་
པ་བོན་གྱི་ལས་གཉེར་གཏད་དོ། །
༧ དེ་ནས་ཡང་དེའི་ཚེ་དེའི་དུས་ན། སྟོན་པའི་འཁོར་དུ་གཏོགས་པའི། ལྷ་ཀླུ་མི་
གསུམ་དང་། སྡེ་བཞི་ཡ་བརྒྱད་དང་། བདུད་སྲིན་མུ་སྟེགས་ཀྱི་འཁོར་དང་། འཁོར་
རྣམ་པ་གསུམ་དུ་གྱུར་པ་རྣམས་ལ། སྟོན་པས་བཀའ་སྩལ་པ་བཞིན་དུ། ཡིད་ཀྱི་ཁྱེའུ་
ཆུང་གིས། སྡེ་རིགས་སོ་སོ་རུ་ཕྱེས་ནས། ཐམས་ཅད་རབ་ཏུ་བྱུང་བར་མཛད་དོ། །དེ་
ཡང་ཚུལ་ཅི་ལྟར་དུ་མཛད་ན། སྤྱི་རུ་སྟོན་པའི་དྲུང་དུ། རྩ་བའི་ཁྲིམས་ཆེན་སྡེ་བཞི་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རུ་ཕྱེས་ནས། སྒོས་སུ་ཡན་ལག་གི་ཁྲིམས་སྡེ་ཉི་ཤུ་རྩ་ལྔ། སོ་སོའི་གནས་སུ། ཡིད་ཀྱི་
ཁྱེའུ་ཆུང་གིས་དབྱེ་ཞིང་འབོགས་པར་མཛད་དོ། །དེ་ནས་མཁན་སློབ་དཔང་པོའི་
ཚུལ་དང་། སྡེ་བཞི་དབྱེ་བར་མཛད་དེ། ནུབ་བྱང་མཆོད་རྟེན་རྣམ་དག་དཀར་པོའི་
སྒོ་དྲུང་དུ། གདན་སེངྒེའི་ཁྲི་ལ། པད་ཤུན་གྱི་གདན་བཏིངས་ནས། ཞབས་བསིལ་
ཏེ་གདན་བཤམས་པ་ལ། སྐྱིལ་མོ་ཀྲུང་བཅས་ཤིང་བཞུགས་ཏེ། དེ་ཡང་ཆ་ལུགས་ནི།
སྐུ་མདོག་སེར་པོ་གསེར་བཙོ་མའི་མདོག་འདྲ་བ། ཞལ་རས་ཟླ་བ་ཉ་རྒྱས་པ་ལ་ཀུན་
ནས་གང་བའི་དཀྱིལ་འཁོར་གྱི་འཛུམ་མདངས་ལྡན་པ། གཟི་མདངས་ཀྱི་འོད་ཟེར་
ཀུན་ཏུ་འཕྲོས་པས། སྟོང་གསུམ་འཇིག་རྟེན་གྱི་ཁམས་ལ་ཁྱབ་པ། སྐུའི་གཟི་བརྗིད་
ལྷུན་པོའི་དཔལ་གྱིས། ཐམས་ཅད་ཟིལ་གྱིས་གནོན་ཅིང༌། དགའ་བའི་དང་སྤྲོ་དང་
བ་འདྲེན་པ། དབུའི་གཙུག་ཏོར་ནས་ཞབས་ཀྱི་ལོང་བུ་ཡན་ཆད་ལ། ཆེ་བའི་ཡོན་
ཏན་དང་མཚན་དཔེ་ཡོངས་སུ་ཚོགས་པས། ཐམས་ཅད་ཀུན་གྱིས་བལྟར་མི་ངོམས་
པ། དེ་ལྟ་བུའི་གཤེན་རབ་ཆེན་པོ་དེས། དབུ་ལ་པད་ཞུ་རྩེ་ལྔ་ནི་མནབས། སྐུ་ལ་
དག་པའི་ན་བཟའ་པད་ལོ་རིགས་དྲུག་ནི་གསོལ། ཕྱག་ན་རིན་ཆེན་འཕྲེང་བའི་རྫས་
ལྔ་ནི་བསྣམས་ནས། ལྷམ་མེ་ལྷན་ནེ་ལྷང་ངེར་བཞུགས་སོ། །དེའི་གཡས་སུ་ཡིད་ཀྱི་
ཁྱེའུ་ཆུང་སྲིད་པའི་དཀའ་ཐུབ་དག་པ་ཡིན་པས། སྐུ་ལ་དག་པའི་ན་བཟའ་དང་།
ཚུལ་གོས་ལྡན་པར་བྱས་ནས། པད་ཤུན་གྱི་གདན་ལ་བཞེངས་ཏེ། རྣམ་བཞིའི་ཁྲིམས་
འབྱེད་ཀྱི་མཁན་པོ་རུ་མཛད་དོ། །གཡོན་དུ་འ་ཞ་གསང་བ་མདོ་སྡུད། གསང་བའི་
མན་ངག་དོན་དང་ལྡན་ཞིང་། དགྲ་བཅོམ་པའི་འབྲས་བུ་ཐོབ་པ་ཡིན་པས། ཤིང་
ཤུན་རས་བལ་གྱི་བླ་གོས་རྐྱང་པ་ཞིག་མནབས་ནས། ན་ནམ་སྔོན་པོའི་གདན་ལ་
བཞུགས་ཏེ། འདུལ་བ་ཁྲིམས་ཀྱི་དཔང་པོ་རུ་མཛད་དོ། །དེའི་དྲུང་དུ། འཁོར་རྣམ་
པ་གསུམ་གྱི་སྡེ་རྣམས་སོ་སོར་རུ་དབྱེ་ཞིང་། ཕོ་གྲལ་གཡས་དང་མོ་གྲལ་གཡོན་དུ་
100

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བསྒྲིགས་སོ། །
དེ་ནས་འཇུག་པ་ལམ་གྱི་ཆོ་ག་ལས། དེ་ལ་ཐོག་མར་སློབ་དཔོན་གྱིས་ཞལ་ནས།
དྲི་བའི་མཆིད་ཚིག་གསུངས་པ། འོ་སྐོལ་གནས་འདིར་ཚོགས་པའི་ལྷ་མི་རྣམས། ཁྱོད་
རྣམས་ཞིང་དག་པ་རབ་འབྱམས་སྟོང་གསུམ་མི་མཇེད་ཀྱི་དབུས་སུ་ནི་སྐྱེས། རིགས་
དག་པ་ལྷ་མི་མཐོ་རིས་ཀྱི་གོ་འཕང་ནི་ཐོབ། ལས་དག་པ་གཡུང་དྲུང་གི་བསྟན་པ་
རིན་པོ་ཆེའི་བོན་དང་ནི་མཇལ། སྨོན་ལམ་དག་པ་གཤེན་གྱི་མཁན་སློབ་དབང་པོ་
རྣམས་དང༌། ཐབས་ཅིག་ཏུ་འཛོམ་པ་ནི་ཤིན་ཏུ་ཡང་ལེགས་སོ། རབ་ཏུ་ཡང་ལེགས་
སོ། །དེ་ནི་སྔོན་གྱི་སྨོན་ལམ་རྣམ་པར་དག་པ་ལས་བྱུང་བ་ལགས་སོ། །རིགས་མཐུན་
པ་ལས་བྱུང་བ་ལགས་སོ། །ལས་གཅིག་པ་ལས་བྱུང་བ་ལགས་སོ། །ད་ཡང་འཇིག་
རྟེན་འཁོར་བ་ལ་མི་གནས་པར། ཐར་པ་རིན་པོ་ཆེའི་རྒྱུན་ལམ་ལ་ཞུགས་ཤིང་། རབ་
ཏུ་བྱུང་བར་བགྱི་ན། དག་པའི་མི་ལུས་རིན་པོ་ཆེ་ལས། མ་དག་པའི་སྐྱེ་མཆེད་མུ་
བཞི་འབྱུང་སྟེ། ཆགས་པར་གོལ་བ་མ་ནིང་གི་རིགས་སུ་གཏོགས་པ་ནི་མ་ལགས་སམ།
སྲེད་པར་གོལ་བ་རབས་ཆད་ཀྱི་རིགས་སུ་གཏོགས་པ་ནི་མ་ལགས་སམ། སྨེ་བར་གོལ་
བ་རིགས་ངན་གྱི་རིགས་སུ་གཏོགས་པ་ནི་མ་ལགས་སམ། སྐྱེ་མཆེད་གོལ་བ་དམུ་ལོང་
དང༌། དིག་ཞུགས་དང༌། ཞ་གྲུམ་དང༌། གཅོང་ནད་དང་། ལས་ངན་གྱིས་མནར་
བའི་སྡེ་རུ་གཏོགས་པ་ནི་མ་ལགས་སམ། དེ་ལྟ་བུར་གྱུར་ན། རང་ཉིད་ཀྱང་ཉམས་ཏེ།
མི་ལུས་སུ་འདུག་ཀྱང་། རིན་པོ་ཆེའི་གླིང་ནས་ནོར་སྐལ་ཆད་པ་དང་འདྲའོ། །རྒྱ་
མཚོ་ཆེན་པོའི་འགྲམ་དུ་སྐོམས་པས་གདུངས་པ་དང་འདྲའོ། །ག་བུར་སྡོང་པོའི་རྩ་རུ་
ནད་ཀྱིས་ཟིན་པ་དང་འདྲའོ། །སྟོན་ཀའི་ལོ་ཏོག་གསེབ་ཏུ་ལྟོགས་པར་ཉལ་བ་དང་
འདྲའོ། །དེས་ནས་ལས་དང་སྐལ་པར་མི་ལྡན་ཞིང་། མཚུངས་པར་མི་འབྱུང་བའོ། །
གཞན་ལས་ཀྱང་ཉམས་ཏེ། མཁན་པོ་ལ་སྨེ་བ་གསེར་གྱི་མཆོད་རྟེན་གྱི་ཁྲི་འཕང་
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དམའ་བར་འགྱུར་རོ། །སློབ་དཔོན་ལ་སྨེ་བ་ལྷ་གཉན་ཤེལ་སྒོང་ལ་དྲི་མས་བསྒྲིབས་
པར་འགྱུར་རོ། །དཔང་པོ་ལ་སྨེ་བ་འདམ་གྱི་པད་མོ་ལ་སྐྱོན་གྱིས་གོས་པར་འགྱུར་
རོ། །གྲོགས་མཚུངས་པ་ལ་སྨེ་བ་ཨུ་དུམ་ཝ་རའི་གླིང་ལ། མ་དག་པའི་ལྡུམ་འཛིངས་
བསྐྱེད་པར་འགྱུར་རོ། །ཞེས་དྲི་བ་གནང་བ་ལ། མཁན་པོས་ལོ་ཙཱའི་བརྡ་སྦྱར་ནས།
དེ་ལྟ་བུ་ནི་མ་ལགས་སོ། །ཞེས་ཞུ་བ་ཕུལ་ཏོ། །
དེ་ནས་ཡང་སློབ་དཔོན་གྱིས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་རྣམས།
དེ་ལྟར་དུ་མ་ལགས་ན། ཁྱོད་རྣམས་འཁོར་བ་ལས་ཁྱིམ་སྤང་རབ་ཏུ་བྱུང་བར་མངོན་
ནའང་། ལུས་བསྐྱེད་པར་བྱེད་པའི་ཕས་གནང་ངམ། ལུས་སེམས་སྨིན་པར་བྱེད་པའི་
མས་གནང་ངམ། གཅེས་པར་བྱེད་པའི་སྤུན་ཟླས་གནང་ངམ། གདུང་བར་བྱེད་པའི་
ལྕམ་གྱིས་གནང་ངམ། བརྩེ་བར་བྱེད་པའི་གྲོགས་ཀྱིས་གནང་ངམ། འདེགས་པར་བྱེད་
པའི་འཁོར་གྱིས་གནང་ངམ། དཔང་པོ་ཐུབ་པའི་རང་སེམས་ཀྱིས་གནང་ངམ། དེ་
ལྟར་དུ་གནང་བར་མ་གྱུར་ན། ཐམས་ཅད་ལ་འགལ་བར་འགྱུར་ཏེ། རང་ལས་ཀྱང་
འགལ་བས་ཕས་མ་གནང་ན་རྒྱལ་བའི་བཀའ་བསྣུབས་པ་ལས་འགལ་བར་འགྱུར་
རོ། །མས་མ་གནང་ན་སེམས་ཅན་གྱི་སྲོག་བཅད་པ་ལས་འགལ་བར་འགྱུར་རོ། །སྤུན་
ཟླས་མ་གནང་ན་མཛའ་མཐུན་ལ་གཅུགས་འཛུད་པ་ལས་འགལ་བར་འགྱུར་རོ། །
ལྕམ་གྱིས་མ་གནང་ན་མ་དང་བུ་ཕྲལ་བ་ལས་འགལ་བར་འགྱུར་རོ། །གྲོགས་ཀྱིས་
མ་གནང་ན་དབུལ་མོའི་གཏེར་འཕྲོག་པ་ལས་འགལ་བར་འགྱུར་རོ། །འཁོར་གྱིས་མ་
གནང་ན་རྐུན་མོས་བྱི་བའི་སྐུངས་འཕྲོག་པ་ལས་འགལ་བར་འགྱུར་རོ། །རང་སེམས་
ཀྱིས་མ་གནང་ན་རང་སྲོག་རང་གིས་གཅོད་པ་ལས་འགལ་བར་འགྱུར་རོ། །གཞན་
ལས་ཀྱང་འགལ་ཏེ། མཁན་པོ་ལས་འགལ་ཏེ་མ་བྱིན་པ་བླང་བ་ལས་འགལ་བར་
འགྱུར་རོ། །སློབ་དཔོན་ལས་འགལ་ཏེ་མི་ཚངས་པ་སྤྱོད་པ་ལས་འགལ་བར་འགྱུར་
102

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
རོ། །དཔང་པོ་ལས་འགལ་ཏེ་རྫུན་དང་ཕྲ་མ་ལས་འགལ་བར་འགྱུར་རོ། །ཞེས་དྲི་བ་
གནང་བ་ལ། མཁས་པོས་ལོ་ཙཱའི་བརྡ་སྦྱར་ནས། དེ་རྣམས་ཀྱིས་གནང་བར་འདུག་
པ་ལགས་སོ། །ཞེས་ཞུ་བ་ཕུལ་ལོ། །
དེ་ནས་སློབ་དཔོན་གྱིས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་རྣམས། དེ་
ལྟར་དུ་གནང་ལགས་ཤིང་། ཁྱོད་རྣམས་འཁོར་བ་ལས་ཁྱིམ་སྤང་རབ་ཏུ་བྱུང་བར་
རིགས་ན། དེ་དག་གིས་གནང་བ་ཕ་ལས་ཐོབ་བམ། མ་ལས་ཐོབ་བམ། སྤུན་ཟླ་
ལས་ཐོབ་བམ། ལྕམ་ལས་ཐོབ་བམ། གྲོགས་ལས་ཐོབ་བམ། བྲན་ཁོལ་ལས་ཐོབ་
བམ། རང་ཉིད་ལས་ཐོབ་བམ། མཁན་པོ་ལས་ཐོབ་བམ། སློབ་དཔོན་ལས་ཐོབ་བམ།
དཔང་པོ་ལས་ཐོབ་བམ། དེ་དག་ལས་ཐོབ་པར་མ་བགྱིས་ན། རང་ཉིད་ལ་ཉེས་པ་
འབྱུང་སྟེ། ཕ་ལས་མ་ཐོབ་པར་རང་རྒྱལ་ན། དྲིན་ཅན་གྱི་ངག་བཅགས་པར་འགྱུར་
རོ། །མ་ལས་མ་ཐོབ་པར་རང་རྒྱལ་ན། ལུས་བསྐྱེད་ཀྱི་ཡིད་བཅད་པར་འགྱུར་རོ། །
སྤུན་ཟླ་ལས་མ་ཐོབ་པར་རང་རྒྱལ་ན། འཚེ་བའི་སྲོག་བཅད་པར་འགྱུར་རོ། །ལྕམ་
ལས་མ་ཐོབ་པར་རང་རྒྱལ་ན། གདུང་བའི་བཞིན་བཟློག་པར་འགྱུར་རོ། །གྲོགས་
ལས་མ་ཐོབ་པར་རང་རྒྱལ་ན། བརྩེ་བའི་སེམས་དཀྲུགས་པར་འགྱུར་རོ། །བྲན་ཁོལ་
ལས་མ་ཐོབ་པར་རང་རྒྱལ་ན། རེ་བའི་གནས་སྟོང་པར་འགྱུར་རོ། རང་ཉིད་ལས་མ་
ཐོབ་པར་རང་རྒྱལ་ན། གལ་མེད་གྱི་སྒྲིབ་པ་ལག་ཏུ་བླང་བར་འགྱུར་རོ། །མཁན་པོ་
ལས་མ་ཐོབ་པར་རང་རྒྱལ་ན། དག་པའི་ཞིང་ལ་བརྫབ་པར་འགྱུར་རོ། །སློབ་དཔོན་
ལས་མ་ཐོབ་པར་རང་རྒྱལ་ན། ཡིད་དམ་གྱི་ལྷ་ལ་ཚོད་ཡོད་དུ་འགྱུར་རོ། དཔང་པོ་
ལས་མ་ཐོབ་པར་རང་རྒྱལ་ན། གཡུང་དྲུང་གི་བོན་ལ་འགལ་བར་འགྱུར་རོ། །ཞེས་དྲི་
བ་གནང་བ་ལ། མཁན་པོས་ལོ་ཙཱའི་བརྡ་སྦྱར་ནས། དེ་རྣམས་ལས་ཐོབ་པར་འདུག་
ལགས་སོ། །ཞེས་ཞུ་བ་ཕུལ་ཏོ། ། །
]03

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དེ་ནས་ཡང་སློབ་དཔོན་གྱིས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་རྣམས།
དེ་ལྟར་དུ་ཐོབ་པ་ལགས་ཤིང༌། ཁྱོད་རྣམས་འཁོར་བ་ལས་ཁྱིམ་སྤང་རབ་ཏུ་བྱུང་
བར་འདོད་ན། ཕྱིའི་ཚུལ་དང་ནང་གི་ཁྲིམས་གཉིས་ལས། ཐོག་མར་ནང་གི་ཁྲིམས་
ལས། རྩ་བའི་ཁྲིམས་ཆེན་སྡེ་བཞི། སྲོག་བཅད་པ་བསྲུང་བར་ནུས་སམ། མ་བྱིན་པ་
བླང་བ་བསྲུང་བར་ནུས་སམ། མི་ཚངས་པ་སྤྱོད་པ་བསྲུང་བར་ནུས་སམ། རྫུན་དང་
ཕྲ་མ་སྤང་བར་ནུས་སམ། དེ་ལས་གྱེས་པ་རྩ་བ་བརྒྱད་ཀྱི། ཆགས་པའི་དབང་གིས་
འདོད་པ་བསྲུང་བར་ནུས་སམ། གན་པའི་དབང་གིས་བརྒྱལ་བ་བསྲུང་བར་ནུས་
སམ། འགྱེལ་བའི་དབང་གིས་མྱོས་པ་བསྲུང་བར་ནུས་སམ། འབུབ་པའི་དབང་གིས་
ཚིམ་པ་བསྲུང་བར་ནུས་སམ། དེ་རྣམས་བསྲུང་བར་མ་ནུས་ན། རང་ཉིད་ལའང་
ལྟུང་བ་འཕོག་པར་འགྱུར་རོ། ། རྩ་བ་བཞིའི་སྲོག་བཅད་པ་བསྲུང་བར་མ་ནུས་ན།
དམྱལ་ཁམས་བཅོ་བརྒྱད་གྱི་གནས་སུ་སྦྱང་བར་འགྱུར་རོ། །མ་བྱིན་བླང་བ་བསྲུང་
བར་མ་ནུས་ན། ཡི་དྭགས་མེ་ལྕེ་འཁོར་ལོའི་གནས་སུ་སྦྱོང་བར་འགྱུར་རོ། ། མི་ཚངས་
པ་སྤྱོད་པ་བསྲུང་བར་མ་ནུས་ན། རོ་མྱགས་འདམ་དོང་ཐལ་ཚན་གྱི་ཆུ་བོའི་གནས་
སུ་སྦྱང་བར་འགྱུར་རོ། །རྫུན་དང་ཕྲ་མ་བསྲུང་བར་མ་ནུས་ན། ཟངས་ལྕགས་ཁང་
པའི་གནས་སུ་གྷ་ཚ་ཚེར་མའི་འོབས་སུ་སྦྱོང་བར་འགྱུར་རོ། །དེ་ལས་གྱེས་པའི་རྩ་བ་
བརྒྱད་ཀྱི། ཆགས་པའི་དབང་གིས་འདོད་པ་བསྲུང་བར་མ་ནུས་ན། དམྱལ་བ་ཐིག་
ནག་གི་གནས་སུ་སྦྱོང་བར་འགྱུར་རོ། །གན་པའི་དབང་གིས་བརྒྱལ་བར་མ་བསྲུངས་
ན། དམྱལ་བ་ངུ་འབོད་ཀྱི་གནས་སུ་སྦྱོང་བར་འགྱུར་རོ། །འགྱེལ་བའི་དབང་གིས་
མྱོས་པ་བསྲུང་བར་མ་ནུས་ན། དམྱལ་བ་བསྡུས་འཇོམས་ཀྱི་གནས་སུ་སྦྱོང་བར་
འགྱུར་རོ། །འབུབ་པའི་དབང་གིས་ཚིམ་པ་བསྲུང་བར་མ་ནུས་ན། དམྱལ་བ་ཡང་ཤི་
ཡང་སོས་ཀྱི་གནས་སུ་སྦྱོང་བར་འགྱུར་རོ། །ཞེས་དྲི་བ་གནང་བ་ལ། མཁན་པོས་ལོ་
104

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཙཱའི་བརྡ་སྦྱར་ནས། དེ་དག་ཐམས་ཅད་བསྲུང་བར་ནུས་པ་ལགས་སོངལ
 ། །ཞེས་ཞུ་བ་
ཕུལ་ཏོ། །
དེ་ནས་ཡང་སློབ་དཔོན་གྱིས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་རྣམས།
རྩ་བའི་སྡེ་དེ་ལྟར་དུ་བསྲུང་ནུས་པ་ལགས་ཤིང་། ཁྱོད་རྣམས་འཁོར་བ་ལས་ཁྱིམ་
སྤང་རབ་ཏུ་བྱུང་བར་འདོད་ན། ཡན་ལག་གི་སྡེ་བཞི་ལས། ཁ་ཟས་ཀྱི་སྡེ་བསྲུང་བར་
ནུས་སམ། གོན་པའི་སྡེ་བསྲུང་བར་ནུས་སམ། གྲོགས་ཀྱི་སྡེ་བསྲུང་བར་ནུས་སམ། ཁྲི་
སྟན་གྱི་སྡེ་བསྲུང་བར་ནུས་སམ། དེ་རྣམས་བསྲུང་བར་མ་ནུས་ན། རང་ཉིད་ལ་ཡང་
ཉེས་པར་འགྱུར་ཏེ། ཁ་ཟས་ཀྱི་སྡེ་བསྲུང་བར་མ་ནུས་ན། དབང་པོ་ཉམས་ཤིང་ན་
ཚའི་སྡུག་བསྔལ་སྦྱང་བར་འགྱུར་རོ། གོན་པའི་སྡེ་བསྲུང་བར་མ་ནུས་ན། འབྱུང་པོ་
དང་ཡི་དྭགས་ཀྱི་གནས་སུ་སྡུག་བསྔལ་སྦྱང་བར་འགྱུར་རོ། །གྲོགས་ཀྱི་སྡེ་བསྲུང་བར་
མ་ནུས་ན། མཐའ་འཁོབ་དང་གླིང་བར་དུ་མ་དག་པའི་གྲོགས་དང་འགྲོགས་པར་
འགྱུར་རོ། །ཁྲི་སྟན་གྱི་སྡེ་བསྲུང་བར་མ་ནུས་ན། མ་དག་པའི་ཞིང་ཁམས་སུ་དབང་
པོ་མ་ཚང་པ་གྱ་ཉེས་པ་དང་། ན་ཚའི་སྡུག་བསྔལ་དང་མངལ་གྱི་སྲིན་བུའི་ལུས་སུ་
སྦྱང་བར་འགྱུར་རོ། །ཞེས་དྲི་བ་གནང་བ་ལ། མཁན་པོས་ལོ་ཙཱའི་བརྡ་སྦྱར་ནས། དེ་
དག་ཐམས་ཅད་བསྲུང་བར་ནུས་པ་ལགས་སོ། །ཞེས་ཞུ་བ་ཕུལ་ལོ། །
དེ་ནས་ཡང་སློབ་དཔོན་གྱིས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་རྣམས།
ཡན་ལག་གི་སྡེ་དེ་ལྟར་དུ་བསྲུང་ནུས་པ་ལགས་ཤིང༌། ཁྱོད་རྣམས་འཁོར་བ་ལས་
ཁྱིམ་སྤང་རབ་ཏུ་བྱུང་བར་འདོད་ན། ཚུལ་རྣམ་པ་གསུམ་ལས། ཕྱིའི་ཚུལ་རྣམ་དག་
ངོ་མཚར་གྱི་ཆ་ལུགས་བསྲུང་བར་ནུས་སམ། ནང་གི་ཚུལ་གཡུང་དྲུང་སེམས་དཔའི་
སྤྱོད་ལམ་བསྲུང་བར་ནུས་སམ། གསང་བའི་ཚུལ་བྱང་ཆུབ་སེམས་ཀྱི་རྒྱུན་ལམ་
བསྲུང་བར་ནུས་སམ། དེ་རྣམས་བསྲུང་བར་མ་ནུས་ན། རང་ཉིད་ལའང་འགལ་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བར་འགྱུར་ཏེ། རྣམ་དག་ངོ་མཚར་གྱི་ཆ་ལུགས་བསྲུང་བར་མ་ནུས་ན། མ་དག་པའི་
འབུ་སྲིན་དང་སྦལ་སྦྲུལ་གྱི་ལུས་སུ་སྦྱང་བར་འགྱུར་རོ། །གཡུང་དྲུང་སེམས་དཔའི་
སྤྱོད་ལམ་བསྲུང་བར་མ་ནུས་ན། མ་དག་པའི་གནས་སུ་བག་མེད་སྤྱོད་འཆལ་གྱི་ལུས་
སུ་སྦྱང་བར་འགྱུར་རོ། །བྱང་ཆུབ་སེམས་ཀྱི་རྒྱུན་ལམ་བསྲུང་བར་མ་ནུས་ན། དབང་
པོ་ཟིལ་བསྒྱུར་དང་འདྲེས་དེད་པར་འགྱུར་ནས། སྨྱོ་འབོག་དང་དམ་ཆོལ་གྱི་ལུས་
སུ་སྦྱང་བར་འགྱུར་རོ། །ཞེས་དྲི་བ་གནང་བ་ལ། མཁན་པོས་ལོ་ཙཱའི་བརྡ་སྦྱར་ནས།
དེ་དག་ཐམས་ཅད་བསྲུང་བར་ནུས་པ་ལགས་སོ། །ཞེས་ཞུ་བ་ཕུལ་ལོ། །དེ་ལྟར་དུ་
བསྲུང་ཞིང་ཕྱིའི་ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་བཅུའི་དྲིས་
ལན་དང་། སྐྱོན་འགལ་རྣམས་སོ་སོར་ཞིབ་ཏུ་དབྱེ་ནས་བཀའ་སྩལ་བར་མཛད་དོ། །
དེ་ནས་དངོས་གཞི་རྩ་བའི་ཁྲིམས་དབོགས་པར་མཛད་དེ། དེ་ལ་ཡང་རྣམ་པ་བཞི་
རུ་དབྱེ་སྟེ། ཉིས་བརྒྱ་ལྔ་བཅུ་དྲང་སྲོང་དག་པའི་ཁྲིམས་དང་། ཉི་ཤུ་རྩ་ལྔ་གཙང་
གཙུག་དག་པའི་ཁྲིམས་དང་། གཏན་ཁྲིམས་སྣ་ལྔ་དགེ་བསྙེན་དག་པའི་ཁྲིམས་དང་།
ཡན་ལག་སྡེ་གཉིས་ཚུལ་གནས་དག་པའི་ཁྲིམས་དང་བཞི་རུ་དབྱེ་སྟེ། དེ་ལས་སྡོམས་
ཁྲིམས་དག་པའི་ཁྲིམས་འབོགས་པ་ལའང་། སྤྱི་རུ་དོན་རྣམ་པ་གསུམ་སྟེ། སྔོན་དུ་
འགྲོ་བ་བར་ཆད་བསལ་བའི་རིམ་པ་དང་། གཞུང་དུ་འགྲོ་བ་འཇུག་པ་ཆོ་གའི་རིམ་
པ་དང་། རྗེས་ཀྱི་བྱ་བ་བསླབ་བྱ་དགག་གནང་གི་རིམ་པ་དང་གསུམ་མོ། །
༧ དེ་ལ་སྔོན་འགྲོ་བར་ཆད་བསལ་བའི་རིམ་པ་ལའང་གཉིས་ཏེ། འབྱུང་པོ་ལ་
ལན་ཆགས་ཀྱི་གཏོར་མ་གཏོང་བ་དང་། བར་དུ་གཅོད་པའི་བགེགས་བསྐྲད་པ་དང་
གཉིས་ཏེ། དེ་ལ་ལན་ཆགས་གླུད་ཀྱི་གཏོར་མ་གཏོང་བ་ནི། འབྲུ་སྣའི་ཕྱེ་མ་ལ། ལན་
ཆགས་ཀྱི་གླུད་གཏོར་རྒྱ་ཆེན་པོ་བཤམས་ནས། རིན་པོ་ཆེའི་སྣོད་དུ། སེམས་ཅན་སྣ་
ཚོགས་དག་གི་སྤུ་མཚན་དང་། གསེར་གཡུ་དང་། དར་སྟག་དང་། དཀར་གསུམ་
106

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
དང་། མངར་གསུམ་དང་། སྤྱན་གཟིགས་སྣ་ཚོགས་ཀྱིས་བརྒྱན་ལ། སློབ་དཔོན་གྱིས་
ཏིང་ངེ་འཛིན་གྱིས་བྱིན་གྱིས་བརླབས་ཤིང་ཚིགས་སུ་བཅད་དེ་གསུངས་པ། ཨོཾ་ན་མ་
སརྦ་སྭ་སྟི་པྲ་ཏི་ཛཱ་ལ་ཏི་ལྟ་ས་མ་ཡ། རྒེ་ཙར་བྲི་ཏ་མི་རྒམ། ཨ་ནེ་ནི་ཏྲ། ས་མ་ཡ་ཛ་
ཛ། ཨོཾ་ན་མ་སད་དོ་སྭ་སྟི་བྲོ་འདུ། དྲུང་ཟད་རི་རྦང་རད་ན་མུ་ཡེ། ནམ་ཟུར་ཧ་ར་
སྲེ་ཤང་། ཀུ་རུ་ན་ཐིམ་ཐིམ་ཡེ་སྭཱཧཱ། དིང་གི་རྒྱལ་བའི་དཀྱིལ་འཁོར་གྱི། མཆོད་སྦྱིན་
གཙང་མའི་གནས་འདི་རུ། ཚུར་གཤེགས་ཚུར་སྤྱོན་རྒྱལ་བའི་བཀའ། སྔོན་གྱི་སངས་
རྒྱས་བཀའ་ཉན་ཅིང་། ད་ལྟའི་སངས་རྒྱས་དམ་ལ་གནས། མ་འོངས་སངས་རྒྱས་
ཞབས་འདེགས་པའི། འབྱུང་པོ་ཡི་དྭགས་གདོན་གྱི་ཚོགས། ཡུད་ཙམ་གནས་འདིར་
སྤྱན་འདྲེན་གྱིས། ཐང་ཙམ་རྒྱལ་བའི་བཀའ་ལ་ཉོན། ཚངས་རྒྱུང་འཇིག་རྟེན་གཏོས་
དག་གི། ནམ་མཁའ་བར་སྣང་ས་གཞི་ལ། གནས་པའི་སྐྱེ་འགྲོ་སྲོག་དབུགས་བསྡུས།
ལྷ་ཡི་གདོན་དང་ཀླུ་ཡི་གདོན། ལྷ་མིན་གདོན་དང་མི་ཡི་གདོན། དྲི་ཟའི་གདོན་དང་
ཀླུ་དབང་གདོན། ལྟོ་འཕྱེ་གྲུལ་བུམ་མིའམ་ཅི། ཤ་ཟ་སྲིན་པོ་རོ་ལངས་དང༌། རླུང་
ལྷ་བདེན་བྲལ་མེ་ལྷའི་ཚོགས། བདུད་དང་རྒྱལ་པོ་གཤིན་རྗེ་དང༌། ཀླུ་དང་མ་མོ་
གཉན་དང་ཆུད། བཙན་དང་སྐྱེས་བུ་དམུ་དང་རྒྱལ། འཇུག་བྱེད་གཏུམ་བྱེད་མྱོས་
བྱེད་དང་། སྐེམས་བྱེད་བརྗེད་བྱེད་ཁུ་ཚུར་ཅན། རིག་བྱེད་སྲུལ་པོ་ལུས་སྲུལ་པོ།
འཕྲོག་མ་མ་བུ་ལྔ་བརྒྱ་དང་། ཕོ་མོ་མ་ནིང་གདོན་གྱི་ཚོགས། བགེགས་རིགས་སྟོང་
ཕྲག་བརྒྱ་དྲུག་ཅུ། ཡིད་ཀྱི་དམིགས་པའི་གནས་འདི་རུ། གཙང་མར་བཤམས་པའི་
མཆོད་སྦྱིན་ཚོགས། ལན་ཆགས་གླུད་ཀྱི་གཏོར་མ་ལོངས། ཁྱོད་ཀྱི་འདོད་པ་ཚིམས་
གྱུར་ཅིག །ཁྱོད་ཀྱི་འདོད་པ་ཚིམས་ནས་ཀྱང་། རིགས་ཀྱི་བུ་དང་རིགས་ཀྱི་བུ་མོ་ཡི།
དགེ་ལ་བར་དུ་གཅོད་པ་དང་། དགེ་བྱེད་སྐུ་ཚེ་མ་རློམས་ཤིང་། ཚེ་བཀྲག་ཐིག་ལེ་མ་
བརྐུ་ཞིག །སྔོན་གྱི་རྒྱལ་བའི་བཀའ་བཞིན་དུ། དགེ་བྱེད་དཀའ་ཐུབ་མཐར་ཕྱིན་པར།
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁྱོད་ཀྱང་སངས་རྒྱས་བསྟན་པ་སྲུངས། དཀར་པོ་དགེ་བའི་སྡོང་གྲོགས་མཛོད། ཁྱོད་
ལ་ཟས་ཀྱི་བྱ་བ་ནི། ཅི་སྙེད་ལྷག་མའི་གཏོར་མ་སྦྱིན། བཀའ་དང་དམ་ལས་མ་འདའ་
བར། འབྱུང་པོའི་ཚོགས་ཀུན་དམ་ལོངས་ཤིག །ཨོཾ་ན་མ་ཁ་རུ་མི་ཏ་པྲ་ཏི་ས་མ་ཡ་
ཐིམ་ཐིམ་ཡེ་སྭཱཧཱ། ཞེས་ལན་ཆགས་གླུད་ཀྱི་གཏོར་མ་བཏང་བར་མཛད་པས། འབྱུང་
པོའི་ཚོགས་རྣམས། ནམ་མཁའ་དང་བར་སྣང་ས་གཞི་ལ་ལྷགས་ནས། སྟོན་པའི་དྲུང་
དུ་འཁོད་དེ། ལན་ཆགས་གླུད་ཀྱི་གཏོར་མ་ལེན་པ་དང་། དགེ་བྱེད་ཀྱི་སྐུ་ཚེ་བསྲིང་
བ་དང༌། སངས་རྒྱས་ཀྱི་བསྟན་པ་བསྲུང་བ་དང༌། དཀའ་ཐུབ་ཀྱི་སྡོང་གྲོགས་བྱེད་
པར་དམ་བཅས་སོ། །
དེ་ནས་ཡང་གཉིས་པ་བར་དུ་གཅོད་པའི་བགེགས་བསྐྲད་པར་མཛད་དེ། འཁོར་
རྣམས་ཀྱིས་རྔ་གཤང་དང་། གོ་བན་དང་རོལ་མོའི་སྒྲ་རྣམས་བསྒྲགས་ཤིང་། གསེར་
དང་ཡུངས་ཀར་ཐོགས་ལ། རང་ཉིད་སྤྲུལ་པའི་ཁྲོ་བོར་འཇུག་ཅིང་ཚིགས་སུ་བཅད་
དེ་གསུངས་པ། ཨོཾ་དིང་གི་རྒྱལ་བའི་དཀྱིལ་འཁོར་འདིར། བགེགས་ཆེན་བསམ་
པ་ངན་གཏོང་བ། བར་དུ་གཅོད་པའི་གདོན་རྣམས་དང་། གནོད་པར་བྱེད་པའི་
བགེགས་རྣམས་ཀུན། བགེགས་ཀྱི་སྦྱོར་བ་རྒྱུན་ཆོད་ལ། རང་རང་གནས་སུ་བདེ་
བར་དེངས། གལ་ཏེ་མི་འགྲོ་འདུག་གྱུར་ན། བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་རྒྱལ་པོ་འདི་དག་ཀྱང་། ཁྲོ་བོའི་མཆོག་
སྟེ་བགེགས་ལ་དཔའ། གསེར་གྱི་མདོག་སྟེ་སྔགས་ཀྱི་མདའ། འདི་དག་སྔགས་ཀྱིས་
བྲིམ་པ་ཡི། གལ་ཏེ་གནོད་པའི་བགེགས་ཡོད་ན། ཀུན་ཀྱང་ཞི་ཞིང་བརླག་པར་
བྱའོ། ཨོྃ་ཉེ་ལོ་ཡོ། རུ་རུ་རུ་རུ། སྤུ་རུ་སྤུ་རུ། ཛྭ་ལ་ཛྭ་ལ། ཏི་སྟ་ཡ་མན་ཐོར་རྩེ་པྲ་
མོ་ཧ་ཡ་ཤྲཱི་བ་ཧཱུྃ་ཕཊ ཅེས་གསེར་དང་ཡུངས་ཀར་གྱིས་བྲིམ་མོ། ། དེ་ནི་སྔགས་ཀྱི་
མཚམས་བཅད་པའོ། །དེ་ནས་རྫས་ཀྱིས་མཚམས་བཅད་པ་ནི། དྲིའི་རྒྱལ་པོ་གུ་གུལ་
108

མདོ་སྡེ། 
སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
གྱི་བདུག་སྟེ་ཚིགས་སུ་བཅད་ནས་གསུངས་པ། ཨོཾ་བདག་གི་ཏིང་འཛིན་སྟོབས་དང་
ནི། དེ་བཞིན་ཉིད་ཀྱི་སྟོབས་ཀྱིས་ནི། སྨན་གྱི་རྒྱལ་པོ་གུ་གུལ་འདི། དྲི་ཡི་མཆོག་སྟེ་
བགེགས་ལ་དཔའ། མཐིང་གི་མདོག་སྟེ་བསྲུང་བའི་གུར། འདི་དག་དྲི་ཡི་བདུགས་པ་
ཡིས། གལ་ཏེ་གནོད་པའི་བགེགས་ཡོད་ན། བགེགས་རྣམས་དྲི་ཡིས་བརླག་པར་བྱ།
གཞན་ཡང་བསྲུང་ཞིང་བསྐྱབ་པར་བྱ། ཨོཾ་ན་མ་ཤིམ་ཕོད་དྲི་ཙར་ཙ་དུ་གྱི་གྲན་ཤུ་
ནིག །ཧ་ལ་ཤག་ཚལ། མུ་ཡང་མུ་ཡེ། རཀྵ་རཀྵ་ཧཱུཾ་འདུ། ཞེས་དྲི་ངད་ཀྱི་བདུག་ཅིང་།
བགེགས་ཀྱིས་མི་ཚུགས་པར་བསྲུང་ཞིང་བསྐྱབ་པར་བྱའོ། །དེ་ནི་སྔོན་དུ་འགྲོ་བ་བར་
ཆད་བསལ་བའི་རིམ་པའོ། །
༧ ད་ནི་གཉིས་པ་གཞུང་དུ་བྱ་བ་འཇུག་པའི་ཆོ་གའི་རིམ་པ་ལས། དོན་རྣམ་པ་
གསུམ་གྱིས་གཏན་ལ་དབབ་པར་མཛད་དེ། དེ་ལ་ཡང་ཁྲུས་གསོལ་བ་ཐོག་མར་དག་
ཅིང་ཚངས་པའི་ཕྱིའི་ཆོ་ག་དང་། གནང་བ་སྦྱིན་ཞིང་ཚུལ་དང་ལྡན་པ་ནང་གི་ཆོ་ག་
དང་། ཁྲིམས་དབོག་ཅིང་སྡོམ་གསུམ་ནོད་པ་གསང་བའི་ཆོ་ག་དང་གསུམ་མོ། །
དེ་ལ་ཐོག་མར་ཁྲུས་གསོལ་བ་ལ་ཡང་རྣམ་པ་གསུམ་དུ་གསུངས་སྟེ། དུག་གསུམ་
བག་ཆགས་སྦྱོང་བ་ཕྱིའི་ཁྲུས་དང་། དུག་ལྔ་ཉོན་མོངས་སྦྱོང་བ་ནང་གི་ཁྲུས་དང་།
མ་རིག་བློ་བཅུ་སྦྱོང་བ་གསང་བའི་ཁྲུས་དང་གསུམ་མོ། ། དེ་ལ་ཡང་དུག་གསུམ་
སྦྱོང་བ་ཕྱིའི་ཁྲུས་ནི། ལུས་ངག་ཡིད་གསུམ་གྱི་དུག་དབྱུང་སྟེ། དེ་ལ་དུག་གསུམ་གྱི་
རྫས་གསུམ་ནི། རྐ་ཕུང་ལུས་ཀྱི་དུག་སྦྱང་བ་མཁར་གོང་གི་དུག་ཁྲུས་དང་། ཨག་ཤོ་
ངག་གི་དུག་སྦྱང་བ་རྩི་དུག་གི་དུག་ཁྲུས་དང་། ཤེ་ཐུན་ཡིད་ཀྱི་དུག་སྦྱང་བ་ནི་རིན་
པོ་ཆེའི་གཡའ་ཕྱུང་གི་དུག་ཁྲུས་དང་གསུམ་སྟེ། དེ་ཡང་གཙང་མའི་ཆབ་དང་སྦྱར་
ནས། སློབ་དཔོན་གྱིས་ཚིགས་སུ་བཅད་ནས་གསུངས་ཞིང་། མཁན་པོས་ཁྲུས་དག་
པར་གསོལ་ཏེ། སློབ་དཔོན་གྱི་ཞལ་ནས། འདི་སྐད་ཅེས་གསུངས་སོ། །འཁོར་བའི་
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་
པ་ཡིས། མ་རིག་མུན་པའི་ཀློང་ན་གནས། མ་རྟོགས་ལུས་ཀྱི་སྒྲིབ་པ་ཅན། ལུས་ཀྱི་
སྒྲིབ་པ་བསལ་བའི་ཕྱིར། མཁར་གོང་དུག་ཁྲུས་འདི་གསོལ་བས། ལུས་ཀྱི་དྲི་མ་དག་
གྱུར་ཅིག །ཨོཾ་ན་མ་རྐ་ཕུང་ཨུ་དུག་སལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་
པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་། རིགས་ཀྱི་བུ་མོ་
རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་
པ་ཡན་ཆད་དུ། ལུས་ཀྱི་སྒོ་ནས་སྲོག་བཅད་པ་དང་། མ་བྱིན་པ་བླངས་པ་དང༌། མི་
ཚངས་པ་སྤྱོད་པས་ལུས་ཀྱི་བག་ཆགས་དང་སྒྲིབ་པ་ཐམས་ཅད་དག་ཅིང་བྱང་བར་
གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
གཉིས་པ་རྩི་དུག་གི་ཁྲུས་ལ་ནི་ཚིགས་སུ་བཅད་དེ་གསུངས་པ། འཁོར་བའི་སེམས་
ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་པ་ཡིས།
མ་རིག་མུན་པའི་ཀློང་ན་གནས། མ་རྟོགས་ངག་གི་སྒྲིབ་པ་ཅན། ངག་གི་སྒྲིབ་པ་དག་
བྱའི་ཕྱིར། རྩི་མཆོག་དུག་ཁྲུས་འདི་གསོལ་བས། ངག་གི་སྒྲིབ་པ་དག་གྱུར་ཅིག ། ཨོཾ་
ན་མ་ཨག་ཤོ་ཨུ་དུག་སལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་པོའི་ཞལ་ནས་
བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། སྐྱེ་
བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་པ་ཡན་ཆད་
དུ། ངག་གི་སྒོ་ནས་ངག་འཁྱལ་དང་། ཚིག་རྩུབ་མོ་དང་། རྫུན་དང་། ཕྲ་མ་དང་།
དབྱེན་གཅུགས་ལ་སོགས། ངག་གི་བག་ཆགས་དང་སྒྲིབ་པ་ཐམས་ཅད་དག་ཅིང་
བྱང་བར་གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
གསུམ་པ་དབྱིག་དུག་གི་ཁྲུས་ལ་ཚིགས་སུ་བཅད་དེ་གསུངས་པ། འཁོར་བའི་
སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་
110

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
པ་ཡིས། མ་རིག་མུན་པའི་ཀློང་ན་གནས། མ་རྟོགས་ཡིད་ཀྱི་སྒྲིབ་པ་ཅན། ཡིད་ཀྱི་
སྒྲིབ་པ་དག་བྱའི་ཕྱིར། དབྱིག་རྫས་དུག་ཁྲུས་འདི་གསོལ་བས། ཡིད་ཀྱི་སྒྲིབ་པ་དག་
གྱུར་ཅིག ། ཨོཾ་ན་མ་ཤེ་ཐུན་ཨུ་དུག་སལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་
པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་། རིགས་ཀྱི་བུ་མོ་
པ་ཡན་ཆད་དུ། ཡིད་ཀྱི་སྒོ་ནས་མངན་སེམས་དང་། གདུག་སེམས་དང་། ཆགས་
སེམས་དང༌། དགེ་ལ་ལོག་པར་ལྟ་བ་ལ་སོགས། ཡིད་ཀྱི་བག་ཆགས་དང་སྒྲིབ་པ་
ཐམས་ཅད་དག་ཅིང་བྱང་བར་གྱུར་ཅིག །ཅེས་བརྗོད་ཅིང་ཁྲུས་གསོལ་ཏེ། ཕྱིའི་ཁྲུས་
གསོལ་བར་མཛད་དོ། ། །
དེ་ནས་གཉིས་པ་ནང་གི་ཁྲུས་གསོལ་བ་ལ། ཆུ་བོ་ཆེན་པོ་ལྔའི་ཁྲུས་གསོལ་ཏེ།
ཐོག་མར་སྐྱི་འདངས་ཀྱི་དབའ་ཁྲུས་ལ་ཚིགས་སུ་བཅད་དེ་གསུངས་པ། འཁོར་བའི་
སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་
པ་ཡིས། མ་རིག་མུན་པའི་ཀློང་ན་གནས། མ་རྟོགས་ཞེ་སྡང་སྒྲིབ་པ་ཅན། ཞེ་སྡང་དྲི་
མ་དག་བྱའི་ཕྱིར། སྐྱི་འདངས་དབའ་ཁྲུས་འདི་གསོལ་བས། ཞེ་སྡང་དྲི་མ་དག་གྱུར་
ཅིག ། ཨོཾ་ན་མ་དུ་ཙར་ཨུ་དུག་སལ་ལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་
པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་། རིགས་ཀྱི་བུ་མོ་
རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་
པ་ཡན་ཆད་དུ། ཉོན་མོངས་པ་ཞེ་སྡང་དབང་དུ་གྱུར་པས། སྲོག་བཅད་པ་ལ་སོགས།
མཚམས་མེད་པ་ལྔའི་བག་ཆགས་དང་སྒྲིབ་པ་ཐམས་ཅད་དག་ཅིང་བྱང་བར་གྱུར་
ཅིག །ཅེས་བརྗོད་ཅིང་ཁྲུས་གསོལ་ཏོ། །
གཉིས་པ་རྒྱ་མཚོའི་གླིང་ཁྲུས་ལ་ཚིགས་སུ་བཅད་དེ་གསུངས་པ། འཁོར་བའི་
11

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་
པ་ཡིས། མ་རིག་མུན་པའི་ཀློང་ན་གནས། ཉོན་མོངས་འདོད་ཆགས་སྒྲིབ་པ་ཅན།
འདོད་ཆགས་སྒྲིབ་པ་དག་བྱའི་ཕྱིར། རྒྱ་མཚོ་གླིང་དགུས་ཁྲུས་གསོལ་བས། འདོད་
ཆགས་དྲི་མ་དག་གྱུར་ཅིག །ཨོཾ་ན་མ་པྲ་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་
གསུངས་སོ། །མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་
བུ་དང༌། རིགས་ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་
འཁོར་བའི་ལུས་འདི་བླངས་པ་ཡན་ཆད་དུ། ཉོན་མོངས་འདོད་ཆགས་ལས་གྱུར་
པའི། དགྲ་རྐུན་དང་འཇབ་བུ་ལ་སོགས། མ་བྱིན་བླངས་པའི་བག་ཆགས་དང་སྒྲིབ་
པ་ཐམས་ཅད་དག་ཅིང་འབྱང་བར་གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
གསུམ་པ་བདུད་རྩི་འོ་དཀར་གྱི་ཁྲུས་ལ་ཚིགས་སུ་བཅད་དེ་གསུངས་པ། འཁོར་
བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་
བརྟེན་པ་ཡིས། མ་རིག་མུན་པའི་ཀློང་ན་གནས། མ་རྟོགས་གཏི་མུག་དྲི་མ་ཅན།
གཏི་མུག་དྲི་མ་སྒྲིབ་པ་དག་བྱའི་ཕྱིར། བདུད་རྩི་འོ་ཁྲུས་འདི་གསོལ་བས། གཏི་མུག་
དྲི་མ་དག་གྱུར་ཅིག །ཨོཾ་ན་མ་སུ་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་གསུངས་
ཏེ། མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་
ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་
འདི་བླངས་པ་ཡན་ཆད་དུ། ཉོན་མོངས་གཏི་མུག་དབང་དུ་གྱུར་པས། མ་རིག་མ་
རྟོགས་ལོག་པར་རྟོག་པས། མི་ཤེས་བླུན་རྨུགས་དམ་ཆོལ་གྱི། བག་ཆགས་དང་སྒྲིབ་
པ་ཐམས་ཅད་དག་ཅིང་འབྱང་བར་གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
བཞི་པ་ལུ་མའི་གཙང་ཁྲུས་ལ་ཚིགས་སུ་བཅད་དེ་གསུངས་པ། འཁོར་བའི་སེམས་
ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་པ་
112

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཡིས། མ་རིག་མུན་པའི་ཀློང་ན་གནས། མ་རྟོགས་ང་རྒྱལ་དྲི་མ་ཅན། ང་རྒྱལ་དྲི་མ་
སྒྲིབ་པ་དག་བྱའི་ཕྱིར། ལུ་མའི་གཙང་ཁྲུས་འདི་གསོལ་བས། ང་རྒྱལ་དྲི་མ་དག་གྱུར་
ཅིག ། ཨོཾ་ན་མ་ཏྲི་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་པོའི་
ཞལ་ནས། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། སྐྱེ་
བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་པ་ཡན་ཆད་དུ།
ཉོན་མོངས་པ་ང་རྒྱལ་ལས་གྱུར་པའི། རང་ཆེ་དང་གྱོང་ཁེངས་ལ་སོགས། བདེན་
ཚིག་ཁྱད་དུ་གསོད་པའི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་
གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
ལྔ་པ་གཙང་མའི་ཚན་ཁྲུས་ལ་ཚིགས་སུ་བཅད་དེ་གསུངས་པ། འཁོར་བའི་སེམས་
ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་པ་ཡིས།
མ་རིག་མུན་པའི་ཀློང་ན་གནས། མ་རྟོགས་ཕྲག་དོག་དྲི་མ་ཅན། ཕྲག་དོག་དྲི་མ་དག་
བྱའི་ཕྱིར། གཙང་མའི་ཚན་ཁྲུས་འདི་གསོལ་བས། ཕྲག་དོག་དྲི་མ་དག་གྱུར་ཅིག ། ཨོཾ་
ན་མ་ཎི་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་གསུངས་ཏེ། མཁན་པོས་ཞལ་ནས།
ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། སྐྱེ་བ་དང་པོ་
དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་པ་ཡན་ཆད་དུ། ཉོན་
མོངས་པ་ཕྲག་དོག་གི་དབང་དུ་གྱུར་པའི་ཆགས་སྡང་དང་རུ་དྲ་ལ་སོགས། ངག་གི་
ཚེར་མའི་བག་ཆག་དང་སྡིག་སྒྲིབ་ཐམས་ཅད་དག་ཅིང་འབྱང་བར་གྱུར་ཅིག །ཅེས་
བརྗོད་ཅིང་ཁྲུས་གསོལ་ཏེ། ནང་གི་ཁྲུས་གསོལ་བར་མཛད་དོ། །
དེ་ནས་གསུམ་པ་གསང་བའི་ཁྲུས་ལ། ཐོག་མར་ཟིལ་དང་རླངས་པའི་ཆུ་ལ། སྨན་
སྤོས་སྦྱར་ནས་ཚིགས་སུ་བཅད་དེ་གསུངས་པ། འཁོར་བའི་སེམས་ཅན་མ་རིག་པ།
འཁོར་བ་ཐོག་མ་མེད་པ་ནས། མིང་དང་གཟུགས་ལ་བརྟེན་པ་ཡིས། མ་རིག་མུན་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པའི་ཀློང་ན་གནས། མ་རྟོགས་སེར་སྣའི་དྲི་མ་ཅན། སེར་སྣའི་དྲི་མ་དག་བྱའི་ཕྱིར།
ཟིལ་དང་རླངས་ལས་བབས་པ་ཡི། གཙང་མའི་ཚན་ཁྲུས་འདི་གསོལ་བས། སེར་སྣའི་
དྲི་མ་དག་གྱུར་ཅིག ། ཨོཾ་ན་མ་ཨ་དཀར་ཏིང་ནམ་ཨུ་དུག་སང་གསལ་སལེ་སང་ངེ་
ཡེ་སྭཱཧཱ། ཞེས་གསུངས་སོ། །མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་
རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས།
ད་ལྟ་འཁོར་བའི་ལུས་འདི་བླངས་པ་ཡན་ཆད་དུ། ཉོན་མོངས་པ་ཆགས་འཛིན་གྱི་
དབང་དུ་གྱུར་པས། སེར་སྣ་དང་འཇུངས་གེགས་ཀྱི་བག་ཆགས་དང་སྒྲིབ་པ་ཐམས་
ཅད་དག་ཅིང་འབྱང་བར་གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། ། །
གཉིས་པ་གཡའ་དང་གངས་ཀྱི་ཆུ་ལ། སྨན་སྤོས་སྦྱར་ནས་ཚིགས་སུ་བཅད་དེ་
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་
དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། ཉོན་མོངས་འཆལ་
བའི་དྲི་མ་ཅན། འཆལ་བའི་དྲི་མ་དག་བྱའི་ཕྱིར། གཡའ་དང་གངས་ལས་བབས་པ་
ཡི། གཙང་མའི་ཚན་ཁྲུས་འདི་གསོལ་བས། འཆལ་བའི་དྲི་མ་དག་གྱུར་ཅིག ། ཨོཾ་ན་
མ་ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་གསུངས་སོ། །
མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་
བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་
བླངས་པ་ཡན་ཆད་དུ། ཉོན་མོངས་པ་སྲེད་ལེན་དབང་དུ་གྱུར་པས། འཆལ་བ་དང་
ཉམས་པ་ལས་གྱུར་པའི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་
གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
གསུམ་པ་ལུ་མ་འབྲི་མིག་གི་ཆུ་ལ། སྨན་སྤོས་སྦྱར་ནས་ཚིགས་སུ་བཅད་དེ་
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་
114

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། ཉོན་མོངས་བྱུང་
ཚོར་དྲི་མ་ཅན། བྱུང་ཚོར་དྲི་མ་དག་བྱའི་ཕྱིར། ལུ་མ་འབྲི་མིག་འཁྱིལ་པ་ཡི། གཙང་
མའི་ཁྲུས་ཆབ་འདི་གསོལ་བས། བྱུང་ཚོར་དྲི་མ་དག་གྱུར་ཅིག ། ཨོཾ་ན་མ་ཨ་དཀར་
ཏིང་ནམ་ཨུ་དུག་སང་གསལ་སལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་པོའི་
ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་བུ་མོ་རྣམས་
ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་པ་ཡན་
ཆད་དུ། ཉོན་མོངས་པ་དགྲ་གཉེན་གྱི་དབང་དུ་གྱུར་པའི། བྱུང་ཚོར་གྱི་ཉམས་པར་
གྱུར་པའི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་གྱུར་ཅིག །ཅེས་
བརྗོད་ཅིང་ཁྲུས་གསོལ་ལོ། །
བཞི་པ་ཏིང་ཤོ་གལ་ཆེན་གྱི་རྒྱུན་ལ་སྨན་སྤོས་སྦྱར་ནས་ཚིགས་སུ་བཅད་དེ་
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་
དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། གཡེང་སྐྱོངས་
ལེ་ལོའི་སྒྲིབ་པ་ཅན། ལེ་ལོའི་སྒྲིབ་པ་དག་བྱའི་ཕྱིར། ཏིང་ཤོ་གལ་ཆེན་རྒྱུན་བབས་
པའི། གཙང་མའི་ཚན་ཁྲུས་འདི་གསོལ་བས། ལེ་ལོའི་སྒྲིབ་པ་དག་གྱུར་ཅིག །ཨོཾ་ན་
མ་ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་གསུངས་སོ། །
མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་
བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་
བླངས་པ་ཡན་ཆད་དུ། ཉོན་མོངས་པ་ལེ་ལོ་དང་གཡེང་སྐྱོངས་ཀྱི་དབང་དུ་གྱུར་པས།
དོན་ལ་རྣམ་པར་གཡེང་བའི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་
བར་གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
ལྔ་པ་རྒྱ་མཚོ་གླིང་དགུའི་ཁྲུས་ལ། སྨན་སྤོས་དང་སྦྱར་ནས་ཚིགས་སུ་བཅད་དེ་
115

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་
དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། འགྱུར་ལྡོག་གཡོ་
འཁྲུགས་དྲི་མ་ཅན། གཡོ་འཁྲུགས་དྲི་མ་དག་བྱའི་ཕྱིར། གླིང་དགུར་འཁྱིལ་པ་རྒྱ་
མཚོའི་ཆུ། གཙང་མའི་ཚན་ཁྲུས་འདི་གསོལ་བས། གཡོ་འཁྲུགས་དྲི་མ་དག་གྱུར་
ཅིག ། ཨོཾ་ན་མ་ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་
གསུངས་སོ། །མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་
དང་རིགས་ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་
བའི་ལུས་འདི་བླངས་པ་ཡན་ཆད་དུ། ཉོན་མོངས་པ་འགྱུར་ལྡོག་གི་དབང་དུ་གྱུར་
པས། དྲན་པ་གཡོ་འཁྲུགས་ཀྱི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱུང་
བར་གྱུར་ཅིག །ཅེས་བརྗོད་ཅིང་ཁྲུས་གསོལ་ལོ། །
དྲུག་པ་ཆུ་བོ་དབའ་དྲག་གི་ཆུ་ལ་སྨན་སྤོས་སྦྱར་ནས་ཚིགས་སུ་བཅད་དེ་གསུངས་
པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་དང་
གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། མ་ནུས་ཟུངས་ཆུང་
དྲི་མ་ཅན། སྦུངས་ཆུང་དྲི་མ་དག་བྱའི་ཕྱིར། ཤུགས་ལས་བབས་པའི་དབའ་དྲག་ཆུ།
གཙང་མའི་ཁྲུས་ཆབ་འདི་གསོལ་བས། སྦུངས་ཆུང་དྲི་མ་དག་གྱུར་ཅིག ། ཨོཾ་ན་མ་
ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་གསུངས་སོ། །
མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་
བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་
བླངས་པ་ཡན་ཆད་དུ། ཉོན་མོངས་པ་ཤུགས་ཆུང་གི་དབང་དུ་གྱུར་པས། མ་ནུས་པ་
དང་ཞུམ་པའི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་གྱུར་ཅིག །
ཅེས་བརྗོད་ཅིང་ཁྲུས་གསོལ་ལོ། ། །
116

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བདུན་པ་འདོད་འཇོའི་བ་དཀར་གྱི་ཆུ་ལ། སྨན་སྤོས་བཏབ་ནས་ཚིགས་སུ་བཅད་
དེ་གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས།
མིང་དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། ཉོན་མོངས་
བདག་ཕྱོགས་དྲི་མ་ཅན། བདག་ཕྱོགས་དྲི་མ་དག་བྱའི་ཕྱིར། འདོད་འཇོའི་བ་དཀར་
འོ་མའི་ཆུ། གཙང་མའི་ཁྲུས་ཆབ་འདི་གསོལ་བས། བདག་ཕྱོགས་དྲི་མ་དག་གྱུར་
ཅིག ། ཨོཾ་ན་མ་ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་
གསུངས་སོ། །མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་
དང་རིགས་ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་
བའི་ལུས་འདི་བླངས་པ་ཡན་ཆད་དུ། ཉོན་མོངས་པ་བདག་འཛིན་གྱི་དབང་གྱུར་
པའི། ང་བདག་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་གྱུར་ཅིག །
ཅེས་བརྗོད་ཅིང་ཁྲུས་གསོལ་ལོ། ། །
བརྒྱད་པ་སྐྱེ་འགྲོ་གསོ་བ་རྒྱུན་གྱི་ཆུ་ལ། སྨན་སྤོས་སྦྱར་ནས་ཚིགས་སུ་བཅད་དེ་
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས།
མིང་དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། རེ་དོགས་
གཉིས་འཛིན་སྒྲིབ་པ་ཅན། གཉིས་འཛིན་དྲི་མ་དག་བྱའི་ཕྱིར། རྒྱུན་ལས་བབས་པའི་
གསོས་ཀྱི་ཆུ། གཙང་མའི་ཁྲུས་ཆབ་འདི་གསོལ་བས། གཉིས་འཛིན་དྲི་མ་དག་གྱུར་
ཅིག ། ཨོཾ་ན་མ་ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་
གསུངས་སོ། །མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་
དང་རིགས་ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་
བའི་ལུས་འདི་བླངས་པ་ཡན་ཆད་དུ། ཉོན་མོངས་པ་གཉིས་འཛིན་གྱི་དབང་དུ་གྱུར་
པའི། རེ་དོགས་ཀྱི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་གྱུར་
117

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅིག །ཅེས་བརྗོད་ཅིང་ཁྲུས་གསོལ་ལོ། །
དགུ་པ་གཙང་མར་སྦྱར་བ་ཚན་གྱི་ཆུ་ལ། སྨན་སྤོས་སྦྱར་ནས་ཚིགས་སུ་བཅད་དེ་
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མིང་
དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། མི་ཤེས་རྨོངས་
པའི་སྒྲིབ་པ་ཅན། རྨོངས་པའི་དྲི་མ་དག་བྱའི་ཕྱིར། གཙང་མར་སྦྱར་བ་སྨན་སྤོས་
ཆུ། གཙང་མའི་ཁྲུས་ཆབ་འདི་གསོལ་བས། རྨོངས་པའི་དྲི་མ་དག་གྱུར་ཅིག ། ཨོཾ་
ན་མ་ཨ་དཀར་ཏིང་ནམ་ཨུ་དུག་སངས་གསལ་སལེ་སང་ངེ་ཡེ་སྭཱཧཱ། ཞེས་གསུངས་
སོ། །མཁན་པོའི་ཞལ་ནས་བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་
ཀྱི་བུ་མོ་རྣམས་ཀྱིས། སྐྱེ་བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་
འདི་བླངས་པ་ཡན་ཆད་དུ། ཉོན་མོངས་པ་མ་རིག་པའི་དབང་དུ་གྱུར་པའི། མི་ཤེས་
རྨོངས་པའི་བག་ཆགས་དང་སྒྲིབ་པ་ཐམས་ཅད་དག་ཅིང་འབྱང་བར་གྱུར་ཅིག །ཅེས་
གསོལ་ལོ། །
བཅུ་པ་ཏིང་ངེ་འཛིན་གྱི་འོད་ཟེར་ལས། དག་པའི་ཆུ་བོ་སྤྲོས་པ་ལ་ཚིགས་སུ་
བཅད་དེ་གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་
ནས། མིང་དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། ཉོན་
མོངས་འཁྲུལ་རྟོག་དྲི་མ་ཅན། འཁྲུལ་རྟོག་དྲི་མ་དག་བྱའི་ཕྱིར། གཙང་མའི་ཁྲུས་
ཆབ་འདི་གསོལ་བས། འཁྲུལ་རྟོག་དྲི་མ་དག་གྱུར་ཅིག ། ཨོཾ་ན་མ་ཨ་དཀར་ཏིང་ནམ་
ཨུ་དུག་སངས་གསལ་ས་ལེ་སང་ངེ་ཡེ་སྭཱཧཱ། ཞེས་གསུངས་སོ། །མཁན་པོའི་ཞལ་ནས་
བརྗོད་པ། ན་མོ་དིང་གི་སྐལ་ལྡན་རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། སྐྱེ་
བ་དང་པོ་དཔག་ཏུ་མེད་པ་ནས། ད་ལྟ་འཁོར་བའི་ལུས་འདི་བླངས་པ་ཡན་ཆད་
དུ། ཉོན་མོངས་པ་འཁྲུལ་རྟོག་གི་དབང་དུ་གྱུར་པའི། རྟོག་འཁྲུལ་གྱི་བག་ཆགས་
118

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
དང་སྒྲིབ་པ་ཐམས་ཅད་དག་ཅིང་འབྱང་བར་གྱུར་ཅིག །ཅེས་ཁྲུས་གསོལ་བའི་ཆོ་
ག་མཛད་དོ། །ཕྱིའི་ཆོ་ག་མཛད་པས། སྟོན་པའི་ཐུགས་ལས་འོད་ཟེར་འཕྲོས་ནས།
འཁོར་རྣམ་པ་གསུམ་གྱི་ཉོན་མོངས་པ་དང་བག་ཆགས་དང་སྒྲིབ་པ་དག་ནས་ལུས་
ལ་གཞའ་ཚོན་གྱི་འོད་འབར་བས། སྟོང་གསུམ་གྱི་སྟོང་འཇིག་རྟེན་གྱི་ཁམས་རྣམས་
ལ། གཞའ་ཚོན་གྱི་འོད་གསལ་ཞིང་། གླིང་དང་གླིང་བར་གྱི་མུན་པ་ཐམས་ཅད་རབ་
ཏུ་གསལ་བར་གྱུར་ཏོ། ། དེ་ནི་ཁྲུས་གསོལ་བ་དག་ཅིང་ཚངས་པ་ཕྱིའི་ཆོ་ག་བསྟན་
པའོ། །
ད་གཉིས་པ་གནང་བ་སྦྱིན་ཞིང་ཚུལ་དང་ལྡན་པ་ནང་གི་ཆོ་ག་ལས། དེ་ཡང་ན་
བཟའ་གནང་བའི་གོས་དྲུག་དང་། རིན་ཆེན་གནང་བའི་རྫས་ལྔ་ཚོགས་པར་བསགས་
ནས། མཁན་པོས་རིམ་པར་གནང་བར་མཛད་དེ། དེ་ཡང་ཐོག་མར་ལྕགས་ཀྱི་སྤུ་
གྲི་ཆན་གྱིས། ཀུན་གྱི་སྐྲ་བཞར་བར་མཛད་དེ་ཚིགས་སུ་བཅད་དེ་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། སྤུ་གྲི་ངར་འབྱམས་རྣོན་པོ་ཡིས། དབུ་སྐྲ་གཡུ་ལོ་ལྕང་
མཉེན་ལ། དབང་གི་གཙུག་ཕུད་བཅས་པ་དང༌། ཚེ་ཡི་ལན་ཕྲན་བླས་པ་རྣམས།
བཞར་ནས་མདུན་དུ་སྤུངས་པ་ཡིས། ཕྱོགས་བཅུར་མེ་ཏོག་ཆར་དུ་འབེབས། སེམས་
ཅན་ཉོན་མོངས་འཁོར་བ་ཡི། ནང་གི་གདུག་སེམས་ཞི་ནས་ཀྱང་། ཡེ་ཤེས་ལྔ་དང་
ལྡན་པ་བཞིན། དིང་གི་སྐལ་ལྡན་སྐྱེས་བུ་ཡི། དབུ་སྐྲ་ལྕང་ལོ་འདི་བཞར་བས། ཉོན་
མོངས་དུག་ལྔ་རྩད་བཅད་ནས། ནང་གི་གདུག་སེམས་ཞི་ནས་ཀྱང་། ཡེ་ཤེས་ལྔ་དང་
ལྡན་གྱུར་ཅིག །ཅེས་དབུ་སྐྲ་བཞར་བར་མཛད་དོ། །དེ་ནས་ཁྲུས་གསོལ་ཏེ། ཚིགས་
སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཁྲུས་བུམ་པད་
གདན་གཙང་མ་ཡིས། སྟོན་པའི་སྐུ་ལ་ཁྲུས་གསོལ་བས། ཕྱོགས་བཅུར་བདུད་རྩིའི་
ཆར་དུ་བབས། སེམས་ཅན་ཉོན་མོངས་འཁོར་བ་ཡི། ཕྱི་ཡི་དྲི་མ་དག་ནས་ཀྱང་།
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བསྒྲིབས་མེད་འོད་དུ་གསལ་བ་བཞིན། དིང་གི་སྐལ་ལྡན་སྐྱེས་བུ་ལ། གཙང་མའི་
ཁྲུས་ཆབ་འདི་གསོལ་བས། ཕྱི་ཡི་དྲི་མ་དག་ནས་ཀྱང་། བསྒྲིབས་མེད་འོད་དུ་གསལ་
སུ
གྱུར་ཅིག །ཅེས་ཁྲུས་གསོལ་ལོ། །
དེ་ནས་ན་བཟའ་གནང་བའི་གོས་དྲུག་གཏད་པར་མཛད་པ་ལ། ཐོག་མར་སྟོད་
གོས་གཏང་བར་མཛད་དེ་ཚིགས་སུ་བཅད་དེ་གསུངས་པ། སྔོན་སྟོན་པ་རབ་ཏུ་
བྱུང་བའི་དུས། ཐབས་མཆོག་སངས་པོའི་སྤྲུལ་པ་ལས། ན་བཟའ་གནང་བ་རྨད་
ཀྱི་གོས། སྟོད་གོས་རྒྱན་མཛེས་གསོལ་བ་ཡིས། མཛེས་བརྗིད་སྒེག་དང་ལྡན་ནས་
ཀྱང༌། དྲི་མེད་ཚུལ་དང་ལྡན་པ་བཞིན། དེང་གི་སྐལ་ལྡན་སྐྱེས་བུ་ལ། སྟོད་གོས་
རྒྱན་འདི་གཏད་པ་ཡིས། མཛེས་བརྗིད་སྒེག་དང་ལྡན་ནས་ཀྱང་། བག་མེད་སྤྱོད་
འཆལ་སྤང་བ་ཡི། དྲི་མེད་ཚུལ་དང་ལྡན་གྱུར་ཅིག །ཅེས་གཏད་དོ། །གཉིས་པ་རྨད་
ཤམས་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཐབས་མཆོག་སངས་པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། སྨད་
ཤམ་སུལ་བུ་གསོལ་བ་ཡིས། མཉེན་ཞིང་དྲང་ལ་ལྷུབ་ནས་ཀྱང་། རང་བཞིན་བག་
དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ལ། རྨད་ཤམ་སུལ་བུ་འདི་གཏད་
པས། མཉེན་ཞིང་དྲང་ལ་ལྷུབ་ནས་ཀྱང་། ཁྲེལ་དང་ངོ་ཚ་ཤེས་པ་ཡི། རང་བཞིན་
བག་དང་ལྡན་གྱུར་ཅིག །ཅེས་གཏད་དོ། །གསུམ་པ་རྨད་འོག་གསོལ་ཏེ་ཚིགས་སུ་
བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཐབས་མཆོག་སངས་
པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། རྨད་འོག་གླིང་སྣམ་གསོལ་བ་
ཡིས། འབྱོར་ལྡན་ཡིད་དུ་འོང་ནས་ཀྱང་། འགྲོ་དྲུག་དང་བ་བསྐྱེད་པ་བཞིན། དིང་
གི་སྐལ་ལྡན་སྐྱེས་བུ་ལ། རྨད་འོག་གླིང་སྣམ་འདི་གཏད་པས། འབྱོར་ལྡན་དང་བ་
བསྐྱེད་པ་དང་། ཚུལ་མཛེས་ཡིད་དུ་འོང་བ་ཡི། འགྲོ་དྲུག་དང་བ་བསྐྱེད་གྱུར་ཅིག །
120

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཅེས་གཏད་དོ། །བཞི་པ་རྨད་གོས་གསོལ་ཏེ་ཚིགས་སུ་བཅད་ནས་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། ཐབས་མཆོག་སངས་པོའི་སྤྲུལ་པ་ལས། ན་བཟའ་
གནང་བ་རྨད་ཀྱི་གོས། རྨད་གོས་གླིང་སྣམ་གསོལ་བ་ཡིས། གཟི་བརྗིད་འོད་དང་
ལྡན་ནས་ཀྱང༌། ཏིང་འཛིན་འོད་ཟེར་གསལ་བ་བཞིན། དིང་གི་སྐལ་ལྡན་སྐྱེས་བུ་ལ།
རྨད་གོས་གླིང་སྣམ་འདི་གཏད་པས། གཟི་བརྗིད་འོད་དུ་འབར་ནས་ཀྱང༌། མ་རིག་
མུན་པ་སངས་པ་ཡི། ཏིང་འཛིན་འོད་ཟེར་གསལ་གྱུར་ཅིག །ཅེས་གཏད་དོ། །ལྔ་པ་
པད་ལྷམ་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཐབས་མཆོག་སངས་པོའི་སྤྲུལ་པ་ལས། ན་བཟའ་གནང་བ་རྨད་ཀྱི་གོས། པད་
ལྷམ་པད་བརྩེགས་གསོལ་བ་ཡིས། མཛེས་བརྗིད་སྒེག་དང་ལྡན་ནས་ཀྱང་། ཁམས་
གསུམ་འཁོར་བའི་གནས་སྤངས་ནས། ས་བཅུ་ཟིལ་གྱིས་མནན་པ་བཞིན། དེང་གི་
སྐལ་ལྡན་སྐྱེས་བུ་ལ། པད་ལྷམ་པད་བརྩེགས་འདི་གཏད་པས། མཛེས་བརྗིད་སྒེག་
དང་ལྡན་ནས་ཀྱང༌། ཁམས་གསུམ་འཁོར་བའི་གནས་སྤངས་ནས། གཡུང་དྲུང་ས་
བཅུར་བགྲོད་གྱུར་ཅིག །ཅེས་གཏད་དོ། །དྲུག་པ་པད་ཞུ་གཏད་དེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཐབས་མཆོག་སངས་པོའི་
སྤྲུལ་པ་ལས། ན་བཟའ་གནང་བ་རྨད་ཀྱི་གོས། པད་ཞུ་རྩེ་ལྔ་གསོལ་བ་ཡིས། མཛེས་
བརྗིད་ཡིད་དུ་འོང་བ་དང༌། ཨུ་དུམ་ཝ་རའི་མེ་ཏོག་ལྟར། དཀོན་པའི་མཆོག་ཏུ་
གྱུར་པ་བཞིན། དིང་གི་སྐལ་ལྡན་སྐྱེས་བུ་ལ། པད་ཞུ་རྩེ་ལྔ་འདི་གཏད་པས། མཛེས་
བརྗིད་ཡིད་དུ་འོང་བ་ཡི། ཨུད་འབར་མེ་ཏོག་ཚུལ་བཞིན་དུ། དཀོན་པའི་མཆོག་
ཏུ་འབྱུང་གྱུར་ཅིག །ཅེས་གཏད་དོ། །བདུན་པ་གདིང་བ་གཏད་དེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། བསྟན་པ་རིན་ཆེན་བརྟན་
པའི་ཕྱིར། ས་ཡི་ལྷ་མོ་བརྟན་མ་ཡི། པད་ཤུན་གདིང་བ་ཕུལ་བའི་མཐུས། རང་རྒྱུད་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅི་ལྟར་གཞོམ་པ་བཞིན། གཞན་རྒྱུད་དེ་ལྟར་ཐུལ་བ་ཡིས། ཀུན་གྱིས་མཆོད་གནས་
བཀུར་ཞིང་དང་། འཇིག་རྟེན་མངའ་དབང་བསྒྱུར་ནས་སུ། བསྟན་པ་རིན་ཆེན་
རབ་བརྟན་བཞིན། དིང་གི་སྐལ་ལྡན་སྐྱེས་བུ་ལ། པད་ཤུན་གདིང་བ་གཏད་པ་ཡིས།
དམན་པའི་ཆ་ལ་གནས་པ་བཞིན། ཆེན་པོའི་ཡོན་ཏན་གོང་འཕེལ་ནས། འཇིག་རྟེན་
འཁོར་ལོས་བསྒྱུར་བ་ཡིས། བསྟན་པ་རིན་ཆེན་བརྟན་གྱུར་ཅིག །ཅེས་གཏད་དོ། །ན་
བཟའ་གོས་དྲུག་གདིང་བ་བདུན་གྱི་ཆོ་ག་མཛད་པའོ། །
དེ་ནས་ཡང་རིན་ཆེན་གནང་བའི་རྫས་ལྔ་གཏད་དེ། ཐོག་མར་སྤུ་གྲི་ངར་འབྱམས་
གཏད་ལ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཡེ་
ཤེས་ལྷ་ཡི་ཐུགས་རྗེ་ལས། རིན་ཆེན་བླང་བ་ངོ་མཚར་རྫས། སྤུ་གྲི་ངར་འབྱམས་
གཏད་པ་ཡིས། དབུ་སྐྲ་གཡུ་ལོ་གསིལ་བ་ལས། དགོས་འདོད་ཆར་དུ་བབས་ནས་
སུ། འགྲོ་དྲུག་རེ་བ་བསྐངས་པ་བཞིན། དིང་གི་སྐལ་ལྡན་སྐྱེས་བུ་ལ། ལྕགས་ཀྱི་ཆན་
གྲི་འདི་གཏད་པས། ཡེ་ཤེས་རལ་ཀྱུ་རྣོན་པོ་ཡིས། དུག་ལྔའི་རྩ་བ་བྲེགས་ནས་ཀྱང་།
འཁོར་བའི་ཆུ་རྒྱུན་ཆོད་གྱུར་ཅིག །ཅེས་གཏད་དོ། གཉིས་པ་ཚེམ་ཁབ་དབལ་མོ་ཕྱག་
ཏུ་གཏད་ནས་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས།
ཡེ་ཤེས་ལྷ་ཡི་ཐུགས་རྗེ་ལས། རིན་ཆེན་བླང་བ་ངོ་མཚར་རྫས། ཚེམ་ཁབ་དབལ་མོ་
གཏད་པ་ཡིས། པད་ལོ་རིགས་དྲུག་བརྒྱན་དྲུབས་ནས། ཉེས་པའི་སྐྱོན་གྱིས་མ་གོས་
ཤིང་། ལེགས་པ་ཕུན་སུམ་ཚོགས་པ་བཞིན། དིང་གི་སྐལ་ལྡན་སྐྱེས་བུ་ལ། ཚེམ་ཁབ་
དབལ་མོ་འདི་གཏད་པས། བསླབ་གསུམ་རྣམ་དག་ལྡན་པ་ལ། ཉེས་པའི་སྐྱོན་གྱིས་
མ་གོས་ཤིང་། ལེགས་པ་ཕུན་སུམ་ཚོགས་གྱུར་ཅིག །ཅེས་གཏད་དོ། །གསུམ་པ་ཁྲུས་
བུམ་པད་གདན་གཏད་པ་ལ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་
ཏུ་བྱུང་བའི་དུས། ཡེ་ཤེས་ལྷ་ཡི་ཐུགས་རྗེ་ལས། རིན་ཆེན་བླང་བ་ངོ་མཚར་རྫས།
122

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
ཁྲུས་བུམ་པད་གདན་གཏད་ནས་སུ། ཉི་མའི་རྩེ་ལ་ཁྲུས་གསོལ་བས། བག་ཆགས་
སྐྱོན་དང་བྲལ་བ་ཡི། དྲི་མེད་རྣམ་པར་དག་པ་བཞིན། དིང་གི་སྐལ་ལྡན་སྐྱེས་བུ་
ལ། ཁྲུས་བུམ་པད་གདན་འདི་གཏད་པས། འཁོར་བའི་ཆགས་སྐྱོན་དྲི་མ་བྲལ། མ་
ཆགས་སྐྱོན་དང་བྲལ་བ་ཡི། དྲི་མེད་རྣམ་པར་དག་གྱུར་ཅིག །ཅེས་གཏད་དོ། །བཞི་
པ་གཞི་སྐུར་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་
བའི་དུས། ཡེ་ཤེས་ལྷ་ཡི་ཐུགས་རྗེ་ལས། རིན་ཆེན་བླང་བ་ངོ་མཚར་རྫས། གཞི་སྐུར་
པད་གྱེས་གཏད་པ་ཡིས། ཆེན་པོའི་བྱ་བ་སྤངས་ནས་སུ། བསོད་ནམས་རོ་སྙོམས་
མཛད་པ་ཡིས། གཞན་རྒྱུད་ཉོན་མོངས་ཐུལ་བ་བཞིན། དིང་གི་སྐལ་ལྡན་སྐྱེས་བུ་ལ།
གཞི་སྐུར་པད་གྱེས་འདི་གཏད་པས། ཆེན་པོའི་བྱ་བ་སྤངས་ནས་སུ། བཟང་ངན་
མེད་པར་རོ་བསྙོམ་ཞིང་། རང་རྒྱུད་ཉོན་མོངས་དུལ་གྱུར་ཅིག །ཅེས་གཏད་དོ། ། ལྔ་
པ་ཧོས་རུ་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཡེ་ཤེས་ལྷ་ཡི་ཐུགས་རྗེ་ལས། རིན་ཆེན་བླང་བ་ངོ་མཚར་རྫས། ཧོས་རུ་གསིལ་
བ་གཏད་ནས་སུ། རྒྱུན་པར་གསིལ་ཞིང་སྒྲ་སྙན་པས། མ་ཉེས་སྲོག་ལ་མི་འཚེ་ཞིང་།
སྲོག་བསྐྱབས་སྙན་པར་ལྡན་པ་བཞིན། དིང་གི་སྐལ་ལྡན་སྐྱེས་བུ་ལ། ཧོས་རུ་གསིལ་
བ་འདི་གཏད་པས། ཤེས་རབ་རྩེ་མོ་རྣོན་པོ་ཡིས། ཉོན་མོངས་གྱོང་ཁེངས་འབུག་
ནས་ཀྱང་། འཁོར་བའི་ཕ་རོལ་ཕྱིན་གྱུར་ཅིག །ཅེས་གཏད་དོ། །དྲུག་པ་རིན་ཆེན་
ཕྲེང་བ་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཟད་མཚམས་མེ་ཏོག་གླིང་དཀྱིལ་དུ། ཡིད་བཞིན་སྨོན་ལམ་ཤིང་ལས་སུ། རིན་
ཆེན་འཕྲེང་ལྔ་གྲུབ་པའི་རྫས། ཕྱག་སོར་ལྔ་ལ་བཀལ་ནས་སུ། སྒོ་བཞི་མཛོད་ལྔའི་
འཛབ་བགྲངས་ནས། འཁོར་བའི་ཕྱོགས་སུ་མི་འཕྲེང་ཞིང་། མི་ཡེང་དོན་ལ་འཕྲེང་བ་
ཡིས། བག་ཆགས་གདར་ཐག་བཅད་པ་བཞིན། དིང་གི་སྐལ་ལྡན་སྐྱེས་བུ་ལ། རིན་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆེན་ཕྲེང་བ་འདི་གཏད་པས། འཁོར་བའི་ཕྱོགས་སུ་མི་འཕྲེང་ཞིང་། མི་ཡེང་དོན་ལ་
འཕྲེང་བ་ཡིས། བག་ཆགས་གདར་ཐག་ཆོད་གྱུར་ཅིག །ཅེས་གཏད་དོ། །བདུན་པ་
པད་ཁུག་སྔོན་པོ་གཏད་ལ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་
བྱུང་བའི་དུས། ཕྱི་ཚུལ་ནང་ཁྲིམས་ཟུང་འབྲེལ་ཕྱིར། ཚངས་པ་ལྷ་ཡི་རྒྱལ་པོ་ཡིས།
པད་ཆ་པད་ཁུག་ཕུལ་ནས་སུ། ཡེ་ཤེས་ལྷ་ཡི་ཐུགས་རྗེ་ལས། ཐབས་མཆོག་རྒྱལ་
པོའི་སྤྲུལ་པ་དང༌། ཤེས་རབ་ཕུལ་གྱི་མཛད་པ་གསུམ། ཚད་གསུམ་ཟུང་དུ་འབྲེལ་
པ་དང༌། བདེན་གཉིས་དོ་རུ་མཉམ་པ་ཡིས། ཕྱི་ཚུལ་ནང་ཁྲིམས་ཟུང་འབྲེལ་བཞིན།
དིང་གི་སྐལ་ལྡན་སྐྱེས་བུ་ལ། པད་ཁུག་སྔོན་པོ་འདི་གཏད་པས། ཚད་གསུམ་ཟུང་
དུ་འབྲེལ་པ་དང༌། བདེན་གཉིས་དོ་རུ་མཉམ་པ་ཡི། ཕྱི་ཚུལ་ནང་ཁྲིམས་ཟུང་འབྲེལ་
ནས། བསླབ་གསུམ་ཡོན་ཏན་མཐའ་རྫོགས་ཤོག །ཅེས་གཏད་དོ། །བརྒྱད་པ་ཞལ་
ཟས་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། དུག་སེལ་ངང་པའི་རྒྱལ་པོ་དང༌། ཧ་ནུ་མན་དྷའི་རྒྱལ་པོ་དང་། མཁའ་ལྡིང་
ཤང་ཤང་རྒྱལ་པོ་དང་། གཟི་ལྡན་བུང་བའི་རྒྱལ་པོ་དང༌། ཆུ་འབྱེད་རུས་སྦལ་རྒྱལ་
དང་ལྔས། ཞལ་ཟས་ཕྱག་ཏུ་ཕུལ་བ་ཡིས། མ་བྱིན་པ་ཡང་མི་ལེན་ཞིང་། མི་ཚངས་
པ་ཡང་མི་སྤྱོད་པར། བསྲུང་ཁྲིམས་སྡོམ་པ་མཐར་ཕྱིན་བཞིན། དིང་གི་སྐལ་ལྡན་
སྐྱེས་བུ་ལ། ཞལ་ཟས་ཕྱག་ཏུ་གཏད་པ་ཡིས། དམ་ཚིག་སྡོམ་པ་བསྲུང་བ་ལ། མ་
བྱིན་པ་ཡང་མི་ལེན་ཞིང་། མི་ཚངས་པ་ཡང་མི་སྤྱོད་པར། བསྲུང་ཁྲིམས་སྡོམ་པ་
མཐར་ཕྱིན་ཤོག །ཅེས་གཏད་དོ། །གནང་བ་སྦྱིན་པའི་ཚུལ་དང་ལྡན་པ་ནང་གི་ཆོ་
ག་བསྟན་པའོ། །
དེ་ནས་ཡང་གསུམ་པ་ཁྲིམས་འབོགས་ནས། སྡོམ་བསྲུང་ནོད་པ་གསང་བའི་ཆོ་
ག་ལས། ཐོག་མར་ཚུལ་དང་ལྡན་པའི་མིང་བཏགས་ཏེ། སློབ་དཔོན་གྱིས་ཚིགས་
124

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། དྲི་མ་མེད་པའི་
སློབ་དཔོན་གྱིས། དག་པ་མིང་གིས་མཚན་གསོལ་བས། སྟོང་གསུམ་ཀུན་ཏུ་གྲགས་
པའི་མིང་། བསྟན་པ་ནམ་མཁའི་མཐའ་མཉམ་ཞིང་། དུས་གསུམ་ནུབ་པ་མེད་པ་
ཡི། མིང་གི་རྒྱལ་མཚན་ཚུགས་པ་བཞིན། དིང་གི་ལས་འཕྲོ་སྐལ་ལྡན་པའི། རིགས་
ཀྱི་བུ་དང་བུ་མོ་ལ། དག་པ་མིང་གི་མཚན་བཏགས་པས། ཚུལ་ལྡན་ཚུལ་ཁྲིམས་
ཚུལ་གྱི་མིང་། དུས་གསུམ་ནུབ་པ་མེད་འཛིན་ཅིང་། ཚུལ་ཁྲིམས་འགྲོ་བའི་དོན་
བྱེད་ཤོག །ཅེས་གསུངས་ནས། ཚུལ་མིང་སོ་སོ་རུ་གནང་སྟེ། དེ་ཡང་དང་པོ་དག་
པ་དྲང་སྲོང་ཕོ་མོའི་སྡེ་ལ། ཕོ་གྲལ་གཡས་དང་མོ་གྲལ་གཡོན་དུ་ཕྱེས་པས། དང་
པོ་ཕོ་གྲལ་གཡས་ནས་བཏགས་ཏེ། ཐུགས་སྲས་གཏོ་བུ་འབུམ་སངས་ལ། དྲང་སྲོང་
རྒྱལ་བ་ཞེས་བྱ་བར་བཏགས་སོ། ། ཡིད་ཀྱི་ཁྱེའུ་ཆུང་ལ་གཙུག་གཤེན་རྒྱལ་བ་ཞེས་
བྱ་བར་བཏགས་སོ། །གསས་བུ་རྨ་ལོ་ལ། གཙུག་སྲས་རྨ་བོ་ཞེས་བྱ་བར་བཏགས་
སོ། །གསས་བུ་གཡུ་ལོ་ལ། ཁྲི་སྡེ་གུང་གྲགས་ཞེས་བྱ་བར་བཏགས་སོ། །དཔྱད་བུ་ཁྲི་
ཤེས་ལ། ཚུལ་འབར་ཁྲི་ཤེས་ཞེས་བྱ་བར་བཏགས་སོ། །འོལ་དྲུག་ཐང་པོ་ལ། ཁྲི་རྒྱལ་
ཐང་པོ་ཞེས་བྱ་བར་བཏགས་སོ། །ལུང་འདྲེན་གསལ་བ་ལ། ཁྲི་འོད་སྒྲོན་མ་ཞེས་བྱ་
བར་བཏགས་སོ། །རྒྱུད་འདྲེན་སྒྲོན་མ་ལ། གུང་ཁྲི་གསལ་འོད་ཞེས་བྱ་བར་བཏགས་
སོ། །ཀོང་ཚ་འཕྲུལ་ཆུང་ལ། གཙུག་སྲས་འཕྲུལ་བུ་ཞེས་བྱ་བར་བཏགས་སོ། །ས་བོན་
སྲ་བརྟན་གཡུང་དྲུང་ལ། མི་འགྱུར་གླིང་དྲུག་ཞེས་བྱ་བར་བཏགས་སོ། །རླུང་བོན་
ཕྱོད་དེ་གསང་རྒྱལ་ལ། ཚུར་འབར་མུ་ཕྱོད་ཅེས་བྱ་བར་བཏགས་སོ། ། མེ་བོན་ལྕང་ལོ་
ཅན་ལ། གསལ་དྲག་ཡེ་ཤེས་ཞེས་བྱ་བར་བཏགས་སོ། །ཆུ་བོན་ཁྲུས་ཀྱི་བུམ་པ་ཅན་
ལ། དག་པ་སྒྲིབ་སེལ་ཞེས་བྱ་བར་བཏགས་སོ། །འཕྲུལ་བོན་གསང་བ་ངང་རིང་ལ།
ཚུལ་ལྡན་ངང་རིང་ཞེས་བྱ་བར་བཏགས་སོ། །གསལ་བ་འོད་ལྡན་ལ། ཚུལ་ཁྲིམས་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དོན་ལྡན་ཞེས་བྱ་བར་བཏགས་སོ། །མེད་ཁམས་སྟོང་པ་རྗེ་ལ། མུ་སངས་ཚུལ་འབར་
ཞེས་བྱ་བར་བཏགས་སོ། ། ཁ་སྟེ་མུ་ཡ་ལ། ཁྲི་འབར་མུ་ཕྱོད་ཅེས་བྱ་བར་བཏགས་
སོ། །ཚངས་པ་གསལ་ལོན་ལ། ཚངས་པ་ཉི་འོད་ཅེས་བྱ་བར་བཏགས་སོ། །སེང་གེ་
ཟབ་མོ་ལ། དྲི་མེད་གཟི་བརྗིད་ཅེས་བྱ་བར་བཏགས་སོ། །སྤོས་ཀྱི་གླང་པོ་ལ། དྲི་མེད་
རབ་བརྟན་ཞེས་བྱ་བར་བཏགས་སོ། །སྤོས་ཀྱི་ཐིམ་པ་ལ། དྲི་མེད་ལམ་གསལ་ཞེས་བྱ་
བར་བཏགས་སོ། །མེ་ཏོག་སྙིང་པོ་ལ། དྲི་མེད་སྙིང་པོ་ཞེས་བྱ་བར་བཏགས་སོ། །སེང་
གེ་ང་རོ་ལ། ཚངས་པ་གསལ་དྲག་ཅེས་བྱ་བར་བཏགས་སོ། །དཔལ་འབར་འགྲོ་བ་
ལ། ཡེ་ཤེས་དོན་ལྡན་ཞེས་བྱ་བར་བཏགས་སོ། །རྟག་ཏུ་ངུ་བ་ལ། ཚད་མེད་གཙུག་
ཕུད་ཅེས་བྱ་བར་བཏགས་སོ། ། ལྷ་སྲས་གཞོན་ནུ་ལ། ཚངས་པ་ཚུལ་འཛིན་ཞེས་བྱ་
བར་བཏགས་སོ། །ཕ་སྲས་ལེགས་དྲུག་ལ། ཚུལ་ལྡན་ཡེ་ཤེས་ཞེས་བྱ་བར་བཏགས་
སོ། །དཔའ་བོ་དཔལ་ཐོག་ལ། ཡེ་ཤེས་ངང་ལྡན་ཞེས་བྱ་བར་བཏགས་སོ། །བཙུན་པ་
ཁྱབ་པ་ལ། གཡུང་དྲུང་དོན་ལྡན་ཞེས་བྱ་བར་བཏགས་སོ། །སྲིན་ཧ་དྷ་སྐྱེས་ཅིག་ལ།
བྱམས་ལྡན་ཁྲི་གསལ་ཞེས་བྱ་བར་བཏགས་སོ། །མུ་སྟེགས་སྐྲའི་ལྭ་བ་ཅན་ལ། ཚུལ་
ཁྲིམས་དབང་ལྡན་ཞེས་བྱ་བར་བཏགས་སོ། ། དེ་ལྟར་དག་པ་དྲང་སྲོང་ཕོ་རིགས་ཀྱི་སྡེ་
ལ། མཚན་གསོལ་བར་མཛད་དོ། །གཉིས་པ་མོ་གྲལ་གཡོན་ལ་བཏགས་ཏེ། དེ་ཡང་
དང་པོ་རྒྱལ་བའི་སྲས་མོ་གཤེན་བཟའ་ནེའུ་ཆེན་མ་ལ། དག་པ་དཀའ་ཐུབ་ཡིན་པས།
ཚུལ་ཁྲིམས་དོན་གསལ་ཞེས་བྱ་བར་བཏགས་སོ། །དེ་ནས་ཁབ་ཀྱི་དམ་པ་བྲམ་ཟེའི་
བུ་མོ་ལ། བྱམས་མ་ཚུལ་ལྡན་ཞེས་བྱ་བར་བཏགས་སོ། །ཧོས་བཟའ་རྒྱལ་མེད་ལ། ཁྲི་
བཙུན་ཚུལ་མཛེས་ཞེས་བྱ་བར་བཏགས་སོ། །གཤེན་བཟའ་ནེའུ་ཆུང་ལ། ཁྲི་མ་ལམ་
གསལ་ཞེས་བྱ་བར་བཏགས་སོ། །གསས་བཟའ་ངང་དྲུག་ལ། བྱམས་ལྡན་ཚུལ་འབྱོར་
ཞེས་བྱ་བར་བཏགས་སོ། ། ཀླུ་བཟའ་འོད་ལྡན་མ་ལ། ཡིད་བཞིན་ཚུལ་མཛེས་ཞེས་
26

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བྱ་བར་བཏགས་སོ། །དམངས་རིགས་ཀྱི་བུ་མོ་ལ། དྲི་མེད་ལམ་གསལ་ཞེས་བྱ་བར་
བཏགས་སོ། །རྗེའུ་རིགས་ཀྱི་བུ་མོ་ལ། ཚུལ་ལྡན་ཀུན་འབྱོར་ཞེས་བྱ་བར་བཏགས་
སོ། །ཤག་རིགས་ཀྱི་བུ་མོ་ལ། བྱམས་ལྡན་ངང་རིང་ཞེས་བྱ་བར་བཏགས་སོ། །རྒྱལ་
རིགས་ཀྱི་བུ་མོ་ལ། བྱམས་མ་དོན་ལྡན་ཞེས་བྱ་བར་བཏགས་སོ། །འོད་ལྡན་ཉི་མ་
ལ། བྱམས་ལྡན་ཉི་མ་ཞེས་བྱ་བར་བཏགས་སོ། །པད་མ་གཟི་མཛེས་ལ། དྲི་མེད་ཚུལ་
མཛེས་ཞེས་བྱ་བར་བཏགས་སོ། །དབང་འབར་ལེགས་སྒྲོན་ལ། ཡེ་ཤེས་དོན་གསལ་
ཞེས་བྱ་བར་བཏགས་སོ། །ནེའུ་ཏིང་འཕྲུལ་མོ་ལ། ཁྲིམས་གསལ་ཚུལ་ལྡན་ཞེས་བྱ་
བར་བཏགས་སོ། །བཀྲ་ཤིས་ལྷ་མོ་ལ། བཀྲ་ཤིས་དགེ་ལྡན་མ་ཞེས་བྱ་བར་བཏགས་
སོ། །དེ་བཞིན་དུ་ཁབ་ཀྱི་དཔལ་འབར་བརྒྱ་དང་དྲུག་ཅུ་རབ་ཏུ་བྱུང་ནས། དག་པ་
དྲང་སྲོང་གི་ཚུལ་ལ་གནས་སོ། །གཞན་ཡང་བདུད་མོ་འདོད་པའི་དུག་འགྱུར་དྲུག་
རབ་ཏུ་བྱུང་ནས། སྦྱིན་པ་དགེ་ལྡན་མ་དང་། ཚུལ་ཁྲིམས་ངང་ལྡན་མ་དང་། བཟོད་
ཐོབ་ཚུལ་ཁྲིམས་མ་དང་། བརྩོན་འགྲུས་ལམ་གསལ་མ་དང་། བསམ་གཏན་ཚུལ་
འབྱོར་མ་དང་། ཤེས་རབ་དགེ་ལྡན་མ་དང་དྲུག་ཏུ་བཏགས་སོ། །སྲིན་མོ་ཁྲག་འཐུང་
སྙིང་རིང་མ་རབ་ཏུ་བྱུང་ནས། ཀུན་དགའ་ཚུལ་མཛེས་ཞེས་བྱ་བར་བཏགས་སོ། །མུ་
སྟེགས་ཀྱི་བུ་མོ་ཁ་ལ་མཛོ་ཏི་མ་རབ་ཏུ་བྱུང་ནས། བྱམས་མ་ཁྲི་གསལ་མ་ཞེས་བྱ་བར་
བཏགས་སོ། །
དེ་ལྟར་དུ་ཕོ་གྲལ་གཡས་དང་མོ་གྲལ་གཡོན་དུ། ཀུན་ལ་ཚུལ་མིང་བཏགས་ནས།
ཁྲིམས་འབོགས་པར་མཛད་དོ། །སློབ་དཔོན་གྱི་ཞལ་ནས་ཅི་ལྟར་གསུངས་པ་བཞིན།
ལན་མོ་བར་དུ་མཁན་པོས་ལོ་ཙཱའི་བརྡ་སྦྱར་ནས། སློབ་མས་རྗེས་སུ་ལན་མོ་མཛད་
དེ། དཔང་པོས་མི་འགྱུར་པའི་དཔང་ཚིག་ཞལ་གྱིས་བཞེས་སོ། །དེ་ལྟར་དུ་མཁན་
སློབ་དཔང་པོ་གསུམ་དང་། མཚུངས་པར་སྤྱོད་པའི་གྲོགས་པོ་དང་ལྡན་པར་བྱས་ལ།
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མཁྱེན་པར་གསོལ་ཞིང་གཡར་དམ་བླངས་ཏེ། སློབ་དཔོན་གྱིས་ཞལ་ནས་གསུངས་
པ། ན་མོ་ཕྱོགས་བཅུ་ན་བཞུགས་པའི་དུས་གསུམ་གྱི་བདེ་བར་གཤེགས་པ། རྒྱལ་བ་
སྲས་དང་བཅས་པ་རྣམས་བདག་ལ་དགོངས་སུ་གསོལ་ལོ། །ས་དང་ལམ་ལ་གནས་
པའི་གཡུང་དྲུང་སེམས་དཔའ་རྣམས་བདག་ལ་དགོངས་སུ་གསོལ་ལོ། ། དྲི་མ་མེད་
པའི་སློབ་དཔོན་དགོངས་སུ་གསོལ་ལོ། །རྣམ་པར་དག་པའི་མཁན་པོ་དགོངས་སུ་
གསོལ་ལོ། །ཁྲིམས་དང་ལྡན་པའི་དཔང་པོ་དགོངས་སུ་གསོལ་ལོ། །ཚུལ་དང་ལྡན་
པའི་གྲོགས་པོ་དགོངས་སུ་གསོལ་ལོ། །བདག་མིང་འདི་ཞེས་བགྱི་བས། དུས་འདི་
ནས་བཟུང་ནས། ནམ་སྙིང་པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་
གྱི་སངས་རྒྱས་དང་གཡུང་དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་
བཞི་ལས་སྲོག་གཅོད་པ་སྤང་བར་འཚལ་ལོ། ། ཞེ་སྡང་གི་དབང་དུ་གྱུར་པའི་སྲོག་
གཅོད་པ་སྤང་བར་འཚལ་ལོ། །འདོད་ཆགས་ཀྱི་དབང་དུ་གྱུར་པའི་སྲོག་གཅོད་
པ་སྤང་བར་འཚལ་ལོ། །གཏི་མུག་གི་དབང་དུ་གྱུར་པའི་སྲོག་གཅོད་པ་སྤང་བར་
འཚལ་ལོ། །ང་རྒྱལ་གྱི་དབང་དུ་གྱུར་པའི་སྲོག་གཅོད་པ་སྤང་བར་འཚལ་ལོ། །ཕྲག་
དོག་གི་དབང་དུ་གྱུར་པའི་སྲོག་གཅོད་པ་སྤང་བར་འཚལ་ལོ། །མ་རིག་པའི་དབང་
དུ་གྱུར་པའི་སྲོག་གཅོད་པ་སྤང་བར་འཚལ་ལོ། །བདག་གིས་ཀྱང་སྲོག་གཅོད་པའི་
ལས་བགྱིད་པ་སྤང་བར་འཚལ་ལོ། །གཞན་ཡང་སྲོག་གཅོད་པའི་ལས་བསྐུལ་བ་སྤང་
བར་འཚལ་ལོ། །གཞན་གྱིས་སྲོག་གཅོད་པ་ལ་རྗེས་སུ་ཡི་རངས་འབུལ་བ་སྤང་བར་
འཚལ་ལོ། །གང་ཞིག་སྲོག་གཅོད་པའི་བསམ་སྦྱོར་ངན་པ་སྤང་བར་འཚལ་ལོ། །ཞེས་
གསུངས་ཤིང་ལན་མོ་བརྗོད་དོ། །དེ་ནས་དཔང་པོས་ཞལ་ནས་གསུངས་པ། ལེགས་
སོ་ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་རིགས་ཀྱི་བུ་མོ་རྣམས། སྲོག་
གཅོད་སྡོམ་པ་བསྲུང་བ་ལེགས། ང་ནི་བྱམས་པ་ཆེན་པོའི་ངང་། གདོད་ནས་དཀའ་
128

མདོ་སྡེ། 
སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག །ལྷ་མིའི་མགོན་གྱུར་དཔང་
དུ་བཏུབ། ཁྱོད་ཉིད་སྲོག་གཅོད་སྤང་བ་ཡི། དཔང་པོ་དམ་པ་ང་ཡོད་ཀྱི། དཔང་
པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་
འབྲས་བུ་ཚིག ། སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་
ཕྱིར་དམ་ལ་མ་འགལ་ཞིག །དམ་ལ་མ་འགལ་བསྲུངས་ཐུབ་ཅིང་། སྲོག་གཅོད་སྡོམ་
པ་མཐར་ཕྱིན་ན། ཚེ་རབས་བསྐལ་པར་བསགས་པ་ཡི། ཞེ་སྡང་ལས་གྱུར་སྒྲིབ་དག་
ནས། བྱམས་པའི་ཚོགས་ཆེན་རབ་རྫོགས་ཏེ། མངོན་པར་དགའ་བའི་ཞིང་ཁམས་
སུ། བྱམས་ལྡན་རྒྱལ་བའི་མདུན་དྲུང་དུ། ལོངས་སྤྱོད་རྫོགས་སྐུར་སངས་རྒྱས་འགྱུར།
ཞེས་དཔང་པོའི་ཞལ་ནས་བརྗོད་པས། སློབ་དཔོན་གྱིས་སྲོག་གཅོད་པ་ལས་གྱུར་
པའི། ཁྲིམས་དྲུག་ཅུ་ཞིབ་པར་འབོགས་པའོ། ། དེ་ལ་མཚུངས་པར་སྤྱོད་པའི་གྲོགས་
པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ། མགྲིན་གཅིག་ཏུ་བརྗོད་པ། ལེགས་
སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། འཇིག་རྟེན་
འཁོར་བའི་རྒྱ་མཚོ་ལས། འདམ་གྱིས་མ་གོས་པད་མོའི་ཚུལ། ཁ་དོག་མདངས་ལྡན་
ཟེའུ་འབྲུ་ཅན། ཨུད་འབར་དྲི་མེད་རྣམ་པར་རྒྱས། སྡུག་བསྔལ་འཁོར་བ་ལས་ཐར་
ནས། མ་རིག་ཉོན་མོངས་དྲུངས་ནས་འབྱིན། སྲོག་གཅོད་སྤང་གྱུར་སྡོམ་བླངས་པས།
འཁོར་བར་ཕ་རོལ་མཐར་ཐོན་ཅིང་། མྱང་འདས་བདེ་བ་འཐོབ་གྱུར་ཏེ། ཨེ་མ་ངོ་
མཚར་རྨད་དུ་བྱུང་། ཞེས་བརྗོད་ཅིང་ལེགས་པའི་བྱ་བ་བྱིན་ནོ། །
དེ་ནས་ཡང་སློབ་དཔོན་གྱིས་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། ། ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས་ནམ་སྙིང་པོ་
བྱང་ཆུབ་མ་ཐོབ་ཀྱི་༼ཇི་སྲིད་འཚོ་ཡི་༽བར་དུ་སྔོན་གྱི་སངས་རྒྱས་དང་གཡུང་དྲུང་
སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་བཞི་ལས་མ་བྱིན་པ་བླང་བ་སྤང་
བར་འཚལ་ལོ། ། ཞེ་སྡང་གི་དབང་དུ་གྱུར་པས་མ་བྱིན་པ་བླང་བ་སྤང་བར་འཚལ་
ལོ། །གཏི་མུག་གི་དབང་དུ་གྱུར་པས་མ་བྱིན་པ་བླང་བ་སྤང་བར་འཚལ་ལོ། །འདོད་
ཆགས་ཀྱི་དབང་དུ་གྱུར་པས་མ་བྱིན་པ་བླང་བ་སྤང་བར་འཚལ་ལོ། །ང་རྒྱལ་གྱི་
དབང་དུ་གྱུར་པས་མ་བྱིན་པ་བླང་བ་སྤང་བར་འཚལ་ལོ། །ཕྲག་དོག་གི་དབང་དུ་
གྱུར་པས་མ་བྱིན་པ་བླང་བ་སྤང་བར་འཚལ་ལོ། ། མ་རིག་པའི་དབང་དུ་གྱུར་པས་
མ་བྱིན་པ་བླང་བ་སྤང་བར་འཚལ་ལོ། །བདག་གིས་ཀྱང་མ་བྱིན་པ་བླང་བ་བགྱིད་
པ་སྤང་བར་འཚལ་ལོ། །གཞན་ཀྱང་མ་བྱིན་པ་བླང་བའི་ལས་ལ་བསྐུལ་བ་སྤང་
བར་འཚལ་ལོ། །གཞན་གྱིས་མ་བྱིན་པ་བླང་བ་ལ་རྗེས་སུ་ཡི་རངས་འབུལ་བ་སྤང་
བར་འཚལ་ལོ། །གང་ཞིག་མ་བྱིན་པ་བླང་བའི་བསམ་སྦྱོར་ངན་པ་སྤང་བར་འཚལ་
ལོ། །ཞེས་གསུངས་ཤིང་ལན་མོ་བརྗོད་དོ། ། དེ་ལ་དཔང་པོའི་ཞལ་ནས་གསུངས་པ།
ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས། མ་བྱིན་སྡོམ་པ་
བསྲུང་བ་ལེགས། ང་ནི་ཞི་བ་ཆེན་པོའི་ངང་། གདོད་ནས་དཀའ་བ་མཐར་ཕྱིན་པས།
ད་ལྟ་བསྲུང་ཁྲིམས་རྣམ་པར་དག ། ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་
མ་བྱིན་སྤང་བ་ཡི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་
པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་ཚིག །སྐྱེ་བ་ལྔ་
བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འགལ་
130

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཞིག །དམ་ལ་མ་འགལ་བསྲུངས་ཐུབ་ཅིང་། མ་བྱིན་སྡོམ་པ་མཐར་ཕྱིན་ན། ཚེ་
རབས་བསྐལ་པར་བསགས་པ་ཡི། ང་རྒྱལ་ལས་གྱུར་སྒྲིབ་དག་ནས། ཞི་བའི་ཚོགས་
ཆེན་རབ་རྫོགས་ཏེ། རྣམ་པར་དག་པའི་ཞིང་ཁམས་སུ། གར་དབང་རྒྱལ་པོའི་མདུན་
དྲུང་དུ། ངོ་བོ་ཉིད་སྐུར་སངས་རྒྱས་འགྱུར། ཞེས་དཔང་པོའི་ཞལ་ནས་གསུངས་ཤིང་།
སློབ་དཔོན་གྱིས་མ་བྱིན་པ་ལེན་པ་ལས་གྱུར་པའི། ཁྲིམས་དྲུག་ཅུ་ཞིབ་པར་འབོགས་
པའོ། ། དེ་ལ་མཚུངས་པར་སྤྱོད་པའི་གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་
བྱིན་ཏེ། མགྲིན་གཅིག་ཏུ་བརྗོད་པ། ལེགས་སོ་ལེགས་སོ་ལེགས་པའི་མཆོག །སྐལ་
ལྡན་ཁྱོད་ཉིད་རྨད་དུ་བྱུང་། འཇིག་རྟེན་འཁོར་བའི་རྒྱ་མཚོ་ནས། འདམ་གྱིས་མ་
གོས་པད་མོའི་ཚུལ། ཁ་དོག་མདངས་ལྡན་ཟེའུ་འབྲུ་ཅན། ཨུད་འབར་དྲི་མེད་རྣམ་
པར་རྒྱལ། སྡུག་བསྔལ་འཁོར་བ་ལས་ཐར་ནས། མ་རིག་ཉོན་མོངས་དྲུངས་ནས་
འབྱིན། མ་བྱིན་ལས་གྱུར་སྡོམ་བླངས་པས། འཁོར་བའི་ཕ་རོལ་མཐར་ཐོན་ཅིང་།
མྱང་འདས་བདེ་བ་འཐོབ་འགྱུར་ཏེ། ཨེ་མ་ངོ་མཚར་རྨད་དུ་བྱུང་། ཞེས་ལེགས་པའི་
བྱ་བ་བྱིན་ནོ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས་ནམ་སྙིང་པོ་
བྱང་ཆུབ་མ་ཐོབ་ཀྱི་༼ཇི་སྲིད་འཚོ་ཡི་༽བར་དུ་སྔོན་གྱི་སངས་རྒྱས་དང་གཡུང་དྲུང་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་བཞི་ལས་མི་ཚངས་པ་སྤྱོད་པ་སྤང་
བར་འཚལ་ལོ། ། ཞེ་སྡང་གི་དབང་དུ་གྱུར་པས་མི་ཚངས་པ་སྤྱོད་པ་སྤང་བར་འཚལ་
ལོ། །འདོད་ཆགས་ཀྱི་དབང་དུ་གྱུར་པས་མི་ཚངས་པ་སྤྱོད་པ་སྤང་བར་འཚལ་ལོ། །
གཏི་མུག་གི་དབང་དུ་གྱུར་པས་མི་ཚངས་པ་སྤྱོད་པ་སྤང་བར་འཚལ་ལོ། །ང་རྒྱལ་
གྱི་དབང་དུ་གྱུར་པས་མི་ཚངས་པ་སྤྱོད་པ་སྤང་བར་འཚལ་ལོ། །ཕྲག་དོག་གི་དབང་
དུ་གྱུར་པས་མི་ཚངས་པ་སྤྱོད་པ་སྤང་བར་འཚལ་ལོ། ། མ་རིག་པའི་དབང་དུ་གྱུར་
པས་མི་ཚངས་པ་སྤྱོད་པ་སྤང་བར་འཚལ་ལོ། །བདག་གིས་ཀྱང་མི་ཚངས་པ་སྤྱོད་
པའི་ལས་བགྱིད་པ་སྤང་བར་འཚལ་ལོ། །གཞན་ཡང་མི་ཚངས་པ་སྤྱོད་པའི་ལས་ལ་ལ།་
བསྐུལ་བ་སྤང་བར་འཚལ་ལོ། །གཞན་གྱིས་མི་ཚངས་པ་སྤྱོད་པ་ལ་རྗེས་སུ་ཡི་རང་
འབུལ་བ་སྤང་བར་འཚལ་ལོ། །གང་ཞིག་མི་ཚངས་པ་སྤྱོད་པ་བསམ་སྦྱོར་ངན་པ་
སྤང་བར་འཚལ་ལོ། །ཞེས་གསུངས་ཤིང་ལན་མོ་བརྗོད་དོ། །དེ་ལ་དཔང་པོའི་ཞལ་
ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས།
མི་ཚངས་སྡོམ་པ་བསྲུང་བ་ལེགས། ང་ནི་ཞི་བ་ཆེན་པོའི་ངང་། གདོད་ནས་དཀའ་
བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག ། ལྷ་མིའི་མགོན་གྱུར་དཔང་
དུ་བཏུབ། ཁྱོད་ནི་མི་ཚངས་སྤྱོད་སྤང་བའི། དཔང་པོ་དམ་པ་ང་ཡོད་ཀྱི། དཔང་
པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་
འབྲས་བུ་ཚིག །སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང༌། དེ་
ཕྱིར་དམ་ལ་མ་འདའ་ཞིག །དམ་ལ་མ་འགལ་བསྲུངས་ཐུབ་ཅིང༌། མི་ཚངས་སྡོམ་
པ་མཐར་ཕྱིན་ན། ཚེ་རབས་བསྐལ་པར་བསགས་པ་ཡི། འདོད་ཆགས་ལས་གྱུར་
སྒྲིབ་དག་ཅིང་། སྦྱིན་པའི་ཚོགས་ཆེན་རབ་རྫོགས་ཏེ། བདེ་བ་ཅན་གྱི་ཞིང་ཁམས་སུ།
སྨོན་ལམ་མཐའ་ཡས་མདུན་དྲུང་དུ། ཅིར་ཡང་སྤྲུལ་སྐུར་སངས་རྒྱས་འགྱུར། ཞེས་
132

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
དཔང་པོའི་ཞལ་ནས་གསུངས་ཤིང་། སློབ་དཔོན་གྱིས་མི་ཚངས་པ་སྤྱོད་པ་ལས་གྱུར་
པའི། ཁྲིམས་དྲུག་ཅུ་ཞིབ་པར་འབོགས་པའོ། །དེ་ལ་མཚུངས་པར་སྤྱོད་པའི་གྲོགས་པོ་
རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་གསུངས་པ། ལེགས་སོ་
ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། འཇིག་རྟེན་འཁོར་
བའི་རྒྱ་མཚོ་ནས། འདམ་གྱིས་མ་གོས་པད་མོའི་ཚུལ། ཁ་དོག་མདངས་ལྡན་ཟེའུ་
འབྲུ་ཅན། ཨུད་འབར་དྲི་མེད་རྣམ་པར་རྒྱལ། སྡུག་བསྔལ་འཁོར་བ་ལས་ཐར་ནས།
མ་རིག་ཉོན་མོངས་དྲུངས་ནས་འབྱིན། མི་ཚངས་སྤྱོད་གྱུར་སྡོམ་བླངས་པས། འཁོར་
བའི་ཕ་རོལ་མཐར་ཐོན་ཅིང་། མྱང་འདས་བདེ་བ་འཐོབ་འགྱུར་ཏེ། ཨེ་མ་ངོ་མཚར་
རྨད་དུ་བྱུང་། ཞེས་ལེགས་པའི་བྱ་བ་བྱིན་ནོ། ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས་ནམ་སྙིང་པོ་
བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ་སྔོན་གྱི་སངས་རྒྱས་དང་གཡུང་དྲུང་
སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་བཞི་ལས་རྫུན་དུ་སྨྲ་བ་སྤང་བར་
འཚལ་ལོ། ། ཞེ་སྡང་གི་དབང་དུ་གྱུར་པས་རྫུན་དུ་སྨྲ་བ་སྤང་བར་འཚལ་ལོ། །འདོད་
ཆགས་ཀྱི་དབང་དུ་གྱུར་པས་རྫུན་དུ་སྨྲ་བ་སྤང་བར་འཚལ་ལོ། །གཏི་མུག་གི་དབང་
དུ་གྱུར་པས་རྫུན་དུ་སྨྲ་བ་སྤང་བར་འཚལ་ལོ། །ང་རྒྱལ་གྱི་དབང་དུ་གྱུར་པས་རྫུན་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དུ་སྨྲ་བ་སྤང་བར་འཚལ་ལོ། །ཕྲག་དོག་གི་དབང་དུ་གྱུར་པས་རྫུན་དུ་སྨྲ་བ་སྤང་
བར་འཚལ་ལོ། ། མ་རིག་པའི་དབང་དུ་གྱུར་པས་རྫུན་དུ་སྨྲ་བ་སྤང་བར་འཚལ་ལོ། །
བདག་གིས་ཀྱང་རྫུན་དུ་སྨྲ་བའི་ལས་བགྱིད་པ་སྤང་བར་འཚལ་ལོ། །གཞན་ཡང་རྫུན་
དུ་སྨྲ་བའི་ལས་ལ་བསྐུལ་བ་སྤང་བར་འཚལ་ལོ། །གཞན་གྱིས་རྫུན་དུ་སྨྲ་བ་ལ་རྗེས་
སུ་ཡི་རང་འབུལ་བ་སྤང་བར་འཚལ་ལོ། །གང་ཞིག་རྫུན་དུ་སྨྲ་བའི་བསམ་སྦྱོར་ངན་
པ་སྤང་བར་འཚལ་ལོ། ། ཞེས་གསུངས་ཤིང་ལན་མོ་བརྗོད་དོ། །དེ་ལ་དཔང་པོའི་
ཞལ་ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་
རྣམས། རྫུན་སྨྲའི་སྡོམ་པ་བསྲུང་བ་ལེགས། ང་ནི་ཡངས་པ་ཆེན་པོའི་ངང་། གདོད་
ནས་དཀའ་བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག །ལྷ་མིའི་མགོན་
གྱུར་དཔང་དུ་བཏུབ། ཁྱོད་ནི་རྫུན་འགྱུར་སྤང་བ་ཡི། དཔང་པོ་དམ་པ་ང་ཡོད་ཀྱི།
དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལས་
འགལ་ན་འབྲས་བུ་འཚིགས། སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་
རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །དམ་ལས་མ་འགལ་བསྲུངས་ཐུབ་ཅིང་།
རྫུན་སྤང་སྡོམ་པ་མཐར་ཕྱིན་ན། ཚེ་རབས་བསྐལ་པར་བསགས་པ་ཡི། ཕྲག་དོག་
ལས་གྱུར་སྒྲིབ་དག་ནས། ཡངས་པའི་ཚོགས་ཆེན་རབ་རྫོགས་ཏེ། དཔལ་དང་ལྡན་
པའི་ཞིང་ཁམས་སུ། ནམ་མཁའི་མདོག་ཅན་མདུན་དྲུང་དུ། མངོན་བྱང་སྐུ་རུ་སངས་
རྒྱས་འགྱུར། ཞེས་དཔང་པོའི་ཞལ་ནས་གསུངས་ཤིང་། སློབ་དཔོན་གྱིས་རྫུན་དུ་སྨྲ་
བ་ལས་གྱུར་པའི། ཁྲིམས་དྲུག་ཅུ་ཞིབ་པར་འབོགས་པའོ། །དེ་ལ་མཚུངས་པར་སྤྱོད་
པའི་གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་པ།
ལེགས་སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། འཇིག་
རྟེན་འཁོར་བའི་རྒྱ་མཚོ་ནས། འདམ་གྱིས་མ་གོས་པད་མོའི་ཚུལ། ཁ་དོག་མདངས་
134

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
ལྡན་ཟེའུ་འབྲུ་ཅན། ཨུད་འབར་དྲི་མེད་རྣམ་པར་རྒྱལ། སྡུག་བསྔལ་འཁོར་བ་ལས་
ཐར་ནས། མ་རིག་ཉོན་མོངས་དྲུང་ནས་འབྱིན། རྫུན་དུ་སྨྲ་གྱུར་སྡོམ་བླངས་པས།
འཁོར་བའི་ཕ་རོལ་མཐར་ཐོན་ཅིང་། མྱང་འདས་བདེ་བ་འཐོབ་འགྱུར་ཏེ། ཨེ་མ་ངོ་
མཚར་རྨད་དུ་བྱུང་། ཞེས་ལེགས་པའི་བྱ་བ་བྱིན་ནོ། ། རྩ་བ་བཞིའི་ཁྲིམས་འབོགས་
པར་མཛད་དོ། །
དེ་ནས་ཡང་རྩ་བ་བརྒྱད་ལས། ཉོན་མོངས་པའི་རྩ་བ་བཞིའི་ཁྲིམས་དབོག་པར་
མཛད་དེ། སློབ་དཔོན་གྱིས་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་པའི་
དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་ལ་
དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་རྣམས་
བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་གསོལ་ལོ། །
རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་པའི་དཔང་པོ་
དགོངས་སུ་གསོལ་ལོ། །ཚུལ་དང་ལྡན་པའི་གྲོགས་པོ་དགོངས་སུ་གསོལ་ལོ། །བདག་
མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་པོ་བྱང་ཆུབ་མ་ཐོབ་
ཀྱི་ཇི་སྲིད་འཚོ་ཡི་༽བར་དུ་སྔོན་གྱི་སངས་རྒྱས་དང་གཡུང་དྲུང་སེམས་དཔའ་རྣམས་
ཀྱི་རྗེས་སུ་འབྲང་ནས། ཉོན་མོངས་པའི་རྩ་བ་བཞི་ལས། ཆགས་པའི་དབང་དུ་གྱུར་
པའི་སྲེད་ལེན་སྤང་བར་འཚལ་ལོ། །གན་པའི་དབང་དུ་གྱུར་པའི་བརྒྱལ་བ་སྤང་བར་
འཚལ་ལོ། །འགྱེལ་བའི་དབང་དུ་གྱུར་པའི་མྱོས་པ་སྤང་བར་འཚལ་ལོ། །འབུབ་པའི་
དབང་དུ་གྱུར་པའི་ཚིམ་པ་སྤང་བར་འཚལ་ལོ། །བདག་གིས་ཀྱང་ཉོན་མོངས་པའི་
རྩ་བ་སྤྱད་པ་བཞི་སྤང་བར་འཚལ་ལོ། །གཞན་ཡང་ཉོན་མོངས་པའི་རྩ་བ་བཞི་སྤྱོད་
དུ་བཅོལ་བ་སྤང་བར་འཚལ་ལོ། །གཞན་གྱིས་ཉོན་མོངས་པའི་རྩ་བ་བཞི་སྤྱོད་པ་ལ་
རྗེས་སུ་ཡི་རང་འབུལ་བ་སྤང་བར་འཚལ་ལོ། །གང་ཞིག་ཉོན་མོངས་པའི་རྩ་བཞི་
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྤྱད་པའི་བསམ་སྦྱོར་ངན་པ་སྤང་བར་འཚལ་ལོ། །ཞེས་གསུངས་སོ། ། དེ་ལ་དཔང་
པོའི་ཞལ་ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་
མོ་རྣམས། ཉོན་མོངས་པའི་རྩ་བ་བཞི་བསྲུང་བ་ལེགས། ང་ནི་ཉོན་མོངས་ཆགས་
བྲལ་ཉིད། གདོད་ནས་བསྲུང་ཁྲིམས་རྣམ་པར་དག །ད་ལྟ་ལས་འཕྲོ་སྐལ་པར་ལྡན།
ལྷ་མིའི་མགོན་གྱུར་དཔང་དུ་བཏུབ། ཁྱོད་ནི་ཉོན་མོངས་སྤང་བ་ཡི། དཔང་པོ་དམ་
པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན།
དམ་ལས་འགལ་ན་འབྲས་བུ་ཚིག །སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་
བསླུ་བ་རྒྱུན་དུ་འོང༌། དེ་ཕྱིར་དམ་ལ་མ་འདའ་ཞིག །དམ་ལས་མ་འགལ་བསྲུངས་
ཐུབ་ཅིང་། ཆགས་སྤང་སྡོམ་པ་མཐར་ཕྱིན་ན། ཚེ་རབས་བསྐལ་པར་བསགས་པ་
ཡི། ཉོན་མོངས་ལས་གྱུར་སྒྲིབ་དག་ནས། ཡེ་ཤེས་ཚོགས་ཆེན་རབ་རྫོགས་ཏེ། དེ་
བཞིན་རིགས་ཀྱི་ཞིང་ཁམས་སུ། གཤེན་ལྷ་འོད་དཀར་མདུན་དྲུང་དུ། སྐྱེ་མེད་བོན་
སྐུ་སངས་རྒྱས་འགྱུར། ཞེས་དཔང་པོའི་ཞལ་ནས་གསུངས་ཤིང་། སློབ་དཔོན་གྱི་ཞལ་
ནས། ཉོན་མོངས་པའི་རྩ་བ་བཞིའི་དབང་དུ་གྱུར་པའི། ཁྲིམས་ཉི་ཤུ་རྩ་ལྔ་ཞིབ་པར་
འབོགས་པའོ། །དེ་ལ་མཚུངས་པར་སྤྱོད་པའི་གྲོགས་པོ་རྣམས་ཀྱིས་ཀྱང་། ལེགས་པའི་
བྱ་བ་བྱིན་ཏེ་མགྲིན་གཅིག་ཏུ་གསུངས་པ། ལེགས་སོ་ལེགས་སོ་ལེགས་པའི་མཆོག །
སྐལ་ལྡན་ཁྱོད་ཉིད་རྨད་དུ་བྱུང་། འཇིག་རྟེན་འཁོར་བའི་རྒྱ་མཚོ་ལས། འདམ་གྱིས་
མ་གོས་པད་མོའི་ཚུལ། ཁ་དོག་མདངས་ལྡན་ཟེའུ་འབྲུ་ཅན། ཨུད་འབར་དྲི་མེད་
རྣམ་པར་རྒྱལ། སྡུག་བསྔལ་འཁོར་བ་ལས་ཐར་ནས། མ་རིག་ཉོན་མོངས་དྲུང་ནས་
འབྱིན། ཉོན་མོངས་དབང་གྱུར་སྡོམ་བླངས་པས། འཁོར་བའི་ཕ་རོལ་མཐར་ཐོན་
ཅིང་། མྱང་འདས་བདེ་བ་འཐོབ་འགྱུར་ཏེ། ཨེ་མ་ངོ་མཚར་རྨད་དུ་བྱུང་། ཞེས་
ལེགས་པའི་བྱ་བ་བྱིན་ཅིང་། ཉོན་མོངས་པའི་རྩ་བ་བཞི་དང་། རྩ་བ་བརྒྱད་ལ་གྱེས་
136

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
པའི་ཁྲིམས་འབོགས་པར་མཛད་དོ། །
དེ་ནས་ཡན་ལག་གི་སྡེ་ལས། སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་
བཅུ་ན་བཞུགས་པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་
པ་རྣམས་བདག་ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་
སེམས་དཔའ་རྣམས་བདག་ལ་དགོངས་སུ་གསོལ་ལོ། ། དྲི་མ་མེད་པའི་སློབ་དཔོན་
དགོངས་སུ་གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་
དང་ལྡན་པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་
དགོངས་སུ་གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས།
ནམ་སྙིང་པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་གྱི་སངས་རྒྱས་དང་
གཡུང་དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། ཡན་ལག་ཁ་ཟས་ཀྱི་སྡེ་ལ།
མང་ཐུན་གྱི་ཤ་སྤང་བར་འཚལ་ལོ། ། ཡུ་ཏིའི་ཆང་སྤང་བར་འཚལ་ལོ། །ཨག་བཙོང་
དང༌། སྒོག་བཙོང་སྤང་བར་འཚལ་ལོ། །དུས་མ་ཡིན་པའི་ཁ་ཟས་སྤང་བར་འཚལ་
ལོ། །ཞེས་གསུངས་སོ། །དེ་ལ་དཔང་པོའི་ཞལ་ནས་གསུངས་པ། ལེགས་སོ་ལས་འཕྲོ་
སྐལ་པར་ལྡན། རིགས་ཀྱི་བུ་དང་བུ་མོ་རྣམས། ཁ་ཟས་སྡེ་བཞི་བསྲུང་བ་ལེགས། ང་
ནི་དཀའ་ཐུབ་མཐར་ཕྱིན་ཉིད། གདོད་ནས་བསྲུང་ཁྲིམས་རྣམ་པར་དག །ད་ལྟ་ལས་
འཕྲོ་སྐལ་པར་ལྡན། ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་ཁ་ཟས་སྤང་
བ་ཡི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་བླང་
མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་ཚིག ། སྐྱེ་བ་ལྔ་བརྒྱར་ངན་
སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །དམ་ལ་
མ་འགལ་བསྲུངས་ཐུབ་ཅིང་། ཁ་ཟས་བསྲུང་སྡོམ་མཐར་ཕྱིན་ན། ཚེ་རབས་བསྐལ་
པར་བསགས་པ་ཡི། སེར་སྣ་ལས་གྱུར་སྒྲིབ་དག་ནས། སྦྱིན་པའི་ཚོགས་ཆེན་རབ་
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྫོགས་ཏེ། ཚོགས་ཆེན་འཁོར་ལོའི་ཞིང་ཁམས་སུ། སྦྱིན་པ་བྱམས་མའི་ཞལ་མཐོང་
ནས། ཐར་པ་མངོན་སངས་རྒྱས་པར་འགྱུར། ཞེས་དཔང་པོའི་ཞལ་ནས་གསུངས་
ཤིང་། སློབ་དཔོན་གྱིས་ཁ་ཟས་སྡེ་བཞིའི་སྐྱོན་ཡོན་དང་། སྤང་བླང་ཞིབ་པར་འབོགས་
པའོ། །དེ་ལ་མཚུངས་པར་སྤྱོད་པའི་གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་
བྱིན་ཏེ་མགྲིན་གཅིག་ཏུ་བརྗོད་པ། ལེགས་སོ་ལེགས་སོ་ལེགས་པའི་མཆོག །སྐལ་ལྡན་
ཁྱོད་ཉིད་རྨད་དུ་བྱུང་། འཇིག་རྟེན་འཁོར་བའི་རྒྱ་མཚོ་ལས། འདམ་གྱིས་མ་གོས་
པད་མོའི་ཚུལ། ཁ་དོག་མདངས་ལྡན་ཟེའུ་འབྲུ་ཅན། ཨུད་འབར་དྲི་མེད་རྣམ་པར་
རྒྱལ། སྡུག་བསྔལ་འཁོར་བ་ལས་ཐར་ནས། མ་རིག་ཉོན་མོངས་དྲུང་ནས་འབྱིན། ཁ་
ཟས་སྡེ་བཞི་བསྲུང་བ་ཡིས། འཁོར་བའི་ཕ་རོལ་མཐར་ཐོན་ཅིང་། མྱང་འདས་བདེ་
བ་འཐོབ་འགྱུར་ཏེ། ཨེ་མ་ངོ་མཚར་རྨད་དུ་བྱུང་། ཞེས་ལེགས་པའི་བྱ་བ་བྱིན་ནོ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་པོ་
བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་གྱི་སངས་རྒྱས་དང་གཡུང་དྲུང་
སེམས་དཔའ་རྣམས་ཀྱི་རྗེས་སུ་འབྲང་ནས། ཡན་ལག་གོས་ཀྱི་སྡེ་ལས། ཆེ་བཙན་
དྲེགས་པའི་གོས་སྤང་བར་འཚལ་ལོ། ། སྨ་སྨེ་ཉམས་པའི་གོས་སྤང་བར་འཚལ་ལོ། །ཐ་
མལ་དམན་པའི་གོས་སྤང་བར་འཚལ་ལོ། །འཆོལ་མིན་ལུང་མ་བསྟན་གྱི་གོས་སྤང་
138

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བར་འཚལ་ལོ། །ཞེས་གསུངས་སོ། །དེ་ལ་དཔང་པོས་ཞལ་ནས་གསུངས་པ། ལེགས་
སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས། གོན་པའི་སྡེ་བཞི་སྤང་
བ་ལེགས། ང་ནི་རྣམ་གྲོལ་ཞི་བ་ཉིད། གདོད་ནས་བསྲུང་ཁྲིམས་རྣམ་པར་དག །ད་
ལྟ་ལས་འཕྲོ་སྐལ་པར་ལྡན། ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་གོན་པ་
སྤང་བ་ཡི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་
བླང་མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་ཚིག ། སྐྱེ་བ་ལྔ་བརྒྱར་
ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འགལ་ཞིག །
དམ་ལ་མ་འགལ་བསྲུངས་ཐུབ་ཅིང་། གོན་པའི་བསྲུང་བྱ་མཐར་ཕྱིན་ན། ཚེ་རབས་
བསྐལ་པར་བསགས་པ་ཡི། དྲེགས་པ་ལས་གྱུར་སྒྲིབ་དག་ནས། མཉམ་ཉིད་ཚོགས་
ཆེན་རབ་རྫོགས་ཏེ། ལོངས་སྤྱོད་རྫོགས་པའི་ཞིང་ཁམས་སུ། བསམ་གཏན་བྱམས་
མའི་ཞལ་མཐོང་ནས། ཐར་པ་མངོན་སངས་རྒྱ་བར་འགྱུར། ཞེས་གསུངས་ཤིང་།
སློབ་དཔོན་གྱིས་གོན་པའི་སྡེ་བཞིའི་སྐྱོན་ཡོན་དང༌། སྤང་བླང་ཞིབ་པར་འབོགས་
པའོ། ། དེ་ལ་མཚུངས་པར་སྤྱོད་པའི་གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་
བྱིན་ཏེ་མགྲིན་གཅིག་ཏུ་བརྗོད་པ། ལེགས་སོ་ལེགས་སོ་ལེགས་པའི་མཆོག །སྐལ་ལྡན་
ཁྱོད་ཉིད་རྨད་དུ་བྱུང༌། འཇིག་རྟེན་འཁོར་བའི་རྒྱ་མཚོ་ལས། འདམ་གྱིས་མ་གོས་
པད་མོའི་ཚུལ། ཁ་དོག་མདངས་ལྡན་ཟེའུ་འབྲུ་ཅན། ཨུད་འབར་དྲི་མེད་རྣམ་པར་
རྒྱལ། སྡུག་བསྔལ་འཁོར་བ་ལས་ཐར་ནས། མ་རིག་ཉོན་མོངས་དྲུང་ནས་འབྱིན།
གོན་པའི་སྡེ་བཞི་བསྲུང་བ་ལེགས། འཁོར་བའི་ཕ་རོལ་མཐར་ཐོན་ཅིང་། མྱང་
འདས་བདེ་བ་འཐོབ་འགྱུར་ཏེ། ཨེ་མ་ངོ་མཚར་རྨད་དུ་བྱུང༌། ཞེས་ལེགས་པའི་བྱ་
བ་བྱིན་ནོ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་པོ་
བྱང་ཆུབ་མ་ཐོབ་ཀྱི་༼ཇི་སྲིད་འཚོ་ཡི་༽བར་དུ། སྔོན་གྱི་སངས་རྒྱས་དང་གཡུང་དྲུང་
སེམས་དཔའ་རྣམས་ཀྱི་རྗེས་སུ་འབྲང་ནས། ཡན་ལག་གྲོགས་ཀྱི་སྡེ་ལ། ཆགས་པར་
གྱུར་པའི་གྲོགས་ཀྱི་སྡེ་སྤང་བར་འཚལ་ལོ། །འགལ་བར་གྱུར་པའི་གྲོགས་ཀྱི་སྡེ་སྤང་
བར་འཚལ་ལོ། །ཉམས་པར་གྱུར་པའི་གྲོགས་ཀྱི་སྡེ་སྤང་བར་འཚལ་ལོ། །ཉེས་པར་
གྱུར་པའི་གྲོགས་ཀྱི་སྡེ་སྤང་བར་འཚལ་ལོ། །ཞེས་གསུངས་སོ། ། དེ་ལ་དཔང་པོའི་ཞལ་
ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས།
གྲོགས་ཀྱི་སྡེ་བཞི་སྤང་བ་ལེགས། ང་ནི་བྱམས་ལྡན་རྒྱལ་བ་ཉིད། གདོད་ནས་བསྲུང་
ཁྲིམས་རྣམ་པར་དག །ད་ལྟ་ལས་འཕྲོ་སྐལ་པར་ལྡན། ལྷ་མིའི་མགོན་གྱུར་དཔང་
དུ་བཏུབ། ཁྱོད་ཉིད་འགལ་བ་སྤང་བ་ཡི། དཔང་པོ་དམ་པ་ང་ཡོད་ཀྱི། དཔང་
པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་
འབྲས་བུ་ཚིག །སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་
ཕྱིར་དམ་ལ་མ་འདའ་ཞིག །དམ་ལ་མ་འགལ་བསྲུངས་ཐུབ་ཅིང་། གྲོགས་ཀྱི་བསྲུང་
བྱ་མཐར་ཕྱིན་ན། ཚེ་རབས་བསྐལ་པར་བསགས་པ་ཡི། གདུག་སེམས་ལས་གྱུར་སྒྲིབ་
དག་ནས། བྱམས་པའི་ཚོགས་ཆེན་རབ་རྫོགས་ཏེ། བྱམས་ལྡན་རྒྱལ་བའི་ཞིང་ཁམས་
སུ། བཟོད་པ་བྱམས་མའི་ཞལ་མཐོང་ནས། ཐར་པ་མངོན་སངས་རྒྱ་བར་འགྱུར།
140140

མདོ་སྡེ། 
སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཞེས་དཔང་པོའི་ཞལ་ནས་གསུངས་ཤིང་། སློབ་དཔོན་གྱིས་གྲོགས་ཀྱི་སྡེ་བཞིའི་སྐྱོན་
ཡོན་དང་། སྤང་བླང་ཞིབ་པར་འབོགས་པའོ། ། དེ་ལ་མཚུངས་པར་སྤྱོད་པའི་གྲོགས་
པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་པ། ལེགས་སོ་
ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། འཇིག་རྟེན་འཁོར་
བའི་རྒྱ་མཚོ་ལ། འདམ་གྱིས་མ་གོས་པད་མོའི་ཚུལ། ཁ་དོག་མདངས་ལྡན་ཟེའུ་འབྲུ་
ཅན། ཨུད་འབར་དྲི་མེད་རྣམ་པར་རྒྱལ། སྡུག་བསྔལ་འཁོར་བ་ལས་ཐར་ནས། མ་
རིག་ཉོན་མོངས་དྲུང་ནས་འབྱིན། གྲོགས་ཀྱི་སྡེ་བཞི་བསྲུངས་པ་ཡིས། འཁོར་བའི་ཕ་
རོལ་མཐར་ཐོན་ཅིང་། མྱང་འདས་བདེ་བ་འཐོབ་འགྱུར་ཏེ། ཨེ་མ་ངོ་མཚར་རྨད་དུ་
བྱུང་། ཞེས་ལེགས་པའི་བྱ་བ་བྱིན་ནོ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། ། དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་
པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་གྱི་སངས་རྒྱས་དང་གཡུང་
དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། ཡན་ལག་ཁྲི་སྟན་ཀྱི་སྡེ་ལ། ཁྲི་སྟན་
མཐོན་པོའི་སྡེ་སྤང་བར་འཚལ་ལོ། ། ཁྲི་སྟན་ཆེན་པོའི་སྡེ་སྤང་བར་འཚལ་ལོ། །ཁྲི་སྟན་
བཟང་པོའི་སྡེ་སྤང་བར་འཚལ་ལོ། །ཁྲི་སྟན་དྲག་པོའི་སྡེ་སྤང་བར་འཚལ་ལོ། །ཞེས་
གསུངས་སོ། །དེ་ལ་དཔང་པོའི་ཞལ་ནས་གསུངས་པ། ལེགས་སོ་ལས་འཕྲོ་སྐལ་པར་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལྡན། རིགས་ཀྱི་བུ་དང་བུ་མོ་རྣམས། ཁྲི་སྟན་སྡེ་བཞི་སྤང་བ་ལེགས། ང་ནི་དྲི་མེད་
ཨུད་འབར་ཏེ། གདོད་ནས་བསྲུང་ཁྲིམས་རྣམ་པར་དག །ད་ལྟ་ལས་འཕྲོ་སྐལ་པར་
ལྡན། ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་ཁྲི་སྟན་སྤང་བ་ཡི། དཔང་པོ་
དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་
ཡིན། དམ་ལས་འགལ་ན་འབྲས་བུ་ཚིག ། སྐྱེ་བ་ལྔ་བརྒྱར་ངན་སོང་བརྒྱུད། གར་
སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །དམ་ལ་མ་འགལ་བསྲུངས་
ཐུབ་ཅིང་། ཁྲི་སྟན་བསྲུང་བྱ་མཐར་ཕྱིན་ན། ཚེ་རབས་བསྐལ་པར་བསགས་པ་ཡི།
ཆགས་འཁོར་ལས་གྱུར་སྒྲིབ་དག་ནས། དྲི་མེད་ཚོགས་ཆེན་རབ་རྫོགས་ཏེ། རྣམ་པར་
དག་པའི་ཞིང་ཁམས་སུ། ཚུལ་ཁྲིམས་བྱམས་མའི་ཞལ་མཐོང་ནས། ཐར་པ་མངོན་
སངས་རྒྱ་བར་འགྱུར། ཞེས་དཔང་པོས་ཞལ་ནས་གསུངས་ཤིང་། སློབ་དཔོན་གྱིས་
ཁྲི་སྟན་སྡེ་བཞིའི་སྐྱོན་ཡོན་དང་། སྤང་བླང་ཞིབ་པར་འབོགས་པའོ། །དེ་ལ་མཚུངས་
པར་སྤྱོད་པའི་གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་
བརྗོད་པ། ལེགས་སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་།
འཇིག་རྟེན་འཁོར་བའི་རྒྱ་མཚོ་ལས། འདམ་གྱིས་མ་གོས་པད་མོའི་ཚུལ། ཁ་དོག་
མདངས་ལྡན་ཟེའུ་འབྲུ་ཅན། ཨུད་འབར་དྲི་མེད་རྣམ་པར་རྒྱལ། སྡུག་བསྔལ་འཁོར་
བ་ལས་ཐར་ནས། མ་རིག་ཉོན་མོངས་དྲུང་ནས་འབྱིན། ཁྲི་སྟན་སྡེ་བཞི་བསྲུངས་པ་
ཡིས། འཁོར་བའི་ཕ་རོལ་མཐར་ཐོན་ཅིང་། མྱང་འདས་བདེ་བ་འཐོབ་འགྱུར་ཏེ། ཨེ་
མ་ངོ་མཚར་རྨད་དུ་བྱུང་། ཞེས་ལེགས་པའི་བྱ་བ་བྱིན་ནོ། །ཡན་ལག་སྡེ་བཞི་བསྲུང་
ཁྲིམས་འབོགས་པའོ། །དེ་ནས་མཁན་པོའི་ཞལ་ནས་སྨོན་ལམ་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། རྣམ་པར་དག་པའི་མཁན་པོ་ཡིས། རྣམ་དག་འདུལ་
བའི་བསླབ་པ་ལ། རྩ་བ་བཞི་ལས་གྱེས་པ་ཡི། ཕོ་ཁྲིམས་ཉིས་བརྒྱ་ལྔ་བཅུ་དང་། རྩ་
142

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
བ་བརྒྱད་ལས་གྱེས་པ་ཡི། མོ་ཁྲིམས་སུམ་བརྒྱ་དྲུག་ཅུ་དང་། རྩ་བ་ཡན་ལག་ཉིང་
ལག་གི། ཁ་ཟས་སྡེ་དང་ཁྲི་སྟན་སྡེ། བསླབ་གསུམ་ཡོངས་རྫོགས་ཕུལ་བ་ཡིས། ཕྱི་
ཚུལ་ནང་ཁྲིམས་ཟུང་འབྲེལ་ཞིང་། བསླབ་གསུམ་ཡོན་ཏན་རབ་རྫོགས་པས། འགྲོ་
བའི་དཔལ་དུ་གྱུར་པ་བཞིན། དིང་གི་ལས་འཕྲོ་སྐལ་ལྡན་གྱི། རིགས་ཀྱི་བུ་དང་བུ་མོ་
རྣམས། བསླབ་གསུམ་རྣམ་དག་ཁྲིམས་ཕོག་པས། ཉིས་བརྒྱ་ལྔ་བཅུའི་ཁྲིམས་ལྡན་
ཞིང་། སུམ་བརྒྱ་དྲུག་ཅུའི་ཚུལ་མཛེས་ནས། བསླབ་གསུམ་ཡོན་ཏན་མཐར་རྫོགས་
ཤོག །ཅེས་གཞུང་དུ་བྱ་བ་འཇུག་པའི་ཆོ་ག་བསྟན་པའོ། །
༧ གསུམ་པ་རྗེས་ཀྱི་བྱ་བ་དགག་གནང་གི་རིམ་པ་ལས། སློབ་དཔོན་གྱིས། གསང་
བ་གཡུང་དྲུང་སེམས་དཔའི་སྤྱོད་ལམ། བྱང་ཆུབ་སེམས་ཀྱི་བསླབ་པ། རྣམ་གྲོལ་ཞི་
བའི་སྡེ་རྣམས་གཏན་ལ་ཕབ་སྟེ་བཤད་པར་མཛད་དོ། །དེ་ལྟར་སྟོན་པས་མཁན་སློབ་
དཔང་པོ་དང་བཅས་ནས། འཁོར་གྱི་དག་པ་དྲང་སྲོང་ཕོ་མོའི་སྡེ་རྣམས་ལ། བསྲུང་
བྱ་སྲུང་བྱེད་ཀྱི་རྩ་བ་དང་། བསྲུངས་པའི་དོན་གྱི་ཡོན་ཏན་དང་། མ་བསྲུང་བར་
འཆལ་བའི་སྐྱོན་དང༌། མཐར་ཕྱིན་རྟགས་ཀྱི་སྦྱོངས་ཐོབ་དང་། དེ་རྣམས་རྒྱས་པར་
གཏན་ལ་ཕབ་སྟེ་བཤད་པས། འཁོར་རྣམས་ཀྱང་སྟོན་པའི་བཀའ་དང༌། ལས་རྒྱུ་
འབྲས་ལ་ཤིན་ཏུ་ཡིད་ཆེས་ནས། དོན་གྱི་ཡོན་ཏན་དང་། རྟགས་ཀྱི་སྦྱོངས་ཐོབ་ལ་སྤྲོ་
བ་སྐྱེས་ནས། སྟོན་པས་གསུངས་པ་ལ་མངོན་པར་བསྟོད་ཅིང་གུས་པས་འདུད་དོ། །
དེ་ནི་དག་པ་དྲང་སྲོང་ཕོ་མོའི་སྡེ་རྣམས་རབ་ཏུ་བྱུང་བའོ། །
༧ དེ་ནས་ཡང་སྟོན་པས། གཙང་མ་གཙུག་ཕུད་ཀྱི་ཕོ་མོའི་སྡེ་རྣམས་རབ་ཏུ་བྱུང་
བར་མཛད་དེ། དེ་ཡང་དོན་རྣམ་པ་གསུམ་གྱིས་གཏན་ལ་དབབ་པ་ལ་ཡང་། ཐོག་
མར་སྔོན་དུ་འགྲོ་བ་བར་ཆད་ཀྱི་བགེགས་བསལ་བ་གོང་ལྟར་ལ། གཉིས་པ་གཞུང་དུ་
བྱ་བ་འཇུག་པའི་ཆོ་ག་ལ། དང་པོ་ཁྲུས་གསོལ་བར་མཛད་དེ། དེ་ཡང་གཙང་མའི་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆུ་དང་སྨན་སྤོས་སྦྱར་ལ་ཚིགས་སུ་བཅད་དེ་གསུངས་པ། འཁོར་བའི་སེམས་ཅན་མ་
རིག་པ། འཁོར་བ་ཐོག་མ་མེད་པ་ནས། མ་རིག་ཉིང་མཚམས་རྐྱེན་སྦྱར་ནས། མིང་
དང་གཟུགས་ལ་བརྟེན་པ་ཡི། མ་རིག་མུན་པའི་ཀློང་ན་གནས། ཉོན་མོངས་དུག་
ལྔའི་དྲི་མ་ཅན། དུག་ལྔའི་དྲི་མ་དག་བྱའི་ཕྱིར། གཙང་མའི་ཆབ་ལྔའི་ཁྲུས་གསོལ་
བས། ཏིང་ཤོ་གངས་ལས་བབས་པ་སྟེ། དབའ་དྲག་ལྡན་པའི་ཆུ་བོ་ལ། ག་བུར་སྨན་
གྱིས་ཕྲད་སྩལ་ནས། འདི་ནི་བྱམས་པ་ཆེན་པོའི་ཆུ། ཞེ་སྡང་དྲི་མ་དག་བྱེད་དེ། སྐལ་
ལྡན་རྣམས་ལ་ཁྲུས་གསོལ་བས། སྟོང་ཉིད་ཡེ་ཤེས་ཆུ་བོ་ཡིས། ཞེ་སྡང་ཉོན་མོངས་
དག་གྱུར་ཅིག ། ཨོཾ་ན་མ་དུ་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་མཁན་པོས་གོང་
ལྟར། སྐབས་དང་སྦྱར་ནས་ཁྲུས་གསོལ་བར་མཛད་དོ། །ཟིལ་དང་རླུང་ལས་བབས་
པ་སྟེ། རྒྱ་མཚོ་གླིང་དགུ་འཁྱིལ་པ་ལས། ཛཱ་ཏི་བ་ལས་ཕྲད་སྩལ་ནས། འདི་ནི་སྦྱིན་
པ་ཆེན་པོའི་ཆུ། འདོད་ཆགས་དྲི་མ་དག་བྱེད་དེ། སྐལ་ལྡན་རྣམས་ལ་ཁྲུས་གསོལ་
བས། སོར་རྟོགས་ཡེ་ཤེས་ཆུ་བོ་ཡིས། འདོད་ཆགས་ཉོན་མོངས་དག་གྱུར་ཅིག ། ཨོཾ་
ན་མ་པྲ་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་མཁན་པོས་གོང་ལྟར་སྐབས་དང་
སྦྱར་ནས་ཁྲུས་གསོལ་བར་མཛད་དོ། །འདོད་འཇོའི་བ་ལས་བབས་པ་སྟེ། བདུད་རྩི་
འོ་དཀར་ཆུ་བོ་ལས། གུར་གུམ་སྨན་གྱིས་ཕྲད་སྩལ་ནས། འདི་ནི་ཡེ་ཤེས་ཆེན་པོའི་
ཆུ། གཏི་མུག་དྲི་མ་དག་བྱེད་དེ། སྐལ་ལྡན་རྣམས་ལ་ཁྲུས་གསོལ་བས། མེ་ལོང་ཡེ་
ཤེས་ཆུ་བོ་ཡིས། གཏི་མུག་ཉོན་མོངས་དག་གྱུར་ཅིག ། ཨོཾ་ན་མ་སུ་ཙར་ཨུ་དུག་སལེ་
སང་ངེ་ཡེ་སྭཱཧཱ། ཞེས་གསོལ་ཏོ། །རི་རྒྱལ་རྩེ་ལས་བབས་པ་སྟེ། དྲག་ཤུགས་ལྡན་པའི་
ཆུ་བོ་ལ། ཇུ་གང་སྨན་གྱིས་ཕྲད་སྩལ་ནས། འདི་ནི་ཞི་བ་ཆེན་པོའི་ཆུ། ང་རྒྱལ་དྲི་མ་
དག་བྱེད་དེ། སྐལ་ལྡན་རྣམས་ལ་ཁྲུས་གསོལ་བས། མཉམ་ཉིད་ཡེ་ཤེས་ཆུ་བོ་ཡིས།
ང་རྒྱལ་ཉོན་མོངས་དག་གྱུར་ཅིག ། ཨོཾ་ན་མ་ཏྲི་ཙར་ཨུ་དུག་སལེ་སང་ངེ་ཡེ་སྭཱཧཱ།
144

མདོ་སྡེ། ། 
སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཞེས་གསོལ་ཏོ། །གཤེར་དང་རླན་ལས་བབས་པ་སྟེ། ལུ་མ་འབྲི་མིག་ཆུ་བོ་ལ། རྣམ་
པར་རྒྱལ་བས་ཕྲད་སྩལ་ནས། འདི་ནི་ཡངས་པ་ཆེན་པོའི་ཆུ། ཕྲག་དོག་དྲི་མ་དག་
བྱེད་དེ། སྐལ་ལྡན་རྣམས་ལ་ཁྲུས་གསོལ་བས། བྱ་གྲུབ་ཡེ་ཤེས་ཆུ་བོ་ཡིས། ཕྲག་དོག་
ཉོན་མོངས་དག་གྱུར་ཅིག །ཨོཾ་ན་མ་རྫི་ཙར་ཨུ་དུག་སལེ་སང་ངེ་ཡེ་སྭཱཧཱ། ཞེས་ཁྲུས་
གསོལ་བའི་ཆོ་ག་མཛད་པའོ། །
གཉིས་པ་གནང་བ་སྦྱིན་པའི་ཆོ་ག་ལས། མཁན་པོས་ན་བཟའ་གནང་བའི་གོས་
དྲུག་དང་། རིན་ཆེན་གནང་བའི་རྫས་རྣམས་ཚོགས་པར་བསགས་ནས། ཐོག་མར་
སྐྲ་བཞར་བར་མཛད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་
བའི་དུས། ཡེ་ཤེས་ལྷ་ཡི་ཐུགས་རྗེ་ལས། བར་སྣང་སྟོང་པའི་དབྱིངས་རུམ་ནས། རིན་
ཆེན་གནང་བའི་རྫས་བབས་ཏེ། སྤུ་གྲི་ངར་འབྱམས་རྣོ་དབལ་གྱིས། དབུ་སྐྲ་གཡུ་ལོ་
ལྕུག་མཉེན་ལ། དབང་གི་གཙུག་ཕུད་བཅས་པ་དང་། ཚེ་ཡི་ལན་ཕྲན་བླས་པ་རྣམས།
བཞར་ནས་མདུན་དུ་སྤུངས་པ་ཡིས། ཕྱོགས་བཅུར་གཞའ་ཚོན་འོད་འཁྲིགས་ནས། །
སེམས་ཅན་དགའ་བ་བསྐྱེད་པ་བཞིན། དིང་གི་སྐལ་ལྡན་སྐྱེས་བུ་ཡང་། སངས་རྒྱས་
སེམས་དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། ལྕགས་ཀྱི་སྤུ་གྲི་
ཆན་གྲི་ཡིས། དབུ་སྐྲ་གཡུ་ལོ་འདི་བྲེགས་པས། ཉོན་མོངས་རྩ་བ་བྲེགས་ནས་ཀྱང་།
འཁོར་བའི་ཆུ་རྒྱུན་ཆོད་གྱུར་ཅིག །ཅེས་སྐྲ་བཞར་བར་མཛད་དོ། །
གཉིས་པ་ཁྲུས་གསོལ་ཏེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་
བྱུང་བའི་དུས། བར་སྣང་སྟོང་པའི་དབྱིངས་རུམ་ནས། རིན་ཆེན་གནང་བའི་རྫས་
བབས་ཏེ། ཁྲུས་བུམ་པད་གདན་གཙང་མ་རུ། ཉིད་ལ་ཉིད་ཀྱིས་ཁྲུས་གསོལ་བས།
ཕྱོགས་བཅུར་འོད་དུ་གསལ་བ་ཡིས། སེམས་ཅན་སྤྲོ་བ་བསྐྱེད་པ་བཞིན། དིང་གི་
སྐལ་ལྡན་སྐྱེས་བུ་ཡང་། སངས་རྒྱས་སེམས་དཔའི་རྗེས་འབྲང་ནས། འཁོར་བའི་ཁྱིམ་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྤང་རབ་བྱུང་ཕྱིར། ཁྲུས་བུམ་པད་གདན་གཙང་མ་ཡིས། གཙང་མའི་སྐུ་ཁྲུས་འདི་
གསོལ་བས། ཉོན་མོངས་དྲི་མ་དག་ནས་ཀྱང་། ཡེ་ཤེས་འོད་དུ་གསལ་གྱུར་ཅིག །
ཅེས་ཁྲུས་གསོལ་ལོ། །
དེ་ནས་ན་བཟའ་གནང་བའི་གོས་དྲུག་གཏད་པར་མཛད་དེ། ཐོག་མར་སྟོད་གོས་
གཏད་དེ། ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས།
མཐིང་དམར་སྟོད་གཡོགས་སྤངས་ནས་སུ། སྟོད་གོས་སིལ་བུ་བླངས་པ་ཡིས། ཚངས་
སྤྱོད་ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡིས། སངས་རྒྱས་སེམས་
དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། སྟོད་གཡོགས་དཔྱང་
རལ་སྤངས་ནས་སུ། སྟོད་གོས་སུལ་བུ་འདི་བླངས་པས། རྒྱན་ལ་ཆགས་པའི་སྐྱོན་
སྤངས་ནས། ཚངས་སྤྱོད་ཚུལ་དང་ལྡན་གྱུར་ཅིག །ཅེས་གཏད་དོ། །གཉིས་པ་སྨད་
ཤམ་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས།
པ་ཏིའི་ཤམ་ཐབས་སྤངས་ནས་སུ། སྨད་ཤམ་སུལ་བུ་བླངས་པ་ཡིས། ཚངས་སྤྱོད་
ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ལ། སངས་རྒྱས་སེམས་དཔའི་
རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། རྨད་གོས་ཤམ་བུ་སྤངས་ནས་
སུ། རྨད་ཤམ་སུལ་བུ་འདི་བླངས་པས། རྒྱན་ལ་ཆགས་པའི་སྐྱོན་སྤངས་ནས། ཚངས་
སྤྱོད་ཚུལ་དང་ལྡན་གྱུར་ཅིག །ཅེས་གཏད་དོ། །གསུམ་པ་རྨད་འོག་གཏད་དེ་ཚིགས་
སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཟ་འོག་འགྱིང་བེར་
སྤངས་ནས་སུ། རྨད་འོག་གླིང་སྣམ་བླངས་པ་ཡིས། ཚངས་སྤྱོད་ཚུལ་དང་ལྡན་པ་
བཞིན། དིང་གི་སྐལ་ལྡན་སྐྱེས་བུ་ལ། སངས་རྒྱས་སེམས་དཔའི་རྗེས་འབྲང་ནས།
འཁོར་བའི་ཁྱིམ་སྤང་རབ་བྱུང་ཕྱིར། འཇོལ་དང་ཕུ་དུང་སྤངས་ནས་སུ། རྨད་འོག་
གླིང་སྣམ་འདི་བླངས་པས། རྒྱན་ལ་ཆགས་པའི་སྐྱོན་སྤང་ནས། ཚངས་སྤྱོད་ཚུལ་
146

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ། ༼ནའོ། ༽
དང་ལྡན་གྱུར་ཅིག །ཅེས་གཏད་དོ། །བཞི་པ་རྨད་གོས་གཏད་དེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ལྗང་སྨྲིག་ཐོག་རལ་སྤངས་
ནས་སུ། རྨད་གོས་གླིང་སྣམ་བླངས་པ་ཡིས། ཚངས་སྤྱོད་ཚུལ་དང་ལྡན་པ་བཞིན།
དིང་གི་སྐལ་ལྡན་སྐྱེས་བུ་ལ། སངས་རྒྱས་སེམས་དཔའི་རྗེས་འབྲང་ནས། འཁོར་བའི་
ཁྱིམ་སྤང་རབ་བྱུང་ཕྱིར། པགས་ཤུན་སྲིན་པོའི་གོས་སྤངས་ནས། རྨད་གོས་གླིང་སྣམ་
འདི་བླངས་པས། རྒྱན་ལ་ཆགས་པའི་སྐྱོན་སྤངས་ནས། ཚངས་སྤྱོད་ཚུལ་དང་ལྡན་
གྱུར་ཅིག །ཅེས་གཏད་དོ། ། ལྔ་པ་པད་ཞུ་གཏད་དེ་ཚིགས་སུ་བཅད་ནས་གསུངས་
པ། སྔོན་སྟོན་པ་རབ་ཏུ་བྱུང་བའི་དུས། རྒྱལ་གྱི་དབུ་ཞུ་ལ་ཐོད་དང་། རིན་ཆེན་སྲོག་
ཞུ་སྤངས་ནས་སུ། པད་ཞུ་རྩེ་ལྔ་བླངས་པ་ཡིས། ཚངས་སྤྱོད་ཚུལ་དང་ལྡན་པ་བཞིན།
དིང་གི་སྐལ་ལྡན་སྐྱེས་བུ་ལ། སངས་རྒྱས་སེམས་དཔའི་རྗེས་འབྲང་ནས། འཁོར་བའི་
ཁྱིམ་སྤང་རབ་བྱུང་ཕྱིར། དབུ་ཞུ་ལ་ཐོད་སྤངས་ནས་སུ། པད་ཞུ་རྩེ་ལྔ་འདི་བླངས་
པས། རྒྱན་ལ་ཆགས་པའི་སྐྱོན་སྤངས་ནས། ཚངས་སྤྱོད་ཚུལ་དང་ལྡན་གྱུར་ཅིག །
ཅེས་གཏད་དོ། །དྲུག་པ་པད་ལྷམ་གཏད་དེ་ཚིགས་སུ་བཅད་ནས་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། ཟ་འོག་འབོགས་ལྷམ་སྤངས་ནས་སུ། པད་ལྷམ་པད་
བརྩེགས་བླངས་པ་ཡིས། ཚངས་སྤྱོད་ཚུལ་དང་ལྡན་པ་བཞིན། དིང་གི་སྐལ་ལྡན་
སྐྱེས་བུ་ཡང་། སངས་རྒྱས་སེམས་དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་
བྱུང་ཕྱིར། འཕྲུལ་གྱི་ཆག་ལྷམ་སྤངས་ནས་སུ། པད་ལྷམ་པད་བརྩེགས་འདི་བླངས་
པས། རྒྱན་ལ་ཆགས་པའི་སྐྱོན་སྤང་ནས། ཚངས་སྤྱོད་ཚུལ་དང་ལྡན་གྱུར་ཅིག །ཅེས་
གཏད་དོ། །བདུན་པ་གདིང་བ་གཏད་དེ་ཚིགས་སུ་བཅད་ནས་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། རིན་ཆེན་ཁྲི་གདན་སྤངས་ནས་སུ། པད་ཤུན་པད་
གདན་བླངས་པ་ཡིས། ཚངས་སྤྱོད་ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བུ་ཡང་། སངས་རྒྱས་སེམས་དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་
བྱུང་ཕྱིར། ཁྲི་སྟན་རྣམ་བཞི་སྤངས་ནས་སུ། པད་ཤུན་པད་གདན་འདི་བླངས་པས།
གདན་ལ་ཆགས་པའི་སྐྱོན་སྤངས་ནས། ཚངས་སྤྱོད་ཚུལ་དང་ལྡན་གྱུར་ཅིག །ཅེས་
གཏད་དོ། །ཅེས་ན་བཟའ་གོས་དྲུག་གདིང་བདུན་གྱི་ཆོ་ག་རྣམས་མཛད་དོ། །
དེ་ནས་ཡང་རིན་ཆེན་གནང་བའི་རྫས་ལྔ་ལས། ཐོག་མར་ཆན་གྲི་གཏད་དེ་ཚིགས་
སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། གསེར་གྱི་ཟངས་གྲི་
སྤངས་ནས་སུ། སྤུ་གྲི་ཆན་གྲི་བླངས་པ་ཡིས། དྲི་མེད་ཚུལ་དང་ལྡན་པ་བཞིན། དིང་
གི་སྐལ་ལྡན་སྐྱེས་བུ་ཡང༌། སངས་རྒྱས་སེམས་དཔའི་རྗེས་འབྲང་ནས། འཁོར་བའི་
ཁྱིམ་སྤང་རབ་བྱུང་ཕྱིར། གཅོད་པའི་མཚོན་ཆ་སྤངས་ནས་སུ། ལྕགས་ཀྱི་ཆན་གྱི་
འདི་བླངས་པས། རྫས་ལ་ཆགས་པའི་སྐྱོན་སྤང་ནས། དྲི་མེད་ཚུལ་དང་ལྡན་གྱུར་
ཅིག །གཉིས་པ་ཚེམ་ཁབ་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་
རབ་ཏུ་བྱུང་བའི་དུས། རིན་ཆེན་སིལ་བུ་སྤངས་ནས་སུ། ཚེམ་ཁབ་དབལ་མོ་བླངས་
པ་ཡིས། དྲི་མེད་ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡང་། སངས་
རྒྱས་སེམས་དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། གསེར་
དངུལ་ལ་སོགས་རྫས་སྤངས་ནས། ཚེམ་ཁབ་དབལ་མོ་འདི་བླངས་པས། རྫས་ལ་
ཆགས་པའི་སྐྱོན་སྤངས་ནས། དྲི་མེད་ཚུལ་དང་ལྡན་གྱུར་ཅིག །གསུམ་པ་ཁྲུས་བུམ་
གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས།
རྒྱལ་སློད་རིན་ཆེན་སྤངས་ནས་སུ། ཁྲུས་བུམ་པད་གདན་བླངས་པ་ཡིས། དྲི་མེད་
ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡང་། སངས་རྒྱས་སེམས་དཔའི་
རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། ཟས་ནོར་ལོངས་སྤྱོད་སྤངས་
ནས་སུ། ཁྲུས་བུམ་པད་གདན་འདི་བླངས་པས། རྫས་ལ་ཆགས་པའི་སྐྱོན་སྤངས་
148

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ནས། དྲི་མེད་ཚུལ་དང་ལྡན་གྱུར་ཅིག །བཞི་པ་པད་ཕོར་གཏད་དེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། གསེར་དངུལ་ཞལ་བུ་སྤངས་
ནས་སུ། གཞི་སྐུར་པད་གྱིས་བླངས་པ་ཡིས། དྲི་མེད་ཚུལ་དང་ལྡན་པ་བཞིན། དིང་
གི་སྐལ་ལྡན་སྐྱེས་བུ་ཡང་། སངས་རྒྱས་སེམས་དཔའི་རྗེས་འབྲང་ནས། འཁོར་བའི་
ཁྱིམ་སྤང་རབ་བྱུང་ཕྱིར། རིན་ཆེན་ཞལ་བུ་སྤངས་ནས་སུ། གཙང་མའི་པད་ཕུར་
འདི་བླངས་པས། རྫས་ལ་ཆགས་པའི་སྐྱོན་སྤངས་ནས། དྲི་མེད་ཚུལ་དང་ལྡན་གྱུར་
ཅིག །ལྔ་པ་ཧོས་རུ་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་
ཏུ་བྱུང་བའི་དུས། སྐོས་ཀྱི་ཆག་ཤིང་སྤངས་ནས་སུ། ཧོས་རུ་གསིལ་བ་བླངས་པ་ཡིས།
དྲི་མེད་ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡང་། སངས་རྒྱས་སེམས་
དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། ཤེལ་གྱི་འགྱིང་དཀར་
སྤངས་ནས་སུ། ཧོས་རུ་བསིལ་བ་འདི་བླངས་པས། རྫས་ལ་ཆགས་པའི་སྐྱོན་སྤངས་
ནས། དྲི་མེད་ཚུལ་དང་ལྡན་གྱུར་ཅིག །དྲུག་པ་འཕྲེང་བ་གཏད་དེ་ཚིགས་སུ་བཅད་
ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། ཟང་ཟིང་བག་ཆགས་སྤངས་
ནས་སུ། རིན་ཆེན་ཕྲེང་བ་བླངས་པ་ཡིས། དྲི་མེད་ཚུལ་དང་ལྡན་པ་བཞིན། དིང་
གི་སྐལ་ལྡན་སྐྱེས་བུ་ཡང་། སངས་རྒྱས་སེམས་དཔའི་རྗེས་འབྲང་ནས། འཁོར་བའི་
ཁྱིམ་སྤང་རབ་བྱུང་ཕྱིར། འཁོར་བའི་འཕྲེང་ཐག་སྤངས་ནས་སུ། མི་ཡེང་དོན་ལ་
བརྩོན་པའི་ཕྱིར། གྲངས་འཛིན་འཕྲེང་བ་འདི་བླངས་པས། འཁོར་བར་འཕྲེང་བའི་
སྐྱོན་སྤངས་ནས། དྲི་མེད་ཚུལ་དང་ལྡན་གྱུར་ཅིག །ཅེས་གཏད་དོ། །བདུན་པ་པད་
ཁུགས་གཏད་དེ་ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་
དུས། ཕྱི་ཚུལ་ནང་ཁྲིམས་ཟུང་འབྲེལ་ཕྱིར། པད་ཆ་པད་ཁུག་བླངས་པ་ཡིས། དྲི་མེད་
ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡང་། སངས་རྒྱས་སེམས་དཔའི་
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། ལོག་པའི་མཁོ་མཐུན་སྤངས་
ནས་སུ། པད་ཆ་པད་ཁུག་འདི་བླངས་པས། དྲི་མེད་ཚུལ་དང་ལྡན་གྱུར་ཅིག །
ཅེས་གཏད་དོ། །བརྒྱད་པ་ཁ་ཟས་གཏད་དེ་ཚིགས་སུ་བཅད་ནས་གསུངས་པ། སྔོན་
སྟོན་པ་རབ་ཏུ་བྱུང་བའི་དུས། དགོང་མོའི་ཁ་ཟས་སྤངས་ནས་སུ། ཁྲིམས་ལྡན་འཚོ་
བ་བླངས་པ་ཡིས། དྲི་མེད་ཚུལ་དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡང་།
སངས་རྒྱས་སེམས་དཔའི་རྗེས་འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར།
དགོང་མོའི་ཁ་ཟས་སྤངས་ནས་སུ། ཁྲིམས་ལྡན་འཚོ་བ་འདི་བླངས་པས། ཕུང་པོ་ཕྱི་
ཡི་ཤེད་སྨད་ཅིང་། ནང་གི་ཉོན་མོངས་ཞི་གྱུར་ཅིག །ཅེས་གཏད་ཅིང་གནང་བ་སྦྱིན་
པར་མཛད་དོ། །
དེ་ནས་གསུམ་པ་ཁྲིམས་དབོག་པར་མཛད་དེ། སྡོམ་གསུམ་ནོད་པ་གསང་བའི་ཆོ་
ག་བསྟན་པ་ལས། ཐོག་མར་ཚུལ་དང་ལྡན་པའི་མིང་བཏགས་ཏེ། སློབ་དཔོན་གྱིས་
ཚིགས་སུ་བཅད་ནས་གསུངས་པ། སྔོན་སྟོན་པ་རབ་ཏུ་བྱུང་བའི་དུས། མངའ་དབང་
རྒྱལ་པོའི་མཚན་སྤངས་ནས། དྲི་མེད་ཚུལ་མིང་བཞེས་པ་ཡིས། ཚུལ་ཁྲིམས་དོན་
དང་ལྡན་པ་བཞིན། དིང་གི་སྐལ་ལྡན་སྐྱེས་བུ་ཡང་། སངས་རྒྱས་སེམས་དཔའི་རྗེས་
འབྲང་ནས། འཁོར་བའི་ཁྱིམ་སྤང་རབ་བྱུང་ཕྱིར། བསོད་ནམས་དཔལ་མིང་སྤངས་
ནས་སུ། དག་པའི་ཚུལ་མིང་བླངས་པ་ཡིས། ཚུལ་ཁྲིམས་དོན་དང་ལྡན་གྱུར་ཅིག །
ཅེས་གསུངས་ནས། ཚུལ་མིང་སོ་སོར་རུ་གནང་སྟེ། དེ་ཡང་གཉིས་པ་གཙང་མ་
གཙུག་ཕུད་ཕོ་མོའི་སྡེ་ལ། ཕོ་གྲལ་གཡས་དང་མོ་གྲལ་གཡོན་དུ་ཕྱེས་པའི། དང་པོ་ཕོ་
གྲལ་གཡས་ལ་བཏགས་ཏེ། གཙང་མ་གཙུག་ཕུད་ལ་དྲི་མེད་གཙུག་ཕུད་ཅེས་བྱ་བར་
བཏགས་སོ། །ཚངས་པ་གཙུག་ཕུད་ལ། རྣམ་དག་གཙུག་ཕུད་ཅེས་བྱ་བར་བཏགས་
སོ། །སྤང་ལ་གནམ་གཤེན་ལ། ཐང་མ་འོད་རྒྱལ་ཞེས་བྱ་བར་བཏགས་སོ། ། དེ་ནས་
150

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཀུན་ལ་རིམ་བཞིན་དུ་འབོགས་པ་མཛད་དོ། །གཉིས་པ་མོ་གྲལ་གཡོན་ལ་བཏགས་
པ་ནི། བཙུན་མོ་དཔོ་བཟའ་ཐང་མོ་ལ། ཁྲི་མ་ཚུལ་རྒྱན་ཞེས་བྱ་བར་བཏགས་
སོ། །ཀོང་བཟའ་ཁྲི་ལྕམ་ལ། འོད་མ་ཚུལ་མཛེས་ཞེས་བྱ་བར་བཏགས་ཏེ། །རིམ་པ་
བཞིན་ནོ། དེ་ལྟར་ཕོ་གྲལ་གཡས་དང་། ཕོ་གྲལ་གཡོན་དུ་ཕྱེས་ནས། ཀུན་ལ་ཁྲིམས་
འབོགས་པར་མཛད་དོ། །
དེ་ཡང་སློབ་དཔོན་གྱིས་ཇི་ལྟར་གསུངས་པ་བཞིན་དུ། བར་དུ་མཁན་པོས་ལོ་
ཙཱའི་བརྡ་སྦྱར་ནས། སློབ་མས་རྗེས་སུ་ལན་མོ་བརྗོད་དེ། དཔང་པོས་མི་འགྱུར་བའི་
དཔང་ཚིག་ཞལ་གྱིས་བཞེས་སོ། །དེ་ལྟར་མཁན་སློབ་དཔང་པོ་གསུམ་དང་།
མཚུངས་པར་སྤྱོད་པའི་གྲོགས་པོ་དང་ལྡན་པར་བྱས་ལ། མཁྱེན་པར་གསོལ་ཞིང་
གཡར་དམ་བླང་སྟེ། སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་
ན་བཞུགས་པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་
པ་རྣམས་བདག་ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་
དྲུང་སེམས་དཔའ་རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་
དཔོན་དགོངས་སུ་གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་
ལོ། །ཁྲིམས་དང་ལྡན་པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་
པའི་གྲོགས་པོ་དགོངས་སུ་གསོལ་ལོ། །བདག་མིང་འདི་ཞེས་བགྱི་བས། དུས་འདི་
ནས་བཟུང་ནས། ནམ་སྙིང་པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་
གྱི་སངས་རྒྱས་དང་གཡུང་དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། རྩ་
བ་བཞི་ལས་སྲོག་གཅོད་པ་སྤང་བར་འཚལ་ལོ། །བདག་གིས་སྲོག་གཅོད་པའི་
ལས་བགྱི་བ་སྤང་བར་འཚལ་ལོ། །གཞན་ཡང་སྲོག་གཅོད་པའི་ལས་ལ་བསྐུལ་བ་
སྤང་བར་འཚལ་ལོ། །གཞན་གྱིས་སྲོག་བཅད་པ་ལ་རྗེས་སུ་ཡི་རང་འབུལ་བ་སྤང་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བར་འཚལ་ལོ། །གང་ཞིག་སྲོག་གཅོད་པའི་བསམ་སྦྱོར་ངན་པ་སྤང་བར་འཚལ་
ལོ། །ཞེས་གསུངས་ཤིང་ལན་མོ་བརྗོད་དོ། །དེ་ལ་དཔང་པོས་ཞལ་ནས་གསུངས་
པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས། སྲོག་
གཅོད་པའི་སྡོམ་པ་བསྲུང་བ་ལེགས། ང་ནི་བྱམས་ལྡན་རྒྱལ་བའི་ངང༌། གདོད་
ནས་དཀའ་བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག ། ལྷ་མིའི་མགོན་
གྱུར་དཔང་དུ་བཏུབ། ཁྱོད་ཉིད་སྲོག་གཅོད་སྤང་བ་ཡི། དཔང་པོ་དམ་པ་ང་ཡོད་
ཀྱི། དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་
ལས་འགལ་ན་འབྲས་བུ་འཚིགས། སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་
བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །དམ་ལ་མ་འགལ་བསྲུང་
ཐུབ་ཅིང་། ཅེས་དཔང་པོའི་ཞལ་ནས་གསུངས་ཤིང་། སློབ་དཔོན་གྱིས་སྲོག་
གཅོད་པ་ལས་གྱུར་པའི་ཡན་ལག་འབོག་སྟེ། དེ་ཡང་ཞེ་སྡང་གི་དབང་དུ་གྱུར་
པས་མཚམས་མེད་ཀྱི་སྲོག །དྲིན་ཅན་ལ་ཉེས་པ་དང༌། འདོད་ཆགས་ཀྱི་དབང་དུ་
གྱུར་པས་འདོད་པའི་སྲོག །གལ་མེད་ལས་འབགས་པ་དང་། གཏི་མུག་གི་དབང་
དུ་གྱུར་པས་ཆེན་པོའི་སྲོག །མགོ་སྐོར་ལས་འབགས་པ་དང་། ང་རྒྱལ་གྱི་དབང་
དུ་གྱུར་པས་དྲེགས་པའི་སྲོག །གཞན་གཅོད་པ་ལ་འབགས་པ་དང༌། ཕྲག་དོག་
གི་དབང་དུ་གྱུར་པས་རྨ་མེད་ཀྱི་སྲོག །ཉེས་ཅན་གྱི་མཚང་ནས་འབགས་པ་དང་།
མ་རིག་པའི་དབང་དུ་གྱུར་པས་གཞན་རྐྱེན་གྱི་སྲོག །དབང་མེད་ལ་གཏོགས་པ་
དང་དྲུག་འབོགས་པའོ། ། དེ་ལ་མཚུངས་པར་སྤྱོད་པའི་གྲོགས་པོ་རྣམས་ཀྱིས་ཀྱང་།
ལེགས་པའི་བྱ་བ་བྱིན་ཏེ། མགྲིན་གཅིག་ཏུ་བརྗོད་པ། ལེགས་སོ་ལེགས་སོ་ལེགས་པའི་
མཆོག །སྐལ་ལྡན་ཁྱོད་ཉིད་རྨད་དུ་བྱུང་། སྲོག་གཅོད་སྤངས་པའི་སྡོམ་བླངས་པས།
འཁོར་བ་ལས་ཐར་བདེ་བའི་དོན། ད་ལྟ་ཉིད་ནས་མངོན་པར་འཕགས། འདམ་གྱིས་
152

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
མ་གོས་པད་མོའི་ཚུལ། དྲི་མེད་ཚུལ་མཛེས་རྨད་དུ་བྱུང་། ཚུལ་ལྡན་ཁྱོད་ལ་བདག་
གཞོལ་ལོ། །ཞེས་བརྗོད་ཅིང་ལེགས་པའི་བྱ་བ་བྱིན་ནོ། །
དེ་ནས་ཡང་སློབ་དཔོན་གྱིས་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། ། ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་
པོ་བྱང་ཆུབ་མ་ཐོབ་ཀྱི་༼ཇི་སྲིད་འཚོ་ཡི་བར་དུ། སྔོན་གྱི་སངས་རྒྱས་དང་གཡུང་
དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་བཞི་ལས་མ་བྱིན་པ་ལེན་པ་
སྤང་བར་འཚལ་ལོ། །བདག་གིས་ཀྱང་མ་བྱིན་པ་བླངས་བའི་ལས་བགྱི་བ་སྤང་བར་
འཚལ་ལོ། །གཞན་ཡང་མ་བྱིན་པ་བླངས་བའི་ལས་ལ་བསྐུལ་བ་སྤང་བར་འཚལ་
ལོ། །གཞན་གྱིས་མ་བྱིན་པ་བླངས་བ་ལ་རྗེས་སུ་ཡི་རང་འབུལ་བ་སྤང་བར་འཚལ་
ལོ། །གང་ཞིག་མ་བྱིན་པ་བླངས་བའི་བསམ་སྦྱོར་ངན་པ་སྤང་བར་འཚལ་ལོ། །ཞེས་
གསུངས་ཤིང་ལན་མོ་བརྗོད་དོ། །དེ་ནས་ཡང་དཔང་པོའི་ཞལ་ནས་གསུངས་པ།
ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས། མ་བྱིན་སྡོམ་པ་
བསྲུང་བ་ལེགས། ང་ནི་ཞི་བ་ཆེན་པོའི་ངང་། གདོད་ནས་དཀའ་བ་མཐར་ཕྱིན་པས།
ད་ལྟ་བསྲུང་ཁྲིམས་རྣམ་པར་དག ། ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་
མ་བྱིན་བླང་སྤང་བའི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་
པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་ཚིག ། སྐྱེ་བ་ལྔ་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འདའ་
ཞིག །ཞེས་དཔང་པོའི་ཞལ་ནས་གསུངས་ཤིང་། སློབ་དཔོན་གྱིས་མ་བྱིན་པ་བླང་བ་
ལས་གྱུར་པའི་ཡན་ལག་དྲུག་འབོག་སྟེ། དེ་ཡང་ཞེ་སྡང་གི་དབང་དུ་གྱུར་པས་མ་
བྱིན་པ་བླང་བ། དགྲ་དང་། རྐུན་བུ་དང་། འཇབ་བུ་ལས་གྱུར་པའི་ཕྲོག་རློམ་གྱིས་
ནོར་བླང་བ་དང་། འདོད་ཆགས་ཀྱི་དབང་དུ་གྱུར་པས་མ་བྱིན་པ་བླང་བ། སྲེད་
དང་ལེན་པ་ལས་བྱུང་བའི་ཚོང་དང་བར་བཟོའི་ནོར་དང༌། གཏི་མུག་གི་དབང་
དུ་གྱུར་པས་མ་བྱིན་པ་བླང་བ། གཡོ་སྒྱུ་དང་ངན་ཐབས་ལས་བྱུང་བས་མགོ་སྐོར་
གྱི་ནོར་དང༌། ང་རྒྱལ་གྱི་དབང་དུ་གྱུར་པས་མ་བྱིན་པ་བླང་བ། ཆེ་བ་དང་དྲེགས་
པ་ལས་བྱུང་བའི་ཆེ་བ་དང་ཡིག་ཚངས་ཀྱི་ནོར་དང་། ཕྲག་དོག་གི་དབང་དུ་གྱུར་
པས་མ་བྱིན་པ་བླང་བ། བརྩོད་པ་དང་འབྲེལ་བ་ལས་བྱུང་བའི་ཁེ་སྐྱེད་ཀྱི་ནོར་དང་།
མ་རིག་པའི་དབང་དུ་གྱུར་པས་མ་བྱིན་པ་བླང་བ། བཀའ་རྐུན་དང་དཀོར་རླམས་
ལས་བྱུང་བའི་སྒྲིབ་པའི་ནོར་རྫས་དང་དྲུག་འབོགས་པའོ། །དེ་ལ་མཚུངས་པར་སྤྱོད་
པའི་གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་
པ། ལེགས་སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། མ་
བྱིན་བླང་གྱུར་སྡོམ་བླངས་པས། འཁོར་བ་ལས་ཐར་བདེ་བའི་དོན། ད་ལྟ་ཉིད་ནས་
མངོན་པར་འཕགས། འདམ་གྱིས་མ་གོས་པད་མོའི་ཚུལ། དྲི་མེད་ཚུལ་མཛེས་རྨད་
དུ་བྱུང་། ཚུལ་ལྡན་ཁྱོད་ལ་བདག་གཞོལ་ལོ། །ཞེས་བརྗོད་ཅིང་ལེགས་པའི་བྱ་བ་བྱིན་
ནོ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
154

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ།༽
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་
པོ་བྱང་ཆུབ་མ་ཐོབ་ཀྱི་༼ཇི་སྲིད་འཚོ་ཡི་\བར་དུ། སྔོན་གྱི་སངས་རྒྱས་དང་གཡུང་
དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་བཞི་ལས་མི་ཚངས་པ་སྤྱོད་པ་
སྤང་བར་འཚལ་ལོ། །བདག་གིས་ཀྱང་མི་ཚངས་པ་སྤྱོད་པའི་ལས་བགྱི་བ་སྤང་བར་
འཚལ་ལོ། །གཞན་ཡང་མི་ཚངས་པ་སྤྱོད་པའི་ལས་ལ་བསྐུལ་བ་སྤང་བར་འཚལ་
ལོ། །གཞན་གྱིས་མི་ཚངས་པ་སྤྱོད་པ་ལ་རྗེས་སུ་ཡི་རང་འབུལ་བ་སྤང་བར་འཚལ་
ལོ། །གང་ཞིག་མི་ཚངས་པ་སྤྱོད་པའི་བསམ་སྦྱོར་ངན་པ་སྤང་བར་འཚལ་ལོ། །
ཞེས་གསུངས་ཤིང་ལན་མོ་བརྗོད་དོ། ། དེ་ནས་ཡང་དཔང་པོའི་ཞལ་ནས་གསུངས་
པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས། མི་ཚངས་
སྡོམ་པ་བསྲུང་བ་ལེགས། ང་ནི་སྦྱིན་པ་ཆེན་པོའི་ངང་། གདོད་ནས་དཀའ་བ་མཐར་
ཕྱིན་པས། ད་ལྟ་བསྲུང་ཁྲིམས་རྣམ་པར་དག །ལྷ་མིའི་མགོན་གྱུར་དཔང་དུ་བཏུབ།
ཁྱོད་ཉིད་མི་ཚངས་སྤྱོད་སྤང་བའི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་
དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་
འཚིགས། སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་ཕྱིར་
དམ་ལ་མ་འདའ་ཞིག །ཅེས་དཔང་པོའི་ཞལ་ནས་གསུངས་ཤིང་། སློབ་དཔོན་གྱི་མི་
ཚངས་པ་སྤྱོད་པ་ལས་གྱུར་པའི་ཡན་ལག་དྲུག་དབོག་སྟེ། དེ་ཡང་ཞེ་སྡང་གི་དབང་
དུ་གྱུར་པའི་མི་ཚངས་པ་སྤྱོད་པ། རང་དང་གཞན་ལས་བྱུང་བའི། གཞན་དག་ལ་
བཀོལ་སྤྱོད་བྱས་པ་དང༌། འདོད་ཆགས་ཀྱི་དབང་དུ་གྱུར་པའི་མི་ཚངས་པ་སྤྱོད་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པ། ཆགས་དང་སྲེད་ལེན་ལས་བྱུང་བའི་འགྲོ་བ་བཟང་མོ་ལ་ཆགས་པ་གཡོ་བ་དང་།
གཏི་མུག་གི་དབང་དུ་གྱུར་བའི་མི་ཚངས་པ་སྤྱོད་པ། བླུན་དང་དམ་འཆོལ་ལས་བྱུང་
བའི། དགེ་སྡིག་འཆོལ་བུ་རུ་སྤྱོད་པ་དང་། ང་རྒྱལ་གྱི་དབང་དུ་གྱུར་པའི་མི་ཚངས་
པ་སྤྱོད་པ། རང་ཆེ་དང་གྱོང་ཁེངས་ལས་བྱུང་བས། ཆེན་པོའི་ལས་སྤྱོད་ལས་བྱུང་བ་
དང་། ཕྲག་དོག་གི་དབང་དུ་གྱུར་པས་མི་ཚངས་པ་སྤྱོད་པ། སྒེར་དང་རང་མཐོང་
ལས་བྱུང་བའི། ཆགས་སྡང་དང་འགྲན་སེམས་འཆང་བ་དང་། མ་རིག་པའི་དབང་
དུ་གྱུར་པས་མི་ཚངས་པ་སྤྱོད་པ། དམ་འཆོལ་དང་ཚོད་ཡོད་ལས་བྱུང་བའི། ཐོལ་
མ་གྱུའི་ལས་སྤྱོད་དང་དྲུག་འབོགས་པའོ། །དེ་ལ་ཡང་མཚུངས་པར་སྤྱོད་པའི་གྲོགས་
པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་པ། ལེགས་
སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། མི་ཚངས་སྤྱོད་
གྱུར་སྡོམ་བླངས་པས། འཁོར་བ་ལས་ཐར་བདེ་བའི་དོན། ད་ལྟ་ཉིད་ནས་མངོན་
པར་འཕགས། འདམ་གྱིས་མ་གོས་པད་མོའི་ཚུལ། དྲི་མེད་ཚུལ་མཛེས་རྨད་དུ་བྱུང་།
ཚུལ་ལྡན་ཁྱོད་ལ་བདག་གཞོལ་ལོ། །ཞེས་བརྗོད་ཅིང་ལེགས་པའི་བྱ་བ་བྱིན་ནོ། ། །
དེ་ནས་ཡང་སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། ། ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་
པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་གྱི་སངས་རྒྱས་དང་གཡུང་
156

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ། ༼ནའོ།༽
དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། རྩ་བ་བཞི་ལས་རྫུན་དུ་སྨྲ་བ་སྤང་
བར་འཚལ་ལོ། །བདག་གིས་ཀྱང་རྫུན་དུ་སྨྲ་བའི་ལས་སྤང་བར་འཚལ་ལོ། །གཞན་
ཡང་རྫུན་དུ་སྨྲ་བའི་ལས་ལ་བསྐུལ་བ་སྤང་བར་འཚལ་ལོ། །གཞན་གྱིས་རྫུན་དུ་སྨྲ་
བ་ལ་རྗེས་སུ་ཡི་རང་འབུལ་བ་སྤང་བར་འཚལ་ལོ། །གང་ཞིག་རྫུན་དུ་སྨྲ་བའི་བསམ་
སྦྱོར་ངན་པ་སྤང་བར་འཚལ་ལོ། །ཞེས་གསུངས་ཤིང་ལན་མོ་བརྗོད་དོ། །དེ་ནས་
ཡང་དཔང་པོའི་ཞལ་ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་
བུ་དང་བུ་མོ་རྣམས། རྫུན་སྤང་སྡོམ་པ་བསྲུང་བ་ལེགས། ང་ནི་ཡངས་པ་ཆེན་པོའི་
ངང་། གདོད་ནས་དཀའ་བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག །
ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་རྫུན་གྱུར་སྤང་བ་ཡི། དཔང་པོ་དམ་
པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་བཅའ་ཡིན།
དམ་ལས་འགལ་ན་འབྲས་བུ་ཚིག ། སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་
བ་རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །ཅེས་དཔང་པོའི་ཞལ་ནས་གསུངས་
ཤིང་། སློབ་དཔོན་གྱིས་ཞལ་ནས་རྫུན་དུ་སྨྲ་བ་ལས་གྱུར་པའི་ཡན་ལག་དྲུག་དབོག་
སྟེ། དེ་ཡང་ཞེ་སྡང་གི་དབང་དུ་གྱུར་པའི་རྫུན་དུ་སྨྲ་བ། ཚིག་རྩུབ་མོ་ལས་བྱུང་བའི།
གཞན་དག་ལ་བཀོལ་སྤྱོད་ཅིང་རང་དབང་གིས་སྤྱོད་པའི་སྨྲ་བ་དང་། འདོད་ཆགས་
ཀྱི་དབང་དུ་གྱུར་པའི་རྫུན་དུ་སྨྲ་བ། འདོད་པའི་ཕྱོགས་ལས་བྱུང་བ་སྟེ། རང་འདོད་
ཀྱི་ཕྱོགས་སུ་སྨྲ་བ་དང༌། གཏི་མུག་གི་དབང་དུ་གྱུར་པའི་རྫུན་དུ་སྨྲ་བ། བླུན་པོ་དང་
ཐོལ་མ་གྱུ་ལས་བྱུང་བ་སྟེ། དམ་ཆོལ་དང་ཚོད་སྙམ་དུ་སྨྲ་བ་དང་། ང་རྒྱལ་གྱི་དབང་
དུ་གྱུར་པའི་རྫུན་དུ་སྨྲ་བ། རང་ཆེ་དང་དྲེགས་པ་ལས་བྱུང་བ་སྟེ། ཆེན་པོའི་རྫུན་དུ་
སྨྲ་བ་དང་། ཕྲག་དོག་གི་དབང་དུ་གྱུར་པའི་རྫུན་དུ་སྨྲ་བ། ཆགས་སྡང་དང་རུ་ཏྲ་
ལས་བྱུང་བ་སྟེ། ཕྲ་མའི་དབྱེན་དུ་སྨྲ་བ་དང་། མ་རིག་པའི་དབང་དུ་གྱུར་པས་རྫུན་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དུ་སྨྲ་བ། གཤེ་སྐུར་དང་ཡ་ག་ལས་བྱུང་བ་སྟེ། རྟེན་གསུམ་ལ་མཚང་འདོགས་པ་
དང་དྲུག་ཏུ་དབོག་པའོ། །དེ་ལ་མཚུངས་པར་སྤྱོད་པའི་གྲོགས་པོ་རྣམས་ཀྱིས་ཀྱང་།
ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་པ། ལེགས་སོ་ལེགས་སོ་ལེགས་
པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། རྫུན་དུ་སྨྲ་འགྱུར་སྡོམ་བླངས་པས།
འཁོར་བ་ལས་ཐར་བདེ་བའི་དོན། ད་ལྟ་ཉིད་ནས་མངོན་པར་འཕགས། འདམ་གྱིས་
མ་གོས་པད་མོའི་ཚུལ། དྲི་མེད་ཚུལ་མཛེས་རྨད་དུ་བྱུང་། ཚུལ་ལྡན་ཁྱོད་ལ་བདག་
གཞོལ་ལོ། །ཞེས་བརྗོད་ཅིང་ལེགས་པའི་བྱ་བ་བྱིན་ནོ། །
ད་གཉིས་པ་ཡན་ལག་གི་སྡེ་ལས། ཕྲ་དང་རགས་དང་སྦོམ་དང་ཞེས་བྱ་སྟེ།
ཉམས་པའི་རྒྱུ་བཞི་སྤང་ཞིང་། ཕྲ་རགས་སྦམ་གསུམ་ལས་གནང་སྟེ། སློབ་དཔོན་གྱི་
ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་པའི་དུས་གསུམ་གྱི་བདེ་བར་
གཤེགས་པ། རྒྱལ་བ་སྲས་དང་བཅས་པ་རྣམས་བདག་ལ་དགོངས་སུ་གསོལ་ལོ། ། ས་
དང་ལམ་ལ་གནས་པའི་གཡུང་དྲུང་སེམས་དཔའ་རྣམས་བདག་ལ་དགོངས་སུ་
གསོལ་ལོ། །དྲི་མ་མེད་པའི་སློབ་དཔོན་དགོངས་སུ་གསོལ་ལོ། །རྣམ་པར་དག་པའི་
མཁན་པོ་དགོངས་སུ་གསོལ་ལོ། །ཁྲིམས་དང་ལྡན་པའི་དཔང་པོ་དགོངས་སུ་གསོལ་
ལོ། །མཚུངས་པར་སྤྱོད་པའི་གྲོགས་པོ་དགོངས་སུ་གསོལ་ལོ། །བདག་མིང་འདི་ཞེས་
བགྱི་བས། དུས་འདི་ནས་བཟུང་ནས། ནམ་སྙིང་པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་
ཡི་༽བར་དུ། སྔོན་གྱི་སངས་རྒྱས་དང་གཡུང་དྲུང་སེམས་དཔའ་རྣམས་ཀྱི་རྗེས་སུ་
འབྲང་ནས། ཡན་ལག་སྡེ་ལས་ཉམས་པ་རུ་གྱུར་པ་སྤང་བར་འཚལ་ལོ། །ཁ་ཟས་ཀྱི་
སྡེ་ལས་གཏི་མུག་གི་དབང་དུ་གྱུར་པས། དྲི་མི་ཞིམ་པ་ཨག་བཙོང་དང་སྒོག་བཙོང་
སྤང་བར་འཚལ་ལོ། །གོན་པའི་སྡེ་ལས་ཞེ་སྡང་གི་དབང་དུ་གྱུར་པས། པགས་ཤུན་གྱི་
གོས་རགྷ་སྲིན་པོའི་ཚུལ་དུ་གོན་པ་སྤང་བར་འཚལ་ལོ། །གྲོགས་ཀྱི་སྡེ་ལས་ཕྲག་དོག་
158

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
གི་དབང་དུ་གྱུར་པས། སོ་སོའི་སྐྱེ་བོ་སྤང་བར་འཚལ་ལོ། ། ཁྲི་སྟན་གྱི་སྡེ་ལས་འདོད་
ཆགས་ཀྱི་དབང་དུ་གྱུར་པས། འགྲོ་བ་བཟང་པོ་ལ་ཉེས་པ་སྤང་བར་འཚལ་ལོ། །
ཞེས་གསུངས་ཤིང་ལན་མོ་བརྗོད་དོ། །དེ་ནས་ཡང་དཔང་པོའི་ཞལ་ནས་གསུངས་
པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་བུ་མོ་རྣམས། ཡན་ལག་
སྡེ་བཞི་བསྲུང་བ་ལེགས། ང་ནི་ཕར་ཕྱིན་དོན་ལྡན་ཏེ། གདོད་ནས་དཀའ་བ་མཐར་
ཕྱིན་པས། ད་ལྟ་བསྲུང་ཁྲིམས་རྣམ་པར་དག །ལྷ་མིའི་མགོན་གྱུར་དཔང་དུ་བཏུབ།
ཁྱོད་ནི་ཡན་ལག་སྡེ་སྤང་བའི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་
བླངས་པ། ཁས་བླང་མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་ཚིག །
སྐྱེ་བ་ལྔ་བརྒྱར་ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང༌། དེ་ཕྱིར་དམ་ལ་
མ་འདའ་ཞིག །ཅེས་གསུངས་ཤིང་། སློབ་དཔོན་གྱིས་ཡན་ལག་གི་སྡེ་ལས། ཉམས་
པའི་སྡེ་བཞི་དགག་ཅིང་། གཞན་དག་ལས། ཚོང་འདུས་ཀྱི་ཤ་དང་། ཆབ་བསལ་
གྱི་ཆང་དང་། དགོང་མོའི་བཏུང་བ་དང་། དེ་ལ་སོགས་ཕྲ་རགས་སུ་གྱུར་པ་རྣམས་
ལ། འཕྲལ་ལ་སྦྱང་དུ་བཏུབ་ཅིང་གནང་བ་འབོག་གོ །དེ་ལ་མཚུངས་པར་སྤྱོད་པའི་
གྲོགས་པོ་རྣམས་ཀྱིས་ཀྱང་། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་པ།
ལེགས་སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། ཡན་ལག་
སྡེ་བཞི་སྡོམ་བླངས་པས། འཁོར་བ་ལས་ཐར་བདེ་བའི་དོན། ད་ལྟ་ཉིད་ནས་མངོན་
པར་འཕགས། འདམ་གྱིས་མ་གོས་པད་མོའི་ཚུལ། དྲི་མེད་ཚུལ་མཛེས་རྨད་དུ་བྱུང་།
ཚུལ་ལྡན་ཁྱོད་ལ་བདག་གཞོལ་ལོ། །ཞེས་བརྗོད་ཅིང་ལེགས་པའི་བྱ་བ་བྱིན་ནོ། །
ཁྲིམས་འབོགས་པ་སྡོམ་གསུམ་ནོད་པ། གསང་བའི་ཆོ་ག་མཛད་པའོ། །
༧ གསུམ་པ་རྗེས་ཀྱི་བྱ་བ་བསླབ་བྱ་དགག་གནང་གི་རིམ་པ་ལས། ཕྱི་ཚུལ་དྲུག་
ཅུ་རྩ་བཞི་དབོག་པར་མཛད་དེ། སློབ་དཔོན་གྱི་ཞལ་ནས་གསུངས་པ། གང་ཞིག་
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དད་ལྡན་རིགས་ཀྱི་བུ། གཙང་མ་གཙུག་ཕུད་སྒོར་ཞུགས་ཤིང་། ཉི་ཤུ་རྩ་ལྔའི་ཁྲིམས་
ནོད་པ། གཙང་མ་གཙུག་ཕུད་ཕོ་མོའི་སྡེ། གཡུང་དྲུང་སེམས་དཔའི་སྤྱོད་ལམ་ལ།
ཕྱི་ཡི་ཚུལ་དང་ནང་གི་ཁྲིམས། ཐོག་མར་ནང་གི་ཁྲིམས་ལས་སུ། རྩ་བ་བཞི་ལས་
གྱེས་པ་ཡི། དུག་ལྔ་མ་རིག་ལས་གྱུར་པས། དྲུག་འགྱུར་ཉི་ཤུ་རྩ་བཞི་སྟེ། དེ་ཡི་ཡན་
ལག་གྱུར་པ་ལས། ཟས་གོས་གྲོགས་དང་ཁྲི་སྟན་གྱི། ཉམས་འགྱུར་རྩ་བཞི་གཅིག་ཏུ་
བསྡམ། དེ་དག་ཉི་ཤུ་རྩ་ལྔའོ། །
གཉིས་པ་ཕྱི་ཡི་ཚུལ་ལས་སུ། དྲུག་ཅུ་རྩ་བཞི་བསྲུང་བ་སྟེ། གནས་དང་གྲོགས་
དང་སྤྱོད་ལམ་དང༌། བྱང་ཆུབ་སེམས་རྒྱུད་གཞིག་པ་སྟེ། གྲོང་དང་གྲོང་རྡལ་ཉུགས་
མི་བྱ། ཞུགས་འགྱུར་ཉིན་གནང་མཚན་མོ་དགག །དབེན་པའི་གནས་སུ་ཆིག་བུར་
བརྟེན། དེ་ཡང་དཔང་པོ་མེད་གྱུར་འགལ། གཡེང་བའི་གནས་དང་ཚོང་འདུས་
སྤང་། མ་སྤངས་ཡིད་འཐད་རྫས་མི་བླང༌། དགེ་ལ་འདུན་སྤྱོད་གྲྭ་དུ་བཙུན། བཙུན་
པ་ངང་པ་ཁྱུ་ཡིས་འཚོ། ལས་དང་བྱ་བྱེད་སྤྱོད་པས་དབེན། འཁོར་བ་སྤངས་གྱུར་
ཡོན་ཏན་ལྡན། གང་དག་རྒྱལ་བའི་ཕོ་བྲང་སྤང༌། གལ་མེད་ཁག་གཅིག་ལྷན་མི་
འདུག །སྲིད་འཛིན་བཙུན་མོའི་ཁབ་མི་ཉུལ། ཉལ་གྱུར་གདུང་གཅིག་འོག་མི་ཉལ།
དྲེགས་པའི་ཚོགས་དང་མཐུན་མི་བསྡེབ། བསྡེབས་གྱུར་ཐ་ཚིག་དཔང་མི་བཅའ།
དམན་པའི་ཚོགས་དང་ཁ་མི་ཡ། ཡ་གྱུར་ལོག་པའི་ཚིག་མི་སྦྲེལ། ཆེན་པོའི་ཚོགས་ལ་
ཕྱག་མི་བགྱི། བགྱིད་གྱུར་མོས་དང་གུས་མི་འབུལ། ན་བཟའ་གོས་དྲུག་གདིང་བདུན་
ཏེ། བླ་གོས་ཚུལ་གསུམ་པགས་ལྟར་གོན། རིན་ཆེན་རྫས་ལྔ་འཕྲེང་དྲུག་སྟེ། རྟག་
པར་ཁྲུས་བུམ་བགྲང་འཕྲེང་བླང་། འགྲོས་ཀྱང་དལ་མིན་བྲེལ་མི་བྱ། ངང་པའི་རྒྱལ་
པོ་ལྟར་དུ་འགྲོ། གཏམ་ཡང་རན་ཐང་སྨྲ་བ་སྟེ། འཆལ་གཏམ་འཕྱ་ཟློས་ཀུ་ཅོ་སྤང༌།
གླེང་ཡང་དལ་ལས་བསྐུལ་བ་སྟེ། ཚིག་ཀྱང་རྭ་མེད་ཡུ་བོར་སྨྲ། དོན་ཀྱང་སྟབས་
160

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ལས་ཞོར་འབྱུང་སྟེ། གལ་མེད་དུངས་དུངས་འདུན་མ་སྤང་། ལས་སྤྱོད་མཐུན་ལ་
ཤིས་པ་སྟེ། མི་མཐུན་འགལ་འགྱུར་ཚིག་མི་བླང་། དྲེགས་པའི་འཇིག་རྟེན་ལས་
ཚོགས་བསྐྱུངས། གང་དང་མི་མཐུན་སྣང་མི་བསྡེབ། ཆེ་བ་རང་གཞུང་ཐེག་པ་སྐྱོང་།
གཞན་དག་ཕྱོགས་དགག་འགལ་མི་འགྱུར། ཆགས་པ་གཡུང་དྲུང་སྤྱོད་ལ་འཇུག །
སྐད་ཅིག་ཙམ་ཡང་འབྲལ་མི་གཏོང་། སྲིད་པ་རྒྱལ་བའི་བཀའ་ལ་སྤྱད། མཁས་ཤིང་
གང་ཡང་བློས་མི་ངོམ། ལེན་པ་མཆོད་པའི་རྫས་ལ་བགྱིད། ཕུན་སུམ་ཚོགས་ཀྱང་
སྣང་མི་དགངས། གདུང་བ་མཚུངས་སྤྱོད་གྲོགས་ལ་བགྱིད། ཇི་བཞིན་སྤྱོད་འཇུག་
རྗེས་སུ་འབྲོངས། གཉན་པ་སློབ་དཔོན་ལྷ་ལ་བྱེད། དམྱལ་བར་སྤྲུགས་ཀྱང་བཟོད་
སྙམ་བསྐྱེད། བྱམས་པ་དྲིན་ཆེན་ཚོགས་ལ་འགྱེད། བྱམས་ལྡན་སྡང་གིས་གཞལ་བ་
སྤོངས། ཁྲོ་བོ་ལྟ་བུའི་བཞིན་ཚུལ་སྤོངས། སྲོག་ལ་བབ་ཀྱང་མདངས་མི་བཟློག ། ཁྲོ་
མོ་ལྟ་བུའི་གད་མོ་སྤོངས། ཤིན་ཏུ་མཚར་ཡང་མངོན་མི་བཞད། སྲིན་པོ་ལྟ་བུའི་གོན་
པ་སྤོངས། པགས་ཤུན་རག་ཤའི་ཚོགས་དང་མཚུངས། ཤུན་མིན་ངུར་སྨྲིག་ཁ་དོག་
བསྒྱུར། སྟོད་གོས་རྨད་ཤམ་རྨད་འོག་མཛེས། ཐང་ཆད་ངལ་དང་དྲག་ཤུལ་སྤོངས།
བདེར་གཤེགས་སྐུ་གཡོག་མཆོད་བྱར་བླང་། སྒེག་མོའི་ཚོགས་ལ་ཅེར་མི་བལྟ། བལྟས་
ཀྱང་མཐོང་གཉིས་རྩ་མི་སྦྲད། གཉིས་གཉིས་འགྲོགས་དང་ལག་མི་བཅང་། གསུམ་
གསུམ་འཁྱུད་དང་བྲོ་མི་རྩེ། བཞི་བརྒྱད་བཅུ་དྲུག་གླུ་མི་ལེན། གཉིས་བཅུ་རྩ་ལྔའི་
མདུན་མི་བསུ། སུམ་ཅུ་ཡན་ཆད་ལས་དཔོན་སྤོངས། བསེན་མོའི་དེད་དཔོན་རྒྱལ་
པོར་མཚུངས། རོ་ལངས་ལྟ་བུར་སྒྲེན་མི་འབུད། གན་དང་སྦུབ་དང་འབྲེལ་ཉལ་
སྤོངས། ཐོལ་མ་གྱུ་ཡི་ལས་སྤྱོད་དང༌། རྐང་གཅིག་ཨ་ཏེ་ཐེ་ཏེ་སྤོངས། གཟུར་དང་
སྡང་མིག་བརྡེག་ལག་དང་། ཁྲོ་བོ་ལྟ་བུའི་འདུག་སྟང་སྤོངས། འདབ་ཆགས་ལྟ་བུའི་
ལྡིང་ལྡིང་དང༌། གཅན་གཟན་ལྟ་བུའི་མཆོངས་སྟབས་སྤོངས། སྤྲེའུ་ལྟ་བུའི་འཛེགས་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྟབས་དང་། ཉ་མོ་ལྟ་བུའི་རྐྱལ་སྟབས་སྤོངས། སྲིན་པོ་ལྟ་བུའི་མགོ་སྐྲ་དང་། སྲིན་
མོ་ལྟ་བུའི་སྨྲ་ར་སྤོངས། བདུད་ཕོ་ལྟ་བུའི་ཉིང་ཤ་དང་། བདུད་མོ་ལྟ་བུའི་ཉིང་ཆང་
སྤོངས། ཤ་ཟ་ལྟ་བུའི་འཇབ་བུ་དང་། མུ་སྟེགས་ལྟ་བུའི་ལོག་ལྟ་སྤོངས། ལུས་ཀྱང་
དལ་ལ་བརྟེན་པ་སྟེ། ཕྱག་སྐོར་ངལ་དུབ་ཆེད་དུ་བླང་། ངག་ཀྱང་ལོང་གཏམ་སྤངས་
ནས་སུ། འཛབ་བསྙེན་ཆུ་བོའི་རྒྱུན་བཞིན་དྲངས། ཡིད་ཀྱང་རང་ལུགས་བཞག་པ་
སྟེ། ཉག་གཅིག་དོན་ལ་མི་ཡེང་བརྩོན། དོན་ཀྱང་རྣམ་པ་གཉིས་སུ་སྟེ། ཀུན་རྫོབ་
དོན་དམ་ཟུང་འབྲེལ་སྤྱོད། གཞན་ལ་འཕྱ་རློམ་རུ་ཏྲ་སྤོངས། གང་ལ་ཚིག་གི་ཚེར་མི་
འཛུག །རྣོ་དང་ཟུགས་པའི་དབལ་མི་སྟོན། འཇམ་དང་དེས་པའི་པད་མོས་བརྒྱན།
གཡུང་དྲུང་སྤྱོད་ལམ་འཆལ་མི་སྤྱོད། ཕྱི་ནང་འདྲེས་པའི་བོན་མི་བྱ། གང་དག་གང་
ལ་འདུད་མི་བྱ། དབང་དམ་མ་འདྲེས་ཕྱག་མི་བགྱིད། ཟས་གོས་འབགས་པའི་ཕྱག་
མི་ལེན། འབགས་མ་བཤལ་ཁར་ཟས་མི་བླང་། མཆོད་པར་མ་བསྔོས་ཕུད་མ་བཞེས།
སྦྱིན་པར་མ་བཏང་ལྷག་མི་སྡུད། གཡེང་སྐྱོངས་ལེ་ལོའི་ལས་མི་བགྱིད། སོ་སོ་སྐྱེ་བོའི་
ལས་མི་བསྒྲུབ། རྟག་པར་ལྷ་ལ་མཆོད་འབུལ་དང་། བདེར་གཤེགས་དཀྱིལ་འཁོར་
ལྷ་ཞལ་དབྱེ། དབྱངས་དང་གྱེར་ཟློས་བསྟོད་ཚིག་དང་། སྙན་ངག་མཆོད་པའི་བྱེ་
བྲག་བླང༌། འདུན་དང་གུས་བཅས་རོལ་མོ་དང་། མཆོད་པར་འོས་པའི་སྟབས་
བསྒྱུར་བླང་། ཁྲུས་དང་གཙང་སྦྲ་རྒྱུན་བརྩོན་ཞིང༌། སྐུ་གདུང་སཱཙྪ་ཆུ་གཏོར་གཏོང་།
འཆད་དང་ཉན་དང་རྩོད་དང་རྩོམ། བསླབ་པ་དག་ལ་རབ་ཏུ་གུས། གྱེར་ཟློས་
སྒྲུབ་དང་བསྔགས་དང་སྤེལ། སྡེ་བཅུ་བོན་གྱི་འཁོར་ལོ་བསྐོར། ཞེ་སྡང་དབང་གིས་
དགྲ་མི་གསད། དགྲ་ལ་བརྣག་པའི་སེམས་མི་སྐྱེ། འདོད་ཆགས་དབང་གིས་གཉེན་
མི་སྐྱོང༌། གཉེན་ལ་གདུང་བའི་བཞིན་མི་སྟོན། གཏི་མུག་དབང་གིས་འཆལ་མི་
སྤྱད། འཆལ་བར་སྤྱོད་པའི་སྤྱོད་མི་བརྩིང་། ང་རྒྱལ་དབང་གིས་བདག་མི་བསྟོད།
162

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
མི་བསྟོད་བཞིན་དུ་དྲེགས་མི་སྐྱེ། ཕྲག་དོག་དབང་གིས་གཞན་མི་སྨད། མི་སྨད་
བཞིན་དུ་ཚེར་མི་རྩུབ། དེ་ལྟར་དྲུག་ཅུ་རྩ་བཞིའི་ཚུལ། རབ་ཏུ་མཛེས་ཤིང་བརྒྱན་
པ་སྟེ། ཚུལ་ལྡན་ཚུལ་ལ་གཞོལ་ནས་སུ། ཚུལ་ཁྲིམས་བུམ་པ་འཛིན་པར་གྱིས། ཞེས་
གསུངས་ནས། ཕྱིའི་ཚུལ་དྲུག་ཅུ་རྩ་བཞི་འབོགས་པར་མཛད་དོ། ། དེ་ནི་རྗེས་ཀྱི་བྱ་བ་
བསླབ་པའི་ཆོ་ག་བསྟན་པའོ། །
༧ དེ་ནས་ཡང་སྟོན་པས། ཚུལ་གནས་དགེ་བསྙེན་ཕོ་མོའི་སྡེ་རྣམས་རབ་ཏུ་
བྱུང་ནས། དགེ་བསྙེན་གཏན་ཁྲིམས་སྣ་ལྔ་དང་། དག་པའི་དགེ་ཚུལ་བཅོ་ལྔ། ཕྱི་
ཚུལ་དང་ནང་ཁྲིམས་ཟུང་འབྲེལ་དུ་དབོག་པར་མཛད་དེ། དེ་ཡང་སྔོན་འགྲོ་དང་།
དངོས་གཞི་རྗེས་དང་གསུམ་ལས། སྔོན་དུ་འགྲོ་བ་བར་ཆད་ཀྱི་བགེགས་བསལ་བའི་
རིམ་པ་རྣམས། གོང་དུ་སྨོས་པ་ལྟར་ལ། དངོས་གཞི་རྣམ་པ་གསུམ་གྱི།
ཐོག་མར་ཁྲུས་གསོལ་བ་ལ། གཙང་མའི་ཆུ་དང་སྨན་སྤོས་སྦྱར་ལ། སློབ་དཔོན་
གྱིས་ཚིགས་སུ་བཅད་དེ་གསུངས་པ། འཁོར་བའི་སེམས་ཅན་མ་རིག་པ། འཁོར་
བ་ཐོག་མ་མེད་པ་ནས། མ་རིག་ཉིང་མཚམས་སྦྱར་ནས་སུ། མིང་དང་གཟུགས་ལ་
བརྟེན་པ་ཡིས། མ་རིག་མུན་པའི་ཀློང་ན་གནས། མ་རྟོག་སྡིག་བཅུའི་སྒྲིབ་པ་ཅན།
སྡིག་བཅུའི་དྲི་མ་དག་བྱའི་ཕྱིར། ཕ་རོལ་ཕྱིན་བཅུའི་ཁྲུས་གསོལ་བས། སྡིག་བཅུའི་དྲི་
མ་དག་གྱུར་ཅིག །འདི་ནི་སྦྱིན་པ་ཆེན་པོའི་ཆུ། སེར་སྣའི་དྲི་མ་དག་གྱུར་ཅིག །འདི་
ནི་ཚུལ་ཁྲིམས་ཆེན་པོའི་ཆུ། འཆལ་བའི་དྲི་མ་དག་གྱུར་ཅིག །འདི་ནི་བཟོད་པ་ཆེན་
པོའི་ཆུ། བྱུང་ཚོར་དྲི་མ་དག་གྱུར་ཅིག །འདི་ནི་བརྩོན་འགྲུས་ཆེན་པོའི་ཆུ། ལེ་ལོའི་
དྲི་མ་དག་གྱུར་ཅིག །འདི་ནི་བསམ་གཏན་ཆེན་པོའི་ཆུ། འགྱུར་ལྡོག་དྲི་མ་དག་གྱུར་
ཅིག །འདི་ནི་སྟོབས་མཆོག་ཆེན་པོའི་ཆུ། མ་ནུས་དྲི་མ་དག་གྱུར་ཅིག །འདི་ནི་སྙིང་
རྗེ་ཆེན་པོའི་ཆུ། བདག་ཕྱོགས་དྲི་མ་དག་གྱུར་ཅིག །འདི་ནི་སྨོན་ལམ་ཆེན་པོའི་ཆུ།
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རེ་དོགས་དྲི་མ་དག་གྱུར་ཅིག །འདི་ནི་ཐབས་ལྡན་ཆེན་པོའི་ཆུ། རྨོངས་པའི་དྲི་མ་
དག་གྱུར་ཅིག །འདི་ནི་ཤེས་རབ་ཆེན་པོའི་ཆུ། འཁྲུལ་པའི་དྲི་མ་དག་གྱུར་ཅིག ། ཨོཾ་
ན་མ་ཨ་དཀར་ཏིང་ནམ་ཨུ་དུག་སང་གསལ་སལེ་སང་ངེ་ཡེ་སྭཱཧཱ། ཞེས་ཁྲུས་གསོལ་
ཞིང་། དག་ཚངས་ཀྱི་ཆོ་ག་མཛད་དོ། །
དེ་ནས་གཉིས་པ་གནང་བ་སྦྱིན་པ་ཚུལ་དང་ལྡན་པའི་ཆོ་ག་ལས། མཁན་པོས་
ལྕགས་ཀྱི་ཆན་གྲི་དང་། ཁྲུས་བུམ་དང་། ན་བཟའ་གོས་གསུམ་དང་། རིན་པོ་ཆེའི་
ཕྲེང་བ་དང་། དེ་རྣམས་འཚོགས་པར་མཛད་དེ། ཐོག་མར་སྐྲ་བཞར་བ་ལ། ཚིགས་
སུ་བཅད་དེ་གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་
པ་ནས། མ་རིག་ཉིང་མཚམས་སྦྱར་ནས་སུ། མིང་དང་གཟུགས་ལ་བརྟེན་པ་ཡིས།
མ་རིག་འཁྲུལ་པའི་རྩ་བ་ལས། ཉོན་མོངས་དུག་ལྔའི་ལོ་མ་ཅན། དུག་ལྔའི་ལོ་མ་
བྲེགས་པའི་ཕྱིར། ཤེས་རབ་ཡེ་ཤེས་རལ་ཀྱུ་ཡིས། འཁོར་བའི་ཆུ་རྒྱུན་གཅོད་པ་སྟེ།
ལྕགས་ཀྱི་སྤུ་གྲི་ཆན་གྲི་འདིས། དབུ་སྐྲ་ལྕང་ལོ་འདི་བྲེགས་པས། ཉོན་མོངས་རྩ་བ་
བྲེགས་པ་དང་། འཁོར་བའི་ཆུ་རྒྱུན་ཆོད་གྱུར་ཅིག ། ཨོཾ་ན་མ་ཨུ་དུག་ཙཀྲ་ཧ་ལ་ཞི་ཡེ་
སཱཧཱ། ཞེས་སྐྲ་བཞར་བར་མཛད་དོ། །དེ་ནས་ཡང་ཁྲུས་བུམ་གྱི་ནང་དུ། གཙང་མའི་
ཚན་སྤོས་སྦྱར་ལ། ཚིགས་སུ་བཅད་དེ་གསུངས་པ། འཁོར་བའི་སེམས་ཅན་མ་རིག་
པ། འཁོར་བ་ཐོག་མ་མེད་པ་ནས། མ་རིག་ཉིང་མཚམས་སྦྱར་ནས་སུ། མིང་དང་
གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། མ་རིག་ཉོན་མོངས་དྲི་
མ་ཅན། ཉོན་མོངས་དྲི་མ་བཀྲུ་བའི་ཕྱིར། ཡེ་ཤེས་དག་པའི་ཆུ་བོ་ཡིས། ཉོན་མོངས་
དྲི་མ་དག་གྱུར་ཏེ། ཁྲུས་བུམ་པད་གདན་གཙང་མ་རུ། གཙང་མའི་ཚན་དང་སྤོས་
སྦྱར་ནས། གཙང་མའི་སྐུ་ཁྲུས་འདི་གསོལ་བས། ཉོན་མོངས་དྲི་མ་དག་གྱུར་ཅིག ། ཨོཾ་
ན་མ་ཨ་དཀར་ཏིང་ནམ་ཨུ་དུག་སང་གསལ་སལེ་སང་ངེ་ཡེ་སྭཱཧཱ། ཞེས་ཁྲུས་གསོལ་
164

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ཏོ། །
དེ་ནས་ཡང་གསུམ་པ་ཚུལ་གོས་གསུམ་གནང་བར་མཛད་དེ་ཚིགས་སུ་བཅད་དེ་
གསུངས་པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མ་
རིག་ཉིང་མཚམས་སྦྱར་ནས་སུ། མིང་དང་གཟུགས་ལ་བརྟེན་པ་ཡིས། མ་རིག་མུན་
པའི་ཀློང་ན་གནས། ཟས་གོས་གྲོགས་ཀྱི་ཉེས་པ་ཅན། ཉེས་པའི་དྲི་མ་སྤོང་བའི་ཕྱིར།
ན་བཟའ་གོས་དྲུག་རྨད་ཀྱི་གོས། ཚུལ་ལྡན་ཚུལ་བཞིན་མཛེས་པ་སྟེ། དམན་དང་
ཐ་མལ་སྐྱེ་བོའི་ཆས། དཀར་དང་ཆེན་པོའི་ཚོས་བརྒྱད་དང་། པགས་ཤུན་རག་སྲིན་
པོའི་གོས། འཇོལ་དང་ཕུ་དུང་སྤང་བ་སྟེ། སྟོད་གོས་སྨད་ཤམ་རྨད་འོག་གསུམ། ན་
བཟའ་གོས་གསུམ་གནང་བར་བྱ། ཨོཾ་ན་མ་ཤི་ཤོན་ཧ་ལོ་དར་རས་གུ་སྨྲ་སད་དོ་སཱཧཱ།
ཞེས་གནང་བ་མཛད་དོ། །
དེ་ནས་ཡང་བཞི་པ་འཕྲེང་བ་གནང་བར་མཛད་དེ། ཚིགས་སུ་བཅད་དེ་གསུངས་
པ། འཁོར་བའི་སེམས་ཅན་མ་རིག་པ། འཁོར་བ་ཐོག་མ་མེད་པ་ནས། མ་རིག་ཉིང་
མཚམས་སྦྱར་ནས་སུ། མིང་དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་
ན་གནས། འཇིག་རྟེན་འཁྲུལ་པའི་རྗེས་སུ་འབྲངས། འཁྲུལ་པའི་རྗེས་སུ་མི་འབྲང་
ཞིང་། ཡང་དག་དོན་ལ་འབྲང་བའི་ཕྱིར། གྲངས་སུ་བགྲང་བ་ངོ་མཚར་རྫས། རིན་
ཆེན་འཕྲེང་བ་འདི་གཏད་པས། འཁྲུལ་པའི་རྗེས་སུ་མི་འབྲང་བར། ཡང་དག་དོན་
ལ་འཕྲེང་གྱུར་ཅིག །ཅེས་གཏད་དོ། །གནང་བ་སྦྱིན་ཞིང་ཚུལ་དང་ལྡན་པ་ནང་གི་ཆོ་
ག་བསྟན་པའོ། །
དེ་ནས་ཡང་གསུམ་པ་ཁྲིམས་དབོག་པ་ལས། ཐོག་མར་ཚུལ་དང་ལྡན་པའི་མིང་
གདགས་ཏེ། སློབ་དཔོན་གྱིས་ཚིགས་སུ་བཅད་ནས་གསུངས་པ། འཁོར་བའི་སེམས་
ཅན་མ་རིག་པ། འཁོར་བ་ཐོག་མ་མེད་པ་ནས། མ་རིག་ཉིང་མཚམས་སྦྱར་ནས་སུ།
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མིང་དང་གཟུགས་ལ་བརྟེན་པ་ཡིས། མ་རིག་མུན་པའི་ཀློང་ན་གནས། འཇིག་རྟེན་
འཁོར་བའི་མིང་མཚན་ཅན། འཁོར་བའི་མིང་མཚན་དོར་བའི་ཕྱིར། དག་པའི་ཚུལ་
མིང་འདི་འདོགས་པས། འཁོར་བའི་མིང་མཚན་དོར་ནས་སུ། སྟོང་གསུམ་ཀུན་ཏུ་
གྲགས་པ་ཡི། སྙན་པའི་བ་དན་འཛིན་པར་ཤོག །ཅེས་གསུངས་ནས། ཚུལ་མིང་སོ་
སོ་རུ་གནང་སྟེ། ཚུལ་གནས་དགེ་བསྙེན་ཕོ་མོའི་སྡེ་ལ། ཕོ་གྲལ་གཡས་དང་མོ་གྲལ་
གཡོན་དུ་དབྱེ་བའོ། །དང་པོ་ཕོ་གྲལ་གཡས་ལ་བཏགས་ཏེ། རྒྱལ་སྲས་གཤེན་བུ་ཀོང་
ཚ་ལ། རྒྱས་སྲས་ཤེས་རབ་དབང་ལྡན་དུ་བཏགས་ནས། རིམ་པར་གནང་བའོ། །
གཉིས་པ་མོ་གྲལ་གཡོན་ལ་བཏགས་ཏེ། ཀོང་བཟའ་འཕྲུལ་བསྒྱུར་མ་ལ། གཡུང་
དྲུང་དགེ་ལྡན་མ་ཞེས་བྱ་བར་བཏགས་ནས་རིམ་པར་གནང་བའོ། །དེ་ནས་ཁྲིམས་
དབོག་པར་མཛད་དེ། སློབ་དཔོན་གྱི་ཞལ་ནས་ཅི་ལྟར་གསུངས་པ་རྣམས། བར་དུ་
མཁན་པོས་ལོ་ཙའི་བརྡ་སྦྱར་ནས། སློབ་མས་དེའི་ལན་མོ་བརྗོད་དེ། དཔང་པོས་མི་
འགྱུར་བའི་དཔང་ཚིག་ཞལ་གྱིས་བཞེས་སོ། །
དེ་ལ་སློབ་དཔོན་གྱིས་གསུངས་པ། ན་མོ་ཕྱོགས་བཅུ་ན་བཞུགས་པའི་དུས་གསུམ་
གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་ལ་དགོངས་སུ་
གསོལ་ལོ། ། ས་དང་ལམ་ལ་གནས་པའི་གཡུང་དྲུང་སེམས་དཔའ་རྣམས་བདག་ལ་
དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་གསོལ་ལོ། །རྣམ་པར་
དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་པའི་དཔང་པོ་དགོངས་
སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་གསོལ་ལོ། །བདག་མིང་
འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་པོ་བྱང་ཆུབ་མ་ཐོབ་ཀྱི་ཇི་
སྲིད་འཚོ་ཡི་\བར་དུ། སྔོན་གྱི་སངས་རྒྱས་དང་གཡུང་དྲུང་སེམས་དཔའ་རྣམས་ཀྱི་
རྗེས་སུ་འབྲང་ནས། ཚུལ་གནས་དགེ་བསྙེན་གྱི་གཏན་ཁྲིམས་སྣ་ལྔ་ལས། ཞེ་སྡང་གི་
166

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ། ༼ནའོ། ༽
དབང་དུ་གྱུར་པས་སྲོག་གཅད་པ་སྤང་བར་འཚལ་ལོ། །འདོད་ཆགས་ཀྱི་དབང་དུ་
གྱུར་པས་མ་བྱིན་བླང་པ་སྤང་བར་འཚལ་ལོ། །གཏི་མུག་གི་དབང་དུ་གྱུར་པས་མི་
ཚངས་པ་སྤྱོད་པ་སྤང་བར་འཚལ་ལོ། །ང་རྒྱལ་གྱི་དབང་དུ་གྱུར་པས་བདག་བསྟོད་
དང་དྲེགས་པ་སྤང་བར་འཚལ་ལོ། །ཕྲག་དོག་གི་དབང་དུ་གྱུར་པས་གཞན་སྨད་
དང་ཕྲ་མ་སྤང་བར་འཚལ་ལོ། །ཞེས་གསུངས་ཤིང་ལན་མོ་བརྗོད་དོ། ། དེ་ནས་ཡང་
དཔང་པོས་ཞལ་ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་
དང་བུ་མོ་རྣམས། གཏན་ཁྲིམས་སྣ་ལྔ་བསྲུང་བ་ལེགས། ང་ནི་ས་བཅུ་ལམ་བགྲོད་
དང་། གདོད་ནས་དཀའ་བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག །
ལྷ་མིའི་མགོན་གྱུར་དཔང་དུ་བཏུབ། ཁྱོད་ཉིད་གཏན་ཁྲིམས་བསྲུང་བ་ཡི། དཔང་
པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་བླང་མ་ཡིན་དམ་
བཅའ་ཡིན། དམ་ལས་འགལ་ན་འབྲས་བུ་འཚིགས། སྐྱེ་བ་ལྔ་བརྒྱར་ངན་སོང་བརྒྱུད།
གར་སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །ཅེས་དཔང་པོའི་
ཞལ་ནས་གསུངས་ཤིང་དཔང་དུ་བཞེས་སོ། །དེ་ལ་མཚུངས་པར་སྤྱོད་པའི་གྲོགས་
པོ་རྣམས་ཀྱིས་ཀྱང་ལེགས་པའི་བྱ་བ་བྱིན་ཏེ་མགྲིན་གཅིག་ཏུ་བརྗོད་པ། ལེགས་སོ་
ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་། གཏན་ཁྲིམས་སྣ་
ལྔའི་སྡོམ་བླངས་པས། འཁོར་བ་ལས་ཐར་བདེ་བའི་དོན། ད་ལྟ་ཉིད་ནས་མངོན་
པར་འཕགས། འདམ་གྱིས་མ་གོས་པད་མོའི་ཚུལ། དྲི་མེད་ཚུལ་མཛེས་རྨད་དུ་བྱུང་།
ཚུལ་ལྡན་ཁྱོད་ལ་བདག་གཞོལ་ལོ། །ཞེས་བརྗོད་ཅིང་ལེགས་པའི་བྱ་བ་བྱིན་ནོ། །
ཁྲིམས་འབོགས་སྡོམ་གསུམ་ནོད་པའི་ཆོ་ག་མཛད་པའོ། ། །
དེ་ནས་ཡང་གསུམ་པ་བསླབ་བྱ་དགག་གནང་གི་རིམ་པ་ལས། དགེ་བསྙེན་གྱི་
དགེ་ཚུལ་བཅོ་ལྔ་དབོག་པར་མཛད་དེ། སློབ་དཔོན་གྱིས་ཚིགས་སུ་བཅད་ནས་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གསུངས་པ། དིང་གི་སྐལ་ལྡན་རིགས་ཀྱི་བུ། འཁོར་བ་ལས་ཐར་བདེ་བ་ཡི། ཡང་
དག་དོན་ལ་འཇུག་པའི་ཕྱིར། དགེ་བསྙེན་གཏན་ཁྲིམས་སྣ་ལྔ་ལས། དགེ་ཚུལ་བཅོ་
ལྔས་རབ་བརྒྱན་ཏེ། གང་དག་སྡང་བར་གྱུར་པ་ལ། དེ་ཉིད་བྱམས་པས་སྐྱོབས་པའི་
ཚུལ། གང་ཞིག་འདོད་པའི་རྫས་མཐོང་ན། དེ་ཉིད་རིན་ཐང་ཐབས་ཀྱིས་བླང་། མ་
རིག་བླུན་གྱུར་འཆོལ་མི་སྤྱོད། གང་དག་རིག་པས་སྤྱོད་ཅིང་གཟབས། རང་ཆེ་གྱོང་
ཁེངས་དྲེགས་པ་སྤང་། ཀུན་ལ་ངག་འཇམ་ཞི་བའི་ཚུལ། ཀུན་ལ་ཚེར་མའི་དབལ་མི་
སྟོན། ཀུན་དང་མཐུན་ཅིང་འབྱོར་པའི་ཚུལ། ཅི་སྙེད་མཆོད་སྦྱིན་ཡུལ་དུ་དམིགས།
སེར་སྣ་ཆགས་འཛིན་སྤངས་པས་བླང༌། གཏན་ཁྲིམས་གནས་ལྔ་ཚུལ་བཞིན་བསྲུང་།
དེ་ཉིད་འཆལ་བ་གཏན་ནས་སྤང༌། དགྲ་གཉེན་མེད་པར་བཟོད་པ་བསྒོམ། གང་
དུ་སྣང་ཡང་བྱུང་མི་ཚོར། དགེ་བའི་ལས་ལ་བརྩོན་འགྲུས་བསྐྱེད། གཡེང་སྐྱོང་ལེ་ལོ་
གཏན་ནས་སྤོང་། འགྱུར་ལྡོག་མེད་པའི་བསམ་གཏན་བསྒོམ། མི་ཡེང་ཏིང་འཛིན་
མཉམ་པར་བཞག །དགེ་བའི་ལས་ལ་སྟོབས་ཤུགས་བསྐྱེད། རང་བས་ཕ་རོལ་གནད་
དུ་བསྐུལ། འགྲོ་ལ་སྙིང་རྗེ་དཔག་མེད་བསྐྱེད། བྱམས་པ་བུ་གཅིག་མ་ཡི་ཚུལ། སྨོན་
ལམ་རེ་དོགས་མེད་པར་འདེབས། འགྲོ་བ་ཡོངས་ལ་ཕན་གདགས་བྱ། ཐབས་མཆོག་
རྨོངས་པ་མེད་པ་སྟེ། གདུལ་བའི་ཐབས་ལ་མཁས་གྱུར་གཟབས། ཤེས་རབ་རྣམ་
གསུམ་ཚུལ་བཞིན་དུ། འཁྲུལ་མེད་དོན་ལ་རབ་གནས་བྱ། དེས་ནི་འཁོར་བའི་མཐར་
ཐོན་ནས། ཤེས་རབ་ཕ་རོལ་ཕྱིན་པར་འགྱུར། ཞེས་གསུངས་ཏེ། དགེ་བསྙེན་གཏན་
ཁྲིམས་སྣ་ལྔ་དང་། དགེ་ཚུལ་ཡན་ལག་བཅོ་ལྔ་རུ་དབྱེ་ནས་གནང་བར་མཛད་དོ། །
༧ དེ་ནས་ཡང་སྟོན་པས། བཞི་པ་ཚུལ་ཞུགས་དགེ་ཚུལ་གྱི་སྡེ་དང༌། བསྙེན་
གནས་ཡན་ལག་གི་སྡེ་ལ། སེམས་བསྐྱེད་མ་བཞིའི་སྡོམ་པ་འབོག་པར་མཛད་དེ།
བསླབ་བྱ་ནི་སྡིག་པ་མི་དགེ་བ་བཅུ་སྤངས་ཤིང་དགེ་བཅུ་དང་དུ་བླང་བར་དབོག་
168

མདོ་སྡེ། ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
སྟེ། དེ་ཡང་ཁྲུས་ནི་གོང་ལྟར་ཕ་རོལ་ཏུ་ཕྱིན་པ་བཅུའི་ཁྲུས་གསོལ་ཞིང་། སྡོམ་པ་
དབོག་པ་ནི། སློབ་དཔོན་གྱི་ཞལ་ནས་གསུངས་པ། ན་མོ་ཕྱོགས་བཅུ་ན་བཞུགས་
པའི་དུས་གསུམ་གྱི་བདེ་བར་གཤེགས་པ། རྒྱལ་བ་སྲས་དང་བཅས་པ་རྣམས་བདག་
ལ་དགོངས་སུ་གསོལ་ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་
རྣམས་བདག་ལ་དགོངས་སུ་གསོལ་ལོ། །དྲི་མ་མེད་པའི་སློབ་དཔོན་དགོངས་སུ་
གསོལ་ལོ། །རྣམ་པར་དག་པའི་མཁན་པོ་དགོངས་སུ་གསོལ་ལོ། །ཁྲིམས་དང་ལྡན་
པའི་དཔང་པོ་དགོངས་སུ་གསོལ་ལོ། །མཚུངས་པར་སྤྱོད་པའི་གྲོགས་པོ་དགོངས་སུ་
གསོལ་ལོ། །བདག་མིང་འདི་ཞེས་བགྱི་བས། དུས་འདི་ནས་བཟུང་ནས། ནམ་སྙིང་
པོ་བྱང་ཆུབ་མ་ཐོབ་ཀྱི་ཇི་སྲིད་འཚོ་ཡི་༽བར་དུ། སྔོན་གྱི་སངས་རྒྱས་དང་གཡུང་
དྲུང་སེམས་དཔའ་རྣམས་ཀྱི་རྗེས་སུ་འབྲང་ནས། འགྲོ་བ་སེམས་ཅན་གྱི་དོན་དུ་སྙིང་
པོ་བྱང་ཆུབ་མཆོག་ཏུ་སེམས་བསྐྱེད་པར་བགྱི་བར་འཚལ་ལོ། ། དེ་ཡང་ཡོངས་ལ་
ཁྱབ་པ་ནམ་མཁའ་ལྟ་བུའི་སེམས་བསྐྱེད་པ་བགྱི་བར་འཚལ་ལོ། །ཟད་པ་མེད་པ་ས་
གཞི་ལྟ་བུའི་སེམས་བསྐྱེད་པ་བགྱི་བར་འཚལ་ལོ། །ཀུན་ལ་སྙོམས་པ་ཉི་མ་ལྟ་བུའི་
སེམས་བསྐྱེད་པ་བགྱི་བར་འཚལ་ལོ། །རྒྱུན་ཆད་མེད་པ་ཆུ་བོ་ལྟ་བུའི་སེམས་བསྐྱེད་
པ་བགྱི་བར་འཚལ་ལོ། །ཞེས་གསུངས་ཤིང་ལན་མོ་བརྗོད་དོ། །དེ་ནས་ཡང་དཔང་
པོའི་ཞལ་ནས་གསུངས་པ། ལེགས་སོ་ལས་འཕྲོ་སྐལ་པར་ལྡན། རིགས་ཀྱི་བུ་དང་
བུ་མོ་རྣམས། སེམས་བསྐྱེད་སྡོམ་པ་བསྲུང་བ་ལེགས། ང་ནི་ཚད་མེད་བཞི་ལྡན་ཏེ།
གདོད་ནས་དཀའ་བ་མཐར་ཕྱིན་པས། ད་ལྟ་བསྲུང་ཁྲིམས་རྣམ་པར་དག །ལྷ་མིའི་
མགོན་གྱུར་དཔང་དུ་བཏུབ། ཁྱོད་ཉིད་སེམས་བསྐྱེད་སྡོམ་པ་བླང་བ་ལེགས། ང་ནི་
ཚད་མེད་བཞི་ལྡན་ཏེ། གདོད་ནས་དཀའ་བ་མཐར་ཕྱིན་པས། ད་ལྟ་བསྲུང་ཁྲིམས་
རྣམ་པར་དག ། ལྷ་མོའི་མགོན་གྱུར་དཔང་དུ་བཏུབ། ཁྱོད་ཉིད་སེམས་བསྐྱེད་སྡོམ་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བླང་པའི། དཔང་པོ་དམ་པ་ང་ཡོད་ཀྱི། དཔང་པོའི་དྲུང་དུ་ཁས་བླངས་པ། ཁས་
བླང་མ་ཡིན་དམ་བཅའ་ཡིན། དམ་ལས་འགལ་ན་འབྲས་བུ་ཚིག །སྐྱེ་བ་ལྔ་བརྒྱར་
ངན་སོང་བརྒྱུད། གར་སྐྱེས་བསླུ་བ་རྒྱུན་དུ་འོང་། དེ་ཕྱིར་དམ་ལ་མ་འདའ་ཞིག །
ཅེས་གསུངས་ནས། སློབ་དཔོན་གྱིས་ཡན་ལག་གཏན་སྲུང་གི་སྡེ་དང་། ཡན་ལག་
དུས་འཛིན་གྱི་སྡེ་རྣམས་གཏན་ལ་ཕབ་སྟེ་འབོགས་པར་མཛད་དོ། ། དེ་ནས་མཚུངས་
པར་སྤྱོད་པའི་གྲོགས་པོ་རྣམས་ཀྱིས་ཀྱང༌། ལེགས་པའི་བྱ་བ་བྱིན་ཏེ་མགྲིན་གཅིག་ཏུ་
བརྗོད་པ། ལེགས་སོ་ལེགས་སོ་ལེགས་པའི་མཆོག །སྐལ་ལྡན་ཁྱོད་ཉིད་རྨད་དུ་བྱུང་།
སེམས་བསྐྱེད་མ་བཞིའི་སྡོམ་བླངས་པས། འཁོར་བ་ལས་ཐར་བདེ་བའི་དོན། ད་ལྟ་
ཉིད་ནས་མངོན་པར་འཕགས། འདམ་གྱིས་མ་གོས་པད་མོའི་ཚུལ། དྲི་མེད་ཚུལ་
མཛེས་རྨད་དུ་བྱུང་། ཚུལ་ལྡན་ཁྱོད་ལ་བདག་གཞོལ་ལོ། །ཞེས་ལེགས་པའི་བྱ་བ་བྱིན་
ནོ། །སེམས་བསྐྱེད་ཀྱི་སྡོམ་པ་འབོགས་པའོ། །
གསུམ་པ་བསླབ་བྱ་ལ། སློབ་དཔོན་གྱི་ཞལ་ནས་གསུངས་པ། དིང་གི་སྐལ་ལྡན་
རིགས་ཀྱི་བུ། འཁོར་བ་ལས་ཐར་བདེ་བ་ཡི། ཡང་དག་དོན་ལ་འཇུག་པའི་ཕྱིར།
བསྙེན་གནས་ཡན་ལག་སྡེ་ཟུང་ལས། སེམས་བསྐྱེད་མ་བཞིའི་སྡོམ་བླང་ཞིང༌། སྡིག་
སྤང་དགེ་སྦྱང་བསླབ་པ་ལས། གོ་མཚོན་ཤོམས་དང་བརྩོད་པ་འགྱེད། མི་མཐུན་
ལས་སྦྱོར་སྲོག་མི་འཚེ། གཞན་གནས་བཤིག་དང་ཚིག་རྩུབ་བཏང་། རང་ཉིད་གནས་
དང་འཁྲས་མི་བརྩིགས། གཡོ་དང་སྒྱུ་མས་བསླུ་བ་ཡི། ངན་ཐབས་གཞན་རྣམས་
བྲིད་མི་འདུལ། དོན་དང་མི་མཐུན་ལྟ་ལོག་དང་། འཁྲུལ་པའི་བསད་བཅད་ཡི་མ་
རངས། རྔམ་པའི་ཤ་ཁྲག་སྲེད་པའི་ཕྱིར། ཞེ་ངན་སྲིན་གྱི་ཚུལ་མི་འཚལ། ལྟ་ལོག་
བསམ་སྦྱོར་ངན་པ་ཡིས། མཚམས་མེད་ཉེས་པའི་སྦྱོར་མི་འདེབས། ཉོན་མོངས་ཡིད་
ཀྱིས་བདག་གཞན་འབྱེད། གཉིས་འཛིན་བྱམས་སྡང་དྲན་མི་བསྐུལ། ཡང་དག་དོན་
170

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
ལ་དད་ལོག་ཅིང་། ཕྱིན་ཅི་ལོག་པའི་རྗེས་མི་འཇུག །ཡུན་གྱི་སྒྲིབ་པ་ཆེར་བསགས་
ཤིང༌། རྣམ་སྨིན་ཤུགས་ལས་སྡུད་མི་བྱེད། རྟག་ཆད་མཚན་མ་མཐར་འཛིན་པའི།
རིག་པས་ལོག་པར་སྦྱོར་མི་བྱེད། སྡིག་པ་མི་དགེ་བཅུ་སྤང་སྟེ། དགེ་བ་བཅུ་ཡི་རྗེས་
སུ་འབྲོངས། སྐུ་གསུང་ཡོན་ཏན་འཕྲིན་ལས་ཐུགས། ཕྱག་རྒྱ་ལྔ་ཡི་འདུན་པ་བསྐྱེད།
སྐུ་གཟུགས་གསུང་རབ་མཆོད་རྟེན་ལ། འབྲི་འཆང་བཀླག་དང་བཀུར་སྟི་བྱ། སྒོ་
གསུམ་རྒྱུན་དུ་དད་བརྩོན་ཞིང༌། ཡུན་དང་ཕྲལ་དུ་སྒྲིབ་སྦྱང་འབད། གང་འདུལ་
མོས་དང་སྦྱོང་བ་ཡི། འགྲོ་བའི་རྐྱེན་བཟློག་བསམ་སྦྱོར་བྱ། ཐོས་བསམ་སྒོམ་གསུམ་
ཤེས་རབ་ཀྱིས། ཏིང་འཛིན་ཟབ་མོའི་དོན་ལ་འཇུག ། དེ་ཉིད་རྒྱུན་ལ་གནས་པ་ཡི།
མི་དམིགས་དགོངས་པ་སྙོམས་པར་འཇུག །རང་གིས་བགྱིད་དང་གཞན་ལ་བཅོལ།
དགེ་ལ་དད་མོས་ཡི་རང་འབུལ། སྙིང་རྗེ་བྱམས་དགའ་བཏང་སྙོམས་ཀྱིས། འགྲོ་ལ་
ཚད་མེད་བཞི་ལྡན་བསྐྱེད། གང་དུ་འབོགས་པའི་སྡོམ་པ་ལ། དེ་ཉིད་ཁྲིམས་ཀྱི་ལུང་
ལྡན་བྱ། ལས་དང་བྱ་སྤྱོད་མཐར་ཕྱིན་ནས། ཕ་རོལ་ཕྱིན་པ་ལེན་པར་བྱ། དེ་ལྟར་
སྡིག་སྤང་དགེ་སྤྱད་ལས། སྒྲིབ་སྦྱང་ཚོགས་རྫོགས་གོ་འཕང་འཐོབ། ཐར་པ་མངོན་
སངས་རྒྱ་བར་འགྱུར། ཞེས་གསུངས་ནས། བསླབ་བྱའི་སྡོམ་པ་གནང་བར་མཛད་
དོ། །དེ་ལྟར་དུ་ཡན་ལག་འཇུག་སྤྱོད་ཀྱི་གཏན་ལ་ཕབ་སྟེ། འཁོར་སྡེ་བཞི་ཡ་བརྒྱད་
དང༌། ལྷ་ཀླུ་མི་གསུམ་དང་། བདུད་དང་སྲིན་པོ་མུ་སྟེགས་ལ་སོགས། འཁོར་རྣམ་
པ་གསུམ་གྱི་སྡེ་རིགས་རྣམས་རབ་ཏུ་བྱུང་བར་མཛད་དོ། །
དེ་ནས་ཡང་འཁོར་རྣམས་ཀྱིས་སྟོན་པ་ལ་བླ་ན་མེད་པའི་མཆོད་པ་རྒྱ་ཆེན་པོ་
བཤམས་ནས་ཕུལ་ཏེ། གཡུང་དྲུང་སེམས་དཔའ་རྣམས་ཀྱིས་མགྲིན་གཅིག་ཏུ་བསྟོད་
པ། རབ་འབྱམས་ཞིང་འདིར་འགྲོ་བའི་དཔལ་གྱུར་ཞིང་། གང་དག་འགྲོ་ཀུན་དགེ་ལ་
འདུན་སྤྱོད་མཛད། སྣང་སྲིད་དགེ་བ་བླ་མེད་བོན་འཁོར་བསྐོར། དགེ་བསྙེན་དམ་པ་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁྱོད་ལ་ཕྱག་འཚལ་ལོ། །རྒྱལ་པོའི་ཁབ་ཀྱི་གྲོང་ཁྱེར་དམ་པ་ན། སྐྱེ་རྒ་ན་འཆིའི་ཆུ་བོ་
བཞི་ལ་གཟིགས། འཁོར་དང་ལོངས་སྤྱོད་རྒྱལ་སྲིད་ཕྱིར་ལ་སྤངས། ཆགས་མེད་རྟུལ་
ཞུགས་ཁྱོད་ལ་ཕྱག་འཚལ་ལོ། ། སྒྱུ་མ་ལྟ་བུའི་ཏིང་འཛིན་ཐུགས་ལ་དགོངས། རྒྱན་
དང་དབུ་སྐྲ་དམིགས་མེད་སྦྱིན་པར་བཏང༌། གཅིག་བུར་རྟུལ་ཞུགས་ཁྱིམ་སྤངས་
རབ་ཏུ་བྱུང༌། གཙང་མ་གཙུག་ཕུད་ཁྱོད་ལ་ཕྱག་འཚལ་ལོ། །ཉི་ཤུ་རྩ་ལྔ་གཙང་
ཁྲིམས་རྣམ་པར་དག །ཟས་གོས་གྲོགས་དང་ཁྲི་སྟན་ཡན་ལག་སྤངས། འཁོར་བ་
ལས་ཐར་བདེ་བའི་གནས་སུ་གཤེགས། སོ་སོར་ཐར་པ་ཁྱོད་ལ་ཕྱག་འཚལ་ལོ། །འོག་
མིན་གནས་སུ་མཁན་སློབ་དཔང་དུ་བཅས། ཉིས་བརྒྱ་ལྔ་བཅུ་ནང་གི་ཁྲིམས་རྫོགས་
ཤིང་། སུམ་བརྒྱ་དྲུག་ཅུ་ཕྱི་ཡི་ཚུལ་དང་ལྡན། དག་པ་དྲང་སྲོང་ཁྱོད་ལ་ཕྱག་འཚལ་
ལོ། །ཕ་རོལ་ཕྱིན་བཅུའི་དོན་ལ་མཉམ་གནས་ཤིང་། གཡུང་དྲུང་ས་བཅུ་ལམ་གྱི་རྗེས་
ཐོབ་ནས། བྱང་ཆུབ་འགྱུར་མེད་འབྲས་བུའི་དོན་དང་ལྡན། མཚན་ཉིད་དོན་ལྡན་
ཁྱོད་ལ་ཕྱག་འཚལ་ལོ། །འཇིག་རྟེན་འཁྲུལ་བའི་བག་ཆགས་སྣང་བ་འགགས། མི་
གཡོ་འགོག་པའི་ཏིང་འཛིན་སྙོམས་པར་བཞུགས། ཚོགས་དྲུག་དབང་པོས་ཕྱི་ཡི་ཡུལ་
མི་གཅོད། ཏིང་འཛིན་འགོག་པ་ཁྱོད་ལ་ཕྱག་འཚལ་ལོ། །གཅིག་པུར་དབེན་བསྟེན་
རྩ་གསུམ་ལྷ་ལས་བབས། ཟས་གོས་གྲོགས་ཀྱི་ཆ་བསྙམས་ལུས་ཤེད་སྨད། འགྱུར་
མེད་བརྟན་ཐོབ་གཡོ་མེད་གདེང་དང་ལྡན། དཀའ་ཐུབ་མཐར་ཕྱིན་ཁྱོད་ལ་ཕྱག་
འཚལ་ལོ། །རང་གིས་རང་བཅོམ་འཁོར་དང་ལོངས་སྤྱོད་སྤངས། ཉོན་མོངས་དྲུངས་
འབྱིན་བཟོད་པ་བསྲན་དང་བཅས། བདུད་དང་སྲིན་པོ་མུ་སྟེགས་འཁོར་དུ་གྱུར།
དགྲ་བཅོམ་རྒྱལ་པོ་ཁྱོད་ལ་ཕྱག་འཚལ་ལོ། །རྒྱལ་བའི་མཛད་སྤྱོད་རྣམ་དག་བསམ་
མཐའ་ཡས། འགྲོ་ཀུན་རྟག་ཏུ་རེ་བའི་འཛིན་པ་གྲོལ། ཐམས་ཅད་ཀུན་གཞོལ་ཁྱིམ་
སྤངས་རབ་ཏུ་བྱུང༌། འདུལ་བའི་རྒྱལ་པོ་ཁྱོད་ལ་ཕྱག་འཚལ་ལོ། །གང་ཞིག་གང་
172

མདོ་སྡེ། སྲུང་ཁྲིམས་རྣམ་དག་ཡན་ལག་མདོ། ༼ནའོ། ༽
གིས་མཛད་པའི་དོན་དེ་ཉིད། གང་དག་བསམ་པའི་དོན་རྣམས་གཉིས་མཐར་ཕྱིན།
འཁོར་བའི་རྒྱ་མཚོ་རབ་ཏུ་སྐེམ་པ་ཡི། མཛད་རྫོགས་མཐར་ཕྱིན་ཁྱོད་ལ་ཕྱག་འཚལ་
ལོ། །ཁྱོད་ཉིད་འགྲོ་བའི་དོན་མཛད་ཇི་ལྟ་བ། བདག་སོགས་འགྲོ་རྣམས་དེ་བཞིན་
འབྲས་ཐོབ་ནས། སྣང་སྲིད་འཇིག་རྟེན་འཁོར་ལོས་སྒྱུར་བྱེད་ཅིང་། རྣམ་དག་ཐེག་
པའི་འགྲོ་དོན་མཐར་ཕྱིན་ཤོག །ཅེས་བརྗོད་ནས་མགྲིན་གཅིག་ཏུ་བསྟོད་པ་ཕུལ་བས།
སྟོན་པ་ཡང་ཐུགས་རབ་ཏུ་དགྱེས་ཏེ། འཁོར་རྣམས་ལ་ལེགས་པའི་བྱ་བ་བྱིན་ཏོ། །
༧ དེ་ནས་ཡང་སྟོན་པས་འཁོར་རྣམས་ལ་བཀའ་སྩལ་པ། ཉོན་ཅིག་གཏོ་བུ་
འབུམ་སངས་ལ་སོགས་ཏེ། འདུལ་བའི་འཁོར་སྡེ་ཟུང་བཞི་ཡ་བརྒྱད་ལ། ཁྱོད་རྣམས་
འཇིག་རྟེན་འཁོར་བའི་ལས་སྤངས་ནས། ཐར་པར་ཁྱིམ་སྤངས་རབ་ཏུ་བྱུང་བ་
ལེགས། ད་ཡང་འདུལ་ཁྲིམས་ཐེག་པའི་སྒོར་ཞུགས་ཤིང་། བསྲུང་ཁྲིམས་རྣམ་དག་
མཐའ་རུ་ཕྱིན་ནས་སུ། ཡང་དག་དམ་པའི་དོན་དང་མི་འགལ་ཕྱིར། ཕོ་མོ་ཕྱེ་ནས་
གནས་རིས་སོ་སོར་བགོས། གནས་གཅིག་འདུག་པ་དམ་པའི་དོན་དང་འགལ། ཨུད་
འབར་ཡིད་བཞིན་མེ་ཏོག་གླིང་ལ་མཛེས། རྣམ་པར་རྒྱལ་བ་སྨན་གྱི་ཁུངས་ན་བཙུན།
བཙུན་པ་ངང་པ་མུ་ཁྱུར་བསྙག་ན་ཆེ། མཛེས་དང་འཕྱོ་རས་ཚོང་འདུས་འགྲིམས་ན་
ལེགས། འབྲུ་དགུ་ལོ་ཏོག་སོ་སོའི་གྲབས་སུ་བཙུན། རིན་ཆེན་མར་ཞི་སེར་པོའི་ནང་
ནས་འབྱེད། ཕོ་གླིང་མོ་གླིང་སོ་སོར་དབྱེ་ན་བཙུན། དེ་མིན་གློ་བུར་རྐྱེན་གྱིས་བར་
ཆད་དང་། ལོག་པའི་ཆོ་འཕྲུལ་ཅི་འབྱུང་ངེས་པ་མེད། ཐམས་ཅད་རབ་ཏུ་བྱུང་བ་ངོ་
མཚར་ཆེ། འོན་ཀྱང་ཐབས་དང་ལམ་ལ་བསྟུན་ནས་སུ། ཐམས་ཅད་བསྲུང་བའི་སྡོམ་
པ་མཐར་ཕྱིན་ཕྱིར། ཕོ་གླིང་མོ་གླིང་སོ་སོར་དབྱེ་ནས་སུ། རང་རང་གནས་སུ་སྡོམ་
པ་བསྲུང་བར་གྱིས། ཞེས་གསུངས་ནས། ཕོ་གླིང་མོ་གླིང་སོ་སོ་རུ་དབྱེ་བར་མཛད་
དེ། གཡུང་དྲུང་དགུ་བརྩེགས་རིའི་ནུབ་བྱང་གི་མཚམས། མཆོད་རྟེན་རྣམ་དག་
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དཀར་པོའི་ཐད་དྲུང་། རྒྱལ་ས་ཁྲི་སྨོན་རྒྱལ་བཞད་དང༌། ཁོང་མ་ནེའུ་ཆུང་གཉིས་
ཀྱི་བར་མཚམས་ཀྱི་ཐད། གཡུང་དྲུང་དགུ་བརྩེགས་རིའི་རྩ་བ་རུ། རབ་བྱུང་ཕོ་མོའི་
སྡེ་གཉིས་སོ་སོ་རུ་དབྱེ་ནས། དགོན་པའི་གནས་དང་། གནས་རིས་སོ་སོ་རུ་འཛིན་
ཏེ། གཏོ་བུ་འབུམ་སངས་ལ་སོགས་ཕོ་རིགས་ཀྱིས། ཁྲི་སྨོན་རྒྱལ་བཞད་ཀྱི་གཡས་སུ།
མེ་ཏོག་གི་གླིང་ལ་བརྩིགས། གཤེན་བཟའ་ནེ་ཆེན་ལ་སོགས་མོ་རིགས་ཀྱིས། ཁོང་མ་
ནེའུ་ཆུང་གི་གཡོན་ཕྱོགས་ནགས་ཚལ་གླིང་ལ་བརྩིགས་སོ། །དེ་ལྟར་ཕོ་མོ་དབྱེ་ནས་
གནས་རིས་སོ་སོར་བཟུང་། བར་ན་དཔག་ཚད་བཞིའི་རྒྱང་ཐགས་ཡོད་པ་ན། སེངྒེའི་
གདན་བརྩེགས་སྟོན་པ་གདན་དྲངས་ཤིང་། གཡུང་དྲུང་བོན་གྱི་འཁོར་ལོ་བསྐོར་བར་
མཛད་དོ། །བོན་ཉན་ཚར་ནས་ཐེ་ཚོམ་སོ་སོར་གཅོད། གོང་དུ་རྡུགས་ནས་མ་གོ་བ་
རྣམས་ལ། ཡིད་ཀྱི་ཁྱེའུ་ཆུང་ཤེས་རབ་རིག་པའི་རྩལ་དང་ལྡན་པས། སྟོན་པའི་ཞལ་
ནས་གསུངས་པའི་བཀའ་བཞིན་དུ། ཡས་མར་གཞིག་ཅིང་སྟོན་པར་མཛད་དོ། །དེ་
ལྟར་དུ་བོན་གྱི་འཁོར་ལོ་ལོ་གསུམ་བསྐོར་བས། གཡུང་དྲུང་བོན་གྱི་འཁོར་ལ་ཤེས་
པའི་རྒྱུད་ཁྲོལ་ནས། ཕོ་མོ་གཉིས་ཀ་ཤེས་རབ་ཀྱི་ཚད་དུ་ཕྱིན་ཏེ། དེའི་ནང་ནས། ཕོ་
ལ་ཡིད་ཀྱི་ཁྱེའུ་ཆུང་དང་། གཏོ་བུ་འབུམ་སངས་གཉིས། མོ་ལ་ཧོས་བཟའ་རྒྱ་མེད་
དང་། གཤེན་བཟའ་ནེའུ་ཆེན་གཉིས་སུ་བྱུང་བའོ། །གཞན་དག་ཁྱིམ་པའི་སྡེ་གཉིས་
སོ་སོའི་གནས་སུ་བྱེད་ནས། རང་རང་གི་གནས་སུ་ཁྲིམས་བསྲུངས་ཤིང་། འདུལ་བ་
ཁྲིམས་ཀྱི་མཛད་པ་མཐར་ཕྱིན་པར་མཛད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་
པ་གཟི་བརྗིད་རབ་ཏུ་འབར་བའི་མདོ་ལས། གཤེན་གྱི་བསྲུང་ཁྲིམས་རྣམ་པར་དག་
པ་ཡན་ལག་གི་མདོ་བསྟན་པའི་ལེའུ་སྟེ་ལྔ་བཅུ་རྩ་དྲུག་པའོ། །
174

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་གཤེན་གྱི་དགེ་
སྤྱོད་རྣམ་པར་དག་པ་བསྟན་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ལམ་གསལ་ཧ་ར་པྲ་ཅི་ན། གང་ཟག་མི་ཡི་
སྐད་དུ་ན། གཤེན་གྱི་དགེ་སྤྱོད་རྣམ་པར་དག་པ་བསྟན་པའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། སྟོན་པ་
འགྲོ་བ་སེམས་ཅན་གྱི་དོན་དུ་མི་མཇེད་ཀྱི་འཇིག་རྟེན། ལྷོ་འཛམ་བུ་གླིང་གི་དམིག །
སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི། རྒྱལ་ས་
བར་པོ་སོ་བརྒྱད་དུ་སྐུ་འཁྲུངས་ནས། མཛད་པ་བཅུ་གཉིས་ཀྱི་དོན་མཐར་ཕྱིན་པར་
མཛད་དེ། དེ་ཡང་བསྟན་པ་རྗེས་བཞག་གི་མཛད་པ་རྫོགས་ནས། འདུལ་བ་ཁྲིམས་
ཀྱི་མཛད་པའི་དུས་ལ་བབ་སྟེ། དེ་ཡང་དང་པོ་གསས་མཁར་ཁྲི་སྨོན་རྒྱལ་བཞད་ཀྱི་
སྒོ་དྲུང་དུ་བྱོན་ནས། སྐྱེ་རྒ་ན་འཆིའི་ཆུ་བོ་བཞི་ལ་གཟིགས་ཏེ། འཁོར་རྣམས་ལ་སྡུག་
བསྔལ་བ་འཁོར་བའི་ཉེས་དམིགས་དང༌། སྐྱེ་རྒ་ན་འཆིའི་དར་གུད་དང༌་། མི་བདེ་
སྡུག་བསྔལ་གྱི་གཡང་ས་དང་། ཐར་པ་བདེ་བའི་དྲོད་ཁ་དང༌། ཉོན་མོངས་དུག་ལྔའི་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཉེས་སྐྱོན་དང་། བླ་མེད་གོ་འཕང་སྒྲུབ་ཐབས་དང་། མདོ་སྡེ་དུ་མ་གཏན་ལ་ཕབ་སྟེ་
གསུངས་སོ། ། དེ་ནས་རབ་ཏུ་བྱུང་བར་དགོངས་ནས། རྒྱན་དང་ཡོ་བྱད་ལོངས་སྤྱོད་
ཐམས་ཅད་སྤངས་ཤིང་། བར་སྣང་སྟོང་པའི་དབྱིངས་རུམ་ནས། ཡེ་ཤེས་ལྷའི་ཐུགས་
རྗེ་དང་། ཐབས་ཀྱི་མཆོག་གིས་སྤྲུལ་པ་ལས་རབ་ཏུ་བྱུང་བའི། ན་བཟའ་བླང་བའི་
གོས་དྲུག་དང་། ཧོས་རུ་གསིལ་བའི་སྒྲ་སྙན་དང་། པད་ཆ་པད་ཁུག་སྔོན་པོ་དང་།
པད་ཤུན་གདིང་བ་ཁུད་དུ་བཅུགས་ཏེ། འཁོར་རྣམས་ཀྱི་བཤོལ་བས་ཀྱང་མ་ཐུབ་
པར། མི་ལས་གཤོག་སྐྱེས་མཁའ་ལྡིང་ཤང་ཤང་དུ་སྤྲུལ་ནས། བར་སྣང་སྟོང་པའི་
ཁམས་སུ་འཕུར་ཏེ། འོག་མིན་གྱི་གནས་སུ་བྱོན་ནས། རང་འབྱུང་མཆོད་རྟེན་རྣམ་
བཞི་དང༌། དྲང་སྲོང་ལེགས་ལྡན་རྒྱལ་བའི་མདུན་དྲུང་དུ་རབ་ཏུ་བྱུང་བར་མཛད་
དོ། །དེ་ནས་བསླབ་གསུམ་ཡོངས་སུ་རྫོགས་པར་དགོངས་ནས། དཀའ་ཐུབ་མཐར་
ཕྱིན་པར་མཛད་དེ། སུམ་ཅུ་རྩ་གསུམ་གྱི་གནས་སུ། ངང་པའི་རྒྱལ་པོ་ཆུ་འབྱེད་
དང་ཐབས་ཅིག་ཏུ། ཆུ་ལས་འོ་མ་ཕྱེད་པའི་ཐིགས་རེ་དང་། འབྲས་ས་ལུ་ཉག་མ་རེ་
གསོལ་ནས། བྱའི་དཀའ་ཐུབ་ལོ་གཅིག་མཛད་དོ། །དེ་ནས་རྒྱལ་ཆེན་རིགས་བཞིའི་
གནས་སུ། སྤྲེའུའི་རྒྱལ་པོ་ཧ་ནུ་མན་དྷ་དང་ཐབས་ཅིག་ཏུ། ཤིང་ཏོག་གི་འབྲུ་མ་རེ་
དང་། ཤིང་ལོའི་སྟེང་དུ་ཁ་བ་ཆགས་པའི་ཆུ་ཐིགས་པ་རེ་གསོལ་ནས། སྤྲེའུའི་དཀའ་
ཐུབ་ལོ་གཅིག་མཛད་དོ། ། དེ་ནས་འོལ་མོ་ལུང་རིང་གི་བྱང་ནུབ་ཟད་མཚམས་མེ་
ཏོག་གི་གླིང་ལ། མཁའ་ལྡིང་གི་རྒྱལ་པོ་ཤང་ཤང་དང་ཐབས་ཅིག་ཏུ། ཆུ་སེང་གེའི་
ཐིགས་པ་རེ་དང་། རྩ་ཨུ་མེར་གྱི་མཆོག་མ་རེ་གསོལ་ནས། མིའི་དཀའ་ཐུབ་ལོ་གཅིག་
མཛད་དོ། །དེ་ནས་བདུད་དང་སྲིན་པོ་དང༌། མུ་སྟེགས་རྣམས་འཁོར་དུ་གྱུར་ཏེ། རི་
བོ་གསེར་ལྡན་གྱི་རྩ་བ། ཆུ་གྱིམ་ཤང་གི་འགྲམ་དུ་བྱོན་ནས། འཁོར་སྡེ་བཞི་ཡ་བརྒྱད་
དང་། བདུད་སྲིན་མུ་སྟེགས་འཁོར་རྣམས་ལ། དག་པ་འདུལ་ཁྲིམས་བོན་སྡེ་ལས།
176

མདོ་སྡེ། དགེ་སྤྱོད་རྣམ་པར་དག་པའི་མདོ། 
༼ནའོ།༽
བསླབ་གསུམ་ཡང་དག་གི་སྡེ་དང་། རྣམ་དག་དཀའ་ཐུབ་ཀྱི་སྡེ་དང་། འདུལ་ཁྲིམས་
གཙང་མའི་སྡེ་དང་། བསྲུང་ཁྲིམས་ངོས་བསྟན་གྱི་སྡེ་དང་། སྦྱངས་ཐོབ་མཐར་ཕྱིན་
གྱི་སྡེ་དང་། རྒོལ་བ་ཚར་གཅོད་ཀྱི་སྡེ་དང་། མུ་བཞི་མཐའ་བསལ་གྱི་སྡེ་དང་། གལ་
པོ་རྩོད་སྤང་གི་སྡེ་དང་། དག་པ་རྣམ་འགྲེལ་གྱི་སྡེ་དང་། སྤོབས་པ་མཐར་ཕྱིན་གྱི་སྡེ་
དང༌། འདུལ་བྱེད་སྡེ་བཅུ་རུ་གཏན་ལ་ཕབ་སྟེ་གསུངས་སོ། །
དེ་ནས་ཡང་འདུལ་བ་ཁྲིམས་ཀྱི་གླིང་། གསས་ཁང་བ་རབ་གསེར་གླིང་དུ་བྱོན་ནས།
ཕྱི་རབས་ཀྱི་འགྲོ་བ་རྣམས་ཁ་ལོ་ཡོངས་སུ་བསྒྱུར་བ་དང་། འདུས་པའི་འཁོར་རྣམས་
ཁྱིམ་སྤང་རབ་ཏུ་བྱུང་བ་བྱ་བའི་ཕྱིར། འདུལ་བ་རྒྱུད་དྲུག་ཏུ་དབྱེ་ནས་གཏན་ལ་ཕབ་
སྟེ་གསུངས་སོ། །དེ་ནས་འདུས་པའི་འཁོར་རྣམས་ལ། འདུལ་བ་ཁྲིམས་ཀྱི་སྡོམ་པ་
ཕོག་ནས། གང་ཡང་མི་འཆལ་ཞིང་མ་འདྲེས་པ་བྱ་བ་དང་། ཕོ་མོ་དབྱེ་ནས་གནས་
རིས་སོ་སོ་རུ་འཛིན་པའི་ཆེད་དུ། གསས་མཁར་ཁྲི་སྨོན་རྒྱལ་བཞད་དང་། ཁོང་མ་
ནེའུ་ཆུང་གཉིས་ཀྱི་བར། མཆོད་རྟེན་རྣམ་དག་དཀར་པོའི་མདུན། གྲོང་ཁྱེར་རྣམ་
དག་བཀོད་པའི་དབུས་དཀྱིལ་དུ་བཞུགས་ཏེ། ཀུན་ལ་འདུལ་ཁྲིམས་ཀྱི་སྡོམ་པ་ཕོག་
ནས། ཕོ་གླིང་མོ་གླིང་སོ་སོ་རུ་དབྱེ་བ་མཛད་དོ། ། དེ་ནས་ཡང་ཕོ་གླིང་མོ་གླིང་གཉིས་
ཀྱི་བར་མཚམས་སུ། གདན་སེང་གེའི་ཁྲི་ལ་བཞུགས་ཏེ། ཕོ་མོ་དབྱེ་ནས་གནས་
རིས་སོ་སོ་རུ་འཛིན་པ་ལ། གཤེན་གྱི་དགེ་སྤྱོད་རྣམ་པར་དག་པའི་དོན་བསྟན་པར་
དགོངས་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། དྲང་
སྲོང་རྒྱལ་བ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། གཙུག་གཤེན་རྒྱལ་བ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཙུག་སྲས་རྨ་བོ་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁྲི་ལྡེ་གུང་གྲགས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཚུལ་འབར་ཁྲི་ཤེས་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཁྲི་རྒྱལ་ཐང་པོ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཁྲི་འོད་སྒྲོན་མ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། གུང་ཁྲི་གསལ་འོད་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཙུག་སྲས་འཕྲུལ་བུ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བདེ་ལྡན་དྲང་སྲོང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གཙང་མ་གཙུག་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པ་
གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། སྤང་ལ་གནམ་གཤེན་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་ཀྱི་གླང་པོ་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་
ཀྱི་ཐིམ་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། དག་པ་སྒྲིབ་སེལ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷའི་དྲང་སྲོང་ཡེ་ཤེས་ངང་ལྡན་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཀླུའི་དྲང་སྲོང་གཙང་མ་སྒྲིབ་སེལ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཤེན་གྱི་དྲང་སྲོང་བདེན་པ་
178

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
སྨྲ་བ་དང་ཐབས་ཅིག་ཏུ་བཞུགས་སོ། །གཞན་ཡང་འཁོར་དུ་གཏོགས་པའི་གཡུང་
དྲུང་སེམས་དཔའ་སེམས་དཔའ་ཆེན་པོ། དག་པ་དྲང་སྲོང་ཕོ་མོའི་སྡེ་དང་། གཙང་
མ་གཙུག་ཕུད་ཕོ་མོའི་སྡེ་དང༌། ཚུལ་གནས་དགེ་བསྙེན་ཕོ་མོའི་སྡེ་དང༌། བསྙེན་
གནས་ཡན་ལག་ཕོ་མོའི་སྡེ་དང༌། གཞན་ཡང་ལྷ་དང༌། ཀླུ་དང་། མི་དང་། ལྷ་མ་
ཡིན་དང་། མི་འམ་ཅི་ལ་སོགས་པའི་འཇིག་རྟེན་ན་ཚུལ་ལ་གནས་པ་དང༌། ཚུལ་
ལ་ཞུགས་པ་དང་། ཚུལ་དང་ལྡན་པ་དང་། ཁྲིམས་ལ་གནས་པ་དང་། ཁྲིམས་ལ་
བ།ཞུགས་པ་དང༌-
 ། ཁྲིམས་དང་ལྡན་པ་ལ་སོགས། འཁོར་བྱེ་བ་ས་ཡ་དུང་ཕྱུར་དང་
བཅས་ནས་བཞུགས་སོ། །
དེ་ནས་འཁོར་རྣམས་ཀྱིས་སྟོན་པ་ལ། བླ་ན་མེད་པའི་མཆོད་པ་སྤྲིན་གྱི་རྒྱན་ཞེས་
བྱ་བ་བཤམས་ནས་ཕུལ་ཏེ། དེ་ཡང་ལ་ལས་ནི་ལྷའི་དར་ཕྱར་རོ། ། ལ་ལས་ནི་ལྷའི་
དུང་འབུད་དོ། ། ལ་ལས་ནི་ལྷའི་རྔ་བརྡུང་ངོ༌། ། ལ་ལས་ནི་ལྷའི་གཤང་དཀྲོལ་ལོ། །ལ་
ལས་ནི་ལྷའི་གླིང་བུ་འབུད་དོ། །ལ་ལས་ནི་ལྷའི་ཏམ་བུ་ར་འབུད་དོ། ། ལ་ལས་ནི་ལྷའི་
པི་ཝཾ་བསྒྲིལ་ལོ། །ལ་ལས་ནི་ལྷའི་ཅག་པར་བརྡེབས་སོ། ། ལ་ལས་ནི་ལྷའི་ཅོང་ཆེན་
བརྡུང་ངོ༌། ། ལ་ལས་ནི་ལྷའི་ཅིང་ཆེན་བསྒྲགས་སོ། །ལ་ལས་ལྷའི་བིང་ཆེན་དཀྲོལ་
ལོ། ། ལ་ལས་ནི་ལྷའི་གདུགས་ཁྱེར་རོ། ། ལ་ལས་ནི་ལྷའི་རྒྱལ་མཚན་ཕྱིར་རོ། །ལ་ལས་ལ་ལས་
ནི་ལྷའི་བ་དན་ཕྱིར་རོ། ། ལ་ལས་ནི་ལྷའི་ཕྱེ་མ་ཁྱེར་རོ། ། ལ་ལས་ནི་ལྷའི་འཕུར་མ་
བརླབས་སོ། །ལ་ལས་ནི་ལྷའི་བླ་གུར་ཕུབ་བོ། །ལ་ལས་ནི་ལྷའི་ཡོལ་བ་བྲེའོ། །ལ་ལས་
ནི་ལྷའི་མར་མེ་བལྟམ་མོ། ། ལ་ལས་ནི་ལྷའི་སྒྲོན་མེ་འདེགས་སོ། ། ལ་ལས་ནི་ལྷའི་སྤོས་
མེ་བཏུལ་ལོ། ། ལ་ལས་ནི་ལྷའི་གཙང་ཚན་གཏོར་རོ། ། ལ་ལས་ནི་ལྷའི་སྐུ་ཁྲུས་གསོལ་
ལོ། །ལ་ལས་ནི་ལྷའི་ཞལ་ཟས་འབུལ་ལོ། ། ལ་ལས་ནི་ལྷའི་མེ་ཏོག་གཏོར་རོ། །ལ་ལས་
ནི་ལྷའི་བསྟོད་ཚིག་བྱེད་དོ། །ལ་ལས་ནི་ལྷའི་མཆོད་བརྗོད་བྱེད་དོ། ། དེ་ལྟར་དུ་ལྷའི་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རོལ་མོ་དང་། མཆོད་པ་བསམ་གྱིས་མི་ཁྱབ་པར་ཕུལ་བས། འཇིག་རྟེན་གྱི་ཁམས་
ཀྱང་། གཡོ་བ་དང་། འགུལ་བ་དང༌། འུར་བ་དང༌། ཐུག་པ་དང་། ཆེམས་པ་དང་།
མེར་བ་དང༌། ལྡེག་པར་བྱུང་ངོ༌། །དེའི་དུས་སུ་ནམ་མཁའ་ལས་གསལ་བའི་འོད་
མང་པོ་ཤར་རོ། །བར་སྣང་ལས་སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་
པའི་མེ་ཏོག་མང་པོ་སྐྱེས་སོ། །
དེའི་ཚེ། སྟོན་པས་ཀྱང་མཆོད་པ་དེ་དག་ཐམས་ཅད། ཐུགས་རྗེས་བྱིན་གྱིས་
བརླབས་ནས། ཐུགས་ལས་འོད་ཟེར་བྱེ་བ་ས་ཡ་སྤྲོས་པར་མཛད་དེ། དེ་ཡང་སྐུ་
ཞབས་ཀྱི་མཐིལ་རུམ་ནས་ཀྱང༌། འོད་ཟེར་བྱེ་བ་ས་ཡ་ཁྲི་ཕྲག་དྲུག་ཅུ་དྲུག་ཅུར་སྤྲོ་
ཞིང་བཀྱེའོ། །དེ་བཞིན་དུ། སྐུ་གསང་བའི་གནས་དང༌། ལྟེ་བའི་ཀློང་རུམ་དང་།
ཐུགས་ཀྱི་དང་གོང་དང་། མགུར་གྱི་གསང་གོང་དང་། ལྟག་པའི་རྒྱས་རམ་དང༌། སྤྱི་
བོའི་གཙུག་རུམ་ནས་ཀྱང་། འོད་ཟེར་བྱེ་བ་ས་ཡ་ཁྲི་ཕྲག་དྲུག་ཅུ་དྲུག་ཅུར་སྤྲོ་ཞིང་
བཀྱེའོ། །དེ་བཞིན་དུ། སྐུ་ཞལ་གྱི་དཀྱིལ་འཁོར་དང་། དཔྲལ་བའི་དབྱེས་རུམ་དང་།
སྨིན་མཚམས་ཀྱི་མཛོད་སྤུ་དང༌། ཕྱག་ཞབས་ཀྱི་སོར་མོ་དང་། ཡན་ལག་གི་ལྷུ་
ཚིགས་དང་། དབང་པོའི་སྒོ་རྣམས་ནས་ཀྱང༌། འོད་ཟེར་བྱེ་བ་ས་ཡ་ཁྲི་ཕྲག་དྲུག་ཅུ་
དྲུག་ཅུར་སྤྲོ་ཞིང་བཀྱེའོ། །འོད་ཟེར་དེ་དག་གིས། སྟོང་གསུམ་གྱི་སྟོང་ཆེན་པོ། འཇིག་
རྟེན་གྱི་ཁམས་རབ་འབྱམས་དཔག་ཏུ་མེད་པ་རུ་སྤྲོས་པས། མེ་ཏོག་གི་ཆར་མངོན་
པར་བབས་ཏེ། སྣང་བ་ཆེན་པོས་ཡོངས་སུ་ཁྱབ་པ་རུ་གྱུར་ཏོ། །འོད་ཟེར་དེ་དག་
ཚུར་འདུས་པ་ལས། སྟོན་པའི་ཐུགས་ལ་གསལ་བའི་འོད་ཚོན་གང་དུ་གནས་ཏེ། དྲི་
མ་མེད་པ་རྣམ་དག་འདུལ་བའི་ཏིང་ངེ་འཛིན་ལ་སྙོམས་པར་ཞུགས་སོ། །
༧ དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་
དཔའ་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
180

མདོ་སྡེ། དགེ་སྤྱོད་རྣམ་པར་དག་པའི་མདོ། ། ༼ནའོ། ༽
པོ། དྲང་སྲོང་རྒྱལ་བ་རང་གི་གདན་ལས་ལངས་ནས། ཚུལ་གོས་ཕྲག་པ་གཅིག་ཏུ་
གཟར་ནས། ལྷའི་མེ་ཏོག་ཨུ་དུམ་ཝ་ར་ལག་ཏུ་ཐོགས་ནས། གཤེན་རབ་དེ་དག་གི་
སྤྱན་སྔར་འཁོད་དེ། མགོ་བོས་ཞབས་ལ་ཕྱག་འཚལ་ཞིང་། པུས་མོ་གཡས་པའི་ལྷ་
ང་ས་ལ་བཙུགས་ནས་གསོལ་པ། སྟོན་པ་གཤེན་རབ་མཆོག །བདག་ཅག་འཁོར་དུ་
གཏོགས་པའི་གཡུང་དྲུང་སེམས་དཔའ་རྣམས་དང་། ཕྱི་རབས་རྗེས་སུ་འབྲང་བའི་
གང་ཟག་ལ། རྣམ་དག་འདུལ་བ་ཁྲིམས་ཀྱི་བཀའ་ལུང་ལས། ངེས་ཚིག་བདེན་པའི་
བོན་གཅིག་བསྟན་དུ་གསོལ། ཞེས་ཞུས་སམ་གསོལ་ཏོ། །
དེ་ལ་གཤེན་རབ་མཆོག་གིས་བཀའ་སྩལ་པ། ཉོན་ཅིག་གཤེན་རབ་དྲང་སྲོང་རྒྱལ་
བ་དང༌། འདུས་པའི་འཁོར་རྣམས་དབང་པོ་གཏོད་ལ་ཉོན། མ་ནོར་ངེས་པའི་ལམ་
ལ་ཞུགས་ནས་སུ། མ་ནོར་ངེས་པའི་དོན་ལ་འཇུག་པ་ན། ད་ལྟ་འདུས་འཁོར་སྡེ་བཞི་
ཡ་བརྒྱད་དང་། ཕྱི་རབས་རྗེས་འབྲང་གང་ཟག་ཕོ་མོ་རྣམས། འཇིག་རྟེན་འཁོར་
བའི་ལས་སྤྱོད་རྒྱབ་ཏུ་བོར། སྡིག་པ་མི་དགེ་བཅུ་པོ་གཏན་ནས་སྤོངས། དགེ་བཅུ་
གཡུང་དྲུང་བོན་ལ་ཡིད་གཞུངས་སྤྱོད། ཐེག་པ་གོང་འཕེལ་ཚུལ་གནས་དགེ་བསྙེན་
དང་། གཙང་མ་གཙུག་ཕུད་དག་པ་དྲང་སྲོང་དང་། རྣམ་དག་དཀའ་ཐུབ་དྲི་མེད་
ལམ་ལ་ཞུགས། ཕྱི་ཡི་ཚུལ་དང་ནང་ཁྲིམས་ཟུང་དུ་འབྲེལ། ཕོ་མོ་ཕྱེས་ནས་གནས་
རིས་སོ་སོར་འཛིན། ལྷན་ཅིག་བསྡད་ན་ཉོན་མོངས་ཁ་དྲག་པས། འཆལ་དང་སྨ་སྨེ་
ཉམས་དང་འགལ་བ་འབྱུང༌། དེ་ཕྱིར་མ་འཆལ་མ་སྨེ་མ་འགལ་བ། གོམས་པ་བསྐྱེད་
ཅིང་མཐར་ཕྱིན་ལྡན་པར་བྱ། རྟག་པར་རྒྱུན་དུ་སྐད་ཅིག་འབྲལ་མེད་པར། གཤེན་གྱི་
དགེ་སྤྱོད་རྣམ་དག་བསླབ་པ་བྱ། གང་ཞིག་ཚུལ་གནས་ཚུལ་ཞུགས་ཚུལ་བསྲུང་བས།
དགེ་སྤྱོད་རྣམ་དག་རྒྱུན་པར་མ་བརྩོན་ན། ཕྱི་ཚུལ་བཟང་ཡང་སྟོན་ཀའི་ཤིང་ལོ་
འདྲ། ནང་ཁྲིམས་བསྡམས་ཀྱང་རི་དྭགས་སྐྱ་བོ་འདྲ། དགེ་མེད་སྡིག་མེད་ཐར་དང་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལྟུང་བ་མེད། དེ་ཕྱིར་ཕྱི་ཚུལ་ནང་ཁྲིམས་འགྲུབ་པ་ལ། གཤེན་གྱི་དགེ་སྤྱོད་རྣམ་པར་
དག་པ་གཅེས། ཕྱི་ཚུལ་ནང་ཁྲིམས་ཟུང་དུ་འབྲེལ་བ་ལ། དགེ་སྤྱོད་རྣམ་པར་དག་
པའི་བཅུད་ལྡན་ན། འཁོར་བར་སྒྲོལ་བའི་དེད་དཔོན་ཆེན་པོར་འགྱུར། ཞེས་བཀའ་
བསྩལ་ཏོ། །
དེ་ལ་གཤེན་ཚངས་པ་གཙུག་ཕུད་ཀྱིས་གསོལ་པ། སྟོན་པ་གཤེན་རབ་མཆོག །
བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། ཕྱི་རབས་
རྗེས་སུ་འབྲང་བའི་གང་ཟག་རྣམས། འཇིག་རྟེན་འཁོར་བའི་ལས་ལ་བློ་ལྡོག་ཅིང་།
ཡང་དག་ཐར་པའི་འབྲས་བུ་སྒྲུབ་པར་བྱེད་པ་ལ། སྡིག་པ་མི་དགེ་བ་བཅུ་སྤངས་
ནས། དགེ་བ་རྣམ་པ་བཅུ་དང་དུ་བླངས་ཤིང༌། ཐེག་པ་གོང་འཕེལ་དུ་སྤར་ཞིང་།
ཕྱི་ཚུལ་དང་ནང་ཁྲིམས་ཟུང་དུ་འབྲེལ་ནས། ལུས་ངག་ཡིད་གསུམ་ཐ་མལ་དུ་མི་
བཞག་ཅིང་། གཤེན་གྱི་དགེ་སྤྱོད་རྣམ་པར་དག་པ་ལ་འཇུག་ན། ཅི་ལྟ་བུ་ཞིག་ལ་
འཇུག་ཅིང་སྤྱོད་པ་ལགས། ཞེས་གསོལ་ཏོ། ། དེ་ལ་གཤེན་རབ་མཆོག་གིས་བཀའ་
སྩལ་པ། གཡུང་དྲུང་སེམས་དཔའ་སེམས་དཔའ་ཆེན་པོ་ཚངས་པ་གཙུག་ཕུད། དེ་
ནི་འདི་ལྟ་སྟེ། ཁྱོད་ནི་སྔོན་གྱི་སྟོན་པ་བདེ་བར་གཤེགས་པ་རྣམས་ཀྱི་ཐུགས་སྲས།
ད་ལྟའི་སྟོན་པ་གཤེན་རབ་མཆོག་བདག་གི་འཁོར་གྱི་དམ་པ། མ་འོངས་པའི་དུས་
སུ། བདག་ཉིད་མྱ་ངན་ལས་འདས་ཀྱང་། བདག་གི་ཐུགས་ཀྱི་བསྟན་པ་མ་རྫོགས་ཀྱི་
བར་དུ། ཁྱོད་ཀྱི་སྤྲུལ་བ་བརྒྱ་ཕྲག་དུ་མ་རུ་འགྱེད་ཅིང་། འགྲོ་བ་འདྲེན་པ་དང་། ཁ་
ལོ་བསྒྱུར་བ་དང་། བཀའི་བསྡུ་བ་དང་། དོན་གྱི་དབྱེ་བ་དང་། བསྟན་པའི་སྒྲོན་མེ་
འདེགས་ཤིང་། རྒྱུན་ཞུགས་ཀྱི་འབྲས་བུ་ལ་གནས་དགོས་པ་ཡིན་པས། ད་ཡང་རྒྱུ་
འབྲས་ཐེག་པའི་མདོ་སྡུད་ཅིང་། འཕན་ཡུལ་འདོན་མཆོད་ཀྱི་བཀའི་བསྡུ་བ་རྣམས་
ནི། ཁྱོད་དང་སྤངས་ལ་གནམ་གཤེན་ལ་གཏད་པ་ཡིན་པས་སྤོབས་པ་ཆེར་བསྐྱེད་
182

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
ཅིང་། རྒྱས་འབྲིང་བསྡུས་གསུམ་གྱི་དོན་ཕྱེད་པར་གྱིས་ཤིག །འགྲོ་བ་འདུལ་བའི་
ཐབས་ལ་མཁས་པར་གྱིས་ཤིག །མི་བརྗེད་པའི་གཟུངས་དང་ལྡན་པར་གྱིས་ཤིག །དེ་
ཡང་ཁྱོད་ཀྱི་རྒྱུད་ལ་བདག་གིས་བྱིན་གྱིས་བརླབ་པར་བྱའོ། ། ཞེས་ཚངས་པ་གཙུག་
ཕུད་ལ། གཤེན་རབ་མཆོག་གིས་བཀའ་བསྩལ་ཏོ། ། །
ཡང་གསོལ་པ། གཤེན་རབ་མཆོག །དེ་ལྟར་དུ་བདག་ལ་བཀའ་ཡི་གནང་བ་
མཛད་ནས། བདག་གིས་གཤེན་གྱི་དགེ་སྤྱོད་རྣམ་པར་དག་པ། གཡུང་དྲུང་སེམས་
དཔའི་སྤྱོད་པ་ཟབ་མོ་ལ་སྤྱོད་ཅིང༌། ཁྲི་འཕང་གོང་ནས་གོང་དུ་འཕེལ་བར་བྱ་བའི་
ཕྱིར། གཤེན་གྱི་དགེ་སྤྱོད་ལ་འཇུག་ན། དེའི་གོ་རིམ་དང་སྤྱོད་ཚུལ་ཅི་ལྟ་བུ་ཞིག་ཡིན་
པ་ལགས། ཞེས་གསོལ་ཏོ། །གཤེན་རབ་མཆོག་གིས་བཀའ་སྩལ་པ། རིགས་ཀྱི་བུ་ཚེ་
དང་ལྡན་པ་དེ་ནི་འདི་ལྟ་སྟེ། གཤེན་གྱི་དགེ་སྤྱོད་རྣམ་པར་དག་པ་ལ། ཡན་ལག་
བརྒྱད་དང་ལྡན་པ་རུ་ཤེས་ཏེ། དེ་ཡང་ནངས་པར་ནམ་ལངས་པའི་དང་པོ། ཉི་མ་
ཤར་བའི་རྩེ་མོ་ལ། སྟོད་གོས་དང་། རྨད་ཤམ་དང༌། རྨད་གོས་དང་། རྨད་འོག་
དང༌། པད་ཞུ་དང་། པད་ལྷམ་དང་། གདིང་བ་དང་། རིན་ཆེན་གནང་བའི་རྫས་
ལྔ་དང་ལྡན་པ་བྱས་ལ། ཁྲུས་དང་གཙང་སྦྲ་དག་གི་སྒོ་རུ་འཇུག་པར་བྱའོ། །དེ་ནས་
ཉི་མ་རྩེ་ཤར་ནས། དྲོས་ཆེན་དུ་མ་ཕྱིན་གྱི་བར་དུ། བདེ་བར་གཤེགས་པ་དངོས་
སུ་བཞུགས་པ་དང་། མི་བཞུགས་པ་མི་སྣང་བའི་ཡུལ་ནི། སྔོན་གྱི་སྟོན་པ་བདེར་
གཤེགས་རྣམས་ནས། ད་ལྟའི་སྟོན་པ་བདག་ཉིད་དང་། མ་འོངས་པའི་སྟོན་པ་ཡན་
ཆད་དང་། གཡུང་དྲུང་སེམས་དཔའ་དག་པ་དྲང་སྲོང་གི་སྡེ་རྣམས་དང་། གྲོགས་
མཚུངས་པར་སྤྱོད་པ་རྣམས་དང་། གཞན་ཡང་མཁན་པོ་དང་། སློབ་དཔོན་དང་།
དཔང་པོ་བཅས་པ་རྣམས་ཀྱིས། མཚན་ནས་བརྗོད་ཅིང་། ཕྱག་འཚལ་བ་དང་། དེ་
རྣམས་ཀྱི་དྲུང་དུ། རང་གཞན་གྱིས་ཚེ་རབས་སྔ་མ་ནས་བསགས་པའི། བག་ཆགས་
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་སྒྲིབ་པ་ཅི་མཆིས་པ་རྣམས་བཤགས་པ་དང་། དུས་འདི་ཉིད་ཀྱི་བསླབ་པ་རྣམ་
གསུམ་ལ། ཆགས་ཉམས་དང་འགལ་འཁྲུལ་ཅི་མཆིས་པ་རྣམས། གནོང་འགྱོད་
ཞུམས་པའི་སྒོ་ནས་བཤགས་ཤིང༌། བྱང་དག་ཚངས་པའི་དངོས་གྲུབ་ཞུ་བ་དང་
གསུམ་མོ། ། དེ་ནས་ཉི་མ་དྲོས་ནས་ཕྱེད་དུ་མ་ཕྱིན་གྱི་བར་དུ། བདེ་བར་གཤེགས་པ་
མི་སྣང་བའི་ཡུལ་དབྱིངས་ན་བཞུགས་པ་དང༌། སྣང་བའི་ཡུལ་ད་ལྟའི་སྟོན་པ་བདག་
ཉིད་ལ། དག་པའི་འཁོར་རྣམས་ཀྱིས་བསྐོར་བ་ལ། མཆོད་པ་འབུལ་ཞིང་བསོད་
ནམས་ཀྱི་ཚོགས་བསགས་པར་བྱ་སྟེ། དེ་ཡང་གཙང་མའི་ས་ལ། མནྡལ་མདའ་གང་
གྲུ་བཞི་རུ་བྱ་ལ། དྲི་ཞིམ་པ་སྨན་གྱིས་ཆག་ཆག་གདབ་ནས། རྣམ་དག་འདུལ་བའི་
དཀྱིལ་འཁོར་བཞེངས་སུ་གསོལ་ཏེ། མཆོད་པའི་ཡོ་བྱད་ཕུན་སུམ་ཚོགས་པ། རྣམ་
པར་དག་པ། དྲི་མ་མེད་པ། མ་སྨེ་བ། མ་ཉམས་པ། མ་འབགས་པ། གཙང་མའི་
རྫས་རྣམས་བཤམས་ཏེ། བདེ་བར་གཤེགས་པ་དབྱིངས་ནས་སྤྱན་དྲངས་ལ། དགྱེས་
པ་བསྐྱེད་པ་དང༌། ཁྲུས་གསོལ་བ་དང་། ཕྱག་འཚལ་བ་དང་། བཤགས་པ་བྱ་བ་
དང༌། མཆོད་པ་འབུལ་བ་དང་། སྐུ་བསྟོད་པ་དང༌། བསྟན་སྐྱོང་ལ་འཕྲིན་ལས་
བཅོལ་བ་དང་། བསྔོ་བ་སྨོན་ལམ་གྱི་རྒྱས་གདབ་ཅིང་། བཀྲ་ཤིས་ཀྱི་ཆོ་ག་བརྗོད་
པ་ལ་སོགས་པ་བྱའོ། །དེ་ནས་ཉི་མ་ཕྱེད་ནས། དགོངས་མོ་རུ་མ་ཕྱིན་གྱི་བར་དུ།
དམིགས་རྟེན་དངོས་སུ་ཡོད་པའི་རྫས་མཆོད་རྟེན་རྣམ་དག་དཀར་པོ་ལྟ་བུ་འམ།
གཞན་ཡང་བདེ་བར་གཤེགས་པའི་སྐུ་གདུང་དང་། སྐུ་གཟུགས་དང་། གསུང་རབ་
དང༌། སྐུ་དངོས་སུ་བཞུགས་པའི་ཞལ་སྐྱིན་དང་། རྒྱལ་ཚབས་སུ་བྱོན་པ་རྣམས་
དང༌། གཞན་ཡང་རང་རང་གིས་དམིགས་རྟེན་གང་དུ་འཐད་པ་རྣམས་ལ། དགེ་
བ་ལ་རྗེས་སུ་ཡིད་རང་བར་བྱ་ཞིང་། བཀའི་འཁོར་ལོ་ཡོངས་སུ་བསྐོར་བར་བསྐུལ་
ནས། མོས་འདུན་གྱིས་སྐོར་བ་ལ་རབ་ཏུ་བརྩོན་ཞིང་། བདེ་བར་གཤེགས་པ་རྣམས་
184

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
ཀྱི་ཐུགས་འཛབ་ལ་རྒྱུན་མ་ཆད་པར་བྱའོ། ། དེ་ནས་དགོང་མོ་ནས་སྲོད་དུ་མ་ཕྱིན་གྱི་
བར་དུ། འཁོར་བ་ངན་སོང་དོང་སྤྲུགས་ཀྱི་སྙིང་པོ་ལ་ཡིད་གཞུངས་པར་བརྗོད་ཅིང་།
འབྱུང་པོ་དང་ལན་ཆགས་ཀྱི་ཚོགས་ལ་གཏོར་མ་གཏང་བ་དང་། སྦྱིན་པ་རྒྱ་ཆེན་པོ་
རུ་བསྔོ་བར་བྱའོ། །དེ་ནས་སྲོད་ནས་དགུང་དུ་མ་ཕྱིན་གྱི་བར་དུ། དགེ་བའི་རྩ་བ་རྒྱ་
ཆེ་བར་བྱ་བ་དང་། བསྔོ་བ་དང་སྨོན་ལམ་མི་དམིགས་པའི་རྒྱས་གདབ་པར་བྱའོ། །
དགུང་ནས་ཐོ་རངས་སུ་མ་ཕྱིན་གྱི་བར་དུ། སེམས་ཉིད་མ་བཅོས་པ། ཏིང་ངེ་འཛིན་
མི་གཡོ་བར། མཉམ་པ་ཆེན་པོའི་ངང་ལ་སྙོམས་པར་འཇུག་པར་བྱའོ། ། ཐོ་རངས་
ནས་ནམ་ལངས་ཀྱི་བར་དུ། ཏིང་ངེ་འཛིན་དེ་དག་ལས་བཞེངས་ནས། བདེ་བར་
གཤེགས་པའི་མཚན་ནས་བརྗོད་པ་དང༌། བསྟོད་ཚིག་དང་། མོས་འདུན་གྱི་ཡན་
ལག་དང༌། ཐུགས་འཛབ་ཀྱི་གཟུངས་ལ་སོགས་པ་དེ་རྣམས་ཞལ་དུ་འདོན་པ་དང༌།
རང་གི་ཡི་དམ་དུ་བྱ་བ་དང༌། གཞན་དག་ལ་ཡང་དག་པར་རབ་ཏུ་བསྐུལ་བ་དང༌།
དགེ་བ་ལ་རྗེས་སུ་ཡི་རང་འབུལ་བ་ལ་སོགས་པར་བྱའོ། །དེ་ཡང་ཚངས་པ་གཙུག་
ཕུད། དུས་ཀྱི་མཚན་ཉིད་ལ། སྔོན་གྱི་དུས་དང་། ད་ལྟའི་དུས་དང་། མ་འོངས་
པའི་དུས་ལ། ཐོག་མ་དང་ཐ་མ་ཚད་ཀྱིས་བཟུང་བ་དང་། གྲངས་ཀྱིས་བགྲང་བར་
མ་མཆིས་ཏེ། དེ་ཡང་གྲངས་སུ་བགྲང་བ་ལ། ལོ་ཟླ་དང་ཞག་གྲངས་དང་དུས་ཚོད་
ཅེས་བྱ་བར། མིང་གི་མཚན་མ་དང་རྣམ་གྲངས་སུ་བཟུང་བའི། དགུང་ཞག་གཅིག་
ལ་དུས་དང་ཚད་དུ་བཟུང་ནས། གཡུང་དྲུང་སེམས་དཔའི་སྤྱོད་པ་ཟབ་མོ། གཤེན་
གྱི་དགེ་སྤྱོད་རྣམ་པར་དག་པ་འདི་ཉིད་ལ་འཇུག་ཅིང་སྤྱོད་ནས། སྐད་ཅིག་ཀྱང་རྣམ་
པར་དག་པའི་སྤྱོད་ལམ་དང་མི་འབྲལ་ཞིང་། རྒྱུན་དུ་ཞུགས་པ་རྣམ་པར་དག་པའི་
ལས་སྤྱོད་ཀྱིས། རྒྱུན་དུ་ཞུགས་པ་རྣམ་པར་དག་པ་ཡང་དག་པའི་འབྲས་བུ་དེ་ནི་
འཐོབ་བོ། །འཐོབ་པར་འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང༌། གང་ཞིག་རིགས་ཀྱི་བུ་དང༌། རིགས་ཀྱི་བུ་མོ་དག །རྣམ་པར་དག་པ་གཤེན་
གྱི་དགེ་སྤྱོད་ལ་འཇུག་པར་བྱའོ། །རྣམ་པར་དག་པ་གཤེན་གྱི་དགེ་སྤྱོད་ལ་བསླབ་
པར་བྱའོ། །རྣམ་པར་དག་པ་གཤེན་གྱི་དགེ་སྤྱོད་ལ་རྟོགས་པར་བྱའོ། །རྣམ་པར་དག་
པ་གཤེན་གྱི་དགེ་སྤྱོད་ལ་སྤྱད་པར་བྱའོ། །རྣམ་པར་དག་པ་གཤེན་གྱི་དགེ་སྤྱོད་ལ་
སྤྱོད་ཅིང་མཐར་ཕྱིན་པར་བྱའོ། །རྣམ་པར་དག་པ་གཤེན་གྱི་དགེ་སྤྱོད་མཐར་ཕྱིན་པ་
ལ་རློམ་སེམས་མེད་པ་རུ་བྱའོ། །གང་ཞིག་རིགས་ཀྱི་བུ་དང་། རིགས་ཀྱི་བུ་མོ་དག །
ཚུལ་ལ་ཞུགས་ཤིང་ཁྲིམས་ལ་གནས་པ་རྣམས། ལེ་ལོ་དང་གཡེང་སྐྱོང་གི་དབང་དུ་
གྱུར་ནས། རྣམ་པར་དག་པ་གཤེན་གྱི་དགེ་སྤྱོད་ལ་མི་བརྩོན་པ་རྣམས་ནི། བསྐལ་
པ་སྟོང་ཕྲག་གཅིག་གི་ཆར་ཡང་དོན་ལ་ཉེ་བར་མི་འགྱུར་རོ། ། ཁྲི་ཕྲག་གཅིག་གི་ཆར་
ཡང་དོན་ལ་ཉེ་བར་མི་འགྱུར་རོ། །འབུམ་ཕྲག་གཅིག་གི་ཆར་ཡང་དོན་ལ་ཉེ་བར་
མི་འགྱུར་རོ། །འབུམ་ཕྲག་དུ་མའི་ཆར་ཡང་དོན་ལ་ཉེ་བར་མི་འགྱུར་རོ། །དེའི་ཕྱིར་
ན། གཡུང་དྲུང་སེམས་དཔའ་རྣམས་ཀྱང་། ཚངས་པ་གཙུག་ཕུད་ཀྱིས་བསྟན་པའི་
དོན་དེ་དག་ལ། རབ་ཏུ་མོས་ཤིང་འདུན་པ་བསྐྱེད་པར་གྱིས་ཤིག །ཤིན་ཏུ་བསླབ་
པར་གྱིས་ཤིག །བསླབ་ཅིང་བརྩོན་པར་གྱིས་ཤིག ། དེ་ན་ཚུལ་ཁྲིམས་ཀྱིས་ཕ་རོལ་ཏུ་
ཕྱིན་པའི་དོན་ལ་ཡོངས་སུ་མ་བཙལ་ལྷུན་གྱིས་གྲུབ་སྟེ། སེམས་ཅན་རྣམས་ཡང་དག་
པར་སངས་རྒྱ་བའོ། །ཞེས་བཀའ་སྩལ་ནས། སྟོན་པ་ཉིད་ནི་འོད་ཟེར་གྱི་སྤྲོ་བསྡུས།
འཕྲོ་བའི་དཀྱིལ་འཁོར་ཡོངས་སུ་རྫོགས་པར་མཛད་པ་དང༌། ཚངས་པ་གཙུག་ཕུད་
ཀྱི་རྒྱུད་ཡོངས་སུ་བྱིན་གྱིས་བརླབ་པ་དང༌། ཕྱི་རབས་ཀྱི་གཤེན་པོ་རྣམས་ལ་དཔེར་
བསྟན་པའི་ཕྱིར། ལྷའི་སྐུ་ཕྱག་རྒྱ་ཆེན་པོར་སྤྲུལ་ཏེ། ཐུགས་ལས་འོད་ཟེར་གྲངས་མེད་
པར་སྤྲོ་ཞིང་བཀྱེས་པས། མི་མཇེད་ཀྱི་འཇིག་རྟེན་སྣང་བ་ཆེན་པོས་ཡོངས་སུ་ཁྱབ་
ཅིང༌། མེ་ཏོག་གི་ཆར་མངོན་པར་བབས་སོ། །འོད་ཟེར་དེ་དག་ཚུར་འདུས་པ་ལས།
186

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
སྐུ་དང་གཞལ་ཡས་སུ་གྲུབ་སྟེ། མདུན་གྱི་བར་སྣང་ལ། རྒྱུ་རིན་པོ་ཆེ་སྣ་ཚོགས་ལས་
གྲུབ་པའི་གཞལ་ཡས་ཁང་། གྲུ་བཞི་སྒོ་བཞི་རྟ་བབས་དང་ལྡན་ནས། སྟེང་ཐོག་ཕུབ་
དང་ཡང་ཕུབ། ཁྱུང་གུར་དང་ཁྱུང་མགོ་ཏོག་དང་ལྡན་པ། མཐིང་གི་ཡ་གད་དང་།
མུ་ཏིག་གི་ཟ་ར་ཚགས་དང་། གཞའ་ཚོན་གྱི་དར་བུ་ཁད་རླབས་པ། བར་ཁྱམས་
འདོད་ཡོན་གྱི་ར་བ་ལ། མཆོད་པའི་ཡོ་བྱད་བཀྲམ་པ། ཕྱི་ཁྱམས་མཐིང་གི་ལྕགས་རི་
ལ། བྱང་ཆུབ་ཤིང་གི་ནགས་ཚལ་འཁོར་བ། དེའི་དབུས་སུ་གདན་སེང་གེའི་ཁྲི་དང་
ཉི་ཟླ་པདྨའི་གདན་ལ། སྟོན་པ་ཉིད་སྐུ་མདོག་སེར་པོ་གསེར་བཙོ་མའི་མདོག་འདྲ་
བ། སྐུ་ལ་དག་པའི་ན་བཟའ་འདུལ་གོས་རིགས་དྲུག་གསོལ་བ། ཕྱག་གཡས་པས་
ས་གནོན་པ། གཡོན་པས་མཉམ་གཞག་གི་ཕྱག་རྒྱ་མཛད་པ། ཞབས་སྐྱིལ་ཀྲུང་དུ་
བཞུགས་པ། དེ་ལ་འཁོར་དག་པའི་གཤེན་བརྒྱད་ཀྱིས་བསྐོར་ནས་བཞུགས་པ། དེའི་
སྒོ་བཞི་ལ་འབྱུང་བའི་གཤེན་བཞི། དེའི་ཕྱི་རོལ་ཏུ། བསྐལ་པ་བཟང་པོའི་སངས་རྒྱས་
དང་སེམས་དཔའ་སེམས་མ་དཔག་ཏུ་མེད་པས་བསྐོར་ནས་བཞུགས་པ། ཕྱི་སྒོ་ལ་
རྒྱལ་པོ་ཆེན་པོ་བཞི་དང༌། ཕྱོགས་སྐྱོང་བ་བཅུ་དང་། འཇིག་རྟེན་གྱི་མངའ་དབང་
རྣམས་གནས་པ། དེ་ལྟ་བུའི་དཀྱིལ་འཁོར་དུ་རྫོགས་པར་བཞུགས་སོ། ། །
༧ དེའི་ཚེ་དེའི་དུས་ན། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཚངས་པ་གཙུག་ཕུད་ཀྱིས། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་ལ་བཀའ་སྩལ་ནས། གཤེན་གྱི་དགེ་སྤྱོད་རྣམ་པར་དག་པ་ལ་
འཇུག་པར་མཛད་དོ། །དེ་ཡང་ཐོག་མར་ཁྲུས་དང་གཙང་སྦྲའི་ཆོ་ག་མཛད་དེ། རིན་
པོ་ཆེ་སྣ་ལྔའི་བུམ་པར། གཙང་མའི་ཆབ་ལྔ་དང་། དྲི་ཞིམ་སྨན་ལྔ་སྦྱར་ནས་ཚིགས་
སུ་བཅད་དེ་གསུངས་པ། བོན་ཉིད་རྣམ་པར་དག་པའི་ཞིང་ཁམས་ཀྱི། ཕོ་བྲང་ཡིད་
འོང་ལྷ་ཡི་གཞལ་ཡས་འདིར། དུས་གསུམ་བདེར་གཤེགས་མ་ལུས་འཁོར་བཅས་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང༌། བདེར་གཤེགས་རྒྱལ་བ་གཙོ་འཁོར་བཅས་པ་རྣམས། ཡེ་ནས་དྲི་མེད་སྐྱོན་
དང་བྲལ་བ་ལ། གཙང་མའི་ཆབ་ལྔའི་ཁྲུས་གསོལ་མི་འཚལ་ཏེ། བདག་དང་མཐའ་
ཡས་སེམས་ཅན་ཐམས་ཅད་ཀྱིས། མི་གཙང་སྤྱོད་དང་མ་བྱིན་བླངས་པ་དང༌། སྲོག་
གཅོད་རྫུན་དང་ཕྲ་མ་དབྱེན་ལ་སོགས། རྩ་བ་ཡན་ལག་དྲི་མ་དག་བྱའི་ཕྱིར། བདེར་
གཤེགས་སྐུ་ལ་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་བཞིན་དུ། མི་
རྣམས་ཉེས་སྐྱོན་དྲི་མ་དག་གྱུར་ཅིག །ཨོཾ་ན་མ་ཨ་དཀར་ཏིང་ནམ་ཨུ་དུག་ཞི་བ་
སངས་གསལ་སལེ་སང་ངེ་ཡེ་སྭཱཧཱ། ཞེས་གསུངས་སོ། །ཐམས་ཅད་ཀུན་ཁྲུས་དང་
གཙང་སྦྲའི་སྒོ་རུ་འཇུག་པར་བྱའོ། །
དེ་ནས་ཚངས་པ་གཙུག་ཕུད་ཀྱིས། བདེ་བར་གཤེགས་པ་རྒྱལ་བ་དཀྱིལ་འཁོར་གྱི་
ལྷ་ཚོགས་རྣམས་ལ། ཕྱག་འཚལ་བའི་ཆོ་ག་མཛད་དེ། སྤང་ལ་གནམ་གཤེན་དང་།
སྤོས་ཀྱི་གླང་པོ་དང༌། སྤོས་ཀྱི་ཐིམ་པ་ལ་སོགས་གཡུང་དྲུང་སེམས་དཔའ་རྣམས་
དང༌། འཁོར་དུ་གཏོགས་པ་རྣམས་ཀྱིས་ལུས་ངག་ཡིད་གསུམ་དག་པའི་སྒོ་ནས་ཕྱག་
འཚལ་ཏེ། ཚངས་པ་གཙུག་ཕུད་ཀྱིས། བདེ་བར་གཤེགས་པ་རྣམས་ཀྱི་མཚན་ནས་
བརྗོད་ཅིང་ཚིགས་སུ་བཅད་དེ་གསུངས་པ། ཨེ་མ་ཧོ། བོན་ཉིད་དབྱིངས་ནས་རང་
བཞིན་ལྷུན་ལ་རྫོགས། འགྲོ་བའི་དོན་དུ་ཐབས་དང་ཐུགས་རྗེ་ལྡན། གང་འདུལ་དེ་
སྟོན་དཔལ་གྱི་འོད་ཟེར་ཅན། དུས་གསུམ་སངས་རྒྱས་རྣམས་ལ་ཕྱག་འཚལ་བསྟོད།
མུ་རྒྱུང་བསྐལ་བཟང་སངས་རྒྱས་ཐུ་བོ་སྲས། རང་འབྱུང་ཐུགས་རྗེ་ཅན་ལ་ཕྱག་
འཚལ་བསྟོད། ཐབས་ཀྱི་རྒྱལ་པོ་མུན་པའི་གླིང་ཁྲོད་སེལ། འཁོར་བ་ཀུན་འདྲེན་སྐུ་ལ་
ཕྱག་འཚལ་བསྟོད། ཀུན་མཁྱེན་རྒྱལ་པོ་རིག་པའི་བློ་གྲོས་ཆེ། ཉོན་མོངས་དུག་སྲེག་སྐུ་
ལ་ཕྱག་འཚལ་བསྟོད། བྱམས་དགའ་བཏང་སྙོམས་སྙིང་རྗེ་ཆེར་ལྡན་པ། ཚད་མེད་
ཐུགས་རྗེ་ཅན་ལ་ཕྱག་འཚལ་བསྟོད། ཐུགས་རྗེ་བྱམས་སྙོམས་མཁྱེན་རྩེའི་འོད་ཟེར་
188

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
ཅན། ཐམས་ཅད་མཁྱེན་གཟིགས་སྐུ་ལ་ཕྱག་འཚལ་བསྟོད། བྱམས་ལྡན་རྒྱལ་པོས་
ཁྲི་ཐུབ་འགྲོ་བ་འདྲེན། ཀུན་ཤེས་ཐང་པོའི་སྐུ་ལ་ཕྱག་འཚལ་བསྟོད། དག་པ་རྣམ་
ལྡན་སྟོང་པའི་དཔལ་དུ་ཤར། ས་སྟོང་དཔལ་འབྱོར་སྐུ་ལ་ཕྱག་འཚལ་བསྟོད། བརྒྱ་
པའི་དུས་སུ་དྲི་མེད་རྣམ་པར་དག །ཁྲི་གཙུག་རྒྱལ་བའི་སྐུ་ལ་ཕྱག་འཚལ་བསྟོད། མ་
འོངས་དུས་སུ་བསྟན་པའི་དཔལ་དང་སྒྲོན། འཆི་མེད་བྱམས་ལྡན་སྐུ་ལ་ཕྱག་འཚལ་
བསྟོད། ཨུད་འབར་གླིང་འཁྲུངས་འགྲོ་བ་ཐར་པར་འདྲེན། བསྐལ་བཟང་སངས་
རྒྱས་སྟོང་ལ་ཕྱག་འཚལ་བསྟོད། མན་ངག་ཟུངས་ཐུབ་བསྟན་པ་གཉེར་དཔོན་མཛད།
འ་ཞ་དོན་ལྡན་སྐུ་ལ་ཕྱག་འཚལ་བསྟོད། འབུམ་སྡེ་ཐུགས་གསལ་མཚན་དང་རབ་
ལྡན་པ། དྲང་སྲོང་རྒྱལ་བའི་སྐུ་ལ་ཕྱག་འཚལ་བསྟོད། རྣམ་བཞིའི་ཁྲིམས་འབྱེད་སྲིད་
པའི་དཀའ་ཐུབ་མཛད། གཙུག་གཤེན་རྒྱལ་བའི་སྐུ་ལ་ཕྱག་འཚལ་བསྟོད། ཐུགས་
ཀྱི་སྲས་མཆོག་མི་བརྗེད་གཟུངས་དང་ལྡན། གཙུག་སྲས་རྨ་བོའི་སྐུ་ལ་ཕྱག་འཚལ་
བསྟོད། ཚངས་པའི་དབྱངས་ལྡན་བཀའ་རྒྱུད་སྡེ་སྣོད་འཛིན། ཁྲི་ལྡེ་གུང་གྲགས་སྐུ་ལ་
ཕྱག་འཚལ་བསྟོད། ཉིས་ཁྲི་ཆིག་སྟོང་དཔྱད་ཀྱི་ཕན་བདེ་བསྐྱེད། ཚུལ་འབར་ཁྲི་ཤེས་
སྐུ་ལ་ཕྱག་འཚལ་བསྟོད། ལྷ་རྒྱུད་ཡེ་ཤེས་མཉམ་སྦྱོར་འགྲོ་བ་འདྲེན། ཁྲི་རྒྱལ་ཐང་
པོའི་སྐུ་ལ་ཕྱག་འཚལ་བསྟོད། གཡུང་དྲུང་སྤྱི་ལུང་གསལ་བའི་སྒྲོན་མེ་འདེགས། ཁྲི་
འོད་སྒྲོན་མའི་སྐུ་ལ་ཕྱག་འཚལ་བསྟོད། རྒྱུད་ལུང་མན་ངག་སྔགས་ཀྱི་དོན་དང་ལྡན།
གུང་ཁྲི་གསལ་འོད་སྐུ་ལ་ཕྱག་འཚལ་བསྟོད། དུས་ཀྱི་འཁོར་ལོས་བསྐལ་སྲིད་ཆགས་
ལ་གཞལ། གཙུག་སྲས་འཕྲུལ་བུའི་སྐུ་ལ་ཕྱག་འཚལ་བསྟོད། ས་ལ་དབང་སྒྱུར་སྐྱེ་
འགྲོ་བརྟན་པའི་གཞི། མི་འགྱུར་གླིང་དྲུག་སྐུ་ལ་ཕྱག་འཚལ་བསྟོད། རླུང་ལ་དབང་
སྒྱུར་ཉོན་མོངས་བྱིང་བ་གསིང་། ཚུལ་འབར་མུ་ཕྱོད་སྐུ་ལ་ཕྱག་འཚལ་བསྟོད། མེ་
ལ་དབང་སྒྱུར་འཁོར་བའི་ཉོན་མོངས་སྲེག །གསང་གྲགས་ཡེ་ཤེས་སྐུ་ལ་ཕྱག་འཚལ་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བསྟོད། ཆུ་ལ་དབང་སྒྱུར་འགྲོ་བའི་བག་ཆགས་བཀྲུ། དག་པ་སྒྲིབ་སེལ་སྐུ་ལ་ཕྱག་
འཚལ་བསྟོད། ཉིས་བརྒྱ་ལྔ་བཅུ་དག་པའི་ཁྲིམས་དང་ལྡན། བདེ་ལྡན་དྲང་སྲོང་སྐུ་
ལ་ཕྱག་འཚལ་བསྟོད། ཉི་ཤུ་རྩ་ལྔ་གཙང་ཁྲིམས་རྣམ་པར་དག །གཙང་མ་གཙུག་
ཕུད་སྐུ་ལ་ཕྱག་འཚལ་བསྟོད། དག་པ་རྣམ་ལྡན་མཚུངས་མེད་ཨུ་དུམ་ཝར། མཁན་
སློབ་དཔང་པོ་རྣམས་ལ་ཕྱག་འཚལ་བསྟོད། ཚངས་པར་སྤྱོད་ཅིང་མཚུངས་པའི་དོན་
དང་ལྡན། མཆེད་གྲོགས་གོང་མ་རྣམས་ལ་ཕྱག་འཚལ་བསྟོད། བདག་སོགས་རྗེས་
འབྲང་ཐུགས་རྗེས་བཟུང་དུ་གསོལ། ལུས་ངག་ཡིད་གསུམ་གུས་པས་ཕྱག་འཚལ་
བསྟོད། ལུས་ཀྱིས་ཕྱག་བགྱིད་ཡན་ལག་ལྔ་ཆར་བཏུད། ངག་གིས་ཕྱག་བགྱིད་སྤྲོ་བའི་
དབྱངས་དང་སངས། ཡིད་ཀྱིས་ཕྱག་བགྱིད་དགའ་རབ་མཆོག་ཏུ་བསྐྱེད། ལུས་དང་
ངག་དང་ཡིད་ཀྱི་ཕྱག་འཚལ་བས། ཁྱོད་ཀྱི་ཐུགས་རྗེས་ཀུན་ཀྱང་བཟུང་དུ་གསོལ།
བྱང་ཆུབ་བསྒྲུབ་ལ་བར་ཆད་མེད་པ་དང་། བསྲུང་ཁྲིམས་རྣམ་དག་མཐའ་རུ་ཕྱིན་
ནས་ཀྱང་། ལམ་ལྔ་ས་བཅུའི་ཡོན་ཏན་མྱུར་རྫོགས་ནས། ཀུན་སྣང་གླིང་དུ་མངོན་
སངས་རྒྱས་པར་ཤོག །ཅེས་རྣམ་དག་འདུལ་བ་ཁྲིམས་ཀྱི་རྒྱུད་ལས། རྐང་ཐོན་དུ་
ཕྱག་འཚལ་བའི་ཡན་ལག་བསྟན་པའོ། །
དེ་ནས་ཚངས་པ་གཙུག་ཕུད་ཀྱིས། བདེ་བར་གཤེགས་པ་རྣམས་ཀྱི་དྲུང་དུ། བྱང་
ཆུབ་ཀྱི་ལྟུང་བཤགས་བྱ་བ་བསྟན་ཏེ་ཚིགས་སུ་བཅད་ནས་གསུངས་པ། ན་མོ་སྔ་
རབས་འདས་དང་ད་ལྟ་བཞུགས་པ་དང་། སླད་ནས་བྱོན་པ་རྒྱལ་བ་སྲས་བཅས་
ཚོགས། དུས་འདིར་བདག་ལ་གསན་ཅིང་དགོངས་སུ་གསོལ། བདག་ནི་ཚེ་རབས་
དུས་རྣམས་ཐམས་ཅད་དུ། འཕྲུལ་ངག་བདེན་པའི་བོན་དང་མཇལ་བའི་དུས།
མཁན་སློབ་དཔང་པོ་རྣམས་ཀྱི་མདུན་དྲུང་དུ། ཚུལ་ལ་གནས་ཤིང་ཚུལ་ལ་ཞུགས་
པ་དང༌། ཚུལ་ཁྲིམས་ནོད་ཅིང་ཚུལ་ཁྲིམས་བསྲུངས་པ་ལ། ཉམས་ཆགས་འགལ་
190

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
འཁྲུལ་གནོང་པ་ཅི་མཆིས་པ། ཚུལ་ལྡན་གོང་མ་རྣམས་ལ་མཐོལ་ལོ་བཤགས། རྒྱལ་
བ་སྲས་བཅས་ཚོགས་ལ་བཟོད་པར་གསོལ། བདག་ནི་མཁན་སློབ་དཔང་པོའི་མདུན་
དྲུང་དུ། སུམ་བརྒྱ་དྲུག་ཅུ་ཕྱི་ཡི་ཚུལ་སྤྱོད་དང༌། ཉིས་བརྒྱ་ལྔ་བཅུ་ནང་གི་ཁྲིམས་
ནོད་ནས། ཕྱི་ཚུལ་ནང་ཁྲིམས་ཟུང་འབྲེལ་བསྲུངས་པ་དང༌། སྲོག་གཅོད་རྩ་བ་
གཏན་ནས་བསྲུངས་པ་ལ། རང་གི་བགྱིས་དང་གཞན་ལ་བཅོལ་བ་དང་། གཞན་
གྱིས་བགྱིས་ལ་ཡི་རང་ཕུལ་བ་དང་། བགྱི་བའི་བསམ་སྦྱོར་ངན་པ་བཏང་བ་དང་།
ཐོལ་མ་གྱུ་དང་ངག་གིས་སྨོན་པ་དང་། འཆལ་དང་ཉམས་དང་སྨ་སྨེ་འབགས་ལ་
སོགས། མ་རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་
ཀྱིས་མཐོལ་ལོ་བཤགས། མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་
ཅིང་དག་ནས་ཚངས་པར་མཛད་དུ་གསོལ། མ་བྱིན་རྩ་བ་གཏན་ནས་བསྲུངས་པ་ལ།
རང་གིས་བླངས་དང་གཞན་ལ་ཕྲོགས་བཅོལ་དང་། གཞན་གྱིས་བླངས་ལ་ཡི་རང་
ཕུལ་བ་དང་། བླང་བའི་བསམ་སྦྱོར་ངན་པ་བཏང་བ་དང་། ཐོལ་མ་གྱུ་དང་ངག་
གིས་སྨོན་པ་དང༌། འཆལ་དང་ཉམས་དང་སྨ་སྨེ་འབགས་ལ་སོགས། མ་རིག་སྐྱོན་
འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་ལོ་བཤགས།
མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་ནས་ཚངས་པར་
མཛད་དུ་གསོལ། མི་གཙང་རྩ་བ་གཏན་ནས་བསྲུང་བ་ལ། རང་གིས་ཉེས་དང་
གཞན་ལ་ཉེས་བཅོལ་དང་། གཞན་གྱིས་ཉེས་ལ་ཡི་རང་ཕུལ་བ་དང་། ཉེས་པའི་
བསམ་སྦྱོར་ངན་པ་བཏང་བ་དང་། ཐོལ་མ་གྱུ་དང་ངག་གིས་སྨོན་པ་དང་། འཆལ་
དང་ཉམས་དང་སྨ་སྨེ་འབགས་ལ་སོགས། མ་རིག་སྐྱོན་འགལ་ཉམས་པ་ཅི་མཆིས་པ།
མི་འཆབ་གནོང་བའི་སེམས་ཀྱིས་མཐོལ་ལོ་བཤགས། མཁན་སློབ་དཔང་པོའི་དྲུང་དུ་
གནོང་ངོ་འགྱོད། འགྱོད་ཅིང་དག་ནས་ཚངས་པར་མཛད་དུ་གསོལ། རྫུན་གྱི་རྩ་བ་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཏན་ནས་བསྲུང་བ་ལ། རང་གིས་སྨྲས་དང་གཞན་ལ་སྨྲ་བཅོལ་དང་། གཞན་གྱིས་
སྨྲ་ལ་ཡི་རང་ཕུལ་བ་དང་། སྨྲ་བའི་བསམ་སྦྱོར་ངན་པ་བཏང་བ་དང་། ཐོལ་མ་གྱུ་
དང་ངག་གིས་སྨོན་པ་དང་། འཆལ་དང་ཉམས་དང་སྨ་སྨེ་འབགས་ལ་སོགས། མ་
རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་བའི་སེམས་ཀྱིས་མཐོལ་ལོ་
བཤགས། མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་ནས་
ཚངས་པར་མཛད་དུ་གསོལ། གཞན་ཡང་ཡན་ལག་སྡེ་རུ་གྱུར་པ་ནི། ཁ་ཟས་ཡན་
ལག་གཏན་ནས་བསྲུང་བ་ལ། ཨག་བཙོང་སྒོག་བཙོང་མང་ཐུན་ཤ་དང་ཆང་། དུས་
མིན་ཁ་ཟས་སྡེ་རུ་གྱུར་པ་རྣམས། རང་གིས་ཉེས་དང་གཞན་ལ་ཉེས་བཅོལ་དང༌།
སྨ་སྨེ་ཉེས་གྱུར་འབགས་དང་འབོགས་ལ་སོགས། མ་རིག་སྐྱོན་འགལ་ཉམས་པ་ཅི་
མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་ལོ་བཤགས། མཁན་སློབ་
དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་ནས་ཚངས་པར་མཛད་དུ་
གསོལ། གོས་ཀྱི་ཡན་ལག་གཏན་ནས་བསྲུང་བ་ལ། ཚུལ་མིན་གོས་དང་ཐ་མལ་སྐྱེ་
བོའི་ཆས། པགས་ཤུན་རག་ཤའི་ཚུལ་དུ་གོན་པ་རྣམས། བདག་གིས་ཉེས་དང་གཞན་
ལ་ཉེས་བཅོལ་དང༌། སྨ་སྨེ་ཉེས་འགྱུར་འབགས་དང་འབོགས་པ་དང་། མ་རིག་སྐྱོན་
འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་ལོ་བཤགས།
མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་ནས་ཚངས་པར་
མཛད་དུ་གསོལ། གྲོགས་ཀྱི་ཡན་ལག་གཏན་ནས་བསྲུང་བ་ལ། དམན་པའི་གྲོགས་
དང་ཐ་མལ་སྐྱེ་བོ་དང་། རབས་ཆད་མ་ནིང་སྡིག་པའི་གྲོགས་ལ་སོགས། བདག་གིས་
ཉེས་དང་གཞན་དག་ཉེས་བཅོལ་དང་། སྨ་སྨེ་ཉེས་འགྱུར་འབགས་དང་འབོགས་པ་
དང་། མ་རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་
ཀྱིས་མཐོལ་ལོ་བཤགས། མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་
192

མདོ་སྡེ། ། དགེ་སྤྱོད་རྣམ་པར་དག་པའི་མདོ། ༼ནའོ། ༽
ཅིང་དག་ནས་ཚངས་པར་མཛད་དུ་གསོལ། ཁྲི་སྟན་ཡན་ལག་གཏན་ནས་བསྲུང་
བ་ལ། ཁྲི་སྟན་ཆེན་པོ་ཁྲི་གདན་མཐོན་པོ་དང་། ཁྲི་སྟན་བཟང་པོ་ཁྲི་སྟན་དྲག་པོ་
རྣམས། བདག་གིས་ཉེས་དང་གཞན་ལ་ཉེས་བཅོལ་དང་། སྨ་སྨེ་ཉེས་འགྱུར་འབགས་
དང་འབོགས་པ་དང་། མ་རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་
འགྱོད་སེམས་ཀྱིས་མཐོལ་ལོ་བཤགས། མཁན་སློབ་དཔང་པོའི་དྲུང་དུ་གནོང་ངོ་
འགྱོད། འགྱོད་ཅིང་དག་ནས་ཚངས་པར་མཛད་དུ་གསོལ། གཞན་ཡང་རྩ་བ་ཡན་
ལག་ཉིང་ལག་གི། ཕྱི་ཚུལ་ནང་ཁྲིམས་ཟུང་དུ་མ་འབྲེལ་ནས། ཕྱི་ཚུལ་བསྲུང་ཞིང་
ནང་ཁྲིམས་ཉེས་པ་དང་། ནང་ཁྲིམས་བསྲུང་ཞིང་ཕྱི་ཚུལ་དོར་བ་དང་། བསླབ་པ་
ཚུལ་ཁྲིམས་ཟུང་དུ་མ་འབྲེལ་བའི། མ་རིག་སྐྱོན་འགལ་ཉམས་པ་ཅི་མཆིས་པ། མི་
འཆབ་གནོང་འགྱོད་སེམས་ཀྱིས་མཐོལ་ལོ་བཤགས། མཁན་སློབ་དཔང་པོའི་དྲུང་དུ་
གནོང་ངོ་འགྱོད། འགྱོད་ཅིང་དག་ནས་ཚངས་པར་མཛད་དུ་གསོལ། གཞན་ཡང་
དག་པའི་ཁྲིམས་ལ་གནས་པའི་དུས། བརྗེད་དང་ལེ་ལོ་གཡེང་བའི་དབང་གྱུར་དང༌།
གཉིད་དང་བག་མེད་ཚོད་ཡོད་ཐོལ་མ་གྱུ། ཕལ་མ་ལོང་གི་དབང་དུ་གྱུར་པ་རྣམས།
མ་རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་
ལོ་བཤགས། མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་
ནས་ཚངས་པར་མཛད་དུ་གསོལ། གཞན་ཡང་དག་པའི་ཁྲིམས་ལ་གནས་པའི་དུས།
བཀའ་རྒྱུད་ཉོ་ཚོང་རྟེན་གསུམ་མཚང་འདོགས་དང་། དག་པའི་ཞིང་ལ་གཤེ་སྐུར་
གདབ་པ་དང་། མ་དག་ཡུལ་ལ་གུས་པ་འབུལ་བ་དང་། གཏི་མུག་དབང་གྱུར་དམ་
འཆོལ་ཅི་སྤྱོད་པའི། མ་རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་
པའི་སེམས་ཀྱིས་མཐོལ་ལོ་བཤགས། མཁན་སློབ་དཔང་པོའི་དྲུང་དུ་གནོང་ངོ་འགྱོད། །
འགྱོད་ཅིང་དག་ནས་ཚངས་པར་མཛད་དུ་གསོལ། གཞན་ཡང་དག་པའི་ཁྲིམས་ལ་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གནས་པའི་དུས། ཆེན་པོའི་མཁར་བརྩིགས་བཙན་པའི་རྫོང་འཛིན་དང་། དྲེགས་
པའི་ཆེ་ཚུལ་མང་པོའི་བྲན་འཁོར་དང་། ཁེངས་སེམས་དྲེགས་པའི་ང་རྒྱལ་སྤྱོད་པ་ཡི།
མ་རིག་སྐྱོན་འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་
ལོ་བཤགས། མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་
ནས་ཚངས་པར་མཛད་དུ་གསོལ། གཞན་ཡང་དག་པའི་ཁྲིམས་ལ་གནས་པའི་དུས།
ཆགས་སྡང་རུ་ཏྲ་མཐོ་དམན་མངན་སེམས་དང༌། བདག་བསྟོད་གཞན་སྨད་མཆེད་
ལྕམ་རྣམས་དང་འགལ། ཕྲག་དོག་དབང་གྱུར་ཐ་མལ་སྤྱོད་པའི་ལས། མ་རིག་སྐྱོན་
འགལ་ཉམས་པ་ཅི་མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་ལོ་བཤགས།
མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་ནས་ཚངས་པར་
མཛད་དུ་གསོལ། དེ་ལྟར་བདག་ནི་ཚེ་རབས་གོང་མ་ནས། ཐ་མ་ད་ལྟའི་དུས་འདི་
ཡན་ཆད་དུ། འདུལ་ཁྲིམས་གཙང་མའི་སྒོ་རུ་ཞུགས་ནས་སུ། ཆགས་ཉམས་འགལ་
འཁྲུལ་ཉེས་པ་ཅི་མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་ལོ་བཤགས།
མཁན་སློབ་དཔང་པོའི་དྲུང་དུ་གནོང་ངོ་འགྱོད། འགྱོད་ཅིང་དག་ནས་ཚངས་པར་
མཛད་དུ་གསོལ། རྒྱལ་བ་སྲས་བཅས་འཕགས་པའི་མདུན་དྲུང་དུ། གནོང་ངོ་འགྱོད་
པའི་སེམས་ཀྱིས་བཟོད་པར་གསོལ། ཕྱིན་ཆད་མི་བགྱིད་བསྲུང་བའི་གཡར་དམ་
བཅའ། དུས་འདིར་བཟུང་ནས་ནམ་ཞིག་ཅི་སྲིད་དུ། གཡུང་དྲུང་སེམས་དཔའི་སྤྱོད་
ལ་འཇུག་པར་བགྱི། གཡུང་དྲུང་སེམས་དཔའི་མཛད་སྤྱོད་ལེན་པར་བགྱི། བྱང་
ཆུབ་སེམས་ཀྱི་བསླབ་པ་རྫོགས་པར་བགྱི། ཉེས་འགལ་ཉམས་ལྟུང་ཅི་མཆིས་མཐོལ་
ལོ་བཤགས། ཀུན་འབྱུང་དབྱིངས་དག་ངང་དུ་ཚངས་གྱུར་ཅིག །དེ་ལྟར་བདག་ནི་
འགྱོད་ཅིང་དག་ཚངས་ནས། ཕྱིན་ཆད་མི་བགྱིད་སླར་ཡང་དམ་བཅའ་བས། བསླབ་
པ་མཐར་རྫོགས་ཉམས་པའི་དྲི་བྲལ་ནས། ཨུད་འབར་གླིང་དུ་མངོན་སངས་རྒྱས་པར་
194

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
ཤོག །ཅེས་ཚངས་པ་གཙུག་ཕུད་ཀྱིས། གཡུང་དྲུང་སེམས་དཔའ་ཉེས་ལྟུང་གི་སྒྲིབ་པ་
སྦྱང་བར་བཤགས་པའི་ཡན་ལག་བསྟན་པའོ། །
༧ དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པ་རྒྱལ་བ་སྲས་
དང་བཅས་པ་རྣམས་ལ། མཆོད་པ་འབུལ་བའི་ཆོ་ག་མཛད་དེ། ཐོག་མར་གཞི་སློང་
ཞིང་དཀྱིལ་འཁོར་གྱི་དལ་དང་། མཆོད་པའི་བྱེ་བྲག་བཤམས་པར་མཛད་དེ། མདུན་
དུ་རིན་པོ་ཆེའི་སྣོད་བཟང་དུ། འབྲུ་སྣའི་བཤོས་གཙང་དང༌། དཀར་གྱི་མཆོད་
པ་བཤམས་ལ། ཨ་ཨོཾ་ཧཱུྃ གསུམ་གྱིས་བྱིན་གྱིས་བརླབས་ཤིང་ཚིགས་སུ་བཅད་དེ་
གསུངས་པ། ཨོཾ་འཇིག་རྟེན་མགོན་པོ་མངའ་དབང་ཅན། གསེར་གྱི་མདོག་སྟེ་ས་ཡི་
བདག །འཁོར་ལོ་བུམ་པའི་ཕྱག་མཚན་ཅན། རུས་སྦལ་ཕག་མོའི་གདན་ལ་བཞུགས།
དབང་ཆེན་བརྟན་མ་ལྕམ་དང་དྲལ། གླིང་བཞི་ཡོངས་ལ་མངའ་དབང་བསྒྱུར། ཁྱོད་
ནི་སངས་རྒྱས་བསྟན་འཛིན་ཅིང་། དུས་ཀྱི་འཁོར་ལོའི་མངའ་བདག་མཛད། དེ་རིང་
བསྟན་པའི་རྗེས་འཇུག་གིས། བྱང་ཆུབ་སེམས་ཀྱི་བསླབ་རྫོགས་ཤིང་། སྒྲིབ་སྦྱང་
ཚོགས་གཉིས་རྫོགས་པའི་ཕྱིར། རྒྱལ་བ་སྲས་བཅས་མཆོད་པ་ལ། ཁྱོད་ཀྱང་དགེ་
བའི་སྡོང་གྲོགས་མཛོད། དཀར་གྱི་གཏོར་མའི་མཆོད་པ་འབུལ། གཞི་གནས་དངོས་
གྲུབ་བསྩལ་དུ་གསོལ། ཨོཾ་ན་མ་སརྦ་ས་སྟི་ལོ་ཀ་པྲ་ཙར་ཧ་ཡེ་ཐིམ་ཐིམ་ཡེ་སྭཱཧཱ། ཞེས་
དཀར་གྱི་གཏོར་མ་གཏོང་ཞིང་། གཞི་གནས་ཀྱི་དངོས་གྲུབ་བསླངས་པའོ། །
དེ་ནས་གཙང་མའི་ས་ལ། མནྡལ་མདའ་གང་གྲུ་བཞི། དཔངས་སུ་ཁྲུ་གང་དུ་
བརྩིགས་ཏེ། སྨན་དང་སྤོས་ཀྱིས་ཆག་ཆག་གདབ་ཅིང་། ཤིང་ཤུན་གཙང་མའི་ཐིག་
ཐག་ལ། ག་པུར་དང་མཚལ་གྱིས་བྱུགས་ལ་ཚིགས་སུ་བཅད་དེ་གསུངས་པ། བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་དམིགས་
མེད་རྒྱ་མ་ཆད། ཏིང་འཛིན་དཀྱིལ་འཁོར་ལྷུན་གྱིས་གྲུབ་པ་ལ། འདུ་བྱེད་བྱ་བས་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྩོལ་བ་མི་འཚལ་ཏེ། སེམས་ཅན་མ་རིག་བདེ་གནས་བཙལ་བ་དང་། ཉོན་མོངས་
བག་ཆགས་སྒྲིབ་པ་སྦྱང་བ་དང༌། བསོད་ནམས་ཡེ་ཤེས་ཚོགས་ཆེན་རྫོགས་པའི་
ཕྱིར། གཞལ་ཡས་ཆེན་པོའི་ངང་དུ་བརྩིགས་པར་བྱ། གཙང་མའི་ཚན་སྤོས་ཆག་ཆག་
གདབ་པར་བྱ། མི་འགྱུར་དབྱིངས་ནས་ཐིག་ཆེན་སྤྲོ་བར་བྱ། བདེར་གཤེགས་གཞལ་
ཡས་ཁང་དུ་གྲུབ་གྱུར་ཅིག ། ཨོཾ་ན་མ་མུ་ཡེ་ཧ་ར་ཧ་ལོ་ས་མ་ཡ་བྲོ་འདུ། ཞེས་བརྗོད་
ནས། མ་འགྲུས་པར་གདབ་སྟེ། དེ་ཡང་མཐའ་ཐིག་བཞི་དང་སྐོར་ཐིག་གཉིས། ཟླ་
གམ་འགྲུས་དང་འགྲུས་སྟེང་དང་། འབྱུང་རྩིག་འདོད་ཡོན་ཡ་གད་དང༌། ཟ་ར་
ཚགས་དང་དར་བུ་ཁད་ལ་སོགས་ཏེ། ཆ་སྙོམས་མ་འགྲུས་པ་རུ་གདབ། ཅེས་བྱ་སྟེ་
ཐིག་གདབ་པའོ། །དེ་ནས་ཚོན་གྱིས་བྲི་བ་ནི། དབུས་ཀྱི་ལྟེ་བ་སེར་པོ་ལ། གཞའ་
ཚོན་སྣ་ལྔའི་མུ་ཁྱུད་དུ་བྲིས། དེ་རྒྱབ་གཡུའི་པད་མ་འདབ་བཞི་ལ། མཚལ་གྱིས་ཟེའུ་
འབྲུ་ཆགས་པ་རུ་བྲིས། མཚམས་སུ་འོད་ལ་ཟེར་གྱི་ཟ་ར་ཚགས་སུ་བྲིས། དེའི་ཕྱི་རིམ་
དུ། རིན་པོ་ཆེ་སྣ་ལྔའི་གྲམ་པ་དང༌། མེ་ཏོག་མཛེས་པའི་གཅལ་དུ་དགོད། དེ་རྒྱབ་
བཻཌཱུརྱའི་ནེའུ་ཐང་ལ། པདྨ་འདབ་བརྒྱད་ཕྱོགས་ཀྱི་ཁ་དོག་དང་བསྟུན། དེའི་ཕྱི་རིམ་
གྲུ་ཆད་སེར་པོ་ལ། དཔག་བསམ་ལྗོན་པའི་ནགས་ཚལ་དུ་བྲིས། དེ་རྒྱབ་འབྱུང་བའི་
རྩིག་པ་དང་། འདོད་ཡོན་དང་། ཡ་གད་དང་། ཟ་ར་ཚགས་དང་། དར་བུ་ཁད་དུ་
བྲིས། སྒོ་བཞིར་གསེར་གྱི་ཀ་བ། རིན་པོ་ཆེའི་སྒོ་ཁྱུད། མཐིང་གི་སྒོ་ཕུག་ཏུ་བྲིས། དེ་
སྟེང་རྟ་བབས་རིམ་བཞི་དང་། ཐོག་ཕུབ་ལ། ཁྱུང་གུར་ཁྱུང་མགོ་ཏོག་དང་ལྡན་པ་
རུ་བྲིས། ཕྱི་ཁྱམས་གསེར་གྱི་ས་གཞི་ལ། མེ་ཏོག་གི་ལྡུམ་འཛིངས་དང་། མཁའ་ལྡིང་
གི་གཤོག་འཐོག་དང་། རི་དྭགས་དང་གཡུང་དྭགས་སུ་བྲིས། དེའི་ཕྱི་རིམ་མཐིང་གི་
ལྕགས་རི་སྔོན་པོ་ལ། དཔག་བསམ་ལྗོན་པའི་ཚལ་གྱིས་བསྐོར་བ་རུ་བྲིས། དེའི་སྒོ་
བཞི་ལ། རྒྱལ་པོ་ཆེན་པོ་བཞིའི་གནས་མལ་དུ་བྲིས་སོ། ། དེ་ནི་དཀྱིལ་འཁོར་གྱི་རིམ་པ་
196

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
བསྟན་པའོ། །
དེ་ནས་རྒྱན་རྫས་དང་མཆོད་པའི་ཡོ་བྱད་རྣམས་དགྲམ་པར་མཛད་དེ། ཐོག་མར་
དག་ཅིང་གཙང་མའི་ཆོ་ག་དང་། མཚམས་བཅད་ཅིང་། བུམ་པ་རྒྱན་དང་ལྡན་པ་
རྣམས་དགོད་པར་བྱ་སྟེ། གཙང་མའི་ཚན་དང་སྤོས་བལྟམས་ལ་ཚིགས་སུ་བཅད་དེ་
གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་
ནི། སྐྱོན་རྣམས་འཇོམས་པ་ཁྲུས་ཀྱི་ཆུ། བདུད་རྩི་འོ་དཀར་ཚན་ཆབ་འདིས། མཆོད་
རྫས་རྣམས་ལ་ཁྲུས་གསོལ་བས། མི་གཙང་དྲི་མ་དག་གྱུར་ཅིག ། ཨོཾ་ན་མ་ཨག་ཀྱོ་
ཅི་མིན་ཏེ་ས་ར་ཀ་ར་ཆ་ཡེ་སྭཱཧཱ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་
ཉིད་ཀྱི་སྟོབས་ཀྱིས་ནི། ཉོན་མོངས་སེལ་བ་བདུད་རྩིའི་སྨན། དྲི་ཞིམ་ངད་ལྡན་སྤོས་
མཆོད་འདི། མཆོད་རྫས་རྣམས་ལ་རྣལ་བསང་བས། ཉོན་མོངས་དྲི་མ་སངས་གྱུར་
ཅིག །ཨོཾ་ན་མ་ནེ་སུམ་ཤིམ་ཕོད་ས་ར་ཀ་ར་ཆ་ཡེ་སྭཱཧཱ། ཞེས་གཙང་མའི་ཚན་སྤོས་
ཀྱིས་བསང་ངོ༌། །
དེ་ནས་མཆོད་པའི་བགེགས་བསལ་ཏེ། རྔ་གཤང་གི་སྒྲ་བཏང་ལ། གསེར་དང་
ཡུངས་ཀར་ཐོགས་ནས་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་
སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡུངས་ཀར་རྒྱལ་པོ་འདི་དག་ཀྱང་།
ཁྲོ་བོའི་མཆོག་ཏེ་བགེགས་ལ་དཔའ། གསེར་གྱི་མདོག་སྟེ་སྔགས་ཀྱི་མདའ། འདི་དག་
སྔགས་ཏེ་བྲིམ་པ་ཡིས། དགེ་ལ་བར་དུ་གཅོད་པ་དང་། མཆོད་ལ་རློམ་པ་འབྱུང་
པོའི་ཚོགས། ཐལ་བ་རྡུལ་དུ་བརླག་པར་བྱའོ། ། ཨོཾ་ན་མ་ཀྲོ་ཏ་ཨ་པྲ་སརྦ་པྲ་ཏི་མ་ར་
ཡ་ཧཱུྃ་ཕཊ༔ ཅེས་ཡུངས་ཀར་གྱི་བྲིམ་ཞིང་མཚམས་བཅད་དོ། །དེ་ནས་བུམ་པ་དང་
རྒྱན་རྫས་དགོད་དེ། བུམ་པའི་ནང་དུ་གཙང་མའི་ཆབ་དང་། བདུད་རྩི་འོ་དཀར་གྱི་
བཅུད་དང༌། འབྲུ་དང་མེ་ཏོག་ལ། སྐུ་གསུང་ཐུགས་ཀྱི་སྙིང་པོ་རྣམ་གསུམ་སྔགས་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལ་བླུག་སྟེ། ཁ་རྒྱན་དང་། མགུལ་ཆིངས་དང་། གཟུངས་ཐག་དང་ལྡན་པ་རུ་བྱས་
ལ་ཚིགས་སུ་བཅད་དེ་གསུངས་པ། ཨོཾ་བུམ་པ་བོན་ཉིད་བདེ་ཆེན་དབྱིངས། ཆུ་དང་
འོ་མ་དག་བྱེད་མཁའ། སྨན་འབྲུ་མེ་ཏོག་རྒྱལ་བའི་སྲས། ཁ་རྒྱན་མགུལ་ཆིངས་ཚད་
མེད་འོད། གཟུངས་ཐག་ཐུགས་རྗེས་འགྲོ་བ་འདྲེན། གཞལ་ཡས་ལྷ་དང་གཉིས་མེད་
སྐུ། མཉྫི་འཇིག་རྟེན་གཏོས་ཀྱི་གཞི། གཉིས་སུ་མེད་པར་བྱིན་གྱིས་བརླབས། དཀྱིལ་
འཁོར་དབུས་སུ་བཞུགས་སུ་གསོལ། ཨོཾ་ན་མ་མུ་ཡེ་སད་དོ་ཧ་ར་རི་རྭང་བརྟན་དུ་བྲི་
འདུ། ཐབས་ཀྱི་རྒྱལ་པོ་ཐུགས་རྗེའི་མདའ། སྤྲུལ་པ་སྣ་ཚོགས་འབྱུང་བའི་དར། ཤེས་
རབ་རལ་ཀྱུ་འཇིགས་སྒོ་གཅོད། གསལ་བའི་མེ་ལོང་ཐར་ལམ་འབྱེད། ཐབས་མཁས་
འགྲོ་བ་འདུལ་བའི་ཕྱིར། གཉིས་སུ་མེད་པར་བྱིན་གྱིས་བརླབས། དཀྱིལ་འཁོར་
དབུས་སུ་བཞུགས་སུ་གསོལ། ཨོཾ་ན་མ་ཝེར་ཧྲིམ་ཤི་ཤོན་ཧ་ལ་པྲ་མོ་ཞི་བརྟན་དུ་ཧཱུཾ་
འདུ། གསལ་བའི་མར་མེ་ཡེ་ཤེས་སྒྲོན། དྲི་ཞིམ་ངད་ལྡན་ཐུགས་དམ་བསྐུལ། རྔ་
གཤང་སྒྲ་སྙན་སྙན་གསན་དབབ། ཞལ་ཟས་འབྲུ་བཅུད་ཐུགས་དམ་བསྐང་། བདུད་
རྩི་འོ་དཀར་སྐྱེམས་པའི་རྩི། མདངས་ལྡན་མེ་ཏོག་ཡིད་འོང་རྗེས། ལྷབ་ལྷུབ་ན་
བཟའ་རྒྱན་གྱི་ཚོགས། རིན་ཆེན་གཏེར་བརྒྱད་ཐུགས་དམ་བསྐུལ། མཛེས་པའི་རྐང་
འགྲོས་འདོད་ཡོན་འབྱུང་། བདག་དང་འགྲོ་བ་མ་ལུས་པ། སྒྲིབ་སྦྱོང་ཚོགས་གཉིས་
རྫོགས་པའི་ཕྱིར། དཀྱིལ་འཁོར་རྒྱན་དུ་བཀྲམ་པར་བྱ། ཨོཾ་ན་མ་ནམ་ཟུར་མུ་ཡེ་ཧ་ར་
བརྟན་དུ་བྲོ་འདུ། ཞེས་མཆོད་པའི་རྫས་དང་རྒྱན་རྣམས་དགོད་པར་བྱའོ། །
དེ་ནས་ཡང་ཚངས་པ་གཙུག་ཕུད་ཀྱིས། ཏིང་ངེ་འཛིན་རྣམ་གསུམ་བསྒོམ་པར་
མཛད་དེ། བདེ་བའི་གདན་ལ་ཆ་ལུགས་ལྔ་ལྡན་གྱི་ཕྱག་རྒྱ་མཛད་ནས། ཐུགས་
མ་གཡོས་མ་བཅོས་པའི་ངང་ལ་མཉམ་པར་གནས་ཤིང་། སེམས་ཅན་ཐམས་ཅད་
ལ་ཚད་མེད་བཞི་དང་ལྡན་པར་མཛད་དོ། །དེ་ནས་ངག་ཏུ། ཨ་མུ་ཡེ་ཧ་ར་ནི་ཨོ་
198

མདོ་སྡེ། དགེ་སྤྱོད་རྣམ་པར་དག་པའི་མདོ། ། ༼ནའོ། ༽
འདུ། ཞེས་པས། བདག་གི་ཐུགས་ལ་ཨ་དཀར་པོ་ལས། འོད་ཟེར་གྱི་འཕྲོ་འདུས་
བདག་གཞན་གྱི་སྒྲིབ་པ་སྦྱངས་ནས། ཨོཾ་ཡེ་ཤེས་ལྔ་ལྡན་ཞིག་ཏུ་གྱུར་ནས། འོད་དུ་
ཞུ་བ་ལས། བདག་ཉིད་སྟོན་པ་ཁྲི་གཙུག་རྒྱལ་བ། སྐུ་མདོག་སེར་པོ་གསེར་བཙོ་མའི་
མདོག་འདྲ་བ། ཕྱག་གཡས་པས་ས་གནོན་དང་ཆགས་ཤིང་བསྣམས་པ། གཡོན་པས་
མཉམ་གཞག་དང་གཞི་སྐུར་འཛིན་པ། སྐུ་ལ་དག་པའི་ན་བཟའ་པད་ལོ་རིགས་དྲུག་
གསོལ་བ། གདན་སེང་གེ་དང་པདྨ་ཉི་མའི་གདན་ལ་བརྗིད་པ། དེ་ལྟ་བུ་ཞིག་གསལ་
གདབ་བོ། །གཉིས་པ་མདུན་གྱི་བུམ་པ་དང་དཀྱིལ་འཁོར་ལ་བསྐྱེད་པ་ནི། ངག་
ཏུ། རཾ་ཡཾ་མཾ། ཞེས་བརྗོད་པ། སྣོད་བཅུད་སྦྱངས་ནས་སྟོང་པའི་ངང་དུ་གྱུར། སྟོང་
པའི་ངང་ལས་ཨ་ཡཾ་རཾ་མཾ་ཁཾ་ཧཱུཾ་ཞེས་པ། བུམ་པ་དང་དཀྱིལ་འཁོར་འབྱུང་བ་རིམ་
བརྩེགས་ཀྱི་སྟེང་དུ། ཧཱུྃ་ལས་ལྷའི་གཞལ་ཡས་ཁང་། ཉམས་དགའ་ལ་ཡིད་དུ་འོང་
བ། གྲུ་བཞི་སྒོ་བཞི་དང་ལྡན་པ། མཐིང་གི་ཡ་གད་དང༌། ཟ་ར་ཚགས་དང་། དར་
བུ་ཁད་འཕྱང་བ། སྟེང་རྟ་བབས་རིམ་བཞི། ཐོག་ཕུབ་དྲ་བ་དྲ་ཕྱེད་དང་བཅས་
པ། དེ་སྟེང་ཁྱུང་གུར་ཁྱུང་མགོ་ཏོག་གིས་བརྒྱན་པ། བར་ཁྱམས་འདོད་ཡོན་གྱི་ར་བ་
ལ། མེ་ཏོག་མཛེས་པའི་གཅལ་བཀྲམ་པ། ཕྱི་རིམ་མཐིང་གི་ལྕགས་རི་ལ། བྱང་ཆུབ་
ཤིང་གི་ནགས་ཚལ་རྒྱས་པ། སྒོ་བཞི་ལ། རྒྱལ་ཆེན་བཞིའི་ཕོ་བྲང་བཅས་པ། དེ་ལྟ་
བུའི་གཞལ་ཡས་ཁང་། རྒྱ་ཁྱོན་ཚད་ལས་འདས་པ་རུ་བསྐྱེད་དོ། །དེའི་ནང་དུ་རིན་
པོ་ཆེ་གསེར་གྱི་ས་གཞི་ལ། སྣ་ཚོགས་པདྨ་མཛེས་པའི་གདན་བཀྲ་བ། དེའི་དབུས་སུ་
ལྷ་བསྐྱེད་པ་ནི། ངག་ཏུ། ཨོཾ་ན་མ་བྷུད་དྷ། ཁྲི་ཙེ་ཝེར་ལོ། ཧ་ར་ཁི་ཁར་ས་མ་ཡ་པ་
ཧོ། ཞེས་པས། བདག་གི་ཐུགས་ལས་ཨོཾ་ཡེ་ཤེས་ལྔ་ལྡན་གཅིག་འཕྲོས་ནས། དབུས་
ཀྱི་གདན་ཐོག་ཏུ་གསལ་བ་ལས། འོད་ཟེར་ཕར་འཕྲོས་ཚུར་འདུས་པས། འོད་དུ་ཞུ་
བ་ལ། སྟོན་པ་ཁྲི་གཙུག་རྒྱལ་བ། སྐུ་མདོག་སེར་པོ་གསེར་བཙོ་མའི་མདོག་འདྲ་བ།
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཕྱག་གཡས་པས་ས་གནོན་དང་ཆག་ཤིང་བསྣམས་པ། གཡོན་པས་མཉམ་བཞག་
དང་གཞི་སྐུར་འཛིན་པ། སྐུ་ལ་དག་པའི་ན་བཟའ་འོད་ཟེར་སྣ་དྲུག་གསོལ་བ། རྩལ་
ཆེན་སེངྒེ་དང་པདྨ་ཉི་མའི་གདན་ལ་བརྗིད་པ། དེའི་ཐུགས་ལས་འོད་ཟེར་ཁ་དོག་སྣ་
ཚོགས་སུ་འཕྲོས་པས། ཕྱོགས་མཚམས་ཀྱི་པདྨའི་གདན་ལ། དྲི་མེད་རྣམ་པར་དག་
པའི་སྲས་བརྒྱད། སྒོ་བཞི་ལ་འབྱུང་བའི་གཤེན་བཞི། དེ་རྣམས་ཀྱང་། སྐུ་མདོག་
ཁ་དོག་སོ་སོ་རུ་གསལ་ཞིང་། དག་པའི་ན་བཟའ་དང་དོན་རྟགས་ཀྱི་ཕྱག་མཚན་
བསྣམས་པ། དེའི་ཕྱི་རིམ་བར་ཁྱམས་འདོད་ཡོན་གྱི་ར་བ་ལ། མེ་ཏོག་པདྨ་སྟོང་རྩ་
གཉིས་ཀྱི་ཁ་ལ། བསྐལ་བཟང་གི་སངས་རྒྱས་སྟོང་རྩ་གཉིས་སྐུ་ཁྱིམ་སྤངས་རབ་བྱུང་
གི་ཚུལ་དུ་བཞུགས་པ། དེ་ལ་སེམས་དཔའ་སྟོང་ཕྲག་བརྒྱད་དང་བཅུ་དྲུག་གིས་
བསྐོར་བ། སྒོ་བཞི་ལ་རྒྱལ་པོ་ཆེན་པོ་བཞི་དང་། ཕྱོགས་སྐྱོང་བ་བཅུ་དང༌། སངས་
རྒྱས་ཀྱི་བསྟན་པ་ལ་གནས་པའི་ལྷ་ཀླུ་དགེ་བསྙེན་གྱི་ཚོགས་དང་བཅས་པ། དེ་རྣམས་
ཀྱང་དད་པ་དང་མོས་འདུན་གྱི་སྒོ་ནས། གུས་པས་འདུད་པ་རུ་བསྒོམ་མོ། །དེ་ནི་ལྷ་
བསྐྱེད་པར་བསྟན་པའོ། །
དེ་ནས་མཆོད་རྫས་བྱིན་གྱིས་བརླབ་པ་ནི། བདུད་རྩི་བུམ་པའི་ཕྱག་རྒྱ་བཅའ་
ལ། ངག་ཏུ། ཨོཾ་ན་མ་མུ་ཡང་མུ་ཡེ་ཧ་ར་རད་ན་བྲུ་འདུ། མུ་ལིང་ནེ་ཏིང་སྐྱེ་སླས་ཞི།
མར་ལ་རང་ཞི་ཏིང་ཞི་ནོ། སད་ལ་གྱེར་རོ་སྤུངས་ཀྱིན་ནོ། །དེ་ཤོ་ཐོར་ཐོར་ཐིམ་ཐིམ་
པྲ་མོ་ཧ། ཞེས་པས། མཆོད་པའི་དམིགས་རྫས་སྣ་ཚོགས། དྲི་མ་མེད་པ། རྣམ་པར་
དག་པ། ཡིད་དུ་འོང་བ། ནམ་མཁས་ཁྱབ་པའི་མཆོད་ཆེན། སྟོང་གསུམ་གྱི་སྟོང་
ཆེན་པོ། ཚངས་རྒྱུང་གི་འཇིག་རྟེན། གྲངས་མེད་པ་དཔག་ཏུ་མེད་པ། དེ་རུ་མཆོད་
པའི་བྱེ་བྲག་ཕུན་སུམ་ཚོགས་པ། མར་མེ་མེ་ཏོག །ལྷ་སངས་ཞལ་ཟས། དཀར་
གསུམ་མངར་གསུམ། ལྷ་རྫས་བདུག་སྤོས། དྲི་ཆབ་རོལ་མོ། བཀྲ་ཤིས་རྫས་བརྒྱད།
200

མདོ་སྡེ། ། དགེ་སྤྱོད་རྣམ་པར་དག་པའི་མདོ། ༼ནའོ།༽
རིན་ཆེན་ནོར་བདུན། འདོད་པའི་ལོངས་སྤྱོད། བསམ་གྱིས་མི་ཁྱབ་པར་གྱུར་ནས།
རྒྱལ་བ་སྲས་དང་བཅས་པ་རྣམས་ལ་ཕུལ་བས། མཐའ་ཡས་པའི་སེམས་ཅན་རྣམས་
ཀྱི་སྒྲིབ་སྦྱངས་ཚོགས་གཉིས་རྫོགས་པ་རུ་བསམ་མོ། ། དེ་ནི་ཏིང་ངེ་འཛིན་སྒོམ་པའི་
རིམ་པ་བསྟན་པའོ། །
དེ་ནས་ཚངས་པ་གཙུག་ཕུད་ཀྱིས། བདེ་བར་གཤེགས་པ་རྒྱལ་བ་སྲས་དང་
བཅས་པ་རྣམས་དབྱིངས་ནས་སྤྱན་དྲང་ཞིང༌། དམིགས་རྟེན་གྱི་རྫས་དཀྱིལ་འཁོར་
ལ་བཞུགས་སུ་གསོལ་ཏེ། རྔ་གཤང་གི་སྒྲ་བཏང་ཞིང་། ཚན་སྤོས་ཀྱི་དུད་པ་བཏེག་
ལ་ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
གྱི། རང་བཞིན་མཁའ་ལ་རྫོགས་པའི་དཀྱིལ་འཁོར་ན། རྫོགས་པའི་སངས་རྒྱས་འགྲོ་
བའི་དཔལ་དང་མགོན། བཙོ་མ་གསེར་མདོག་ལྷ་མིའི་མཆོད་འོས་བཀུར། ཡང་
དག་འདུལ་བ་ཁྲི་གཙུག་རྒྱལ་བའི་སྐུ། ཐུགས་ཀྱི་སྲས་བརྒྱད་འབྱུང་བའི་གཤེན་བཞི་
དང་། བདེར་གཤེགས་རྒྱལ་བ་སྲས་དང་བཅས་པ་རྣམས། འགྲོ་བ་སེམས་ཅན་དོན་
དུ་ཐུགས་དགོངས་ལ། ཏིང་འཛིན་ཡིད་ཀྱིས་གནས་འདིར་གཤེགས་སུ་གསོལ། བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། རང་བཞིན་མཁའ་ལ་རྫོགས་པའི་
དཀྱིལ་འཁོར་ན། རྫོགས་པའི་སངས་རྒྱས་འགྲོ་བའི་དཔལ་དང་མགོན། ཨུད་འབར་
གླིང་འཁྲུངས་རང་རིག་དྲི་མ་མེད། བསྐལ་བཟང་འགྲོ་འདྲེན་སངས་རྒྱས་སྟོང་རྩ་
གཉིས། སེམས་དཔའ་སྟོང་ཕྲག་བརྒྱད་དང་བཅུ་དྲུག་འཁོར། རྣམ་དག་འདུལ་བ་
ཁྲིམས་ཀྱི་ལྷ་ཚོགས་རྣམས། འགྲོ་བ་སེམས་ཅན་དོན་དུ་ཐུགས་དགོངས་ལ། ཏིང་
འཛིན་ཡིད་ཀྱིས་གནས་འདིར་གཤེགས་སུ་གསོལ། སྣང་སྲིད་རབ་འབྱམ་འཇིག་རྟེན་
མཐའ་དག་ནས། སངས་རྒྱས་བསྟན་པ་དག་ལ་གནས་པ་ཡི། རྒྱལ་ཆེན་གནོད་སྦྱིན་
ནོར་སྲུང་ཕྱོགས་སྐྱོང་ཚོགས། འཇིག་རྟེན་དཔལ་མགོན་བྱེ་བ་ས་ཡར་བཅས། འགྲོ་བ་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་ཅན་དགའ་བདེ་བསྐྱེད་པ་དང་། སངས་རྒྱས་བསྟན་པ་སྐྱོང་བའི་དོན་ཆེད་དུ།
ཏིང་འཛིན་ཡིད་ཀྱིས་གནས་འདིར་གཤེགས་སུ་གསོལ། གཞའ་ཚོན་བྲི་ལེགས་ཡོངས་
སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་གཤེགས་རྒྱལ་
བ་སྲས་དང་བཅས་པ་ལ། ཐུགས་རྗེ་སྤྲུལ་པའི་གདན་མཆོག་འབུལ་བ་ནི། རིན་ཆེན་
གསེར་གྱི་ས་གཞི་བདེ་ལེགས་ལ། བཻཌཱུརྱ་འོད་ནེའུ་ཐང་ཚལ་དུ་མཛེས། པདྨ་གེ་སར་
མེ་ཏོག་ཧ་ལོ་རྒྱས། སེང་གེ་པདྨ་ཉི་མའི་གདན་འབུལ་གྱི། གདན་མཆོག་དམ་པ་འདི་
ལ་སྤྱན་གཟིགས་ལ། ཐུགས་རྗེའི་བྱིན་གྱིས་རློབས་ལ་བཞེས་སུ་གསོལ། གཞའ་ཚོན་བྲི་
ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་
གཤེགས་རྒྱལ་བ་སྲས་དང་བཅས་པ་རྣམས། ཐུགས་དམ་དབྱིངས་ནས་དགྱེས་པ་ཆེར་
བསྐྱེད་པས། སྟོང་གསུམ་འཇིག་རྟེན་ལྷ་ཡི་གཞལ་ཡས་འདིར། ཚངས་རྒྱུང་འཇིག་
རྟེན་བྱེ་བ་ཕྲག་བརྒྱ་རུ། ཇི་སྙེད་མཆོད་ཡོན་བྱེ་བ་ས་ཡར་བཅས། དེ་སྙེད་བདག་གི་
གུས་པས་བཤམས་པ་འདི། སྲི་ཞུ་གུས་པའི་ཚུལ་གྱིས་འབུལ་ལགས་ཀྱི། དགྱེས་པའི་
ཚུལ་གྱིས་ཞལ་ནས་འཛུམ་ཕྱུངས་ལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
ཞེས་སྤྱན་དྲངས་ཤིང་དགྱེས་པ་བསྐྱེད་པ་བསྟན་པའོ། ། །
ད་ནི་བདེ་བར་གཤེགས་པ་རྒྱལ་བ་དཀྱིལ་འཁོར་གྱི་ལྷ་ཚོགས་རྣམས་ལ། ཁྲུས་
གསོལ་བ་མཛད་དེ་ཚིགས་སུ་བཅད་དེ་གསུངས་པ། གཞའ་ཚོན་བྲི་ལེགས་ཡོངས་སུ་
བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། བདེར་གཤེགས་རྒྱལ་བ་
སྲས་དང་བཅས་པ་རྣམས། ཡེ་ནས་དྲི་མེད་རྣམ་པར་དག་པ་ལ། གཙང་མའི་ཚན་
གྱིས་ཁྲུས་གསོལ་མི་འཚལ་ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། མི་
གཙང་བག་ཆགས་དྲི་མ་བཀྲུ་བའི་ཕྱིར། གཙང་མའི་ཚན་དང་དག་པའི་སྨན་སྦྱར་
ནས། བདེར་གཤེགས་སྐུ་ལ་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་དག་པ་ཅི་
202

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
བཞིན་དུ། སེམས་ཅན་ཉོན་མོངས་དྲི་མ་དག་གྱུར་ཅིག ། ཨོཾ་ན་མ་ཀུ་ཤུན་དྷོ་སལེ་སང་
ངེ་ཡེ་སྭཱཧཱ། ཞེས་སྐུ་ཁྲུས་གསོལ་ལོ། །
དེ་ནས་བདེ་བར་གཤེགས་པ་རྒྱལ་བ་དཀྱིལ་འཁོར་གྱི་ལྷ་ཚོགས་རྣམས་ལ། ཕྱག་
འཚལ་ཞིང་བཤགས་པ་འབུལ་བར་མཛད་དེ། ལུས་ངག་ཡིད་གསུམ་གུས་པའི་ཚུལ་
གྱིས་ཚིགས་སུ་བཅད་ནས་གསུངས་པ། ན་མོ་བདག་དང་མཐའ་ཡས་སེམས་ཅན་
ཐམས་ཅད་ཀྱི། ལུས་ངག་ཡིད་གསུམ་མོས་འདུན་གུས་པ་ཡིས། བདེར་གཤེགས་
རྒྱལ་བ་དཀྱིལ་འཁོར་ལྷ་ཚོགས་ལ། སྲི་ཞུ་གུས་པའི་ཚུལ་གྱིས་ཕྱག་འཚལ་ལོ། །ཨེ་མ་
ཧོ། རྣམ་དག་མཛད་པས་འགྲོ་བ་ཁ་ལོ་སྒྱུར། ཁྲི་གཙུག་རྒྱལ་བའི་སྐུ་ལ་ཕྱག་འཚལ་
ལོ། །འབུམ་སྡེ་ཐུགས་གསལ་མཚན་དང་རབ་ལྡན་པའི། དྲང་སྲོང་རྒྱལ་བའི་སྐུ་ལ་
ཕྱག་འཚལ་ལོ། །བྱམས་པའི་བློ་མྱུར་ཤེས་རབ་ཕུལ་དུ་ཕྱིན། གཙུག་གཤེན་རྒྱལ་བའི་
སྐུ་ལ་ཕྱག་འཚལ་ལོ། ། མི་ཡེང་དོན་བརྩོན་མི་བརྗེད་གཟུངས་དང་ལྡན། གཙུག་སྲས་
རྨ་བོའི་སྐུ་ལ་ཕྱག་འཚལ་ལོ། །ཚངས་པའི་དབྱངས་ལྡན་བཀའ་རྒྱུད་སྡེ་སྣོད་འཛིན།
ཁྲི་ལྡེ་གུང་གྲགས་སྐུ་ལ་ཕྱག་འཚལ་ལོ། །ཉིས་ཁྲི་ཆིག་སྟོང་དཔྱད་ཀྱིས་ཕན་བདེ་
བསྐྱེད། ཚུལ་འབར་ཁྲི་ཤེས་སྐུ་ལ་ཕྱག་འཚལ་ལོ། ། ལྷ་རྒྱུད་ཡེ་ཤེས་མཉམ་སྦྱོར་འགྲོ་
བ་འདྲེན། ཁྲི་རྒྱལ་ཐང་པོའི་སྐུ་ལ་ཕྱག་འཚལ་ལོ། །གཡུང་དྲུང་སྤྱི་ལུང་གསལ་བའི་
སྒྲོན་མེ་འདེགས། ཁྲི་འོད་སྒྲོན་མེའི་སྐུ་ལ་ཕྱག་འཚལ་ལོ། །རྒྱུད་ལུང་མན་ངག་སྔགས་
ཀྱི་དོན་དང་ལྡན། གུང་ཁྲི་གསལ་འོད་སྐུ་ལ་ཕྱག་འཚལ་ལོ། །ས་ལ་དབང་སྒྱུར་སྐྱེ་
འགྲོ་བརྟན་པའི་གཞི། མི་འགྱུར་གླིང་དྲུག་སྐུ་ལ་ཕྱག་འཚལ་ལོ། །རླུང་ལ་དབང་སྒྱུར་
ཉོན་མོངས་བྱིང་བ་གསིང་། ཚུལ་འབར་མུ་ཕྱོད་སྐུ་ལ་ཕྱག་འཚལ་ལོ། །མེ་ལ་དབང་
སྒྱུར་འཁོར་བའི་ཉོན་མོངས་སྲེག །གསང་གྲགས་ཡེ་ཤེས་སྐུ་ལ་ཕྱག་འཚལ་ལོ། །ཆུ་
ལ་དབང་སྒྱུར་འགྲོ་བའི་བག་ཆགས་འཁྲུ་། དག་པ་སྒྲིབ་སེལ་སྐུ་ལ་ཕྱག་འཚལ་ལོ། །
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཨུད་འབར་གླིང་འཁྲུངས་འགྲོ་བ་ཐར་པར་འདྲེན། བསྐལ་སྟོང་སངས་རྒྱས་སྟོང་ལ་
ཕྱག་འཚལ་ལོ། །ས་བཅུར་རིམ་བགྲོད་ཐར་པའི་སྐས་ལམ་འཛུགས། བསྐལ་བཟང་
སེམས་དཔའི་ཚོགས་ལ་ཕྱག་འཚལ་ལོ། །དག་པ་རྣམ་ལྡན་མཚུངས་མེད་ཨུ་དུམ་ཝར།
མཁན་སློབ་དཔང་པོ་རྣམས་ལ་ཕྱག་འཚལ་ལོ། །ཚངས་པར་སྤྱོད་ཅིང་མཚུངས་
པའི་དོན་དང་ལྡན། མཆེད་གྲོགས་གོང་མ་རྣམས་ལ་ཕྱག་འཚལ་ལོ། །བདག་སོགས་
རྗེས་འབྲང་ཐུགས་རྗེས་བཟུང་དུ་གསོལ། ན་མོ་བདག་དང་མཐའ་ཡས་སེམས་ཅན་
ཐམས་ཅད་ཀྱི། ཐོག་མ་མེད་ནས་ད་ལྟའི་དུས་འདི་བར། གཡུང་དྲུང་ཐེག་པ་བོན་གྱི་
སྒོར་ཞུགས་དུས། ཞེ་སྡང་དབང་གིས་བསད་བཅད་སྲོག་ལ་འབགས། འདོད་ཆགས་
དབང་གིས་མི་དབང་ནོར་ལ་བརླམས། གཏི་མུག་དབང་གིས་མ་རིག་དམ་ཆོལ་སྤྱོད།
ང་རྒྱལ་དབང་གིས་ཁེངས་སེམས་དྲེགས་པ་བསྐྱེད། ཕྲག་དོག་དབང་གིས་ཆགས་
སྡང་རུ་དྲ་སྨོད། དུག་ལྔ་དབང་གྱུར་སྡིག་པ་མི་དགེའི་ལས། བདག་གིས་བགྱིས་དང་
གཞན་ལ་བཅོལ་བ་དང་། གཞན་གྱིས་བགྱིས་ལ་ཡི་རང་ཕུལ་བ་དང་། བགྱི་བའི་
བསམ་སྦྱོར་ངན་པ་བཏང་བ་དང་། ཐོལ་མ་གྱུ་དང་ངག་གིས་སྨོན་པ་དང་། ཆགས་
ཉམས་འགལ་འཁྲུལ་སྨ་སྨེ་འབགས་ལ་སོགས། མ་རིག་སྐྱོན་འགལ་ཉམས་པ་ཅི་
མཆིས་པ། མི་འཆབ་གནོང་འགྱོད་སེམས་ཀྱིས་མཐོལ་ལོ་བཤགས། དཀྱིལ་འཁོར་ལྷ་
ཚོགས་རྣམས་ལ་བཟོད་པར་གསོལ། བཤགས་སོ་དག་ནས་ཚངས་པའི་དངོས་གྲུབ་
སྩོལ། ཅེས་ཕྱག་འཚལ་ཞིང་བཤགས་པའི་ཆོ་ག་བསྟན་པའོ། ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པ་རྒྱལ་བ་སྲས་དང་
བཅས་པ་རྣམས་ལ། མཆོད་པ་འབུལ་བར་མཛད་དེ། རོལ་མོའི་སྒྲ་བསྒྲགས་ནས་
ཚིགས་སུ་བཅད་དེ་གསུངས་པ། སྟོང་གསུམ་ལྷ་ཡི་གཞལ་ཡས་འདིར། སྒྲོན་མེ་ཇི་
སྙེད་ཡོད་པ་དང་། བདག་གི་གུས་པས་བཤམས་པ་འདི། རྒྱལ་བ་སྲས་དང་བཅས་
204

མདོ་སྡེ། དགེ་སྤྱོད་རྣམ་པར་དག་པའི་མདོ། ། ༼ནའོ། ༽
ལ་འབུལ། བསྐལ་སྟོང་སངས་རྒྱས་སྟོང་ལ་འབུལ། བསྐལ་བཟང་ཡེ་གཤེན་རྣམས་
ལ་འབུལ། ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ།
སྟོང་གསུམ་ལྷ་ཡི་གཞལ་ཡས་འདིར། མེ་ཏོག་ཇི་སྙེད་ཡོད་པ་དང་། བདག་གི་གུས་
པས་བཤམས་པ་འདི། རྒྱལ་བ་སྲས་དང་བཅས་ལ་འབུལ། བསྐལ་སྟོང་སངས་རྒྱས་
སྟོང་ལ་འབུལ། བསྐལ་བཟང་ཡེ་གཤེན་རྣམས་ལ་འབུལ། ཐུགས་རྗེ་དང་ནི་དམ་
ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་ལྷ་ཡི་གཞལ་ཡས་
འདིར། བདུག་སྤོས་ཇི་སྙེད་ཡོད་པ་དང༌། བདག་གི་གུས་པས་བཤམས་པ་འདི།
རྒྱལ་བ་སྲས་དང་བཅས་ལ་འབུལ། བསྐལ་སྟོང་སངས་རྒྱས་སྟོང་ལ་འབུལ། བསྐལ་
བཟང་ཡེ་གཤེན་རྣམས་ལ་འབུལ། ཐུགས་རྗེ་དང་ནི་དམ་ཚིག་གིས། གཉིས་མེད་
དོན་གྱིས་བཞེས་སུ་གསོལ། སྟོང་གསུམ་ལྷ་ཡི་གཞལ་ཡས་འདིར། ཚན་ཆབ་ཇི་སྙེད་
ཡོད་པ་དང༌། བདག་གི་གུས་པས་བཤམས་པ་འདི། རྒྱལ་བ་སྲས་དང་བཅས་ལ་
འབུལ། བསྐལ་སྟོང་སངས་རྒྱས་སྟོང་ལ་འབུལ། བསྐལ་བཟང་ཡེ་གཤེན་རྣམས་ལ་
འབུལ། ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ།
སྟོང་གསུམ་ལྷ་ཡི་གཞལ་ཡས་འདིར། ཞལ་ཟས་ཇི་སྙེད་ཡོད་པ་དང༌། བདག་གི་གུས་
པས་བཤམས་པ་འདི། རྒྱལ་བ་སྲས་དང་བཅས་ལ་འབུལ། བསྐལ་སྟོང་སངས་རྒྱས་
སྟོང་ལ་འབུལ། བསྐལ་བཟང་ཡེ་གཤེན་རྣམས་ལ་འབུལ། ཐུགས་རྗེ་དང་ནི་དམ་
ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་ལྷ་ཡི་གཞལ་ཡས་
འདིར། ལྷབ་ལྷུབ་ཇི་སྙེད་ཡོད་པ་དང་། བདག་གི་གུས་པས་བཤམས་པ་འདི། རྒྱལ་
བ་སྲས་དང་བཅས་ལ་འབུལ། བསྐལ་སྟོང་སངས་རྒྱས་སྟོང་ལ་འབུལ། བསྐལ་བཟང་
ཡེ་གཤེན་རྣམས་ལ་འབུལ། ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་
བཞེས་སུ་གསོལ། སྟོང་གསུམ་ལྷ་ཡི་གཞལ་ཡས་འདིར། རྐང་འགྲོས་ཇི་སྙེད་ཡོད་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པ་དང་། བདག་གི་གུས་པས་བཤམས་པ་འདི། རྒྱལ་བ་སྲས་དང་བཅས་ལ་འབུལ།
བསྐལ་སྟོང་སངས་རྒྱས་སྟོང་ལ་འབུལ། བསྐལ་བཟང་ཡེ་གཤེན་རྣམས་ལ་འབུལ།
ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་
གསུམ་ལྷ་ཡི་གཞལ་ཡས་འདིར། འདོད་ཡོན་ཇི་སྙེད་ཡོད་པ་དང་། བདག་གི་གུས་
པས་བཤམས་པ་འདི། རྒྱལ་བ་སྲས་དང་བཅས་ལ་འབུལ། བསྐལ་སྟོང་སངས་རྒྱས་
སྟོང་ལ་འབུལ། བསྐལ་བཟང་ཡེ་གཤེན་རྣམས་ལ་འབུལ། ཐུགས་རྗེ་དང་ནི་དམ་
ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་ལྷ་ཡི་གཞལ་ཡས་
འདིར། སྒྲ་སྙན་ཇི་སྙེད་ཡོད་པ་དང་། བདག་གི་གུས་པས་བཤམས་པ་འདི། རྒྱལ་བ་
སྲས་དང་བཅས་ལ་འབུལ། བསྐལ་སྟོང་སངས་རྒྱས་སྟོང་ལ་འབུལ། བསྐལ་བཟང་
ཡེ་གཤེན་རྣམས་ལ་འབུལ། ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་
བཞེས་སུ་གསོལ། ཞེས་འབུལ་ལོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེར་གཤེགས་རྒྱལ་བ་དཀྱིལ་འཁོར་གྱི་
ལྷ་ཚོགས་རྣམས་སྐུ་བསྟོད་པར་མཛད་དེ། རོལ་མོའི་སྒྲ་བཏང་ནས་ཚིགས་སུ་བཅད་
དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཕོ་བྲང་ཡིད་འོང་
ལྷ་ཡི་གཞལ་ཡས་ཀྱི། དབུས་ཕྱོགས་པདྨའི་གདན་སྟེང་ན། བསྐལ་བཟང་སངས་རྒྱས་
ཐུ་བོ་སྲས། སྟོན་པ་ཁྲི་གཙུག་རྒྱལ་བ་ནི། སྐུ་མདོག་རིན་ཆེན་བཙོ་མ་གསེར། རྒྱན་
དང་ཆ་ལུགས་དག་པའི་ཚུལ། ན་བཟའ་པད་ལོ་རིགས་དྲུག་གསོལ། དབུ་ལ་འོད་
སྟོང་ཕུང་པོ་འཕྲོ། གཡས་པས་ས་གནོན་ཆག་ཤིང་བསྣམས། གཡོན་པས་མཉམ་
བཞག་གཞི་སྐུར་འཛིན། སེང་གེ་བསྣོལ་བའི་ཁྲི་ལ་བཞུགས། རྐང་གཉིས་གཙོ་བོ་
ལྷ་ཡི་ལྷ། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་བཀའ་འཁོར་ནི། ཡང་
དག་ཐུགས་ཀྱི་སྲས་བརྒྱད་དེ། ཤར་ཕྱོགས་པདྨའི་གདན་སྟེང་ན། མཚན་ལྡན་དྲང་
206

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
སྲོང་རྒྱལ་བ་ནི། སྐུ་མདོག་དཀར་ལ་འོད་ཟེར་འབར། ན་བཟའ་པད་ལོ་རིགས་དྲུག་
གསོལ། གཡས་པས་ཧོས་རུ་བསིལ་བ་བསྣམས། གཡོན་པས་གཞི་སྐུར་བཅུད་ལྡན་
འཛིན། འབུམ་སྡེ་ཐུགས་གསལ་གཉེར་དཔོན་མཛད། དེ་ལ་ཕྱག་འཚལ་མཆོད་པ་
འབུལ། བྱང་ཕྱོགས་པདྨའི་གདན་སྟེང་ན། གཡུང་དྲུང་གཙུག་གཤེན་རྒྱལ་བ་ནི། སྐུ་
མདོག་ལྗང་གུ་འོད་ཟེར་འབར། ན་བཟའ་པད་ལོ་རིགས་དྲུག་གསོལ། གཡས་པས་
ལྕགས་ཀྱི་ཆན་གྲི་བསྣམས། གཡོན་པས་གཞི་སྐུར་བཅུད་ལྡན་འཛིན། བྱམས་པའི་བློ་
མྱུར་ཤེས་རབ་ལྡན། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་
སྟེང་ན། རྒྱལ་སྲས་གཙུག་སྲས་རྨ་བོ་ནི། སྐུ་མདོག་དམར་ལ་འོད་ཟེར་འབར། ན་
བཟའ་པད་ལོ་རིགས་དྲུག་གསོལ། གཡས་པས་ཁྲུས་ཀྱི་བུམ་པ་བསྣམས། གཡོན་
པས་གཞི་སྐུར་བཅུད་ལྡན་འཛིན། མི་གཡེང་དོན་བརྩོན་གཟུངས་དང་ལྡན། དེ་ལ་
ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། སེམས་དཔའ་ཁྲི་ལྡེ་
གུང་གྲགས་ནི། སྐུ་མདོག་གཡུ་མདངས་འོད་ཟེར་འབར། ན་བཟའ་པད་ལོ་རིགས་
དྲུག་གསོལ། གཡས་པས་བཀའ་རྒྱུད་པོ་ཏི་བསྣམས། གཡོན་པས་གཞི་སྐུར་བཅུད་
ལྡན་འཛིན། ཚངས་པའི་དབྱངས་ལྡན་གསུང་གི་སྲས། དེ་ལ་ཕྱག་འཚལ་མཆོད་པ་
འབུལ། ལྷོ་ཤར་པདྨའི་གདན་སྟེང་ན། གཤེན་རབ་ཚུལ་འབར་ཁྲི་ཤེས་ནི། སྐུ་མདོག་
དཀར་ལྗང་འོད་ཟེར་འབར། ན་བཟའ་པད་ལོ་རིགས་དྲུག་གསོལ། གཡས་པས་རྣམ་
པར་རྒྱལ་བ་བསྣམས། གཡོན་པས་གཞི་སྐུར་བཅུད་ལྡན་འཛིན། ཉོན་མོངས་ནད་
སེལ་སྨན་གྱི་ལྷ། དེ་ལ་ཕྱག་འཚལ་མཆོད་པ་འབུལ། བྱང་ཤར་པདྨའི་གདན་སྟེང་
ན། ལྷ་གཤེན་ཁྲི་རྒྱལ་ཐང་པོ་ནི། སྐུ་མདོག་སེར་ལ་འོད་ཟེར་འབར། ན་བཟའ་པད་
ལོ་རིགས་དྲུག་གསོལ། གཡས་པས་ལྷ་རྫས་མེ་ཏོག་བསྣམས། གཡོན་པས་གཞི་སྐུར་
བཅུད་ལྡན་འཛིན། ལྷ་རྒྱུད་ཡེ་ཤེས་མཉམ་སྦྱོར་གཤེན། དེ་ལ་ཕྱག་འཚལ་མཆོད་
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པ་འབུལ། བྱང་ནུབ་པདྨའི་གདན་སྟེང་ན། ལུང་ལྡན་ཁྲི་འོད་སྒྲོན་མ་ནི། སྐུ་མདོག་
དམར་ལྗང་འོད་ཟེར་འབར། ན་བཟའ་པད་ལོ་རིགས་དྲུག་གསོལ། གཡས་པས་དུང་
འཕྲེང་རྩ་བརྒྱད་བསྣམས། གཡོན་པས་གཞི་སྐུར་བཅུད་ལྡན་འཛིན། གཡུང་དྲུང་སྤྱི་
ལུང་སྒྲོན་མེ་འདེགས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་
ན། རྒྱུད་ལྡན་གུང་ཁྲི་གསལ་འོད་ནི། སྐུ་མདོག་སྔོ་ལྗང་འོད་ཟེར་འབར། ན་བཟའ་
པད་ལོ་རིགས་དྲུག་གསོལ། གཡས་པས་རག་ཤའི་འཕྲེང་བ་བསྣམས། གཡོན་པས་
གཞི་སྐུར་བཅུད་ལྡན་འཛིན། རྒྱུད་ལུང་མན་ངག་དོན་སྟོན་གཤེན། དེ་ལ་ཕྱག་འཚལ་
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། སྒོ་བཞི་པདྨའི་གདན་སྟེང་ན།
འགྲོ་འདུལ་འབྱུང་བའི་གཤེན་པོ་བཞི། ཤར་ཕྱོགས་པདྨའི་གདན་སྟེང་ན། ས་བོན་མི་
འགྱུར་གླིང་དྲུག་ནི། སྐུ་མདོག་སེར་ལ་འོད་ཟེར་འབར། ན་བཟའ་པད་ལོ་རིགས་དྲུག་
གསོལ། ཕྱག་མཚན་གསལ་བའི་སྒྲོན་མེ་བསྣམས། གཏི་མུག་སྒོ་གཅོད་ཡེ་ཤེས་གཤེན།
དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་ན། རླུང་བོན་ཚུལ་
འབར་མུ་ཕྱོད་ནི། སྐུ་མདོག་ལྗང་གུ་འོད་ཟེར་འབར། ན་བཟའ་པད་ལོ་རིགས་དྲུག་
གསོལ། ཕྱག་མཚན་གསེར་གྱི་གཤང་ཆུང་བསྣམས། ང་རྒྱལ་སྒོ་གཅོད་ཞི་བའི་གཤེན།
དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། མེ་བོན་གསང་
གྲགས་ཡེ་ཤེས་ནི། སྐུ་མདོག་དམར་ལ་འོད་ཟེར་འབར། ན་བཟའ་པད་ལོ་རིགས་
དྲུག་གསོལ། ཕྱག་མཚན་དྲི་ཞིམ་སྤོས་མེ་བསྣམས། འདོད་ཆགས་སྒོ་གཅོད་སྦྱིན་པའི་
གཤེན། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ཆུ་བོན་
དག་པ་སྒྲིབ་སེལ་ནི། སྐུ་མདོག་སྔོ་ལ་འོད་ཟེར་འབར། ན་བཟའ་པད་ལོ་རིགས་དྲུག་
གསོལ། ཕྱག་མཚན་ཁྲུས་ཀྱི་བུམ་པ་བསྣམས། ཕྲག་དོག་སྒོ་གཅོད་ཡངས་པའི་གཤེན།
དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བར་ཁྱམས་
208

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
འདོད་ཡོན་ར་བ་ཡི། ཨུད་འབར་པདྨའི་གདན་སྟེང་ན། བསྐལ་པ་བཟང་པོའི་སངས་
རྒྱས་སྟོང༌། སྐུ་མདོག་རིན་ཆེན་ཁ་དོག་མཛེས། ཁྱིམ་སྤངས་རབ་བྱུང་ཚུལ་དང་ལྡན།
ཕྱག་རྒྱ་སྣ་ཚོགས་ཅིར་ཡང་སྟོན། བསྐལ་པ་སྟོང་གི་འགྲོ་བ་འདྲེན། དེ་ལ་ཕྱག་འཚལ་
མཆོད་པ་འབུལ། རྒྱལ་བ་དེ་ཡི་བཀའ་འཁོར་ནི། བསྐལ་བཟང་ཡེ་ཤེས་སྟོང་ཕྲག་
བརྒྱད། སྐུ་མདོག་སྣ་ཚོགས་འོད་ཟེར་འབར། རྒྱན་དང་ཆ་ལུགས་ཚུལ་དང་ལྡན།
ཕྱག་མཚན་བརྡ་མཚོན་སྣ་ཚོགས་སྟོན། བསྐལ་བཟང་འགྲོ་བ་འདྲེན་པའི་གཤེན། དེ་
ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ཕྱི་ཁྱམས་ལྕགས་
རིའི་སྒོ་བཞི་ལ། བསྟན་པ་སྐྱོང་མཛད་རྒྱལ་ཆེན་བཞི། ཡུལ་འཁོར་སྲུང་དང་རྣམ་
ཐོས་སྲས། སྤྱན་མི་བཟང་དང་བོན་གྱི་འཕགས། དཀར་སེར་དམར་སྔོ་འོད་དུ་འབར།
འགྱིང་དང་ཆ་ལུགས་རྒྱལ་པོའི་ཚུལ། ཕྱག་མཚན་པི་ཝང་ནེའུ་ལེའི་རྐྱལ། གཡུ་སྦྲུལ་
ཞགས་པ་རལ་ཀྱུ་ཐོགས། ཕྱོགས་སྐྱོང་ནོར་སྲུང་དཔལ་མགོན་དང༌། ལྷ་སྲིན་སྡེ་
བརྒྱད་འཁོར་གྱིས་བསྐོར། སངས་རྒྱས་བསྟན་པ་སྐྱོང་བའི་བདག །དེ་ལ་ཕྱག་འཚལ་
མཆོད་པ་འབུལ། ཞེས་བསྟོད་ཅིང་། རོལ་མོ་སྣ་ཚོགས་མཆོད་པ་འབུལ་ལོ། །
དེ་ནས་ཡང་འཇིག་རྟེན་གྱི་བདག་པོ། བསྟན་པ་སྐྱོང་བའི་དཔལ་མགོན་དང་།
ལྷ་སྲིན་རྣམས་ལ་འཕྲིན་ལས་བཅོལ་བ་དང༌། ལྷག་མ་ལན་ཆགས་མགྲོན་ལ་བཀྱེ་སྟེ།
འདོད་ཡོན་གྱི་གཏོར་མ་ཆ་གསུམ་དུ་བཤམས་ཏེ་བྱིན་གྱིས་བརླབས་ཤིང་ཚིགས་སུ་
བཅད་དེ་གསུངས་པ། ཨོ་སྟོང་གསུམ་ལྷ་ཡི་གཞལ་ཡས་འདིར། འདོད་ཡོན་ཇི་སྙེད་
ཡོད་པ་དང༌། བདག་གི་གུས་པས་བཤམས་པ་ཡི། འདོད་ཡོན་ལོངས་སྤྱོད་གཏོར་
མ་འདི། ཏིང་ངེ་འཛིན་གྱིས་རབ་སྤྲུལ་ནས། དཀར་པོ་དགེ་ལ་གྲོགས་མཛད་ཅིང་།
བསྟན་པ་བསྲུང་བར་ཞལ་བཞེས་པའི། རྒྱལ་པོ་ཆེན་པོ་སྡེ་བཞི་དང་། གནོད་སྦྱིན་
ནོར་སྲུང་ཕྱོགས་སྐྱོང་ཚོགས། ལྷ་ཀླུ་གཟའ་དང་རྒྱུ་སྐར་དང༌། དཔལ་མགོན་བདུན་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅུ་འཁོར་དང་བཅས། ཡོན་ཏན་མགྲོན་དུ་གྱུར་ལ་འབུལ། བསྟན་པ་བསྲུང་ཕྱིར་
བཞེས་སུ་གསོལ། དཀར་པོ་དགེ་བའི་སྡོང་གྲོགས་མཛོད། ཨོཾ་སྟོང་གསུམ་ལྷ་ཡི་གཞལ་
ཡས་འདིར། འདོད་ཡོན་ཇི་སྙེད་ཡོད་པ་དང༌། བདག་གི་རྩོལ་བས་བཤམས་པ་
ཡི། འདོད་དགུ་ལོངས་སྤྱོད་ཕུན་ཚོགས་འདི། ཏིང་ངེ་འཛིན་གྱིས་བྱིན་གྱིས་བརླབས།
སངས་རྒྱས་བསྟན་པ་སྐྱོང་མཛད་པ། ཁས་བླང་དམ་དུ་བཅས་པ་ཡི། ལྷ་དང་ལྷ་
མིན་འཁོར་དང་བཅས། བདུད་དང་རྒྱལ་པོ་གནོད་སྦྱིན་དང༌། བཙན་དང་མ་མོ་
གཤིན་རྗེ་དང་། ས་བདག་ཀླུ་གཉན་འཁོར་དང་བཅས། ལྷ་སྲིན་སྡེ་བརྒྱད་ལ་སོགས་
ཏེ། ལན་ཆགས་མགྲོན་དུ་གྱུར་ལ་འབུལ། བསྟན་པ་བསྲུང་ཕྱིར་བཞེས་སུ་གསོལ།
གདུག་རྩུབ་ངན་པའི་ཚོགས་བོར་ལ། ཕན་བདེ་ཞི་བའི་སྡོང་གྲོགས་མཛོད། ཨོཾ་སྟོང་
གསུམ་ལྷ་ཡི་གཞལ་ཡས་འདིར། འདོད་ཡོན་ཇི་སྙེད་ཡོད་པ་དང་། བདག་གི་གུས་
པས་བཤམས་པ་ཡི། འདོད་ལྔ་སྦྱིན་པའི་ཡ་སྟགས་འདི། ཏིང་ངེ་འཛིན་གྱིས་བྱིན་གྱིས་
བརླབས། སྐྱེ་བཞི་རྒྱུ་ལྔའི་རིགས་དྲུག་ཚོགས། དམྱལ་བ་ཡི་དྭགས་བྱོལ་སོང་དང་།
ལྷ་དང་ལྷ་མིན་མི་ལ་སོགས། འབྱུང་པོའི་གནས་རིགས་ཚོགས་རྣམས་དང༌། བུ་ལོན་
ལན་ཆགས་བསྙགས་པ་ཡི། བགེགས་རིགས་སྟོང་ཕྲག་བརྒྱད་ཅུ་དང་། སྙིང་རྗེའི་
མགྲོན་དུ་གྱུར་ལ་འབུལ། འགྲོ་བ་རིགས་དྲུག་དམིགས་ཡུལ་དུ། བདུད་རྩིའི་ཆར་དུ་
བབས་ནས་ཀྱང་། ཅི་འདོད་ཕུན་སུམ་ཚོགས་པ་ཡིས། དགོས་འདོད་རེ་བ་སྐོང་གྱུར་
ཅིག །ཅེས་འདོད་ཡོན་གྱི་གཏོར་མ་བཏང་བ་བསྟན་པའོ། ། །
དེ་ནས་ཡང་ཚངས་པ་གཙུག་ཕུད་ཀྱིས། མཆོད་སྦྱིན་ཡོངས་སུ་རྫོགས་པའི་རྗེས་
སུ། བསྔོ་བ་སྨོན་ལམ་མི་དམིགས་པའི་རྒྱས་གདབ་པར་མཛད་དེ་ཚིགས་སུ་བཅད་
ནས་གསུངས་པ། ན་མོ་བདག་གིས་དགེ་བའི་རྩ་བ་དང་། གང་ཞིག་དགེ་བ་བགྱིས་
ལ་སོགས། བགྱིད་ལ་རྗེས་སུ་ཡི་རང་ཞིང་། མྱུར་དུ་བྱང་ཆུབ་ས་ལ་བསྔོ། སྔ་རབས་
2I0

མདོ་སྡེ། ། དགེ་སྤྱོད་རྣམ་པར་དག་པའི་མདོ། ༼ནའོ། ༽
འདས་པའི་གཤེན་རབ་ཀྱིས། དམིགས་པ་མེད་པ་བསྔོས་པ་བཞིན། བདག་ཀྱང་དེ་
བཞིན་བསྔོ་བར་བགྱི། དགེ་བ་སྟོབས་ཆེན་དེ་ཡི་མཐུས། བསོད་ནམས་བསགས་པའི་
སྦྱིན་སྟོབས་ཀྱིས། བདག་དང་མཐའ་ཡས་སེམས་ཅན་རྣམས། སྒྲིབ་གཉིས་བྱང་ཞིང་
ཚོགས་གཉིས་རྫོགས། སྐད་ཅིག་སངས་རྒྱས་འཐོབ་པར་ཤོག ། དེ་མ་ཐོབ་ཀྱི་བར་དུ་
ཡང༌། མཐའ་འཁོབ་ཡུལ་དང་མ་དག་གནས། དམན་དང་ཐ་མལ་ལུས་སྤང་ཞིང་།
དག་པ་ལྷ་མིའི་ལུས་འཐོབ་ནས། ཐོས་བསམ་དོན་ལ་འཇུག་པར་ཤོག །ཐོས་བསམ་
སྒོམ་དང་ཉན་པ་ཡིས། རྒྱུད་ལ་ཤེས་རབ་སྐྱེས་གྱུར་ནས། འཇུག་སྒོ་རྣམ་པར་དག་
ལྡན་ཞིང་། བསླབ་པ་གསུམ་ལྡན་མཐའ་རྫོགས་ནས། བཟོད་དང་བརྩོན་འགྲུས་
དཀའ་ཐུབ་ལྡན། མཉམ་ཉིད་ཞི་བའི་ཞི་བ་ཉིད། ལམ་ལྔ་ས་བཅུའི་ཡོན་ཏན་རྫོགས།
ཀུན་སྣང་གླིང་དུ་སངས་རྒྱས་ཤོག །རང་དོན་ཕུན་སུམ་ཚོགས་པ་ཡི། མ་ཆགས་
པདྨའི་ས་ལས་སུ། སྤྲུལ་སྐུ་བྱེ་བ་ཕྲག་བརྒྱ་ཡིས། འགྲོ་བ་འདྲེན་པའི་དཔལ་གྱུར་ཏེ།
དོན་གཉིས་མཐའ་རུ་ཕྱིན་པར་ཤོག །བཅུ་གསུམ་འཁོར་ལོ་ཚོགས་ཆེན་ཏེ། མཁའ་ལ་
མཉམ་ཞིང་ཀློང་དུ་བདལ། བོན་ཉིད་ངང་ལ་མཉམ་པར་ཤོག །ཅེས་རེ་དོགས་མེད་
པའི་སྨོན་ལམ་གདབ་པའོ། །
དེ་ནས་ཚངས་པ་གཙུག་ཕུད་ཀྱིས། བདེ་བར་གཤེགས་པ་རྒྱལ་བ་སྲས་བཅས་
དཀྱིལ་འཁོར་གྱི་སྒོ་དབྱེ་ཞིང་། ལྷ་ཞལ་བལྟ་བར་མཛད་དེ། དཀྱིལ་འཁོར་གྱི་སྒོ་
བཞིར་གསལ་བའི་སྒྲོན་མེ་བལྟམས་ཞིང་ཚིགས་སུ་བཅད་དེ་གསུངས་པ། ཕོ་བྲང་
ཡིད་འོང་གཞལ་ཡས་ཀྱི། ཤར་གྱི་ཕྱོགས་ནས་སྒོ་དབྱེ་བ། འབྱུང་བ་ས་ཡི་གཤེན་པོ་སྟེ།
མི་འགྱུར་གླིང་དྲུག་ཚུལ་དང་ལྡན། གསལ་བའི་སྒྲོན་མེ་མཆོད་པ་འབུལ། ཏིང་འཛིན་
རིག་པའི་ལྡེ་མིག་གིས། གཏི་མུག་ཐ་རམས་སྒོ་ཕྱེས་ལ། རང་རིག་ལྷ་ཞལ་བསྟན་དུ་
གསོལ། ཕོ་བྲང་ཡིད་འོང་གཞལ་ཡས་ཀྱི། བྱང་གི་ཕྱོགས་ནས་སྒོ་དབྱེ་བ། འབྱུང་བ་
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རླུང་གི་གཤེན་པོ་སྟེ། ཚུལ་འབར་མུ་སྤྱོད་ཚུལ་དང་ལྡན། གསལ་བའི་སྒྲོན་མེ་མཆོད་
པ་འབུལ། ཏིང་འཛིན་རིག་པའི་ལྡེ་མིག་གིས། ང་རྒྱལ་ཐ་རམས་སྒོ་ཕྱེས་ལ། མཉམ་
ཉིད་ལྷ་ཞལ་བསྟན་དུ་གསོལ། ཕོ་བྲང་ཡིད་འོང་གཞལ་ཡས་ཀྱི། ནུབ་ཀྱི་ཕྱོགས་
ནས་སྒོ་དབྱེ་བ། འབྱུང་བ་མེ་ཡི་གཤེན་པོ་སྟེ། གསང་གྲགས་ཡེ་ཤེས་ཚུལ་དང་ལྡན།
གསལ་བའི་སྒྲོན་མེ་མཆོད་པ་འབུལ། ཏིང་འཛིན་རིག་པའི་ལྡེ་མིག་གིས། འདོད་
ཆགས་ཐ་རམས་སྒོ་ཕྱེས་ལ། སོར་རྟོགས་ལྷ་ཞལ་བསྟན་དུ་གསོལ། ཕོ་བྲང་ཡིད་འོང་
གཞལ་ཡས་ཀྱི། ལྷོ་ཡི་ཕྱོགས་ནས་སྒོ་དབྱེ་བ། འབྱུང་བ་ཆུ་ཡི་གཤེན་པོ་སྟེ། དག་པ་
སྒྲིབ་སེལ་ཚུལ་དང་ལྡན། གསལ་བའི་སྒྲོན་མེ་མཆོད་པ་འབུལ། ཏིང་འཛིན་རིག་པའི་
ལྡེ་མིག་གིས། ཕྲག་དོག་ཐ་རམས་སྒོ་ཕྱེས་ལ། བྱ་གྲུབ་ལྷ་ཞལ་བསྟན་དུ་གསོལ། ཞེས་
དཀྱིལ་འཁོར་གྱི་སྒོ་དབྱེ་ཞིང་ལྷ་ཞལ་བལྟ་བར་མཛད་དོ། །
དེ་ནས་ཡང་ཚངས་པ་གཙུག་ཕུད་ཀྱིས། རྒྱལ་བ་སྲས་བཅས་དཀྱིལ་འཁོར་གྱི་
དབང་བསྐུར་མཛད་དེ། བུམ་པ་ལྷ་དང་གཞལ་ཡས་སུ་བསྐྱེད་ལ་ཚིགས་སུ་བཅད་
དེ་གསུངས་པ། བུམ་པ་ཟླུམ་པོ་བོན་ཉིད་སྐྱེ་མེད་དབྱིངས། ཕོ་བྲང་ཡིད་འོང་ལྷ་ཡི་
གཞལ་ཡས་ཁང༌། ཆུ་དང་འོ་མ་རང་བཞིན་དག་པའི་མཁའ། སྨན་འབྲུ་མེ་ཏོག་རྒྱལ་
བ་སྲས་བཅས་སྐུ། ཁ་རྒྱན་ཡིད་བཞིན་ཐུགས་རྗེ་འབྱུང་བའི་གནས། མགུལ་ཆིངས་
ཤི་ཤོན་པད་ལོ་རིས་དྲུག་གོས། གཟུངས་ཐག་ཐུགས་རྗེའི་ཉག་ཐག་འགྲོ་བ་འདྲེན།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ཕྱག་རྒྱ་ཆེན་པོ་མཆོག་གི་སྐུ་
ཐོབ་ཤོག །བསྭོ་ༀ་ན་མ་ཁྲི་ཙེ་ཝེར་ལོ། ཧ་ར་བིང་ང་ཉི་རི་བྷ་ར་དྲང་འདུ། ཞེས་
བསྐུར་རོ། །གཉིས་པ་སྨོན་ལམ་གདབ་སྟེ། ན་མོ་བུམ་པ་འདི་ནི་དག་པ་ལྷའི་གཞལ་
ཡས་ཁང༌། ཉམས་དགའ་ལ་ཡིད་དུ་འོང་བ། དེའི་དབུས་སུ་སྟོན་པ་ཁྲི་གཙུག་རྒྱལ་
བ་ལ། འཁོར་དག་པ་ཐུགས་ཀྱི་སྲས་བརྒྱད། འབྱུང་བའི་གཤེན་བཞི། བསྐལ་པ་
212

མདོ་སྡེ། དགེ་སྤྱོད་རྣམ་པར་དག་པའི་མདོ། ། ༼ནའོ། ༽
བཟང་པོའི་སངས་རྒྱས་སྟོང་རྩ་གཉིས། ཡེ་གཤེན་སེམས་དཔའ་སྟོང་ཕྲག་བརྒྱད་དང་
བཅུ་དྲུག་གི་སྐུ་དང་དབྱེར་མེད་པ་ལགས་ཏེ། དེ་ལྟར་དབྱེར་མེད་པའི་བྱིན་རླབས་
ཀྱིས། བདག་དང་མཐའ་ཡས་སེམས་ཅན་ཐམས་ཅད། ཉོན་མོངས་པ་འཁོར་བའི་
ཉེས་སྐྱོན་ལས་གྲོལ་ནས། རྣམ་པར་དག་པ་གཤེན་གྱི་ལས་སྤྱོད་ལ་ཞུགས་ཏེ། ཕྱིའི་
ཚུལ་སུམ་བརྒྱ་དྲུག་ཅུ་དང་། ནང་གི་ཁྲིམས་ཉིས་བརྒྱ་ལྔ་བཅུ་ཟུང་དུ་འབྲེལ་ཞིང༌།
བསླབ་གསུམ་རྣམ་པར་དག་པའི་དོན་མཐའ་རུ་ཕྱིན་ནས། སྐྱེ་བ་གཅིག་གི་མངོན་
སངས་རྒྱ་བར་གྱུར་ཅིག །དེ་ལྟར་གྱུར་ནས་ཀྱང་། ནམ་ཞིག་འཁོར་བ་མ་སྟོང་གི་བར་
དུ། སྟོང་གསུམ་འགྲོ་བ་འདུལ་བའི་སྟོན་པ་རུ་གྱུར་ནས། སྤྲུལ་སྐུ་བྱེ་བ་ཕྲག་བརྒྱ་རུ་
འགྱེད་ཅིང་། སེམས་ཅན་ཁ་ལོ་གྱེན་དུ་བསྒྱུར་ནས། སངས་རྒྱས་ཀྱི་ས་ལ་འཁོད་པར་
གྱུར་ཅིག །ཅེས་སྨོན་ལམ་གདབ་པའོ། །གསུམ་པ་ཧོས་རུའི་དབང་བསྐུར་ཏེ། བོན་
ཉིད་མཉམ་པ་ཆེན་པོའི་རང་བཞིན་ལས། ངོ་མཚར་ཧོས་རུ་གསིལ་བའི་སྒྲ་སྙན་བྱུང་།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ཕྱི་ཚུལ་ནང་ཁྲིམས་ཟུང་དུ་
འབྲེལ་བ་ཡིས། སྙན་པ་ཕྱོགས་བཅུར་གྲགས་པའི་དབང་ཐོབ་ཤོག །བསྭཱ་ཨཱ་ན་མ་ཁྲི་
ཙེ་ཧ་ར་ཉི་རི་བྷ་ར་དྲང་འདུ། བཞི་པ་གླེགས་བམ་གྱི་དབང་བསྐུར་ཏེ། བོན་ཉིད་སྒྲ་
དབྱངས་ཆེན་པོའི་རང་བཞིན་ལས། འཕྲུལ་ཆེན་ཡིག་འབྲུ་ཚིག་གི་གླེགས་བམ་བྱུང༌།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། བརྒྱད་ཁྲི་བཞི་སྟོང་བཀའ་
ལུང་རྒྱ་མཚོ་ལ། འཆད་དང་ཉན་དང་རྩོད་དང་རྩོམ་པ་ཡིས། ཕྱོགས་བཅུ་ཀུན་ཏུ་
སྤེལ་བའི་དབང་ཐོབ་ཤོག །བསྭཱ་ཨཱ་ན་མ་གུ་གེ་ཧ་ར་ཉི་རི་བྷ་ར་དྲང་འདུ། ལྔ་པ་
འཕྲེང་བའི་དབང་བསྐུར་ཏེ། བོན་ཉིད་དོན་ལ་གནས་པའི་རང་བཞིན་ལས། བདེར་
གཤེགས་རྒྱལ་བ་སྲས་དང་བཅས་པ་རྣམས། མི་ཡེང་དོན་ལ་འཕྲེང་བའི་ཕྲེང་བ་བྱུང༌།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། མི་ནོར་ངེས་པའི་དོན་ལ་གནས་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པ་དང༌། མི་བརྗེད་གཟུངས་དང་ལྡན་པའི་དབང་ཐོབ་ཤོག །བསྔོ་ༀ་ན་མ་རད་ན་
ཧ་ར་ཉི་རི་བྷ་ར་དྲང་འདུ། ཞེས་དབང་བཞི་རྫོགས་པར་མཛད་དོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པའི་གདན་དང་
གཞལ་ཡས་བསྐྱོད་ཅིང་ལྷ་ཚོགས་བསྡུ་བ་མཛད་དེ་ཚིགས་སུ་བཅད་དེ་གསུངས་
པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། བདེར་གཤེགས་རྒྱལ་བ་སྲས་
དང་བཅས་པ་རྣམས། དབྱིངས་ནས་འགྲོ་ལ་ཐུགས་རྗེས་ཆེར་དགོངས་ཤིང་། མཁའ་
ལ་རང་བཞིན་རྫོགས་པའི་སྐུར་བསྟན་ཅིང་། ཀློང་དུ་སྤྲུལ་པ་འགྲོ་བའི་དོན་མཛད་
པ། འགྲོ་བའི་དོན་གྲུབ་དབྱིངས་སུ་གཤེགས་སོ་འཚལ། སླར་ཡང་འགྲོ་བའི་དོན་ལ་
དགོངས་པར་ཞུ། རྡུལ་ཚོན་དཀྱིལ་འཁོར་གདན་དང་གཞལ་ཡས་རྣམས། སྒྱུ་མ་ཆོ་
འཕྲུལ་དངོས་མེད་དབྱིངས་སུ་བསྐྱོད། བོན་ཉིད་དབྱིངས་སུ་སྐྱེ་འགག་གཉིས་མེད་
བདེ། ཨ་མུ་ཡེ་ཧ་ར་ཧ་ར། ཞེས་གདན་དང་གཞལ་ཡས་བསྐྱོད་དོ། །
དེ་ནས་ཡང་ཚངས་པ་གཙུག་ཕུད་ཀྱིས། བཀྲ་ཤིས་གསོལ་བའི་ཆོ་ག་མཛད་དེ།
འབྲུ་དང་མེ་ཏོག་གཏོར་ཞིང་ཚིགས་སུ་བཅད་དེ་གསུངས་པ། བོན་ཉིད་དབྱིངས་ན་
རང་བཞིན་ལྷུན་ལ་རྫོགས། གསས་མཁར་གཞལ་ཡས་བཀྲ་ཤིས་གང་ལགས་པ། དིང་
འདིར་གསལ་ཞིང་བཀྲ་ཤིས་བདེ་ལེགས་ཤོག །རྫོགས་པའི་སངས་རྒྱས་ངོ་བོ་ཉིད་ཀྱི་
སྐུ། ཁྲི་གཙུག་རྒྱལ་བའི་བཀྲ་ཤིས་གང་ལགས་པ། དིང་འདིར་གསལ་ཞིང་བཀྲ་ཤིས་
བདེ་ལེགས་ཤོག །རྒྱུན་ཞུགས་འབྲས་ཐོབ་འགྲོ་བའི་ཁ་ལོ་སྒྱུར། ཐུགས་ཀྱི་སྲས་བརྒྱད་
བཀྲ་ཤིས་གང་ལགས་པ། དིང་འདིར་གསལ་ཞིང་བཀྲ་ཤིས་བདེ་ལེགས་ཤོག །རྣམ་
དག་དྲི་མེད་བསྲུང་ཁྲིམས་རྣམ་པར་དག །འབྱུང་བའི་གཤེན་བཞི་བཀྲ་ཤིས་གང་
ལགས་པ། དིང་འདིར་གསལ་ཞིང་བཀྲ་ཤིས་བདེ་ལེགས་ཤོག །ཨུད་འབར་གླིང་
འཁྲུངས་རང་འབྱུང་སྤྲུལ་པའི་སྐུ། བསྐལ་སྟོང་སངས་རྒྱས་བཀྲ་ཤིས་གང་ལགས་པ།
214

མདོ་སྡེ། ། དགེ་སྤྱོད་རྣམ་པར་དག་པའི་མདོ། ། ༼ནའོ། ༽
དིང་འདིར་གསལ་ཞིང་བཀྲ་ཤིས་བདེ་ལེགས་ཤོག ། ས་བཅུ་རིམ་བགྲོད་འགྲོ་བ་ཐར་
པར་འདྲེན། བསྐལ་བཟང་ཡེ་གཤེན་བཀྲ་ཤིས་གང་ལགས་པ། དིང་འདིར་གསལ་
ཞིང་བཀྲ་ཤིས་བདེ་ལེགས་ཤོག །ཕྱོགས་དང་དུས་དང་གནས་སྐབས་མཐུན་ཤིས་པ།
འདུལ་བའི་ཞིང་ཁམས་བཀྲ་ཤིས་གང་ལགས་པ། དིང་འདིར་གསལ་ཞིང་བཀྲ་ཤིས་
བདེ་ལེགས་ཤོག །ཅེས་འབྲུ་དང་མེ་ཏོག་གཏོར་ཞིང་། བཀྲ་ཤིས་ཀྱི་ཆོ་ག་བརྗོད་པར་
མཛད་དོ། །
༧ དེ་ནས་ཡང་ཚངས་པ་གཙུག་ཕུད་ཀྱིས། གཤེན་གྱི་དགེ་སྤྱོད་རྣམ་པར་དག་
པ་ལས། རྒྱུན་དུ་སྐོར་བ་ལ་བརྩོན་པར་མཛད་དེ། མཆོད་རྟེན་རྣམ་དག་དཀར་པོ་
ལ། གཡུང་དྲུང་སེམས་དཔའི་ཚོགས་དང་བཅས་ནས། སྤྱོད་ལམ་རྣམ་པར་དག་
པས་མིག་ཀྱང་མདུང་གང་ཙམ་ལས་མི་བལྟ་བར། བྱ་ངང་པའི་འགྲོས་ལྟར། འགྱིང་
ཡང་མི་འགྱིང་། བྲེལ་ཡང་མི་བྲེལ། དལ་འགྲོས་ལྡེམ་པར་བྱས་ནས། གཡས་སྐོར་
དུ་གཤེགས་ཏེ། ཚངས་པ་གཙུག་ཕུད་ཀྱིས་ཚིགས་སུ་བཅད་ནས་གསུངས་པ། ན་མོ་
དབྱིངས་ན་བཞུགས་པའི་དུས་གསུམ་གྱི་བདེར་གཤེགས་དང་། རྒྱལ་བ་སྲས་བཅས་
འཕགས་པའི་ཚོགས་རྣམས་ཀུན། དུས་འདིར་བདག་ལ་གསན་ཅིང་དགོངས་སུ་
གསོལ། བདག་ནི་དུས་འདི་བཟུང་ནས་ནམ་ཞིག་གི། སྙིང་པོ་བྱང་ཆུབ་མ་ཐོབ་བར་
དག་ཏུ། མཁན་སློབ་དཔང་པོ་རྣམས་ཀྱི་རྗེས་སུ་འབྲང་ནས། རྒྱལ་བ་ཁྱོད་ཀྱི་སྐུ་
ལ་འཁོར་བར་བགྱི། གཡུང་དྲུང་སེམས་དཔའི་སྤྱོད་ལམ་སྤྱད་པར་བགྱི། བྱང་ཆུབ་
སེམས་ཀྱི་བསླབ་པ་རྫོགས་པར་བགྱི། རྣམ་པར་དག་པའི་དགེ་སྤྱོད་ལྡན་པར་བགྱི།
ཚུལ་ལ་འཇུག་ཅིང་ཚུལ་ལ་བརྩོན་པར་བགྱི། དེ་དག་ཚུལ་ཁྲིམས་རྣམ་དག་བསྲུང་བ་
ལ། འཆལ་དང་ཉམས་དང་སྨ་སྨེ་འབགས་ལ་སོགས། ཉེས་ལྟུང་ཉམས་པ་ཅི་མཆིས་
མ་ལུས་པ། གནོང་འགྱོད་ཚུལ་གྱིས་མཐོལ་ཞིང་ཉིད་ལ་འཁོར། ཞེ་སྡང་ལས་སྤྱོད་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྡིག་པ་སྤང་བར་བགྱི། བྱམས་པ་ཆེན་པོའི་དོན་དང་ལྡན་པར་བགྱི། རྒྱལ་བ་ཁྱོད་ཀྱི་
སྐུ་ལ་འཁོར་བར་བགྱི། གཡུང་དྲུང་སེམས་དཔའི་རྗེས་སུ་འབྲང་བར་བགྱི། འདོད་
ཆགས་ལས་སྤྱོད་ཞེན་པ་སྤང་བར་བགྱི། སྦྱིན་པ་ཆེན་པོའི་དོན་དང་ལྡན་པར་བགྱི།
རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་སེམས་དཔའི་རྗེས་སུ་འབྲང་བར་
བགྱི། གཏི་མུག་ལས་སྤྱོད་འཁྲུལ་པ་སྤང་བར་བགྱི། ཡེ་ཤེས་ཆེན་པོའི་ཚུལ་ལ་གནས་
པར་བགྱི། རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་སེམས་དཔའི་རྗེས་སུ་
འབྲང་བར་བགྱི། ང་རྒྱལ་ལས་སྤྱོད་དྲེགས་པ་སྤང་བར་བགྱི། ཞི་བ་ཆེན་པོའི་ཚུལ་ལ་
གནས་པར་བགྱི། རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་སེམས་དཔའི་
རྗེས་སུ་འབྲང་བར་བགྱི། ཕྲག་དོག་ལས་སྤྱོད་རུ་ང་སྤང་བར་བགྱི། ཡངས་པ་ཆེན་
པོའི་ཚུལ་ལ་གནས་པར་བགྱི། རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་
སེམས་དཔའི་རྗེས་སུ་འབྲང་བར་བགྱི། སྲོག་ལ་འབགས་པའི་ལས་སྤྱོད་སྤང་བར་
བགྱི། གང་ལ་འཚེ་མེད་ཚུལ་ལ་གནས་པར་བགྱི། རྒྱལ་བ་ཁྱོད་ཀྱི་སྐུ་ལ་འཁོར་བར་
བགྱི། གཡུང་དྲུང་སེམས་དཔའི་རྗེས་སུ་འབྲང་བར་བགྱི། མ་བྱིན་བླང་བའི་ལས་སྤྱོད་
སྤང་བར་བགྱི། ཆོག་ཤེས་ལྡན་པའི་ཚུལ་ལ་གནས་པར་བགྱི། རྒྱལ་བ་ཁྱོད་ཀྱི་སྐུ་ལ་
འཁོར་བར་བགྱི། གཡུང་དྲུང་སེམས་དཔའི་རྗེས་སུ་འབྲང་བར་བགྱི། མི་ཚངས་སྤྱོད་
པའི་ལས་སྤྱོད་སྤང་བར་བགྱི། གཙང་དག་ལྡན་པའི་ཚུལ་ལ་གནས་པར་བགྱི། རྒྱལ་
བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་སེམས་དཔའི་རྗེས་སུ་འབྲང་བར་བགྱི།
རྫུན་དུ་སྨྲ་བའི་ལས་སྤྱོད་སྤང་བར་བགྱི། བདེན་པར་སྨྲ་བའི་ཚུལ་ལ་གནས་པར་བགྱི།
རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་སེམས་དཔའི་རྗེས་སུ་འབྲང་བར་
བགྱི། མངན་སེམས་གདུག་སེམས་ལོག་ལྟ་སྤང་བར་བགྱི། ཕན་སེམས་ཞི་བའི་ཚུལ་ལ་
གནས་པར་བགྱི། རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་དྲུང་སེམས་དཔའི་
216

མདོ་སྡེ། ། དགེ་སྤྱོད་རྣམ་པར་དག་པའི་མདོ། ༼ནའོ། ༽
རྗེས་སུ་འབྲང་བར་བགྱི། ཡན་ལག་སྡེ་བཞི་འཆལ་སྤྱོད་སྤང་བར་བགྱི། འཆལ་མེད་
རྣམ་དག་ཚུལ་ལ་གནས་པར་བགྱིརSA5
 ། རྒྱལ་བ་ཁྱོད་ཀྱི་སྐུ་ལ་འཁོར་བར་བགྱི། གཡུང་
དྲུང་སེམས་དཔའི་རྗེས་སུ་འབྲང་བར་བགྱི། དེ་ལྟར་ཉིད་ཀྱི་སྐུ་ལ་འཁོར་ནས་ཀྱང་།
གཡུང་དྲུང་སེམས་དཔའི་སྤྱོད་ལ་འཇུག་པ་ཡིས། བདག་དང་མཐའ་ཡས་སེམས་
ཅན་ཐམས་ཅད་ཀུན། ཁམས་གསུམ་འཁོར་བའི་རྒྱུ་དྲུག་ལུས་བླངས་པའི། མི་བདེ་
སྡུག་བསྔལ་རབ་ཏུ་སྦྱངས་ནས་སུ། འཁོར་བ་ཡང་ནས་ཡང་དུ་བརྒྱུད་པ་རྣམས། མི་
འཁོར་ཡེ་ཤེས་ལྔ་ཡི་རྩལ་ལྡན་ཏེ། འཁོར་ཆགས་མེད་པར་དབྱིངས་སུ་སངས་རྒྱས་
ཤོག །གལ་ཏེ་ལས་ཀྱིས་འཁོར་བར་སྐྱེ་ན་ཡང་། སྐྱེ་གནས་ངན་པར་སྐྱེ་བའི་སྒོ་ཆོད་
ཅིང་། དག་པ་ལྷ་མིའི་གོ་འཕང་འཐོབ་ནས་ཀྱང་། སྟོང་གསུམ་འཁོར་ལོས་སྒྱུར་བྱེད་
དབང་ལྡན་ཞིང་། ཁམས་གསུམ་ལས་ཀྱི་འཁོར་བའི་སེམས་ཅན་རྣམས། འཁོར་བ་
དོང་སྤྲུགས་བོན་ཉིད་དབྱིངས་སུ་འཁོད། བདག་གཞན་དོན་གྲུབ་མཁའ་མཉམ་ཀློང་
བདལ་ནས། བོན་ཉིད་དབྱིངས་སུ་མཉམ་ཉིད་ངང་གནས་ཤོག །ཅེས་གསུངས་ནས་
སྙིང་པོ་རྣམ་གསུམ་རིམ་པར་བཟླས་ཤིང་རྒྱུན་དུ་བརྩོན་པར་བྱས་ཏེ། དགེ་སྤྱོད་སྐོར་
བའི་ཡན་ལག་ཏུ་བསྟན་པའོ། ། །
༧ དེ་ནས་ཡང་ཚངས་པ་གཙུག་ཕུད་ཀྱིས། གཤེན་གྱི་དགེ་སྤྱོད་རྣམ་པར་དག་པ་
ལས། འབྱུང་པོ་དང་ཡི་དྭགས་ལ་གཏོར་མ་གཏོང་བར་མཛད་དེ། ལན་ཆགས་གླུད་
ཀྱི་གཏོར་མ་རྒྱ་ཆེན་པོ་རུ་བཤམས་ནས་བྱིན་གྱིས་བརླབས་ཏེ། ངན་སོང་དོང་སྤྲུགས་
ཀྱི་སྙིང་པོ་བརྒྱ་རྩ་བརྒྱད་བརྗོད་ནས་ཚིགས་སུ་བཅད་དེ་གསུངས་པ། ཨོ་བདག་
གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྟོང་གསུམ་ལྷ་ཡི་
གཞལ་ཡས་འདིར། འདོད་ཡོན་རིན་ཆེན་གཏེར་གྱིས་བཀང་། མཆོད་པའི་རྫས་སུ་
བྱིན་གྱིས་རླབས། བདག་དང་བདག་ལ་སོགས་པ་ཡི། སངས་རྒྱས་བསྟན་པའི་རྗེས་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
འཇུག་པ། ཚུལ་དང་ཚུལ་ལ་ཞུགས་པ་སྟེ། ཚུལ་གནས་དགེ་ལ་འདུན་པ་ལ། ཚེ་
རབས་གོང་ནས་ལན་ཆགས་དང་། ད་ལྟ་འཕྲལ་གྱི་ལན་ཆགས་དང༌། མ་འོངས་
གནོད་པར་གྱུར་པ་ཡིས། དགེ་ལ་བར་ཆད་བྱེད་པ་ཡི། འབྱུང་པོའི་ཚོགས་དང་ཡི་
དྭགས་སྡེ། ཡར་གཡེན་མར་གཡེན་བར་གཡེན་དང་། ནམ་མཁའ་ལྡིང་དང་དྲི་ཟ་
དང་། མཁའ་ལྡིང་མེ་ལྷ་དྲང་སྲོང་དང་། བགེགས་དང་གནོད་སྦྱིན་རླུང་ལྷ་དང་། ཀླུ་
དབང་གཤིན་རྗེ་སྲུལ་པོ་དང་། སྐེམས་བྱེད་བརྗེད་བྱེད་སྨྱོ་བྱེད་དང་། ལུས་སྲུལ་པོ་
དང་ཁུ་ཚུར་ཅན། ཤ་ཟ་སྲིན་པོ་རོ་ལངས་དང་། འཇུ་བྱེད་གཏུམ་པོ་བྱིས་པའི་ཚོགས།
ལྟོ་འཕྱེ་གྲུལ་བུམ་མིའམ་ཅི། མཁའ་འགྲོ་མ་དང་ཡིད་འཕྲོག་མ། ཚེ་སྲོག་བླ་རྐུན་ཐིག་
ལེ་འཇབ། ཉུ་ལེ་དང་ནི་འཇབ་བུའི་ཚོགས། འཕྲོག་མ་མ་བུ་ལྔ་བརྒྱ་དང་། ཡི་དྭགས་
རྒྱལ་མོ་ཁ་འབར་མ། མཁའ་ལ་གྲོང་རྒྱུགས་དམན་མོའི་ཚོགས། སྟོང་ཕྲག་དྲུག་ཅུ་
འཁོར་དང་བཅས། ལན་ཆགས་གླུད་ཀྱི་གཏོར་མ་ལོངས། འདོད་ཡོན་སོ་སོར་ཚིམས་
པར་གྱིས། གནས་མེད་གནས་དང་འཁྲས་མེད་འཁྲས། སྐྱབས་མེད་སྐྱབས་དང་
མགོན་མེད་མགོན། ཅི་འདོད་ཡིད་བཞིན་སྤྲུལ་པ་ཡིས། དགོས་འདོད་ཆར་དུ་འབབ་
གྱུར་ཅིག །བདག་ཅག་བྱང་ཆུབ་བསྒྲུབ་པ་ལ། གནོད་ཅིང་འཚེ་བ་མ་བྱེད་ཅིག །དགེ་
བྱེད་སྐུ་ཚེ་མ་རློམས་ཤིག ། ཚེ་བཀྲག་མདངས་ལ་མ་རྐུ་ཞིག །ཁྱོད་དང་ཐ་ཚིག་སྐབས་
སུ་བགོ །ཁྱོད་ལ་ཟས་ཀྱི་བྱ་བ་ནི། ཇི་སྙེད་ལྷག་མ་སྦྱིན་པ་འགྱེད། ཁྱོད་ཀྱང་དགེ་བྱེད་
དཀའ་ཐུབ་ཀྱི། ཆིག་པུར་འདུག་པའི་སྡོངས་གྲོགས་མཛོད། སངས་རྒྱས་བསྟན་པའི་
ཞབས་ནས་ཐེགས། བཀའ་དང་དམ་ལས་མ་འདའ་ཞིག །གལ་ཏེ་བཀའ་ལ་འདའ་
གྱུར་ན། གཏོར་མ་མེ་ཆུ་རླུང་དུ་འཁྲུགས། འབྱུང་པོའི་ཚོགས་རྣམས་བརླག་པར་
འགྱུར། ཨོཾ་ན་མ་སརྦ་སྭ་སྟི་སྭ་བྷ་ར། མི་ཏ་པྲ་དུ་མུར་དུད་ཟད་མིན་ཧ་ར་ཐིམ་ཐིམ་
ཡེ་སྭཱཧཱ། ཞེས་བཏང་ངོ༌། །
218

མདོ་སྡེ། དགེ་སྤྱོད་རྣམ་པར་དག་པའི་མདོ། ། ༼ནའོ།༽
དེ་ནས་ཡང་ཚངས་པ་གཙུག་ཕུད་ཀྱིས། གཤེན་གྱི་དགེ་སྤྱོད་རྣམ་པར་དག་པ་
ལས། དགེ་བའི་རྩ་བ་རྒྱ་ཆེ་བར་བྱ་བའི་ཕྱིར། བསྔོ་བ་དང་སྨོན་ལམ་གྱིས་རྒྱས་གདབ་
པར་མཛད་དེ་ཚིགས་སུ་བཅད་ནས་གསུངས་པ། ན་མོ་བདག་ནི་དུས་རྣམས་ཐམས་
ཅད་དུ། གཡུང་དྲུང་སེམས་དཔའི་དགེ་སྤྱོད་ཟབ་མོ་ཡིས། སྡིག་པ་མི་དགེ་བཅུ་པོ་
ཕྱིར་སྤངས་ནས། དགེ་བཅུ་རྣམ་པར་དག་པ་བླང་བྱ་ཡི། སྦྱིན་པ་བཏང་དང་ཚུལ་
ཁྲིམས་བསྲུང་བ་དང་། བཟོད་པ་བསྒོམ་དང་བརྩོན་འགྲུས་བརྩམ་པ་དང་། བསམ་
གཏན་མཉམ་བཞག་སྟོབས་མཆོག་བསྐྱེད་པ་དང་། སྙིང་རྗེ་བསྒོམ་དང་སྨོན་ལམ་
གདབ་པ་དང་། ཐབས་དང་ཤེས་རབ་རྒྱུན་དུ་སྦྱང་ལ་སོགས། བླ་མེད་ཕ་རོལ་ཕྱིན་
པ་དགེ་བའི་ཚོགས། བདག་གིས་བགྱིས་དང་གཞན་ལ་བསྐུལ་བ་དང༌། བགྱིས་པའི་
རྗེས་སུ་ཡི་རང་ཕུལ་བ་ཡིས། མཚན་བཅས་མཚན་མེད་དགེ་བ་ཅི་བགྱིས་པ། འགྲོ་
བ་རྣམས་དང་ཐུན་མོང་སྤྱིར་བྱས་ཏེ། ཀུན་ཀྱང་བླ་མེད་འབྲས་བུ་འཐོབ་བྱའི་ཕྱིར།
བདག་གཞན་དོན་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་རབ་ཐམས་
ཅད་ཀྱིས། དམིགས་པ་མེད་པ་བསྔོས་པ་ཅི་བཞིན་དུ། བདག་ཀྱང་དེ་བཞིན་དམིགས་
པ་མེད་པར་བགྱི། དགེ་བ་བསོད་ནམས་དེ་ཡི་མཐུ་དཔལ་དང་། རྒྱལ་བ་སྲས་
བཅས་འཕགས་པའི་བྱིན་རླབས་ཀྱིས། བདག་གིས་སྨོན་ལམ་བཏབ་པའི་དོན་འདི་
དག །ཀུན་ཀྱང་མྱུར་དུ་འགྲུབ་པར་མཛད་དུ་གསོལ། འཇིག་རྟེན་དག་ན་བསམ་པ་
རྩེ་གཅིག་ཏུ། དཀར་པོའི་དགེ་ལ་མོས་ཤིང་དད་པ་རྣམས། བསམ་པ་བར་ཆད་མེད་
པར་མཐར་ཕྱིན་ཅིང་། བོན་དང་མཐུན་པའི་དོན་ཀུན་འགྲུབ་པར་ཤོག །བདག་ནི་
དུས་ཀུན་རྣམ་པ་ཐམས་ཅད་དུ། གཤེན་གྱི་དགེ་སྤྱོད་རྣམ་པར་དག་པ་ཡིས། བཟང་
པོ་སྤྱོད་པའི་ལས་འཕྲོ་ཡོངས་སུ་ལེན། གཡུང་དྲུང་སེམས་དཔའི་སྤྱོད་པར་འཇུག་
པར་ཤོག །མཐའ་འཁོབ་གནས་དང་མ་དག་ཞིང་ཁམས་སུ། རིགས་ངན་དམན་དང་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མོ་ལུས་གཏན་སྤངས་ནས། དག་པའི་གནས་དང་སངས་རྒྱས་ཞིང་དག་ཏུ། རིགས་
བཟང་ཁུངས་བཙུན་རྒྱལ་བའི་སྲས་གྱུར་ཤོག །དབུལ་ཞིང་ཕོངས་དང་མ་ནུས་རྨོངས་
བསལ་ནས། དལ་འབྱོར་ཕུན་ཚོགས་དགེ་བའི་སྟོབས་ལྡན་ཞིང༌། ཆགས་པ་མེད་
པས་མཆོད་སྦྱིན་གཏང་བ་དང༌། དགེ་བའི་སྟོབས་ལ་རབ་ཏུ་འཇུག་པར་ཤོག །སོ་
སོའི་སྐྱེ་བོ་བག་མེད་ཐོལ་མ་གྱུ། དབང་པོ་མ་ཚང་གྱ་ཉེས་གཏན་སྤངས་ནས། ཆུང་
ནས་རྒྱུད་དུལ་དོན་ཀུན་རབ་བརྩོན་ཞིང་། བྱང་ཆུབ་སེམས་ཀྱི་བསླབ་པ་རྫོགས་པར་
ཤོག །བསླབ་ཅིང་མཁས་དང་རིག་ཅིང་རྟོགས་པ་ཡི། ཤེས་བཞིན་བྱ་བའི་རྗེས་སུ་མི་
འབྲང་བར། འཇུག་སྒོ་ཡན་ལག་མ་ནོར་ངེས་པ་ཡི། འདུལ་ཁྲིམས་གཙང་མའི་སྒོ་རུ་
འཇུག་པར་ཤོག ། ཅི་ལྟར་ཞུགས་བཞིན་ཚུལ་ལ་གནས་པ་ཡིས། མཁན་སློབ་དཔང་
པོ་རྣམས་ཀྱི་མདུན་དྲུང་དུ། གནང་དང་བླང་གྱུར་སོ་སོར་ཐར་པའི་སྡེ། འཆལ་དང་
ཉེས་ལྟུང་དྲི་མ་བྲལ་བར་ཤོག །མེ་ཏོག་ནང་ནས་ཨུ་དུམ་ཝ་ར་དང༌། སྨན་གྱི་ནང་
ནས་རྣམ་པར་རྒྱལ་བ་དང་། རིན་ཆེན་ནང་ནས་བཙོ་མའི་གསེར་བཞིན་དུ། འདུལ་
བའི་ནང་ནས་བདག་ཉིད་མཆོག་འཛིན་ཤོག །གང་དག་སེམས་ཅན་མིག་གིས་མཐོང་
ཡུལ་དུ། ཏིང་ཞི་དངུལ་གྱི་མནྡལ་དབྱིབས་ལེགས་ལ། མར་ཞི་གསེར་གྱི་མཆོད་རྟེན་
བལྟམ་པ་ལྟར། ཀུན་གྱིས་མཆོད་གནས་བཀུར་བའི་ཞིང་དུ་ཤོག །གང་ཞིག་སྒྲ་ཙམ་
ཡོངས་སུ་ཐོས་པས་ཀྱང༌། དེ་ཉིད་དག་པའི་ཞིང་དང་གཙོར་གྱུར་ནས། བཟང་པོ་
སྤྱོད་པས་སྨོན་ལམ་མཐའ་ཡས་ཤིང་། ཕྱོགས་ཀུན་མ་ལུས་བདག་ལ་འདུན་པར་
ཤོག །ཕྱོགས་བཅུའི་ཞིང་རྣམས་རིན་ཆེན་གཏེར་གྱིས་བཀང༌། སྙན་པའི་བ་དན་ནམ་
མཁའི་མཐའ་དང་མཉམ། གདུལ་བྱའི་ཞིང་ཁམས་སྣང་སྲིད་འཁོར་ལོས་སྒྱུར། དོན་
དང་ཡོན་ཏན་འཕྲིན་ལས་མཐར་ཕྱིན་ཤོག །འདུལ་བའི་ཞིང་ཁམས་ཇི་སྙེད་རྒྱ་ཆེ་
བ། དེ་སྙེད་ཡོངས་སུ་དག་པའི་སངས་རྒྱས་སྐུ། སྤྲུལ་པ་མང་པོ་ཡོངས་སུ་འགྱེད་ནུས་
220

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ།༽
ཤིང་། གང་འདུལ་དེ་སྟོན་དཔལ་གྱི་མཆོག་ཏུ་ཤོག །ཡོན་ཏན་ཚོགས་ལ་ཟད་པ་མེད་
པ་ཡིས། མཐའ་ཡས་རྣམ་པར་རྒྱལ་བའི་སྤྱོད་པ་འཛིན། མ་ལུས་ཕ་རོལ་ཕྱིན་པ་དེ་
ཉིད་ཐོབ། ལམ་ལྔ་ས་བཅུའི་ཡོན་ཏན་མཐར་རྫོགས་ཤོག །འཇིག་རྟེན་འདི་དང་འདི་
ལས་འདས་པ་དང་། མ་འོངས་བསྐལ་པ་མཐའ་ཀླས་ཚུན་ཆད་དུ། རང་དོན་འགྲུབ་
ཅིང་མངོན་པར་བྱང་ཆུབ་ནས། སྐྱོ་ངས་མེད་པར་སེམས་ཅན་དོན་བྱེད་ཤོག །བོན་གྱི་
སྐུ་ལས་ལོངས་སྤྱོད་རྫོགས་སྐུ་དང༌། སྤྲུལ་སྐུ་དུ་མས་འགྲོ་བ་འདྲེན་པ་ཡི། མཛད་པ་
བཅུ་གཉིས་བཀོད་པ་རྣམ་པར་དག །དྲུག་ཅུ་རྩ་གཅིག་བསྟན་པ་མཐར་རྒྱས་ཤོག །
བདག་ལ་སྨོད་ཅིང་སྡང་བར་བྱེད་པའི་དགྲ། བདུད་དང་སྲིན་པོ་མུ་སྟེགས་ལ་སོགས་
པར། བསམ་ངན་སྦྱོར་བའི་ལོག་པ་མ་ཡིན་པར། སླར་ཡང་གདུལ་བྱ་དམ་པའི་
མཆོག་ཏུ་ཤོག །བདག་གི་མིང་ཙམ་ཐོས་པ་ཐམས་ཅད་ཀྱང་། གསུང་སྙན་རྒྱལ་པོ་
ཁུ་བྱུག་གྲགས་པ་ལྟར། འགྲོ་བ་ཡོངས་ཀྱི་ཉོན་མོངས་སངས་གྱུར་ནས། ཐམས་ཅད་
ཀུན་གྱིས་ལེགས་སོ་བརྗོད་པར་ཤོག །བདག་གི་བསྟན་པ་རྗེས་སུ་བཞག་པ་ལ། གང་
ཞིག་དགེ་འདུན་ཚོགས་པ་རྒྱ་མཚོ་ཡིས། འཆད་དང་ཉན་དང་རྩོད་དང་རྩོམ་པ་ཡིས།
སྡེ་བཅུ་བོན་གྱི་འཁོར་ལོ་བསྐོར་བར་ཤོག ། དེ་དག་བོན་གྱི་འཁོར་ལོ་བསྐོར་བ་ཡིས།
གང་དག་འགྲོ་བ་མ་ལུས་མཐའ་དག་ཀུན། སྦྱངས་ཐོབ་གྲོལ་བ་ཕུན་སུམ་ཚོགས་པ་ཡི།
ཀུན་སྣང་འོད་ཀྱི་ས་ལ་གནས་པར་ཤོག །ཀུན་སྣང་འོད་ཀྱི་ས་ལ་གནས་ནས་ཀྱང༌།
མ་ཆགས་པདྨའི་ཁ་ལ་རྫུས་སྐྱེས་ཏེ། བདག་དོན་ལྷུན་གྲུབ་གཞན་དོན་མཐའ་རུ་
ཕྱིན། བཅུ་གསུམ་འཁོར་ལོ་ཚོགས་ཆེན་ས་ཐོབ་ཤོག །བཅུ་གསུམ་འཁོར་ལོ་ཚོགས་
ཆེན་ས་ཐོབ་ནས། ཡང་དག་གྲུབ་པ་གཤེན་གྱི་གནས་མཆོག་ཏུ། འཁོར་བ་དོང་
སྤྲུགས་བོན་ཉིད་དབྱིངས་སུ་འཁོད། མཁའ་ལ་མཉམ་ཞིང་ཀློང་དུ་བདལ་པར་ཤོག །
ཅེས་རེ་དོགས་མེད་པའི་སྨོན་ལམ་རྒྱ་ཆེན་པོར་གདབ་པར་བསྟན་པའོ། །དེའི་ཚེ་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
འཁོར་རྣམས་ཀྱང་སྤྲོ་བ་སྐྱེས་ནས། ཚངས་པ་གཙུག་ཕུད་ལ་མངོན་པར་བསྟོད་དོ། །
ཡང་ཐམས་ཅད་ཀྱིས་སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ།
མེ་ཏོག་ནི་གཏོར་ནས། དེའི་ཡོན་ཏན་གྱིས། འཇིག་རྟེན་གྱི་ཁམས་ཀྱང་། གཡོ་བ་
དང་། འགུལ་བ་དང་། འུར་བ་དང་། ཐུག་པ་དང་། ཆེམས་པ་དང་། མེར་བ་དང་།
ལྡེག་པ་ལ་སོགས་པ་བྱུང་སྟེ། དོག་ས་ཆེར་གཡོས་སོ། །དེའི་ཚེ། ནམ་མཁའ་ལས་
གསལ་བའི་འོད་མང་པོ་ཤར་རོ། །བར་སྣང་ལས་སྙན་པའི་སྒྲ་མང་པོ་གྲགས་སོ། །
ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ། བདུད་འཁོར་སྟོན་
པའི་ཐབས་ཀྱིས་ཐུལ་བ་རྣམས་དང་། འཁོར་སྡེ་བཞི་ཡ་བརྒྱད་ལས། ཤིན་ཏུ་གྲངས་
མང་བ་ཞིག །གཟུགས་ཀྱི་ཕུང་པོ་ཕྲ་རབ་རྡུལ་གྱི་ཆར་དུ་ལྷགས་ནས། ནམ་མཁའ་ལ་
གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། དེའི་ཚེ་སྟོན་པ་འཁོར་དང་
བཅས་པ་རྣམས་ཀྱང་། ནམ་མཁའ་ལ་རྫུ་འཕྲུལ་གྱི་སྐུ་བཤིགས་ཏེ་དོག་ལ་བབས་ནས།
གདན་སེང་གེའི་ཁྲི་ལ་བཞུགས་ཏེ། འཁོར་རྣམས་ལ་བཀའ་སྩལ་པ། ཉོན་ཅིག་གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་དང༌། གང་ཞིག་རིགས་
ཀྱི་བུ་དང་རིགས་ཀྱི་བུ་མོ་དག །གཡུང་དྲུང་སེམས་དཔའི་སྤྱོད་པ་ཟབ་མོར་ཞུགས་
ཤིང་། ཚུལ་ལ་ཞུགས་པ་དང་། ཚུལ་ལ་གནས་པ་དང་། ཚུལ་དང་ལྡན་པའི་དག་
པ་དྲང་སྲོང་ཕོ་མོའི་སྡེ་དང་། གཙང་མ་གཙུག་ཕུད་ཕོ་མོའི་སྡེ་དང་། ཚུལ་གནས་
དགེ་བསྙེན་ཕོ་མོའི་སྡེ་དང་། ཚུལ་ཞུགས་བསྙེན་གནས་ཕོ་མོའི་སྡེ་རྣམས། གཤེན་གྱི་
དགེ་སྤྱོད་རྣམ་པར་དག་པ་འདི་ཉིད་ལ། རབ་ཏུ་སྤྱོད་པར་བྱའོ། །བསླབ་པར་བྱའོ། །
ཡིད་དམ་དུ་བྱའོ། །ནར་མར་བྱའོ། །བཀུར་སྟིར་བྱའོ། །རིམ་གྲོར་བྱའོ། །ཕུད་དུད་
དང་ནན་ཏན་ཆེར་བྱའོ། །རང་གིས་ཀྱང་ཡོངས་སུ་བསླབ་པར་བྱའོ། །གཞན་དག་
ལའང་ཡང་དག་པར་རབ་ཏུ་བསྟན་པར་བྱའོ། །དེས་ན་དཔག་པའི་ཡོན་ཏན་དང་།
222

མདོ་སྡེ། དགེ་སྤྱོད་རྣམ་པར་དག་པའི་མདོ། ༼ནའོ། ༽
བསོད་ནམས་དང་། སྟོབས་མཆོག་ནི། ནམ་མཁའ་དང་མཉམ་མོ། །དེའི་ཕྱིར་ན།
གང་ཞིག་འདི་ལ་འཛིན་པ་དང་། མོས་ཤིང་སྤྱོད་པ་རྣམས་ནི། བདག་གིས་བྱིན་གྱིས་
བརླབས་ཤིང་། སངས་རྒྱས་ཀྱི་བསྟན་པ་ལ་རྗེས་སུ་འཇུག་པ་སྟེ། འཁོར་བ་སྒྲོལ་བའི་
དེད་དཔོན་ཆེན་པོའོ། །མཆོག་ཆེན་པོའོ། །རིགས་ཆེན་པོའོ། །བླ་ན་མེད་པ་ཆེན་པོའོ། །
ཞེས་བཀའ་སྩལ་པས། འཁོར་རྣམས་ཀྱང་སྟོན་པའི་ཞལ་ནས་གསུངས་པ་ལ་མངོན་
པར་བསྟོད་དོ། །གཤེན་གྱི་དགེ་སྤྱོད་རྣམ་པར་དག་པ་འདི་ཉིད་ལ་གུས་པས་སྤྱོད་དོ། །
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
གཤེན་གྱི་དགེ་སྤྱོད་རྣམ་པར་དག་པ་བསྟན་པའི་ལེའུ་སྟེ་ལྔ་བཅུ་རྩ་བདུན་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན། །
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
223

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་གཤེན་གྱི་དགེ་སྤྱོད་
རྣམ་པར་དག་པ་པང་ཀོང་རྒྱལ་པོ་ན་རག་
སྒྲིབ་སྦྱང་གི་མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། ཁྲི་གསལ་མུ་རམ་ཧ་ཅི་ནི། སངས་གསལ་ཧ་
ར་ཏན་ཀུན་སངས། གང་ཟག་མིའི་སྐད་དུ་ན། གཤེན་གྱི་དགེ་སྤྱོད་རྣམ་པར་དག་པ་
འདུལ་བའི་རྒྱལ་པོ་པང་ཀོང་རྒྱལ་པོ་ན་རག་སྒྲིབ་པ་སྦྱང་བའི་མདོ། རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། ཁྱིམ་སྤངས་རབ་ཏུ་བྱུང་ནས། དཀའ་
བ་ཐུབ་པའི་དོན་མཐར་ཕྱིན་པར་མཛད་དེ། གནས་མཆོག་དམ་པ་འོལ་མོ་གླིང་ཆེན་
གྱི་དབུས་དཀྱིལ། རྒྱལ་ས་ཕོ་བྲང་གླིང་བརྒྱད་ཀྱི་བྱང་ནུབ། མཆོད་རྟེན་རྣམ་དག་
གི་མདུན་དྲུང་དུ། ཕོ་གླིང་མོ་གླིང་གི་བར་ན། གདན་སེང་གེའི་ཁྲི་ལ། འཁོར་དུ་
གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་དང༌། ལྷ་དང་། ཀླུ་དང་།
མི་དང་། འཁོར་སྡེ་བཞི་ཡ་བརྒྱད་དང་། བདུད་དང་། སྲིན་པོ་དང་། མུ་སྟེགས་
ལ་སོགས་པ་ཕྱི་འཁོར་དང་ནང་འཁོར་བསམ་གྱིས་མི་ཁྱབ་པ་དང་ཐབས་ཅིག་ཏུ་
224

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
བཞུགས་སོ། ། །
དེའི་ཚེ་འཁོར་རྣམས་ཀྱིས་སྟོན་པ་ལ། བླ་ན་མེད་པའི་མཆོད་པ་ཡོངས་སུ་གཏོང་
བའི་སྤྲིན་ཞེས་བྱ་བ་བཤམས་ནས། སྟོན་པ་ལ་ཕུལ་ཏོ། །སྟོན་པས་ཀྱང་མཆོད་པ་དེ་
དག་ཐམས་ཅད་ཐུགས་རྗེ་ཆེན་པོའི་བྱིན་གྱིས་བརླབས་ནས། བླ་ན་མེད་པའི་དོན་
ཡོངས་སུ་མ་བཙལ་ལྷུན་གྱིས་གྲུབ་པའི་སྨོན་ལམ་ཞེས་བྱ་བ་བཏབ་པས། མཆོད་པའི་
དངོས་པོ་དང་། ཡོ་བྱད་རྣམས་ནམ་མཁའ་ལ་སྤྲིན་དུ་ཆགས་ཏེ། མཆོད་པའི་བྱེ་བྲག་
མཆོད་སྤྲིན་ནམ་མཁའི་མཐའ་དང་མཉམ་པར་གྱུར་ནས། དབྱིངས་ན་བཞུགས་པའི་
བདེ་བར་གཤེགས་པ་རྣམས་ཀྱི། ཐུགས་དམ་ཀྱི་རྒྱུད་བསྐུལ་ཞིང་ཐུགས་རྒྱུད་ཡོངས་
སུ་མཉེས་པའི་བྱིན་རླབས་ལས། ཐུགས་རྗེའི་བྱིན་རླབས་ཀྱི་སྤྲིན་ཚོགས་མཁའ་ལ་
གཏིབས་ནས། མེ་ཏོག་གི་ཆར་མངོན་པར་བབས་ཏེ། འཇིག་རྟེན་ཁམས་ཐམས་ཅད་
སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །
དེ་ནས་དེའི་དུས་སུ་འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་སྤང་ལ་གནམ་གཤེན་གྱིས་ཚུལ་གོས་ཕྲག་པ་གཅིག་ཏུ་
གཟར་ནས། ལྷའི་མེ་ཏོག་ཙམ་པ་ཀ་ལག་ཏུ་ཐོགས་ནས་སྟོན་པའི་དྲུང་དུ་འཁོད་དེ།
པུས་བཙུག་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
དང་། རིགས་ཀྱི་བུ་དང་རིགས་ཀྱི་བུ་མོ་དག །འཇིག་རྟེན་འཁོར་བའི་ས་ལ་མི་གནས་
ཤིང་། ཐར་པ་རབ་ཏུ་བྱུང་བའི། གཡུང་དྲུང་སེམས་དཔའི་སྤྱོད་པ་ལ་འཇུག་ནས།
ཆགས་ཉམས་དང་འགལ་འཁྲུལ་སྐོང་ཞིང་། བག་ཆགས་དང་སྒྲིབ་པ་སྦྱང་བའི་ཕྱིར།
བོན་གྱི་སྒོ་མོ་བརྒྱད་ཁྲི་བཞི་སྟོང་ལས། ཐུགས་ཀྱི་དཀྱིལ་ནས་ངེས་པའི་བཅུད་ཕྱུང་ལ།
བདག་ཅག་འཁོར་ལ་སྟོན་པས་བཀའ་གནང་འཚལ། ཞེས་གསོལ་ཏོ། །
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དེ་ལ་སྟོན་པས་བཀའ་སྩལ་པ། སྤང་ལ་གནམ་གཤེན་ལ་སོགས་འདུས་པའི་འཁོར།
འཁོར་བའི་སེམས་ཅན་ཉོན་མོངས་མ་རིག་པ། འཁོར་བ་ཐོག་མ་མེད་ནས་དུས་འདིའི་
བར། མ་རིག་མ་རྟོགས་ལོག་པར་རྟོག་པ་ཡིས། ཁམས་གསུམ་ཁ་འཁོར་རྒྱུ་དྲུག་ལུས་
བླངས་ཤིང༌། སྐྱེ་རྒ་ན་འཆིའི་ཆུ་བོ་བཞི་ལ་བརྒྱུད། སྡུག་བསྔལ་ཡ་བཞི་ཟུང་བརྒྱད་
ཉམས་སུ་མྱོང་། གཏན་དུ་ཐར་མེད་སེམས་ཅན་སྙིང་རེ་རྗེ། མ་རིག་ཉོན་མོངས་ལས་
ཀྱིས་སྦྱང་བ་ལ། འདྲེན་པའི་ཐབས་ལྡན་ཐུགས་རྗེ་ཆེར་བསྐྱེད་ཅིང་། ཚད་མེད་བཞི་
ཡི་ཐུགས་བསྐྱེད་རྣམ་དག་གིས། འཁོར་བ་ལས་ཐར་བདེ་བའི་དོན་སྙེད་ཕྱིར། འཁོར་
བའི་གནས་ནས་ཁྱིམ་སྤངས་རབ་ཏུ་བྱུང་། བསླབ་གསུམ་རྣམ་དག་འདུལ་ཁྲིམས་
སྡོམ་པ་ཕོག །གཡུང་དྲུང་སེམས་དཔའི་སྤྱོད་ལ་རབ་ཏུ་འཇུག །འབྲས་བུ་བདེ་ཆེན་
སངས་རྒྱས་འཐོབ་པར་འགྱུར། དེ་ཡང་ད་ལྟའི་དུས་དང་བསྐལ་པ་དང་། ཕྱི་རབས་
མ་འོངས་བསྐལ་པ་མི་མཉམ་པས། དུས་ཀྱི་བསྐལ་པ་མར་འགྲིབ་ཇེ་དམའ་འགྲོ།
རྣམ་དག་འདུལ་ཁྲིམས་སྒོ་རུ་ཞུགས་པ་ཡང་། སེམས་ཅན་ལས་དབང་སྐལ་པ་ཆ་
ཞན་པས། བསླབ་པ་མཐར་ཕྱིན་གྲུབ་མཐའ་རྫོགས་པ་ཉུང་། སུམ་བརྒྱ་དྲུག་ཅུ་ཕྱི་ཡི་
ཚུལ་སྤྱོད་དང་། ཉིས་བརྒྱ་ལྔ་བཅུ་ནང་གི་བསྲུང་ཁྲིམས་ཀྱང༌། འཆལ་དང་ཉམས་
དང་ཉེས་པའི་རྒྱུ་རུ་སྟེ། མ་རིག་དབང་གྱུར་རྐྱེན་འགལ་སྣ་ཚོགས་སྡང༌། དེ་དག་
ངན་སོང་འཁོར་བ་ལྟུང་འགྱུར་བས། དེ་ལ་བཤགས་དང་སྦྱང་དང་གསོ་བའི་ཐབས།
པང་ཀོང་རྒྱལ་པོ་ན་རག་སྒྲིབ་སྦྱངས་འདི། ཞེ་སྡང་མཚོན་ཆ་བསྙིལ་བའི་བྲག་ཆེན་
ཡིན། འདོད་ཆགས་རྒྱ་མཚོ་སྐེམས་པའི་ཉི་མ་ཡིན། གཏི་མུག་མུན་པ་སེལ་བའི་སྒྲོན་
མེ་ཡིན། ང་རྒྱལ་བྲག་ཆེན་གཞོམ་པའི་ཐོ་བ་ཡིན། ཕྲག་དོག་ཐ་རམས་དཀྲོལ་བའི་
ལྡེ་མིག་ཡིན། མ་རིག་ཉོན་མོངས་སེལ་བའི་སྨན་མཆོག་ཡིན། བཀྲེས་སྐོམས་སྡུག་
བསྔལ་ཞི་བའི་བདུད་རྩི་ཡིན། བག་ཆགས་སྒྲིབ་པ་སེལ་བའི་ཆུ་བོ་ཡིན། ཉོན་མོངས་
226

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ། ༼ནའོ། ༽
དྲི་མ་བསང་བའི་སྤོས་མཆོག་ཡིན། ཉེས་ལྟུང་ཉམས་འགལ་སྦྱང་བའི་ཐབས་མཆོག་
ཡིན། མི་ཡེང་དོན་ལ་ངེས་པའི་ཤེས་རབ་ཡིན། དེ་ཕྱིར་འདི་ཡི་དོན་ལ་བརྩོན་པར་
བྱ། འདི་ལ་སྤྱི་དོན་རྣམ་པ་གསུམ་ཡིན་ཏེ། སྔོན་འགྲོ་དངོས་གཞི་རྗེས་དང་རྣམ་པ་
གསུམ། སྔོན་འགྲོ་བྱང་ཆུབ་མཆོག་ཏུ་སེམས་བསྐྱེད་ཅིང་། གཙང་མའི་ས་ལ་མནྡལ་
སྟེགས་བུ་བཅའ། བླ་མེད་མཆོད་པ་སྤྲིན་གྱི་རྒྱན་ཚོགས་བཀྲམ། དམིགས་པ་མེད་
པའི་མཆོད་སྤྲིན་མངོན་པར་སྤྲུལ། དུས་གསུམ་བདེར་གཤེགས་རྒྱལ་བ་སྲས་དང་
བཅས། རྣམ་དག་འདུལ་བ་ཁྲིམས་ཀྱི་བརྒྱུད་པ་རྣམས། ཏིང་འཛིན་ཡིད་ཀྱི་དབྱིངས་
ནས་མངོན་སྤྱན་དྲང༌། རང་བཞིན་མཁའ་ལ་བཞུགས་པའི་ལྷ་གསལ་གདབ། ཀློང་
དུ་མཆོད་པའི་ཡོ་བྱད་མངོན་སྤྲུལ་འབུལ། དངོས་གཞི་ལུས་ངག་ཡིད་གསུམ་གུས་
པ་ཡིས། དང་སྤྲོ་དང་འདྲེན་དང་བའི་གདུང་ཚིག་དང་། གསལ་དག་དབྱངས་དང་
སྙན་པའི་བརྡ་སྦྱར་ནས། དབྱིངས་ན་བཞུགས་པའི་རྒྱལ་བ་སྲས་དང་བཅས། སྔ་
རབས་འདས་དང་ད་ལྟར་བཞུགས་པ་དང་། མ་འོངས་སླད་ན་འབྱོན་འགྱུར་དེ་དག་
གི །རྣམ་དག་དཀའ་བ་ཐུབ་པའི་རྒྱལ་སྲས་ཚོགས། དབྱིངས་ནས་སྤྱན་དྲང་མཁའ་ལ་
བཞུགས་སུ་གསོལ། ཀློང་དུ་དགྱེས་བསྐྱེད་ལུས་ངག་ཡིད་གསུམ་འདུད། ཕྱག་འཚལ་
སྡིག་བཤགས་བླ་མེད་མཆོད་སྤྲིན་འབུལ། རྗེས་ཀྱི་བྱ་བ་དགེ་བ་དབྱིངས་སུ་བསྔོ། མི་
དམིགས་རྒྱས་གདབ་སྨོན་ལམ་མཐའ་རྫོགས་གདབ། དེ་ལྟར་དུས་དྲུག་རྒྱུན་དུ་མ་
བཅད་པར། རྒྱུན་དུ་ཡིད་དམ་བྱས་ནས་བརྗོད་གྱུར་ན། ཡུན་དུ་མི་ཐོགས་འཕྲལ་ལ་
སྒྲིབ་པ་འབྱང་། ཆགས་པ་ཁ་བསྐངས་ཉམས་པ་སོ་རུ་ཆུད། ལྟུང་བ་གྱུར་ཀྱང་སྒྲིབ་
བྱང་ཐར་པ་ཐོབ། དེ་ཕྱིར་གང་ཞིག་གཡུང་དྲུང་སེམས་དཔའ་དང་། རིགས་ཀྱི་བུ་
དང་རིགས་ཀྱི་བུ་མོ་དག །རྣམ་པར་དག་པ་གཤེན་གྱི་དགེ་སྤྱོད་ཀྱི། གཡུང་དྲུང་དོན་
དམ་འདི་ལ་བརྩོན་པར་བྱ། སྤང་ལ་གནམ་གཤེན་རིག་པའི་བློ་རྩལ་ཅན། སྒྲིབ་སྦྱང་
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྒྱལ་པོ་བཀའ་ཡི་རྗེས་གནང་གིས། སྤོབས་པ་མཐར་ཕྱིན་དོན་དང་ལྡན་པར་མཛོད།
ཅེས་བཀའ་སྩལ་ནས་རྗེས་སུ་གནང་བར་མཛད་དོ། །
༧ དེའི་ཚེ་དེའི་དུས་ན། འཁོར་རྣམས་ཀྱིས་ཀྱང་། སྟོན་པས་བཀའ་སྩལ་པ་
བཞིན་དུ། བླ་ན་མེད་པའི་མཆོད་སྤྲིན་རྒྱ་ཆེན་པོར་བཤམས་ནས། ཏིང་ངེ་འཛིན་
གྱིས་དམིགས་ཡུལ་དུ་བྱིན་གྱིས་བརླབས་ཤིང་། དབྱིངས་ན་བཞུགས་པའི་བདེ་བར་
གཤེགས་པ་རྣམས་དང༌། སྟོན་པའི་སྐུ་ལ་མཆོད་པ་ཕུལ་ནས། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་སྤང་ལ་གནམ་གཤེན་གྱིས་ཚིགས་སུ་བཅད་
དེ་བརྗོད་པ། ན་མོ་བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། དུས་གསུམ་
བདེར་གཤེགས་མ་ལུས་འཁོར་བཅས་དང༌། སྔ་རབས་འདས་དང་ད་ལྟར་བཞུགས་
པ་དང་། སླད་ནས་འབྱོན་དང་དུས་གསུམ་བདེ་བར་གཤེགས། རྒྱལ་བ་སྲས་བཅས་
འཕགས་པའི་ཚོགས་རྣམས་ཀུན། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་།
འགྲོ་དྲུག་ཐུགས་རྗེས་བཟུང་བའི་དོན་སླད་དུ། ཡིད་ཀྱིས་དམིགས་ཤིང་མཆོད་པའི་
གནས་འདི་རུ། སྲི་ཞུ་གུས་པའི་ཚུལ་གྱིས་སྤྱན་འདྲེན་གྱི། སྤྲུལ་པ་ཐང་ཙམ་གནས་
འདིར་གཤེགས་སུ་གསོལ། མཁའ་གསལ་ཡེ་ཤེས་སྤྲུལ་པའི་གཞལ་ཡས་སུ། སེང་
ཁྲི་ཉི་ཟླ་པད་མའི་གདན་སྟེང་དུ། གདན་མཆོག་དམ་པ་འདི་ལ་ཐུགས་དགོངས་ལ།
འགྱུར་མེད་བརྟན་པར་མཛད་ཅིང་བཞུགས་སུ་གསོལ། གཞའ་ཚོན་བྲི་ལེགས་ཡོངས་
སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར། རྒྱལ་བ་སྲས་བཅས་
འཕགས་པའི་ཚོགས་རྣམས་ལ། བླ་མེད་མཆོད་པ་སྤྲིན་གྱི་རྒྱན་བཤམས་པ། མར་མེ་
བདུག་སྤོས་ལྷ་རྫས་དྲི་ཆབ་དང་། མེ་ཏོག་དམ་པ་འཕྲེང་བ་དམ་པ་དང་། བྱུག་པའི་
རྫས་དང་མཆོད་ཡོན་ཇི་སྙེད་དང་། ལྷ་སངས་བཤོས་དང་དཔའ་བོ་འབྲུ་བཅུད་དང་།
དཀར་གསུམ་མངར་གསུམ་སྤྱན་གཟིགས་མཆོད་པ་དང་། ལོ་ཏོག་འབྲུ་ལྔ་བཏབ་
228

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
མེད་འབྲས་བུ་དང༌། རིན་ཆེན་ནོར་བདུན་བཀྲ་ཤིས་རྫས་བརྒྱད་དང༌། རྔ་གཤང་
དུང་གླིང་སྒྲ་སྙན་པི་ཝང་དང་། གར་དང་རོལ་མོ་ཚོམ་ཚོམ་སྟབས་སྒྱུར་དང་། འདི་
ལྟར་མཆོད་པའི་རྒྱན་རྣམས་ཐམས་ཅད་ནི། འཛམ་གླིང་གཞལ་ཡས་ལྷ་ཡི་ཕོ་བྲང་
འདིར། རིན་ཆེན་གཏེར་གྱིས་གང་བར་འབུལ་ལགས་ན། དགྱེས་པའི་ཚུལ་གྱིས་ཞལ་
ནས་འཛུམ་ཕྱུངས་ལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། ཞེས་སྤྱན་
དྲངས་ཤིང་དགྱེས་པ་བསྐྱེད་པར་མཛད་དོ། །
༧ དེ་ནས་ཕྱག་འཚལ་བར་མཛད་དེ། །ལུས་ངག་ཡིད་གསུམ་གུས་པའི་སྒོ་ནས་
ཚིགས་སུ་བཅད་དེ་གསུངས་པ། ཨེ་མ་ཧོ། ། མི་མངོན་དབྱིངས་ནས་ཐུགས་རྗེ་ཡོངས་
ལ་ཁྱབ། སྐྱེ་མེད་བོན་གྱི་སྐུ་ལ་ཕྱག་འཚལ་ལོ། །བོན་ཉིད་དབྱིངས་ནས་རང་བཞིན་
ལྷུན་ལ་རྫོགས། ལོངས་སྤྱོད་རྫོགས་པའི་སྐུ་ལ་ཕྱག་འཚལ་ལོ། །འགྲོ་བའི་དོན་དུ་
ཐབས་དང་ཐུགས་རྗེ་ལྡན། ཅིར་ཡང་སྤྲུལ་པའི་སྐུ་ལ་ཕྱག་འཚལ་ལོ། །སྔོན་དང་
མ་འོངས་ད་ལྟའི་འགྲོ་བ་འདྲེན། དུས་གསུམ་སྟོན་པའི་སྐུ་ལ་ཕྱག་འཚལ་ལོ། །གང་
འདུལ་དེ་སྟོན་དཔལ་གྱི་འོད་ཟེར་ཅན། ཕྱོགས་བཅུའི་སངས་རྒྱས་རྣམས་ལ་ཕྱག་
འཚལ་ལོ། །དཔག་ཏུ་མེད་ཅིང་དཔག་མེད་འགྲོ་བ་འདྲེན། རང་འབྱུང་ཁྱབ་གདལ་
སྐུ་ལ་ཕྱག་འཚལ་ལོ། །ཚད་མེད་རྣམ་སྣང་འཁོར་བ་ཀུན་འདྲེན་སྐུ། འབུམ་ཁྲི་གློག་
འོད་ཅན་ལ་ཕྱག་འཚལ་ལོ། །གཞལ་མེད་འོད་ཀྱི་མ་རིག་མུན་པ་སེལ། ཏིང་འཛིན་
རྒྱལ་པོའི་སྐུ་ལ་ཕྱག་འཚལ་ལོ། །གྲངས་མེད་མི་གནས་མཐའ་ཡས་འགྲོ་བ་འདྲེན།
གཙུག་གཤེན་ཡང་རྒྱལ་སྐུ་ལ་ཕྱག་འཚལ་ལོ། །ལེགས་བཀྲམ་བསྐལ་པར་དྲི་མེད་འོད་
དུ་འབར། བྱང་ཆུབ་རྒྱལ་པོའི་སྐུ་ལ་ཕྱག་འཚལ་ལོ། །སྨོན་པ་ཅན་དུ་ཐུགས་རྗེས་ཀུན་
ལ་ཁྱབ། ཐོགས་མེད་རྒྱལ་པོའི་སྐུ་ལ་ཕྱག་འཚལ་ལོ། །མུ་རྒྱུང་བསྐལ་པའི་སངས་རྒྱས་
ཐུ་བོ་སྲས། རང་འབྱུང་ཐུགས་རྗེ་ཅན་ལ་ཕྱག་འཚལ་ལོ། །ཐབས་ཀྱི་རྒྱལ་པོས་མུན་
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པའི་གླིང་ཁྲོད་སེལ། འཁོར་བ་ཀུན་འདྲེན་སྐུ་ལ་ཕྱག་འཚལ་ལོ། །ཀུན་མཁྱེན་རྒྱལ་
པོ་རིག་པའི་བློ་གྲོས་ཆེ། ཉོན་མོངས་དུག་སྲེག་སྐུ་ལ་ཕྱག་འཚལ་ལོ། །བྱམས་དགའ་
བཏང་སྙོམས་སྙིང་རྗེ་ཆེར་ལྡན་པའི། ཚད་མེད་ཐུགས་རྗེ་ཅན་ལ་ཕྱག་འཚལ་ལོ། །
ཐུགས་རྗེ་བྱམས་སྙོམས་མཁྱེན་བརྩེའི་འོད་ཟེར་ཅན། ཐམས་ཅད་མཁྱེན་གཟིགས་སྐུ་
ལ་ཕྱག་འཚལ་ལོ། །མཉམ་ལྡན་རྒྱལ་པོས་ཁྲི་ཐུབ་འགྲོ་བ་འདྲེན། ཀུན་ཤེས་ཐང་པོའི་
སྐུ་ལ་ཕྱག་འཚལ་ལོ། །དག་པ་རྣམ་ལྡན་སྟོང་པའི་དཔལ་དུ་ཤར། ས་སྟོང་དཔལ་
འབྱོར་སྐུ་ལ་ཕྱག་འཚལ་ལོ། །དྲི་མེད་རྒྱུད་འཛིན་མཚུངས་མེད་རྣམ་པར་དག །
ལེགས་ལྡན་རྒྱལ་བའི་སྐུ་ལ་ཕྱག་འཚལ་ལོ། །དཀའ་བ་མཐར་ཕྱིན་མཛད་པའི་དོན་
དང་ལྡན། ཁྲི་གཙུག་རྒྱལ་བའི་སྐུ་ལ་ཕྱག་འཚལ་ལོ། །བཅུ་པའི་དུས་ནས་འཆི་མེད་
སྐྱེས་བརྩན་སྐུ། བྱམས་ལྡན་རྒྱལ་བའི་སྐུ་ལ་ཕྱག་འཚལ་ལོ། །འཁོར་བའི་སྐྱོན་བྲལ་
མྱ་ངན་མེད་པའི་དཔལ། བྱམས་པ་མྱ་ངན་མེད་ལ་ཕྱག་འཚལ་ལོ། །ཐུགས་རྗེ་ཀུན་
སྙོམས་ཉི་མའི་དཀྱིལ་འཁོར་འཆང༌། བྱམས་པ་ཀུན་སྙོམས་སྐུ་ལ་ཕྱག་འཚལ་ལོ། །
འགྲོ་བའི་དོན་དགོངས་སྐད་ཅིག་བྲི་གང་མེད། བྱམས་པ་སྐྱོ་ངས་མེད་ལ་ཕྱག་འཚལ་
ལོ། །དགའ་ལྡན་གནས་སུ་འགྲོ་ཀུན་དགའ་བ་བསྐྱེད། བྱམས་པ་སྤྲོས་ལྡན་སྐུ་ལ་ཕྱག་
འཚལ་ལོ། ། ཡེ་ཤེས་འོད་ཀྱིས་མ་རིག་མུན་པ་སེལ། བྱམས་པ་འོད་ལྡན་སྐུ་ལ་ཕྱག་
འཚལ་ལོ། །དབང་ལྡན་དབང་སྒྱུར་འགྲོ་བའི་ཁ་ལོ་སྒྱུར། བྱམས་པ་དབང་ལྡན་སྐུ་
ལ་ཕྱག་འཚལ་ལོ། །བསམ་གཏན་རིགས་བཞི་འཇིག་རྟེན་འཁོར་ལོ་སྒྱུར། བྱམས་པ་
འཁོར་ལོ་ཅན་ལ་ཕྱག་འཚལ་ལོ། །བྱམས་ཆེན་རྒྱལ་པོ་བདེ་བའི་དོན་དང་ལྡན། བདེ་
བ་དོན་ལྡན་སྐུ་ལ་ཕྱག་འཚལ་ལོ། །སྐད་ཅིག་དྲི་མེད་མཆོག་གི་དོན་དམ་འཛིན། ཤེས་
རབ་དབང་ལྡན་སྐུ་ལ་ཕྱག་འཚལ་ལོ། །ཏིང་འཛིན་རྒྱལ་པོ་མི་འགྱུར་གོ་ཆ་རྫོགས།
དོན་ཡོད་སྐྱོང་བའི་སྐུ་ལ་ཕྱག་འཚལ་ལོ། །མཚུངས་མེད་ཨུད་འབར་དྲི་མེད་རྣམ་པར་༢
230

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
དག །ཡིད་བཞིན་གཞོན་ནུའི་སྐུ་ལ་ཕྱག་འཚལ་ལོ། ། མ་ཆགས་སྐྱོན་བྲལ་དྲི་མེད་ཨུ་
དུམ་ཝར། ཚུལ་ཁྲིམས་དོན་ལྡན་སྐུ་ལ་ཕྱག་འཚལ་ལོ། །དཔག་པའི་ཡོན་ཏན་དཔག་
མེད་བསམ་མཐའ་ཡས། ཚུལ་ཁྲིམས་མཐར་ཕྱིན་སྐུ་ལ་ཕྱག་འཚལ་ལོ། །ཨུད་འབར་
གླིང་ལ་དཀའ་ཐུབ་མཐའ་རུ་ཕྱིན། ཚུལ་ཁྲིམས་མཐར་རྫོགས་སྐུ་ལ་ཕྱག་འཚལ་ལོ། །
དག་པ་རྣམ་ལྡན་གཞོན་ནུ་དལ་འབྱོར་རྒྱན། ཚུལ་ཁྲིམས་བུམ་མཛེས་སྐུ་ལ་ཕྱག་
འཚལ་ལོ། །དྲི་མེད་མཆོག་འཛིན་སྐྱོན་བྲལ་རྣམ་པར་དག །ཚུལ་ཁྲིམས་རྣམ་དག་
སྐུ་ལ་ཕྱག་འཚལ་ལོ། །འཁོར་བའི་ཆགས་སྐྱོན་དྲི་མ་གཏན་བྲལ་སྐུ། ཚུལ་ཁྲིམས་དྲི་
མེད་སྐུ་ལ་ཕྱག་འཚལ་ལོ། །སྙོམས་འཇུག་བདེ་བའི་རང་བཞིན་མཉམ་པར་འགོག །
ཚུལ་ཁྲིམས་འོད་སྲུང་སྐུ་ལ་ཕྱག་འཚལ་ལོ། །དག་པའི་ཚུལ་གནས་བསླབ་པའི་ཚུལ་
མཐར་ཕྱིན། ཚུལ་ཁྲིམས་དོན་ཡོད་སྐུ་ལ་ཕྱག་འཚལ་ལོ། །ཚུལ་ཞི་ཚུལ་ལྡན་འགྲོ་ཀུན་
ཚུལ་ལ་གཞོལ། ཚུལ་ཁྲིམས་ལེགས་དཔལ་སྐུ་ལ་ཕྱག་འཚལ་ལོ། །བསླབ་པ་མཐར་
ཕྱིན་རང་རྒྱུད་ཡོངས་སུ་དག །ཚུལ་ཁྲིམས་ཡང་དག་སྐུ་ལ་ཕྱག་འཚལ་ལོ། །བྱམས་
པ་མཆོག་ལྡན་ཐུགས་ཉིད་རྣམ་པར་དག ། ཁྲི་གསལ་ཡེ་ཤེས་སྐུ་ལ་ཕྱག་འཚལ་ལོ། །
བདུད་སྡེ་དཔུང་འཇོམས་ཕ་རོལ་གཡུལ་ལས་རྒྱལ། ཁྲི་རྒྱལ་དོན་ཡོད་སྐུ་ལ་ཕྱག་
འཚལ་ལོ། །ཡེ་ཤེས་སྣང་བས་འགྲོ་ཀུན་དགའ་བ་བསྐྱེད། ཁྲི་འབར་འོད་གསལ་སྐུ་
ལ་ཕྱག་འཚལ་ལོ། །དག་པའི་ཞིང་བསྐྱེད་འགྲོ་ཀུན་སྤྲོ་བ་ཅན། ཁྲི་འོད་ཚུལ་ཁྲིམས་
སྐུ་ལ་ཕྱག་འཚལ་ལོ། །ཁྲིམས་ཀྱི་རྒྱལ་པོ་རྩ་བཞི་རྣམ་པར་དག །ཁྲི་བཞི་ཚུལ་གྲགས་
སྐུ་ལ་ཕྱག་འཚལ་ལོ། །སྤྱི་ཕུད་བཀུར་སྟི་ཚངས་པའི་ཚུལ་དང་ལྡན། ཁྲི་རྒྱལ་གཙུག་
ཕུད་སྐུ་ལ་ཕྱག་འཚལ་ལོ། །ཚངས་པའི་དབྱངས་ལྡན་འཇིག་རྟེན་ཡོངས་ལ་ཁྱབ། ཁྲི་
འོད་གུང་གྲགས་སྐུ་ལ་ཕྱག་འཚལ་ལོ། །མི་གཡེང་ཏིང་འཛིན་མི་བརྗེད་གཟུངས་དང་
ལྡན། ཁྲི་འབར་བསམ་གཏན་སྐུ་ལ་ཕྱག་འཚལ་ལོ། །ཉོན་མོངས་ནད་སེལ་འགྲོ་བའི་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྡུག་བསྔལ་སྐྱོབས། ཁྲི་རུམ་ཡེ་ཤེས་སྐུ་ལ་ཕྱག་འཚལ་ལོ། །ཐུགས་རྗེ་ཚད་མེད་ཀུན་
མཁྱེན་རིག་པའི་དཔལ། ཁྲི་གསལ་འོད་ཟེར་སྐུ་ལ་ཕྱག་འཚལ་ལོ། །ཡི་གེ་སུམ་ཅུས་
འཕྲུལ་ངག་གཏན་ལ་དབབ། ཁྲི་ཝེར་གུ་གེའི་སྐུ་ལ་ཕྱག་འཚལ་ལོ། །འོག་མིན་གནས་
སུ་མངོན་པར་བྱང་ཆུབ་ཐོབ། ཀུན་གསལ་ཡེ་ཤེས་སྐུ་ལ་ཕྱག་འཚལ་ལོ། །འཆི་མེད་
སྐྱེས་བརྩོན་མི་འགྱུར་གཡུང་དྲུང་འཆང་། གཡུང་དྲུང་དོན་རྒྱས་སྐུ་ལ་ཕྱག་འཚལ་
ལོ། །སྒྱུ་འཕྲུལ་སྣང་བས་འགྲོ་ཀུན་དགའ་བ་བསྐྱེད། ཀུན་སྣང་འཕྲུལ་རྗེའི་སྐུ་ལ་ཕྱག་
འཚལ་ལོ། །རྟག་ཆད་མུ་བཞི་འཛིན་པ་རང་སར་གྲོལ། ཡང་དག་ཁྲི་གསལ་སྐུ་ལ་
ཕྱག་འཚལ་ལོ། །ཐིག་ལེ་ཉག་གཅིག་བོན་ཉིད་དོན་ལ་གནས། ཡིད་བཞིན་དོན་ལྡན་
སྐུ་ལ་ཕྱག་འཚལ་ལོ། །རྣམ་དག་བཀོད་པ་ངོ་མཚར་དྲི་མེད་འཆང་། ལེགས་པའི་
འབྱུང་གནས་སྐུ་ལ་ཕྱག་འཚལ་ལོ། །ཁྲི་འཕང་དགུ་འདས་ཐེག་པའི་ཡང་རྩེ་འཛིན།
རྣམ་དག་ཁྲི་གསལ་སྐུ་ལ་ཕྱག་འཚལ་ལོ། །ལམ་ལྔའི་ཡོན་ཏན་ངོ་མཚར་དཔག་
བསམ་རྒྱས། ཀུན་སྣང་ལམ་གསལ་སྐུ་ལ་ཕྱག་འཚལ་ལོ། །མ་རིག་མུན་སེལ་རིག་པའི་
སྒྲོན་མེ་འདེགས། ཡེ་ཤེས་སྒྲོན་མའི་སྐུ་ལ་ཕྱག་འཚལ་ལོ། །མི་བརྗེད་གཟུངས་ཐོབ་
བོན་ཉིད་དོན་དང་ལྡན། བློ་ལྡན་ཏིང་འཛིན་སྐུ་ལ་ཕྱག་འཚལ་ལོ། །རྩ་གསུམ་གནས་
སུ་རབ་འབྱམས་འཁོར་ལོ་བསྐོར། སད་ཝེར་ཀུན་འཕྲུལ་སྐུ་ལ་ཕྱག་འཚལ་ལོ། ། རྒྱ་
མཚོའི་གླིང་ལ་རྣམ་དག་དཀའ་བ་ཐུབ། བ་ནམ་སྐྱོལ་ཐོགས་སྐུ་ལ་ཕྱག་འཚལ་ལོ། །
དག་པ་རྣམ་ལྡན་ངན་འགྲོའི་འཇིགས་སྒོ་གཅོད། བ་ནམ་གཏིང་གསལ་སྐུ་ལ་ཕྱག་
འཚལ་ལོ། །དམིགས་མེད་མཐར་ཕྱིན་སྦྱིན་པའི་དོན་དང་ལྡན། བ་ནམ་ཁྲི་གསལ་སྐུ་
ལ་ཕྱག་འཚལ་ལོ། །བསླབ་པ་མཐར་རྫོགས་ཚུལ་ཁྲིམས་དོན་དང་ལྡན། བ་ནམ་ཡང་
དག་སྐུ་ལ་ཕྱག་འཚལ་ལོ། །ཐིག་ལེ་སྙིང་པོ་ཀླུ་ཡི་དངོས་གྲུབ་བརྙེས། བ་ནམ་སྙིང་
པོའི་སྐུ་ལ་ཕྱག་འཚལ་ལོ། །ཨུད་འབར་གླིང་ལ་བདེ་ཆེན་དོན་དམ་བརྙེས། བ་ནམ་
232

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
བདེ་བའི་སྐུ་ལ་ཕྱག་འཚལ་ལོ། །དྲན་པའི་ཡིད་ལ་བྱང་སེམས་མེ་ཏོག་བཀྲ། བ་ནམ་
ཡིད་གསལ་སྐུ་ལ་ཕྱག་འཚལ་ལོ། །ཐེག་པའི་དོན་ལྡན་ཁྲི་འཕང་ཡང་གོང་སླེབས། བ་
ནམ་ཏིང་ཐོག་སྐུ་ལ་ཕྱག་འཚལ་ལོ། །དྲི་མེད་གཙུག་སྐྱེས་འཆི་མེད་ཨུ་དུམ་ཝར། བ་
ནམ་གཙུག་ཕུད་སྐུ་ལ་ཕྱག་འཚལ་ལོ། །སྟོང་ཉིད་འོད་གསལ་ཡེ་ཤེས་ངང་ལ་གནས།
བ་ནམ་ལམ་གསལ་སྐུ་ལ་ཕྱག་འཚལ་ལོ། །འགྱུར་མེད་ཏིང་འཛིན་གཡུང་དྲུང་གོ་ཆ་
ལྡན། བ་ནམ་གཡུང་དྲུང་སྐུ་ལ་ཕྱག་འཚལ་ལོ། །རྣམ་དག་དཀའ་ཐུབ་ཚངས་སྤྱོད་
མཚུངས་པ་ལྡན། རྣམ་དག་གཙུག་ཕུད་སྐུ་ལ་ཕྱག་འཚལ་ལོ། ། མུ་ཡེ་ཕྱོད་སངས་ཐིག་
ལེ་གཅིག་ཏུ་རྟོགས། ཡེ་སངས་གཙུག་ཕུད་སྐུ་ལ་ཕྱག་འཚལ་ལོ། །བྱམས་ལྡན་རྒྱལ་
པོས་འགྲོ་བ་ཐར་པར་འདྲེན། ཕྱི་རྒྱལ་གཙུག་ཕུད་སྐུ་ལ་ཕྱག་འཚལ་ལོ། །བདེ་བའི་
དོན་བརྙེས་མི་བདེའི་དགྲ་དང་བྲལ། བདེ་ལྡན་གཙུག་ཕུད་སྐུ་ལ་ཕྱག་འཚལ་ལོ། །
ཡིད་བཞིན་ནོར་འཆང་དོན་གཉིས་ཕུན་སུམ་ཚོགས། ཡིད་བཞིན་གཙུག་ཕུད་སྐུ་ལ་
ཕྱག་འཚལ་ལོ། །སྣང་ཞིང་སྲིད་པ་བོན་གྱི་འཁོར་ལོ་སྒྱུར། མང་ཝེར་གཙུག་ཕུད་སྐུ་ལ་
ཕྱག་འཚལ་ལོ། །བྱམས་པའི་ཕུལ་ཕྱིན་ཉོན་མོངས་དགྲ་ཚོགས་འཇོམས། བྱམས་ལྡན་
གཙུག་ཕུད་སྐུ་ལ་ཕྱག་འཚལ་ལོ། །ཚངས་པའི་མཚུངས་སྤྱོད་ལེགས་པའི་བྱ་བ་གཞོལ།
ཚངས་གསས་གཙུག་ཕུད་སྐུ་ལ་ཕྱག་འཚལ་ལོ། །ཀུན་སྣང་འོད་ཀྱི་མ་རིག་མུན་པ་
འཇོམས། ཁྲི་རུམ་གཙུག་ཕུད་སྐུ་ལ་ཕྱག་འཚལ་ལོ། །ཐུགས་རྗེའི་ཐབས་མཆོག་
འཕྲིན་ལས་ལྷུན་གྱིས་གྲུབ། གུང་རུམ་གཙུག་ཕུད་སྐུ་ལ་ཕྱག་འཚལ་ལོ། །ངེས་པའི་
དོན་ལྡན་བྱང་སེམས་རྒྱུན་དུ་ཞུགས། དྲི་མེད་ལམ་གསལ་སྐུ་ལ་ཕྱག་འཚལ་ལོ། ། རྩ་
གསུམ་གནས་སུ་དང་སྤྲོ་འགྲོ་བ་འདྲེན། ཁྲི་བརྟན་ཚུལ་མཛེས་སྐུ་ལ་ཕྱག་འཚལ་ལོ། །
དྲུམ་ཤིང་ཚལ་ལ་སྤྱོད་ཚུལ་རྣམ་པར་དག །འོད་བཟང་དཔལ་མཛེས་སྐུ་ལ་ཕྱག་
འཚལ་ལོ། ། མེ་ཏོག་གླིང་ལ་ཚུལ་ཁྲིམས་ངང་དང་ལྡན། ཚུལ་ལྡན་ངང་མཛེས་སྐུ་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལ་ཕྱག་འཚལ་ལོ། །མན་ངག་གཟུངས་ཐུབ་བསྟན་པའི་གཉེར་དཔོན་མཛད། འ་ཞ་
དོན་ལྡན་སྐུ་ལ་ཕྱག་འཚལ་ལོ། །འབུམ་སྡེ་ཐུགས་གསལ་མཚན་དང་རབ་ལྡན་པའི། །
དྲང་སྲོང་རྒྱལ་བའི་སྐུ་ལ་ཕྱག་འཚལ་ལོ། །རྣམ་བཞིའི་ཁྲིམས་འབྱེད་སྲིད་པའི་དཀའ་
ཐུབ་མཛད། གཙུག་གཤེན་རྒྱལ་བའི་སྐུ་ལ་ཕྱག་འཚལ་ལོ། །ཐུགས་ཀྱི་སྲས་མཆོག་
མི་བརྗེད་གཟུངས་དང་ལྡན། གཙུག་སྲས་རྨ་བོའི་སྐུ་ལ་ཕྱག་འཚལ་ལོ། །ཚངས་པ་
གསུང་ལྡན་བཀའ་རྒྱུད་སྡེ་སྣོད་འཛིན། ཁྲི་ལྡེ་གུང་གྲགས་སྐུ་ལ་ཕྱག་འཚལ་ལོ། །ཉིས་
ཁྲི་ཆིག་སྟོང་དཔྱད་ཀྱིས་ཕན་བདེ་བསྐྱེད། ཚུལ་འབར་ཁྲི་ཤེས་སྐུ་ལ་ཕྱག་འཚལ་ལོ། །
ལྷ་རྒྱུད་ཡེ་ཤེས་མཉམ་སྦྱོར་འགྲོ་བ་འདྲེན། ཁྲི་རྒྱལ་ཐང་པོའི་སྐུ་ལ་ཕྱག་འཚལ་ལོ། །
གཡུང་དྲུང་སྤྱི་ལུང་གསལ་བའི་སྒྲོན་མེ་འདེགས། ཁྲི་འོད་སྒྲོན་མའི་སྐུ་ལ་ཕྱག་འཚལ་
ལོ། །རྒྱུད་ལུང་མན་ངག་སྔགས་ཀྱི་དོན་དང་ལྡན། གུང་ཁྲི་གསལ་འོད་སྐུ་ལ་ཕྱག་
འཚལ་ལོ། །དུས་ཀྱི་འཁོར་ལོས་བསྐལ་སྲིད་ཆ་ལ་གཞལ། གཙུག་སྲས་འཕྲུལ་བུའི་སྐུ་
ལ་ཕྱག་འཚལ་ལོ། །ས་ལ་དབང་སྒྱུར་སྐྱེ་འགྲོ་བརྟེན་པའི་གཞི། མི་འགྱུར་གླིང་དྲུག་
སྐུ་ལ་ཕྱག་འཚལ་ལོ། །རླུང་ལ་དབང་སྒྱུར་ཉོན་མོངས་བྱིང་བ་གསིང་། ཚུལ་འབར་
མུ་ཕྱོད་སྐུ་ལ་ཕྱག་འཚལ་ལོ། །མེ་ལ་དབང་སྒྱུར་འཁོར་བའི་ཉོན་མོངས་སྲེག །གསང་
གྲགས་ཡེ་ཤེས་སྐུ་ལ་ཕྱག་འཚལ་ལོ། ། ཆུ་ལ་དབང་སྒྱུར་འགྲོ་བའི་བག་ཆགས་འཁྲུད།
དག་པ་སྒྲིབ་སེལ་སྐུ་ལ་ཕྱག་འཚལ་ལོ། །མ་བཅོས་ངང་ལྡན་མཉམ་ཉིད་གཏན་ལ་
ཕབ། ཚུལ་ལྡན་ངང་རིང་སྐུ་ལ་ཕྱག་འཚལ་ལོ། །ཡོད་ཀྱི་ཁ་འཛིན་དགེ་བའི་སྲོག་
ཤིང་འཛིན། ཚུལ་ཁྲིམས་དོན་ལྡན་སྐུ་ལ་ཕྱག་འཚལ་ལོ། །སྒྱུ་མའི་དོན་སྟོན་སྟོང་ཉིད་
དོན་ལ་སྦྱོར། མུ་སངས་ཚུལ་འབར་སྐུ་ལ་ཕྱག་འཚལ་ལོ། །བདེར་གཤེགས་སྐུ་གདུང་
བསྟན་པའི་གཉེར་དཔོན་མཛད། ཁྲི་འབར་མུ་ཕྱོད་སྐུ་ལ་ཕྱག་འཚལ་ལོ། ། མ་དག་
སྒྲིབ་སེལ་ཚངས་པའི་དོན་དང་ལྡན། ཚངས་པ་ཉི་འོད་སྐུ་ལ་ཕྱག་འཚལ་ལོ། །རྣམ་
234

མདོ་སྡེ། ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
པར་བསྐྱེད་མཛད་ཏིང་འཛིན་དོན་དང་ལྡན། དྲི་མེད་གཟི་བརྗིད་སྐུ་ལ་ཕྱག་འཚལ་
ལོ། །ཉོན་མོངས་ནད་སེལ་སྟོབས་ཆེན་དཔལ་དང་ལྡན། དྲི་མེད་རབ་བརྟན་སྐུ་ལ་
ཕྱག་འཚལ་ལོ། །དྲི་ཞིམ་ངད་ལྡན་ཐུགས་རྗེའི་རྒྱུད་མེད་སྐུ། དྲི་མེད་ལམ་གསལ་སྐུ་
ལ་ཕྱག་འཚལ་ལོ། །ཨུད་འབར་གླིང་ལ་དོན་དམ་མཆོག་བརྙེས་པའི། དྲི་མེད་སྙིང་
པོའི་སྐུ་ལ་ཕྱག་འཚལ་ལོ། །རྒོལ་བ་ཟིལ་གནོན་སེང་གེ་ང་རོའི་དབྱངས། ཚངས་པ་
གསལ་གྲགས་སྐུ་ལ་ཕྱག་འཚལ་ལོ། །ཏིང་འཛིན་དཔའ་བོ་འོད་ཟེར་འབུམ་ཕྲག་འཕྲོ།
ཡེ་ཤེས་དོན་ལྡན་སྐུ་ལ་ཕྱག་འཚལ་ལོ། །སྒྱུ་མའི་དོན་རྟོགས་རྟག་ཏུ་སྙིང་རྗེ་ལྡན།
ཚད་མེད་གཙུག་ཕུད་སྐུ་ལ་ཕྱག་འཚལ་ལོ། །ཡིད་བཞིན་ལྷ་སྲས་རྒྱལ་བའི་ཐུགས་རྒྱུད་
འཛིན། ཚངས་པ་ཚུལ་འཛིན་སྐུ་ལ་ཕྱག་འཚལ་ལོ། །མཁས་པའི་དོན་ལྡན་དྲང་ཆེན་
ཕུ་ཡི་སྲས། ཚུལ་ལྡན་ཡེ་ཤེས་སྐུ་ལ་ཕྱག་འཚལ་ལོ། །ཞི་བའི་དོན་ལྡན་བྱང་ཆུབ་ངང་
ཐག་བསྲིངས། ཡེ་ཤེས་ངང་རིང་སྐུ་ལ་ཕྱག་འཚལ་ལོ། །དགྲ་བཅོམ་འབྲས་ཐོབ་མི་
ལྡོག་ས་ལ་གནས། གཡུང་དྲུང་དོན་ལྡན་སྐུ་ལ་ཕྱག་འཚལ་ལོ། །དུག་ལས་རྩིར་སྒྱུར་
འདམ་ལས་པད་མོ་འཁྲུངས། བྱམས་ལྡན་ཁྲི་གསལ་སྐུ་ལ་ཕྱག་འཚལ་ལོ། །མུ་བཞི་
རྟག་ཆད་མཐའ་གཉིས་རྣམ་པར་གྲོལ། ཚུལ་ཁྲིམས་དབང་ལྡན་སྐུ་ལ་ཕྱག་འཚལ་
ལོ། །དཀའ་ཐུབ་མཐར་ཕྱིན་འགོག་པའི་དོན་དང་ལྡན། ཡེ་ཤེས་ངང་ལྡན་སྐུ་ལ་ཕྱག་
འཚལ་ལོ། །བྱང་ཆུབ་དོན་ལྡན་སྙིང་རྗེ་བྱམས་པའི་ཕུལ། ཁྲི་ཝེར་གུང་གསལ་སྐུ་ལ་
ཕྱག་འཚལ་ལོ། །ཚངས་པའི་དབྱངས་ལྡན་འཁོར་བའི་མྱ་ངན་སངས། ཁྲི་རྒྱལ་གུང་
གྲགས་སྐུ་ལ་ཕྱག་འཚལ་ལོ། །ཡེ་ཤེས་ཉི་མས་འཁོར་བའི་མུན་པ་འཇོམས། ཁྲི་འོད་
མུན་སེལ་སྐུ་ལ་ཕྱག་འཚལ་ལོ། །དགའ་ལྡན་གནས་སུ་དགྲ་བཅོམ་འབྲས་ཐོབ་བསྐྱེད།
ཚུལ་ཁྲིམས་དོན་བཟང་སྐུ་ལ་ཕྱག་འཚལ་ལོ། །འཕྲུལ་དགའི་གནས་སུ་བོན་ཉིད་རྒྱ་
མཚོ་འཛིན། ཏིང་འཛིན་འོད་གསལ་སྐུ་ལ་ཕྱག་འཚལ་ལོ། །གཞན་འཕྲུལ་གནས་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སུ་དཀའ་ཐུབ་རྣམ་པར་དག །དགུང་རུམ་དྲི་མེད་སྐུ་ལ་ཕྱག་འཚལ་ལོ། །རྩ་གསུམ་
གནས་སུ་དུས་ཆེན་སྡེ་བཟུང་བའི། ཁྲི་རྒྱལ་ཡང་དག་སྐུ་ལ་ཕྱག་འཚལ་ལོ། །རོལ་
མཚོའི་གླིང་ལ་རྣམ་དག་བོན་འཁོར་བསྐོར། གཙང་མ་སྒྲིབ་སེལ་སྐུ་ལ་ཕྱག་འཚལ་
ལོ། །དཀའ་བ་མཐར་ཕྱིན་ཚུལ་ཁྲིམས་དོན་དམ་ལྡན། ཡིད་བཞིན་དོན་ལྡན་སྐུ་ལ་
ཕྱག་འཚལ་ལོ། །སྨོན་འཇུག་གཞི་བཟུང་བྱང་ཆུབ་དོན་དང་ལྡན། བྱང་སེམས་གཙང་
ཕུད་སྐུ་ལ་ཕྱག་འཚལ་ལོ། །དག་པ་རྣམ་དག་ཚུལ་ཁྲིམས་རྒྱ་མཚོ་འཛིན། ཡིད་བཞིན་
ཚུལ་ལྡན་སྐུ་ལ་ཕྱག་འཚལ་ལོ། །ཡིད་བཞིན་དོན་འཆང་མཚུངས་མེད་ཨུ་དུམ་འབར།
དྲི་མེད་ཚུལ་འབར་སྐུ་ལ་ཕྱག་འཚལ་ལོ། །བྱམས་པའི་ཐུགས་རྗེས་འགྲོ་བ་ཡོངས་ལ་
ཁྱབ། ཡིད་བཞིན་བྱམས་པའི་སྐུ་ལ་ཕྱག་འཚལ་ལོ། །ཚད་མེད་ཐུགས་རྗེས་ངན་སོང་
འཇིགས་སྒོ་གཅོད། བ་ནམ་བདེ་གྲུབ་སྐུ་ལ་ཕྱག་འཚལ་ལོ། །སྐྱོ་བའི་སེམས་མེད་
རྟག་ཏུ་འགྲོ་ལ་བྱམས། ཚུལ་ལྡན་སྙིང་པོའི་སྐུ་ལ་ཕྱག་འཚལ་ལོ། །ཡེ་ཤེས་སྤྱན་ལྡན་
འཁོར་བའི་སྡུག་བསྔལ་གཟིགས། དྲང་སྲོང་མངོན་པར་ཤེས་ལ་ཕྱག་འཚལ་ལོ། །ཚད་
གསུམ་ཟུང་འབྲེལ་བདེན་གཉིས་དོན་དམ་སྟོན། དྲང་སྲོང་བདེན་པར་སྨྲ་ལ་ཕྱག་
འཚལ་ལོ། །ཐུགས་རྗེ་ཚད་མེད་རིག་པའི་སྤྱན་དང་ལྡན། དྲང་སྲོང་རིག་པར་སྨྲ་ལ་
ཕྱག་འཚལ་ལོ། ། མི་ཡེང་དོན་བརྩོན་ཡང་དག་དོན་དང་ལྡན། དྲང་སྲོང་ངེས་པར་
སྨྲ་ལ་ཕྱག་འཚལ་ལོ། །ཉོན་མོངས་ནད་སེལ་འཁོར་བའི་ཟུག་རྔུ་འཇོམས། དྲང་སྲོང་
ཡིད་ལས་སྤྲུལ་ལ་ཕྱག་འཚལ་ལོ། །ཐུགས་རྗེས་འཚོ་མཛད་སྨན་ལྷའི་རྒྱལ་པོ་འཛིན།
དྲང་སྲོང་ཡིད་ལས་བྱུང་ལ་ཕྱག་འཚལ་ལོ། ། མ་རིག་ཉོན་མོངས་ཟུག་རྔུ་དྲུངས་ནས་
འབྱིན། དྲང་སྲོང་ཡིད་ལས་སྐྱེས་ལ་ཕྱག་འཚལ་ལོ། །མཚན་ཉིད་སྡེ་བཟུང་མུ་སྟེགས་
རྒོལ་བ་འཇོམས། དྲང་སྲོང་ཡིད་ལས་གྲུབ་ལ་ཕྱག་འཚལ་ལོ། །ཉིས་བརྒྱ་ལྔ་བཅུ་དག་
པའི་ཁྲིམས་དང་ལྡན། བདེ་ལྡན་དྲང་སྲོང་སྐུ་ལ་ཕྱག་འཚལ་ལོ། །ཉི་ཤུ་རྩ་ལྔ་བསྲུང་
236

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
ཁྲིམས་རྣམ་པར་དག །གཙང་མ་གཙུག་ཕུད་སྐུ་ལ་ཕྱག་འཚལ་ལོ། །ཐེག་པའི་མཛོད་
འཛིན་བཀའ་ཡི་བསྡུ་བ་མཛད། ཚངས་པ་གཙུག་ཕུད་སྐུ་ལ་ཕྱག་འཚལ་ལོ། །བདུད་
བཞིའི་དགྲ་བཅོམ་ཉོན་མོངས་ཟག་པ་མེད། དགྲ་བཅོམ་འབྲས་ཐོབ་སྡེ་ལ་ཕྱག་འཚལ་
ལོ། ། ཞི་བ་ཆགས་བྲལ་ལྷ་མིས་མཆོད་འོས་གནས། རྣམ་དག་དཀའ་ཐུབ་སྡེ་ལ་ཕྱག་
འཚལ་ལོ། །ཏིང་འཛིན་ཟུངས་ལྡན་མི་ཡེང་དོན་ལ་གནས། སྙོམས་འཇུག་འགོག་པའི་
སྡེ་ལ་ཕྱག་འཚལ་ལོ། །མུ་བཞི་རྟག་ཆད་མཐའ་གཉིས་ངེས་པར་གྲོལ། སྤངས་གྲོལ་
མཚན་ཉིད་སྡེ་ལ་ཕྱག་འཚལ་ལོ། །འཁོར་བ་ལས་ཐར་བདེ་བའི་དོན་དང་ལྡན། སོ་
སོར་ཐར་པའི་སྡེ་ལ་ཕྱག་འཚལ་ལོ། །རྣམ་དག་ཁྲིམས་ལྡན་ངོ་མཚར་རྨད་དུ་བྱུང་།
གཙང་མ་གཙུག་ཕུད་སྡེ་ལ་ཕྱག་འཚལ་ལོ། །ཚངས་པར་སྤྱོད་ཅིང་མཚུངས་པའི་བྱ་བ་
གཞོལ། ཚངས་པ་གཙུག་ཕུད་སྡེ་ལ་ཕྱག་འཚལ་ལོ། །འཁོར་བ་ལས་ཐར་ཉོན་མོངས་
སྐེམས་སར་གནས། དག་པ་དགེ་བསྙེན་སྡེ་ལ་ཕྱག་འཚལ་ལོ། །སྔགས་ཀྱི་དོན་ལྡན་
རྩ་བའི་སྡེ་གསུམ་འཛིན། འདུལ་བ་དགེ་བསྙེན་སྡེ་ལ་ཕྱག་འཚལ་ལོ། ། མི་དགེ་བཅུ་
སྤངས་དགེ་བཅུ་དོན་དང་ལྡན། རང་སྦྱོང་དགེ་བསྙེན་སྡེ་ལ་ཕྱག་འཚལ་ལོ། །དགེ་ལ་
འདུན་སྤྱོད་ཡན་ལག་བསྲུང་ཁྲིམས་ལྡན། བསྙེན་གནས་ཡན་ལག་སྡེ་ལ་ཕྱག་འཚལ་
ལོ། །དག་པ་རྣམ་ལྡན་མཚུངས་མེད་ཨུ་དུམ་ཝར། མཁན་སློབ་དཔང་པོའི་ཚོགས་ལ་
ཕྱག་འཚལ་ལོ། །ཚངས་པར་སྤྱོད་ཅིང་མཚུངས་པའི་དོན་དང་ལྡན། མཆེད་གྲོགས་
གོང་མ་རྣམས་ལ་ཕྱག་འཚལ་ལོ། །བདག་སོགས་འགྲོ་རྣམས་ཐུགས་རྗེས་བཟུང་དུ་
གསོལ། ལུས་ངག་ཡིད་གསུམ་གུས་པས་ཕྱག་འཚལ་བསྟོད། ལུས་ཀྱིས་ཕྱག་བགྱི་ཡན་
ལག་ལྔ་ཆར་བཏུད། ངག་གིས་ཕྱག་བགྱི་སྤྲོ་བའི་དབྱངས་དང་སངས། ཡིད་ཀྱིས་ཕྱག་
བགྱི་དགའ་རབ་མཆོག་ཏུ་བསྐྱེད། ལུས་དང་ངག་དང་ཡིད་ཀྱི་ཕྱག་བགྱིས་པས། ཁྱེད་
ཀྱི་ཐུགས་རྗེས་ཀུན་ཀྱང་བཟུང་དུ་གསོལ། བདག་དང་མཐའ་ཡས་སེམས་ཅན་ཐམས་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅད་ཀྱིས། བྱང་ཆུབ་བསྒྲུབ་ལ་བར་ཆད་མེད་པ་དང༌། བསྲུང་ཁྲིམས་རྣམ་དག་
མཐའ་རུ་ཕྱིན་ནས་ཀྱང་། ལམ་ལྔ་ས་བཅུའི་ཡོན་ཏན་མྱུར་ཐོབ་ནས། ཀུན་སྣང་གླིང་
དུ་མངོན་སངས་རྒྱས་པར་ཤོག །ཅེས་ལུས་ངག་ཡིད་གསུམ་གུས་པའི་སྒོ་ནས་ཕྱག་
འཚལ་བའོ། ། །
དེ་ནས་ཡང་བདེ་བར་གཤེགས་པ་རྣམས་ལ། ཆགས་ཉམས་དང་འགལ་འཁྲུལ་
༨གྱི་སྡིག་པ་བཤགས་པར་མཛད་དེ་ཚིགས་སུ་བཅད་ནས་གསུངས་པ། ན་མོ་བདག་
དང་མཐའ་ཡས་སེམས་ཅན་ཐམས་ཅད་ཀྱིས། ཚེ་རབས་ཐོག་མ་དཔག་ཏུ་མེད་པ་
ནས། ད་ལྟའི་ལུས་འདི་བླངས་པ་ཡན་ཆད་དུ། ཚུལ་ལ་ཞུགས་དང་ཚུལ་ལ་གནས་
པ་དང་། ཚུལ་ཁྲིམས་བསྲུངས་དང་དཀའ་བ་སྤྱད་པ་ལ། མ་རིག་མ་རྟོགས་ལོགས་
པར་གོལ་བ་ཡིས། ཆག་ཉམས་འགལ་འཁྲུལ་ཉེས་པ་ཅི་མཆིས་པ། རྒྱལ་བ་སྲས་
བཅས་ཚོགས་ལ་མཐོལ་ལོ་བཤགས། གཞན་ཡང་བདག་ནི་རྩ་བ་བཞི་ལས་སུ། སྲོག་
གཅོད་སྤང་བའི་སྡོམ་པ་བསྲུང་བའི་ཚེ། མ་རིག་མ་རྟོགས་ལོག་པར་གོལ་བ་ཡིས། ཞེ་
སྡང་དབང་གྱུར་སྲོག་ལ་འབགས་པ་རྣམས། བྱམས་པ་ཆེན་པོའི་ངང་དུ་མཐོལ་ལོ་
བཤགས། འདོད་ཆགས་དབང་གྱུར་སྲོག་ལ་འབགས་པ་རྣམས། ཆགས་མེད་བྱམས་
པའི་ངང་དུ་མཐོལ་ལོ་བཤགས། གཏི་མུག་དབང་གྱུར་སྲོག་ལ་འབགས་པ་རྣམས།
ཡེ་ཤེས་བྱམས་ལྡན་ངང་དུ་མཐོལ་ལོ་བཤགས། ང་རྒྱལ་དབང་གྱུར་སྲོག་ལ་འབགས་
པ་རྣམས། མཉམ་ཉིད་བྱམས་ལྡན་ངང་དུ་མཐོལ་ལོ་བཤགས། ཕྲག་དོག་དབང་གྱུར་
སྲོག་ལ་འབགས་པ་རྣམས། དོག་མེད་བྱམས་ལྡན་ངང་དུ་མཐོལ་ལོ་བཤགས། མ་
རིག་དབང་གྱུར་སྲོག་ལ་འབགས་པ་རྣམས། ཡེ་ཤེས་བྱམས་ལྡན་ངང་དུ་མཐོལ་ལོ་
བཤགས། བྱང་དག་ཚངས་པའི་དངོས་གྲུབ་སྩལ་དུ་གསོལ། གཞན་ཡང་བདག་དང་
མཐའ་ཡས་སེམས་ཅན་གྱིས། མ་བྱིན་བླང་གྱུར་སྡོམ་པ་བསྲུང་བའི་ཚེ། མ་རིག་མ་
238

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
རྟོགས་ལོག་པར་གོལ་བ་ཡིས། ཞེ་སྡང་དབང་གྱུར་མ་བྱིན་བླངས་པ་རྣམས། བྱམས་
པ་ཆགས་བྲལ་ངང་དུ་མཐོལ་ལོ་བཤགས། འདོད་ཆགས་དབང་གྱུར་མ་བྱིན་བླངས་
པ་རྣམས། སྦྱིན་པ་ཆགས་བྲལ་ངང་དུ་མཐོལ་ལོ་བཤགས། གཏི་མུག་དབང་གྱུར་
མ་བྱིན་བླངས་པ་རྣམས། ཡེ་ཤེས་ཆགས་བྲལ་ངང་དུ་མཐོལ་ལོ་བཤགས། ང་རྒྱལ་
དབང་གྱུར་མ་བྱིན་བླངས་པ་རྣམས། ཞི་བ་ཆགས་བྲལ་ངང་དུ་མཐོལ་ལོ་བཤགས།
ཕྲག་དོག་དབང་གྱུར་མ་བྱིན་བླངས་པ་རྣམས། ཡངས་པ་ཆགས་བྲལ་ངང་དུ་མཐོལ་
ལོ་བཤགས། མ་རིག་དབང་གྱུར་མ་བྱིན་བླངས་པ་རྣམས། དྲི་མེད་ཆགས་བྲལ་ངང་
དུ་མཐོལ་ལོ་བཤགས། བྱང་དག་ཚངས་པའི་དངོས་གྲུབ་སྩལ་དུ་གསོལ། གཞན་ཡང་
བདག་དང་མཐའ་ཡས་སེམས་ཅན་གྱིས། མི་ཚངས་སྤྱོད་གྱུར་སྡོམ་པ་བསྲུང་བའི་
ཚེ། མ་རིག་མ་རྟོགས་ལོག་པར་གོལ་བ་ཡིས། ཞེ་སྡང་དབང་གིས་མི་ཚངས་སྤྱོད་གྱུར་
པ། བྱམས་ལྡན་རྣམ་དག་ངང་དུ་མཐོལ་ལོ་བཤགས། འདོད་ཆགས་དབང་གིས་མི་
ཚངས་སྤྱོད་གྱུར་པ། སྦྱིན་མཆོག་རྣམ་དག་ངང་དུ་མཐོལ་ལོ་བཤགས། གཏི་མུག་
དབང་གིས་མི་ཚངས་སྤྱོད་གྱུར་པ། ཀུན་མཁྱེན་རྣམ་དག་ངང་དུ་མཐོལ་ལོ་བཤགས།
ང་རྒྱལ་དབང་གིས་མི་ཚངས་སྤྱོད་གྱུར་པ། ངང་ཉིད་རྣམ་དག་ངང་དུ་མཐོལ་ལོ་
བཤགས། ཕྲག་དོག་དབང་གིས་མི་ཚངས་སྤྱོད་གྱུར་པ། བྱ་གྲུབ་རྣམ་དག་ངང་དུ་
མཐོལ་ལོ་བཤགས། མ་རིག་དབང་གིས་མི་ཚངས་སྤྱོད་གྱུར་པ། རང་རིག་རྣམ་དག་
ངང་དུ་མཐོལ་ལོ་བཤགས། བྱང་དག་ཚངས་པའི་དངོས་གྲུབ་སྩལ་དུ་གསོལ། གཞན་
ཡང་བདག་དང་མཐའ་ཡས་སེམས་ཅན་གྱིས། རྫུན་དང་ཕྲ་མའི་སྡོམ་པ་བསྲུང་བའི་
ཚེ། མ་རིག་མ་རྟོགས་ལོག་པར་གོལ་བ་ཡིས། ཞེ་སྡང་དབང་གིས་རྫུན་དུ་སྨྲས་པ་
རྣམས། བྱམས་ལྡན་ཡངས་པའི་ངང་དུ་མཐོལ་ལོ་བཤགས། འདོད་ཆགས་དབང་
གིས་རྫུན་དུ་སྨྲས་པ་རྣམས། ང ས་ཞེན་བྲལ་ཡངས་པའི་ངང་དུ་མཐོལ་ལོ་བཤགས། གཏི་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མུག་དབང་གིས་རྫུན་དུ་སྨྲས་པ་རྣམས། ཀུན་གསལ་ཡངས་པའི་ངང་དུ་མཐོལ་
ལོ་བཤགས། ང་རྒྱལ་དབང་གིས་རྫུན་དུ་སྨྲས་པ་རྣམས། མཉམ་ཉིད་ཡངས་པའི་
ངང་དུ་མཐོལ་ལོ་བཤགས། ཕྲག་དོག་དབང་གིས་རྫུན་དུ་སྨྲས་པ་རྣམས། ཀུན་ཤོང་
ཡངས་པའི་ངང་དུ་མཐོལ་ལོ་བཤགས། མ་རིག་དབང་གིས་རྫུན་དུ་སྨྲས་པ་རྣམས།
བོན་ཉིད་ཡངས་པའི་ངང་དུ་མཐོལ་ལོ་བཤགས། བྱང་དག་ཚངས་པའི་དངོས་གྲུབ་
སྩལ་དུ་གསོལ། གཞན་ཡང་བདག་དང་མཐའ་ཡས་སེམས་ཅན་གྱིས། ཉོན་མོངས་རྩ་
བཞིའི་སྡོམ་པ་བསྲུང་བའི་ཚེ། མ་རིག་མ་རྟོགས་ལོག་པར་གོལ་བ་ཡིས། ཆགས་པའི་
དབང་གྱུར་སྲེད་ལེན་སྐྱེ་བ་རྣམས། ཆགས་མེད་རྣམ་དག་ངང་དུ་མཐོལ་ལོ་བཤགས།
གན་པའི་དབང་གྱུར་བརྒྱལ་བར་གྱུར་པ་རྣམས། ཆགས་སྐྱོན་དྲི་བྲལ་ངང་དུ་མཐོལ་
ལོ་བཤགས། འགྱེལ་བའི་དབང་གིས་མྱོས་པར་གྱུར་པ་རྣམས། ཞེན་པ་ཀུན་བྲལ་ངང་
དུ་མཐོལ་ལོ་བཤགས། འབུབ་པའི་དབང་གིས་ཚིམས་པར་གྱུར་པ་རྣམས། ཞེན་མེད་
ཆགས་བྲལ་ངང་དུ་མཐོལ་ལོ་བཤགས། བྱང་དག་ཚངས་པའི་དངོས་གྲུབ་སྩལ་དུ་
གསོལ། གཞན་ཡང་བདག་དང་མཐའ་ཡས་སེམས་ཅན་གྱིས། ཡན་ལག་སྡེ་བཞིའི་
སྡོམ་པ་བསྲུང་བའི་ཚེ། ཁ་ཟས་མ་ཐུབ་འཆལ་བར་གྱུར་པ་རྣམས། སྦྱིན་མཆོག་རྒྱལ་
པོའི་ངང་དུ་མཐོལ་ལོ་བཤགས། གོན་པ་མ་ཐུབ་ཉེས་པར་གྱུར་པ་རྣམས། ཡེ་ཤེས་
ཕུན་ཚོགས་ངང་དུ་མཐོལ་ལོ་བཤགས། གྲོགས་ཀྱི་མ་ཐུབ་འགལ་བར་གྱུར་པ་རྣམས།
དམ་ཚིག་རྣམ་དག་ངང་དུ་མཐོལ་ལོ་བཤགས། ཁྲི་སྟན་མ་ཐུབ་ཉམས་པར་གྱུར་
པ་རྣམས། ཡེ་བསྲུངས་ཆེན་པོའི་ངང་དུ་མཐོལ་ལོ་བཤགས། བྱང་དག་ཚངས་པའི་
དངོས་གྲུབ་སྩལ་དུ་གསོལ། གཞན་ཡང་རྩ་བ་ཡན་ལག་ཉིང་ལག་གིས། ཉེས་འགལ་
ཉམས་དང་ལྟུང་བ་ཅི་མཆིས་པ། རྒྱལ་བ་སྲས་བཅས་ཚོགས་ལ་མཐོལ་ལོ་བཤགས།
མཁན་སློབ་དཔང་པོའི་དྲུང་དུ་གནོང་ངོ་འགྱོད། མི་འཆབ་མི་སྦེད་གནོང་འགྱོད་དུས་
240

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
འདིར་བཤགས། ལུས་ངག་ཡིད་གསུམ་སྒྲིབ་པ་དག་བྱང་ནས། སྐུ་གསུམ་ཡེ་ཤེས་
འབྲས་བུ་མཆོག་ཐོབ་ཤོག །ཅེས་ཉམས་འགལ་དང་ཉེས་ལྟུང་སྦྱང་བའི་ཆོ་ག་བསྟན་
པའོ། །
དེ་ནས་ཡང་བདེ་བར་གཤེགས་པ་རྣམས་ལ་མཆོད་པ་འབུལ་བར་མཛད་དེ་
ཚིགས་སུ་བཅད་ནས་གསུངས་པ། རབ་འབྱམས་འཇིག་རྟེན་ཞིང་ཁམས་དཔག་
མེད་ན། ཇི་སྙེད་སྒྲོན་མེའི་ཚོགས་རྣམས་ཡོད་པ་དང༌། དེ་སྙེད་བདག་གི་གུས་པས་
བཤམས་པ་ཡི། རྩི་མར་འབྲུ་མར་གསལ་བའི་སྒྲོན་མེ་འདི། རྒྱལ་བ་སྲས་བཅས་
ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་
དང་མཐའ་ཡས་སེམས་ཅན་ཐམས་ཅད་ཀྱིས། མར་མེ་མཆོད་པ་ཕུལ་བའི་ཡོན་ཏན་
གྱིས། ཞེ་སྡང་ལས་ཀྱི་སྡིག་སྒྲིབ་ཀུན་བྱང་ནས། བསོད་ནམས་ཡེ་ཤེས་ཚོགས་ཆེན་
རབ་རྫོགས་ཏེ། བྱམས་ལྡན་ཐར་པར་མངོན་སངས་རྒྱས་པར་ཤོག །རབ་འབྱམས་
འཇིག་རྟེན་ཞིང་ཁམས་དཔག་མེད་ན། ཇི་སྙེད་དྲི་ཞིམ་ཚོགས་རྣམས་ཡོད་པ་དང་།
དེ་སྙེད་བདག་གི་གུས་པས་བཤམས་པ་ཡི། དྲི་ཞིམ་ངད་ལྡན་སྤོས་ཀྱི་མཆོད་པ་
འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་
ལ་བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀྱིས། སྤོས་མེ་
མཆོད་པ་ཕུལ་བའི་ཡོན་ཏན་གྱིས། འདོད་ཆགས་ལས་ཀྱི་སྡིག་སྒྲིབ་ཀུན་བྱང་ནས།
བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། སྦྱིན་མཆོག་ཐར་པར་མངོན་སངས་
རྒྱས་པར་ཤོག །རབ་འབྱམས་འཇིག་རྟེན་ཞིང་ཁམས་དཔག་མེད་ན། ཇི་སྙེད་ཡོན་
ཆབ་ཚོགས་རྣམས་ཡོད་པ་དང་། དེ་སྙེད་བདག་གི་གུས་པས་བཤམས་པ་ཡི། གསོ་
སྐྱེད་བདུད་རྩི་སྨན་གྱི་མཆོད་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ།
ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅན་ཐམས་ཅད་ཀྱིས། ཡོན་ཆབ་མཆོད་པ་ཕུལ་བའི་ཡོན་ཏན་གྱིས། གཏི་མུག་ལས་
ཀྱི་སྡིག་སྒྲིབ་ཀུན་བྱང་ནས། བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། ཡེ་
ཤེས་ཐར་པར་མངོན་སངས་རྒྱས་པར་ཤོག །རབ་འབྱམས་འཇིག་རྟེན་ཞིང་ཁམས་
དཔག་མེད་ན། ཇི་སྙེད་ཞལ་ཟས་ཚོགས་རྣམས་ཡོད་པ་དང༌། དེ་སྙེད་བདག་གི་
གུས་པས་བཤམས་པ་ཡི། རོ་མཆོག་ཞལ་ཟས་ལྷ་སངས་མཆོད་པ་འདི། རྒྱལ་བ་སྲས་
བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
བདག་དང་མཐའ་ཡས་སེམས་ཅན་ཐམས་ཅད་ཀྱིས། ལྷ་སངས་མཆོད་པ་ཕུལ་བའི་
ཡོན་ཏན་གྱིས། ཕྲག་དོག་ལས་ཀྱི་སྡིག་སྒྲིབ་ཀུན་བྱང་ནས། བསོད་ནམས་ཡེ་ཤེས་
ཚོགས་ཆེན་རབ་རྫོགས་ཏེ། ཡངས་པའི་ཐར་པར་མངོན་སངས་རྒྱས་པར་ཤོག །རབ་
འབྱམས་འཇིག་རྟེན་ཞིང་ཁམས་དཔག་མེད་ན། ཇི་སྙེད་མེ་ཏོག་ཚོགས་རྣམས་ཡོད་
པ་དང་། དེ་སྙེད་བདག་གི་གུས་པས་བཤམས་པ་ཡི། ཁ་དོག་མདངས་ལྡན་མཛེས་
པའི་མེ་ཏོག་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀྱིས།
མེ་ཏོག་མཆོད་པ་ཕུལ་བའི་ཡོན་ཏན་གྱིས། ང་རྒྱལ་ལས་ཀྱི་སྡིག་སྒྲིབ་ཀུན་བྱང་ནས།
བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། མཉམ་ལྡན་ཐར་པར་མངོན་སངས་
རྒྱས་པར་ཤོག །རབ་འབྱམས་འཇིག་རྟེན་ཞིང་ཁམས་དཔག་མེད་ན། ཇི་སྙེད་རྒྱན་
རྫས་སྣ་ཚོགས་ཡོད་པ་དང་། དེ་སྙེད་བདག་གི་གུས་པས་བཤམས་པ་ཡི། དབལ་དར་
རྒྱལ་མཚན་ལྷབ་ལྷུབ་མཆོད་པ་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ།
ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་
ཐམས་ཅད་ཀྱིས། ལྷབ་ལྷུབ་མཆོད་པ་ཕུལ་བའི་ཡོན་ཏན་གྱིས། ལུས་ཀྱིས་བསགས་
པའི་སྡིག་སྒྲིབ་ཀུན་བྱུང་ནས། བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ།
242

མདོ་སྡེ། པང་ཀོང་ན་རག་སྒྲིབ་སྦྱོང་མདོ།
 ༼ནའོ།༽
འགྱུར་མེད་ཐར་པར་མངོན་སངས་རྒྱས་པར་ཤོག །རབ་འབྱམས་འཇིག་རྟེན་ཞིང་
ཁམས་དཔག་མེད་ན། ཇི་སྙེད་སྒྲ་སྙན་ཚོགས་རྣམས་ཡོད་པ་དང༌། དེ་སྙེད་བདག་
གི་གུས་པས་བཤམས་པ་ཡི། རྔ་གཤང་དུང་གླིང་སྒྲ་སྙན་མཆོད་པ་འདི། རྒྱལ་བ་སྲས་
བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ།
བདག་དང་མཐའ་ཡས་སེམས་ཅན་ཐམས་ཅད་ཀྱིས། སྒྲ་སྙན་མཆོད་པ་ཕུལ་བའི་
ཡོན་ཏན་གྱིས། ངག་གིས་བསགས་པའི་སྡིག་སྒྲིབ་ཀུན་བྱང་ནས། བསོད་ནམས་ཡེ་
ཤེས་ཚོགས་ཆེན་རབ་རྫོགས་ཏེ། འགག་མེད་ཐར་པར་མངོན་སངས་རྒྱས་པར་ཤོག །
རབ་འབྱམས་འཇིག་རྟེན་ཞིང་ཁམས་དཔག་མེད་ན། ཇི་སྙེད་ནོར་བུའི་ཚོགས་རྣམས་
ཡོད་པ་དང་། དེ་སྙེད་བདག་གི་གུས་པས་བཤམས་པ་ཡི། གསེར་གཡུ་མེན་ཤེལ་རིན་
ཆེན་སྣ་ཚོགས་འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་
གྱིས་རློབས་ལ་བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀྱིས།
རིན་ཆེན་མཆོད་པ་ཕུལ་བའི་ཡོན་ཏན་གྱིས། ཡིད་ཀྱིས་བསགས་པའི་སྡིག་སྒྲིབ་ཀུན་
བྱང་ནས། བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། འཁྲུལ་མེད་ཐར་པར་
མངོན་སངས་རྒྱས་པར་ཤོག །རབ་འབྱམས་འཇིག་རྟེན་ཞིང་ཁམས་དཔག་མེད་ན།
ཇི་སྙེད་ཚངས་རྒྱུང་ཚོགས་རྣམས་ཡོད་པ་དང་། དེ་སྙེད་བདག་གི་གུས་པས་བཤམས་
པ་ཡི། སྣ་ཚོགས་རྒྱན་ལྡན་མནྡལ་མཆོད་པ་འདི། རྒྱལ་བ་སྲས་བཅས་ཚོགས་ལ་
མཆོད་པ་འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་དང་
མཐའ་ཡས་སེམས་ཅན་ཐམས་ཅད་ཀྱིས། མནྡལ་མཆོད་པ་ཕུལ་བའི་ཡོན་ཏན་གྱིས།
འཁོར་ཆགས་ལས་ཀྱི་སྡིག་སྒྲིབ་ཀུན་བྱང་ནས། བསོད་ནམས་ཡེ་ཤེས་ཚོགས་ཆེན་རབ་
རྫོགས་ཏེ། འཁོར་མེད་ཐར་པར་མངོན་སངས་རྒྱས་པར་ཤོག །རབ་འབྱམས་འཇིག་
རྟེན་ཞིང་ཁམས་དཔག་མེད་ན། ཇི་སྙེད་རྐང་འགྲོས་ཚོགས་རྣམས་ཡོད་པ་དང་། དེ་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྙེད་བདག་གི་གུས་པས་བཤམས་པ་ཡི། རིན་ཆེན་རྐང་འགྲོས་སྣ་ཚོགས་མཆོད་པ་
འདི། རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་ལ་
བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀྱིས། རྐང་འགྲོས་
མཆོད་པ་ཕུལ་བའི་ཡོན་ཏན་གྱིས། ཞེན་ཆགས་ལས་ཀྱི་སྡིག་སྒྲིབ་ཀུན་བྱང་ནས།
བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། ཆགས་མེད་ཐར་པར་མངོན་སངས་
རྒྱས་པར་ཤོག །ཅེས་མཆོད་པ་འབུལ་བར་མཛད་དོ། ། །
༧ དེ་ནས་ཡང་བདེ་བར་གཤེགས་པ་རྣམས་ཀྱི་མདུན་དུ། དགེ་བའི་རྩ་བ་ཐམས་
ཅད་ཡོངས་སུ་སླར་ལ་བསྡོམ་ཞིང་། མི་དམིགས་པའི་ངང་དུ་བསྔོ་བ་དང་སྨོན་ལམ་
རྫོགས་པར་མཛད་དེ་ཚིགས་སུ་བཅད་ནས་གསུངས་པ། ན་མོ་བདག་དང་མཐའ་
ཡས་སེམས་ཅན་ཐམས་ཅད་ཀྱིས། བླ་མེད་བྱང་ཆུབ་མཆོག་ཏུ་སེམས་བསྐྱེད་ནས། སོ་
སོར་ཐར་པས་བླ་མེད་བསྒྲུབ་པའི་ཕྱིར། ཚུལ་ལ་གནས་དང་ཚུལ་ལ་ཞུགས་པ་དང༌།
ཚུལ་ཁྲིམས་ནོད་ཅིང་ཚུལ་ཁྲིམས་བསྲུང་བ་དང་། དེ་ཡི་ཕྱོགས་སུ་གོམ་གཅིག་འདོར་
ལ་སོགས། རྣམ་པར་དག་པ་གཤེན་གྱི་ལས་སྤྱོད་ཀྱིས། མཚན་བཅས་ཐབས་ལས་བྱུང་
བའི་སྤྱོད་པ་དང་། མཚན་མེད་ཤེས་རབ་ལས་བྱུང་ལྟ་བའི་དོན། ལྟ་སྤྱོད་ཟུང་འབྲེལ་
དགེ་བ་ཅི་བསགས་པ། འགྲོ་བ་རྣམས་དང་ཐུན་མོང་སྤྱིར་བྱས་ནས། ཀུན་ཀྱང་བླ་
མེད་འབྲས་བུ་འཐོབ་བྱའི་ཕྱིར། བདག་གཞན་དོན་དུ་བྱང་ཆུབ་ས་ལ་བསྔོ། དགེ་བ་
བསོད་ནམས་དེ་ཡི་མཐུ་དཔལ་དང་། སངས་རྒྱས་སེམས་དཔའ་རྣམས་ཀྱིས་བྱིན་
རླབས་ཀྱིས། བདག་གིས་སྨོན་ལམ་བཏབ་པའི་དོན་འདི་དག །དེ་དག་མྱུར་དུ་འགྲུབ་
པར་མཛད་དུ་གསོལ། འཇིག་རྟེན་དག་ན་བསམ་པ་རྩེ་གཅིག་ཏུ། དཀར་པོའི་ཕྱོགས་
ལ་མོས་ཤིང་འདུན་པ་རྣམས། དེ་དག་བསམ་པར་བར་ཆད་མེད་པ་དང་། ཅི་བསམ་
དོན་ཀུན་མྱུར་དུ་འགྲུབ་པར་ཤོག །རབ་འབྱམས་འཇིག་རྟེན་ཞིང་ཁམས་དཔག་མེད་
244

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
ན། དགྲ་དང་དུག་མཚོན་ནད་ཀྱི་བསྐལ་པ་ཞི། མཚོན་དང་མེ་དབལ་འཁྲུག་པ་མི་
འབྱུང་ཞིང་། བདེ་ལེགས་ཆེན་པོས་ཡོངས་སུ་ཁྱབ་པར་ཤོག །དུས་དང་གནས་སྐབས་
རྟེན་འབྲེལ་ཐམས་ཅད་དུ། ཆར་ཆུ་དུས་འབབ་ལོ་ཏོག་རྟག་ཏུ་ལེགས། དུས་བཞི་ཆ་
སྙོམས་འབྱུང་བཞི་ཁོད་དུ་སྙོམས། སྣང་སྲིད་ཞི་བདེ་བཀྲ་ཤིས་བདེ་ལེགས་ཤོག །རབ་
འབྱམས་གནས་པའི་སྐྱེ་འགྲོ་དུ་མ་རྣམས། རྟག་ཏུ་ཚེ་རིང་ནད་མེད་བདེ་བ་དང༌།
དགེ་བ་ཕུན་སུམ་ཚོགས་ཤིང་ནུས་ལྡན་ཏེ། བོན་དང་མཐུན་པའི་དོན་ཀུན་འགྲུབ་
པར་ཤོག །འཇིག་རྟེན་ཞིང་འདིར་སངས་རྒྱས་བསྟན་པའི་མེ། ཉི་མ་ཟླ་བ་ཡེ་ཤེས་
སྣང་བའི་འོད། ནུབ་པ་མེད་པ་རབ་ཏུ་འབར་བ་ཡིས། ཐུག་པ་མེད་པར་མཐའ་རུ་
ཁྱབ་པར་ཤོག །གང་དག་བསྟན་པ་དག་ལ་འཇུག་སྤྱོད་པ། མ་དག་ལས་དང་བག་
ཆགས་གཏན་སྤངས་ནས། དག་པ་རྣམ་ལྡན་འདུལ་ཁྲིམས་སྒོར་ཞུགས་ཤིང་། བསླབ་
གསུམ་རྣམ་དག་ཤེས་རབ་རྒྱུད་སྦྱང་ཤོག །ཚུལ་ལ་གནས་དང་ཚུལ་ལ་ཞུགས་པ་
དང༌། དགེ་བསྙེན་དགེ་ཚུལ་གཙང་མ་གཙུག་ཕུད་དང༌། དག་པ་དྲང་སྲོང་དཀའ་
ཐུབ་དགྲ་བཅོམ་སྟེ། སྟོང་གསུམ་འཇིག་རྟེན་ཚུལ་གྱིས་འགེངས་པར་ཤོག །བདུད་
དང་སྲིན་པོ་མུ་སྟེགས་ལ་སོགས་པ། ལྟ་བ་ལོག་པའི་ལྟ་བའི་སྡེ་རྣམས་ཀྱང་། མཉམ་
ཉིད་ཞི་བས་རང་རྒྱུད་དུལ་བ་བཞིན། དེ་དག་ཀུན་ཀྱང་དེ་བཞིན་དུལ་བར་ཤོག །
དམན་པའི་ལུས་དང་མ་དག་མཐའ་འཁོབ་མི། སངས་རྒྱས་བསྟན་པ་མེད་པའི་ཞིང་
ཁམས་ཀྱང༌། དག་པ་རྣམ་དག་འདུལ་བའི་ཆར་རྒྱུན་གྱིས། མ་དག་དུལ་ནས་མྱུ་གུ་
སྨིན་པར་ཤོག ། མ་རིག་བླུན་དང་རྨོངས་པར་གྱུར་པ་ཡང་། རང་རིག་ཡེ་ཤེས་དྲི་
མེད་རྒྱུད་སྐྱེས་ནས། རྣམ་དག་དྲི་མ་མེད་པའི་བོན་སྡེ་ལ། བསླབ་གསུམ་རྣམ་དག་
མཁས་པར་རྒྱུན་ཞུགས་ཤོག །བསླབ་གསུམ་ཡོན་ཏན་དག་གིས་རྒྱུན་གྱུར་པ། ཚད་
གསུམ་ཟུང་འབྲེལ་བདེན་གཉིས་དོར་མཉམ་ཞིང་། འཆད་རྩོད་རྩོམ་གསུམ་འཇུག་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པ་རབ་ལྡན་ནས། རབ་འབྱམས་བོན་གྱི་འཁོར་ལོ་བསྐོར་བར་ཤོག །དག་པ་དགེ་ལ་
འདུན་སྤྱོད་སྡེར་གྱུར་པའི། གཡུང་དྲུང་སེམས་དཔའི་སྤྱོད་ལ་འཇུག་པ་རྣམས། ཉེས་
ལྟུང་ཉམས་པའི་དྲི་མས་མ་གོས་ཤིང་། དཀའ་ཐུབ་རྣམ་དག་མཐའ་རུ་ཕྱིན་པར་
ཤོག ། ཚོགས་ལམ་དང་པོ་སྦྱོར་བ་རབ་དག་ཅིང༌། མཐོང་གྱུར་ཡོན་ཏན་ཤེས་རབ་
རྒྱུད་སྐྱེས་ནས། སྒོམ་ལམ་རིག་པའི་ཡེ་ཤེས་བྱང་ཆུབ་རྒྱུན། བླ་ན་མེད་པའི་མཐར་
ཕྱིན་ལམ་བགྲོད་ཤོག །སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་དང་། བསམ་
གཏན་ཤེས་རབ་སྟོབས་དང་སྙིང་རྗེའི་དཔལ། ཐབས་དང་ཐུགས་རྗེ་སྨོན་ལམ་དག་
པའི་མཆོག །ཕ་རོལ་ཕྱིན་བཅུའི་ལམ་ལ་རྒྱུན་སྤྱོད་ཤོག །རབ་དགའ་དྲི་མེད་འོད་
ཀྱི་ཕྱག་རྒྱ་བསྒྱུར། སྤྲིན་ཆེན་བདེ་ལྡན་དོན་གྲུབ་མ་ཆགས་དག ། ཡི་གེ་འཁོར་ལོ་མི་
འགྱུར་ས་ཆེན་གནོན། ཕ་རོལ་ཕྱིན་བཅུའི་རྗེས་ཐོབ་དོན་ལྡན་ཤོག །དེ་དག་ཕ་རོལ་
ཕྱིན་བཅུའི་རྒྱུན་སྤྱོད་པས། ལམ་ལྔ་ས་བཅུའི་ཡོན་ཏན་མཐར་རྫོགས་ནས། གྲངས་
མེད་ཚོགས་བསགས་གྲངས་མེད་སྒྲིབ་སྦྱང་སྟེ། ཀུན་སྣང་འོད་ཀྱི་གླིང་དུ་སངས་རྒྱས་
ཤོག །དེ་དག་ཀུན་ཏུ་འོད་ཀྱི་ས་གནོན་ནས། རང་དོན་ཕུན་སུམ་ཚོགས་པར་དག་
ལྡན་ཞིང་། གཞན་དོན་འགྲོ་ལ་རྣམ་པར་བརྩེ་བ་ཡི། མེ་ཏོག་པདྨའི་ཁ་ལ་རྫུས་སྐྱེས་
ཤོག ། མེ་ཏོག་པདྨའི་ཁ་ལ་རྫུས་ནས་ཀྱང་། སུམ་ཅུའི་མཚན་དཔེ་དྲུག་ཅུའི་གསུང་
དབྱངས་དང་། ཏིང་འཛིན་ཡན་ལག་བརྒྱད་ཅུའི་འོད་ཟེར་གྱིས། འགྲོ་བ་སེམས་ཅན་
འདྲེན་པའི་དཔལ་དུ་ཤོག །རྒྱལ་བའི་དགོངས་སྤྱོད་མཁྱེན་བརྩེ་བསམ་མཐའ་ཡས།
མཛད་པ་བཅུ་གཉིས་བཀོད་པ་རྣམ་པར་དག །དྲུག་ཅུའི་ཡན་ལག་སྤོབས་པས་
གཞན་མཐར་ཕྱིན། བྱེ་བ་ཕྲག་བརྒྱའི་བཀོད་པ་མཐར་རྫོགས་ཤོག །གང་ཞིག་ཐུགས་
ཉིད་མྱ་ངན་འདས་གྱུར་ཀྱང་། ཐུགས་རྗེས་སེམས་ཅན་དོན་ལ་ངང་བསྲིང་ཞིང་། སྐུ་
གདུང་སྐུ་གཟུགས་གསུང་རབ་ཞལ་སྐྱིན་གྱི། བསྟན་པ་རྗེས་བཞག་འགྲོ་དོན་མཐར་
246

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
ཕྱིན་ཤོག །ནམ་ཞིག་བསྟན་པ་རྣམ་གསུམ་དོན་རྫོགས་ནས། བདག་དོན་ལྷུན་གྲུབ་
གཞན་དོན་མཐར་ཕྱིན་ཅིང་། བདག་གཞན་དབྱེར་མེད་ཐིག་ལེ་ཉག་གཅིག་ངང་།
མཁའ་མཉམ་ཀློང་བདལ་བོན་ཉིད་ངང་མཉམ་ཤོག །ཅེས་རེ་དོགས་མེད་པའི་སྨོན་
ལམ་དོན་གཉིས་མཐར་ཕྱིན་ཅིང༌། ཐིག་ལེ་ཉག་གཅིག་ཏུ་རྫོགས་པར་རྒྱས་གདབ་
པར་མཛད་དོ། ། །
༧ ཡང་དེའི་ཚེ་སྟོན་པས་འཁོར་རྣམས་ལ་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །གཤེན་གྱི་མཛད་སྤྱོད་རྣམ་པར་དག་པ། པང་ཀོང་རྒྱལ་པོ་ན་
རག་སྒྲིབ་པ་སྦྱང་བའི་མདོ་འདི་དག །འབྲི་བ་དང་། འཆང་བ་དང་། ཀློག་པ་དང་།
ཀུན་ཆུབ་པ་ཡིད་ལ་བྱེད་པ་དེ་དག་ནི། གཡུང་དྲུང་སེམས་དཔའི་སྤྱོད་པ་ཀུན་གྱི་
ནང་ནས་ཀྱང་། མཆོག་ཏུ་གྱུར་ཞིང་། དོན་དང་ཡོན་ཏན་ནི། དཔག་ཏུ་མེད་ཅིང་
གཞལ་བར་མི་ལང་སྟེ། གང་ཞིག་བསྐལ་པ་བྱེ་བ་ཕྲག་བརྒྱའི་བག་ཆགས་དང་། སྒྲིབ་
པ་རྣམས་ཀྱང་སྐད་ཅིག་གིས་འབྱང་བར་འགྱུར་རོ། །དམ་ཉམས་པ་དང་། ཁྲིམས་
ཉམས་པ་དང་། གཡུང་དྲུང་སེམས་དཔའི་སྤྱོད་པའི་ལམ་ལ་ཞུགས་པའི་དུས་སུ།
ཉེས་འགལ་དང་ཉམས་ལྟུང་ཅི་མཆིས་པའི། སྡིག་པ་དང་སྒྲིབ་པ་ཐམས་ཅད་ཀྱང་
དག་ཅིང་ཚངས་པ་རུ་འགྱུར་རོ། གང་ཞིག་བདུད་དང༌། སྲིན་པོ་དང་། མུ་སྟེགས་
དང་། འབྱུང་པོའི་ཁ་རླངས་དང༌། གདུག་རྩུབ་ངན་པ་ཐམས་ཅད་ཞི་ཞིང་བརླག་
པར་འགྱུར་རོ། །གཞན་ཡང་རྩ་བ་བཞི་དང་། ཡན་ལག་གི་གཙང་མའི་ཁྲིམས་ཉི་ཤུ་
རྩེ་ལྔ་དང༌། ཁ་ཟས་ཀྱི་སྡེ་དང༌། གོན་པའི་སྡེ་དང་། གྲོགས་ཀྱི་སྡེ་དང་། ཁྲི་སྟན་གྱི་
སྡེ་དང་། དེ་ལ་སོགས་པ་ཉིང་ལག་ཏུ་གྱུར་པ་རྣམས་ལ། ཉེས་འགལ་དང་ཉམས་
ལྟུང་ཐམས་ཅད་དག་ཅིང་འབྱང་བར་འགྱུར་རོ། །གཞན་ཡང་བདེ་བར་གཤེགས་པ་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དབྱིངས་ན་བཞུགས་པའི་ཚོགས་རྣམས་ཀྱིས་ཀྱང་། རྟག་པར་ཡོངས་སུ་སྐྱོབས་ཤིང་།
ཐུགས་དམ་གྱི་དཀྱིལ་འཁོར་དུ་གནས་པར་འགྱུར་ཏེ། དེ་དག་ཐམས་ཅད་ཀྱི་དོན་
ཡོངས་སུ་ལྷུན་གྱིས་གྲུབ་པར་བྱེད་པའི། གཟུངས་ཀྱི་རྒྱལ་པོ་ནི་འདི་ལྟ་སྟེ། བསྭཱ་ཨཱ་ན་
མོ་དམུ་ར་ཏ་ཧན་ཁྲི་ཙེ་པྲ་ན། དྲུང་མུ་ཝེར་རོ། ཁ་རོ་ཞི་ན། པྲ་ཏ་ཡ། པྲ་ཏ་ཡ། ཏི་
སྟི་ཏི་སྟི། ད་ཧ་ད་ཧ། ཏ་ར་ཏ་ར། ཏན་ཏ་ཡ། ཏན་ཏ་ཡ། ན་མོ་དམུ་ར་པྲ་ཤུད་དྷོ།
པྲ་ཤུད་དྷོ། པྲ་པ་ཏད་ཡ་ཐ། ཧ་ར་ཧ་ར། པྲ་ཧ་ར། པྲ་ཧ་ར། ཁྲི་ཙེ་དྲུང་མུ། ཝེར་
ལ་ཞི་ལོ། ཨ་མ་ཧ་ར། མུ་ཡེ་མུ་ཡེ། སངས་མུ་ཡེ། སངས་མུ་ཡེ། ས་མ་ཡ། འགུ་ཡ་
ཙི་ཏ། དེ་ཛཱ་ར་ཡོ། ཤུད་དྷོ་ཤུད་དྷོ། བྷ་བ་ཏི་སྟ། པྲ་ཤུད་དྷོ། ན་མ་ད་ར་ན། ཏར་
ཡ་ཏ། ཨ་ཀོར་མི་ཏ། བྲི་མ་ལེ། བྲི་མ་ལེ། ལི་ཤུམ་སད་ལ། ལི་ཤུམ་སད་ལ། དར་ཡ་
ཏན་ཏ་ནི། ཨ་མ་ཧ་ར། ཨ་དཀར་ཞི་ལོ། ཞི་ལ་ས་མ་ཡ། ཀོ་ཏ་ཀོ་ཏ། སང་ཀོ་ཏ་ན།
སང་ཀོ་ཏ་ན། ཁྲི་རི་ཁྲི་རི། ཁྲི་མི་ཁྲི་མི། ཁྲི་ཏ་ཁྲི་ཏ། ཧ་ར་ལོ་ཞི། ཏ་ཏྲ་ཏ་ཏྲ། ཧ་ར་
ཧ་ལོ། བྱིད་ཀྟ། ཡག་ཤ། བུད་དྷ་ནི། སམ་བུད་དྷ། ཨ་དཀར་ཏིང་ཀུན་ནི། ཉེར་ཞི་
ལོ་སྔ། བྷ་བ་བྷ་ཏི། ས་མ་ཡ། ན་མ་ཨ་ཙ་ར། མི་ཏ་ཨ་རྐོ་ར། ཁྲི་མ་ནི། ཁྲི་སང་ཁྲི་
ཡ། བྷུད་ཏེ་ས་མ་ཧི། ན་མ་ཡ་ཤ་ཤུད་དྷེ། པྲ་ཏ་ན། ཏིང་ཏང་། བྷ་ཡང་ཏྲ་བོད། གྷ་
རོ་ན། ཨུ་ཅི་ཞི་ལོ། གྷ་ཏ་གྷ་ཏ། སང་གྷ་ཏ། ཨུ་རྨི་བྷི་ཡང་དྲ་བོད། ཏི་ཏང་གྷ་ཡ་པྲ་
རྩེ་ན། ན་མོ་ཝེར་རོ། །ན་མོ་ཝེར་རོ། །ཀུན་ཏང་ནི། ཉེར་ཞི་ལོ། ཁྲོ་ཏིང་ཁྲོ་ཏིང་། བྷ་
བ་སང་། པྲ་པ་ཏད་ཀྱི། ཡི་གེ་མི་ཏ། ཨ་པར། ཨ་ཏྲི། སུ་ཏྲི་དུ་ཙར། ན་མོ་རྐོ་ཕུང་།
ཨག་ཤོ། ཤེ་ཐུན། ཨུ་དུག་ས་ལེ་སང་ངེ་ཡེ་སྭཱཧཱ། ཞེས་བདེར་གཤེགས་པའི་ཐུགས་
འཛབ། པང་ཀོང་རྒྱལ་པོ་ན་རག་སྒྲིབ་པ་སྦྱང་བའི་གཟུངས་ཀྱི་ཡི་གེ་བརྒྱ་རྩ་གཅིག་
པ་འདི་ཉིད། འཆང་བ་དང་། ཀློག་པ་དང་། འཛིན་པ་དང་། ཀུན་ཆུབ་པར་ཡིད་
ལ་བྱེད་པ་དེ་དག་ནི། ཆག་ཉམས་དང་འགལ་འཁྲུལ་དང་། ཉམས་འགལ་དང་ཉེས་
248

མདོ་སྡེ། པང་ཀོང་ན་རག་སྒྲིབ་སྦྱོང་མདོ། ༼ནའོ། ༽
ལྟུང་ཐམས་ཅད་ཀྱི་ཁ་བསྐང་ཞིང་། ཡུན་གྱིས་བསགས་པའི་སྡིག་སྒྲིབ་ཐམས་ཅད་
དང་། འཕྲལ་གྱི་བར་ཆད་གང་ཡང་མི་འབྱུང་ཞིང་། ཆག་ཉམས་དང་འགལ་འཁྲུལ་
ཐམས་ཅད་འབྱང་པར་འགྱུར་རོ། །གཞན་ཡང་ཚེ་རབས་དང་བསྐལ་པར་བསགས་
པའི་སྡིག་སྒྲིབ་ཐམས་ཅད་བྱང་ཞིང་དག་པར་འགྱུར་རོ། །དེའི་ཕྱིར་ན། གཤེན་རབ་
གཡུང་དྲུང་སེམས་དཔའ་རྣམས་དང་། གཞན་ཡང་རིགས་ཀྱི་བུ་དང་རིགས་ཀྱི་བུ་
མོ་རྣམས། གཡུང་དྲུང་སྙིང་པོའི་ཐུགས་བཅུད། པང་ཀོང་རྒྱལ་པོ་ན་རག་སྒྲིབ་པ་
སྦྱང་བའི་མདོ་དང༌། གཟུངས་ཀྱི་ཡི་གེ་བརྒྱ་རྩ་གཅིག་པ་འདི་དག་ནི། འཛིན་པར་
བྱའོ། །འཆང་བར་བྱའོ། བཀླག་པར་བྱའོ། །ཀུན་ཆུབ་པར་བྱའོ། །ཚུལ་བཞིན་དུ་ཡིད་
ལ་བྱའོ། ཕུད་དུད་དུ་བྱའོ། །ནན་ཏན་དུ་བྱའོ། །བཀུར་སྟིར་བྱའོ། །རིམ་གྲོར་བྱའོ། །
མཆོད་པར་བྱའོ། །བརྗོད་པར་བྱའོ། །མོས་པར་བྱའོ། །འདུན་པར་བྱའོ། །བདག་གིས་
ཀྱང་ཡོངས་སུ་སྤྱད་པར་བྱའོ། །གཞན་ལ་ཡང་དག་པར་བསྐུལ་བར་བྱའོ། །དེས་ན་
དགེ་བའི་སྟོབས་དང་བསོད་ནམས་རྒྱ་ཆེན་པོ་རུ་གྱུར་ནས། སེམས་ཅན་རྣམས་ཡང་
དག་པར་སངས་རྒྱས་ཤིང་བདག་གཞན་གྱི་དོན་ཡོངས་སུ་མྱུར་དུ་འགྲུབ་པར་འགྱུར་
རོ། །དེ་སྐད་ཅེས་བཀའ་སྩལ་པས། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་དང་། འཁོར་སྡེ་བཞི་ཡ་བརྒྱད་དང་། ལྷ་དང་། ཀླུ་དང་། མི་
དང༌། བདུད་དང་། སྲིན་པོ་དང་། མུ་སྟེགས་ལ་སོགས་པ་རྣམས་ཀྱང་ཤིན་ཏུ་ཡི་
རངས་ནས། སྟོན་པས་གསུངས་པ་ལ་མངོན་པར་བསྟོད་དོ། །འདུས་པ་རིན་པོ་ཆེའི་
རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། གཤེན་གྱི་དགེ་སྤྱོད་རྣམ་
པར་དག་པ་པང་ཀོང་རྒྱལ་པོ་ན་རག་སྒྲིབ་པ་སྦྱང་པའི་མདོ་བསྟན་པའི་ལེའུ་སྟེ་ལྔ་
བཅུ་རྩ་བརྒྱད་པའོ། །
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
250

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་འཁོར་
སྤངས་དགོན་པ་མཛད་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ། ཁྲི་གསལ་མུ་རུམ་ཏིང་ཁྱབ་གསལ་འབར་ལྷན།
གང་ཟག་མི་ཡི་སྐད་དུ་ན། སྟོན་པས་འཁོར་སྤངས་དགོན་པ་མཛད་པའི་མདོ། །རྣམ་
པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མི་མཇེད་ཀྱི་འཇིག་རྟེན། ལྷོ་འཛམ་བུའི་
གླིང་གི་དམིག །སོག་ཁ་བོན་གྱི་འབྱུང་གནས། སྟག་གཟིག་རྒྱལ་པོའི་ཡུལ། གནས་
མཆོག་དམ་པ་འོལ་མོ་གླིང་ཆེན་གྱི་དབུས། རྒྱལ་ས་ཕོ་བྲང་གླིང་ཆེན་གྱི་ལྷོ་ཕྱོགས།
གྲོང་ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ། སྐུ་མཁར་བར་པོ་སོ་བརྒྱད་ཀྱི་ནང་
དུ། ཡབ་རྒྱལ་བོན་ཐོད་དཀར་དང༌། ཡུམ་ཡོ་ཕྱི་རྒྱལ་བཞད་མ་གཉིས་ཀྱི་སྲས་སུ་སྐུ་
སྐྱེ་བ་བཞེས་ནས། མཛད་པ་བཅུ་གཉིས་གྱི་དོན་མཐར་ཕྱིན་པར་མཛད་དོ། །དེ་ཡང་
འགྲོ་བ་རང་མཐུན་གྱི་ཆ་ལུགས་སུ་སྤྲུལ་ནས། ཐོག་མར་དགུང་ལོ་ལྔ་གསུམ་བཅོ་ལྔ་
རྒྱལ་པོའི་ཚད་ལ། རྒྱལ་བུས་རྒྱལ་ས་གནོན་པ་དང་། བསྟན་པ་སྤེལ་བ་དང་། ཞིང་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁམས་འཆག་པ་དང་། འགྲོ་བ་དྲང་བ་ལ་སོགས་པ། ཐེག་པ་རིམ་དགུའི་དོན་གཏན་
ལ་ཕབ་པ་རྣམས་མཛད་དོ། །དེ་ནས་ལྔ་གསུམ་བཅོ་ལྔ་ཁྱིམ་པའི་ཚད་ལ། ཁབ་ཀྱི་
དཔལ་འབར་བཞེས་པ་དང༌། སྲས་སྤྲུལ་པ་དང་། འགྲོ་བ་འདུལ་བ་དང་། བདུད་
བཏུལ་བ་དང་། བསྟན་པ་རྗེས་སུ་བཞག་པ་རྣམས་མཛད་དོ། །དེ་ནས་ལྔ་གསུམ་
བཅོ་ལྔ་རབ་བྱུང་གི་ཚད་ལ། ཁྱིམ་སྤངས་པ་དང༌། རབ་ཏུ་བྱུང་བ་དང༌། དཀའ་
ཐུབ་མཛད་པ་དང༌། བདུད་སྲིན་བཏུལ་བ་དང་། བོན་གྱི་འཁོར་ལོ་བསྐོར་བ་དང་།
འཁོར་རྣམས་དག་པའི་དགེ་ལ་འཛུད་པ་ལ་སོགས། འདུལ་བ་ཁྲིམས་ཀྱི་དབྱེ་
གཤགས་རྣམས་མཛད་དོ། ། །
༧ དེ་ནས་ལྔ་གསུམ་བཅོ་ལྔ་དགོན་པའི་ཚད་དུ་ཕྱིན་པ་དང་། རྒྱལ་ས་ཁྲི་སྨོན་
རྒྱལ་བཞད་དང་ཁོང་མ་ནེའུ་ཆུང་གཉིས་ཀྱི་བར། མཆོད་རྟེན་རྣམ་དག་དཀར་པོའི་
མདུན་དྲུང་དུ། སེང་གེའི་ཁྲི་བརྩིགས་བོན་གྱི་འཁོར་ལོ་བསྐོར་བའི་གནས་སུ། འཁོར་
སྡེ་བཞི་ཡ་བརྒྱད་ལ་བཀའི་བསྡུ་བ་མཛད་ནས། སྟོན་པའི་ཞལ་ནས་གསུངས་པའི་
མདོ། ཉོན་ཅིག་འདུས་པའི་འཁོར་རྣམས་ཐམས་ཅད་ཀུན། བདག་ཀྱང་སྔོན་ནས་
སྒྲིབ་སྦྱོངས་ཚོགས་རྫོགས་ཤིང་། ད་ལྟའི་དུས་འདིར་འདྲེན་པའི་སྟོན་པར་འོངས།
འགྲོ་བ་རང་མཐུན་ཆ་ལུགས་མི་རུ་བསྟན། རྒྱལ་བོན་ཡབ་དང་རྒྱལ་བཞད་ལྷུམས་སུ་
ཞུགས། རྒྱལ་བུ་དམ་པས་རྒྱལ་ས་འཛིན་ཚུལ་དང་། སྐྱེ་བཞེས་བསྟན་སྤེལ་འགྲོ་བ་
ཐར་པར་དྲངས། ཁབ་བཞེས་སྲས་དང་རྒྱལ་སར་འགྲོ་འདུལ་ཞིང་། བདུད་བཏུལ་
བསྟན་པའི་བར་ཆད་བསལ་བ་དང༌། བསྟན་པ་རྗེས་བཞག་མཐའ་རུ་རྒྱས་པར་
མཛད། དེ་ནས་འཁོར་བའི་ཁྱིམ་ལ་མི་གནས་ཤིང་། ཐར་པ་ཁྱིམ་སྤངས་རབ་བྱུང་
དཀའ་བ་སྤྱད། བདུད་དང་སྲིན་པོ་མུ་སྟེགས་འཁོར་དུ་གྱུར། འདུས་པའི་འཁོར་
རྣམས་དག་པའི་ཁྲིམས་ལ་བཙུད། ཕོགས་པའི་ཁྲིམས་ལ་དབྱེ་གཤགས་མང་དུ་
252

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
བྱས། ཕོ་གླིང་མོ་གླིང་སོ་སོར་དབྱེ་བ་མཛད། ཚིགས་བཞི་བོན་གྱི་འཁོར་ལོས་ཤེས་
རྒྱུད་བཀྲོལ། ཕོ་མོ་གཉིས་ཀ་ཤེས་རབ་ཚད་དུ་ཕྱིན། བདག་གི་འཁོར་དུ་གཏོགས་
པའི་གང་ཟག་ལ། ཤེས་རབ་ཚད་སླེབས་ཤེས་རྒྱུད་གྲོལ་བ་མང་། དེ་ཡང་སྡེ་བཞི་ཡ་
བརྒྱད་འཁོར་རྣམས་ལ། ཤེས་རབ་ཚད་ཞན་ལྟ་བ་དམན་པ་རྣམས། ཁྱོད་རྣམས་
རྒྱུད་སྦྱོངས་གང་ཟག་ཤེས་རྒྱུད་ཁྲོལ། འདུལ་ཁྲིམས་སྡེ་ཟུངས་སྡེ་བཅུའི་བོན་ལ་སྤྱོད།
འཆད་རྩོད་རྩོམ་སྒྲུབ་བོན་གྱི་འཁོར་ལོ་བསྐོར། ཤེས་རབ་ཚད་སླེབས་ཤེས་རྒྱུད་ཁྲོལ་
བར་མཛོད། ཤེས་རབ་ཚད་སླེབས་ཤེས་རྒྱུད་གྲོལ་ནས་ཀྱང་། མི་འཁྲུལ་ཐར་པའི་
ལམ་ལ་ཞུགས་པར་གྱིས། བདག་ནི་སྐྱེ་བ་གཅིག་གིས་བླ་མེད་བསྒྲུབ་པའི་ཕྱིར། དམ་
པའི་འཁོར་སྤངས་གཅིག་པུར་དགོན་པར་འགྲོ། ཞེས་གསུངས་ནས། འཁོར་རྣམས་ལ་
བཀའ་བསྩལ་ཏོ། །
དེ་ལ་འཁོར་རྣམས་ཀྱང་། སྟོན་པས་གསུངས་པ་དེ་ལ་ཤིན་ཏུ་ཡང་རྟོག་པ་ཟོས་
ནས། ཀུན་གྱིས་ཅི་ལྟར་ཞུ་བའི་མཆིད་ཚིག་མ་སྤོབས་པར། འཁོར་གྱི་ནང་ནས་བཙུན་
པ་ཁྱབ་པ་ཤིན་ཏུ་རྟུལ་ཞུགས་ཆེ་བས། སྟོན་པའི་མདུན་དུ། ཚུལ་གོས་ཕྲག་པ་གཅིག་
ཏུ་གཟར་ནས། པུས་མོ་གཡས་པའི་ལྷ་ང་ས་ལ་བཙུགས་ནས། ཐལ་མོ་སྦྱར་བར་
བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། ཉིད་ནི་སྟོན་
པ་རྣམ་པ་ཐམས་ཅད་མཁྱེན། གྲངས་མེད་ཚོགས་བསགས་གྲངས་མེད་སྒྲིབ་སྦྱོངས་
པས། ད་ལྟ་བདག་ཉིད་རང་དབང་རང་ལ་ཆེ། འགྲོ་བ་གཞན་དབང་རྐྱེན་ཚོགས་
མི་མངའ་ཞིང་། འཁོར་ལོ་སྒྱུར་རྒྱལ་གཞན་དོན་མཛད་པ་ལ། ཉི་གདལ་བཞིན་དུ་
ཡོངས་ལ་སྙོམས་པ་མི་མཛད་ཅིང་། སྣང་བལྟམ་བཞིན་དུ་ཉིད་གསལ་གཞན་ལ་
ཅི་ཞིག་སྨན། དགོན་པར་མ་གཤེགས་སེམས་ཅན་བཀྲིད་དྲང་མཛོད། ཅེས་གསོལ་
ཏོ། ། དེ་ལ་སྟོན་པས་བཀའ་སྩལ་པ། ཉོན་ཅིག་བཙུན་པ་ཁྱབ་པ་ལ་སོགས་འཁོར།
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བདག་ནི་གྲངས་མེད་གསུམ་ལ་ཚོགས་བསགས་ཤིང་། གྲངས་མེད་གསུམ་ལ་སྒྲིབ་པ་
སྦྱངས་ནས་སུ། སྒྲིབ་སྦྱངས་ཚོགས་རྫོགས་རང་དབང་མངོན་གྱུར་ནས། ད་ལྟ་འགྲོ་
བ་གཞན་དོན་མཛད་པ་ལ། ཉི་བཞིན་ཡོངས་ལ་སྙོམས་པར་མི་མཛད་ཅིང་། སྣང་
བཞིན་རང་གསལ་གཅིག་པུར་མ་ཡིན་ཏེ། ལར་ཡང་འཇིག་རྟེན་འདུ་འཛིར་གཡེང་
བའི་རྒྱུ། བཟང་པོའི་འདུ་འཛི་བཟང་རྐྱེན་དཀོར་ལ་ཆགས། ངན་པའི་འདུ་འཛི་
ངན་རྐྱེན་གྲོགས་ལ་ཆགས། དེ་གཉིས་གང་ལ་ཆགས་པ་སྐྱེས་པ་ན། ཆགས་ན་འཁོར་
བ་ནམ་ཡང་ལྟུང་བའི་རྒྱུ། མ་ཆགས་མི་ལེན་བོན་ཉིད་དག་པའི་དབྱིངས། ཆགས་
འཁོར་སྲིད་ལེན་སེམས་ཉིད་དག་པའི་ཀློང་། གཉིས་མེད་མཐའ་བྲལ་རང་བཞིན་རྣམ་
དག་མཁའ། དེས་ན་བྱང་ཆུབ་སེམས་ལ་གཡོ་བ་མེད། ཐར་འཁོར་རེ་དོགས་བྱ་བ་
གདོད་མ་གྲུབ། དེ་ཕྱིར་ཟང་ཟིང་འཁོར་དང་རྒྱང་ཐག་བསྲིང་། འདུ་འཛིར་གཡེང་
བའི་ཚོགས་རྣམས་ཕྱིར་ལ་སྤོངས། བཟང་ངན་རྟོག་འཛིན་ངང་ཐག་རྒྱང་ན་བསྲིང་།
འཇིག་རྟེན་འདུ་འཛི་གཡེང་བའི་ལས་སྤྱོད་རྣམས། རྒྱང་བསྲིང་ཙམ་ན་མིག་གིས་
མཐོང་བ་མེད། མ་མཐོང་ཙམ་ན་སེམས་ལ་ཆགས་པ་མེད། སེམས་ལ་ཆགས་པ་མེད་
ན་འཁོར་བ་མེད། འཁོར་བ་མེད་ན་ལྟུང་བའི་རྒྱུ་མ་མཆིས། མ་ཆགས་མི་ལེན་བདེ་
བའི་མཆོག་ཅེས་བྱ། དེ་ཕྱིར་བདག་ནི་གཡེང་བའི་ཚོགས་སྤངས་ནས། གཅིག་པུར་
ནགས་ཚལ་དགོན་པའི་གནས་སུ་འགྲོ། ཞེས་གསུངས་སོ། །
དེ་ལ་ཡང་བཙུན་པ་ཁྱབ་པས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། འགྲོ་བའི་དོན་དུ་བཏང་སྙོམས་མཛད་ནས་སུ། ཉི་བཞིན་ཡོངས་ལ་སྙོམས་
པར་མི་མཛད་ཅིང་། སྣང་བཞིན་ཉིད་གསལ་གཅིག་པུ་མ་ཡིན་ན། འགྲོ་བའི་དོན་
ལ་བཏང་སྙོམས་མཛད་དམ་ཅི། དགོན་པར་གཤེགས་པའི་དོན་ཆེད་ཅི་ལྟར་ལགས།
ཞེས་གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་བཙུན་པ་ཁྱབ་པ་
254

མདོ་སྡེ། ། འཁོར་སྤང་དགོན་པ་མཛད་པའི་མདོ། ༼ནའོ། ༽
ལ་སོགས་འཁོར། བདག་ཀྱང་སྐྱེ་བ་ཐོག་མ་མེད་པ་ཡི། དང་པོར་སེམས་བསྐྱེད་
ཐོབ་པའི་དུས་ནས་སུ། བསྐལ་པ་གྲངས་མེད་ཚོགས་ཀྱི་ལམ་ལ་བསགས། བསྐལ་
པ་གྲངས་མེད་སྒྲིབ་པ་རྣམ་པར་བྱང་། ཚོགས་རྫོགས་སྒྲིབ་སྦྱངས་ནུས་མཐུའི་སྟོབས་
ལས་སུ། འཁོར་ལོ་སྒྱུར་བའི་རྒྱལ་པོ་དུང་འོད་དང་། བཙུན་མོ་རིན་ཆེན་གསལ་འོད་
སྲས་སུ་འཁྲུངས། གནས་གཙང་རིགས་ལྔའི་དང་པོ་ལྷ་ཡི་ཡུལ། མི་རྗེ་སྲིད་པ་གུང་
སངས་གནས་རབ་ཏུ། སྟོན་པའི་སྒྲོན་མ་འགྲོ་བའི་དཔལ་དང་མགོན། འབུམ་ཁྲི་གློག་
འོད་རང་འབྱུང་འགྲོ་བ་འདྲེན། བསོད་ལྡན་ཚོགས་ཀྱི་ཞིང་ཁམས་དེ་རུ་བྱོན། རྒྱལ་པོ་
ཡབ་ཡུམ་བདུན་འབུམ་ཚོགས་བསགས་པས། སྨོན་ལམ་སྟོབས་ཀྱིས་སྲས་སྟོང་རང་
འབྱུང་འཁྲུངས། སྟོན་པའི་སྒྲོན་མ་དེ་ལ་ཚོགས་བསགས་ནས། བདག་ཐར་གྲུབ་པ་
ཐོབ་པའི་དུས་རྟིང་ལ། གཞན་དག་སེམས་ཅན་འདྲེན་པའི་སྨོན་ལམ་བཏབ། སྨོན་
ལམ་སྟོབས་ཀྱིས་བསྐལ་སྟོང་སངས་རྒྱས་གྱུར། སྟོང་དང་རྩ་གཉིས་ཚད་མེད་རྒྱུན་ལ་
ཞུགས། དེས་ན་འགྲོ་བའི་དཔལ་དུ་གྱུར་པའོ། །
དེ་ནས་ད་ལྟ་ཚེ་ལོ་བརྒྱ་པའི་དུས། སྔོན་གྱི་སྨོན་ལམ་བཏབ་པའི་སྟོབས་ཤུགས་
ཀྱིས། བོན་གྱི་སྐུ་ལ་ལོངས་སྤྱོད་རྫོགས་སྐུར་ཐོབ། རྫོགས་པའི་སྐུ་ལས་ཅིར་ཡང་སྤྲུལ་
པའི་སྐུ། འགྲོ་བ་སེམས་ཅན་འདྲེན་པའི་སྟོན་པར་གྱུར། དགའ་ལྡན་དག་པའི་གནས་
སུ་སྐྱེ་བཞེས་ཤིང་། སྔ་རབས་སྟོན་པའི་ཤུལ་ཁར་ལུང་གནང་བས། འོག་མིན་བོན་གྱི་
གནས་མཆོག་དམ་པ་རུ། རྫོགས་སྐུ་གཤེན་ལྷ་ཉིད་ཀྱི་དྲུང་དུ་གཏུགས། ཡེ་ཤེས་ལྷ་
ལ་ལུང་ནོད་སྲིད་པའི་ཡུལ། ཡེ་སངས་སྲིད་པའི་གནས་མཆོག་དམ་པ་རུ། ཐབས་
མཆོག་སངས་པོ་ཉིད་དང་ཞལ་མཇལ་ནས། དབྱིངས་དང་ཡེ་ཤེས་ཐབས་དང་ཤེས་
རབ་སྦྲེལ། ཟུང་འཇུག་འགྲོ་བ་ཐར་པར་དྲང་བའི་ཕྱིར། དང་པོ་སྲིད་པ་ཡེ་སངས་
གནས་དག་ཏུ། ཕྱ་ཡི་གྲོང་ཁྱེར་ཆེན་པོར་བློ་རྩལ་སྦྱངས། དེ་ནས་བར་ལྷ་འོད་གསལ་
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གནས་སུ་བྱོན། ཡེ་གཤེན་གཡུང་དྲུང་སེམས་དཔའི་ཤེས་རྒྱུད་སྦྱངས། དེ་ནས་སྐྱེ་
མཆེད་མུ་བཞིའི་གནས་སུ་བྱོན། སྐྱེ་མཆེད་མུ་བཞི་གོལ་བའི་མུ་མཐའ་བསལ། དེ་
ནས་འོག་མིན་གནམ་གྱི་ལྷ་གནས་སུ། གཟུགས་ཁམས་བཅུ་བདུན་རིམ་པར་གནས་
སུ་བབས། གཟུགས་ཁམས་ལྷ་རིགས་ཞེན་པའི་སྒྲིབ་པ་སྦྱངས། དེ་ནས་འདོད་ལྷ་
རིགས་དྲུག་གནས་སུ་བྱོན། འདོད་ཁམས་ལྷ་རིགས་བག་ཆགས་སྒྲིབ་པ་སྦྱངས། དེ་
ནས་རི་རབ་རི་ཡི་རྩེ་མོར་བྱོན། དྲག་རྩལ་ལྷ་མིན་མཐུ་ཆེན་དམ་ལ་བཏགས། དེ་ནས་
གསུང་སྙན་རྒྱལ་པོའི་ལུས་སུ་སྤྲུལ། འགྲོ་བ་རབ་འདྲེན་འོད་ཀྱི་རྩེ་ལ་བབས། གཟིགས་
ཚད་དགོངས་ཚད་མཁྱེན་ཚད་གྲངས་འདས་ཀྱང་། འཛམ་གླིང་སོག་ཁ་འོལ་མོ་གླིང་
ཆེན་གྱི། བཀྲ་ཤིས་གཞལ་ཡས་བར་པོ་སོ་བརྒྱད་དུ། དམུ་རིགས་རྒྱལ་པོའི་སྲས་སུ་
སྐུ་འཁྲུངས་ནས། བྱང་ཆུབ་སེམས་ལ་སྐྱེ་འཆི་མི་མངའ་ཡང༌། འགྲོ་བ་རང་མཐུན་
སྐྱེ་བ་བཞེས་ཚུལ་བསྟན། སྐུ་མདོག་ཕྱག་མཚན་མི་རུ་བསྟན་ནས་སུ། དམུ་རིགས་
རྒྱལ་གྱི་སྲས་སུ་སྐུ་འཁྲུངས་ནས། སྔོན་གྱི་སངས་རྒྱས་སྟོན་པའི་རྗེས་འབྲངས་ཤིང་།
སྟོང་གསུམ་མི་མཇེད་གདུལ་དཀའ་འདུལ་ཕྱིར་རོ། །དེ་ཡི་འོག་ཏུ་གཞོན་ནུ་རོལ་
རྩེད་དང་། རྒྱལ་བུ་གབ་ཅིང་སྦ་བའི་ཚུལ་བསྟན་པ། སྤྲུལ་པའི་སྐུ་ལ་གསོ་བསྐྱེད་མི་
འཚལ་ཏེ། ཐོགས་མེད་སྤྲུལ་པ་མངོན་དུ་བྱོན་གྱུར་ཡང་། གང་དག་འགྲོ་བ་ཁ་ལོ་སྒྱུར་
བ་དང༌། གབ་སྦས་གང་འཕེལ་མཐའ་རུ་ཕྱིན་པ་དང༌། བདུད་སྲིན་ཕ་རོལ་བར་
ཆད་བཟློག་པ་དང་། སྔོན་འབྱུང་འབྲེལ་བ་གཏན་ལ་ཕབ་ཕྱིར་རོ། །དེ་ཡི་འོག་ཏུ་
རྒྱལ་སར་ཕྱུངས་པ་ཡང་། མི་རྗེ་ལྷ་དབང་རྒྱལ་གྱིས་བྱེད་པ་དང་། སྲིད་པ་གསུམ་གྱི་
སྐྱེ་འགྲོ་བསྐོས་འདེབས་ཤིང་། ཐམས་ཅད་དགེ་བའི་ལས་ལ་བཀོལ་བ་དང་། གཡུང་
དྲུང་བསྟན་པ་རབ་ཏུ་བཟུང་ཕྱིར་རོ། །དེ་ཡི་འོག་ཏུ་བསྟན་པ་སྤེལ་བ་ཡང་། མངའ་
དབང་རྒྱལ་ས་ཞབས་ཀྱིས་འཆག་པ་དང༌། ཐེག་པ་རིམ་དགུ་གཏན་ལ་ཕབ་པ་དང༌།
256

མདོ་སྡེ། ། འཁོར་སྤང་དགོན་པ་མཛད་པའི་མདོ། ༼ནའོ།༽
ལོ་མཛོད་བཅུ་གཉིས་མཛད་པ་རྫོགས་ཕྱིར་རོ། །དེ་ཡི་འོག་ཏུ་འོད་ཟེར་སྤྲོས་པ་ཡང་།
བོན་གྱི་སྐུ་ལས་ལོངས་སྤྱོད་རྫོགས་སྐུ་དང་། སྤྲུལ་པའི་སྐུ་མཆོག་བྱེ་བ་ཕྲག་བརྒྱ་དང་།
འདུལ་དྲུག་གཤེན་བཞི་ལྷ་གཤེན་སྲིད་པ་ཡིས། འཛམ་གླིང་འཇིག་རྟེན་བྱེ་བ་ཕྲག་
བརྒྱ་རུ། འགྲོ་བ་རིགས་དྲུག་སེམས་ཅན་འདུལ་ཕྱིར་རོ། །དེ་ཡི་འོག་ཏུ་འགྲོ་བ་དྲང་
བ་ཡང་། སེམས་ཅན་མི་ཡི་བུ་ལ་སྡིག་ཆེ་བའི། རྒྱལ་བུ་གཉན་རིགས་གཏོ་བུ་དོད་
དེ་དང༌། མངའ་བདག་ཁྲི་ཤི་དབང་གི་རྒྱལ་པོ་དང༌། ཁྲི་རྗེ་ཁྲི་བུ་ར་ཙ་ལ་སོགས་ཏེ།
སྡིག་ཆེན་ཉོན་མོངས་ཐར་པར་དྲང་ཕྱིར་དང་། བུད་མེད་རྣམས་ལ་འདོད་ཆགས་
ཆེ་བ་ཡི། འགུ་ལིང་མ་ཏི་ཐར་པར་དྲང་ཕྱིར་རོ། །དེ་ཡི་འོག་ཏུ་ཁབ་རྣམས་བཞེས་
པ་ཡང་། སྤྲུལ་པའི་སྐུ་ལ་ཆགས་སྲེད་མི་མངའ་ཞིང་། ཡེ་ཤེས་ལྷ་ལ་ཕོ་དང་མོ་མེད་
ཀྱང་། འཁོར་བའི་སེམས་ཅན་ཕོ་དང་མོ་ལ་དད། དེ་དང་མཐུན་པར་བྱས་ལ་དྲང་
བའི་ཕྱིར། འགྲོ་བ་རང་མཐུན་ཆ་ལུགས་བསྟན་ཕྱིར་དུ། ཁྱིམ་ལ་བརྟེན་ཏེ་འགྲོ་བ་
འདུལ་ཕྱིར་རོ། ། དེ་ཡི་འོག་ཏུ་སྲས་རྣམས་སྤྲུལ་པ་ཡང་། རབས་ཆད་མ་ནིང་བྱ་བའི་
ངག་བཅག་ཕྱིར། རྒྱལ་པོའི་གདུང་བརྒྱུད་ཡོངས་སུ་མི་གཅོད་ཅིང་། སེམས་ཅན་
འཆོལ་བུ་རང་ཁར་མི་གཏང་སྟེ། ཐབས་དང་ཤེས་རབ་ཟུང་དུ་འབྲེལ་བ་ཡིས། འགྲོ་
བ་སེམས་ཅན་ཐར་པར་བཀོད་པའི་ཕྱིར། སྤྲུལ་པའི་སྲས་ཀྱིས་འགྲོ་བ་དྲང་ཕྱིར་རོ། །
དེ་ཡི་འོག་ཏུ་སེམས་ཅན་སྤྱིར་དྲངས་པ། རྒྱལ་པོ་དཔོ་ཡི་འགྲོ་དོན་རྫོགས་ཕྱིར་དང༌།
ནམ་མཁའི་ཁམས་སུ་ལྷ་ཡི་སྐུར་བསྟན་ནས། དབྱིངས་དང་ཡེ་ཤེས་ཐབས་དང་ཤེས་
རབ་ཀྱིས། ཟུང་འབྲེལ་ཐུགས་རྗེས་འགྲོ་བ་དྲང་ཕྱིར་རོ། །དེ་ཡི་འོག་ཏུ་བདུད་རྣམས་
བཏུལ་བ་ཡང་། ལྷ་བདུད་དཀར་ནག་བསྟན་པ་རྩོད་ཕྱིར་དང་། ཉོན་མོངས་ལོག་
པའི་དཔུང་ཚོགས་གཞོམ་པ་དང་། དགེ་བའི་བར་ཆད་བྱེར་ཞིང་དེངས་པ་དང་།
གཡུང་དྲུང་བསྟན་པ་དར་ཞིང་རྒྱས་ཕྱིར་རོ། །དེ་ཡི་འོག་ཏུ་བསྟན་པ་རྗེས་བཞག་
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཀྱང་། གཡུང་དྲུང་བོན་གྱི་རྒྱ་མཚོ་གཏིང་ཟབ་ལ། སྒོ་བཞི་མཛོད་ལྔ་ཐེག་པ་རིམ་
དགུ་དང༌། ཕྱི་ནང་གསང་གསུམ་གཏན་ལ་ཕབ་པ་དང་། བདེ་བར་གཤེགས་པའི་སྐུ་
གདུང་སྐུ་གཟུགས་དང་། གསུང་རབ་རྒྱ་མཚོས་འགྲོ་བ་དྲང་བ་དང༌། རྒྱལ་པོ་ཀོང་
ཙེ་འཕྲུལ་གྱི་རྒྱལ་པོ་ཡི། བསམ་དོན་དགེ་བའི་རྩ་བ་འགྲུབ་པ་དང་། ཕྱི་རབས་རྣམས་
ལ་དཔེ་རུ་བསྟན་ཕྱིར་རོ། །དེ་ཡི་འོག་ཏུ་ཁྱིམ་སྤངས་རབ་བྱུང་ཡང་། སྔོན་གྱི་སྟོན་
པའི་རྗེས་སུ་འབྲང་བ་དང་། སེམས་ཅན་ཉོན་མོངས་ཐར་པར་དྲང་ཕྱིར་རོ། །འགྲོ་བ་
གཞན་ལས་རྣམ་པར་འཕགས་པ་ཡིས། འཁོར་བའི་གནས་སུ་ཕྱིར་ལ་མི་ལྡོག་ཅིང་།
ཡང་དག་ལམ་ལ་ཐར་པར་རྒྱུན་ཞུགས་ནས། འགྲོ་བ་ཐར་པར་ཁ་ལོ་བསྒྱུར་ཕྱིར་རོ། །
དེ་སྟེང་ད་ལྟ་དགོན་པའི་གནས་བསྙག་པས། འཁོར་དང་ཟང་ཟིང་འདུ་འཛི་སྤངས་
པ་དང་། ཡང་དག་གྲུབ་པའི་ལམ་ལ་མཐར་ཕྱིར་ཅིང་། གཅིག་པུར་མི་ཡེང་དོན་ལ་
བརྟན་པ་ཡིས། ཐེག་པ་གོང་སྤར་རིམ་པར་བགྲོད་ནས་སུ། ཕྱི་རབས་ཡང་དག་དོན་
ལ་འཇུག་ཕྱིར་རོ། །དེ་ཕྱིར་བདག་ནི་གཡེང་བའི་ཚོགས་སྤངས་ནས། གཅིག་པུར་མི་
ཡེང་དོན་དམ་བསྒྲུབ་པའི་ཕྱིར། གཡེང་བའི་འཁོར་སྤང་དགོན་པའི་གནས་སུ་འགྲོ།
འཁོར་སྤང་དགོན་བསྟེན་དོན་ཆེད་དེ་ལྟར་རོ། །ཞེས་སྟོན་པས་དེ་སྐད་ཅེས་བཀའ་
བསྩལ་ཏོ། །
དེ་ལ་ཡང་བཙུན་པ་ཁྱབ་པས་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། ཉི་བཞིན་ཡོངས་ལ་སྙོམས་པ་མི་མཛད་ཅིང་། སྣང་བཞིན་ཉིད་གསལ་
དགོན་པ་མཛད་པ་ཡི། མཛད་པའི་དོན་ཆེད་དེ་ལྟར་ལགས་པ་ན། དེ་ཡང་ད་རུང་
བསྐྱར་ཏེ་ཞུ་བ་འབུལ། སྟོན་པ་གཅིག་པུར་གཡེང་བའི་ཚོགས་སྤངས་ནས། གཅིག་
པུར་མི་ཡེང་དོན་ལ་བསྒོམ་པ་དེ། ཉིད་ལ་དགོས་སམ་གཞན་དག་འདུལ་ཆེད་ལགས།
ཉིད་ལ་དགོས་ན་ད་རུང་རང་དོན་དང་། གཞན་དོན་གཉིས་ཀ་དུས་གཅིག་སྦྱང་བ་
258

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
བས། གཞན་དོན་རྒྱ་ཆེན་སྤྱོད་པར་མི་ནུས་སམ། གཞན་དག་འདུལ་ན་གཞན་ལ་
བཀའ་གནང་དང༌། འདི་ལྟར་གྱིས་ཤིག་བཀའ་གནང་མི་འཚལ་ལམ། དེ་ཕྱིར་རང་
ཉིད་ཆིག་པུར་གཤེགས་པ་འདི། དོན་ཆེད་ཅི་ཡི་ཕྱིར་ལ་དགོངས་པ་ལགས། ཞེས་
གསོལ་ཏོ། དེ་ལ་སྟོན་པས་བཀའ་སྩལ་པ། ཉོན་ཅིག་བཙུན་པ་ཁྱབ་པ་ལ་སོགས་
འཁོར། བདག་ནི་ཉི་བཞིན་ཡོངས་ལ་མི་སྙོམས་པར། སྣང་བཞིན་རང་གསལ་དགོན་
པའི་གནས་བསྙག་པ། ཐུགས་རྗེ་འཕེལ་འགྲིབ་ཡོད་པ་མ་ཡིན་ཞིང་། རང་དོན་ད་
གཟོད་སྤྱད་པ་མ་ཡིན་ཏེ། གཞན་དོན་ཐུགས་རྗེ་ཐབས་ཀྱིས་དྲང་བའི་ཕྱིར། དགོན་
པའི་གནས་བསྙག་གཅིག་པུར་བྱ་བ་ཡིན། སྤྱིར་ཡང་ཕྱི་རབས་འགྲོ་འདུལ་གཤེན་པོ་
རྣམས། ཐུགས་རྗེའི་ཐབས་ལ་མཁས་པར་མ་བརྟེན་ན། ཐུགས་རྗེ་ནམ་མཁའ་འདྲ་
སྟེ་ཀུན་ཁྱབ་ཀྱང་། ཐབས་མཆོག་ཉི་མ་མེད་ན་གཞན་མི་གསལ། དེ་ཕྱིར་ཐབས་དང་
ཐུགས་རྗེ་ཟུང་འབྲེལ་དགོས། བདག་ནི་ཚེ་རབས་ཐོག་མ་མེད་པ་ནས། གྲངས་མེད་
ཚོགས་བསགས་གྲངས་མེད་སྒྲིབ་སྦྱངས་པས། ད་ལྟ་བསགས་པའི་འབྲས་བུ་མངོན་
དུ་གྱུར། གཞན་དོན་རྒྱ་ཆེར་སྤྱོད་པ་མ་གཏོགས་པས། རང་དོན་ཆིག་པུ་བྱ་བ་ག་ལ་
དགོས། སྤྲུལ་པའི་སྐུ་མཆོག་ཐུགས་རྗེ་རང་ཤར་གྱིས། སྤྲུལ་པ་བྱེ་བ་ཕྲག་བརྒྱ་འབུམ་
འགྱེད་ལ། རྟགས་ཀྱི་སྦྱོངས་ཐོབ་ད་སྦྱང་ག་ལ་དགོས། འགྲོ་དོན་རང་དབང་ཆེ་བར་
སྤྱོད་པ་ལ། གཞན་དབང་དག་ལ་རེ་བ་ད་མི་དགོས། འོན་ཀྱང་ཕྱི་རབས་གང་ཟག་
རྗེས་འབྲང་རྣམས། རང་དག་ཙམ་ན་གཞན་ཀྱང་དག་པ་སྟེ། རང་དུལ་ཙམ་ན་
གཞན་ཀྱང་དུལ་བར་འགྱུར། དེ་ཕྱིར་རང་ཉིད་གཞན་ལ་ཕན་གདགས་ནས། རང་
གིས་རང་རྒྱུད་དྲེགས་པའི་འདུད་བཅོམ་ན། གཞན་རྒྱུད་དྲེགས་པའི་སྐུ་མཁར་དེ་
ནས་འཇིག །མཉམ་ཉིད་ཐང་ལ་བདེ་ཆེན་རྟ་ཕོ་དཀྱུས། དེ་ཕྱིར་རང་རྒྱུད་དྲེགས་
པ་གདུལ་བར་བྱ། སྦྱིན་པའི་རྩ་བ་རང་སེམས་དྲི་མེད་ཡིན། ཚུལ་ཁྲིམས་རྩ་བ་རང་
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་དག་པ་ཡིན། བཟོད་པའི་རྩ་བ་གཉིས་མེད་མཉམ་པ་ཡིན། བརྩོན་འགྲུས་རྩ་
བ་ལེ་ལོ་མེད་པ་ཡིན། བསམ་གཏན་རྩ་བ་གཡོ་འཁྲུགས་མེད་པ་ཡིན། སྟོབས་མཆོག་
རྩ་བ་རྟུལ་ཞུགས་ལྡན་པ་ཡིན། སྙིང་རྗེའི་རྩ་བ་བདག་ཕྱོགས་བྲལ་བ་ཡིན། སྨོན་ལམ་
རྩ་བ་རེ་དོགས་མེད་པ་ཡིན། ཐབས་མཆོག་རྩ་བ་མ་རྨོངས་གསལ་བ་ཡིན། ཤེས་
རབ་རྩ་བ་འཁྲུལ་པ་མེད་པ་ཡིན། དེ་ཕྱིར་བླ་མེད་ཕ་རོལ་ཕྱིན་བཅུ་ཡང་། རྩ་བ་རང་
སེམས་དྲི་མེད་རྒྱུ་ལས་བྱུང༌། དེས་ན་གཞན་དོན་འགྲོ་བ་འདུལ་བ་ལ། རང་དག་
ཐབས་དང་ལམ་ལ་བསྟན་པ་ཙམ། དེ་ཕྱིར་བདག་ནི་དགོན་པའི་གནས་སྙགས་པ།
རང་ཉིད་དབེན་པའི་ཐབས་ལ་བརྟེན་པ་ཡིས། གཞན་དག་འདུ་འཛིར་གཡེང་བའི་
ལས་སྤངས་ནས། ཡང་དག་ཐར་པའི་ལམ་ལ་ཨེ་བགྲོད་བསམས། དེ་ཕྱིར་བདག་ནི་
དགོན་པའི་གནས་སུ་འགྲོ། ཞེས་བཀའ་བསྩལ་ཏོ། །
དེ་ལ་ཡང་བཙུན་པ་ཁྱབ་པས་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། དེ་ལྟར་གཞན་རྒྱུད་ཐབས་ཀྱིས་བཀྲིད་ཐབས་ལ། གཡེང་བའི་འཁོར་
དང་འདུ་འཛིའི་ཚོགས་སྤངས་ནས། ཆིག་པུར་དབེན་པ་དགོན་པའི་གནས་སྙགས་
ན། རང་ཉིད་ཆིག་པུར་གཤེགས་པ་མ་གཏོགས་པར། གཞན་དག་འཁོར་ལ་དབྱེ་
གཤགས་མཛད་ནས་སུ། གཙོ་འཁོར་ཀུན་ཀ་གཤེགས་པའི་ཐབས་མེད་ན། གདུལ་
བའི་རིམ་པ་ཐབས་དང་ཐུགས་རྗེ་གཉིས། ཐབས་ལ་བརྟེན་པས་ཐུགས་རྗེ་སྤྲོས་པ་
ན། གཅིག་པུར་རང་སངས་རྒྱས་པ་མ་གཏོགས་པ། གཞན་དག་ཀུན་སངས་རྒྱས་པ་
མི་མཛད་དམ། ཅིས་ཀྱང་གཡེང་བའི་ཚོགས་སྤང་དབེན་བསྟེན་ཞིང་། ནགས་ཚལ་
གླིང་དུ་དགོན་པར་གཤེགས་པ་ན། བདག་ཅག་འཁོར་ལ་དབྱེ་གཤགས་མཛད་ནས་
སུ། ཁྱིམ་པ་དང་ནི་རབ་ཏུ་བྱུང་བ་གཉིས། ཁྱིམ་ལ་བརྟེན་པ་རང་རང་གནས་བརྟེན་
ནས། རབ་ཏུ་བྱུང་བ་སྐུ་ལ་འཁོར་བ་ཡི། ཞལ་ནས་བཀའ་ཡི་གནང་བར་མཛད་དུ་
260

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ།༽
གསོལ། ཞེས་གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་བཙུན་པ་
ཁྱབ་པ་ལ་སོགས་ཏེ། འདུས་པའི་འཁོར་རྣམས་མ་ཡེངས་བརྟན་པར་ཉོན། སྤྱིར་ནི་
མ་རིག་འཁོར་བའི་སེམས་ཅན་རྣམས། ཚེ་རབས་ཐོག་མ་མེད་པའི་དུས་ནས་སུ། ཐ་
མར་ད་ལྟའི་ལུས་བླངས་ཡན་ཆད་དུ། ཀུན་གཞི་བྱང་ཆུབ་སེམས་ཉིད་མ་རྟོགས་པས།
མ་རིག་མ་རྟོགས་ལོག་རྟོག་འཁྲུལ་པ་ཡིས། དཔག་མེད་བསགས་པའི་སྡིག་དང་སྒྲིབ་
པ་རྣམས། ལུས་ཀྱིས་སྡིག་བསགས་སོལ་རི་ནག་པོ་འདྲ། ངག་གིས་སྡིག་བསགས་
དུག་ཚེར་ལོ་མ་འདྲ། ཡིད་ཀྱིས་སྡིག་བསགས་རི་ནག་མུན་པ་འདྲ། དེ་དག་སྦྱང་
ཕྱིར་དཀའ་བ་དུ་མ་སྤྱད། དཀའ་བ་སྤྱོད་ཅིང་སྦྱོང་དཀའ་མངོན་གྱུར་ཕྱིར། གཡུང་
དྲུང་བོན་གྱི་བསྟན་པའི་སྒོར་ཞུགས་ཤིང་། ཡང་དག་མ་ནོར་ཐར་པའི་ལམ་བགྲོད་
ན། དང་པོར་དཔོན་གསས་བླ་མའི་རྗེས་འབྲང་ཞིང་། ཐོས་བསམ་ཉན་འཆད་བློ་
རྩལ་སྦྱང་བ་གཅེས། ཐོས་པའི་རང་བཞིན་ཕྱི་ཡི་སྒྲོ་འདོགས་གཅོད། ཡི་གེ་ནག་པོའི་
རྒྱུད་ལ་བཀུར་སྟིར་བྱ། ལྷ་དང་ལྷ་མོ་འཕྲད་པའི་འདུ་ཤེས་བསྐྱེད། ཕྱི་ཡི་ཐོས་བསམ་
ཚིག་གི་སྒྲོ་འདོགས་གཅོད། ནང་གི་ཐོས་བསམ་དོན་གྱི་གདར་ཤ་གཅོད། སེམས་ལ་
མནོ་བསམ་རིག་པ་སྲང་དུ་གཞུག །བོན་དང་གང་ཟག་བློ་ཡི་མཚན་ཉིད་ནི། གར་
སྤྲིན་དག་ལ་སྦྲང་བུ་ཆགས་པ་འདྲ། སྐད་ཅིག་མི་འབྲལ་མི་གཏང་གཟེར་དུ་འདེབས།
གཟི་ལྡན་བུང་བས་རྩི་བཅུད་མྱོང་བ་བཞིན། སྐད་ཅིག་འབྲལ་མེད་བོན་ཉིད་རོ་
མཆོག་མྱོང་། ངང་པའི་རྒྱལ་པོས་ཁྲུས་བྱེད་ཅི་བཞིན་དུ། སྐད་ཅིག་མི་ཡེང་དོན་ལ་
བརྩོན་པར་སྤྱོད། རུས་སྦལ་ཆུ་ལས་རྩི་དང་དུག་འབྱེད་བཞིན། དགེ་སྡིག་རྒྱུ་འབྲས་
སྤང་བླང་ཞིབ་ཏུ་བརྩི། དེ་ལྟར་གཡུང་དྲུང་བོན་སྒོར་ཞུགས་ནས་སུ། སྒོ་བཞི་མཛོད་
ལྔ་ཐེག་པ་རིམ་དགུ་ལས། གོམས་འདྲིས་ག་དར་མན་ངག་མཁས་པར་བསླབ། དག་
པ་རྣམ་དག་འདུལ་ཁྲིམས་སྒོ་རུ་འཇུག །དུག་དང་ཡེ་ཤེས་སྤང་བླང་དོར་བ་སྟེ། ཞེ་
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྡང་གཉེན་པོ་བྱམས་པའི་གོ་ཆ་བླང་། ཕ་རོལ་དགྲ་དང་གཉེན་དུ་སྙམ་པ་སྟེ། དགྲ་
ལ་སྡང་དང་གཉེན་ལ་ཆགས་པ་མེད། དགྲ་གཉེན་གཉིས་མཉམ་ཉེ་རིང་མེད་པ་ཡིས།
སྙིང་རྗེ་བྱང་ཆུབ་མཆོག་ཏུ་སེམས་མཆོག་བསྐྱེད། འདོད་ཆགས་གཉེན་པོ་སྦྱིན་པའི་
ཆར་ཆེན་བླང་། བོན་དང་ཟང་ཟིང་ནོར་ལ་མི་འཇིགས་པས། འཇིག་རྟེན་ཟས་ནོར་
ཇི་སྙེད་སྦྱིན་པ་གཏོང་། རྒྱན་དང་ལོངས་སྤྱོད་འཁོར་བའི་ཉོན་མོངས་སྤོངས། ཆགས་
དང་སྲེད་ལེན་སྐྱེ་འཕེལ་རྩད་ནས་གཅད། འདམ་ལས་པདྨའི་མདངས་ལྟར་དག་
པར་བསྐྱེད། གང་ལ་མི་ཆགས་མི་ལེན་ཞེན་མི་བསྐྱེད། སེམས་ལ་ཆགས་པ་མེད་ན་
འཁོར་བ་མེད། འཁོར་བ་མེད་ན་ལྟུང་ཞེན་བྱ་བ་མེད། དེ་ཕྱིར་ཆགས་འཛིན་འཁོར་
བ་གཏན་ནས་སྤོངས། གཏི་མུག་གཉེན་པོ་ཡེ་ཤེས་སྒྲོན་མེ་འདེགས། མ་རིག་མུན་
པའི་རྨོངས་འཐིབས་གཏན་ནས་སྤོངས། མ་རིག་པ་ལ་རིག་པའི་ཡེ་ཤེས་བསྐྱེད། ཚད་
གསུམ་ཟུང་འབྲེལ་བདེན་གཉིས་དོ་རུ་སྙོམས། ཀུན་གཞི་བྱང་ཆུབ་སེམས་ཀྱི་གནས་
ལུགས་བསྟེན། གཞི་དང་འབྲེལ་འཇོག་ཤེས་པ་བརྟགས་ལས་དཀྲོལ། ཡེ་ཤེས་རྩལ་
བསྐྱེད་འགྲོ་བའི་མུན་པ་བསལ། རང་རིག་དོན་ལྡན་གནས་ལུགས་སྙིང་པོ་འཆང་།
ང་རྒྱལ་གཉེན་པོ་ཞི་བའི་དཔུང་གཉེན་བསྐྱེད། སེམས་ཉིད་མ་བཅོས་མཉམ་པའི་ངང་
ལ་བཞག །རྣམ་པར་རྟོག་མེད་རྟོག་པའི་དཔུང་ཚོགས་བཅོམ། རྣམ་གྲོལ་ཞི་བ་རང་
བཞིན་དཔག་ཏུ་མེད། དཔག་མེད་ཞི་བའི་ཞི་བ་ཆེར་ལྡན་ཏེ། ཁེངས་སེམས་དྲེགས་
པའི་ང་རྒྱལ་གཏིང་ནས་སྤོངས། འགྲོ་བ་གཞན་ལ་རང་ཆེ་གྱོང་ཁེངས་སྤོངས། རྟག་
ཏུ་ཞི་བ་ལྷམ་མེ་ལྷན་ནེ་བ། རང་ཉིད་ཞི་བས་གཞན་ཀྱང་ཞི་བ་སྟེ། ཞི་བ་ཆེན་པོའི་
གོ་ཆ་བགོ་བར་བྱ། ཕྲག་དོག་གཉེན་པོ་ཡངས་པའི་འཁོར་ཚོགས་བསྐོར། སེམས་ཉིད་
ཡངས་པ་ཆེན་པོའི་དཔེ་དོན་ནི། ཡངས་ལ་དོག་མེད་བར་སྣང་ལྟ་བུའི་དཔེ། རྩ་བྲལ་
ངོ་བོ་སྟོང་ཞིང་བདག་མེད་ལ། སྣང་སྲིད་འཁོར་འདས་བདེ་སྡུག་བཟང་ངན་རྣམས།
262

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ།༽
མ་ཤོང་མི་ཤོང་ཡངས་དང་དོག་པ་མེད། འགྲོ་ལ་ཡངས་པ་ཆེན་པོའི་ངང་ཚུལ་གྱིས།
དགྲ་གཉེན་ཉེ་རིང་ཆགས་སྡང་རུ་ཏྲ་སྤོངས། གང་ལ་འཚེ་མེད་གནོད་པའི་ཚེར་མ་
སྤོངས། ཕྲག་དོག་རུ་ངའི་ལས་སྤྱོད་གཏན་ནས་སྤོངས། ཡང་དག་རྩ་བྲལ་དོན་དང་
ལྡན་པར་བྱ། དེ་ལྟར་དུག་ལྔ་ཉོན་མོངས་གཏན་སྤངས་ནས། ཡེ་ཤེས་ལྔ་ལྡན་རྣམ་
པར་དག་སྤྱོད་བླང་། དཀའ་ཐུབ་རྣམ་གསུམ་རིམ་པ་སྲང་དུ་གཞུག །འཁོར་བ་ལས་
ཐར་བདེ་བའི་འབྲས་བུ་བསྐྱེད། ཕྱི་ཡི་ཚུལ་དང་ནང་ཁྲིམས་ཟུང་དུ་སྦྲེལ། དཀའ་བ་
མཐར་ཕྱིན་དཀའ་ཐུབ་དོན་ལྡན་བྱ། དེས་ན་སྒྲིབ་སྦྱང་ཚོགས་གཉིས་རབ་རྫོགས་ནས།
རྫོགས་པའི་སངས་རྒྱས་གོ་འཕང་མྱུར་འཐོབ་འགྱུར། སྤྱི་རུ་ཁམས་གསུམ་འཁོར་
བའི་སེམས་ཅན་དང་། ཕྱི་རབས་རྗེས་འབྲང་གང་ཟག་སྤྱོད་ཚུལ་ལོ། །སྒོས་སུ་ད་ལྟ་
གནས་འདིར་ཚོགས་པ་ཡི། སྡེ་བཞི་ཡ་བརྒྱད་འཁོར་གྱི་རིམ་པ་རྣམས། སྔོན་ནས་
བསོད་ནམས་ཚོགས་བསགས་སྒྲིབ་སྦྱངས་ཤིང་། གཡུང་དྲུང་བོན་གྱི་སྒོ་རུ་འཇུག་
སྤྱོད་པས། ད་ལྟའི་གནས་འདིར་སྟོན་པའི་བདག་ཞལ་མཐོང༌། འཛམ་གླིང་སོག་ཁ་
གཙོ་འཁོར་གཅིག་ཏུ་སྐྱེས། འཕྲུལ་ངག་བདེན་པའི་བོན་ལ་སྤྱོད་མོད་ཀྱང་། སྔོན་གྱི་
ལས་འཕྲོ་སྨོན་ལམ་དག་ཡོད་ནས། སྟོན་པའི་ཞལ་མཐོང་གསུང་དབྱངས་ཐོས་གྱུར་
ཀྱང་། གང་གསུངས་རྒྱལ་བའི་བཀའ་ལ་མི་ཉན་ཞིང་། འཕྲུལ་ངག་བདེན་པའི་བོན་
ལ་མི་སྤྱོད་ན། སྟོན་པ་བདག་ཞལ་མཐོང་ལ་ཅིག་ཞིག་ཕན། རིན་ཆེན་གླིང་ལ་ནོར་
སྐལ་ཆད་པ་དང༌། རྒྱ་མཚོའི་འགྲམ་དུ་སྐོམས་པས་གདུངས་པ་དང༌། ཀ་པུར་རྩ་
རུ་ཚད་པས་གདུངས་པ་དང་། ལོ་ཏོག་གསེབ་ན་རྟོགས་པར་ཉལ་བ་འདྲ། དེ་ཕྱིར་
བདག་ཉིད་ཞལ་མཐོང་གསུང་ཐོས་ཀྱང་། བདག་གི་བཀའ་ལུང་ཚུལ་བཞིན་མ་སྤྱོད་
ན། སྔོན་གྱི་ལས་དབང་བསྒུག་པའི་ཅི་ཞིག་འབྱུང་། དེ་ཕྱིར་བདག་གི་བཀའ་ལུང་
གཙོ་བོར་ཟུངས། སྟོན་པའི་བཀའ་ནི་ཀུན་གྱིས་ཐུན་མོང་མིན། སྐལ་ལྡན་ལས་འཕྲོ་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅན་གྱིས་སྤྱོད་ཡུལ་ལོ། །སྐལ་མེད་སྒྲིན་བུའི་ཚོགས་ཀྱིས་ག་ན་དབང་། བདག་གིས་
བཤད་པའི་བཀའ་ལུང་རྒྱ་མཚོ་ལ། འདུས་པའི་འཁོར་གྱིས་སྤྱོད་འཇུག་བརྟགས་བྱས་
ཀྱང༌། ཚད་གསུམ་ཟུང་འབྲེལ་བདེན་གཉིས་དོར་མཉམ་གྱི། དོན་དམ་བདེན་པའི་
བོན་ལ་སྤྱོད་པ་ཉུང་། འཇིག་རྟེན་ཕན་བདེ་ཚེ་འདིའི་བསོད་ནམས་དང་། ཀུན་རྫོབ་
མཚན་མའི་དོན་ལ་ཞུགས་པ་མང༌། དེ་ཕྱིར་གོང་དུ་བཤད་པའི་བཀའ་ལུང་ཡང་།
འཁོར་བའི་གནས་ནས་ཐར་པར་བགྲོད་པའི་ཕྱིར། འཁོར་བ་ཁྱིམ་སྤང་རབ་ཏུ་བྱུང་
བ་དང༌། འཁོར་བའི་གནས་ན་བདེ་བ་འདོད་པ་གཉིས། སྔོན་ཆད་གོང་དུ་བསྟན་
པ་དག་དང་མཚུངས། ད་ཡང་སྡེ་བཞི་ཡ་བརྒྱད་འཁོར་སྡེ་རྣམས། བདག་ཉིད་སྟོན་
པའི་གསུང་དོན་ཅི་ལྟ་བ། ཁྱིམ་པ་དང་ནི་རབ་ཏུ་བྱུང་བ་གཉིས། དེ་དག་ལ་ཡང་
སོ་སོར་དབྱེ་བ་སྟེ། ཁྱིམ་ལ་གནས་དང་ཁྱིམ་ལ་བརྟེན་པ་གཉིས། རབ་ཏུ་བྱུང་བ་ལ་
ཡང་རྣམ་པ་གཉིས། དག་པ་དྲང་སྲོང་གཙང་མ་གཙུག་ཕུད་དེ། དེ་དག་འཁོར་ནི་སྡེ་
བཞི་ཡ་བརྒྱད་རྣམས། དག་པ་འདུལ་ཁྲིམས་སྒོ་རུ་ཞུགས་ནས་སུ། ཕོ་གླིང་མོ་གླིང་སོ་
སོར་དབྱེ་བ་དང་། བོན་གྱི་འཁོར་ལོ་ཚིགས་བཞི་བསྐོར་བ་ཡི། གཡུང་དྲུང་བོན་གྱི་རྒྱ་
མཚོ་གཏིང་ཟབ་ལ། འཆད་དང་ཉན་དང་རྩོད་དང་རྩོམ་པ་ཡིས། བོན་གྱི་འཁོར་ལོ་
བསྐོར་བ་ངོ་མཚར་ཀྱང་། བོན་ལ་ཤེས་པས་མི་ཕན་བསྒྲུབ་པ་གཅེས། ལམ་རྒྱུས་ཤེས་
པས་མི་ཕན་བགྲོད་པ་དགོས། དེ་ཕྱིར་འཆད་རྩོད་བོན་གྱི་འཁོར་ལོ་ལ། བློ་གྲོས་རབ་
འབྱམས་རྒྱ་མཚོ་འདྲ་མོད་ཀྱང་། མི་ཡེང་དོན་ལ་བསྒྲུབ་པ་མ་བརྩོན་ན། ཚིག་མཁས་
དོན་ལ་རྨོངས་པ་ཅི་ཞིག་རྒྱུ། གང་ཞིག་ཚིག་ལ་མཁས་པར་བློ་སྦྱངས་ནས། མཁས་
པ་རབ་འབྱམས་མཁས་པའི་ངོ་བོ་འཆང་། མཁས་བཞིན་སེམས་ལ་ཞི་བ་མི་ལྡན་ན།
མཁས་པ་དོན་མེད་ང་རྒྱལ་རང་ཁ་མ། འཇིག་རྟེན་དྲེགས་པའི་ཚོགས་དང་ཅི་མ་འདྲ།
ཉན་ཐོས་རང་རྒྱལ་དྲེགས་པའི་ས་རུ་གོལ། དེ་ཕྱིར་མཁས་ཤིང་ང་བོ་མི་བརླམ་པར།
264

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
མཁས་པའི་དོན་ལ་བསྒྲུབ་པའི་སྙིང་པོ་གཅེས། བདག་གི་འཁོར་དུ་གཏོགས་པའི་སྡེ་
རིགས་རྣམས། དག་པ་རྣམ་ལྡན་འདུལ་ཁྲིམས་སྒོར་ཞུགས་ནས། ཚིགས་བཞི་བོན་གྱི་
འཁོར་ལོ་རབ་བསྐོར་ཞིང་། ཤེས་པའི་རྒྱུད་གྲོལ་ཤེས་རབ་ཚད་སླེབས་ནས། འཇིག་
རྟེན་འདུ་འཛིར་གཡེང་བའི་ཚོགས་སྤངས་ཏེ། ཆིག་པུར་བླ་མེད་གོ་འཕང་བསྒྲུབ་པའི་
ཕྱིར། གཡེང་བའི་ཚོགས་སྤོངས་ཆིག་པུར་དགོན་པར་བསྟེན། འཇིག་རྟེན་འདུ་འཛི་
གཡེང་བ་འཁྲུལ་པའི་རྒྱུ། བཟང་པོའི་ལོངས་སྤྱོད་འདུ་འཛིའི་གཡེང་བ་དང་། ངན་
པའི་སྐྱོན་གྱིས་ཟང་ཟིང་གཡེང་བ་གཉིས། བྱེད་པའི་ཡུལ་དང་དག་དང་མ་དག་དང་།
དམ་པའི་དོན་ལ་སྤང་བར་མ་གྱུར་ན། བཟང་པོའི་ཡོན་ཏན་རྐྱེན་ལ་ཆགས་པ་དང་།
ངན་པའི་སྐྱོན་གྱི་རྐྱེན་ལ་ཆགས་པ་གཉིས། ཆགས་པའི་དོན་ལ་བཟང་ངན་གཞལ་
དུ་མེད། ཆགས་པའི་རྒྱུ་ལ་གཉིས་ཀ་དོན་དམ་གཅིག ། དེ་ཕྱིར་འཇིག་རྟེན་གཡེང་
བའི་ཚོགས་སྤངས་ནས། དགོན་པའི་གནས་སྙགས་དབེན་པའི་ཐབས་བརྟེན་ཞིང་།
སྐྱེ་བ་གཅིག་གིས་བླ་མེད་བསྒྲུབ་པར་མཛོད། སྐྱེ་བ་གཅིག་གིས་བླ་མེད་བསྒྲུབ་པ་
ཡང་། སྐལ་ལྡན་རིག་པ་ཅན་གྱི་སྨན་ཡིན་ཀྱང་། སྐལ་མེད་རྨོངས་པ་ཅན་གྱི་དུག་ཏུ་
འགྱུར། དེ་ཡི་ཕྱིར་ན་ཀུན་གྱི་ཐུན་མོང་མིན། དེ་ཕྱིར་འདུས་པའི་འཁོར་རྣམས་ཐམས་
ཅད་ཀུན། བདག་ནི་ཉི་བཞིན་ཡོངས་སྙོམས་མི་མཛད་ནས། སྣང་བཞིན་རང་གསལ་
ཆིག་པུར་མ་ཡིན་ཏེ། བླ་མེད་ཐེག་པའི་གོ་རིམ་ཁྱད་པར་ཀྱང་། ཚེ་གཅིག་སངས་རྒྱས་
བསྒྲུབ་པའི་དོན་ཆེད་དུ། དགོན་པའི་གནས་སུ་ཆིག་པུར་འགྲོ་བའོ། ། །
ད་ཡང་འཁོར་དུ་གཏོགས་པའི་སྡེ་རིགས་རྣམས། ཆིག་པུར་རང་སངས་རྒྱས་པ་
མ་ཡིན་པར། ཐམས་ཅད་ཀུན་སངས་རྒྱས་པའི་ཐབས་ལས་སུ། བདག་གིས་ཅི་ལྟར་
མཛད་པའི་ཐབས་བསྟན་ནས། བདག་གིས་བཀའ་ལུང་ཅི་ལྟར་གནང་བཞིན་དགོས།
བདག་གིས་བཀའ་ལུང་ཅི་ལྟར་གནང་བགྱིད་ན། འདུས་པའི་འཁོར་ལ་སྡེ་རིགས་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཉིས་སུ་དབྱེ། ཤེས་རབ་དམན་དང་ཤེས་རབ་རྩལ་ལྡན་གཉིས། ཤེས་རབ་དམན་
པར་གྱུར་པའི་སྡེ་རིགས་རྣམས། ད་རུང་ཤེས་རབ་བློ་རྩལ་མ་འབྱོང་པས། ཕོ་གླིང་མོ་
གླིང་སོ་སོར་དབྱེ་བ་འདིར། ཤེས་རབ་རྩལ་བསྐྱེད་རིག་པའི་བློ་རྩལ་སྦྱོངས། འཆད་
རྩོད་རྩོམ་གསུམ་བོན་གྱི་འཁོར་ལོ་བསྐོར། ཤེས་རབ་རྩལ་ལྡན་ཤེས་པ་ཡང་རབ་
འཁོར། དབེན་པའི་གནས་བསྙག་དགོན་པའི་གནས་སུ་འགྲོ། བདག་ཉིད་ཅི་བཞིན་
མཛད་པ་དེ་བཞིན་དུ། སྐྱེ་བ་གཅིག་གིས་བླ་མེད་དོན་བསྒྲུབ་དགོས། ཞེས་གསུངས་
ཏེ། འདུས་པའི་འཁོར་ལ་སྡེ་རིགས་གཉིས་སུ་དབྱེ་ནས། དབང་པོ་རབ་ཀྱི་འཁོར་
རྣམས་ནི། སྟོན་པའི་སྐུ་ལ་འཁོར་ནས། ནགས་ཚལ་དགོན་པའི་གནས་སུ་གཤེགས་
སོ། །དབང་པོ་འབྲིང་དང་ཐ་མའི་འཁོར་རྣམས་ནི། ཕོ་གླིང་མོ་གླིང་གི་གནས་དང་།
རང་རང་སོ་སོའི་གནས་སུ་བོན་གྱི་སྒྲོ་འདོགས་གཅོད་ཅིང་། བསླབ་པའི་དོན་ལ་རབ་
ཏུ་བརྩོན་ནོ། །སྟོན་པ་འཁོར་དང་བཅས་པ་རྣམས་ནི། རི་གཡུང་དྲུང་དགུ་བརྩེགས་
ཀྱི་ནགས་ཚལ་དུ་གཤེགས་ནས། འདུས་པའི་འཁོར་རྣམས་ལ། ཀུན་གཞི་དང་རྣམ་
པར་ཤེས་པའི་བྱེ་བྲག་དབྱེ་བ་དང་། བཅུ་གསུམ་གནམ་སྐས་གྱེན་ལ་བརྩིས་པའི། ས་
ལམ་གྱི་རིམ་པ་རྣམས་གཏན་ལ་ཕབ་སྟེ། ཤེས་པའི་རྒྱུད་སྦྱངས་ཤིང་ཤེས་རབ་ཀྱི་རྒྱུད་
གྲོལ་བར་མཛད་དོ། །དེ་ལ་འཁོར་རྣམས་ཀྱི་ནང་ནས། ཤེས་པའི་རྒྱུད་གྲོལ་ཞིང་ཤེས་
རབ་ཀྱི་ཚད་དུ་སླེབས་པ། ཕོ་ལ་ཡིད་ཀྱི་ཁྱེའུ་ཆུང་དང་། གཏོ་བུ་འབུམ་སངས་གཉིས་
དང་། མོ་ལ་ཧོས་བཟའ་རྒྱལ་མེད་དང་། གཤེན་བཟའ་ནེའུ་ཆེན་དང་གཉིས་ཏེ་བཞི་
རུ་བྱུང་ནས། ལོ་གསུམ་བོན་གྱི་འཁོར་ལོ་བསྐོར་བར་མཛད་དོ། །
༧ དེ་ནས་ཡང་དེའི་ཚེ་དེའི་དུས་ན། སྟོན་པས་འཁོར་རྣམས་ལ་བཀའ་སྩལ་
པ། ཉོན་ཅིག་སྡེ་བཞི་ཡ་བརྒྱད་འདུས་པའི་འཁོར། ཤེས་རབ་ཚད་སླེབས་ཤེས་པའི་
རྒྱུད་ཁྲོལ་རྣམས། ཁྱོད་རྣམས་བློ་གྲོས་ཟབ་ཡངས་ནམ་མཁའ་འདྲ་བ་ལ། ཤེས་བྱ་
266

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
ཉི་མའི་དཀྱིལ་འཁོར་རབ་ཏུ་རྒྱས་མོད་ཀྱང་། བོན་ལ་ཤེས་པས་མི་ཆོག་མ་བསྒྲུབ་ག་
ན་འགྲུབ། ལམ་རྒྱུས་ཤེས་པས་མི་ཆོག་མ་བགྲོད་ཅི་ལ་ཕན། ཡིད་བཞིན་ཡོད་པས་
མི་ཆོག་བྱི་དོར་ཉ་ར་གཅེས། གསེར་ནག་འཆང་བས་མི་ཆོག་བཞུ་བཏུལ་དོན་ཡོད་
བྱ། རང་སེམས་ཤེས་པས་མི་ཆོག་མཉམ་གཞག་གོམས་པ་གཅེས། དེ་ཕྱིར་དབང་པོ་
ཡང་རབ་གང་ཟག་རྣམས། སྐྱེ་བ་གཅིག་གི་བླ་མེད་བསྒྲུབ་པའི་ཕྱིར། འདི་ནས་མི་
གཡོ་བསམ་གཏན་གླིང་དུ་གཤེགས། བླ་མེད་ཐེག་ཆེན་དོན་ལ་བསྒོམ་པ་གཅེས། ཞེས་
གསུངས་ནས། སྟོན་པའི་འཁོར་ལ། དབང་པོ་ཡང་རབ་ཏུ་གྱུར་པ། དགུ་ཁྲི་བདུན་
འབུམ་དང་བཅས་ནས། ནུབ་ཕྱོགས་མི་གཡོ་བསམ་གཏན་གྱི་གླིང་ལ་གཤེགས་སོ། །
དེ་ནི་རྒྱལ་བའི་ཞིང་ལ། རྣམ་པར་དག་པའི་གནས་མཆོག །སྤོས་ཀྱིས་བརྒྱན་པའི་
ཞིང་ཁམས། བྱང་ཆུབ་ཤིང་གི་ནགས་ཚལ། རི་བོ་ཆེན་པོ་མ་ལ་ཡ་ཞེས་བྱ་བའི་དགོན་
པར་བྱོན་ནས། བྱང་ཆུབ་ཤིང་གི་སྤྱིལ་པོ་དང་། གསལ་བ་འོད་ཀྱི་ཧོས་གུར་ཕུབ་ནས།
འཁོར་གྱི་གཡུང་དྲུང་སེམས་དཔའ་རྣམས་དང༌། ལྷ་ཀླུ་མི་གསུམ་གྱི་སློབ་མ་བྱེ་བ་
དགུ་ཁྲི་དང་ཐབས་ཅིག་ཏུ་བཞུགས་སོ། ། །
དེ་ནས་དེའི་ཚེ་འཁོར་རྣམས་ཀྱིས་བླ་ན་མེད་པའི་མཆོད་པ། ཡོངས་སུ་གཏོང་བའི་
སྤྲིན་ཞེས་བྱ་བ་བཤམས་ནས་སྟོན་པར་ཕུལ་ཏེ། དེ་ཡང་ལ་ལས་ནི་ལྷའི་དར་འཕྱར་
རོ། ། ལ་ལས་ནི་ལྷའི་དུང་འབུད་དོ། ། ལ་ལས་ནི་ལྷའི་རྔ་བརྡུང་ངོ༌། ། ལ་ལས་ནི་ལྷའི་
གཤང་དཀྲོལ་ལོ། །ལ་ལས་ནི་ལྷའི་གླིང་བུ་འབུད་དོ། ། ལ་ལས་ནི་ལྷའི་པི་ཝང་བསྒྲིལ་
ལོ། ། ལ་ལས་ནི་ལྷའི་ཏམ་བུ་ར་འབུད་དོ། ། ལ་ལས་ནི་ལྷའི་ཅག་པར་རྡེབས་སོ། །ལ་
ལས་ནི་ལྷའི་སྒོང་སྒྱུར་རོ། ། ལ་ལས་ནི་ལྷའི་གར་བྱེད་དོ། ། ལ་ལས་ནི་ལྷའི་གླུ་དབྱངས་
སྒྱུར་རོ། །ལ་ལས་ནི་ལྷའི་རོལ་མོ་འབུལ་ལོ། ། ལ་ལས་ནི་ལྷའི་མར་མེ་འབུལ་ལོ། ། ལ་
ལས་ནི་ལྷའི་སྤོས་མེ་འབུལ་ལོ། ། ལ་ལས་ནི་ལྷའི་ཡོན་ཆབ་འབུལ་ལོ། ། ལ་ལས་ནི་ལྷའི་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཞལ་ཟས་འབུལ་ལོ། །ལ་ལས་ནི་ལྷའི་མེ་ཏོག་འབུལ་ལོ། ། དེ་ལྟར་དུ་ལྷའི་རོལ་མོ་དང་།
མཆོད་པ་སྣ་ཚོགས་པ་ཕུལ་བས། སྟོན་པས་ཀྱང་མཆོད་པ་དེ་དག་ཐམས་ཅད།
ཐུགས་རྗེས་བྱིན་གྱིས་བརླབས་ནས། རྒྱལ་བའི་ཞིང་ཁམས་ཡོངས་སུ་ཁྱབ་པར་མཛད་
དེ། སངས་རྒྱས་མཆོད་པ་དང་། སེམས་ཅན་འདོད་པ་བསྐངས་པ་རུ་མཛད་དོ། །དེ་
ནས་གདན་སེང་གེའི་ཁྲི་ལ། ཞབས་སྐྱིལ་མོ་ཀྲུང་བཅས་ནས། སྐུ་གསུང་ཐུགས་ཀྱི་
དཀྱིལ་འཁོར་ནས། འོད་ཟེར་ཁ་དོག་སྣ་ཚོགས་དང་ལྡན་པ། བརྒྱ་སྟོང་ཁྲི་འབུམ་བྱེ་
བ་ཁྲག་ཁྲིག །དྲུག་ཅུ་དྲུག་ཅུ་སྤྲོས་ཞིང་བཀྱེས་པས། མི་མཇེད་ཀྱི་འཇིག་རྟེན་སྟོང་
གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་རུ། མེ་
ཏོག་གི་ཆར་མངོན་པར་ཕབ་ནས། སྣང་བ་ཆེན་པོས་ཡོངས་སུ་ཁྱབ་པར་མཛད་པས།
སེམས་ཅན་ལྷ་རྣམས་དང༌། སེམས་ཅན་ལྷ་མ་ཡིན་རྣམས་དང༌། སེམས་ཅན་མི་
རྣམས་དང༌། སེམས་ཅན་བྱོལ་སོང་རྣམས་དང༌། སེམས་ཅན་ཡི་དྭགས་རྣམས་དང༌།
སེམས་ཅན་དམྱལ་བ་རྣམས་ཀྱང༌། རང་རང་གི་སྡུག་བསྔལ་དང་བྲལ་ནས། དགའ་
ཞིང་མགུ་བ་དང༌། དགྱེས་ཞིང་དང་སྤྲོ་བ་རུ་མཛད་དོ། ། དེ་ནས་འོད་ཟེར་དེ་དག་
ཚུར་འདུས་པ་ལ། སྟོན་པའི་ཐུགས་གསལ་བའི་འོད་ཚོན་གང་དུ་གནས་ཏེ། མི་གཡོ་
མཉམ་གསལ་དོན་ལ་བརྩོན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། ། །
དེ་ནས་དེའི་ཚེ། འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། བླ་ན་མེད་པ་ཡེ་ཤེས་ཐིག་ལེ་ཞེས་བྱ་བ་རང་གི་གདན་ལས་
ལངས་ནས། རྨད་གོས་ཕྲག་པ་གཅིག་ཏུ་གཟར་ནས་སྟོན་པའི་དྲུང་དུ་འཁོད་དེ།
པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྒྱལ་བའི་སྲས་པོ་དམ་པ་འགྲོ་
བའི་དཔལ། རྐང་གཉིས་གཙོ་བོ་འདྲེན་པ་སངས་རྒྱས་མཆོག །རྣམ་པ་ཐམས་ཅད་
མཁྱེན་པའི་སྟོན་པ་ལགས། བདག་ཅག་འཁོར་དུ་གཏོགས་པའི་གང་ཟག་རྣམས། བློ་
268

མདོ་སྡེ། འཁོར་སྤང་དགོན་པ་མཛད་པའི་མདོ། ། ༼ནའོ། ༽
གྲོས་ཟབ་ཡངས་ནམ་མཁའ་ལྟ་བུ་ལ། ཤེས་བྱ་ཉི་མའི་དཀྱིལ་འཁོར་རྒྱས་མོད་ཀྱང་།
ཐེག་པ་འོག་མའི་ཚོགས་རྣམས་ཕྱིར་དོར་ནས། སྐྱེ་བ་གཅིག་གིས་བླ་མེད་བསྒྲུབ་པའི་
ཐབས། བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་གསོལ་ཏོ། །དེ་ལ་
སྟོན་པས་འཁོར་རྣམས་ཀུན་ལ་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
ཐམས་ཅད་ཀུན། བློ་གྲོས་ཟབ་ཡངས་ནམ་མཁའ་ལྟ་བུ་ལ། ཤེས་བྱ་ཉི་མའི་དཀྱིལ་
འཁོར་རབ་རྒྱས་ནས། བསླབ་པ་མཐའ་རྫོགས་ཤེས་རབ་ཕུལ་ཕྱིན་ཀྱང་། ཚེ་གཅིག་
སངས་རྒྱས་བསྒྲུབ་པར་མ་གྱུར་ན། བསྐལ་པར་བསླབ་ཀྱང་དོན་དང་རྒྱང་ཐག་རིང་།
སྨྲ་མཁས་ནེའུ་ཙོ་ཞིག་དང་ཅི་མ་འདྲ། དུག་འཐུང་རྨ་བྱ་མདངས་ལ་དང་ཆགས་
དང་། སྒྱུ་མ་མཁན་གྱིས་སྒྱུ་མས་བསླུས་པ་སྟེ། སྒྱུ་མའི་མཁན་བུས་ཡུལ་ལ་ཡེངས་པ་
འདྲ། དེ་ཕྱིར་ཚིག་མཁས་དོན་ལ་བསྒྲུབ་པའི་རྒྱུ། སྐལ་ལྡན་དད་ཆེ་རིག་པའི་བློ་རྩལ་
ཅན། ཤེས་རབ་རྩལ་རྫོགས་ཕུལ་མཐར་ཕྱིན་པ་རྣམས། གཡེང་བའི་ཚོགས་སྤངས་
དགོན་པའི་གནས་བརྟེན་ནས། ཐེག་པ་འོག་མའི་ཚོགས་རྣམས་ཕྱིར་དོར་ཞིང་། སྐྱེ་
བ་གཅིག་གིས་བླ་མེད་བསྒྲུབ་པ་ན། དགྲ་དང་བར་ཆད་རྐྱེན་དང་གྲོགས་དང་གནས།
དབེན་ཚུལ་ལྔ་དང་ལྡན་པའི་དགོན་པ་བརྟེན། མཚོ་གླིང་དུར་ཁྲོད་ནགས་ཚལ་ལུང་
ཕུག་ཏུ། རི་དྭགས་སྨས་མ་བཞིན་དུ་ཉམས་སུ་ལོངས། ཆིག་པུར་མི་ཡེང་དོན་དམ་
འབྲས་བུ་རྙེད། མང་པོ་ཚོགས་པས་གཡེང་བའི་རྒྱུ་རུ་འགྲོ། གཡུང་དྲུང་བོན་གྱི་རྒྱ་
མཚོ་གཏིང་ཟབ་པ། བརྒྱད་ཁྲི་བཞི་སྟོང་བསམ་གྱིས་མི་ཁྱབ་ཀྱང་། དོན་དུ་བྱང་ཆུབ་
སྙིང་པོ་སེམས་ལ་འདུས། འདི་དོན་རྟོགས་ན་སངས་རྒྱས་རང་ལ་རྙེད། ཚིག་ནི་ཁྲོན་
ཡིན་དོན་ནི་གསེར་དང་འདྲ། དོན་སྙེད་ཙམ་ན་ཚིག་གིས་ཅི་ཞིག་བྱ། དེ་ཕྱིར་དབེན་
བརྟེན་ཡང་དག་དོན་ལ་སྒོམས། སྙིང་པོ་བྱང་ཆུབ་སེམས་ཉིད་གཏན་ལ་ཕབ། ཅེས་
བཀའ་བསྩལ་ཏོ། །
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
༧ དེ་ནས་དེའི་ཚེ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
ཡིད་ཀྱི་ཁྱེའུ་ཆུང་གིས་སྟོན་པ་ལ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། དེ་ལྟར་དུ་བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས་ཀྱིས་གཡེང་བའི་ཚོགས་སྤངས་ནས། དབེན་པའི་གནས་བསྟེན་ཞིང་། ཚིག་
བོར་དོན་ལ་ཞུགས་ཏེ། སྙིང་པོ་བྱང་ཆུབ་ཀྱི་སེམས་གཏན་ལ་ཕབ་སྟེ་བསྒོམ་ན། ཐོག་
མར་གཞིའི་གནས་ཚུལ་དང་། བར་དུ་ལམ་གྱི་བགྲོད་ཚུལ་དང་། ཐ་མར་འབྲས་བུ་
གྲུབ་ཚུལ་ནི་ཇི་ལྟ་བུ་ཞིག་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ།
ཉོན་ཅིག་ཡིད་ཀྱི་ཁྱེའུ་ཆུང་དང་། འདུས་པའི་འཁོར་རྣམས་ཐམས་ཅད་ཀུན། ཡང་
དག་དམ་པའི་དོན་བསྟན་གྱིས། མ་ཡེངས་དབང་པོ་གཏོད་ལ་ཉོན། འདུ་འཛི་གཡེང་
བའི་ཚོགས་སྤངས་ནས། དབེན་པའི་གནས་སུ་དགོན་པ་རུ། ཚིག་བོར་དོན་ལ་ཞུགས་
ནས་སུ། བྱང་སེམས་གཏན་ལ་དབབ་པ་ན། ཐོག་མར་གཞི་ཡི་གནས་ཚུལ་ནི། གཞི་
ལ་རྣམ་པ་གསུམ་དུ་འདོད། སྙིང་པོ་དོན་ལ་གཅིག་བས་མེད། རྣམ་གསུམ་ཚིག་གིས་
མཚོན་བྱ་ཙམ། ཀུན་གཞི་ངོ་བོ་ཉིད་ཀྱི་གཞི། སྤྱི་གཞི་ཁྱབ་གདལ་ཆེན་པོ་སྟེ། ཀུན་
གཞི་ཕྱེ་འོ་ལུང་མ་བསྟན། སངས་རྒྱས་མ་ཡིན་སེམས་ཅན་མིན། དགེ་བ་མ་ཡིན་སྡིག་
མ་གྲུབ། རྒྱུ་ལས་མ་བྱུང་རྐྱེན་མི་འཇིག །སྐྱོན་ཡོན་གང་གིས་ལུང་མ་བསྟན། རྟག་
པར་མ་ཡིན་ཆད་པ་མིན། ཐམས་ཅད་འབྱུང་བའི་ཀུན་གཞི་ཞེས། ཡེ་དབྱིངས་ཆེན་
པོ་འདུ་མ་བྱས། འདུ་མ་བྱས་པས་ལུང་མ་བསྟན། ངོ་བོ་ཉིད་ནི་ཀ་དག་སྟེ། སྙིང་པོ་
འགྱུར་མེད་བྱང་ཆུབ་སེམས། གདོད་མའི་དུས་ནས་འཁྲུལ་མ་མྱོང་། འཁྲུལ་མ་མྱོང་
བས་ཀ་ནས་དག །ཡེ་སངས་རྒྱས་པའི་ངོ་བོ་ཉིད། སྤྱི་གཞི་ཁྱབ་གདལ་ཆེན་པོ་སྟེ།
འཁོར་འདས་ཀུན་ལ་ཁྱབ་པར་གནས། རྟོགས་པས་སངས་རྒྱས་གྲོལ་བའི་གཞི། མ་
རྟོགས་སེམས་ཅན་འཁྲུལ་པའི་གཞི། གཉིས་མེད་གཅིག་ཏུ་བསྡུ་བའི་གཞི། དེ་ཕྱིར་
270

མདོ་སྡེ། འཁོར་སྤང་དགོན་པ་མཛད་པའི་མདོ། ། ༼ནའོ།༽
སྤྱི་གཞི་ཞེས་ཀྱང་བྱ། ཀུན་གཞི་ཕྱེ་འོ་ལུང་མ་བསྟན། ཀ་དག་རང་བཞིན་འདུ་མ་
བྱས། སྤྱི་གཞི་ཁྱབ་གདལ་ཆེན་པོར་གནས། དེ་ལས་གྲོལ་དང་འཁྲུལ་པ་ནི། གཞི་ལ་
རྟག་ཆད་མ་མཆིས་ཏེ། ཀུན་གཞིའི་ཀློང་ནས་དྲན་བྱུང་བས། སྟོང་རིག་ཐབས་ཀྱིས་
རོལ་པ་སྟེ། ཀུན་གཞི་ནམ་མཁའ་ལྟ་བུ་ལ། རིག་པ་རང་མཚན་དཀྱིལ་འཁོར་རྫོགས།
མཁའ་ལས་ཉི་ཤར་ལྟ་བུ་ཡི། བོན་ཉིད་སྟོང་པའི་རང་མདངས་ལས། སྒྲ་འོད་ཟེར་
གསུམ་ཆོ་འཕྲུལ་ཤར། རྒྱུ་རྐྱེན་མེད་པའི་མཚན་མ་ལ། སྐྱེ་མེད་ངང་ལས་སྐྱེ་བ་ཡི།
རང་མཚན་ཡེ་ཤེས་འོད་ལྔ་སྟེ། ཁ་དོག་རྣམ་པ་ལྔ་རུ་ཤར། འོད་གསལ་ཁ་དོག་སེར་
པོ་ལས། གཡུང་དྲུང་རིགས་ཀྱི་ཞིང་དུ་རྫོགས། ཞིང་ནི་མངོན་པར་དགའ་བའི་ཞིང་།
གཞལ་ཡས་གཡུང་དྲུང་སྤུངས་པའི་གནས། ལྷ་ནི་གསལ་བ་རང་འབྱུང་སྟེ། གསས་
ནི་གསས་རྗེ་རྨང་པོ་དང༌། དབལ་ནི་ཁྲོ་གསས་མཁའ་འགྱིང་ཁ། ཤེས་རབ་ས་ཡི་ལྷ་
མོར་སྦྱོར། འཕྲིན་ལས་ཞི་བའི་རིགས་སུ་གསལ། ལྷ་སྐུ་རིགས་སྟོབས་ཡེ་ཤེས་ཀྱིས།
ལོངས་སྤྱོད་རྫོགས་པའི་ཞིང་དུ་རྫོགས། འོད་གསལ་ཁ་དོག་ལྗང་གུ་ཡང་། ལས་ཀྱི་
རིགས་ཀྱི་ཞིང་དུ་རྫོགས། ཞིང་ནི་རྣམ་པར་དག་པའི་ཞིང་། གཞལ་ཡས་འཁོར་ལོ་
བརྩེགས་པའི་གནས། ལྷ་ནི་དགེ་ལྷ་གར་ཕྱུག་ཏེ། གསས་ནི་གར་གསས་བཙན་པོ་
དང༌། དབལ་ནི་རྔམ་གསས་མཁའ་འགྱིང་ཁ། ཤེས་རབ་རླུང་གི་ལྷ་མོར་སྦྱོར། འཕྲིན་
ལས་རྒྱས་པའི་རིགས་སུ་གསལ། ལྷ་སྐུ་རིགས་སྟོབས་ཡེ་ཤེས་ཀྱིས། ལོངས་སྤྱོད་རྫོགས་
པའི་ཞིང་དུ་རྫོགས། འོད་གསལ་ཁ་དོག་དམར་པོ་ལས། པདྨ་རིགས་ཀྱི་ཞིང་དུ་
རྫོགས། ཞིང་ནི་རང་བཞིན་ལྷུན་རྫོགས་ཞིང་། གཞལ་ཡས་པདྨ་སྤུངས་པའི་གནས།
ལྷ་ནི་བྱེ་བྲག་དངོས་མེད་དེ། གསས་ནི་གནམ་གསས་དབྱིངས་རུམ་དང་། དབལ་ནི་
དབལ་གསས་མཁའ་འགྱིང་ཁ། ཤེས་རབ་མེ་ཡི་ལྷ་མོར་སྦྱོར། འཕྲིན་ལས་དབང་གི་
རིགས་སུ་གསལ། ལྷ་སྐུ་རིགས་སྟོབས་ཡེ་ཤེས་ཀྱིས། ལོངས་སྤྱོད་རྫོགས་པའི་ཞིང་དུ་
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྫོགས། འོད་གསལ་ཁ་དོག་སྔོན་པོ་ལས། རིན་ཆེན་རིགས་ཀྱི་ཞིང་དུ་རྫོགས། ཞིང་ནི་
དཔལ་དང་ལྡན་པའི་ཞིང་། གཞལ་ཡས་རིན་ཆེན་སྤུངས་པའི་གནས། ལྷ་ནི་དགའ་
བ་དོན་གྲུབ་སྟེ། གསས་ནི་རྒོད་གསས་ཁམ་པ་དང་། དབལ་ནི་གཏུམ་གསས་མཁའ་
འགྱིང་ཁ། ཤེས་རབ་ཆུ་ཡི་ལྷ་མོར་སྦྱོར། འཕྲིན་ལས་དྲག་པོའི་རིགས་སུ་གསལ། ལྷ་
སྐུ་རིགས་སྟོབས་ཡེ་ཤེས་ཀྱིས། ལོངས་སྤྱོད་རྫོགས་པའི་ཞིང་དུ་རྫོགས། འོད་གསལ་
ཁ་དོག་དཀར་པོ་ལས། དེ་བཞིན་རིགས་ཀྱི་ཞིང་དུ་རྫོགས། ཞིང་ནི་རང་བཞིན་ལྷུན་
རྫོགས་ཞིང་། གཞལ་ཡས་ལྷུན་གྱིས་གྲུབ་པའི་གནས། ལྷ་ནི་ཀུན་སྣང་ཁྱབ་པ་སྟེ།
གསས་ནི་གཤེན་ལྷ་འོད་དཀར་རྗེ། དབལ་ནི་གཙོ་མཆོག་མཁའ་འགྱིང་ཁ། ཤེས་རབ་
ནམ་མཁའི་ལྷ་མོར་སྦྱོར། ཕྲིན་ལས་ལས་བཞི་རྒྱུན་དུ་གསལ། ལྷ་སྐུ་རིགས་སྟོབས་
ཡེ་ཤེས་ཀྱིས། ལོངས་སྤྱོད་རྫོགས་པའི་ཞིང་དུ་རྫོགས། དེ་དག་ལྷ་ལྔ་སྐུ་ལྔ་ལས། ཡེ་
ཤེས་ལྔ་ཡི་རྫུ་འཕྲུལ་གྱིས། ཚོགས་བརྒྱད་ཡེ་གཤེན་སེམས་དཔའ་བརྒྱད། ཡུལ་བརྒྱད་
ཡེ་སངས་ལྷ་མོ་བརྒྱད། སྒོ་བཞི་ཐབས་ཀྱི་སྒོ་བ་བཞི། དུས་བཞི་ཤེས་རབ་སྒོ་མ་
བཞི། གནས་འགྱུར་ཡེ་གཤེན་སེམས་དཔའི་ཚོགས། ལོངས་སྤྱོད་རྫོགས་པའི་ཞིང་དུ་
གསལ། རང་མཚན་དཀྱིལ་འཁོར་མཁའ་ལ་རྫོགས། མཁའ་གསལ་བོན་ཉིད་འོད་དུ་
གསལ། འོད་གསལ་དབྱིངས་དང་ཡེ་ཤེས་དང་། ཐབས་དང་ཤེས་རབ་སྤྲུལ་པ་ལྡན།
རྟོགས་པས་སངས་རྒྱས་གྲོལ་བའི་གཞི། སྙིང་པོ་འགྱུར་མེད་ཀ་ནས་དག ། སྐྱེ་བ་མེད་
པ་བོན་གྱི་སྐུ། ཀུན་ཏུ་བཟང་པོ་བདེ་བའི་ངང་། རང་བཞིན་མཁའ་ལ་ལོངས་སྤྱོད་
རྫོགས། གཉིས་སུ་མེད་པར་ཅིར་ཡང་སྤྲུལ། སྐུ་གསུམ་ཡེ་ཤེས་ལྷུན་གྱིས་གྲུབ། ལྷུན་
གྲུབ་ཆེན་པོ་རྟོགས་པའི་གཞི། མ་རྟོགས་སེམས་ཅན་འཁྲུལ་པའི་གཞི། གཞི་ལ་འཁྲུལ་
པ་མི་མངའ་སྟེ། གཞི་ལ་རྟག་ཆད་མ་མཆིས་པས། རྟག་ཆད་མཚན་མར་མ་ལྟུང་ཕྱིར།
ཀུན་གཞིའི་ཀློང་ནས་དྲན་བྱུང་བས། རང་འབྱུང་ཡེ་ཤེས་འོད་ལྔ་ཤར། རང་མཚན་
272

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
དཀྱིལ་འཁོར་མ་རྟོགས་པས། གཞན་སྣང་ཆོ་འཕྲུལ་ཞིང་དུ་ཤར། འོད་གསལ་ཁ་
དོག་རྣམ་པ་ལྔ། དཀར་པོ་མུ་མེད་འབྱམ་ཡས་ལ། ཆགས་དང་སྡང་དང་ཞེན་འཁྲུལ་
པས། ཞེ་སྡང་དམྱལ་བའི་རྒྱུ་རུ་སྨིན། དམར་པོ་མུ་མེད་འབྱམ་ཡས་ལ། ཆགས་དང་
སྡང་དང་དྭངས་ཆགས་པས། འདོད་ཆགས་ཡི་དྭགས་རྒྱུ་རུ་སྨིན། སྔོན་པོ་མུ་མེད་
འབྱམ་ཡས་ལ། ཆགས་དང་སྡང་དང་བྱིང་འཐིབས་པས། གཏི་མུག་བྱོལ་སོང་རྒྱུ་རུ་
སྨིན། སེར་པོ་མུ་མེད་འབྱམ་ཡས་ལ། ཆགས་དང་སྡང་དང་རུ་ང་བས། ཕྲག་དོག་མི་
ཡི་རྒྱུ་རུ་སྨིན། ལྗང་གུ་མུ་མེད་འབྱམ་ཡས་ལ། ཆགས་དང་སྡང་དང་དྲེགས་སྐྱེས་པས།
ང་རྒྱལ་ལྷ་མིན་རྒྱུ་རུ་སྨིན། ཆ་མཉམ་མུ་མེད་འབྱམ་ཡས་ལ། ཆགས་དང་སྡང་དང་
ཡིད་འཕྲོག་པས། ཕམ་ལྟུང་ལྷ་ཡི་རྒྱུ་རུ་སྨིན། དུག་ལྔ་ཉོན་མོངས་མ་རིག་ལ། ཚོགས་
དྲུག་དབང་པོ་སྒོ་ལྔ་སྟེ། ཡུལ་དྲུག་འདོད་ཡོན་སོ་སོར་གཅོད། འདོད་པའི་ཡུལ་ལ་
དྭངས་ཆགས་པས། སྐྱེ་རྒ་ན་འཆི་བཞི་རུ་ཤར། ཁམས་གསུམ་ཁ་འཁོར་རྒྱུ་དྲུག་ལུས།
འཁོར་བ་ཡང་ནས་ཡང་དུ་བརྒྱུད། རང་མཚན་དཀྱིལ་འཁོར་མ་ཤེས་པས། རང་རིག་
ཡེ་ཤེས་དོན་ལ་བསྒྲིབས། ཀུན་གཞི་སྐྱེ་མེད་མ་དང་བྲལ། རོལ་པ་འགག་མེད་དགྲ་རུ་
སྡང་། གཉིས་མེད་བདེ་ཆེན་དོན་དང་བྲལ། མེད་ལ་ཡོད་འཛིན་གཞན་འགལ་བསླུ།
ཡོད་ལ་མེད་འཛིན་རང་སྣང་འཁྲུལ། ཁམས་གསུམ་འཁོར་བར་འཁྱམས་པ་སྟེ། མ་
རྟོགས་སེམས་ཅན་འཁྲུལ་ཚུལ་ལོ། ། །
དེ་ལྟར་གཞི་ཡི་གནས་ཚུལ་ལ། གཞི་ལ་གཅིག་བས་མ་མཆིས་ཏེ། མཚན་མའི་ཚིག་
གིས་གདགས་སྒོ་ལ། ཐོག་མར་ངོ་བོ་ཉིད་ཀྱི་གཞི། ཡེ་ནས་འཁྲུལ་སྒྲིབ་མི་མངའ་བས།
གདོད་ནས་མ་བཅོས་ཀ་ནས་དག །གཉིས་པ་ཀུན་གཞི་ལུང་མ་བསྟན། སངས་རྒྱས་
སེམས་ཅན་བདེ་སྡུག་སོགས། གང་གིས་མིང་འདོགས་མ་མཆིས་པས། གང་ཡང་ལུང་
དུ་མ་བསྟན་ནོ། །གསུམ་པ་སྤྱི་གཞི་ཁྱབ་གདལ་ཏེ། ས་པས་རྟོགས་པས་སངས་རྒྱས་གྲོལ་བ་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་། མ་རྟོགས་སེམས་ཅན་འཁྲུལ་པ་ཡི། རྒྱུ་རྐྱེན་མཉམ་པོར་བྱུང་བའོ། །བཞི་པ་
རང་བཞིན་ལྷུན་གྲུབ་ལ། འཁོར་དང་མྱ་ངན་འདས་པ་རྣམས། མ་སྤངས་མ་བླངས་
མ་འགགས་པ། ཐམས་ཅད་ལྷུན་གྱིས་གྲུབ་པའོ། །དེ་ཕྱིར་གྲོལ་དང་འཁྲུལ་པ་ཡང་།
རྟོགས་ན་སངས་རྒྱས་གཞི་ལ་གྲོལ། བདག་མེད་རང་ས་ཟིན་པ་ལ། འཁྲུལ་མེད་
གདེང་དང་ལྡན་པའོ། །མ་རྟོགས་སེམས་ཅན་ལམ་ལ་འཁྲུལ། གཞི་ལ་ལམ་དུ་མ་
མཆིས་ཏེ། གཞི་ལ་རིས་སུ་མ་ཆད་པ། ལམ་ལ་རང་མཚན་དཀྱིལ་འཁོར་གྱི། སྒྲ་འོད་
ཟེར་གསུམ་ཆོ་འཕྲུལ་ལ། རྟོགས་དང་མ་རྟོགས་ཁྱད་པར་ལས། གྲོལ་དང་འཁྲུལ་
པ་འབྱུང་བའོ། །ཀུན་གཞི་བྱང་ཆུབ་སེམས་ཉིད་ནི། ཡེ་ནས་ཐོག་མཐའ་མེད་པ་རུ།
ཀུན་ཁྱབ་ཡོངས་ལ་བདལ་པ་ཡིས། ཁྱབ་གདལ་ནམ་མཁའ་ལྟ་བུར་གནས། ཀུན་
བརྟེན་ཤོང་ཡངས་ཆེ་བ་ཡིས། བསྐྱེད་བྱེད་ས་གཞི་ལྟ་བུར་གནས། ཀུན་བརྟན་འགྱུར་
བ་མེད་པ་ཡིས། འགྱུར་མེད་རི་བོ་ལྟ་བུར་གནས། ཀུན་གསོ་རོ་ལྡན་གསོ་བ་ཡིས།
གཡོ་མེད་རྒྱ་མཚོ་ལྟ་བུར་གནས། ཡེ་ནས་རྒྱུན་ཆད་མེད་པ་ཡིས། རྒྱུན་མེད་ཆུ་བོ་
ལྟ་བུར་གནས། ཡེ་ནས་བསྒྲིབས་གཡོགས་མེད་པ་ཡིས། བསྒྲིབས་མེད་ཉི་ཟླ་ལྟ་བུར་
གནས། ཡེ་ནས་རྣམ་པར་དག་པ་ཡིས། དྲི་མེད་ཤེལ་སྒོང་ལྟ་བུར་གནས། ཡེ་ནས་
འཕོ་འགྱུར་མེད་པ་ཡིས། མི་འགྱུར་གཡུང་དྲུང་ལྟ་བུར་གནས། ཡེ་ནས་སྐྱོན་དང་
བྲལ་བ་ཡིས། སྐྱོན་བྲལ་པདྨ་ལྟ་བུར་གནས། ཡེ་ནས་ནུབ་པ་མེད་པ་ཡིས། མི་ནུབ་
རྒྱལ་མཚན་ལྟ་བུར་གནས། ཡེ་ནས་དགོས་འདོད་འབྱུང་བ་ཡིས། ཡིད་བཞིན་ནོར་བུ་
ལྟ་བུར་གནས། ཡེ་ནས་ཡངས་དོག་མེད་པ་ཡིས། དོག་མེད་བར་སྣང་ལྟ་བུར་གནས།
ཡེ་ནས་དངོས་མཚན་བྲལ་བ་ཡིས། རྨི་ལམ་སྒྱུ་མ་ལྟ་བུར་གནས། ཡེ་ནས་རང་དབང་
བསྒྱུར་བ་ཡིས། འཁོར་ལོ་དབང་སྒྱུར་ལྟ་བུར་གནས། ཡེ་ནས་སྣ་ཚོགས་འབྱུང་བ་
ཡིས། མཚན་མའི་ཆོ་འཕྲུལ་ལྟ་བུར་གནས། ཡེ་ནས་སྤྲོས་མཚན་བྲལ་བ་ཡིས། རིན་
274

མདོ་སྡེ། འཁོར་སྤང་དགོན་པ་མཛད་པའི་མདོ། ། ༼ནའོ། ༽
ཆེན་གསེར་གླིང་ལྟ་བུར་གནས། དེ་ལྟར་ཀུན་གཞི་བྱང་ཆུབ་སེམས། ཐོག་མར་ཀུན་
གཞིའི་གནས་ཚུལ་ལོ། །
༧ གཉིས་པ་ལམ་གྱི་བགྲོད་ཚུལ་ནི། བྱང་ཆུབ་སེམས་ཉིད་རིན་པོ་ཆེ། ཀུན་གཞི་
སྐྱེ་མེད་ཀློང་ཡངས་སུ། རིག་པ་འགག་མེད་རོལ་པ་ཡི། སྣང་སྲིད་འཁོར་བ་མྱང་
འདས་བོན། ཡེ་ནས་རང་བཞིན་ལྷུན་གྲུབ་ཀྱི། གདོད་ནས་ཀ་དག་གཞིར་ཕྱིན་ལ།
ལམ་ལ་ཉམས་ལེན་མ་མཆིས་ཀྱང༌། འོན་ཀྱང་བརྡ་དང་ཐབས་ལས་སུ། བརྟེན་ནས་
ཉམས་སུ་ལེན་ཚུལ་ནི། ཐོག་མར་གཞི་ལ་བཞག་ཚུལ་དང་། བར་དུ་ཉམས་རྩལ་
སྦྱངས་ཚུལ་དང༌། ཐ་མར་དྲོད་ཚད་འབྱུང་ཚུལ་ལོ། །ཐོག་མར་གཞི་ཡི་གནས་ཚུལ་
ནི། ལུས་ངག་ཡིད་དང་གསུམ་དུའོ། །ལུས་ནི་ཆ་ལུགས་ལྔ་ལྡན་གྱི། ལོངས་སྤྱོད་
རྫོགས་སྐུའི་ཆ་ལུགས་སུ། མི་གཡོ་མི་འཇིག་མཉམ་པར་གནས། གཡོ་མེད་ལྷུན་པོ་ལྟ་
བུར་བཞག །ངག་ནི་སྨྲ་བརྗོད་བྲལ་བ་རུ། བརྗོད་མེད་ལྐུགས་པ་ལྟ་བུར་གནས། ཡེ་
ནས་སྨྲ་བརྗོད་བྲལ་བར་བཞག །ཡིད་ནི་མ་བཅོས་སྤྲོས་བྲལ་དུ། དྲན་པའི་དབང་པོ་
འདུ་མ་བྱས། ཕྱིར་མནོའི་རྟོག་པ་དང་། འཛིན་མཁན་དྲི་མས་མ་གོས་པར། མི་རྟོག་
སྤྲོས་བྲལ་ངང་དུ་བཞག །དེ་ལ་ཟིན་དང་གནས་པའི་ཚད། དང་པོ་རི་གཟར་ཁ་ཡི་
ཆུ། ཀུན་གཞིའི་ཀློང་དུ་གཉུག་མའི་རྒྱུན། འགྱུ་བྱེད་ཤེས་པས་ངོ་མི་ཟིན། གཉིས་པ་
ཆུ་ཀླུང་བཞིན་དུ་དལ། ཀུན་གཞིའི་ཀློང་དུ་སེམས་ཉིད་གནས། འགྱུ་བྱེད་ཤེས་པས་
གནོད་མི་འགྱུར། གསུམ་པ་མི་གཡོ་གཏིང་གསལ་མཚོ། ཀུན་གཞིའི་ཀློང་དུ་རིག་པ་
གནས། སྟོང་གསལ་ནམ་མཁའི་དབྱིངས་ལྟར་དུ། འགྱུ་བྱེད་ཤེས་པ་ངོས་འཛིན་བྲལ།
ལོ་ཟླ་ཞག་གྲངས་ཚད་ལས་འདས། དེ་ཉིད་མཉམ་པོར་གནས་པའི་ཚེ། ཐོག་མར་
གཞི་ལ་གནས་ཚུལ་ལོ། །བར་དུ་ཉམས་རྩལ་སྦྱང་བ་ནི། ཀུན་གཞི་སྐྱེ་བ་མེད་པ་ལ།
རིག་པ་འགག་པ་མེད་པ་ཡིས། གཉིས་མེད་མཉམ་པར་གནས་པ་སྟེ། དེ་ཡི་ངང་ལ་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མ་ཡེངས་པར། རྩེ་གཅིག་གོམས་པ་བསྐྱེད་ཙམ་ན། དེ་ལ་བཙལ་དཀའ་གསུམ་དུ་སྟེ།
དང་པོར་སྟོང་པར་འཆར་བའི་ཉམས། སྟོང་ཉམས་ནམ་མཁའ་ལྟ་བུ་སྟེ། ཀུན་གཞི་
སྟོང་པའི་རང་མདངས་ཐོན། སེམས་ཉིད་སྟོང་ཞིང་བདག་མེད་ལ། སེམས་འབྱུང་
མཚན་མ་དབྱིངས་སུ་ཐིམ། སྣང་སྲིད་འཁོར་བ་མྱང་འདས་བོན། ཕན་མེད་གནོད་
བྲལ་འདུ་མ་བྱས། གང་དག་དངོས་པོ་ངོ་བོ་སྟོང་། དེ་ལ་ཆད་པར་མི་གོལ་ཞིང་།
ངང་ལ་ངང་གིས་གོམས་ཙམ་ན། གཉིས་པ་གསལ་བ་འཆར་བའི་ཉམས། ཀུན་གཞི་
སྟོང་པའི་ཀློང་ཡངས་ན། རིག་པ་སྒྲིབ་མེད་སྙིང་པོ་མཐོང་། གང་དག་དངོས་པོ་ངོ་
བོ་སྟོང་། གསལ་ཉམས་ཉི་མ་ལྟ་བུ་སྟེ། འགྱུ་བྱེད་ཤེས་པ་རང་སར་དག །གཉུག་མ་
བྱང་ཆུབ་རྒྱུན་ལམ་སྟེ། སེམས་ལ་སེམས་སུ་མ་མཆིས་ཀྱང་། སེམས་ཀྱི་རང་བཞིན་
འོད་གསལ་བས། སྣང་སྲིད་འཁོར་བ་མྱང་འདས་བོན། ཆུ་ཟླའི་དཀྱིལ་འཁོར་ལྟ་བུར་
མཐོང་། དེ་ལ་རྟག་པར་མ་གོལ་ཞིང་། ངང་ལ་ངང་གིས་གོམས་ཙམ་ན། གསུམ་པ་
བདེ་བ་འཆར་བའི་ཉམས། ཀུན་གཞི་རིག་པ་གཉིས་མེད་པར། སྟོང་གསལ་གཅིག་ཏུ་
དྲིལ་བ་ཡིས། གཉིས་མེད་མཚན་ཉིད་བདེ་བ་སྟེ། བོན་ཉིད་དབྱིངས་སུ་རོ་མྱོང་བས།
བདེ་ཆེན་འབྲལ་མི་ཕོད་པ་འབྱུང་། དེ་ལ་འཛིན་པས་མ་ཞེན་ཅིང་། ངང་ལ་ངང་
གིས་གོམས་ཙམ་ན། བདེ་སྟོང་གསལ་གསུམ་མི་རྟོག་པར། གང་གིས་དངོས་འཛིན་
བྲལ་བ་སྟེ། གང་གི་དངོས་པོ་མི་རྟོག་པ། རྟོག་མེད་ལྟ་བའི་ངང་ཉིད་ལ། དམིགས་
མེད་སྒོམ་པ་བློ་འདས་ཤིང་། ཤུགས་འབྱུང་སྤྱོད་པ་རང་གྲོལ་ནས། ཐོབ་པ་མེད་པའི་
འབྲས་རྙེད་དེ། དཔེར་ན་རིན་ཆེན་གསེར་གླིང་ལྟར། སྣང་སྲིད་འཁོར་བ་མྱང་འདས་
བོན། སྤང་བླང་མེད་པར་གཉིས་གཅིག་ཅིང་། ཐིག་ལེ་ཉག་གཅིག་རྟོགས་པར་འགྱུར།
དེ་ལྟར་མ་གྱུར་བར་དུ་ནི། བདེ་སྟོང་གསལ་གསུམ་ཉམས་རྩལ་ལ། གང་དུ་སྣང་
བར་ཞེན་པ་དང་། གང་ལ་རྟག་པར་གྱུར་པ་དང༌། གང་གིས་ཕན་པར་བྱེད་པ་དང་།
276

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
གང་དག་གནོད་པར་སྣང་བ་དང་། སྐྱིད་སྡུག་ལེགས་ཉེས་སྐྱོན་ཡོན་ཚོགས། གང་ལ་
རྟོག་པས་མི་འཛིན་ཞིང་། མི་རྟོག་ཀློང་དུ་ཉམས་རྩལ་སྦྱོངས། དེ་དག་ཉམས་རྩོལ་
འབྱོང་ཙམ་ན། སྐྱོན་ཡོན་ལེགས་ཉེས་ཐམས་ཅད་ཀུན། དཔེར་ན་མེ་ལ་ཤིང་བསྣན་
ལྟར། སྣང་ཚད་ཐམས་ཅད་གྲོགས་སུ་འགྱུར། སྣང་ཞིང་སྲིད་པ་འཁོར་འདས་བོན།
སེམས་ཉིད་ངང་དུ་རང་འབྱུང་རྩལ། སྤང་བླང་མེད་པའི་ཉམས་མྱོང་འབྱུང་། བར་
དུ་ཉམས་རྩལ་སྦྱངས་ཚུལ་ལོ། །ཐ་མར་དྲོད་ཚད་འབྱུང་ཚུལ་ནི། སེམས་ཉིད་སྟོང་
པར་གནས་པའི་ཚད། ནམ་མཁའ་ལྟ་བུའི་མཚན་མ་སྟེ། འཁོར་བ་མྱ་ངན་འདས་
པའི་བོན། གང་ལ་དམིགས་གཏད་མི་འཆའ་བར། གང་གིས་གཟའ་གཏད་བྲལ་བ་
ཡིས། རྟོག་མེད་ངང་ལ་གནས་པ་དང་། འབྱུང་བཞི་གདོས་དང་བྲལ་བ་ཡིས། སྣང་
སེམས་གཅིག་ཏུ་འདྲེས་ནས་སུ། མཁའ་ལ་བྱ་བཞིན་འཕུར་བ་དང་། ཆུ་ལ་བྱིངས་པ་
མེད་པ་དང༌། རི་བོ་ཏལ་ཕྱུང་ལྷུར་བ་དང་། བྲག་ལ་ཐོགས་མེད་འགྲོ་བ་དང་། མེ་
དཔུང་ནང་དུ་བཞུགས་པ་དང་། མཚོན་གྱི་ངར་སོ་འཇིལ་བ་དང༌། ལུས་ཀྱིས་སྤྲུལ་
བསྒྱུར་ནུས་པ་དང་། སྲིད་པ་ཧྲུལ་པོར་སོང་ནས་སུ། སྣང་ཡུལ་ཆགས་པ་མེད་པ་
རུ། གཅོལ་མེད་བྱིས་པ་ལྟ་བུར་འབྱུང་། དེ་ནས་གསལ་བ་གནས་པའི་ཚད། ཉི་མ་ལྟ་
བུའི་མཚན་མ་སྟེ། ཀུན་གཞིའི་ཀློང་དུ་རིག་པའི་མདངས། སྒྲིབ་མེད་རང་བཞིན་འོད་
གསལ་བས། བརྒྱད་ཁྲི་བཞི་སྟོང་འཁོར་འདས་བོན། མ་བསླབས་རང་རྡོལ་འབྱུང་
བ་དང་། ཉིན་དང་མཚན་མོ་མེད་པ་རུ། ཉིན་མཚན་ཁོར་ཡུག་གསལ་བ་དང་། ཕ་
རོལ་གཞན་སྣང་ཤེས་པ་དང༌། བར་དོའི་ཤེས་པ་མཐོང་བ་དང་། ཚེ་རབས་སྔ་ཕྱི་
དྲན་པ་དང་། དགེ་སྡིག་རྒྱུ་འབྲས་ཤེས་པ་དང་། མཐོ་དམན་གནས་མལ་རྟོགས་པ་
དང་། རི་ལུང་དགུ་བརྒྱ་གསལ་བ་དང་། ཚངས་རྒྱུང་འཇིག་རྟེན་མཐོང་བར་འབྱུང་།
དེ་ནས་བདེ་བར་གནས་པའི་ཚད། ཀུན་གཞི་རིག་པ་གཉིས་མེད་ཅིང་། གཉིས་མེད་
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མཚན་ཉིད་བདེ་བ་ལས། བདེ་ཆེན་འབྲལ་མི་ཕོད་པ་སྟེ། བུང་བས་རྩི་འཇིབ་མྱོང་
ལྟ་བུར། བོན་ཉིད་དབྱིངས་ཀྱི་རོ་མྱོང་པས། སྡུག་བསྔལ་གདོད་ནས་མ་གྲུབ་པར།
བདེ་བའི་ངང་ལ་གནས་པ་ཡི། ཤེས་པ་ཤིན་ཏུ་ཡངས་པ་དང་། མཁའ་ལ་མདུང་
སྐོར་ལྟ་བུ་སྟེ། ཡངས་ལ་དོག་པ་མེད་པ་དང་། ཤེས་པ་ཤིན་ཏུ་འཇམ་པ་སྟེ། ཤེས་
རྒྱུད་དར་དཀར་ལྟ་བུ་དང༌། ཤེས་པ་ཤིན་ཏུ་བདེ་བ་སྟེ། ན་ཆུང་བདེ་བ་ལྟ་བུ་དང་།
ཚོར་ལ་བརྗོད་དུ་མེད་པ་སྟེ། དིག་མས་བུ་རམ་མྱོང་འདྲ་དང་། འབྱུང་བས་རེག་
ཀྱང་མི་གནོད་པར། ཁམས་ཀྱི་ཟས་དང་བྲལ་བ་དང་། ལུས་ལ་འབྱུང་བཞིའི་བཅུད་
འདུས་པས། གཟི་མདངས་ལྟ་བས་མི་ངོམས་དང༌། སེམས་ལ་ཡེ་ཤེས་རྩལ་ཤར་
བས། བྱམས་སྙོམས་སྙིང་རྗེ་ཟུང་འབྲེལ་དང་། ས་རྡོ་རི་བྲག་རྩི་ཤིང་ལས། གསེར་
གཡུ་རིན་ཆེན་ནས་འབྲས་དང༌། བདུད་རྩི་བཅུད་དུ་བསྒྱུར་བར་འབྱུང༌། དེ་ནས་
མི་རྟོག་སྤྲོས་བྲལ་ཚད། བདེ་སྟོང་གསལ་གསུམ་ཉམས་འདྲེས་པས། ཉམས་གསུམ་
རྟགས་གསུམ་མཉམ་དུ་རྫོགས། སེམས་ཉིད་ངོ་བོ་སྟོང་པ་ལ། སྟོང་ཞེས་བྱ་བར་
མི་རྟོག་པ། སྟོང་པའི་ཐ་སྙད་དབྱིངས་སུ་ཟད། དབྱིངས་ཉིད་མི་རྟོག་ཀློང་དུ་གྱུར།
རང་བཞིན་ངོ་བོར་གསལ་བ་ལ། གསལ་ཞེས་བྱ་བར་མི་རྟོག་པ། གསལ་བའི་རང་
བཞིན་མཁའ་ལ་དག །མཁའ་གསལ་མི་རྟོག་ཀློང་དུ་གྱུར། གཉིས་མེད་མཚན་ཉིད་
བདེ་བ་ལ། བདེ་ཞེས་བྱ་བར་མི་རྟོག་པ། བདེ་བའི་རང་བཞིན་ཀློང་དུ་སྟོར། བདེ་
གསལ་མི་རྟོག་ཀློང་དུ་གྱུར། སྣང་སྲིད་འཁོར་བ་མྱང་འདས་བོན། ཀུན་གཞིའི་ཀློང་
དུ་རིག་པའི་རྩལ། སྤང་དང་བླང་དོར་བྱར་མི་དམིགས། མི་རྟོག་སྤྲོས་བྲལ་ཀློང་དུ་
གྱུར། དེ་ནི་རྟོག་མེད་ལྟ་བའི་ཚད། ཚད་ལ་བཟུང་དུ་མ་མཆིས་ཏེ། མཚན་མའི་
ཚིག་གིས་མཚོན་བྱ་ལ། བདེ་སྟོང་གསལ་གསུམ་གཅིག་ཏུ་འདྲེས། ངང་ཀློང་ཐུན་
གསུམ་གཅིག་ཏུ་རྫོགས། རྣམ་པར་རྟོག་འཛིན་དྲི་མ་བྲལ། རྟོག་མེད་ལྟ་བས་སྤྱི་རྒྱ་
278

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ།༽
ཆོད། དམིགས་མེད་བསྒོམས་པས་དངོས་མཚན་སྟོར། བྱར་མེད་སྤྱོད་པས་མདུད་པ་
གྲོལ། དོག་མེད་འབྲས་བུ་རང་ས་ཟིན། རིག་པའི་རྒྱལ་པོ་བདག་ཞལ་གཟིགས། ཀུན་
གཞི་སྐྱེ་མེད་མ་དང་མཇལ། སྣང་སྲིད་འཁོར་འདས་གཡང་ལུགས་བུད། སྒྲིབ་མེད་
སྙིང་པོ་གཅེར་བུར་ཤར། བདག་མེད་ཡེ་ཤེས་རང་སར་གྲོལ། དཔེར་ན་གསེར་གླིང་
རྡོ་མེད་ལྟར། འཁོར་བ་སྤང་དུ་མ་མཆིས་ཤིང་། མྱང་འདས་བསྒྲུབ་ཏུ་མ་མཆིས་པས།
འཁོར་འདས་དུ་མ་རོ་གཅིག་ཏུ། ཐིག་ལེ་ཉག་གཅིག་དོན་དུ་གནས། སྣང་སྲིད་འཁོར་
བ་མྱང་འདས་བོན། ཉག་གཅིག་རིག་པའི་ཆོ་འཕྲུལ་དུ། བྱང་ཆུབ་སེམས་ཀྱི་རྩལ་
ཤར་བས། འཁོར་འདས་གཉིས་ལ་རང་དབང་ཆེ། སྲིད་པ་གསུམ་ལ་རང་དབང་
ཆེ། འབྱུང་བ་ལྔ་ལ་རང་དབང་སྒྱུར། སྤྱན་ལྔ་རྩལ་དྲུག་མངོན་ཤེས་རྫོགས། སྣང་
ཞིང་སྲིད་པའི་འཇིག་རྟེན་ཀུན། རྐང་པ་ཡ་གཅིག་མཐེབ་ཀྱིས་གནོན། རྐང་མཐིང་
སེན་མོའི་ཁྱོན་གྱིས་ཀྱང་། ས་གཞི་ཁྱོན་བཅས་གནོན་མཛད་ནས། ནམ་མཁའི་མཐའ་
ལ་གར་བྱེད་པས། སྣང་ཞིང་སྲིད་པའི་འཇིག་རྟེན་གཡོ། འཇིག་རྟེན་གསུམ་པོ་དུས་
གཅིག་བགྲོད། ཁམས་གསུམ་སྐད་ཅིག་སྤྱན་གྱིས་གསལ། སྟོང་གསུམ་སྐད་ཅིག་ཡུད་
ཀྱིས་འཁོར། བདུད་སྡེ་དཔུང་བཅས་ཉེ་བར་ཞི། སྣང་ཞིང་སྲིད་པ་དབང་དུ་བསྡུ་།
གཞན་དབང་ཅན་གྱིས་མི་འཇིགས་པར། འཁོར་ལོ་སྒྱུར་རྒྱལ་རང་དབང་ཆེ། ཐ་མར་
དྲོད་ཚད་འབྱུང་ཚུལ་ཏེ། གཉིས་པ་ཉམས་སུ་ལེན་ཚུལ་ལོ། །
༧ གསུམ་པ་འབྲས་བུར་གྲུབ་ཚུལ་ནི། བླ་མེད་ཐེག་པ་ཆེན་པོའི་དོན། ཚེ་གཅིག་
སངས་རྒྱས་བསྒྲུབ་པའི་ཐབས། རབ་ཏུ་བསྒྲུབ་ནས་དོན་བསྒོམ་པས། དེ་ཡི་དོན་དམ་
འབྲས་བུ་ནི། སྐྱེ་བ་མེད་པའི་དོན་རྟོགས་ཤིང་། བདག་མེད་རིག་པའི་གདེང་དང་
ལྡན། བོན་སྐུ་འགྱུར་བ་མེད་འཆང་ཞིང་། བོན་གྱི་སྐུ་ལས་ལོངས་སྤྱོད་རྫོགས། རྫོགས་
པའི་སྐུ་ལས་སྤྲུལ་པའི་སྐུ། བོན་སྐུ་ནམ་མཁའ་ལྟ་བུ་ལ། རྫོགས་སྐུ་ཉི་ཟླ་བཞིན་དུ་
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གསལ། སྤྲུལ་སྐུ་གཞའ་ཚོན་ལྟ་བུ་ཡི། མཚན་དང་དཔེ་བྱད་རབ་ཏུ་གསལ། སྐུ་ལས་
སྤྲུལ་སྐུ་བྱེ་བ་འགྱེད། སྐུ་ཉིད་གཅིག་ལས་མ་གཡོས་ཀྱང་། བྱེ་བ་བརྒྱ་ཕྲག་འགྲོ་དོན་
མཛད། སྣ་ཚོགས་སྤྲུལ་པ་དུ་མར་སྣང་། གསུང་ལ་ཚངས་དབྱངས་དྲུག་ཅུར་སྒྲོགས།
གསུང་ཉིད་གཅིག་ལས་མ་བསྒྲགས་ཀྱང་། རིགས་དྲུག་རང་རང་སྒྲ་སྐད་དུ། སོ་སོར་
ཅི་བཞིན་དེ་བཞིན་སྟོན། ཐུགས་ལ་ཡེ་ཤེས་དྲུག་ཅུ་འཆང་། ཐུགས་ཉིད་གཅིག་ལས་
མ་གཡོས་ཀྱང་། སུམ་བརྒྱ་དྲུག་ཅུའི་ཏིང་འཛིན་གྱིས། འགྲོ་བ་སྨག་གི་མུན་པ་སེལ།
གཞན་ཡང་དོན་དང་ཡོན་ཏན་ཚོགས། མཁྱེན་ཚད་དགོངས་ཚད་གྲངས་ལས་འདས།
ནམ་མཁའི་སྐུ་ལ་གཡུང་དྲུང་ཚེ། འཆི་མེད་སྐྱེས་བཙན་བོན་གྱི་སྐུ། སྲོག་མེད་བདུད་
བྲལ་གཡུང་དྲུང་ལྷ། སྣང་སྲིད་འཇིག་རྟེན་འཁོར་ལོ་སྒྱུར། འཛམ་གླིང་བྱེ་བ་ཕྲག་
བརྒྱ་རུ། སྤྲུལ་སྐུ་བྱེ་བ་ཕྲག་བརྒྱར་འགྱེད། སྐུ་བརྟེན་རྒྱལ་པོ་ཡབ་དང་ཡུམ། བཙུན་
མོ་སྲས་དང་བློན་པོ་སྟེ། གཙོ་འཁོར་བྱེ་བ་ས་ཡར་བཅས། སྐུ་དང་ཞིང་ཁམས་བཀོད་
པ་དང་། གདུལ་བྱ་འཕྲིན་ལས་བསམ་མཐའ་ཡས། མཐའ་ཡས་སྤྲུལ་པ་འགྲོ་བའི་
དོན། དཔག་མེད་མཐར་ཕྱིན་མཛད་པ་ཡིས། གདུལ་བྱ་ཐར་པར་འགོད་པ་དང༌།
འཁོར་བ་དོང་ནས་སྤྲུགས་པ་ཡིས། བོན་ཉིད་དབྱིངས་སུ་གཞོལ་བའོ། །ཞེས་གསུངས་
ནས། གནས་ལུགས་ཐེག་པ་ཆེན་པོའི་དོན་ལ། དང་པོ་གཞིའི་གནས་ཚུལ་དང་། བར་
དུ་ལམ་གྱི་བགྲོད་ཚུལ་དང༌། ཐ་མར་འབྲས་བུ་གྲུབ་ཚུལ་རྣམས། གཏན་ལ་ཕབ་སྟེ་
བཀའ་སྩལ་ནས། འཁོར་རྣམས་ཀྱང་རང་རང་དབེན་པའི་གནས་སུ། ཆིག་པུར་བྱང་
ཆུབ་ཤིང་གི་སྤྱིལ་པོ་རུ། ཚིག་བོར་དོན་ལ་ཞུགས་ནས་དམ་པའི་དོན་ལ་བསྒོམ་མོ། །
སྟོན་པ་ཉིད་ཀྱང་བྱང་ཆུབ་ཤིང་གི་སྤྱིལ་པོར་དགོངས་པ་ལ་ཐང་བཅད་ནས། གཞན་
དག་འདུལ་བའི་ཐབས་དང་། ཕྱི་རབས་རྣམས་ལ་དཔེར་བསྟན་པའི་ཕྱིར་དུ་བཞུགས་
སོ། །དེ་ལྟར་དགུང་ལོ་གསུམ་དུ་ཚིག་བོར་དོན་ལ་ཞུགས་ནས་བསྒོམས་པས། འཁོར་
280

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
རྣམས་ཀྱང་གནས་ལུགས་ཐེག་པ་ཆེན་པོའི་དོན་རྟོགས་ཏེ། བདེ་སྟོང་གསལ་གསུམ་
ལམ་གྱི་དྲོད་ཚད་དང་ལྡན་ནས། རིག་པའི་བདག་ཞལ་གཟིགས་ཤིང་། འཁོར་འདས་
དུ་མ་རོ་གཅིག་ཏུ་རྟོགས་པའི། ལྷ་དང་། ཀླུ་དང་། མི་ལ་སོགས་གཡུང་དྲུང་སེམས་
དཔའ་འབུམ་ཕྲག་དྲུག་ཅུ་རུ་བྱུང་ངོ༌། །གཞན་ཡང་གཡེང་བའི་གནས་སྤངས་ནས།
དབེན་པའི་དགོན་པར་བརྟེན་ཞིང་། ཚིག་བོར་དོན་ལ་ཞུགས་པའི་གང་ཟག་བྱེ་བ་ས་
ཡ་གྲངས་མེད་པ་རུ་བྱུང་ངོ༌། །
དེ་ནས་ཡང་དེའི་ཚེ་སྟོན་པས་ཀྱང་ཏིང་ངེ་འཛིན་དེ་དག་ལས་བཞེངས་ནས་ཞལ་
ནས་གསུངས་པའི། བོན་གྱི་སྒོ་མོ་བརྒྱད་ཁྲི་བཞི་སྟོང་ཡང་། དོན་དུ་ཐིག་ལེ་གཅིག་
ལ་བསྡུ་བ་དང་། ཕྱི་རབས་རྗེས་སུ་འབྲེང་བའི་གང་ཟག་རྣམས་ལ་དཔེ་དང་ཐབས་
སུ་བསྟན་པ་དང་། མ་འོངས་ལྔ་བརྒྱ་ཐ་མར་ཐུགས་ཀྱི་བསྟན་པ་འབྱུང་བའི་དོན་དུ།
ཐེག་པ་ཆེན་པོའི་རྒྱུད་སྡེ་བཞི་རུ་གཏན་ལ་ཕབ་སྟེ། དེ་ཡང་རྫོགས་པ་ཆེན་པོ་གནས་
ལུགས་གཞིའི་རྒྱུད་དང༌། ཕྱག་རྒྱ་ཆེན་པོ་བསྒོམ་པ་ལམ་གྱི་རྒྱུད་དང་། གཉུག་མ་
ཆེན་པོ་བདེ་བ་དོན་གྱི་རྒྱུད་དང་། དབུ་མ་ཆེན་པོ་མཐའ་བྲལ་དབྱིངས་ཀྱི་རྒྱུད་དང་
བཞི་རུ་གཏན་ལ་ཕབ་སྟེ་བཤད་པར་མཛད་དོ། །དེ་ལ་ཡང་ཡན་ལག་གི་རྒྱུད་སྡེ་བཞི་
སྟེ། ལྟ་བ་མཐའ་བྲལ་ནམ་མཁའི་སྤྱི་གཅོད་ཀྱི་རྒྱུད་དང་། སྒོམ་པ་འོད་གསལ་ཉི་འོད་
སྙིང་པོའི་རྒྱུད་དང་། སྤྱོད་པ་ཤུགས་འབྱུང་སྣ་ཚོགས་རོལ་པའི་རྒྱུད་དང་། འབྲས་བུ་
བདག་མེད་ཐིག་ལེ་ཉག་གཅིག་གི་རྒྱུད་དང་བཞི་སྟེ། དེ་ལ་ཉིང་ལག་ཏུ་གྱུར་པ། ཨ་
བ་དུ་ཏི་རྩ་ཡི་རྒྱུད་དང་། ལི་ཡང་འུ་སེག་རླུང་གི་རྒྱུད་དང༌། བྱང་སེམས་འཛིན་པ་
ཐིག་ལེའི་རྒྱུད་དང་། མཐའ་སྐྱོན་བསལ་བ་གག་སེལ་གྱི་རྒྱུད་དང༌། རྒྱུད་སྡེ་ཆེན་པོ་
བཅུ་གཉིས་སུ་གཏན་ལ་ཕབ་ནས། དགུང་ལོ་དྲུག་ཏུ་བོན་གྱི་འཁོར་ལོ་བསྐོར་བར་
མཛད་ཅིང་། སྐྱེ་བ་གཅིག་གིས་བླ་མེད་བསྒྲུབ་པའི་ཐབས་རྣམས་གཏན་ལ་ཕབ་སྟེ་
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བཤད་པར་མཛད་དོ། །
དེ་ནས་ཡང་དེའི་ཚེ་དེའི་དུས་ན། སྟོན་པ་འཁོར་དང་བཅས་པ་རྣམས་ནི། ནགས་
ཚལ་དགོན་པའི་གནས་སུ། དབེན་པའི་གནས་བསྟེན་ཞིང་། བྱང་ཆུབ་སེམས་ཀྱི་
དོན་གཏན་ལ་ཕབ་ཅིང་བསྒོམས་པས། འཁོར་རྣམས་ཀྱང་བྱང་ཆུབ་སེམས་ཀྱི་དོན་
མཐོང་ནས། ཚིག་ཏུ་བཤད་པ་བྱེ་མའི་ལ་ཙམ་ཡང་། དོན་གྱི་ཐིག་ལེ་ཉག་གཅིག་
ཏུ་རྟོགས་ཏེ། གྲུབ་པ་དང་གྲོལ་བ་ཐོབ་ནས། ཉམས་མྱོང་དྲོད་ཚད་རྫུ་འཕྲུལ་དང་
ལྡན་པར་གྱུར་ཏོ། །དེ་ལ་འཁོར་རྣམས་ཀྱང་ཤིན་ཏུ་སྤྲོ་བ་སྐྱེས་ནས། སྟོན་པ་ལ་བླ་ན་
མེད་པའི་མཆོད་པ། ནམ་མཁའི་མཐའ་དང་མཉམ་པར་སྤྲུལ་ནས་མངོན་པར་ཕུལ་
བས། སྟོན་པས་ཀྱང་མཆོད་པ་དེ་དག་ཐམས་ཅད་ཐུགས་རྗེས་བྱིན་གྱིས་བརླབས་
ནས། ཐུགས་ཡང་དག་པའི་དགོངས་པ་ལ་ཞུགས་ཏེ་འཁོར་རྣམས་ལ་བཀའ་སྩལ་པ།
ཉོན་ཅིག་འདུས་པའི་འཁོར་རྣམས་ཐམས་ཅད་ཀུན། གཡུང་དྲུང་བོན་གྱི་སྒོ་མོ་མང་
པོ་ལ། བརྒྱད་ཁྲི་བཞི་སྟོང་བསམ་གྱིས་མི་ཁྱབ་ཀྱང་། ཐེག་པའི་ཡང་རྩེ་བླ་མེད་འབྲས་
བུའི་བོན། སྐྱེ་བ་གཅིག་གིས་བླ་མེད་སྒྲུབ་པའི་ཐབས། བླ་མེད་ཐེག་པ་ཆེན་པོའི་དོན་
བསྟན་ཅིང་། དབེན་པའི་གནས་བསྟེན་ཡང་དག་དོན་བསྒོམས་པས། འདུས་པའི་
འཁོར་རྣམས་ཡང་དག་དོན་རྟོགས་ཤིང༌། རྟོགས་གྲོལ་ཕུན་སུམ་ཚོགས་པ་ཤིན་ཏུ་
མང་། དེ་ཡང་ཕྱོགས་ཞེན་མཐའ་རུ་མ་གོལ་བར། ལྟ་སྒོམ་སྤྱོད་པ་ཟུང་དུ་འབྲེལ་བར་
མཛོད། ལྟ་སྒོམ་སྤྱོད་པ་ཟུང་དུ་འབྲེལ་བས་ན། བདག་དོན་ལྷུན་གྲུབ་གཞན་དོན་
མཐར་ཕྱིན་འགྱུར། ཞེས་བཀའ་བསྩལ་ཏོ། །
༧ དེ་ལ་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་ཀྱི་
ནང་ནས། གཤེན་རབ་གཡུང་དྲུང་སེམས་དཔའ་གཏོ་བུ་འབུམ་སྲས་སྟོན་པའི་དྲུང་
དུ་འཁོད་ནས། པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་
282

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
ཅད་མཁྱེན་པའི་སྟོན་པ་ལགས། བདག་ཅག་འཁོར་དུ་གཏོགས་པའི་གང་ཟག་རྣམས།
གཡུང་དྲུང་བོན་གྱི་སྒོ་མོ་བརྒྱད་ཁྲི་ལ། ཤེས་པའི་རྒྱུད་སྦྱངས་ཤེས་རབ་ཚད་སླེབས་
ཤིང་། ཚིག་མཁས་དོན་ལ་མ་རྨོངས་དོན་ཡོད་ཕྱིར། གཡེང་བའི་ཚོགས་སྤང་དགོན་
པའི་གནས་བསྟན་ཞིང༌། ཚིག་བོར་དོན་ལ་རབ་ཏུ་བསྒོམ་པ་ཡིས། རང་སེམས་
བྱང་ཆུབ་སེམས་ཀྱི་དོན་མཐོང་ནས། རྟོགས་གྲོལ་ཕུན་སུམ་ཚོགས་པ་ཤིན་ཏུ་མང་།
དེ་ཡང་ཕྱོགས་གཅིག་མཐའ་རུ་མི་གོལ་བར། ལྟ་སྒོམ་སྤྱོད་པ་ཟུང་དུ་སྦྲེལ་བས་ན།
བལྟ་བའི་ཐབས་དང་བསྒོམ་པའི་དོན་དམ་དང༌། སྤྱོད་པའི་སྤྱོད་ཐབས་ཟུང་འབྲེལ་
ཅི་ལྟར་ལགས། ཐུགས་ཀྱི་དཀྱིལ་ནས་བདེན་པའི་བཅུད་ཕྱུངས་ལ། བདག་ཅག་
འཁོར་རྣམས་ཀུན་ལ་བཤད་དུ་གསོལ། ཞེས་ཞུས་པས། དེ་ལ་སྟོན་པས་བཀའ་སྩལ་
པ། ཉོན་ཅིག་གཤེན་རབ་གཏོ་བུ་འབུམ་སྲས་དང༌། འདུས་པའི་འཁོར་རྣམས་མ་
ཡེངས་དབང་པོ་གཏོད། སྤྱིར་ནི་བདག་གིས་གསུངས་པའི་བོན་སྒོ་ལ། བརྒྱད་ཁྲི་བཞི་
སྟོང་བསམ་གྱིས་མི་ཁྱབ་ཀྱང་། མདོ་རུ་བསྡུ་ན་རྣམ་པ་གསུམ་དུ་སྟེ། ཐོག་མཐའ་
བར་དང་གསུམ་དུ་དབྱེ་བའོ། །དེ་ཡང་དང་པོ་ཐོག་མར་གསུངས་པ་ནི། ཐེག་པ་
རིམ་དགུ་གཏན་ལ་ཕབ་པ་སྟེ། རྒྱུ་འབྲས་རིམ་བཞིན་བླ་མེད་ཡང་རྩེའོ། །བར་མ་སྒོ་
བཞི་མཛོད་ལྔར་དབྱེ་བ་སྟེ། དཔོན་གསས་མན་ངག་འཕན་ཡུལ་རྒྱས་པ་དང་། ཆབ་
དཀར་བསྙེན་སྒྲུབ་ཆབ་ནག་སྲིད་པའི་རྒྱུད། མཐོ་ཐོག་སྤྱིར་རྒྱུག་མཛོད་དུ་བསྟན་
པའོ། །ཐ་མར་ཕྱི་ནང་གསང་བ་གསུམ་དུ་སྟེ། ཕྱི་རྒྱུད་འདུལ་ཁྲིམས་སྡེ་རུ་བཤད་
པ་དང་། ནང་རྒྱུད་གསང་སྔགས་སྡེ་རུ་བཤད་པ་དང་། གསང་རྒྱུད་ཐེག་པ་ཆེན་
པོར་གསུངས་པའོ། །དེ་ཡང་འདུས་པའི་འཁོར་རྣམས་ཐམས་ཅད་ཀུན། གཡུང་དྲུང་
བོན་གྱི་སྒོ་མོ་མང་པོ་ལ། ཤེས་པའི་རྒྱུད་སྦྱངས་ཤེས་རབ་ཚད་སླེབས་ནས། ཕྱི་རྒྱུད་
འདུལ་ཁྲིམས་ཐེག་པར་མཐར་ཕྱིན་བསླབ། ཕྱི་ཚུལ་ནང་ཁྲིམས་ཟུང་དུ་འབྲེལ་ནས་
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཀྱང་། དཀའ་བ་མཐའ་ཕྱིན་བསླབ་པའི་མཐའ་རྫོགས་ཤིང་། ཚིག་བོར་དོན་ཞུགས་
དོན་ལ་བསྒོམ་པའི་ཕྱིར། སྐྱེ་བ་གཅིག་གིས་བླ་མེད་སྒྲུབ་པའི་ཐབས། བླ་མེད་ཐེག་པ་
ཆེན་པོའི་དོན་ལ་བསྒོམས། གོམས་པར་མཐར་ཕྱིན་གནས་ལུགས་དོན་དང་ལྡན། ལྟ་
སྤྱོད་ཟུང་འབྲེལ་ཨེ་མ་ངོ་མཚར་ཆེ། ད་ཡང་འཁོར་རྣམས་ལྟ་སྤྱོད་ཟུང་སྦྲེལ་ཞིང་།
ཕྱི་རབས་རྣམས་ལ་དཔེ་རུ་བསྟན་པའི་ཕྱིར། ལྟ་སྒོམ་སྤྱོད་པ་ཟུང་དུ་འབྲེལ་པར་
དགོས། སྤྱིར་ཡང་བོན་སྒོ་བརྒྱད་ཁྲི་བཞི་སྟོང་ལ། འཇུག་སྒོའི་ཐབས་ལ་བསམ་གྱིས་
མི་ཁྱབ་ཀྱང་། སྤྱོད་པའི་ཐབས་ལ་རྣམ་པ་གཉིས་ཡིན་ཏེ། སྤྱི་རུ་སྤྱོད་དང་ཟུང་འབྲེལ་
སྤྱོད་པ་གཉིས། སྤྱི་རུ་སྤྱོད་པ་ཐེག་པ་རང་གཞུང་སྟེ། ཟུང་འབྲེལ་སྤྱོད་པ་ལྟ་སྤྱོད་སྒོམ་
པ་གསུམ། གཅིག་དོར་གཅིག་མཚོན་མ་ཡིན་ཟུང་དུ་སྦྲེལ། བོན་ལ་ཕྱི་ནང་གསང་བ་
གསུམ་དུ་སྟེ། གསང་རྒྱུད་ཐེག་ཆེན་ལྟ་བས་སྤྱི་ཁོག་དབུབ། ནང་རྒྱུད་གསང་སྔགས་
སྒོམ་པའི་སྙིང་པོ་བཙལ། ཕྱི་རྒྱུད་འདུལ་ཁྲིམས་སྤྱོད་པས་ལ་དོར་བྱ། དེ་གསུམ་ཟུང་
འབྲེལ་བདག་གཞན་དོན་གཉིས་འགྲུབ། ཅེས་བཀའ་བསྩལ་ཏོ། །
དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། དེ་ལྟར་དུ་བོན་ཐམས་ཅད་ལྟ་སྤྱོད་རྣམ་པ་གཉིས་ཀྱི་སྒོ་རུ་འཇུག་སྟེ། ཟུང་
འབྲེལ་དུ་སྤྱོད་ནས། ཕྱི་ནང་གསང་བ་གསུམ་དུ་དབྱེ་བ་ལས། གསང་རྒྱུད་ཐེག་ཆེན་
ལྟ་བས་སྤྱི་ཁོག་དབུབ་པ་ནི། ཅི་ལྟར་དུ་དབུབ་པ་ལགས། ནང་རྒྱུད་གསང་སྔགས་
སྒོམ་པའི་སྙིང་པོ་བཙལ་བ་ནི་ཅི་ལྟར་དུ་བཙལ་བ་ལགས། ཕྱི་རྒྱུད་འདུལ་ཁྲིམས་སྤྱོད་
པས་ལ་དོར་བ་ནི། ཅི་ལྟར་དུ་དོར་བ་ལགས། ཞེས་གསོལ་ཏོ། །དེ་ལ་ཡང་སྟོན་པས་
བཀའ་སྩལ་པ། ཉོན་ཅིག་གཤེན་རབ་ཡིད་ཀྱི་ཁྱེའུ་ཆུང་དང༌། འདུས་པའི་འཁོར་
རྣམས་དབང་པོ་གཏོད་ལ་ཉོན། བོན་རྣམས་ཐམས་ཅད་ཕྱི་ནང་གསང་བ་སྟེ། ཟུང་
འབྲེལ་ལྟ་སྤྱོད་དོན་ལས་མི་གོལ་བར། ཡང་དག་ཐར་པའི་ལམ་ལ་འཇུག་པའི་ཕྱིར།
284

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
ལྟ་སྤྱོད་སྒོམ་པ་ཟུང་དུ་འབྲེལ་བར་བསྟན།
ཐོག་མར་ལྟ་བའི་སྤྱི་ཁོག་དབུབ་པ་ནི། བོན་ཉིད་སེམས་ཉིད་ནམ་མཁའི་དབྱིངས་
ཉིད་གསུམ། མ་སྐྱེ་མི་སྐྱེ་སྐྱེ་མེད་བོན་གྱི་དབྱིངས། མ་འགགས་མི་འགག་འགག་མེད་
སེམས་ཀྱི་ཀློང་། མ་འོངས་མི་འགྲོ་གཉིས་མེད་དག་པའི་མཁའ། མཁའ་ཀློང་དབྱིངས་
གསུམ་དོན་དམ་རང་བཞིན་ལ། མ་ཤོངས་མི་ཤོང་དོག་པའི་མཐའ་དང་བྲལ། སྣང་
ཞིང་སྲིད་པའི་འཁོར་འདས་བྱུང་མི་ཚོར། ཀུན་ཁྱབ་ཡངས་པ་ཆེན་པོའི་སེམས་ཉིད་
ནི། ཡེ་ནས་བོན་ཉིད་སྐྱེ་འགག་མེད་པ་ལ། བོན་ཅན་མཚན་མས་གནོད་དང་བྱུང་
མི་ཚོར། ཀུན་ཁྱབ་ཡངས་པ་ཆེན་པོའི་ནམ་མཁའ་ལ། ས་ཆུ་མེ་རླུང་འབྱུང་བ་རྣམ་
པ་བཞི། སྤྲིན་དང་ཁུ་རླངས་གཞའ་ཚོན་ཐོག་སེར་ཀུན། གློ་བུར་མཚན་མ་ནམ་
མཁའི་ཀློང་དུ་སྟོར། ཀུན་བརྟེན་ཡངས་པ་ཆེན་པོའི་ས་གཞི་ལ། གླིང་བཞི་གླིང་ཕྲན་
རི་བདུན་རོལ་མཚོ་བཅས། ས་རྡོ་རི་བྲག་རྩི་ཤིང་ནགས་ཚལ་རྣམས། ས་གཞིའི་ཀློང་
དུ་སྣ་ཚོགས་རང་འབྱུང་རྩལ། ཀུན་གསོ་རོ་ལྡན་བཅུད་ཀྱི་རྒྱ་མཚོ་ལ། ཆུ་བོ་ཆུ་བྲན་
ལུ་མ་མི་གཙང་ཆབ། མཁའ་ལས་ཆར་བབས་ཟིལ་དང་བརླན་ལས་བྱུང༌། ཐམས་
ཅད་རྒྱ་མཚོའི་ཀློང་དུ་རོ་གཅིག་པ། དེ་བཞིན་བོན་ཉིད་སྐྱེ་འགག་མེད་པ་ལ། བོན་
ཅན་མཚན་མ་བརྒྱད་ཁྲི་བཞི་སྟོང་ཡང་། བོན་ཉིད་སྐྱེ་མེད་ངང་དུ་རོ་མཆོག་གཅིག །
སེམས་ཉིད་ཡེ་ནས་ཀུན་ཤོང་ཡངས་པ་ལ། སེམས་འབྱུང་མཚན་མ་སེམས་ཀྱི་ཆོ་
འཕྲུལ་ལས། བདེ་སྡུག་བྱུང་ཚོར་ལེགས་ཉེས་སྣ་ཚོགས་པས། དྲན་དང་འགྱུར་བ་
ཕྲག་རྒྱས་རགས་དང་སྦོམ། སྣ་ཚོགས་ཤེས་བྱའི་མཚན་མའི་ཚིག་རྣམས་ཀུན། སེམས་
ཉིད་ཀློང་དུ་ཡངས་དང་བདལ་པ་སྟེ། ལེགས་ཉེས་བདེ་སྡུག་ཕན་དང་གནོད་མི་ཚོར།
རྟག་དང་ཆད་པའི་གོལ་མཐར་མ་ལྟུང་བ། བྱང་ཆུབ་སེམས་ལ་སེམས་སུ་མ་མཆིས་ཏེ།
སེམས་ཀྱི་རང་བཞིན་འོད་གསལ་ཆེན་པོའི་ངང་། གདོད་མའི་སྙིང་པོ་དྲི་མེད་བོན་
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གྱི་སྐུ། ཡེ་ནས་བོན་སྐུ་འགྱུར་མེད་མཉམ་པ་ཉིད། གདོད་ནས་མ་གཡོས་མ་བཅོས་
ལྷུན་གྱིས་གྲུབ། སྣང་ཞིང་སྲིད་པ་འཁོར་བ་མྱང་འདས་བོན། བྱུང་གནས་ཐིམ་གསུམ་
སྙིང་པོ་བྱང་ཆུབ་སེམས། ཀུན་གཞི་སྐྱེ་མེད་ནམ་མཁའ་ལྟ་བུ་ལ། རིག་པ་སྒྲིབ་མེད་
མཁའ་གསལ་ཉི་མ་ཤར། འབྱུང་འཇུག་སྣ་ཚོགས་ཉི་འོད་ཀུན་ཏུ་རྒྱས། མ་སྤངས་མ་
བླངས་རང་བཞིན་རོལ་པའི་རྩལ། ནམ་མཁའི་ཀློང་དུ་འབྱུང་བཞིའི་མཚན་མ་སྟོར།
བོན་ཉིད་ཀློང་དུ་བོན་ཅན་མཚན་མ་སྟོར། སེམས་ཉིད་ཀློང་དུ་སེམས་འབྱུང་མཚན་
མ་སྟོར། ནམ་མཁའ་བོན་སེམས་དབྱེར་མེད་གཅིག་གི་ངང༌། སྐྱེ་བ་མེད་པ་ཐབས་
ཆེན་ཡབ་ཀྱི་མཁའ། འགག་པ་མེད་པ་ཤེས་རབ་ཡུམ་གྱི་ཀློང་། སྐྱེ་འགག་གཉིས་མེད་
མཉམ་པར་གནས་པའི་དབྱིངས། བོན་ཉིད་སེམས་ཉིད་ནམ་མཁའི་དབྱིངས་ཉིད་
གསུམ། ཐོག་མར་མ་སྐྱེས་ཐ་མར་མི་འགག་པས། རྟག་པར་མ་ཡིན་ཆད་པའི་མཐའ་
དང་བྲལ། སྣང་བར་མ་ཡིན་སྟོང་པའི་ཐ་སྙད་ཟད། ཡོད་པར་མ་ཡིན་མེད་པའི་
མཚན་མ་སྟོར། སྐྱེ་བར་མ་ཡིན་འགག་པའི་མིང་མ་གྲུབ། མུ་བཞི་རྟག་ཆད་མཚན་
མ་ཀུན་དང་བྲལ། སྣང་ཞིང་སྲིད་པ་འཁོར་བ་མྱང་འདས་བོན། སྤང་དང་བླང་དང་
དོར་ཞེས་བྱར་མི་དམིགས། སྣང་ཚད་ཐམས་ཅད་བོན་ཉིད་སྐུ་ཡི་དངོས། གྲགས་
ཚད་ཐམས་ཅད་བོན་ཉིད་གསུང་གི་སྒྲ། དྲན་ཚད་ཐམས་ཅད་བོན་ཉིད་ཐུགས་ཀྱི་
ངང་། བྱས་ཚད་ཐམས་ཅད་བོན་ཉིད་ཡོན་ཏན་རྩལ། གྲུབ་ཚད་ཐམས་ཅད་བོན་
ཉིད་འཕྲིན་ལས་སྦྱོར། སྐུ་གསུང་ཐུགས་དང་ཡོན་ཏན་འཕྲིན་ལས་ཀྱིས། གདུལ་བྱ་
བོན་ཉིད་དབྱིངས་སུ་འཁོད་པའི་ཕྱིར། བརྒྱད་ཁྲི་བཞི་སྟོང་ཕྱི་ནང་གསང་གསུམ་བོན།
བོན་ཉིད་ལྟ་བའི་ངང་ལ་མངོན་རོལ་སྤྱོད། བོན་ཉིད་མི་རྟོག་སྤྲོས་བྲལ་ངང་ཉིད་ཀྱིས།
བོན་ཅན་མཚན་མ་འུབས་སུ་ཆུད་པར་བྱ། གསང་རྒྱུད་ཐེག་ཆེན་ལྟ་བའི་དོན་དམ་
གྱིས། བོན་རྣམས་ཐམས་ཅད་སྤྱི་ཁོག་དབུབ་པའོ། །
286

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ། ༽
གཉིས་པ་ཕྱི་རྒྱུད་སྤྱོད་པའི་ལ་དོར་བ། སྤྱོད་པ་མས་འཛེགས་འདུལ་ཁྲིམས་ཟབ་
མོ་སྲུངས། དམན་དང་ཐ་མལ་སྤྱོད་ལ་མི་ཆགས་པར། འགྲོ་བ་གཞན་ལས་ཁྱད་པར་
དཔག་པ་ཡི། མཁན་དང་སློབ་དཔོན་དཔང་པོའི་མདུན་དྲུང་དུ། དད་དང་མོས་
འདུན་གུས་པས་གཞི་བཟུང་ནས། སེམས་བསྐྱེད་མ་བཞིའི་གཏིང་སེར་བསླང་ནས་
སུ། བསླབ་གསུམ་རྣམ་དག་སྡོམ་པ་བླང་བར་བྱ། ཕྱི་ཡི་ཚུལ་དང་ནང་ཁྲིམས་ཟུང་དུ་
སྦྲེལ། ཚུལ་ལམ་ཐབས་ཀྱི་གཏན་ཚིགས་གཏན་ལ་དབབ། བྱང་ཆུབ་སེམས་ཀྱི་བསླབ་
པ་རྫོགས་པར་བྱ། རྒྱུ་འབྲས་རྩ་བ་རབ་ཏུ་རྣམ་པར་དབྱེ། རྩ་བ་བཞི་དང་བརྒྱད་ལས་
གྱེས་པ་སྟེ། ཡན་ལག་ཉི་ཤུ་རྩ་ལྔ་རབ་ཏུ་སྲུངས། ཟས་གོས་གྲོགས་དང་ཁ་ཟས་སྡེ་
རིགས་རྣམས། སྤང་བླང་དོར་དང་སྐྱོན་ཡོན་ལེགས་ཉེས་བསལ། ལྟ་སྤྱོད་ཟུང་འབྲེལ་
ཉིན་དང་མཚན་མོའི་བོན། ཉིན་མོའི་བོན་སྤྱོད་འདུལ་ཁྲིམས་རྣམ་དག་སྟེ། ནངས་
པར་ཁྲུས་དང་གཙང་སྦྲའི་སྒོ་རུ་འཇུག །བདེ་བར་གཤེགས་པ་སྤྱན་དྲང་མཆོད་པ་
དང་། ཕྱག་དང་བཤགས་སྡོམ་ཡི་རང་གསོལ་བ་གདབ། བཀའ་ཡི་འཁོར་ལོ་ཡོངས་
སུ་བསྐོར་བར་བསྐུལ། ཉི་མའི་རྩེ་ལ་བདེར་གཤེགས་མཆོད་པ་ཡི། རྒྱལ་བའི་དཀྱིལ་
འཁོར་རྣམ་དག་ཞལ་དབྱེ་ཞིང་། བླ་མེད་མཆོད་པ་བྱེ་བྲག་རྒྱས་པར་འབུལ། སྐུ་
གདུང་སྐུ་གཟུགས་གསུང་རབ་འདོན་མཆོག་དང་། སཙྪ་ཆུ་གཏོར་བླ་མེད་བོན་འཁོར་
བསྐོར། སྙིང་པོ་རྣམ་གསུམ་རིམ་པར་རྒྱུན་བཞིན་དྲོངས། ཕྱག་སྐོར་མོས་འདུན་དགེ་
ལ་རབ་ཏུ་བརྩོན། བསྔོ་བ་སྨོན་ལམ་མི་དམིགས་རྒྱ་ཡིས་གདབ། བདེར་གཤེགས་
དབྱིངས་བསྐྱོད་དཀྱིལ་འཁོར་རང་ལ་བསྡུ་། ཞི་བ་བྱང་ཆུབ་སེམས་ལ་རྒྱུན་དུ་འཇུག །
སྤྱོད་ལམ་རྣམ་བཞི་ཀུན་དང་མཐུན་པར་བྱ། ནུབ་མོར་སྙིང་པོ་བྱང་སེམས་རྒྱུན་ལ་
འཇུག །གང་དག་འགྲོ་བ་དག་ལ་བཞིན་མི་བཟློག །དེ་བཞིན་སེམས་ཅན་གང་ལ་
གནོད་མི་འཚེ། ཞེ་སྡང་དབང་གྱུར་མཚོན་ཆའི་རྩེ་མི་སྤྲད། འདོད་ཆགས་དབང་གྱུར་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆགས་པའི་རྫས་མི་བླང་། གཏི་མུག་དབང་གྱུར་རྨོངས་པའི་ལས་མི་སྤྱད། ང་རྒྱལ་
དབང་གྱུར་དྲེགས་པའི་མཁར་མི་བརྩིག །ཕྲག་དོག་དབང་གྱུར་ཚེར་མའི་དབལ་མི་
གཟུག །དེ་བཞིན་ཉོན་མོངས་དུག་ལྔའི་དབང་གྱུར་པའི། མ་རིག་འཁྲུལ་པ་འཁོར་
བའི་ལས་སྤྱོད་དོར། དེ་ལས་ལྡོག་པ་ཡོན་ཏན་ཚོགས་རྣམས་བླང་། བྱམས་པའི་ཚུལ་
གྱིས་འགྲོ་ལ་སྙིང་རྗེ་བསྐྱེད། སྦྱིན་པའི་ཚུལ་གྱིས་འགྲོ་ལ་ཕན་པར་བྱ། ཡེ་ཤེས་ཚུལ་
གྱིས་འཁོར་བའི་མུན་པ་བསལ། ཞི་བའི་ཚུལ་གྱིས་ཀུན་ལ་འཇམ་དེས་བྱ། ཡངས་
པའི་ཚུལ་གྱིས་ཐམས་ཅད་བདེ་བར་དཀྲོལ། དེ་ལྟར་ཡེ་ཤེས་ལྔ་དང་ལྡན་པ་ཡིས།
རང་རིག་ཡེ་ཤེས་མྱང་འདས་བདེ་བར་བསྐྱེད། ཡངས་པའི་གཏོས་ནི་བར་སྣང་ལྟ་བུ་
སྟེ། ཐམས་ཅད་ཀུན་བརྟེན་བསྐྱེད་བྱེད་ས་གཞིའི་ཚུལ། དོན་ལ་འགྱུར་མེད་རི་བོའི་
དཔངས་ལྟ་བུ། བྱང་སེམས་རྒྱུན་ཆད་མེད་པ་ཆུ་བོའི་རྒྱུན། ཀུན་ལ་འོད་དྲོ་ཉི་མའི་
སྙིང་པོའི་དཀྱིལ། དགོས་འདོད་ཀུན་འབྱུང་ཡིད་བཞིན་ནོར་བུ་སྟེ། ཀུན་ལ་སྨན་པ་
བདུད་རྩི་ཆར་པ་དང་། འདམ་གྱིས་མ་གོས་པད་མོ་དམ་པ་སྟེ། ཡོན་ཏན་ཀུན་འབྱུང་
དཔག་བསམ་ལོ་རྒྱས་ཤིང་། ངོ་མཚར་ཆེ་བ་ཨར་མོ་ལི་ཀ་སྟེ། རབ་ཏུ་བརྟན་པ་སྤོས་
ཀྱི་བན་ནེ་གླང་། རྒོལ་བ་ཚར་གཅོད་མ་སངས་གེ་ཡི་བུ། དྲི་མ་མེད་པ་ཤེལ་སྒོང་འོད་
དུ་འཕྲོ། ཀུན་ལ་བཀའ་བཙན་མངའ་དབང་རྒྱལ་གྱི་བུ། རྒྱུ་འབྲས་རྣམ་དབྱེ་རུས་
སྦལ་ཆུ་འབྱེད་དང༌། དགེ་སྤྱོད་མི་ཡེང་ངང་པས་ཁྲུས་ལྟ་བུ། རྣམ་པར་དག་ལྡན་
ཨུད་འབར་མེ་ཏོག་གླིང་། ཉོན་མོངས་ནད་སེལ་སངས་རྒྱས་སྨན་གྱི་ལྷ། འགྱུར་བ་
མེད་པ་མི་འགྱུར་གཡུང་དྲུང་འཆང་། ཐམས་ཅད་དབང་འདེབས་དབང་ཕྱུག་འཁོར་
ལོ་སྒྱུར། མ་ཆགས་སྐྱོན་བྲལ་དྲི་མེད་པདྨའི་མདངས། དགོས་འདོད་ཀུན་འབྱུང་ཡིད་
བཞིན་རིན་ཆེན་གཏེར། དུས་གསུམ་ནུབ་པ་མེད་པ་རྒྱལ་མཚན་ཏོག །ཡིད་དུ་འོང་
བ་ལྷ་གཉན་ཤེལ་སྒོང་ལྟར། ཐབས་དང་ཐུགས་རྗེ་ཟུང་དུ་འབྲེལ་བ་ཡིས། གཡུང་
288

མདོ་སྡེ། འཁོར་སྤང་དགོན་པ་མཛད་པའི་མདོ། 
༼ནའོ།༽
དྲུང་སེམས་དཔའི་སྤྱོད་པ་ཡོངས་སུ་འཛིན། བྱང་ཆུབ་སེམས་ཀྱི་བསླབ་པ་དག་ལ་
གུས། ཕྱི་ཡི་ཚུལ་ལྡན་འགྲོ་དྲུག་དང་བ་འདྲེན། ནང་གི་ཁྲིམས་ལྡན་རང་སེམས་རྣམ་
པར་དག །གཉིས་ཀ་ཟུང་འབྲེལ་རྒྱལ་བའི་ཐུགས་རྒྱུད་འཛིན། ལྷ་མིའི་མགོན་གྱུར་
འཇིག་རྟེན་དཔང་དུ་བཏུབ། བླ་མེད་ཕ་རོལ་ཕྱིན་བཅུ་དོན་ལྡན་བྱ། ཕྱི་རྒྱུད་འདུལ་
ཁྲིམས་སྤྱོད་པས་ལ་དོར་ཞིང་། ལྟ་སྤྱོད་ཟུང་འབྲེལ་སྤྱོད་པའི་སྤྱོད་ཚུལ་ལོ། །
གསུམ་པ་ནང་རྒྱུད་སྔགས་ཀྱི་སྙིང་པོའི་དོན། ལྟ་བ་ཡས་ཕུབ་ཐེག་ཆེན་དོན་དམ་
འཛིན། སྤྱོད་པ་མས་འཛེག་འདུལ་ཁྲིམས་ཟབ་མོ་སྲུངས། དམ་ཚིག་རྣམ་དག་གསང་
བ་སྔགས་ཀྱི་སྤྱོད། མ་ནོར་ཐར་པའི་ལམ་ལ་འཇུག་པར་བྱ། ཉིན་མོ་བྱང་ཆུབ་སྤྱོད་
ལ་འཇུག་པ་སྟེ། མཚན་མོ་གསང་བ་སྔགས་ཀྱི་སྒོ་རུ་འཇུག །ཕྱི་གཡེན་ཁ་བསྐང་རྒྱལ་
ཆེན་པུ་ཐོ་གཟུག །བར་ཆད་ལོག་འདྲེན་རྒྱང་མཚམས་དབྱིངས་སུ་གཅད། ཕྱི་ནང་
གསང་བ་གསུམ་གྱི་དཀྱིལ་འཁོར་དབྱེ། དཀྱིལ་འཁོར་དལ་བྲི་མཆོད་པའི་ལྷ་རྫས་
དཀྲམ། མདའ་དར་མེ་ལོང་ཕུར་པ་རལ་ཀྱུ་དང་། བུམ་པ་ཡོལ་ཆེན་དབལ་གཏོར་
བརྗིད་ལྡན་བཤམས། ཤ་ཁྲག་དཀར་མངར་རྒྱན་ལྡན་མཆོད་པའི་རྒྱན། རྔ་གཤང་
རོལ་མོ་སྟག་འགྲོས་སེང་སྟབས་ཀྱིས། དབལ་གྱད་ཁྲོ་བོ་བཅུ་ཡིས་བར་མཚམས་
གཅད། ཏིང་འཛིན་རྣམ་གསུམ་དཀྱིལ་འཁོར་དལ་ལ་འཇུག །ཚད་མེད་བཞི་ལྡན་
སྙིང་རྗེས་གཞི་བཟུང་ཞིང༌། བདག་རྒྱུད་བྱིན་བརླབ་དུག་ལྔ་གནས་སུ་བསྒྱུར། ཕྱི་
སྣོད་འཇིག་རྟེན་གཞལ་ཡས་ཁང་དུ་སྟེ། ནང་བཅུད་སེམས་ཅན་ལྷ་དང་ལྷ་མོར་
དུག་གསུམ་སྐུ་གསུམ་ཐུགས་ཀྱི་དཀྱིལ་འཁོར་དང༌། དུག་ལྔ་ཡེ་ཤེས་ལྔ་ཡི་
བསྒྱུར། 
རང་བཞིན་དང་། དམ་རྫས་ལྔ་པོ་བདུད་རྩི་རྒྱ་མཚོ་སྟེ། ཕུང་པོ་བཅའ་བཀྲོལ་ལྷ་སྐུ་
ཕྱག་རྒྱར་བསྒྱུར། བདག་དང་མདུན་གྱི་དཀྱིལ་འཁོར་བར་སྦྲེལ་ཞིང་། ཕྱི་ནང་སྣོད་
བཅུད་མཆོད་པ་བྱིན་བརླབས་ནས། རྒྱལ་བ་ཞི་ཁྲོའི་ལྷ་ལ་མཆོད་པ་འབུལ། ཐུགས་
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དམ་དགྱེས་བསྐངས་མཉེས་པའི་དངོས་གྲུབ་ཞུ། རྔ་གཤང་སྒྲ་སྒྲོགས་སྤོས་དཀར་དུད་
འབྱིན་ཞིང་། གདུང་བའི་དབྱངས་བླང་བདེན་པའི་ཚིག་བཀྲོལ་ནས། དབྱིངས་ནས་
སྤྱན་དྲངས་མཁའ་ལས་རང་བཞིན་དབབ། ཀློང་དུ་ལྷ་སྟེགས་བུམ་པ་དཀྱིལ་འཁོར་
ལ། གཉིས་སུ་མེད་པར་དམ་ཚིག་གཅིག་ཏུ་བསྡོམ། གུས་པས་ཕྱག་འཚལ་མཚན་
མའི་སྡིག་པ་བཤགས། གསང་བའི་མཚམས་གཅད་མཆོད་པའི་བྱུང་གདབ་ཅིང་།
འཛབ་བསྙེན་རྒྱུན་འཇུག་ཚོགས་ཀྱི་འཁོར་ལོ་བསྟབ། ཕྱག་རྒྱ་གར་མཆོད་ཐུགས་དམ་
དབྱིངས་ནས་བསྐུལ། གཙོ་འཁོར་སྐུ་བསྟོད་ལྷ་རྟགས་དབྱིངས་སུ་གསལ། ཡེ་ཤེས་
རོལ་པའི་མཆོད་སྤྲིན་མཁའ་ལ་འབུལ། བླ་མེད་མཆོད་སྤྲིན་མཆོད་ཚོགས་དངོས་སུ་
གྲུབ། འབྲལ་མེད་དམ་བཅའ་རྟག་པར་གཡར་དམ་བཅའ། དུས་འདི་བཟུང་ནས་
ནམ་ཞིག་ཇི་སྲིད་དུ། གསང་བ་སྔགས་ཀྱི་དོན་དམ་མི་འབྲལ་བྱ། ཡེ་ཤེས་རོལ་པའི་
དམར་མཆོད་མཁའ་ལ་བསྟབ། ཐུགས་དམ་གནད་བསྐུལ་དགྱེས་པའི་འཕྲིན་ལས་
བཅོལ། བཀྲ་ཤིས་སྨོན་ལམ་མི་དམིགས་རྒྱ་ཡིས་གདབ། དཀྱིལ་འཁོར་དལ་བསྡུ་
བདག་རྫོགས་ཐུགས་ལ་བསྟིམ། ལྷ་སྐུ་རིགས་སྟོབས་ཡེ་ཤེས་སྤྱན་ལྡན་ཞིང༌། ཕྱག་
རྒྱ་ཆེན་པོ་མཆོག་གི་དོན་མཐོང་འགྱུར། དེ་ལྟར་ཐེག་པ་ཐམས་ཅད་མདོ་བསྡུས་པའི། །
ཕྱི་ནང་གསང་གསུམ་སྤྱོད་འཇུག་དྲིལ་བའི་ཐབས། གསང་བའི་མན་ངག་གནད་དུ་
བསྟན་པ་འདི། འདུས་པའི་འཁོར་རྣམས་ཐུགས་ཀྱི་དཀྱིལ་དུ་ཞོག །ཅེས་གསུངས་
ནས། བཀའ་ཐ་མ་ཕྱི་ནང་གསང་གསུམ། ལྟ་བ་སྤྱོད་པ་གཅིག་ཏུ་དྲིལ་ནས་བསྟན་
པའི་མདོ་རྩ་རྣམས་གཏན་ལ་ཕབ་སྟེ་བཤད་པར་མཛད་དོ། །དེ་ལྟར་དུ་བོན་གྱི་
འཁོར་ལོ་ལོ་གསུམ་བསྐོར་བས། འཁོར་རྣམས་ཀྱང་ཕྱི་ནང་གསང་གསུམ་གྱི་བོན་ལ་
བློ་འབྱོངས་ཏེ། ལྟ་སྤྱོད་བསྒོམ་པའི་དོན་མཐར་ཕྱིན་ནས། བདག་གི་དོན་ཡོངས་སུ་
ལྷུན་གྱིས་གྲུབ་ནས་གཞན་གྱི་དོན་མཐར་ཕྱིན་པ་ནུས་པར་གྱུར་ཏོ། །
290

མདོ་སྡེ། ། འཁོར་སྤང་དགོན་པ་མཛད་པའི་མདོ། ༼ནའོ། ༽
དེ་ལ་འཁོར་རྣམས་ཤིན་ཏུ་སྤྲོ་བ་སྐྱེས་ནས། ཡང་སྟོན་པའི་སྐུ་ལ་སྐོར་བ་ནི་
བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། ཀུན་གྱིས་མགྲིན་གཅིག་ཏུ་བསྟོད་
པ། རྣམ་མཁྱེན་རྒྱལ་པོ་འགྲོ་བ་ཡོངས་ཀྱི་དཔལ། གྲངས་མེད་ཚོགས་བསགས་གྲངས་
མེད་སྒྲིབ་སྦྱངས་ནས། སྤང་རྟོགས་མཐར་ཕྱིན་བོན་ཉིད་དབྱིངས་སུ་གཤེགས། སྐྱེ་
མེད་བོན་སྐུ་ཁྱོད་ལ་ཕྱག་འཚལ་ལོ། །རྫོགས་པའི་སངས་རྒྱས་འགྲོ་བའི་སྐྱོབ་གཅིག་པོ།
བོན་ཉིད་དབྱིངས་སུ་མྱ་ངན་འདས་མོད་ཀྱང་། ཐུགས་རྗེ་ཚད་མེད་འགྲོ་བའི་དོན་ལ་
དགོངས། ལོངས་སྤྱོད་རྫོགས་སྐུ་ཁྱོད་ལ་ཕྱག་འཚལ་ལོ། །མཁྱེན་བརྩེའི་མངའ་བདག་
འགྲོ་བའི་དཔལ་དང་མགོན། རང་བཞིན་མཁའ་ལ་ལོངས་སྤྱོད་རྫོགས་གྱུར་ཀྱང་།
འགྲོ་ལ་རྣམ་བརྩེས་རྒྱལ་བ་མི་ལུས་ལེན། ཅིར་ཡང་སྤྲུལ་སྐུ་ཁྱོད་ལ་ཕྱག་འཚལ་ལོ། །
བོན་ཉིད་ངང་ལ་མཚན་དཔེ་ལོངས་སྤྱོད་རྫོགས། ངང་ལ་མ་བཅོས་མ་འགགས་ཅིར་
ཡང་སྤྲུལ། བདག་གཞན་དོན་གྲུབ་མངོན་པར་བྱང་ཆུབ་སྐུ། སྐུ་ལྔ་ཡོངས་རྫོགས་
ཁྱོད་ལ་ཕྱག་འཚལ་ལོ། །བོན་ཉིད་དབྱིངས་ནས་རང་འབྱུང་ཡེ་ཤེས་རྩལ། སྐུ་དང་
ཞིང་ཁམས་སྣ་ཚོགས་མངོན་རོལ་སྤྱོད། མཚན་དཔེ་ཡོངས་རྫོགས་སྣ་ཚོགས་ཅིར་
ཡང་སྤྲུལ། སྐུ་བཞི་བདག་ཉིད་ཁྱོད་ལ་ཕྱག་འཚལ་ལོ། །བོན་སྐུ་ནམ་མཁའ་བཞིན་དུ་
དབྱེར་མེད་ཀྱང་། གཟུགས་སྐུ་ཉི་ཟླ་བཞིན་དུ་མཁའ་ལ་གསལ། སྤྲུལ་སྐུ་གཞའ་ཚོན་
བཞིན་དུ་ཅིར་ཡང་སྣང་། སྐུ་གསུམ་ལྷུན་རྫོགས་ཁྱོད་ལ་ཕྱག་འཚལ་ལོ། །ཐབས་དང་
ཐུགས་རྗེས་འགྲོ་བའི་དོན་ལ་དགོངས། ཟུང་འབྲེལ་འགྲོ་བ་ཐར་པར་དྲང་བའི་ཕྱིར། །
སྟོང་ཉིད་སྙིང་རྗེའི་བདག་ཉིད་རིན་པོ་ཆེ། སྐུ་གཉིས་དོན་མཛད་ཁྱོད་ལ་ཕྱག་འཚལ་
ལོ། །ཡེ་སངས་སྲིད་པའི་གནས་སུ་སྐུ་འཁྲུངས་ཤིང༌། ཕ་ཡི་གྲོང་ཁྱེར་ཆེན་པོར་བློ་
རྩལ་སྦྱངས། འོག་མིན་གནས་སུ་ལྷ་ལས་ལུང་ནོད་པས། འགྲོ་དོན་ཆེད་བཞེས་ཁྱོད་
ལ་ཕྱག་འཚལ་ལོ། །སེམས་ཅན་དོན་དགོངས་འགྲོ་བའི་དཔལ་ཆེན་པོ། གནས་རིས་
291

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆེན་པོ་བཞི་ལས་བབས་ནས་སུ། རྩ་གསུམ་གནས་སུ་བོན་གྱི་འཁོར་ལོ་བསྐོར། ལྷ་
ལས་བབས་པ་ཁྱོད་ལ་ཕྱག་འཚལ་ལོ། །ཐུགས་རྗེ་ཆེན་པོ་ཁྲོས་པའི་རྟུལ་ཞུགས་ཅན།
རི་རབ་རྩེ་མོར་དཔའ་བོ་རྟ་མགྲིན་རྒྱལ། ལྷ་མིན་སྡེ་ལྔ་དབང་བསྡུས་བྲན་དུ་བཀོལ། །
བདུད་འདུལ་དཔའ་བོ་ཁྱོད་ལ་ཕྱག་འཚལ་ལོ། །སྐྱེ་མེད་ངང་ལས་སྐྱེ་བའི་ཆོ་འཕྲུལ་
ཅན། འགག་མེད་ངང་ལ་རང་བཞིན་ཅིར་ཡང་སྣང་། རབ་འདྲེན་འོད་གསལ་རིག་
པ་ལྷ་ཡི་གསུང་། ལྷ་མིའི་མགོན་གྱུར་ཁྱེད་ལ་ཕྱག་འཚལ་ལོ། །འཛམ་གླིང་སོག་ཁ་
བོན་གྱི་འབྱུང་གནས་སུ། འགྲོ་བ་རང་མཐུན་ཆ་ལུགས་མི་རུ་བསྟན། རིགས་བཟང་
ཁུངས་བཙུན་དམུ་རྒྱལ་སྲས་སུ་འཁྲུངས། རྒྱལ་བའི་སྲས་པོ་ཁྱོད་ལ་ཕྱག་འཚལ་ལོ། །
རྒྱལ་བའི་སྐུ་ལ་གསོ་བསྐྱེད་མི་འཚལ་ཡང་། གདུལ་བྱའི་ཐབས་ལ་མ་འགགས་སྤྲུལ་
པར་བསྟན། ནགས་ཚལ་གླིང་དུ་ངོ་མཚར་བཀོད་པ་མཛད། གཞོན་ནུ་བློ་གྲོས་ཁྱོད་
ལ་ཕྱག་འཚལ་ལོ། །རྒྱལ་སྲས་དམ་པ་མི་རྗེ་དབང་པོ་ཆེ། སྐྱེས་མ་ཐག་ནས་འགྲོ་བའི་
དོན་མཛད་དཔལ། ཕོ་བྲང་གླིང་བརྒྱད་འཛམ་གླིང་སོག་ཁ་གནོན། མངའ་དབང་
རྒྱལ་པོ་ཁྱོད་ལ་ཕྱག་འཚལ་ལོ། །བསྟན་པའི་ཆགས་གནས་འཇིག་རྟེན་ཡོན་ཏན་
ཚོགས། བཟོ་རིགས་གསོ་བ་སྒྲ་དང་རིག་པ་རྣམས། རབ་ཏུ་ལེགས་བཤད་རྣམ་པར་
སྤེལ་བ་ཡིས། རིག་བྱེད་མཁན་པོ་ཁྱོད་ལ་ཕྱག་འཚལ་ལོ། །རྒྱལ་བུ་དམ་པ་དགུང་ལོ་
གཅིག་བཞེས་ནས། ཕྱྭ་སྣང་འཕྲུལ་སྲིད་རྒྱུ་འབྲས་རིམ་བཞིན་མཛད། ཐེག་དགུའི་
གཤེན་ལ་བཀའ་ཡི་གཉེར་དུ་གཏད། བསྟན་པ་རྣམས་སྤེལ་ཁྱོད་ལ་ཕྱག་འཚལ་
ལོ། །སྐུ་ཉིད་ངོ་བོ་གཅིག་ལས་མ་གཡོས་ཀྱང་། གདུལ་བྱའི་ཞིང་ཁམས་བྱེ་བ་ཕྲག་
བརྒྱ་རུ། སྤྲུལ་པའི་སྐུ་མཆོག་བྱེ་བ་ཕྲག་བརྒྱར་འགྱེད། འོད་ཟེར་འཕྲོ་བ་ཁྱོད་ལ་ཕྱག་
འཚལ་ལོ། །གདུལ་དཀའ་ཉོན་མོངས་ནད་ཀྱིས་གདུངས་པ་ལ། ཐུགས་རྗེ་ཆེར་ལྡན་
འགྲོ་ལ་རྣམ་བརྩེ་ཞིང་། འཁོར་བའི་གནས་ནས་ཐར་པར་དྲང་བ་ཡི། འདྲེན་པའི་
292

མདོ་སྡེ། འཁོར་སྤང་དགོན་པ་མཛད་པའི་མདོ། ༼ནའོ།༽
རྒྱལ་པོ་ཁྱོད་ལ་ཕྱག་འཚལ་ལོ། །སྤྲུལ་པའི་སྐུ་ལ་ཆགས་སྲེད་མི་མངའ་ཡང་། འགྲོ་བ་
རང་མཐུན་ཆ་ལུགས་བསྟན་པའི་ཕྱིར། སུམ་བརྒྱ་དྲུག་ཅུ་དགའ་བདེ་དཔལ་འབར་
རོལ། དཔལ་འབར་རྒྱལ་པོ་ཁྱོད་ལ་ཕྱག་འཚལ་ལོ། །རབས་ཆད་མ་ནིང་བྱ་བའི་ངག་
བཅག་ཕྱིར། མི་རྗེ་སྲིད་པ་འགྲོ་བའི་དོན་མཛད་སྤྲུལ། རྒྱལ་བའི་སྲས་པོ་འགྲོ་དོན་
མཐར་ཕྱིན་པ། རྣམ་སྤྲུལ་དོན་མཛད་ཁྱོད་ལ་ཕྱག་འཚལ་ལོ། །བདུད་དང་སྲིན་པོ་མུ་
སྟེགས་ལ་སོགས་པ། ལྟ་བ་ལོག་པར་ལྟ་བའི་ཚོགས་རྣམས་ཀུན། ཐབས་ལ་བརྟེན་ཏེ་
ཐུགས་རྗེས་འདུལ་བར་མཛད། བདུད་བཅོམ་སངས་རྒྱས་ཁྱོད་ལ་ཕྱག་འཚལ་ལོ། །
ཟླ་བའི་ནང་ནས་ཉ་རྒྱས་གང་བ་བཞིན། མཛད་པའི་ནང་ནས་ཕུན་ཚོགས་ཁྱད་པར་
འཕགས། བསྟན་པ་རྣམ་གསུམ་རྗེས་སུ་བཞག་པ་ཡིས། རྣམ་རྒྱལ་དཔའ་བོ་ཁྱོད་ལ་
ཕྱག་འཚལ་ལོ། །འཁོར་བའི་གནས་ནས་ཁྱིམ་སྤངས་རབ་ཏུ་བྱུང་། སྐྱེ་རྒ་ན་འཆི་ཆུ་
བོ་བཞི་ལ་གཟིགས། འགྲོ་ལ་དཔེར་བསྟན་འཁོར་དང་ཟང་ཟིང་སྤངས། འདུལ་བའི་
རྒྱལ་པོ་ཁྱོད་ལ་ཕྱག་འཚལ་ལོ། །འཇིག་རྟེན་སྒྱུ་མའི་ལས་སྤྱོད་ཕྱིར་བོར་ནས། འོག་
མིན་གནས་སུ་རབ་བྱུང་ཁྲིམས་ལྡན་ཞིང་། བྱ་སྤྲེལ་མི་གསུམ་དཀའ་ཐུབ་མཐར་ཕྱིན་
མཛད། དཀའ་ཐུབ་དམ་པ་ཁྱོད་ལ་ཕྱག་འཚལ་ལོ། །ཉིད་ཀྱིས་ཉིད་བཅོམ་དཀའ་བ་
མཐར་ཕྱིན་སྤྱད། བདུད་དང་སྲིན་པོ་མུ་སྟེགས་འཁོར་དུ་གྱུར། ཚིགས་བཞི་བཀའ་ཡི་
འཁོར་ལོ་ཡོངས་སུ་བསྐོར། ཐབས་ལྡན་རྒྱལ་པོ་ཁྱོད་ལ་ཕྱག་འཚལ་ལོ། །གཡེང་བའི་
ཚོགས་སྤངས་ནགས་ཚལ་གླིང་ལ་གཤེགས། ཆིག་པུར་དབེན་གནས་རི་ཁྲོད་དགོན་པ་
རུ། བླ་མེད་ཐེག་ཆེན་བཀའ་ཡི་བསྡུ་བ་མཛད། ཐེག་མཆོག་མཐར་ཕྱིན་ཁྱོད་ལ་ཕྱག་
འཚལ་ལོ། །འདྲེན་པའི་སྟོན་པ་ཁྱོད་ལ་ཕྱག་འཚལ་ལོ། །ལེགས་པའི་བློ་གྲོས་ཁྱོད་ལ་
ཕྱག་འཚལ་ལོ། །མཚུངས་མེད་རྒྱལ་པོ་ཁྱོད་ལ་ཕྱག་འཚལ་ལོ། །མཉམ་མེད་ཆེན་པོ་
ཁྱོད་ལ་ཕྱག་འཚལ་ལོ། །སྨྲ་བའི་སེང་གེ་ཁྱོད་ལ་ཕྱག་འཚལ་ལོ། །གཟི་བརྗིད་རྒྱལ་པོ་
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁྱོད་ལ་ཕྱག་འཚལ་ལོ། །སངས་རྒྱས་ཐུ་བོ་ཁྱོད་ལ་ཕྱག་འཚལ་ལོ། །ཞེས་མགྲིན་གཅིག་
ཏུ་བསྟོད་ནས་ཕྱག་བགྱིས་པས། འཇིག་རྟེན་གྱི་ཁམས་རྣམས་ཀྱང་། གཡོ་གཡོའོ་རབ་
ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་
ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་
མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལས་གསལ་བའི་འོད་མང་པོ་ཤར་
རོ། །བར་སྣང་ལས་སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་
མང་པོ་སྐྱེས་སོ། །གཞན་ཡང་འཇིག་རྟེན་གྱི་ཁམས་རྣམས་སུ། ངོ་མཚར་དུ་ཆེ་བའི་
དགེ་རྟགས་དང་། ཡོན་ཏན་མང་པོར་འཕེལ་ལོ། །དེའི་དུས་སུ་མི་མཇེད་གྱི་འཇིག་
རྟེན་སྟོང་གསུམ་གྱི་སྟོང་ན་གནས་པའི་སེམས་ཅན་ལྷ་རྣམས་དང་། སེམས་ཅན་ལྷ་མ་
ཡིན་རྣམས་དང་། སེམས་ཅན་མི་རྣམས་དང་། སེམས་ཅན་བྱོལ་སོང་རྣམས་དང་།
སེམས་ཅན་ཡི་དྭགས་རྣམས་དང་། སེམས་ཅན་དམྱལ་བ་རྣམས་དང་། འགྲོ་བ་
རིགས་དྲུག་གི་སེམས་ཅན་རྣམས། ཤིན་ཏུ་གྲངས་མང་བ་འཇིག་རྟེན་གྱི་ཁམས་སྟོང་
པ་ཙམ་ཞིག་གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས། ནམ་མཁའ་ལ་
གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། དེ་ལ་འཁོར་སླད་ན་ལུས་
པ་རྣམས་ཀྱང་། ཤིན་ཏུ་སྤྲོ་བ་སྐྱེས་ནས། འཕྲུལ་ངག་བདེན་པ་གཡུང་དྲུང་གི་བོན་
ལ་ཡིད་གཞུངས་པར་སྤྱོད་ཅིང་བཀའི་འཁོར་ལོ་ཡོངས་སུ་བསྐོར་རོ། །འདུས་པ་རིན་
པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་འཁོར་
སྤངས་དགོན་པ་མཛད་པའི་ལེའུ་སྟེ་ལྔ་བཅུ་རྩ་དགུ་པའོ། །
294

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སངས་རྒྱས་མཚན་
དཔེ་ཡོན་ཏན་གྱི་མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་གསལ་ཧ་རམ་ཅི་ལམ་སྨར། གང་ཟག་མི་
ཡི་སྐད་དུ་ན། སངས་རྒྱས་མཚན་དཔེ་ཡོན་ཏན་གྱི་དོན་བསྟན་པའི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མཛད་པ་བཅུ་གཉིས་ཀྱི་དོན་མཐར་
ཕྱིན་པར་གཏན་ལ་ཕབ་ཅིང་རྒྱས་པར་མཛད་ནས། དེ་ནས་མཐར་ཕྱིན་དགའ་བ་
བདེ་ལྡན་གྱི་མཛད་པའི་དུས་སུ། གནས་མཆོག་དམ་པ་འོལ་མོ་གླིང་ཆེན་གྱི། རྒྱལ་ས་
ཕོ་བྲང་གླིང་བརྒྱད་ཀྱི་ཕྱི་རོལ། ནང་གི་གླིང་ཆེན་བཅུ་གཉིས་ཀྱི་བྱང་ནུབ། ཚད་མེད་
བྱམས་པའི་གླིང་ཞེས་བྱ་བར་བྱོན་ནས། ཙན་དན་སྦྲུལ་གྱི་སྡོང་པོའི་ནགས་ཚལ། སྤོས་
ཀྱིས་བརྒྱན་པའི་ཞིང་ཁམས། རི་བོ་སྤོས་ཅན་གྱི་དགོན་པར་འདུན་ས་བྱམས་པ་གླིང་
ཆེན་གྱི་དབུས་དཀྱིལ། ཕོ་བྲང་བྱམས་ཆེན་འཁོར་ལོའི་ནང་ན། གདན་སེང་གེའི་ཁྲི་ལ།
འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་དང་ཐབས་ཅིག་
ཏུ་བཞུགས་སོ། །དེ་ཡང་འཁོར་གྱི་དམ་པ། གཤེན་རབ་གཡུང་དྲུང་སེམས་དཔའ་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་དཔའ་ཆེན་པོ། དྲང་སྲོང་རྒྱལ་བ་དང་། གཙུག་གཤེན་རྒྱལ་བ་དང་། གཙུག་
སྲས་རྨ་བོ་དང༌། ཁྲི་ལྡེ་གུང་གྲགས་ལ་སོགས་དག་པ་དྲང་སྲོང་གི་འཁོར་རྣམས་དང་
ཐབས་ཅིག་ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཡེ་ཤེས་ཐིག་ལེ་དང་། གཡུང་དྲུང་འོད་གསལ་དང་། གསལ་བ་འོད་
ལྡན་དང་། འོད་མ་རིང་སེལ་དང༌། བྱམས་པ་འཇམ་དཔལ་དང་། བདུད་རྩི་རྒྱལ་
བ་དང་། བདུད་རྩི་གྲུབ་པ་ལ་སོགས་པ་ཡེ་གཤེན་སུམ་བརྒྱ་དྲུག་ཅུ་དང་ཐབས་ཅིག་
ཏུ་བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། འཕྲུལ་བོན་གསང་བ་ངང་རིང་དང་། ཚངས་པ་གཙུག་ཕུད་དང༌། སྤོས་ཀྱི་
གླང་པོ་དང་། སྤོས་ཀྱི་ཐིམ་པ་དང༌། ཁ་སྟེ་མུ་ཡ་དང་། སྤང་ལ་གནམ་གཤེན་དང་།
མེད་ཁམས་སྟོང་པ་རྗེ་དང་། སེང་གེ་ཟབ་མོ་དང༌། སེང་གེ་ང་རོ་དང་། དྲི་མེད་
ལམ་གསལ་དང་། བྱམས་ལྡན་ཁྲི་གསལ་དང༌། བྱམས་པ་མྱ་ངན་མེད་དང་། ཡང་
དག་འདུལ་བ་དང་། འདུལ་གསས་གསང་བ་ངང་རིང་ལ་སོགས་གཡུང་དྲུང་སེམས་
དཔའ་ལྔ་སྟོང་ལྔ་བརྒྱ་དང༌། ཁྲི་དྲུག་སྟོང་དང་། བྱེ་བ་དགུ་ཁྲི་དང་ཐབས་ཅིག་ཏུ་
བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
དབལ་བོན་སྟག་ལ་མེ་འབར་དང་། ལྷ་བོན་ཡོངས་སུ་དག་པ་དང་། རྒྱལ་གཤེན་མི་
ལུས་བསམ་ལེགས་དང་། ཀླུ་གྲུབ་ཡེ་ཤེས་སྙིང་པོ་ལ་སོགས། ལྷ་ཀླུ་མི་གསུམ་གྱི་སློབ་
མ་བྱེ་བ་དུང་ཕྱུར་དང་ཐབས་ཅིག་ཏུ་བཞུགས་སོ། ། །
གཞན་ཡང་ལྷའི་རྒྱལ་པོ་ཚངས་པ་དང་། དབང་པོ་བརྒྱ་བྱིན་དང་། མ་ཧཱ་དེ་བ་
དང༌། ཁྱབ་འཇུག་ཆེན་པོ་དང་། ལྷ་ཆེན་དཔལ་འབར་དང་། ཚོགས་ཀྱི་བདག་པོ་
དང༌། དབང་ཕྱུག་ཆེན་པོ་ལ་སོགས། ལྷའི་སྡེ་རིགས་བྱེ་བ་དུང་ཕྱུར་དང་ཐབས་ཅིག་
ཏུ་བཞུགས་སོ། །གཞན་ཡང་ཀླུའི་རྒྱལ་པོ་དགའ་བོ་དང༌། གཉན་དགའ་བོ་དང་།
296

མདོ་སྡེ། ། མཚན་དཔེ་ཡོན་ཏན་གྱི་མདོ། ༼ནའོ།༽
འཇོག་པོ་དང༌། མ་དྲོས་དང༌། གཟི་ཆེན་དང་། དུང་སྐྱོང་དང་། འོད་འཕྲོ་དང༌།
རྒྱལ་བ་བྱིན་ཆགས་དང་། གཙུག་ན་རིན་ཆེན་ལ་སོགས། ཀླུའི་སྡེ་རིགས་བྱེ་བ་དུང་
ཕྱུར་དང་ཐབས་ཅིག་ཏུ་བཞུགས་སོ། །གཞན་ཡང་རྒྱལ་པོ་ཆེན་པོ་ཡུལ་འཁོར་སྲུང་
དང་། རྣམ་ཐོས་སྲས་དང༌། སྤྱན་མི་བཟང་དང་། འཕགས་སྐྱེས་པོ་དང་། དྲི་ཟ་
ཟུར་ཕུད་ལྔ་པ་ལ་སོགས་ཕྱོགས་སྐྱོང་བ་བཅུ་དང་། རྒྱལ་པོ་ཆེན་པོ་སྡེ་བཞི་དང་
ཐབས་ཅིག་ཏུ་བཞུགས་སོ། །གཞན་ཡང་ལྷ་མིན་གྱི་རྒྱལ་པོ་ཐགས་བཟང་རིང་སྐྱེས་
དང་། མིའི་རྒྱལ་པོ་འཁོར་ལོ་དབང་སྒྱུར་དང་། གཉན་གྱི་རྒྱལ་པོ་སྤར་བ་དུང་མགོ་
དང༌། ས་བདག་གི་རྒྱལ་པོ་གསང་བ་ལག་པོ་ཆེ་དང་། སའི་ལྷ་མོ་བརྟན་མ་ལ་སོགས།
འཇིག་རྟེན་མངའ་དབང་གི་རྒྱལ་པོ་རྣམས་དང་ཐབས་ཅིག་ཏུ་བཞུགས་སོ། །
དེ་ནས་འཁོར་རྣམས་ཀྱིས་སྟོན་པ་ལ། བླ་ན་མེད་པའི་མཆོད་པ་རྒྱ་ཆེན་པོར་
བཤམས་ནས་ཕུལ་ཏེ། དེ་ཡང་ལ་ལ་ཞིག་ནི་དར་ཕྱར་རོ། ། ལ་ལ་ཞིག་ནི་དུང་འབུད་
དོ། །ལ་ལ་ཞིག་ནི་རྔ་བརྡུང་ངོ༌། ། ལ་ལ་ཞིག་ནི་གཤང་དཀྲོལ་ལོ། ། ལ་ལ་ཞིག་ནི་གླིང་
བུ་འབུད་དོ། །ལ་ལ་ཞིག་ནི་པི་ཝང་སྒྲིལ་ལོ། །ལ་ལ་ཞིག་ནི་ཏམ་བུ་ར་འབུད་དོ། ། ལ་
ལ་ཞིག་ནི་ཅག་པར་རྡེབ་བོ། ལ་ལ་ཞིག་ནི་སྒོང་བསྒྱུར་རོ། ། ལ་ལ་ཞིག་ནི་ཅིང་ཆེན་
སྒྲོག་གོ ། ལ་ལ་ཞིག་ནི་ཅོང་ཆེན་བརྡུང་ངོ༌། ། ལ་ལ་ཞིག་ནི་གདུགས་ཁྱེར་རོ། ། ལ་ལ་
ཞིག་ནི་རྒྱལ་མཚན་འཕྱར་རོ། ། ལ་ལ་ཞིག་ནི་བ་དན་ཐོགས་སོ། ། ལ་ལ་ཞིག་ནི་ལྷབ་
ལྷུབ་ཁྱེར་རོ། ། ལ་ལ་ཞིག་ནི་ཕྱེ་མ་ཁྱེར་རོ། ། ལ་ལ་ཞིག་ནི་འཕུར་མ་བརླབ་བོ། ལ་ལ་
ཞིག་ནི་མར་མེ་འབུལ་ལོ། ། ལ་ལ་ཞིག་ནི་སྤོས་མེ་འབུལ་ལོ། ། ལ་ལ་ཞིག་ནི་ཡོན་ཆབ་
འབུལ་ལོ། །ལ་ལ་ཞིག་ནི་ཞལ་ཟས་འབུལ་ལོ། ། ལ་ལ་ཞིག་ནི་མེ་ཏོག་འབུལ་ལོ། ། ལ་
ལ་ཞིག་ནི་འབྲུ་བཅུད་འབུལ་ལོ། །ལ་ལ་ཞིག་ནི་ལོ་ཏོག་འབུལ་ལོ། ། ལ་ལ་ཞིག་ནི་རིན་
པོ་ཆེ་འབུལ་ལོ། ། ལ་ལ་ཞིག་ནི་རྐང་འགྲོས་འབུལ་ལོ། །ལ་ལ་ཞིག་ནི་གླུ་གར་བྱེད་དོ། །
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལ་ལ་ཞིག་ནི་རོལ་མོ་བསྒྱུར་རོ། ། ལ་ལ་ཞིག་ནི་མཆོད་བརྗོད་བྱེད་དོ། ། ལ་ལ་ཞིག་
ནི་བསྟོད་ཚིག་བྱེད་དོ། །ལ་ལ་ཞིག་ནི་སྙན་ངག་བྱེད་དོ། །ལ་ལ་ཞིག་ནི་རིན་པོ་ཆེའི་
དཀོར་ཆ་སྣ་ཚོགས་འབུལ་ལོ། །དེ་ལྟར་དུ་ལྷའི་རོལ་མོ་དང༌། བླ་ན་མེད་པའི་མཆོད་
པ་སྣ་ཚོགས་ཕུལ་བས། སྟོན་པས་ཀྱང་མཆོད་པ་དེ་དག་ཐམས་ཅད་ཐུགས་རྗེས་
བྱིན་གྱིས་བརླབས་ནས། ཐུགས་ཡང་དག་པའི་དགོངས་པ་ལ་ཞུགས་ཏེ། བླ་ན་མེད་
པའི་དོན་ཡོངས་སུ་ལྷུན་གྱིས་གྲུབ་པ་ཞེས་བྱ་བའི་སྨོན་ལམ་གདབ་སྟེ་འདི་སྐད་ཅེས་
གསུངས་སོ། །
༧ ན་མོ་ཕྱོགས་བཅུ་ན་བཞུགས་པའི་དུས་གསུམ་གྱི་བདེ་བར་གཤེགས་པ་རྣམས།
དིང་འདིར་ཚོགས་པའི་སྦྱིན་བདག་འཁོར་དང་བཅས་པ་རྣམས་ལ་དགོངས་སུ་གསོལ་
ལོ། །ས་དང་ལམ་ལ་གནས་པའི་གཡུང་དྲུང་སེམས་དཔའ་རྣམས་དགོངས་སུ་གསོལ་
ལོ། །འཁོར་བ་སྒྲོལ་བའི་དེད་དཔོན། འགྲོ་བ་འདྲེན་པའི་སྟོན་པ། གཤེན་རབ་བླ་མ་
དམ་པ་བརྒྱུད་པ་དང་བཅས་པ་རྣམས་དགོངས་སུ་གསོལ་ལོ། །དེ་ལྟར་དུས་གསུམ་
གྱི་བདེ་བར་གཤེགས་པ་རྣམས་ཀྱི་སྐུ་ཆེ་བའི་ཡོན་ཏན་དང་། གསུང་མཛད་པའི་
འཕྲིན་ལས་དང་། ཐུགས་མཁྱེན་བརྩེའི་ཡེ་ཤེས་ཟད་པ་མེད་པ་རྣམས་ཀྱིས། མཁྱེན་
པར་མཛད་ཅིང་དགོངས་སུ་གསོལ་ནས་ཀྱང་། སྦྱིན་པའི་བདག་པོ་གང་ལ་ལ་ཞིག་
གི། རིགས་ཀྱི་བུ་དང་རིགས་ཀྱི་བུ་མོ་རྣམས་ཀྱིས། དགེ་བའི་རྩ་བ་ལྟ་བ་ཡས་ཕུབ་
པ་ལས་བྱུང་བ། ཁྱབ་གདལ་ཕྱོགས་རིས་མེད་པ་ལས་བྱུང་བའི་དགེ་བའི་རྩ་བ་དང་།
སྤྱོད་པ་མས་འཛེགས་པ་ལས་བྱུང་བ། ཀུན་བརྟེན་ལྡོག་པ་མེད་པ་ལས་བྱུང་བའི་དགེ་
བའི་རྩ་བ་དང༌། གཞི་སྙིང་རྗེ་ཆེན་པོ་ལས་བླང་བས་དགེ་བའི་རྩ་བ། བྱམས་པ་དང་།
དགའ་བ་དང་། སྙིང་རྗེ་དང༌། བཏང་སྙོམས་བཞིའི་རྒྱུན་དུ་ཞུགས་པ་ལས་བྱུང་བའི་
དགེ་བའི་རྩ་བ་དང༌། ཐབས་ཕ་རོལ་ཏུ་ཕྱིན་པ་བཅུ་ལས་བྱུང་བས། སྦྱིན་པ་ཡོངས་
298

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
སུ་བཏང་བ་དང་། སྦྱིན་པ་རབ་ཏུ་བཏང་བ་དང་། སྦྱིན་པ་རྒྱ་ཆེ་ལ་དམིགས་པ་མེད་
པར་བཏང་བ་ལས་བྱུང་བའི་དགེ་བའི་རྩ་བ་དང་། ཚུལ་ཁྲིམས་ཡོངས་སུ་བསྲུངས་པ་
དང་། ཚུལ་ཁྲིམས་རབ་ཏུ་བསྲུངས་པ་དང་། ཚུལ་ཁྲིམས་རྒྱ་ཆེན་པོར་བསྲུངས་པ་
ལས་བྱུང་བའི་དགེ་བའི་རྩ་བ་དང་། བཟོད་པ་ཡོངས་སུ་བསྒོམས་པ་དང༌། བཟོད་
པ་རབ་ཏུ་བསྒོམས་པ་དང་། བཟོད་པ་རྒྱ་ཆེན་པོར་བསྒོམས་པ་ལས་བྱུང་བའི་དགེ་
བའི་རྩ་བ་དང་། བརྩོན་འགྲུས་ཡོངས་སུ་བརྩམས་པ་དང་། བརྩོན་འགྲུས་རབ་ཏུ་
བརྩམས་པ་དང་། བརྩོན་འགྲུས་རྒྱ་ཆེན་པོར་བརྩམས་པ་ལས་བྱུང་བའི་དགེ་བའི་རྩ་
བ་དང་། བསམ་གཏན་ཡོངས་སུ་བསྒོམས་པ་དང་། བསམ་གཏན་རབ་ཏུ་བསྒོམས་
པ་དང༌། བསམ་གཏན་རྒྱ་ཆེན་པོར་བསྒོམས་པ་ལས་བྱུང་བའི་དགེ་བའི་རྩ་བ་དང་།
སྟོབས་མཆོག་ཡོངས་སུ་བསྐྱེད་པ་དང༌། སྟོབས་མཆོག་རབ་ཏུ་བསྐྱེད་པ་དང༌།
སྟོབས་མཆོག་རྒྱ་ཆེན་པོར་བསྐྱེད་པ་ལས་བྱུང་བའི་དགེ་བའི་རྩ་བ་དང༌། སྙིང་རྗེ་
ཡོངས་སུ་བསྐྱེད་པ་དང༌། སྙིང་རྗེ་རབ་ཏུ་བསྐྱེད་པ་དང༌། སྙིང་རྗེ་རྒྱ་ཆེན་པོར་
བསྐྱེད་པ་ལས་བྱུང་བའི་དགེ་བའི་རྩ་བ་དང་། སྨོན་ལམ་ཡོངས་སུ་བཏབ་པ་དང༌།
སྨོན་ལམ་རབ་ཏུ་བཏབ་པ་དང་། སྨོན་ལམ་རྒྱ་ཆེན་པོར་བཏབ་པ་ལས་བྱུང་བའི་
དགེ་བའི་རྩ་བ་དང༌། ཐབས་མཆོག་ཡོངས་སུ་བསྒྲུབས་པ་དང༌། ཐབས་མཆོག་རབ་
ཏུ་བསྒྲུབ་པ་དང༌། ཐབས་མཆོག་རྒྱ་ཆེན་པོར་བསྒྲུབས་པ་ལས་བྱུང་བའི་དགེ་བའི་
རྩ་བ་དང་། ཤེས་རབ་ཡོངས་སུ་བསྐྱེད་པ་དང་། ཤེས་རབ་རབ་ཏུ་བསྐྱེད་པ་དང་།
ཤེས་རབ་རྒྱ་ཆེན་པོར་བསྐྱེད་པ་ལས་བྱུང་བའི་དགེ་བའི་རྩ་བ་དང་། གཞན་ཡང་
བདེ་བར་གཤེགས་པའི་སྐུ་གདུང་བརྩིགས་པ་དང་། སྐུ་གཟུགས་བཞེངས་པ་དང་།
གསུང་རབ་བྲིས་པ་དང་། དེ་དག་ལ་འཛིན་པ་དང་། འཆང་བ་དང༌། ཀློག་པ་དང་།
བསྒྲུབས་པ་དང་NE
 ། བཀོད་པ་དང་། སྤེལ་བ་དང་། བསྒྱུར་བ་དང་། བཀུར་སྟི་དང་།
299

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རིམ་གྲོ་དང་། ཕུད་དུད་དང་། ནན་ཏན་ཆེར་བགྱིས་པ་ལ་སོགས་ལས་བྱུང་བའི་དགེ་
བའི་རྩ་བ་དང་། ཕྱོགས་བཅུ་དུས་གསུམ་གྱི་བདེ་བར་གཤེགས་པ་རྣམས་ལ། མར་མེ་
དང༌། བདུག་སྤོས་དང་། ལྷ་རྫས་དང་། དྲི་ཆབ་དང༌། རོལ་མོ་དང༌། སྒྲ་སྙན་དང་།
ཞལ་ཟས་དང་། མེ་ཏོག་དང༌། འཕྲེང་བ་དང༌། བྱུག་པ་དང་། རྒྱན་རྫས་དང་།
མཆོད་རྫས་སྣ་ཚོགས་ཕུལ་བ་ལས་བྱུང་བའི་དགེ་བའི་རྩ་བ་དང་། རིགས་དྲུག་སེམས་
ཅན་རྣམས་ལ་གཟུགས་སྡུག་པ་དང༌། སྒྲ་སྙན་པ་དང་། དྲི་ཞིམ་པ་དང་། རོ་མངར་
བ་དང་། རེག་བྱ་འཇམ་པ་དང་། ཡིད་ལ་འཐད་དགུའི་སྦྱིན་པ་བཏང་བ་ལས་བྱུང་
བའི་དགེ་བའི་རྩ་བ་དང༌། གཞན་ཡང་ཕྱི་ནང་གསང་གསུམ་བརྒྱུད་གསུམ་རྩ་བའི་བླ་
མ་རྣམས་ལ། མཉེས་པར་བྱ་བའི་མེ་ཏོག་ཕུལ་བ་དང་། ལུས་ངག་ཡིད་གསུམ་དད་
འདུན་གྱི་སྒོ་ནས་བསྟོད་པ་དང་། རྣམ་པར་དག་པ་དགེ་བའི་འདུན་ཚོགས་རྣམས་ལ་
ཡང༌། ཟས་ཀྱི་བྱ་བ་དང་། བསྙེན་བཀུར་རྒྱ་ཆེན་པོར་བགྱིས་པ་དང་། དེ་ལ་སོགས་
པ། དགེ་བའི་རྩ་བ་དེ་དག་ཡོངས་སུ་དྲིལ་ཞིང་གཅིག་ཏུ་བསྡོམས་ཏེ། མི་མཇེད་ཀྱི་
འཇིག་རྟེན་སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས། རབ་འབྱམས་དཔག་
ཏུ་མེད་པ། གང་གའི་ཀླུང་གི་བྱེ་མ་སྙེད་ཀྱི་ནམ་མཁས་ཁྱབ་པའི་སེམས་ཅན་རྣམས་
དང་། ཡོངས་སུ་ཐུན་མོང་དུ་བྱས་ནས། མྱུར་དུ་བླ་ན་མེད་པ་བྱང་ཆུབ་ཀྱི་རྒྱུར་
ཡོངས་སུ་བསྔོ་བར་བགྱིའོ། ། དེ་དག་མྱུར་དུ་བླ་ན་མེད་པ་བྱང་ཆུབ་ཀྱི་རྒྱུ་རུ་ཡོངས་
སུ་བསྔོས་པས། སྦྱིན་པའི་བདག་པོ་རྣམས་ཀྱིས་ཐོག་དྲང་ནམ་མཁའི་མཐའ་དང་
མཉམ་པའི་སེམས་ཅན་རྣམས་ཀྱང་། མྱུར་དུ་བླ་ན་མེད་པ་རྫོགས་པའི་སངས་རྒྱས་ཀྱི་
གོ་འཕང་རིན་པོ་ཆེ་ཐོབ་པར་གྱུར་ཅིག །དེ་མ་ཐོབ་ཀྱི་བར་དུ་ཡང་། བསོད་ནམས་
བསགས་ལྡན་ཐར་པའི་འབྲས་བུ་འདི། རྟེན་དལ་འབྱོར་གྱི་མི་ལུས་རིན་པོ་ཆེ་བར་མ་
ཆད་པར་ཐོབ་པར་གྱུར་ཅིག །དེའི་དུས་སུ་ཡང་། མཐུན་རྐྱེན་དགེ་བའི་རྩ་བ་ཡོངས་
300

མདོ་སྡེ། ། མཚན་དཔེ་ཡོན་ཏན་གྱི་མདོ། ༼ནའོ། ༽
སུ་སྒྲུབ་པར་བྱེད་པ་ལ། འགལ་རྐྱེན་མི་མཐུན་པའི་བར་ཆད་ཐམས་ཅད་ཉེ་བར་ཞི་
བར་གྱུར་ཅིག །གཞན་ཡང་ནམ་གཡུང་དྲུང་གི་སྙིང་པོ་མ་ཐོབ་ཀྱི་བར་དུ། སྙིང་རྗེ་
བྱང་ཆུབ་མཆོག་ཏུ་སེམས་བསྐྱེད་པ་ལ་རྒྱུན་ཆད་མེད་པར་གྱུར་ཅིག །ཆགས་པ་མེད་
པའི་སྦྱིན་པ་གཏང་བར་གྱུར་ཅིག །འཆལ་བ་མེད་པའི་ཚུལ་ཁྲིམས་བསྲུང་བར་གྱུར་
ཅིག །བྱུང་ཚོར་མེད་པའི་བཟོད་པ་བསྒོམ་པར་གྱུར་ཅིག །ལེ་ལོ་མེད་པའི་བརྩོན་
འགྲུས་བརྩོམ་པར་གྱུར་ཅིག །འགྱུར་ལྡོག་མེད་པའི་བསམ་གཏན་བསྒོམ་པར་གྱུར་
ཅིག །ཐོགས་པ་མེད་པའི་སྟོབས་ཤུགས་བསྐྱེད་པར་གྱུར་ཅིག །བདག་ཕྱོགས་མེད་
པའི་སྙིང་རྗེ་བསྒོམ་པར་གྱུར་ཅིག ། རེ་དོགས་མེད་པའི་སྨོན་ལམ་འདེབས་པར་གྱུར་
ཅིག །རྨོངས་པ་མེད་པའི་ཐབས་མཆོག་ལྡན་པར་གྱུར་ཅིག །འཁྲུལ་པ་མེད་པའི་ཤེས་
རབ་བསྐྱེད་པར་གྱུར་ཅིག །དང་པོ་རབ་ཏུ་དགའ་བའི་ས་ལ། ཀུན་བརྟགས་མཐོང་
ཞེན་གྱི་བག་ཆགས་བྱང་ནས། རང་གཞན་དོན་གཉིས་ཀྱི་མཐོང་ལམ་མངོན་པར་
དགའ་བར་གྱུར་ཅིག །གཉིས་པ་དྲི་མ་མེད་པའི་ས་ལ། བདེན་ཞེན་འཛིན་པའི་བག་
ཆགས་བྱང་ནས། ཐེག་པ་གཞན་རྩོལ་གྱི་དྲི་མ་དང་བྲལ་ནས་དྲི་མ་མེད་པར་གྱུར་
ཅིག །གསུམ་པ་འོད་ཟེར་འཕྲོ་བའི་ས་ལ། འཁོར་དང་ཟང་ཟིང་གི་བག་ཆགས་བྱང་
ནས། ཏིང་ངེ་འཛིན་སྣང་བའི་འོད་ཟེར་རབ་ཏུ་འཕྲོ་བར་གྱུར་ཅིག །བཞི་པ་ཕྱག་རྒྱ་
བསྒྱུར་བའི་ས་ལ། ཁམས་གསུམ་ས་དགུའི་བག་ཆགས་བྱང་ནས། ཕྱིར་མི་སྐྱེ་བའི་
རྒྱས་གདབ་ནས་ཕྱག་རྒྱ་ཀུན་ཏུ་བསྒྱུར་བར་གྱུར་ཅིག །ལྔ་པ་བོན་ཉིད་སྤྲིན་ཚོགས་ཀྱི་
ས་ལ། རྟོག་འཛིན་འཁྲུལ་པའི་བག་ཆགས་བྱང་ནས། ཆེ་བའི་ཡོན་ཏན་སྤྲིན་དཔུང་
ལྟར་དུ་གཏིབས་པར་གྱུར་ཅིག །དྲུག་པ་བདེ་ལྡན་རྟོགས་པའི་ས་ལ། དུ་ཁ་དང་དུ་
ལེན་པའི་བག་ཆགས་བྱང་ནས། བོན་ཉིད་བདེ་ལྡན་རྟོགས་པའི་དོན་འགྲུབ་པར་གྱུར་
ཅིག །བདུན་པ་ཡིད་བཞིན་གྲུབ་པའི་ས་ལ། བདུད་ཀྱི་ཆུ་བཞིའི་བག་ཆགས་བྱང་
30

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ནས། དོན་དང་ཡོན་ཏན་ཐམས་ཅད་ཡིད་བཞིན་དུ་གྲུབ་པར་གྱུར་ཅིག །བརྒྱད་པ་
མ་ཆགས་དག་པའི་ས་ལ། བརྗེད་ངས་ཀྱི་བག་ཆགས་བྱང་ནས། མངོན་པར་འདུ་
བྱེད་ཀྱི་མཚན་མ་དང་འབྲལ་བར་གྱུར་ཅིག །དགུ་པ་ཡི་གེ་འཁོར་ལོའི་ས་ལ། འཁྲུལ་
པ་མཚན་མའི་བག་ཆགས་བྱང་ནས། ཡེ་ཤེས་སྐྱེ་བ་མེད་པའི་དོན་ལ་དབང་བསྒྱུར་
བར་གྱུར་ཅིག །བཅུ་པ་མི་འགྱུར་གཡུང་དྲུང་གི་ས་ལ། རྣམ་པར་གཡེང་བའི་བག་
ཆགས་བྱང་ནས། གཞན་རྐྱེན་གྱིས་མི་བཤིག་པས་མི་འགྱུར་བའི་གཡུང་དྲུང་གི་སྐུར་
འཐོབ་པར་གྱུར་ཅིག །བཅུ་གཅིག་ཀུན་ཏུ་འོད་ཀྱི་ས་ལ། ལམ་ལྔ་ས་བཅུའི་ཡོན་ཏན་
ཐམས་ཅད་མཐའ་རུ་རྫོགས་ནས། རང་དོན་དུ་བོན་གྱི་སྐུ་བདེ་བ་ཆེན་པོ་འཐོབ་པར་
གྱུར་ཅིག །བཅུ་གཉིས་མ་ཆགས་དག་པའི་ས་ལ། བོན་གྱི་སྐུ་ལས་ལོངས་སྤྱོད་རྫོགས་
པའི་སྐུ་དང༌། ཅིར་ཡང་སྤྲུལ་པའི་སྐུ་རུ་སྤྲུལ་ནས། གཟུགས་སྐུ་རྣམ་གཉིས་ཀྱིས་
འགྲོ་བ་འདྲེན་པའི་སྐུ་འཐོབ་པར་གྱུར་ཅིག །བཅུ་གསུམ་འཁོར་ལོ་ཚོགས་ཆེན་གྱི་ས་
ལ། སྐུ་གསུམ་ལྷུན་གྲུབ་འགྲོ་བའི་དཔལ་དང་མགོན་དུ་གྱུར་ཞིང་། བདག་དོན་ལྷུན་
གྲུབ་གཞན་དོན་མཐའ་རུ་ཕྱིན་ནས། འཁོར་འདས་དབྱེར་མེད་ངོ་བོ་ཉིད་ཀྱི་སྐུ་ལ་
གནས་ཤིང་། བདག་གཞན་དོན་འགྲུབ་མངོན་པར་བྱང་ཆུབ་པའི་སྐུ་ཐོབ་སྟེ། སྐྱེ་བ་
མེད་པ་བྷ་གའི་ཀློང་དུ། འགག་པ་མེད་པ་ཡེ་ཤེས་ཀྱི་འོད་དུ་རྫོགས་ནས། གཤེན་གྲུབ་
པའི་དབྱིངས་སུ་མཁའ་ལ་མཉམ་ཞིང་ཀློང་དུ་བདལ་པར་གྱུར་ཅིག །དགེ་བ་བསོད་
ནམས་དེ་ཡི་མཐུ་དཔལ་དང་། སངས་རྒྱས་སེམས་དཔའ་རྣམས་ཀྱི་བྱིན་རླབས་ཀྱིས།
བདག་གིས་བསྔོས་ཤིང་སྨོན་ལམ་བཏབ་པ་བཞིན། དོན་དེ་ཁོ་ན་ཉིད་དུ་འགྲུབ་གྱུར་
ཅིག ། སྔ་རབས་འདས་པའི་གཤེན་རབ་ཐམས་ཅད་ཀྱིས། བསོད་ནམས་བསགས་པའི་
དགེ་རྩ་ཅི་མཆིས་པ། དམིགས་པ་མེད་པར་བསྔོས་པ་ཅི་བཞིན་དུ། མཁའ་མཉམ་
འགྲོ་དྲུག་དགེ་རྩ་ཅི་མཆིས་པ། བདག་ཀྱང་དེ་བཞིན་དམིགས་པ་མེད་པར་ཡོངས་
302

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
སུ་བསྔོ་བར་བགྱིའོ། །དེ་སྐད་ཅེས་གསུངས་ནས། དགེ་བའི་རྩ་བ་དེ་དག་ཐམས་
ཅད་ཡོངས་སུ་དམིགས་པ་མེད་པར་རྒྱ་ཆེན་པོར་བསྔོས་ནས། བླ་ན་མེད་པའི་དོན་
ཡོངས་སུ་ལྷུན་གྱིས་གྲུབ་པའི་སྨོན་ལམ་དེ་ལྟ་བུ་བཏབ་པས། མཆོད་པའི་བྱེ་བྲག་དེ་
དག་ཐམས་ཅད་ཀྱང་། སངས་རྒྱས་ཀྱི་ཞིང་ནས་ཞིང་ཡོངས་སུ་གང་བར་འཕེལ་ཞིང་།
བདེ་བར་གཤེགས་པ་རྣམས་ཀྱི་སྤྱན་ལམ་དུ། ནམ་མཁའ་ལ་འོད་དུ་གསལ་ལོ། །བར་
སྣང་ལ་སྤྲིན་དུ་ཆགས་སོ། །ས་གཞི་ལ་རྩི་རུ་འཁྲུངས་སོ། །གཞན་ཡང་འཇིག་རྟེན་གྱི་
ཁམས་སུ། སྒྲ་སྙན་པ་དང་། འོད་གསལ་བ་དང་། བཀྲ་ཤིས་ཀྱི་དགེ་རྟགས་མང་དུ་
འཕེལ་ལོ། །
༧ དེ་ནས་དེའི་ཚེ། སྟོན་པའི་སྐུ་གསུང་ཐུགས་ཀྱི་དཀྱིལ་འཁོར་ནས། འོད་ཟེར་གྱི་
སྤྲོ་བསྡུ་མཛད་དེ། དེ་ཡང་སྟོན་པ་ཉིད་ནི། གདན་སེང་གེའི་ཁྲི་ལ། སྐུ་ཁྱིམ་སྤངས་
རབ་བྱུང་གི་ཚུལ་དུ་བཞུགས་ཏེ། སྐུ་མདོག་སེར་པོ་གསེར་བཙོ་མའི་མདོག་འདྲ་
བ། ཞབས་སྐྱིལ་ཀྲུང་དུ་བཞུགས་པ། ཕྱག་གཡས་པས་ས་གནོན་དང༌། གཡོན་པས་
མཉམ་གཞག་ཏུ་མཛད་པ། སྐུ་ལ་དག་པའི་ན་བཟའ་རྨད་གོས་རིགས་དྲུག་གསོལ་བ།
སྐུ་གཟི་བརྗིད་དང་ལྡན་པ། ཞལ་གྱི་དཀྱིལ་འཁོར་ནི། ཟླ་བ་ཉ་གང་བ་ལ། ཉི་མའི་
འོད་ཟེར་ལྟ་བུས་འགྲོ་བ་ཀུན་གྱི་གཟི་མདངས་རབ་ཏུ་འཕྲོག་སྟེ། བལྟར་མི་བཟོད་པ་
དང་། བལྟས་པས་ཡོངས་སུ་མི་ངོམས་ཤིང་གཟི་བརྗིད་དང་ལྡན་པ། ཞལ་གྱི་གཟི་
བརྗིད་ཆེན་པོ་དེ་དག་གིས། ལྷ་དང༌། ཀླུ་དང༌། མི་དང༌། ལྷ་མ་ཡིན་དང༌། ནམ་
མཁའི་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཟིལ་གྱིས་མནན་ཞིང་། གཟི་
བརྗིད་ཀུན་ནས་འོད་དུ་འབར་བའི་མཆོག་ཆེན་པོར་གནས་ཏེ། དེ་ཡང་སྐུ་ཞབས་
ཀྱི་མཐིལ་རུམ་ནས་ཀྱང་། འོད་ཟེར་བྱེ་བ་ཁྲི་ཕྲག་དྲུག་ཅུ་དྲུག་ཅུར་སྤྲོས་ཤིང་བཀྱེས་
སོ། །དེ་བཞིན་དུ་སྐུ་གསང་བའི་མཁའ་རུམ་དང་། ལྟེ་བའི་ཀློང་རུམ་དང་། ཐུགས་
303

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཀྱི་དཀྱིལ་རུམ་དང༌། སྐུའི་གཏིང་རུམ་དང་། མགུར་གྱི་དང་གོང་དང་། ལྟག་པའི་
རྒྱས་རུམ་དང་། སྤྱི་བོའི་གཙུག་རུམ་དང་། དཔྲལ་བའི་དབྱེས་རུམ་ནས་ཀྱང་། འོད་
ཟེར་བྱེ་བ་ཁྲི་ཕྲག་དྲུག་ཅུ་དྲུག་ཅུར་སྤྲོས་ཤིང་བཀྲེས་སོ། །གཞན་ཡང་ཕྱག་ཞབས་ཡན་
ལག་གི་ལྷུ་ཚིགས་དང་། ཕྱག་ཞབས་ཀྱི་སོར་མོ་རྣམས་ལས་ཀྱང་། འོད་ཟེར་བྱེ་བ་ཁྲི་
ཕྲག་དྲུག་ཅུ་དྲུག་ཅུར་སྤྲོས་ཤིང་བཀྲེས་སོ། །འོད་ཟེར་དེ་དག་རེ་རེ་ལ་ཡང་། འོད་
ཟེར་བྱེ་བ་གྲངས་མེད་པ། དཔག་ཏུ་མེད་པ། མཐའ་ཡས་པ། བསམ་གྱིས་མི་ཁྱབ་པ་
སྤྲོས་ཞིང་བཀྱེས་པས། མི་མཇེད་ཀྱི་འཇིག་རྟེན་སྟོང་གསུམ་གྱི་སྟོང་ཆེན་པོ། འཇིག་
རྟེན་གྱི་ཁམས་རབ་འབྱམས་དཔག་ཏུ་མེད་པ་ན། གང་གའི་ཀླུང་གི་བྱེ་མ་སྙེད་དུ།
མེ་ཏོག་གི་ཆར་མངོན་པར་བབས་ནས། སྣང་བ་ཆེན་པོས་ཡོངས་སུ་ཁྱབ་པར་གྱུར་
ཏོ། །འོད་ཟེར་དེ་དག་ཚུར་འདུས་ནས། སླར་སྟོན་པའི་ཐུགས་ལ། གསལ་བའི་འོད་
ཚོན་གང་དུ་གནས་ཏེ། དེ་ཡང་དཔེ་ཡོངས་སུ་ཚོགས་པ། བཀོད་པ་ཟབ་མོའི་ཏིང་ངེ་
འཛིན་ཞེས་བྱ་བ་ལ་སྙོམས་པར་བཞུགས་སོ། །
དེ་ནས་ཡང་དེའི་ཚེ། ཏིང་ངེ་འཛིན་དེ་དག་ལ་བཞེངས་ནས། འཁོར་དུ་གཏོགས་
པ་རྣམས་ལ་བཀའ་སྩལ་པ། བདག་གི་འཁོར་དུ་གཏོགས་པའི། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་རྣམས་དང༌། གཞན་ཡང་གཤེན་རབ་
གཡུང་དྲུང་སེམས་དཔའ་རྣམས་དང་། ལྷ་དང་། ཀླུ་དང་། མི་དང༌། ལྷ་མ་ཡིན་
དང་། ནམ་མཁའ་ལྡིང་དང་། དྲི་ཟ་དང་བཅས་པའི་འཇིག་རྟེན་ཀུན་དང༌། གང་
ཞིག་རིགས་ཀྱི་བུ་དང་། རིགས་ཀྱི་བུ་མོ་རྣམས་ཀྱང་། བདག་གིས་བཤད་པའི་བཀའ།
འཕྲུལ་ངག་བདེན་པའི་བོན་རིན་པོ་ཆེ། འདི་ལ་རབ་ཏུ་ཉོན་ཅིག །འདི་ལ་སོམས་
ཤིག །འདི་ལ་རྟོགས་ཤིག །འདི་ལ་སྤྱོད་ཅིག །འདི་ལ་སྒོམས་ཤིག །གང་ཞིག་བདག་
གི་བཀའ་བདེན་པ་འཕྲུལ་ངག་བདེན་པའི་བོན་འདི་ལ་མི་ཉན་མི་རྟོགས་ན། སེམས་
304

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ཅན་རྣམས་ཀྱང་འཁྲུལ་ལོ། །སེམས་ཅན་རྣམས་ཀྱང་གོལ་ལོ། །སེམས་ཅན་རྣམས་
ཀྱང་ལྟུང་ངོ༌། །གང་ཞིག་བདག་གི་བཀའ་བདེན་པ། འཕྲུལ་ངག་བདེན་པའི་བོན་
འདི་ལ་མཉན་ན། སེམས་ཅན་རྣམས་ཀྱང་ཐར་པ་རིན་པོ་ཆེ་རྒྱུན་གྱི་ལམ་ལ་ཞུགས་
ནས། འཁྲུལ་པ་དང་གོལ་བ་མེད་པར། ཡང་དག་པར་རྫོགས་པའི་སངས་རྒྱས་རིན་
པོ་ཆེ་འཐོབ་པར་འགྱུར་རོ། །ཞེས་བཀའ་བསྩལ་ཏོ། །
༧ དེ་ནས་དེའི་ཚེ་དེའི་དུས་ན། འཁོར་རྣམས་ཀྱི་ནང་ནས། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། འཕྲུལ་བོན་གསང་བ་ངང་རིང་སྟོན་པའི་
མདུན་དུ་འཁོད་དེ། སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ།
མེ་ཏོག་ནི་གཏོར་ཞིང་། ཚུལ་གོས་ཕྲག་པ་གཅིག་ཏུ་གཟར་ནས། སྟོན་པའི་མདུན་དུ་
པུས་མོ་གཡས་པའི་ལྷ་ང་ས་ལ་བཙུགས་ནས། ཐལ་མོ་སྦྱར་བར་བཏུད་དེ་གསོལ་པ།
སྟོན་པ་ལགས། བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
དང༌། སྟེང་གི་ལྷ་དང་། འོག་གི་ཀླུ་དང༌། བར་གྱི་མི་དང་། གང་ཞིག་རིགས་ཀྱི་བུ་
དང༌། རིགས་ཀྱི་བུ་མོ་དག །སྟོན་པའི་ཞལ་ནས་གསུངས་པའི་བཀའ། འཕྲུལ་ངག་
བདེན་པའི་བོན་རིན་པོ་ཆེ་ལ་སྤྱད་ན། ཚུལ་དང་སྤྱོད་ལམ་དག་ཅི་ལྟ་བུ་ཞིག་བགྱི་ན་
འགྲུབ་པ་ལགས། ཞེས་གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་འཕྲུལ་བོན་གསང་བ་ངང་རིང༌།
གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་དང་།
གང་ཞིག་རིགས་ཀྱི་བུ་དང་། རིགས་ཀྱི་བུ་མོ་དག །བདག་གིས་བཤད་པའི་བཀའ།
འཕྲུལ་ངག་བདེན་པའི་བོན་རིན་པོ་ཆེ་ལ་སྤྱོད་ན། ཐབས་དང་ཚུལ་ནི་བདག་ཉིད་
གཤེན་རབ་ལྟ་བུ་སྤྱོད་ན། བླ་ན་མེད་པ་ཡང་དག་པར་རྫོགས་པའི་འབྲས་བུ་གྲུབ་
པར་འགྱུར་རོ། །ཞེས་བཀའ་བསྩལ་ཏོ། །དེ་ལ་ཡང་གསོལ་པ། རྣམ་པ་ཐམས་ཅད་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མཁྱེན་པའི་སྟོན་པ་ལགས། དེ་ལྟར་དུ་བདག་ཅག་འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང༌། རིགས་ཀྱི་བུ་མོ་དག །སྟོན་
པས་གསུངས་པའི་བཀའ། འཕྲུལ་ངག་བདེན་པའི་བོན་རིན་པོ་ཆེ་ལ་སྤྱོད་ཅིང་།
ཐབས་དང་ཚུལ་ནི་ཅི་ལྟ་བུ་རུ་བགྱི་ན། ཉིད་ཀྱིས་སྐྱེ་བ་ཐམས་ཅད་ནས་ཐམས་ཅད་
དུ། ཅི་ལྟ་བུ་རུ་མཛད་ཅིང་སྤྱོད་པས། ད་ལྟར་སྟོན་པའི་སྒྲོན་མར་གྱུར་པ་ལགས།
ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་འཕྲུལ་བོན་གཤེན་རབ་
གསང་བ་ངང་རིང་དང་། གཞན་ཡང་གཤེན་རབ་གཡུང་དྲུང་སེམས་དཔའ་འཁོར་
རྣམས་ཀུན། བདག་ཀྱང་དང་པོ་སྐྱེ་བ་ཐོག་མ་དཔག་མེད་དུས། མ་རིག་འཁྲུལ་པ་
འཁོར་བའི་གནས་སུ་འཁྱམས། མ་རྟོགས་གཡེང་བས་འདུ་འཛིའི་ལས་ལ་གཡེང་།
འཁོར་བའི་སེམས་ཅན་ཉོན་མོངས་རང་ཁ་མ། འཁྲུལ་འཁོར་སྨག་རུམ་མུན་པའི་ཀློང་
ན་གནས། དེ་ལ་འདྲེན་པ་ཐབས་ལྡན་ཐུགས་རྗེ་ཡི། འཁྲུལ་པའི་རྐྱེན་གྱིས་འཁོར་བར་
འཁྱམས་མོད་ཀྱང་། ཀུན་གཞིའི་རྒྱུ་ལས་ས་བོན་གཉིས་ཡོད་པས། བག་ཆགས་བཟང་
པོ་ས་བོན་རྐྱེན་བསླངས་ནས། དགེ་སྡིག་ལས་དང་རྒྱུ་འབྲས་རྩ་བ་ཤེས། བསྐལ་པ་ར།་
གྲངས་མེད་གསུམ་ལ་སྒྲིབ་སྦྱངས་ཤིང༌། གྲངས་མེད་གསུམ་ལ་བསོད་ནམས་ཚོགས་
བསགས་པས། ཚོགས་བསགས་སྒྲིབ་སྦྱངས་འབྲས་བུ་གསལ་བར་མངོན། དེ་ཡང་
དང་པོ་ཅི་ལྟར་སྦྱང་བ་ན། ཐོག་མར་སེམས་བསྐྱེད་མ་བཞིས་རྒྱུད་སྦྱངས་ནས། ལྟ་
བས་ཡས་ཕུབ་སྤྱོད་པ་མས་འཛེག་ཅིང་། སྙིང་རྗེའི་གཞི་བཟུང་ཕ་རོལ་ཕྱིན་བཅུ་སྤྱོད།
ཐོག་མར་སེམས་མཆོག་ཅི་ལྟར་བསྐྱེད་པ་ནི། ཁམས་གསུམ་འགྲོ་ལ་སྙིང་རྗེ་ཚད་མེད་
བསྒོམས། ཀུན་ལ་བྱམས་པ་བུ་གཅིག་མ་ལྟ་བུར། གང་དག་དགའ་བ་ནད་སོས་ནད་
པ་བཞིན། དེ་ལ་སྐྱེ་འགྲིབ་བྲི་གང་མེད་པར་བསྙམས། ཁམས་གསུམ་སྙིང་རྗེའི་ཡུལ་
དུ་གོ་མཉམ་ཡང་། སྙིང་རྗེ་ཡང་དག་མ་ནུས་པ་ལ་བསྐྱེད། རང་བས་གཞན་དོན་
306

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ཅུང་ཟད་གཙོ་བོར་བསྒོམས། བདག་འཛིན་བུ་དང་ཆུང་མ་གཉེན་འདུན་ལ། བདག་
མེད་མཁའ་མཉམ་ཀུན་སངས་རྒྱས་ན་སེམས། དགེ་བ་ཅི་བགྱིས་གཞན་དོན་རྒྱུ་རུ་
བསྔོས། ལྟ་བ་ཡང་དག་དོག་མེད་ཡས་མར་ཕུབ། སྣང་ཞིང་སྲིད་པ་འཁོར་བ་མྱང་
འདས་རྣམས། ཀུན་གཞི་བྱང་ཆུབ་སེམས་ཀྱི་ཀློང་ཡངས་སུ། མ་ཤོངས་མི་ཤོང་དེ་
བཞིན་དོག་མ་བརྩིས། བདེ་སྡུག་ལས་སྤྱོད་སྣ་ཚོགས་བྱེ་བྲག་རྣམས། སེམས་ལ་
ཡངས་དོག་མེད་པས་བྱུང་ཚོར་མེད། བཟང་ངན་སྤང་བླང་མེད་པར་མཉམ་པར་
བཞག །སྤྱོད་པ་མས་འཛེགས་དགེ་བཅུ་གཞུང་བཞིན་སྤྱོད། སེམས་བསྐྱེད་དག་པས་་ངས་
འདུལ་ཁྲིམས་སྒོ་རུ་ཞུགས། དོན་ལ་མི་འཆོར་ས་ལམ་རིམ་བཞིན་བརྩིས། སྨོན་ལམ་
དག་པས་ལྷ་མིའི་གོ་འཕང་བགྲོད། ངན་སྤངས་བཟང་བླངས་རྒྱུ་འབྲས་ཞིབ་ཏུ་
བསྲུངས། སྡིག་པའི་ལས་གྱུར་ཕྲ་ཞིང་ཕྲ་ནས་འཛེམས། དགེ་བའི་ཚོགས་ནི་གང་དག་
མོས་གྱུར་བླངས། དོན་དུ་དགེ་སྡིག་གཉིས་ཀྱང་ཞིབ་ཏུ་བརྩིས། སྡིག་པའི་ཚོགས་གྱུར་
ཕྲ་བ་ཅི་སོང་ཡང་། དགེ་བའི་ཚོགས་གྱུར་རགས་པས་གཉེན་པོར་བསྐྱེད། དེ་ལས་
འགྱུར་བརྩིས་བུན་ཐང་སྦོམ་པར་གྱུར། སྙིང་རྗེའི་གཞི་བཟུང་བྱང་ཆུབ་རྒྱུ་ལམ་
བསླབས། གདུག་སེམས་སྡང་ལེན་བྱམས་ཀྱིས་དྲིན་པར་བྱས། དེ་བཞིན་མི་མཐུན་
འགལ་བའི་ཚོགས་གྱུར་ལ། གང་དག་མཐུན་པའི་བརྡ་བཀྲོལ་ཡངས་ལས་དབྱུང་།
དེ་དག་དྲེགས་པའི་དགྲ་བཅོམ་རྗེས་ཐོབ་ལྡན། བླ་མེད་ཕ་རོལ་ཕྱིན་པ་བཅུ་ལ་སྤྱོད།
འཇིག་རྟེན་ནོར་རྫས་ཇི་སྙེད་སྦྱིན་པ་བཏང་། ལུས་སྲོག་རྒྱན་ལ་སོགས་ཀྱང་ཕོངས་
མེད་སྦྱིན། གང་དག་འདོད་པ་ཅི་བཞིན་ཡང་དག་པ། དེ་ཉིད་དགའ་བའི་དགེ་བ་
ཉེར་བླངས་བསྒྲུབས། གང་དག་བཏང་ལ་སེར་སྣ་མེད་པར་བྱ། རྗེས་སུ་མི་དམིགས་
རྒྱས་གདབ་དབྱིངས་སུ་བསྔོས། བསླབ་པ་ཚུལ་ཁྲིམས་འཆལ་བ་མེད་པར་བསྲུངས།
ཕྱི་ཡི་ཚུལ་དང་ནང་ཁྲིམས་ཟུང་དུ་སྦྲེལ། རྩ་བ་ཡན་ལག་ཉིང་ལག་སྡེ་རྣམས་ལ།
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རང་གཞུང་སོ་སོར་ཉེར་བླངས་རབ་ཏུ་བསྲུངས། འཆལ་དང་ཉེས་གྱུར་མི་ཚངས་
ཉེས་སྐྱོན་རྣམས། རིམ་པར་གསོ་སྦྱངས་མ་ཆགས་དག་སྤྱོད་བྱས། བདག་ཀྱང་འདུལ་
ཁྲིམས་རྣམ་དག་སྒོར་ཞུགས་ནས། གཞན་ཡང་དེ་བཞིན་འཇུག་ལ་རབ་ཏུ་བསྐུལ།
ཕྲ་ཞིང་ཕྲ་བསྲུངས་གཙང་དག་རབ་ཏུ་སྦོམ། སོ་སོར་ཐར་པ་རིམ་པ་གོང་འཕེལ་ཐོབ།
དགྲ་གཉེན་ཉེ་རིང་ཆགས་སྡང་རུ་ང་དང༌། ཕྲག་དོག་རགས་པ་གྱུར་པའི་ཚོགས་
རྣམས་སྤངས། བྱུང་ཚོར་མེད་པའི་བཟོད་པ་རྒྱ་ཆེན་བསྒོམས། རིམ་པར་གོམས་ཤིང་
རིམ་པར་སྤྲོ་བསྐྱེད་བསྒོམས། དེ་ནས་བཟོད་ཐོབ་སེམས་ལ་ཅི་ལྟར་བཏུབ། བསྐལ་པ་
གཡོ་འཁྲུགས་བྱུང་ཡང་དེ་འགྱུར་སྤངས། བཟོད་ཐོབ་རྒྱལ་པོ་བདེ་བའི་མཆོག་ཅེས་
པས། བདེ་སྡུག་ལས་སྤྱོད་སེམས་ལ་བྱུང་མི་ཚོར། གང་ཞིག་དགེ་བའི་ལས་ལ་འཇུག་
པའི་དོན། ཕྱི་ནང་གསང་བ་ཡང་གསང་དོན་ཀུན་ལ། སྐད་ཅིག་ཉེར་ལེན་ཐང་ལྷོད་
མེད་པ་རུ། ལེ་ལོ་གཡེང་སྐྱོང་ཡེང་བ་གཏིང་ནས་སྤངས། དོན་ལ་བརྩོན་བསྐྱེད་རྒྱུ་
འབྲས་ཇེ་ཆེར་སྨིན། གང་དག་སྒྲུབ་པའི་ལས་རྣམས་ཐོགས་མེད་བསྒྲུབས། ཏིང་
འཛིན་མི་འཆལ་གཡུང་དྲུང་གཟེར་ལྟར་བསྒོམས། འགྱུར་མེད་ཏིང་འཛིན་བསམ་
གཏན་མཉམ་པར་བཞག །འཛིན་དང་ཟིན་དང་མི་འཆོལ་གཟེར་ཐེབས་པས། བདེ་
དང་སྟོང་གསལ་མཉམ་རྗེས་ཟུང་དུ་སྦྲེལ། ཉིན་དང་མཚན་སྣང་འོད་གསལ་རྒྱུན་
པར་འཁོར། ཀུན་གཞི་བྱང་ཆུབ་སེམས་ཀྱི་དམར་ཐག་བཅད། འཁོར་འདས་གཞི་རྩ་
གནས་ལུགས་རྟོགས་པ་ལ། འགྱུར་མེད་རྟོགས་ཆེན་ལྟ་བའི་གདེང་དང་ལྡན། བདག་
གཞན་དགེ་བའི་སྟོབས་ལ་རབ་ཏུ་གྲུབ། མ་ནུས་སྲུངས་ཆུང་ཤུགས་ཆུང་གཏན་ནས་
སྤངས། རང་ཉིད་བགྱི་དང་གཞན་དག་དགེ་ལ་བཀོལ། བདེར་གཤེགས་སྐུ་གདུང་སྐུ་
གཟུགས་གསུང་རབ་བཞེངས། བྲིས་འདོན་བཀླགས་དང་མཆོད་སྒྲུབ་རྒྱུན་དུ་
བཀླགས། ལས་ངན་སྡིག་སྤངས་དགེར་བཙུད་ཐར་པར་དྲངས། འགྲོ་བ་ཡོངས་ལ་
308

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
སྙིང་རྗེ་བྱམས་སེམས་བསྐྱེད། བདག་འཛིན་འདོད་སྤངས་བདག་མེད་ཡོངས་ཁྱབ་
ཀྱིས། ཀུན་བསྙོམས་དམིགས་མེད་སྙིང་རྗེ་རྒྱ་ཆེར་བསྒོམས། བྱམས་དགའ་བཏང་
སྙོམས་ཚད་མེད་རྒྱུན་དུ་ཞུགས། བདག་གཞན་དགེ་རྩ་བསོད་ནམས་དབྱིངས་སུ་
བསྔོས། རེ་དོགས་མེད་པའི་སྨོན་ལམ་རྒྱ་ཆེར་བཏབ། བདག་ཐར་གྲུབ་པ་ཐོབ་པའི་
དུས་རྟིང་ལ། གཞན་དག་སེམས་ཅན་འདྲེན་པའི་སྨོན་ལམ་བགྱིས། གང་ལའང་རེ་
དོགས་མེད་པའི་རྒྱ་ཁྱོན་བསྐྱེད། ལོག་པར་གོལ་བའི་ངན་ཐབས་སྦྱོར་བ་སྤངས། ཡང་
དག་དོན་ལ་ཐབས་ཆེན་མ་རྨོངས་བསྐྱེད། ཐབས་མཆོག་ཐུགས་རྗེ་རྨོངས་པ་མེད་པ་
ཡིས། གང་དག་འགྲོ་བའི་ཁ་ལོ་བསྒྱུར་ཐབས་བགྱིས། གང་འདུལ་དེ་སྟོན་ཐབས་ལ་
མཁས་པར་བྱ། ཐོས་དང་བསམ་དང་བསྒོམས་པ་ལས་བྱུང་བའི། ཤེས་རབ་རྣམ་
གསུམ་རྒྱུད་ལ་རབ་འབྱོངས་ཤིང་། ཤེས་རབ་ཚད་སླེབས་ཤེས་རབ་ཕུལ་ཕྱིན་པས།
བརྒྱད་ཁྲི་བཞི་སྟོང་ཕྱི་ནང་གསང་གསུམ་ལ། སྤངས་དང་བསྒྱུར་དང་གྲོལ་བ་མཐར་
ཕྱིན་པས། འཆད་དང་བརྩོད་དང་བརྩོམས་པས་འཁོར་ལོ་བསྐོར། དེ་དག་འགྲོ་
རྣམས་ཤེས་པའི་རྒྱུད་སྦྱངས་ཤིང་། བདག་གཞན་དོན་གཉིས་ཟུང་འབྲེལ་སྒྲིབ་པ་
སྦྱངས། ཡོན་ཏན་དེ་ཡིས་བདག་ཐར་གོ་འཕང་ཐོབ། བསོད་ལྡན་ཞིང་དུ་བསོད་ལྡན་
སྟོན་པར་བྱོན། བསོད་ནམས་དེ་ཡི་ལས་འཕྲོ་བདག་ཞལ་མཇལ། སྔོན་སྦྱངས་བསོད་
ནམས་ལས་འཕྲོ་བསོད་ཚོགས་བསགས། དེ་དག་འགྲོ་བ་འདྲེན་པའི་སྨོན་ལམ་བཏབ།
ཚོགས་ཀྱི་ལམ་བགྲོད་སྦྱོར་ལམ་དྲི་མེད་ཞུགས། མཐོང་ལམ་ཡེ་ཤེས་དག་ཅིང་བདེ་
བར་བསྐྱེད། སྒོམ་ལམ་དབྱིངས་ཤེས་དབྱེར་མེད་དགོངས་པ་ལྡན། བླ་མེད་མཐའ་
ཕྱིན་ལམ་བགྲོད་གདེང་དང་ལྡན། ཏིང་འཛིན་མི་གཡོ་སྣང་བའི་འོད་རབ་རྒྱས།
གསལ་རྟོགས་དྲི་མེད་སྤྲོས་མཚན་འོད་རབ་དང་། འདི་ཞེས་གཟའ་གཏད་མཐའ་
བྲལ་གཏོད་མི་འཆའ། ངོ་བོ་མ་བཅོས་བོན་སྐུ་འགྱུར་མེད་ཐོབ། ཡེ་དབྱིངས་སྟོང་
309

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གསལ་དྲི་མེད་སྤྲོས་མཐའ་བྲལ། དེ་རྫོགས་སྐུ་གཉིས་རང་བཞིན་ལྷུན་གྱིས་གྲུབ།
མཐར་ནི་ངང་ཉིད་ངོ་བོ་མངོན་པར་ཆུབ། དེ་ལྟར་ཡས་ཕུབ་མས་འཛེགས་བྱམས་
ལྡན་ཞིང༌། བླ་མེད་ཕ་རོལ་ཕྱིན་བཅུའི་རྒྱུན་ཞུགས་ཤིང་། ལམ་ལྔ་ས་བཅུའི་ལམ་
བགྲོད་རྗེས་ཐོབ་སྟེ། གྲངས་མེད་ཚོགས་བསགས་གྲངས་མེད་སྒྲིབ་སྦྱངས་པས། ད་
ལྟར་བདག་ཐར་འདྲེན་པའི་སྟོན་པར་གྱུར། བོན་སྐུ་འགྱུར་མེད་བོན་ཉིད་དབྱིངས་ན་
གསལ། ངོ་བོ་མ་བཅོས་ངང་ཉིད་འདུ་འབྲལ་མེད། ཐོག་དང་ཐ་མ་མེད་པ་འགྱུར་
མེད་དབྱིངས། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་
རྗེས་བཟུང་བའི་དོན་སླད་དུ། ལོངས་སྤྱོད་རྫོགས་སྐུ་རང་བཞིན་མཁའ་ལ་རྫོགས།
མཁའ་གསལ་འོད་ཟེར་སྐུ་དང་ཞིང་ཁམས་རྒྱས། མཁྱེན་དང་བརྩེ་དང་ཐུགས་རྗེའི་
བདག་ཉིད་ཀྱིས། ཅིར་ཡང་སྤྲུལ་སྐུ་ཀློང་དུ་དོག་ལ་བབས། འགྲོ་བ་རང་མཐུན་ཆ་
ལུགས་བསྟན་པའི་ཕྱིར། སྐུ་མདོག་ཕྱག་མཚན་སྐྱེ་བ་མི་རུ་བཞེས། ཐོག་མར་སྦྱངས་
པའི་ཡོན་ཏན་དངོས་སུ་སྨིན། སུམ་ཅུའི་མཚན་དང་བརྒྱད་ཅུའི་དཔེ་བྱད་རྣམས།
ལྗོན་ཤིང་ལོ་འབྲས་བཞིན་དུ་སྐུ་ལ་རྒྱས། དྲུག་ཅུའི་གསུང་དབྱངས་འཁོར་བའི་མྱ་
ངན་སངས། ཏིང་འཛིན་བརྒྱད་ཅུས་མ་རིག་མུན་པ་སེལ། ལེགས་པའི་ཡོན་ཏན་
དཔག་བསམ་བརྗོད་མཐའ་ཡས། གྲུབ་པའི་འཕྲིན་ལས་གང་ལ་གང་འདུལ་སྟོན། སྐུ་
གསུང་ཐུགས་དང་ཡོན་ཏན་འཕྲིན་ལས་ལྔས། འགྲོ་བ་སེམས་ཅན་ཐར་པ་ཁ་ལོ་
བསྒྱུར། བསྐལ་བཟང་སངས་རྒྱས་ཐུ་བོར་གྱུར་པ་ཡིས། རབ་འབྱམས་ཞིང་ན་འཇིག་
རྟེན་མང་ལགས་ཀྱང༌། མི་མཇེད་གདུལ་དཀའ་འདུལ་བའི་སྟོན་པར་གྱུར། དེ་ཡི་
ཕྱིར་ན་གཡུང་དྲུང་སེམས་དཔའ་དང་། འཁོར་དུ་གཏོགས་པའི་ལྷ་ཀླུ་མི་གསུམ་དང་།
གང་ཞིག་རིགས་ཀྱི་བུ་དང་བུ་མོ་རྣམས། བདག་གིས་བསྟན་པའི་བཀའ་ལ་མཉན་
ནས་སུ། གཡུང་དྲུང་འཕྲུལ་ངག་བོན་ལ་སྤྱོད་པ་ཡིས། འབྲས་བུ་སྐུ་གསུམ་སངས་
310

མདོ་སྡེ། 
མཚན་དཔེ་ཡོན་ཏན་གྱི་མདོ། ༼ནའོ།༽
རྒྱས་ཐོབ་ནས་སུ། སངས་རྒྱས་མཚན་དཔེ་ཡོན་ཏན་ལྡན་པ་ཡིས། འགྲོ་བ་སེམས་
ཅན་ཐར་པར་དྲང་འདོད་ན། བདག་ཉིད་ཅི་ལྟར་དཀའ་སྤྱད་སྦྱངས་ཐོབ་བཞིན།
འཁོར་རྣམས་དེ་བཞིན་སྦྱོང་དཀའ་མངོན་གྱུར་མཛོད། ཅེས་སྟོན་པས་བཀའ་བསྩལ་
ཏོ། །
དེ་ལ་འཁོར་རྣམས་ཀྱིས། ཡང་སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ།
མཆོད་པ་ནི་ཕུལ། མེ་ཏོག་ནི་གཏོར་ནས། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་འཕྲུལ་བོན་གསང་བ་ངང་རིང་གིས། སྟོན་པའི་མདུན་དུ་པུས་
བཙུགས་ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། དེ་ལྟར་དུ། བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས་དང༌། གང་ཞིག་རིགས་ཀྱི་བུ་དང་། རིགས་ཀྱི་བུ་མོ་དག །ཉིད་ཀྱི་ཞལ་ནས་
གསུངས་པའི་བཀའ། འཕྲུལ་ངག་བདེན་པའི་བོན་རིན་པོ་ཆེ་ལ་སྤྱད་ནས་བླ་ན་མེད་
པ་ཡང་དག་པར་རྫོགས་པའི་འབྲས་བུ་བསྒྲུབ་པ་ལ། ཚུལ་དང་ཐབས་ནི་ཉིད་ཀྱིས་
སྦྱངས་ཤིང་དཀའ་བ་སྤྱོད་པ་ཅི་ལྟ་བུ་རུ་བགྱི་ན། གྲངས་མེད་ཀྱི་ཚོགས་རྫོགས་ཤིང་།
གྲངས་མེད་ཀྱི་སྒྲིབ་པ་སྦྱངས་ནས། བོན་གྱི་སྐུ་ལ་ལོངས་སྤྱོད་རྫོགས་པའི་སྐུ་དང་།
ཅིར་ཡང་སྤྲུལ་པའི་སྐུ་འཐོབ་ཅིང་། སྤྲུལ་པའི་སྐུ་ལ་མཚན་དང་དཔེ་བྱད་ཡོངས་སུ་
ཚོགས་ཤིང་། འགྲོ་བ་སེམས་ཅན་གྱི་དཔལ་དང་མགོན་དུ་གྱུར་པ་ལགས་ན། སྟོན་
པ་ལགས། ཉིད་ཀྱིས་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྐྱེ་བ་མེད་
པ་བོན་གྱི་སྐུ་བདེ་བ་ཆེན་པོ་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སེམས་ཉིད་མཉམ་པར་བཞག་པའི་
ངང་ལ་གནས་ཤིང་། ཨ་སྐྱེ་བ་མེད་པ་རིག་པ་གདེང་དུ་གྱུར་པའི་དོན་ལ་བསྒོམས་
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པས། ད་ལྟ་སྐྱེ་བ་མེད་པ་བོན་གྱི་སྐུ་ཐོབ་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་སེམས་ཉིད་མཉམ་པར་བཞག་པའི་ངང་ལ་གནས་ཤིང་། ཨ་སྐྱེ་
བ་མེད་པ་རིག་པ་གདེང་དུ་གྱུར་པའི་དོན་སྒོམ་པར་བྱའོ། །གཞན་ཡང་སེམས་ཉིད་
མཉམ་པར་བཞག་པའི་ངང་ལ་གནས་པ། ཨ་སྐྱེ་བ་མེད་པ་རིག་པ་གདེང་དུ་གྱུར་
པའི། དོན་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་
པོ་ཆེའི་རྒྱུན་གྱི་ལམ་ལ་བགྲོད་ཅིང་། སྐྱེ་བ་མེད་པ་བོན་གྱི་སྐུ་འཐོབ་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
འགག་པ་མེད་པ་ལོངས་སྤྱོད་རྫོགས་པའི་སྐུ་ཐོབ་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། རིག་པ་སྟོང་གསལ་
སྒྲིབ་པ་མེད་པའི་ངང་ནས། མུ་བཞི་རྟག་ཆད་གང་གིས་ཀྱང་མཐར་མ་ལྷུང་ཞིང་།
ཉམས་གསུམ་དྲོད་བཞི་རྟགས་དྲུག་ལ་རྩལ་འབྱོངས་པས། ད་ལྟ་འགག་པ་མེད་པ་
ལོངས་སྤྱོད་རྫོགས་པའི་སྐུ་ཐོབ་པ་ལགས་སོ། །དེའི་ཕྱིར་ན། གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་རིག་པ་སྟོང་གསལ་སྒྲིབ་པ་མེད་པའི་ངང་ནས། མུ་བཞི་རྟག་ཆད་གང་
གིས་ཀྱང་མཐར་མ་ལྟུང་ཞིང་། ཉམས་གསུམ་དྲོད་བཞི་རྟགས་དྲུག་ལ་རྩལ་སྦྱང་བར་
བྱའོ། །གཞན་ཡང་རིག་པ་སྟོང་གསལ་སྒྲིབ་པ་མེད་པའི་ངང་ནས། མུ་བཞི་རྟག་ཆད་
གང་གི་མཐར་མ་ལྟུང་ཞིང་། ཉམས་གསུམ་དྲོད་བཞི་རྟགས་དྲུག་ལ་རྩལ་སྦྱང་པ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། འགག་པ་མེད་པ་ལོངས་སྤྱོད་རྫོགས་པའི་སྐུ་འཐོབ་པར་འགྱུར་རོ། །
312

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་
ལྟ་འགྲོ་བ་འདུལ་བ་སྤྲུལ་པའི་སྐུ་ཐོབ་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདག་ཐར་གྲུབ་པ་རྫོགས་
པའི་དུས་རྟིང་ལ། གཞན་དག་སེམས་ཅན་འདྲེན་པའི་སྨོན་ལམ་བཏབ་པས། ད་ལྟ་
འགྲོ་བ་འདྲེན་པ་སྤྲུལ་པའི་སྐུ་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་བདག་ཐར་གྲུབ་པ་ཐོབ་པའི་དུས་རྟིང་ལ། གཞན་དག་སེམས་ཅན་འདྲེན་
པའི་སྨོན་ལམ་གདབ་པར་བྱའོ། །གཞན་ཡང་བདག་ཐར་གྲུབ་པ་རྫོགས་པའི་དུས་རྙིང་
ལ། གཞན་དག་སེམས་ཅན་འདྲེན་པའི་སྨོན་ལམ་གདབ་པ་ལ་བསྐུལ་བར་བྱའོ། །དེས་
ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། འགྲོ་བ་འདུལ་
བ་སྤྲུལ་པའི་སྐུ་འཐོབ་པར་འགྱུར་རོ། །
༧ གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱད་པས།
ད་ལྟ་དབུ་ནི་རི་རབ་གསེར་གྱི་བུམ་པ་འདྲ་བའི་མཚན་རྟགས་ཐོབ་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། སྤྱི་བོ་བདེ་ཆེན་གྱི་འཁོར་ལོ་ལ། ལོངས་སྤྱོད་རྫོགས་པའི་སྐུ་དང་ཞིང་ཁམས་རྟག་
ཏུ་མི་འབྲལ་བར་བསྒོམས་པས། ད་ལྟ་དབུ་ནི་རི་རབ་གསེར་གྱི་བུམ་པ་འདྲ་བའི་
མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་
རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་སྤྱི་
བོ་བདེ་ཆེན་གྱི་འཁོར་ལོ་ལ། ལོངས་སྤྱོད་རྫོགས་པའི་སྐུ་དང་ཞིང་ཁམས་རྟག་ཏུ་མི་
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
འབྲལ་བར་བསྒོམ་པར་བྱའོ། །གཞན་ཡང་སྤྱི་བོ་བདེ་ཆེན་གྱི་འཁོར་ལོ་ལ། ལོངས་
སྤྱོད་རྫོགས་པའི་སྐུ་དང་ཞིང་ཁམས་རྟག་ཏུ་མི་འབྲལ་བར་བསྒོམ་པ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་།
དབུ་ནི་རི་རབ་གསེར་གྱི་བུམ་པ་འདྲ་བའི་མཚན་རྟགས་འཐོབ་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་
ལྟ་དབུ་སྐྲ་ནི་ཨུཏྤལ་ཐོན་མཐིང་གཡས་སུ་འཁྱིལ་པ་འདྲ་བའི་མཚན་རྟགས་ཐོབ་
པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། འགྲོ་བའི་ཁ་ལོ་གྱེན་དུ་བསྒྱུར་བའི་ཐབས་ལ་བརྩོན་པས། ད་
ལྟ་དབུ་སྐྲ་ནི་ཨུཏྤལ་ཐོན་མཐིང་གཡས་སུ་འཁྱིལ་པ་འདྲ་བའི་མཚན་རྟགས་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་འགྲོ་བ་ཁ་ལོ་གྱེན་དུ་
བསྒྱུར་བའི་ཐབས་ལ་བརྩོན་པར་བྱའོ། །གཞན་ཡང་འགྲོ་བ་ཁ་ལོ་གྱེན་དུ་བསྒྱུར་བའི་
ཐབས་ལ་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཆེའི་རྒྱུན་གྱི་ལམ་ལ་བགྲོད་ཅིང་། དབུ་སྐྲ་ནི་ཨུཏྤལ་ཐོན་མཐིང་གཡས་སུ་འཁྱིལ་པ་
འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་
སྔོན་ནས་དཀའ་བ་ཅི་ལྟ་བུ་ཞིག་སྤྱད་པས། ད་ལྟ་དཔྲལ་བ་ནི་རྒྱ་ཆེ་ལ་ཟླ་བ་གམ་
པ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཟླ་བ་ཉ་གསུམ་གྱི་དུས་
ཁྱད་པར་ཅན་ལ། བདེ་བར་གཤེགས་པ་ལ་མཆོད་པ་ཕུལ་བ་ལ་བརྩོན་པས། ཟླ་
314

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
གསང་ཐིག་ལེའི་དངོས་གྲུབ་ནོད་ནས། ད་ལྟ་དཔྲལ་བ་རྒྱ་ཆེ་ལ་ཟླ་བ་གམ་པ་འདྲ་
བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་ཟླ་བ་ཉ་གསུམ་གྱི་དུས་ཁྱད་པར་ཅན་ལ། བདེ་བར་གཤེགས་པ་ལ་མཆོད་པ་
འབུལ་བ་ལ་བརྩོན་པར་བྱའོ། །གཞན་ཡང་ཟླ་བ་ཉ་གསུམ་གྱི་དུས་ཁྱད་པར་ཅན་
ལ། བདེ་བར་གཤེགས་པ་ལ་མཆོད་པ་འབུལ་བ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གསང་བའིཐིག་ལེའི་
དངོས་གྲུབ་ནོད་ཅིང༌། དཔྲལ་བ་ཟླ་བ་གམ་པ་འདྲ་བའི་མཚན་རྟགས་འཐོབ་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱད་པས། ད་ལྟ་སྤྱན་མིག་ནི་བཀྲ་ལ་རིག་པ་སྐར་ཆེན་ལ་ཀར་ཤར་བ་འདྲ་བའི་
མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་
ནི་སྐྱེ་བ་ཐམས་ཅད་ནས་ཐམས་ཅད་དུ། མ་རིག་བློའི་མུན་པ་ལ་རང་རིག་གསལ་
བའི་ཡེ་ཤེས་བསྐྱེད་པས། སྒྲིབ་མེད་ཡེ་ཤེས་ཆེན་པོའི་སྤྱན་ལྔ་དང་ལྡན་ནས། ད་ལྟ་
སྤྱན་མིག་ནི་བཀྲ་ལ་རིག་པ་སྐར་ཆེན་ལ་ཀར་ཤར་བ་འདྲ་བའི་མཚན་རྟགས་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་མ་རིག་བློའི་མུན་པ་
ལ་རང་རིག་གསལ་བའི་ཡེ་ཤེས་བསྐྱེད་པར་བྱའོ། །གཞན་ཡང་མ་རིག་བློའི་མུན་པ་
ལ་རང་རིག་གསལ་བའི་ཡེ་ཤེས་བསྐྱེད་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྒྲིབ་མེད་ཡེ་ཤེས་ཆེན་པོའི་
སྤྱན་ལྔ་དང་ལྡན་ཞིང་། སྤྱན་མིག་བཀྲ་ལ་རིག་པ་སྐར་ཆེན་ལ་ཀར་ཤར་བ་འདྲ་བའི་
315

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱད་པས། ད་ལྟ་སྨིན་མ་ནི་མཐོ་སྟེ་བར་སྣང་ལ་གློག་འགྱུ་
བ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་
སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། གང་ལ་བྱ་བའི་ལས་ལ་བརྩོན་
འགྲུས་མྱུར་མགྱོགས་དང་ལྡན་པར་བསྒྲུབས་པས། ད་ལྟ་སྨིན་མ་ནི་མཐོ་སྟེ་བར་
སྣང་ལ་གློག་འགྱུ་བ་འདྲ་བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་
རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་
བུ་མོ་དག །བདག་གིས་ཀྱང་གང་དུ་བྱ་བའི་ལས་ལ་བརྩོན་འགྲུས་མྱུར་མགྱོགས་
དང་ལྡན་པར་བྱའོ། །གཞན་ཡང་གང་དུ་བྱ་བའི་ལས་ལ་བརྩོན་འགྲུས་མྱུར་མགྱོགས་
དང་ལྡན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་
རྒྱུན་གྱི་ལམ་ལ་བགྲོད་ཅིང༌། སྨིན་མ་ནི་མཐོ་སྟེ་བར་སྣང་ལ་གློག་འགྱུ་བ་འདྲ་བའི་
མཚན་རྟགས་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རྫི་མ་ནི་སྲབ་ལ་འབྲེལ་མ་ཆད་པ་ཁྲའི་
གཤོག་པ་གདེངས་པ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་
པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་།
དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བསམ་དོན་དགེ་
བའི་ལས་ལ་བར་མ་ཆད་པར་སྟོབས་ཤུགས་བསྐྱེད་པས། ད་ལྟ་རྫི་མ་ནི་སྲབ་ལ་
འབྲེལ་མ་ཆད་པ་ཁྲ་གཤོག་གདེངས་པ་འདྲ་བའི་མཚན་རྟགས་ཐོབ་པ་ལགས་སོ། །
དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག །བདག་གིས་ཀྱང་བསམ་དོན་དགེ་བའི་ལས་ལ་བར་མ་
316

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ཆད་པར་སྟོབས་ཤུགས་བསྐྱེད་པར་བྱའོ། །གཞན་ཡང་བསམ་དོན་དགེ་བའི་ལས་ལ་
བར་མ་ཆད་པར་སྟོབས་ཤུགས་བསྐྱེད་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང༌། རྫི་མ་ནི་སྲབ་ལ་འབྲེལ་མ་
ཆད་པར་ཁྲ་གཤོག་གདེངས་པ་འདྲ་བའི་མཚན་རྟགས་ཐོབ་པར་འགྱུར་རོ། །གསོལ་
པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྙན་
ནི་སྡུག་ཅིང་ཤལ་རིང་བ་ལྷབ་ལྷུབ་དར་གྱི་ཆུན་པོ་གཅུས་པ་འདྲ་བའི་མཚན་རྟགས་
ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། བདེ་བར་གཤེགས་པ་ལ་སྒྲ་སྙན་དང་རོལ་མོའི་མཆོད་
པ་རྒྱུན་དུ་ཕུལ་བས། ད་ལྟ་སྙན་ནི་སྡུག་ཅིང་ཤལ་རིང་བ་ལྷབ་ལྷུབ་དར་གྱི་ཆུན་
པོ་གཅུས་པར་འདྲ་བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་བདེ་བར་གཤེགས་པ་ལ་སྒྲ་སྙན་དང་རོལ་མོའི་མཆོད་པ་རྒྱུན་
དུ་འབུལ་བར་བྱའོ། །གཞན་ཡང་བདེ་བར་གཤེགས་པ་ལ་སྒྲ་སྙན་དང་རོལ་མོའི་
མཆོད་པ་འབུལ་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཆེའི་རྒྱུན་གྱི་ལམ་ལ་བགྲོད་ཅིང་། སྙན་ནི་སྡུག་ཅིང་ཤལ་རིང་བ་ལྷབ་ལྷུབ་དར་གྱི་
ཆུན་པོ་གཅུས་པ་འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་
པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཤངས་ནི་དྲང་
ལ་ལེགས་པ་ཤངས་རྒྱུད་སྙོམས་ལ་སྡུག་པ། སྨྱུ་གུ་གསེགས་སུ་བཅད་པ་འདྲ་བའི་
མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ནི་སྐྱེ་བ་ཐམས་ཅད་ནས་ཐམས་ཅད་དུ། དག་པའི་ཞིང་དང་བདེ་བར་གཤེགས་པ་
རྣམས་ལ་དྲི་ཞིམ་དང་སྨན་སྤོས་ཀྱི་མཆོད་པ་རྒྱུན་དུ་ཕུལ་བས། ད་ལྟ་ཤངས་ནི་དྲང་
ལ་ལེགས་པ་ཤངས་རྒྱུད་སྙོམས་ལ་སྡུག་པ། སྨྱུ་གུ་གསེགས་སུ་བཅད་པ་འདྲ་བའི་
མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་
དག་པའི་ཞིང་དང་བདེ་བར་གཤེགས་པ་རྣམས་ལ་དྲི་ཞིམ་དང་སྨན་སྤོས་ཀྱི་མཆོད་
པ་རྒྱུན་དུ་འབུལ་བར་བྱའོ། །གཞན་ཡང་དག་པའི་ཞིང་དང་བདེ་བར་གཤེགས་
པ་རྣམས་ལ། དྲི་ཞིམ་དང་སྨན་སྤོས་ཀྱི་མཆོད་པ་རྒྱུན་དུ་འབུལ་བ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་།
ཤངས་ནི་དྲང་ལ་ལེགས་ཤིང་ཤངས་རྒྱུད་སྙོམས་ལ་སྡུག་པ། སྨྱུག་གུ་གསེགས་སུ་
བཅད་པ་འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཡ་མཆུ་ནི་སྲབ་ལ་སུལ་དོད་
པ། དར་དཀར་ལ་ཆག་བཏབ་པ་འདྲ་བའི་མཚན་རྟགས་ཐོབ་པ་ལགས། སྟོན་པས་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་
ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་
བར་གཤེགས་པའི་ཐུགས་འཛབ་དང་སྔགས་ཀྱི་གྱེར་ཟློས་ལ་བརྩོན་པས། ད་ལྟ་ཡ་
མཆུ་སྲབ་ལ་སུལ་དོད་པ། དར་དཀར་ལ་ཆག་བཏབ་པ་འདྲ་བའི་མཚན་རྟགས་ཐོབ་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བདེ་བར་གཤེགས་
པའི་ཐུགས་འཛབ་དང་སྔགས་ཀྱི་གྱེར་ཟློས་ལ་བརྩོན་པར་བྱའོ། །གཞན་ཡང་བདེ་
བར་གཤེགས་པའི་ཐུགས་འཛབ་དང་སྔགས་ཀྱི་གྱེར་ཟློས་བརྩོན་པ་ལ་བསྐུལ་བར་
318

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་།
ཡ་མཆུ་ནི་སྲབ་ལ་སུལ་དོད་པ། དར་དཀར་ལ་ཆག་བཏབ་པ་འདྲ་བའི་མཚན་
རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་
ཅི་ལྟ་བུ་ཞིག་སྤྱོད་པས། ད་ལྟ་མ་མཆུ་ནི་སྲབ་ལ་ལེགས་པ་ཟར་མའི་མེ་ཏོག་འདྲ་བའི་
མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། ངག་འཁྱལ་པ་དང་ཚིག་རྩུབ་མོ་དང༌། རྫུན་
དང་ཕྲ་མ་དབྱེན་གཅུགས་སྤངས་པས། ད་ལྟ་མ་མཆུ་ནི་སྲབ་ལ་ལེགས་པ། ཟར་མའི་
མེ་ཏོག་འདྲ་བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་ངག་འཁྱལ་པ་དང་ཚིག་རྩུབ་མོ་དང་། རྫུན་དང་ཕྲ་མ་དབྱེན་
གཅུགས་སྤང་བར་བྱའོ། །གཞན་ཡང་ངག་འཁྱལ་པ་དང་ཚིག་རྩུབ་མོ་དང༌། རྫུན་
དང་ཕྲ་མ་དབྱེན་གཅུགས་སྤང་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། མ་མཆུ་སྲབ་ལ་ལེགས་པ། ཟར་
མའི་མེ་ཏོག་འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ལྗགས་ནི་མཉེན་ལ་འཇམ་
པ། ལེ་བརྒན་རྫི་ལ་འཕྱར་བ་ལྟ་བུའི་མཚན་རྟགས་ཐོབ་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། དག་པའི་
ཞིང་དུ་གྱུར་པའི་བདེ་བར་གཤེགས་པ་རྣམས་ལ། ཞལ་ཟས་རོ་མཆོག་གི་མཆོད་པ་
རྒྱུན་དུ་ཕུལ་བས། ད་ལྟ་ལྗགས་ནི་མཉེན་ལ་འཇམ་པ། ལེ་བརྒན་རྫི་ལ་འཕྱར་བ་ལྟ་
319

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བུའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་དག་པའི་ཞིང་དུ་གྱུར་པའི་བདེ་བར་གཤེགས་པ་རྣམས་ལ། ཞལ་ཟས་དང་རོ་
མཆོག་གི་མཆོད་པ་རྒྱུན་དུ་འབུལ་བར་བྱའོ། །གཞན་ཡང་དག་པའི་ཞིང་དུ་གྱུར་པའི་
བདེ་བར་གཤེགས་པ་རྣམས་ལ། ཞལ་ཟས་རོ་མཆོག་གི་མཆོད་པ་རྒྱུན་དུ་འབུལ་བ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། ལྗགས་ནི་མཉེན་ལ་འཇམ་པ་ལེ་བརྒན་རྫི་ལ་འཕྱར་བའི་མཚན་རྟགས་
འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་
བུ་ཞིག་སྤྱོད་པས། ད་ལྟ་དུང་ཚེམས་བཞི་བཅུ་རྩ་གཉིས་ནི་དཀར་ལ་ཚགས་དམ་པ།
གངས་རི་གཏམས་པ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་
པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌།
དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སྐྱེ་བཞི་འཁོར་བའི་
ལས་ལ་འཇིགས་པ་སྐྱེས་ནས། ཡང་དག་ཐར་པའི་ལམ་ལ་མོས་ཤིང་བྲོད་པས། སྐྱེ་ཤི་
རྩད་ནས་བཅད་པའི་རྟགས་སུ། ད་ལྟ་དུང་ཚེམས་བཞི་བཅུ་རྩ་གཉིས་ནི་དཀར་ལ་
ཚགས་དམ་པ། གངས་རི་གཏམས་པ་འདྲ་བའི་མཚན་རྟགས་ཐོབ་པ་ལགས་སོ། །
དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག །བདག་གིས་ཀྱང་སྐྱེ་བཞི་འཁོར་བའི་ལས་ལ་འཇིགས་པ་
སྐྱེས་ནས། ཡང་དག་ཐར་པའི་ལམ་ལ་མོས་ཤིང་བྲོད་པར་བྱའོ། །གཞན་ཡང་སྐྱེ་བཞི་
འཁོར་བའི་ལས་ལ་འཇིགས་པ་སྐྱེས་ཤིང་། ཡང་དག་པའི་ཐར་པའི་ལམ་ལ་མོས་ཤིང་
བྲོད་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེ་རྒྱུན་གྱི་
ལམ་ལ་བགྲོད་ཅིང༌། སྐྱེ་ཤི་རྩད་ནས་བཅད་པའི་རྟགས་སུ་དུང་ཚེམས་བཞི་བཅུ་རྩ་
320

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
གཉིས་ནི་དཀར་ལ་ཚགས་དམ་པ། གངས་རི་གཏམས་པ་འདྲ་བའི་མཚན་རྟགས་
འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་
བུ་ཞིག་སྤྱོད་པས། ད་ལྟ་ཨོག་སྒོ་གུག་ལ་ལེགས་པ། ཟླ་བ་ཚེས་པ་འདྲ་བའི་མཚན་
རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། ཟླ་གམ་དབང་གི་དཀྱིལ་འཁོར་ལ་ཞུགས་ཤིང་
དབང་བཞི་རྫོགས་པར་ཞུས་པས། བྱིན་རླབས་རྨད་དུ་བྱུང་བའི་དབང་རྫོགས་གྲུབ་
པ་བརྙེས་པའི་རྟགས་སུ། ད་ལྟ་ཨོག་སྒོ་གུག་ལ་ལེགས་པ། ཟླ་བ་ཚེས་པ་འདྲ་བའི་
མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཟླ་
གམ་དབང་གི་དཀྱིལ་འཁོར་ལ་ཞུགས་ཤིང་དབང་བཞི་ཡོངས་སུ་རྫོགས་པ་ཞུ་བར་
བྱའོ། །གཞན་ཡང་ཟླ་གམ་དབང་གི་དཀྱིལ་འཁོར་ལ་ཞུགས་ཤིང༌། དབང་བཞི་
ཡོངས་སུ་རྫོགས་པ་ཞུ་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་
རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བྱིན་རླབས་རྨད་དུ་བྱུང་བའི་དབང་རྫོགས་
གྲུབ་པ་བརྙེས་པའི་རྟགས་སུ། ཨོག་སྒོ་གུག་ལ་ལེགས་པ་ཟླ་བ་ཚེས་པ་འདྲ་བའི་
མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་གསུང་གི་སྒྲ་དབྱངས་ནི་དུས་སུ་འབྱུང་བའི་
འབྲུག་ལྟར་སྒྲོག་པའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། དུས་མ་ཡིན་པའི་སྒྲ་ཚིག་
སྤངས་ནས། དགོས་པའི་མཆིད་ཚིག་དུས་སུ་སྨྲས་པས། ད་ལྟ་གསུང་གི་སྒྲ་དབྱངས་
321

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ནི་དུས་སུ་འབྱུང་བའི་འབྲུག་ལྟར་སྒྲོག་པའི་མཚན་རྟགས་ཐོབ་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་དུས་མ་ཡིན་པའི་སྒྲ་ཚིག་སྤངས་ནས།
དགོས་པའི་མཆིད་ཚིག་དུས་སུ་སྨྲ་བར་བྱའོ། །གཞན་ཡང་དུས་མ་ཡིན་པའི་སྒྲ་ཚིག་
སྤངས་ནས། དགོས་པའི་མཆིད་ཚིག་དུས་སུ་སྨྲ་བ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གསུང་གི་སྒྲ་
དབྱངས་ནི་དུས་སུ་འབྱུང་བའི་འབྲུག་ལྟར་སྒྲོག་པའི་མཚན་རྟགས་འཐོབ་པར་འགྱུར་
རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
ད་ལྟ་སྨ་ར་ཨག་ཙོམ་ནི་མཛེས་ལ་ལེགས་པ། ཁྱུང་གཤོག་གདེངས་པ་འདྲ་བའི་
མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། དག་ཅིང་ཚངས་པ་གཙང་མཛེས་བྲམ་ཟེའི་
སྤྱོད་ཚུལ་དང་ལྡན་པར་བྱས་པས། ད་ལྟ་སྨ་ར་ཨག་ཙོམ་ནི་མཛེས་ལ་ལེགས་པ།
མཁའ་ལྡིང་ཁྱུང་གཤོག་གདེངས་པ་འདྲ་བའི་མཚན་རྟགས་ཐོབ་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་དག་ཅིང་ཚངས་པ་གཙང་མཛེས་བྲམ་
ཟེའི་སྤྱོད་ཚུལ་དང་ལྡན་པར་བྱའོ། །གཞན་ཡང་དག་ཅིང་ཚངས་པ་གཙང་མཛེས་
བྲམ་ཟེའི་སྤྱོད་ཚུལ་དང་ལྡན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་
པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྨ་ར་ཨག་ཙོམ་ནི་མཛེས་ལ་ལེགས་པ།
མཁའ་ལྡིང་ཁྱུང་གཤོག་གདེངས་པ་འདྲ་བའི་མཚན་རྟགས་འཐོབ་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
322

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ཞལ་མདོག་ནི་འཛུམ་ལ་མདངས་ཆགས་པ། གངས་རི་ལ་ཉི་མ་ཤར་བ་འདྲ་བའི་
མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། མི་སྡུག་པའི་བཞིན་ཚུལ་སྤངས་ནས། སེམས་
ཅན་རྣམས་ལ་ཞི་དལ་གྱི་འཛུམ་མདངས་དང་ལྡན་པས། ད་ལྟ་ཞལ་མདོག་ནི་འཛུམ་
ལ་མདངས་ཆགས་པ། གངས་རི་ལ་ཉི་མ་ཤར་བ་འདྲ་བའི་མཚན་རྟགས་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་མི་སྡུག་པའི་བཞིན་ཚུལ་
སྤངས་ནས། སེམས་ཅན་རྣམས་ལ་ཞི་ཚུལ་གྱི་འཛུམ་མདངས་དང་ལྡན་པར་བྱའོ། །
གཞན་ཡང་མི་སྡུག་པའི་བཞིན་ཚུལ་སྤངས་ནས། ཞི་ཚུལ་གྱི་འཛུམ་མདངས་དང་
ལྡན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། ཞལ་མདོག་ནི་འཛུམ་ལ་མདངས་ཆགས་པ། གངས་རི་ལ་ཉི་
མ་ཤར་བ་འདྲ་བའི་མཚན་རྟགས་ཐོབ་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྐྱེ་མགུལ་ནི་བུམ་པ་འདྲིལ་
བ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། གཡུང་དྲུང་གི་བོན་གསུང་རབ་རྒྱ་
མཚོ་དང་འདྲ་བ་ལ་རྒྱུན་དུ་བཀླགས་པས། ད་ལྟ་སྐྱེ་མགུལ་ནི་བུམ་པ་འདྲིལ་བ་འདྲ་
བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་གཡུང་དྲུང་གི་བོན་གསུང་རབ་རྒྱ་མཚོ་འདྲ་བ་ལ་རྒྱུན་དུ་བཀླག་པར་བྱའོ། །
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཞན་ཡང་གཡུང་དྲུང་གི་བོན་གསུང་རབ་རྒྱ་མཚོ་དང་འདྲ་བ་རྒྱུན་དུ་བཀླག་པ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། སྐེ་མགུལ་ནི་བུམ་པ་འདྲིལ་བ་འདྲ་བའི་མཚན་རྟགས་འཐོབ་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་སྐུ་སྟོད་ནི་སེང་གེ་འགྱིང་བ་འདྲ་བའི་མཚན་རྟགས་ཐོབ་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། རང་ཆེ་དང་དྲེགས་པ་སྤངས་ནས། ཐམས་ཅད་ཟིལ་གྱིས་གནོན་པའི་རྟགས་སུ། །
ད་ལྟ་སྐུ་སྟོད་ནི་སེང་གེ་འགྱིང་བ་འདྲ་བའི་མཚན་རྟགས་ཐོབ་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་རང་ཆེ་དང་དྲེགས་པ་སྤང་བར་བྱའོ། །
གཞན་ཡང་རང་ཆེ་དང་དྲེགས་པ་སྤང་བ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེ་རྒྱུན་གྱི་ལམ་ལ་བགྲོད་ཅིང་། སྐུ་སྟོད་ནི་སེང་གེ་འགྱིང་བ་
འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་
སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་དཔུང་སོག་ནི་ཟླུམ་ལ་བརྗིད་བག་
ཆེ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། དག་པའི་ཞིང་ལ་གཤེ་སྐུར་འདེབས་
པ་སྤངས་པས། ད་ལྟ་ཀུན་གྱི་ནང་ནས་གཟི་བརྗིད་དང་དཔངས་སུ་མཐོ་ཞིང་དཔུང་
སོག་ཟླུམ་ལ་བརྗིད་བག་ཆེ་བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་
རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་
324

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
མོ་དག །བདག་གིས་ཀྱང་དག་པའི་ཞིང་ལ་གཤེ་སྐུར་འདེབས་པ་སྤང་བར་བྱའོ། །
གཞན་ཡང་དག་པའི་ཞིང་ལ་གཤེ་སྐུར་འདེབས་པ་སྤང་བ་ལ་བསྐུལ་བར་བྱའོ། །དེས་
ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཀུན་གྱི་ནང་
ནས་གཟི་བརྗིད་དང་དཔངས་སུ་མཐོ་ཞིང་། དཔུང་སོག་ཟླུམ་ལ་བརྗིད་བག་ཆེ་བའི་
མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཕྱག་སོར་ནི་ཕྲ་ལ་རིང་ནས་འཇམ་ཞིང་
གཞོན་པའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་བར་གཤེགས་པའི་སྐུ་གདུང་
བརྩིགས་པ་དང༌། སྐུ་གཟུགས་བཞེངས་པ་དང་། གསུང་རབ་བྲིས་པ་ལ་སོགས་པ།
ལག་གིས་འདུ་བྱེད་ལ་བརྩོན་པས། ད་ལྟ་ཕྱག་སོར་ནི་ཕྲ་ལ་རིང་ནས་འཇམ་ཞིང་
གཞོན་པའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དང་། བདག་
གིས་ཀྱང་བདེ་བར་གཤེགས་པའི་སྐུ་གདུང་བརྩིག་པ་དང་། སྐུ་གཟུགས་བཞེངས་པ་
དང་། གསུང་རབ་འབྲི་བ་ལ་སོགས་པ། ལག་གིས་འདུ་བྱེད་ལ་བརྩོན་པར་བྱའོ། །
གཞན་ཡང་བདེ་བར་གཤེགས་པའི་སྐུ་གདུང་བརྩིག་པ་དང་། སྐུ་གཟུགས་བཞེངས་
པ་དང་། གསུང་རབ་འབྲི་བ་ལ་སོགས་པ། ལག་གིས་འདུ་བྱེད་ལ་བརྩོན་པ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། ཕྱག་སོར་ནི་ཕྲ་ལ་རིང་ནས་འཇམ་ཞིང་གཞོན་པའི་མཚན་རྟགས་
འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་
བུ་ཞིག་སྤྱོད་པས། ད་ལྟ་ཕྱག་ཞབས་ནི་དྲ་བར་འབྲེལ་པ། བྱ་ངང་པའི་རྒྱལ་པོར་འདྲ་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། གཡུང་དྲུང་བོན་གྱི་མཚན་ཉིད་དྲ་བའི་མིག་
ལྟར་འབྲེལ་པ་ལ་བསླབས་ཤིང་བློ་སྦྱངས་པས། སྐྱོན་ཡོན་དང་ལེགས་ཉེས་ཐམས་
ཅད་ངང་པའི་རྒྱལ་པོས། ཆུ་དང་འོ་མ་དུག་ལས་རྩི་ཕྱེས་པ་བཞིན་དུ་ཕྱེས་པའི་རྟགས་
སུ། ཕྱག་ཞབས་ནི་དྲ་བར་འབྲེལ་པ་བྱ་ངང་པའི་རྒྱལ་པོ་འདྲ་བའི་མཚན་རྟགས་ཐོབ་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གཡུང་དྲུང་བོན་གྱི་
མཚན་ཉིད་དྲ་བའི་མིག་ལྟར་འབྲེལ་པ་ལ་བསླབ་ཅིང་བློ་སྦྱང་བར་བྱའོ། །གཞན་ཡང་
གཡུང་དྲུང་བོན་གྱི་མཚན་ཉིད་དྲ་བའི་མིག་ལྟར་འབྲེལ་པ་ལ་བསླབ་ཅིང་བློ་སྦྱང་པ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། སྐྱོན་ཡོན་དང་ལེགས་ཉེས་ཐམས་ཅད་ངང་པའི་རྒྱལ་པོས། ཆུ་དང་འོ་
མ་རྩི་ལས་དུག་ཕྱེས་པ་བཞིན་དུ་ཕྱེད་ཅིང་། ཕྱག་ཞབས་ནི་དྲ་བར་འབྲེལ་པ་བྱ་ངང་
པའི་རྒྱལ་པོ་འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སེན་མོ་ནི་བསེའི་མདོག་
ལྟར་དམར་ལ་དྭངས་པའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། འགྲོ་བ་ཐར་པར་དྲང་
པའི་ཐབས་ལ་བརྩོན་པས། ཐབས་དང་ཐུགས་རྗེ་ཟུང་དུ་འབྲེལ་བའི་སྐུ་ཐོབ་ནས།
ད་ལྟ་སེན་མོ་ནི་བསེའི་མདོག་ལྟར་དམར་ལ་དྭངས་པའི་མཚན་རྟགས་ཐོབ་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་
326

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་འགྲོ་བ་སེམས་ཅན་ཐར་པར་
དྲང་བའི་ཐབས་ལ་བརྩོན་པར་བྱའོ། །གཞན་ཡང་འགྲོ་བ་སེམས་ཅན་ཐར་པར་དྲང་
བའི་ཐབས་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཆེའི་རྒྱུན་གྱི་ལམ་ལ་བགྲོད་ཅིང་༌། ཐབས་དང་ཤེས་རབ་ཟུང་དུ་འབྲེལ་བའི་སྐུ་ཐོབ་
ནས། སེན་མོ་ནི་བསེའི་མདོག་ལྟར་དམར་ལ་དྭངས་པའི་མཚན་རྟགས་འཐོབ་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་སྐུའི་སྟ་ཟུར་གཡས་གཡོན་རྐེད་སྐབས་འཁྲིལ་བག་ཆེ་བའི་མཚན་རྟགས་
ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། དག་པའི་ཞིང་དུ་བདེ་བར་གཤེགས་པ་ལ། གར་དང་རོལ་
མོའི་མཆོད་པ་ཕུལ་བས། ད་ལྟ་སྐུའི་སྟ་ཟུར་གཡས་གཡོན་རྐེད་སྐབས་འཁྲིལ་བག་ཆེ་
བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་དག་པའི་ཞིང་དང་བདེ་བར་གཤེགས་པ་ལ། གར་དང་རོལ་མོའི་མཆོད་པ་
འབུལ་བར་བྱའོ། །གཞན་ཡང་དག་པའི་ཞིང་དང་བདེ་བར་གཤེགས་པ་ལ། གར་
དང་རོལ་མོའི་མཆོད་པ་འབུལ་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང༌། སྐུའི་སྟ་ཟུར་གཡས་གཡོན་རྐེད་
སྐབས་འཁྲིལ་བག་ཆེ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ལྟེ་བ་ནི་པདྨའི་སྦུ་
གུ་དོད་པ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། འཇིག་རྟེན་འཁོར་བའི་ཁྱིམ་
ཐབ་སྤངས་ནས། སྲིད་གཞི་ཉེ་བར་ལེན་པའི་ཕུང་པོ་དག་པའི་རྟགས་སུ། ད་ལྟ་ལྟེ་བ་
ནི་པདྨའི་སྦུ་གུར་དོད་པའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་འཇིག་རྟེན་འཁོར་བར་ཁྱིམ་ཐབ་སྤང་བར་བྱའོ། །གཞན་ཡང་
འཇིག་རྟེན་འཁོར་བའི་ཁྱིམ་ཐབ་སྤང་བ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྲིད་གཞི་ཉེ་བར་ལེན་པའི་
ཕུང་པོ་དག་པའི་རྟགས་སུ། ལྟེ་བ་པདྨའི་སྦུ་གུ་དོད་པའི་མཚན་རྟགས་འཐོབ་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་གསང་བའི་ཐེའུ་ཝེར་ནི་སྦུབས་སུ་ནུབ་པ། རྟ་དང་གླང་པོ་འདྲ་བའི་
མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། འཇིག་རྟེན་འཁོར་བའི་ཁྱིམ་སྤངས་རབ་ཏུ་
བྱུང་ཞིང་། འཁོར་བའི་ལས་སྤྱོད་འཁྲིག་ཆགས་སྤངས་པས། ད་ལྟ་གསང་བའི་ཐེའུ་
ཝེར་ནི་སྦུབས་སུ་ནུབ་པ། རྟ་དང་གླང་པོ་འདྲ་བའི་མཚན་རྟགས་ཐོབ་པ་ལགས་སོ། །
དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག །བདག་གིས་ཀྱང་འཇིག་རྟེན་འཁོར་བའི་འདམ་ལས་
ཁྱིམ་སྤངས་རབ་ཏུ་བྱུང་ཞིང་། འཁོར་བའི་ལས་སྤྱོད་འཁྲིག་ཆགས་སྤང་བར་བྱའོ། །
གཞན་ཡང་འཇིག་རྟེན་འཁོར་བའི་འདམ་ལས་ཁྱིམ་སྤངས་རབ་ཏུ་ཕྱུང་ཞིང་། འཁོར་
བའི་ལས་སྤྱོད་འཁྲིག་ཆགས་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གསང་བའི་ཐེའུ་ཝེར་སྦུབས་སུ་ནུབ་
328

མདོ་སྡེ། མཚན་དཔེ་ཡོན་ཏན་གྱི་མདོ། ། ༼ནའོ།༽
པ་རྟ་དང་གླང་པོ་འདྲ་བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བརླ་གཉིས་ནི་གླང་
པོ་ཆེའི་སྣ་ལྟར་གུག་ལ་ལེགས་པའི་མཚན་རྟགས་ཐོབ་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སངས་རྒྱས་
ཀྱི་བསྟན་པ་ཡོངས་སུ་འཛིན་ཞིང་། བསྟན་པ་ལ་རབ་ཏུ་གནས་པས་ད་ལྟ་བརླ་
གཉིས་ནི་གླང་པོ་ཆེའི་སྣ་ལྟར་གུག་ལ་ལེགས་པའི་མཚན་རྟགས་ཐོབ་པ་ལགས་སོ། །
དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག །བདག་གིས་ཀྱང་སངས་རྒྱས་ཀྱི་བསྟན་པ་ཡོངས་སུ་
བཟུང་ཞིང་། བསྟན་པ་ལ་རབ་ཏུ་གནས་པར་བྱའོ། །གཞན་ཡང་སངས་རྒྱས་ཀྱི་
བསྟན་པ་ཡོངས་སུ་བཟུང་ཞིང་། བསྟན་པ་ལ་རབ་ཏུ་གནས་པ་ལ་བསྐུལ་བར་བྱའོ། །
དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བརླ་
གཉིས་ནི་གླང་པོ་ཆེའི་སྣ་ལྟར་གུག་ལ་ལེགས་པའི་མཚན་རྟགས་འཐོབ་པར་འགྱུར་
རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
ད་ལྟ་པུས་མོ་ནི་དངུལ་གྱི་གཤང་ཆུང་སྦུབས་པ་འདྲ་བའི་མཚན་རྟགས་ཐོབ་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་
ཅད་དུ། བདེ་བར་གཤེགས་པ་ལ་མཆོད་བརྗོད་དང་དབྱངས་སྙན་གྱི་མཆོད་པ་ཕུལ་
བས། ད་ལྟ་པུས་མོ་ནི་དངུལ་གྱི་གཤང་ཆུང་སྦུབས་པ་འདྲ་བའི་མཚན་རྟགས་ཐོབ་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བདེ་བར་གཤེགས་པ་པ་
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལ་མཆོད་བརྗོད་དང་དབྱངས་སྙན་གྱི་མཆོད་པ་འབུལ་བར་བྱའོ། །གཞན་ཡང་བདེ་
བར་གཤེགས་པ་ལ་མཆོད་བརྗོད་དང་དབྱངས་སྙན་གྱི་མཆོད་པ་འབུལ་བ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང༌། པུས་མོ་ནི་དངུལ་གྱི་གཤང་ཆུང་སྦུབས་པ་འདྲ་བའི་མཚན་རྟགས་འཐོབ་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་བྱིན་པ་ནི་རི་དྭགས་ཨེ་ན་ཡའི་བྱིན་པ་འདྲ་བའི་མཚན་རྟགས་ཐོབ་
པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། དགེ་སྡིག་དང་རྒྱུ་འབྲས་ཞིབ་ཏུ་བརྩིས་ཤིང་དྲང་དུ་བསྲུངས་
པས། ད་ལྟ་བྱིན་པ་ནི་རི་དྭགས་ཨེ་ན་ཡའི་བྱིན་པ་འདྲ་བའི་མཚན་རྟགས་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་དགེ་སྡིག་དང་རྒྱུ་འབྲས་
ཞིབ་ཏུ་བརྩི་ཞིང་དྲང་དུ་བསྲུང་བར་བྱའོ། །གཞན་ཡང་དགེ་སྡིག་རྒྱུ་འབྲས་ཞིབ་ཏུ་
བརྩི་ཞིང་དྲང་དུ་བསྲུང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་
རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བྱིན་པ་ནི་རི་དྭགས་ཨེ་ན་ཡའི་བྱིན་པ་འདྲ་
བའི་མཚན་རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བོལ་གོང་ནི་མཐོ་ལ་འབུར་ཞིང་ཤིན་
ཏུ་རྒྱས་པའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སྤྱོད་པ་མས་ཡར་འཛེགས་པའི་དོན་
ལ་བརྩོན་པས། གཡུང་དྲུང་གི་ས་བཅུ་རིམ་གྱིས་བགྲོད་ཅིང་། བཅུ་གསུམ་འཁོར་ལོ་
330

མདོ་སྡེ། ། མཚན་དཔེ་ཡོན་ཏན་གྱི་མདོ། ༼ནའོ། ༽
ཚོགས་ཆེན་གྱི་ས་ལ་གནས་པའི་རྟགས་སུ། ད་ལྟ་བོལ་གོང་ནི་མཐོ་ལ་འབུར་ཞིང་ཤིན་
ཏུ་རྒྱས་པའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་སྤྱོད་པ་མས་ཡར་འཛེག་པའི་དོན་ལ་བརྩོན་པར་བྱའོ། །གཞན་ཡང་སྤྱོད་
པ་མས་ཡར་འཛེག་པའི་དོན་ལ་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གཡུང་དྲུང་གི་ས་བཅུ་རིམ་
པར་བགྲོད་ནས། བཅུ་གསུམ་འཁོར་ལོ་ཚོགས་ཆེན་གྱི་ས་ལ་གནས་པའི་རྟགས་སུ་
བོལ་གོང་ནི་མཐོ་ལ་འབུར་ཞིང་ཤིན་ཏུ་རྒྱས་པའི་མཚན་རྟགས་འཐོབ་པར་འགྱུར་
རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
ད་ལྟ་ཞབས་ནི་རྟེན་ལ་ལྗབས་པར་བཞུགས་པའི་མཚན་རྟགས་ཐོབ་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། བདེ་བར་གཤེགས་པའི་སྐུ་གདུང་དང་སྐུ་གཟུགས་དང་གསུང་རབ་རྣམས་ལ།
ཕྱག་སྐོར་དང་མོས་གུས་རྒྱུན་དུ་བརྩོན་པས། ད་ལྟ་ཞབས་ནི་རྗེན་ལ་ལྗབས་པར་
བཞུགས་པའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་བདེ་བར་གཤེགས་པའི་སྐུ་གདུང་དང་སྐུ་གཟུགས་དང་གསུང་རབ་རྣམས་ལ།
ཕྱག་སྐོར་དང་མོས་གུས་རྒྱུན་དུ་བརྩོན་པར་བྱའོ། །གཞན་ཡང་བདེ་བར་གཤེགས་
པའི་སྐུ་གདུང་དང་སྐུ་གཟུགས་དང་གསུང་རབ་རྣམས་ལ། ཕྱག་སྐོར་དང་མོས་གུས་
རྒྱུན་དུ་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཆེའི་རྒྱུན་གྱི་ལམ་ལ་བགྲོད་ཅིང་། ཞབས་ནི་རྟེན་ལ་ལྗབས་པར་བཞུགས་པའི་མཚན་
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྟགས་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་སྟབས་སྡུག་ལ་འགྲོས་ལེགས་པ། བྱ་ངང་པའི་རྒྱལ་
པོ་འདྲ་བའི་མཚན་རྟགས་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བསླབ་པ་ཚུལ་ཁྲིམས་ཉིས་བརྒྱ་ལྔ་
བཅུ་རྫོགས་པར་རྒྱུན་དུ་བསྲུངས་པས། ད་ལྟ་སྟབས་སྡུག་ལ་འགྲོས་ལེགས་པ། བྱ་ངང་
པའི་རྒྱལ་པོ་འདྲ་བའི་མཚན་རྟགས་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་བསླབ་པ་ཚུལ་ཁྲིམས་ཉིས་བརྒྱ་ལྔ་བཅུ་རྫོགས་པར་བསྲུང་བར་བྱའོ། །
གཞན་ཡང་བསླབ་པ་ཚུལ་ཁྲིམས་ཉིས་བརྒྱ་ལྔ་བཅུ་རྫོགས་པར་བསྲུང་བ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང་། སྟབས་སྡུག་ལ་འགྲོས་ལེགས་པ་བྱ་ངང་པའི་རྒྱལ་པོ་འདྲ་བའི་མཚན་རྟགས་
འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་
བུ་ཞིག་སྤྱོད་པས། ད་ལྟ་སྐུ་ལུས་ནི་ཁྲུ་དགུ་སྐུ་རི་རབ་འདྲ་བའི་མཚན་རྟགས་ཐོབ་
པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། གཡུང་དྲུང་གི་བོན་ཐེག་པ་རིམ་དགུའི་དོན་མཐར་ཕྱིན་པར་
སྤྱོད་པས། ད་ལྟ་སྐུ་ལུས་ནི་ཁྲུ་དགུ་སྐུ་རི་རབ་དང་ལྡན་པའི་མཚན་རྟགས་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གཡུང་དྲུང་གི་བོན་ཐེག་པ་
རིམ་དགུའི་དོན་མཐར་ཕྱིན་པ་ལ་སྤྱད་པར་བྱའོ། ། 
གgགཞན་ཡང་གཡུང་དྲུང་གི་བོན་
332

མདོ་སྡེ། ། མཚན་དཔེ་ཡོན་ཏན་གྱི་མདོ། ། ༼ནའོ།༽
ཐེག་པ་རིམ་དགུའི་དོན་མཐར་ཕྱིན་པ་སྤྱད་པ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྐུ་ལུས་ནི་ཁྲུ་དགུ་སྐུ་རི་
རབ་དང་འདྲ་བའི་མཚན་རྟགས་འཐོབ་པར་འགྱུར་རོ། །ཞེས་བཀའ་བསྩལ་ཏོ། །
༧ དེ་ནས་ཡང་གཤེན་རབ་གཡུང་དྲུང་སེམས་དཔའ་ཆེན་པོ། འཕྲུལ་བོན་གསང་
བ་ངང་རིང་གིས་གསོལ་པ། སྟོན་པ་ལགས། དེ་ལྟར་དུ་ཉིད་ནི་སྔོན་སྐྱེ་བ་ཐམས་ཅད་
ནས་ཐམས་ཅད་དུ། དཀའ་བ་རྣམ་པ་སྣ་ཚོགས་སུ་སྤྱོད་པས། རྟགས་ཀྱི་སྦྱངས་ཐོབ་
དང་ལྡན་ཏེ། ད་ལྟ་སྐྱེས་བུ་ཆེན་པོའི་མཚན་བཟང་པོ་སུམ་ཅུ་རྩ་གཉིས་དང་ལྡན་པ་
ལགས་ན། དཔེ་བྱད་བཟང་པོའི་འབྲུ་བཀོད་པ་ལ་ཉིད་ནི་སྔོན་ནས་དཀའ་བ་ཅི་ལྟ་བུ་
ཞིག་སྤྱོད་པས། ད་ལྟ་ཡངས་པ་ནི་ནམ་མཁའ་ལ་མདུང་བསྐོར་བ་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། གཞན་ལ་ཕྲག་དོག་དང་རུ་ང་སྤངས་པས། ད་
ལྟ་ཡངས་པ་ནི་ནམ་མཁའ་ལ་མདུང་བསྐོར་བ་དང་འདྲ་བའི་མཚན་དཔེ་དང་ལྡན་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གང་ལ་ཡང་ཕྲག་དོག་
དང་རུ་ང་སྤང་བར་འཚལ་ལོ། །གཞན་ཡང་གང་ལ་ཡང་ཕྲག་དོག་དང་རུ་ང་སྤང་
བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་
ལ་བགྲོད་ཅིང་། ཡངས་པ་ནམ་མཁའ་ལ་མདུང་བསྐོར་བ་འདྲ་བའི་མཚན་དཔེ་དང་
ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་
ཞིག་སྤྱོད་པས། ད་ལྟ་བརྩོན་འགྲུས་ནི་སྐྲ་ལ་མེ་ཤོར་བ་དང་འདྲ་བའི་མཚན་དཔེ་
དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། བསམ་དོན་དགེ་བའི་རྩ་བ་ལ་བརྩོན་འགྲུས་བསྐྱེད་པས།
ད་ལྟ་བརྩོན་འགྲུས་ནི་སྐྲ་ལ་མེ་ཤོར་བ་འདྲ་བའི་མཚན་དཔེ་དང་ལྡན་པ་ལགས་སོ། །
དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག །བདག་གིས་ཀྱང་བསམ་དོན་དགེ་བའི་རྩ་བ་ལ་བརྩོན་
འགྲུས་བསྐྱེད་པར་འཚལ་ལོ། །གཞན་ཡང་བསམ་དོན་དགེ་བའི་རྩ་བ་ལ་བརྩོན་
འགྲུས་བསྐྱེད་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་
རྒྱུན་གྱི་ལམ་ལ་བགྲོད་ཅིང་། བརྩོན་འགྲུས་ནི་སྐྲ་ལ་མེ་ཤོར་བ་དང་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་བསམ་གཏན་ནི་གསེར་གྱི་བྲག་ཆེན་གཏམས་པ་
འདྲ་བའི་མཚན་དཔེ་དང་ལྡན་པ་ལགས། དེ་ལ་སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སེམས་ཉིད་མཉམ་པར་
བཞག་པའི་དོན་བསྒོམས་པས། ད་ལྟ་བསམ་གཏན་ནི་གསེར་གྱི་བྲག་ཆེན་གཏམས་
པ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་སེམས་ཉིད་མཉམ་པར་བཞག་པའི་དོན་བསྒོམ་པར་བྱའོ། །གཞན་ཡང་
སེམས་ཉིད་མཉམ་པར་བཞག་པའི་དོན་ལ་བསྒོམ་པ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བསམ་གཏན་ནི་
གསེར་གྱི་བྲག་ཆེན་གཏམས་པ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
334

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
མོས་པ་ནི་མ་ཕྱིན་བུ་འབྲངས་པ་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། དཔོན་གསས་བླ་མའི་སྐུ་ལ་རྟག་ཏུ་འཁོར་བས། ད་ལྟ་མོས་པ་ནི་མ་ཕྱིན་བུ་
འབྲངས་པ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་དཔོན་གསས་བླ་མའི་སྐུ་ལ་རབ་ཏུ་འཁོར་བར་བྱའོ། །གཞན་
ཡང་དཔོན་གསས་བླ་མའི་སྐུ་ལ་རབ་ཏུ་འཁོར་བ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། མོས་པ་ནི་མ་
ཕྱིན་བུ་འབྲང་བ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་དམ་ཚིག་
ནི་སྐྱོན་གྱིས་མ་གོས་པ་ཤེལ་སྒོང་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། དམ་ཚིག་གཅིག་པའི་མཆེད་གྲོགས་ལ་ཁྲོ་བ་སྤངས་པས། ད་ལྟ་དམ་ཚིག་གི་སྐྱོན་
གྱིས་མ་གོས་པ་ཤེལ་སྒོང་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་
ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་དམ་ཚིག་གཅིག་པའི་མཆེད་གྲོགས་ལ་ཁྲོ་བ་
སྤང་བར་བྱའོ། །གཞན་ཡང་དམ་ཚིག་གཅིག་པའི་མཆེད་གྲོགས་ལ་ཁྲོ་བ་སྤང་བ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། དམ་ཚིག་ནི་སྐྱོན་གྱིས་མ་གོས་པ་ཤེལ་སྒོང་དང་འདྲ་བའི་མཚན་དཔེ་
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་
ལྟ་བུ་ཞིག་སྤྱོད་པས། ད་ལྟ་སྤྱོད་པ་ནི་གླང་པོ་ཆེ་ཆུར་ཞུགས་པ་དང་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། བྱང་ཆུབ་སེམས་དཔའི་སྤྱོད་པ་རྣམ་པར་དག་པ་ལ་
སྤྱོད་པས། ད་ལྟ་སྤྱོད་པ་ནི་གླང་པོ་ཆེ་ཆུར་ཞུགས་པ་དང་འདྲ་བའི་མཚན་དཔེ་དང་
ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བྱང་ཆུབ་སེམས་
དཔའི་སྤྱོད་པ་རྣམ་པར་དག་པ་ལ་སྤྱོད་པར་བྱའོ། །གཞན་ཡང་བྱང་ཆུབ་སེམས་
དཔའི་སྤྱོད་པ་རྣམ་པར་དག་པ་སྤྱོད་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྤྱོད་པ་ནི་གླང་པོ་ཆེ་ཆུར་
ཞུགས་པ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཐེག་སྟོབས་ནི་
གསེར་གྱི་ས་གཞི་དང་འདྲ་བའི་མཚན་དཔེ་དང་ལྡན་པ་ལགས། དེ་ལ་སྟོན་པས་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་
ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཅི་ལ་
ཡང་བྱུང་ཚོར་མེད་པའི་བཟོད་པ་ཐང་ཆོད་དུ་བསྒོམས་པས། ད་ལྟ་ཐེག་སྟོབས་ནི་
གསེར་གྱི་ས་གཞི་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་
གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་ཅི་ལ་ཡང་བྱུང་ཚོར་མེད་པའི་བཟོད་པ་ཐང་
ཆོད་དུ་བསྒོམ་པར་བྱའོ། ། 
ཡངགཞན་ཡང་ཅི་ལ་ཡང་བྱུང་ཚོར་མེད་པའི་བཟོད་པ་ཐང་
336

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ཆོད་དུ་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་
རྒྱུན་གྱི་ལམ་ལ་བགྲོད་ཅིང་། ཐེག་སྟོབས་ནི་གསེར་གྱི་ས་གཞི་དང་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་མྱུར་མགྱོགས་ནི་བར་སྣང་གི་གློག་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། བདེ་བར་གཤེགས་པའི་མཆོད་བྱ་དང་སྐུ་
གཡོག་ལ་རབ་ཏུ་གུས་པས། ད་ལྟ་མྱུར་མགྱོགས་ནི་བར་སྣང་གི་གློག་དང་འདྲ་བའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་བདེ་བར་གཤེགས་པའི་མཆོད་བྱ་དང་སྐུ་གཡོག་ལ་རབ་ཏུ་གུས་པར་བྱའོ། །
གཞན་ཡང་བདེ་བར་གཤེགས་པའི་མཆོད་བྱ་དང་སྐུ་གཡོག་ལ་རབ་ཏུ་གུས་པ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། མྱུར་མགྱོགས་ནི་བར་སྣང་གི་གློག་དང་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་མཐུ་སྟོབས་ནི་ནམ་མཁའ་ལ་ཐོག་གཤེགས་པ་འདྲ་བའི་མཚན་དཔེ་
དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། གསང་བ་སྔགས་ཀྱི་བསྙེན་སྒྲུབ་ཟབ་མོ་ལ་བསྙེན་པས། ད་
ལྟ་མཐུ་སྟོབས་ནི་ནམ་མཁའ་ལ་ཐོག་གཤེགས་པ་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གསང་བ་སྔགས་ཀྱི་
བསྙེན་སྒྲུབ་ལ་བརྩོན་པར་བྱའོ། །གཞན་ཡང་གསང་བ་སྔགས་ཀྱི་བསྙེན་སྒྲུབ་ཟབ་མོ་
བསྙེན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། མཐུ་སྟོབས་ནི་ནམ་མཁའ་ལ་ཐོག་གཤེགས་པ་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་ཐུགས་ཀྱི་རྒྱ་ཁྱོན་ནི་ནམ་མཁའ་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། ལྟ་བ་ཡས་མར་ཕུབ་པའི་དོན་ལ་བསྒོམས་པས།
ད་ལྟ་ཐུགས་ཀྱི་རྒྱ་ཁྱོན་ནི་ནམ་མཁའ་དང་འདྲ་བའི་མཚན་དཔེ་དང་ལྡན་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ལྟ་བ་ཡས་མར་དབུབ་པའི་
དོན་ལ་བསྒོམ་པར་བྱའོ། །གཞན་ཡང་ལྟ་བ་ཡས་མར་དབུབ་པའི་དོན་ལ་བསྒོམ་པ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། ཐུགས་ཀྱི་རྒྱ་ཁྱོན་ནི་ནམ་མཁའ་དང་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་ཏིང་ངེ་འཛིན་ནི་གྱད་ཀྱིས་གཞུ་བདུངས་པ་དང་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། ཏིང་ངེ་འཛིན་ཟབ་མོའི་དོན་བསྒོམས་པས། ད་ལྟ་
ཏིང་ངེ་འཛིན་ནི་གྱད་ཀྱིས་གཞུ་བདུངས་པ་དང་འདྲ་བའི་མཚན་དཔེ་དང་ལྡན་པ་
338

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཏིང་ངེ་འཛིན་ཟབ་མོའི་
དོན་བསྒོམ་པ་ལ་བརྩོན་པར་བྱའོ། །གཞན་ཡང་ཏིང་ངེ་འཛིན་ཟབ་མོའི་དོན་བསྒོམ་
པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་མཁྱེན་བརྩེའི་འོད་ནི་དྲོ་ཞིང་ཀུན་ལ་སྙོམས་པ། ཉི་
མ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སེམས་ཅན་རྣམས་ལ་བྱམས་
པ་དང་། དགའ་བ་དང་། སྙིང་རྗེ་དང་། བཏང་སྙོམས་དང་། ཚད་མེད་པ་བཞིའི་
རྒྱུན་ལ་ཞུགས་པས། ད་ལྟ་མཁྱེན་རྩེའི་འོད་ནི་དྲོ་ཞིང་ཀུན་ལ་སྙོམས་པ། ཉི་མ་དང་
འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
བཏང་སྙོམས་དང་། ཚད་མེད་པ་བཞིའི་རྒྱུན་ལ་གཞུག་པར་བྱའོ། །གཞན་ཡང་
བྱམས་པ་དང་། དགའ་བ་དང༌། སྙིང་རྗེ་དང༌། བཏང་སྙོམས་དང་། ཚད་མེད་པ་
པོ་ཆེའི་རྒྱུན་གྱི་ལམ་ལ་བགྲོད་ཅིང་། མཁྱེན་བརྩེའི་འོད་ནི་དྲོ་ཞིང་ཀུན་ལ་སྙོམས་པ།
ཉི་མ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྐུ་བརྗིད་ལ་གཟི་བྱིན་ཆེ་བ་
339

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ནི། སེང་གེ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཁེངས་སེམས་དང་ང་
རྒྱལ་སྤངས་པས། ད་ལྟ་སྐུ་བརྗིད་ལ་གཟི་བྱིན་ཆེ་བ་ནི། སེང་གེ་དང་འདྲ་བའི་མཚན་
དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་
ཁེངས་སེམས་དང་ང་རྒྱལ་སྤང་བར་བྱའོ། །གཞན་ཡང་ཁེངས་སེམས་དང་། ང་རྒྱལ་
སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། སྐུ་བརྗིད་ལ་གཟི་བྱིན་ཆེ་བ་ནི། སེང་གེ་དང་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་གསུང་སྐད་ནི་དུས་སུ་སྒྲོགས་པ། བར་སྣང་གི་གཡུ་
འབྲུག་དང་འདྲ་བའི་མཚན་དཔེ་དང་ལྡན་པ་ལགས་སོ། །སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཉ་གསུམ་དང་བརྒྱད་
སྟོང་ལ་སོགས་དུས་ཁྱད་པར་ཅན་ལ། བདེ་བར་གཤེགས་པའི་དཀྱིལ་འཁོར་ཞལ་ཕྱེས་
ནས་མཆོད་པ་ཕུལ་བས། ད་ལྟ་གསུང་སྐད་ནི་དུས་སུ་སྒྲོག་པ། བར་སྣང་གི་གཡུ་
འབྲུག་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་ཉ་གསུམ་དང་བརྒྱད་སྟོང་ལ་སོགས་དུས་ཁྱད་པར་ཅན་དུ།
བདེ་བར་གཤེགས་པའི་དཀྱིལ་འཁོར་ཞལ་དབྱེ་ནས་མཆོད་པ་དབུལ་བར་བྱའོ། །
གཞན་ཡང་ཉ་གསུམ་དང་བརྒྱད་སྟོང་ལ་སོགས་དུས་ཁྱད་པར་ཅན་དུ། བདེ་བར་
340

མདོ་སྡེ། 
མཚན་དཔེ་ཡོན་ཏན་གྱི་མདོ། ༼ནའོ། ༽
གཤེགས་པའི་དཀྱིལ་འཁོར་ཞལ་དབྱེ་ནས་མཆོད་པ་དབུལ་བ་ལ་བསྐུལ་བར་བྱའོ། །
དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གསུང་
སྐད་ནི་དུས་སུ་སྒྲོག་པ་བར་སྣང་གི་གཡུ་འབྲུག་དང་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་ཡོན་ཏན་དགོས་འདོད་འབྱུང་བ་བདུད་རྩིའི་ཆར་པ་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། རྣམ་པར་དག་པ་གཤེན་གྱི་དགེ་སྤྱོད་མཆོད་
གཏོར་ལ་རྒྱུན་དུ་བརྩོན་པར་བྱས་པས། ད་ལྟ་ཡོན་ཏན་དགོས་འདོད་འབྱུང་བ་
བདུད་རྩིའི་ཆར་པ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་
གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་རྣམ་པར་དག་པ་གཤེན་གྱི་དགེ་སྤྱོད་མཆོད་
གཏོར་ལ་རྒྱུན་དུ་བརྩོན་པར་བྱའོ། །གཞན་ཡང་རྣམ་པར་དག་པའི་གཤེན་གྱི་དགེ་
སྤྱོད་མཆོད་གཏོར་ལ་རྒྱུན་དུ་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཡོན་ཏན་ནི་དགོས་འདོད་
འབྱུང་བ། བདུད་རྩིའི་ཆར་རྒྱུན་དང་འདྲ་བའི་མཚན་དཔེ་དང་ལྡན་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
བརྩེ་ཞིང་གདུང་བ་ནི་མ་དང་སྲིང་མོ་དང་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། མཆེད་དང་ལྕམ་དྲལ་ལ་གདུང་སེམས་བསྐྱེད་པས། ད་ལྟ་བརྩེ་ཞིང་གདུང་བ་མ་
341

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་སྲིང་མོ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་མཆེད་དང་ལྕམ་དྲལ་ལ་གདུང་སེམས་བསྐྱེད་པར་བྱའོ། །
གཞན་ཡང་མཆེད་དང་ལྕམ་དྲལ་ལ་གདུང་སེམས་བསྐྱེད་པ་ལ་བསྐུལ་བར་བྱའོ། །
དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བརྩེ་ཞིང་
གདུང་བ་ནི་མ་དང་སྲིང་མོ་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་
པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རིག་
པ་ནི་མ་རིག་མུན་པ་སེལ་བ། གསལ་བའི་སྒྲོན་མེ་དང་འདྲ་བའི་མཚན་དཔེ་དང་
ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། བྱིང་རྨུགས་དང་འཐིབས་པའི་དབང་དུ་གྱུར་པ་སྤངས་ཤིང་
རིག་པའི་ཡེ་ཤེས་བསྐྱེད་པས། ད་ལྟ་རིག་པ་ནི་མ་རིག་པའི་མུན་པ་སེལ་བ། གསལ་
བའི་སྒྲོན་མེ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་
རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །བདག་གིས་ཀྱང་བྱིང་རྨུགས་དང་འཐིབས་པའི་དབང་དུ་གྱུར་པ་སྤང་ཞིང་
རིག་པའི་ཡེ་ཤེས་བསྐྱེད་པར་བྱའོ། །གཞན་ཡང་བྱིང་རྨུགས་དང་འཐིབས་པའི་དབང་
དུ་གྱུར་པ་སྤང་ཞིང་རིག་པའི་ཡེ་ཤེས་བསྐྱེད་པ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། རིག་པ་ནི་མ་རིག་པའི་
མུན་པ་སེལ་བ། གསལ་བའི་སྒྲོན་མེ་དང་འདྲ་བའི་མཚན་དཔེ་དང་ལྡན་པར་འགྱུར་
རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
ད་ལྟ་ཐབས་དང་རྫུ་འཕྲུལ་ནི་མར་དང་མེ་འདྲ་བའི་མཚན་དཔེ་དང་ལྡན་པ་ལགས།
342

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། གང་ལ་བྱ་བའི་ལས་ལ་ཐབས་བཟོ་ཞིང་མཁས་པར་བགྱིས་པས། ད་ལྟ་ཐབས་
དང་རྫུ་འཕྲུལ་ནི་མར་དང་མེ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་
ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་གང་ལ་བྱ་བའི་ལས་ལ་ཐབས་བཟོ་ཞིང་
མཁས་པར་བྱའོ། །གཞན་ཡང་གང་ལ་བྱ་བའི་ཐབས་བཟོ་ཞིང་མཁས་པ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང་། ཐབས་དང་རྫུ་འཕྲུལ་ནི་མར་དང་མེ་འདྲ་བའི་མཚན་དཔེ་དང་ལྡན་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་སེམས་ཅན་གྱི་དགོས་འདོད་སྐོང་བ་ནི། ཡིད་བཞིན་གྱི་ནོར་བུ་རིན་པོ་ཆེ་
དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། དག་པའི་ཞིང་དུ་བསོད་
ནམས་ཀྱི་ཚོགས་བསགས་པས། ད་ལྟ་སེམས་ཅན་གྱི་དགོས་འདོད་སྐོང་བ་ནི། ཡིད་
བཞིན་གྱི་ནོར་བུ་རིན་པོ་ཆེ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་དག་པའི་ཞིང་དུ་བསོད་ནམས་ཀྱི་ཚོགས་
བསགས་པར་བྱའོ། །གཞན་ཡང་དག་པའི་ཞིང་དུ་བསོད་ནམས་ཀྱི་ཚོགས་བསགས་
པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་
ལ་བགྲོད་ཅིང་། སེམས་ཅན་གྱི་དགོས་འདོད་སྐོང་བ་ནི། ཡིད་བཞིན་གྱི་ནོར་བུ་རིན་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པོ་ཆེ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བརྗིད་པའི་སྐུ་མཆོག་ནི།
རི་རབ་ལྷུན་པོ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་
པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་།
དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་བར་གཤེགས་
པའི་སྐུ་གཟུགས་དང་མཆོད་རྟེན་བཞེངས་སུ་གསོལ་བས། ད་ལྟ་བརྗིད་པའི་སྐུ་
མཆོག་ནི། རི་རབ་ལྷུན་པོ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་བདེ་བར་གཤེགས་པའི་སྐུ་གཟུགས་དང་
མཆོད་རྟེན་བཞེངས་སུ་གསོལ་བར་བྱའོ། །གཞན་ཡང་བདེ་བར་གཤེགས་པའི་སྐུ་
གཟུགས་དང་མཆོད་རྟེན་བཞེངས་སུ་གསོལ་བ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བརྗིད་པའི་སྐུ་མཆོག་ནི་
རི་རབ་ལྷུན་པོ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་
པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་གསུང་དབྱངས་
ནི་རིག་པ་ཁུ་བྱུག་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་བར་
གཤེགས་པའི་བཀའ་ལུང་ལ་རབ་ཏུ་བློ་སྦྱངས་པས། ད་ལྟ་གསུང་དབྱངས་ནི་རིག་པ་
ཁུ་བྱུག་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་བདེ་བར་གཤེགས་པའི་བཀའ་ལུང་ལ་རབ་ཏུ་བློ་སྦྱང་བར་
344

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
བྱའོ། །གཞན་ཡང་བདེ་བར་གཤེགས་པའི་བཀའ་ལུང་ལ་རབ་ཏུ་བློ་སྦྱང་བ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང་། གསུང་དབྱངས་ནི་རིག་པ་ཁུ་བྱུག་དང་འདྲ་བའི་མཚན་དཔེ་དང་ལྡན་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་ཐུགས་ཀྱི་དགོངས་པ་ནི། གསེར་ཕུར་བྲག་ལ་བཏབ་པ་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། འགྱུར་བ་མེད་པ་གཡུང་དྲུང་གི་དོན་ལ་རབ་ཏུ་
གནས་པས། ད་ལྟ་ཐུགས་ཀྱི་དགོངས་པ་ནི་གསེར་ཕུར་བྲག་ལ་བཏབ་པ་འདྲ་བའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་འགྱུར་བ་མེད་པ་གཡུང་དྲུང་གི་དོན་ལ་རབ་ཏུ་གནས་པར་བྱའོ། །གཞན་ཡང་
འགྱུར་བ་མེད་པ་གཡུང་དྲུང་གི་དོན་ལ་རབ་ཏུ་གནས་པ་ལ་བསྐུལ་བར་བྱའོ། །དེས་
ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཐུགས་ཀྱི་
དགོངས་པ་ནི་གསེར་ཕུར་བྲག་ལ་བཏབ་པ་འདྲ་བའི་མཚན་དཔེ་དང་ལྡན་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་གསང་བའི་ཟུངས་ཐུབ་པ་ནི། ཐབས་དང་ཤེས་རབ་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། གསང་བའི་མན་ངག་ཟུངས་ཐུབ་པར་བགྱིས་པས།
ད་ལྟ་གསང་བའི་ཟུངས་ཐུབ་པ་ནི། ཐབས་དང་ཤེས་རབ་དང་འདྲ་བའི་མཚན་དཔེ་
345

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་
དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གསང་བའི་
མན་ངག་ཟུངས་ཐུབ་པར་བྱའོ། །གཞན་ཡང་གསང་བའི་མན་ངག་ཟུངས་ཐུབ་པ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། གསང་བའི་མན་ངག་ཟུངས་ཐུབ་པ་ནི་ཐབས་དང་ཤེས་རབ་འདྲ་བའི་
མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་འཁོར་ལོ་སྒྱུར་བ་ནི། འབྱུང་བའི་རླུང་དང་
འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། དགེ་བའི་དེད་དཔོན་བགྱིས་ཤིང་
དགེ་བའི་སྟོབས་ལ་ཞུགས་པས། ད་ལྟ་འཁོར་ལོས་སྒྱུར་བ་ནི། འབྱུང་བའི་རླུང་དང་
འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་དགེ་བའི་དེད་དཔོན་བགྱི་ཞིང་དགེ་བའི་སྟོབས་ལ་ཞུགས་པར་བྱའོ། །
གཞན་ཡང་དགེ་བའི་དེད་དཔོན་བགྱི་ཞིང་དགེ་བའི་སྟོབས་ལ་ཞུགས་པ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང་། འཁོར་ལོས་སྒྱུར་བ་ནི་འབྱུང་བ་རླུང་དང་འདྲ་བའི་མཚན་དཔེ་དང་ལྡན་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་སྐུ་མདོག་ནི་རིན་པོ་ཆེའི་ཁ་དོག་བརྒྱད་དང་ལྡན་པའི་མཚན་དཔེ་དང་
ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
346

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ཅད་ནས་ཐམས་ཅད་དུ། རིན་པོ་ཆེ་སྣ་ལྔ་ལས་བདེ་བར་གཤེགས་པའི་སྐུ་གཟུགས་
བཞེངས་སུ་གསོལ་པས། ད་ལྟ་སྐུ་མདོག་ནི་རིན་པོ་ཆེ་ཁ་དོག་བརྒྱད་དང་ལྡན་པའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་རིན་པོ་ཆེ་སྣ་ལྔ་ལས་བདེ་བར་གཤེགས་པའི་སྐུ་གཟུགས་བཞེངས་སུ་གསོལ་བར་
བྱའོ། །གཞན་ཡང་རིན་པོ་ཆེ་སྣ་ལྔ་ལས་བདེ་བར་གཤེགས་པའི་སྐུ་གཟུགས་བཞེངས་
སུ་གསོལ་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་
གྱི་ལམ་ལ་བགྲོད་ཅིང༌། སྐུ་མདོག་ནི་རིན་པོ་ཆེ་ཁ་དོག་བརྒྱད་དང་ལྡན་པའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་བྱམས་པ་ནི་བུ་གཅིག་པའི་མ་དང་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། ཉོན་མོངས་པ་ཞེ་སྡང་དབང་གི་གདུག་སེམས་
སྤངས་པས། ད་ལྟ་བྱམས་པ་ནི་བུ་གཅིག་པའི་མ་དང་འདྲ་བའི་མཚན་དཔེ་དང་ལྡན་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཉོན་མོངས་པ་ཞེ་སྡང་
དབང་གི་གདུག་སེམས་སྤང་བར་བྱའོ། །གཞན་ཡང་ཉོན་མོངས་པ་ཞེ་སྡང་དབང་གི་
གདུག་སེམས་སྤང་པ་ལ་བསྐུར་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཆེའི་རྒྱུན་གྱི་ལམ་ལ་བགྲོད་ཅིང་། བྱམས་པ་ནི་བུ་གཅིག་པའི་མ་དང་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་གཏི་མུག་གི་མུན་པའི་ཚོགས་སེལ་བ་ནི། ཡེ་ཤེས་ལྔ་
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་ལྡན་པའི་མཚན་དཔེ་དང་ལྡན་པ་ལགས། Jས ངསྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་སྟོང་གསལ་གསུམ་གྱི་
ཉམས་ལ་རྩལ་སྦྱངས་པས། ད་ལྟ་གཏི་མུག་མུན་པའི་ཚོགས་སེལ་བ་ནི། ཡེ་ཤེས་ལྔ་
དང་ལྡན་པའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་བདེ་སྟོང་གསལ་གསུམ་གྱི་ཉམས་ལ་རྩལ་སྦྱང་བར་བྱའོ། །གཞན་
ཡང་བདེ་སྟོང་གསལ་གསུམ་གྱི་ཉམས་ལ་རྩལ་སྦྱང་བ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གཏི་མུག་མུན་
པའི་ཚོགས་སེལ་བ་ནི། ཡེ་ཤེས་ལྔ་དང་ལྡན་པའི་མཚན་དཔེ་དང་ལྡན་པར་འགྱུར་
རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
ད་ལྟ་སྦྱིན་པ་གཏོང་བ་ནི། ནམ་མཁའི་ཆར་དང་འདྲ་བའི་མཚན་དཔེ་དང་ལྡན་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། དམན་པའི་ཞིང་ལ་སྦྱིན་པ་ཕྱོགས་མེད་དུ་བཏང་བས། ད་ལྟ་
སྦྱིན་པ་གཏོང་བ་ནི། ནམ་མཁའི་ཆར་དང་འདྲ་བའི་མཚན་དཔེ་དང་ལྡན་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་དམན་པའི་ཞིང་ལ་སྦྱིན་པ་
ཕྱོགས་མེད་དུ་གཏང་བར་བྱའོ། །གཞན་ཡང་དམན་པའི་ཞིང་ལ་སྦྱིན་པ་ཕྱོགས་མེད་
དུ་གཏོང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་
གྱི་ལམ་ལ་བགྲོད་ཅིང་། སྦྱིན་པ་གཏོང་བ་ནི་ནམ་མཁའི་ཆར་དང་འདྲ་བའི་མཚན་
348

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་ཚུལ་ཁྲིམས་ནི་འཁྱགས་སྦྲམ་དབང་ལ་བཏབ་པ་
འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། འཆལ་བ་མེད་པའི་འདུལ་ཁྲིམས་
བསྲུངས་པས། ད་ལྟ་ཚུལ་ཁྲིམས་ནི་འཁྱགས་སྦྲམ་དབང་ལ་བཏབ་པ་འདྲ་བའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་འཆལ་བ་མེད་པའི་ཚུལ་ཁྲིམས་བསྲུང་བར་བྱའོ། །གཞན་ཡང་འཆལ་པ་མེད་
པའི་ཚུལ་ཁྲིམས་བསྲུང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་
རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཚུལ་ཁྲིམས་ནི་འཁྱགས་སྦྲུམ་དབང་ལ་
བཏབ་པ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བཟོད་པ་ནི་དགྲ་
གང་ལ་ཡང་ཉམ་ང་མེད་པའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་
པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་།
དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བྱུང་ཚོར་མེད་པའི་
བཟོད་པ་བསྒོམས་པས། ད་ལྟ་བཟོད་པ་ནི་དགྲ་གང་ལ་ཡང་ཉམ་ང་མེད་པའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་བྱུང་ཚོར་མེད་པའི་བཟོད་པ་བསྒོམ་པར་བྱའོ། །གཞན་ཡང་བྱུང་ཚོར་མེད་པའི་
བཟོད་པ་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆེའི་རྒྱུན་གྱི་ལམ་ལ་བགྲོད་ཅིང་། བཟོད་པ་སྒོམ་པ་ནི་དགྲ་གང་ལ་ཡང་ཉམ་ང་མེད་
པའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྙིང་རྗེ་ནི་མཐའ་ཡས་པའི་སེམས་ཅན་
ཉོན་མོངས་པ་ལས་ཐར་བར་བྱེད་པའི་མཚན་དཔེ་དང་ལྡན་པ་ལགས། སྟོན་པས་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་
ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདག་
ཕྱོགས་མེད་པ་སྙིང་རྗེ་བསྒོམས་པས། ད་ལྟ་སྙིང་རྗེ་ནི་མཐའ་ཡས་པའི་སེམས་ཅན་
ཉོན་མོངས་པ་ལས་ཐར་བར་བྱེད་པའི་མཚན་དཔེ་དང་ལྡན་པ་ལགས་སོ། །དེའི་ཕྱིར་
ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་བདག་ཕྱོགས་མེད་པའི་སྙིང་རྗེ་བསྒོམ་པར་
བྱའོ། །གཞན་ཡང་བདག་ཕྱོགས་མེད་པའི་སྙིང་རྗེ་བསྒོམ་པ་ལ་བསྐུལ་བར་བྱའོ། །
དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྙིང་རྗེ་
ནི་མཐའ་ཡས་པའི་སེམས་ཅན་ཉོན་མོངས་པ་ལས་ཐར་བར་བྱེད་པའི་མཚན་དཔེ་
དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་
ལྟ་བུ་ཞིག་སྤྱོད་པས། ད་ལྟ་འཇམ་ཞིང་དེས་པ་ནི། རྩི་ཏོག་གི་སྙིང་པོ་མར་དང་འདྲ་
བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སེམས་ཅན་ཐམས་ཅད་ལ་གནོད་
པའི་ཚེར་མ་སྤངས་བས། ད་ལྟ་འཇམ་ཞིང་དེས་པ་ནི། རྩི་ཏོག་གི་སྙིང་པོ་མར་དང་
འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
350

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
གིས་ཀྱང་སེམས་ཅན་ཐམས་ཅད་ལ་གནོད་པའི་ཚེར་མ་སྤང་བར་བྱའོ། །གཞན་ཡང་
སེམས་ཅན་ཐམས་ཅད་ལ་གནོད་པའི་ཚེར་མ་སྤང་བ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཐམས་ཅད་
འཇམ་ཞིང་དེས་པ་ནི། རྩི་ཐོག་གི་སྙིང་པོ་མར་དང་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་སྐྱོན་རྣམས་འཇོམས་པ་ནི། འཕྲུལ་གྱི་མེ་ལོང་དང་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། དགེ་སྡིག་གི་སྐྱོན་ཡོན་དང་ལེགས་ཉེས་ཀྱི་སྟངས་
འཛིན་ལ་མཁས་པར་བསླབས་པས། ད་ལྟ་སྐྱོན་རྣམས་འཇོམས་པ་ནི་འཕྲུལ་གྱི་མེ་
ལོང་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་དགེ་སྡིག་གི་སྐྱོན་ཡོན་དང་ལེགས་ཉེས་ཀྱི་སྟངས་འཛིན་ལ་
མཁས་པར་བསླབ་པར་བྱའོ། །གཞན་ཡང་དགེ་སྡིག་གི་སྐྱོན་ཡོན་དང་། ལེགས་ཉེས་
ཀྱི་སྟངས་འཛིན་ལ་མཁས་པར་བསླབ་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྐྱོན་རྣམས་འཇོམས་པ་ནི་
འཕྲུལ་གྱི་མེ་ལོང་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཡིད་དུ་
འོང་བ་ནི་ལྷ་གཉན་གྱི་ཤེལ་སྒོང་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དུ། སེམས་ཅན་ཐམས་ཅད་ལ་སྙིང་རྗེ་དང་ཕན་གདགས་ཀྱི་རིམ་པ་ལ་བརྩོན་པས།
ད་ལྟ་ཡིད་དུ་འོང་བ་ནི་ལྷ་གཉན་གྱི་ཤེལ་སྒོང་དང་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་སེམས་ཅན་ཐམས་ཅད་
ལ་སྙིང་རྗེ་དང་ཕན་གདགས་ཀྱི་རིམ་པ་ལ་བརྩོན་པར་བྱའོ། །གཞན་ཡང་སེམས་
ཅན་ཐམས་ཅད་ལ་སྙིང་རྗེ་དང་ཕན་གདགས་ཀྱི་རིམ་པ་ལ་བརྩོན་པ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་།
ཡིད་དུ་འོང་བ་ནི་ལྷ་གཉན་གྱི་ཤེལ་སྒོང་དང་འདྲ་བའི་མཚན་དཔེ་དང་ལྡན་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་དད་པ་ནི་རྒྱུན་ཐག་རིང་བ་ཆུ་བོ་དང་འདྲ་བའི་མཚན་དཔེ་དང་ལྡན་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། གང་ལ་ཡང་སངས་རྒྱས་ཀྱི་འདུ་ཤེས་སུ་བཞག་ཅིང་། དག་པའི་
༥
སྣང་བ་ཕྱོགས་མེད་དུ་སྦྱངས་པས། ད་ལྟ་དད་པ་ནི་རྒྱུན་ཐག་རིང་བ་ཆུ་བོ་དང་འདྲ་
བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་གང་ལ་ཡང་སངས་རྒྱས་ཀྱི་འདུ་ཤེས་སུ་བཞག་ཅིང་། དག་པའི་སྣང་བ་ཕྱོགས་
མེད་དུ་སྦྱང་བར་བྱའོ། །གཞན་ཡང་གང་ལ་ཡང་སངས་རྒྱས་ཀྱི་འདུ་ཤེས་སུ་བཞག་
ཅིང་། དག་པའི་སྣང་བ་ཕྱོགས་མེད་དུ་སྦྱང་བ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། དད་པ་ནི་རྒྱུན་ཆད་
མེད་པ་ཆུ་བོ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
352

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་འཁོར་བ་ལ་ཕྱིར་
མི་ལྡོག་པ་ནི། ཤེས་རབ་ཀྱི་མདའ་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། སྦྱོངས་ཐོབ་ཀྱི་དཀའ་བ་སྣ་ཚོགས་ལ་སྤྱོད་པས། ད་ལྟ་འཁོར་བ་ལ་ཕྱིར་མི་ལྡོག་
པ་ནི། ཤེས་རབ་ཀྱི་མདའ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་སྦྱོངས་ཐོབ་ཀྱི་དཀའ་བ་སྣ་ཚོགས་ལ་
སྤྱད་པར་བྱའོ། །གཞན་ཡང་སྦྱངས་ཐོབ་ཀྱི་དཀའ་བ་སྣ་ཚོགས་སྤྱད་པ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང་། འཁོར་བ་ལ་ཕྱིར་མི་ལྡོག་པ་ནི་ཤེས་རབ་ཀྱི་མདའ་དང་འདྲ་བའི་མཚན་དཔེ་
དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་
ལྟ་བུ་ཞིག་སྤྱོད་པས། ད་ལྟ་གདུང་བ་སྐྱེ་བ་ནི་མ་དང་བུ་ཕྲད་པ་འདྲ་བའི་མཚན་དཔེ་
དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། འགྲོ་བ་རིགས་དྲུག་སོགས་སེམས་ཅན་ཐམས་ཅད་ལ་བརྩེ་
ཞིང་གདུང་བར་བྱས་པས། ད་ལྟ་གདུང་བ་སྐྱེ་བ་ནི། མ་དང་བུ་ཕྲད་པ་འདྲ་བའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་འགྲོ་བ་རིགས་དྲུག་སོགས་སེམས་ཅན་ཐམས་ཅད་ལ་བརྩེ་ཞིང་གདུང་བར་བྱའོ། །
གཞན་ཡང་འགྲོ་བ་རིགས་དྲུག་སོགས་སེམས་ཅན་ཐམས་ཅད་ལ་བརྩེ་ཞིང་གདུང་བ་
353

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། གདུང་བ་སྐྱེ་བ་ནི་མ་དང་བུ་ཕྲད་པ་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་རྟོག་པ་ལ་རྟོག་འཛིན་མེད་པ་ནི་ལམ་ཁའི་ཕ་ལོང་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། རྟོགས་པ་ཆེན་པོའི་ལྟ་བ་ལ་གཡོ་ཞིང་རྩོལ་བ་
མ་ཡིན་པར་ཉམས་སུ་བླངས་པས། ད་ལྟ་རྟོག་པ་ལ་རྟོག་འཛིན་མེད་པ་ནི་ལམ་ཁའི་
ཕ་ལོང་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་རྟོགས་པ་ཆེན་པོའི་ལྟ་བ་ལ་གཡོ་ཞིང་རྩོལ་བ་མ་ཡིན་པར་
ཉམས་སུ་བླང་བར་བྱའོ། །གཞན་ཡང་རྟོགས་པ་ཆེན་པོའི་ལྟ་བ་ལ་གཡོ་ཞིང་རྩོལ་བ་
མ་ཡིན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་རིན་པོ་ཆེའི་རྒྱུན་གྱི་ལམ་
ལ་བགྲོད་ཅིང་། རྟོག་པ་ལ་རྟོག་འཛིན་མེད་པ་ནི་ལམ་ཁའི་ཕ་ལོང་དང་འདྲ་བའི་
མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་གབ་ཅིང་སྦ་བའི་ཐབས་ལ་མཁས་པ་ནི།
གསེར་གྱི་རུས་སྦལ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཨུ་ཡ་
གསང་བའི་དམ་ཚིག་དང་ལྡན་པས། ད་ལྟ་གབ་ཅིང་སྦ་བའི་ཐབས་ལ་མཁས་པ་ནི།
གསེར་གྱི་རུས་སྦལ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་
354

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག ། 
SNབདག་གིས་ཀྱང་ཨུ་ཡ་གསང་བའི་དམ་ཚིག་དང་ལྡན་པར་
བྱའོ། །གཞན་ཡང་ཨུ་ཡ་གསང་བའི་དམ་ཚིག་དང་ལྡན་པ་ལ་བསྐུལ་བར་བྱའོ། །
དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གབ་ཅིང་
སྦ་བའི་ཐབས་ལ་མཁས་པ་ནི་གསེར་གྱི་རུས་སྦལ་དང་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་ཐུགས་རྗེ་ཆེན་པོ་བཞི་དང་ལྡན་པའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། བདག་ཐར་གྲུབ་པ་རྫོགས་པའི་དུས་རྟིང་ལ། གཞན་དག་སེམས་ཅན་འདྲེན་པའི་
སྨོན་ལམ་བཏབ་པས། ད་ལྟ་ཐུགས་རྗེ་ཆེན་པོ་བཞི་དང་ལྡན་པའི་མཚན་དཔེ་དང་
ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བདག་ཐར་གྲུབ་པ་
རྫོགས་པའི་དུས་རྟིང་ལ། གཞན་དག་སེམས་ཅན་འདྲེན་པའི་སྨོན་ལམ་གདབ་པར་
བྱའོ། །གཞན་ཡང་བདག་ཐར་གྲུབ་པ་རྫོགས་པའི་དུས་རྟིང་ལ། གཞན་དག་སེམས་
ཅན་འདྲེན་པའི་སྨོན་ལམ་གདབ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཐུགས་རྗེ་ཆེན་པོ་བཞི་དང་ལྡན་
པའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་དྲི་ཞིམ་སྤོས་ཀྱི་གླང་པོ་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་Nང
 ། དེ་ནི་འདི་ལྟ་སྟེ། བདག་ནི་
356

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྐྱེ་བ་ཐམས་ཅད་ནས་ཐམས་ཅད་དུ། འགྲོ་བ་ནད་ཀྱིས་གདུངས་པ་ལ་སྨན་གྱི་སྦྱིན་
པ་བཏང་བས། ད་ལྟ་དྲི་ཞིམ་པ་ནི་སྤོས་ཀྱི་གླང་པོ་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་འགྲོ་བ་ནད་ཀྱིས་
གདུངས་པ་ལ་སྨན་གྱི་སྦྱིན་པ་གཏང་བར་བྱའོ། །གཞན་ཡང་འགྲོ་བ་ནད་ཀྱིས་
གདུངས་པ་ལ་སྨན་གྱི་སྦྱིན་པ་གཏང་བ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། དྲི་ཞིམ་པ་ནི་སྤོས་ཀྱི་གླང་པོ་
དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྨོན་ལམ་དག་པ་ནི་དཔག་
བསམ་གྱི་ལྗོན་པ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། གང་ལ་
ཡང་རེ་དོགས་མེད་པའི་སྨོན་ལམ་རྒྱ་ཆེན་པོར་བཏབ་པས། ད་ལྟ་སྨོན་ལམ་དག་པ་
ནི་དཔག་བསམ་གྱི་ལྗོན་པ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་
ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །བདག་གིས་ཀྱང་གང་ལ་ཡང་རེ་དོགས་མེད་པའི་སྨོན་ལམ་
རྒྱ་ཆེན་པོར་གདབ་པར་བྱའོ། །གཞན་ཡང་གང་ལ་ཡང་རེ་དོགས་མེད་པའི་སྨོན་ལམ་
རྒྱ་ཆེན་པོར་གདབ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་
པོ་ཆེའི་རྒྱུན་གྱི་ལམ་ལ་བགྲོད་ཅིང༌། སྨོན་ལམ་དག་པ་ནི་དཔག་བསམ་གྱི་ལྗོན་པ་
དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཉེས་པའི་སྐྱོན་གྱིས་མ་གོས་
356

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
པ་ཤེལ་སྒོང་ཕྱིས་པ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཁྲུས་དང་
གཙང་སྦྲ་ལ་དག་པར་བརྩོན་པས། ད་ལྟ་ཉེས་པའི་སྐྱོན་གྱིས་མ་གོས་པ། ཤེལ་སྒོང་
ཕྱིས་པ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་ཁྲུས་དང་གཙང་སྦྲ་ལ་དག་པར་བརྩོན་པར་བྱའོ། །གཞན་
ཡང་ཁྲུས་དང་གཙང་སྦྲ་ལ་དག་པར་བརྩོན་པ་ལ་བསྐུལ་བར་བྱའོ། །དེས་ན་སེམས་
ཅན་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཉེས་པའི་སྐྱོན་གྱིས་མ་གོས་པ་
ཤེལ་སྒོང་ཕྱིས་པ་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རྟོག་པའི་དྲ་བ་
བཀྲལ་བ་གསེར་གྱི་གཙག་བུ་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། བློ་རྣམ་པར་རྟོག་པ་འཁྲུལ་པ་སོ་སོའི་རྗེས་སུ་འབྲངས་པ་སྤངས་པས། ད་ལྟ་རྟོག་
པའི་དྲ་བ་བཀྲལ་བ་གསེར་གྱི་གཙག་བུ་དང་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བློ་རྣམ་པར་རྟོག་པ་
འཁྲུལ་པ་སོ་སོའི་རྗེས་སུ་འབྲང་བ་སྤང་བར་འཚལ་ལོ། །གཞན་ཡང་བློ་རྣམ་པར་
རྟོག་པ་འཁྲུལ་པ་སོ་སོའི་རྗེས་སུ་འབྲང་བ་སྤང་བ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང༌། རྟོག་པའི་དྲ་བ་
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བཀྲལ་བ་ནི་གསེར་གྱི་གཙག་བུ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
ལྐུགས་པ་ཁ་འབྱེད་པ་ནི་འཕྲུལ་གྱི་ཡི་གེ་དང་འདྲ་བའི་མཚན་དཔེ་དང་ལྡན་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། ཡི་གེ་ནག་པོའི་རྒྱུད་ལ་བཀུར་སྟི་དང་རིམ་གྲོ་བྱ་བ་ལ་བརྩོན་
པས། ད་ལྟ་ལྐུགས་པ་ཁ་འབྱེད་པ་ནི། འཕྲུལ་གྱི་ཡི་གེ་དང་འདྲ་བའི་མཚན་དཔེ་དང་
ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཡི་གེ་ནག་པོའི་རྒྱུད་
ལ་བཀུར་སྟི་དང་རིམ་གྲོ་བྱ་བ་ལ་བརྩོན་པར་བྱའོ། །གཞན་ཡང་ཡི་གེ་ནག་པོའི་རྒྱུད་
ལ་བཀུར་སྟི་དང་རིམ་གྲོ་བྱ་བ་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ད་ལྟ་ལྐུགས་པ་ཁ་འབྱེད་པ་
ནི་འཕྲུལ་གྱི་ཡི་གེ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ནུས་མཐུ་
ནི་སེང་གེའི་སྲས་པོ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཡི་དམ་གྱི་
ལྷ་དང་རྒྱུན་དུ་མི་འབྲལ་བར་བསྒྲུབས་པས། ད་ལྟ་ནུས་མཐུ་ནི་སེང་གེའི་སྲས་པོ་
དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་ཡི་དམ་གྱི་ལྷ་དང་རྒྱུན་དུ་མི་འབྲལ་བར་བསྒྲུབ་པ་ལ་བརྩོན་པར་
358

མདོ་སྡེ། མཚན་དཔེ་ཡོན་ཏན་གྱི་མདོ། ། ༼ནའོ། ༽
བྱའོ། །གཞན་ཡང་ཡི་དམ་གྱི་ལྷ་དང་མ་འབྲལ་བར་བསྒྲུབ་པ་ལ་བསྐུལ་བར་བྱའོ། །
དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ནུས་མཐུ་
ནི་སེང་གེའི་སྲས་པོ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བཙལ་
བར་དཀའ་བ་ནི། ཡིད་བཞིན་གྱི་ནོར་བུ་དང་འདྲ་བའི་མཚན་དཔེ་དང་ལྡན་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། སེམས་ཅན་རྣམས་ལ་ཁྲོ་བ་དང་གདུག་སེམས་སྤངས་པས། ད་
ལྟ་བཙལ་བ་དཀའ་བ་ནི། ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བའི་མཚན་དཔེ་
དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་
དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་སེམས་ཅན་
རྣམས་ལ་ཁྲོ་བ་དང་གདུག་སེམས་སྤང་བར་བྱའོ། །གཞན་ཡང་སེམས་ཅན་རྣམས་ལ་
ཁྲོ་བ་དང་གདུག་སེམས་སྤང་བ་ལ་བསྐུལ་པར་བྱའོ། །དེས་ན་སེམས་ཅན་རྣམས་ཐར་
པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བཙལ་བ་དཀའ་བ་ནི། ཡིད་བཞིན་ནོར་
བུ་རིན་པོ་ཆེ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་འབྱུང་བར་དཀོན་
པ་ནི། ཨུ་དུམ་ཝ་རའི་མེ་ཏོག་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། སེམས་ཅན་རྣམས་ལ་སྙིང་རྗེ་དང་ཕན་སེམས་བསྐྱེད་པས། ད་ལྟ་འབྱུང་བར་
དཀོན་པ་ནི། ཨུ་དུམ་ཝ་རའི་མེ་ཏོག་དང་འདྲ་བའི་མཚན་དཔེ་དང་ལྡན་པ་ལགས་བw
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་སེམས་ཅན་རྣམས་ལ་སྙིང་རྗེ་
དང་ཕན་སེམས་བསྐྱེད་པར་བྱའོ། །གཞན་ཡང་སེམས་ཅན་རྣམས་ལ་སྙིང་རྗེ་དང་
ཕན་སེམས་བསྐྱེད་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཆེའི་རྒྱུན་གྱི་ལམ་ལ་བགྲོད་ཅིང་། འབྱུང་བར་དཀོན་པ་ནི། ཨུ་དུམ་ཝ་རའི་མེ་ཏོག་
དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་མཐོང་བར་དཀོན་པ་ནི།
རུས་སྦལ་རྒྱ་མཚོ་ལ་བསྐུམས་པ་འདྲ་བའི་མཚན་དཔེ་དང་ལྡན་པ་ལགས། སྟོན་པས་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་
ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། གསང་
བའི་དྲོད་ཚད་མཐར་བསྐྱལ་ཞིང་གབ་ཅིང་སྦས་པ་ལ་བརྩོན་པས། ད་ལྟ་མཐོང་བར་
དཀོན་པ་ནི། རུས་སྦལ་རྒྱ་མཚོ་ལ་བསྐུམས་པ་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གསང་བའི་དྲོད་ཚད་
མཐར་བསྐྱལ་ཞིང་གབ་སྦས་ལ་བརྩོན་པར་བྱའོ། །གཞན་ཡང་གསང་བའི་དྲོད་ཚད་
མཐར་བསྐྱལ་ཞིང་གབ་སྦས་ལ་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང༌། མཐོང་བར་དཀོན་པ་ནི།
རུས་སྦལ་རྒྱ་མཚོར་བསྐུམས་པ་འདྲ་བའི་མཚན་དཔེ་དང་ལྡན་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
དྲོད་ཚད་བཟུང་བར་དཀའ་བ་ནི། ནམ་མཁའི་མཚན་ཉིད་དང་འདྲ་བའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
360

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། སེམས་ཉིད་སྐྱེ་འགག་མེད་པ་ནམ་མཁའ་ལྟ་བུའི་
དོན་བསྒོམ་པ་ལ་བརྩོན་པས། ད་ལྟ་དྲོད་ཚད་བཟུང་བར་དཀའ་བ་ནི། ནམ་མཁའི་
མཚན་ཉིད་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་
རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །བདག་གིས་ཀྱང་སེམས་ཉིད་སྐྱེ་འགག་མེད་པ་ནམ་མཁའ་ལྟ་བུའི་དོན་
བསྒོམ་པ་ལ་བརྩོན་པར་བྱའོ། །གཞན་ཡང་སེམས་ཉིད་སྐྱེ་འགག་མེད་པ་ནམ་མཁའ་
ལྟ་བུའི་དོན་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་
པོ་ཆེའི་རྒྱུན་གྱི་ལམ་ལ་བགྲོད་ཅིང་། དྲོད་ཚད་བཟུང་བར་དཀའ་བ་ནི་ནམ་མཁའི་
མཚན་ཉིད་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་མན་ངག་འཆོར་དུ་
མེད་པ་ནི། ཆུ་སྲིན་གྲེ་བའི་ནོར་བུ་དང་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། ང་བོ་དང་རློམས་སེམས་སྤངས་ནས་གབ་ཅིང་སྦ་བའི་ཐབས་ལ་མཁས་པས། ད་
ལྟ་མན་ངག་འཆོར་དུ་མེད་པ་ནི། ཆུ་སྲིན་གྲེ་བའི་ནོར་བུ་དང་འདྲ་བའི་མཚན་དཔེ་
དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་
དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ང་བོ་དང་
རློམ་སེམས་སྤངས་ནས། གབ་ཅིང་སྦ་བའི་ཐབས་ལ་མཁས་པར་བྱའོ། །གཞན་ཡང་
ང་བོ་དང་རློམ་སེམས་སྤངས་ནས། གབ་ཅིང་སྦ་བའི་ཐབས་ལ་མཁས་པ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཅིང་། མན་ངག་འཆོར་དུ་མེད་པ་ནི་ཆུ་སྲིན་གྲེ་བའི་ནོར་བུ་དང་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་ཟབ་ཅིང་གཏིང་རིང་བ་ནི། རྒྱ་མཚོ་དང་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། ངང་ཉིད་གཡོ་བ་མེད་པའི་དོན་ལ་བསྒོམས་
པས། ད་ལྟ་ཟབ་ཅིང་གཏིང་རིང་བ་རྒྱ་མཚོ་དང་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ངང་ཉིད་གཡོ་བ་མེད་
པའི་དོན་ལ་བསྒོམ་པར་བྱའོ། །གཞན་ཡང་ངང་ཉིད་གཡོ་བ་མེད་པའི་དོན་བསྒོམ་པ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། ཟབ་ཅིང་གཏིང་རིང་བ་ནི་རྒྱ་མཚོ་དང་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་ཡོངས་ལ་ཁྱབ་ཅིང་བདལ་པ་ནམ་མཁའ་ལྟ་བུའི་མཚན་དཔེ་དང་
ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། ལྟ་བ་ཕྱོགས་རིས་མེད་པ་ནམ་མཁའ་ལྟ་བུའི་དོན་ལ་
བསྒོམས་པས། ད་ལྟ་ཡོངས་ལ་ཁྱབ་ཅིང་བདལ་པ་ནམ་མཁའ་ལྟ་བུའི་མཚན་དཔེ་
དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་
དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ལྟ་བ་ཕྱོགས་
རིས་མེད་པ་ནམ་མཁའ་ལྟ་བུའི་དོན་ལ་བསྒོམ་པར་བྱའོ། །གཞན་ཡང་ལྟ་བ་ཕྱོགས་
362

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
རིས་མེད་པ་ནམ་མཁའ་ལྟ་བུའི་དོན་བསྒོམ་པ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཡོངས་ལ་ཁྱབ་ཅིང་
བདལ་པ་ནམ་མཁའ་ལྟ་བུའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་
པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྐྱེ་བ་རྫུ་འཕྲུལ་
གྱི་སྐུ། སོས་ཀའི་རྩི་ཏོག་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་
ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སྤྱོད་
པ་སྤང་བླང་མེད་པ་ས་གཞི་ལྟ་བུའི་དོན་བསྒོམས་པས། ད་ལྟ་སྐྱེ་བ་རྫུ་འཕྲུལ་གྱི་སྐུ་
སོས་ཀའི་རྩི་ཏོག་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་
གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་སྤྱོད་པ་སྤང་བླང་མེད་པ་ས་གཞི་ལྟ་བུའི་དོན་
བསྒོམ་པར་བྱའོ། །གཞན་ཡང་སྤྱོད་པ་སྤང་བླང་མེད་པ་ས་གཞི་ལྟ་བུའི་དོན་བསྒོམ་
པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་
ལ་བགྲོད་ཅིང༌། སྐྱེ་བ་རྫུ་འཕྲུལ་གྱི་སྐུ་སོས་ཀའི་རྩི་ཏོག་དང་འདྲ་བའི་མཚན་དཔེ་
དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་
ལྟ་བུ་ཞིག་སྤྱོད་པས། ད་ལྟ་བརྟག་ཅིང་དཔྱོད་དུ་མེད་པ། ཆུ་ཟླའི་འཁོར་ལོ་དང་འདྲ་
བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སྟོང་གསལ་གཉིས་སུ་མེད་པའི་དོན་
ལ་བསྒོམས་པས། ད་ལྟ་བརྟག་ཅིང་དཔྱོད་དུ་མེད་པ། ཆུ་ཟླའི་འཁོར་ལོ་དང་འདྲ་
བའིམཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་སྟོང་གསལ་གཉིས་སུ་མེད་པའི་དོན་ལ་བསྒོམ་པར་བྱའོ། །གཞན་ཡང་གསལ་
སྟོང་གཉིས་སུ་མེད་པའི་དོན་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བརྟག་ཅིང་དཔྱོད་དུ་མེད་པ་
ཆུ་ཟླའི་འཁོར་ལོ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རང་རིག་
མངོན་དུ་གྱུར་པ་ནི། བྱ་ཕོ་མ་རོག་གུ་དང་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། ཨ་སྐྱེ་བ་མེད་པ་རིག་པ་གདེང་དུ་གྱུར་པའི་དོན་བསྒོམས་པས། ད་ལྟ་རང་རིག་
མངོན་དུ་གྱུར་པ་ནི། བྱ་ཕོ་མ་རོག་གུ་དང་འདྲ་བའི་མཚན་དཔེ་དང་ལྡན་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཨ་སྐྱེ་བ་མེད་པ་རིག་པ་
གདེང་དུ་གྱུར་པའི་དོན་བསྒོམ་པར་བྱའོ། །གཞན་ཡང་ཨ་སྐྱེ་བ་མེད་པ་རིག་པ་
གདེང་དུ་གྱུར་པའི་དོན་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། རང་རིག་མངོན་དུ་གྱུར་པ་ནི་བྱ་ཕོ་
མ་རོག་གུ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་དོན་ལ་འཆོར་བ་
མེད་པ། གར་སྤྱིན་ལ་སྦྲང་བུ་ཆགས་པ་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
364

མདོ་སྡེ། མཚན་དཔེ་ཡོན་ཏན་གྱི་མདོ། ། ༼ནའོ། ༽
དུ། དོན་ལ་འགྱུར་བ་མེད་པ་གཡུང་དྲུང་གི་སྙིང་པོ་བསྒོམས་པས། ད་ལྟ་དོན་ལ་
འཆོར་བ་མེད་པ། གར་སྤྱིན་ལ་སྦྲང་བུ་ཆགས་པ་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་དོན་ལ་འགྱུར་བ་མེད་
པ་གཡུང་དྲུང་གི་སྙིང་པོ་བསྒོམ་པར་བྱའོ། །གཞན་ཡང་དོན་ལ་འགྱུར་བ་མེད་པ་
གཡུང་དྲུང་གི་སྙིང་པོ་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་
པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། དོན་འཆོར་བ་མེད་པ་གར་སྦྱིན་ལ་སྦྲང་
བུ་ཆགས་པ་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་འཁོར་དང་བདག་
ཉིད་ལ་དབྱེ་བ་མེད་པ་ཆུ་དང་འོ་མ་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། འགྲོ་དྲུག་གི་སེམས་ཅན་ལ་ཕ་མ་བུ་གཉེན་གྱི་འདུ་ཤེས་སུ་དགོངས་ནས་ཀུན་ལ་
བྱམས་ཤིང་གདུང་བས། ད་ལྟ་འཁོར་དང་བདག་ཉིད་ལ་དབྱེ་བ་མེད་པ་ཆུ་དང་འོ་
མ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་འགྲོ་དྲུག་སེམས་ཅན་ལ་ཕ་མ་བུ་གཉེན་གྱི་འདུ་ཤེས་སུ་དགོངས་ནས་ཀུན་ལ་
བྱམས་ཞིང་གདུང་བར་བྱའོ། །གཞན་ཡང་འགྲོ་དྲུག་གི་སེམས་ཅན་ལ་ཕ་མ་བུ་གཉེན་
གྱི་འདུ་ཤེས་སུ་དགོངས་ནས་ཀུན་ལ་བྱམས་ཤིང་གདུང་བ་ལ་བསྐུལ་བར་བྱའོ། །དེས་
ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། འཁོར་དང་
བདག་ཉིད་ལ་དབྱེ་བ་མེད་པ་ཆུ་དང་འོ་མ་འདྲ་བའི་མཚན་དཔེ་དང་ལྡན་པར་
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་དབྱིངས་དང་ཡེ་ཤེས་ལ་འདུ་འབྲལ་མེད་པ་ནམ་མཁའ་ལྟ་བུའི་མཚན་
དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་
ཐམས་ཅད་ནས་ཐམས་ཅད་དུ། དབྱིངས་དང་ཡེ་ཤེས་འདུ་འབྲལ་མེད་པའི་དོན་ལ་
བསྒོམས་པས། ད་ལྟ་དབྱིངས་དང་ཡེ་ཤེས་ལ་འདུ་འབྲལ་མེད་པ་ནམ་མཁའ་ལྟ་བུའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་དབྱིངས་དང་ཡེ་ཤེས་ལ་འདུ་འབྲལ་མེད་པའི་དོན་ལ་བསྒོམ་པར་བྱའོ། །གཞན་
ཡང་དབྱིངས་དང་ཡེ་ཤེས་ལ་འདུ་འབྲལ་མེད་པའི་དོན་ལ་བསྒོམ་པ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་།
དབྱིངས་དང་ཡེ་ཤེས་འདུ་འབྲལ་མེད་པ་ནམ་མཁའ་ལྟ་བུའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་རིག་པ་དང་ཡེ་ཤེས་ལ་འདུ་འབྲལ་མེད་པ་མར་དང་མེ་འདྲ་བའི་
མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། ལྟ་བ་མཁའ་ཀློང་དབྱེར་མེད་ཀྱི་དགོངས་པ་ལ་
སྙོམས་པར་ཞུགས་པས། ད་ལྟ་ཡང་རིག་པ་དང་ཡེ་ཤེས་ལ་འདུ་འབྲལ་མེད་པ་མར་
དང་མེ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ནི་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་ལྟ་བ་མཁའ་ཀློང་དབྱེར་མེད་ཀྱི་དགོངས་པ་ལ་སྙོམས་པར་འཇུག་
366

མདོ་སྡེ། ། མཚན་དཔེ་ཡོན་ཏན་གྱི་མདོ། ༼ནའོ། ༽
པར་བྱའོ། །གཞན་ཡང་ལྟ་བ་མཁའ་ཀློང་དབྱེར་མེད་ཀྱི་དགོངས་པ་ལ་སྙོམས་པར་
འཇུག་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། ཡེ་ཤེས་དང་རིག་པ་ལ་འདུ་འབྲལ་མེད་པ་མར་དང་མེ་འདྲ་
བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བོན་ཉིད་དང་སེམས་ཉིད་ལ་འདུ་
འབྲལ་མེད་པ། ནམ་མཁའ་དང་ཉི་མ་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། དམ་ཚིག་བོན་སེམས་དབྱེར་མེད་ཀྱི་དོན་ལ་གནས་པས། ད་ལྟ་བོན་ཉིད་དང་
སེམས་ཉིད་ལ་འདུ་འབྲལ་མེད་པ་ནམ་མཁའ་དང་ཉི་མ་འདྲ་བའི་མཚན་དཔེ་དང་
ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་དམ་ཚིག་བོན་
སེམས་དབྱེར་མེད་ཀྱི་དོན་ལ་གནས་པར་བྱའོ། །གཞན་ཡང་དམ་ཚིག་བོན་སེམས་
དབྱེར་མེད་དོན་ལ་གནས་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་
རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། བོན་ཉིད་དང་སེམས་ཉིད་ལ་འདུ་འབྲལ་
མེད་པ་ནམ་མཁའ་དང་ཉི་མ་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་
པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཀུན་
གཞི་དང་རིག་པ་ལ་འདུ་འབྲལ་མེད་པ་ནམ་མཁའ་དང་ཉི་མ་འདྲ་བའི་མཚན་དཔེ་
དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། སྒོམ་པ་སྟོང་གསལ་དབྱེ་རུ་མེད་པའི་དོན་ལ་བསྒོམས་པས།
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ད་ལྟ་ཀུན་གཞི་དང་རིག་པ་ལ་འདུ་འབྲལ་མེད་པ། ནམ་མཁའ་དང་ཉི་མ་འདྲ་བའི་
མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་སྒོམ་པ་སྟོང་གསལ་དབྱེ་རུ་མེད་པའི་དོན་ལ་བསྒོམ་པར་བྱའོ། །གཞན་ཡང་སྒོམ་
པ་སྟོང་གསལ་དབྱེ་རུ་མེད་པའི་དོན་ལ་བསྒོམ་པ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཀུན་གཞི་དང་
རིག་པ་ལ་འདུ་འབྲལ་མེད་པ་ནམ་མཁའ་དང་ཉི་མ་འདྲ་བའི་མཚན་དཔེ་དང་ལྡན་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་ཐབས་དང་ཤེས་རབ་ལ་འདུ་འབྲལ་མེད་པ། ཆུ་བོ་དང་ས་གཞི་
འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། སྤྱོད་པ་ཐབས་ཤེས་ཟུང་འབྲེལ་གྱི་
དོན་ལ་སྤྱོད་པས། ད་ལྟ་ཐབས་དང་ཤེས་རབ་ལ་འདུ་འབྲལ་མེད་པ། ཆུ་བོ་དང་ས་
གཞི་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་སྤྱོད་པ་ཐབས་ཤེས་ཟུང་འབྲེལ་གྱི་དོན་ལ་སྤྱད་པར་བྱའོ། །གཞན་
ཡང་སྤྱོད་པ་ཐབས་ཤེས་ཟུང་འབྲེལ་གྱི་དོན་ལ་སྤྱད་པ་ལ་བསྐུལ་བར་བྱའོ། །དེས་ན་
སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཐབས་དང་ཤེས་
རབ་ལ་འདུ་འབྲལ་མེད་པ། ཆུ་བོ་དང་ས་གཞི་འདྲ་བའི་མཚན་དཔེ་དང་ལྡན་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་ངང་དང་རང་བཞིན་ལ་འདུ་འབྲལ་མེད་པ། མེ་ལོང་དང་གཟུགས་
368

མདོ་སྡེ། ། མཚན་དཔེ་ཡོན་ཏན་གྱི་མདོ། ༼ནའོ། ༽
བརྙན་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། འབྲས་བུ་རེ་དོགས་མེད་པའི་
དོན་ལ་བསྒོམས་པས། ད་ལྟ་ངང་དང་རང་བཞིན་ལ་འདུ་འབྲལ་མེད་པ། མེ་ལོང་
དང་གཟུགས་བརྙན་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་
གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་འབྲས་བུ་རེ་དོགས་མེད་པའི་དོན་ལ་བསྒོམ་
པར་བྱའོ། །གཞན་ཡང་འབྲས་བུ་རེ་དོགས་མེད་པའི་དོན་བསྒོམ་པ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང༌།
ངང་དང་རང་བཞིན་ལ་འདུ་འབྲལ་མེད་པ་མེ་ལོང་དང་གཟུགས་བརྙན་འདྲ་བའི་
མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་དོན་གང་ལ་ཡང་ཐོགས་པ་མེད་པ་ཤེས་རབ་
ཀྱི་རྩལ་འབྱོངས་པ་བྱ་ཁྱུང་གི་བུ་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། བདེ་བར་གཤེགས་པའི་བཀའ་ལུང་གང་ལ་ཡང་ཐོགས་པ་མེད་པ་ཤེས་རབ་ཀྱི་
རྩལ་སྦྱངས་པས། ད་ལྟ་དོན་གང་ལ་ཡང་ཐོགས་པ་མེད་པར་ཤེས་རབ་ཀྱི་རྩལ་
འབྱོངས་པ་བྱ་ཁྱུང་གི་བུ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་
ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་བདེ་བར་གཤེགས་པའི་བཀའ་ལུང་གང་ལ་
ཡང་ཐོགས་པ་མེད་པ་ཤེས་རབ་ཀྱི་རྩལ་སྦྱང་བར་བྱའོ། །གཞན་ཡང་བདེ་བར་
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཤེགས་པའི་བཀའ་ལུང་གང་ལ་ཡང་ཐོགས་པ་མེད་པར་ཤེས་རབ་ཀྱི་རྩལ་སྦྱང་བ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། དོན་གང་ལ་ཡང་ཐོགས་པ་མེད་པ་ཤེས་རབ་ཀྱི་རྩལ་འབྱོང་བ་བྱ་ཁྱུང་
གི་བུ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རྫོགས་པའི་སྐུ་ལ་སྐྱེ་འཆི་མི་
མངའ་བ། མི་འགྱུར་བ་གཡུང་དྲུང་དང་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། སེམས་ཅན་གྱི་སྲོག་ལ་གནོད་ཅིང་འཚེ་བ་སྤངས་པས། ད་ལྟ་རྫོགས་པའི་སྐུ་ལ་སྐྱེ་
འཆི་མི་མངའ་བ། མི་འགྱུར་བ་གཡུང་དྲུང་དང་འདྲ་བའི་མཚན་དཔེ་དང་ལྡན་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་སེམས་ཅན་གྱི་སྲོག་ལ་
གནོད་ཅིང་འཚེ་བ་སྤང་བར་བྱའོ། །གཞན་ཡང་སེམས་ཅན་ཀྱི་སྲོག་ལ་གནོད་ཅིང་
འཚེ་བ་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་
རྒྱུན་གྱི་ལམ་ལ་བགྲོད་ཅིང་། རྫོགས་པའི་སྐུ་ལ་སྐྱེ་འཆི་མི་མངའ་བ་མི་འགྱུར་བ་
གཡུང་དྲུང་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བསམ་པ་བཟང་པོ་
ནི་བཙོ་མའི་གསེར་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། འགྲོ་བ་ལ་
ཟུག་རྔུ་དང་ཚེར་མ་སྤངས་པས། ད་ལྟ་བསམ་པ་བཟང་པོ་ནི་བཙོ་མའི་གསེར་དང་
370

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་འགྲོ་བ་ལ་ཟུག་རྔུ་དང་ཚེར་མ་སྤང་བར་བྱའོ། །གཞན་ཡང་འགྲོ་བ་ལ་ཟུག་
རྔུ་དང་ཚེར་མ་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་
པོ་ཆེའི་རྒྱུན་གྱི་ལམ་ལ་བགྲོད་ཅིང་། བསམ་པ་བཟང་པོ་ནི་བཙོ་མའི་གསེར་དང་འདྲ་
བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སེམས་ཅན་ཉོན་མོངས་པའི་དྲི་མ་བཀྲུ་
བ་ནི། གཙང་མའི་ཚན་ཆབ་དང་འདྲ་བའི་མཚན་དཔེ་དང་ལྡན་པ་ལགས། སྟོན་
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། དག་པའི་ཞིང་དུ་སྐུ་ཁྲུས་དང་གཙང་ཚན་གྱི་མཆོད་པ་ཕུལ་བ་ལ་བརྩོན་པས།
ད་ལྟ་སེམས་ཅན་རྣམས་ཉོན་མོངས་པའི་དྲི་མ་བཀྲུ་བ་ནི་གཙང་མའི་ཚན་ཆབ་དང་
འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་དག་པའི་ཞིང་དུ་སྐུ་ཁྲུས་དང་གཙང་ཆབ་ཀྱི་མཆོད་པ་དབུལ་བ་ལ་བརྩོན་
པར་བྱའོ། །གཞན་ཡང་དག་པའི་ཞིང་དུ་སྐུ་ཁྲུས་དང་གཙང་ཆབ་ཀྱི་མཆོད་པ་དབུལ་
བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་
ལ་བགྲོད་ཅིང་། སེམས་ཅན་རྣམས་ཉོན་མོངས་པའི་དྲི་མ་བཀྲུ་བ་ནི་གཙང་མའི་ཚན་
ཆབ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ངེས་པའི་དོན་ནི་རྟ་རྒོད་
ཐུལ་བ་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདག་ཐར་གྲུབ་པ་རྫོགས་
པའི་རྟིང་ལ། གཞན་དག་སེམས་ཅན་འདྲེན་པའི་སྨོན་ལམ་བཏབ་པས། ད་ལྟ་ངེས་
པའི་དོན་ནི་རྟ་རྒོད་ཐུལ་བ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་
ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་བདག་ཐར་གྲུབ་པ་རྫོགས་པའི་རྟིང་ལ།
གཞན་དག་སེམས་ཅན་འདྲེན་པའི་སྨོན་ལམ་གདབ་པར་བྱའོ། །གཞན་ཡང་བདག་
ཐར་གྲུབ་པ་རྫོགས་པའི་རྟིང་ལ། གཞན་དག་སེམས་ཅན་འདྲེན་པའི་སྨོན་ལམ་
གདབ་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། ངེས་པའི་དོན་ནི་རྟ་རྒོད་ཐུལ་བ་འདྲ་བའི་མཚན་དཔེ་དང་
ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་
ཞིག་སྤྱོད་པས། ད་ལྟ་དངོས་མེད་ལ་དངོས་པོར་འཛིན་པ་ནི་མེ་ལོང་དང་གཟུགས་
བརྙན་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་
ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། རྟོག་མེད་ལྟ་བའི་དོན་གྱི་ལ་
བཅད་པས། རྟག་ཆད་མཐའ་ལས་འདས་པའི་རྟགས་སུ། ད་ལྟ་དངོས་མེད་ལ་
དངོས་པོར་འཛིན་པ་ནི་མེ་ལོང་དང་གཟུགས་བརྙན་འདྲ་བའི་མཚན་དཔེ་དང་ལྡན་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་རྟོག་མེད་ལྟ་བའི་དོན་གྱི་
ལ་གཅད་པར་བྱའོ། །གཞན་ཡང་རྟོག་མེད་ལྟ་བའི་དོན་གྱི་ལ་གཅད་པ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
372

མདོ་སྡེ། ། མཚན་དཔེ་ཡོན་ཏན་གྱི་མདོ། ༼ནའོ། ༽
ཅིང་། དངོས་མེད་ལ་དངོས་པོར་འཛིན་པ་ནི་མེ་ལོང་དང་གཟུགས་བརྙན་འདྲ་བའི་
མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་མེད་པའི་སྐུ་ལས་ཡོད་པའི་སྙིང་པོ་འབྱུང་བ་
ནི། མ་ལས་བུ་བྱུང་བ་དང་འདྲ་བའི་མཚན་དཔེ་དང་ལྡན་པ་ལགས། སྟོན་པས་
བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་
ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་
སྟོང་གསལ་གསུམ་གྱི་ཉམས་རྩལ་སྦྱངས་པས། སྐྱེ་འགག་གཉིས་སུ་མེད་པའི་དོན་
ཐོབ་པའི་རྟགས་སུ། ད་ལྟ་མེད་པའི་སྐུ་ལས་ཡོད་པའི་སྙིང་པོ་འབྱུང་བ་ནི་མ་ལས་བུ་
བྱུང་བ་དང་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་བདེ་སྟོང་གསལ་གསུམ་གྱི་ཉམས་རྩལ་སྦྱང་བར་བྱའོ། །
གཞན་ཡང་བདེ་སྟོང་གསལ་གསུམ་གྱི་ཉམས་རྩལ་སྦྱང་བ་ལ་བསྐུལ་བར་བྱའོ། །དེས་
ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སྐྱེ་འགག་
གཉིས་སུ་མེད་པའི་དོན་ཐོབ་པའི་རྟགས་སུ། མེད་པའི་སྐུ་ལས་ཡོད་པའི་སྙིང་པོ་
འབྱུང་བ་ནི་མ་ལས་བུ་བྱུང་བ་དང་འདྲ་བའི་མཚན་དཔེ་དང་ལྡན་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
གསང་བའི་ཐེའུ་བེར་སྦུབས་སུ་ནུབ་པ་ནི་རྟ་དང་གླང་པོ་འདྲ་བའི་མཚན་དཔེ་དང་
ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། འདོད་པ་ལོག་པར་གཡེམ་པའི་འཁྲིག་ཆགས་སྤངས་པས།
ད་ལྟ་གསང་བའི་ཐེའུ་བེར་ནི་སྦུབས་སུ་ནུབ་པ་རྟ་དང་གླང་པོ་འདྲ་བའི་མཚན་དཔེ་
373

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་
དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་འདོད་པ་
ལོག་པར་གཡེམ་པའི་འཁྲིག་ཆགས་སྤང་བར་བྱའོ། །གཞན་ཡང་འདོད་པ་ལོག་པར་
གཡེམ་པའི་འཁྲིག་ཆགས་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གསང་བའི་ཐེའུ་བེར་ནི་སྦུབས་སུ་
ནུབ་པ་རྟ་དང་གླང་པོ་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཡེ་ཤེས་ཀྱི་
སྤྲུལ་པ་ནི། གཙོ་ལ་འཁོར་གྱིས་བསྐོར་བ་འདྲ་བའི་མཚན་དཔེ་དང་ལྡན་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། ལུས་སེམས་ལྷ་སྐུ་ཕྱག་རྒྱར་བསྒྱུར་བའི་དོན་ལ་རྒྱུན་དུ་ཞུགས་པས། ད་ལྟ་ཡེ་ཤེས་
ཀྱི་སྤྲུལ་པ་ནི་གཙོ་ལ་འཁོར་གྱིས་བསྐོར་བ་འདྲ་བའི་མཚན་དཔེ་དང་ལྡན་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ལུས་སེམས་ལྷ་སྐུ་ཕྱག་རྒྱར་
བསྒྱུར་བའི་རྒྱུན་དུ་གཞུག་པར་བྱའོ། །གཞན་ཡང་ལུས་སེམས་ལྷ་སྐུ་ཕྱག་རྒྱར་བསྒྱུར་
བའི་དོན་ལ་རྒྱུན་དུ་གཞུག་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་
པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཡེ་ཤེས་ཀྱི་སྤྲུལ་པ་ནི་གཙོ་ལ་འཁོར་གྱིས་
བསྐོར་བ་འདྲ་བའི་མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྐུ་ལ་མདུན་རྒྱབ་མི་མངའ་
བ་འོད་ཀྱི་སྐུ་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
374

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདག་གཞན་ཕྱི་ནང་
གཉིས་སུ་འཛིན་པའི་ཉོན་མོངས་པ་སྤངས་པས་ད་ལྟ་སྐུ་ལ་མདུན་རྒྱབ་མི་མངའ་བ་
འོད་ཀྱི་སྐུ་འདྲ་བའི་མཚན་དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་བདག་གཞན་ཕྱི་ནང་གཉིས་སུ་འཛིན་པའི་ཉོན་མོངས་པ་
སྤང་བར་བྱའོ། །གཞན་ཡང་བདག་གཞན་ཕྱི་ནང་གཉིས་སུ་འཛིན་པའི་ཉོན་མོངས་
པ་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་
གྱི་ལམ་ལ་བགྲོད་ཅིང་། སྐུ་ལས་མདུན་རྒྱབ་མི་མངའ་བ་འོད་ཀྱི་སྐུ་འདྲ་བའི་མཚན་
དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་
བ་ཅི་ལྟ་བུ་ཞིག་སྤྱོད་པས། ད་ལྟ་དོན་དང་གཏན་ཚིགས་ནི། སྐྱོན་ཅན་རྐུན་དོང་དུ་
བཅུག་པ་འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཁྲེལ་དང་ངོ་ཚ་བག་
ཡོད་པའི་ཤེས་པ་དང་ལྡན་པར་བྱས་པས། འཁོར་བ་ལ་ཕྱིར་མི་ལྡོག་པའི་དོན་རྟགས་
སུ། ད་ལྟ་དོན་དང་གཏན་ཚིགས་ནི་སྐྱོན་ཅན་རྐུན་དོང་དུ་བཅུག་པ་འདྲ་བའི་མཚན་
དཔེ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཁྲེལ་
དང་ངོ་ཚ་དང་བག་ཡོད་པའི་ཤེས་པ་དང་ལྡན་པར་བྱའོ། །གཞན་ཡང་ཁྲེལ་དང་ངོ་
ཚ་དང་བག་ཡོད་པའི་ཤེས་པ་དང་ལྡན་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། འཁོར་བ་ལ་ཕྱིར་མི་ལྡོག་
པའི་རྟགས་སུ། དོན་དང་གཏན་ཚིགས་ནི་སྐྱོན་ཅན་རྐུན་དོང་དུ་བཅུག་པ་འདྲ་བའི་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མཚན་དཔེ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་
དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་དོན་གང་ལ་ཡང་བཅོས་སུ་མེད་པ་མེ་ཏོག་
འདྲ་བའི་མཚན་དཔེ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། གཡུང་དྲུང་གི་བོན་ལ་ཐེ་ཚོམ་གྱི་བློ་
དང་འགྱུར་ལྡོག་སྤངས་ནས་གང་གིས་ཀྱང་འགྱུར་བ་མེད་པར་སྤྱོད་པས། ད་ལྟ་དོན་
གང་ལ་ཡང་བཅོས་སུ་མེད་པ་མེ་ཏོག་དང་འདྲ་བའི་མཚན་དཔེ་དང་ལྡན་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་གཡུང་དྲུང་གི་བོན་ལ་ཐེ་
ཚོམ་གྱི་བློ་དང་འགྱུར་ལྡོག་སྤང་བར་བྱའོ། །གཞན་ཡང་གཡུང་དྲུང་གི་བོན་ལ་ཐེ་
ཚོམ་གྱི་བློ་དང་འགྱུར་ལྡོག་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། དོན་གང་ལ་ཡང་བཅོས་སུ་མེད་པ་
མེ་ཏོག་དང་འདྲ་བའི་མཚན་དཔེ་དང་ལྡན་པར་འགྱུར་རོ། ། །
༧ གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
ད་ལྟ་ཆེ་བའི་ཡོན་ཏན་བརྒྱ་བཞི་བཅུ་དང་ལྡན་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་བར་གཤེགས་
པའི་སྐུ་གདུང་དང༌། སྐུ་གཟུགས་དང༌། དཔོན་གསས་བླ་མའི་སྐུ་ལ་རབ་ཏུ་འཁོར་
ཞིང་། བཀུར་སྟི་དང་། རིམ་གྲོ་དང་། ཕུད་དུད་དང་། ནན་ཏན་ཆེར་བགྱིས་པས།
ད་ལྟ་ཆེ་བའི་ཡོན་ཏན་ནི་བརྒྱ་བཞི་བཅུ་དང་ལྡན་པ་ལགས་སོ། །དེའི་ཕྱིར་ན་གཤེན་
རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་
376

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
མོ་དག །བདག་གིས་ཀྱང་བདེ་བར་གཤེགས་པའི་སྐུ་གདུང་དང་། སྐུ་གཟུགས་དང་།
དཔོན་གསས་བླ་མའི་སྐུ་ལ་རབ་ཏུ་འཁོར་ཞིང་། བཀུར་སྟི་དང༌། རིམ་གྲོ་དང་།
ཕུད་དུད་དང་། ནན་ཏན་ཆེར་བགྱི་བར་བྱའོ། །གཞན་ཡང་བདེ་བར་གཤེགས་པའི་
སྐུ་གདུང་དང༌། སྐུ་གཟུགས་དང༌། དཔོན་གསས་བླ་མའི་སྐུ་ལ་རབ་ཏུ་འཁོར་ཞིང་། །
བཀུར་སྟི་དང༌། རིམ་གྲོ་དང་། ཕུད་དུད་དང་། ནན་ཏན་ཆེར་བགྱི་བ་ལ་བསྐུལ་
བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་
ཅིང་། ཆེ་བའི་ཡོན་ཏན་བརྒྱ་བཞི་བཅུ་དང་ལྡན་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ངེས་པའི་ཐོ་ཡིག་
བཞི་བཅུ་རྩ་གཉིས་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་བར་གཤེགས་པའི་བཀའ་རྒྱུད་
ལ་འཛིན་པ་དང་། འཆང་བ་དང་། ཀློག་པ་ལ་རྒྱུན་དུ་བརྩོན་པས། ད་ལྟ་ངེས་པའི་
ཐོ་ཡིག་བཞི་བཅུ་རྩ་གཉིས་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་བདེ་བར་གཤེགས་པའི་བཀའ་རྒྱུད་ལ་འཛིན་པ་དང་། འཆང་བ་
དང་། ཀློག་པ་ལ་རྒྱུན་དུ་བརྩོན་པར་བྱའོ། །གཞན་ཡང་བདེ་བར་གཤེགས་པའི་
བཀའ་རྒྱུད་ལ། འཛིན་པ་དང་། འཆང་བ་དང༌། ཀློག་པ་རྒྱུན་དུ་བརྩོན་པ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། 
ངེས་པའི་ཐོ་ཡིག་བཞི་བཅུ་རྩ་གཉིས་དང་ལྡན་པར་འགྱུར་རོ། །གསོལ་
པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཏིང་
14ལབ་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་དང་ལྡན་པ་ལགསབ།
 ། ས་བཀསྟོན་པས་བཀའ་སྩལ་པ།
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བདེ་བར་གཤེགས་
པའི་ཐུགས་ཀྱི་དཀྱིལ་འཁོར་ལ་ཞུགས་ཤིང་ཏིང་ངེ་འཛིན་རྣམ་གསུམ་རིམ་པར་
བསྒོམས་པས། ད་ལྟ་ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་དང་ལྡན་པ་ལགས་
སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བདེ་བར་གཤེགས་པའི་
ཐུགས་ཀྱི་དཀྱིལ་འཁོར་ལ་གཞུག་ཅིང་ཏིང་ངེ་འཛིན་རྣམ་གསུམ་རིམ་པ་བསྒོམ་པར་
བྱའོ། །གཞན་ཡང་བདེ་བར་གཤེགས་པའི་ཐུགས་ཀྱི་དཀྱིལ་འཁོར་ལ་གཞུག་ཅིང་ཏིང་
ངེ་འཛིན་རྣམ་གསུམ་རིམ་པ་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཏིང་ངེ་འཛིན་གྱི་ཡན་ལག་
བརྒྱད་ཅུ་གྱ་ལྔ་དང་ལྡན་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་འོད་ཟེར་གྱི་སྤྲོ་བསྡུས་འཇིག་རྟེན་གྱི་
ཁམས་གང་བ་དང་ལྡན་པ་ལགས། སྟོན་པས་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། རང་ལུས་ལྷ་སྐུ་དང་དཀྱིལ་འཁོར་དུ་
བས་གསལ་བཏབ་པ་ལ་བརྩོན་པས། ད་ལྟ་འོད་ཟེར་གྱི་སྤྲོ་བསྡུས་འཇིག་རྟེན་གྱི་ཁམས་
གང་བ་དང་ལྡན་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་རང་
ལུས་ལྷ་སྐུ་དང་དཀྱིལ་འཁོར་དུ་གསལ་གདབ་པ་ལ་བརྩོན་པར་བྱའོ། །གཞན་ཡང་
རང་ལུས་ལྷ་སྐུ་དང་དཀྱིལ་འཁོར་དུ་གསལ་གདབ་པ་ལ་བརྩོན་པ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་།
378

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
འོད་ཟེར་གྱི་སྤྲོ་བསྡུས་འཇིག་རྟེན་གྱི་ཁམས་གང་བ་དང་ལྡན་པར་འགྱུར་རོ། །གསོལ་
པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རྫོགས་
པའི་རྒྱན་ན་དྲུག་ལས། གླང་ཆེན་ཐེག་པའི་རྒྱན་ཐོབ་པ་ལགས། སྟོན་པས་བཀའ་
སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་
རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། བྱང་ཆུབ་
སེམས་ཀྱི་བསླབ་པ་ལ་རྒྱུན་དུ་ཞུགས་པས། ད་ལྟ་གླང་ཆེན་ཐེག་པའི་རྒྱན་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་བྱང་ཆུབ་སེམས་དཔའི་
བསླབ་པ་ལ་འཇུག་པར་བྱའོ། །གཞན་ཡང་བྱང་ཆུབ་སེམས་དཔའི་བསླབ་པ་ལ་
འཇུག་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། གླང་ཆེན་ཐེག་པའི་རྒྱན་འཐོབ་པར་འགྱུར་རོ། །གསོལ་པ།
སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ལྷ་སྲས་
ཁྱེའུ་ནའི་རྒྱན་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་
སྐྱེ་བ་ཐམས་ཅད་ནས་ཐམས་ཅད་དུ། ངང་ཞི་ལ་ཚུལ་མཛེས་པ་དང་ལྡན་པར་བྱས་
པས། ད་ལྟ་ལྷ་སྲས་ཁྱེའུ་ནའི་རྒྱན་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་ངང་ཞི་ལ་ཚུལ་མཛེས་པ་དང་ལྡན་པར་བྱའོ། །གཞན་ཡང་ངང་ཞི་
ལ་ཚུལ་མཛེས་པ་དང་ལྡན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་
པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ལྷ་སྲས་ཁྱེའུ་ནའི་རྒྱན་ཐོབ་པར་འགྱུར་
རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས།
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ད་ལྟ་རི་དྭགས་ཤ་ར་ནའི་རྒྱན་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཚུལ་ཁྲིམས་རྣམ་པར་དག་པའི་དོན་
ལ་གནས་པས། ད་ལྟ་རི་དྭགས་ཤ་ར་ནའི་རྒྱན་ཐོབ་པ་ལགས་སོ། །དེའི་ཕྱིར་ན་
གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་ཚུལ་ཁྲིམས་རྣམ་པར་དག་པའི་དོན་ལ་
གནས་པར་བྱའོ། །གཞན་ཡང་ཚུལ་ཁྲིམས་རྣམ་པར་དག་པའི་དོན་ལ་གནས་པ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། རི་དྭགས་ཤ་ར་ནའི་རྒྱན་ཐོབ་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་མི་ཆུང་བྱ་ར་ནའི་
རྒྱན་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། ལས་རྒྱུ་འབྲས་དང་ལེགས་ཉེས་ཀྱི་སྟངས་ཞིབ་ཏུ་བརྩིས་
པས། ད་ལྟ་མི་ཆུང་བྱ་ར་ནའི་རྒྱན་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་
དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
བདག་གིས་ཀྱང་ལས་རྒྱུ་འབྲས་དང་ལེགས་ཉེས་ཀྱི་སྟངས་ཞིབ་ཏུ་བརྩི་བར་བྱའོ། །
གཞན་ཡང་ལས་རྒྱུ་འབྲས་དང་ལེགས་ཉེས་ཀྱི་སྟངས་ཞིབ་ཏུ་བརྩི་བ་ལ་བསྐུལ་བར་
བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། མི་
ཆུང་བྱ་ར་ནའི་རྒྱན་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་ཤང་ཤང་པ་དྲ་ནའི་རྒྱན་ཐོབ་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
380

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། མྱོས་སྤྱོད་དང་ཐོ་ཅོ་བགྱིས་པ་སྤངས་ནས་ཚངས་པའི་ཚུལ་ལ་གནས་པས། ད་ལྟ་
ཤང་ཤང་པ་དྲ་ནའི་རྒྱན་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་མྱོས་སྤྱོད་ཐོ་ཅོ་བགྱིས་པ་སྤངས་ནས་ཚངས་པའི་ཚུལ་ལ་གནས་པར་བྱའོ། །
གཞན་ཡང་མྱོས་སྤྱོད་དང་ཐོ་ཅོ་བགྱིད་པ་སྤངས་ནས་ཚངས་པའི་ཚུལ་ལ་གནས་པ་
ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། ཤང་ཤང་པ་དྲ་ནའི་རྒྱན་ཐོབ་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་བྱ་ཁྱུང་ཀ་ར་ནའི་
རྒྱན་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་
ཅད་ནས་ཐམས་ཅད་དུ། ཐུགས་རྗེའི་དྲང་ཀར་གྱི་བཀའ་ལ་མི་འདའ་བ་ཞེས་བྱ་བ་
དཔོན་གསས་བླ་མའི་བཀའ་གཅོག་པ་སྤངས་པས། ད་ལྟ་བྱ་ཁྱུང་ཀ་ར་ནའི་རྒྱན་ཐོབ་
པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཐུགས་རྗེའི་དྲང་ཀར་གྱི་
བཀའ་ལ་མི་འདའ་ཞིང་དཔོན་གསས་བླ་མའི་བཀའ་གཅག་པ་སྤང་བར་བྱའོ། །
གཞན་ཡང་ཐུགས་རྗེའི་དྲང་ཀར་གྱི་བཀའ་ལ་མི་འདའ་ཞིང་དཔོན་གསས་བླ་མའི་
བཀའ་གཅག་པ་སྤང་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་
པོ་ཆེའི་རྒྱུན་གྱི་ལམ་ལ་བགྲོད་ཅིང་། བྱ་ཁྱུང་ཀ་ར་ནའི་རྒྱན་འཐོབ་པར་འགྱུར་རོ། །
གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་
སྤྲུལ་པའི་རྒྱན་ཟ་དྲུག་ལས། བྱ་ཁྱུང་གི་ཁ་ན་ཆུ་སྲིན་ཟ་བའི་རྒྱན་ཐོབ་པ་ལགས། སྟོན་
381

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། དཔོན་གསས་བླ་མ་སྤྱི་བོའི་གཙུག་ཏུ་བཀུར་བས། ད་ལྟ་བྱ་ཁྱུང་གི་རྒྱན་ཐོབ་པ་
ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང་། གང་
ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་དཔོན་གསས་བླ་མ་སྤྱི་
བོའི་གཙུག་ཏུ་བཀུར་བར་བྱའོ། །གཞན་ཡང་དཔོན་གསས་བླ་མ་སྤྱི་བོའི་གཙུག་ཏུ་
བཀུར་བ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་
ལམ་ལ་བགྲོད་ཅིང་། བྱ་ཁྱུང་གི་རྒྱན་འཐོབ་པར་འགྱུར་རོ། །གསོལ་པ། སྟོན་པ་
ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་གཡུ་འབྲུག་གི་ཁ་
ན་ཀླུ་ཕྲུག་ཟ་བའི་རྒྱན་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ།
བདག་ནི་སྐྱེ་བ་ཐམས་ཅད་ནས་ཐམས་ཅད་དུ། དམ་ཚིག་གཅིག་པའི་མཆེད་གྲོགས་
ལ་ཁྲོ་བ་སྤངས་པས། ད་ལྟ་གཡུ་འབྲུག་གི་རྒྱན་ཐོབ་པ་ལགས་སོ། །དེའི་ཕྱིར་ན་
གཤེན་རབ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བདག་གིས་ཀྱང་དམ་ཚིག་གཅིག་པའི་མཆེད་གྲོགས་ལ་ཁྲོ་བ་
སྤང་བར་བྱའོ། །གཞན་ཡང་དམ་ཚིག་གཅིག་པའི་མཆེད་གྲོགས་ལ་ཁྲོ་བ་སྤང་བ་ལ་
བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་
བགྲོད་ཅིང་། གཡུ་འབྲུག་གི་རྒྱན་འཐོབ་པར་འགྱུར་རོ། །གསོལ་པ། སྟོན་པ་ལགས།
ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སེང་གེའི་ཁ་ན་བྲམ་ཟེ་ཟ་
བའི་རྒྱན་ཐོབ་པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་
382

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ།༽
ཐམས་ཅད་ནས་ཐམས་ཅད་དུ། ཚོགས་སྦྱོར་རྒྱུའི་ཡོན་བདག་ལ་འཁྲུག་པ་སྤངས་
པས། ད་ལྟ་སེང་གེའི་རྒྱན་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་ཚོགས་སྦྱོར་རྒྱུའི་ཡོན་བདག་ལ་འཁྲུག་པ་སྤང་བར་འཚལ་ལོ། །གཞན་ཡང་
ཚོགས་སྦྱོར་རྒྱུའི་ཡོན་བདག་ལ་འཁྲུག་པ་སྤང་བ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། སེང་གེའི་རྒྱན་འཐོབ་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་གཞའ་ཚོན་གྱི་གུར་ཁྱིམ་དང་གཞལ་ཡས་ཀྱི་རྒྱན་ཐོབ་པ་ལགས།
སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་
དུ། ལྟ་བ་ཡས་མར་ཕུབ་པའི་དོན་ལ་བསྒོམས་པས། ད་ལྟ་གཞའ་ཚོན་གྱི་གུར་ཁྱིམ་
དང་གཞལ་ཡས་ཀྱི་རྒྱན་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་
སེམས་དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་
གིས་ཀྱང་ལྟ་བ་ཡས་མར་དབུབ་པའི་དོན་ལ་བསྒོམ་པར་བྱའོ། །གཞན་ཡང་ལྟ་བ་
ཡས་མར་དབུབ་པའི་དོན་ལ་བསྒོམ་པ་ལ་བསྐུལ་བར་བྱའོ། །དེས་ན་སེམས་ཅན་
རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། གཞའ་ཚོན་གྱི་གུར་ཁྱིམ་དང་
གཞལ་ཡས་ཀྱི་རྒྱན་འཐོབ་པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་
ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་རིན་པོ་ཆེའི་ཁྲི་རྐང་གི་རྒྱན་ཐོབ་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང་། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། སྤྱོད་པ་མས་ཡར་འཛེགས་པའི་དོན་ལ་བརྩོན་པས། ད་ལྟ་རིན་
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
པོ་ཆེའི་ཁྲི་རྐང་གི་རྒྱན་ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་སྤྱོད་པ་མས་ཡར་འཛེགས་པའི་དོན་ལ་བརྩོན་པར་བྱའོ། །གཞན་ཡང་སྤྱོད་པ་
མས་ཡར་འཛེག་པའི་དོན་བརྩོན་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་
ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། རིན་པོ་ཆེའི་ཁྲི་རྐང་གི་རྒྱན་འཐོབ་
པར་འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་
སྤྱོད་པས། ད་ལྟ་ཉི་ཟླ་དང་པདྨའི་གདན་ཐོབ་པ་ལགས། སྟོན་པས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་། དེ་
ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། གཞི་སྙིང་རྗེ་ཆེན་པོ་
ལ་བླངས་པས། ད་ལྟ་ཉི་ཟླ་པདྨའི་གདན་ཐོབ་པ་ལགས་སོ། །དེའི་ཕྱིར་ན་གཤེན་རབ་
གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་གིས་ཀྱང་གཞི་སྙིང་རྗེ་ཆེན་པོ་ལ་བླང་བར་བྱའོ། །གཞན་ཡང་གཞི་སྙིང་
རྗེ་ཆེན་པོ་ལ་བླང་པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་
ཚེའི་རྒྱུན་གྱི་ལམ་ལ་བགྲོད་ཅིང་། ཉི་ཟླ་པདྨའི་གདན་འཐོབ་པར་འགྱུར་རོ། །གསོལ་
པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་པས། ད་ལྟ་སྤྲུལ་
པའི་སྐུ་ལ་གཙོ་ལ་འཁོར་གྱིས་བསྐོར་བའི་རྒྱན་ཐོབ་པ་ལགས། སྟོན་པས་བཀའ་སྩལ་
པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་།
དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་ནས་ཐམས་ཅད་དུ། ཐབས་ཕ་རོལ་ཏུ་
ཕྱིན་པ་བཅུ་ལ་སྤྱོད་པས། ད་ལྟ་སྤྲུལ་པའི་སྐུ་ལ་གཙོ་ལ་འཁོར་གྱིས་བསྐོར་བའི་རྒྱན་
ཐོབ་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་ཀྱང་ཕ་རོལ་དུ་ཕྱིན་པ་
384

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
བཅུའི་ཐབས་ལ་སྤྱད་པར་བྱའོ། །གཞན་ཡང་ཕ་རོལ་ཏུ་ཕྱིན་པ་བཅུའི་ཐབས་ལ་སྤྱོད་
པ་ལ་བསྐུལ་བར་བྱའོ། །དེས་ན་སེམས་ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་
ལ་བགྲོད་ཅིང་། སྤྲུལ་པའི་སྐུ་ལ་གཙོ་ལ་འཁོར་གྱིས་བསྐོར་བའི་རྒྱན་འཐོབ་པར་
འགྱུར་རོ། །གསོལ་པ། སྟོན་པ་ལགས། ཉིད་ནི་སྔོན་ནས་དཀའ་བ་ཅི་ལྟ་བུ་ཞིག་སྤྱོད་
པས། ད་ལྟ་མི་མཇེད་ཀྱི་འཇིག་རྟེན་གདུལ་དཀའ་འདུལ་བའི་སྟོན་པ་རུ་བྱོན་པ་
ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་གསང་བ་ངང་རིང༌། དེ་ནི་འདི་ལྟ་སྟེ། བདག་ནི་སྐྱེ་བ་ཐམས་ཅད་
ནས་ཐམས་ཅད་དུ། བསྐལ་པ་གྲངས་མེད་གསུམ་ལ་ཚོགས་བསགས། གྲངས་མེད་
གསུམ་ལ་སྒྲིབ་པ་སྦྱངས་པའི་མཐུས། ད་ལྟ་མི་མཇེད་ཀྱི་འཇིག་རྟེན་གདུལ་དཀའ་
འདུལ་བའི་སྟོན་པར་གྱུར་པ་ལགས་སོ། །དེའི་ཕྱིར་ན་གཤེན་རབ་གཡུང་དྲུང་སེམས་
དཔའ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བདག་གིས་
ཀྱང་བསྐལ་པ་གྲངས་མེད་པ་གསུམ་ལ་ཚོགས་བསག་ཅིང་། གྲངས་མེད་གསུམ་ལ་
སྒྲིབ་པ་སྦྱང་བར་བྱའོ། །གཞན་ཡང་བསྐལ་པ་གྲངས་མེད་གསུམ་ལ་ཚོགས་བསག་
ཅིང༌། གྲངས་མེད་གསུམ་ལ་སྒྲིབ་པ་སྦྱང་བ་ལ་བསྐུལ་བར་བྱའོ། །དེས་ན་སེམས་
ཅན་རྣམས་ཐར་པ་རིན་པོ་ཆེའི་རྒྱུན་གྱི་ལམ་ལ་བགྲོད་ཅིང་། ཚོགས་གཉིས་རྫོགས་
ཤིང་སྒྲིབ་གཉིས་འབྱང་སྟེ་མི་མཇེད་ཀྱི་འཇིག་རྟེན་གདུལ་དཀའ་འདུལ་བའི་སྟོན་པར་
འགྱུར་རོ། ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་འཕྲུལ་བོན་གསང་
བ་ངང་རིང་དང་། གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང་།
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །གང་ཞིག་ཐར་པ་རིན་པོ་ཆེའི་རྒྱུན་
གྱི་ལམ་ལ་བགྲོད་ཅིང་། སངས་རྒྱས་མཚན་དཔེ་ཡོན་ཏན་གྱི་སྐུ་དང་ལྡན་ཞིང་། འགྲོ་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བ་སེམས་ཅན་འདྲེན་པའི་སྟོན་པར་འདོད་ན། དཀའ་བ་རྣམ་པ་སྣ་ཚོགས་ཀྱིས་རྒྱུད་
སྦྱངས་ཤིང་། སྦྱོང་དཀའ་མངོན་དུ་གྱུར་པ་རྟགས་ཀྱི་སྦྱོངས་ཐོབ་དང་ལྡན་པར་
བྱའོ། །དེས་ན་བོན་གྱི་སྐུ་ལས་ལོངས་སྤྱོད་རྫོགས་པའི་སྐུ་རུ་འབྱུང་ཞིང༌། ཅིར་ཡང་
སྤྲུལ་པའི་སྐུས་སྤྲུལ་སྐུ་བྱེ་བ་ཕྲག་བརྒྱ་གྲངས་མེད་པར་བཀྱེ་ཞིང་། འགྲོ་བ་སེམས་
ཅན་འདྲེན་པའི་སྟོན་པར་འགྱུར་རོ། །འགྲོ་བ་སེམས་ཅན་འདྲེན་པའི་དཔལ་དུ་གྱུར་
ནས་ཀྱང་། མཐར་ཡང་མཛད་པ་བཅུ་གཉིས་ཀྱི་བཀོད་པ་དང་། སྐུ་གསུང་ཐུགས་ཀྱི་
བསྟན་པ་རྫོགས་ནས། བདག་དོན་ལྷུན་གྲུབ་གཞན་དོན་མཐའ་རུ་ཕྱིན་ཅིང་། བོན་
ཉིད་ཀྱི་དབྱིངས་སུ་མྱ་ངན་ལས་འདས་ཏེ། འདས་པ་ཆེན་པོ་འཐོབ་ནས། གཤེན་གྲུབ་
པའི་དབྱིངས་སུ་མཁའ་ལ་མཉམ་ཞིང་ཀློང་དུ་བདལ་པར་འགྱུར་རོ། །ཞེས་སྟོན་པས་
བཀའ་སྩལ་པས། འཁོར་རྣམས་ཀྱིས་ཀྱང་། བླ་ན་མེད་པའི་མཆོད་པ་རྒྱ་ཆེན་པོར་
བཤམས་ནས་ཕུལ་བས། འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །
འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་
ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་
ལྡེག་གོ་རབ་ཏུ་ལྡེག་གོ །ནམ་མཁའ་ལས་གསལ་བའི་འོད་མང་པོ་ཤར་རོ། །བར་
སྣང་ལས་སྙན་པའི་སྒྲ་མང་པོ་གྲག་གོ ། ས་གཞི་ལས་མཛེས་པའི་མེ་ཏོག་མང་པོ་སྐྱེས་
སོ། །དེའི་ཚེ། མི་མཇེད་ཀྱི་འཇིག་རྟེན་སྟོང་གསུམ་གྱི་སྟོང་ན། སྟེང་གི་ལྷ་དང་། འོག་
གི་ཀླུ་དང་། བར་གྱི་མི་དང་། འགྲོ་བ་རིགས་དྲུག་གི་སེམས་ཅན་ལས་ཤིན་ཏུ་གྲངས་
མང་བ་འཇིག་རྟེན་གྱི་ཁམས་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །དེ་ལས་སླད་
ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས། རྒྱུ་འབྲས་བདེན་པའི་བོན་ལ་ཡིད་
ཆེས་པར་སྤྱོད་དོ། །གནས་དེར་ཚོགས་པའི་འཁོར་རྣམས་ལ། གཤེན་རབ་གཡུང་དྲུང་
སེམས་དཔའ་རྣམས་དང་། ལྷ་དང་། ཀླུ་དང་། མི་དང་། ལྷ་མ་ཡིན་དང༌། དྲི་ཟར་
386

མདོ་སྡེ། མཚན་དཔེ་ཡོན་ཏན་གྱི་མདོ། ༼ནའོ། ༽
བཅས་པའི་འཇིག་རྟེན་ཀུན་གྱིས། སྟོན་པས་གསུངས་པ་ལ་མངོན་པར་བསྟོད་དོ། །
སྟོན་པ་འཁོར་དང་བཅས་པ་རྣམས་ཀྱང་། མཐར་ཕྱིན་དགའ་བ་བདེ་ལྡན་གྱི་མཛད་
པའི་དོན་རྫོགས་ནས། སླར་གསས་ཁང་ཁྲི་སྨོན་རྒྱལ་བཞད་ཀྱི་ནང་དུ་གཤེགས་སོ། །
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
སངས་རྒྱས་མཚན་དཔེ་ཡོན་ཏན་གྱི་དོན་བསྟན་པའི་ལེའུ་སྟེ་དྲུག་ཅུ་ཐམ་པའོ། ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
387

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བསྟན་པ་བོན་གྱི་
གཏད་གཉེར་མཛད་པའི་མདོ་
བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ཡེ་ཁྲི་གསལ་ཐིང་ནམ་ཏིག །གང་ཟག་མི་
ཡི་སྐད་དུ་ན། སྟོན་པས་བསྟན་པ་བོན་གྱི་གཏད་གཉེར་མཛད་པའི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་དོན་ལ་དགོངས་ནས། མི་མཇེད་ཀྱི་འཇིག་རྟེན། ལྷོ་འཛམ་བུའི་
གླིང་གི་དམིག །སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་གླིང་
ཆེན་གྱི། རྒྱལ་པོའི་ཁབ་གྲོང་ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ། རྒྱལ་ས་
བར་པོ་སོ་བརྒྱད་ཀྱི་གནས་སུ། རྒྱལ་པོའི་སྲས་སུ་སྐུ་སྐྱེ་བ་བཞེས་ནས། མཛད་པ་བཅུ་
གཉིས་ཀྱི་དོན་མཐར་ཕྱིན་པར་མཛད་དེ། དེ་ཡང་སྟོན་པ་རྣམ་པ་ཐམས་ཅད་མཁྱེན་
པ་དེ་དག་ནི། བསྐལ་སྟོང་སངས་རྒྱས་ཀྱི་ཐུ་བོར་གྱུར་པས། ཤིན་ཏུ་ཡང་གདུལ་
དཀའ་ཞིང་། རབ་ཏུ་ཡང་མི་མཇེད་པ། ཚེ་ལོ་བརྒྱ་པའི་སྟོན་པ་ལ་བྱོན་པ་ཡིན་པས།
དེ་དག་ལ་ཡང་དགུང་ལོའི་ཚད་དང་། མཛད་པའི་དུས་སུ་བསྟུན་ནས་མཛད་དེ།
388

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
དེ་ཡང་སྟོན་པས་ཐོག་མར་དགུང་ལོ་གཅིག་མ་བཞེས་ཀྱི་བར་དུ། སངས་རྒྱས་གཞོན་
ནུ་རོལ་རྩེད་དང་། རྒྱལ་བུའི་རྒྱལ་ས་ནོན་པ་དང་། བཟོ་རིག་པ་ལ་སོགས། འཇིག་
རྟེན་གྱི་ཁམས་ཡོན་ཏན་གྱིས་བརྒྱན་ཞིང་། བསྟན་པ་ཆགས་པའི་གནས་དང་། ཞིང་
ཁམས་ཀྱི་བཀོད་པ་མཐའ་ཡས་པར་མཛད་དོ། །
དེ་ནས་ལྔ་གསུམ་བཅོ་ལྔ་རྒྱལ་བུའི་ཚད་ཀྱི་བར་ལ། ཐེག་པ་རིམ་དགུའི་དོན་
གཏན་ལ་ཕབ་པ་དང་། ཞིང་ཁམས་འཆག་པ་དང་། བསྟན་པ་སྤེལ་བ་དང༌། འགྲོ་
བ་འདུལ་བ་དང༌། འགྲོ་བ་དྲངས་པ་དང་། གདུལ་དཀའ་འདུལ་བ་ལ་སོགས་རྣམས་
རྒྱས་པར་མཛད་དོ། །
དེ་ནས་ལྔ་གསུམ་བཅོ་ལྔ་ཁྱིམ་པའི་ཚད་ལ། ཁབ་བཞེས་པ་དང་། སྲས་སྤྲུལ་པ་
དང༌། བདུད་བཏུལ་བསྟན་པའི་བར་ཆད་བསལ་བ་དང་། བསྟན་པ་རྗེས་སུ་བཞག་
པའི་རིམ་པ་རྣམས་མཛད་དོ། །དེ་ནས་ལྔ་གསུམ་བཅོ་ལྔ་རབ་བྱུང་གི་ཚད་ལ། ཁྱིམ་
སྤངས་པ་དང་། རབ་ཏུ་བྱུང་བ་དང༌། དཀའ་བ་སྤྱད་པ་དང་། བདུད་སྲིན་ཐུལ་བ་
དང་། བོན་གྱི་འཁོར་ལོ་བསྐོར་བ་དང༌། འཁོར་རྣམས་རབ་ཏུ་བྱུང་བ་དང་། ཁྲིམས་
ཀྱི་དབྱེ་བ་ལ་སོགས་ཏེ་དག་པའི་བོན་ཁྲིམས་བསྐོས་པ་ལ་སོགས་རྒྱས་པར་མཛད་དོ། །
དེ་ནས་ལྔ་གསུམ་བཅོ་ལྔ་དགོན་པའི་ཚད་ལ། འཁོར་སྤངས་པ་དང་། དགོན་པ་
མཛད་པ་དང༌། ཐེག་པ་ཆེན་པོའི་དོན་གཏན་ལ་དབབ་པ། གསང་སེམས་གཉིས་སུ་
མེད་པའི་དོན་དང༌། ཐེག་པ་ཟུང་འཇུག་ཕྱག་རྒྱའི་སྤྱོད་ལམ་རྣམས་གཏན་ལ་ཕབ་སྟེ་
རྒྱས་པར་མཛད་དོ། ། །
དེ་ནས་ལྔ་གསུམ་བཅོ་ལྔ་མཐར་ཕྱིན་གྱི་ཚད་ལ། མཐར་ཕྱིན་དགའ་བ་བདེ་ལྡན་གྱི་
སྤྱོད་ལམ་ལ། ནང་གི་གླིང་ཆེན་དང༌། དབེན་པའི་དགོན་པ་དང༌། དག་པའི་རི་ཁྲོད་
དང༌། ནགས་ཚལ་གྱི་གསེབ་དང་། མེ་ཏོག་གི་གླིང་རྣམས་སུ་ཞབས་ཀྱིས་བཅགས་
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཤིང་། སྔོན་བྱུང་ཐོག་མའི་ལོ་རྒྱུས་དང་། མ་འོངས་བསྟན་པའི་འབྱུང་ཚུལ་དང་། ད་
ལྟ་སྦྱོང་ཐོབ་ཀྱི་སྤྱོད་ཚུལ་དང༌། དག་དང་མ་དག་གི་སྐྱེ་བ་དང༌། ལུང་བསྟན་མཚན་
ཉིད་ཀྱི་རྩོད་སྤོང་དང་མཚན་དཔེ་ཡོན་ཏན་གྱི་མདོ་རྩ་དང་ཕྱིས་འབྱུང་སྤྲུལ་པ་བཀྱེ་
ཚུལ་དང༌། འཛམ་གླིང་བསྟན་པ་སྤེལ་ལུགས་དང་། སྲིད་གསུམ་བསྟན་པ་སྒྲོགས་
ཚུལ་དང་། གཡུང་དྲུང་སེམས་དཔའ་འགྱུར་ཚུལ་དང་། བསྐལ་པ་དྭངས་སྙིགས་ཀྱི་
བྱུང་ཚུལ་དང་། དེ་ལ་སོགས་པ་མང་འབྲེལ་ཁ་འཐོར་གྱི་བོན་དང་། ཉུང་འདུས་དོན་
དམ་གྱི་བོན་ལ་བསམ་གྱིས་མི་ཁྱབ་ཅིང་མཐའ་ཡས་པ་གཏན་ལ་ཕབ་ནས་རྒྱས་པར་
མཛད་དོ། །
དེ་ནས་དེ་ལྟར་དུ་མཛད་པ་སོ་སོའི་དུས་ཀྱི་མཐར་ཕྱིན་དགའ་བ་བདེ་ལྡན་གྱི་
མཛད་པ་རྫོགས་པའི་རྟིང་ལ། མིའི་ལོ་ནི་བདུན་སྟོང་ལྔ་བརྒྱ་ལ། གཤེན་གྱི་ལོ་ནི་
བདུན་ཅུ་རྩ་ལྔའི་དུས་སུ། རྒྱལ་ས་ཕོ་བྲང་གླིང་བརྒྱད་ཀྱི་ནུབ་ཕྱོགས། གྲོང་ཁྱེར་ངོ་
མཚར་ལྟད་མོ་ཅན་གྱི་དབུས་དཀྱིལ། གསས་མཁར་ཁྲི་སྨོན་རྒྱལ་བཞད་ཀྱི་ནང་དུ།
བཀའ་རྒྱུད་རིན་པོ་ཆེ་སྡེ་གསུམ་ལ། བསྟན་པ་བོན་གྱི་ལོ་རྒྱུས་དང་། བསྟན་པ་བོན་
གྱི་རྗེས་བཞག་དང་། བསྟན་པ་བོན་གྱི་གཏད་གཉེར་དང་གསུམ་ལས། ཐོག་མར་
བསྟན་པ་བོན་གྱི་ལོ་རྒྱུས་དང་། བསྟན་པ་རྗེས་སུ་བཞག་པ་རྣམས་རིམ་པར་གོང་དུ་
སོང་ནས། །
༧ དེའི་དུས་དང་གནས་སྐབས་སུ། བསྟན་པ་བོན་གྱི་གཏད་གཉེར་གྱི་དུས་ལ་
བབ་པར་དགོངས་ཏེ། འཁོར་སྡེ་བཞི་ཡ་བརྒྱད་ལ། བཀའི་བསྡུ་བ་མཛད་དེ། རིན་
པོ་ཆེའི་རྒྱལ་སར་ཚོགས་སོ། ། དེ་ཡང་སྟོན་པ་ཉིད་ནི། གདན་སེང་གེའི་ཁྲི་ལ་བཞུགས་
ཏེ། སྐུ་བལྟ་བས་ཆོག་མི་ཤེས་པ། སྐུ་ཉམས་དང་ལྡན་པ། གཟི་མདངས་དང་སྤ་
བརྗིད་རབ་ཏུ་མཐོ་བ། སྐུ་མདོག་རིན་པོ་ཆེའི་གསེར་བཙོ་མའི་མདོག་འདྲ་བ། འོད་
390

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
ཟེར་ཉི་མའི་དཀྱིལ་འཁོར་ལྟ་བུར་རྒྱས་པ། སྣང་ཞིང་སྲིད་པ་ཐམས་ཅད་ཟིལ་གྱིས་
གནོན་ཞིང་། ལྷམ་མེ་ལྷན་ནེ་ལྷང་ངེར་གནས་པ། དེ་ལྟ་བུའི་གཤེན་རབ་ཆེན་པོ་དེ་
ལ་འཁོར་གྱི་དམ་པ་རྣམས་ནི། འདི་ལྟ་སྟེ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། བླ་ན་མེད་པ་དགྲ་བཅོམ་པ་མཐར་ཕྱིན་པ་ཉིད་ལས་མི་ཞན་
པའི་འཁོར། འ་ཞ་གསང་བ་མདོ་སྡུད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། སྐུའི་སྲས་གཏོ་བུ་འབུམ་སངས་
དང་། དཔྱད་བུ་ཁྲི་ཤེས་དང༌། ལུང་འདྲེན་གསལ་བ་དང་། རྒྱུད་འདྲེན་སྒྲོན་མ་
དང༌། མུ་ཆོ་ལྡེམ་དྲུག་དང༌། འོལ་དྲུག་ཐང་པོ་དང་། ཀོང་ཚ་དབང་ལྡན་དང་།
ཀོང་ཚ་འཕྲུལ་བུ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། གསུང་གི་སྲས་ཡིད་ཀྱི་ཁྱེའུ་ཆུང་དང་། ལྷ་བུ་དམ་པ་
དང་། གསལ་བ་འོད་ལྡན་དང་། གཙུག་གཤེན་རྒྱལ་བ་དང་། འཕྲུལ་བོན་གསང་བ་
ངང་རིང་དང་། ཚངས་པ་གཙུག་ཕུད་དང་། སྤང་ལ་གནམ་གཤེན་དང་། ཁ་སྟེ་མུ་
ཡ་དང༌། སྤོས་ཀྱི་གླང་པོ་དང༌། སྤོས་ཀྱི་ཐིམ་པ་དང་། སེང་གེ་ཟབ་མོ་དང་། སེང་
གེའི་ང་རོ་དང་། གསལ་བ་འོད་འབར་དང་། རིན་ཆེན་འབྱུང་གནས་ལ་སོགས་པ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཐུགས་ཀྱི་སྲས་རྨ་ལོ་གཙུག་ཕུད་དང་། གཡུ་ལོ་ཟུར་ཕུད་དང་། དབལ་
བོན་སྟག་ལྷ་མེ་འབར་དང་། ཡེ་ཤེས་ཆེན་པོ་ཐིག་ལེ་དང་། གཡུང་དྲུང་འོད་གསལ་
དང་། བདུད་རྩི་གྲུབ་པ་དང་། བདུད་རྩི་མཉམ་སྦྱོར་དང་། འོད་མ་རིང་སེལ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཡོན་ཏན་གྱི་སྲས། ཕྱྭ་གཤེན་ལེགས་རྒྱལ་ཐང་པོ་དང་། སྣང་གཤེན་གཙུག་ཕུད་
དང་། སྲིད་གཤེན་གཙུག་ཕུད་དང༌། ལྷ་སྲས་ཀར་མ་དང༌། བཟོ་རྗེ་ལྷ་དབང་དང་།
39I

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བླུག་ཐོག་བ་ཝ་དང་། ཡི་གེ་འཕྲུལ་ཆུང་དང༌། ལྷ་སྲས་པདྨ་དང་། མགར་ལྷ་ཡུག་
པ་དང༌། སྒྱུ་འཕྲུལ་དགའ་བ་དང༌། ཀུན་ཤེས་ཐང་པོ་ལ་སོགས་འཇིག་རྟེན་ཡོན་
ཏན་གྱིས་བརྒྱན་པ་རྣམས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འཕྲིན་ལས་ཀྱི་སྲས། ལྷ་བོན་ཡོངས་སུ་དག་པ་
དང་། རྒྱལ་གཤེན་མི་ལུས་བསམ་ལེགས་དང་། ཀླུ་གྲུབ་ཡེ་ཤེས་སྙིང་པོ་དང་། ནམ་
མཁའི་སྣང་བ་མདོག་ཅན་དང་། ལྷའི་དབང་པོ་བརྒྱ་བྱིན་དང༌། ཀླུའི་རྒྱལ་པོ་གཙུག་
ན་རིན་ཆེན་དང་། མིའི་དབང་པོ་གཤེན་འདོད་པ་དགུ་འགྱུར་དང༌། དེ་ལ་སོགས་པ་
དམུ་རྒྱལ་རིགས་ལྔའི་སེམས་དཔའ་དང་། གདུང་བརྒྱུད་ཀྱི་རྒྱལ་པོ་རྣམས་དང༌། ལྷ་
ཀླུ་མི་གསུམ་གྱི་སློབ་མ་དང་། བོན་གཤེན་རྔ་ཐོགས་མཐའ་ཡས་པ་དང་ཐབས་ཅིག་
ཏུ་བཞུགས་སོ། །
གཞན་ཡང་གནས་མཆོག་དམ་པ་འོལ་མོ་གླིང་ཆེན་གྱི། འཁོར་སྡེ་བཞི་ཡ་བརྒྱད་
ལས། དག་པ་དྲང་སྲོང་གི་སྡེ་དང་། གཙང་མ་གཙུག་ཕུད་ཀྱི་སྡེ་དང་། ཚུལ་གནས་
དགེ་བསྙེན་གྱི་སྡེ་དང་། བསྙེན་གནས་ཡན་ལག་གི་སྡེ་ལ་སོགས་པ། དག་པའི་འཁོར་
རྣམས་དང་ཐབས་ཅིག་ཏུ་བཞུགས་སོ། །འཁོར་དེ་རྣམས་ལ་མ་གཏོགས་པར། གཞན་
དག་ཕ་རོལ་གྱི་སྡེ་ཚོགས་རྣམས་ནི་ཕྱི་ནང་གི་མཚམས་བཅད་དོ། །དེ་ནས་དེའི་
ཚེ། འཁོར་རྣམས་ཀྱིས་སྟོན་པ་ལ། བླ་ན་མེད་པའི་མཆོད་པ་སྤྲིན་གྱི་རྒྱན་ཞེས་བྱ་བ་
བཤམས་ནས་ཕུལ་ཏེ། དེ་ཡང་ལ་ལ་ཞིག་ནི་དར་ཕྱར་རོ། ། ལ་ལ་ཞིག་ནི་དུང་འབུད་
དོ། ། ལ་ལ་ཞིག་ནི་རྔ་བརྡུང་ངོ༌། ། ལ་ལ་ཞིག་ནི་གཤང་བཀྲོལ་ལོ། ། ལ་ལ་ཞིག་ནི་པི་
ཝང་བསྒྲིལ་ལོ། ། ལ་ལ་ཞིག་ནི་གླིང་བུ་འབུད་དོ། ། ལ་ལ་ཞིག་ནི་ཏམ་བུ་ར་འབུད་
དོ། ། ལ་ལ་ཞིག་ནི་ཅག་པར་རྡེབ་བོ། །ལ་ལ་ཞིག་ནི་ཅིང་ཆེན་སྒྲོག་གོ ། ལ་ལ་ཞིག་ནི་
ཅོང་ཆེན་བརྡུང་ངོ༌། ། ལ་ལ་ཞིག་ནི་གྷན་དྷེ་བརྡུང་ངོ༌། ། ལ་ལ་ཞིག་ནི་གདུགས་ཁྱེར་
392

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
རོ། ། ལ་ལ་ཞིག་ནི་རྒྱལ་མཚན་ཁྱེར་རོ། ། ལ་ལ་ཞིག་ནི་བ་དན་ཕྱིར་རོ། ། ལ་ལ་ཞིག་ནི་
ཕྱེ་མ་ཁྱེར་རོ། ། ལ་ལ་ཞིག་ནི་འཕུར་མ་རླབ་བོ། ། ལ་ལ་ཞིག་ནི་བླ་རེ་དབུབ་བོ། ། ལ་ལ་
ཞིག་ནི་ཡོལ་བ་བྲེའོ། །ལ་ལ་ཞིག་ནི་མར་མེ་འབུལ་ལོ། ། ལ་ལ་ཞིག་ནི་སྤོས་མེ་གཏུལ་
ལོ། ། ལ་ལ་ཞིག་ནི་ཡོན་ཆབ་ཕུལ་ལོ། ། ལ་ལ་ཞིག་ནི་ཚན་ཆབ་ཕུལ་ལོ། ། ལ་ལ་ཞིག་ནི་
ཞལ་ཟས་ཕུལ་ལོ། ། ལ་ལ་ཞིག་ནི་མེ་ཏོག་ཕུལ་ལོ། །ལ་ལ་ཞིག་ནི་དཀར་གསུམ་ཕུལ་
ལོ། ། ལ་ལ་ཞིག་ནི་མངར་གསུམ་ཕུལ་ལོ། ། ལ་ལ་ཞིག་ནི་འབྲུ་བཅུད་ཕུལ་ལོ། །ལ་
ལ་ཞིག་ནི་རྐང་འགྲོས་ཕུལ་ལོ། །ལ་ལ་ཞིག་ནི་རིན་པོ་ཆེའི་དཀོར་ཆ་སྣ་ཚོགས་ཕུལ་
ལོ། །དེ་ལྟར་དུ་ལྷ་རྫས་ལས་བྱུང་བའི་མཆོད་པ་སྣ་ཚོགས་པ་ཕུལ་བས། སྟོན་པས་
ཀྱང་ཐུགས་དགྱེས་པའི་ཚུལ་དུ། མཆོད་པ་དེ་དག་ཐམས་ཅད་ཐུགས་རྗེས་བྱིན་གྱིས་
བརླབས་ཏེ། ནམ་མཁའ་ལ་འོད་དུ་གསལ་ལོ། །བར་སྣང་ལ་སྤྲིན་དུ་ཆགས་སོ། །ས་
གཞི་ལ་གསོས་སུ་འཁྲུངས་སོ། །དེས་ན་ལྷ་མིའི་སྣང་བ་ཚིམས་ཤིང་། དགྱེས་པ་དང་
དང་སྤྲོ་བ་ཕུན་སུམ་ཚོགས་པ་རུ་གྱུར་ཏོ། །
དེ་ནས་སྟོན་པས་ཀྱང་སྐུ་དབུའི་གཙུག་རུམ་ནས། ཞབས་ཀྱི་མཐིལ་རུམ་ཡན་ཆད་
དུ། འོད་ཟེར་བྱེ་བ་ཁྲི་ཕྲག་དྲུག་ཅུ་དྲུག་ཅུར་སྤྲོ་ཞིང་བཀྱེས་པས། མི་མཇེད་ཀྱི་འཇིག་
རྟེན་སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་རབ་འབྱམས་དཔག་ཏུ་མེད་
པ་ན། གང་གའི་ཀླུང་གི་བྱེ་མ་སྙེད་དུ་མེ་ཏོག་གི་ཆར་མངོན་པར་བབས་ནས་སྣང་བ་
ཆེན་པོས་ཡོངས་སུ་ཁྱབ་པར་གྱུར་ཏོ། དེས་ན་སེམས་ཅན་སྡུག་བསྔལ་བ་དང་། ཉོན་
མོངས་པ་དང་། མ་རིག་རྨོངས་པས་གདུངས་པ་རྣམས་དང༌། ནད་ཀྱིས་སྡུག་བསྔལ་
དང༌། མུ་གེས་གདུངས་པ་དང༌། དགྲ་དང་། དུག་དང་། མཚོན་གྱིས་འཇིགས་པ་
ལ་སོགས་ལས་གྲོལ་ཏེ། ནོར་འདོད་པ་རྣམས་ཀྱིས་ནོར་རྙེད་པར་གྱུར་ཏོ། ། ཚེ་ཉམས་
པ་རྣམས་ནི་ཚེ་རིང་བར་གྱུར་ཏོ། །དཔལ་ཞན་པ་རྣམས་ནི་དཔལ་བསྐྱེད་པར་གྱུར་
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཏོ། །གཞན་ཡང་མི་མཐུན་པའི་ཚོགས་རྣམས་ཐམས་ཅད་ཉེ་བར་ཞི་ནས། འཇིག་
རྟེན་གྱི་ཁམས་ཐམས་ཅད་ཞི་བ་དང་བཀྲ་ཤིས་བདེ་ལེགས་ཕུན་སུམ་ཚོགས་པ་རུ་
གྱུར་ཏོ། །དེ་ནས་འོད་ཟེར་དེ་དག་ཚུར་འདུས་པའི་བཅུད་ལས། གསལ་བའི་འོད་
ཚོན་གང་དུ་གྱུར་ནས། སྟོན་པའི་ཐུགས་ལ་གསལ་ཏེ། གླང་པོ་རབ་ཏུ་བརྟན་པའི་
ཏིང་ངེ་འཛིན་ཞེས་བྱ་བའི། ཏིང་ངེ་འཛིན་གྱི་རྒྱལ་པོའི་ངང་ལ་བཞུགས་ཏེ། འཁོར་
རྣམས་ལ་བཀའ་སྩལ་པ། ཉོན་ཅིག་འ་ཞ་གསང་བ་མདོ་སྡུད་དང༌། སྐུ་གསུང་ཐུགས་
དང་ཡོན་ཏན་འཕྲིན་ལས་སྲས། སྡེ་བཞི་ཡ་བརྒྱད་དད་པའི་རིམ་པ་ཅན། ལྷ་ཀླུ་མི་
གསུམ་བཀའ་ཡི་སློབ་མ་དང༌། འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས། མ་ཡེངས་ལུས་སེམས་དབང་པོ་བརྟན་པར་ཉོན། བདག་ཀྱང་སྐྱེ་བ་ཐོག་མ་
མེད་པ་ནས། བསྐལ་པ་གྲངས་མེད་ཚོགས་ཀྱི་ལམ་ལ་བགྲོད། གྲངས་མེད་གསུམ་ལ་
སྒྲིབ་པ་རྣམ་པར་སྦྱངས། སྒྲིབ་བྱང་ཚོགས་རྫོགས་བོན་གྱི་སྐུ་ཐོབ་ནས། གཟུགས་སྐུ་
རྣམ་གཉིས་འགྲོ་བའི་དོན་མཛད་ཕྱིར། དབྱིངས་དང་ཡེ་ཤེས་ཐབས་དང་ཤེས་རབ་
ལ། ཐབས་ལས་ཐུགས་རྗེ་སྤྲུལ་ནས་འགྲོ་དོན་དུ། ད་ལྟ་ཚེ་ལོ་བརྒྱ་བའི་སྟོན་པར་
འོང་། སྔོན་གྱི་སྟོན་པ་རིམ་པས་མཛད་པ་དང་། སྔ་རབས་ས་སྟོང་དཔལ་འབྱོར་ཅི་
བཞིན་དུ། གནས་རིས་ཆེན་པོ་བཞི་ལས་བབ་ནས་སུ། འོག་མེན་གནམ་གྱི་ལྷ་ནས་
རིམ་པ་བཞིན། ས་གཟུགས་ཁམས་བཅུ་བདུན་རིམ་པར་མར་ལ་བབ། འདོད་ལྷ་རིས་
7O
དྲུག་གནས་རྒྱུད་རྩ་གསུམ་དུ། ལྷ་ལ་བོན་གྱི་འཁོར་ལོ་རབ་བསྐོར་སྟེ། གཟུགས་མེད་
སྐྱེ་མཆེད་གོལ་བའི་སྒྲིབས་པ་སྦྱངས། གཟུགས་ཁམས་བཅུ་བདུན་སྟོང་ཞེན་སྒྲིབ་པ་
སྦྱངས། འདོད་ཁམས་ཆགས་དང་རྨོངས་པའི་སྒྲིབས་པ་སྦྱངས། དེ་ནས་རི་རབ་རི་ཡི་
རྩེ་མོ་ན། ལྷ་མིན་རྒྱལ་པོ་སྡེ་ལྔ་དབང་དུ་བསྡུས། གཟིགས་ཚད་དགོངས་ཚད་མཁྱེན་
ཚད་གཏན་ལ་ཕབ། སྤྱིར་ན་འགྲོ་བ་རིས་དྲུག་སེམས་ཅན་ལ། འགྲོ་དྲུག་ཐུགས་རྗེའི་
394

མདོ་སྡེ། བོན་གྱི་གཏད་གཉེར་མཛད་པའི་མདོ། ། ༼ནའོ། ༽
ཡུལ་དུ་གོ་མཉམས་ཏེ། སྒོས་སུ་འགྲོ་བ་རིས་དྲུག་སྣང་ཡུལ་དུ། དག་པའི་སྐྱེ་བ་གཞན་
ལས་དཔག་ཕྱིར་དང་། ཆུ་རྐ་གོང་བསྒྱུར་འོག་དུ་མི་འབབ་ཕྱིར། འགྲོ་བ་མི་ཡི་ཡུལ་
དུ་སྐྱེ་བ་བཞེས། འཛམ་གླིང་སོག་ཀ་འོལ་མོ་གླིང་ཆེན་དུ། དམུ་རིགས་རྒྱལ་པོའི་སྲས་
སུ་སྐུ་འཁྲུངས་ནས། མཛད་པ་བཅུ་གཉིས་བཀོད་པ་རྣམ་པར་དག །དྲུག་ཅུ་རྩ་
གཅིག་མཐའ་རུ་རྒྱས་པར་མཛད། དེ་ནས་མཐར་ཕྱིན་བདེ་ལྡན་མཛད་པ་ལགས། །
༧ གཡུང་དྲུང་བོན་ལ་རྒྱ་ཆེ་གྲངས་མང་ཡང་། མདོ་རུ་བསྡུས་ནས་ཐེག་པ་རིམ་
དགུ་དང་། སྒོ་བཞི་མཛོད་ལྔ་ཕྱི་ནང་གསང་བ་སྟེ། ཐོག་མར་རྒྱུ་འབྲས་ཐེག་པ་རིམ་
དགུ་ལས། དང་པོ་རྒྱུ་ཡི་ཐེག་པ་ཚུ་རོལ་བཞི། ཕྱི་སྣང་འཕྲུལ་དང་སྲིད་གཤེན་ཐེག་
པ་བཞི། སྣང་སྲིད་ཞིང་ཁམས་དགའ་ཞིང་མགུ་བ་སྐྱེད། སྣང་སྲིད་ཕན་བདེ་བཀྲ་
ཤིས་བདེ་ལེགས་སྟེར། ཀུན་རྫོགས་མཚན་མར་དངོས་མཚན་བདེན་པར་བྱས། དེ་
ནས་འབྲས་བུའི་ཐེག་པ་ཕ་རོལ་བཞི། དགེ་བསྙེན་ཐེག་པ་དགེ་བའི་ལམ་ལ་ཞུགས།
སྡིག་བཅུ་རྒྱབ་བོར་དགེ་བ་བླང་པར་བསྟན། གཉིས་པ་དྲང་སྲོང་བདེན་པར་སྨྲ་བ་
སྟེ། ཚད་གསུམ་ཟུང་འབྲེལ་བདེན་གཉིས་དོ་རུ་མཉམ། རྒྱུ་འབྲས་སྤང་བླང་སྦྱངས་
ཐོབ་ཞིབ་ཏུ་བསྟན། གསུམ་པ་ཨ་དཀར་བསྙེན་དང་སྒྲུབས་ལ་ཞུགས། ལྷ་སྐུ་ཕྱག་རྒྱ་
ཐབས་ཤེས་ཟུང་འབྲེལ་བསྟན། བཞི་པ་ཡེ་གཤེན་དབྱིངས་ཤེས་དབྱེར་མེད་སྟེ། བདེ་
གསལ་མི་རྟོག་ཡང་དག་དོན་དམ་བསྟན། དོན་དམ་བོན་ཉིད་ཀློང་དུ་བདེན་པས་
བཀྲོལ། དེ་ནས་རྒྱུ་འབྲས་གཉིས་སུ་མེད་པ་ཡི། བླ་མེད་ཐེག་པ་ཆེན་པོའི་དོན་དམ་
བསྟན། ལྟ་བས་འཕྱོང་བཅད་བསྒོམ་པས་མདོ་རུ་བསྡུས། སྤྱོད་པས་ལ་དོར་འབྲས་བུ་
མཐའ་རུ་དབྱུང་། ཡེ་ནས་མཐའ་བྲལ་ནམ་མཁའ་ལྟ་བུའི་དོན། ལྟར་མེད་གཟུགས་
བརྙན་མེ་ལོང་ལྟར་གནས་པ། ངོ་བོ་ཉིད་དང་སྐུ་གསུམ་ལྟར་གནས་པ། ཡི་དམ་ལྷ་
ཡི་ཐུགས་རྗེ་ཆེར་བསྐྱེད་པ། དེ་དག་མི་གཡོ་མཉམ་པའི་ངང་ཉིད་ལས། བར་ཆོད་
395

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བདུད་སྲིན་སྤྲིན་དང་ན་བུན་ཚུལ།
དེ་དག་གཞི་མ་ཞི་བདེའི་མཉམས་པས་བཅོས། འགྲོ་བ་གང་ལ་གང་འདུལ་ཕན་
བདེ་སྟེར། གཏོ་སྤྱད་རྩིས་དང་བཟོ་རིག་རིག་པའི་གནས། འཇིག་རྟེན་ཁམས་སོགས་
སྟོང་གསུམ་རེ་བ་བསྐངས།
གཉིས་པ་འཕན་ཡུལ་རྒྱས་པ་འབུམ་གྱི་སྒོ། གཙང་དག་རྒྱས་པ་མདོ་འབུམ་གཉིས་
ཡིན་ཏེ། མདོ་ལས་མཆོད་སྒྲུབ་གཉིས་སུ་དབྱེ་བ་དང་། འབུམ་ལས་འགྲེས་རྐང་
གཉིས་སུ་གཞལ་བ་སྟེ། དེ་དག་འདུལ་ཁྲིམས་ཟབ་མོའི་སྒོར་འཇུག་ཅིང་། ཚད་
གསུམ་ཟུང་འབྲེལ་བདེན་གཉིས་དོར་མཉམ་བསྟན། གསུམ་པ་ཆབ་དཀར་དྲག་པོ་
སྔགས་ཀྱི་སྒོ། སྔགས་ལ་བསྙེན་སྒྲུབ་ལས་དང་གསུམ་ཡིན་ཏེ། བསྙེན་ན་བསྙེན་པའི་
གཞི་མའི་ཁོག་དབུབ་ཅིང་། བསྒྲུབ་ན་སྒྲུབ་པའི་ཡན་ལག་མདོ་རྩར་སྦྱར། ལས་ཀྱི་
ཐ་མར་འབྲས་བུའི་དམིག་བསལ་ནས། ལྷ་སྐུ་ཕྱག་རྒྱ་མཚན་མའི་དཀྱིལ་འཁོར་གྱིས།
རྫོགས་སངས་རྒྱས་པར་གྲུབ་པའི་ཐབས་མཆོག་བསྟན། བཞི་པ་དཔོན་གསས་མན་
ངག་ལུང་གི་སྒོ། བོན་རྣམས་ཐམས་ཅད་སྤྱི་རྒྱ་རླབས་གཅོད་ཅིང་། རྟོག་མེད་ལྟ་བས་
ཐམས་ཅད་ཟིལ་གནོན་ཕྱིར། དམིགས་མེད་བློ་འདས་སྒོམ་པའི་དོན་རྣམས་བསྟན།
ལྔ་པ་མཐོ་ཐོག་སྤྱིར་རྒྱུགས་མཛོད་ལས་སུ། རྒྱུད་ལུང་མན་ངག་མདོ་རྩར་གཏན་ལ་
དབབ། བོན་ཉིད་རབ་འབྱམས་དབྱིངས་ཀྱི་མཛོད་ཆེན་ལས། གསས་མཁར་གསང་
བ་ཐབས་ཀྱི་ཡན་ལག་དབྱེ། སྒོ་བཞི་སྤྱིར་རྒྱུགས་ཀུན་གྱི་མདོ་རྩེར་བསྟན། དེ་ལྟར་
སྒོ་བཞི་མཛོད་དང་ལྔ་ཡི་བོན། སྐུ་གདུང་སྐུ་གཟུགས་གསུང་རབ་གླེགས་བམ་བཅས།
བསྟན་པ་རྣམ་གསུམ་རྗེས་སུ་བཞག་པར་མཛད། དུང་ཤོག་དཀར་ལ་གཡུ་རིས་སྔོན་
པོར་བྲིས། རིན་ཆེན་གླེགས་བམ་བྱེ་བ་དུང་ཕྱུར་བརྩམས། དཀར་ནག་བཀྲ་གསལ་
བསྟན་པ་རྗེས་སུ་བཞག །
396

མདོ་སྡེ། བོན་གྱི་གཏད་གཉེར་མཛད་པའི་མདོ། ། ༼ནའོ།༽
གསུམ་པ་ཕྱི་ནང་གསང་གསུམ་བོན་སྒོ་ལ། བསྟན་པ་རྣམ་གསུམ་རྗེས་སུ་བཞག་
པའི་རྗེས། ཕྱི་རྒྱུད་འདུལ་ཁྲིམས་ཐེག་པའི་སྒོ་རུ་ཞུགས། དཀའ་བ་རྣམ་གསུམ་རང་
རྒྱུད་ཤེས་པ་སྦྱངས། མན་ངག་ཚིགས་བཞིའི་བོན་གྱི་འཁོར་ལོ་བསྐོར། འདུལ་བ་རྒྱུད་
དྲུག་འདུལ་བྱེད་སྡེ་བཅུར་བསྟན། དཀའ་ཐུབ་དགྲ་བཅོམ་མཚན་ཉིད་སོ་ཐར་ཕོགས།
རྣམ་དག་ཐེག་པ་ལྔ་རྫོགས་གཏན་ལ་ཕབ། གཉིས་པ་ནང་རྒྱུད་གསང་བ་སྔགས་ཀྱི་
བོན། ཐེག་པ་གོང་སྤར་ཐབས་ཤེས་ཟུང་དུ་སྦྲེལ། རང་ལུས་ལྷ་སྐུ་ཕྱག་རྒྱའི་དཀྱིལ་
འཁོར་བསྒོམས། འབྱུང་དུག་ཕུང་པོ་གནས་འགྱུར་ཡེ་ཤེས་དབྱིངས། ཕྱི་སྣོད་ནང་
བཅུད་ལྷ་དང་གཞལ་ཡས་ཁང་། གསང་བ་སྔགས་ཀྱི་སྙིང་པོ་གཏན་ལ་ཕབ། གསུམ་
པ་གསང་རྒྱུད་བླ་མེད་ཐེག་ཆེན་བོན། ཀུན་གཞི་སེམས་ཀྱི་གནས་ལུགས་གཞི་རྩ་
བཅད། གཤིས་ཀྱི་འདུག་ཚུལ་ངང་གི་གནས་ཚུལ་དང༌། ཐབས་ཀྱི་བཀྲིད་ཚུལ་དོན་
གྱི་བཞག་ཚུལ་དང་། འབྲས་བུའི་གྲུབ་ཚུལ་སྙིང་པོ་ཡིན་ཚུལ་ཏེ། སེམས་ཀྱི་ལུང་དོན་
དགུ་བསྐོར་གཏན་ལ་ཕབ། རྟོག་མེད་ལྟ་བས་སྤྱི་རྒྱ་རླབས་ཀྱིས་གཅོད། དམིགས་མེད་
བསྒོམས་པས་སེམས་ཉིད་གཏན་ལ་ཕབ། བྱར་མེད་སྤྱོད་པས་བོན་ཉིད་སྤྲོས་མཐའ་
བྲལ། དོགས་མེད་འབྲས་བུ་འཁོར་འདས་རེ་དོགས་ཟད། སྐལ་ལྡན་རིག་པ་ཅན་གྱི་
སྨན་ཡིན་ཏེ། སྐལ་མེད་རྨོངས་པ་ཅན་གྱི་དུག་ཏུ་འགྱུར། དེ་ཕྱིར་ཀུན་གྱི་ཐུན་མོང་
མིན་པར་བསྟན། ལྟ་སྒོམ་སྤྱོད་གསུམ་འབྲས་བུ་དོན་དམ་བཞི། ཚིགས་སུ་གྲངས་
མང་བྱེ་མའི་ལར་བསྟན་ཀྱང་། དོན་དུ་སྙིང་པོ་གཅིག་ལས་མེད་པའི་ཕྱིར། བོན་
ཉིད་ཐིག་ལེ་གཅིག་ཏུ་གཏན་ལ་ཕབ། དེ་ལྟར་ཕྱི་ནང་གསང་བ་གསུམ་དུ་སྟེ། དེ་ལ་
མཛད་པ་དྲུག་ཅུ་རྩ་གཅིག་རྫོགས། །
སྤྱིར་ནི་བདག་གིས་མཛད་པའི་རིམ་པ་ལ། སྤྱི་སྒོས་བྱེ་བྲག་རྣམ་པ་གསུམ་དུ་སྟེ།
སྤྱི་རུ་མཛད་པ་རྣམ་པ་བཅུ་གཉིས་དབྱེ། རྣམ་པར་བཞེས་དང་རྣམ་པར་སྤེལ་བ་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
དང༌། རྣམ་པར་འདུལ་དང་རྣམ་པར་འདྲེན་པ་དང་། རྣམ་པར་ངེས་དང་རྣམ་པར་
སྤྲུལ་པ་དང༌། རྣམ་པར་འཇོམས་དང་རྣམ་པར་རྒྱལ་བ་དང་། རྣམ་པར་རིག་དང་
རྣམ་པར་དབེན་པ་དང་། རྣམ་པར་གྲོལ་དང་རྣམ་པར་གྲུབ་པའོ། །
ཐོག་མར་རྣམ་པར་བཞེས་པའི་མཛད་པ་ལ། དང་པོ་འོད་གསལ་ལྷ་ལས་བབས་
པ་དང་། གཟིགས་ཚད་དགོངས་ཚད་ཐུགས་ལ་བཀྲམ་པ་དང༌། སྐྱེ་བཞེས་རྒྱལ་སར་
ཕྱུང་དང་ནོན་པར་མཛད། དེ་ནས་རྣམ་པར་སྤེལ་བའི་མཛད་པ་ལ། ཐེག་པ་རིམ་
དགུ་གཏན་ལ་དབབ་པ་དང་། ལོ་མཛོད་བཅུ་གཉིས་མཛད་པ་རྫོགས་པའོ། །དེ་
ནས་རྣམ་པར་འདུལ་བའི་མཛད་པ་སྟེ། ངང་ཉིད་ངོ་བོ་གཅིག་ལས་མ་གཡོས་ཀྱང་།
སྤྲུལ་པ་བྱེ་བ་ཕྲག་བརྒྱར་འགྱེད་པའི་ཕྱིར། དབུ་ཡི་གཙུག་རུམ་ཞབས་ཀྱི་མཐིལ་རུམ་
དང་། སྐུ་ཡི་གནས་དང་རྣམ་ཤེས་ཚོགས་དྲུག་དང་། བ་སྤུའི་བུ་ག་དབུ་ཡི་ལྕང་ལོ་
ལས། འདུལ་གཤེན་ཡེ་གཤེན་གཡེན་འདུལ་སུམ་ཅུ་གསུམ། འབྱུང་བའི་གཤེན་བཞི་
ཕྱོགས་བཞི་དབུས་ལྔའི་གཤེན། འཛམ་གླིང་འཇིག་རྟེན་བྱེ་བ་ཕྲག་བརྒྱ་རུ། སྤྲུལ་པའི་
སྐུ་མཆོག་བྱེ་བ་ཕྲག་བརྒྱ་ཡིས། འགྲོ་བ་སེམས་ཅན་འདུལ་བར་མཛད་པའོ། །དེ་ནས་
རྣམ་པར་འདྲེན་པའི་མཛད་པ་ལ། འཇིག་རྟེན་ཁམས་ན་ཤིན་ཏུ་སྡིག་ཆེ་ཞིང་། ཉོན་
མོངས་ཆགས་སྲེད་གདུངས་བར་གྱུར་པ་རྣམས། འཁོར་བའི་གནས་ནས་ཐར་པར་
དྲངས་པའོ། ། དེ་ནས་རྣམ་པར་ངེས་པའི་མཛད་པ་ལ། རབས་ཆད་མ་ནིང་བྱ་བའི་
ངག་བཅད་ནས། འགྲོ་བ་རང་མཐུན་ཆ་ལུགས་བསྟན་པའི་ཕྱིར། རྒྱལ་པོའི་གྲོང་ཁྱེར་
ཁབ་ཀྱི་དམ་པ་ནས། དཔལ་འབར་སུམ་བརྒྱ་དྲུག་ཅུར་བཞེས་པའོ། །དེ་ནས་རྣམ་
པར་སྤྲུལ་པའི་མཛད་པ་ལ། རྒྱལ་བའི་སྐུ་ལ་རིགས་བརྒྱུད་མི་འཚལ་ཏེ། རྒྱལ་པོའི་
གདུང་བརྒྱུད་མི་གཅད་པ་ཡི་ཕྱིར། འགྲོ་བ་སེམས་ཅན་འདུལ་བའི་དོན་ཆེད་དུ། སྐུ་
ལས་སྤྲུལ་པའི་སྲས་མཆོག་བསྐྱེད་པར་བྱས། དེ་ནས་རྣམ་པར་འཇོམས་པའི་མཛད་
398

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
པ་ལ། བོན་ཉིད་དབྱིངས་ལ་སྤང་བླང་མ་མཆིས་ཏེ། གཉིས་མེད་མཉམ་པའི་ངང་
ལ་གནས་མོད་ཀྱང་། བོན་ཅན་མཚན་མས་འགྲོ་བ་འདུལ་བའི་ཐབས། མ་རྟོག་ལོག་
པར་གྱུར་པ་བདུད་ཀྱི་ཚོགས། དགེ་ལ་ལོག་པར་ལྟ་བ་བདུད་ཀྱི་སྡེ། བདུད་བཏུལ་
བསྟན་པའི་བར་ཆད་བསལ་བའོ། ། དེ་ནས་རྣམ་པར་རྒྱལ་བའི་མཛད་པ་ལ། འཁོར་
ལོ་སྒྱུར་བའི་བསྟན་འཛིན་རྒྱལ་པོ་ལ། བདེ་བར་གཤེགས་པའི་སྐུ་གདུང་སྐུ་གཟུགས་
དང་། བཀའ་རྒྱུད་གསུང་རབ་གླེགས་བམ་གྲངས་དང་བཅས། བསྟན་པ་རྣམ་
གསུམ་རྗེས་སུ་བཞག་པའོ། །དེ་ནས་རྣམ་པར་རིག་པའི་མཛད་པ་ལ། རྒྱལ་པོའི་གྲོང་
ཁྱེར་ཁབ་ཀྱི་དམ་པ་ན། སྡུག་བསྔལ་ཆུ་བོ་བཞི་ལ་གཟིགས་པ་དང་། འཁོར་བའི་
གནས་ནས་ཁྱིམ་སྤང་རབ་བྱུང་ཕྱིར། དཀའ་བ་རྣམ་སྤྱད་དག་པ་མཐའ་ཕྱུང་ནས།
འཁོར་དང་བདག་ཉིད་རབ་ཏུ་བྱུང་བའོ། །དེ་ནས་རྣམ་པར་དབེན་པའི་མཛད་པ་
ལ། གཡེང་བའི་ཚོགས་སྤངས་ཆིག་བུར་དགོན་པར་གཤེགས། དམ་པའི་འཁོར་ལ་སྡེ་
རིགས་གཉིས་སུ་ཕྱེས། དབང་པོ་རབ་ལ་ཚེ་གཅིག་སངས་རྒྱས་ཐབས། ཐིག་ལེ་ཉག་
གཅིག་དོན་དམ་དབྱིངས་སུ་བསྟན། སྐྱེ་བ་གཅིག་གིས་བླ་མེད་བསྒྲུབ་པར་བསྟན།
དབང་པོ་ཐ་མར་རིག་པའི་ཡེ་ཤེས་བསྐྱེད། སྤྱོད་པ་མས་འཛེག་ལྷ་མི་རིམ་པར་བགྲོད།
དོན་ལ་མི་འགལ་འབྲས་བུ་རིམ་པར་བསྟན། དབེན་པའི་གནས་སུ་ནགས་ཚལ་
དགོན་པ་བརྩིགས། མཚོ་གླིང་ནགས་ཚལ་དུར་ཁྲོད་ལུང་ཕུག་ཏུ། རི་དྭགས་སྨྲས་
མ་བཞིན་དུ་ཉམས་སུ་བླངས། ཆིག་པུར་མ་ཡེངས་དོན་དམ་རྙེད་པར་བསྟན། དེ་
ནས་རྣམ་པར་གྲོལ་བའི་མཛད་པ་ལ། བདག་དང་གཞན་མེད་འཁོར་དང་གང་ཟག་
རྣམས། ལྟ་བ་ཡས་ཕུབ་སྤྱོད་པ་མས་འཛེགས་ཤིང་། སྙིང་རྗེའི་གཞི་བླངས་ཕར་ཕྱིན་
བཅུ་ལ་སྤྱོད། ཐེག་པ་གོང་སྤར་འཇུག་པའི་རིམ་པར་བསྟན། བླ་མེད་ཐེག་ཆེན་དོན་
ལ་བསྒོམས་པ་ཡིས། བོན་ཉིད་དོན་རྟོགས་སྐད་ཅིག་དབྱིངས་སུ་གྲོལ། ཕྱི་སྣོད་ནང་
399

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བཅུད་འཁོར་འདས་དབྱེར་མེད་ཅིང་། སྤངས་པ་མཐར་ཕྱིན་བླངས་པ་གྲུབ་མཐར་
ཕྱིན། ཐེག་སྒོ་མ་འགགས་གང་ལ་མངོན་རོལ་སྤྱོད། བོན་ཉིད་མཐར་ཕྱིན་སེམས་
ཉིད་ཀློང་དུ་བདེ། སྔོན་དང་མ་འོངས་ད་ལྟའི་དུས་དག་དང་། དུས་གསུམ་དུས་མིན་
མཚན་ཉིད་གཏན་ལ་ཕབ། བསྐལ་སྲིད་འབྱུང་བའི་ཆགས་གནས་འབྱུང་ཚུལ་དང༌།
མ་འོངས་བསྟན་པ་བོན་གྱི་གནས་ཚུལ་དང༌། མཚན་དཔེ་ཡོན་ཏན་རྟགས་ཀྱི་འབྱུང་
ཚུལ་དང༌། སྦྱངས་ཐོབ་མཐར་ཕྱིན་བོན་རྣམས་བསྟན་པའོ། །དེ་ནས་རྣམ་པར་གྲུབ་
པའི་མཛད་པ་ལ། བོན་ཉིད་ངང་ལ་སྐྱེ་འཆི་མི་མངའ་ཞིང་། སེམས་ཉིད་ཡེ་ནས་འཆི་
མེད་བདུད་དང་བྲལ། མི་རྟག་རྟག་ཏུ་རེ་བའི་སེམས་ཅན་རྣམས། ལན་ཅིག་རྟག་ཏུ་
རེ་བའི་སུན་དབྱུང་ཕྱིར། འཁོར་བའི་གནས་ནས་མྱ་ངན་འདས་ཚུལ་བསྟན། བོན་
ཉིད་དབྱིངས་ནས་རང་བཞིན་མངོན་སངས་རྒྱས། སྐུ་གསུང་ཐུགས་ཀྱི་བསྟན་པ་
རྫོགས་ནས་སུ། མྱ་ངན་འདས་ཏེ་འདས་པ་ཆེན་པོ་ཡི། ཡང་དག་གྲུབ་པའི་གནས་སུ་
རང་བཞིན་བདེ། མཁའ་ལ་མཉམ་ཞིང་ཀློང་དུ་བདལ་པར་བཞུགས། སྤྱི་རུ་བསྟན་
པའི་མཛད་པ་བཅུ་གཉིས་སོ། །
སྒོས་སུ་དབྱེ་བ་དྲུག་ཅུ་རྩ་གཅིག་སྟེ། ཐོག་མར་དགུང་ལོ་གཅིག་ཏུ་ཕྱིན་པའི་ཚེ།
བཀའ་ཡི་སློབ་མ་ལེགས་རྒྱལ་ཐང་པོ་ལ། དང་པོ་ཕྱྭ་གཤེན་ཐེག་པའི་བོན་སྒོ་གསུངས།
མི་ལོ་བརྒྱ་ལ་ཕྱྭ་གཤེན་ཉན་འཆད་སྤྱོད། ཀུན་རྫོབ་མཚན་མ་དངོས་སུ་བདེན་པ་
ཡི། གཏོ་དཔྱད་རྩིས་དང་ཅུ་ཡགས་སྟངས་འཛིན་ཅིང་། གླུད་ཡས་རང་འགྲོས་ནད་
གསོས་འཆི་བསླངས་པའི། བཀའ་ཡི་སློབ་མ་སྟོང་ཕྲག་ཙམ་དུ་བྱུང་། ཕྱྭ་གཤེན་
ཐེག་པའི་བསྟན་པ་ཕྱོགས་བཅུར་སྤེལ། དེ་ནས་དགུང་ལོ་གཉིས་ལ་སྣང་གཤེན་ཏེ།
བཀའ་ཡི་སློབ་མ་སྣང་གཤེན་གཙུག་ཕུད་ལ། གཉིས་པ་སྣང་གཤེན་ཐེག་པའི་བོན་
སྒོ་གསུངས། རང་བཞིན་མཚན་མ་དངོས་སུ་བསྟན་པ་ཡི། སྣང་སྲིད་ལྷ་འདྲེ་རེ་བ་
400

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
སྐོང་བ་དང་། སྐུ་གླུད་ཐར་ཡས་ཆབ་ནག་སེལ་གྱི་སྒོ། པྲ་འདུར་རྒོད་གསུམ་བསྟན་
པའི་བོན་དུ་གསུངས། བཀའ་ཡི་སློབ་མ་འབུམ་ཕྲག་ཙམ་དུ་བྱུང་། སྣང་གཤེན་ཐེག་
པ་ཕྱོགས་བཅུར་ཀུན་དུ་སྤེལ། དེ་ནས་དགུང་ལོ་གསུམ་ལ་འཕྲུལ་གཤེན་ཏེ། བསྟན་
པའི་གཉེར་མཛད་འཕྲུལ་གཤེན་གཙུག་ཕུད་ལ། ཐེག་པ་གསུམ་པ་འཕྲུལ་གཤེན་
བོན་སྒོ་བསྟན། མི་ལོ་བརྒྱ་ལ་འཕྲུལ་གཤེན་བོན་སྒོ་སྤྱོད། འདུལ་བྱེད་དྲག་པོའི་ལས་
རྣམས་རྫོགས་པ་ཡི། དྲག་བྱེད་དབལ་མོ་དམར་ལ་དབབ་པ་དང་། བསྟན་དགྲ་
སྒྲོལ་བྱེད་སྔགས་ཀྱི་མན་ངག་གསུངས། བཀའ་ཡི་སློབ་མ་འབུམ་ཕྲག་ཙམ་བྱུང་ངོ༌།
འཕྲུལ་གཤེན་ཐེག་པ་ཕྱོགས་བཅུ་ཀུན་དུ་སྤེལ། དེ་ནས་དགུང་ལོ་བཞི་ལ་སྲིད་གཤེན་
ཏེ། བཀའ་ཡི་གཉེར་དཔོན་སྲིད་གཤེན་གཙུག་ཕུད་ལ། བཞི་པ་སྲིད་གཤེན་ཐེག་པའི་
བོན་སྒོ་གསུངས། མི་ལོ་བརྒྱ་རུ་སྲིད་གཤེན་ཐེག་པ་སྤྱོད། འགྲོ་དྲུག་འཁོར་བའི་སྒྲིབ་
པ་སྦྱང་ཐབས་སུ། ན་ཐབས་ཤི་ཐབས་རང་བཞིན་འདུར་བའི་ཐབས། འདུར་སྒོ་བྱེ་
བ་གྲངས་ལ་འདས་པར་གསུངས། སྲིད་གཤེན་བཀའ་ཡི་ཐེག་པ་སྤྱོད་པ་ཡི། བཀའ་
ཡི་སློབ་མ་སྟོང་ཕྲག་ཙམ་བྱུང་ངོ༌། །སྲིད་གཤེན་ཐེག་པ་ཕྱོགས་བཅུ་ཀུན་ཏུ་སྤེལ། དེ་
ལྟར་རྒྱུ་ཡི་ཐེག་པ་རིམ་བཞི་རྫོགས། དེ་ནས་དགུང་ལོ་ལྔ་ལ་དགེ་བསྙེན་དང་། དྲུག་
ལ་དྲང་སྲོང་བདུན་ལ་ཨ་དཀར་དང་། བརྒྱད་ལ་ཡེ་གཤེན་འབྲས་བུའི་ཐེག་པ་རྫོགས།
དེ་ནས་དགུ་ལ་རྒྱུ་འབྲས་རྣམ་འབྱེད་པའི། བླ་མེད་ཐེག་པའི་བོན་སྒོ་གཏན་ཕབ་ཅིང་།
བཅུ་ལ་སྐད་རིགས་དུ་མའི་སྒྲ་སྐད་བསྒྱུར། བཅུ་གཅིག་གུ་གུ་ར་ཙའི་འགྲོ་བ་དྲངས།
བཅུ་གཉིས་ས་ཡི་ལྷ་མོས་སྤྱན་དྲངས་ཤིང་། བསྟན་པ་རིན་ཆེན་རབ་ཏུ་བརྟན་པའི་
ཕྱིར། དབང་ལྡན་དུས་ཀྱི་འཁོར་ལོ་གཏན་ལ་ཕབ། དེ་ནས་ལོ་མཛོད་བཅུ་གཉིས་
བསྟན་པ་རྫོགས། དེ་བཞིན་ལོ་སྐོར་ཟླ་བ་བཅུ་གཉིས་ལ། ལོ་རྒན་དྲུག་ཅུ་རྩ་གཅིག་
བརྩི་བ་སྟེ། ཤིང་མེ་ས་ལྕགས་ཆུ་ལྔའི་ཁམས་ལས་སུ། དབང་ལྡན་དུས་ཀྱི་འཁོར་ལོའི་
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
རྟེན་འབྲེལ་ལས། ལོ་ཤིང་རེ་ལ་གང་དག་མཛད་པ་སྟེ། དེ་ལྟར་རྟེན་འབྲེལ་འཁོར་ལོ་
བརྩིས་པ་ཡིས། གཤེན་གྱི་ལོ་ནི་དྲུག་ཅུ་རྩ་གཅིག་ལ། མི་ཡི་ལོ་ནི་དྲུག་སྟོང་ཆིག་བརྒྱ་
རུ། འཁོར་སྤངས་དགོན་པ་ཡན་གྱི་མཛད་པ་རྫོགས། སྒོས་ཀྱི་མཛད་པ་དྲུག་ཅུ་རྩ་
གཅིག་གོ །
དེ་ལས་བྱེ་བྲག་སོ་སོར་དབྱེ་བ་ནི། ཐོག་མར་འོད་གསལ་ལྷ་ལས་བབས་ནས་སུ།
ཐ་མར་སྐུ་ཡི་བསྟན་རྟིང་མ་རྫོགས་པར། ཞིབ་ཏུ་དབྱེ་བ་བརྒྱ་དང་རྩ་བརྒྱད་དེ། སྤྱི་
སྒོས་བྱེ་བྲག་མཛད་པར་དབྱེ་བའོ། །ད་ལྟའི་མཛད་པ་རྣམ་པར་དག་པ་འདི། རྣམ་
གྲོལ་མཐར་ཕྱིན་བདེ་ལྡན་མཛད་པ་སྟེ། ལྟ་བ་ཡས་ཕུབ་ཐེག་ཆེན་དོན་དང་ལྡན།
སྤྱོད་པ་མས་འཛེགས་འདུལ་ཁྲིམས་རྣམ་པར་དག །སྒོམ་པ་འོད་གསལ་གསང་བ་
སྔགས་ཀྱི་དོན། དེ་གསུམ་ཟུང་འབྲེལ་བཀའ་ལུང་གཏན་ལ་ཕབ། བཀའ་ལ་ཐོག་
མཐའ་བར་དང་གསུམ་དུ་སྟེ། དང་པོར་ཀུན་རྫོབ་མཚན་མར་གསུངས་པ་དང༌།
བར་པར་བདེན་གཉིས་ཟུང་འབྲེལ་གསུངས་པ་དང་། ཐ་མར་དོན་དམ་བདེན་
པར་གསུངས་པ་ལ། སྟོན་པའི་བཀའ་ལ་ཟད་པ་མ་མཆིས་ཤིང་། མཚན་མའི་བོན་
ལ་གཏིང་དཔག་ཚད་འདས་ཀྱང་། འདའ་ཀ་ཞལ་ཆེམས་བཀའ་ལུང་མ་གཏོགས་
པར། ཚད་ཀྱིས་བཟུང་བའི་བཀའ་ལུང་འབུམ་སྡེ་རྫོགས། བསྟན་པའི་བོན་ལ་རྣམ་པ་
གསུམ་ཡིན་ཏེ། བསྟན་པ་སྤེལ་དང་བསྟན་པ་རྗེས་བཞག་དང༌། བསྟན་པའི་གཏད་
གཉེར་དག་དང་རྣམ་པ་གསུམ། རྣམ་གསུམ་བསྟན་པ་རིམ་བཞིན་བཞག་པ་ལ། ད་
ལྟའི་དུས་སུ་གཏད་གཉེར་དུས་ལ་བབ། བདག་གི་འཁོར་དུ་གཏོགས་པའི་གང་ཟག་
དང་། གཤེན་རབ་གཡུང་དྲུང་སེམས་དཔའི་ཚོགས་རྣམས་ཀུན། བསྟན་པ་གཏད་
གཉེར་བསྟན་པ་ཟུངས་ཐུབ་མཛོད། ཅེས་གསུངས་ནས་བཀའ་བསྩལ་ཏོ། །
༧ དེ་ནས་འཁོར་རྣམས་ཀྱི་ནང་ནས། འ་ཞ་གསང་བ་མདོ་སྡུད་ཀྱིས་གསོལ་པ།
402

མདོ་སྡེ། བོན་གྱི་གཏད་གཉེར་མཛད་པའི་མདོ། ། ༼ནའོ། ༽
རྣམ་པ་ཐམས་ཅད་མཁྱེན་པ་ཡི། རྒྱལ་བའི་སྲས་པོ་སྟོན་པ་ལགས། སྟོན་པའི་ཞལ་
ནས་གསུངས་པ་ཡི། བཀའ་རྒྱུད་ཐོག་མཐའ་བར་གསུམ་ལ། དང་པོར་ཀུན་རྫོབ་
བདེན་པ་དང༌། བར་པར་བདེན་གཉིས་ཟུང་འབྲེལ་དང་། ཐ་མར་དོན་དམ་བདེན་
པ་ལ། རྒྱ་ཆེ་གྲངས་མང་བསམ་མཐའ་ཡས། ཚད་དང་རྩིས་ལས་འདས་ལགས་ཀྱང་།
མདོར་བསྡུས་རྣམ་གསུམ་གསུངས་པ་ཡི། སྤེལ་དང་བཞག་དང་གཏད་གཉེར་གསུམ།
སྤེལ་དང་བཞག་རིམ་སྔོན་སོང་ནས། ད་ལྟ་བསྟན་པ་གཉེར་གཏད་ལ། བདག་ཅག་
གང་ལ་གང་འཚམས་དང༌། ཇི་ལྟར་གཉེར་དུ་བཞེས་པ་དང༌། ཁྱོད་ཉིད་མྱ་ངན་
འདས་རྗེས་སུ། བཀའ་ཡི་བསྡུ་བ་ཇི་ལྟར་དང་། བོན་སྒོ་བརྒྱད་ཁྲི་བཞི་སྟོང་ལ། སོག་
ཁ་བོན་གྱི་འབྱུང་གནས་ན། འཛམ་གླིང་ཡུལ་ཆེན་བཅུ་དྲུག་ཏུ། ཅི་ལྟར་བསྒྱུར་ཞིང་
སྤེལ་བ་དང་། འཁོར་གྱི་གཡུང་དྲུང་སེམས་དཔའ་རྣམས། བདག་དོན་འགྲུབ་དང་
གཞན་དོན་མཛད། དུས་ཀྱི་ཇི་ལྟར་འགྱུར་བ་དང༌། ཉིད་ཀྱི་བསྟན་པའི་བོན་འདི་
དག །མཐའ་ཡུན་ཇི་ལྟར་གནས་པ་ཡི། ཐམས་ཅད་མཁྱེན་པས་བཀའ་སྩལ་འཚལ།
ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཞུས་པ་ལེགས་སོ་རིགས་ཀྱི་བུ། བདག་དང་ཐ་
དད་དབྱེར་མེད་ཀྱི། གསང་བའི་མན་ངག་ཟུངས་ཐུབ་པ། འ་ཞ་གསང་བ་མདོ་སྡུད་
དང༌། འཁོར་གྱི་གཡུང་དྲུང་སེམས་དཔའ་རྣམས། མ་ཡེངས་དབང་པོ་བརྟན་པར་
ཉོན། ཞུས་པའི་དོན་དེ་བདག་གིས་བཤད། སྤྱིར་ནི་བོན་ཉིད་རྒྱ་མཚོ་ལ། བདག་གི་
ཞལ་ནས་གསུངས་པའི་བཀའ། རབ་འབྱམས་ཆུ་བོའི་གཞུང་དང་འདྲ། ཚད་དང་
རྩིས་ལས་འདས་མོད་ཀྱང༌། མདོར་བསྡུས་རྣམ་པ་གསུམ་ཡིན་ཏེ། བཀའ་ལ་ཐོག་
མཐའ་བར་དང་གསུམ། དང་པོར་ཀུན་རྫོབ་མཚན་དངོས་བདེན། འཇིག་རྟེན་ཡོན་
ཏན་ཚོགས་ཀྱིས་བརྒྱན། བསྟན་པ་ཆགས་པའི་གཞི་མར་གྱུར། དེ་ལས་ཐེག་པ་གོང་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྤར་ནས། འབྲས་བུའི་ཐེག་པ་བཞི་རུ་བསྟན། དགེ་བསྙེན་དྲང་སྲོང་ཨ་དཀར་བ། ཡེ་
གཤེན་དབྱིངས་ཤེས་དབྱེར་མེད་ལྟ་། ཀུན་རྫོབ་དོན་དམ་ཀློང་དུ་སྡུད། འཇུག་དང་
སྤྱོད་དང་བསྒྲུབ་དང་བསྒོམ། བཞི་བརྒྱད་བོན་ཉིད་ལ་བཟླས་པ། བླ་མེད་ཐེག་པ་
ཆེན་པོ་སྟེ། དང་པོར་ཐེག་པ་རིམ་དགུར་གསུངས།
བར་པར་བདེན་གཉིས་ཟུང་འབྲེལ་ཏེ། སྒོ་བཞི་མཛོད་དང་ལྔ་རུ་དབྱེ། དཔོན་
གསས་མན་ངག་ལུང་གི་སྒོ། ཆབ་དཀར་ནག་པོ་སྔགས་ཀྱི་སྒོ། ཆབ་ནག་སྲིད་པ་
རྒྱུད་ཀྱི་སྒོ། འཕེན་ཡུལ་རྒྱས་པ་འབུམ་གྱི་སྒོ། སྒོ་བཞི་ཀུན་ལ་སྤྱིར་རྒྱུགས་པ། མཐོ་
ཐོག་གཙང་མ་སྤྱིར་རྒྱུགས་ཏེ། དོན་དམ་ཀུན་རྫོབ་ཟུང་འབྲེལ་བའི། མདོ་སྡེ་འབུམ་
སྡེ་གཟུངས་སྡེ་སྔགས། རྒྱུད་སྡེ་ལུང་སྡེ་མན་ངག་སྡེ། ཕར་ཕྱིན་ས་དང་ལམ་གྱི་སྡེ།
མངོན་པ་སྣང་སྲིད་སྤྱི་མཛོད་སྡེ། ཚད་མ་རྣམ་གྲངས་ངེས་འབྲེལ་སྡེ། སྡེ་བཅུ་བོན་
གྱི་རྒྱ་མཚོ་ལ། སྣང་སྲིད་བྱེ་བ་རབ་འབྱམས་འབུམ། བར་མ་བདེན་གཉིས་ཚུལ་དུ་
གསུངས།
ཐ་མ་ཕྱི་ནང་གསང་བ་གསུམ། ཕྱི་རྒྱུད་འདུལ་བ་ཁྲིམས་ཀྱི་བོན། རྒྱུད་དྲུག་སྡེ་བཅུ་
གཏན་ལ་ཕབ། ནང་རྒྱུད་གསང་བ་སྔགས་ཀྱི་བོན། གསས་མཁར་སྒོ་དགུ་གཏན་ལ་
ཕབ། གསང་རྒྱུད་བླ་མེད་ཐེག་པ་ཆེ། ལྟ་སྒོམ་འབྲས་བུ་གཏན་ལ་ཕབ། དོན་ལ་མི་
འཁྱར་ལམ་དུ་ངེས། ཡང་དག་འབྲས་བུ་གྲུབ་མཐར་ཕྱིན། སྤྱོད་འཇུག་རྟོགས་གྲོལ་
ཕུན་ཚོགས་ཤིང་། ཚེ་གཅིག་སངས་རྒྱས་འགྲུབ་པ་དང་། གྲངས་མེད་སྒྲིབ་པ་སྐད་
ཅིག་དང་། གྲངས་མེད་བསོད་ནམས་དུས་གཅིག་ཏུ། སྦྱོངས་ཐོབ་དཀའ་བ་མཐར་
ཕྱིན་པ། སྐྱེ་བ་གཅིག་གིས་མངོན་གྲུབ་ཕྱིར། ཅི་ལྟར་གཉེར་དུ་བཞེས་པ་ན། དང་
པོ་ཐེག་པ་རིམ་པ་དགུ་། ཕྱྭ་གཤེན་ཐེག་པའི་བོན་སྒོ་རྣམས། ཕྱྭ་གཤེན་གཙུག་ཕུད་
ཉིད་ལ་གཏད། ཕྱྭ་གཤེན་བསྟན་པའི་གཉེར་བཞེས་ལ། དུས་ཀྱི་ཐ་མར་གྱུར་པའི་
404

མདོ་སྡེ། ། 
བོན་གྱི་གཏད་གཉེར་མཛད་པའི་མདོ། ༼ནའོ། ༽
ཚེ། ཕྱི་རབས་རྗེས་འབྲང་གང་ཟག་གིས། ཕྱྭ་གཤེན་བོན་ལ་གང་སྤྱོད་པ། ཉིད་ཀྱི་
སྤྲུལ་པས་བྱིན་རློབས་ནས། འགྲོ་བ་མ་ནུས་རྨོངས་པ་ཡི། ནད་གསོ་འཆི་སློང་ཕན་
གདགས་པས། དེ་དག་ཐར་པར་འཁོད་པར་མཛོད། སྣང་གཤེན་ཐེག་པའི་བོན་
སྒོ་རྣམས། སྣང་གཤེན་གཙུག་ཕུད་ཉིད་ལ་གཏད། སྣང་གཤེན་བསྟན་པའི་གཉེར་
བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། སྣང་
གཤེན་བོན་ལ་གང་སྤྱད་པ། ཉིད་ཀྱི་སྤྲུལ་པས་བྱིན་རླབས་ནས། འགྲོ་བ་རྐྱེན་གྱི་བར་
ཆད་ལ། དེ་དག་ལྷ་ལ་ཡོན་འབུལ་ཞིང་། བགེགས་ལ་གླུད་ཡས་གང་བྱིན་པ། དེ་
ཉིད་ཐར་པར་འཁོད་པར་མཛོད། འཕྲུལ་གཤེན་ཐེག་པའི་བོན་སྒོ་རྣམས། འཕྲུལ་
གཤེན་གཙུག་ཕུད་ཉིད་ལ་གཏད། འཕྲུལ་གཤེན་བསྟན་པའི་གཉེར་བཞེས་ལ། དུས་
ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། འཕྲུལ་གཤེན་བོན་ལ་
གང་སྤྱད་པ། ཉིད་ཀྱི་སྤྲུལ་པས་བྱིན་རློབས་ལ། འགྲོ་བ་གང་ལ་གནོད་པ་ཡི། དགེ་
ལ་བར་ཆད་བྱེད་པ་ཀུན། ཐུགས་རྗེའི་ཤུགས་ཀྱིས་གང་བསྒྲལ་བ། དེ་དག་ཐར་པར་
འཁོད་པར་མཛོད། སྲིད་གཤེན་ཐེག་པའི་བོན་སྒོ་རྣམས། སྲིད་གཤེན་གཙུག་ཕུད་
ཉིད་ལ་གཏད། སྲིད་གཤེན་བསྟན་པའི་གཉེར་བཞེས་ལ། དུས་ཀྱི་ཐ་མར་གྱུར་པའི་
ཚེ། ཕྱི་རབས་རྗེས་འབྲང་གང་ཟག་གིས། སྲིད་གཤེན་བོན་ལ་གང་སྤྱད་པ། ཉིད་ཀྱི་
སྤྲུལ་པས་བྱིན་རློབས་ནས། འགྲོ་བ་འཆི་འཕོས་འདོར་ལེན་པའི། དེ་དག་སྡུག་བསྔལ་
གང་བསྐྱབས་པ། དེ་དག་ཐར་པར་འཁོད་པར་མཛོད། དགེ་བསྙེན་ཐེག་པའི་བོན་སྒོ་
རྣམས། ཚངས་པ་གཙུག་ཕུད་ཉིད་ལ་གཏད། དགེ་བསྙེན་བསྟན་པའི་གཉེར་བཞེས་
ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། དགེ་བསྙེན་
བོན་ལ་གང་སྤྱད་པ། ཉིད་ཀྱི་སྤྲུལ་པས་བྱིན་རླབས་ནས། འགྲོ་བ་ཐར་པར་བགྲོད་
པ་ཡི། དགེ་སྡིག་རྒྱུ་འབྲས་གང་ཐོབ་པ། དེ་དག་ཐར་པར་འཁོད་པར་མཛོད། དྲང
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྲོང་ཐེག་པའི་བོན་སྒོ་རྣམས། དྲང་སྲོང་རྒྱལ་བ་ཉིད་ལ་གཏད། དྲང་སྲོང་བསྟན་
པའི་གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་
གིས། དྲང་སྲོང་བོན་ལ་སྤྱོད་པ་རྣམས། ཉིད་ཀྱི་སྤྲུལ་པས་བྱིན་རློབས་ནས། འགྲོ་
བའི་སྒྲིབ་སྦྱངས་ཚོགས་རྫོགས་ཕྱིར། ཕྱི་ཚུལ་ནང་ཁྲིམས་གང་ནོད་པ། དེ་དག་ཐར་
པར་འཁོད་པར་མཛོད། ཨ་དཀར་ཐེག་པའི་བོན་སྒོ་རྣམས། གསང་བ་འདུས་པ་ཉིད་
ལ་གཏད། N 5，ཨ་དཀར་བསྟན་པའི་གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་
རབས་རྗེས་འབྲང་གང་ཟག་གིས། ཨ་དཀར་བོན་ལ་གང་སྤྱོད་པ། ཉིད་ཀྱི་སྤྲུལ་པས་
བྱིན་རློབས་ནས། འགྲོ་བའི་མཆོག་ཐུན་གཉིས་རྫོགས་ཕྱིར། བསྙེན་སྒྲུབ་ལས་གསུམ་
གང་འཇུག་པ། དེ་དག་ཐར་པར་འཁོད་པར་མཛོད། ཡེ་གཤེན་ཐེག་པའི་བོན་སྒོ་
རྣམས། ཡེ་གཤེན་གཙུག་ཕུད་ཉིད་ལ་གཏད། ཡེ་གཤེན་བསྟན་པའི་གཉེར་བཞེས་ལ།
དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། ཡེ་གཤེན་བོན་ལ་
སྤྱོད་པ་རྣམས། ཉིད་ཀྱི་སྤྲུལ་པས་བྱིན་རློབས་ནས། འགྲོ་བ་ཡང་དག་ལམ་འགྲོད་
ཕྱིར། ལྟ་སྤྱོད་ཟུང་འབྲེལ་གང་སྤྱོད་པ། དེ་དག་ཐར་པར་འཁོད་པར་མཛོད། བླ་
མེད་ཐེག་པའི་བོན་སྒོ་རྣམས། ཚད་མེད་གཙུག་ཕུད་ཉིད་ལ་གཏད། བླ་མེད་བསྟན་
པའི་གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་
གིས། བླ་མེད་ཐེག་པ་གང་སྤྱད་པ། ཉིད་ཀྱི་སྤྲུལ་པའི་བྱིན་རླབས་ནས། འགྲོ་བ་ཚེ་
གཅིག་སངས་རྒྱས་ཕྱིར། ལྟ་སྤྱོད་ཟུང་འབྲེལ་གང་སྤྱད་པ། དེ་དག་ཐར་པར་འཁོད་
པར་མཛོད། ཐོག་མར་གསུངས་པའི་བཀའ་རྒྱུད་དོ། །བསྟན་པའི་གཉེར་གཏད་ཐུབ་
པར་ཟུངས།
གཉིས་པ་བར་མ་གསུངས་པ་ལས། སྒོ་བཞི་མཛོད་དང་ལྔ་རུ་སྟེ། ཐོག་མར་དཔོན་
གསས་ལུང་གི་བོན། བ་རབ་གླིང་བཞི་ཉིད་ལ་གཏད། དཔོན་གསས་བསྟན་པའི་
406

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས།
དཔོན་གསས་བོན་ལ་གང་སྤྱད་པ། ཉིད་ཀྱི་སྤྲུལ་པས་བྱིན་རློབས་ནས། འགྲོ་བ་རྒྱུད་
ལུང་ཁོག་ཁྲོལ་ཞིང་། མན་ངག་ལུང་ལ་འཇུག་པ་རྣམས། དེ་དག་ཐར་པར་འཁོད་
པར་མཛོད། གཉིས་པ་ཆབས་ནག་རྒྱུད་ཀྱི་སྒོ། བ་རབ་གླིང་རྩོལ་ཉིད་ལ་གཏད།
ཆབས་ནག་བསྟན་པའི་གཉེར་བཞེས་ཞིང་། དུས་ཀྱི་ཐ་མར་གྱུར་པའི་ཚེ། ཕྱི་རབས་
རྗེས་འབྲང་གང་ཟག་གིས། ཆབས་ནག་བོན་ལ་གང་སྤྱད་པ། ཉིད་ཀྱི་སྤྲུལ་པས་བྱིན་
རློབས་ནས། འགྲོ་བ་སྲིད་པའི་རྒྱུད་འཆད་ཅིང་། ཆབས་ནག་བོན་ལ་གང་འཇུག་པ།
དེ་དག་ཐར་པར་འཁོད་པར་མཛོད། གསུམ་པ་འཕེན་ཡུལ་འབུམ་གྱི་སྒོ། ཁྲི་རྨང་
རྒྱལ་བ་ཉིད་ལ་གཏད། འཕེན་ཡུལ་བསྟན་པའི་གཉེར་བཞེས་ལ། དུས་ཀྱི་ཐ་མར་
གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། འཕེན་ཡུལ་བོན་ལ་གང་སྤྱོད་པ།
ཉིད་ཀྱི་སྤྲུལ་པས་བྱིན་རླབས་ནས། འགྲོ་བ་འཕེན་ཡུལ་འདོན་མཆོད་གཉིས། བསོད་
ནམས་ཚོགས་གཉིས་གང་བསགས་པ། དེ་དག་ཐར་པར་འཁོད་པར་མཛོད། བཞི་པ་
ཆབས་དཀར་སྔགས་ཀྱི་སྒོ། ལྡེ་བོ་གསུང་ཆེན་ཉིད་ལ་གཏད། ཆབས་དཀར་བསྟན་
པའི་གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་
གིས། ཆབས་དཀར་བོན་ལ་གང་སྤྱད་པ། ཉིད་ཀྱི་ཐུགས་རྗེས་བྱིན་རློབས་ནས། འགྲོ་
བ་ཆབས་དཀར་སྔགས་ལས་སུ། བསྙེན་སྒྲུབ་ལས་གསུམ་གང་བྱེད་པ། དེ་དག་ཐར་
པར་འཁོད་པར་མཛོད། ལྔ་པ་མཐོ་ཐོག་མཛོད་ཀྱི་བོན། མང་གཤེན་རྒྱལ་བ་ཉིད་
ལ་གཏད། མཐོ་ཐོག་བསྟན་པའི་གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་
རབས་རྗེས་འབྲང་གང་ཟག་གིས། མཐོ་ཐོག་མཛོད་ལ་སྤྱོད་པ་རྣམས། ཉིད་ཀྱི་ཐུགས་
རྗེས་བྱིན་རློབས་ནས། འགྲོ་བ་མཛོད་ཀྱི་བོན་སྒོ་ལ། རྒྱུད་ལུང་མན་ངག་གང་སྤྱོད་པ།
དེ་དག་ཐར་པར་འཁོད་པར་མཛོད། བར་མ་སྒོ་བཞི་མཛོད་ལྔའོ། །
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཐ་མར་ཕྱི་ནང་གསང་གསུམ་ལས། ཐོག་མར་ཕྱི་རྒྱུད་འདུལ་ཁྲིམས་བོན། གཙུག་
གཤེན་རྒྱལ་བ་ཉིད་ལ་གཏད། ཕྱི་རྒྱུད་བསྟན་པའི་གཉེར་བཞེས་ལ། དུས་ཀྱི་ཐ་མར་
གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། འདུལ་ཁྲིམས་བོན་ལ་གང་སྤྱད་
པ། ཉིད་ཀྱི་ཐུགས་རྗེས་བྱིན་རློབས་ནས། འགྲོ་བ་རྒྱུད་འགྲེལ་རྣམ་དབྱེ་ཞིང་། ཕྱི་ཚུལ་
ནང་ཁྲིམས་བསྲུང་བ་རྣམས། དེ་དག་ཐར་པར་འཁོད་པར་མཛོད། གཉིས་པ་ནང་
རྒྱུད་སྔགས་ཀྱི་བོན། གསང་བ་དོན་གྲུབ་ཁྱོད་ལ་གཏད། ནང་རྒྱུད་བསྟན་པའི་གཉེར་
བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་འབྲང་གང་ཟག་གིས། ནང་
རྒྱུད་བོན་ལ་སྤྱོད་པ་རྣམས། ཉིད་ཀྱི་ཐུགས་རྗེས་བྱིན་རླབས་ནས། འགྲོ་བ་མཆོག་
ཐུན་ཉེ་བསྙེན་ཅིང་། བསྙེན་སྒྲུབ་དོན་ལ་འཇུག་པ་རྣམས། དེ་དག་ཐར་པར་འཁོད་
པར་མཛོད། གསུམ་པ་གསང་རྒྱུད་བླ་མེད་བོན། བཙུན་པ་ཁྱབ་པ་ཉིད་ལ་གཏད།
གསང་རྒྱུད་བོན་གྱི་གཉེར་བཞེས་ལ། དུས་ཀྱི་ཐ་མར་གྱུར་པའི་ཚེ། ཕྱི་རབས་རྗེས་
འབྲང་གང་ཟག་གིས། གསང་རྒྱུད་བོན་ལ་སྤྱོད་པ་རྣམས། ཉིད་ཀྱི་ཐུགས་རྗེས་བྱིན་
རློབས་ནས། འགྲོ་བ་བླ་མེད་བོན་སྤྱོད་ཅིང་། ཚེ་གཅིག་སངས་རྒྱས་བསྒྲུབ་པ་རྣམས།
དེ་དག་ཐར་པར་འཁོད་པར་མཛོད། དེ་ལྟར་ཐོག་མཐའ་བར་གསུམ་གྱི། བཀའ་ཡི་
གཏད་གཉེར་བཅོལ་པའོ། །
གཉིས་པ་རྣམ་གསུམ་རྗེས་བཞག་ལ། སྐུ་གདུང་སྐུ་གཟུགས་གསུང་རབ་གསུམ།
སྐུ་གདུང་སུམ་བརྒྱ་དྲུག་ཅུ་ནི། ཡེ་གཤེན་སུམ་བརྒྱ་དྲུག་ཅུ་ལ། བསྟན་པའི་གཉེར་
གཏད་ལས་དཔོན་མཛོད། གྲོང་ཁྱེར་སུམ་བརྒྱ་དྲུག་ཅུ་རུ། རྒྱལ་ཕྲན་སུམ་བརྒྱ་དྲུག་
ཅུ་ལ། བོན་གྱི་འཁོར་ལོ་བསྐོར་བར་མཛོད། སྐུ་གཟུགས་བདེར་གཤེགས་ཞལ་སྐྱིན་
དང༌། མཆོད་རྟེན་སཙྪའི་རིམ་པ་ལ། རབ་ཏུ་གནས་དང་རྒྱུན་སྤྱོད་པ། ཁ་སྟེ་མུ་
ར།ཡ་དག་ལ་གཏད། མུ་དྲ་ལྷ་ཡི་དཀྱིལ་འཁོར་དང་། སྐུ་གཟུགས་ཞལ་སྐྱིན་མངའ་
408

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
དབུལ་བ། རྒྱས་འབྲིང་བསྡུས་གསུམ་རིམ་པ་ཡིས། འགྲོ་བའི་ཁ་ལོ་བསྒྱུར་བར་
མཛོད། གསུང་རབ་འདོན་མཆོད་གཉིས་ཡིན་ཏེ། བཀའ་རྒྱུད་རབ་འབྱམས་གླེགས་
བམ་རྣམས། གསང་བ་ངང་རིང་ཉིད་ལ་གཏད། བདེ་བར་གཤེགས་པའི་བཀའ་རྒྱུད་
ལ། རྒྱས་འབྲིང་བསྡུས་གསུམ་དབྱེ་བ་ཡི། འབྲི་དང་འཆང་དང་ཀློག་པ་དང་། རབ་
འབྱམས་འཁོར་ལོ་བསྐོར་བར་མཛོད། མཆོད་སྦྱིན་དཀྱིལ་འཁོར་རིམ་པ་རྣམས། དོན་
ལྡན་ཚངས་པ་གཙུག་ཕུད་དང་། སྤང་ལ་གནམ་གཤེན་ཉིད་ལ་གཏད། བདེ་བར་
གཤེགས་པའི་ཐུགས་བཅུད་ཀྱི། དཀྱིལ་འཁོར་རྒྱས་བསྡུས་རིམ་པ་ཡི། བསོད་ནམས་
ཚོགས་ཆེན་རྫོགས་ཕྱིར་དང་། སྒྲིབ་གཉིས་བག་ཆགས་སྦྱང་ཕྱིར་དུ། མཆོད་སྦྱིན་
མཐའ་རུ་རྒྱས་པར་མཛོད། ཅེས་བཀའ་བསྩལ་ཏོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
དང་། དོན་ལྡན་འ་ཞ་གསང་བ་ཉོན། བདེ་བར་གཤེགས་པའི་བཀའ་རྒྱུད་ཀྱི། གཏད་
གཉེར་རིམ་པ་དེ་ལྟར་ན། བདག་ཉིད་མྱ་ངན་འདའ་རྗེས་སུ། བཀའ་ཡི་བསྡུ་བ་འདི་
ལྟ་སྟེ། བདག་གི་འཁོར་དུ་གཏོགས་པ་ཡི། ལྷ་ཀླུ་མི་ཡི་སློབ་མ་ལ། འཁོར་སྡེ་བཞི་
དང་ཡ་བརྒྱད་དང༌། ཕྱི་འཁོར་བྱེ་བ་དུང་ཕྱུར་དང༌། བར་འཁོར་འབུམ་ཕྲག་ཉི་ཤུ་
དང་། ནང་འཁོར་ཁྲི་དང་དྲུག་སྟོང་དང་། གསང་འཁོར་ལྔ་སྟོང་ལྔ་བརྒྱ་དང་། རྟག་
པར་སྐུ་ལ་འཁོར་བ་ཡི། སེམས་དཔའ་སྟོང་དང་ལྔ་བརྒྱ་དང༌། ཐུགས་སྲས་དམ་
པར་གྱུར་པ་ཡི། ཡེ་གཤེན་སུམ་བརྒྱ་དྲུག་ཅུ་དང་། ཕྱིར་མི་ལྡོག་དང་ཕྱིར་མི་འོངས།
ལན་ཅིག་ཕྱིར་འོངས་རྒྱུན་དུ་ཞུགས། དགྲ་བཅོམ་འབྲས་བུ་ཐོབ་པ་ཡི། འཁོར་ཚོགས་
བསམ་གྱིས་མི་ཁྱབ་ཀྱང་། རྒྱལ་འཕགས་བཀའ་ཡི་བསྡུ་བ་ལ། སྐུ་ལ་སྤྲུལ་པའི་སྲས་
བརྒྱད་དང་། ཐུགས་སྲས་རྨ་ལོ་གཡུ་ལོ་དང༌། གསུང་སྤྲུལ་ཡིད་ཀྱི་ཁྱེའུ་ཆུང་དང་།
དོན་ལྡན་ཚངས་པ་གཙུག་ཕུད་དང་། ཐུགས་དང་འདྲ་བའི་འ་ཞ་དང་། སྔོན་ནས་
400

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
སྒྲིབ་པ་རྣམ་བྱང་ཞིང་། བསོད་ནམས་ཚོགས་ཆེན་རྫོགས་པ་ཡི། ད་ལྟ་རྒྱལ་བའི་
སྲས་གྱུར་ནས། མི་རྗེ་དབང་པོ་ཆེ་བའི་མཆོག །མངའ་དབང་སྨོན་ལམ་བརྩོན་པ་
ཡི། གཙོ་འཁོར་བཅུ་གསུམ་དག་གིས་སྡུས། དེ་ཡང་ཅི་ལྟར་བསྡུ་པ་ནི། བདག་གི་
བཀའ་ཡི་བོན་རྣམས་ལ། བཀའ་ལ་རྣམ་པ་གསུམ་ཡིན་ཏེ། ཞལ་ནས་གསུངས་དང་
རྗེས་སུ་གནང་། བྱིན་གྱིས་བརླབས་པ་རྣམ་པ་གསུམ། ཕུན་སུམ་ཚོགས་པ་ལྔ་ཡིས་
སུ། གཏན་ལ་ཕབ་ཅིང་བསྡུ་བར་མཛོད། མདོ་སྡེར་གྱུར་པ་ཐམས་ཅད་ནི། གསང་
བ་མདོ་སྡུད་ཉིད་ཀྱིས་སྡུས། འབུམ་སྡེར་གྱུར་པ་ཐམས་ཅད་ནི། རྨ་ལོ་གཙུག་ཕུད་
དག་གིས་སྡུས། གཟུངས་སྡེར་གྱུར་པ་ཐམས་ཅད་ནི། གཡུ་ལོ་ཟུར་ཕུད་དག་གིས་
སྡུས། འདུལ་བར་གྱུར་པ་ཐམས་ཅད་ནི། ཡིད་ཀྱི་ཁྱེའུ་ཆུང་དག་གིས་སྡུས། རྒྱུ་འབྲས་
རྣམ་གསུམ་དབྱེ་བ་དང༌། མཆོད་སྦྱིན་ཚོགས་བསགས་སྒྲིབ་བྱང་དང༌། ཐེག་རིམ་
ཕ་རོལ་ཕྱིན་པ་སྟེ། ཚངས་པ་གཙུག་ཕུད་དག་གིས་སྡུས། གཏོ་རྒྱུད་འབུམ་སྡེར་གྱུར་
པ་རྣམས། གཏོ་བུ་འབུམ་སངས་དག་གིས་སྡུས། དཔྱད་རྒྱུད་ཉི་ཁྲིར་གྱུར་པ་རྣམས།
དཔྱད་བུ་ཁྲི་ཤེས་དག་གིས་སྡུས། མངོན་པ་ཚད་མ་རྣམ་འགྲེལ་དང༌། ལུང་སྡེར་གྱུར་
པ་ཐམས་ཅད་ནི། ལུང་འདྲེན་གསལ་བ་དག་གིས་སྡུས། ཨ་དཀར་གསང་བ་སྔགས་
ཀྱི་བོན། རྒྱུད་སྡེར་གྱུར་པ་ཐམས་ཅད་རྣམས། རྒྱུད་འདྲེན་སྒྲོན་མ་དག་གིས་སྡུས། ལྷ་
རྒྱུད་ཡེ་ཤེས་མཉམ་སྦྱོར་བོན། འོལ་དྲུག་ཐང་པོ་དག་གིས་སྡུས། དབང་ལྡན་དུས་ཀྱི་
འཁོར་ལོ་དང་། ཅུ་ཡགས་རྩིས་སྡེར་གྱུར་པ་རྣམས། ཀོང་ཚ་འཕྲུལ་བུ་དག་གིས་སྡུས།
ཆབས་ནག་སྲིད་པ་རྒྱུད་ཀྱི་བོན། མང་འབྲེལ་ཉི་ཟེར་ལྟ་བུ་ཡང་། ཀོང་ཚ་དབང་
ལྡན་དག་གིས་སྡུས། མུ་ཆོ་ལྡེམ་དྲུག་རྒྱལ་ཚབས་ཏེ། ད་ལྟ་ལྷ་མིན་གནས་སུ་བཞུགས།
བདག་ཉིད་མྱ་ངན་འདའ་ནས་སུ། མི་ལོ་སྟོང་དང་བརྒྱད་བརྒྱའི་དུས། ནམ་མཁའི་
ལྷ་བྲན་འཁོར་དང་བཅས། འཛམ་གླིང་འོལ་མོའི་གནས་སུ་བབས། གསས་ཁང་
410

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
དཀར་ནག་བཀྲ་གསལ་ན། བཀའ་ལས་བཀའ་བརྟེན་བོན་དུ་ཕྱེས། སེམས་ཅན་བློ་
ཡི་ཚོད་དང་སྦྱོར། འཛམ་གླིང་ཕྱོགས་བཅུ་ཀུན་ཏུ་སྤེལ། གསུང་གི་བསྟན་པའི་ལས་
དཔོན་མཛོད། རྒྱལ་འཕགས་བཀའ་ཡི་བསྡུ་ཚུལ་ལོ། །ཞེས་བཀའ་བསྩལ་ཏོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
དང་། དོན་ལྡན་འ་ཞ་གསང་བ་ཉོན། ཉིད་དང་གཡུང་དྲུང་སེམས་དཔའ་རྣམས།
བདག་གཞན་དོན་གཉིས་མཛད་ཚུལ་དང༌། དེ་ནས་མ་འོངས་འགྱུར་ཚུལ་ནི། འ་
ཞ་གསང་བ་མདོ་སྡུད་ཁྱོད། བདག་ཉིད་མྱ་ངན་འདས་རྗེས་སུ། གདུང་འཚོབ་ཆེན་
པོ་མ་འབྱོན་པར། སྐུ་གདུང་རིང་བསྲེལ་ཞབས་གཏོག་ལ། རང་འབྱུང་མཆོད་རྟེན་
གནས་སུ་བཞུགས། དེ་ནས་གདུང་འཚོབ་འབྱོན་པའི་དུས། མདོ་རྒྱུད་རྐྱང་བཤད་
ལོ་གསུམ་མཛོད། དེ་ནས་ཕྱི་རབས་མ་འབྱོན་པར། གཡུང་དྲུང་དགུ་བརྩེགས་རི་ཡི་
དབུས། ནགས་ཚལ་དགོན་པའི་གནས་མཆོག་ཏུ། ཏིང་འཛིན་འགོག་པའི་ངང་ལ་
བཞུགས། དེ་ནས་བདག་ཉིད་བསྟན་རྫོགས་དུས། འཇིག་རྟེན་འདི་ཡི་ཤར་ཕྱོགས་
སུ། སྟོང་གསུམ་འདུལ་བའི་སྟོན་པ་སྟེ། མི་འགྱུར་སྙིང་པོ་བྱ་བར་འབྱུང༌། གསས་བུ་
རྨ་ལོ་གཡུ་ལོ་དང་། མཚན་ལྡན་ཡིད་ཀྱི་ཁྱེའུ་ཆུང་གསུམ། བདག་ཉིད་མྱ་ངན་འདས་
རྗེས་སུ། གདུང་འཚོབ་ཆེན་པོ་མ་འབྱོན་པར། ཤམ་པོ་ལྷ་རྩེའི་གནས་མཆོག་ཏུ། བདེ་
བར་གཤེགས་པའི་མཆོད་འབུལ་གྱིས། དེ་ནས་གདུང་འཚོབ་འབྱོན་པའི་དུས། རྒྱལ་
སྲས་རྨ་ལོ་གཡུ་ལོ་གཉིས། གཟུངས་སྡེ་འབུམ་སྡེ་ལོ་དྲུག་ཤོད། དེ་ནས་ཕྱི་རབས་མ་
འབྱོན་བར། གཡུང་དྲུང་དགུ་བརྩེགས་རི་ལ་གཤེགས། དེ་ནས་བདག་གིས་བསྟན་
རྫོགས་དུས། བདག་དང་དབྱེར་མེད་གཅིག་ཏུ་མཉམ། ཡིད་ཀྱི་ཁྱེའུ་ཆུང་བློ་རྩལ་ཅན།
འདུལ་བ་རྒྱུད་དྲུག་ལོ་གསུམ་ཤོད། དེ་ནས་བདག་གི་བསྟན་རྫོགས་དུས། སྐུ་གསུམ་
རྫོགས་པའི་སངས་རྒྱས་འཐོབ། མ་འོངས་བསྐལ་པའི་དུས་ཤིག་ན། གདུལ་དཀའ་
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ལན་ཅིག་ཁྱོད་ཀྱིས་འདུལ། དེ་ནས་བོན་ཉིད་དབྱིངས་སུ་གྲུབ། གཤེན་རབ་གཏོ་བུ་
དཔྱད་བུ་གཉིས། བདག་ཉིད་མྱ་ངན་འདས་རྗེས་སུ། གདུང་འཚོབ་ཆེན་པོ་མ་འབྱོན་
བར། ཁྲི་སྨོན་རྒྱལ་བཞད་གནས་སུ་བཞུད། དེ་ནས་གདུང་འཚོབ་འབྱོན་པའི་དུས།
གཏོ་དཔྱད་རྒྱུད་སྡེ་ལོ་དྲུག་ཤོད། དེ་ནས་གཏོ་བུ་འབུམ་སངས་ཉིད། ལྷ་རི་སྤོས་
མཐོན་གནས་སུ་གཤེགས། དེ་ནས་བདག་གི་བསྟན་རྫོགས་དུས། འཇིག་རྟེན་འདི་ཡི་
ཕ་རོལ་གྱི། མེ་འོད་ཚལ་གྱི་སྟོན་པར་འགྱུར། དཔྱད་བུ་དགའ་ལྡན་གནས་སུ་གཤེགས།
དེ་ནས་བདག་གི་བསྟན་རྫོགས་དུས། སྤོས་ཀྱིས་བརྒྱན་པའི་འཇིག་རྟེན་འདུལ། རྒྱལ་
སྲས་ལུང་འདྲེན་རྒྱུད་འདྲེན་གཉིས། བདག་ཉིད་མྱ་ངན་འདས་རྗེས་སུ། གདུང་
འཚོབ་ཆེན་པོ་མ་འབྱོན་བར། ཁོང་མ་ནེའུ་ཆུང་གནས་སུ་བཞུད། དེ་ནས་གདུང་སོབ་
འབྱོན་པའི་དུས། རྒྱུད་ལུང་མན་ངག་ལོ་དྲུག་ཤོད། དེ་ནས་ཕྱི་རབས་མ་འབྱོན་བར།
ལུང་འདྲེན་ཁྲི་སྨོན་མཁའ་ལ་བཞུགས། རྒྱུད་ལུང་མན་ངག་དཔང་པོ་མཛོད། དེ་
ནས་བདག་གི་བསྟན་རྫོགས་དུས། འོག་མིན་གནས་སུ་མངོན་པར་གྲུབ། རྒྱུད་འདྲེན་
འོག་མིན་གནས་སུ་གཤེགས། མཐར་ནི་སྐུ་གསུམ་སངས་རྒྱས་འཐོབ། རྒྱལ་སྲས་འོལ་
དྲུག་ཐང་པོ་ནི། གདུང་འཚོབ་ཆེན་པོ་མ་འབྱོན་བར། སངས་རྒྱས་སྐུ་ཚབས་དྲུང་དུ་
བཞུགས། བདེར་གཤེགས་མཆོད་པའི་གཙོ་བོར་མཛོད། དེ་ནས་གདུང་སོབ་བྱོན་
པའི་དུས། ལྷ་རྒྱུད་ཡེ་ཤེས་ལོ་གསུམ་ཤོད། དེ་ནས་བར་ལྷ་འོད་གསལ་དུ། ཡེ་གཤེན་
སེམས་དཔའི་གཙོ་བོར་བཞུགས། དེ་ནས་བདག་གི་བསྟན་རྫོགས་དུས། རྡུལ་དང་
བྲལ་བའི་ཞིང་ཁམས་སུ། དབང་སྒྱུར་འཁོར་ལོ་བསྒྱུར་བྱས་ནས། ཐབས་དང་ཐུགས་
རྗེས་འགྲོ་བ་འདྲེན། རྒྱལ་སྲས་ཀོང་ཚ་འཕྲུལ་བུ་ཁྱོད། གདུང་འཚོབ་ཆེན་པོ་མ་འབྱོན་
བར། དཀར་ནག་བཀྲ་གསལ་གཉེར་དཔོན་མཛོད། དེ་ནས་གདུང་འཚོབ་བྱོན་པའི་
དུས། དུས་འཁོར་གབ་ཙེ་ལོ་གསུམ་ཤོད། དེ་ནས་ཕྱི་རབས་མ་འབྱོན་བར། རྩ་གསུམ་
412

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ།༽
ལྷ་ཡི་གནས་སུ་གཤེགས། ལི་ལི་པང་པང་མངའ་བདག་མཛོད། རྩ་གསུམ་ལྷ་ལ་བོན་
འཁོར་བསྐོར། དེ་ནས་བདག་ཉིད་བསྟན་རྫོགས་དུས། བཀོད་པ་བར་མའི་འཇིག་
རྟེན་དུ། སྟོང་གསུམ་འདུལ་བའི་སྟོན་པར་གཤེགས། རྒྱལ་སྲས་ཀོང་ཚ་དབང་ལྡན་
ཁྱོད། གདུང་འཚོབ་ཆེན་པོ་མ་འབྱོན་བར། བར་པོ་སོ་བརྒྱད་བདག་ཏུ་མཛོད། དེ་
ནས་གདུང་འཚོབ་བྱོན་པའི་དུས། ཆབ་ནག་བཞེད་མང་ལོ་གསུམ་ཤོད། དེ་ནས་གྲོང་
ཁྱེར་ཡངས་པ་རུ། ཕྱི་རབས་སྟོན་པ་མ་འབྱོན་བར། མི་རྗེ་སྲིད་པའི་གདུང་བརྒྱུད་
སྤེལ། རྒྱལ་རིགས་དམུ་ཡི་རྒྱལ་ས་ཟུངས། དེ་ནས་ཕྱི་རབས་འབྱོན་པའི་དུས། བདག་
གི་བསྟན་རྟིང་རྫོགས་པའི་དུས། བོན་ཉིད་དབྱིངས་སུ་འཚང་རྒྱ་འགྱུར། གཤེན་
རབ་ཚངས་པ་གཙུག་ཕུད་ཁྱོད། གདུང་འཚོབ་ཆེན་པོ་མ་འབྱོན་བར། ཁོ་མ་རུ་རིང་
མངའ་བདག་མཛོད། དེ་ནས་གདུང་འཚོབ་འབྱོན་པའི་དུས། རྒྱུ་འབྲས་རྣམ་འབྱེད་
ལོ་གསུམ་ཤོད། དེ་ནས་ཕྱི་རབས་མ་འབྱོན་བར། དཀར་ནག་བཀྲ་གསལ་མངའ་
བདག་མཛོད། རྣམ་སྤྲུལ་མཐའ་དག་ཕྱོགས་བཅུར་སྤྲོས། གདུང་འཚོབ་བསྟན་པའི་
རྒྱལ་ཐེབས་མཛོད། དེ་ནས་ཕྱི་རབས་འབྱོན་པའི་དུས། བོན་ཉིད་དབྱིངས་སུ་མངོན་
པར་གྲུབ། སྐུ་གསུམ་ཡེ་ཤེས་འབྲས་ཐོབ་ནས། མུ་ཁྱུད་དང་པོའི་འཇིག་རྟེན་དུ། སྟོང་
གསུམ་ཉི་ཤུ་རྩ་ལྔ་འདུལ། ཡེ་གཤེན་སུམ་བརྒྱ་དྲུག་ཅུ་ནི། གདུང་འཚོབ་ཆེན་པོ་མ་
འབྱོན་བར། གསས་མཁར་སུམ་བརྒྱ་དྲུག་ཅུ་རུ། སུམ་བརྒྱ་དྲུག་ཅུའི་བོན་འཁོར་
བསྐོར། དེ་ནས་གདུང་འཚོབ་འབྱོན་པའི་དུས། འོག་མིན་བོན་གྱི་ཕོ་བྲང་གི། ལོངས་
སྤྱོད་རྫོགས་སྐུའི་ཞིང་དུ་གཤེགས། ཐུགས་རྗེའི་འོད་ཟེར་ཀུན་ཏུ་སྤྲོས། གཞན་ཡང་
གཡུང་དྲུང་སེམས་དཔའ་རྣམས། ལ་ལ་རྒྱུན་ཞུགས་འབྲས་བུ་འཐོབ། ལ་ལ་ཕྱིར་མི་
ལྡོག་པར་འགྱུར། ལ་ལ་ལན་ཅིག་ཕྱིར་འོང་འཐོབ། ལ་ལ་དགྲ་བཅོམ་རྒྱུ་ལ་གནས།
ལ་ལ་དགྲ་བཅོམ་འབྲས་བུ་འཐོབ། ལ་ལ་མངོན་པར་སངས་རྒྱས་འཐོབ། བཙུན་པ་
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཁྱབ་པ་གཡུང་དྲུང་ཁྱོད། གདུང་འཚོབ་ཆེན་པོ་མ་འབྱོན་བར། རྣམ་དག་དཀར་
པོའི་བདག་ཏུ་བསྐོས། དེ་ནས་གདུང་འཚོབ་འབྱོན་པའི་དུས། སྲིད་པ་ཡེ་སངས་
གནས་སུ་གཤེགས། གྲོང་ཁྱེར་ཆེན་པོར་བློ་རྩལ་སྦྱངས། དེ་ནས་མ་འོངས་པ་ཡི་དུས།
འདུལ་དཀའ་འདུལ་བའི་སྟོན་པར་འགྱུར། འཁོར་གྱི་གཡུང་དྲུང་སེམས་དཔའ་དང་།
ཐུགས་སྲས་དམ་པས་འགྱུར་ཚུལ་ལོ། །ཞེས་བཀའ་བསྩལ་ཏོ། །
དེ་ནས་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་།
དོན་ལྡན་འ་ཞ་གསང་བ་ཉོན། བདག་ཉིད་མྱ་ངན་འདས་ནས་སུ། འཛམ་གླིང་
བསྟན་པ་སྤེལ་ཚུལ་ནི། དེ་ཡང་མི་ལོ་བརྒྱད་ཅུའི་དུས། ལྷ་བུ་དམ་པ་ཏོག་དཀར་
ཁྱོད། འདི་ནས་འཛམ་གླིང་ལྷོ་ཕྱོགས་ཀྱི། རྒྱ་གར་ཝ་ར་ན་སེ་རུ། རྒྱལ་པོ་ཤག་གི་
སྲས་སུ་འཁྲུངས། ང་མིན་ཆོས་པོས་བསྒྱུར་བ་ཡི། བོན་ལ་འཆོས་པས་ལོག་བསླུ་ལ།
ཡང་དག་ཆོས་ཞེས་བྱ་བར་བསྒྱུར། མི་ལོ་བརྒྱད་བརྒྱ་ཉི་ཤུ་ལ། རབ་འབྱམས་བཀའ་
ཡི་འཁོར་ལོ་བསྐོར། དེ་ནས་བསྟན་པ་རྗེས་བཞག་གིས། འཕྲིན་ལས་མཐའ་རུ་ཕྱིན་
མཛོད་ལ། འོག་མིན་གནས་སུ་མངོན་པར་གྲུབ། ཁྲུས་བདག་སྤང་ལ་གནམ་གཤེན་
ཁྱོད། འདི་ནས་འཛམ་གླིང་ཤར་ཕྱོགས་ཀྱི། ག་ཅུ་རྒྱ་ཡི་རྒྱལ་ས་རུ། ཅི་ཙེ་འཕྲུལ་གྱི་
རྒྱལ་པོར་འཁྲུངས། བདུད་རྒྱལ་འཁོར་བས་བསྒྱུར་བ་ཡི། མི་མཐུན་ལོག་པའི་རྩིས་
སྦྱོར་ལ། གཙུག་ལག་འཕྲུལ་གྱི་གབ་ཙེར་སྒྱུར། བསྟན་པ་མཐའ་ཡུན་བརྟན་པར་གྱིས།
དེ་ནས་འོག་མིན་གནས་སུ་གྲུབ། དྲང་སྲོང་ཡིད་ལས་སྤྲུལ་པ་ཁྱོད། དེ་དུས་དེ་དང་
དུས་མཉམ་དུ། ཨོ་རྒྱན་པདྨ་སྤུངས་པ་རུ། འཚོ་མཛད་ཡེ་ཤེས་བྱ་བར་སྤྲུལ། བདུད་
རྒྱལ་རམ་པས་བསྒྱུར་བ་ཡི། དུག་ལ་བདུད་རྩི་སྨན་དུ་སྒྱུར། ཉིས་ཁྲི་དཔྱད་ཀྱི་འཁོར་
ལོ་བསྐོར། བདེར་གཤེགས་ནམ་མཁའི་མདོག་ཅན་གྱི། མཆོད་སྒྲུབ་དཀྱིལ་འཁོར་
གཏན་ལ་ཕབ། དཔྱད་རྒྱུད་བསྟན་པ་དར་མཛོད་ལ། འོག་མིན་གནས་སུ་མངོན་
414

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
པར་གྲུབ། གཤེན་རབ་ཁ་སྟེ་མུ་ཡ་ཁྱོད། དེ་དུས་དེ་དང་དུས་མཉམ་དུ། བྱང་ཕྱོགས་
གེ་སར་ཕྲོམ་ཡུལ་དུ། གེ་སར་རྒྱལ་པོའི་རྒྱལ་སར་འཁྲུངས། འགྲན་ཏེ་ཡ་བོས་བསྒྱུར་
བ་ཡི། རང་ཆེ་དྲེགས་པའི་དམུ་རྫོང་དང་། འཇིག་རྟེན་སྣང་བའི་གཡེང་བ་ལ། ཡང་
དག་དོན་ལ་འཇུག་སྤྱད་ཕྱིར། བདེར་གཤེགས་སྐུ་གདུང་བསྟན་པ་སྤེལ། དེ་ནས་
འོག་མིན་གནས་སུ་འཁྲུངས། ནམ་མཁའ་སྣང་བ་མདོག་ཅན་ཁྱོད། དེ་དུས་དེ་དང་
དུས་མཉམ་དུ། ཁ་བ་ཅན་གྱི་བོད་ཡུལ་དུ། ལྷ་རི་གྱང་ཏོ་བྱ་བ་རུ། ཁྲི་བདུན་བར་ལ་
བདུན་ཚིགས་དང་། རྒྱལ་གཤེན་བསྟན་པ་མཉམ་ཆགས་མཛོད། གསང་བ་སྔགས་ཀྱི་
བསྟན་པ་སྤེལ། དེ་ནས་རི་རྒྱལ་ལྷུན་པོ་རུ། ཕྱི་རབས་སྟོན་པ་མ་འབྱོན་བར། གསང་
སྤྱོད་བོན་གྱི་འཁོར་ལོ་བསྐོར། དེ་རྣམས་སྐུ་ཡི་བསྟན་རྟིང་ངོ༌། །དེ་ནས་གདུང་འཚོབ་
འབྱོན་པའི་དུས། འཛམ་གླིང་བསྟན་པའི་རྒྱན་དྲུག་འབྱུང་། སྒྲ་བསྒྱུར་ལོ་ཙཱ་ཕུལ་ཕྱིན་
པའི། སྟག་གཟིག་རྒྱལ་པོའི་མངའ་འོག་ཏུ། དམུ་ཙ་དྲ་ཧེ་བྱ་བ་དང་། འགུ་ཡ་ལི་སྤར་
བྱ་བ་དང་། ཁྲི་ཐོག་སྤར་ཙ་བྱ་བ་འབྱུང༌། གཞན་ཡང་ཕྱི་རོལ་རྒྱལ་ཁམས་སུ། རྒྱ་
གར་ཆུ་བོ་བཞི་འདུས་ན། ལྷ་བདག་སྔགས་གྲོལ་བྱ་བ་འབྱུང་། རྒྱ་ནག་གཏིང་ཤོ་ཁྲི་
སྒོ་རུ། ལེགས་ཏང་རྨང་པོ་བྱ་བ་འབྱུང་། ཕྲོམ་ཡུལ་གངས་གླིང་བྱ་བ་རུ། གསེར་ཏོག་
ལྕེ་འབྱམས་བྱ་བ་འབྱུང༌། ལོ་ཙཱ་ཆེན་པོ་དེ་དྲུག་ལ། བཀའ་འབྲེལ་སློབ་མ་མང་དུ་
འབྱུང༌། དེ་ཡི་ནང་ནས་དཔག་པ་ཡི། ཞང་བོད་མཁས་པ་མི་བཞི་འབྱུང་། དེ་དག་
སྒྲ་བསྒྱུར་ལོ་ཙཱ་ཡིས། བསྟན་པ་ཕྱོགས་བཅུར་དར་བར་བྱེད། ལྔ་བརྒྱ་དུས་ཀྱི་ཐ་མ་
ལ། ང་ཉིད་མི་འབྱོན་ཡིག་འབྲུ་འབྱོན། ཕྱི་རབས་རྗེས་འབྲང་གང་ཟག་གིས། གསུང་
རབ་ཡི་གེའི་འབྲུ་རྟོགས་ལ། བཀའ་ལུང་ཅི་ལྟར་འབྱུང་བཞིན་སྤྱོད། སྒྲིབ་སྦྱངས་
ཚོགས་གཉིས་རབ་རྫོགས་ནས། འབྲས་བུ་ཐར་པའི་གོ་འཕང་འཐོབ། དུས་ཀྱི་བསྟན་
པ་འབྱུང་ཚུལ་ནི། བདག་གི་བཀའ་ཡི་བོན་འདི་དག །བདག་ཉིད་མྱ་ངན་འདས་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ནས་སུ། མི་ལོ་སྟོང་དང་བརྒྱད་བརྒྱ་ལ། སངས་རྒྱས་སྐུ་ཡི་བསྟན་རྟིང་རྫོགས། དེ་
ནས་གདུང་འཚོབ་བྱོན་པའི་དུས། བདག་གི་གསུང་གི་བསྟན་པ་ནི། མི་ལོ་སྟོང་ཕྲག་
བཅུ་ལ་གནས། དེ་ནས་ཐུགས་ཀྱི་བསྟན་པ་ནི། མི་ལོ་སྟོང་ཕྲག་བཅུ་ལ་གནས། ཚེ་
ལོ་གྲངས་ལས་གཞལ་བ་ཡི། བདག་ཉིད་སྐུ་བཞུགས་ཚེ་ལོ་བརྒྱ། སྐུ་ཡི་བསྟན་རྟིང་
བརྒྱད་ཅུ་སྟེ། གསུང་ལ་དྲུག་ཅུ་ཐུགས་ལྔ་བཅུར། ཐུགས་ཀྱི་བསྟན་པ་རྫོགས་ནས་སུ།
དེ་ནས་ཚེ་ལོ་བཅུ་ལ་ཐུག །དེ་དུས་ཕྱི་རབས་སྟོན་པ་འབྱོན། བདག་དང་བདག་ལ་
འབྲེལ་བ་དང་། བདག་གི་སློབ་མར་གྱུར་པ་རྣམས། ཕྱིར་མི་ལྡོག་པའི་ས་གནོན་ནས།
བོན་ཉིད་དབྱིངས་སུ་ཐར་པར་འཁོད། ཅེས་བཀའ་བསྩལ་ཏོ། ། །
༧ དེ་ལ་འ་ཞ་གསང་བ་མདོ་སྡུད་ལ་སོགས་འཁོར་རྣམས་ཀྱིས། བླ་ན་མེད་པའི་
མཆོད་པ་རྒྱ་ཆེན་པོར་བཤམས་ནས། སྟོན་པ་ལ་ཕུལ་ནས། འ་ཞ་གསང་བ་མདོ་སྡུད་
ཀྱིས་ཚིགས་སུ་བཅད་ནས་བསྟོད་པ། གཤེན་རབ་སྤངས་རྟོགས་མཐར་ཕྱིན་བདེ་བར་
གཤེགས། གྲངས་མེད་ཚོགས་བསགས་གྲངས་མེད་སྒྲིབ་པ་སྦྱངས། འོག་མིན་གནས་
སུ་མངོན་པར་སངས་རྒྱས་ནས། འགྲོ་ལ་རྣམ་བརྩེས་རྒྱལ་བ་མི་ལུས་བཞེས། རྣམ་
པར་བཞེས་པ་ཁྱོད་ལ་ཕྱག་འཚལ་ལོ། །རྒྱལ་བའི་སྲས་པོ་དམ་པ་འགྲོ་བའི་དཔལ།
འགྲོ་བའི་ཆེད་བཞེས་རང་འབྱུང་སྤྲུལ་པའི་སྐུ། འཁོར་ལོ་སྒྱུར་རྒྱལ་རྒྱལ་པོའི་གདན་
གནོན་ཅིང་། ཐེག་པ་རིམ་དགུས་འགྲོ་བའི་ཁ་ལོ་བསྒྱུར། རྣམ་པར་སྤེལ་བ་ཁྱོད་ལ་
ཕྱག་འཚལ་ལོ། །བོན་ཉིད་དབྱིངས་ནས་རང་བཞིན་ལྷུན་ལ་རྫོགས། སྤྲུལ་པའི་སྐུར་
བསྟན་འགྲོ་བའི་དོན་ལ་དགོངས། ཚངས་རྒྱུང་འཇིག་རྟེན་བྱེ་བ་ཕྲག་བརྒྱ་ན། འདུལ་
བའི་སྤྲུལ་སྐུ་བྱེ་བ་ཕྲག་བརྒྱར་འགྱེད། རྣམ་པར་འདུལ་བ་ཁྱོད་ལ་ཕྱག་འཚལ་ལོ། །
གདུལ་དཀའ་ཉོན་མོངས་འཁོར་བའི་སེམས་ཅན་ལ། མཁྱེན་དང་བརྩེ་བའི་ཐུགས་
རྗེས་རབ་དགོངས་ཞིང་། དེ་ཉིད་སྡུག་བསྔལ་ཉོན་མོངས་ཞི་མཛད་ཅིང་། ངན་སོང་
416

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
གནས་སྤངས་ཐར་པའི་ལམ་ལ་བཀོད། རྣམ་པར་འདྲེན་པ་ཁྱོད་ལ་ཕྱག་འཚལ་ལོ། །
གང་ཞིག་གང་གིས་འདོད་པའི་རྒྱ་མཚོར་བྱིང་། དེ་ཉིད་དེ་ཡི་ངང་དུ་བྲལ་བ་ཅན།
མི་འབྲལ་ལྷ་མོའི་ངང་དུ་རོ་གཅིག་པ། གང་དག་མཐུན་པ་མཛད་ཕྱིར་འགྲོ་བའི་དོན།
རྣམ་པར་ངེས་པ་ཁྱོད་ལ་ཕྱག་འཚལ་ལོ། །རྒྱལ་བའི་སྲས་པོ་དམ་པ་འགྲོ་བའི་དཔལ།
རབས་ཆད་མ་ནིང་བྱ་བའི་ངག་གཅག་ཕྱིར། མི་རྗེ་སྲིད་པ་འགྲོ་བའི་དོན་མཛད་སྤྲུལ།
རྒྱལ་བའི་སྲས་པོ་འགྲོ་དོན་མཐའ་རུ་ཕྱིན། རྣམ་པར་སྤྲུལ་པ་ཁྱོད་ལ་ཕྱག་འཚལ་ལོ། །
བོན་ཉིད་དབྱིངས་ན་འཁོར་འདས་དབྱེར་མེད་ཅིང་། གཉིས་མེད་མཉམ་པའི་ངང་
ལ་གནས་མོད་ཀྱང་། མ་རྟོགས་ལོག་པ་ཐུགས་རྗེས་འདུལ་བའི་ཕྱིར། བསྟན་པའི་
བར་ཆད་ཉེ་བར་ཞི་བར་མཛད། རྣམ་པར་འཇོམས་པ་ཁྱོད་ལ་ཕྱག་འཚལ་ལོ། །སྟོན་
པ་རྣམ་མཁྱེན་དཔལ་གྱི་སྒྲོན་མའི་མཆོག །བོན་ཉིད་དབྱིངས་སུ་མྱ་ངན་འདས་མོད་
ཀྱང་། ཐུགས་རྗེ་རྒྱུན་མི་འཆད་པར་གནས་པའི་ཕྱིར། བསྟན་པ་རྣམ་གསུམ་རྗེས་
སུ་བཞག་པར་མཛད། རྣམ་པར་རྒྱལ་བ་ཁྱོད་ལ་ཕྱག་འཚལ་ལོ། །འདི་ལྟར་སྣང་བ་
འཇིག་རྟེན་གཡེང་བའི་ཚོགས། སྐད་ཅིག་རྨི་ལམ་སྒྱུ་མ་ལྟ་བུར་གཟིགས། མ་དག་
སྡུག་བསྔལ་འཁོར་བ་བསྒྲལ་བའི་ཕྱིར། དག་པ་རྣམ་ལྡན་ཁྱིམ་སྤངས་རབ་ཏུ་བྱུང་། །
རྣམ་པར་རིག་པ་ཁྱོད་ལ་ཕྱག་འཚལ་ལོ། །གང་དག་འཇིག་རྟེན་གཡེང་བ་གྱུར་པའི་
ཚོགས། དེ་ཉིད་སྡུག་བསྔལ་རྣམ་པར་དབེན་པའི་ཕྱིར། གཡེང་བའི་ཚོགས་སྤངས་
འཁོར་སྤངས་དགོན་པ་མཛད། ཆིག་པུར་མི་ཡེང་བོན་ཉིད་དོན་ལ་བསྒོམས། རྣམ་
པར་དབེན་པ་ཁྱོད་ལ་ཕྱག་འཚལ་ལོ། །རྒྱལ་བའི་སྲས་པོ་དམ་པ་མཐར་ཕྱིན་ཅིང་།
དཀའ་བ་རྣམ་སྤྱོད་སྦྱངས་ཐོབ་མི་མངའ་ཡང་། འགྲོ་བའི་དོན་དགོངས་སྦྱངས་ཐོབ་
མཐར་ཕྱིན་ཕྱིར། མཐར་ཕྱིན་དགའ་བ་བདེ་ལྡན་མཛད་པ་རྫོགས། རྣམ་པར་གྲོལ་བ་
ཁྱོད་ལ་ཕྱག་འཚལ་ལོ། །རྒྱལ་བའི་སྐུ་ལ་སྐྱེ་འཆི་མི་མངའ་ཡང་། བོན་ཅན་མཚན་མ་
417

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མི་རྟག་དཔེར་བསྟན་ཕྱིར། བོན་ཉིད་དབྱིངས་སུ་མྱ་ངན་འདའ་ཚུལ་བསྟན། མཁའ་
མཉམ་ཀློང་བདལ་བོན་ཉིད་དབྱིངས་སུ་འཁོད། རྣམ་པར་གྲུབ་པ་ཁྱོད་ལ་ཕྱག་
འཚལ་ལོ། །ཞེས་མཛད་པ་རྣམ་པ་བཅུ་གཉིས་ཀྱི་སྒོ་ནས་བསྟོད་ཅིང་། ཀུན་གྱིས་
ཕྱག་དང༌། སྐོར་བ་དང་། མཆོད་པ་ཕུལ་བས། འཇིག་རྟེན་གྱི་ཁམས་རྣམས་ཀྱང་།
གཡོ་གཡོ་འོ་རབ་ཏུ་གཡོ་འོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་
ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་སོ་རབ་ཏུ་ཆེམས་སོ། །མེར་
མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལས་གསལ་བའི་
འོད་མང་པོ་ཤར་རོ། །བར་སྣང་ལས་སྙན་པའི་སྒྲ་མང་པོ་གྲགས་སོ། ། ས་གཞི་ལས་
མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ། སྟོན་པས་འདུལ་བའི་ཞིང་ཁམས་
ལ། སེམས་ཅན་ལྷ་རྣམས་དང་། སེམས་ཅན་ལྷ་མ་ཡིན་རྣམས་དང་། སེམས་ཅན་
མི་རྣམས་དང་། སེམས་ཅན་བྱོལ་སོང་རྣམས་དང་། སེམས་ཅན་ཡི་དྭགས་རྣམས་
དང༌། སེམས་ཅན་དམྱལ་བ་རྣམས་དང་། འགྲོ་བ་རིགས་དྲུག་གི་སེམས་ཅན་ལས་
ཤིན་ཏུ་གྲངས་མང་བ་འཇིག་རྟེན་གྱི་ཁམས་སྟོངས་པ་ཙམ་ཞིག་སངས་རྒྱས་ཏེ་སོང་
ངོ༌། །གཞན་ཡང་སླད་ན་ལུས་པ་རྣམས་ཀྱང་ཤིན་ཏུ་སྤྲོ་བ་སྐྱེས་ནས། གཡུང་དྲུང་
གི་བོན་ལ་རབ་ཏུ་ཡིད་གཞུངས་པར་སྤྱོད་དོ། །དེ་ནས་སྟོན་པ་འཁོར་དང་བཅས་པ་
རྣམས་ཀྱང༌། སྟོན་པའི་ཞལ་ནས་གསུངས་པའི་བཀའ་ཐ་མར་དོན་དམ་དུ་གསུངས་
པ་རྣམས་གཏན་ལ་ཕབ་ནས། རིན་པོ་ཆེའི་གླེགས་བམ་ཁྲི་དྲུག་སྟོང་དུ་སྦམས་ནས།
གསས་མཁར་ཁྲི་སྨོན་རྒྱལ་བཞད་ཀྱི་ནང་དུ་བཞུགས་སུ་གསོལ་ཏོ། །སྟོན་པས་ཀྱང་
མཐར་ཕྱིན་དགའ་བ་བདེ་ལྡན་གྱི་མཛད་པ་རྫོགས་ནས། འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས་ལ། བཀའ་ཐོག་མཐའ་བར་གསུམ་གྱི་བསྟན་པའི་
གཏད་གཉེར་མཛད་ནས་མཛད་པའི་དོན་ཐམས་ཅད་མཐར་ཕྱིན་པར་མཛད་དོ། །
418

མདོ་སྡེ། བོན་གྱི་གཏད་གཉེར་མཛད་པའི་མདོ། ༼ནའོ། ༽
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
སྟོན་པས་བསྟན་པ་བོན་གྱི་གཏད་གཉེར་མཛད་པའི་ལེའུ་སྟེ་དྲུག་ཅུ་རྩ་གཅིག་པའོ། །
༧ བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་བསྐྲུན་ཞུས་
པའི་དགེ་བསྔོ་སྨོན་ཚིག །ཉག་གཅིག་ངོ་བོ་སྐུ་གཉིས་ལྷུན་གྱིས་གྲུབ། རྣམ་གསུམ་
སྤྲུལ་པའི་གཟུགས་སྐུས་སྐྱེ་བཞི་འདུལ། ཡེ་ལྔའི་ངང་ལས་འདུལ་དྲུག་མངོན་པར་
ཤར། ལྷ་བཅས་འགྲོ་བའི་བླ་མར་ཕྱག་འཚལ་ལོ། །གང་གིས་རླབས་ཆེན་རྣམ་དཀར་
བསོད་ནམས་ཚོགས། བསྟན་དང་འགྲོ་བའི་དཔལ་དུ་བསྐྲུན་པའི་དངོས། ལྷན་
ཅིག་བརྩོན་དང་འབྱོར་བ་འབུལ་རྣམས་ལ། ཚེ་རབས་ཀུན་ཏུ་དགེ་ལེགས་ཐོབ་གྱུར་
ཅིག །འདི་ལྟར་བསྟན་པའི་ཁུར་ཆེན་བཞེས་མཛད་པ། སྐྱེས་མཆོག་གང་དང་ལེའུའི་
ཚོགས་རྣམས་ཀྱི། ཚེ་རབས་ནས་སུ་ཚེ་བསོད་ལས་ཀླུང་རྒྱས། མཐར་ཐུག་གཏན་བདེ་
ཐོབ་ཕྱིར་སྨོན་ལམ་ཞུ། སྐབས་ཀྱི་བརྗོད་བྱ་ནི། བསྐལ་ཆེན་སྟོན་པ་བཞུགས་པའི་སྐུ་
དུས་སུ། བདུད་དང་བཙུན་མོས་བསམ་སྦྱོར་ངན་པ་ཡིས། གཏོ་ཡི་བཀའ་སྒྲོམ་ཡང་
ཆུང་ནི། སངས་པོ་འབུམ་ཁྲིའི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་གཉིས་
ཡོད། བོན་གྱི་ཕུག་ནི་འདི་ལ་ཐུག །ཡིད་ཀྱི་ཁྱེའུ་ཆུང་གཏད་གཉེར་བཅོལ། ཐབས་
ཀྱིས་བླངས་ལ་ཞུགས་ལ་བཞེན། ཞེས་པས། བདུད་དང་བཙུན་མོ་གཉིས་ཀྱིས། དུག་
ཚེར་མང་པོའི་མེ་བཏང་ནས། གཏོ་སྒྲོམ་ཡང་ཆུང་ཞུགས་ལ་བཞེན། ཡིད་ཀྱི་ཁྱེའུ་
ཆུང་ཕྲད་ཀྱིས་སད། སྙིང་རྩ་ཕྲིག་ཅིང་ལུས་པོ་འགུལ། ཅི་ཉེས་བསམ་ནས་བལྟས་
པ་ལས། བཙུན་མོ་དཔོ་བཟའ་ཐང་མོ་དང་། བཙུན་མོ་རྐོང་བཟའ་ཁྲི་ལྕམ་གཉིས།
བདུད་རྗེ་ཁྱབ་པ་ལག་རིང་གསུམ། དུག་ཚེར་མང་པོའི་མེ་བཏང་ནས། གཏོ་སྒྲོམ་
ཡང་ཆུང་བསྲེག་གིན་སྣང༌། ཀུས་བཏབ་དམག་ཟློག་རྒྱུག་ཙམ་ན། བདུད་རྗེ་ཡུལ་
དུ་བྲོས་ཏེ་སོང་། ཡིད་ཀྱི་ཁྱེའུ་ཆུང་མེར་བརྙབས་པས། བེའུ་བུམ་ཚིག་འཕྲོ་སྤར་གང་
419

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཐོབ། དེ་དུས་བསྟན་སྐྱོང་ཁྱེའུ་ཆུང་། དེ་རྗེས་ཞང་ཞུང་རྒྱལ་ཁབས་སུ། གཡུང་དྲུང་
བོན་ལ་དགྲ་བྱུང་དུས། སྣང་བཞེར་ལོད་པོས་བསྟན་འགའ་བསྲུངས། བོད་རྗེ་གྲི་གུམ་
བཙད་པོའི་དུས། གཡུང་དྲུང་བོན་ལ་དགྲ་བྱུང་དུས། ལོ་པཎ་མཁས་པ་མི་བཞི་དང་།
དྲན་པ་ནམ་མཁའ་ལས་སོགས་ཀྱིས། བོན་སྡེ་སྦས་སྐུངས་ཇི་སྙེད་ཀྱི། ཐབས་ཤེས་
བཙལ་ཏེ་བསྲུངས་བསྐྱབས་མཛད། དེ་རྗེས་མཁན་སློབ་ཆོས་གསུམ་དུས། གཡུང་
དྲུང་བོན་ལ་དགྲ་བྱུང་བས། ལི་ཤུ་དམུ་གཤེན་དྲན་པ་དང༌། བཅོ་བཟའ་གྱེར་ཆེན་
ཟླ་མེད་དང་། རྒྱལ་སྲས་མུ་ཏུག་བཙད་པོ་སོགས། སྐྱེས་མཆོག་རྣམས་ཀྱིས་བོན་
འགའ་བསྲུངས། དེ་རྗེས་བྷོ་ཊེ་ཀླ་ཀློ་དང་བསྡོང་སྟེ། སངས་རྒྱས་གཡུང་དྲུང་བོན་
བསྟན་བཤིག་པའི་ཚེ། དུས་མཐུན་འགྲོ་བ་བྲ་བྱིའི་ལུས་སྨོན་ཙམ། སྐྱེ་དགུའི་བདེ་སྐྱིད་
མཁའ་ལ་ཡན་པར་གྱུར། མཁའ་སྤྱོད་ཞིང་ནས་ཕེབས་པའི་མཁའ་འགྲོ་སྟེ། མཁའ་
སྤྱོད་དབང་མོ་ཉག་མི་སྐུ་འཁོར་གྱིས། གསུང་རབ་རིན་ཆེན་སྣ་མང་འདུས་པ་ཡི།
རྒྱལ་བསྟན་སྲོག་དང་བསྡོས་ཏེ་བསྐྱངས་མཛད་པ། ཁྱེད་རྣམས་བསྟན་པ་རིན་ཆེན་
སྲོག་འཛིན་ཏེ། བསྟན་པ་འཛིན་པའི་སྐྱེས་མཆོག་ངེས་བྱོན་ལ། བདག་ཅག་བོན་ལ་
དད་པའི་སྐྱབས་ཀྱི་ཡུལ། ཁྱེད་རྣམས་ཡུལ་དུས་རང་བཞིན་གང་ལྟར་རུང༌། དངོས་
བཤམས་ཡིད་སྤྲུལ་མཆོད་སྤྲིན་རྒྱ་མཚོ་འབུལ། དྲིན་ལེན་གཏང་རག་ཚུལ་དུ་དགྱེས་
པར་བཞེས། རྒྱལ་བསྟན་ཡིད་བཞིན་ནོར་བུའི་བྱིན་སྟོབས་ཀྱིས། གོང་ཁྱེད་དགོངས་
བཞེད་མ་ལུས་འགྲུབ་གྱུར་ཅིག དེ་ལ་བརྟེན་ནས་གཤེན་བསྟན་འདོད་འབྱུང་ནོར།
འབྱོར་ལྡན་ཚོགས་ཀྱིས་རིན་ཆེན་སྣ་ཚོགས་ཀྱིས། དག་བཞེངས་པར་བསྐྲུན་བགྱི་བ་
སྣ་ཚོགས་ཀྱིས། རྣམ་པ་དཀར་བའི་ལེགས་བྱས་བསམ་མི་ཁྱབ། ཚུལ་འདི་ལྟར་ན་
གཤེན་བསྟན་ཡིད་བཞིན་ནོར། རིན་ཆེན་གདུགས་དཀར་སྲིད་ཞིའི་བླར་འདེགས་
པའི། ལས་ཀྱི་འཁོར་ལོས་འབྲེལ་ཡུལ་ཉི་མོར་བྱས། རྒྱལ་བསྟན་རིན་པོ་ཆེ་ཡི་བགྱི་བ་
420

མདོ་སྡེ། བོན་གྱི་གཏད་གཉེར་མཛད་པའི་མདོ། ། ༼ནའོ། ༽
ལ། མོས་པས་ཡི་རང་གུས་པས་ཕྱག་བྱ་དང་། ནོམ་པ་ཡོན་གྱི་མཆོད་པ་ཇི་སྙེད་པ།
ལོག་འཚོའི་དྲི་མེད་གཙང་མཆོད་འབུལ་ལ་སྤྲོ། ཇི་ལྟར་གསུང་རབ་འཕེལ་བའི་རྐྱེན་
ལས་སུ། གང་ལ་འཆད་པས་བློ་སྒྲོམ་སྒོ་བརྒྱ་འབྱེད། ཡང་དག་ཟབ་མོའི་གཞུང་དོན་
ལ་དཔྱད་དེ། རྩོད་པས་ཐེ་ཚོམ་དྲྭ་བ་ཡོངས་སུ་བཀྲལ། བསྟན་པའི་གསལ་བྱེད་སྒྲོན་
བཞིན་བརྩམས་པ་རྒྱས། ཐོས་པས་རྒྱ་ཆེའི་གཞུང་གི་དགོངས་པ་གསལ། བསམ་པས་
ཐོས་དོན་དཔྱད་པས་སྒྲོ་འདོགས་ཆོད། སྒོམ་པས་དོན་གྱི་རྟོགས་པས་ས་ལམ་བགྲོདN
རྒྱལ་བསྟན་འཛིན་པས་ས་ཆེན་འགེངས་གྱུར་ཅིག །གཞན་ཡང་བཀའ་རུ་གྱུར་པའི་
བོན་གང་ལ། འདོན་དང་ཀློག་དང་འཆང་ཞིང་བྱི་དོར་ལ། གུས་པས་བརྩོན་ཞིང་
མཆོད་དེ་བཀུར་བྱེད་པའི། སྐལ་ལྡན་གང་ལ་མོས་ཤིང་ཡི་རང་ངོ༌། སྒོ་གསུམ་གུས་
པས་བསྟན་ལ་མཆོད་བྱེད་ཅིང་། བཀུར་བསྟི་རིམ་གྲོ་སྒྲུབ་པ་གང་གནས་སར། ཆར་
ཆུ་དུས་འབེབ་ལོ་ཕྱུག་རྟག་ཏུ་ལེགས། དུས་ཀྱི་རྒུད་པ་མིང་ཡང་མི་འབྱུང་ཞིང་། སྐྱེ་
དགུའི་སྣང་བ་བོན་ལ་འགྱུར་བ་དང་། ཚེ་བསོད་དཔལ་འབྱོར་ལས་ཀླུང་རབ་ཏུ་རྒྱས།
རླབས་ཆེན་རྣམ་དཀར་བསྒྲུབས་པའི་བསོད་ནམས་ནི། མདོ་རྒྱུད་གང་ལས་གསུང་
བའི་ཕན་ཡོན་ནི། སྐབས་འདིར་ཡན་ལག་བརྒྱད་མདོའི་ལུང་དོན་ནི། བོན་སྒོ་སྤྱི་ཡི་
ཕན་ཡོན་འགྲེས་བྱེད་ཡིན། དེ་ནས་གཤེན་རབས་གཏོ་བུ་འབུམ་སྲས་ཀྱིས། རྒྱན་དང་
ཆ་ལུགས་མཛེས་པར་བྱས་ནས། མེ་ཏོག་གཏོར། ཕྱག་བྱས་འདི་སྐད་གསོལ། སྲིད་
གསུམ་སྟོན་པ་གཤེན་རབ་ལགས། མདོ་འདིའི་མིང་དང་མཚན་ཉིད་ཇི་ལྟ་བུ། བཏོན་
དང་བཟུང་དང་བཅང་བའི་ཡོན་ཏན་གང་། འདི་ལ་བཀུར་བསྟི་རིམ་གྲོའི་བསོད་
ནམས་གང་། འདི་ཉིད་རྗེས་འཇུག་བསྒྲུབས་པའི་བསོད་ནམས་གང་། སྟོན་པ་ཐུགས་
རྗེ་ཆེན་པོས་བཤད་དུ་གསོལ། དེ་ནས་གཤེན་རབ་མི་བོས་བཀའ་བསྩལ་པ། གཏོ་བུ་
འབུམ་སངས་གཤེན་གྱི་བུ་ཁྱོད་ལ། བསྟན་པར་བྱ་ཡི་གུས་པའི་ཚུལ་གྱིས་ཉོན། མདོ་
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
འདིའི་མིང་ནི་ཡན་ལག་བརྒྱད་པའི་མདོ། གདམས་ངག་དམ་པ་བསྒྲུབ་པའི་གཞུང་
ཆེན་པོ། རྗེས་སུ་བསྒྲུབ་ཅིང་ཡི་དམ་དུ་འདོན་ན། བོན་གྱི་སྒྲ་སྒྲོགས་བོན་གྱི་སྦྱིན་པ་
མཆོག །དགའ་དད་སེམས་ཀྱིས་ཕྱག་བྱ་ལས་སོགས་ཏེ། སྨོན་ལམ་དམ་པ་འདི་དག་
འདེབས་པ་ལ། གང་གིས་སྐད་ཅིག་དེ་ལ་རབ་མོས་ན། སྟོང་གསུམ་འཇིག་རྟེན་མ་
ལུས་ཐམས་ཅད་ལ། ཟས་སྐོམ་ཚིམས་པར་བྱས་པ་དག་དང་འདྲ། གང་ཞིག་དད་
པའི་སེམས་ཀྱིས་འཛིན་བྱེད་པ། དུས་གསུམ་གཤེན་རབ་མ་ལུས་ཐམས་ཅད་ལ།
ཞབས་ནས་བཏེགས་པའི་མཆོད་པ་བྱས་དང་འདྲ། གང་ཞིག་དད་པས་འདི་ལ་འབྲི་
བྱེད་ན། ཡི་གེ་འབྲུ་རེས་བསྐལ་པ་གྲངས་སྙེད་དུ། འཁོར་ལོ་བསྒྱུར་བའི་རྒྱལ་པོའི་
ལུས་ཐོབ་ནས། འགྲོ་བ་རྣམས་ལ་ཇི་ལྟར་འཚམས་པར་འདུལ། གང་ཞིག་དད་པས་
འདི་ལ་བཀུར་བསྟི་བྱེད། སྐད་ཅིག་ཙམ་ལ་བསོད་ནམས་དཔག་མེད་དོ། བསྐལ་པ་
ཞིང་གིས་རྡུལ་སྙེད་བགྲངས་པ་ཡང་། གཤེན་རབ་ཞལ་མཐོང་ངན་སོང་གནས་ནས་
དཔག །རིམ་གྲོ་ཕུད་དུད་བྱས་པའི་བསོད་ནམས་ལ། དད་པའི་སེམས་ཀྱིས་མདོ་
འདི་གནས་པའི་སར། གོམ་གཅིག་བོར་བའི་སྐད་ཅིག་སེམས་དང་ནི། ཁམས་གསུམ་
གང་བའི་སེམས་ཅན་ཐམས་ཅད་ལ། སྲོག་བྱིན་དགའ་བ་བྱས་པས་ཆར་མི་ཉེ། གང་
ཞིག་མདོ་འདི་ཤེས་ནས་བསྒྲུབ་བྱེད་ན། ངན་སོང་གསུམ་པོ་གཏན་ནས་སྤང་བ་དང༌།
འཁོར་བའི་རྒྱ་མཚོ་གཏིང་ནས་བསྐམ་པར་འགྱུར། མཐའ་འཁོབ་གླིང་དགུ་རྣ་བས་
ཐོས་མི་འགྱུར། བདུད་ཀྱིས་མི་བསླུ་གྲོགས་ངན་གཏན་ནས་སྤང༌། གཤེན་ལྷ་འོད་
དཀར་ཞལ་ཡང་མྱུར་མཐོང་འགྱུར། གང་དུ་སྐྱེས་པ་བསོད་ནམས་ལོངས་སྤྱོད་རྒྱས།
འགྲོ་བ་འདྲེན་པའི་སྟོན་པ་མྱུར་ཐོབ་འགྱུར། གང་ཞིག་ཡིད་བཞིན་ནོར་བུས་སེམས་
ཅན་གྱི། དགོས་འདོད་རེ་བ་ཡིད་བཞིན་བསྐང་བ་དང་། གང་ཞིག་ཡན་ལག་བརྒྱད་
པ་འདི་བརྗོད་ན། དེ་ཉིད་བསོད་ནམས་ཆེ་བར་འདི་བརྗོད་འགྱུར། གང་དུ་སྐྱེ་བ་
422

མདོ་སྡེ། ། བོན་གྱི་གཏད་གཉེར་མཛད་པའི་མདོ། ༼ནའོ། ༽
བླངས་པ་དེ་དང་དེར། ཉོན་མོངས་དབང་གིས་ལེན་པར་མི་འགྱུར་ཏེ། ཐུགས་རྗེས་
སེམས་ཅན་རྣམས་ལ་འཚམས་པར་སྟོན། ཁམས་གསུམ་ཉེས་པས་རྒུད་པ་མི་འགྱུར་
ཏེ། པདྨ་འདམ་ནས་སྐྱེས་པ་ཇི་བཞིན་འགྱུར། གཞན་ཡང་འདི་ཡི་ཡོན་ཏན་བསམ་
དཔག་དཀའ། གཤེན་རབ་སྒམ་པོའི་དགོངས་པས་དཔོག་དཀའ་ན། གང་ཟག་
སྒྲིན་པོས་དཔོག་པ་ག་ལ་འགྱུར། འདི་ཡི་དོན་འདི་གང་གིས་བསྒྲུབ་བྱས་ན། གཤེན་
རབ་གྲལ་ཐོབ་སངས་རྒྱས་གདོན་མི་ཟ། གཞན་ཡང་ཡོན་ཏན་རྣམ་གྲངས་འདི་ལྟ་
སྟེ། འདོན་པས་ངག་སྙན་བཟུང་བས་ལོངས་སྤྱོད་འཕེལ། བྲིས་པས་ལག་བཟོ་བཀུར་
བསྟིས་དབང་ཕྱུག་ཐོབ། རིམ་གྲོ་ཕུད་དུད་བྱས་པས་གཟུགས་བཟང་དགོས་པ་འགྲུབ།
འདི་ཡི་དོན་བསྒྲུབ་འབྲས་བུ་ཐར་པ་ཐོབ། གང་ཞིག་དད་པས་འདི་ལ་འབྲི་བ་དང་།
ཀློག་དང་འཆང་བ་ལས་སོགས་སུས་བྱས་པ། འདི་དང་ཕ་རོལ་གཉིས་ཀར་དགོས་
པའི་དོན། འགྲུབ་པར་འགྱུར་བ་འདི་ལ་ཐེ་ཚོམ་མེད། གང་གིས་འདི་ལ་བཀུར་
བསྟི་མ་མོས་ན། སྐད་ཅིག་རེ་ལ་ན་རག་རྒྱུ་བསགས་ཏེ། ཁ་ཚིག་སྙིང་འདྲུལ་ངན་
སོང་གནས་སུ་ལྟུང་། སླར་སྨྲས་པ། འདི་ལྟར་རླབས་ཆེན་གསུང་རབ་རིན་པོ་ཆེའི།
ཞབས་ནས་བཏེགས་པའི་སྐྱེས་བུ་མཆོག་གྱུར་རྣམས། ཚེ་དང་བསོད་ནམས་དབང་
ཐང་ལས་ཀླུང་རྣམས། དབྱར་གྱི་ཆུ་གཏེར་ཇི་བཞིན་རྒྱས་གྱུར་ཅིག །གཞན་ཡང་
བསམ་དང་སྦྱོར་བ་རྣམ་དག་གིས། བསྒྲུབས་པའི་བསོད་ནམས་བཟང་པོའི་བྱ་བ་
རྣམས། དངོས་དང་བརྒྱུད་པའི་འབྲེལ་ཐོག་འགྲོ་བ་རྣམས། བླ་མེད་བྱང་ཆུབ་མྱུར་དུ་
ཐོབ་ཕྱིར་བསྔོ། ཀུན་མཁྱེན་ལུང་གིས་བསྟན་པ་ཇི་བཞིན་དུ། རྒྱལ་བ་གཤེགས་ཀྱང་
གསུང་རབ་རིན་པོ་ཆེར། བསྲི་ཞུ་བཀུར་བསྟི་གྱིས་ཞེས་བསྒྲུབས་པའི་དགེས། གཤེན་
བསྟན་འཛིན་པས་ས་ཆེན་འགེངས་གྱུར་ཅིག །ཅེས་ཁྱུང་པོ་སྟེང་ཆེན་དགོན་གྱི་དཔོན་
གསས་བླ་མ་རྒྱ་མཚོའི་ནོར་བུ་རིན་པོ་ཆེས་བདེ་བར་གཤེགས་པའི་གསུང་རབ་རིན་པོ་
423

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཆེ་དག་བཞེངས་པར་བསྐྲུན་མཛད་པའི་དགེ་བསྔོ་སྨོན་ཚིག་ཏུ་བསྟན་རྣམ་བགྲེས་པོས་
རྩེ་གཅིག་ཏུ་སྨོན་པ་ཕུལ་བའོ། །སརྦ་མངྒ་ལཾ། ཁྲི་བརྟན་ནོར་བུ་རྩེ་ཡི་སྟི་གནས་ནས་
ཕུལ། ། ཆུ་སྦྲུལ་ཟླ་བཅུ་གཅིག་པའི་ཚེས་ ༡༣ ༢༠༡༤ ༣ ༧
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང༌། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟང་ཆེན་དམུ་ཚ་གྱེར་མེད་
ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་པ་དང་།
དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་དུ་བསྒྲུབ།
ཤིང་པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་བཞག་བྱས་
424

མདོ་སྡེ། ། བོན་གྱི་གཏད་གཉེར་མཛད་པའི་མདོ། 
༼ནའོ། ༽
ཐོག །ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་ཚར་གཉིས་
དང་། རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་བཤུས་ཅན་དང་།
སྤྱི་ལོ་༢༠༠༠ ལོ་ བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་བསྐྲུན་པའི་དེབ་
གཟུགས་ཅན་དང་། དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པའི་ལག་
བྲིས་ཡིག་ནག་དཔེ་རྙིང་དང༌། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽གཉིས་ཀྱི་དུམ་
པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང༌། ཁྱད་པར་
དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་བྲིས་ངོ་མར་
གྲགས་པའི་ངག་སྒྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་ནུབ་བཞུགས་
པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང་། ཀ་དུམ་༽ལས་
སྟོན་པ་འོད་གསལ་ལྷ་ལས་བབས་པའི་ལེའུ་དང་། སངས་རྒྱས་ཀྱི་གནས་དང་ཞིང་
ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་བསྡུར་དུ་
མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་ཆེན་མོ་
བསྟན་འཛིན་རྣམ་དག་རིན་པོ་ཆེ་མཆོག་དང་། ཁྱུང་པོ་བྱ་གཟེ་དགོན་པ་དང་། ཁྱུང་
པོ་སྒར་ཁང་བླ་བྲང་། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་ཤེས། ཁྱུང་པོ་
ནག་རུ་ཞ་འར་ཕུ་། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་ཤིན་ཏུ་ཆེ། དེ་
ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་པའི་ཆད་ལྷག་
དང༌། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད། མ་དཔེ་ཁྲོ་
ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་མིན་པར་
བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་བམ༽ གྱི་དེབ་
གྲངས་ ༢༤ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་ལྷག་
སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་བསྒྲིགས་བྱས་
པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་གྱི་དཔེ་
གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་
ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་པས་གོམ་
ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་
འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་
དལ་བརླུང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་
ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་
གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་།
འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་
གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས།
འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤ ཚེས་ ༡༡ ཉིན། སྤྱི་ལོ་
༢༠༡༥ ༥ ༢༩ ཉིན། །
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
426

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་()
དང་བསྟན་པའི་བོན་ྋགྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང༌། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད།
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང༌། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
428

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན།
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
མདོར་ན་ངེད་ལས་མི་ཡོངས་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོདས
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང༌།
429

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང༌། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
430

༧ སྤྲུལ་པའི་སྐུ་མཆོག་བློ་ལྡན་སྙིང་པོ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 24
༧ བསྟན་སྲུང་རྒྱལ་པོ་ཉི་པང་སད།

མདོ་སྡེ།
གསུང་རབ་སྒྲོ་མཛོད་རིན་པོ་ཆེའི་སྒྲིག་ན་ཐན
{ 24 }
དྲི་མེད་གཟི་བརྗིད
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་དང་ ངོ་ན ། ། 
ཨ་

