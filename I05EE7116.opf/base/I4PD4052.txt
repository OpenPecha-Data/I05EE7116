༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD4052
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang /
Date: 2015
Volume: 81
151
Total Volumes:
NI
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

དད། ། འགས ད ། །
གདུང་༢༠་ཉེ་མཛོད་རིན་པོ་ཆེའི་ཤེས་༠མ
{ 81 }
ཁམས་བསྡུས་སྨད་ཆ། ཀ བ་
ཐེག་ཆེན་གཡུང་དྲུང་བོན༽
ཀན་སུའུ་མི་རིགས་དཔེ་སྐྲུན་ཁང་།

པོ་མཛོད་རིན་པོ་ཆེའི་
གེ 
གསུང་རབ་པོ་གས་བམ
Dabao 
Jin
Jinglan 
clas
door 
libre
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཁམས་བརྒྱད་གཏན་ལ་ཕབས་པའི་རྩ་
༄༅། །
བའི་དོན་རྣམ་པར་ངེས་པ་
བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
GKKO
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ།
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང༌།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག 
བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་

?
？
15
/ 3
h
༧ སྟོན་པ་ལོངས་སྤྱོད་རྫོགས་སྐུ།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།

༄༅། ། གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
 जन
042 མདོ་ཀ་བ་གླིང་དགུ།
002 འདུལ་བ་རྒྱུད་དྲུག
003 དྲུང་མུ་བསྐལ་བཟང་། སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
004 དྲུང་མུ་བསྐལ་བཟང༌། སྨད། གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང་། ༼སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང་། ༼སྨད། བྱམས་མའི་འབུམ། རབ་གནས་སྐོར་གསུམ།
007 གོ་ལྡེ་བསྐལ་བཟང་། སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
008 གོ་ལྡེ་བསྐལ་བཟང༌། སྨད། 046 རྣམ་དག་འདུལ་འབུམ། །
009 ཁྲོ་གཉེར་བསྐལ་བཟང་། སྟོད། 048 རྣམ་དག་འདུལ་འབུམ། །
སྨད། 049 ངན་སོང་སྒོ་གཅོད་མདོ།
010 ཁྲོ་གཉེར་བསྐལ་བཟང་། 
011 གླིང་གཤེན་བསྐལ་བཟང་། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
013 མདོ་དྲི་མེད་གཟི་བརྗིད། ། 051 གསོ་རིག་རྩ་བ་ཐུགས་འབུམ་མཁའ་སྔོན། -
024 མདོ་དྲི་མེད་གཟི་བརྗིད། ། གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། ། 073 ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། 
སྦོ
 078 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། 079 ཁམས་བསྡུས་དུམ་བུ་གཉིས་པ། །
035 མདོ་ཁྲི་རྗེ་ལུང་བསྟན། གསེར་འོད། ་
080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། །
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ༼ཐ 130 
ཕུར་པའི་རྒྱུད་དགུ
093 མངོན་རྟོགས་རིག་པ་རྩེ་འབུམ། ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ༼ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། ༼སྟོད 133 ཀུན་འབུམ་རྩ་རྒྱུད།
ཀླུ་འབུམ། ། ༼སྨད 134 གསང་བའི་གཟུངས་སྡེའི་སྐོར།
104 ཀླུ་འབུམ། ༼བར135e=: འ =
135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། 138 ཡེ་ཁྲི་མཐའ་སེལ།
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 
འབུམ་ཉི་མ་དགུ་ཤར། ཀ 140 ནམ་མཁའ་སྤྱི་གཅོད།
117 འབུམ་ཉི་མ་དགུ་ཤར། ཐ 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། ། 143 ཀུན་བཟང་ཐུགས་རྒྱུད།
119 དཔལ་གསང་བ་འདུས་པ་དོན་གྱི་རྒྱུད། 
དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག 
144 གསང་འདུས་ཡབ་རྒྱུད། །
121 
བྱང་གཏེར་ཁྲོ་བོའི་རྒྱུད་དྲུག་ 
བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 
145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། ཟོད་གཏོང་རྒྱུད
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། ། 147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད། 
མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག ། 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

ཁམཐརྒྱཕགཏམཆས་ཕབསཇཔ སརྦ་
རྡོ།མསྣམས་ཕབསཇལསངས་
བཞུགསའོ།༈ ༈ །
གཡཕཐཱམཐོམརྒྱབཟཀམཐ9མཐཱ ། །ཐཕྱོགལ་བསྒྲགསཁམ

སྤྱིའི་དེབ་གྲངས། 81 སྤྱིའི་པོད་གྲངས། 107 =108
<<ཁམས་རྩ་རྣམ་ངེས >
བཀའ།
འབུམ་སྡེ།
གཏེར་མ།
གཏེར་སྟོན་གཤེན་ཆེན་ཀླུ་དགའ།
6 གཏེར་གནས་འབྲི་མཚམས་མཐའ་དཀར།
7 ལེའུ། 81

དཀར་ཆག
<< ཀ>>
ཁམས་བརྒྱད་གཏན་ལ་ཕབས་པའི་རྩ་བའི་དོན་རྣམ་པར་ངེས་པ་བཞུགས་སོ།
.......................1
........…................….… ..1
ཀླད་ཀྱི་དོན་བསྟན་པ།.………………
ལེའུ་དང་པོ། སྲིད་པའི་གླེང་གཞི་བསྟན་པ།
གང་གིས་གསུངས་པའི་སྟོན་པའི་ཡོན་ཏན་བསྟན་པ།
གང་ལ་གསུངས་པ་འཁོར་གྱི་ཁྱད་པར་བསྟན་པ།
གང་གསུངས་པའི་གདམས་ངག་གི་སྔོན་འགྲོ་རང་བཞིན་བསྟན་པ།.….…..….…..….12
ཡོངས་སུ་སྲིད་པའི་ཁམས་བསྟན་པ།
ལེའུ་གཉིས་པ། གཡུང་དྲུང་སེམས་དཔའི་སྤྱོད་པ་ཟབ་མོ་སྤྱོད་པ་བསྟན་པ།.……..20
གང་གསུངས་པའི་གདམས་ངག་ལས་དངོས་གཞིའི་ཁྱད་པར་བསྟན།.……….…….…...20
གཞི་ཡི་ཡིན་ལུགས་བསྟན་པ།
ལམ་གྱི་སྤང་བླང་བསྟན་པ། 
..............23
ལེའུ་གསུམ་པ། མཚན་མ་མེད་པའི་དེ་བཞིན་ཉིད་དུ་བསྟན་པ།
ལམ་གྱི་སྤང་བླང་ལས་བྱེ་བྲག་འགྱུར་བ་མེད་པར་བསྟན་པ། ................26
འཁྲུལ་པའི་བློ་སྤང་བྱར་བསྟན་པ།

དོན་ལྡན་གྱི་ལམ་བླང་བྱར་བསྟན་པ།.….…... 
..........29
ལེའུ་བཞི་པ། བོན་ཐམས་ཅད་ངེས་པར་འཁྲུལ་པ་སོ་སོའི་རྗེས་སུ་མི་རྟོག་པར་
བསྟན་པ། 
.............32
ལེའུ་ལྔ་པ། བོན་ཐམས་ཅད་གཉིས་སུ་མེད་པའི་དོན་མ་བརྩལ་ལྷུན་གྱི་གྲུབ་པ་
བསྟན་པ།....…....…...…..….…..…. .............38
གཡོ་མེད་བསྟན་པ། .............38
ལམ་ལ་གནས་ཚུལ་བསྟན་པ།.. 
…..............38
འབྲས་བུ་ཐོབ་ཚུལ་བསྟན་པ།
ལེའུ་དྲུག་པ། ཁམས་བརྒྱད་རྒྱུ་ཅི་ལས་ལས་བྱུང་བར་བསྟན་པ། 
...……....……........45
སྐྱེ་མེད་བསྟན་པ། ....................................
སྐྱེ་བ་མེད་པ་བསྟན་པའི་དགོས་ཆེད་བསྟན་པ།
སྐྱེ་མེད་ཀྱི་གདམས་པ་བསྟན་པ།
ལེའུ་བདུན་པ། ཀུན་ལས་ཉོན་མོངས་པའི་རྒྱུ་ཅི་ལས་བྱུང་བར་བསྟན་པ།... 48
ལེའུ་བརྒྱད་པ། རྣམ་པར་བྱང་བའི་རྒྱུ་ཅི་ལས་བྱུང་བ་བསྟན་པ།.…........…….50
རིན་པོ་ཆེ་རྒྱུན་ཁམས་བསྟན་པ།
ལེའུ་དགུ་པ། སྲིད་པ་རིན་པོ་ཆེ་བསྟན་པ།.……..…........ .................................58
བཤད་གཞིར་འགོད་པ། 
.............58
རིན་པོ་ཆེའི་རྒྱུ་བསྟན་པ།.…….....
སྲིད་པ་རིན་པོ་ཆེ་རྒྱུ་བསྟན་པ།

ལེའུ་བཅུ་པ། བསྐལ་པ་རིན་པོ་ཆེ་བསྟན་པ།.…....…..
བསྐལ་པ་རིན་པོ་ཆེ་རྒྱུ་བསྟན་པ།…...….…........
ལེའུ་བཅུ་གཅིག་པ། སྣང་བ་རིན་པོ་ཆེ་བསྟན་པ།
སྣང་བ་རིན་པོ་ཆེའི་རྒྱུ་བསྟན་པ།.........
ལེའུ་བཅུ་གཉིས་པ། སྟོང་པ་རིན་པ་རིན་པོ་ཆེ་བསྟན་པ། ..............117
སྟོང་པ་རིན་པོ་ཆེའི་རྒྱུ་བསྟན་པ།.... 
.................................117
ལེའུ་བཅུ་གསུམ་པ། སོ་སོར་གསལ་བ་རིན་པོ་ཆེའི་རྒྱུ་བསྟན་པ། 
………….…………… .124
སོ་སོར་གསལ་ལ་རིན་པོ་ཆེའི་རྒྱུ་བསྟན་པ། 
----..........124
ལེའུ་བཅུ་བཞི་པ། རིག་པ་རིན་པོ་ཆེ་བསྟན་པ།
རིག་པ་རིན་པོ་ཆེའི་རྒྱུ་བསྟན་པ།.. ..........
ལེའུ་བཅོ་ལྔ་པ། གཡུང་དྲུང་གི་དབྱིངས་རིན་པོ་ཆེ་བསྟན་པ།.…...........134
དབྱིངས་རིན་པོ་ཆེའི་རྒྱུ་བསྟན་པ། .................................134
ལེའུ་བཅུ་དྲུག་པ། མཉམ་པ་རིན་པོ་ཆེ་བསྟན་པ།
མཉམ་པ་རིན་པོ་ཆེའི་རྒྱུ་བསྟན་པ། .......135
སྣང་བའི་ཁམས་བསྟན་པ།
བོན་ཐམས་ཅད་མི་དམིགས་པའི་ངང་ལ་གནས་པར་
ལེའུ་བཅུ་བདུན་པ། 
..............136
བསྟན་པ།
བཤད་གཞི་འགོད་པ།.. ...............136
....…...136
གཞི་བསྟན་པ།.......…....

གཞི་ཡོད་པར་བསྟན་པ།.… ..….…..….…..….…..... 
.....137
ལེའུ་བཅོ་བརྒྱད་པ། བོན་ཐམས་ཅད་མི་དམིགས་པ་ཆེན་པོའི་ངང་ལས་མི་
འགྱུར་བར་གནས་ཏེ་ཡོད་པར་བསྟན་པ། 
...............140
ལམ་སྒྲུབ་པར་བསྟན་པ།….………....………….…..………... ...........140
ལེའུ་བཅུ་དགུ་པ། སྦྱིན་པ་གཏོང་བ་བསྟན་པ། ............142
ཐུན་མོང་གི་ལམ་བླ་མེད་ཕྱིན་བཅུ་བསྟན་པ།…..…..….….….….….….….…....…... .........143
ལེའུ་ཉི་ཤུ་པ། ཚུལ་ཁྲིམས་བསྟན་པ། ............145
ལེའུ་ཉེར་གཅིག་པ། བཟོད་པ་བསྟན་པ། 
.. .... 161
ལེའུ་ཉེར་གཉིས་པ། བརྩོན་འགྲུས་བསྟན་པ། .............162
ལེའུ་ཉེར་གསུམ་པ། བསམ་གཏན་སྒོམ་པ་བསྟན་པ།.. ..........…...163
ལེའུ་ཉེར་བཞི་པ། སྟོབས་བསྟན་པ།… ….…….…. 
..........164
ལེའུ་ཉེར་ལྔ་པ། སྙིང་རྗེ་བསྟན་པ། 
..............164
ལེའུ་ཉེར་དྲུག་པ། སྨོན་ལམ་བསྟན་པ།...….. 
... . .165
ལེའུ་ཉེར་བདུན་པ། ཐབས་ལ་མཁས་པ་བསྟན་པ། 
....…....…..165
ལེའུ་ཉེར་བརྒྱད་པ། ཤེས་རབ་སྦྱང་དུ་ཡོད་པར་བསྟན་པ། 
................166
ལེའུ་ཉེར་དགུ་པ། སེམས་ཉིད་རྣམ་པར་དག་པར་བསྟན་པ།.………………………………….167
ཁྱད་པར་ཡེ་ཤེས་ཀྱི་ཆུ་བོ་བསྟན་པ།. .. 
...........167
ལེའུ་སུམ་ཅུ་པ། དོན་དྲུག་འབྲེལ་བ་རྣམ་པར་བསྟན་པ། 
193

སྟོང་པའི་ཁམས་བསྟན་པ།
སྟན་པ།
ལེའུ་སོ་གཅིག་པ། བོན་ཐམས་ཅད་སྒྱུ་མ་ལྟ་བུར་ཤེས་ཤིང་ཅི་ཡང་མེད་པར་
...….......198
བསྟན་པ།
བཤད་གཞི་འགོད་པ། ….………………….…………...…..…..…….198
བསྒོམ་བྱའི་ཡུལ་ལས་གཞི་བསྟན་པ།. .. 
......................198
ལེའུ་སོ་གཉིས་པ། བོན་ཐམས་ཅད་གཡོ་བ་མེད་པར་བསྟན་པ།………...…..…..200
ལེའུ་སོ་གསུམ་པ། བླ་ན་མེད་པར་ཕྱིན་པ་བཅུ་ཡི་དོན་བསྟན་པ།...…...….…...200
བསྒོམ་བྱའི་ཡུལ་ལས་ལམ་བླ་མེད་བཅུ་བསྟན་པ།..….…...… ......…..…...….… …. 200
བོན་ཐམས་ཅད་ཟག་པ་མེད་པའི་ཤེས་རབ་ཀྱི་ཕུང་པོ་བསྟན་པ
ལེའུ་སོ་བཞི་པ། 
......….....….....……......207
.............207
བསྒོམ་བྱའི་ཡུལ་ལས་འབྲས་བུ་བསྟན་པ
ལེའུ་སོ་ལྔ་པ། བོན་ཐམས་ཅད་འཁྲུལ་པའི་མཚན་མ་མེད་པར་བསྟན་པ། .209
ལེའུ་སོ་དྲུག་པ། ཐམས་ཅད་མཁྱེན་པའི་ཡེ་ཤེས་ཀྱི་འབྲས་བུ་ཐོབ་པར་བསྟན་པ།
.....210
ལེའུ་སོ་བདུན་པ། བོན་ཐམས་ཅད་སྟོང་པའི་དྲན་པ་ལས་ལན་གཅིག་ཕྱིར་འོང་
......................214
བ་བསྟན་པ།
ལེའུ་སོ་བརྒྱད་པ། བོན་ཐམས་ཅད་རྣམ་པར་མི་རྟོག་མི་དམིགས་པར་བསྟན་པ།..
........…......….....…....221
ལེའུ་སོ་དགུ་པ། བོན་ཐམས་ཅད་དེ་བཞིན་ཉིད་ཀྱི་སྙིང་པོ་བསྒོམ་པར་བསྟན་པ།
....222

བསྒོམ་པའི་ངོ་བོ་བསྟན་པ། 
.222
ལེའུ་བཞི་བཅུ་པ། བོན་གྱི་རྣམ་གྲངས་དང་ངེས་དོན་བསྟན་པ།….....…....223
ཡུལ་གྱི་རྣམ་གྲངས་བསྟན་པ། .........….............223
ལེའུ་ཞེ་གཅིག་པ། བོན་ཐམས་ཅད་ཀྱི་རྣམ་གྲངས་ལ་རང་བཞིན་མེད་པ་བསྟན་
པ།.. …...........….
 ་་་་་་་་་་་་་…...…..224
རང་བཞིན་མེད་པ་བསྟན་པ

དཀར་ཆག་
<< ཁ >
ཁམས་བརྒྱད་གཏན་ལ་ཕབས་པའི་རྩ་བའི་དོན་རྣམ་པར་ངེས་པ་བཞུགས་སོ།...
....……...….....227
སོ་སོ་གསལ་བའི་ཁམས་བསྟན་པ།
ལེའུ་ཞེ་གཉིས་པ། འཁོར་འདས་སོ་སོར་བསྟན་པ། 
229
229
བཤད་གཞིར་འགོད་པ།
གཞི་བདེན་གཉིས་ཀྱི་ཡིན་ཚུལ་བསྟན་པ།…...….... 
............229
བདེན་གཉིས་ཀྱི་ངོས་བཟུང་བསྟན་པ། ................230
..230
བདེན་གཉིས་ཀྱི་ཡིན་ལུགས་བསྟན་པ།.……….…….
བདེན་གཉིས་ལ་སྤྱོད་ཚུལ་བསྟན་པ།….….…
.231
ལམ་འཁོར་འདས་ཀྱི་ཁྱད་པར་བསྟན་པ།
.231
སྤྱིར་འཁོར་འདས་ཀྱི་ཁྱད་པར་གདམས་པ།.….….….….…..
ལེའུ་ཞེ་གསུམ་པ། དགེ་བཅུ་སྡིག་བཅུ་སོ་སོར་བསྟན་པ།
བྱེ་བྲག་སྤང་བླང་ལ་འཇུག་པར་བསྟན་པ།........................
རང་བཞིན་གྱི་ཁ་ནས་མ་ཐོ་བ་ལ་ལྟོས་ནས་སྤང་བླང་གདམས་པ།…….……..…..235
ལེའུ་ཞེ་བཞི་པ། དུག་ལྔ་དང་ཡེ་ཤེས་ལྔ་སོ་སོར་བསྟན་པ།

ལེའུ་ཞེ་ལྔ་པ། ཚུལ་ཁྲིམས་བསྲུང་དགེ་དང་ཉམས་སྡིག་སོ་སོར་བསྟན་པ།...266
བཅས་པའི་ཁ་ནས་མ་ཐོ་བ་ལ་ལྟོས་ནས་སྤང་བླང་གདམས་པ།.….….....…..…. 266
ལེའུ་ཞེ་དྲུག་པ། དགེ་བའི་རྩ་བ་ཐམས་ཅད་དམིགས་མེད་དབྱིངས་སུ་བསྔོ་བའི་
བསྟན་པ། 
...............268
འབྲས་བུ་བླ་མེད་ཐོབ་ཚུལ་བསྟན་པ། 
..………….…………..268
རྟེན་ཐབས་ཤེས་ཀྱི་སྤྱོད་པའི་འབྲས་བུ་བསྟན་པ
། ...……….........269
བརྟེན་པ་ཐབས་ཤེས་ཀྱི་སྤྱོད་པའི་འབྲས་བུ་བསྟན་པ།
ལེའུ་ཞེ་བདུན་པ། དགེ་བ་བསྔོས་པའི་འབྲས་བུ་བསྟན་པ།
བརྟེན་པ་ཐབས་ཤེས་ཀྱི་སྤྱོད་པའི་འབྲས་བུ་བསྟན་པ།..
རང་རིག་པའི་ཁམས་བསྟན་པ།
ལེའུ་ཞེ་བརྒྱད་པ། བོན་ཐམས་ཅད་རང་རིག་པའི་ཡེ་ཤེས་འདུས་པར་བསྟན་པ།…...
......272
བཤད་གཞི་འགོད་ཅིང་དེ་ཉིད་བཤད་པ།............. .........272
གཞི་ཡི་ཁྱད་པར་ལས་འདུས་ཚུལ་བསྟན་པ། 
............273
ལེའུ་ཞེ་དགུ་པ། 
རིག་པ་ཀུན་འབྱུང་བསྟན་པ ......273
ཁྱབ་ཚུལ་བསྟན་པ།
འཆར་ཚུལ་བསྟན་པ།.....…..... 
…….…….………..274
ལམ་གྱི་ཁྱད་པར་ལས་ཞུ་ལན་གྱི་མདོར་བསྟན་པ། ..…..............276
ལམ་གྱི་ཁྱད་པར་ལས་བསྒོམ་བྱའི་ཡུལ་བསྟན་པ། .........277
ལེའུ་ལྔ་བཅུ་པ། སྐྱེས་བུ་ངོ་མཚར་བསྟན་པ། 
.…….305

སྒོམ་པའི་རྟེན་བསྟན་པ། 
..……...………....……....…….....305
ལེའུ་ང་གཅིག་པ། ཏིང་ངེ་འཛིན་ཟབ་མོ་ལ་སྙོམས་པར་གནས་པ་བསྟན་པ།
.................319
བསྒོམ་པའི་ངོ་བོ་བསྟན་པ། 
.........319
ལེའུ་ང་གཉིས་པ། རིག་པ་ཀུན་འབྱོར་བསྟན་པ། .........325
འབྲས་བུའི་ཁྱད་པར་ལས་གནས་སྐབས་བསྟན་པ། 
..............325
འབྲས་བུ་ཁྱད་པར་ལས་མཐར་ཐུག་བསྟན་པ།
ལེའུ་ང་གསུམ་པ། ཀླུ་མོའི་ཞུས་པ་བསྟན་པ།...….….... ...336
ལེའུ་ང་བཞི་པ། རིག་དཔྱོད་ལས་འདས་པར་བསྟན་པ།.………..….….. 
..............341
ལེའུ་ང་ལྔ་པ། རིག་པ་འདུ་འབྲལ་མེད་པར་བསྟན་པ། .............343
.....345
ལེའུ་ང་དྲུག་པ། རིག་པས་ས་གནོན་པར་བསྟན་པ།
གཡུང་དྲུང་དབྱིངས་ཁམས་བསྟན་པ།
ལེའུ་ང་བདུན་པ། བོན་ཐམས་ཅད་ཡེ་ཤེས་ཀྱི་འབྲས་བུ་ཐོབ་པར་བྱ་བ་བསྟན་པ།
.................347
བཤད་གཞི་འགོད་ཅིང་དེ་ཉིད་མདོར་བསྟན་པ།.… ....... .347
རྒྱས་བཤད་ལས་གཞི་བསྟན་པ། .............347
སྤང་བྱ་དང་དབྱིངས་བསྟན་པ། ...…...........349
….................352
སྤང་བྱ་དང་དབྱིངས་དགུ་རྒྱས་པར་བཤད་པ།
ལེའུ་ང་བརྒྱད་པ། མུ་མེད་པ་གཡུང་དྲུང་གི་དབྱིངས་སུ་སངས་རྒྱས་པར་བསྟན་
.....360

ལེའུ་ང་དགུ་པ། འབྱམས་ཡས་པ་གཡུང་དྲུང་གི་དབྱིངས་སུ་སངས་རྒྱས་པར་
བསྟན་པ། ... .....…....….362
ལེའུ་དྲུག་ཅུ་པ། ཡོངས་སུ་རྒྱ་མ་ཆད་པར་གཡུང་དྲུང་གི་དབྱིངས་སུ་སངས་རྒྱས་
པར་བསྟན་པ། ............363
ལེའུ་རེ་གཅིག་པ། ཁ་གཏིང་མེད་པ་གཡུང་དྲུང་གི་དབྱིངས་སུ་སངས་རྒྱས་པར་
བསྟན་པ།... .........………….365
ལེའུ་རེ་གཉིས་པ། དཔག་ཏུ་མེད་པ་གཡུང་དྲུང་གི་དབྱིངས་སུ་སངས་རྒྱས་པར་
བསྟན་པ།.…..….…... ...........…….366
ལེའུ་རེ་གསུམ་པ། དོག་པ་མེད་པར་གཡུང་དྲུང་གི་དབྱིངས་སུ་སངས་རྒྱས་པར་
བསྟན་པ། ...................367
ལེའུ་རེ་བཞི་པ། བདལ་པ་ཆེན་པོ་གཡུང་དྲུང་གི་དབྱིངས་སུ་སངས་རྒྱས་པར་
.......................369
བསྟན་པ།
ལེའུ་རེ་ལྔ་པ། ཟད་པ་མེད་པ་གཡུང་དྲུང་གི་དབྱིངས་སུ་སངས་རྒྱས་པར་བསྟན་
པ།.. . ..…………………………..370
ལེའུ་རེ་དྲུག་པ། འགྱུར་བ་མེད་པ་གཡུང་དྲུང་གི་དབྱིངས་སུ་སངས་རྒྱས་པར་
བསྟན་པ།... .................371
ལེའུ་རེ་བདུན་པ། གཡུང་དྲུང་གི་དབྱིངས་སུ་མི་དམིགས་པ་ལ་མ་བཅོས་པ་པ ，
བཞག་པར་བསྟན་པ།…………………………….. ....….......373
རྒྱས་བཤད་ལས་དམིགས་ཚུལ་བསྟན་པ།…..…... .........……...........................373
ལེའུ་རེ་བརྒྱད་པ། མཚན་དང་དཔེ་བྱེད་བསྟན་པ། ...............375
རྒྱས་བཤད་ལས་འབྲས་བུ་དངོས་བསྟན་པ། 
....................................375
10

.......390
རྒྱུ་ལ་གདམས་པ་བསྟན་པ།
མཉམ་པའི་ཁམས་བསྟན་པ།
ལེའུ་རེ་དགུ་པ། བོན་ཐམས་ཅད་ཡོད་མེད་རྟག་ཆད་དུ་མི་བསྟན་པ།….….….….393
བཤད་གཞི་འགོད་པ།….….….. 
..............393
.........393
རྟོགས་བྱ་བསྟན་པ་ལས་སྤྲོས་པ་དང་བྲལ་བ་བསྟན་པ།
ལེའུ་བདུན་བཅུ་པ། བོན་ཐམས་ཅད་གསལ་ལ་རང་བཞིན་མེད་ཅེས་བྱ་བར་
................396
བསྟན་པ། .......…..........…......
གསལ་ལ་རང་བཞིན་མེད་པ་བསྟན་པ། ........396
ལེའུ་དོན་གཅིག་པ། བོན་ཐམས་ཅད་མི་དམིགས་པ་ལ་བཅད་པ་བསྟན་པ། .399
.............399
དམིགས་པ་ལས་འདས་པ་བསྟན་པ།.......
ལེའུ་དོན་གཉིས་པ། བོན་ཐམས་ཅད་རྟོགས་པར་དཀའ་ཞིང་ཐུན་མོང་མ་ཡིན་
.............403
པར་བསྟན་པ།………………………………………
རྟོགས་པར་དཀའ་བ་བསྟན་པ།…............................................403
ལེའུ་དོན་གསུམ་པ། བོན་ཐམས་ཅད་མཉམ་པ་ཉིད་ཀྱི་དོན་ལ་འདུས་པར་
...............405
བསྟན་པ།
..........405
མཉམ་པ་ཉིད་བསྟན་པ།… ….….….….…...…...
བོན་ཐམས་ཅད་མཉམ་པ་ཉིད་ཀྱི་དོན་རྫོགས་པས་བཅོས་སུ་
ལེའུ་དོན་བཞི་པ། 
མེད་པར་བསྟན་པ།….…...... ………....……......409
...............409
བཅོས་སུ་མེད་པ་བསྟན་པ།.….…..…....

ལེའུ་དོན་ལྔ་པ། བོན་ཐམས་ཅད་བྷ་གའི་ཀློང་དུ་སྐྱེ་བ་མེད་པའི་ཡེ་ཤེས་ཆེན་པོ་
ལ་རྫོགས་པར་བསྟན་པ། 
.......…....…….....417
གསལ་སྟོང་གཉིས་མེད་བསྟན་པ།.… ...….. 
....... ......417
ལེའུ་དོན་དྲུག་པ། སྟོང་པ་ཉིད་ཀྱི་ཡེ་ཤེས་ལ་ཡོངས་སུ་མཉམ་པར་གནས་པ་
བསྟན་པ། 
........…..419
རྟོག་བྱེད་མདོར་བསྟན་པ
......... 419
རྟོག་བྱེད་ཡེ་ཤེས་ལྔ་སྤྱིར་བསྟན་པ
...........419
རྟོགས་བྱེད་ཡེ་ཤེས་ལྔ་བྱེ་བྲག་ཏུ་བཤད་པ
……...…...420
ལེའུ་དོན་བདུན་པ། མེ་ལོང་ལྟ་བུའི་ཡེ་ཤེས་ལ་མཉམ་པར་གནས་པར་བསྟན་པ།
.....................................427
ལེའུ་དོན་བརྒྱད་པ། བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་ལ་
མཉམ་པར་གནས་པར་བསྟན་པ། ..….….… ....……...…...434
ལེའུ་དོན་དགུ་པ། 
སོ་སོར་རྟོག་པའི་ཡེ་ཤེས་ལ་མཉམ་པར་གནས་པར་བསྟན་པ
.....….....…...….. 438
ལེའུ་བརྒྱད་བཅུ་ཐམ་པ། མཉམ་པ་ཉིད་ཀྱི་ཡེ་ཤེས་ལ་གནས་པར་བསྟན་པ།...
..............439
ལེའུ་གྱ་གཅིག་པ། 
མ་བཅོས་པའི་ཐིག་ལེ་གཅིག་ལ་བཞག་པ། 
..................441
རྟོག་ཐབས་སྤྱི་དང་བྱེ་བྲག་བསྟན་པ། 
…...…........441
པར་བྱང་སྨོན་ཚིག 
.........……….....443
ཞུས་སྒྲིག་ཚན་པའི་གསལ་བཤད། 
.....445
12

ཁམས་བརྒྱད་གཏན་ལ་ཕབས་པའི་རྩ་བའི་
དོན་རྣམ་པར་ངེས་པ་
བཞུགས་སོ། །
༄༅། །ཞང་ཞུང་སྐད་དུ་གུ་གེ་འཕྱོ་སྨི་སད་ཝེར་རང་། མུ་ཡེ་ཞི་ལ་པྲང་ཙེ་ནན།
འཕྱོ་སང་སང་སྟེ་ཨེ་མ་ཧོ། བོད་སྐད་དུ། འཕྲུལ་གྱི་ཡིག་གེ་སུམ་ཅུས་མན་ངག་གི་
དོན་བསྟན་པའི་ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། སྲིད་
པའི་གླེང་གཞི། ཚིག་གི་རྩེ་མོ། དོན་གྱི་ས་གཅོད། དུམ་བུ་གཅིག་པ། བམ་པོ་དང་པོ།
ལེའུ་གོང་མའོ། །
༧ འདི་སྐད་བདག་གིས་ཐོས་པའི་དུས་གཅིག་ན། སྟོན་པ་གཤེན་རབ་མི་བོ་ནི། རི་
རྒྱལ་ལྷུན་པོའི་ཕོ་བྲང་། འོད་ཀྱི་ལྷ་རི་སྤོས་མཐོན་གྱི་རྩེ་མོ་ན། འཁོར་གཤེན་ཕྲན་ལྔ་
སྟོང་ལྔ་བརྒྱས་བསྐོར་ནས་ཐབས་གཅིག་ཏུ་བཞུགས་སོ། ། །
༧ འདབ་ཆགས་ཀྱི་རྒྱལ་པོ་བྱ་བ་བྱེད་པ། བྱེད་པ་བྱས་པ། གསུང་སྙན་པར་ལྷང་
ལྷང་སྒྲོག་པ། རིག་པ་གསལ་བ། སྟོབས་དང་ལྡན་པ། རྨད་དུ་བྱུང་བ། དོན་མི་
བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལས་ཀྱང་མ་བསྒྲིབ་པ། ཟག་པ་
ཟད་པ། ཉོན་མོངས་པ་མེད་པ། ཏིང་ངེ་འཛིན་རབ་ཏུ་གསལ་བ། སེམས་ཤིན་ཏུ་
རྣམ་པར་གྲོལ་བ། ཐུགས་རྗེ་ཆེ་བ། ཐབས་མཁས་པ། གཏོ་ཆེ་བ། དཔྱད་རིང་བ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཚན་དང་ལྡན་པ། དཔེ་ཡོངས་སུ་ཚོགས་པ། བཀའ་རྒྱ་ཆེ་བ། ལུང་གྲངས་མང་བ།
མན་ངག་མདོ་འདུས་པ། རྣམ་པ་ཐམས་ཅད་ཅིར་ཡང་མཁྱེན་པའི་ཡེ་ཤེས་ཅན། བླ་
ན་མེད་པ་ཡང་དག་པའི་དོན་གཏན་ལ་ཕེབས་པའི་གཤེན་རབ་ཆེན་པོ་དེས། འགྲོ་
བ་སེམས་ཅན་གྱི་དོན་མཐར་ཕྱིན་པར་མཛད་པའི་སླད་དུ། ཐུགས་ལས་འོད་ཟེར་
འབུམ་ཕྲག་གྲངས་མེད་པ་ཡོངས་སུ་སྤྲོས་ཤིང་བཀྱེའོ། །སྐུ་དབུའི་གཙུག་དཔྲལ་བའི་
དབྱིངས། ལྟག་པའི་རྒྱས་རུམ་ནས་ཀྱང་། འོད་ཟེར་བྱེ་བ་སྟོང་ཕྲག་དྲུག་ཅུ་དྲུག་ཅུ་
བྱུང་ངོ༌། །སྤྱན་མིག་སྙན་ཁུང་ཤངས་སྒོ་གཡས་གཡོན་ལས་ཀྱང་། ལྗགས་ཀྱི་ངར་གོང་
མགུར་གྱི་གསང༌། ཐུགས་ཀྱི་དཔལ་གོང་ནས་ཀྱང་། སོག་པ་དཔུང་འགོ་ལག་ངར་
གཡས་གཡོན་ནས་ཀྱང་། ཕྱག་གི་སོར་མོ་བཅུ་ལས་ཀྱང་། ཕྱག་མཐིལ་གཡས་གཡོན་
ལས་ཀྱང་། མཆན་ཁུང་རྩིབ་ལོགས་གཡས་གཡོན་ནས་ཀྱང་། སྟ་ཟུར་གཡས་གཡོན་
ལས་ཀྱང་། ལྟེ་བའི་དཀྱིལ་རུམ་གསང་བའི་མཁའ་ལས་ཀྱང་། དཔྱི་མིག་གཡས་
གཡོན་བརླ་གཉིས་གཡས་གཡོན་ལས་ཀྱང་། བརྗེ་ངར་ཞབས་ཀྱི་ལོང་བུ་ཞབས་ཀྱི་
བོལ་གོང་གཡས་གཡོན་ལས་ཀྱང་། ཞབས་ཀྱི་སོར་མོ་བཅུ་ཞབས་ཀྱི་མཐིལ་རུམ་ནས་
ཀྱང༌། འོད་ཟེར་སྟོང་ཕྲག་དྲུག་ཅུ་དྲུག་ཅུ་བྱུང་ངོ༌། །འོད་ཟེར་འབུམ་ཕྲག་གྲངས་
མེད་པ་དེ། ཐུགས་ལས་ཡོངས་སུ་བཀྱེ་ཞིང་སྤྲོས་སོ། །འོད་ཟེར་འབུམ་ཕྲག་གྲངས་
མེད་པ་དེ། ནམ་མཁའ་བར་སྣང་ས་གཞི་ལ། ཤར་ཕྱོགས། བྱང་ནུབ་ལྷོ་ཕྱོགས། ལྷོ་
ཤར་བྱང་ཤར། བྱང་ནུབ་ལྷོ་ནུབ་ཀྱི་འཇིག་རྟེན་གྱི་ཁམས་སུ་སྤྲོས་པས་ཀྱང་། སྟེང་གི་
བར་སྣང་། འོག་གི་ལྷ་ཡི་ལྷ་མ་ཡིན་གྱི། མི་ཡི་བྱོལ་སོང་གི། ཡི་དྭགས་ཀྱི་དམྱལ་བའི་
གནས་སུ་སྤྲོས་པས་ཀྱང་། གང་གའི་ཀླུང་གི་བྱེ་མ་སྙེད་ཀྱི་མེ་ཏོག་གི་ཆར་མངོན་པར་
བབས་ཏེ། སྣང་བ་ཆེན་པོའི་ཁྱབ་པར་གྱུར་ཏོ། །འོད་ཟེར་འབུམ་ཕྲག་གྲངས་མེད་པ་
དེ། ནམ་མཁའ་ལ་བར་སྣང་ས་གཞིར་སྤྲོས་པས་ནི། གཟུགས་མེད་གཟུགས་ཁམས་

ཁམས་རྩ་རྣམ་ངེས། ༼ཀ༽
འབུམ་སྡེ།
འདོད་ཁམས་ཀྱི་གནས་རིས་ཐམས་ཅད་ཀྱི་བག་ཆགས་དང་བྲལ་ཏེ། ཡོངས་སུ་ཞི་
བར་གྱུར་ཏོ། །འོད་ཟེར་འབུམ་ཕྲག་གྲངས་མེད་པ་དེ། ཤར་བྱང་ནུབ་ལྷོ་ཕྱོགས། ལྷོ་
ཤར་བྱང་ཤར་བྱང་ནུབ་ལྷོ་ནུབ་ཀྱི། འཇིག་རྟེན་གྱི་ཁམས་སུ་སྤྲོས་པས་ཀྱང་། ཤར་
བྱང་ནུབ་ལྷོའི་ཕྱོགས་ཀྱི། ལྷོ་ཤར་བྱང་ཤར་བྱང་ནུབ་ལྷོ་ནུབ་ཀྱི་ཁམས་ན་གནས་པའི་
སེམས་ཅན་ཐམས་ཅད་ཀྱི། ཉོན་མོངས་པའི་སྡུག་བསྔལ་དང་བྲལ་ནས། ཡོངས་སུ་ཞི་
བར་གྱུར་ཏོ། ། ལྷ་ཡི་ལྷ་མ་ཡིན་གྱི་མི་ཡི་བྱོལ་སོང་གི་ཡི་དྭགས་ཀྱི། དམྱལ་བའི་གནས་
རིས་སུ་སྤྲོས་པས་ནི། ལྷ་རྣམས་ལྷ་མ་ཡིན་རྣམས་མི་རྣམས་བྱོལ་སོང་ཐམས་ཅད། ཡི་
དྭགས་རྣམས་དམྱལ་བ་རྣམས་ཀྱང་ལྟུང་བའི་འཐབ་རྩོད་ཀྱི་འགྱུར་བའི། བཀོལ་
སྤྱད་ཀྱི་བཀྲེས་སྐོམ་གྱི་ཚ་གྲང་གི་སྡུག་བསྔལ་དང་བྲལ་ནས། ཡོངས་སུ་ཞི་བར་གྱུར་
ཏོ། །འོད་ཟེར་འབུམ་ཕྲག་གྲངས་མེད་པ་དེ། ཐུགས་ལས་ཡོངས་སུ་སླར་འདུས་པས།
གསལ་བ་ཡེ་ཤེས་ཚོན་གང་དུ་གྱུར་ཏོ། །དེ་ཐུགས་ལས་ཡང་དག་པའི་དོན་དུ་གསལ་
ལོ། ། །
དེ་ནས་སྟོན་པ་གཤེན་རབ་མི་བོ་ནི། རྣམ་པ་ཐམས་ཅད་མཁྱེན་པའི་ཡེ་ཤེས་ཅན།
སྙོམས་པའི་རང་བཞིན་ཅན། ཞི་བའི་བདག་ཉིད་ཅན་ཞེས་བྱ། མཁྱེན་པའི་ཡེ་ཤེས་
དྲུག་ཅུ་རྩ་གཅིག་དང་ལྡན་པ་ལགས་ཏེ། ཁྱབ་པ་ཆེན་པོ་བདལ་པ་ཆེན་པོ་དཔག་ཏུ་
མེད་པ་ཟད་པ་མེད་པ། མུ་མེད་པ་འབྱམས་ཡས་པ་ཡོངས་སུ་རྒྱ་མ་ཆད་པ། མཚན་
མ་མེད་པ་གཟའ་གཏད་མེད་པ་བརྩལ་དུ་མེད་པ། མཚོན་དུ་མེད་པ། ཐོག་མ་དང་
ཐ་མའི་མཐའ་ལས་འདས་པ། སྟོང་པའི་རང་བཞིན་དུ་མཁྱེན་པའི་ཡེ་ཤེས་གསལ་
བར་མངའ་བ། བོན་ཐམས་ཅད་སྟོང་པའི་རང་བཞིན་དུ་མཁྱེན་པའི་ཡེ་ཤེས་གསལ་
བར་མངའ་བ་དང་། བོན་ཐམས་ཅད་སྐྱེ་བ་མེད་པར་གདོད་ནས་དག་པ། སྐྱེ་བ་
། སྤོང་བ་མེད་
རྫུ་འཕྲུལ་གྱི་སྐུ་རུ་མངོན་དུ་དཔྱོད་པ་མེད་པ་ཆུ་ཟླའི་འཁོར་ལོ་ལྟར

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་རྒྱན་དུ། སྒྲིབ་པ་མེད་ཅིང་ཡོངས་ལ་སྣང་བ། འབྱུང་བ་མ་འགག་པས། ཡངས་
པ་མི་མངའ་བ། རང་རིག་མངོན་དུ་ཤར་བས་གསལ་བ་མངོན་སུམ་པའི། གསལ་
ལ་རང་བཞིན་མེད་པ་སྐྱོན་དང་བྲལ་བ། ཨ་སྐྱེ་བ་མེད་པ་རིག་པ་གདེང་དུ་གྱུར་
པ། མ་བཅོས་པའི་ཡེ་ཤེས་རང་སྣང་བ། འགྱུར་བ་མེད་པའི་སྐུ་གཡུང་དྲུང་ལྟ་བུའི་
ཏིང་ངེ་འཛིན། གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པར་མཛད་པ་
དང༌། ཐམས་ཅད་ཀུན་ཏུ་བཟང་པོའི་ངང་ཉིད་ལ། སྤྲོས་པའི་མཚན་མ་ཐམས་ཅད་
དང་བྲལ་བས། བདག་དང་གཞན་དུ་འཛིན་པ་མི་མངའ་བས། དམིགས་སུ་མེད་
པས། བསྒོམ་ཞིང་སྤྱོད་དུ་མེད་པས། ཐོག་མ་མ་སྐྱེས་པས་ཐ་མ་མ་འགག་པ། སྤོང་
ལེན་མེད་པ་རྒྱན་དུ། དགོངས་པ་འཕྲོ་འདུའི་མཚན་མ་མེད་པ་ལ་སྙོམས་པར་འཇུག་
པ། ཚིག་དང་ཡི་གེའི་མཚན་མ་མེད་པ་ལ་སྙོམས་པར་འཇུག་པ། འཕྲིན་ལས་གཟའ་
གཏད་མེད་པ་ལ་སྙོམས་པར་འཇུག་པ། ཤེས་བྱ་ལྷག་མཐོང་གི་མཚན་མ་མེད་པ་ལ་
སྙོམས་པར་འཇུག་པ། དེ་བཞིན་ཉིད་ཀྱི་ངང་ལས་མ་གཡོས་པས། མཉམ་པའི་རང་
བཞིན་དུ་མཁྱེན་པའི་ཡེ་ཤེས་ལ་གནས་པ་དང་། བོན་ཐམས་ཅད་སྤྱི་དང་རང་གི་
མཚན་ཉིད་མ་འདྲེས་པར་ཡོན་ཏན་སོ་སོ་ནས་འབྱུང་བའི་རང་བཞིན་དུ་མཁྱེན་པའི་
ཡེ་ཤེས་ལ་གནས་པ་དང་། དགེ་སྡིག་མི་འཆོལ་བ་སོ་སོའི་རང་བཞིན་དུ། རྒྱུ་འབྲས་
སོ་སོའི་ཚོགས་ལ་མ་སྒྲིབ་པ། འཇུག་པའི་སྒོ་སོ་སོའི་རང་བཞིན་དུ་མཁྱེན་ཅིང་རྟོགས་
པ། འཁྲུལ་པ་མི་མངའ་བས་སོ་སོའི་རང་བཞིན་མི་བསྙེལ་པའི་གཟུངས། རྨད་ཀྱི་
ཁྱད་པར་ལས་གཟིགས་ཚད་སོ་སོའི་རང་བཞིན་དུ། ཆོ་འཕྲུལ་གྱི་སྐུ་བྱེ་བ་ཕྲག་བརྒྱ་
ལས་སོ་སོ་རུ་བསྟན་པས། མ་ཡིན་པས་མི་བསླུ་བ་བདེན་པ་སོ་སོའི་རང་བཞིན་དུ།
ལྷུན་གྱིས་གྲུབ་པའི་འཕྲིན་ལས་སོ་སོ་ཡང་དག་པར་རིག་པ། ལམ་གྱི་རྣམ་པ་ཐམས་
ཅད་སོ་སོ་ཡང་དག་པར་རིག་པ། ཁྱད་པར་སོ་སོ་ཡང་དག་པར་རིག་པ། གྲུབ་པའི་

ཁམས་རྩ་རྣམ་ངེས། །
འབུམ་སྡེ།
འབྲས་བུ་སོ་སོ་ཡང་དག་པར་རིག་པ། མཁྱེན་པའི་ཡེ་ཤེས་སུ་གསལ་བར་མངའ་བ་
དང་། བོན་ཐམས་ཅད་བདག་གི་དོན་ལྷུན་གྱིས་གྲུབ་པ། གཞན་གྱི་དོན་མཐའ་རུ་
ཕྱིན་པ། དེ་བཞིན་ཉིད་བདེན་པའི་དོན་རྟོགས་པར་བསྒྲུབ་པ། སྐད་ཅིག་མ་ཡི་ཏིང་
ངེ་འཛིན་གྱིས་འཕྲིན་ལས་ཐམས་ཅད་གྲུབ་པར་མཛད་པ། འཆོར་བ་མེད་པ་གཡུང་
དྲུང་གི་གཟེར་ལྟར་གནས་པ། མན་ངག་བདེན་པའི་དོན་གཏན་ལ་ཕེབས་པ་ལ་མི་
འཁྲུལ་བ། དགོངས་པ་ཟབ་མོས་བསམ་པ་མྱ་ངན་ལས་བཟླས་པས། ཆགས་སུ་མེད་
པ། བླང་དོར་ཡེ་ནས་མི་མངའ་བ། བསྲུང་དུ་མེད་པའི་དམ་ཚིག་ཏུ། རྣམ་པར་དག་
པའི་རང་བཞིན་གྱིས་སྦྱང་དུ་མེད་པའི་སྤྱོད་པ་རུ། སྩལ་དུ་མེད་པའི་རང་བཞིན་གྱིས་
བྱ་བ་ཐམས་ཅད་ལྷུན་གྱིས་གྲུབ་པ། འཁྲུལ་པ་མེད་པའི་གདེང་དུ་གྱུར་པས་ཕྱིར་མི་
ལྡོག་པ། གསལ་བ་ཀུན་ལ་ཁྱབ་པ་ལ་གསལ་ལོ་བས་བརྟག་ཏུ་མེད་པ། བྱ་བ་ལ་ནན་
ཏན་གྱི་རང་བཞིན་དུ། མཁྱེན་པའི་ཡེ་ཤེས་སུ་གྲུབ་པར་མཛད་པ་དང་། མཁྱེན་པའི་
ཡེ་ཤེས་སུ་དྲུག་ཅུ་རྩ་གཅིག་གསལ་བར་མངའ་བའོ། །
༧ དེ་ནས་སྟོན་པ་གཤེན་རབ་མི་བོ་ནི། འཁོར་གཤེན་ཕྲན་ལྔ་སྟོང་ལྔ་བརྒྱའི་ནང་
ནས། འཁོར་གྱི་དམ་པ་ཡེ་གཤེན་སུམ་བརྒྱ་དྲུག་ཅུ་དང་། ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ། ཡེ་
ཤེས་ཐིག་ལེ་དང་། གཡུང་དྲུང་འོད་གསལ་དང༌། ཞི་དལ་ཀུན་སྙོམས་དང༌། བྱམས་
པ་འཇམ་དཔལ་དང༌། འོད་མ་རིང་སེལ་དང༌། གསལ་བ་འོད་ལྡན་དང་། བདུད་
རྩི་གྲུབ་པ་དང༌། བྱམས་པ་སྤོས་ངད་དང་། ཁྲི་བཞི་ནམ་ཏིང་དང་། བ་རབ་གླིང་
བཞི་དང༌། བ་རབ་གླིང་རྩོལ་དང་། ཁྲི་རྨང་གཤེན་ཆེན་དང་། ལྡེ་བོ་གསུང་ཆེན་
དང་། དགའ་བ་དོན་ལྡན་དང༌། བདུད་རྩི་མཉམ་སྦྱོར་དང༌། བདུད་རྩི་རྒྱུན་མེད་
དང་། མཁའ་གཤེན་རྒྱལ་བ་དང་། མུ་ཆོ་ལྡེམ་དྲུག་དང་། སྣང་བ་མདོག་ཅན་དང་།

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡེ་གཤེན་གཙུག་ཕུད་དང་། འཕྲུལ་དགའ་གཙུག་ཕུད་དང་། དགའ་འགྱུར་གཙུག་
ཕུད་དང༌། སྣང་ལྡན་གཙུག་ཕུད་དང༌། རིན་ཆེན་གཙུག་ཕུད་དང༌། གཡུང་དྲུང་
གཙུག་ཕུད་དང་། སྲིད་པ་གཙུག་ཕུད་དང་། ཚངས་པ་གཙུག་ཕུད་དང༌། སྟོབས་ཀྱི་
གཙུག་ཕུད་དང་། གྲ་ལ་རབ་འབྱམས་དང༌། གྲ་བྱིན་སྤུངས་པ་དང་། རིན་ཆེན་འོད་
འཕྲོ་དང་། ཚངས་པ་གསལ་ལོན་དང༌། གསང་བ་ངང་རིང་དང་། ཐུགས་རྗེ་དྲང་
སྣང་དང་། ཏི་སངས་རང་ཞི་དང་། པདྨ་འཁྱིལ་པ་དང་། བྱམས་པ་སྒྲིབ་སེལ་དང་།
བྱམས་པ་མྱ་ངན་ཟློག་པ་དང་། ཐུགས་ཀྱི་བཀའ་སྒྲོམ་འཛིན་པ་དང༌། གློག་གི་སྒྲོན་
མ་དང༌། སྒྱུ་འཕྲུལ་དྲ་བ་འཛིན་དང་། བཀའ་རྟགས་ཕྱག་རྒྱ་འཛིན་དང་། འགྱུར་
མེད་གཡུང་དྲུང་འཛིན་དང་། ཐུགས་རྗེའི་ལྕགས་ཀྱུ་འཛིན་དང་། ལས་ཀྱི་འཁོར་ལོ་
འཛིན་དང་། མི་ནུབ་རྒྱལ་མཚན་འཛིན་དང་། ཁྲི་འོད་རྒྱལ་པོ་དང་། འདུར་གཤེན་
ཁུ་བྱུག་དང་། འདུར་གཤེན་རྨ་ད་དང་། འདུར་གཤེན་འབྱམ་ཡུག་དང་། འགྱུར་
མེད་གསེར་གྱི་བྱ་རུ་ཅན་དང་། ཐབས་ཆེན་དུང་གི་བྱ་རུ་ཅན་དང་། མཛེས་པ་གཡུ་
ཡི་བྱ་རུ་ཅན་དང་། སྟོབས་ལྡན་ཁྲོ་ཆུའི་བྱ་རུ་ཅན་དང༌། དྲི་མེད་ཤེལ་གྱི་བྱ་རུ་ཅན་
དང་། འཕྲིན་ལས་ལྕགས་ཀྱི་བྱ་རུ་ཅན་དང་། ཚོལ་བྱེད་ཟངས་ཀྱི་བྱ་རུ་ཅན་དང་།
སྲིད་གསུམ་ཁྱུང་གི་བྱ་རུ་ཅན་དང་། འགྲོ་བའི་དོན་མཛད་གཤོག་པའི་བྱ་རུ་ཅན་
དང་། ཐབས་ཆེན་ཀུན་འདུལ་འོད་ཀྱི་བྱ་རུ་ཅན་དང་། རིན་ཆེན་མྱུ་གུ་དང་། འདོད་
པ་དགུ་འགྱུར་དང་། ཐུགས་རྗེ་བདེ་རྒྱས་དང་། མེ་ཏོག་སྙིང་པོ་དང་། སྤོས་ཀྱི་གླང་
པོ་དང་། སྤང་ལ་ནམ་གཤེན་དང་། བདེ་རྒྱས་རི་རབ་འཛིན་དང་། རིན་ཆེན་སྲོག་
ཅན་དང་། གསེར་འོད་མདོག་ཅན་དང་། བདུད་རྩི་རྒྱལ་བ་དང་། བདུད་རྩི་སྙིང་པོ་
དང་། དབང་སྒྱུར་རྒྱས་འདེབས་དང་། ཡེ་ཤེས་རླུང་འདབ་དང་། འཁོར་ལོ་བདེ་
སྤྱོད་དང་། ཕྱག་རྒྱ་བསྣོལ་མ་སྟོན་པ་དང་། རྫུ་འཕྲུལ་ཁྲོ་གཉེར་སྟོན་དང་། བདེ་

འབུམ་སྡེ། ། ཁམས་རྩ་རྣམ་ངེས།
རྒྱས་གཤེན་ལམ་སྟོན་པ་དང་། དགའ་བའི་གཟི་མདངས་སྟོན་དང་། གསལ་བའི་
སྒྲོན་མ་སྟོན་དང་། ཡི་གེ་ཨ་དཀར་སྟོན་དང་། འཕྲུལ་གྱི་ལྡེ་མིག་སྟོན་དང་། འོད་ཀྱི་
ཐིག་ལེ་སྟོན་དང་། ཨ་གཤེན་དགའ་བའི་དཔལ་དང་། ཨ་གཤེན་བྱམས་པའི་དཔལ་
དང༌། ཨ་གཤེན་སྙིང་རྗེའི་དཔལ་དང༌། ཨ་གཤེན་ཚད་མེད་དཔལ་དང་། ཨ་གཤེན་
པད་མོ་དམ་པའི་དཔལ་དང༌། ཨ་གཤེན་མྱ་ངན་མེད་པའི་དཔལ་དང༌། ཨ་གཤེན་
བདེ་བའི་དཔལ་དང་། ཨ་གཤེན་དོན་གྱི་དཔལ་དང་། རིན་པོ་ཆེ་རྒྱལ་མཚན་ཏོག་
གི་རྨད་དུ་བྱུང་བ་དང་། རིན་པོ་ཆེ་འཁོར་ལོ་སྤྲུལ་པ་ཐབས་ཀྱི་རྨད་དུ་བྱུང་བ་དང་།
རིན་པོ་ཆེ་བཻཌཱུརྱ་གཟི་བརྗིད་དབང་གི་རྨད་དུ་བྱུང་བ་དང་། རིན་པོ་ཆེ་ཨུ་དུམ་ཝ་
རའི་མེ་ཏོག་སྤྱི་གཙུག་ཚེ་ཡི་རྨད་དུ་བྱུང་བ་དང་། རིན་པོ་ཆེ་རྣམ་དག་འདུལ་བའི་
རྒྱལ་པོ་དྲུག་བཅོམ་བདུད་ལས་རྒྱལ་བའི་རྨད་དུ་བྱུང་བ་དང་། རིན་པོ་ཆེ་ཤེལ་འོད་
འབར་བའི་མདོག་ཅན་ངོ་མཚར་གྱི་རྨད་དུ་བྱུང་བ་དང་། རིན་པོ་ཆེ་ཡིད་བཞིན་གྱི་
ནོར་བུ་ཡིད་ལས་སྤྲུལ་པའི་ཁྱེའུ་ཆུང་རིག་པའི་རྨད་དུ་བྱུང་བ་དང་། རིན་པོ་ཆེ་
། འཕྲུལ་གྱི་
གཡུང་དྲུང་ཁྱིམ་བུ་བདུན་ལས་རྨད་དུ་བྱུང་བ་གཙུག་མི་འགྱུར་བ་དང་
རྔ་གཤང་ཅན་དང་། འཕྲུལ་གྱི་གོ་བན་འགྱེད་པ་དང་། འཕྲུལ་གྱི་ཕོ་མ་རོལ་ཆེན་
དང༌། འཕྲུལ་གྱི་ཡི་གེ་བཀོད་པ་དང༌། འཕྲུལ་གྱི་སྣང་ལེ་གྱེར་པོ་འཛིན་དང་།
འཕྲུལ་གྱི་གནམ་ཆེན་རོལ་པ་འབེབས་པ་དང༌། འཕྲུལ་གྱི་རྒྱལ་པོ་མིག་གི་ལབ་མ་
འཛིན་དང་། འཕྲུལ་གྱི་ཐབས་ཆེན་སྣ་ཚོགས་ཅན་དང་། ཡེ་ཤེས་རྣོན་པོ་རལ་ཀྱུ་ཟླ་
བ་དང་། ཡེ་ཤེས་རྣོན་པོ་ཉི་མའི་འཁོར་ལོ་ཅན་དང་། ཡེ་ཤེས་རྣོན་པོས་འཁོར་བའི་
ཆུ་རྒྱུན་གཅོད་དང་། ཡེ་ཤེས་རྣོན་པོ་ཐུགས་རྗེའི་སྟོབས་ལྡན་དང་། ཡེ་ཤེས་རྣོན་པོ་
ཐར་ལམ་བདེ་འབྱེད་དང༌། ཡེ་ཤེས་རྣོན་པོ་བྱམས་པ་བདེ་སྒྲོལ་དང་། ཡེ་ཤེས་རྣོན་
པོ་དོན་ལ་དཔེ་རྨོངས་དང༌། ཡེ་ཤེས་རྣོན་པོ་ཏིང་འཛིན་རིག་པའི་རྒྱལ་པོ་དང༌།

གསུང་རབ་སྒོ་མཛོད་རིན་པོ་ཆེའི་གླེགས་བམ། _81
མཚལ་གྱི་སྟེགས་བུ་བསྐྱེད་པ་དང་། སྐྱེ་བ་མང་ཙམ་བསྐྱེད་པ་དང༌། ཉི་མ་རབ་
གསལ་བསྐྱེད་པ་དང་། ས་ལེ་ལྗོན་ཕྱུགས་བསྐྱེད་པ་དང་། མུ་མཚོ་དིང་བ་བསྐྱེད་པ་
དང་། ཚེ་རྟགས་ཡི་གེ་བསྐྱེད་པ་དང་། འཕྲུལ་གྱི་གཤེན་སྔགས་བསྐྱེད་པ་དང་།
འཁོར་ལོ་ཚོགས་ཆེན་བསྐྱེད་པ་དང་། མ་གོད་ཡོངས་སུ་འགྱེད་པ་དང་། མིང་གི་
འཕྲེང་བ་འགྱེད་པ་དང་། མེ་ཏོག་གི་འཕྲེང་བ་ཅན་དང་། གཡུང་དྲུང་གར་གྱི་རྒྱལ་
པོ་དང་། མི་བཟད་བློ་གྲོས་རྒྱལ་པོ་དང༌། རི་རབ་འཛིན་པ་ཀླུའི་རྒྱལ་པོ་དང་། ཐུམ་
ཐུམ་བརྣལ་མེད་དང༌། སྟངས་ཆེན་བར་པ་གྱེར་མེད་དང༌། ཡེ་ཤེས་འོད་གསལ་
དང༌། འོད་ཟེར་རིག་པའི་རྒྱལ་པོ་དང་། གནམ་གཤེན་མཐོང་གྲགས་དང་། ཐུགས་
རྗེ་རྒྱུན་མེད་དང༌། འོད་ཀྱི་གཏོ་རྒྱལ་དང༌། དྲང་སྲོང་རྒྱལ་བ་དང་། ཁ་སྟེ་མུ་ཡ་
དང་། འོལ་དྲུག་ཐང་པོ་དང༌། འཆིང་དྲུག་རྩོལ་པོ་དང་། ཁ་དྲུག་ལེགས་པ་དང༌།
ལྷ་གཤེན་ཕྱག་གར་དང་། གཡུ་གཤེན་མང་རྒྱལ་དང་། གཡུ་གཤེན་མཐོང་གྲགས་
དང་། གཡུ་གཤེན་ཟིལ་པ་དང༌། གཡུ་གཤེན་ཐིམ་པ་དང་། ལྷ་གཤེན་ཡ་བོ་དང་།
ཡོངས་སུ་དག་པ་དང༌། ཏིང་ཙུག་རྒྱལ་བ་དང༌། ཤོང་གྲུབ་ཐང་པོ་དང་། ཐོད་
དཀར་ལྡེམ་པ་དང་། བ་ནམ་ཚོལ་དྲུག་དང་། ནམ་ཚ་ཏིང་བ་དང༌། གཡུ་ལོ་གཏོ་
ཆེན་དང་། རྨ་ལོ་དར་དཔྱང་དང་། གཏོ་བུ་འབུམ་སྲས་དང་། ཁ་རྒྱལ་གཏོ་ཚོལ་
དང་། དགུང་ལྡེ་ཆེན་པོ་དང་། ཐོ་ཐོ་བོན་བོན་དང༌། ཐོ་ཐོ་དོས་དྲག་དང༌། ཡང་
དྲག་བཙན་པོ་དང་། ལྷ་བུ་དོན་དོན་དང་། ལྷ་བུ་བཀའ་ལེགས་དང༌། ལྷ་བུ་དོན་
བསྐྱེད་དང༌། སྟོབས་ཆེན་མི་བཟད་སྟག་འགྲོས་རྒྱལ་པོ་དང་། ཐུགས་དམ་ཚད་མེད་
ལྡན་དང༌། ཐུགས་དམ་རྒྱུད་བསྐུལ་དང་། ཐུགས་དམ་བདེ་སྤྱོད་དང་། ཐུགས་དམ་
དཔག་མེད་དང་། ཐུགས་དམ་རྒྱུན་འཛུག་དང༌། ཐུགས་དམ་བྱམས་སྙོམས་དང་།
ཐུགས་དམ་མི་བསྙེལ་བ་དང་། ཐུགས་དམ་ཡོངས་སུ་དག་པ་དང༌། རིན་པོ་ཆེ་

འབུམ་སྡེ། ཁམས་རྩ་རྣམ་ངེས།
འགྱུར་མེད་གཡུང་དྲུང་ཚེ་ཡི་བཀའ་རྟགས་ཅན་དང་། རིན་པོ་ཆེ་མི་ནུབ་རྒྱལ་མཚན་
རྨད་དུ་བྱུང་བའི་བཀའ་རྟགས་ཅན་དང་། རིན་པོ་ཆེ་ཆག་ཤིང་སྲིད་པ་སྐོས་ཀྱི་བཀའ་
རྟགས་ཅན་དང༌། རིན་པོ་ཆེ་ཤེལ་གྱི་འཕྲེང་བ་མན་ངག་གི་བཀའ་རྟགས་ཅན་དང་།
རིན་པོ་ཆེ་གསེར་གྱི་པོ་ཏི་ལུང་གི་བཀའ་རྟགས་ཅན་དང་། རིན་པོ་ཆེ་འཕྲུལ་གྱི་རྔ་
གཤང་རྒྱུད་ཀྱི་བཀའ་རྟགས་ཅན་དང༌། རིན་པོ་ཆེ་ཤེལ་གྱི་བུམ་པ་བདུད་རྩི་སྨན་གྱི་
བཀའ་རྟགས་ཅན་དང་། རིན་པོ་ཆེ་གསེར་གྱི་བྱ་རུ་མཐུ་ཡི་བཀའ་རྟགས་ཅན་དང༌།
རིན་པོ་ཆེ་གསེར་གྱི་འཁོར་ལོ་སྤྲུལ་པའི་བཀའ་རྟགས་ཅན་དང༌། རིན་པོ་ཆེ་གསལ་
བའི་སྒྲོན་མ་རིག་པའི་བཀའ་རྟགས་ཅན་དང་། རིན་པོ་ཆེ་གཡུ་ཡི་པདྨ་གྱེན་དུ་འཁྱིལ་
པ་བདེ་བའི་བཀའ་རྟགས་ཅན་དང་། རིན་པོ་ཆེའི་ལྕགས་ཀྱུ་ཐུགས་རྗེའི་བཀའ་
རྟགས་ཅན་དང་། རིན་པོ་ཆེ་དུང་པོ་ཨང་གྲགས་གསུང་གི་བཀའ་རྟགས་ཅན་དང་།
རིན་པོ་ཆེ་གསེར་གྱི་ཉ་མོ་ཕྱག་གི་བཀའ་རྟགས་ཅན་དང་། རིན་པོ་ཆེ་དཔལ་གྱི་
འགུར་དབྱེ་ཐུགས་ཀྱི་བཀའ་རྟགས་ཅན་དང༌། རིན་པོ་ཆེ་ཡི་གེ་ཨ་དཀར་དོན་གྱི་
བཀའ་རྟགས་ཅན་དང་། གཡུང་དྲུང་རྒྱབ་ཀྱི་བསྣོལ་མར་སྟོན་པར་མཛད་པ་དང་།
ཕྱག་རྒྱ་བསྣོལ་མས་འདྲེ་སྲིན་འཆིང་བ་སྟོན་པར་མཛད་པ་དང༌། གཤེན་འགྲོས་
སྟབས་ཀྱིས་ས་བཅུ་ཟིལ་གྱིས་གནོན་པ་སྟོན་པར་མཛད་པ་དང་། གླུ་དང་དབྱངས་
ཀྱིས་འཁོར་བའི་མྱ་ངན་སངས་པ་སྟོན་པར་མཛད་པ་དང་། ཡེ་ཤེས་རལ་ཀྱུས་འཁོར་
བའི་ཆུ་རྒྱུན་གཅོད་པ་སྟོན་པར་མཛད་པ་དང་། ཐབས་ཀྱི་ཞགས་པས་འཁོར་བ་
འདྲེན་པར་སྟོན་པར་མཛད་པ་དང་། ཡེ་ཤེས་སྒྲོན་མེས་མ་རིག་མུན་པ་སེལ་བ་སྟོན་
པར་མཛད་པ་དང་། བདུད་རྩི་ཆུ་བོས་བག་ཆགས་འཁྲུ་བ་སྟོན་པར་མཛད་པ་དང་།
རིན་པོ་ཆེ་ཏོག་གི་རྒྱལ་པོའི་མཚན་དང་ལྡན་པ་དང་། རིན་པོ་ཆེ་ཆུ་ཟླ་འོད་ཀྱི་མཚན་
དང་ལྡན་པ་དང༌། རིན་པོ་ཆེ་ཞལ་མདོག་གཡུ་ཡི་མཚན་དང་ལྡན་པ་དང་། རིན་པོ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཆེ་གྲགས་པ་སྟོབས་ཀྱི་རྒྱལ་པོའི་མཚན་དང་ལྡན་པ་དང་། རིན་པོ་ཆེ་ཚངས་པའི་
དབྱངས་ཅན་གསུང་གི་མཚན་དང་ལྡན་པ་དང་། རིན་པོ་ཆེ་ཤེལ་འོད་འབར་བའི་
མདོག་ཅན་མདངས་ཀྱི་མཚན་དང་ལྡན་པ་དང་། རིན་པོ་ཆེ་དུང་གི་ཐོར་ཚུགས་ཅན་
དབུ་ཡི་མཚན་དང་ལྡན་པ་དང་། རིན་པོ་ཆེ་སྲིད་གསུམ་མི་འཁྲུལ་བ་ཐུགས་ཀྱི་
མཚན་དང་ལྡན་པ་དང་། ཚད་མེད་འོད་ལྡན་དང༌། གསལ་བ་འོད་ལྡན་དང་།
བདུད་རྩི་འོད་ལྡན་དང་། ཐུགས་རྗེ་འོད་ལྡན་དང་། བྱམས་པ་འོད་ལྡན་དང་། གཟི་
བརྗིད་འོད་ལྡན་དང་། བདེ་བའི་འོད་ལྡན་དང་། དོན་གྱི་འོད་ལྡན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སྐྱི་མདངས་ངར་གྱི་རྗེ་བོ་དང་།
གནམ་གྲུ་གྲུ་སྐྱོལ་པོ་དང་། སྨྲ་མི་མགོན་གྱི་རྒྱལ་པོ་དང་། རྒྱལ་བོན་ཐོད་དཀར་དང་།
ཡོངས་སུ་གྲུབ་པ་བྱུང་རུམ་སྐྱོལ་པོ་དང་། བདུད་ལས་ཡོངས་སུ་གྲུབ་པ་ཆབ་ལྕགས་
གཉེར་བ་དང་། དམུ་ལས་ཡོངས་སུ་གྲུབ་པ་བསམ་པ་ཡེ་ཏན་དང་། འཚམས་ལས་
ཡོངས་སུ་གྲུབ་པ་ཟོ་བོ་བཙན་པ་དང་། ཀླུ་ལས་ཡོངས་སུ་གྲུབ་པ་དབྱར་སྙན་གྱིམ་བུ་
དང་། གཉན་ལས་ཡོངས་སུ་གྲུབ་པ་ཁྲོ་ཞི་རྒྱལ་ཞགས་དང༌། ས་བདག་ལས་ཡོངས་
སུ་གྲུབ་པ་གསེར་གྱི་མདོག་ཅན་དང་། མཁའ་ལས་ཡོངས་སུ་གྲུབ་པ་ཀྱེལ་ཡུག་ཐང་
པོ་དང་། ཉི་ལས་ཡོངས་སུ་གྲུབ་པ་དྲོ་གཞུར་ལེགས་པ་དང་། ཟླ་ལས་ཡོངས་སུ་གྲུབ་
པ་དག་པ་ཐོད་དཀར་དང་། སྐར་ལས་ཡོངས་སུ་གྲུབ་པ་ཐང་པོ་གྲུ་སྐྱོལ་དང་། སྤྲིན་
ལས་ཡོངས་སུ་གྲུབ་པ་བབས་འདུལ་སྐྱོང་བ་དང་། གཞའ་ལས་ཡོངས་སུ་གྲུབ་པ་གུ་
གེ་ཐང་པོ་དང༌། རྫི་ལས་ཡོངས་སུ་གྲུབ་པ་ངས་པོ་ཕྱུར་བ་དང༌། དལ་ལས་ཡོངས་སུ་
གྲུབ་པ་མཐུན་གྱི་དབུ་དཀར་དང༌། ཟེར་ལས་ཡོངས་སུ་གྲུབ་པ་ཐང་ཐང་གྲོལ་བ་
དང་། སྨན་ལས་ཡོངས་སུ་གྲུབ་པ་འབྲིམ་ཐང་སྣར་བ་དང་། གཟེར་ལས་ཡོངས་སུ་
གྲུབ་པ་ལ་ཚ་ཁུག་པ་དང་། དྲི་ལས་ཡོངས་སུ་གྲུབ་པ་རོག་བ་ཐུགས་ཀར་དང་། སྐྱོང་
10

ཁམས་རྩ་རྣམ་ངེས། །
འབུམ་སྡེ།
ལས་ཡོངས་སུ་གྲུབ་པ་བྱང་རབ་ཤོང་མེར་དང་། བདུད་ལས་ཡོངས་སུ་གྲུབ་པ་གྱེར་
མཁས་བཙན་པ་དང་། གནོད་སྦྱིན་ལས་ཡོངས་སུ་གྲུབ་པ་གསང་བ་ཧོས་ལེགས་
དང་། དྲི་ཟ་ལས་ཡོངས་སུ་གྲུབ་པ་མེ་འབྲང་དྲི་ཚོར་དང་། གཤིན་རྗེ་ལས་ཡོངས་སུ་
གྲུབ་པ་ནག་པ་ཀུན་འདུལ་དང་། སྲི་ལས་ཡོངས་སུ་གྲུབ་པ་མུས་པ་ཕྲུ་རན་དང་།
གདོན་ལས་ཡོངས་སུ་གྲུབ་པ་ལྗིས་པ་ཐིང་ནམ་དང་། དབལ་གྱི་རྒྱལ་པོ་སྟག་ལ་མེ་
འབར་དང་། དབལ་གྱི་རྒྱལ་པོ་སྐྱི་འདང་མི་ཕུད་ཀྱི་རྒྱལ་པོ་དང་། དབལ་གྱི་རྒྱལ་པོ་
དྲག་པོ་ཛ་དབལ་འཛིན་དང་། དབལ་གྱི་རྒྱལ་པོ་ཁ་འོད་ཉི་འོད་དང་། དབལ་གྱི་
རྒྱལ་པོ་ཁྲོ་ཆུའི་ཟར་བུ་ཅན་དང༌། དབལ་གྱི་རྒྱལ་པོ་ལྕེ་དུང་ཡུག་དཀར་པོ་དང་།
དབལ་གྱི་རྒྱལ་པོ་ཚངས་སྟང་དམར་པོ་རླུང་གི་འདབ་མ་ཅན་དང་། དབལ་གྱི་རྒྱལ་
པོ་མེ་ཆུའི་རྒྱལ་མཚན་ཅན་དང༌། དབལ་གྱི་རྒྱལ་པོ་ཐོག་ཐོག་ངར་གྱི་རྗེ་དང་།
འབྱམ་སྟེ་ལྕེ་དབལ་དང་། ཁྲི་རྗེ་དག་པ་དང་། བདེ་བ་དོན་རྒྱས་དང་། ཐབས་ཆེན་
བདེ་སྒྲོལ་དང༌། བྱམས་པ་ལྕེ་རྣོན་དང་། འོད་ཀྱི་མཐོང་འབྲང་དང༌། གཡུང་དྲུང་
དོན་རྒྱས་དང༌། འོད་དེ་གཤེན་ཆུང་དང་། གཡུང་དྲུང་མི་མཁན་གྱི་རྒྱལ་པོ་དང༌།
ལྷ་རྗེ་གོང་རུམ་དང་། གཤེན་རྒྱལ་ཐང་པོ་དང་། སྒྲ་མི་ཟིན་ཐང་པོ་དང་། གནམ་ཁྲི་
གཤོག་རྒྱལ་བ་དང་། རྒྱ་ངར་ཐང་པོ་དང་། ཕྱ་བོན་གྱུར་པ་དང་། གཡང་བོན་ཐིག་
ལེ་དང་། རང་ཞི་ཁྲོ་རོགས་དང་། ས་ཏིང་རུམ་པ་དང་། ཚ་ལུང་སྒྲ་ཆེན་དང་།
གསང་བ་དབུ་དཀར་དང་། གསང་བ་དོན་སྙེད་དང་། མཁས་པ་ལྕགས་རུམ་དང་།
ལྕེ་རྒྱལ་སྒམ་པོ་དང་། དམུ་རྟེན་སང་སྟེན་དང་། རེག་ཆོད་བཙན་པ་དང༌། གླུད་
བོན་ཡེ་ཏན་དང་། ས་དྲམ་བཞེར་དང༌། གཏོ་གཤེན་བཅུ་གཉིས་དང༌། འདུར་
གཤེན་བཅུ་གཉིས་དང་། གནམ་གོང་ནས་བྱོན་པའི་གནམ་བོན་བཅུ་གཉིས་དང༌།
ས་དོག་ལས་བྱོན་པའི་ས་བོན་བཅུ་གཉིས་དང་། ལྷ་བོན་བཅུ་གཉིས་དང་། སྨྲ་མི་

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བོན་བཅུ་གཉིས་དང་། བོན་གཤེན་རྔ་ཐོགས་པ་དང་ཐབས་ཅིག་ཏུ་བཞུགས་སོ། །
༧ དེ་ནས་སྟོན་པ་གཤེན་རབ་མི་བོ་ནི། གསས་མཁར་རི་རབ་དཔེ་བཞག་གི་ནང་
ན། ཤེལ་གྱི་སེང་གེ་བཞི་གཉིས་བརྒྱད་ཀྱི་ཁྲི་ལ་ནི་བཞུགས། དབུ་ལ་རིན་པོ་ཆེའི་སྲོག་
ཞུ་ནི་གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས། བརྗིད་པའི་ཚུལ་དང་
དགའ་བའི་མདངས་ཀྱིས་སེམས་ཅན་རྣམས་ལ། འཕྲུལ་ངག་བདེན་པའི་བོན་རབ་ཏུ་
སྟོན་ཏོ། །དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་འཕྲུལ་
བོན་གསང་བ་ངང་རིང་དང་། གཞན་ཡང་འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ཀྱིས། བླ་ན་མེད་པའི་མཆོད་པ་ཡོངས་སུ་གཏོང་བའི་སྤྲིན་ཞེས་
བྱ་བ་བཤམས་ནས་སྟོན་པ་ལ་ཕུལ་ཏོ། །གནམ་གཡུང་དྲུང་ཞེས་བྱ་བ་ལྷ་ཡི་ལུགས་
ཏེ། གར་མཁན་བཅུ་དྲུག་གིས་སྣ་དྲངས་སོ། །ཁོན་ལི་ཁབ་ཅེས་བྱ་བ། དར་དཀར་གྱི་
བླ་བྲེ་ཕུབ་བོ། །གཤེན་ཕྲན་སྟོང་རྩ་གཅིག་དང༌། ལྷ་མོ་སུམ་བརྒྱ་དྲུག་ཅུ་དང་། ཀླུ་མོ་
བརྒྱད་ཁྲི་བཞི་སྟོང་གིས། དགའ་བའི་མདངས་ནི་ཕྱུང་ངོ༌། སྤྲོ་བའི་གླུ་ནི་བླངས་སོ། །
རྔ་སུམ་བརྒྱ་དྲུག་ཅུ་ནི་བརྡུངས་སོ། །གཤང་སུམ་བརྒྱ་དྲུག་ཅུ་ནི་དཀྲོལ་ལོ། །དར་
སུམ་བརྒྱ་དྲུག་ཅུ་ནི་ཕྱིར་རོ། ། ལ་ལ་ཞིག་ནི་ལྷའི་གར་བྱེད་དོ། ། ལ་ལ་ཞིག་ནི་ལྷའི་
ཚོམ་ཚོམ་བྱེད་དོ། །རྔ་བརྡུང་གཤང་དཀྲོལ་དར་ཕྱར་དུང་འབུད། ཅག་པར་རྡབས།
སྒོང་བསྒྱུར་རྒྱུད་སྤྲིང་། ལྷ་ཡི་གླིང་བུ་འབུད་དོ། །ལྷའི་སྒྱུ་འཕྲུལ་བྱེད་དོ། །གསལ་བའི་
མར་མེ་འདེགས་སོ། །ཁྲུས་ཀྱི་རྫིང་བུ་བསྐྱིལ་ལོ། །མཚལ་གྱི་སྣང་བ་བལྟམ་མོ། །སྤོས་
ཀྱི་དུད་པ་བཏུལ་ལོ། །མེ་ཏོག་གི་འཕྲེང་བ་ཐོགས་སོ། །མེ་ཏོག་ཐུའོ། ། མེ་ཏོག་ཁུར་རོ། །
མེ་ཏོག་ཕུལ་ལོ། །བུམ་པ་ཐོགས་སོ། །སྤྱན་གཟིགས་ཐོགས་སོ། །རིན་པོ་ཆེ་ཡིས་དཀོར་
ཆ་སྣ་ཚོགས་འདེགས་སོ། །ཅང་ཤེས་ཀྱི་རྟ་ཕོ་ཁྲིད་དོ། །དུང་གི་གླང་པོ་ཁྲིད་དོ། །ཤིང་
རྟའི་འཁོར་ལོ་བསྒྱུར་རོ། །དེ་ནས་ལྷ་ཚངས་པ་འབུམ་ཁྲི་དང་། ཡ་བླ་བདལ་དྲུག་ལ་
12

འབུམ་སྡེ། ཁམས་རྩ་རྣམ་ངེས།
སོགས་པས་ཀྱང་། གསེར་གྱི་མེ་ཏོག་ཁལ་སྟོང་དང་། འཕྲུལ་གྱི་དཀོར་ཆ་སྣ་ཚོགས་
ཀྱིས་སྣ་དྲངས་ནས་མཆོད་པ་ཕུལ་ལོ། ། དེ་ནས་ཀླུ་ཆེན་པོ་བརྒྱད་དང་། ཀླུ་མོ་མ་མ་
དེ་ལས་སོགས་པས་ཀྱང་། བ་དམར་མོ་སྟོང་གི་འོ་མ་བཞོས་ནས། རིན་པོ་ཆེ་ཆུ་དར་
གྱི་གྲུ་ལེགས་བཀང་བ་དང་། ཀླུ་ཤིང་པད་མ་དང་། ཀླུ་ཡི་མེ་ཏོག་སྣ་ཚོགས་པ་དང་།
ཡིད་བཞིན་གྱི་ནོར་བུ་རིན་པོ་ཆེ་དང་། གཡུའི་རྟ་ཕོ་དང་། དུང་གི་གླང་པོ་ཆེ་དང་།
ཀུ་ལང་གསེར་ཕྱེ་ལ་སོགས་པའི་མཆོད་པ་ཕུལ་ལོ། །དེ་དང་དེ་ལ་སྟོན་པས་ཞལ་གྱི་
འཛུམ་པར་མཛད་དེ། ཐུགས་དགྱེས་པའི་ཚུལ་བསྟན་ཏོ། །དེ་ནས་ས་ཡི་ལྷ་མོ་གསེར་
ལོངས་སྤྱོད་ནི། སྐུ་གསེར་གྱི་མདོག་ལས་ཞལ་གྱི་འཛུམ་ཕྱུང་ནས། སྐུ་སྟོད་ལྟེ་བ་
ཡན་ཆད་ས་ལས་འཕག་པར་མཛད་དེ། ཕྱག་གཡས་པས་གསེར་གྱི་འཁོར་ལོ་རྩིབས་
སྟོང་དང་ལྡན་པ་རུ། གསེར་གྱི་བུམ་པ་བདུད་རྩི་བཅུད་ཀྱིས་བལྟམས་པ་ཞིག །སྟོན་
པའི་ཞབས་ལ་སྤྱི་བོས་གཏུགས་དེ་བཀྲ་ཤིས་ཀྱི་མཆོད་པ་ཕུལ་ཏོ། །དེ་ནས་འཁོར་གྱི་
གཤེན་རབ་གཡུང་དྲུང་སེམས་དཔའ་རྣམས་དང་། ལྷ་མོ་སུམ་བརྒྱ་དྲུག་ཅུ་དང༌། ཀླུ་
མོ་བརྒྱད་ཁྲི་བཞི་སྟོང་དང་། ལྷ་ཆེན་པོ་བརྒྱད་དང་། ཀླུ་ཆེན་པོ་བརྒྱད་དང་། རྒྱལ་
པོ་ཆེན་པོ་བཞི་དང་། ཕྱོགས་སྐྱོང་བ་བཅུ་དང༌། གཟའ་ཆེན་པོ་བརྒྱད་དང༌། རྒྱུ་
སྐར་ཉི་ཤུ་རྩ་བརྒྱད་དང་། ལྷ་མ་སྲིན་སྡེ་བརྒྱད་དང༌། རྨ་བུ་ལ་སོགས་པའི་སེམས་
ཅན་ཐམས་ཅད་ཀྱིས། བླ་ན་མེད་པའི་མཆོད་པ་ཡོངས་སུ་གཏོང་བའི་སྤྲིན་ཞེས་བྱ་བ་
ཕུལ་བས་ནི། བར་སྣང་ལ་སྤྲིན་དུ་ཆགས་སོ། ། དེ་ནས་སྟོན་པ་གཤེན་རབ་མི་བོ་ཡིས།
མཆོད་པ་ཐམས་ཅད་ཐུགས་རྗེས་བྱིན་གྱིས་བརླབས་ནས། ཐུགས་ཡང་དག་པའི་
དགོངས་པ་ལས། བླ་ན་མེད་པ་ཡང་དག་པའི་དོན་ལྷུན་གྱིས་གྲུབ་པའི་སྨོན་ལམ་ཞེས་
བྱ་བ་ཡོངས་སུ་བཏབ་བོ། ། །
དེ་ནས་སྟོན་པ་གཤེན་རབ་མི་བོ་ཡིས། གདན་ཉི་ཟླའི་ཁྲི་ལས་བཞེངས་ནས།
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གསེར་གྱི་ས་གཞི་ལ་གཤེན་འགྲོས་གོམ་གསུམ་ནི་བོར་རོ། །ཞབས་གཡས་པས་ས་ལ་
ལན་གསུམ་དྲིག་དྲིག་མཛད། སྟོང་གསུམ་ཀུན་ཏུ་གྲགས་པའི་སྒྲ་ནི་བཏང་། དུང་པོ་
ཨང་གྲགས་ནི་བུས། རྔ་ཕོ་ལོང་གཡག་སྙིང་ནི་བརྡུང་། གཤང་ཁྲི་ལོ་གནམ་གྲགས་
ནི་དཀྲོལ། ཐུགས་ཀྱི་འོད་ཟེར་ནི་ཡོངས་སུ་བཀྱེ་བས། སྟོང་གསུམ་ཐམས་ཅད་ཀྱང་
སྒྲ་ཡིས་ཁེངས་སོ། །འབྱུང་བ་ཆེན་པོ་ལྔ་ཡང་གཡོས་སོ། །རབ་ཏུ་གཡོས་སོ། །དིར་རོ་
དིར་རོ། །རབ་ཏུ་དིར་རོ། །བེར་རོ་བེར་རོ། །རབ་ཏུ་བེར་རོ། །གྱུར་རོ་གྱུར་རོ། །རབ་
ཏུ་གྱུར་རོ། །དབུས་མཐོ་ན་མཐའ་དམའོ། །མཐའ་མཐོ་ན་དབུས་དམའོ། །ཤར་ཕྱོགས་
མཐོ་ན་ནུབ་ཕྱོགས་དམའོ། །ནུབ་ཕྱོགས་མཐོ་ན་ཤར་ཕྱོགས་དམའོ། །བྱང་ཕྱོགས་
མཐོ་ན་ལྷོ་ཕྱོགས་དམའོ། །ལྷོ་ཕྱོགས་མཐོ་ན་བྱང་ཕྱོགས་དམའོ། །གནམ་ཡང་ཡོམ་
ཡོམ་རབ་ཏུ་ཡོམ། ས་ཡང་མེར་མེར་རབ་ཏུ་མེར། རི་རབ་ཀྱང་འགུལ་འགུལ་རབ་
ཏུ་འགུལ། རྒྱ་མཚོ་ཡང་ཆོལ་ཆོལ་རབ་ཏུ་ཆོལ། རྡོ་ཤིང་ཡང་ཤིག་ཤིག་རབ་ཏུ་ཤིག་
པར་གྱུར་ཏོ། །དེ་ནས་སྟོན་པ་གཤེན་རབ་མི་བོ་ལ། སྟོང་གསུམ་གྱི་སེམས་ཅན་ཐམས་
ཅད་ཀྱིས་ཀྱང་། གུས་པའི་ཚུལ་གྱིས་ཕྱག་འཚལ་ལོ། །དེ་ནས་འཁོར་དུ་གཏོགས་པའི་
གཤེན་རབ་གཡུང་དྲུང་སེམས་དཔའ་རྣམས་ཀྱིས། དགའ་བའི་མདངས་ཕྱུང་། སྤྲོ་
བའི་གླུ་བླངས་ནས་སྟོན་པ་ལ་འདི་སྐད་ཅེས་བསྟོད་དོ། །གཤེན་རབ་བླ་མ་ཐུགས་རྗེའི་
མངའ་བདག་ནི། ཐར་ལམ་བདེ་འབྱེད་སྟོང་གསུམ་ཡོངས་ཀྱི་དཔལ། ཐུགས་ཀྱི་འོད་
ཟེར་མ་རིག་མུན་པ་སེལ། མགུར་གྱི་དབྱངས་ཀྱིས་འཁོར་བའི་མྱ་ངན་སངས། གཤེན་
འགྲོས་སྟབས་ཀྱི་ས་བཅུ་ཟིལ་གྱིས་གནོན། ཕྱག་རྒྱ་བསྣོལ་མས་བདུད་རྣམས་ཐབས་
ཀྱིས་འཆིང་། གཟི་བརྗིད་དབང་གིས་བདུད་བཞི་ཟིལ་གྱིས་གནོན། ཐུགས་རྗེ་ཐབས་
ཀྱིས་ཉོན་མོངས་འདམ་ནས་འདྲེན། ཐུགས་རྗེ་སྤྲུལ་པས་ཐམས་ཅད་འདུལ་མཛད་པ།
གཤེན་རབ་བླ་མའི་སྐུ་ལ་ཕྱག་འཚལ་ལོ། །ཞེས་བསྟོད་ནས་འདི་སྐད་ཅེས་གསོལ་ཏོ། །
14

འབུམ་སྡེ། ། ཁམས་རྩ་རྣམ་ངེས།། ༼ཀ༽
སྟོན་པ་ལགས། སེམས་ཅན་རྣམས་ཡོངས་སུ་སྨིན་པར་མཛད་པ་དང༌། བདག་ཅག་
འཁོར་རྣམས་ཤེས་པའི་རྒྱུད་སྦྱང་བའི་ཕྱིར། ཐུགས་ཀྱི་དཀྱིལ་ནས་མན་ངག་གཏེར་
ཕྱུངས་ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཅེས་ཞུས་སོ། །
དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། སེམས་ཅན་རྣམས་ཡོངས་སུ་སྨིན་
པར་བྱ་བ་དང་། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་ཀྱི་ཤེས་
པའི་རྒྱུད་སྦྱང་བའི་ཕྱིར། འཕྲུལ་ངག་བདེན་པའི་བོན་ཁམས་ཆེན་པོ་བརྒྱད་གཏན་ལ་
ཕབ་སྟེ་བཤད་པར་བྱ་ཡིས། སེམས་ཅན་རྣམས་འཕྲུལ་ངག་བདེན་པའི་བོན། ཁམས་
ཆེན་པོ་བརྒྱད་གཏན་ལ་ཕབ་པ་འདི་ལ་རབ་ཏུ་ཉོན་ཅིག །སེམས་ཅན་རྣམས་འཕྲུལ་
ངག་བདེན་པའི་བོན་འདི་ལ་མི་ཉན་ན། སེམས་ཅན་རྣམས་གོལ་ལོ། །སྐྱེ་མཆེད་
མུ་བཞིའི་འོག་མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་བའི་ལྷ། མི་
གདུང་བའི་ལྷ། མི་ཆེ་བའི་ལྷ། འབྲས་བུ་སྨིན་པའི་ལྷ། བསོད་ནམས་འཕེལ་བའི་ལྷ།
སྤྲིན་མེད་ཆེ་བའི་ལྷ། ཚད་མེད་འོད་ཀྱི་ལྷ། འོད་ཆེན་གྱི་ལྷ། འོད་ཆུང་གི་ལྷ། ཚད་
མེད་དགེ་བའི་ལྷ། དགེ་ཆེན་གྱི་ལྷ། དགེ་ཆུང་གི་ལྷ། དགེ་རྒྱས་ཀྱི་ལྷ། ཚངས་རིས་ཀྱི་
ལྷ། གཞན་འཕྲུལ་དབང་བྱེད་ཀྱི་ལྷ། འཕྲུལ་དགའི་ལྷ། མཚེ་མའི་ལྷ། དགའ་ལྡན་གྱི་
ལྷ། སུམ་ཅུ་རྩ་གསུམ་གྱི་ལྷ། རྒྱལ་ཆེན་རིགས་བཞིའི་ལྷ་རྣམས། འཕྲུལ་ངག་བདེན་
པའི་བོན། ཁམས་ཆེན་པོ་བརྒྱད། གཏན་ལ་ཕབས་པ་འདི་ལ་ཉོན་ཅིག །སྐྱེ་མཆེད་མུ་
བཞིའི་ལྷ། འོག་མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་བའི་ལྷ། མི་
གདུང་བའི་ལྷ། མི་ཆེ་བའི་ལྷ། འབྲས་བུ་སྨིན་པའི་ལྷ། བསོད་ནམས་འཕེལ་བའི་ལྷ།
སྤྲིན་མེད་ཆེ་བའི་ལྷ། ཚད་མེད་འོད་ཀྱི་ལྷ། འོད་ཆེན་གྱི་ལྷ། འོད་ཆུང་གི་ལྷ། ཚད་
མེད་དགེ་བའི་ལྷ། དགེ་ཆེན་གྱི་ལྷ། དགེ་ཆུང་གི་ལྷ། དགེ་རྒྱས་ཀྱི་ལྷ། ཚངས་རིས་ཀྱི་
ལྷ། གཞན་འཕྲུལ་དབང་བྱེད་ཀྱི་ལྷ། འཕྲུལ་དགའི་ལྷ། མཚེ་མའི་ལྷ། དགའ་ལྡན་གྱི་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལྷ། སུམ་ཅུ་རྩ་གསུམ་གྱི་ལྷ། རྒྱལ་ཆེན་རིགས་བཞིའི་ལྷ་རྣམས། འཕྲུལ་ངག་བདེན་
པའི་བོན། ཁམས་ཆེན་པོ་བརྒྱད་གཏན་ལ་ཕབས་པ་འདི་ལ་མི་ཉན་ན། སྐྱེ་མཆེད་མུ་
བཞིའི་ལྷ། འོག་མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་བའི་ལྷ། མི་
གདུང་བའི་ལྷ། མི་ཆེ་བའི་ལྷ། འབྲས་བུ་སྨིན་པའི་ལྷ། བསོད་ནམས་འཕེལ་བའི་ལྷ།
སྤྲིན་མེད་ཆེ་བའི་ལྷ། ཚད་མེད་འོད་ཀྱི་ལྷ། འོད་ཆེན་གྱི་ལྷ། འོད་ཆུང་གི་ལྷ། ཚད་
མེད་དགེ་བའི་ལྷ། དགེ་ཆེན་གྱི་ལྷ། དགེ་ཆུང་གི་ལྷ། དགེ་རྒྱས་ཀྱི་ལྷ། ཚངས་རིས་ཀྱི་
ལྷ། གཞན་འཕྲུལ་དབང་བྱེད་ཀྱི་ལྷ། འཕྲུལ་དགའི་ལྷ། མཚེ་མའི་ལྷ། དགའ་ལྡན་གྱི་
ལྷ། སུམ་ཅུ་རྩ་གསུམ་གྱི་ལྷ། རྒྱལ་ཆེན་རིགས་བཞིའི་ལྷ་རྣམས་ནི་གོལ་ལོ། ། སྐྱེ་མཆེད་
མུ་བཞིའི་ལྷ། འོག་མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་བའི་ལྷ།
མི་གདུང་བའི་ལྷ། མི་ཆེ་བའི་ལྷ། འབྲས་བུ་སྨིན་པའི་ལྷ། བསོད་ནམས་ཆེ་བའི་ལྷ།
སྤྲིན་མེད་ཆེ་བའི་ལྷ། ཚད་མེད་འོད་ཀྱི་ལྷ། འོད་ཆེན་གྱི་ལྷ། འོད་ཆུང་གི་ལྷ། ཚད་
མེད་དགེ་བའི་ལྷ། དགེ་ཆེན་གྱི་ལྷ། དགེ་ཆུང་གི་ལྷ། དགེ་རྒྱས་ཀྱི་ལྷ། ཚངས་རིས་ཀྱི་
ལྷ། གཞན་འཕྲུལ་དབང་བྱེད་ཀྱི་ལྷ། འཕྲུལ་དགའི་ལྷ། མཚེ་མའི་ལྷ། དགའ་ལྡན་གྱི་
ལྷ། སུམ་ཅུ་རྩ་གསུམ་གྱི་ལྷ། རྒྱལ་ཆེན་རིགས་བཞིའི་ལྷ་ཡིས། འཕྲུལ་ངག་བདེན་པའི་
བོན། ཁམས་ཆེན་པོ་བརྒྱད་གཏན་ལ་ཕབ་པ་འདི་ཐོས་སམ། སྐྱེ་མཆེད་མུ་བཞིའི་ལྷ།
འོག་མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་བའི་ལྷ། མི་གདུང་བའི་
ལྷ། མི་ཆེ་བའི་ལྷ། འབྲས་བུ་སྨིན་པའི་ལྷ། བསོད་ནམས་འཕེལ་བའི་ལྷ། སྤྲིན་མེད་ཆེ་
བའི་ལྷ། ཚད་མེད་འོད་ཀྱི་ལྷ། འོད་ཆེན་གྱི་ལྷ། འོད་ཆུང་གི་ལྷ། ཚད་མེད་དགེ་བའི་
ལྷ། དགེ་ཆེན་གྱི་ལྷ། དགེ་ཆུང་གི་ལྷ། དགེ་རྒྱས་ཀྱི་ལྷ། ཚངས་རིས་ཀྱི་ལྷ། གཞན་
འཕྲུལ་དབང་བྱེད་ཀྱི་ལྷ། འཕྲུལ་དགའི་ལྷ། མཚེ་མའི་ལྷ། དགའ་ལྡན་གྱི་ལྷ། སུམ་
ཅུ་རྩ་གསུམ་གྱི་ལྷ། རྒྱལ་ཆེན་རིགས་བཞིའི་ལྷ་ཡིས། འཕྲུལ་ངག་བདེན་པའི་བོན།
16

འབུམ་སྡེ། ཁམས་རྩ་རྣམ་ངེས། །
ཁམས་ཆེན་པོ་བརྒྱད་གཏན་ལ་ཕབ་པ་འདི་མ་ཐོས་ན། སྐྱེ་མཆེད་མུ་བཞིའི་ལྷ། འོག་
མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་བའི་ལྷ། མི་གདུང་བའི་ལྷ།
མི་ཆེ་བའི་ལྷ། འབྲས་བུ་སྨིན་པའི་ལྷ། བསོད་ནམས་འཕེལ་བའི་ལྷ། སྤྲིན་མེད་ཆེ་བའི་
ལྷ། ཚད་མེད་འོད་ཀྱི་ལྷ། འོད་ཆེན་གྱི་ལྷ། འོད་ཆུང་གི་ལྷ། ཚད་མེད་དགེ་བའི་ལྷ།
དགེ་ཆེན་གྱི་ལྷ། དགེ་ཆུང་གི་ལྷ། དགེ་རྒྱས་ཀྱི་ལྷ། ཚངས་རིས་ཀྱི་ལྷ། གཞན་འཕྲུལ་
དབང་བྱེད་ཀྱི་ལྷ། འཕྲུལ་དགའི་ལྷ། མཚེ་མའི་ལྷ། དགའ་ལྡན་གྱི་ལྷ། སུམ་ཅུ་རྩ་
གསུམ་གྱི་ལྷ། རྒྱལ་ཆེན་རིགས་བཞིའི་ལྷ་རྣམས་འཁྲུལ་ལོ། ། ལྷ་མ་ཡིན་གྱི་རིགས་མི་ཡི་
རིགས་ཀྱིས་འཕྲུལ་ངག་བདེན་པའི་བོན། ཁམས་ཆེན་པོ་བརྒྱད་གཏན་ལ་ཕབས་པ་བབསམ
འདི་ལ་ཉོན་ཅིག ། ལྷ་མ་ཡིན་གྱི་རིགས་མིའི་རིགས་ཀྱིས་འཕྲུལ་ངག་བདེན་པའི་བོན་
ཁམས་ཆེན་པོ་བརྒྱད་གཏན་ལ་ཕབ་པ་འདི་ལ་མི་ཉན་ན། ལྷ་མ་ཡིན་གྱི་རིགས། མིའི་
རིགས་རྣམས་གོལ་ལོ། ། ལྷ་མ་ཡིན་གྱི་རིགས་མི་ཡི་རིགས་ཀྱིས་འཕྲུལ་ངག་བདེན་པའི་
བོན། ཁམས་ཆེན་པོ་བརྒྱད་གཏན་ལ་ཕབ་པ་འདི་ཐོས་སམ། ལྷ་མ་ཡིན་གྱི་རིགས་མི་
ཡི་རིགས་ཀྱིས་འཕྲུལ་ངག་བདེན་པའི་བོན། ཁམས་ཆེན་པོ་བརྒྱད་གཏན་ལ་ཕབ་པ་
འདི་མ་ཐོས་ན། ལྷ་མ་ཡིན་གྱི་རིགས་མི་ཡི་རིགས་ནི་འཁྲུལ་ལོ། །བྱོལ་སོང་གི་རིགས་
ཐམས་ཅད། ཡི་དྭགས་ཀྱི་རིགས་ཐམས་ཅད། དམྱལ་བའི་རིགས་ཐམས་ཅད་ཀྱང་།
འཕྲུལ་ངག་བདེན་པའི་བོན་ཁམས་ཆེན་པོ་བརྒྱད་གཏན་ལ་ཕབ་པ་འདི་ལ་ཉོན་ཅིག
བྱོལ་སོང་གི་རིགས་ཐམས་ཅད། ཡི་དྭགས་ཀྱི་རིགས་ཐམས་ཅད། དམྱལ་བའི་རིགས་
ཐམས་ཅད་ཀྱིས། འཕྲུལ་ངག་བདེན་པའི་བོན། ཁམས་ཆེན་པོ་བརྒྱད་གཏན་ལ་ཕབ་
པ་འདི་ལ་མཉན་ན། སྒྲ་ཙམ་ཐོས་པས་ཀྱང་ཐར་པ་ཆེན་པོ་ཡོངས་སུ་འཐོབ་པར་
འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལསNངལs། དུམ་བུ་
གཅིག་པ། བམ་པོ་གཉིས་པའོ། །། །
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དེ་ནས་སྟོན་པ་གཤེན་རབ་མི་བོས། འཁོར་དུ་གཏོགས་པའི་གཡུང་དྲུང་སེམས་
དཔའ་རྣམ་ལ་འདི་སྐད་ཅེས་བཀའ་སྩལ་ཏོ། །གཤེན་རབ་འཕྲུལ་བོན་གསང་བ་
ངང་རིང་དང་། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རིགས་
ཀྱི་བུ། སེམས་ཅན་རྣམས་ཡོངས་སུ་སྨིན་ཅིང་འབྲས་བུ་ཐར་པ་ཐོབ་པར་བྱ་བའི་
ཕྱིར། འཕྲུལ་ངག་བདེན་པའི་བོན། སྲིད་པ། རིན་པོ་ཆེ། སྣང་བ། སྟོང་པ། སོ་སོ།
རིག་པ། ཀློང་ཆེན། མཉམ་པ་གཡུང་དྲུང་ལས་བྱུང་བ་འདི། སེམས་ཅན་རྣམས་ལ་
ཡོངས་སུ་བསྟན་པར་བྱ་ཡིས། སེམས་ཅན་རྣམས་མོས་པའི་ཏིང་ངེ་འཛིན་གྱིས་དྲན་
པ་བསྐྱེད་ལ། འཕྲུལ་ངག་བདེན་པའི་བོན། སྲིད་པ། རིན་པོ་ཆེ། སྣང་བ། སྟོང་པ།
སོ་སོ། རིག་པ། ཀློང་ཆེན། མཉམ་པ་གཡུང་དྲུང་ལས་བྱུང་བ་འདི་ལ་རབ་ཏུ་ཉོན་
ཅིག །སེམས་ཅན་རྣམས་འཁོར་བ་ལ་གནས་པ་རྣམས། ཡོངས་སུ་མྱ་ངན་ལས་བཟླ་
ཞིང་རིག་པ་བསྐྱེད་པའི་ཕྱིར། བོན་ཐམས་ཅད་ཡོད་པ་མེད་པ། ཡོད་མེད་གཉིས་ཀྱི་
མཐའ་ལས་འདས་པའི་རང་བཞིན། སྣང་བའི་སྟོང་པའི་སྣང་སྟོང་གཉིས་ཀྱི་མཐའ་
ལས་འདས་པའི་རང་བཞིན། རྟག་པའི་ཆད་པའི་རྟག་ཆད་གཉིས་ཀྱི་མཐའ་ལས་
འདས་པའི་རང་བཞིན། སྐྱེ་བའི་འགག་པའི་སྐྱེ་འགག་གཉིས་ཀྱི་མཐའ་ལས་འདས་
པའི་རང་བཞིན་སྲིད་པ་ལས་བྱུང་བ་འདི། བོན་ཐམས་ཅད་ཡེ་མ་བྱུང་མ་སྐྱེས་སྐྱེ་བ་
མེད་པར་གདོད་ནས་དག་པར་ཤེས་པ་འདི། བོན་ཐམས་ཅད་ཡོད་པའི་མེད་པའི་
ཡོད་མེད་གཉིས་ཀྱི་མཐའ་ལས་འདས་པའི་རང་བཞིན། སྣང་བའི་སྟོང་པའི་སྣང་སྟོང་
གཉིས་ཀྱི་མཐའ་ལས་འདས་པའི་རང་བཞིན། རྟག་པའི་ཆད་པའི་རྟག་ཆད་གཉིས་
ཀྱི་མཐའ་ལས་འདས་པའི་རང་བཞིན། སྐྱེ་བའི་འགག་པའི་སྐྱེ་འགག་གཉིས་ཀྱི་མཐའ་
ལས་འདས་པའི་རང་བཞིན། རིན་པོ་ཆེ་རྒྱུ་ལས་བྱུང་བ་འདི། བོན་ཐམས་ཅད་ཡེ་
མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པར་ཤེས་པ་འདི། བོན་ཐམས་ཅད་
18

འབུམ་སྡེ། ཁམས་རྩ་རྣམ་ངེས། །
ཡོད་པའི་མེད་པའི་ཡོད་མེད་གཉིས་ཀྱི་མཐའ་ལས་འདས་པའི་རང་བཞིན། སྣང་བའི་
སྟོང་པའི་སྣང་སྟོང་གཉིས་ཀྱི་མཐའ་ལས་འདས་པའི་རང་བཞིན། རྟག་པའི་ཆད་པའི་
རྟག་ཆད་གཉིས་ཀྱི་མཐའ་ལས་འདས་པའི་རང་བཞིན། སྐྱེ་བའི་འགག་པའི་སྐྱེ་འགག་
གཉིས་ཀྱི་མཐའ་ལས་འདས་པའི་རང་བཞིན། སྣང་བ་ལས་བྱུང་བ་འདི། བོན་ཐམས་
ཅད་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་ཤེས་པ་འདི། བོན་ཐམས་
ཅད་ཡོད་པའི་མེད་པའི་ཡོད་མེད་གཉིས་ཀྱི་མཐའ་ལས་འདས་པའི་རང་བཞིན། སྣང་
བའི་སྟོང་པའི་སྣང་སྟོང་གཉིས་ཀྱི་མཐའ་ལས་འདས་པའི་རང་བཞིན། རྟག་པའི་ཆད་
པའི་རྟག་ཆད་གཉིས་ཀྱི་མཐའ་ལས་འདས་པའི་རང་བཞིན། སྐྱེ་བའི་འགག་པའི་སྐྱེ་
འགག་གཉིས་ཀྱི་མཐའ་ལས་འདས་པའི་རང་བཞིན། སྟོང་པ་ལས་བྱུང་བ་འདི། བོན་
ཐམས་ཅད་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པར་ཤེས་པ་འདི།
བོན་ཐམས་ཅད་ཡོད་པའི་མེད་པའི་ཡོད་མེད་གཉིས་ཀྱི་མཐའ་ལས་འདས་པའི་རང་
བཞིན། སྣང་བའི་སྟོང་པའི་སྣང་སྟོང་གཉིས་ཀྱི་མཐའ་ལས་འདས་པའི་རང་བཞིན།
རྟག་པའི་ཆད་པའི་རྟག་ཆད་གཉིས་ཀྱི་མཐའ་ལས་འདས་པའི་རང་བཞིན། སྐྱེ་བའི་
འགག་པའི་སྐྱེ་འགག་གཉིས་ཀྱི་མཐའ་ལས་འདས་པའི་རང་བཞིན། སོ་སོ་ལས་བྱུང་
བ་འདི། བོན་ཐམས་ཅད་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་ཤེས་
པ་འདི། བོན་ཐམས་ཅད་ཡོད་པའི་མེད་པའི་ཡོད་མེད་གཉིས་ཀྱི་མཐའ་ལས་འདས་
པའི་རང་བཞིན། སྣང་བའི་སྟོང་པའི་སྣང་སྟོང་གཉིས་ཀྱི་མཐའ་ལས་འདས་པའི་རང་
བཞིན། རྟག་པའི་ཆད་པའི་རྟག་ཆད་གཉིས་ཀྱི་མཐའ་ལས་འདས་པའི་རང་བཞིན།
སྐྱེ་བའི་འགག་པའི་སྐྱེ་འགག་གཉིས་ཀྱི་མཐའ་ལས་འདས་པའི་རང་བཞིན། རིག་པ་
ལས་བྱུང་བ་འདི། བོན་ཐམས་ཅད་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་
དག་པ་ཤེས་པ་འདི། བོན་ཐམས་ཅད་ཡོད་པའི་མེད་པའི་ཡོད་མེད་གཉིས་ཀྱི་མཐའ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལས་འདས་པའི་རང་བཞིན། སྣང་བའི་སྟོང་པའི་སྣང་སྟོང་གཉིས་ཀྱི་མཐའ་ལས་
འདས་པའི་རང་བཞིན། རྟག་པའི་ཆད་པའི་རྟག་ཆད་གཉིས་ཀྱི་མཐའ་ལས་འདས་
པའི་རང་བཞིན། སྐྱེ་བའི་འགག་པའི་སྐྱེ་འགག་གཉིས་ཀྱི་མཐའ་ལས་འདས་པའི་རང་
བཞིན། གཡུང་དྲུང་གི་དབྱིངས་ལས་བྱུང་བ་འདི། བོན་ཐམས་ཅད་ཡེ་མ་བྱུང་མ་
སྐྱེས་སྐྱེ་བ་མེད་པར་གདོད་ནས་དག་པར་ཤེས་པ་འདི། བོན་ཐམས་ཅད་ཡོད་པའི་
མེད་པའི་ཡོད་མེད་གཉིས་ཀྱི་མཐའ་ལས་འདས་པའི་རང་བཞིན། སྣང་བའི་སྟོང་པའི་
སྣང་སྟོང་གཉིས་ཀྱི་མཐའ་ལས་འདས་པའི་རང་བཞིན། རྟག་པའི་ཆད་པའི་རྟག་ཆད་
གཉིས་ཀྱི་མཐའ་ལས་འདས་པའི་རང་བཞིན། སྐྱེ་བའི་འགག་པའི་སྐྱེ་འགག་གཉིས་ཀྱི་
མཐའ་ལས་འདས་པའི་རང་བཞིན། མཉམ་པ་ལས་བྱུང་བ་འདི། སེམས་ཅན་རྣམས་
ལ་ཡོངས་སུ་བསྟན་པར་བྱ་ཡིས། སེམས་ཅན་རྣམས་གུས་པའི་ཚུལ་དང༌། མོས་
པའི་སེམས་ཀྱིས་འདི་ལ་མཉན་པར་བྱའོ། །སེམས་ཅན་རྣམས་འཁོར་བ་ལ་གནས་པ་
རྣམས། ཡོངས་སུ་མྱ་ངན་ལས་བཟླ་ཞིང་རིག་པ་བསྐྱེད་པའི་ཕྱིར། བོན་ཐམས་ཅད་
ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པར་ཤེས་པ་འདི། སེམས་ཅན་
རྣམས་ལ་བོན་ཡོངས་སུ་བསྟན་པར་བྱ་ཡིས། སེམས་ཅན་རྣམས་གུས་པའི་ཚུལ་དང་
མོས་པའི་སེམས་ཀྱིས་འདི་ལ་མཉན་པར་བྱའོ། །ཁམས་བརྒྱད་གཏན་ལ་ཕབ་པའི་
དོན་རྣམ་པར་ངེས་པ་ལས། སྲིད་པའི་གླེང་གཞིའི་ལེའུ་སྟེ་དང་པོའོ།། །། །
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས། སེམས་ཅན་ཐམས་ཅད་ཡོངས་སུ་སྨིན་
ཞིང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་བྱ་བའི་ཕྱིར།
འཕྲུལ་ངག་བདེན་པའི་བོན་ཐམས་ཅད། གཞི་ནི་ང་ཡིས་བཤད་པར་བྱ་ཡིས། གླེང་
ནི་ཁྱོད་ཀྱིས་བསླང་བར་གྱིས་ཤིག །ཅེས་གསུངས་སོ། །
20

འབུམ་སྡེ། ཁམས་རྩ་རྣམ་ངེས།
༧ དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གསང་བ་
ངང་རིང་གིས་གསོལ་པ། སྟོན་པ་ལགས། བོན་ཐམས་ཅད་ཀྱི་གཞི་དང་རྩ་བ་གང་
ལགས། གཤེན་རབ་ཀྱིས་བཀའ་སྩལ་པ། གཤེན་རབ་འཕྲུལ་བོན་གསང་བ་ངང་རིང་།
གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རིགས་
ཀྱི་བུ། འདི་ལྟ་སྟེ། བོན་ཐམས་ཅད་ཀྱི་གཞི་དང་རྩ་བ་ནི་ཡོངས་སུ་བདག་ཉིད་ལ་
འདུས་སོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་
ཅད་ཡོངས་སུ་བདག་ཉིད་ལ་ཇི་ལྟར་འདུས་པ་ལགས། གཤེན་རབ་ཀྱིས་བཀའ་སྩལ་
པ། བོན་ཐམས་ཅད་ཡོངས་སུ་བདག་ཉིད་ལ་འདུས་པ་ནི། འཁོར་བའི་བོན་ཐམས་
ཅད་ཀུན་ནས་ཉོན་མོངས་པ་དང༌། མྱ་ངན་ལས་འདས་པའི་བོན་རྣམ་པར་བྱང་བ་
གཉིས་སོ། །དེ་གང་ཞེ་ན། གཟུགས་དང་། ཚོར་བ་དང་། འདུ་ཤེས་དང་། འདུ་བྱེད་
དང་། རྣམ་པར་ཤེས་པ་དང༌། མིག་དང་གཟུགས་དང༌། རྣ་བ་དང་སྒྲ་དང༌། སྣ་
དང་དྲི་དང་། ལྕེ་དང་རོ་དང་། ལུས་དང་རེག་དང་། ཡིད་དང་བོན་དང་། མིག་གི་
རྣམ་པར་ཤེས་པ་དང་། རྣ་བའི་རྣམ་པར་ཤེས་པ་དང་། སྣའི་རྣམ་པར་ཤེས་པ་དང་།
ལྕེ་ཡི་རྣམ་པར་ཤེས་པ་དང༌། ལུས་ཀྱི་རྣམ་པར་ཤེས་པ་དང་། ཡིད་ཀྱི་རྣམ་པར་ཤེས་
པ་དང་། མིག་གི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། རྣ་བའི་འདུས་
ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། སྣ་ཡི་འདུས་ཏེ་རེག་པར་ཤེས་པའི་
རྐྱེན་གྱིས་ཚོར་བ་དང༌། ལྕེ་ཡི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང༌།
ལུས་ཀྱི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། ཡིད་ཀྱི་འདུས་ཏེ་རེག་
པར་ཤེས་པའི་རྐྱེན་གྱིས་ཚོར་བ་དང་། རླུང་གི་ཁམས་དང༌། མེ་ཡི་ཁམས་དང༌། ཆུ་
ཡི་ཁམས་དང་། ས་ཡི་ཁམས་དང་། ནམ་མཁའི་ཁམས་དང་། རྣམ་པར་ཤེས་པའི་
ཁམས་དང་། མ་རིག་པ་དང་། འདུ་བྱེད་དང་། རྣམ་པར་ཤེས་པ་དང༌། མིང་དང་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གཟུགས་དང་། སྐྱེ་མཆེད་དྲུག་དང་། རེག་པ་དང་། ཚོར་བ་དང་། སྲེད་པ་དང་།
ལེན་པ་དང༌། སྲིད་པ་དང་། སྐྱེ་བ་དང་། རྒ་ཤི་ལ་སོགས་པ་རྣམས་ནི། འཁོར་བའི་
བོན་ཏེ་ཀུན་ནས་ཉོན་མོངས་པའོ། །
སྦྱིན་པའི་བླ་ན་མེད་པར་ཕྱིན་པ་དང་། ཚུལ་ཁྲིམས་ཀྱི་བླ་ན་མེད་པར་ཕྱིན་པ་
དང༌། བཟོད་པའི་བླ་ན་མེད་པར་ཕྱིན་པ་དང་། བརྩོན་འགྲུས་ཀྱི་བླ་ན་མེད་པར་
ཕྱིན་པ་དང་། བསམ་གཏན་གྱི་བླ་ན་མེད་པར་ཕྱིན་པ་དང༌། སྟོབས་ཀྱི་བླ་ན་མེད་
པར་ཕྱིན་པ་དང་། སྙིང་རྗེའི་བླ་ན་མེད་པར་ཕྱིན་པ་དང༌། སྨོན་ལམ་གྱི་བླ་ན་མེད་
པར་ཕྱིན་པ་དང་། ཐབས་ཀྱི་བླ་ན་མེད་པར་ཕྱིན་པ་དང༌། ཤེས་རབ་ཀྱི་བླ་ན་མེད་
པར་ཕྱིན་པ་དང་། ཕྱི་སྟོང་པ་ཉིད་དང་། ནང་སྟོང་པ་ཉིད་དང་། ཕྱི་ནང་སྟོང་པ་
ཉིད་དང༌། འདུས་བྱས་སྟོང་པ་ཉིད་དང་། འདུས་མ་བྱས་སྟོང་པ་ཉིད་དང་། མཐའ་
ལས་འདས་པ་སྟོང་པ་ཉིད་དང་། མི་དམིགས་པ་སྟོང་པ་ཉིད་དང་། ཆེན་པོ་སྟོང་པ་
ཉིད་དང༌། །དོན་དམ་པ་སྟོང་པ་ཉིད་དང་། རང་བཞིན་སྟོང་པ་ཉིད་དང་། རང་
བཞིན་མེད་པ་སྟོང་པ་ཉིད་དང་། རང་གི་མཚན་ཉིད་སྟོང་པ་ཉིད་དང་། ཐོག་མ་
དང་ཐ་མ་མེད་པ་སྟོང་པ་ཉིད་དང་། དོར་བ་མེད་པ་སྟོང་པ་ཉིད་དང༌། དངོས་པོ་
མེད་པ་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་དང་། བོན་
ཐམས་ཅད་སྟོང་པ་ཉིད་དང་། སྟོང་པ་ཉིད་སྟོང་པ་ཉིད་དང་། དྲན་པ་ཉེ་བར་
བཞག་པ་བཞི་དང་། ཡང་དག་པར་སྤོང་བ་བཞི་དང༌། རྫུ་འཕྲུལ་གྱི་རྐང་པ་བཞི་
དང་། དབང་པོ་རྣམས་དང༌། ཏིང་ངེ་འཛིན་རྣམས་དང༌། གཤེན་རབ་ཀྱི་ལམ་
བཞི་དང༌། མི་འཇིག་པའི་སྟོབས་རྣམས་དང་། ཐར་པའི་ལམ་བརྒྱད་དང་། ཕྱིར་མི་
ལྡོག་པའི་འབྲས་བུ་དང་། ལན་ཅིག་ཕྱིར་འོང་བའི་འབྲས་བུ་དང༌། རྒྱུན་ཏུ་ཞུགས་
པའི་འབྲས་བུ་དང༌། ཚད་མེད་པ་བཞི་དང༌། གཡུང་དྲུང་གི་བོན་ཕྱེ་བ་མེད་པ་ལ་
22

འབུམ་སྡེ། ཁམས་རྩ་རྣམ་ངེས། ། ༼ཀ༽
མ་འདྲེས་པ་དགུ་དང་། ཡང་དག་པའི་རིག་པ་ཉིད་དང༌། གཡུང་དྲུང་གི་ཡན་ལག་
དགུ་དང་། གཤེན་རབ་ཀྱི་བདེན་པ་བཞི་དང་། སོ་སོ་ཡང་དག་པར་རིག་པ་བཞི་
དང་། མི་བསྙེལ་བའི་གཟུངས་དང་། མཐར་གྱིས་གནས་པའི་སྙོམས་པར་འཇུག་པ་
དགུ་དང་། མཚན་མ་མེད་པ་ལ་སྙོམས་པར་འཇུག་པ་བཞི་དང་། བོན་གཡུང་དྲུང་
གི་དབྱིངས་ཐམས་ཅད་དང་། རྒྱུན་དུ་གནས་པའི་ཐུགས་རྗེ་བཞི་དང༌། རྟོགས་པ་
ཆེན་པོའི་ལྟ་བ་དང༌། བསྲུང་དུ་མེད་པའི་དམ་ཚིག་དང༌། ལྷུན་གྱི་གྲུབ་པའི་འཕྲིན་
ལས་དང་། རྣམ་པར་དག་པའི་སྤྱོད་པ་དང༌། ལེགས་པར་འབྱུང་བའི་ཡོན་ཏན་
དང༌། སྙོམས་པར་གནས་པའི་ངང་ཉིད་དང་། འགྱུར་བ་མེད་པའི་སྐུ་དང་། རང་
བཞིན་མེད་པའི་གསུང་དང༌། མཉམ་ཉིད་འཁྲུལ་པ་མེད་པའི་ཐུགས་དང་། རྣམ་པ་
ཐམས་ཅད་མཁྱེན་པའི་ཡེ་ཤེས་དང༌། བླ་ན་མེད་པ་ཡང་དག་པར་རྫོགས་པའི་འབྲས་
བུ་ལ་སོགས་པ་ནི། མྱ་ངན་ལས་འདས་པའི་བོན་ཏེ་རྣམ་པར་བྱང་བའོ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བླ་ན་མེད་པ་ཡང་
དག་པར་རྫོགས་པའི་འབྲས་བུ་འདི། ཇི་ལྟར་བགྱིས་ན་ཐོབ་པར་འགྱུར། གཤེན་རབ་
ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས། བླ་ན་མེད་པ་ཡང་དག་པར་རྫོགས་པའི་འབྲས་བུ་ནི། གཡུང་
དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་ན། ཤིན་ཏུ་འཐོབ་པར་འགྱུར་རོ། །གསོལ་
པ། གཡུང་དྲུང་སེམས་དཔའི་སྤྱོད་པ་ཟབ་མོ་ལ་ཅི་ལྟར་སྦྱང་བར་བགྱི། བཀའ་སྩལ་
པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། གཡུང་
དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་པའི་ཚེ། ཀུན་ནས་ཉོན་མོངས་པ་འཁོར་
བ་ལ་གནས་པར་མི་བྱེད་དོ། །ཀུན་ནས་ཉོན་མོངས་པ་ལ་འཁོར་བ་གནས་པར་མི་
བྱེད་དོ། །ཀུན་ནས་ཉོན་མོངས་པས་འཁོར་བ་ལ་གནས་པ་མི་བྱེད་དོ། །གཤེན་རབ་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་ཀྱིས་ཀྱང་། རྣམ་པར་བྱང་བ་
གཡུང་དྲུང་སེམས་དཔའི་སྤྱོད་པ་ཟབ་མོ་ལ་རབ་ཏུ་སྤྱོད་པར་གྱིས་ཤིག །བདག་གིས་
ཀྱང་རྣམ་པར་བྱང་བ། གཡུང་དྲུང་སེམས་དཔའི་སྤྱོད་པ་ཟབ་མོ་ལ་རབ་ཏུ་སྤྱད་
པར་བྱའོ། །དེ་ནས་གཤེན་རབ་གཏོ་བུ་འབུམ་སྲས་ཀྱིས། རྒྱན་དང་ཆ་ལུགས་མཛེས་
པར་བྱས་ནས་ནི། མེ་ཏོག་ཨུ་པ་ལ་དང་། ཨུ་མུ་ཏ་དང༌། ཨུ་དུམ་ཝ་ར་དང༌། ནམ་
མཁའ་ལྡིང་དང་། ཙམ་པ་ཀ་ལ་སོགས་པ། སྟོན་པ་ལ་མཆོད་པ་ཕུལ་ཏེ། མགོ་བོས་
ཞབས་ལ་ལྷ་ཕྱག་འཚལ་ནས། འདི་སྐད་ཅེས་གསོལ་ཏོ། །སྟོན་པ་ལགས། བདག་
ཅག་འཁོར་རྣམས་གཡུང་དྲུང་སེམས་དཔའི་སྤྱོད་པ་ཟབ་མོ་ལ་སྤྱོད་པར་བགྱི་ན
གཟུགས་དང་རྒ་ཤི་ལས་སོགས་པ་འཁོར་བའི་བོན། མྱ་ངན་ལས་འདས་པ་རྣམས་
ཀྱིས། གཡུང་དྲུང་སེམས་དཔའི་སྤྱོད་པ་ཟབ་མོ་ལ་ཇི་ལྟར་སྤྱོད་པར་བགྱི། ཞེས་
གསོལ་ཏོ། །
དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། གཡུང་དྲུང་སེམས་དཔའི་སྤྱོད་པ་ཟབ་མོ་ཡིས།
བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། ཀུན་ནས་ཉོན་མོངས་པ་
འཕྲུལ་ངག་བདེན་པའི་བོན། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ། བླ་
ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པར་གྱིས་ཤིག །བདག་གིས་ཀྱང་
གཡུང་དྲུང་སེམས་དཔའི་སྤྱོད་པ་ཟབ་མོ་ཡིས། བླ་ན་མེད་པར་ཕྱིན་པ་ཡང་དག་པའི་
དོན་ལ་སྤྱོད་པའི་ཚེ། ཀུན་ནས་ཉོན་མོངས་པ་འཕྲུལ་ངག་བདེན་པའི་བོན། འགྱུར་
བ་མེད་པའི་སྐུ་གཡུང་དྲུང་བདེ་བ་ཆེན་པོ། བླ་ན་མེད་པར་ཕྱིན་པ་ཡང་དག་པའི་
དོན་ལ་སྤྱོད་པར་བྱའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། གཡུང་དྲུང་སེམས་དཔའི་སྤྱོད་པ་ཟབ་མོ་ཡིས། བླ་ན་མེད་པར་ཕྱིན་པ་ཡང་
24

ཁམས་རྩ་རྣམ་ངེས།
འབུམ་སྡེ།
དག་པའི་དོན་ལ་སྤྱོད་པའི་ཚེ། ཀུན་ནས་ཉོན་མོངས་པ་འཕྲུལ་ངག་བདེན་པའི་བོན།
མ་གཡོས་པའི་ངང་དེ་བཞིན་ཉིད་བདེ་བ་ཆེན་པོ། བླ་ན་མེད་པར་ཕྱིན་པ་ཡང་དག་
པའི་དོན་ལ་སྤྱོད་པར་གྱིས་ཤིག །བདག་གིས་ཀྱང་གཡུང་དྲུང་སེམས་དཔའི་སྤྱོད་པ་
ཟབ་མོ་ཡིས། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། ཀུན་ནས་
ཉོན་མོངས་པ་འཕྲུལ་ངག་བདེན་པའི་བོན། མ་གཡོས་པའི་ངང་དེ་བཞིན་ཉིད་བདེ་
བ་ཆེན་པོ། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱད་པར་བྱའོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། གཡུང་དྲུང་སེམས་
དཔའི་སྤྱོད་པ་ཟབ་མོ་ཡིས། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་
ཚེ། ཀུན་ནས་ཉོན་མོངས་པ་འཕྲུལ་ངག་བདེན་པའི་བོན། ཡེ་མ་བྱུང་མ་སྐྱེས་སྐྱེ་བ་
མེད་པར་གདོད་ནས་དག་པ། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་
པར་གྱིས་ཤིག །བདག་གིས་ཀྱང་གཡུང་དྲུང་སེམས་དཔའི་སྤྱོད་པ་ཟབ་མོ་ཡིས། བླ་
ན་མེད་པ་ཡང་དག་པའི་དོན་ལ་སྤྱོད་པའི་ཚེ། ཀུན་ནས་ཉོན་མོངས་པའི་འཕྲུལ་ངག་
བདེན་པའི་བོན། ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ། བླ་ན་མེད་
པར་ཕྱིན་པ་ཡང་དག་པའི་དོན་ལ་སྤྱད་པར་བྱའོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། གཡུང་དྲུང་སེམས་དཔའི་སྤྱོད་པ་ཟབ་མོ་ཡིས།
བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། རྣམ་པར་བྱང་བ་འཕྲུལ་
ངག་བདེན་པའི་བོན། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ། བླ་ན་མེད་
པར་ཕྱིན་པ་ཡང་དག་པའི་དོན་ལ་སྤྱོད་པར་གྱིས་ཤིག །བདག་གིས་ཀྱང་གཡུང་དྲུང་
སེམས་དཔའི་སྤྱོད་པ་ཟབ་མོ་ཡིས། བླ་ན་མེད་པར་ཕྱིན་པ་ཡང་དག་པའི་དོན་ལ་
སྤྱོད་པའི་ཚེ། རྣམ་པར་བྱང་བ་འཕྲུལ་ངག་བདེན་པའི་བོན། འགྱུར་བ་མེད་པའི་སྐུ་
གཡུང་དྲུང་བདེ་བ་ཆེན་པོ། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱད་པར་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། གཡུང་
དྲུང་སེམས་དཔའི་སྤྱོད་པ་ཟབ་མོ་ཡིས། བླ་ན་མེད་པར་ཕྱིན་པ་ཡང་དག་པའི་དོན་
ལ་སྤྱོད་པའི་ཚེ། རྣམ་པར་བྱང་བ་འཕྲུལ་ངག་བདེན་པའི་བོན། མ་གཡོས་པའི་ངང་
དེ་བཞིན་ཉིད་བདེ་བ་ཆེན་པོ། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་
པར་གྱིས་ཤིག །བདག་གིས་ཀྱང་གཡུང་དྲུང་སེམས་དཔའི་སྤྱོད་པ་ཟབ་མོ་ཡིས། བླ་
ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། རྣམ་པར་བྱང་བ་འཕྲུལ་
ངག་བདེན་པའི་བོན། མ་གཡོས་པའི་ངང་དེ་བཞིན་ཉིད་བདེ་བ་ཆེན་པོ། བླ་ན་མེད་
པར་ཕྱིན་པ་ཡང་དག་པའི་དོན་ལ་སྤྱོད་པར་བྱའོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། གཡུང་དྲུང་སེམས་དཔའི་སྤྱོད་པ་ཟབ་མོ་ཡིས།
བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱད་པའི་ཚེ། རྣམ་པར་བྱང་བ་འཕྲུལ་
ངག་བདེན་པའི་བོན། ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ། བླ་ན་
མེད་པར་ཕྱིན་པ་ཡང་དག་པའི་དོན་ལ་སྤྱོད་པར་གྱིས་ཤིག །བདག་གིས་ཀྱང་གཡུང་
དྲུང་སེམས་དཔའི་སྤྱོད་པ་ཟབ་མོ་ཡིས། བླ་ན་མེད་པར་ཕྱིན་པ་ཡང་དག་པའི་དོན་
ལ་སྤྱོད་པའི་ཚེ། རྣམ་པར་བྱང་བ་འཕྲུལ་ངག་བདེན་པའི་བོན། ཡེ་མ་བྱུང་མ་སྐྱེས་
སྐྱེ་བ་མེད་པར་གདོད་ནས་དག་པ། བླ་ན་མེད་པ་ཡང་དག་པའི་དོན་ལ་སྤྱད་པར་
བྱའོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལས། གཡུང་དྲུང་
སེམས་དཔའི་སྤྱོད་པ་ཟབ་མོ་སྤྱོད་པའི་ལེའུ་སྟེ་གཉིས་པའོ། ། །
༧ དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་རྣམས་ཀྱིས་ཀྱང་། བླ་ན་མེད་པར་ཕྱིན་པ་ཡང་དག་པའི་དོན་ལ་
སྤྱོད་པར་གྱིས་ཤིག །བདག་གིས་ཀྱང་བླ་ན་མེད་པར་ཕྱིན་པ་ཡང་དག་པའི་དོན་ལ་
སྤྱོད་པར་བྱའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་
26

འབུམ་སྡེ། ། ཁམས་རྩ་རྣམ་ངེས། ༼ཀ༽
ཀྱིས་ཀྱང་། ཀུན་ནས་ཉོན་མོངས་པ་བླ་ན་མེད་པར་ཕྱིན་པ་ཡང་དག་པའི་དོན་ལ་
སྤྱོད་པར་གྱིས་ཤིག །བདག་གིས་ཀྱང་ཀུན་ནས་ཉོན་མོངས་པ་བླ་ན་མེད་པར་ཕྱིན་པ་
ཡང་དག་པའི་དོན་ལ་སྤྱད་པར་བྱའོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས་ཀྱིས་ཀྱང༌། རྣམ་པར་བྱང་བ་བླ་ན་མེད་པར་ཕྱིན་པ་ཡང་དག་
པའི་དོན་ལ་སྤྱོད་པར་གྱིས་ཤིག །བདག་གིས་ཀྱང་རྣམ་པར་བྱང་བ་བླ་ན་མེད་པར་
ཕྱིན་པ་ཡང་དག་པའི་དོན་ལ་སྤྱད་པར་བྱའོ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བདག་ཅག་བླ་ན་
མེད་པར་ཕྱིན་པ་ཡང་དག་པའི་དོན་ལ་སྤྱོད་པར་བགྱི་ན། བླ་ན་མེད་པར་ཕྱིན་པ་
འདི། ཡོད་པར་སྤྱོད་པ་ལྟ་བུ་ཞིག་ལགས་སམ། སྤྱད་དུ་མེད་པ་ལྟ་བུ་ཞིག་ལགས་
སམ། སྣང་བ་ལྟ་བུ་ཞིག་ལགས་སམ། མི་སྣང་བ་ལྟ་བུ་ཞིག་ལགས་སམ། རྟག་པ་ལྟ་
བུ་ཞིག་ལགས་སམ། མི་རྟག་པ་ལྟ་བུ་ཞིག་ལགས་སམ། སྤངས་པ་ལྟ་བུ་ཞིག་ལགས་
སམ། མི་སྤོང་བ་ལྟ་བུ་ཞིག་ལགས་སམ། སྐྱེ་བ་ལྟ་བུ་ཞིག་ལགས་སམ། འགག་པ་ལྟ་
བུ་ཞིག་ལགས་སམ། བདག་ཡོད་པ་ལྟ་བུ་ཞིག་ལགས་སམ། བདག་མེད་པ་ལྟ་བུ་
ཞིག་ལགས་སམ། དབེན་པ་ལྟ་བུ་ཞིག་ལགས་སམ། མི་དབེན་པ་ལྟ་བུ་ཞིག་ལགས་
སམ། སྨོན་པ་ཡོད་པ་ལྟ་བུ་ཞིག་ལགས་སམ། སྨོན་པ་མེད་པ་ལྟ་བུ་ཞིག་ལགས་སམ།
ཐོག་མ་ལྟ་བུ་ཞིག་ལགས་སམ། ཐོག་མ་མ་ཡིན་པ་ལྟ་བུ་ཞིག་ལགས་སམ། གཤེན་
རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། གལ་ཏེ་བློ་འཁྲུལ་
ནས་དོན་དང་མི་ལྡན་པས། ཀུན་ནས་ཉོན་མོངས་པ་ཡོད་ཅེས་བྱ་བ་འམ། ཀུན་
ནས་ཉོན་མོངས་པ་མེད་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །ཀུན་ནས་ཉོན་
མོངས་པ་སྣང་ཞེས་བྱ་བའམ། ཀུན་ནས་ཉོན་མོངས་པ་མི་སྣང་ཞེས་བྱ་བ་ལ་སྤྱོད་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ན་མཚན་མ་ལ་སྤྱོད་པའོ། །ཀུན་ནས་ཉོན་མོངས་པ་རྟག་ཅེས་བྱ་བ་འམ། ཀུན་ནས་
ཉོན་མོངས་པ་མི་རྟག་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །ཀུན་ནས་ཉོན་
མོངས་པ་སྤོང་ཞེས་བྱ་བ་འམ། ཀུན་ནས་ཉོན་མོངས་པ་མི་སྤང་ཞེས་བྱ་བ་ལ་སྤྱོད་ན་
མཚན་མ་ལ་སྤྱོད་པའོ། །ཀུན་ནས་ཉོན་མོངས་པ་སྐྱེ་ཞེས་བྱ་བ་འམ། ཀུན་ནས་ཉོན་
མོངས་པ་འགག་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །ཀུན་ནས་ཉོན་མོངས་
པ་བདག་ཅེས་བྱ་བའམ། ཀུན་ནས་ཉོན་མོངས་པ་བདག་མེད་ཅེས་བྱ་བ་ལ་སྤྱོད་ན་
མཚན་མ་ལ་སྤྱོད་པའོ། །ཀུན་ནས་ཉོན་མོངས་པ་དབེན་ཞེས་བྱ་བའམ། ཀུན་ནས་
ཉོན་མོངས་པ་མི་དབེན་ཞེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །ཀུན་ནས་ཉོན་
མོངས་པ་སྨོན་པ་ཡོད་ཅེས་བྱ་བ་འམ། ཀུན་ནས་ཉོན་མོངས་པ་སྨོན་པ་མེད་ཅེས་བྱ་
བ་ལ་སྤྱོད་ན་མཚན་མ་ལ་སྤྱོད་པའོ། །ཀུན་ནས་ཉོན་མོངས་པ་ཐོག་མ་ཞེས་བྱ་བའམ།
ཀུན་ནས་ཉོན་མོངས་པ་ཐོག་མ་མ་ཡིན་ཞེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་
པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། གལ་ཏེ་བློ་འཁྲུལ་ནས་དོན་དང་
མི་ལྡན་པས། རྣམ་པར་བྱང་བ་ཡོད་ཅེས་བྱ་བའམ། རྣམ་པར་བྱང་བ་མེད་ཅེས་བྱ་
བ་ལ་སྤྱོད་ན་མཚན་མ་ལ་སྤྱོད་པའོ། །རྣམ་པར་བྱང་བ་སྣང་ཞེས་བྱ་བ་འམ། རྣམ་
པར་བྱང་བ་མི་སྣང་ཞེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །རྣམ་པར་བྱང་
བ་རྟག་ཅེས་བྱ་བའམ། རྣམ་པར་བྱང་བ་མི་རྟག་ཅེས་བྱ་བ་ལ་སྤྱོད་ན་མཚན་མ་ལ་
སྤྱོད་པའོ། །རྣམ་པར་བྱང་བ་སྤོང་ཞེས་བྱ་བ་འམ། རྣམ་པར་བྱང་བ་མི་སྤང་ཞེས་བྱ་
བ་ལ་སྤྱོད་ན་མཚན་མ་ལ་སྤྱོད་པའོ། །རྣམ་པར་བྱང་བ་སྐྱེ་ཞེས་བྱ་བའམ། རྣམ་པར་
བྱང་བ་འགག་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །རྣམ་པར་བྱང་བ་བདག་
ཅེས་བྱ་བ་འམ། རྣམ་པར་བྱང་བ་བདག་མེད་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་
28

འབུམ་སྡེ། ཁམས་རྩ་རྣམ་ངེས།
པའོ། །རྣམ་པར་བྱང་བ་དབེན་ཞེས་བྱ་བ་འམ། རྣམ་པར་བྱང་བ་མི་དབེན་ཞེས་བྱ་
བ་ལ་སྤྱོད་ན་མཚན་མ་ལ་སྤྱོད་པའོ། །རྣམ་པར་བྱང་བ་སྨོན་པ་ཡོད་ཅེས་བྱ་བ་འམ།
རྣམ་པར་བྱང་བ་སྨོན་པ་མེད་ཅེས་བྱ་བ་ལ་སྤྱོད་ན་མཚན་མ་ལ་སྤྱོད་པའོ། །རྣམ་པར་
བྱང་བ་ཐོག་མ་ཞེས་བྱ་བའམ། རྣམ་པར་བྱང་བ་ཐོག་མ་མ་ཡིན་ཞེས་བྱ་བ་ལ་སྤྱོད་ན་
མཚན་མ་ལ་སྤྱོད་པའོ། ། །
༧ དེ་ནས་གཏོ་བུ་འབུམ་སྲས་ཀྱིས། རྒྱན་དང་ཆ་ལུགས་མཛེས་པར་བྱས་ནས།
མེ་ཏོག་ཨུཏྤལ་ལགས་ཏུ་ཐོགས་ནས་ནི། ཐལ་སྦྱར་ལུས་བཏུད་གུས་པའི་ཚུལ་ཕྱུངས་
ནས། འདི་སྐད་ཅེས་གསོལ་ཏོ། །སྟོན་པ་ལགས། བླ་ན་མེད་པར་ཕྱིན་པ་ཡང་དག་
པའི་དོན་ལ་སྤྱོད་པའི་ཚེ། ཡོད་མེད་གཉིས་མཚན་མ་མེད་པ་ལ་ཅི་ལྟར་སྦྱར་བར་
བགྱི། སྣང་སྟོང་གཉིས་མཚན་མ་མེད་པ་ལ་ཅི་ལྟར་སྦྱར་བར་བགྱི། རྟག་པ་དང་མི་
རྟག་པ་གཉིས་མཚན་མ་མེད་པ་ལ་ཅི་ལྟར་སྦྱར་བར་བགྱི། སྤོང་བ་དང་མི་སྤང་བ་
གཉིས་མཚན་མ་མེད་པ་ལ་ཅི་ལྟར་སྦྱར་བར་བགྱི། སྐྱེ་བ་དང་འགག་པ་གཉིས་མཚན་
མ་མེད་པ་ལ་ཅི་ལྟར་སྦྱར་བར་བགྱི། བདག་དང་བདག་མེད་པ་གཉིས་མཚན་མ་
མེད་པ་ཅི་ལྟར་སྦྱར་བར་བགྱི། དབེན་པ་དང་མི་དབེན་པ་གཉིས་མཚན་མ་མེད་པ་
ལ་ཅི་ལྟར་སྦྱར་བར་བགྱི། སྨོན་པ་ཡོད་པ་དང་སྨོན་པ་མེད་པ་གཉིས་མཚན་མ་མེད་
པ་ལ་ཅི་ལྟར་སྦྱར་བར་བགྱི། ཐོག་མ་དང་ཐོག་མ་ཡིན་པ་གཉིས་མཚན་མ་མེད་པ་
ལ་ཅི་ལྟར་སྦྱར་བར་བགྱི། དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། འདི་ལྟ་
སྟེ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་
པར་ཕྱིན་པ་ཡང་དག་པའི་དོན་ལ་སྤྱོད་པའི་ཚེ། ཀུན་ནས་ཉོན་མོངས་པ་ཡོད་ཅེས་
བྱ་བ་འམ། ཀུན་ནས་ཉོན་མོངས་པ་མེད་ཅེས་བྱ་བར་སྦྱོར་བ་མ་ཡིན་འབྱེད་པ་མ་
ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་
29

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བ་ཆེན་པོ་དེ་བཞིན་ཉིད་དོ། །ཀུན་ནས་ཉོན་མོངས་པ་སྣང་ཞེས་བྱ་བ་འམ། ཀུན་
ནས་ཉོན་མོངས་པ་མི་སྣང་ཞེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་
མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་
དེ་བཞིན་ཉིད་དོ། །ཀུན་ནས་ཉོན་མོངས་པ་རྟག་ཅེས་བྱ་བ་འམ། ཀུན་ནས་ཉོན་
མོངས་པ་མི་རྟག་ཅེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་དོ་
གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་
ཉིད་དོ། །ཀུན་ནས་ཉོན་མོངས་པ་སྤངས་ཞེས་བྱ་བ་འམ། ཀུན་ནས་ཉོན་མོངས་པ་
མི་སྤང་ཞེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་
མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །ཀུན་
ནས་ཉོན་མོངས་པ་སྐྱེ་ཞེས་བྱ་བ་འམ། ཀུན་ནས་ཉོན་མོངས་པ་འགག་ཅེས་བྱ་བར་
སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་
མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །ཀུན་ནས་ཉོན་མོངས་པ་
བདག་ཅེས་བྱ་བ་འམ། ཀུན་ནས་ཉོན་མོངས་པ་བདག་མེད་ཅེས་བྱ་བར་སྦྱོར་བ་མ་
ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་
གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །ཀུན་ནས་ཉོན་མོངས་པ་དབེན་ཞེས་
བྱ་བ་འམ། ཀུན་ནས་ཉོན་མོངས་པ་མི་དབེན་ཞེས་བྱ་བར་སྦྱོར་བ་མ་ཡིན་འབྱེད་པ་
མ་ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་
བདེ་བ་ཆེན་པོ་དེ་བཞིན་ཉིད་དོ། །ཀུན་ནས་ཉོན་མོངས་པ་སྨོན་པ་ཡོད་ཅེས་བྱ་བ་
འམ། ཀུན་ནས་ཉོན་མོངས་པ་སྨོན་པ་མེད་ཅེས་བྱ་བར་སྦྱོར་བ་མ་ཡིན་འབྱེད་པ་མ་
ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་
བ་ཆེན་པོ་དེ་བཞིན་ཉིད་དོ། །ཀུན་ནས་ཉོན་མོངས་པ་ཐོག་མ་ཞེས་བྱ་བ་འམ། ཀུན་
30

ཁམས་རྩེ་རྣམ་ངེས།
འབུམ་སྡེ།
ནས་ཉོན་མོངས་པ་ཐོག་མ་མ་ཡིན་ཞེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་
གཉིས་སུ་མེད་དོ་གཉིས་སུ་བྱར་མེད་དེ། །འགྱུར་བ་མེད་པའི་སྐུ་གཡུང་དྲུང་བདེ་བ་
ཆེན་པོ་དེ་བཞིན་ཉིད་དོ། ། །
གཤེན་རབ་ཀྱིས་བཀའ་སྩལ་པ། འདི་ལྟ་སྟེ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། བླ་ན་མེད་པར་ཕྱིན་པ་ཡང་དག་པའི་དོན་ལ་སྤྱོད་པའི་
ཚེ། རྣམ་པར་བྱང་བ་ཡོད་ཅེས་བྱ་བ་འམ། རྣམ་པར་བྱང་བ་མེད་ཅེས་བྱ་བར་སྦྱོར་
བ་མ་ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་
པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །རྣམ་པར་བྱང་བ་སྣང་ཞེས་
རྣམ་པར་བྱང་བ་མི་སྣང་ཞེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་
བྱ་བ་འམ། 
གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་
ཆེན་པོ་དེ་བཞིན་ཉིད་དོ། །རྣམ་པར་བྱང་བ་རྟག་ཅེས་བྱ་བ་འམ། རྣམ་པར་བྱང་བ་
མི་རྟག་ཅེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་
མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །རྣམ་
པར་བྱང་བ་སྤོང་ཞེས་བྱ་བ་འམ། རྣམ་པར་བྱང་བ་མི་སྤང་ཞེས་བྱ་བར་སྦྱོར་བ་མ་
ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་
སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །རྣམ་པར་བྱང་བ་སྐྱེ་ཞེས་བྱ་བ་འམ།
རྣམ་པར་བྱང་བ་འགག་ཅེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་
དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་
ཉིད་དོ། །རྣམ་པར་བྱང་བ་བདག་ཅེས་བྱ་བ་འམ། རྣམ་པར་བྱང་བ་བདག་མེད་
ཅེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་མེད་
དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །རྣམ་པར་
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱང་བ་དབེན་ཞེས་བྱ་བ་འམ། རྣམ་པར་བྱང་བ་མི་དབེན་ཞེས་བྱ་བར་སྦྱོར་བ་མ་
ཡིན་འབྱེད་པ་མ་ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་
སྐུ་གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །རྣམ་པར་བྱང་བ་སྨོན་པ་ཡོད་ཅེས་
བྱ་བ་འམ། རྣམ་པར་བྱང་བ་སྨོན་པ་མེད་ཅེས་བྱ་བར་སྦྱོར་བ་མ་ཡིན་འབྱེད་པ་མ་
ཡིན་གཉིས་སུ་མེད་དོ་གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་
བ་ཆེན་པོ་དེ་བཞིན་ཉིད་དོ། །རྣམ་པར་བྱང་བ་ཐོག་མ་ཞེས་བྱ་བ་འམ། རྣམ་པར་
བྱང་བ་ཐོག་མ་མ་ཡིན་ཞེས་བྱ་བར་སྦྱོར་བ་མ་ཡིན་འབྱེད་པ་མ་ཡིན་གཉིས་སུ་མེད་དོ་
གཉིས་སུ་བྱར་མེད་དེ། འགྱུར་བ་མེད་པའི་སྐུ་གཡུང་དྲུང་བདེ་བ་ཆེན་པོ་དེ་བཞིན་
ཉིད་དོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། མཚན་མ་
མེད་པ་དེ་བཞིན་ཉིད་དུ་བསྟན་པའི་ལེའུ་སྟེ་གསུམ་པའོ། །། །
༧ དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། བླ་ན་མེད་པར་ཕྱིན་པ་ཡང་དག་པའི་དོན་ལ་
སྤྱད་ཅིང་གནས་པའི་ཚེ། བདེན་པའི་སེམས་དང་ངེས་པའི་དོན་གྱིས། འཁྲུལ་པ་སོ་
སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །ཞེས་གསུངས་སོ། །དེ་
ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བླ་ན་མེད་པར་ཕྱིན་པ་ཡང་
དག་པའི་དོན་ལ་སྤྱད་ཅིང་གནས་པའི་ཚེ། འཁྲུལ་པའི་བློ་རྣམས་ངེས་པར་འཁྲུལ་པ་
སོ་སོའི་རྗེས་སུ་མི་རྟོག་གོ །ཞེས་བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་པར་
ཕྱིན་པ་ཡང་དག་པའི་དོན་ལ་སྤྱད་ཅིང་གནས་པའི་ཚེ། ཀུན་ནས་ཉོན་མོངས་པ་ཡོད་
ཅེས་བྱ་བ་འམ། ཀུན་ནས་ཉོན་མོངས་པ་མེད་ཅེས་བྱ་བར་ངེས་པར་འཁྲུལ་པ་སོ་སོའི་
རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །ཀུན་ནས་ཉོན་མོངས་པ་སྣང་
32

ཁམས་རྩེ་རྣམ་ངེས།།
འབུམ་སྡེ།
ཞེས་བྱ་བ་འམ། ཀུན་ནས་ཉོན་མོངས་པ་མི་སྣང་ཞེས་བྱ་བར་ངེས་པར་འཁྲུལ་པ་སོ་
སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །ཀུན་ནས་ཉོན་མོངས་པ་
རྟག་ཅེས་བྱ་བ་འམ། ཀུན་ནས་ཉོན་མོངས་པ་མི་རྟག་ཅེས་བྱ་བར་ངེས་པར་འཁྲུལ་པ་
སོ་སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །ཀུན་ནས་ཉོན་མོངས་
པ་སྤངས་ཞེས་བྱ་བ་འམ། ཀུན་ནས་ཉོན་མོངས་པ་མི་སྤང་ཞེས་བྱ་བར་ངེས་པར་
འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །ཀུན་ནས་
ཉོན་མོངས་པ་སྐྱེ་ཞེས་བྱ་བ་འམ། ཀུན་ནས་ཉོན་མོངས་པ་འགག་ཅེས་བྱ་བར་ངེས་
པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །ཀུན་
ནས་ཉོན་མོངས་པ་བདག་ཅེས་བྱ་བ་འམ། ཀུན་ནས་ཉོན་མོངས་པ་བདག་མེད་ཅེས་
བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་རང་བཞིན་
ནོ། །ཀུན་ནས་ཉོན་མོངས་པ་དབེན་ཞེས་བྱ་བ་འམ། ཀུན་ནས་ཉོན་མོངས་པ་མི་
དབེན་ཞེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་
རང་བཞིན་ནོ། །ཀུན་ནས་ཉོན་མོངས་པ་སྨོན་པ་ཡོད་ཅེས་བྱ་བ་འམ། ཀུན་ནས་ཉོན་
མོངས་པ་སྨོན་པ་མེད་ཅེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་
ནས་ནམ་མཁའི་རང་བཞིན་ནོ། །ཀུན་ནས་ཉོན་མོངས་པ་ཐོག་མ་ཞེས་བྱ་བ་འམ།
ཀུན་ནས་ཉོན་མོངས་པ་ཐོག་མ་མ་ཡིན་ཞེས་བྱ་བར་ངེས་པར་འཁྲུལ་པ་སོ་སོའི་རྗེས་
སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །དེ་ལྟར་ན། ཀུན་ནས་ཉོན་མོངས་
པ་ངེས་པར་འཁྲུལ་པ་སོ་སོའི་རྗེས་སུ་མི་རྟོག་པས། གདལ་པ་ཆེན་པོ་མ་གཡོས་པ་
རྟོག་འཛིན་མེད་པ་བདེ་བ་ཆེན་པོ་དེ་བཞིན་ཉིད་དོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་
པར་ཕྱིན་པ་ཡང་དག་པའི་དོན་ལ་སྤྱོད་ཅིང་གནས་པའི་ཚེ། རྣམ་པར་བྱང་བ་ཡོད་
33

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཅེས་བྱ་བ་འམ། རྣམ་པར་བྱང་བ་མེད་ཅེས་བྱ་བར་ངེས་པར་འཁྲུལ་པ་སོ་སོའི་རྗེས་
སུ་མི་རྟོག་སྟེ། ཡེ་ནས་ནམ་མཁའི་རང་བཞིན་ནོ། །རྣམ་པར་བྱང་བ་སྣང་ཞེས་བྱ་བ་
འམ། རྣམ་པར་བྱང་བ་མི་སྣང་ཞེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་
རྟོག་སྟེ། ཡེ་ནས་ནམ་མཁའི་རང་བཞིན་ནོ། །རྣམ་པར་བྱང་བ་རྟག་ཅེས་བྱ་བ་འམ།
རྣམ་པར་བྱང་བ་མི་རྟག་ཅེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ།
ཡེ་ནས་ནམ་མཁའི་རང་བཞིན་ནོ། །རྣམ་པར་བྱང་བ་སྤངས་ཞེས་བྱ་བ་འམ། རྣམ་
པར་བྱང་བ་མི་སྤང་ཞེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་
ནས་ནམ་མཁའི་རང་བཞིན་ནོ། །རྣམ་པར་བྱང་བ་སྐྱེ་ཞེས་བྱ་བ་འམ། རྣམ་པར་བྱང་
བ་འགག་ཅེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་
མཁའི་རང་བཞིན་ནོ། །རྣམ་པར་བྱང་བ་བདག་ཅེས་བྱ་བ་འམ། རྣམ་པར་བྱང་བ་
བདག་མེད་ཅེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་
མཁའི་རང་བཞིན་ནོ། །རྣམ་པར་བྱང་བ་དབེན་ཞེས་བྱ་བ་འམ། རྣམ་པར་བྱང་བ་མི་
དབེན་ཞེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་ནམ་མཁའི་
རང་བཞིན་ནོ། །རྣམ་པར་བྱང་བ་སྨོན་པ་ཡོད་ཅེས་བྱ་བ་འམ། རྣམ་པར་བྱང་བ་
སྨོན་པ་མེད་ཅེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ
། ཡེ་ནས་ནམ་
མཁའི་རང་བཞིན་ནོ། །རྣམ་པར་བྱང་བ་ཐོག་མ་ཞེས་བྱ་བ་འམ། རྣམ་པར་བྱང་བ་
ཐོག་མ་མ་ཡིན་ཞེས་བྱ་བར་ངེས་པར་འཁྲུལ་པ་སོ་སོའི་རྗེས་སུ་མི་རྟོག་སྟེ། ཡེ་ནས་
ནམ་མཁའི་རང་བཞིན་ནོ། །དེ་ལྟར་ན། རྣམ་པར་བྱང་བ་ངེས་པར་འཁྲུལ་པ་སོ་སོའི་
རྗེས་སུ་མི་རྟོག་སྟེ། གདལ་པ་ཆེན་པོ་མ་གཡོས་པ་རྟོག་འཛིན་མེད་པ་བདེ་བ་ཆེན་པོ་
དེ་བཞིན་ཁོ་ན་ཉིད་དོ། ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། འཁྲུལ་པ་མི་མངའ་
34

འབུམ་སྡེ། ཁམས་རྩ་རྣམ་ངེས།
བའི་བོན་དེ་དག་ཐམས་ཅད་རྒྱུ་ཅི་ལས་བྱུང་བ་ལགས། རྐྱེན་ཅིས་འཇིག་པ་ལགས།
གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་གཞན་ཡང་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། འཁྲུལ་པ་སོ་སོའི་རྗེས་སུ་མི་རྟོག་པའི་བོན་དེ་
དག་ཐམས་ཅད་ནི། ཡེ་ནས་ནམ་མཁའི་ངང་དང་འདྲའོ། །དཔེར་ན་ནམ་མཁའ་
རྒྱུ་ལས་མ་བྱུང་རྐྱེན་གྱིས་མི་འཇིག་པ་དང་འདྲ་བས་ན། འཁྲུལ་པ་སོ་སོའི་རྗེས་སུ་མི་
རྟོག་པའི་བོན་དེ་དག་ཐམས་ཅད་ནི། རྒྱུ་ལས་མ་བྱུང་བས་རྐྱེན་གྱིས་མི་འཇིག་གོ །
ནམ་མཁའ་རྒྱུ་ལས་མ་བྱུང་བས་རྐྱེན་གྱིས་མི་འཇིག་གོ །ཀུན་ནས་ཉོན་མོངས་པའི་
འབྲས་བུ་སེམས་ཀྱི་རང་བཞིན་འཁྲུལ་པ་སོ་སོའི་རྗེས་སུ་མི་རྟོག་པ། རྒྱུ་ལས་མ་བྱུང་
བས་རྐྱེན་གྱིས་མི་འཇིག་གོ །ནམ་མཁའ་རྒྱུ་ལས་མ་བྱུང་བས་རྐྱེན་གྱིས་མི་འཇིག་པའི་
རྣམ་པར་བྱང་བ་འབྲས་བུ་སེམས་ཀྱི་རང་བཞིན་འཁྲུལ་པ་སོ་སོའི་རྗེས་སུ་མི་
ཕྱིར། 
རྟོག་པ། རྒྱུ་ལས་མ་བྱུང་བས་རྐྱེན་གྱིས་མི་འཇིག་གོ །
དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། འཁྲུལ་
པ་སོ་སོའི་རྗེས་སུ་མི་རྟོག་པའི་བོན། རྒྱུ་ལས་མ་བྱུང་བ་ཐམས་ཅད་ནམ་མཁའ་དང་
འདྲ་ན། ནམ་མཁའི་རང་བཞིན་སྟོང་པ་ལྟ་བུ་ཞིག་ལགས་སམ། སྣང་བ་ལྟ་བུ་ཞིག་
ལགས་སམ། གཤེན་རབ་ཀྱིས་བཀའ་སྩལ་པ། གཤེན་རབ་འཕྲུལ་བོན་གསང་བ་ངང་
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། འདི་ལྟ་
རིང་། 
སྟེ། ནམ་མཁའི་རང་བཞིན་ནི། སྟོང་ལ་ཡོངས་སུ་རྒྱ་མ་ཆད་པའོ། །སྟོང་ལ་ཡོངས་
སུ་མ་འགག་པའོ། །སྟོང་ལ་ཡོངས་སུ་མ་བསྒྲིབས་པའོ། །སྟོང་ལ་ཡོངས་སུ་མ་རྨོངས་
པའོ། །སྟོང་ལ་ཡོངས་སུ་མ་སྤོངས་པའོ། །སྟོང་ལ་ཡོངས་སུ་མི་ནུབ་པའོ། །སྟོང་ལ་
ཡོངས་སུ་མི་འགྱུར་བའོ། ། དེ་ལྟར་ན། ནམ་མཁའ་སྟོང་ལ་ཡོངས་སུ་རྒྱ་མ་ཆད་པས་
ན། བདག་སྟོང་ལ་ཡོངས་སུ་རྒྱ་མ་ཆད་པའོ། ། དེ་ལྟར་ན། ནམ་མཁའ་སྟོང་ལ་ཡོངས་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སུ་མ་འགགས་པས་ན། བདག་སྟོང་ལ་ཡོངས་སུ་མ་འགགས་པའོ། །དེ་ལྟར་ན། ནམ་
མཁའ་སྟོང་ལ་ཡོངས་སུ་མ་བསྒྲིབས་པས་ན། བདག་སྟོང་ལ་ཡོངས་སུ་མ་བསྒྲིབས་
པའོ། །དེ་ལྟར་ན། ནམ་མཁའ་སྟོང་ལ་ཡོངས་སུ་མ་རྨོངས་པས་ན། བདག་སྟོང་ལ་
ཡོངས་སུ་མ་རྨོངས་པའོ། །དེ་ལྟར་ན། ནམ་མཁའ་སྟོང་ལ་ཡོངས་སུ་མ་སྤངས་པས་
ན། བདག་སྟོང་ལ་ཡོངས་སུ་མ་སྤངས་པའོ། །དེ་ལྟར་ན། ནམ་མཁའ་སྟོང་ལ་ཡོངས་
སུ་མི་ནུབ་པས་ན། བདག་སྟོང་ལ་ཡོངས་སུ་མི་ནུབ་པའོ། །དེ་ལྟར་ན། ནམ་མཁའ་
སྟོང་ལ་ཡོངས་སུ་མི་འགྱུར་བས་ན། བདག་སྟོང་ལ་ཡོངས་སུ་མི་འགྱུར་བའོ། །དེ་
ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། གཟུགས་དང་རྒ་ཤི་ལ་སོགས་
པ། འདི་དག་ཐམས་ཅད། ནམ་མཁའ་དང་མཉམ་པ་ལགས་སམ། མི་མཉམ་པ་
ལགས། ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དུམ་བུ་དང་
པོའོ། །བམ་པོ་གསུམ་པའོ། ། །
གཤེན་རབ་ཀྱིས་བཀའ་སྩལ་པ། འདི་ལྟ་སྟེ། གཟུགས་དང་། རྒ་ཤི་ལ་སོགས་པ་
ཐམས་ཅད་ཀྱང་། འཁྲུལ་པ་སོ་སོའི་རྗེས་སུ་མི་རྟོག་ཅིང་། མཉམ་པ་ཉིད་གཉིས་སུ་
མེད་པའི་དོན་ལ་རྟོགས་པ་ནི་ནམ་མཁའ་དང་དབྱེར་མེད་དོ། །གསོལ་པ། འཁྲུལ་པ་
མི་མངའ་བའི་བོན་ནམ་མཁའ་དང་དབྱེར་མེད་པ་དེ། སེམས་ཅན་རྣམས་ལ་ཅི་སྐད་
དུ་སྟོན་པར་འགྱུར། གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། འདི་ལྟ་སྟེ། བོན་ཐམས་ཅད་སྟོང་ལ་ཡོངས་སུ་
རྒྱ་མ་ཆད་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་
སོའི་རྗེས་སུ་མི་རྟོག་པ། སྟོང་ལ་ཡོངས་སུ་རྒྱ་མི་ཆད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་སྟོང་ལ་ཡོངས་སུ་
མ་འགག་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་སོའི་
36

འབུམ་སྡེ། ཁམས་རྩ་རྣམ་ངེས། །
རྗེས་སུ་མི་རྟོག་པ། སྟོང་ལ་ཡོངས་སུ་འགག་པ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་སྟོང་ལ་ཡོངས་སུ་
མ་བསྒྲིབས་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་
སོའི་རྗེས་སུ་མི་རྟོག་པ། སྟོང་ལ་ཡོངས་སུ་བསྒྲིབ་པ་མེད་དེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་སྟོང་ལ་ཡོངས་
སུ་མ་རྨོངས་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་
སོའི་རྗེས་སུ་མི་རྟོག་པ། སྟོང་ལ་ཡོངས་སུ་རྨོངས་པ་མེད་དེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་སྟོང་ལ་ཡོངས་
སུ་མ་སྤངས་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་
སོའི་རྗེས་སུ་མི་རྟོག་པ། སྟོང་ལ་ཡོངས་སུ་སྤངས་པ་མེད་དེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་སྟོང་ལ་ཡོངས་
སུ་མི་ནུབ་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་
སོའི་རྗེས་སུ་མི་རྟོག་པ། སྟོང་ལ་ཡོངས་སུ་ནུབ་པ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་སྟོང་ལ་ཡོངས་སུ་
མི་འགྱུར་བའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན། འཁྲུལ་པ་སོ་སོའི་
རྗེས་སུ་མི་རྟོག་པ། སྟོང་ལ་ཡོངས་སུ་འགྱུར་བ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། རྣམ་
པར་བྱང་བའི་བོན་ཐམས་ཅད། ནམ་མཁའ་དང་ཅི་ལྟར་མཉམ་པར་འགྱུར། གཤེན་
རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས། འདི་ལྟ་སྟེ། རྣམ་པར་བྱང་བ་ནི། འཁྲུལ་པ་སོ་སོའི་རྗེས་སུ་མི་རྟོག་ཅིང་།
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྟོང་ལ་ཡོངས་སུ་རྒྱ་མ་ཆད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །རྣམ་པར་བྱང་བ་ནི། འཁྲུལ་པ་སོ་སོའི་རྗེས་སུ་མི་རྟོག་ཅིང་།
སྟོང་ལ་ཡོངས་སུ་འགག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །རྣམ་པར་བྱང་བ་ནི། འཁྲུལ་པ་སོ་སོའི་རྗེས་སུ་མི་རྟོག་
ཅིང་། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
སྟོང་ལ་ཡོངས་སུ་སྒྲིབ་པ་མེད་དེ། རྣམ་པར་བྱང་བ་ནི། འཁྲུལ་པ་སོ་སོའི་རྗེས་སུ་མི་
རྟོག་ཅིང་། སྟོང་ལ་ཡོངས་སུ་རྨོངས་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་
བར་སེམས་ཅན་རྣམས་ལ་བོན་སྟོན་ནོ། །རྣམ་པར་བྱང་བ་ནི། འཁྲུལ་པ་སོ་སོའི་རྗེས་
སུ་མི་རྟོག་ཅིང་། སྟོང་ལ་ཡོངས་སུ་སྤོང་བ་མེད་དེ། ནམ་མཁའི་ངང་ཚུལ་ཅན་ཞེས་
བྱ་བར་སེམས་ཅན་རྣམས་ལ་བོན་སྟོན་ནོ། །རྣམ་པར་བྱང་བ་ནི། འཁྲུལ་པ་སོ་སོའི་
རྗེས་སུ་མི་རྟོག་ཅིང་། སྟོང་ལ་ཡོངས་སུ་ནུབ་པ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །རྣམ་པར་བྱང་བ་ནི། འཁྲུལ་པ་སོ་
སོའི་རྗེས་སུ་མི་རྟོག་ཅིང་། སྟོང་ལ་ཡོངས་སུ་འགྱུར་བ་མེད་དེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཁམས་བརྒྱད་གཏན་ལ་ཕབས་
པའི་དོན་རྣམ་པར་ངེས་པ་ལས། བོན་ཐམས་ཅད་ངེས་པར་འཁྲུལ་པ་སོ་སོའི་རྗེས་སུ་
མི་རྟོག་པར་བསྟན་པའི་ལེའུ་སྟེ་བཞི་པའོ།། །། །
༧ དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། བླ་ན་མེད་པར་ཕྱིན་པ་ཡང་དག་པའི་དོན་ལ་
སྤྱོད་ཅིང་གནས་པའི་ཚེ། བོན་ཐམས་ཅད་གཡོ་ཞིང་རྩོལ་བ་མ་ཡིན་པས། ཀུན་ནས་
ཉོན་མོངས་པ་གཡོ་ཞིང་རྩོལ་བར་མི་བྱེད་དོ། །དེ་ལྟར་ན། བོན་ཐམས་ཅད་གཡོ་ཞིང་
རྩོལ་བ་མ་ཡིན་པས། རྣམ་པར་བྱང་བ་གཡོ་ཞིང་རྩོལ་བ་མ་ཡིན་ནོ། ། དེ་ནས་སྟོན་པ་
38

ཁམས་རྩ་རྣམ་ངེས། ༼ཀ༽
འབུམ་སྡེ།
གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པ་ནི། བོན་
ཐམས་ཅད་གཉིས་སུ་མེད་པའི་དོན། མ་བརྩལ་ལྷུན་གྱིས་གྲུབ་སྟེ་གནས་པའོ། །ཞེས་
གསུངས་སོ། །དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་དང༌། གཏོ་བུ་འབུམ་སྲས་ཀྱིས་གསོལ་པ། སྟོན་པ་ལགས། བོན་ཐམས་ཅད་
གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པ་དེ། ཅི་ལྟར་ལྷུན་གྱིས་གྲུབ་པ་
ལགས།
༧ གཤེན་རབ་ཀྱིས་བཀའ་སྩལ་པ། གཤེན་རབ་གཏོ་བུ་འབུམ་སྲས། གཞན་ཡང་
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། འདི་ལྟ་སྟེ། བོན་
ཐམས་ཅད་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་གཉིས་
སུ་མེད་པའི་དོན་མ་བརྩལ་ལྷུན་གྱིས་གྲུབ་པའོ། ། དེ་ལྟར་ན། བདག་གཉིས་སུ་མེད་
པའི་དོན་མ་བརྩལ་ལྷུན་གྱིས་གྲུབ་པ་དང་། བོན་ཐམས་ཅད་གཉིས་སུ་མེད་པའི་དོན་
མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་
པ་ཉིད་ཀྱི་དོན་ལ་ཡོངས་སུ་བཙལ་བ་མེད་པར་ཡོངས་སུ་ལྷུན་གྱིས་གྲུབ་པའོ། །དེ་
ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་གཉིས་སུ་
མེད་པའི་དོན་མ་བརྩལ་ལྷུན་གྱིས་གྲུབ་པའི་དུས་ན། ཕྱི་ནང་གཉིས་ཅི་ལྟར་ལྷུན་གྱིས་
གྲུབ་པ་ལགས། ཐོག་མ་དང་ཐ་མ་གཉིས་ཅི་ལྟར་ལྷུན་གྱིས་གྲུབ་པ་ལགས། འདུས་
བྱས་དང་འདུས་མ་བྱས་གཉིས་ཅི་ལྟར་ལྷུན་གྱིས་གྲུབ་པ་ལགས། བདེ་བ་དང་སྡུག་
བསྔལ་གཉིས་ཅི་ལྟར་ལྷུན་གྱིས་གྲུབ་པ་ལགས། མཚན་མ་དང་མཚན་མ་མེད་པ་
གཉིས་ཅི་ལྟར་ལྷུན་གྱིས་གྲུབ་པ་ལགས། འགྱུར་བ་དང་འགྱུར་བ་མེད་པ་གཉིས་ཅི་
གཡོས་པ་དང་མ་གཡོས་པ་གཉིས་ཅི་ལྟར་ལྷུན་གྱིས་
ལྟར་ལྷུན་གྱིས་གྲུབ་པ་ལགས། 
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གྲུབ་པ་ལགས། གསལ་བ་དང་རང་བཞིན་མེད་པ་གཉིས་ཅི་ལྟར་ལྷུན་གྱིས་གྲུབ་
པ་ལ་པ་ལགས། གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། 
བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་
པ་ནི། བོན་ཐམས་ཅད་ཕྱི་ནང་གཉིས་སུ་མེད་པའི་དོན། ཡེ་ནས་མ་བརྩལ་ལྷུན་གྱིས་
གྲུབ་པའོ། །དེའི་ཕྱིར་ན། འཁོར་བའི་བོན་ཀུན་ནས་ཉོན་མོངས་པ་ཕྱི་ནང་གཉིས་སུ་
མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་ཕྱི་ནང་གཉིས་སུ་མེད་པའི་
དོན་མ་བརྩལ་ལྷུན་གྱིས་གྲུབ་པའོ། ། དེ་ལྟར་ན། ཀུན་ནས་ཉོན་མོངས་པ་ཕྱི་ནང་
གཉིས་སུ་མེད་པའི་དོན་མ་བརྩེལ་ལྷུན་གྱིས་གྲུབ་པ་དང་། བདག་ཕྱི་ནང་གཉིས་སུ་
མེད་པའི་དོན་མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ། །གཉིས་སུ་བྱར་
མེད་དེ་མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་ལྷུན་གྱིས་གྲུབ་པའོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་པ་
ཡང་དག་པར་རྫོགས་པའི་འབྲས་བུ་ཐོབ་པ་ནི། བོན་ཐམས་ཅད་ཐོག་མ་དང་ཐ་མ་
གཉིས་སུ་མེད་པའི་དོན་ཡེ་ནས་མ་བརྩལ་ལྷུན་གྱིས་གྲུབ་པའོ། །དེའི་ཕྱིར་ན། ཀུན་
ནས་ཉོན་མོངས་པ་ཐོག་མ་དང་ཐ་མ་གཉིས་སུ་མེད་པའི་དོན་མ་བརྩལ་ལྷུན་གྱིས་
གྲུབ་པའོ། །ཀུན་ནས་ཉོན་མོངས་པ་ཐོག་མ་དང་ཐ་མ་གཉིས་སུ་མེད་པའི་དོན་མ་
བརྩལ་ལྷུན་གྱིས་གྲུབ་པས་ན། བདག་ཐོག་མ་དང་ཐ་མ་གཉིས་སུ་མེད་པའི་དོན་མ་
བརྩལ་ལྷུན་གྱིས་གྲུབ་པའོ། ། དེ་ལྟར་ན། ཀུན་ནས་ཉོན་མོངས་པ་ཐོག་མ་དང་ཐ་མ་
གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པ་དང་། བདག་ཐོག་མ་དང་ཐ་མ་
གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ་གཉིས་སུ་
བྱར་མེད་དེ། 
མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་ལྷུན་གྱིས་གྲུབ་
པའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་
40

འབུམ་སྡེ། ཁམས་རྩ་རྣམ་ངེས། ༼ཀ༽
པ་ཡང་དག་པར་རྫོགས་པའི་འབྲས་བུ་ཐོབ་པ་ནི། བོན་ཐམས་ཅད་འདུས་བྱས་དང༌།
པ ༦
འདུས་མ་བྱས་གཉིས་སུ་མེད་པའི་དོན་ཡེ་ནས་མ་བརྩལ་ལྷུན་གྱིས་གྲུབ་པའོ། །དེའི་
ཕྱིར་ན། ཀུན་ནས་ཉོན་མོངས་པ་འདུས་བྱས་དང་། འདུས་མ་བྱས། གཉིས་སུ་མེད་
པའི་དོན་མ་བརྩལ་ལྷུན་གྱིས་གྲུབ་པའོ། །ཀུན་ནས་ཉོན་མོངས་པ་འདུས་བྱས་དང་
འདུས་མ་བྱས་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་
འདུས་བྱས་དང་འདུས་མ་བྱས་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་
པའོ། །དེ་ལྟར་ན། ཀུན་ནས་ཉོན་མོངས་པ་འདུས་བྱས་དང་འདུས་མ་བྱས་གཉིས་
སུ་མེད་པའི་དོན་མ་བརྩལ་ལྷུན་གྱིས་གྲུབ་པ་དང་། བདག་འདུས་བྱས་དང་འདུས་
མ་བྱས་གཉིས་སུ་མེད་པའི་དོན། མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་
དོ་གཉིས་སུ་བྱར་མེད་དེ། མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་
ལྷུན་གྱིས་གྲུབ་པའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པ་ནི། བོན་ཐམས་
ཅད་བདེ་བ་དང་སྡུག་བསྔལ་གཉིས་སུ་མེད་པའི་དོན། ཡེ་ནས་མ་བརྩལ་ལྷུན་གྱིས་
གྲུབ་པའོ། །དེའི་ཕྱིར་ན། ཀུན་ནས་ཉོན་མོངས་པ་བདེ་བ་དང་སྡུག་བསྔལ་གཉིས་སུ་
མེད་པའི་དོན་མ་བརྩལ་ལྷུན་གྱིས་གྲུབ་པའོ། །ཀུན་ནས་ཉོན་མོངས་པ་བདེ་བ་དང་
སྡུལ་བསྔལ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་བདེ་བ་
དང་སྡུག་བསྔལ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པའོ། །དེ་ལྟར་ན་
ཀུན་ནས་ཉོན་མོངས་པ་བདེ་བ་དང་སྡུག་བསྔལ་གཉིས་སུ་མེད་པའི་དོན་མ་བརྩལ་
བདག་བདེ་བ་དང་སྡུག་བསྔལ་གཉིས་སུ་མེད་པའི་དོན་
ལྷུན་གྱིས་གྲུབ་པ་དང༌། 
མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་
པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་ལྷུན་གྱིས་གྲུབ་པའོ། །གཤེན་རབ་
41

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་པ་ཡང་དག་པར་
རྫོགས་པའི་འབྲས་བུ་ཐོབ་པ་ནི། བོན་ཐམས་ཅད་མཚན་མ་དང་མཚན་མ་མེད་པ་
གཉིས་སུ་མེད་པའི་དོན། ཡེ་ནས་མ་བརྩལ་ལྷུན་གྱིས་གྲུབ་པའོ། །དེའི་ཕྱིར་ན། ཀུན་
ནས་ཉོན་མོངས་པ་མཚན་མ་དང་མཚན་མ་མེད་པ་གཉིས་སུ་མེད་པའི་དོན་མ་
བརྩལ་ལྷུན་གྱིས་གྲུབ་པའོ། །ཀུན་ནས་ཉོན་མོངས་པ་མཚན་མ་དང་མཚན་མ་མེད་
པ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་མཚན་མ་དང་
མཚན་མ་མེད་པ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་
མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་
སུ་ལྷུན་གྱིས་གྲུབ་པའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པ་ནི། བོན་ཐམས་
ཅད་འགྱུར་བ་དང་འགྱུར་བ་མེད་པ་གཉིས་སུ་མེད་པའི་དོན། ཡེ་ནས་མ་བརྩལ་ལྷུན་
གྱིས་གྲུབ་པའོ། །དེའི་ཕྱིར་ན། ཀུན་ནས་ཉོན་མོངས་པ་འགྱུར་བ་དང་འགྱུར་བ་མེད་
པ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པའོ། །ཀུན་ནས་ཉོན་མོངས་པ་
འགྱུར་བ་དང་འགྱུར་བ་མེད་པ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པས་
ན། བདག་འགྱུར་བ་དང་འགྱུར་བ་མེད་པའི་དོན་མ་བརྩལ་ལྷུན་གྱིས་གྲུབ་པའོ། ། དེ་
ལྟར་ན། ཀུན་ནས་ཉོན་མོངས་པ་འགྱུར་བ་དང་འགྱུར་བ་མེད་པ་གཉིས་སུ་མེད་
པའི་དོན་མ་བརྩལ་ལྷུན་གྱིས་གྲུབ་པ་དང་། བདག་འགྱུར་བ་དང་འགྱུར་བ་མེད་པ་
གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ། །གཉིས་
སུ་བྱར་མེད་དེ་མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་ལྷུན་གྱིས་གྲུབ་
པའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་
པ་ཡང་དག་པར་རྫོགས་པའི་འབྲས་བུ་ཐོབ་པ་ནི། བོན་ཐམས་ཅད་གཡོས་པ་དང་
42

འབུམ་སྡེ། ཁམས་རྩ་རྣམ་ངེས། ༼ཀ༽
མ་གཡོས་པ་གཉིས་སུ་མེད་པའི་དོན། ཡེ་ནས་མ་བརྩལ་ལྷུན་གྱིས་གྲུབ་པའོ། །དེའི་
ཕྱིར་ན། ཀུན་ནས་ཉོན་མོངས་པ་གཡོས་པ་དང་མ་གཡོས་པ་གཉིས་སུ་མེད་པའི་དོན་
མ་བརྩལ་ལྷུན་གྱིས་གྲུབ་པའོ། །ཀུན་ནས་ཉོན་མོངས་པ་གཡོས་པ་དང་མ་གཡོས་པ་
གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་གཡོས་པ་དང་མ་
གཡོས་པ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པའོ། །དེ་ལྟར་ན། ཀུན་
ནས་ཉོན་མོངས་པ་གཡོས་པ་དང་མ་གཡོས་པ་མེད་པ་གཉིས་སུ་མེད་པའི་དོན་མ་
བརྩལ་ལྷུན་གྱིས་གྲུབ་པ་དང༌། བདག་གཡོས་པ་དང་མ་གཡོས་པ་གཉིས་སུ་མེད་
པའི་དོན་མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ། །གཉིས་སུ་བྱར་མེད་དེ་
མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་ལྷུན་གྱིས་གྲུབ་པའོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་པ་ཡང་དག་
པར་རྫོགས་པའི་འབྲས་བུ་ཐོབ་པ་ནི། བོན་ཐམས་ཅད་གསལ་བ་དང་རང་བཞིན་
མེད་པ་གཉིས་སུ་མེད་པའི་དོན། ཡེ་ནས་མ་བརྩལ་ལྷུན་གྱིས་གྲུབ་པའོ། །དེའི་ཕྱིར་ན།
ཀུན་ནས་ཉོན་མོངས་པ་གསལ་བ་དང་རང་བཞིན་མེད་པ་གཉིས་སུ་མེད་པའི་དོན་
མ་བརྩལ་ལྷུན་གྱིས་གྲུབ་པའོ། །ཀུན་ནས་ཉོན་མོངས་པ་གསལ་བ་དང་རང་བཞིན་
མེད་པའི་དོན་མ་བརྩལ་ལྷུན་གྱིས་གྲུབ་པས་ན། བདག་གསལ་བ་དང་རང་བཞིན་
མེད་པ་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པའོ། །དེ་ལྟར་ན། ཀུན་ནས་
ཉོན་མོངས་པ་གསལ་བ་དང་རང་བཞིན་མེད་པ་གཉིས་སུ་མེད་པའི་དོན་མ་རྩལ་
ལྷུན་གྱིས་གྲུབ་པ་དང༌། བདག་གསལ་བ་དང་རང་བཞིན་མེད་པ་གཉིས་སུ་མེད་
པའི་དོན་མ་བརྩལ་ལྷུན་གྱིས་གྲུབ་པ་དེ་ལ་གཉིས་སུ་མེད་དོ། །གཉིས་སུ་བྱར་མེད་དེ་
མཉམ་པ་ཉིད་ཀྱི་དོན་ལ་བརྩལ་བ་མེད་པར་ཡོངས་སུ་ལྷུན་གྱིས་གྲུབ་པའོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ་སྟོན་པ་ལགས། བླ་ན་མེད་པ་ཡང་དག་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་རྫོགས་པའི་འབྲས་བུ་ཐོབ་པའི་དུས་ན། རྣམ་པར་བྱང་བའི་བོན་གཉིས་སུ་མེད་
པའི་དོན་ལ་ཡང་དག་པར་ཇི་ལྟར་བརྩལ་བ་མེད་པར་ལྷུན་གྱིས་གྲུབ་པ་ལགས།
གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པ་ནི། རྣམ་
པར་བྱང་བ་ཕྱི་ནང་གཉིས་སུ་མེད་པའི་དོན་ཡང་དག་པར་བརྩེལ་བ་མེད་པར་ལྷུན་
གྱིས་གྲུབ་པའོ། །རྣམ་པར་བྱང་བ་ཐོག་མ་དང་ཐ་མ་གཉིས་སུ་མེད་པའི་དོན་ཡང་
དག་པར་བརྩལ་བ་མེད་པར་ལྷུན་གྱིས་གྲུབ་པའོ། །རྣམ་པར་བྱང་བ་འདུས་བྱས་དང་
འདུས་མ་བྱས་གཉིས་སུ་མེད་པའི་དོན་ཡང་དག་པར་བཙལ་བ་མེད་པར་ལྷུན་གྱིས་
གྲུབ་པའོ། །རྣམ་པར་བྱང་བ་བདེ་བ་དང་སྡུག་བསྔལ་གཉིས་སུ་མེད་པའི་དོན་ཡང་
དག་པར་བརྩལ་བ་མེད་པར་ལྷུན་གྱིས་གྲུབ་པའོ། །རྣམ་པར་བྱང་བ་མཚན་མ་དང་
མཚན་མ་མེད་པ་གཉིས་སུ་མེད་པའི་དོན་ཡང་དག་པར་བརྩལ་བ་མེད་པར་ལྷུན་
གྱིས་གྲུབ་པའོ། །རྣམ་པར་བྱང་བ་འགྱུར་བ་དང་འགྱུར་བ་མེད་པ་གཉིས་སུ་མེད་
པའི་དོན་ཡང་དག་པར་བརྩལ་བ་མེད་པར་ལྷུན་གྱིས་གྲུབ་པའོ། །རྣམ་པར་བྱང་བ་
གཡོས་པ་དང་མ་གཡོས་པ་གཉིས་སུ་མེད་པའི་དོན་ཡང་དག་པར་བརྩལ་བ་མེད་
པར་ལྷུན་གྱིས་གྲུབ་པའོ། །རྣམ་པར་བྱང་བ་གསལ་བ་དང་རང་བཞིན་མེད་པ་གཉིས་
སུ་མེད་པའི་དོན་ཡང་དག་པར་བརྩལ་བ་མེད་པར་ལྷུན་གྱིས་གྲུབ་པའོ། །དེའི་ཕྱིར་
ན། རྣམ་པར་བྱང་བ་གཉིས་སུ་མེད་པའི་དོན་ཡང་དག་པར་བརྩལ་བ་མེད་པར་
ལྷུན་གྱིས་གྲུབ་པས་ན། བདག་གཉིས་སུ་མེད་པའི་དོན་ཡང་དག་པར་བརྩལ་བ་
མེད་པར་ལྷུན་གྱིས་གྲུབ་པའོ། །དེ་ལྟར་ན། བདག་གཉིས་སུ་མེད་པའི་དོན་ཡང་དག་
པར་བརྩལ་བ་མེད་པར་ལྷུན་གྱིས་གྲུབ་པ་དང་། རྣམ་པར་བྱང་བ་གཉིས་སུ་མེད་
དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་བརྩལ་བ་མེད་པར་
44

འབུམ་སྡེ། ཁམས་རྩ་རྣམ་ངེས།
ལྷུན་གྱིས་གྲུབ་པའོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལས།
བོན་ཐམས་ཅད་གཉིས་སུ་མེད་པའི་དོན་མ་བརྩལ་ལྷུན་གྱིས་གྲུབ་པར་བསྟན་པའི་
ལེའུ་སྟེ་ལྔ་པའོ།། །།
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས། བོན་ཐམས་ཅད་ཁམས་ཆེན་པོ་བརྒྱད་
ཀྱི་རྒྱུ་གཏན་ལ་ཕབས་ཏེ་བཤད་པར་བྱ་ཡིས། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། འདི་ལ་ཉོན་ཅིག །ཅེས་བཀའ་སྩལ་ཏོ། ། །
དེ་ནས་གང་གའི་ཀླུང་གི་ལྷ་མོ་མ་མ་དེས། ཀླུ་ཤིང་པདྨ་དང་། ཆུ་སྐྱེས་ཀྱི་མེ་ཏོག་
ལ་སོགས་པ། སྟོན་པ་ལ་མཆོད་པ་ཕུལ་ནས། འདི་སྐད་ཅེས་གསོལ་ཏོ། །སྟོན་པ་
ལགས། ཁམས་ཆེན་པོ་བརྒྱད་ཀྱི་རྒྱུ་ཅི་ལས་བྱུང་བ་ལགས། ཀུན་ནས་ཉོན་མོངས་
པའི་རྒྱུ་ཅི་ལས་བྱུང་བ་ལགས། རྣམ་པར་བྱང་བའི་རྒྱུ་ཅི་ལས་བྱུང་བ་ལགས། གཤེན་
རབ་ཀྱིས་བཀའ་སྩལ་པ། མ་མ་ནཱ་ག་ལི་འདི་ལྟ་སྟེ། བོན་ཐམས་ཅད་ཡེ་མ་བྱུང་མ་
སྐྱེས་སྐྱེ་བ་མེད་པ་གདོད་ནས་དག་པས་ན། སེམས་ཅན་རྣམས་ཀྱིས་རྟོགས་པར་
དཀའ་ཞིང་རིག་པ་དཀོན་པས། དེ་དག་ཐམས་ཅད་ཀྱི་རྟོག་པ་བསྐྱེད་ཅིང་ཤེས་པ་
སྦྱང་བའི་ཕྱིར། བོན་དེ་དག་ཐམས་ཅད་ཀྱི་རྒྱུ་འབྲས་གཏན་ལ་ཕབས་ནས་བཤད་
པར་བྱའོ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་ཀྱི་
རྒྱུ་འབྲས་གཏན་ལ་ཕབ་སྟེ། སེམས་ཅན་རྣམས་ལ་བཤད་དུ་གསོལ། ཞེས་ཞུས་སོ། །
གཤེན་རབ་ཀྱིས་བཀའ་སྩལ་པ། གཤེན་རབ་ཡིད་ཀྱི་ཁྱེའུ་ཆུང་གཞན་ཡང་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། རིགས་ཀྱི་བུ་འདི་ལྟ་སྟེ། བོན་ཐམས་
ཅད་ཡོངས་སུ་སྲིད་པའི་ཁམས་ལས་བྱུང་བ་ཞེས་བྱ་བར་སེམས་ཅན་རྣམས་ལ་བོན་
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྟོན་ནོ། །སྲིད་པ་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་
ལ་བོན་སྟོན་ནོ། །སྲིད་པ་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་
བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །སྲིད་པ་ཐུགས་རྗེས་བྱིན་གྱིས་
བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་
བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་ཡོངས་སུ་རིན་པོ་ཆེ་རྒྱུན་གྱི་
ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །རིན་པོ་ཆེ་རྒྱུན་ཉིད་
རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །རིན་
པོ་ཆེ་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །རིན་པོ་ཆེ་ཐུགས་རྗེས་བྱིན་གྱིས་བརླབས་ཡེ་མ་བྱུང་མ་
སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་བར་སེམས་ཅན་རྣམས་
ལ་བོན་སྟོན་ནོ། །བོན་ཐམས་ཅད་ཡོངས་སུ་སྣང་བའི་ཁམས་ལས་བྱུང་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །སྣང་བ་ཉིད་རང་གི་རང་བཞིན་ལས་བྱུང་ཞེས་
བྱ་བར་སེམས་ཅན་རྣམས་ལ་བོན་སྟོན་ནོ། །སྣང་བ་རང་གི་རང་བཞིན་ཐུགས་རྗེས་
བྱིན་གྱིས་བརླབས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །སྣང་
བ་ཐུགས་རྗེས་བྱིན་གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་
པ་དེ་བཞིན་ཉིད་ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་
ཡོངས་སུ་སྟོང་པའི་ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
སྟོང་པ་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་
ནོ། །སྟོང་པ་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །སྟོང་པ་ཐུགས་རྗེས་བྱིན་གྱིས་བརླབས་ཡེ་མ་བྱུང་
མ་སྐྱེས་སྐྱེ་བ་མེད་པར་གདོད་ནས་དག་པ། དེ་བཞིན་ཉིད་ཅེས་བྱ་བར་སེམས་ཅན་
46

འབུམ་སྡེ། ། ཁམས་རྩ་རྣམ་ངེས། ༼ཀ༽
རྣམས་ལ་བོན་སྟོན་ནོ། །བོན་ཐམས་ཅད་ཡོངས་སུ་སོ་སོར་རྟོགས་པའི་ཁམས་ལས་
བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། སོ་སོར་རྟོགས་པ་ཉིད་རང་གི་
རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །སོ་སོར་རྟོགས་
པ་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །སོར་སོར་རྟོགས་པ་ཐུགས་རྗེས་བྱིན་གྱིས་བརླབས་ཡེ་
མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་བར་སེམས་
ཅན་རྣམས་ལ་བོན་སྟོན་ནོ། །བོན་ཐམས་ཅད་རིག་པའི་ཁམས་ལས་བྱུང་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །རིག་པ་ཉིད་རང་གི་རང་བཞིན་ལས་བྱུང་ཞེས་
བྱ་བར་སེམས་ཅན་རྣམས་ལ་བོན་སྟོན་ནོ། །རིག་པ་རང་གི་རང་བཞིན་ཐུགས་རྗེས་
བྱིན་གྱིས་བརླབས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །རིག་
པ་ཐུགས་རྗེས་བྱིན་གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་
པ་དེ་བཞིན་ཉིད་ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་
ཡོངས་སུ་བྷ་གའི་ཀློང་གི་ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་
ནོ། ། བྷ་གའི་ཀློང་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་
ལ་བོན་སྟོན་ནོ། །བྷ་གའི་ཀློང་རང་གི་རང་བཞིན་ལས་ཐུགས་རྗེས་བྱིན་གྱིས་བརླབས་
ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། བྷ་གའི་ཀློང་ཐུགས་རྗེས་
བྱིན་གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ། དེ་བཞིན་
ཉིད་ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །བོན་ཐམས་ཅད་ཡོངས་སུ་
མཉམ་པའི་ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །མཉམ་
པ་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
མཉམ་པ་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སེམས་ཅན་རྣམས་ལ་བོན་སྟོན་ནོ། །མཉམ་པ་ཐུགས་རྗེས་བྱིན་གྱིས་བརླབས་ཡེ་མ་
བྱུང་མ་སྐྱེས་སྐྱེ་བ་མེད་པར་གདོད་ནས་དག་པ། དེ་བཞིན་ཉིད་ཅེས་བྱ་བར་སེམས་
ཅན་རྣམས་ལ་བོན་སྟོན་ནོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་
པ་ལས། ཁམས་བརྒྱད་ཀྱི་རྒྱུ་ཅི་ལས་བྱུང་བར་བསྟན་པའི་ལེའུ་སྟེ་དྲུག་པའོ། །། །
༧ ཀུན་ནས་ཉོན་མོངས་པ་ཡོངས་སུ་སྲིད་པའི་ཁམས་ལས་བྱུང་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་སྲིད་པ་ཉིད་རང་གི་
རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་
མོངས་པ་སྲིད་པ་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་
བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་ཐུགས་རྗེས་བྱིན་
གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་
ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་ཡོངས་སུ་
རིན་པོ་ཆེའི་རྒྱུན་གྱི་ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
ཀུན་ནས་ཉོན་མོངས་པ་རིན་པོ་ཆེ་ཉིད་རང་གི་རང་བཞིན་ལས་བྱུང་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་རིན་པོ་ཆེ་རང་གི་རང་
བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་སེམས་ཅན་རྣམས་ལ་
བོན་སྟོན་ནོ། །ཀུན་ནས་ཉོན་མོངས་པ་རིན་པོ་ཆེ་ཐུགས་རྗེས་བྱིན་གྱིས་བརླབས་ཡེ་
མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་བར་སེམས་
ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་ཡོངས་སུ་སྣང་བའི་ཁམས་ལས་
བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་སྣང་
བ་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ
ཀུན་ནས་ཉོན་མོངས་པ་སྣང་བ་རང་གི་རང་བཞིན་ཐུགས་རྗེས་བྱིན་གྱིས་བརླབས་
A8

ཁམས་རྩ་རྣམ་ངེས།། ༼ཀ༽
འབུམ་སྡེ།
ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་
སྣང་བ་ཐུགས་རྗེས་བྱིན་གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་
དག་པ་དེ་བཞིན་ཉིད་ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་
ཉོན་མོངས་པ་ཡོངས་སུ་སྟོང་པའི་ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་
བོན་སྟོན་ནོ། །ཀུན་ནས་ཉོན་མོངས་པ་སྟོང་པ་ཉིད་རང་གི་རང་བཞིན་ལས་བྱུང་ཞེས་
བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་སྟོང་པ་རང་གི་
རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་སེམས་ཅན་རྣམས་
ལ་བོན་སྟོན་ནོ། །ཀུན་ནས་ཉོན་མོངས་པ་སྟོང་པ་ཐུགས་རྗེས་བྱིན་གྱིས་བརླབས་ཡེ་
མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་བར་སེམས་
ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་ཡོངས་སུ་སོ་སོར་རྟོགས་པའི་
ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་
མོངས་པ་སོ་སོར་རྟོགས་པ་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་སོ་སོར་རྟོགས་པ་རང་གི་རང་བཞིན་
ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་
ནོ། །ཀུན་ནས་ཉོན་མོངས་པ་སོ་སོར་རྟོགས་པ་ཐུགས་རྗེས་བྱིན་གྱིས་བརླབས་ཡེ་མ་
བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་བར་སེམས་
ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་ཡོངས་སུ་རིག་པའི་ཁམས་ལས་
བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་རིག་པ་
ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
ཀུན་ནས་ཉོན་མོངས་པ་རིག་པ་རང་གི་རང་བཞིན་ཐུགས་རྗེས་བྱིན་གྱིས་བརླབས་
ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རིག་པ་ཐུགས་རྗེས་བྱིན་གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་
དག་པ། དེ་བཞིན་ཉིད་ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་
ཉོན་མོངས་པ་ཡོངས་སུ་བྷ་གའི་ཀློང་གི་ཁམས་ལས་བྱུང་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་བྷ་གའི་ཀློང་ཉིད་རང་གི་རང་བཞིན་
ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་
བྷ་གའི་ཀློང་རང་གི་རང་བཞིན་ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་བྷ་གའི་ཀློང་ཐུགས་རྗེས་
བྱིན་གྱིས་བརླབས་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་
ཉིད་ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་ཡོངས་
སུ་མཉམ་པའི་ཁམས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཀུན་
ནས་ཉོན་མོངས་པ་མཉམ་པ་ཉིད་རང་གི་རང་བཞིན་ལས་བྱུང་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །ཀུན་ནས་ཉོན་མོངས་པ་མཉམ་པ་རང་གི་རང་བཞིན་
ཐུགས་རྗེས་བྱིན་གྱིས་བརླབས་ལས་བྱུང་ཞེས་བྱ་བར་སེམས་ཅན་རྣམས་ལ་བོན་སྟོན་
ནོ། །ཀུན་ནས་ཉོན་མོངས་པ་མཉམ་པ་ཐུགས་རྗེས་བྱིན་གྱིས་བརླབས་ཡེ་མ་བྱུང་མ་
སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་ཅེས་བྱ་བར་སེམས་ཅན་རྣམས་
ལ་བོན་སྟོན་ནོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། ཀུན་
ནས་ཉོན་མོངས་པའི་རྒྱུ་ཅི་ལས་བྱུང་བར་བསྟན་པའི་ལེའུ་སྟེ་བདུན་པའོ།། །། །
༧ གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། འདི་ལྟ་སྟེ།
རྣམ་པར་བྱང་བ་ཡེ་མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པ་དེ་བཞིན་ཉིད་
ཅེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ།
དེ་ལྟར་ན། བོན་ཐམས་ཅད་སྐྱེ་བ་མེད་པར་གདོད་ནས་དག་པ་སྟེ། ཡོངས་སུ་སྲིད་
50

འབུམ་སྡེ། ཁམས་རྩ་རྣམ་ངེས།
པའི་ཁམས་སྐྱེ་བ་མེད་པར་གདོད་ནས་དག་པའོ། ། དེ་ལྟར་ན། ཡོངས་སུ་སྲིད་པའི་
ཁམས་སྐྱེ་བ་མེད་པར་གདོད་ནས་དག་པ་དང་། བོན་ཐམས་ཅད་སྐྱེ་བ་མེད་པར་
གདོད་ནས་དག་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་
ཐ་མི་དད་དོ། །གཡུང་དྲུང་སེམས་དཔའ་རྣམས། དེ་ནི་གང་ཞེ་ན། རྣམ་པར་བྱང་
བ་ནི་སྐྱེ་བ་མེད་པར་གདོད་ནས་དག་པ་སྟེ། ཡོངས་སུ་སྲིད་པའི་ཁམས་སྐྱེ་བ་མེད་
པར་གདོད་ནས་དག་པའོ། །དེ་ལྟར་ན། ཡོངས་སུ་སྲིད་པའི་ཁམས་ལ་སྐྱེ་བ་མེད་
པར་གདོད་ནས་དག་པ་དང་། རྣམ་པར་བྱང་བ་ནི་སྐྱེ་བ་མེད་པར་གདོད་ནས་དག་
པ་འདི་ལ་གཉིས་སུ་མེད་དོ་གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །རྣམ་
པར་བྱང་བ་སྐྱེ་བ་མེད་པར་གདོད་ནས་དག་པ་སྟེ། སྲིད་པ་རང་གི་རང་བཞིན་སྐྱེ་བ་
མེད་པར་གདོད་ནས་དག་པའོ། །དེ་ལྟར་ན། སྲིད་པ་རང་གི་རང་བཞིན་སྐྱེ་བ་མེད་
པར་གདོད་ནས་དག་པ་དང༌། རྣམ་པར་བྱང་བ་སྐྱེ་བ་མེད་པར་གདོད་ནས་དག་པ་
འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །རྣམ་
པར་བྱང་བ་ནི་སྐྱེ་བ་མེད་པར་གདོད་ནས་དག་པ་སྟེ། སྲིད་པ་ཐུགས་རྗེས་བྱིན་གྱིས་
བརླབས་སྐྱེ་བ་མེད་པར་གདོད་ནས་དག་པའོ། །དེ་ལྟར་ན། སྲིད་པ་ཐུགས་རྗེས་བྱིན་
གྱིས་བརླབས་སྐྱེ་བ་མེད་པར་གདོད་ནས་དག་པ་དང་། རྣམ་པར་བྱང་བ་སྐྱེ་བ་མེད་
པར་གདོད་ནས་དག་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོ་མ་ཡིན་
ཐ་མི་དད་དོ། ། །
གཤེན་རབ་མི་བོས་བཀའ་སྩལ་པ། དེ་ལྟར་ན། བོན་ཐམས་ཅད་ཡོངས་སུ་འགག་
པ་མེད་པས། རིན་པོ་ཆེ་རྒྱུན་གྱི་ཁམས་ཡོངས་སུ་འགག་པ་མེད་པའོ། །དེ་ལྟར་ན།
རིན་པོ་ཆེ་རྒྱུན་གྱི་ཁམས་ཡོངས་སུ་འགག་པ་མེད་པ་དང་། བོན་ཐམས་ཅད་ཡོངས་
སུ་འགག་པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོ་མ་ཡིན་ཐ་
sI

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མི་དད་དོ། །གཡུང་དྲུང་སེམས་དཔའ་རྣམས། དེ་ནི་གང་ཞེ་ན། རྣམ་པར་བྱང་བ་
ཡོངས་སུ་འགག་པ་མེད་པས། རིན་པོ་ཆེ་རྒྱུན་གྱི་ཁམས་ཡོངས་སུ་འགག་པ་མེད་
པའོ། །དེ་ལྟར་ན། རིན་པོ་ཆེ་རྒྱུན་གྱི་ཁམས་ཡོངས་སུ་འགག་པ་མེད་པ་དང་། རྣམ་
པར་བྱང་བ་ཡོངས་སུ་འགག་པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །རྣམ་པར་བྱང་བ་ཡོངས་སུ་འགག་པ་མེད་པས།
རིན་པོ་ཆེ་རང་གི་རང་བཞིན་ཡོངས་སུ་འགག་པ་མེད་པའོ། །དེ་ལྟར་ན། རིན་པོ་ཆེ་
རང་གི་རང་བཞིན་ཡོངས་སུ་འགག་པ་མེད་པ་དང་། རྣམ་པར་བྱང་བ་ཡོངས་སུ་
འགག་པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་
མི་དད་དོ། །རྣམ་པར་བྱང་བ་ཡོངས་སུ་འགག་པ་མེད་པས། རིན་པོ་ཆེ་ཐུགས་རྗེས་
བྱིན་གྱིས་བརླབས་ཡོངས་སུ་འགག་པ་མེད་པའོ། ། དེ་ལྟར་ན། རིན་པོ་ཆེ་ཐུགས་རྗེས་
བྱིན་གྱིས་བརླབས་ཡོངས་སུ་འགག་པ་མེད་པ་དང༌། རྣམ་པར་བྱང་བ་ཡོངས་སུ་
འགག་པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོ་མ་ཡིན་ཐ་མི་
དད་དོ། །གཤེན་རབ་མི་བོས་བཀའ་སྩལ་པ། དེ་ལྟར་ན། བོན་ཐམས་ཅད་སྟོང་པའི་
མཐར་ཆད་པ་འམ་ལྟུང་བ་མེད་པས། ཡོངས་སུ་སྣང་བའི་ཁམས་སྟོང་པའི་མཐར་
ཆད་པ་འམ་ལྟུང་བ་མེད་པའོ། །དེ་ལྟར་ན། ཡོངས་སུ་སྣང་བའི་ཁམས་སྟོང་པའི་
མཐར་ཆད་པ་འམ་ལྟུང་བ་མེད་པ་དང་། བོན་ཐམས་ཅད་སྟོང་པའི་མཐར་ཆད་པ་
འམ་ལྟུང་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་
མི་དད་དོ། །གཡུང་དྲུང་སེམས་དཔའ་རྣམས། དེ་ནི་གང་ཞེ་ན། རྣམ་པར་བྱང་བ་
སྟོང་པའི་མཐར་ཆད་པ་འམ་ལྟུང་བ་མེད་པས། ཡོངས་སུ་སྣང་བའི་ཁམས་སྟོང་པའི་
མཐར་ཆད་པ་འམ་ལྟུང་བ་མེད་པའོ། །དེ་ལྟར་ན། ཡོངས་སུ་སྣང་བའི་ཁམས་སྟོང་
པའི་མཐར་ཆད་པ་འམ་ལྟུང་བ་མེད་པ་དང་། རྣམ་པར་བྱང་བ་སྟོང་པའི་མཐར་
52

འབུམ་སྡེ། ཁམས་རྩ་རྣམ་ངེས། ༼ཀ༽
ཆད་པ་འམ་ལྟུང་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་
མ་ཡིན་ཐ་མི་དད་དོ། །རྣམ་པར་བྱང་བ་སྟོང་པའི་མཐར་ཆད་པ་འམ་ལྟུང་བ་མེད་
པས། སྣང་བ་རང་གི་རང་བཞིན་སྟོང་པའི་མཐར་ཆད་པ་འམ་ལྟུང་བ་མེད་པའོ། །དེ་
ལྟར་ན། སྣང་བ་རང་གི་རང་བཞིན་སྟོང་པའི་མཐར་ཆད་པ་འམ་ལྟུང་བ་མེད་པས།
རྣམ་པར་བྱང་བ་སྟོང་པའི་མཐར་ཆད་པ་འམ་ལྟུང་བ་མེད་པ་འདི་ལ་གཉིས་སུ་མེད་
དོ། གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། །རྣམ་པར་བྱང་བ་སྟོང་པའི་
མཐར་ཆད་པ་འམ་ལྟུང་བ་མེད་པ་འདི་ལ། སྣང་བ་ཐུགས་རྗེས་བྱིན་གྱིས་རླབས་སྟོང་
པའི་མཐར་ཆད་པ་འམ་ལྟུང་བ་མེད་པའོ། ། དེ་ལྟར་ན། སྣང་བ་ཐུགས་རྗེས་བྱིན་གྱིས་
བརླབས་སྟོང་པའི་མཐར་ཆད་པ་འམ་ལྟུང་བ་མེད་པ་དང༌། རྣམ་པར་བྱང་བ་སྟོང་
པའི་མཐར་ཆད་པ་འམ་ལྟུང་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །གཤེན་རབ་མི་བོས་བཀའ་སྩལ་པ། དེ་ལྟར་ན།
བོན་ཐམས་ཅད་མཚན་མར་འཛིན་པ་འམ་དངོས་པོར་འབྱུང་བ་མེད་པས། ཡོངས་
སུ་སྟོང་པའི་ཁམས་མཚན་མར་འཛིན་པ་འམ་དངོས་པོར་བྱུང་བ་མེད་པའོ། །དེ་ལྟར་
ན། ཡོངས་སུ་སྟོང་པའི་ཁམས་མཚན་མར་འཛིན་པ་འམ་དངོས་པོར་བྱུང་བ་མེད་པ་
དང་། བོན་ཐམས་ཅད་མཚན་མར་འཛིན་པ་འམ་དངོས་པོར་བྱུང་བ་མེད་པ་འདི་
ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཡུང་དྲུང་
སེམས་དཔའ་རྣམས། དེ་ནི་གང་ཞེ་ན། རྣམ་པར་བྱང་བ་མཚན་མར་འཛིན་པ་འམ་
དངོས་པོར་བྱུང་བ་མེད་པས། ཡོངས་སུ་སྟོང་པའི་ཁམས་མཚན་མར་འཛིན་པ་འམ།
དངོས་པོར་བྱུང་བ་མེད་པའོ། །དེ་ལྟར་ན། ཡོངས་སུ་སྟོང་པའི་ཁམས་མཚན་མར་
འཛིན་པ་འམ་དངོས་པོར་བྱུང་བ་མེད་པ་དང་། རྣམ་པར་བྱང་བ་མཚན་མར་འཛིན་
པ་འམ་དངོས་པོར་བྱུང་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སོར་མ་ཡིན་ཐ་མི་དད་དོ། །རྣམ་པར་བྱང་བ་མཚན་མར་འཛིན་པ་འམ་དངོས་པོར་
བྱུང་བ་མེད་པས། སྟོང་པ་རང་གི་རང་བཞིན་མཚན་མར་འཛིན་པ་འམ་དངོས་པོར་
བྱུང་བ་མེད་པའོ། ། དེ་ལྟར་ན། སྟོང་པ་རང་གི་རང་བཞིན་མཚན་མར་འཛིན་པ་འམ་
དངོས་པོར་བྱུང་བ་མེད་པ་དང་། རྣམ་པར་བྱང་བ་མཚན་མར་འཛིན་པ་འམ་དངོས་
པོར་བྱུང་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་
ཐ་མི་དད་དོ། །རྣམ་པར་བྱང་བ་མཚན་མར་འཛིན་པ་འམ་དངོས་པོར་བྱུང་བ་མེད་
པས། སྟོང་པ་ཐུགས་རྗེས་བྱིན་གྱིས་བརླབས་མཚན་མར་འཛིན་པ་འམ་དངོས་པོར་
བྱུང་བ་མེད་པའོ། །དེ་ལྟར་ན། སྟོང་པ་ཐུགས་རྗེས་བྱིན་གྱིས་བརླབས་མཚན་མར་
འཛིན་པ་འམ་དངོས་པོར་བྱུང་བ་མེད་པ་དང་། རྣམ་པར་བྱང་བ་མཚན་མར་འཛིན་
པ་འམ་དངོས་པོར་བྱུང་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་
པ་ལས། དུམ་བུ་དང་པོ། བམ་པོ་བཞི་པའོ།། །།
གཤེན་རབ་མི་བོས་བཀའ་སྩལ་པ། དེ་ལྟར་ན། བོན་ཐམས་ཅད་ཡོངས་སུ་བཀག་
པའམ་བསྒྲིབས་པ་མེད་པས། སོ་སོར་གསལ་བའི་ཁམས་ཡོངས་སུ་བཀག་པའམ་
བསྒྲིབས་པ་མེད་པའོ། ། དེ་ལྟར་ན། སོ་སོར་གསལ་བའི་ཁམས་ཡོངས་སུ་བཀག་
པའམ་བསྒྲིབས་པ་མེད་པ་དང་། བོན་ཐམས་ཅད་ཡོངས་སུ་བཀག་པའམ་བསྒྲིབས་
པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་
དོ། །གཡུང་དྲུང་སེམས་དཔའ་རྣམས། དེ་ནི་གང་ཞེ་ན། རྣམ་པར་བྱང་བ་ཡོངས་
སུ་བཀག་པའམ་བསྒྲིབས་པ་མེད་པས། སོ་སོར་གསལ་བའི་ཁམས་ཡོངས་སུ་བཀག་
པའམ་བསྒྲིབས་པ་མེད་པའོ། །དེ་ལྟར་ན། སོ་སོར་གསལ་བའི་ཁམས་ཡོངས་སུ་
བཀག་པའམ་བསྒྲིབས་པ་མེད་པ་དང་། རྣམ་པར་བྱང་བ་ཡོངས་སུ་བཀག་པའམ་
54

འབུམ་སྡེ། ཁམས་རྩ་རྣམ་ངེས།
བསྒྲིབས་པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་
མི་དད་དོ། །རྣམ་པར་བྱང་བ་ཡོངས་སུ་བཀག་པའམ་བསྒྲིབས་པ་མེད་པས། སོ་སོར་
རང་གི་རང་བཞིན་ཡོངས་སུ་བཀག་པའམ་བསྒྲིབས་པ་མེད་པའོ། ། དེ་ལྟར་ན་སོ་སོར་
རང་གི་རང་བཞིན་ཡོངས་སུ་བཀག་པའམ་བསྒྲིབས་པ་མེད་པ་དང་། རྣམ་པར་བྱང་
བ་ཡོངས་སུ་བཀག་པའམ་བསྒྲིབས་པ་མེད་པ་འདི་ལ་གཉིས་སུ་མེད་དོ། །གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །རྣམ་པར་བྱང་བ་ཡོངས་སུ་བཀག་པའམ་
བསྒྲིབས་པ་མེད་པས། སོ་སོར་ཐུགས་རྗེས་བྱིན་གྱིས་བརླབས་ཡོངས་སུ་བཀག་པའམ་
བསྒྲིབས་པ་མེད་པའོ། ། དེ་ལྟར་ན། སོ་སོར་ཐུགས་རྗེས་བྱིན་གྱིས་བརླབས་ཡོངས་སུ་
བཀག་པའམ་བསྒྲིབས་པ་མེད་པ་དང་། རྣམ་པར་བྱང་བ་ཡོངས་སུ་བཀག་པའམ་
བསྒྲིབས་པ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་
ཐ་མི་དད་དོ། །གཤེན་རབ་ཀྱིས་བཀའ་སྩལ་པ། དེ་ལྟར་ན། བོན་ཐམས་ཅད་དངོས་
པོ་ཅིར་ཡང་མ་གྲུབ་ཅིང་དམིགས་པའི་ཡུལ་ཐམས་ཅད་ལས་འདས་པས་ཡོངས་སུ་
རིག་པའི་ཁམས་དངོས་པོ་ཅིར་ཡང་མ་གྲུབ་ཅིང་དམིགས་པའི་ཡུལ་ཐམས་ཅད་ལས་
འདས་པའོ། ། དེ་ལྟར་ན། ཡོངས་སུ་རིག་པའི་ཁམས་དངོས་པོ་ཅིར་ཡང་མ་གྲུབ་
ཅིང་དམིགས་པའི་ཡུལ་ཐམས་ཅད་ལས་འདས་པ་དང༌། བོན་ཐམས་ཅད་དངོས་པོ་
ཅིར་ཡང་མ་གྲུབ་ཅིང་དམིགས་པའི་ཡུལ་ཐམས་ཅད་ལས་འདས་པ་འདི་ལ་གཉིས་
སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཡུང་དྲུང་སེམས་
དཔའ་རྣམས། དེ་ནི་གང་ཞེ་ན། རྣམ་པར་བྱང་བ་དངོས་པོ་ཅིར་ཡང་མ་གྲུབ་ཅིང་
དམིགས་པའི་ཡུལ་ཐམས་ཅད་ལས་འདས་པས། ཡོངས་སུ་རིག་པའི་ཁམས་དངོས་
པོ་ཅིར་ཡང་མ་གྲུབ་ཅིང་དམིགས་པའི་ཡུལ་ཐམས་ཅད་ལས་འདས་པའོ། །དེ་ལྟར་
ན། ཡོངས་སུ་རིག་པའི་ཁམས་དངོས་པོ་ཅིར་ཡང་མ་གྲུབ་ཅིང་། དམིགས་པའི་ཡུལ་
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐམས་ཅད་ལས་འདས་པ་དང༌། རྣམ་པར་བྱང་བ་དངོས་པོ་ཅིར་ཡང་མ་གྲུབ་ཅིང་
དམིགས་པའི་ཡུལ་ཐམས་ཅད་ལས་འདས་པ་འདི་ལ་གཉིས་སུ་མེད་དོ། །གཉིས་
སུ་བྱར་མེད་སོ་སོ་མ་ཡིན་ཐ་མི་དད་དོ། །རྣམ་པར་བྱང་བ་དངོས་པོ་ཅིར་ཡང་མ་
གྲུབ་ཅིང་དམིགས་པའི་ཡུལ་ཐམས་ཅད་ལས་འདས་པས། རིག་པ་རང་གི་རང་
བཞིན་དངོས་པོ་ཅིར་ཡང་མ་གྲུབ་ཅིང་དམིགས་པའི་ཡུལ་ལས་འདས་པའོ། །དེ་ལྟར་
ན། རིག་པ་རང་གི་རང་བཞིན་དངོས་པོ་ཅིར་ཡང་མ་གྲུབ་ཅིང་དམིགས་པའི་ཡུལ་
ཐམས་ཅད་ལས་འདས་པ་དང་། རྣམ་པར་བྱང་བ་དངོས་པོ་ཅིར་ཡང་མ་གྲུབ་ཅིང་
དམིགས་པའི་ཡུལ་ཐམས་ཅད་ལས་འདས་པ་འདི་ལ་གཉིས་སུ་མེད་དོ། །གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །རྣམ་པར་བྱང་བ་དངོས་པོ་ཅིར་ཡང་མ་གྲུབ་
ཅིང་དམིགས་པའི་ཡུལ་ཐམས་ཅད་ལས་འདས་པས། རིག་པ་ཐུགས་རྗེས་བྱིན་གྱིས་
བརླབས་དངོས་པོ་ཅིར་ཡང་མ་གྲུབ་ཅིང་དམིགས་པའི་ཡུལ་ཐམས་ཅད་ལས་འདས་
པའོ། །དེ་ལྟར་ན་རིག་པ་ཐུགས་རྗེས་བྱིན་གྱིས་བརླབས་དངོས་པོ་ཅིར་ཡང་མ་གྲུབ་
ཅིང་དམིགས་པའི་ཡུལ་ཐམས་ཅད་ལས་འདས་པ་དང་། རྣམ་པར་བྱང་བ་དངོས་པོ་
ཅིར་ཡང་མ་གྲུབ་ཅིང་དམིགས་པའི་ཡུལ་ཐམས་ཅད་ལས་འདས་པ་འདི་ལ་གཉིས་
སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཤེན་རབ་མི་བོས་
བཀའ་སྩལ་པ། དེ་ལྟར་ན། བོན་ཐམས་ཅད་ཡོངས་སུ་གཡོ་ཞིང་རྩོལ་བ་མེད་པ་ཡིན་
པས། མི་འགྱུར་བའི་དབྱིངས་ཀྱི་ཁམས་ཡོངས་སུ་གཡོ་ཞིང་རྩོལ་བ་མེད་པའོ། །དེ་
ལྟར་ན། མི་འགྱུར་བའི་དབྱིངས་ཀྱི་ཁམས་ཡོངས་སུ་གཡོ་ཞིང་རྩོལ་བ་མེད་པ་དང་།
བོན་ཐམས་ཅད་ཡོངས་སུ་གཡོ་ཞིང་རྩོལ་བ་མེད་པ་འདི་ལ་གཉིས་སུ་མེད་དོ། །
གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཡུང་དྲུང་སེམས་དཔའ་རྣམས།
དེ་ནི་གང་ཞེ་ན། རྣམ་པར་བྱང་བ་ཡོངས་སུ་གཡོ་ཞིང་རྩོལ་བ་མེད་པས། མི་འགྱུར་
56

འབུམ་སྡེ། ཁམས་རྩ་རྣམ་ངེས། །
བའི་དབྱིངས་ཀྱི་ཁམས་ཡོངས་སུ་གཡོ་ཞིང་རྩོལ་བ་མེད་པའོ། །དེ་ལྟར་ན། མི་འགྱུར་
བའི་དབྱིངས་ཀྱི་ཁམས་ཡོངས་སུ་གཡོ་ཞིང་རྩོལ་བ་མེད་པ་དང༌། རྣམ་པར་བྱང་བ་
ཡོངས་སུ་གཡོ་ཞིང་རྩོལ་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །རྣམ་པར་བྱང་བ་ཡོངས་སུ་གཡོ་ཞིང་རྩོལ་བ་མེད་པས།
མི་འགྱུར་བའི་དབྱིངས་རང་གི་རང་བཞིན་ཡོངས་སུ་གཡོ་ཞིང་རྩོལ་བ་མེད་པའོ། དེ་
ལྟར་ན། མི་འགྱུར་བའི་དབྱིངས་རང་གི་རང་བཞིན་ཡོངས་སུ་གཡོ་ཞིང་རྩོལ་བ་མེད་
པ་དང་། རྣམ་པར་བྱང་བ་ཡོངས་སུ་གཡོ་ཞིང་རྩོལ་བ་མེད་པ་འདི་ལ་གཉིས་སུ་མེད་
དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །རྣམ་པར་བྱང་བ་ཡོངས་སུ་
གཡོ་ཞིང་རྩོལ་བ་མེད་པས། མི་འགྱུར་བའི་དབྱིངས་ཐུགས་རྗེས་བྱིན་གྱིས་བརླབས་
གཡོ་ཞིང་རྩོལ་བ་མེད་པའོ། དེ་ལྟར་ན། མི་འགྱུར་བའི་དབྱིངས་ཐུགས་རྗེས་བྱིན་
གྱིས་བརླབས་ཡོངས་སུ་གཡོ་ཞིང་རྩོལ་བ་མེད་པ་དང་། རྣམ་པར་བྱང་བ་ཡོངས་སུ་
གཡོ་ཞིང་རྩོལ་བ་མེད་པ་འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་
ཡིན་ཐ་མི་དད་དོ། །གཤེན་རབ་མི་བོས་བཀའ་སྩལ་པ། དེ་ལྟར་ན། བོན་ཐམས་ཅད་
ཡོངས་སུ་ཆེ་ཆུང་མེད་ཅིང་དབྱེར་མེད་པས། མཉམ་པའི་ཁམས་ཡོངས་སུ་ཆེ་ཆུང་
མེད་ཅིང་དབྱེར་མེད་པའོ། །དེ་ལྟར་ན། མཉམ་པའི་ཁམས་ཡོངས་སུ་ཆེ་ཆུང་མེད་
ཅིང་དབྱེར་མེད་པ་དང་། བོན་ཐམས་ཅད་ཡོངས་སུ་ཆེ་ཆུང་མེད་ཅིང་དབྱེར་མེད་པ་
འདི་ལ་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཡུང་
དྲུང་སེམས་དཔའ་རྣམས། དེ་ནི་གང་ཞེ་ན། རྣམ་པར་བྱང་བ་ཡོངས་སུ་ཆེ་ཆུང་མེད་
ཅིང་དབྱེར་མེད་པས། མཉམ་པའི་ཁམས་ཡོངས་སུ་ཆེ་ཆུང་མེད་ཅིང་དབྱེར་མེད་
པའོ། །དེ་ལྟར་ན། མཉམ་པའི་ཁམས་ཡོངས་སུ་ཆེ་ཆུང་མེད་ཅིང་དབྱེར་མེད་པ་དང་།
རྣམ་པར་བྱང་བ་ཡོངས་སུ་ཆེ་ཆུང་མེད་ཅིང་དབྱེར་མེད་པ་འདི་ལ་གཉིས་སུ་མེད་དོ།
57

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །རྣམ་པར་བྱང་བ་ཆེ་ཆུང་མེད་ཅིང་
དབྱེར་མེད་པས། མཉམ་པ་རང་གི་རང་བཞིན་ཆེ་ཆུང་མེད་ཅིང་དབྱེར་མེད་པའོ། །
དེ་ལྟར་ན། མཉམ་པ་རང་གི་རང་བཞིན་ཆེ་ཆུང་མེད་ཅིང་དབྱེར་མེད་པ་དང་། རྣམ་
པར་བྱང་བ་ཆེ་ཆུང་མེད་ཅིང་དབྱེར་མེད་པ་འདི་ལ་གཉིས་སུ་མེད་དོ། །གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །རྣམ་པར་བྱང་བ་ཆེ་ཆུང་མེད་ཅིང་དབྱེར་
མེད་པས། མཉམ་པ་ཐུགས་རྗེས་བྱིན་གྱིས་བརླབས་ཆེ་ཆུང་མེད་ཅིང་དབྱེར་མེད་
པའོ། ། དེ་ལྟར་ན། མཉམ་པ་ཐུགས་རྗེས་བྱིན་གྱིས་བརླབས་ཆེ་ཆུང་མེད་ཅིང་དབྱེར་
མེད་པ་དང་། རྣམ་པར་བྱང་བ་ཆེ་ཆུང་མེད་ཅིང་དབྱེར་མེད་པ་འདི་ལ་གཉིས་སུ་
མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཁམས་བརྒྱད་གཏན་ལ་
ཕབ་པའི་དོན་རྣམ་པར་ངེས་པ་ལས། རྣམ་པར་བྱང་བའི་རྒྱུ་ཅི་ལས་བྱུང་བར་བསྟན་
པའི་ལེའུ་སྟེ་བརྒྱད་པའོ།། །།
༧ དེ་ནས་སྟོན་པ་གཤེན་རབ་མི་བོ་ནི། རིན་པོ་ཆེ་གྲངས་མ་སྤུངས་པའི་གླིང་ལ་
བྱོན་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གཏོ་བུ་འབུམ་
སྲས་དང་། གཞན་ཡང་འཁོར་དུ་གཏོགས་པ་ཐམས་ཅད་ལ་བཀའ་སྩལ་པ། བོན་
ཐམས་ཅད་རིན་པོ་ཆེའི་རྒྱུན་ཏུ་ཞུགས་པའི་འབྲས་བུ་ཆུད་མི་ཟ་བར་བྱ་བའི་ཕྱིར།
རིན་པོ་ཆེ་རྒྱུན་གྱི་ཁམས་གཏན་ལ་ཕབ་སྟེ་བཤད་པར་བྱ་ཡིས། ཞེས་གསུངས་སོ། །
༧ དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གཏོ་བུ་
འབུམ་སྲས་ཀྱིས། གསེར་གྱི་མེ་ཏོག་དང་། ཡིད་བཞིན་གྱི་ནོར་བུ། རིན་པོ་ཆེ་མཆོད་
པ་ལས་སོགས་པའི་མཆོད་པ་ཕུལ་ནས། གཏོ་ས་ལེ་སྒྲོན་མའི་ཡི་གེ་ལག་ཏུ་ཐོགས་
ནས། གསོལ་པ། གཤེན་རབ་ལགས། སྲིད་པ། བསྐལ་པ། སྣང་བ། སྟོང་པ། སོ་
སོར། གསལ་བ། རིག་པ། དབྱིངས། མཉམ་པ་ལ་རིན་པོ་ཆེའི་རྒྱུ་ཞིག་མཆིས་སམ།
58

ཁམས་རྩ་རྣམ་ངེས།།
འབུམ་སྡེ།
བཀའ་སྩལ་པ། གཤེན་རབ་གཏོ་བུ་འབུམ་སྲས། གཞན་ཡང་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས་ཉོན་ཅིག །འདི་ལྟ་སྟེ། སྲིད་པ་བསྐལ་པ།
སྣང་བ། སྟོང་པ། སོ་སོར་གསལ་བ། རིག་པ། དབྱིངས། མཉམ་པ་ལ། རིན་པོ་ཆེའི་
རྒྱུ་ཡོད་དོ། །དེ་ཅིའི་ཕྱིར་ན། སྲིད་པ་ལས་ཀྱི་མི་འབྱུང་བ། མི་སྲིད་པའི་སྲིད་པ་ལས།
མི་གནས་པ་མེད་པས་ཀྱང་། སྲིད་པ་རིན་པོ་ཆེའོ། །དཔེར་ན། མུན་པའི་གླིང་ན་སྒྲོན་
མེ་མེད་ན། རང་གི་རང་མི་མཐོང་བ་ལ་གསལ་བའི་སྒྲོན་མེ་བཏེགས་ནས། གཞན་
རྣམས་ཀུན་ཀྱང་གསལ་བ་བཞིན། གཏི་མུག་གི་བློ་སྨག་གི་མུན་པ་འདྲ་བ་ལ། སྲིད
པའི་རྒྱལ་མོས་ལུང་བཀྲོལ་ནས། ཤེས་པ་གསལ་བ་རིག་པ་སྒྲིན་བུར་འགྱུར་བས་ཀྱང་
སྲིད་པ་རིན་པོ་ཆེའོ། །སྲིད་པ་གསུམ་ནི་རིན་པོ་ཆེ་སྟེ། གང་ཞེ་ན། ཡེ་ནས་སྲིད་པའི་
སྲིད་པ་རིན་པོ་ཆེའོ། །དེ་ཅི་ཡི་ཕྱིར་ཞེ་ན། དཔེར་ན་གང་ཞིག་སྐྱེས་བུ་འབད་ཅིང་
རྩོལ་བ་ཅན་ཞིག་ནི། གཞན་གྱིས་མི་འགྱུར་བ་དང་འདྲ་བས་ན། བྱེད་པ་མེད་པ་ལ་
རང་རང་མཚན་ཉིད་སོ་སོར་གསལ་བར་འཛིན་པ་ནི། ཡེ་ནས་སྲིད་པའི་སྲིད་པ་རིན་
པོ་ཆེའོ། །དེའི་ཕྱིར་ན། ཡེ་ནས་སྲིད་པའི་སྲིད་པ་རིན་པོ་ཆེ་ཡོད་པའི་ཕྱིར། ཀུན་ནས་
ཉོན་མོངས་པ་ཡེ་ནས་སྲིད་པའི་སྲིད་པ་རིན་པོ་ཆེ་རྒྱུན་དུ་འཇུག་པ་ཡོད་དོ། །སེམས་
ཅན་ཡེ་ནས་སྲིད་པའི་སྲིད་པ་རིན་པོ་ཆེའི་རྒྱུན་དུ་འཇུག་པ་གང་ཡིན་པ་ནི། རྣམ་
པར་བྱང་བ་ཡེ་ནས་སྲིད་པའི་སྲིད་པ་རིན་པོ་ཆེའི་རྒྱུན་དུ་འཇུག་པར་བྱའོ། །གསོལ་
པ། གཤེན་རབ་ལགས། སྲིད་ལ་མི་སྲིད་པའི་སྲིད་པ་ལ། རིན་པོ་ཆེའི་རྒྱུ་མཆིས་སམ།
གཤེན་རབ་ཀྱིས་བཀའ་སྩལ་པ། སྲིད་པ་ལ་མི་སྲིད་པའི་སྲིད་པ་ལ། རིན་པོ་ཆེའི་རྒྱུ་
ཡོད་དོ། ། དེ་ཅིའི་ཕྱིར་ཞེ་ན། དཔེར་ན་སྐྱེས་བུ་ཡངས་རྩལ་ཅན་ནི་སྲིད་ལ། རང་
གི་དཔུང་ལ་རང་གིས་འགོང་མི་སྲིད་པ་དང་འདྲ་སྟེ། སེམས་ཅན་རིན་པོ་ཆེ་རྒྱུན་
དུ་འཇུག་པ་ནི་སྲིད་ལ། རྒྱུན་དུ་འཇུག་པའི་ལམ་དངོས་པོར་མཐོང་བ་ནི་མི་སྲིད་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དོ། །དཔེར་ན་ཉི་ཟླ་ཕྲུག་གཅིག་ནི་སྲིད་ལ་དུས་གཅིག་ཏུ་ཚར་གཉིས་འཆར་བ་ནི་མི་
སྲིད་པ་དང་འདྲ་སྟེ། གཟུགས་གཅིག་ནི་སྲིད་པ་ལ། གཟུགས་གཅིག་ལ་སེམས་གཉིས་
ཆགས་པ་ནི་མི་སྲིད་དོ། །དཔེར་ན། ཉི་མའི་སྙིང་པོ་གཅིག་ནི་སྲིད་ལ། ཉི་མའི་སྙིང་
པོ་གཅིག་ལས། འོད་གཉིས་ལྟོ་རྒྱབ་ཏུ་འཆར་མི་སྲིད་པ་དང་འདྲ་སྟེ། སེམས་གཅིག་
ནི་སྲིད་ལ། སེམས་གཅིག་གིས་གཟུགས་གཉིས་དུས་གཅིག་ཏུ་ལེན་མི་སྲིད་དོ། །ཡང་
ན། སེམས་ཅན་མ་ཡི་མངལ་དུ་འགྲོ་བ་ནི་སྲིད་ལ། མའི་མངལ་དུ་ཤེས་པ་རྫོགས་པ་
དང༌། སུབས་ནི་འཆི་བ་ནི་མི་སྲིད་དོ། །དེ་ལྟར་ན། སྲིད་པ་ལ་མི་སྲིད་པའི་སྲིད་པ་
རིན་པོ་ཆེའོ། །དེའི་ཕྱིར་ན། སྲིད་པ་ལ་མི་སྲིད་པའི་སྲིད་པ་རིན་པོ་ཆེ་ཡོད་པའི་ཕྱིར།
ཀུན་ནས་ཉོན་མོངས་པ་སྲིད་ལ་མི་སྲིད་པའི་སྲིད་པ་རིན་པོ་ཆེ་རྒྱུན་དུ་འཇུག་པ་ཡོད་
དོ། །སེམས་ཅན་སྲིད་ལ་མི་སྲིད་པའི་སྲིད་པ་རིན་པོ་ཆེའི་རྒྱུན་ཏུ་འཇུག་པ་གང་ཡིན་
པ་ནི། རྣམ་པར་བྱང་བ་སྲིད་ལ་མི་སྲིད་པའི་སྲིད་པ་རིན་པོ་ཆེའི་རྒྱུན་ཏུ་འཇུག་པར་
བྱའོ། །
གསོལ་པ་གཤེན་རབ་ལགས། མི་སྲིད་པ་ལ་སྲིད་པའི་སྲིད་པ་རིན་པོ་ཆེའི་རྒྱུ་ཞིག་
མཆིས་སམ། གཤེན་རབ་ཀྱིས་བཀའ་སྩལ་པ། མི་སྲིད་པ་ལ་སྲིད་པའི་སྲིད་པ་རིན་པོ་
ཆེའི་རྒྱུ་ཡོད་དོ། ། དེ་ཅིའི་ཕྱིར་ཞེ་ན། དཔེར་ན། ཉི་ཟླ་རིན་པོ་ཆེ་ལ་འཆར་ནུབ་ཡོད་
མི་སྲིད་པ་ལ། རི་རབ་ཀྱི་ཕག་ཏུ་སོང་བས་འཆར་ནུབ་ཡོད་པ་ལྟར་སྲིད་པ་དང་འདྲ་
སྟེ། སེམས་ཉིད་རིན་པོ་ཆེ་ལ་སྐྱེ་ཤི་ཡོད་མི་སྲིད་པ་ལ། གཟུགས་སྒྱུ་མ་ལ་སྐྱེ་ཤི་ཡོད་
པ་ལྟར། སྲིད་པ་ནི། མི་སྲིད་པ་ལ་སྲིད་པའི་སྲིད་པ་རིན་པོ་ཆེའོ། །ཡང་ན་འདབ་
ཆགས་མཁའ་ལ་ལྡིང་བ་ནི། ས་ལ་ལྟུང་མི་སྲིད་པ་ལ། དུས་དང་གཟན་ལ་བབ་ན།
ས་ལ་བབ་ཅིང་ལྟུང་བ་དང་འདྲ་སྟེ། སྟོན་པའི་སྒྲོན་མ་ངན་སོང་དུ་ལྟུང་མི་སྲིད་པ་ལ།
འགྲོ་བ་སེམས་ཅན་གྱི་དོན་དུ། དམྱལ་བའི་གནས་ཡན་ཆད་དུ་སྟོན་པ་ལ་གཤེགས་
60

འབུམ་སྡེ། ། ཁམས་རྩ་རྣམ་ངེས། །
པར་སྲིད་པ་ནི། མི་སྲིད་པ་ལ་སྲིད་པའི་སྲིད་པ་རིན་པོ་ཆེའོ། །དེ་ལྟར་ན། མི་སྲིད་པ་
ལ་སྲིད་པའི་སྲིད་པ་རིན་པོ་ཆེ་ཡོད་པའི་ཕྱིར། ཀུན་ནས་ཉོན་མོངས་པ་མི་སྲིད་པ་ལ་
སྲིད་པའི་སྲིད་པ་རིན་པོ་ཆེའི་རྒྱུན་དུ་འཇུག་པ་ཡོད་དོ། །སེམས་ཅན་མི་སྲིད་པ་ལ་
སྲིད་པའི་སྲིད་པ་རིན་པོ་ཆེའི་རྒྱུན་དུ་འཇུག་པ་གང་ཡིན་པ་ནི། རྣམ་པར་བྱང་བ་མི་
སྲིད་པ་ལ་སྲིད་པའི་སྲིད་པ་རིན་པོ་ཆེའི་རྒྱུན་དུ་འཇུག་པར་བྱའོ། །གཏོ་བུ་འབུམ་སྲས་
ཀྱིས་གསོལ་པ། གཤེན་རབ་ལགས། སྲིད་པ་རིན་པོ་ཆེའི་རྒྱུ་གང་ལགས། གཤེན་རབ་
ཀྱིས་བཀའ་སྩལ་པ། སྲིད་པ་རིན་པོ་ཆེའི་རྒྱུ་ནི་ནམ་མཁའོ། །དེ་ཅིའི་ཕྱིར་ཞེ་ན། ནམ་
མཁའ་ལས་རླུང་དང་ངད་པ་ཙམ་དུ་བྱུང་བ་ནི། རླུང་རིན་པོ་ཆེའོ། །དེ་ལྟར་ན།
རླུང་དེས་མ་སྲིད་པ་མེད་པས། སྲིད་པའི་རླུང་རིན་པོ་ཆེའོ། །རླུང་དེ་ལས་མ་བསྐྱེད་
པ་མེད་པས། དེས་མི་གསོ་བ་མེད་པས། སྲོག་མ་བཟུང་བ་མེད་པས། མི་འདེགས་པ་
མེད་པས། མི་བསྐྱོད་པ་མེད་པས། བསྐྱེད་པའི་གསོ་བའི་སྲོག་འཛིན་པའི་འདེགས་
པའི་བསྐྱོད་པའི་རླུང་རིན་པོ་ཆེའོ། །རླུང་དེ་ཡིས་ཐམས་ཅད་ཀྱིས་འཁོར་ལོ་བསྒྱུར་
བས། འཁོར་ལོ་བསྒྱུར་བ་ཡངས་ཞིང་གཡོ་བར་བྱེད་པས། ཡངས་ཞིང་གཡོ་བའི་དྲོད་
འབེབས་པས། དྲོད་འབེབས་པའི་ཆ་སྙོམས་པའི་ཕྱིར། ཆ་སྙོམས་པའི་རླུང་རིན་པོ་
ཆེའོ། །རླུང་དེས་ཐམས་ཅད་ཀྱི་མཁའ་ལ་རྒྱུ་བའི་ཕྱིར། མཁའ་ལ་རྒྱུ་བའི་དྭངས་
སྙིགས་འབྱེད་པས། དྭངས་སྙིགས་འབྱེད་པའི་རླུང་རིན་པོ་ཆེའོ། །རླུང་དེས་ཐམས་
ཅད་སྦུ་གུ་སེལ་བར་བྱེད་པས། ཕྲུ་གུ་སེལ་བའི་བསིལ་ཞིང་གདང་བར་བྱེད་པས།
བསིལ་ཞིང་གདང་བར་བྱེད་པའི་དུས་ཚོད་འཛིན་པར་བྱེད་པས། དུས་ཚོད་འཛིན་
པའི་དབང་ལ་འདེབས་པས། དབང་ལ་འདེབས་པའི་སེམས་གསལ་ཞིང་དྲན་པ་
བསྐྱེད་པར་བྱེད་པའི་ཕྱིར། དྲན་པ་བསྐྱེད་པའི་སྨན་དུ་ཆེ་བས། སྨན་དུ་ཆེ་བའི་རླུང་
རིན་པོ་ཆེའོ། །རླུང་དེ་ལས་ཟད་པ་མེད་པས། ཟད་པ་མེད་པའི་རླུང་དེས་མ་ཁྱབ་པ་
61

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མེད་པས། ཀུན་ལ་ཁྱབ་པའི་རླུང་རིན་པོ་ཆེའོ། །དེས་བསོད་ནམས་དཔག་ཏུ་མེད་
པས། བསོད་ནམས་དཔག་ཏུ་མེད་པའི་རླུང་དེའི་སྣང་སྲིད་གནས་སུ་སྒྲོལ་བར་བྱེད་
པས། སྣང་སྲིད་སྒྲོལ་བའི་རླུང་དེ་ནི་འགྱུར་བ་མེད་པ་གཡུང་དྲུང་གི་སྙིང་པོ་ཅན་ཡིན་
པས། འགྱུར་བ་མེད་པ་གཡུང་དྲུང་གི་སྙིང་པོ་ཅན་གྱི་རླུང་རིན་པོ་ཆེ་ཞེས་བྱའོ། །
གསོལ་པ། གཤེན་རབ་ལགས། རླུང་དེ་དག་ལ་འགག་པ་མཆིས་སམ། གཤེན་རབ་
ཀྱིས་བཀའ་སྩལ་པ། འདི་ལྟ་སྟེ། ནམ་མཁའ་རིན་པོ་ཆེ་ལ་འགག་པ་མེད་པའི་ཕྱིར།
སྲིད་པའི། བསྐྱེད་པའི། གསོ་བའི། སྲོག་འཛིན་པའི། འདེགས་པའི། བསྐྱོད་པའི།
འཁོར་ལོ་བསྒྱུར་བའི། ཡང་ཞིང་གཡོ་བའི། དྲོད་འབེབས་པའི། ཆ་སྙོམས་པའི།
མཁའ་ལ་རྒྱུ་བའི། དྭངས་སྙིགས་འབྱེད་པའི། སྦུ་གུ་སེལ་བའི། བསིལ་ཞིང་གདང་
བར་བྱེད་པའི། དུས་ཚོད་འཛིན་པའི། དབང་ལ་འདེབས་པའི། སེམས་གསལ་ཞིང་
དྲན་པ་བསྐྱེད་པའི། སྨན་དུ་ཆེ་བའི། ཟད་པ་མེད་པའི། མ་ཁྱབ་པ་མེད་པའི།
བསོད་ནམས་དཔག་ཏུ་མེད་པའི། སྣང་སྲིད་སྒྲོལ་བའི་འགྱུར་བ་མེད་པ་གཡུང་དྲུང་
གི་སྙིང་པོ་ཅན་གྱི་རླུང་རིན་པོ་ཆེ་ལ་འགག་པ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཡིད་ཀྱི་ཁྱེའུ་ཆུང་གིས་གསོལ་པ།
གཤེན་རབ་ལགས། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་པ་ལ་འགག་
པ་མཆིས་སམ། རྣམ་པར་བྱང་བ་རིན་པོ་ཆེའི་རྒྱུན་དུ་ཞུགས་པ་ལ་འགག་པ་མཆིས་
སམ། གཤེན་རབ་མི་བོས་བཀའ་སྩལ་པ། ནམ་མཁའ་རིན་པོ་ཆེ་ལ་འགག་པ་མེད་
པའི་ཕྱིར། རླུང་རིན་པོ་ཆེ་ལ་འགག་པ་མེད་དོ། །རླུང་རིན་པོ་ཆེ་ལ་འགག་པ་མེད་
པས་ན། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་པ་ལ་འགག་པ་མེད་དེ།
ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ནམ་
མཁའ་རིན་པོ་ཆེ་ལ་འགག་པ་མེད་པའི་ཕྱིར། རླུང་རིན་པོ་ཆེ་ལ་འགག་པ་མེད་དོ། །

འབུམ་སྡེ། ཁམས་རྩ་རྣམ་ངེས།
རླུང་རིན་པོ་ཆེ་ལ་འགག་པ་མེད་པས་ན། རྣམ་པར་བྱང་བ་རིན་པོ་ཆེའི་རྒྱུན་དུ་
ཞུགས་པ་ལ་འགག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། འབྱུང་
བ་མེ་རུ་སྲིད་པའི་རྒྱུ་ཅི་ལས་བྱུང་བ་ལགས། གཤེན་རབ་ཀྱིས་བཀའ་སྩལ་པ། འདི་ལྟ་
སྟེ། འབྱུང་བ་མེ་རུ་སྲིད་པའི་རྒྱུ་འདི་ཡང་ནམ་མཁའ་རིན་པོ་ཆེ་ལས་འབྱུང་ངོ་། །དེ་
ཅིའི་ཕྱིར་ཞེ་ན། ནམ་མཁའ་རིན་པོ་ཆེ་ལས་སྲིད་པའི་རླུང་རིན་པོ་ཆེ་དྲོད་དང་ལྡན་
པར་སྲིད་དོ། །རླུང་དེའི་དྲོད་ལས། མེ་རིན་པོ་ཆེ་འོད་དང་ལྡན་པར་སྲིད་པས། མེའི་
རྒྱུ་ཡང་ནམ་མཁའོ། །མེ་རིན་པོ་ཆེ་དེ་ལས་མ་སྲིད་པ་མེད་པས། སྲིད་པའི་མེ། དེ་
ཡིས་མ་བསྐྱེད་པ་མེད་པས། བསྐྱེད་པའི་མེ། མི་གསོ་བ་མེད་པས། གསོ་བའི། སྲོག་
མ་བཟུང་བ་མེད་པས། སྲོག་འཛིན་པའི། ཆ་མ་སྙོམས་པ་མེད་པས། ཆ་སྙོམས་པའི།
མི་གསལ་བ་མེད་པས། གསལ་བའི། མདངས་མ་ཕྱུང་བ་མེད་པས། མདངས་འབྱིན་
པའི། ཐམས་ཅད་ཀྱི་བདེ་བ་བསྐྱེད་པས། བདེ་བ་བསྐྱེད་པའི། ཐམས་ཅད་ཀྱི་མུན་པ་
སེལ་བས། མུན་པ་སེལ་བའི། ཐམས་ཅད་ཀྱི་བག་ཆགས་སྦྱོང་བས། བག་ཆགས་སྦྱོང་
བའི། དེ་ནས་ཐམས་ཅད་ཀྱི་སྨན་དུ་ཆེ་བས། སྨན་དུ་ཆེ་བའི། དེ་ལ་ཟད་པ་མེད་པས།
ཟད་པ་མེད་པའི། དེས་མ་ཁྱབ་པ་མེད་པས། ཀུན་ལ་ཁྱབ་པའི། དེ་ལས་བསོད་
ནམས་དཔག་ཏུ་མེད་པས། བསོད་ནམས་དཔག་ཏུ་མེད་པའི། དེས་སྣང་སྲིད་ཐམས་
ཅད་གནས་སུ་སྒྲོལ་བས། སྣང་སྲིད་གནས་སུ་སྒྲོལ་བའི། མེ་དེ་ནི་འགྱུར་བ་མེད་པ་
གཡུང་དྲུང་གི་སྙིང་པོ་ཅན་ཡིན་པས། གཡུང་དྲུང་གི་སྙིང་པོ་ཅན་གྱི་མེ་རིན་པོ་ཆེ་
ཞེས་བྱའོ། །གསོལ་པ་གཤེན་རབ་ལགས། མེ་དེ་དག་ལ་བསྒྲིབ་པ་མཆིས་སམ།
གཤེན་རབ་ཀྱིས་བཀའ་སྩལ་པ། འདི་ལྟ་སྟེ། ནམ་མཁའ་རིན་པོ་ཆེ་ལ་སྒྲིབ་པ་མེད་
པའི་ཕྱིར། སྲིད་པའི། བསྐྱེད་པའི། གསོ་བའི། སྲོག་འཛིན་པའི། ཆ་སྙོམས་པའི།
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 81 །
གསལ་བའི། མདངས་འབྱིན་པའི། བདེ་བ་བསྐྱེད་པའི། མུན་པ་སེལ་བའི། བག་
ཆགས་སྦྱོང་བའི། སྨན་དུ་ཆེ་བའི། ཟད་པ་མེད་པའི། ཀུན་ལ་ཁྱབ་པའི། བསོད་
ནམས་དཔག་ཏུ་མེད་པའི། སྣང་སྲིད་གནས་སུ་བསྒྲལ་བའི། གཡུང་དྲུང་གི་སྙིང་པོ་
ཅན་གྱི་མེ་རིན་པོ་ཆེ་ལ་བསྒྲིབ་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་པ་ལ། སྒྲིབ་པ་མཆིས་
སམ། རྣམ་པར་བྱང་བ་རིན་པོ་ཆེའི་རྒྱུན་དུ་ཞུགས་པ་ལ་སྒྲིབ་པ་མཆིས་སམ། གཤེན་
རབ་ཀྱིས་བཀའ་སྩལ་པ། འདི་ལྟ་སྟེ། ནམ་མཁའ་རིན་པོ་ཆེ་ལ་སྒྲིབ་པ་མེད་པའི་ཕྱིར།
མེ་རིན་པོ་ཆེ་ལ་སྒྲིབ་པ་མེད་དོ། །མེ་རིན་པོ་ཆེ་ལ་སྒྲིབ་པ་མེད་པས་ན། ཀུན་ནས་
ཉོན་མོངས་པ་རིན་པོ་ཆེའི་རྒྱུན་དུ་ཞུགས་པ་ལ་བསྒྲིབ་པ་མེད་དེ། ནམ་མཁའི་ངང་
ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ནམ་མཁའ་རིན་པོ་ཆེ་ལ་
སྒྲིབ་པ་མེད་པའི་ཕྱིར། མེ་རིན་པོ་ཆེ་ལ་སྒྲིབ་པ་མེད་དོ། །མེ་རིན་པོ་ཆེ་ལ་སྒྲིབ་པ་
མེད་པས་ན། རྣམ་པར་བྱང་བ་རིན་པོ་ཆེ་ལ་སྒྲིབ་པ་མེད་དེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཡིད་ཀྱི་ཁྱེའུ་ཆུང་གིས་གསོལ་པ།
སྟོན་པ་ལགས། འབྱུང་བ་ཆུ་རུ་སྲིད་པའི་རྒྱུ་འདི་གང་ནས་བྱུང་བ་ལགས། གཤེན་
རབ་ཀྱིས་བཀའ་སྩལ་པ། འདི་ལྟ་སྟེ། འབྱུང་བ་ཆུ་རུ་སྲིད་པའི་རྒྱུ་ཡང་ནམ་མཁའ་
ལས་བྱུང་ངོ༌། ། དེ་ཅིའི་ཕྱིར་ཞེ་ན། ནམ་མཁའ་རིན་པོ་ཆེའི་སྤྲུལ་པ་ལས་རླུང་དང་
ངད་དུ་བྱུང་ངོ༌། །རླུང་རིན་པོ་ཆེའི་སྤྲུལ་པ་ལས་མེ་དང་དྲོད་དུ་བྱུང་ངོ༌། ། མེ་དང་
རླུང་གི་སྤྲུལ་པ་ལས། ཆུ་དང་རླན་རིན་པོ་ཆེ་བྱུང་ཞེས་སྲིད་དོ། །དེ་ཅིའི་ཕྱིར་ཞེ་ན།
ཆུ་དེ་ལས་མ་སྲིད་པ་མེད་པས། སྲིད་པའི། དེ་ཡིས་མ་བསྐྱེད་པ་མེད་པས། བསྐྱེད་
པའི། མི་གསོ་བ་མེད་པས། གསོ་བའི། དེ་ཡིས་སྲོག་མ་བཟུང་བ་མེད་པས། སྲོག་
64

འབུམ་སྡེ། ཁམས་རྩ་རྣམ་ངེས། །
 ༼ཀ༽
འཛིན་པའི། དེ་ལ་མི་འཐུང་བ་མེད་པས། འཐུང་བའི། དེ་ཡིས་མི་ཚིམས་པ་མེད་
པས། ཚིམས་པའི། དེ་ནི་ཐམས་ཅད་སྨན་དུ་ཆེ་བའི། སྨན་དུ་ཆེ་བའི། དེ་ཡིས་
ཐམས་ཅད་ཀྱི་བག་ལ་སྡུད་པའི་ཕྱིར། བག་ལ་སྡུད་པའི། དེ་ཡིས་ཐམས་ཅད་ཀྱི་བག་
ཆགས་འཁྲུ་བས། བག་ཆགས་འཁྲུ་བའི། དེ་ཡིས་ཐམས་ཅད་ཀྱི་བདེ་བ་ཚོར་བས།
བདེ་བ་ཚོར་བའི། དེ་ནི་རྒྱུན་ཐག་རིང་བས། རྒྱུན་ཐག་རིང་བའི། དེ་ལ་ཟད་པ་མེད་
པས། ཟད་པ་མེད་པའི། དེས་ནི་ཀུན་ལ་ཁྱབ་པས། ཀུན་ལ་ཁྱབ་པའི། དེ་ལས་
བསོད་ནམས་དཔག་ཏུ་མེད་པས། བསོད་ནམས་དཔག་ཏུ་མེད་པའི། དེས་སྣང་སྲིད་
གནས་སུ་སྒྲོལ་བས། སྣང་སྲིད་གནས་སུ་སྒྲོལ་བའི། དེ་ནི་གཡུང་དྲུང་གི་སྙིང་པོ་ཅན་
ཡིན་པས། གཡུང་དྲུང་གི་སྙིང་པོ་ཅན་གྱི་ཆུ་རིན་པོ་ཆེ་ཞེས་བྱ་བའོ། །གསོལ་པ་
གཤེན་རབ་ལགས། ཆུ་དེ་དག་ལ་རྟོག་དཔྱོད་མཆིས་སམ། གཤེན་རབ་ཀྱིས་བཀའ་
སྩལ་པ། འདི་ལྟ་སྟེ། ནམ་མཁའ་རིན་པོ་ཆེ་ལ་རྟོག་དཔྱོད་མེད་པའི་ཕྱིར། བསྐྱེད་
པའི། སྲིད་པའི། གསོ་བའི། སྲོག་འཛིན་པའི། འཐུང་བའི། ཚིམས་པའི། སྨན་དུ་ཆེ་
བའི། བག་ལ་སྡུད་པའི། བག་ཆགས་འཁྲུ་བའི། བདེ་བ་ཚོར་བའི། རྒྱུན་ཐག་རིང་
བའི། ཟད་པ་མེད་པའི། ཀུན་ལ་ཁྱབ་པའི། བསོད་ནམས་དཔག་ཏུ་མེད་པའི། སྣང་
སྲིད་གནས་སུ་སྒྲོལ་བའི། གཡུང་དྲུང་གི་སྙིང་པོ་ཅན་གྱི་ཆུ་རིན་པོ་ཆེ་ལ་རྟོག་དཔྱོད་
མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་མོངས་པ་རིན་
པོ་ཆེའི་རྒྱུན་དུ་གསལ་ལ་རྟོགས་དཔྱོད་མཆིས་སམ། རྣམ་པར་བྱང་བ་རིན་པོ་ཆེ་ལ་
རྟོགས་དཔྱོད་མཆིས་སམ། གཤེན་རབ་ཀྱིས་བཀའ་སྩལ་པ། འདི་ལྟ་སྟེ། ནམ་མཁའ་
རིན་པོ་ཆེ་ལ་རྟོག་དཔྱོད་མེད་པའི་ཕྱིར། ཆུ་རིན་པོ་ཆེ་ལ་རྟོག་དཔྱོད་མེད་དོ། །ཆུ་
རིན་པོ་ཆེ་ལ་རྟོག་དཔྱོད་མེད་པས་ན། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཞུགས་པ་ལ་རྟོག་དཔྱོད་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །ནམ་མཁའ་རིན་པོ་ཆེ་ལ་རྟོག་སྤྱོད་མེད་པའི་ཕྱིར། ཆུ་རིན་
པོ་ཆེ་ལ་རྟོག་སྤྱོད་མེད་དོ། །ཆུ་རིན་པོ་ཆེ་ལ་རྟོག་སྤྱོད་མེད་པས་ན། རྣམ་པར་བྱང་
བ་རིན་པོ་ཆེ་ལ་རྟོག་སྤྱོད་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས།
འབྱུང་བ་ཆུ་རུ་སྲིད་པའི་རྒྱུ་འདི་ཅི་ལགས། གཤེན་རབ་ཀྱིས་བཀའ་སྩལ་པ། འདི་ལྟ་
སྟེ། འབྱུང་བ་ཆུ་རུ་སྲིད་པའི་རྒྱུ་ཡང་ནམ་མཁའ་རིན་པོ་ཆེ་ལས་བྱུང་ངོ༌། །དེ་ཅིའི་
ཕྱིར་ཞེ་ན། ནམ་མཁའ་རིན་པོ་ཆེ་ལས་རླུང་དང་ངད་རིན་པོ་ཆེ་རུ་སྲིད་དོ། །རླུང་
དང་ངད་རིན་པོ་ཆེ་ལས་མེ་དང་དྲོད་རིན་པོ་ཆེ་རུ་སྲིད་དོ། ། མེ་དང་དྲོད་རིན་པོ་ཆེ་
ལས་ཆུ་དང་རླན་རིན་པོ་ཆེ་རུ་སྲིད་དོ། །གྲང་བའི་རླུང་དང་། ཚ་བའི་མེ་དང་།
བརླན་པའི་ཆུ་གསུམ་གྱི་ནུས་མཐུ་བལྟས་པས། ས་རིན་པོ་ཆེ་སྐྱེ་དགུའི་གཏན་གཞི་
སྲིད་དོ། །ས་ནི་རིན་པོ་ཆེ་སྟེ། དེ་ཅིའི་ཕྱིར་ཞེ་ན། ས་དེ་ལས་མ་སྲིད་པ་མེད་པས།
སྲིད་པའི། དེའི་མ་བསྐྱེད་པ་མེད་པས། བསྐྱེད་པའི། ས་དེའི་མི་གསོ་བ་མེད་པས།
གསོ་བའི། དེ་ཡིས་སྲོག་མ་བཟུང་བ་མེད་པས། སྲོག་འཛིན་པའི། དེ་ལ་མི་གནས་པ་
མེད་པས། གནས་པའི། དེ་ལ་མི་བརྟེན་པ་མེད་པས། བརྟེན་པའི། དེས་མི་སྐྱོབས་པ་
མེད་པས། སྐྱོབས་པའི། དེས་མི་འདེགས་པ་མེད་པས། འདེགས་པའི། དེ་ལ་མི་ཤོང་
བ་མེད་པས། ཤོང་ཡངས་ཆེ་བའི། དེ་ནི་ཐམས་ཅད་ཀྱི་སྨན་དུ་ཆེ་བས། སྨན་དུ་ཆེ་
བའི། དེ་ཡིས་ཐམས་ཅད་བག་ལ་སྡུད་པས། བག་ལ་སྡུད་པའི། དེ་ནི་ཐམས་ཅད་ཀྱི་
བསྐྱེད་པའི་མ་ཡིན་པས། བསྐྱེད་པའི་མ་ཡིན་པའི། དེ་ཡི་ཐམས་ཅད་ཀྱི་བདེ་བ་ཚོར་
བས། བདེ་བ་ཚོར་བའི། དེས་ནི་ཐུགས་རྗེ་ཀུན་ལ་བྱམས་པས། ཀུན་ལ་བྱམས་པའི།
དེ་ལ་ཟད་པ་མེད་པས། ཟད་པ་མེད་པའི། དེ་ཡིས་མ་ཁྱབ་པ་མེད་པས། ཀུན་ལ་
66

འབུམ་སྡེ། ཁམས་རྩི་རྣམ་ངེས།
ཁྱབ་པའི། དེ་ལས་མི་འབྱུང་བ་མེད་པས། ཐམས་ཅད་འབྱུང་བའི། བསོད་ནམས་
དཔག་ཏུ་མེད་པས། བསོད་ནམས་དཔག་ཏུ་མེད་པའི། དེ་ཡིས་ཐམས་ཅད་གནས་
ནས་གནས་སུ་སྒྲོལ་བས། གནས་ནས་གནས་སུ་སྒྲོལ་བའི། དེ་ནི་གཡུང་དྲུང་གི་སྙིང་
པོ་ཅན་ཡིན་པས། གཡུང་དྲུང་གི་སྙིང་པོ་ཅན་གྱི་ས་རིན་པོ་ཆེ་ཞེས་བྱའོ། །གསོལ་པ།
གཤེན་རབ་ལགས། ས་དེ་དག་ལ་འགྱུར་བ་མཆིས་སམ། གཤེན་རབ་ཀྱིས་བཀའ་
སྩལ་པ། འདི་ལྟ་སྟེ། ནམ་མཁའ་རིན་པོ་ཆེ་ལ་འགྱུར་བ་མེད་པའི་ཕྱིར། སྲིད་པའི།
བསྐྱེད་པའི། གསོ་བའི། སྲོག་འཛིན་པའི། གནས་པའི། རྟེན་པའི། སྐྱོབས་པའི།
འདེགས་པའི། ཤོང་ཡངས་ཆེ་བའི། སྨན་དུ་ཆེ་བའི། བག་ལ་སྡུད་པའི། བསྐྱེད་པ་མ་
ཡིན་པའི། བདེ་བ་ཚོར་བའི། ཀུན་ལ་བྱམས་པའི། ཟད་པ་མེད་པའི། ཀུན་ལ་ཁྱབ་
པའི། ཐམས་ཅད་འབྱུང་བའི། བསོད་ནམས་དཔག་ཏུ་མེད་པའི། གནས་ནས་གནས་
སུ་སྒྲོལ་བའི། གཡུང་དྲུང་གི་སྙིང་པོ་ཅན་གྱི་ས་རིན་པོ་ཆེ་ལ་འགྱུར་བ་མེད་དེ། ནམ་
མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། ཡིད་ཀྱི་ཁྱེའུ་
ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་མོངས་པ་རིན་པོ་ཆེའི་རྒྱུན་
དུ་ཞུགས་པ་ལ་འགྱུར་བ་མཆིས་སམ། རྣམ་པར་བྱང་བ་རིན་པོ་ཆེ་ལ་འགྱུར་བ་
མཆིས་སམ། གཤེན་རབ་ཀྱིས་བཀའ་སྩལ་པ། འདི་ལྟ་སྟེ། ནམ་མཁའ་རིན་པོ་ཆེ་ལ་
འགྱུར་བ་མེད་པའི་ཕྱིར། ས་རིན་པོ་ཆེ་ལ་འགྱུར་བ་མེད་དོ། ། ས་རིན་པོ་ཆེ་ལ་འགྱུར་
བ་མེད་པས་ན། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་པ་ལ་འགྱུར་བ་
མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
ནམ་མཁའ་རིན་པོ་ཆེ་ལ་འགྱུར་བ་མེད་པའི་ཕྱིར། ས་རིན་པོ་ཆེ་ལ་འགྱུར་བ་མེད་དོ། །
ས་རིན་པོ་ཆེ་ལ་འགྱུར་བ་མེད་པས་ན། རྣམ་པར་བྱང་བ་རིན་པོ་ཆེ་ལ་འགྱུར་བ་མེད་
དེ་ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཡིད་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སྲིད་པ་འགྲེང་བུ་ལ་རིན་པོ་ཆེའི་རྒྱུ་
མཆིས་སམ། གཤེན་རབ་ཀྱིས་བཀའ་སྩལ་པ། འདི་ལྟ་སྟེ། སྲིད་པ་འགྲེང་བུ་ལ་རིན་
པོ་ཆེའི་རྒྱུ་ཡོད་དོ། །དེ་ཅིའི་ཕྱིར་ན། དཔེར་ན་མེ་ལྕེ་གྱེན་ལ་འགྲོ་བ་ལ་མེའི་རྒྱུ་ཡོད་
དོ། །དེ་བཞིན་དུ་མི་ལ་སོགས་པའི་སྲིད་པ་འགྲེང་བུ་ལ་གནས་པ་རྣམས་ལ་རིན་པོ་
ཆེའི་རྒྱུ་ཡོད་དོ། །དཔེར་ན་མེ་ལྕེ་གྱེན་ལ་འགྲོ་བ་ལས། ཐུར་ལ་འགྲོ་བ་མི་སྲིད་པ་དང་
འདྲ་བས་ན། མི་ལ་སོགས་པའི་སྲིད་པ་འགྲེང་བུ་ལ་གནས་པ་རྣམས། སྲིད་པ་འགྲེང་
བུ་རུ་འགྲོ་བ་ལས། སྤྱི་ཚུགས་སུ་འགྲོ་མི་སྲིད་དོ། །དེ་ཡི་ཕྱིར་ན། མཐོ་རིས་ཐོབ་པ་
ཐར་པའི་ལམ། རིན་པོ་ཆེའི་རྒྱུན་དུ་འགྲོ་བའི་རྟགས་སོ། །ཡིད་ཀྱི་ཁྱེའུ་ཆུང་གིས་
གསོལ་པ། མེ་ལ་རླུང་བྱུང་བས་རང་གིས་རང་བསྐྱོད་པའི་ཚེ། མེ་ལྕེ་ནི་ཐུར་ལ་
མཆིའོ། །གཤེན་རབ་ཀྱིས་བཀའ་སྩལ་པ། དེ་ནི་འདི་ལྟ་སྟེ། དཔེར་ན་མེ་ལྕེ་ལ་རླུང་
བྱུང་བས་རང་གིས་རང་བསྐྱོད་པའི་ཚེ་ན། མེ་ལྕེ་ནི་ཐུར་ལ་འགྲོ་བ་ལ་སོགས་ཏེ། སོ་
སོར་ཐ་དད་པར་འབྱུང་བ་དང་འདྲ་བས་ན། མི་ལས་ཉོན་མོངས་པ་བྱུང་སྟེ། སྡིག་
གིས་བསྐྱོད་དེ། ཐར་པ་རིན་པོ་ཆེའི་རྒྱུན་གྱི་ལམ་འགག་ཅིང་། མི་ལས་བྱོལ་སོང་གི་
ལམ་གྱི་རྒྱུན་དང་། ཡི་དྭགས་ཀྱི་ལམ་གྱི་རྒྱུན་དང་། དམྱལ་བའི་ལམ་དུ་རྒྱུན་དུ་
འཇུག་ཅིང་འགྲོ་བ་ཡང་ཡོད་དོ། །མི་མ་ཡིན་པ་དང་མི་ལས་གདོན་དུ་གྱུར་པ་ཐ་དད་
པའི་ལམ་གྱི་རྒྱུན་དུ་འགྲོ་བ་བསམ་གྱིས་མི་ཁྱབ་བོ། །དཔེར་ན། མེ་ལྕེ་རླུང་གིས་མ་
བསྐྱོད་པ་ནི། གྱེན་དུ་དྲང་པོར་འགྲོ་བ་དང་འདྲ་སྟེ། མི་ལུས་རིན་པོ་ཆེ་རྩ་བ་གཞུང་
དུ་སྦྱང་ཞིང་། སྡིག་པ་མི་དགེ་བའི་ལས་སྤང་ནས། ཐར་པ་རིན་པོ་ཆེ་ལམ་དུ་ཞུགས་
ནས། མི་ལས་ལྷ་རུ་འགྱུར་རོ། །ལྷ་ལས་བླ་ན་མེད་པའི་འབྲས་བུ་ཐོབ་པར་འགྱུར་རོ། །
དེའི་ཕྱིར་ན། ཀུན་ནས་ཉོན་མོངས་པ་ནི་བསྐྱོད་པ་མེད་པ་ཐར་པ་ཆེན་པོ་རིན་པོ་
ཆེའི་རྒྱུན་གྱི་ལམ་དུ་འཇུག་པར་བྱའོ། །རྣམ་པར་བྱང་བ་ཡེ་ནས་བསྐྱོད་པ་མེད་པ་
68

འབུམ་སྡེ། ཁམས་རྩེ་རྣམ་ངེས།
ཐར་པ་ཆེན་པོ། རིན་པོ་ཆེའི་རྒྱུན་གྱི་ལམ་ལ་སྙོམས་པར་འཇུག་སྟེ་གནས་པར་བྱའོ། །
གསོལ་པ། གཤེན་རབ་ལགས། སྲིད་པ་ཁ་སྦུབས་ལ་རིན་པོ་ཆེ་ཡི་རྒྱུ་མཆིས་སམ།
གཤེན་རབ་ཀྱིས་བཀའ་སྩལ་པ། སྲིད་པ་ཁ་སྦུབས་ལ་རིན་པོ་ཆེའི་རྒྱུ་ཡོད་དོ། །དེ་ཅིའི་
ཕྱིར་ཞེ་ན། དཔེར་ན་ཆུ་ལྕེ་ནི་ཐུར་དུ་འགྲོ་བ་ལ་ཆུའི་རྒྱུ་ཡོད་དོ། །དེ་བཞིན་དུ་དུད་
འགྲོ་དང་། ལྟོ་འཕྱེ་ལ་སོགས་པ་ཐམས་ཅད་ལ་རིན་པོ་ཆེའི་རྒྱུ་ཡོད་དོ། །དཔེར་ན་ཆུ་
ལྕེ་ནི་ཐུར་ལ་འགྲོ་བ་ལས་གྱེན་ལ་མི་ལྡོག་གོ །དེ་བཞིན་དུ་དུད་འགྲོ་དང་ལྟོ་འཕྱེ་ཐར་
པ་ཆེན་པོ་རིན་པོ་ཆེའི་རྒྱུན་གྱི་ལམ་དུ་འཇུག་པར་དཀའོ། །ཡིད་ཀྱི་ཁྱེའུ་ཆུང་གིས་
གསོལ་པ། ཆུ་ལ་ཆུས་བཏེགས་ཏེ་བསྐྱོད་ན། ཆུ་ལྕེ་ནི་གྱེན་ལ་མཆིའོ། །གཤེན་རབ་
ཀྱིས་བཀའ་སྩལ་པ། དེ་ནི་འདི་ལྟ་སྟེ། དཔེར་ན་ཆུ་ནི་སྣོད་དུ་བླུགས་ཏེ། གང་ནས་
ཆུ་ལ་ཆུ་ཡིས་བཏེགས་ན། ཆུ་ལྕེ་གྱེན་ལ་འོང་ངོ༌། ། དེ་བཞིན་དུ་དུད་འགྲོ་དང་ལྟོ་འཕྱེ་
ལ་སོགས་པ་བྱིང་ན་གནས་པ་དང་། ཁ་འཐོར་ན་གནས་པ་ཐམས་ཅད་ནི། སྔོན་གྱི་
ལས་ཀྱིས་འཕོ་བ་དང་། ཆགས་ཚད་ཀྱི་སྒྲིབ་པ་བྱང་ནས། ཐར་པ་ཆེན་པོ་རིན་པོ་
ཆེའི་རྒྱུན་གྱི་ལམ་དུ་འཇུག་པ་ཡོད་དོ། །དེའི་ཕྱིར་ན། ཀུན་ནས་ཉོན་མོངས་པ་ནི་ཉོན་
མོངས་པའི་སྒྲིབ་པ་ལ་གནས་པར་མི་བྱེད་ཅིང་དགེ་བ་ལ་མོས་པ་བསྐྱེད་པར་བྱའོ། །
ཐར་པ་ཆེན་པོ་ཉོན་མོངས་པ་མེད་པར་རིན་པོ་ཆེའི་རྒྱུན་གྱི་ལམ་དུ་འཇུག་པར་བྱའོ། །
རྣམ་པར་བྱང་བ་ཡེ་ནས་སྒྲིབ་པ་མེད་པ་ཐར་པ་ཆེན་པོ་རིན་པོ་ཆེ་ཡི་རྒྱུན་གྱི་ལམ་དུ་
འཇུག་པར་བྱའོ། །རྣམ་པར་བྱང་བ་དགེ་བའི་རང་བཞིན་ཅན་ཐར་པ་ཆེན་པོ་རིན་པོ་
ཆེའི་རྒྱུན་གྱི་ལམ་དུ་འཇུག་པར་བྱའོ། །རྣམ་པར་བྱང་བ་ཉོན་མོངས་པ་མེད་པ་ཐར་
པ་ཆེན་པོ་རིན་པོ་ཆེའི་རྒྱུན་གྱི་ལམ་དུ་འཇུག་པར་བྱའོ། །གསོལ་པ་གཤེན་རབ་ལགས།
སྲིད་པ་ཕྲེད་ཉལ་ལ་རིན་པོ་ཆེའི་རྒྱུ་མཆིས་སམ། གཤེན་རབ་ཀྱིས་བཀའ་སྩལ་པ།
སྲིད་པ་ཕྲེད་ཉལ་ལ་རིན་པོ་ཆེའི་རྒྱུ་ཡོད་དོ། ། དེ་ཅིའི་ཕྱིར་ཞེ་ན། དཔེར་ན། རླུང་ལྕེ་
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ནི་ཕྲེད་ལ་འགྲོ་བ་ལ་རླུང་གི་རྒྱུ་ཡོད་དོ། །དེ་བཞིན་དུ། འདབ་ཆགས་དང་མཁའ་
ལྡིང་ལ་སོགས་པ་ཐམས་ཅད་ལ་ཡང་རིན་པོ་ཆེའི་རྒྱུ་ཡོད་དོ། །དཔེར་ན། རླུང་ལྕེ་ནི་
ཕྲེད་ལ་འགྲོ་བ་ལས། གྱེན་ཐུར་དུ་མི་འགྲོ་བས། དེ་བཞིན་དུ་འདབས་ཆགས་དང་།
མཁའ་ལྡིང་ནི། མཐོ་རིས་མི་དང་ལྷ་དང་། གཤེན་རབ་ལ་སོགས་པ་ཐར་པ་རིན་པོ་
ཆེ་ཐག་ཀྱང་རིང་ལ་ངན་སོང་དམྱལ་བ་ཚ་གྲང་གི་ཐག་ཀྱང་རིང་ངོ༌། །ཡིད་ཀྱི་ཁྱེའུ་
ཆུང་གིས་གསོལ་པ། གཤེན་རབ་ལགས། རླུང་ལས་རླུང་གིས་བསྐྱོད་ན། རླུང་ལྕེ་ནི་
གྱེན་དང་ཐུར་ལ་མཆིས་པར་འགྱུར་རོ། །གཤེན་རབ་ཀྱིས་བཀའ་སྩལ་པ། འདི་ལྟ་སྟེ།
དཔེར་ན་རླུང་ནི་རི་ལ་བཞུར་ནས། རླུང་ལ་རླུང་གིས་བཏེག་ན། རླུང་ལྕེ་ནི་གྱེན་དང་
ཐུར་ལ་འོང་ངོ༌། །དེ་བཞིན་དུ་མཁའ་ལྡིང་གདུག་པ་ཅན་གྱི་རིགས་ནི་སྡིག་པས་
བསྐྱོད་དེ། དམྱལ་བའི་གནས་སུ་འགྲོའོ། །མཁའ་ལྡིང་ཞི་དལ་ཅན་ནི། དགེ་བས་
བསྐྱོད་ནས་མཐོ་རིས་སུ་འགྲོའོ། །མཁའ་ལྡིང་འདོད་ཆགས་ཅན་ནི་དྲི་ཟ་ཉེ་བར་
འཁོར་རོ། །དེའི་ཕྱིར་ན། ཀུན་ནས་ཉོན་མོངས་པའི་གདུག་སེམས་ཞི་བར་བྱའོ། །ཀུན་
ནས་ཉོན་མོངས་པའི་སྡིག་པ་སྤང་བར་བྱའོ། །ཀུན་ནས་ཉོན་མོངས་པའི་ཞི་དལ་
བསྐྱེད་པར་བྱའོ། །ཀུན་ནས་ཉོན་མོངས་པའི་དགེ་བ་ལ་ཡིད་རང་བར་བྱའོ། །ཀུན་
ནས་ཉོན་མོངས་པའི་འདོད་ཆགས་མེད་པར་བྱའོ། །ཀུན་ནས་ཉོན་མོངས་པའི་སྦྱིན་
པ་གཏོང་བར་བྱའོ། །དེ་ལྟར་ན། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་འཇུག་
ཅིང་ཐར་པ་ཆེན་པོ་ཡོངས་སུ་ཐོབ་པར་འགྱུར་རོ། །དེ་ལྟར་ན། རྣམ་པར་བྱང་བ་ཡེ་
ནས་གདུག་སེམས་མེད་པ་རིན་པོ་ཆེའི་རྒྱུན་གྱི་ལམ་དུ་འཇུག་པར་བྱའོ། །རྣམ་པར་
བྱང་བ་ཡེ་ནས་སྡིག་པ་སྤངས་པ་རིན་པོ་ཆེའི་རྒྱུན་གྱི་ལམ་དུ་འཇུག་པར་བྱའོ། །རྣམ་
པར་བྱང་བ་ཡེ་ནས་ཞི་དལ་ཆེ་བ་རིན་པོ་ཆེའི་རྒྱུན་གྱི་ལམ་དུ་འཇུག་པར་བྱའོ། །རྣམ་
པར་བྱང་བ་ཡེ་ནས་འདོད་ཆགས་མེད་པ་རིན་པོ་ཆེའི་རྒྱུན་གྱི་ལམ་དུ་འཇུག་པར་
70

ཁམས་རྩ་རྣམ་ངེས།
འབུམ་སྡེ།
བྱའོ། །དེ་ལྟར་ན། རྣམ་པར་བྱང་བ་མི་དམིགས་པ་ལ་མཉམ་པར་བཞག་པ་ལ། རིན་
པོ་ཆེའི་རྒྱུན་གྱི་ལམ་ལ་སྙོམས་པར་འཇུག་སྟེ་གནས་པར་བྱའོ། །ཁམས་བརྒྱད་གཏན་
ལ་ཕབ་པའི་དོན་རྣམ་པར་ངེས་པ་ལས། སྲིད་པ་རིན་པོ་ཆེའི་ལེའུ་སྟེ་དགུ་པའོ།། །།
༧ དེ་ནས་གཏོ་བུ་འབུམ་སྲས་ཀྱིས། དང་ར་ཤིམ་ཕོད་ནོ་ཡི་མཆོད་པ་ཕུལ་ནས།
རྔ་གཤང་གི་སྒྲ་ཡིས་སྙན་གསན་ཕབ་སྟེ། གསོལ་པ། གཤེན་རབ་ལགས། བསྐལ་
པ་རིན་པོ་ཆེའི་རྒྱུ་ཅི་ལས་བྱུང་བ་ལགས། གཤེན་རབ་ཀྱི་བཀའ་སྩལ་པ། འདི་ལྟ་སྟེ།
བསྐལ་པ་རིན་པོ་ཆེའི་རྒྱུ་ཡང་ནམ་མཁའོ། །དེ་ཅིའི་ཕྱིར་ཞེ་ན། ནམ་མཁའ་རིན་པོ་
ཆེ་ལས་སྲིད་པ་དང་རང་བཞིན་དུ་བྱུང་ངོ་། །སྲིད་པ་དེ་ལས་དངོས་པོ་མེད་པར་ཤེས་
པར་བྱ་བའི་ཕྱིར། བསྐལ་པ་རིན་པོ་ཆེ་བྱུང་ངོ༌། །དེའི་ཕྱིར་ན། བསྐལ་པའི་རྒྱུ་ཡང་
ནམ་མཁའ་རིན་པོ་ཆེའོ། ། དེ་ལྟར་ན། ནམ་མཁའ་རིན་པོ་ཆེ་ལ་དངོས་པོ་མེད་པའི་
ཕྱིར། བསྐལ་པ་རིན་པོ་ཆེ་ལ་དངོས་པོ་མེད་དོ། །བསྐལ་པ་རིན་པོ་ཆེ་ལ་དངོས་པོ་
མེད་པས་ན། སེམས་ཅན་ཐམས་ཅད་ལ་དངོས་པོ་མེད་དོ། །དངོས་པོ་མེད་པ་གང་
ཡིན་པ་ནི། བོན་ཉིད་རིན་པོ་ཆེའི་ཐུགས་རྗེའི་རྒྱུན་ནོ། །དེ་ལྟར་ན། ནམ་མཁའ་རིན་
པོ་ཆེ་ལ་མཚན་མ། དཔག་ཏུ། མཚོན་དུ། བརྟག་ཏུ། གདགས་སུ། དམིགས་སུ།
བཅོས་སུ་མེད་པའི་ཕྱིར། བསྐལ་པ་རིན་པོ་ཆེ་ལ་མཚན་མ། དཔག་ཏུ། མཚོན་དུ།
བརྟག་ཏུ། གདགས་སུ། དམིགས་སུ། བཅོས་སུ་མེད་དོ། །བསྐལ་པ་རིན་པོ་ཆེ་ལ་
མཚན་མ། དཔག་ཏུ། མཚོན་དུ། བརྟག་ཏུ། གདགས་སུ། དམིགས་སུ། བཅོས་སུ།
སེམས་ཅན་ཐམས་ཅད་ལ་མཚན་མ། དཔག་ཏུ། མཚོན་དུ། བརྟག་ཏུ། གདགས་
སུ། དམིགས་སུ། བཅོས་སུ་མེད་དོ། །མཚན་མ། དཔག་ཏུ། མཚོན་དུ། བརྟག་ཏུ།
གདགས་སུ། དམིགས་སུ། བཅོས་སུ་མེད་པ་གང་ཡིན་པ་ནི། བོན་ཉིད་རིན་པོ་ཆེའི་
ཐུགས་རྗེའི་རྒྱུན་ནོ། །དེའི་ཕྱིར་ན། སེམས་ཅན་ཐམས་ཅད་ཀྱི་བསྐལ་པ་མཐའ་ཀླས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀྱི་བར་དུ། བསྐལ་པ་རིན་པོ་ཆེ་འཇིག་པར་མི་བྱེད་ཅིང་། བོན་ཉིད་དངོས་པོ་མེད་
པ་རིན་པོ་ཆེ་བླ་ན་མེད་པའི་དོན་ལ་བསླབ་པར་བྱའོ། །གནས་པར་བྱའོ། །མཉམ་
པ་ཉིད་གཉིས་སུ་མེད་པར་ཤེས་པར་བྱའོ། །ཤེས་པ་ལ་དམིགས་སུ་མེད་པར་བྱའོ། །
དམིགས་སུ་མེད་པར་ཤེས་པ་དེ་ནི། མ་བཅོས་པ་ལ་གནས་པར་བྱའོ། །དེ་ལྟར་ན།
ནམ་མཁའ་རིན་པོ་ཆེ་ལ། དངོས་པོ། མཚན་མ། དཔག་ཏུ། མཚོན་དུ། བརྟག་
ཏུ། གདགས་སུ། དམིགས་སུ། བཅོས་སུ་མེད་པའི་ཕྱིར། དུས་ཀྱི། ལས་ཀྱི། གནས་
ཀྱི། གྲངས་ཀྱི། ཚེའི། རང་བཞིན་གྱི། འཁོར་བུ་ཆུང་རྒྱུ་མི་མཐུན་པའི། སོ་སོ་མིང་གི་
ཕྱེ་བའི། ཐུགས་རྗེ་ཤུགས་ཀྱི་འབྱུང་བའི། བསྐལ་པ་རིན་པོ་ཆེ་ལ་དངོས་པོ། མཚན་
མ། དཔག་ཏུ། མཚོན་དུ། བརྟག་ཏུ། གདགས་སུ། དམིགས་སུ། བཅོས་སུ་མེད་
དོ། །དུས་ཀྱི། ལས་ཀྱི། གནས་ཀྱི། གྲངས་ཀྱི། ཚེ་ཡི། རང་བཞིན་གྱི། འཁོར་བུ་ཆུང་
རྒྱུ་མི་མཐུན་པའི། སོ་སོ་མིང་གིས་ཕྱེ་བའི། ཐུགས་རྗེ་ཤུགས་ཀྱིས་འབྱུང་བའི་བསྐལ་
པ་རིན་པོ་ཆེ་ལ་དངོས་པོ། མཚན་མ། དཔག་ཏུ། མཚོན་དུ། བརྟག་ཏུ། གདགས་
སུ། དམིགས་སུ། བཅོས་སུ་མེད་པས་ན། དུས་ཀྱི་འབྱུང་བའི། ལས་ཀྱི་འབྱུང་
བའི། གནས་ཀྱི་འབྱུང་བའི། གྲངས་ཀྱི་འབྱུང་བའི། ཚེ་ལ་གནས་པའི། རང་གི་རང་
བཞིན་གྱི་འབྱུང་བའི། རྒྱུ་ལས་བྱུང་བའི། མིང་དུ་བཏགས་པའི། ཐུགས་རྗེ་ཤུགས་ཀྱི་
འབྱུང་བའི། སེམས་ཅན་ཐམས་ཅད་ལ་དངོས་པོ། མཚན་མ། དཔག་ཏུ། མཚོན་
དུ། བརྟག་ཏུ། གདགས་སུ། དམིགས་སུ། བཅོས་སུ་མེད་དོ། །དངོས་པོ། མཚན་མ།
དཔག་ཏུ། མཚོན་དུ། བརྟག་ཏུ། གདགས་སུ། དམིགས་སུ། བཅོས་སུ་མེད་པ་གང་
ཡིན་པ་ནི། བོན་ཉིད་རིན་པོ་ཆེའི་ཐུགས་རྗེའི་རྒྱུན་ནོ། །དེའི་ཕྱིར་ན། སེམས་ཅན་
ཐམས་ཅད་བསྐལ་པ་མཐའ་ཀླས་ཀྱི་བར་དུ། དུས་ཀྱི། ལས་ཀྱི། གནས་ཀྱི། གྲངས་
ཀྱི། ཚེ་ཡི། རང་བཞིན་གྱི། འཁོར་བུ་ཆུང་རྒྱུ་མི་མཐུན་པའི། སོ་སོའི་མིང་གིས་ཕྱེ་བའི།
72

འབུམ་སྡེ། ཁམས་རྩེ་རྣམ་ངེས། ༼ཀ༽ །
ཐུགས་རྗེ་ཤུགས་ཀྱི་འབྱུང་བའི་བསྐལ་པ་རིན་པོ་ཆེ་འཇིག་པར་མི་བྱེད་ཅིང་། བོན་
ཉིད་དངོས་པོ་མེད་པ་རིན་པོ་ཆེ་བླ་ན་མེད་པ་ཡང་དག་པའི་དོན་ལ་བསླབས་པར་
བྱའོ། །གནས་པར་བྱའོ། །མཉམ་པ་ཉིད་གཉིས་སུ་མེད་པ་ཤེས་པར་བྱའོ། །ཤེས་པ་ལ་
དམིགས་སུ་མེད་པར་བྱའོ། །དམིགས་སུ་མེད་པ་ནི་མ་བཅོས་པ་ལ་གནས་པར་བྱའོ། །
དེ་ནས་ཡིད་ཀྱི་ཁྱེའུ་ཆུང་གིས་ཐལ་སྦྱར་ལུས་བཏུད་གུས་པའི་ཚུལ་ཕྱུང་ནས། གསོལ་
པ། གཤེན་རབ་ལགས། བསྐལ་པ་རིན་པོ་ཆེ་བྱུང་བའི་ཚེ། ཀུན་ནས་ཉོན་མོངས་པ་
མི་རྟག་པར་བགྱིད་པ་ལ། རིན་པོ་ཆེའི་རྒྱུ་ཞིག་མཆིས་སམ། བསྐལ་པ་རིན་པོ་ཆེ་བྱུང་
བའི་ཚེ། རྣམ་པར་བྱང་བ་སྤྱོད་དུ་མི་སྟེར་བར་བགྱིད་པ་ལ། རིན་པོ་ཆེའི་རྒྱུ་ཞིག་
མཆིས་སམ། ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དུམ་བུ་
དང་པོ། བམ་པོ་ལྔ་པའོ།། །། །
གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང༌། གཞན་ཡང་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། གུས་པའི་ཚུལ་དང་མོས་པའི་
སེམས་ཀྱིས་འདི་ལ་ཉོན་ཅིག །འདི་ལྟ་སྟེ། བསྐལ་པ་རིན་པོ་ཆེ་བྱུང་བའི་ཚེ། ཀུན་
ནས་ཉོན་མོངས་པ་མི་རྟག་པར་བགྱིད་པ་ལ་རིན་པོ་ཆེའི་རྒྱུ་ཡོད་དོ། །དེ་ཅིའི་ཕྱིར་ཞེ་
ན། བསྐལ་པ་རིན་པོ་ཆེ་བྱུང་བས། དེའི་ཚེ་སེམས་ཅན་ཐམས་ཅད་ཀུན་ནས་ཉོན་
མོངས་པ་མཚམས་མེད་པ་ལྔ་དང༌། ངན་སོང་གསུམ་ལས་ཉོན་མོངས་པ་ལྔ་དང་།
འཇིག་པ་བཞི་ལས། འཁྲུལ་པ་བཞི་དང་། མི་དགེ་བ་བཅུ་ལས། སྡུག་བསྔལ་བརྒྱད་
དང༌། འདུ་འཛི་བཅུ་དྲུག་ལས། སྒྲོ་སྐུར་གཉིས་དང་མི་ཁོམས་བརྒྱད་དང༌། བག་
ཆགས་གསུམ་དང་། སྒྲིབ་པ་གཉིས་ལས། ལྕི་བ་བཞི་དང་། ལོག་པ་བརྒྱད་དང་།
མ་རིག་པ་གཉིས་དང་། མུན་པ་བཞི་ལས། དོན་ལ་གཡེང་བ་གསུམ་དང་། རྣམ་
པར་རྟོག་པ་གཉིས་ལས་ཐར་བར་འགྱུར་རོ། །དེ་ལྟར་ན། སེམས་ཅན་ཐམས་ཅད་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀུན་ནས་ཉོན་མོངས་ཕྱིན་ཅི་ལོག་ཏུ་ལྟ་བའི། སྤྱོད་པ་བཅོ་བརྒྱད་སྤོངས་ཏེ། ཐར་པ་
ཆེན་པོ་རིན་པོ་ཆེའི་རྒྱུན་གྱི་ལམ་དུ་ཞུགས་ནས། བླ་ན་མེད་པ་ཡང་དག་པར་རྫོགས་
པའི་འབྲས་བུ་ལ་ཤིན་ཏུ་གནས་པར་བྱའོ། །གཤེན་རབ་ཀྱིས་བཀའ་སྩལ་པ། འདི་ལྟ་
སྟེ། བསྐལ་པ་རིན་པོ་ཆེ་བྱུང་བའི་དེའི་ཚེ། སེམས་ཅན་ཐམས་ཅད་རྣམ་པར་བྱང་
བ་མཚམས་མེད་པ་ལྔ་དང་། ངན་སོང་གསུམ་གྱི། ཉོན་མོངས་པ་ལྔ་དང༌། འཇིག་
པ་བཞི་ཡི། འཁྲུལ་པ་བཞི་དང་། མི་དགེ་བཅུ་ཡི། སྡུག་བསྔལ་བརྒྱད་དང༌། འདུ་
འཛིན་བཅུ་དྲུག་གི། སྒྲོ་སྐུར་གཉིས་དང་། མི་ཁོམ་པ་བརྒྱད་ཀྱི། བག་ཆགས་གསུམ་
དང༌། སྒྲིབ་པ་གཉིས་ཀྱི། ལྕི་བ་བཞི་དང་། ལོག་པ་བརྒྱད་ཀྱི། མ་རིག་པ་གཉིས་
དང༌། མུན་པ་བཞི་ཡི། དོན་ལ་གཡེང་བ་གསུམ་དང་། རྣམ་པར་རྟོག་པ་གཉིས་
ཀྱི་མྱ་ངན་ལས་ཡེ་ནས་འདས་པ་རིན་པོ་ཆེའི་འབྲས་བུ་ཐོབ་པར་འགྱུར་རོ། །དེ་ལྟར་
ན། བསྐལ་པ་རིན་པོ་ཆེ་འབྱུང་བའི་དེའི་ཚེ། སེམས་ཅན་ཐམས་ཅད་རྣམ་པར་བྱང་
བ་ཕྱིན་ཅི་ལོག་ཏུ་ལྟ་ཞིང་། སྤྱོད་པ་བཅོ་བརྒྱད་ཀྱི་མྱ་ངན་ལས་ཡེ་ནས་འདས་པ། བླ་
ན་མེད་པ་ཡང་དག་པར་རྫོགས་པའི་འབྲས་བུ་ལ་ཤིན་ཏུ་གནས་པར་བྱའོ། །ཁམས་
བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བསྐལ་པ་རིན་པོ་ཆེའི་ལེའུ་སྟེ་
བཅུ་པའོ།། །།
༧ དེ་ནས་གཏོ་བུ་འབུམ་སྲས་ཀྱིས་གསོལ་པ། གཤེན་རབ་ལགས། སྣང་བ་རིན་
པོ་ཆེའི་རྒྱུ་འདི་ཅི་ལས་བྱུང་བ་ལགས། གཤེན་རབ་ཀྱིས་བཀའ་སྩལ་པ། འདི་ལྟ་
སྟེ། སྣང་བ་རིན་པོ་ཆེའི་རྒྱུ་ཡང་ནམ་མཁའ་རིན་པོ་ཆེ་ལས་བྱུང་ངོ༌། ། དེ་ཅིའི་ཕྱིར་ཞེ་
ན། ནམ་མཁའ་ལས་མེ་ཆུ་ས་རླུང་བཞི་འབྱུང་ངོ༌། །མེ་ཆུ་ས་རླུང་བཞི་ནམ་མཁའ་
དང་ལྔའི་བཅུད་དང་། རྫུ་འཕྲུལ་ལས། མངོན་དུ་སྣང་བའི་ཡིད་བཞིན་གྱི་ནོར་བུ་
རིན་པོ་ཆེ་བྱུང་ངོ༌། །དཔེ་དེ་དང་འདྲ་བར་ན། བླ་ན་མེད་པ་ཡང་དག་པར་རྫོགས་
74

ཁམས་རྩ་རྣམ་ངེས།
འབུམ་སྡེ། ༼ཀ༽
པའི་འབྲས་བུ་ལ་ནམ་མཁའ་ལྟར་ཡངས་ཤིང་རྒྱ་ཆེ་བ་དེ་ལས། སྤྲུལ་པའི་སྐུ་སྣང་བ་
རིན་པོ་ཆེ་བྱུང་བའོ། །སྣང་བ་རིན་པོ་ཆེ་ནི། ཡིད་བཞིན་གྱི་ནོར་བུ་རིན་པོ་ཆེ་དང་
འདྲའོ། །དེ་ཅིའི་ཕྱིར་ཞེ་ན། དཔེར་ན། ཡིད་བཞིན་གྱི་ནོར་བུ་རིན་པོ་ཆེ་དེ་ལས་མི་
འབྱུང་བ་མེད་པ་ལྟར། བླ་ན་མེད་པ་ཡང་དག་པར་རྫོགས་པའི་འབྲས་བུ་སྤྲུལ་པའི་
སྐུ་སྣང་བ་རིན་པོ་ཆེ་དེ་ལས་ཀྱང་མི་འབྱུང་བ་མེད་དོ། ། དེ་ལྟར་ན། ཡིད་བཞིན་གྱི་
ནོར་བུ་རིན་པོ་ཆེ་དེ་ལས། ཀུན་ནས་ཉོན་མོངས་པ་འདོད་ཅིང་ཚིམས་པའི་ལོངས་
སྤྱོད་ཐམས་ཅད་མི་འབྱུང་བ་མེད་པ་ལྟར། བླ་ན་མེད་པ་ཡང་དག་པར་རྫོགས་པའི་
འབྲས་བུ་ལས། སྤྲུལ་པའི་སྐུ་སྣང་བ་རིན་པོ་ཆེ་དེ་ལས་ཀྱང་། ཀུན་ནས་ཉོན་མོངས་
པ་འདོད་ཅིང་ཚིམས་པའི་ལོངས་སྤྱོད་ཐམས་ཅད་མི་འབྱུང་བ་མེད་དོ། །དེ་ལྟར་ན།
ཡིད་བཞིན་ནོར་བུ་རིན་པོ་ཆེ་དེ་ལས་འདོད་པའི་ཡོན་ཏན་ཐམས་ཅད་འབྱུང་བ་ལྟར།
རྣམ་པར་བྱང་བ་ཉིད་ལས། སྤྲུལ་པའི་སྐུ་སྣང་བ་རིན་པོ་ཆེ་དེ་ལས་ཀྱང་། འདོད་
པའི་ཡོན་ཏན་ཐམས་ཅད་མི་འབྱུང་བ་མེད་དོ། །
དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། འདི་ལྟ་སྟེ། ཡིད་བཞིན་གྱི་ནོར་བུ་
རིན་པོ་ཆེ་དེ་ནི། མ་བགོས་སྤྱི་ལ་བཞག་པའོ། །དེ་ཅིའི་ཕྱིར་ཞེ་ན། ཡིད་བཞིན་གྱི་ནོར་
བུ་རིན་པོ་ཆེ་དེ་ནི། སྟེང་གི་འོག་གི་ཤར་གྱི་བྱང་གི་ནུབ་ཀྱི་ལྷོའི་ཕྱོགས་ཀྱི། ལྷོ་ཤར་གྱི།
བྱང་ཤར་གྱི། བྱང་ནུབ་ཀྱི། ལྷོ་ནུབ་ཀྱི། མཚམས་ཀྱི་འཇིག་རྟེན་གྱི་ཁམས་གང་གའི་
ཀླུང་གི་བྱེ་མ་སྙེད་གྲུབ་པ་གཤེན་གྱི་ཕོ་བྲང་ན། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་བླ་ན་མེད་པ་བྱེ་བ་ས་ཡ་བཞུགས་ཏེ། དེ་ལ་མ་ཁྱབ་པ་མེད་
པས་མ་བགོས་སྤྱི་ལ་བཞག་པའོ། །དེ་བཞིན་དུ་བླ་ན་མེད་པ་ཡང་དག་པར་རྫོགས་
པའི་འབྲས་བུ་ནི། སྟེང་གི། འོག་གི། ཤར་གྱི། བྱང་གི། ནུབ་ཀྱི། ལྷོའི་ཕྱོགས་ཀྱི། ལྷོ་
ཤར་གྱི། བྱང་ཤར་གྱི། བྱང་ནུབ་ཀྱི། ལྷོ་ནུབ་ཀྱི་ཕྱོགས་འཚམས་ཀྱི། འཇིག་རྟེན་གྱི་
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཁམས་གང་གའི་ཀླུང་གི་བྱེ་མ་སྙེད། གྲུབ་པ་གཤེན་གྱི་ཕོ་བྲང་ན། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། བླ་ན་མེད་པ་བྱེ་བ་ས་ཡ་བཞུགས་ཏེ། དེ་
ལ་མ་ཁྱབ་པ་མེད་པས་མ་བགོས་སྤྱི་ལ་བཞག་པའོ། །འདི་ལྟ་སྟེ། ཡིད་བཞིན་གྱི་ནོར་
བུ་རིན་པོ་ཆེ་དེ་ནི། ལྷའི་ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་
བའི། དྲོད་ལས་སྐྱེ་བའི། སྒོང་ལས་སྐྱེ་བའི། རྫུས་ཏེ་སྐྱེ་བའི། མངལ་ནས་སྐྱེ་བའི།
ལྷའི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི། གནས་
རིགས་ཐམས་ཅད་ལ་མ་ཁྱབ་པ་མེད་པས། མ་བགོས་སྤྱི་ལ་བཞག་པའོ། །དེ་ཅིའི་
ཕྱིར་ཞེ་ན། ཡིད་བཞིན་གྱི་ནོར་བུ་རིན་པོ་ཆེ་དེ་ནི། ལྷའི། ལྷ་མ་ཡིན་གྱི། མིའི བྱོལ་
སོང་གི། ཡི་དྭགས་ཀྱི། དམྱལ་བའི། དྲོད་ལས། སྒོང་ལས། རྫུས་ཏེ། མངལ་ནས་སྐྱེ་
བའི། ལྷའི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི། འཇིག་
རྟེན་གང་གའི་ཀླུང་གི་བྱེ་མ་སྙེད་གྲུབ་པ་གཤེན་གྱི་ཕོ་བྲང་ན། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་བླ་ན་མེད་པ་བྱེ་བ་ས་ཡ་བཞུགས་ཏེ། དེ་ལས་མ་
ཁྱབ་པ་མེད་པས་མ་བགོས་སྤྱི་ལ་བཞག་པའོ། །དེ་བཞིན་དུ། བླ་ན་མེད་པ་ཡང་དག་
པར་རྫོགས་པའི་འབྲས་བུ་ནི། ལྷའི། ལྷ་མ་ཡིན་གྱི། མི་ཡི། བྱོལ་སོང་གི། ཡི་དྭགས་
ཀྱི། དམྱལ་བའི། དྲོད་ལས། སྒོང་ལས། བརྫུས་ཏེ། མངལ་ནས་སྐྱེ་བའི། ལྷ་ཡི། མིའི།
བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི། འཇིག་རྟེན་གྱི་ཁམས་གང་
གའི་ཀླུང་གི་བྱེ་མ་སྙེད་གྲུབ་པ་གཤེན་གྱི་ཕོ་བྲང་ན། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་བླ་ན་མེད་པ་བྱེ་བ་ས་ཡ་བཞུགས་ཏེ། དེ་ལ་མ་ཁྱབ་པ་
མེད་པས་མ་བགོས་སྤྱི་ལ་བཞག་པའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་
རབ་ལགས། སྟེང་གི། འོག་གི། ཤར་གྱི། བྱང་གི། ནུབ་ཀྱི། ལྷོའི་ཕྱོགས་ཀྱི། ལྷོ་ཤར་
གྱི། བྱང་ཤར་གྱི། བྱང་ནུབ་ཀྱི། ལྷོ་ནུབ་ཀྱི། ཕྱོགས་མཚམས་ཀྱི། ལྷ་ཡི། ལྷ་མ་ཡིན་
76

འབུམ་སྡེ། ཁམས་རྩ་རྣམ་ངེས། ། ༼ཀ༽
གྱི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི། དྲོད་ལས། སྒོང་ལས། རྫུས་
ཏེ། མངལ་ནས་སྐྱེ་བའི། ལྷ་ཡི། ལྷ་མ་ཡིན་གྱི། མི་ཡི། བྱོལ་སོང་གི། ཡི་དྭགས་ཀྱི།
དམྱལ་བའི་ལམ་དུ་འགྲོ་བའི་འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་གྲུབ་པ་
གཤེན་གྱི་ཕོ་བྲང་ན། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བླ་
ན་མེད་པ་བྱེ་བ་ས་ཡ་བཞུགས་པ་དེ། ཅིའི་དོན་དུ་བཞུགས་པར་གྱུར། གཤེན་རབ་
ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། སྟེང་གི། འོག་གི། ཤར་
གྱི། བྱང་གི། ནུབ་ཀྱི། ལྷོའི་ཕྱོགས་ཀྱི། ལྷོ་ཤར་གྱི། བྱང་ཤར་གྱི། བྱང་ནུབ་ཀྱི། ལྷོ་
ནུབ་ཀྱི། ཕྱོགས་མཚམས་ཀྱི། ལྷའི། ལྷ་མ་ཡིན་གྱི། མི་ཡི། བྱོལ་སོང་གི། ཡི་དྭགས་ཀྱི།
དམྱལ་བའི། དྲོད་ལས། སྒོང་ང་ལས། རྫུས་ཏེ། མངལ་ནས་སྐྱེ་བའི། ལྷའི། མི་ཡི།
བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་འཇིག་རྟེན་གྱི་ཁམས་གང་
གའི་ཀླུང་གི་བྱེ་མ་སྙེད་གྲུབ་པ་གཤེན་གྱི་ཕོ་བྲང་ན། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། བླ་ན་མེད་པ་བྱེ་བ་ས་ཡ་བཞུགས་པ་ནི། སྟེང་གི། འོག་
གི། ཤར་གྱི། བྱང་གི། ནུབ་ཀྱི། ལྷོ་ཡི་ཕྱོགས་ཀྱི། ལྷོ་ཤར་གྱི། བྱང་ཤར་གྱི། བྱང་ནུབ་
ཀྱི། ལྷོ་ནུབ་ཀྱི། ཕྱོགས་མཚམས་ཀྱི། ལྷ་ཡི། ལྷ་མ་ཡིན་གྱི། མི་ཡི། བྱོལ་སོང་གི། ཡི་
དྭགས་ཀྱི། དམྱལ་བའི། དྲོད་ལས། སྒོང་ང་ལས། རྫུས་ཏེ། མངལ་ནས་སྐྱེ་བའི། ལྷ་
ཡི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་འཇིག་རྟེན་གྱི་
ཁམས་ཐམས་ཅད་ལྷ་ཡི་གཞལ་ཡས་ཁང་དང་གཤེན་གྱི་ཕོ་བྲང་དུ་བྱིན་གྱིས་བརླབས་
ནས། སྟེང་གི། འོག་གི། ཤར་གྱི། བྱང་གི། ནུབ་ཀྱི། ལྷོའི་ཕྱོགས་ཀྱི། ལྷོ་ཤར་གྱི། བྱང་
ཤར་གྱི། བྱང་ནུབ་ཀྱི། ལྷོ་ནུབ་ཀྱི་ཕྱོགས་འཚམས་ཀྱི། ལྷ་ཡི། ལྷ་མ་ཡིན་གྱི། མིའི།
བྱོལ་སོང་གི། ཡི་དྭགས་ཀྱི། དམྱལ་བའི། དྲོད་ལས། སྒོང་ང་ལས། རྫུས་ཏེ། མངལ་
ནས་སྐྱེ་བའི། ལྷ་ཡི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བའི་འཇིག་རྟེན་གྱི་ཁམས་ན་གནས་པའི་སེམས་ཅན་ཐམས་ཅད་ཐུགས་རྗེ་ཆེན་པོས་
ཡོངས་སུ་བཟུང་ནས། ཐར་པ་ཆེན་པོ་ཐོབ་པར་མཛད་པའི་ཕྱིར། སྟེང་གི། འོག་གི།
ཤར་གྱི། བྱང་གི། ནུབ་ཀྱི། ལྷོའི་ཕྱོགས་ཀྱི། ལྷོ་ཤར་གྱི། བྱང་ཤར་གྱི། བྱང་ནུབ་ཀྱི།
ལྷོ་ནུབ་ཀྱི། ཕྱོགས་མཚམས་ཀྱི། ལྷ་ཡི། ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་
ཀྱི། དམྱལ་བའི། དྲོད་ལས། སྒོང་ང་ལས། རྫུས་ཏེ། མངལ་ནས་སྐྱེ་བའི། ལྷ་ཡི། མི་
ཡི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་གནས་ན་བཞུགས་
པའོ། །
དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། ཡིད་བཞིན་གྱི་ནོར་བུ་རིན་པོ་
ཆེ་དེ་ནི་དཀོན་ལ་རིན་ཐང་ཆེའོ། །དེ་ཅིའི་ཕྱིར་ཞེ་ན། ཡིད་བཞིན་གྱི་ནོར་བུ་རིན་པོ་
ཆེ་དེ་ནི། ཁྱབ་ནི་ཀུན་ལ་ཁྱབ་སྟེ། ཤེས་ཤིང་ཐོབ་པ་ནི་དཀོན་ནོ། །དེ་ལ་རིན་ཐང་
དཔག་ཏུ་མེད་དོ། །དེའི་ཕྱིར་ན། དཀོན་ལ་རིན་ཐང་ཆེའོ། །དཔེ་དེ་དང་འདྲ་བས་ན།
བླ་ན་མེད་པ་ཡང་དག་པར་རྫོགས་པའི་འབྲས་བུ་ཡང་། གྲུབ་ཅིང་ཐོབ་པའི་རྒྱུ་ནི་
ཀུན་ལ་ཡོད་དེ། །རྟོགས་པར་དཀའ་ཞིང་གྲུབ་པ་དཀོན་ནོ། །དེ་ལ་རིན་ཐང་དཔག་
ཏུ་མེད་པས་ན། དཀོན་ལ་རིན་ཐང་ཆེའོ། །དཔེར་ན། ཡིད་བཞིན་གྱི་ནོར་བུ་རིན་པོ་
ཆེ་དེ་ནི། རིག་པ་ཆུང་ཞིང་སྐལ་བ་དང་མི་ལྡན་པ་རྣམས་ཀྱིས་སྙེད་ནས། སྣོད་ངན་
ལ་མི་གཙང་བའི་ནང་དུ་བཅུག་ནས། འགྲོ་ལམ་དང་འདུག་ཤུལ་ལ་སོགས་ཏེ། མི་
གཙང་བའི་ནང་དུ་བསྐྱུར་ཏེ་བཏང་ངོ༌། །དེ་ལྟར་བཏང་ན་འདོད་པའི་ཡོན་ཏན་གང་
ཡང་མི་འགྲུབ་བོ། །དཔེ་དེ་བཞིན་དུ། བླ་ན་མེད་པ་ཡང་དག་པར་རྫོགས་པའི་འབྲས་
བུ་ཡང་། སེམས་ཅན་མ་རིག་པ་ཞིག་ལ་གནས་པ་ནི། ཉོན་མོངས་པ་དང་ཤེས་བྱའི་
སྒྲིབ་པ་གཉིས་ཀྱིས་བསྒྲིབ་ནས། སྡིག་པ་མི་དགེ་བའི་ལས་ཀྱི་བར་དུ་བཅད་ནས།
ལེགས་པའི་ཡོན་ཏན་གང་ཡང་མི་བྱུང་ཞིང་གྲུབ་པར་མི་འགྱུར་རོ། །དེ་ལྟར་ན། ཡིད་
78

འབུམ་སྡེ། ཁམས་རྩ་རྣམ་ངེས།
བཞིན་གྱི་ནོར་བུ་རིན་པོ་ཆེ་དེ་ནི། ངོ་ཤེས་ཤིང་ཐོབ་པ་དཀོན་པའི་ཕྱིར། ཀུན་ནས་
ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པར་རྫོགས་
པའི་འབྲས་བུ་ལ་གནས་ཤིང་ཐོབ་པ་ནི། རྟོགས་པར་དཀའ་ཞིང་གྲུབ་པ་དཀོན་
ནོ། །དེ་ལྟར་ན། ཡིད་བཞིན་གྱི་ནོར་བུ་རིན་པོ་ཆེ་དེ་ནི། ཐོབ་པ་དཀའ་བ་བཞིན་
དུ། རྣམ་པར་བྱང་བའི་དོན་གྱིས། བླ་ན་མེད་པ་ཡང་དག་པར་རྫོགས་པའི་འབྲས་བུ་
འདི་ནི་ཐོབ་པར་དཀའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཡིད་
བཞིན་གྱི་ནོར་བུ་རིན་པོ་ཆེ་དེ་ནི། བཙལ་ན་རྙེད་པར་འགྱུར་རམ། གཤེན་རབ་ཀྱིས་
བཀའ་སྩལ་པ། ཡིད་བཞིན་གྱི་ནོར་བུ་རིན་པོ་ཆེ་དེ་ནི། འཚོལ་བར་ནུས་ན་རྙེད་
པར་འགྱུར་རོ། །གསོལ་པ། གཤེན་རབ་ལགས། ཡིད་བཞིན་གྱི་ནོར་བུ་རིན་པོ་ཆེ་དེ་
ནི། ཅི་ལྟར་བཙལ་ན་རྙེད་པར་འགྱུར། གཤེན་རབ་ཀྱིས་བཀའ་སྩལ་པ། ཡིད་བཞིན་
གྱི་ནོར་བུ་རིན་པོ་ཆེ་དེ་ནི། བཙལ་ན་དཀའ་བའི་ལས་འདི་ཆེའོ། །དེ་ཅིའི་ཕྱིར་ཞེ་ན།
གང་སྐྱེས་བུ་ཆེན་པོ་ཤུགས་དང་ལྡན་པ་ཞིག །ཡིད་བཞིན་གྱི་ནོར་བུ་རིན་པོ་ཆེ་དེ་
འཚོལ་དུ་འགྲོ་ན། ལོ་གསུམ་གྱི་གོང་ན། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། མཐུ་སྟོབས་ཀྱི་མངའ་བདག་བཞི་ཡིས་ལུས་བསྲུང་བར་བྱ་དགོས་
སོ། །སྐྱེས་བུ་ཆེན་པོ་རྩལ་ཤུགས་དང་ལྡན་པ་བཞི་ཡིས། མཚོན་སྤུ་གྲི་དང་། གསེར་
གྱི་གྲ་སྒྲུམ་དང་། གནམ་ལྕགས་ཀྱི་ཤ་འབལ་དང་། ཁྲོ་ཆུའི་སྣ་རྩེ་ལ་སོགས་པ་ཐོགས་
ནས་ལུས་པོ་བསྲུང་དགོས་སོ། །སྟོབས་ཆེ་བ་དང༌། ཤུགས་དང་ལྡན་པ་དང༌། འགྲོ་
མགྱོགས་པ་དང་། ཡང་ཟོར་ཆེ་བ་དང་། གྱ་ནོམ་པ་དང་། བཟོ་རིག་ཆེ་བ་ལ་མཁས་
པ་རྣམས་ཀྱིས། ཤ་འབལ་དང་སྟ་རེ་དང་སྟེའུ་ལ་སོགས་པ་རྣོ་ལ་ངར་བ་ཐོགས་ནས།
གྲུ་དང་གཟིངས་བཅའ་དགོས་སོ། །གྲུ་དང་གཟིངས་ཀྱི་ཟུར་བཞི་ལ། ལྷ་ཡི་དར་ཆེན་
པོ་བཞི་གཟུགས་པར་བྱའོ། །གཟིངས་ཀྱི་སྟེང་དུ་འབྲས་ས་ལུའི་ལྗང་པ་བསྐྱེད་པར་
70

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱའོ། །འབྲས་ས་ལུའི་ལྗང་པ་དེ་ལ། བ་དམར་དང་། ར་དཀར་བདུན་བདུན་བཅུ་
བཞི་གསོ་བར་བྱའོ། །བ་དམར་ར་དཀར་འོ་མ་ལ། སེམས་ཅན་རྩལ་ཤུགས་དང་ལྡན་
པས། ཨུན་ཞེས་བྱ་བ་དུང་ཕོར་རྐན་གྲགས་བསྟན་པར་བྱའོ། ། ལྷ་ཡི་ཞལ་ཟས་སྤྱོད་ན་
སྨེ་བ་བཀུར་ན་ཡང་བ། ལོངས་སྤྱོད་ཀྱི་རྒྱུ་བཞི་དང༌། དགོས་པའི་རྫས་དགུ་དང་ལྡན་
པ། ལྟ་བའི་མིག་རྣོ་བ་བཞི་དང་། ཉན་པའི་རྣ་བ་གསང་བ་བཞི་དང་། སྣོམ་པའི་དྲི་
ཚོར་བ་བཞི་དང་། སྨྲ་བའི་ལྕེ་མྱུར་བ་བཞི་དང་། རྙོབ་པའི་ལག་རིང་བ་བཞི་དང་།
འགྲོ་བའི་རྐང་མགྱོགས་པ་བཞི་དང་། འཚོ་བའི་ཡོ་བྱད་དགུ་དང་། ཆས་པའི་རྒྱན་
དྲུག་དང་། ཡ་ལད་དང་། གོ་མཚོན་དང་། རིན་པོ་ཆེ་གཞན་དག་གི་ནོར་བདུན་
དང༌། བཀྲ་ཤིས་ཀྱི་རྫས་བརྒྱད་དང་། དུས་ཚོད་ལ་མཁས་པ་བཞི་དང༌། ཕྱོགས་ལ་
མཁས་པ་བཞི་དང་། ནང་འཁོར་དང་ཕྱི་འཁོར་ལ་སོགས་ཏེ། རྣམ་པ་མང་པོ་དང་
ཆས་དགོས་སོ། །གསོལ་པ་གཤེན་རབ་ལགས། ཡིད་བཞིན་གྱི་ནོར་བུ་རིན་པོ་ཆེ་ཚོལ་
དུ་འགྲོ་བའི་ཚོང་པ་ལ། ཟོང་ཏུ་ཅི་བཟང་བར་འགྱུར་རོ། །གཤེན་རབ་ཀྱིས་བཀའ་
སྩལ་པ། ཡིད་བཞིན་གྱི་ནོར་བུ་རིན་པོ་ཆེ་དེ། ཚོལ་དུ་འགྲོ་བར་གྱུར་ན། ཟོང་དུ་ནི་
སེམས་དང་སེམས་སུ་ཤེས་པའི་སྤྲུལ་པ་བཟང་ངོ༌། །སེམས་དང་སེམས་སུ་ཤེས་པའི་
སྤྲུལ་པ་མ་ཡིན་པ། གཞན་ཅིས་ཀྱང་ཁུག་པར་མི་འགྱུར་རོ། ། དེ་ཅིའི་ཕྱིར་ཞེ་ན། ཡིད་
བཞིན་གྱི་ནོར་བུ་རིན་པོ་ཆེ་དེ་ཡོད་པའི་ས་ན། གསེར་གྱི་རི་བོ་རྒྱ་ཆེ་ལ་དཔང་མཐོ་
བ་ཡོད་པས། གཡུ་ཡི་རི་བོ་མདོག་བཟང་བ་བཀྲག་གསལ་བ། ཤེལ་གྱི་རི་བོ་དཀར་
ལ་འཚེར་བ། དུང་གི་རི་བོ་དཀར་ལ་མདངས་ཆགས་པ། མུ་ཏིག་གི་རི་བོ་མཛེས་
ལ་དབྱིབས་ལེགས་པ། བྱུ་རུའི་རི་བོ་དམར་ལ་གདངས་པ། ལྕགས་ཀྱི་རི་བོ་རྩུབ་ལ་
སྣ་གྲངས་མང་བ། བཻཌཱུརྱའི་རི་བོ་སྨུག་ལ་འོད་ཆགས་པ། རྣམ་དག་གི་རི་བོ་མདོག་
བཟང་ལ་དྲི་མ་མེད་པ་ཡོད་པའི་ནོར་བུ་རིན་པོ་ཆེ་གསེར་གཡུ་དུང་། ཤེལ་མུ་ཏིག་བྱུ་

ཁམས་རྩ་རྣམ་ངེས། །
འབུམ་སྡེ།
རུ་ལྕགས། བཻཌཱུརྱའི་རྣམ་དག་གིས་ཀྱང་ཁུག་པར་མི་འགྱུར་རོ། །ཡིད་བཞིན་གྱི་ནོར་
བུ་རིན་པོ་ཆེ་དེ་ནི། ལྷ་ཡི་ཞལ་ཟས་སྤྱོད་ན་སྨེ་བ་བསྐུར་ན་ཡང་བ། ལོངས་སྤྱོད་ཀྱི་
རྒྱུ་བཞི་དང་། དགོས་པའི་རྫས་དགུ་དང་། འཚོ་བའི་ཡོ་བྱད་དགུ། ཆས་པའི་རྐྱེན་
དྲུག་དང་། ཡ་ལད་དང་གོ་མཚོན་དང་། རིན་པོ་ཆེའི་ནོར་བདུན་དང༌། བཀྲ་ཤིས་
ཀྱི་རྫས་བརྒྱད་དང་། ལྷའི་ནབ་བཟའ་པན་ཙ་ཡིད་བཞིན་དྲོ། རྐང་མགྱོགས་དང་
ལྡིང་ཕུར་དང་ལྡན་པས། ལྷའི་ཞལ་ཟས་རྣམས། ལོངས་སྤྱོད་ཀྱི་རྒྱུ་བཞིས། དགོས་
པའི་རྫས་དགུས། འཚོ་བའི་ཡོ་བྱད་དགུས། ཆས་པའི་རྒྱན་དྲུག་གིས། ཡ་ལད་དང་།
གོ་མཚོན་གྱིས། རིན་པོ་ཆེ་ནོར་བདུན་གྱིས། བཀྲ་ཤིས་ཀྱི་རྫས་བརྒྱད་ཀྱིས། ལྷ་ཡི་ན་
བཟའ་པན་ཙ་ཡིད་བཞིན་དྲོས། རྐང་མགྱོགས་དང་ལྡིང་ཕུར་གྱིས་ཀྱང་ཁུག་པར་མི་
འགྱུར་རོ། །ཡིད་བཞིན་གྱི་ནོར་བུ་རིན་པོ་ཆེ་དེ་ནི། ཐབས་དང་ཐབས་ལ་མཁས་པའི་
སྐྱེས་བུ་ཡིས། སེམས་དང་སེམས་སུ་ཤེས་པའི་སྤྲུལ་པས་ནི་ཁུག་པར་འགྱུར་རོ། །
གསོལ་པ་གཤེན་རབ་ལགས། ཡིད་བཞིན་གྱི་ནོར་བུ་རིན་པོ་ཆེ་དེ་ནི། གནས་
གང་ན་མཆིས་པར་འགྱུར་རོ། །གཤེན་རབ་ཀྱིས་བཀའ་སྩལ་པ། ཡིད་བཞིན་གྱི་ནོར་
བུ་རིན་པོ་ཆེ་དེ་ནི། ལྷའི་གནས་ན། སུམ་ཅུ་རྩ་གསུམ་ལྷ་ཡི་ཁང་བཟང་དབུས་ན་
ཡོད། ཀླུའི་གནས་ནི། རྒྱ་མཚོ་ཆེན་པོའི་གླིང་། ཀླུ་འཇོག་པོའི་ཆགས་ས། རིན་པོ་
ཆེ་གསེར་གླིང་ཚལ་གྱི་དབུས། ཤེལ་གུར་དཀར་པོ་ན་ཡོད། ལྷ་མ་ཡིན་གྱི་གནས་
ནི། རྩུབ་འགྱུར་དྲེགས་པའི་ཚལ། རི་རབ་ཀྱི་ཁོངས་སེང་ན། ལྷ་མ་ཡིན་གྱི་སླགས་
ཆེན་ལ་བཏགས་ནས་ཡོད། མི་ཡི་གནས་ན། གསེར་གྱི་ས་གཞི་རིན་པོ་ཆེའི་གླིང་སྟོད།
གཤེན་འདོད་པ་དགུ་འགྱུར་གྱི་གཞལ་ཡས་ན། རིན་པོ་ཆེའི་སྒྲོམ་བུའི་ནང་དུ་བཅུག་
ནས་ཡོད། བྱོལ་སོང་གི་གནས་ན། རི་རྒྱལ་ལྷུན་པོའི་འོག ། རྒྱ་མཚོ་ཆེན་པོའི་གཏིང་།
གསེར་གྱི་རུས་སྦལ་གབ་པའི་འོག །ཆུ་སྲིན་རྒྱལ་བའི་གྲེ་བ་ན་ཡོད། ཡི་དྭགས་ཀྱི་
81

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གནས་ན། ཕྲེང་རྒྱུད་ཉེ་བར་འཁོར་བའི་གླིང༌། ཡི་དྭགས་ཀྱི་རྒྱལ་མོ་ཁ་འབར་མའི་
གནས་ན། དར་ལེབ་རྒན་གྱིས་དཀྲིས་ནས་ཡོད། དམྱལ་བའི་གནས་ན། ས་དྲི་མ་
མེད་པའི་ཚ་གྲང་ཁོད་སྙོམས་པ། གཤེན་གསང་བ་ངང་རིང་གདན་ས་ན། ལྕགས་
ཀྱི་མདོ་སྟོད་ལ་བཏགས་ནས་ཡོད་པ་དེ་ནི། མངོན་སུམ་པར་ཐོབ་པའོ། །གསོལ་པ་
གཤེན་རབ་ལགས། ཡིད་བཞིན་གྱི་ནོར་བུ་རིན་པོ་ཆེ་སུམ་ཅུ་རྩ་གསུམ་ལྷ་ཡི་ཁང་
བཟང་ན་ཡོད་པ་དེ། དབང་ནི་སུ་ཞིག་གིས་བྱེད་པར་གྱུར། རྒྱ་མཚོ་ཆེན་པོའི་གླིང༌།
ཀླུ་འཇོག་པོའི་འཆག་ས་ན། རིན་པོ་ཆེ་གསེར་གླིང་ཚལ་གྱི་དབུས། ཤེལ་གུར་དཀར་
པོ་ན་ཡོད་པ་དེ། དབང་ནི་སུ་ཞིག་གིས་བྱེད་པར་འགྱུར། རྩུབ་འགྱུར་དྲག་པོའི་
ཚལ། རི་རབ་ཀྱི་ཁོང་སེང་ན། ལྷ་མ་ཡིན་གྱི་སླགས་ཆེན་ལ་བཏགས་ནས་ཡོད་པ་
དེ། དབང་ནི་སུ་ཞིག་གིས་བྱེད་པར་འགྱུར། གསེར་གྱི་ས་གཞི་རིན་པོ་ཆེའི་གླིང་སྟོད།
གཤེན་འདོད་པ་དགུ་འགྱུར་གྱི་གཞལ་ཡས་ན། རིན་པོ་ཆེའི་སྒྲོམ་བུར་བཅུག་ནས་
ཡོད་པ་དེ། དབང་ནི་སུ་ཞིག་གིས་བྱེད་པར་འགྱུར། རི་རྒྱལ་ལྷུན་པོའི་འོག །རྒྱ་མཚོ་
ཆེན་པོའི་གཏིང་། གསེར་གྱི་རུ་སྦལ་གབ་པའི་འོག ། ཆུ་སྲིན་རྒྱལ་བའི་གྲེ་བ་ན་ཡོད་
པ་དེ། དབང་ནི་སུ་ཞིག་གིས་བྱེད་པར་འགྱུར། སྲིང་རྒྱུད་ཉེ་བར་འཁོར་བའི་གླིང་།
ཡི་དྭགས་ཀྱི་རྒྱལ་མོ་ཁ་འབར་མའི་གནས་ན། དར་ལེབ་རྒན་གྱི་དཀྲིས་ནས་ཡོད་པ་
དེ། དབང་ནི་སུ་ཞིག་གིས་བྱེད་པར་འགྱུར། ས་དྲི་མ་མེད་པ་ཚ་གྲང་ཁོད་སྙོམས་
པ། གཤེན་གསང་བ་ངང་རིང་གདན་ས་ན། ལྕགས་ཀྱི་མདོ་སྟོད་ལ་བཏགས་ནས་
ཡོད་པ་དེ། དབང་ནི་སུ་ཞིག་གིས་བྱེད་པར་འགྱུར། གཤེན་རབ་ཀྱིས་བཀའ་སྩལ་པ།
ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། ཡིད་བཞིན་གྱི་ནོར་བུ་རིན་པོ་ཆེ་དེ་ནི། ལྷ་ཡི་
ཁང་བཟང་ན་ཡོད་པའི་དབང་ནི། ལྷ་ཡིད་བཞིན་རྒྱལ་བ་ཞེས་བྱ་བ། ལྷ་ཡི་དབང་
པོ་བརྒྱ་བྱིན་གྱིས་དབང་བྱེད་དོ། །ཀླུ་ཡི་གནས་ན། རིན་པོ་ཆེ་ཤེལ་གུར་དཀར་པོ་ན་
s2

འབུམ་སྡེ། ཁམས་རྩ་རྣམ་ངེས། ། ༼ཀ༽
ཡོད་པའི་དབང་ནི། ཀླུ་གཙུག་ན་རིན་ཆེན་དང་། ཀླུ་ཡི་རྒྱལ་པོ་འཇོག་པོས་དབང་
བྱེད་དོ། །ལྷ་མ་ཡིན་གྱི་གནས་ན། རི་རབ་ཀྱི་ཁོང་སེང་ན་ཡོད་པའི་དབང་ནི། ལྷ་མ་
ཡིན་གྱི་རྒྱལ་པོ་ཐགས་བཟང་རིས་ཀྱིས་དབང་བྱེད་དོ། ། མི་ཡི་གནས་ན། གསེར་གྱི་ས་
གཞི་རིན་པོ་ཆེའི་གླིང་སྟོད་ན་ཡོད་པའི་དབང་ནི། གཤེན་འདོད་པ་དགུ་འགྱུར་གྱིས་
དབང་བྱེད་དོ། །བྱོལ་སོང་གི་གནས་ན། གསེར་གྱི་རུ་སྦལ་གབ་པའི་འོག་ན་ཡོད་པའི་
དབང་ནི། ས་བདག་རྒྱལ་པོ་གསང་བ་ལག་པོ་ཆེས་དབང་བྱེད་དོ། ། རྒྱ་མཚོ་ཆེན་པོའི་
གཏིང༌། ཆུ་སྲིན་རྒྱལ་བའི་གྲེ་བ་ན་ཆུད་པ་ནི། རང་གི་རང་བཞིན་གྱིས་སུ་ལ་ཡང་
སྟེར་བར་མི་འགྱུར་རོ། ། ཡི་དྭགས་ཀྱི་གནས་ན། པྲིང་རྒྱུད་ཉེ་བར་འཁོར་བའི་གླིང་
ན་ཡོད་པའི་དབང་ནི། ཡི་དྭགས་ཀྱི་རྒྱལ་མོ་ཁ་འབར་མས་དབང་བྱེད་དོ། །དམྱལ་
བའི་གནས་ན་ས་དྲི་མ་མེད་པ། ཚ་གྲང་ཁོད་སྙོམས་པ་ན་ཡོད་པའི་དབང་ནི། གཤེན་
གསང་བ་ངང་རིང་གིས་དབང་བྱེད་དོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཡིད་བཞིན་གྱི་ནོར་
བུ་རིན་པོ་ཆེ་དེ། ཚུལ་དང་དབྱིབས་ཅི་ལྟ་བུ་ཞིག ། ལྷ་ཡི་དབང་པོ་བརྒྱ་བྱིན། ཀླུ་ཡི་
རྒྱལ་པོ་འཇོག་པོ། ལྷ་མ་ཡིན་གྱི་རྒྱལ་པོ་ཐགས་བཟང་རིངས། གཤེན་འདོད་པ་དགུ་
འགྱུར། ས་བདག་གི་རྒྱལ་པོ་གསང་བ་ལག་པོ་ཆེ། ཡི་དྭགས་ཀྱི་རྒྱལ་མོ་ཁ་འབར་
མ། གཤེན་གསང་བ་ངང་རིང་གིས་དབང་བྱེད་པའོ། །ཡིད་བཞིན་གྱི་ནོར་བུ་རིན་
པོ་ཆེ་དེ་ཚུལ་དང་དབྱིབས་ནི་ཅི་ལྟ་བུ་ཞིག །གཤེན་རབ་ཀྱིས་བཀའ་སྩལ་པ། ཡིད་
ཀྱི་ཁྱེའུ་ཆུང་། དེ་ནི་འདི་ལྟ་སྟེ། ལྷ་ཡི་དབང་པོ་བརྒྱ་བྱིན་ལ་ཡོད་པའི་ཡིད་བཞིན་གྱི་
ནོར་བུ་རིན་པོ་ཆེ་དེ་ནི། མདོག་དཀར་ལ་འཚེར་བ་དབྱིབས་ཟུར་མང་བ། རྩེ་མོ་རྣོ་
ལ་འོད་གསལ་བ། བླང་ན་ཡང་བར་ཡོད་དོ། ། ཀླུ་ཡི་རྒྱལ་པོ་འཇོག་པོ་ལ་ཡོད་པའི་
ཡིད་བཞིན་གྱི་ནོར་བུ་རིན་པོ་ཆེ་དེ་ནི། མདོག་དམར་ལ་གདང་བགད
 ། དབྱིབས་ཟླུམ་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པོ། བལྟ་བར་ཆུང་ལ་འདེགས་པར་ལྕི་བར་ཡོད་དོ། ། ལྷ་མ་ཡིན་གྱི་རྒྱལ་པོ་ཐགས་
བཟང་རིས་ལ་ཡོད་པའི་ཡིད་བཞིན་གྱི་ནོར་བུ་རིན་པོ་ཆེ་དེ་ནི། མདོག་སྔོ་ལ་སྐྱ་བ།
དབྱིབས་ལྕགས་ཀྱི་སེར་ཆེན་ལྟར་ཟླུམ་ལ་ཙོག་པ། སླག་ཆེན་གྱི་ནང་བཅུགས་ནས་
སྤྲུགས་པའི་ཚུལ་བསྟན་པས། ལྷ་མ་ཡིན་གྱི་དམག་ཚོགས་བརྒྱལ་བར་ནུས་པ་ཡོད་
དོ། །གཤེན་འདོད་པ་དགུ་འགྱུར་ལ་ཡོད་པའི་ཡིད་བཞིན་གྱི་ནོར་བུ་རིན་པོ་ཆེ་དེ་ནི།
མདོག་སྨུག་ལ་འཚེར་བ། དབྱིབས་ཟུར་གསུམ་པ། མཉེན་ལ་འཕར་བ། མདངས་
འཇམ་ལ་ཉམས་དགའ་བར་ཡོད་དོ། །གསེར་གྱི་རུས་སྦལ་གབ་པའི་འོག་ན་ཡོད་པའི་
ཡིད་བཞིན་གྱི་ནོར་བུ་རིན་པོ་ཆེ་དེ་ནི། མདོག་སེར་ལྗང་ལ། འོད་རྣམ་པ་ལྔ་འཕྲོ་བ།
དབྱིབས་ཟུར་བརྒྱད་དུ་ཡོད་དོ། །ཆུ་སྲིན་རྒྱལ་བའི་གྲེ་བ་ན་ཡོད་པའི་ཡིད་བཞིན་གྱི་
ནོར་བུ་རིན་པོ་ཆེ་དེ་ནི། ཆུ་ཤེལ་གྱི་མདོག་ལྟ་བུ་མདོག་འཇམ་ལ་འོད་གསལ་བ་ཡོད་
དོ། ། ཡི་དྭགས་ཀྱི་རྒྱལ་མོ་ཁ་འབར་མ་ལ་ཡོད་པའི་ཡིད་བཞིན་གྱི་ནོར་བུ་རིན་པོ་ཆེ་དེ་
ནི། མདོག་མེ་འོད་ལྟར་འབར་ལ་གསལ་བ། དབྱིབས་གྲུ་གསུམ་དུ་ཡོད་དོ། །གཤེན་
གསང་བ་ངང་རིང་ལ་ཡོད་པའི་ཡིད་བཞིན་གྱི་ནོར་བུ་རིན་པོ་ཆེ་དེ་ནི། མདོག་སྔོན་
དམར་ལ་ཟུར་བཅུ་དྲུག་པ། སྦ་བར་དཀའ་ལ་འདེགས་པར་ལྕི་བར་ཡོད་དོ། ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཡིད་བཞིན་གྱི་ནོར་བུ་རིན་
པོ་ཆེ་དེ་ནི། ཚོལ་དུ་འགྲོ་བའི་ཚོང་པ་ལ། གནོད་པར་བྱེད་པའི་དགྲ་ཞིག་མཆིས་
སམ། མཆིས་པར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་།
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་
སྟེ། དཔེར་ན། ཡིད་བཞིན་གྱི་ནོར་བུ་རིན་པོ་ཆེ་དེ། ཚོལ་དུ་འགྲོ་བའི་ཚོང་པ་ལམ་དུ་
ཞུགས་པ་ལ། གནོད་པར་བྱེད་པའི་དགྲ་མང་བ་ལྟར། སེམས་ཅན་གང་ཞིག་རིན་པོ་
ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་བསྒྲུབ་པ་
84

འབུམ་སྡེ། ཁམས་རྩ་རྣམ་ངེས། ༼ཀ༽
ལ། གནོད་པར་བྱེད་པའི་དགྲ་ནི་མང་ངོ༌། །དེ་ཅིའི་ཕྱིར་ཞེ་ན། ཡིད་བཞིན་གྱི་ནོར་
བུ་རིན་པོ་ཆེ་དེ། ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། གཏི་མུག །འདོད་
ཆགས། ཞེ་སྡང༌། ཕྲག་དོག །ང་རྒྱལ་གྱིས་གནོད་པར་བྱེད་པའི་དགྲ་མང་བ་ལྟར།
ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་
པར་རྫོགས་པའི་འབྲས་བུ་བསྒྲུབས་པ་ལ། གཏི་མུག །འདོད་ཆགས། ཞེ་སྡང་། ཕྲག་
དོག ། ང་རྒྱལ་གྱིས་གནོད་པར་བྱེད་པའི་དགྲ་མང་ངོ༌། །ཡིད་ཀྱི་ཁྱེའུ་ཆུང་གིས་གསོལ་
པ། གཤེན་རབ་ལགས། ཡིད་བཞིན་གྱི་ནོར་བུ་རིན་པོ་ཆེ་དེ། ཚོལ་དུ་འགྲོ་བའི་ཚོང་
པ་ལམ་དུ་ཞུགས་པ་ལ། གནོད་པར་བྱེད་པའི་དགྲ་མང་ན། དགྲ་དེ་ལ་གཉེན་པོ་
ཞིག་མཆིས་སམ། མཆིས་པར་འགྱུར་རམ། སེམས་ཅན་གང་ཞིག་རིན་པོ་ཆེའི་རྒྱུན་
དུ་ཞུགས་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་བསྒྲུབས་པ་ལ།
གནོད་པར་བྱེད་པའི་དགྲ་མང་ན། དགྲ་དེ་ལ་གཉེན་པོ་ཞིག་མཆིས་སམ། མཆིས་
པར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། ཡིད་བཞིན་
གྱི་ནོར་བུ་རིན་པོ་ཆེ་དེ། ཚོལ་དུ་འགྲོ་བའི་ཚོང་པ་ལམ་དུ་ཞུགས་པ་ལ། གནོད་པར་
བྱེད་པའི་དགྲ་མང་བ་ལ་གཉེན་པོ་ནི་ཡོད་དོ། །ཡོད་པར་འགྱུར་རོ། །སེམས་ཅན་
གང་ཞིག་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པར་རྫོགས་པའི་
འབྲས་བུ་བསྒྲུབས་པ་ལ། གནོད་པར་བྱེད་པའི་དགྲ་མང་བ་ལ་གཉེན་པོ་ནི་ཡོད་དོ། །
ཡོད་པར་འགྱུར་རོ། །དེ་ཅིའི་ཕྱིར་ཞེ་ན། ཡིད་བཞིན་གྱི་ནོར་བུ་རིན་པོ་ཆེ་དེ། ཚོལ་དུ་
འགྲོ་བའི་ཚོང་པ་ལམ་དུ་ཞུགས་པ་ལ། གཏི་མུག །འདོད་ཆགས། ཞེ་སྡང་། ཕྲག་དོག་
ང་རྒྱལ་གྱིས་གནོད་པར་བྱེད་པའི་དགྲ་མང་བས། སྐྱེས་བུ་དག་གོ་ཆ་བགོ་བར་བྱའོ། །
དེ་བཞིན་དུ། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་
85

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡང་དག་པར་རྫོགས་པའི་འབྲས་བུ་བསྒྲུབས་པ་ལ། གཏི་མུག །འདོད་ཆགས། ཞེ་
སྡང་། ཕྲག་དོག །ང་རྒྱལ་གྱིས་གནོད་པར་བྱེད་པའི་དགྲ་མང་བས། ཡེ་ཤེས། སྦྱིན་
པ། བྱམས་པ། ཡངས་པ། ཞི་བའི་གོ་ཆ་བགོ་བར་བྱའོ། །
དེ་ནས་གཏོ་བུ་འབུམ་སྲས་ཀྱིས་གུས་པའི་ཚུལ་དང་དགའ་བའི་མདངས་ཕྱུང་
ནས་གསོལ་པ། གཤེན་རབ་ལགས། གང་ཞིག་སྐྱེས་བུ་རྩལ་ཤུགས་རྫུ་འཕྲུལ་དང་
ལྡན་པ། རིན་པོ་ཆེའི་ནོར་བུ་ལ་དད་པ་ཞིག ། གོ་སྲ་བ་དེ་ནི་གོན། མཚོན་རྣོན་པོ་
ནི་ཁྱེར། དགོས་པའི་རྒྱུ་དང་། རྐྱེན་དང་། རྫས་དང་། ཡོ་བྱད་དང་། ཆས་དང་།
མལ་ཆ་དང་། ལུས་བསྲུང་བ་པོ་དག་དང་ཆས་ཏེ། ཡིད་བཞིན་གྱི་ནོར་བུ་རིན་པོ་ཆེ་
དེ། ཚོལ་དུ་འགྲོ་བར་གྱུར་ན། ལྷའི། ཀླུའི། ལྷ་མ་ཡིན་གྱི། མི་ཡི། བྱོལ་སོང་གི། ཡི་
དྭགས་ཀྱི། དམྱལ་བའི་གནས་སུ་བཙལ་བར་བགྱི་འམ། བཙལ་ན་རྙེད་པར་འགྱུར་
རམ། གཤེན་རབ་ཀྱིས་བཀའ་སྩལ་པ། གཏོ་བུ་འབུམ་སྲས། གཞན་ཡང་གཡུང་
དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། གང་ཞིག་སྐྱེས་
བུ་ཤུགས་དང་ལྡན་པ། རིན་པོ་ཆེ་ནོར་བུ་ལ་དད་པ་ཞིག །དགོས་དགུ་དང་ཆས་
ཏེ། ཡིད་བཞིན་གྱི་ནོར་བུ་རིན་པོ་ཆེ་དེ། ཚོལ་དུ་འགྲོ་བར་གྱུར་ན། ལྷ་ཡི་ལྷ་མ་ཡིན་
གྱི་གནས་སུ་བཙལ་བར་མི་བྱའོ། །བཙལ་ཡང་རྙེད་པར་མི་འགྱུར་རོ། །དེ་ཅིའི་ཕྱིར་
ཞེ་ན། གང་ཞིག་མི་ལ་སོགས་པའི། སྐྱེས་བུ་ཤུགས་དང་ལྡན་པ་ཡིས་ཀྱང་། གཟུགས་
དང་མ་བྲལ་བར། ལྷ་ཡི་གནས་སུ་བགྲོད་ཅིང་ཕྱིན་པ་ནི་དཀའོ། ། ལྷ་མ་ཡིན་ནི་ཉིན་
རེ་ལ་གཡུལ་ཆེན་པོ་བཅོ་བརྒྱད་བཅོ་བརྒྱད་སྤྲོད་ཅིང་འཐབ་རྩོད་ལ་དགའ་ཞིང་ཁོང་
ཁྲོ་ཆེ་བས། ཡིད་བཞིན་གྱི་ནོར་བུ་རིན་པོ་ཆེ་དེ་གཅིག་ལས་མི་འཆང་བས། དེའི་ཕྱིར་
ཡང་བཙལ་བར་མི་བྱའོ། །ཡིད་བཞིན་གྱི་ནོར་བུ་རིན་པོ་ཆེ་དེ། མི་དང་ཀླུ་ཡི་གནས་
སུ་བཙལ་བར་བྱའོ། །བཙལ་ན་རྙེད་པར་འགྱུར་རོ། །དེ་ཅིའི་ཕྱིར་ཞེ་ན། མི་ཡི་གནས་
86

འབུམ་སྡེ། ཁམས་རྩ་རྣམ་ངེས། ༼ཀ༽
ན། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་འདོད་པ་དགུ་འགྱུར་
ཞེས་བྱ་བ་བཞུགས་ཏེ། གཤེན་རབ་ཆེན་པོ་དེ་ལ་ཡིད་བཞིན་གྱི་ནོར་བུ་རིན་པོ་ཆེ་
འོད་འབར་བ་ཞིག་མངའ་སྟེ། ཡིད་བཞིན་གྱི་ནོར་བུ་རིན་པོ་ཆེ་དེ་ལས་ནོར་བུ་དགུ་
དགུར་འགྱུར་རོ། །དེ་ལྟར་གྱུར་བའི་ཡིད་བཞིན་གྱི་ནོར་བུ་རེ་རེ་ལས་ཀྱང་། འདོད་
པའི་ཡོན་ཏན་དགུ་དགུ་རུ་འགྱུར་བ་ཡོད་དོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་དེའི་གནས་སུ་བཙལ་བར་བྱའོ། །བཙལ་ན་རྙེད་པར་འགྱུར་
རོ། །ཡིད་བཞིན་གྱི་ནོར་བུ་རིན་པོ་ཆེ་དེ། ཀླུ་ཡི་གནས་སུ་ཐབས་དང་རྫུ་འཕྲུལ་ལྡན་
པའི་གཤེན་རབ་ངས་རྩལ་ནས་རྙེད་དོ། །རྙེད་པར་འགྱུར་རོ། །རྙེད་ཀྱང་ཟིན་ནོ། ། ཨེ་
མ་ངོ་མཚར་ཆེའོ། །ཡིད་བཞིན་གྱི་ནོར་བུ་རིན་པོ་ཆེ་དེ་ནི། བྱོལ་སོང་ཆུ་སྲིན་རྒྱལ་བ།
ཡི་དྭགས་དམྱལ་བའི་གནས་སུ་བཙལ་བར་མི་བྱའོ། །བཙལ་ཡང་རྙེད་པར་མི་འགྱུར་
རོ། །དེ་ཅིའི་ཕྱིར་ཞེ་ན། རི་རབ་ཆེན་པོའི་འོག ། རྒྱ་མཚོ་ཆེན་པོའི་གཏིང་། གསེར་གྱི་
རུ་སྦལ་གབ་པའི་འོག་ཏུ་བཅུག་ནས། ཙང་ཀུན་ལྟོ་འཕྱེ་ཞེས་ཀྱང་བྱ། ས་བླ་མགོན་
འབུམ་གྱི་རྒྱལ་བ་ཞེས་ཀྱང་བྱ། ས་བདག་གསང་བ་ལག་པོ་ཆེ་ཞེས་ཀྱང་བྱ་བ་དེས་
དབང་བྱས་ནས་ཡོད། འཇིག་རྟེན་གྱི་ཁམས་ཐམས་ཅད་ཀྱི་སྲོག་བསྐྱེད་ཅིང་འཁོར་
ལོ་དེས་བསྒྱུར་རོ། །དེ་ནི་བཙལ་དུ་རུང་བ་ཡང་མ་ཡིན། བཙལ་ཡང་རྙེད་པར་མི་
འགྱུར་རོ། །ཆུ་སྲིན་རྒྱལ་བའི་གྲེ་བ་ན་ཡོད་པ་དེ་ནི། ཆུ་སྲིན་གྲེ་བར་ནོར་བུ་རིན་ཆེན་
ཆུད་པ་དང་འདྲ་སྟེ། གར་ཡང་མི་འཆོར་བས་བཙལ་བར་མི་བྱའོ། །བཙལ་ཡང་རྙེད་
པར་མི་འགྱུར་རོ། ། ཡི་དྭགས་ཀྱི་རྒྱལ་མོ་ཁ་འབར་མ་དེ་ནི། སྤྲུལ་པ་མང་པོ་ཡང་མང་
ངོ༌། །ཉུང་ངུའི་ཡང་ཉུང་ངུ་དང་ལྡན་པས། ཅིར་ཡང་མ་ངེས་སོ། །དེ་བཞིན་དུ་དེ་
ལ་གནས་པའི་ཡིད་བཞིན་གྱི་ནོར་བུ་རིན་པོ་ཆེ་དེ་ཡང་། དེའི་ངང་ཚུལ་ཅན་ཏེ་ངེས་
པ་མེད་པས་བཙལ་བར་མི་བྱའོ། །བཙལ་ཀྱང་རྙེད་པར་མི་འགྱུར་རོ། །དམྱལ་ཁམས་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བཅོ་བརྒྱད་དང་། བཅུ་དྲུག་ཤིན་ཏུ་ཡ་ང་བའི་ས་གནས་དེར་ནི། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ་གསང་བ་ངང་རིང་མ་ལགས་པ། གཞན་
དག་གིས་ནི་སྐད་ཅིག་མ་ཡུད་ཙམ་ཞིག་ཀྱང་ཆགས་ཤིང་ཚུགས་པར་མི་འགྱུར་རོ། །
དེ་ཅིའི་ཕྱིར་ཞེ་ན། དེ་ན་ཡོད་པའི་ཡིད་བཞིན་གྱི་རིན་པོ་ཆེ་དེ་ཡང་། ཤིན་ཏུ་ཡ་ང་
བའི་ས་གནས་དེ་ན། གཞན་དུ་འཕོ་ཞིང་ཤོར་དུ་དོགས་པས། ལྕགས་ཀྱི་མདོ་སྟོད་ལ་
བརྟག་ནས་ཡོད་པའོ། །དེ་བཞིན་དུ་འཕོས་སམ་ཤོར་ན། གཤེན་རབ་གསང་བ་ངང་
རིང་ཡང་། ས་གནས་དེ་རུ་ངང་ཐུང་བར་འགྱུར་རོ། །གཤེན་རབ་དེ་ས་གནས་དེ་རུ་
ངང་ཐུང་ན། མཐའ་ཡས་པའི་སེམས་ཅན་ཉོན་མོངས་པའི་ས་ལ་སྐྱེས་པ་ཐམས་ཅད་
འཁོར་བའི་གཞོལ་ཕྱོགས་སུ་བོ་ནས། དམྱལ་བའི་གནས་སུ་ལྟུང་བར་འགྱུར་རོ། །དེའི་
ཕྱིར་ན། ཡིད་བཞིན་གྱི་ནོར་བུ་རིན་པོ་ཆེ་དེ་ནི། དམྱལ་ཁམས་བཅུ་དྲུག་གི་གནས་དེ་
ན། བཙལ་ཡང་རྙེད་པར་མི་འགྱུར་རོ། །བཙལ་བའི་བསམ་པ་ཡང་མི་གཏང་ངོ༌། །
དེ་ནས་གཤེན་རབ་ལ། ཡིད་ཀྱི་ཁྱེའུ་ཆུང་གིས་གུས་པའི་ཚུལ་གྱིས། ཨུ་མུ་ཏའི་
མེ་ཏོག་བདུན་གཏོར་ནས། གསོལ་པ། གཤེན་རབ་ལགས། གང་ཞིག་སྐྱེས་བུ་རྩལ་
ཤུགས་དང་ལྡན་པ་ཞིག་གིས། ཡིད་བཞིན་གྱི་ནོར་བུ་རིན་པོ་ཆེ་དེ། མི་དང་ཀླུ་
ཡི་གནས་སུ་ཚོལ་དུ་འགྲོ་བར་འགྱུར་ན། སེམས་དང་སེམས་སུ་ཤེས་པའི་སྤྲུལ་པ་
ཅི་ལྟ་བུས་བཙལ་བར་བགྱི། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་།
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་
ལྟ་སྟེ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་
ན་མེད་པ་འདོད་པ་དགུ་འགྱུར་ཞེས་བྱ་བ་དེས། རྒྱ་མཚོ་ཆེན་པོའི་དབུས། རིན་
པོ་ཆེའི་གླིང་སྟོད། གསེར་གྱི་ས་གཞི་རྡུལ་མེད་གདན་ལ། གཤེན་གྱི་ཕོ་བྲང་ཆེན་
པོ་བཏབ་ནས། ཀླུ་ཡི་གནས་རིས་ཀྱི་སྟོན་པ་མཛད་ཅིང་། འཇིག་རྟེན་གྱི་ཁམས་
88

འབུམ་སྡེ། ཁམས་རྩ་རྣམ་ངེས།
ཐམས་ཅད་སྐྱོང་བར་བཞུགས་སོ། །གཤེན་རབ་ཆེན་པོ་དེ་ལ། ཡིད་བཞིན་
གྱི་ནོར་བུ་རིན་པོ་ཆེ་ཞུ་ཞིང་བསླངས་བར་བྱའོ། །དེ་ནི་མགུ་ཞིང་མཉེས་པར་
དཀའ་བ་ཡིན་པས། བླ་ན་མེད་པའི་མཆོད་པ་ཡོངས་སུ་གཏོང་བའི་སྤྲིན་ཞེས་
བྱ་བ། སེམས་དང་སེམས་ཀྱི་སྤྲུལ་པས་དབུལ་བར་བྱའོ། །གཤེན་རབ་ཆེན་པོ་
དེ། གསེར་གྱི་ས་གཞི་རྡུལ་མེད་པའི་སྟེང་དུ། མེ་ཏོག་མཛེས་པའི་གཅལ་བཀྲམ་
པའི་གདན་ལ་སྤྱན་དྲངས་ཞིང༌། ཡིད་ཀྱིས་དམིགས་ཏེ་བསྒྲུབ་པར་བྱའོ། །ལ་ལ་
ཞིག་གིས། དེའི་ཕྱོགས་བཞི་རུ་དཔག་ཚད་རྒྱང་གྲགས་ཀྱིས་བཅད་པའི་ས་སྐོར་
ཚུན་ཆད། ལྷ་ཤིང་ལོ་རྒྱས་ཀྱི་འདབ་མས་ཕྱགས་དར་བྱའོ། །ལ་ལ་ཞིག་གིས། དར་
ར་ཤིམ་ཕོད་ནོ་ཞེས་བྱ་བ། སྤོས་སུམ་བརྒྱ་ཕྲད་ཀྱིས་ཆག་ཆག་གདབ་པར་བྱའོ། །
ལ་ལ་ཞིག་གིས། ཤི་ཤོན་ད་ར་ཅི་ཞེས་བྱ་བ། དར་དཀར་གྱི་གུར་ཕུབ་བོ། །
ལ་ལ་ཞིག་གིས། ཕབ་གླིང་བླ་རེ་ནི་ཞེས་བྱ་བ། ཟ་འོག་གི་བླ་བྲེ་དང་ཡོལ་བ་བྲིའོ། །
ལ་ལ་ཞིག་གིས། ཚངས་ཤིམ་ཕོད་ནོ་ཞེས་བྱ་བ། མཚལ་གྱི་སྣང་མ་ལ་སྤོས་ཀྱི་དུད་པ་
ནི་གཏང་ངོ༌། ། ལ་ལ་ཞིག་གིས། སད་ལ་གྱེར་ཞི་ནོ་ཞེས་བྱ་བ། ལྷ་ཡི་རྔ་བརྡུང་ངོ༌། །
ལ་ལ་ཞིག་གིས། སད་ལ་ཁ་རི་གླང་ཞེས་བྱ་བ། ལྷ་ཡི་གཤང་དཀྲོལ་ལོ། །ལ་ལ་ཞིག་
གིས་སད་ལ་ཨུན་ཏིང་ཡོ་ཞེས་བྱ་བ། ལྷ་ཡི་དུང་འབུད་དོ། །དེ་ནས་ལྷ་ཡི་མཆོད་པ་
རྣམ་པ་དུ་མ་གྲངས་མེད་པ་བཤམས་ཤིང་འབུལ་ལོ། །
གཟུགས་དང་། སྒྲ་དང་། དྲི་དང་། རོ་དང་། རེག་དང་། རྒྱན་དང་། ཡིད་དུ་
འོང་བ་སྣ་ཚོགས་པ་འབུལ་ལོ། །ཕྱོགས་བཅུ་ཡོངས་སུ་གུས་པའི་ཚུལ་གྱིས་ཕྱག་བྱའོ། །
རིགས་ཀྱི་བུ་དང་། རིགས་ཀྱི་བུ་མོ་རྣམས་ཀྱིས་གདུང་བའི་གླུ་བླང་ངོ༌། །དགའ་བའི་
མདངས་ཕྱུང་ངོ༌། ། སྤྲོ་བའི་དང་བ་བསྐྱེད་དོ། །དེ་ནས་ཐུགས་རྗེའི་མངའ་བདག་
གཤེན་རབ་འདོད་པ་དགུ་འགྱུར་ལགས། བདག་འཚལ་བའི་དོན་འགྲུབ་པར་མཛོད་
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཅིག །བདག་ལ་ཡིད་བཞིན་གྱི་ནོར་བུ་རིན་པོ་ཆེ་རྩོལ་ཅིག །ཅེས་གླེང་གཞིར་སློང་
ཞིང་། ཕྱོགས་བཅུ་ཡོངས་སུ་ལྷ་ཕྱག་བྱས་ན། སྐུ་ཡིས་སྤྲུལ་པ་བྱེ་བ་ས་ཡ་དང་ཆས་
ནས་བྱོན་ཏེ། ཡིད་བཞིན་གྱི་ནོར་བུ་རིན་པོ་ཆེ། དཀར་ལ་འཚེར་བ། དམར་ལ་
གདངས་བ། གཉེན་ལ་མདངས་ཆགས་པ་གསུམ་བསྟན་ནས། འདམ་དུ་འཇུག་པར་
འགྱུར་རོ། །དེ་ཡིད་དུ་འོང་ཞིང་སྤྲོ་བ་གང་ལ་སྐྱེ་བ་བླང་བར་བྱའོ། །དེ་ནས་ཡིད་ཀྱི་
ཁྱེའུ་ཆུང་གིས་གསོལ་པ། གཤེན་རབ་ལགས། ཡིད་བཞིན་གྱི་ནོར་བུ་རིན་པོ་ཆེ་དེ།
བཙལ་ནས་རྙེད་ན་ཅི་ལྟར་བཙལ་བར་བགྱི། གཤེན་རབ་ཀྱིས་བཀའ་སྩལ་པ། ཡིད་
བཞིན་གྱི་ནོར་བུ་རིན་པོ་ཆེ་དེ། རྙེད་ནས་བཙལ་བའི་ཐབས་ནི། དར་གྱི་ལྡིང་ཁུག་ཏུ་
བཅུག་ལ་ལྷ་མདའ་སྒྲོ་དཀར་གྱི་མགུལ་ལམ། རྒྱལ་མཚན་གྱི་རྩེ་མོ་ལ་བཏགས་ཏེ་སྤྱི་
བོའི་གཙུག་ཏུ་ཁུར་ཞིང་། ནས་དཀར་མོ་འབྲུ་བདུན་བདུན་གྱིས་གསོལ་ན། བཙའ་
བའི་ཐབས་ཀྱང་དེ་ཡིན་ལ། འདོད་པའི་ཡོན་ཏན་ཐམས་ཅད་འབྱུང་བར་འགྱུར་རོ། །
གསོལ་པ། གཤེན་རབ་ལགས། གང་ཞིག་སྐྱེས་བུ་རྩལ་ཤུགས་དང་ལྡན་པ་ཞིག་གིས།
ཡིད་བཞིན་གྱི་ནོར་བུ་རིན་པོ་ཆེ་དེ་རྙེད་པར་གྱུར་ན། དེ་ལ་གནོད་པར་བྱེད་པའི་
དགྲ་ཞིག་མཆིས་སམ། མཆིས་པར་འགྱུར་རམ། སེམས་ཅན་གང་ཞིག་རིན་པོ་ཆེའི་
རྒྱུན་དུ་ཞུགས་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་གྲུབ་ཅིང་ཐོབ་
པ་ལ། གནོད་པར་བྱེད་པའི་དགྲ་ཞིག་འབྱུང་ངམ། འབྱུང་བར་འགྱུར་རམ། གཤེན་
རབ་ལགས། དེ་ཅི་ལྟ་བུ་ཞིག་ལགས། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་
ཆུང་། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས།
དེ་ནི་འདི་ལྟ་སྟེ། གང་ཞིག་སྐྱེས་བུ་རྩལ་ཤུགས་དང་རྫུ་འཕྲུལ་དང་ལྡན་པ་ཞིག་གིས།
ཡིད་བཞིན་གྱི་ནོར་བུ་རིན་པོ་ཆེ་དེ་ཐོབ་ཅིང་རྙེད་ན། གནོད་པར་བྱེད་པའི་དགྲ་ནི་
མེད་དོ། །དེ་ཅིའི་ཕྱིར་ཞེ་ན། ནོར་བུ་རིན་པོ་ཆེ་དེ་ནི། ཅི་ལྟར་མནོས་པ་ཐམས་ཅད་
90

འབུམ་སྡེ། ཁམས་རྩ་རྣམ་ངེས། ། 
༼ཀ༽
ཡིད་བཞིན་དུ་གྲུབ་ཅིང་། ཕ་རོལ་དམག་ཚོགས་ཀྱིས་མི་ཚུགས་པའི་མཐུའམ་རྫུ་
འཕྲུལ་དང་ལྡན་པས། གནོད་པར་བྱེད་པའི་དགྲ་གང་གིས་མི་ཚུགས་སོ། །ཚུགས་
པར་མི་འགྱུར་རོ། །དཔེ་དེ་དང་འདྲ་བས་ན། སེམས་ཅན་གང་ཞིག་རིན་པོ་ཆེའི་རྒྱུན་
དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། གནོད་
པར་བྱེད་པའི་དགྲ་གང་གིས་ཀྱང་མི་ཚུགས་སོ། །ཚུགས་པར་མི་འགྱུར་རོ། །དེ་ཅིའི་
ཕྱིར་ཞེ་ན། བླ་ན་མེད་པ་ཡང་དག་པར་རྫོགས་པའི་འབྲས་བུ་དེ་ནི། ཡེ་ཤེས། སྦྱིན་
པ། བྱམས་པ། ཡངས་པ། ཞི་བ་ཆེན་པོས་ཁྱབ་བདལ་གྱི་རང་བཞིན་དུ་གནས་པས།
གཏི་མུག །འདོད་ཆགས། ཞེ་སྡང་། ཕྲག་དོག །ང་རྒྱལ་གྱི་དགྲ་གང་གིས་ཀྱང་མི་
ཚུགས་སོ། །ཚུགས་པར་མི་འགྱུར་རོ། །གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་
ཆུང་། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས།
དེ་ནི་འདི་ལྟ་སྟེ། དཔེར་ན། སྐྱེས་བུ་རྩལ་ཤུགས་དང་རྫུ་འཕྲུལ་དང་ལྡན་པ་ཞིག་གིས།
ཡིད་བཞིན་གྱི་ནོར་བུ་རིན་པོ་ཆེ་དེ་རྙེད་ཅིང་ཐོབ་ནས། གནོད་པར་བྱེད་པའི་དགྲ་
གང་གིས་ཀྱང་མི་ཚུགས་པ་ལྟར་སེམས་ཅན་གང་ཞིག་རིན་པོ་ཆེའི་རྒྱུན་དུ་ཞུགས་ནས།
བླ་ན་མེད་པ་ཡང་དག་པར་རྫོགས་པའི་འབྲས་བུ་གྲུབ་ཅིང་ཐོབ་པ་ནི། གནོད་པར་
བྱེད་པའི་དགྲ་གང་གིས་ཀྱང་མི་ཚུགས་སོ། །ཚུགས་པར་མི་འགྱུར་རོ། ། དེ་ཅིའི་ཕྱིར་ཞེ་
ན། རྣམ་པར་བྱང་བ་ཡང་དག་པར་རྫོགས་པའི་འབྲས་བུ་རིན་པོ་ཆེ་དེ་ནི། ཡེ་ཤེས།
སྦྱིན་པ། ཡངས་པ། ཞི་བ། བྱམས་པ་ཆེན་པོའི་ཁྱབ་བདལ་གྱི་རང་བཞིན་དུ་གནས་
པས། གཏི་མུག །འདོད་ཆགས། ཕྲག་དོག །ང་རྒྱལ། ཞེ་སྡང་གི་དགྲ་གང་གིས་ཀྱང་
མི་ཚུགས་སོ། །ཚུགས་པར་མི་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་
པར་ངེས་པ་ལས། དུམ་བུ་དང་པོའོ། །བམ་པོ་དྲུག་པའོ།། །།
ཡིད་བཞིན་གྱི་ནོར་བུ་རིན་པོ་ཆེ་དེ་ནི། དར་གྱི་ལྡིང་ཁུགས་སུ་བཅུག་ཅིང་། རྒྱལ་
91

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཚན་གྱི་རྩེ་མོ་ལ་བཏག་ཏེ། ནས་དཀར་མོ་འབྲུ་བདུན་གྱིས་གསོལ་ནས་སྨོན་ལམ་
བཏབ་ན། འདོད་པ་ཐམས་ཅད་ཡིད་བཞིན་དུ་གྲུབ་པར་འགྱུར་རོ། །ཡིད་བཞིན་གྱི་
ནོར་བུ་རིན་པོ་ཆེ་དེ་ནི། གླང་པོ་རིན་པོ་ཆེའི་རྫིང་ཁུགས་སུ་བཅུག་ནས། སུམ་ཅུ་རྩ་
གསུམ་གྱི་ལྷ་ཐམས་ཅད་ཀྱིས་ཞོན་ཏེ་བཏང་ན་དལ་ཞིང་ཆད་བ་མེད་པར་འགྱུར་རོ། །
མདའ་བྱ་རྒོད་མ་ཡི་འགུལ་དུ་བཏགས་ནས། དམག་དཔོན་རིན་པོ་ཆེའི་ལག་ཏུ་ཁྱེར་
ཏེ། གླད་ལ་བསྐོར་ཞིང་དམག་སྣ་དྲངས་ན། ལྷ་ཡི་དམག་ཚོགས་རྒྱལ་བར་འགྱུར་
རོ། །ཤེལ་གྱི་གབ་ཙེའི་ནང་དུ་བཅུགས་ནས། བཙུན་མོ་རིན་པོ་ཆེའི་ལག་ཏུ་ཐོགས་
ནས་སྨོན་ལམ་བཏབ་ན། ལྷ་ཡི་སྡེ་ཚོགས་ཐམས་ཅད་ཀྱིས་ཞལ་ཟས་བདའ་དགུ་ལ་
སྤྱོད་ཅིང་ཟད་པར་མི་འགྱུར་རོ། །འཁོར་ལོ་རིན་པོ་ཆེའི་སྦུབས་སུ་བཞག་ནས་སྨོན་
ལམ་བཏབ་སྟེ། བར་སྣང་ལ་འཕང་སྟེ་བཏང་ན། བཅད་པ་དང༌། འདེགས་པ་དང་།
བསྐོར་བ་ལ་སོགས་ཏེ་འདོད་པ་ཡིད་བཞིན་དུ་གྲུབ་པར་འགྱུར་རོ། ། རྟ་མཆོག་རིན་
པོ་ཆེའི་མགུལ་དུ་བཏགས་ནས་སྨོན་ལམ་བཏབ་ན། རྟ་ལ་སྤྲིན་གྱི་ཤུགས་འབྱུང་
བས་བསྐྱོད་པ་མེད་པར་གནས་སུ་ཕྱིན་པར་འགྱུར་རོ། །འཕྲུལ་གྱི་འགྱིང་དཀར་ལ་
བཏགས་ནས། བློན་པོ་རིན་པོ་ཆེའི་ལག་ཏུ་ཁྱེར་ཏེ་སྨོན་ལམ་བཏབ་ན། ཉེས་ལེགས་
ཀྱིས་སྟངས་རྩིས་ནས་ཡོ་དྲངས་མེད་པའི་སྟང་ཆོད་པར་འགྱུར་རོ། །ཨུ་དུམ་ཝ་རའི་མེ་
ཏོག་གི་སྦུབས་སུ་བཅུག་ནས། ཁྱེའུ་དང་བུ་མོ་གཙང་མའི་ལག་ཏུ་ཁྱེར་ཏེ་སྨོན་ལམ་
བཏབ་ན། ཚེ་གསུམ་དུ་མི་ལུས་ཐོབ་ཅིང་། མདོག་སྡུག་པ་དང༌། གཟུགས་བཟང་
པོ་ཐོབ་པར་འགྱུར་རོ། །ཚན་གྱི་བུམ་པའི་ནང་དུ་བཅུག་ནས། སྤང་ལ་ནམ་གཤེན་
གྱི་ཕྱག་ཏུ་ཕུལ་ཏེ། ཁྲུས་བྱས་ཤིང་སྨོན་ལམ་བཏབ་ན། ཕྱི་ནང་མེད་པར་དག་ཅིང་
གཙང་བར་འགྱུར་རོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་ཀྱི། གདན་ཁྲི་ལ་བཞག་ནས། སྨོན་ལམ་བཏབ་ན། སེང་གེ་དང་། གླང་པོ་
92

ཁམས་རྩ་རྣམ་ངེས།
འབུམ་སྡེ།
ཆེ་དང་། རྟ་མཆོག་དང་། ཁྱུང་དང་། ཉི་ཟླ་ལ་སོགས་པའི་གདན་ཁྲི་འདོད་པ་ཡིད་
བཞིན་དུ་གྲུབ་པར་འགྱུར་རོ། །གསེར་དངུལ་གྱི་འཁོར་ལོ་རྩིབ་བརྒྱད་དང་ལྡན་པའི་
དབུས་སུ་བཞག་ནས། ཞབས་ཀྱི་བོལ་གོང་དུ་བཏག་ཏེ་སྨོན་ལམ་བཏབ་ན། ཞབས་
རིན་པོ་ཆེ་རྫུ་འཕྲུལ་གྱི་འཁོར་ལོ་དང་ལྡན་པར་འགྱུར་རོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས་ཀྱིས། མི་ནུབ་པའི་རྒྱལ་མཚན་གྱི་རྩེ་མོ་ལ་
བཏགས་ནས་སྐུ་བརྟེན་ཏེ་སྨོན་ལམ་བཏབ་ན། སྐུ་རིན་པོ་ཆེ་དུས་གསུམ་དུ་ནུབ་པ་
མེད་པར་འགྱུར་རོ། ། ལྷ་ཡི་དབང་པོ་བརྒྱ་བྱིན་གྱི་ཕྱག་ཏུ་བསྣམས་ཏེ་སྨོན་ལམ་བཏབ་
ན། ཉི་མ་རེ་རེ་ལ་སེམས་ཅན་འདོད་པའི་ཡོན་ཏན་རྫས་མི་མཐུན་པ་བརྒྱ་བརྒྱ་སྦྱིན་
དུ་ཡོད་པར་འགྱུར་རོ། །མུར་ཟངས་ཀླུ་འཇོག་པོའི་སྤྱི་གཙུག་ཏུ་བཏགས་ཏེ་སྨོན་ལམ་
བཏབ་ན། རིན་པོ་ཆེ་ཤེལ་གུར་དཀར་པོ་ནས་འབྱུང་མི་དགོས་པར་ལོངས་སྤྱོད་ཆེན་
པོ་དང་ལྡན་པར་འགྱུར་རོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། འདོད་པ་དགུ་འགྱུར་གྱི་དབུའི་ལྕང་ལོ་ལ་བཏག་ཏེ་སྨོན་ལམ་བཏབ་ན། འདོད་
དགུ་ཡིད་ལ་སྤྲུལ་ཞིང་འགྲོ་བ་སེམས་ཅན་གྱི་དོན་བྱེད་པར་འགྱུར་རོ། །ཡིད་བཞིན་
གྱི་ནོར་བུ་རིན་པོ་ཆེ་དེ་ནི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཡེ་ཤེས་ཐིག་ལེའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དེའི་འཁོར་ན་གནས་པ་
ཐམས་ཅད་ཐུགས་ཡེ་ཤེས་ཐིག་ལེ་གཅིག་ཏུ་གྲུབ་པར་འགྱུར་རོ། །གཡུང་དྲུང་འོད་
གསལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཐུགས་རིན་པོ་ཆེ་མི་འགྱུར་
བ་གཡུང་དྲུང་འོད་གསལ་ལ་གནས་པར་འགྱུར་རོ། །ཞི་དལ་ཀུན་སྙོམས་ཀྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ཐམས་ཅད་ཐུགས་རིན་པོ་ཆེ་ཀུན་ལ་སྙོམས་པའི་ངང་ལ་
གནས་པར་འགྱུར་རོ། །བྱམས་པ་འཇམ་དཔལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐམས་ཅད་ཐུགས་རིན་པོ་ཆེ་བྱམས་པ་ཆེན་པོ་ཀུན་ལ་སྙོམས་པར་འགྱུར་རོ། །འོད་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མ་རིང་སེལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་འཁོར་བའི་མུན་པ་
ལས་ཐར་བར་འགྱུར་རོ། །གསལ་བ་འོད་ལྡན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཐམས་ཅད་གཏི་མུག་གི་མུན་པ་ལས་ཐར་བར་འགྱུར་རོ། །བདུད་རྩི་གྲུབ་པའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་འཆི་བདག་གི་བདུད་ལས་ཐར་བར་
འགྱུར་རོ། །བྱམས་པ་སྤོས་ངད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་
ཉོན་མོངས་པའི་བདུད་ལས་ཐར་བར་འགྱུར་རོ། ། ཁྲི་བཞི་ནམ་ཏིང་གི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཐམས་ཅད་ཞེ་སྡང་གི་ཉོན་མོངས་པ་ལས་ཐར་བར་འགྱུར་
རོ། །བ་རབ་གླིང་བཞིའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ང་རྒྱལ་གྱི་
ཉོན་མོངས་པ་ལས་ཐར་བར་འགྱུར་རོ། །བ་རབ་གླིང་རྩོལ་གྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ཐམས་ཅད་གཏི་མུག་གི་ཉོན་མོངས་པ་ལས་ཐར་བར་འགྱུར་རོ། །
ཁྲི་རྨང་གཤེན་ཆེན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་འདོད་ཆགས་
ཀྱི་ཉོན་མོངས་པ་ལས་ཐར་བར་འགྱུར་རོ། ། ལྡེ་བོ་གསུང་ཆེན་གྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ཐམས་ཅད་ཕྲག་དོག་གི་ཉོན་མོངས་པ་ལས་ཐར་བར་འགྱུར་རོ། །
དགའ་བ་དོན་ལྡན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཉོན་མོངས་
པའི་བདུད་ལས་ཐར་བར་འགྱུར་རོ། །བདུད་རྩི་མཉམ་སྦྱོར་གྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ཐམས་ཅད་ཕུང་པོའི་བདུད་ལས་ཐར་བར་འགྱུར་རོ། །བདུད་རྩི་
རྒྱུན་མེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ལྷ་ཡི་བུ་བདུད་ལས་
ཐར་བར་འགྱུར་རོ། །མཁའ་གཤེན་རྒྱལ་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐམས་ཅད་སེམས་ནམ་མཁའ་རིན་པོ་ཆེ་དང་གཉིས་སུ་མེད་པར་འགྱུར་རོ། །མུ་
ཆོ་ལྡེམ་དྲུག་གི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་སེམས་མུ་མེད་པ་
གཡུང་དྲུང་གི་དབྱིངས་ན་གནས་པར་འགྱུར་རོ། །སྣང་བ་མདོག་ཅན་གྱི་ཕྱག་ཏུ་ཕུལ་
94

འབུམ་སྡེ། ཁམས་རྩ་རྣམ་ངེས། ། ༼ཀ༽
ཏེ་སྨོན་ལམ་བཏབ་ན། ཐམས་ཅད་མ་རིག་པའི་སེམས་ནམ་མཁའ་ལ་ཉི་མ་ཤར་བ་
ལྟར་གསལ་བར་འགྱུར་རོ། ། ཡེ་གཤེན་གཙུག་ཕུད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཐམས་ཅད་བྱམས་པ་ཚད་མེད་པ་དང་ལྡན་པར་འགྱུར་རོ། །དགའ་འགྱུར་
གཙུག་ཕུད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་དགའ་བ་ཚད་མེད་པ་
དང་ལྡན་པར་འགྱུར་རོ། །སྣང་ལྡན་གཙུག་ཕུད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཐམས་ཅད་སྙིང་རྗེ་ཚད་མེད་པ་དང་ལྡན་པར་འགྱུར་རོ། །རིན་ཆེན་གཙུག་ཕུད་
ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་བཏང་སྙོམས་ཚད་མེད་པ་དང་
ལྡན་པར་འགྱུར་རོ། །གཡུང་དྲུང་གཙུག་ཕུད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཐམས་ཅད་ཐུགས་རྗེ་ཆེན་པོ་ཀུན་ལ་སྙོམས་པ་དང་ལྡན་པར་འགྱུར་རོ། །སྲིད་
པ་གཙུག་ཕུད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཐུགས་རྗེ་ཆེན་པོ་
རྒྱུན་མི་འཆད་པས་ཟིན་པར་འགྱུར་རོ། །ཚངས་པ་གཙུག་ཕུད་ཀྱི་ཕྱག་ཏུ་ཕུལ་ཏེ་
སྨོན་ལམ་བཏབ་ན། ཐམས་ཅད་ཐུགས་རྗེ་ཆེན་པོས་གནས་སུ་ཟིན་པར་འགྱུར་རོ། །
སྟོབས་ཀྱི་གཙུག་ཕུད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཐུགས་རྗེ་
ཆེན་པོ་དཔག་ཏུ་མེད་པས་ཟིན་པར་འགྱུར་རོ། །གྲྭ་ལ་རབ་འབྱམས་ཀྱི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཐམས་ཅད་དཀའ་བ་ཐུབ་པའི་དོན་ལས་ལྟུང་བའི་སྡུག་
བསྔལ་ལས་ཐར་བར་འགྱུར་རོ། །གྲྭ་བྱིན་སྤུངས་པའི་ཕྱག་ཏུ་ཕུལ་ཏེ་སྨོན་ལམ་བཏབ་
ཐམས་ཅད་དཀའ་བ་ཐུབ་པའི་དོན་ལས་འགྱུར་བའི་སྡུག་བསྔལ་ལས་ཐར་བར་
ན། 
འགྱུར་རོ། །རིན་ཆེན་འོད་འཕྲོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་
ལྟུང་བའི་སྡུག་བསྔལ་ལས་ཐར་བར་འགྱུར་རོ། །ཚངས་པ་གསལ་ལོན་གྱི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཐམས་ཅད་སྡུག་བསྔལ་གྱི་སྡུག་བསྔལ་ལས་ཐར་བར་འགྱུར་
རོ། །གསང་བ་ངང་རིང་གི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་དམྱལ་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཁམས་བཅོ་བརྒྱད་དང་བཅུ་དྲུག་ལས་ཐར་བར་འགྱུར་རོ། །ཐུགས་རྗེ་དྲང་སྣང་གི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཡི་དྭགས་བཀྲེས་སྐོམ་གྱི་སྡུག་བསྔལ་
ལས་ཐར་བར་འགྱུར་རོ། །ཏི་སངས་རང་ཞིའི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐམས་ཅད་གཏི་མུག་བྱོལ་སོང་གནས་ནས་ཐར་བར་འགྱུར་རོ། །པདྨ་འཁྱིལ་པའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཉོན་མོངས་པའི་རྟོག་འཛིན་ལས་
ཐར་བར་འགྱུར་རོ། །བྱམས་པ་སྒྲིབ་སེལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐམས་ཅད་ཉོན་མོངས་པའི་བསྒྲིབ་པ་ལས་ཐར་བར་འགྱུར་རོ། །བྱམས་པ་མྱ་ངན་
ཟློག་གི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐམས་ཅད་ཤེས་བྱའི་སྒྲིབ་པ་ལས་ཐར་
བར་འགྱུར་རོ། །ཐུགས་ཀྱི་བཀའ་སྒྲོམ་འཛིན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐམས་ཅད་གསལ་བ་ཡེ་ཤེས་ཀྱི་སྒྲོམ་བུར་བཅུག་ནས་ཐར་པ་ཆེན་པོ་ཐོབ་པར་འགྱུར་
རོ། །གློག་གི་སྒྲོན་མ་འཛིན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། དཔེར་ན། གློག་གི་
སྒྲོན་མ་ནི་མྱུར་ལ་གསལ་བ་ལྟར། ཐུགས་རྗེ་ཆེན་པོ་མྱུར་མགྱོགས་ཀྱི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རྫུ་འཕྲུལ་དྲྭ་བ་འཛིན་གྱི་ཕྱག་
ཏུ་ཕུལ་ཏེ་སྨོན་ལམ་བཏབ་ན། དཔེར་ན་རྫུ་འཕྲུལ་དྲ་བ་རུ་བྱེ་མ་ཁལ་འབུམ་སྡེ་ས་མ་
ཡ་བླུག་ཀྱང་འབོ་བ་མེད་པ་ལྟར། དེའི་འཁོར་ན་གནས་པ་ཐམས་ཅད་ཐུགས་རྗེ་ཆེན་
པོ་རིན་པོ་ཆེའི་རྫུ་འཕྲུལ་དྲ་བ་ལ་འདྲ་བས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །བཀའ་རྟགས་ཕྱག་རྒྱ་འཛིན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
དཔེར་ན། རྟགས་ཀྱི་རྫས་གང་ལ་བཏབ་ཀྱང་ཡིན་པར་ཡིད་ཆེས་པ་ལྟར། ཐུགས་རྗེ་
ཆེན་པོ་རིན་པོ་ཆེ་བཀའ་རྟགས་ཀྱི་ཕྱག་རྒྱ་དྲ་བས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །འགྱུར་བ་མེད་པ་གཡུང་དྲུང་འཛིན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཐུགས་རྗེ་ཆེན་པོ་འགྱུར་བ་མེད་པ་གཡུང་དྲུང་ལྟ་བུའི་ཏིང་ངེ་འཛིན་གྱིས་
96

ཁམས་རྩ་རྣམ་ངེས།
འབུམ་སྡེ།
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་རྗེ་ལྕགས་ཀྱུ་འཛིན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ལྕགས་ཀྱུ་དང་འདྲ་བས། འཁོར་བ་ཆུ་
རྒྱུན་གྱི་འདམ་ནས་དྲང་ནས་ཐར་པ་ཆེན་པོ་ཐོབ་པར་འགྱུར་རོ། ། ལས་ཀྱི་འཁོར་ལོ་
འཛིན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་འཁོར་ལོ་དང་འདྲ་
བས་འཁོར་བ་ཆུ་རྒྱུན་གྱི་ནང་ནས་ཁ་གྱེན་དུ་བསྒྱུར་ཏེ་ཐར་པ་ཆེན་པོ་ཐོབ་པར་
འགྱུར་རོ། ། མི་ནུབ་རྒྱལ་མཚན་འཛིན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་
རྗེ་ཆེན་པོ་མི་ནུབ་པའི་རྒྱལ་མཚན་དང་འདྲ་བས་བཟུང་ནས། ཉོན་མོངས་པའི་
བདུད་དང་ཕ་རོལ་གྱི་དམག་ཚོགས་ལས་ཡོངས་སུ་རྒྱལ་ཞིང་ཡོངས་སུ་ཐར་པ་ཆེན་
པོ་ཐོབ་པར་འགྱུར་རོ། ། ཁྲི་འོད་རྒྱལ་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་
རྗེ་ཆེན་པོ་འོད་ཁྲི་ཕྲག་དང་ལྡན་པས་བཟུང་ནས་འཁོར་བ་ལས་ཀྱི་མུན་པ་བསལ་ཏེ་
ཐར་པ་ཆེན་པོ་ཐོབ་པར་འགྱུར་རོ། །འདུར་གཤེན་ཁུ་བྱུག་དབྱངས་ཅན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་གསུང་ཁུ་བྱུག་དང་འདྲ་བ་ལྷང་ལྷང་
སྒྲོགས་པ། འཁོར་བ་མ་རིག་པ་དང་གཏི་མུག་གི་གནས་ནས་སྤྲོ་ཞིང་དང་བ་བསྐྱེད་
དེ་ཐར་པ་ཆེན་པོ་ཐོབ་པར་འགྱུར་རོ། །འདུར་གཤེན་རྨ་དའི་ཕྱག་ཏུ་ཕུལ་ཏེ་སྨོན་
ལམ་བཏབ་ན། འཁོར་བ་ཞོལ་ཕྱོགས་སུ་དམའ་བའི་གནས་ནས་ཐུགས་རྗེ་ཆེན་པོས་
མཐོ་རིས་སུ་དྲང་སྟེ་ཐར་པ་ཆེན་པོ་ཐོབ་པར་འགྱུར་རོ། །འདུར་གཤེན་འབྱམས་ཡུག་
གི་ཕྱག་ཏུ་ཕུལ་ཏེ་སྨོན་ལམ་བཏབ་ན། འཁོར་བ་ཕྱིན་ཅི་ལོག་ཏུ་འཁྱམ་པ་ཐམས་ཅད་
ཐུགས་རྗེ་ཆེན་པོ་སྐད་ཅིག་མ་ཡུད་ཙམ་གཅིག་གིས་མཐོ་རིས་སུ་དྲང་སྟེ་ཐར་པ་ཆེན་
པོ་ཐོབ་པར་འགྱུར་རོ། །འགྱུར་མེད་གསེར་གྱི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཐུགས་རྗེ་ཆེན་པོ་བསམ་པ་གསེར་དང་འདྲ་བས་ན། ཉོན་མོངས་པའི་ས་
ལས་གཤེན་རབ་ཀྱི་ས་རུ་དྲངས་ཏེ་ཐར་པ་ཆེན་པོ་ཐོབ་པར་འགྱུར་རོ། །ཐབས་ཆེན་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དུང་གི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཐབས་
དང་རྫུ་འཕྲུལ་དང་ལྡན་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་
ཐོབ་པར་འགྱུར་རོ། །མཛེས་པ་གཡུ་ཡི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཐུགས་རྗེ་ཆེན་པོ་ཀུན་མཛེས་ཤིང་རྒྱན་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །སྟོབས་ལྡན་ཁྲོ་ཆུའི་བྱ་རུ་ཅན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཟིལ་གྱི་གནོན་པའི་སྟོབས་དང་ལྡན་
ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །དྲི་
མེད་ཤེལ་གྱི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་དྲི་མ་
མེད་པའི་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །ཚོལ་བྱེད་འཕྲིན་ལས་ལྕགས་ཀྱི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཐུགས་རྗེ་ཆེན་པོ་འཕྲིན་ལས་ཐམས་ཅད་བརྩལ་བ་མེད་པར་གྲུབ་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། ཚོལ་བྱེད་
ཟངས་ཀྱི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཡང་
དག་པའི་དོན་གྲུབ་པར་ཚོལ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་
པོ་ཐོབ་པར་འགྱུར་རོ། །སྲིད་གསུམ་ཁ་ན་ཁྱུང་གི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ཐུགས་རྗེ་ཆེན་པོ་སྲིད་གསུམ་རླབས་ཀྱིས་གཅོད་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འགྲོ་བའི་དོན་མཛད་
གཤོག་པའི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་དོན་
མཐའ་རུ་ཕྱིན་པ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །ཐམས་ཅད་ཀུན་འདུལ་འོད་ཀྱི་བྱ་རུ་ཅན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཐུགས་རྗེ་ཆེན་པོ་འགྲོ་བ་འདུལ་བའི་འོད་ཟེར་ཞེས་བྱ་བའི་ཏིང་ངེ་འཛིན་
98

འབུམ་སྡེ། ཁམས་རྩ་རྣམ་ངེས།
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་ཆེན་མྱུ་གུའི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཐུགས་རྗེ་ཆེན་པོ་མྱུ་གུ་འོད་ཅེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འདོད་པ་དགུ་འགྱུར་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་འདོད་པ་ཡིད་བཞིན་དུ་གྲུབ་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་རྗེ་
བདེ་རྒྱས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཡོངས་སུ་བདེ་
བའི་དཔལ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །མེ་ཏོག་སྙིང་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་
གཡུང་དྲུང་གི་ལས་འབྲས་བུ་སྨིན་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོབ་པར་འགྱུར་རོ། །སྤོས་ཀྱི་གླང་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐུགས་རྗེ་ཆེན་པོ་ཡོངས་སུ་ཐིམ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོབ་པར་འགྱུར་རོ། །སྤང་ལ་ནམ་གཤེན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཐུགས་རྗེ་ཆེན་པོ་ཡོངས་སུ་དག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་
པ་ཆེན་པོ་ཐོབ་པར་འགྱུར་རོ། །བདེ་རྒྱས་རི་རབ་འཛིན་ཀྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཐུགས་རྗེ་ཆེན་པོ་ཡོངས་སུ་མི་འགྱུར་བསྟན་ཞེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེའི་སྲོག་ཅན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཀུན་ལ་སྐྱོབས་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གསེར་འོད་མདངས་
ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་གཡུང་དྲུང་མཆོག་གི་
སྙིང་པོ་ལ་གནས་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །བདུད་རྩི་རྒྱལ་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཉོན་མོངས་པའི་བདུད་ལས་ཡོངས་སུ་རྒྱལ་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །བདུད་རྩི་སྙིང་པོའི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ཐུགས་རྗེ་ཆེན་པོས་དུག་གསུམ་འཇོམ་ཞེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །དབང་སྒྱུར་རྒྱས་འདེབས་ཀྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཡེ་ཤེས་རང་དབང་གི་འཁོར་
ལོ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཡེ་
ཤེས་རླུང་འདབ་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཅི་ལ་ཡང་
ཐོགས་པ་མེད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །འཁོར་ལོ་བདེ་སྤྱོད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་
པོའི་དོན་གྱིས་བདེ་བར་སྤྱོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་
པོ་ཐོབ་པར་འགྱུར་རོ། །ཕྱག་རྒྱ་བསྣོལ་མ་སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐུགས་རྗེ་ཆེན་པོ་གཉིས་མེད་ཀླུང་དུ་འབྲེལ་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །རྫུ་འཕྲུལ་ཁྲོ་གཉེར་སྟོན་གྱི་ཕྱག་ཏུ་ཕུལ་ཏེ་
སྨོན་ལམ་བཏབ་ན། ཐུགས་རྗེ་ཆེན་པོའི་ཟིལ་གྱིས་རྣམ་པར་གནོན་ཞེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །བདེ་རྒྱས་གཤེན་ལམ་
སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོས་འཁོར་བ་མེད་སྙོམས་
པར་འཇུག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །དགའ་བའི་གཟི་མདངས་སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐུགས་རྗེ་ཆེན་པོས་དགའ་བའི་ཚད་མེད་པ་ཅེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །གསལ་བའི་སྒྲོན་མེ་སྟོན་གྱི་ཕྱག་ཏུ་ཕུལ་ཏེ་
སྨོན་ལམ་བཏབ་ན། ཐུགས་རྗེ་ཆེན་པོས་མུན་པ་ཡོངས་སུ་སེལ་ཞེས་བྱ་བའི་ཏིང་ངེ་
100

འབུམ་སྡེ། ཁམས་རྩ་རྣམ་ངེས།
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཡིག་གེ་ཨ་དཀར་སྟོན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཨ་དཀར་འོད་རབ་ཏུ་འཕྲོ་བ་
ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །
འཕྲུལ་གྱི་ལྡེ་མིག་སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་རྣམ་
པར་འབྱེད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །འོད་ཀྱི་ཐིག་ལེ་སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་
པོ་གསལ་ལ་མ་འགག་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །ཨ་གཤེན་དགའ་བའི་དཔལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐུགས་རྗེ་ཆེན་པོ་ཀུན་དགའ་གསང་བ་ཡང་དག་གྲུབ་ཅེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཨ་གཤེན་བྱམས་པའི་དཔལ་གྱི་ཕྱག་
ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཀུན་ལ་བྱམས་པ་ཡང་དག་གྲུབ་
ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། ཨ་
གཤེན་སྙིང་རྗེ་དཔལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་དེ་
བཞིན་ཉིད་ཚད་མེད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། ། ཨ་གཤེན་ཚད་མེད་དཔལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཐུགས་རྗེ་ཆེན་པོ་ཚད་མེད་དཔག་ཏུ་མེད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །ཨ་གཤེན་པདྨོ་དམ་པའི་དཔལ་གྱི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཐུགས་རྗེ་ཆེན་པོ་མ་ཆགས་གཉིས་མེད་ཐབས་ཀྱི་དོན་ལ་རོལ་
ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཨ་
གཤེན་མྱ་ངན་མེད་པའི་དཔལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་
པོས་འཁོར་བའི་མཐའ་ལས་འདས་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཆེན་པོ་ཐོབ་པར་འགྱུར་རོ། ། ཨ་གཤེན་བདེ་བའི་དཔལ་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཐུགས་རྗེ་ཆེན་པོ་བདེན་ལ་ཡོངས་སུ་རྫོགས་ཞེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེའི་ཏོག་གི་རྨད་དུ་བྱུང་
བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཟླ་བ་རྒྱལ་མཚན་ཏོག་
ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་
པོ་ཆེ་འཁོར་ལོ་སྤྲུལ་པ་ཐབས་ཀྱི་རྨད་དུ་བྱུང་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན།
དབང་བསྒྱུར་འཁོར་ལོ་མི་བཟད་རྒྱན་ཞེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་བཱཟུརྱ་གཟི་བརྗིད་དབང་གི་རྒྱལ་པོ་
རྨད་དུ་བྱུང་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དབང་ཆེན་ཤུགས་ལྡན་འོད་
ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་
པོ་ཆེ་ཨུ་དུམ་ཝ་རའི་མེ་ཏོག་སྤྱི་གཙུག་ཚེ་ཡི་རྨད་དུ་བྱུང་བའི་ཕྱག་ཏུ་ཕུལ་ཏེ་སྨོན་
ལམ་བཏབ་ན། བདེ་བ་ཚེ་ལུང་རྨད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་
པ་ཆེན་པོ་ཐོབ་པར་འགྱུར་རོ། །རིན་པོ་ཆེ་འདུལ་བའི་རྒྱལ་པོ་དྲུག་བཅོམ་བདུད་
ལས་རྒྱལ་བ་རྨད་དུ་བྱུང་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དབང་སྡུད་
ཡོངས་སུ་འདུལ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །རིན་པོ་ཆེ་ཤེལ་འོད་འབར་བའི་མདོག་ཅན་ངོ་མཚར་གྱི་རྨད་དུ་བྱུང་བའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཟླ་གསང་ངོ་མཚར་རྒྱན་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་ཡིད་བཞིན་གྱི་
ནོར་བུ་ཡིད་ལས་སྤྲུལ་པའི་ཁྱེའུ་ཆུང་རིག་པའི་རྨད་དུ་བྱུང་བའི་ཕྱག་ཏུ་ཕུལ་ཏེ་སྨོན་
ལམ་བཏབ་ན། རང་རིག་རྨད་དུ་བྱུང་བའི་འོད་ཅེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཡུང་དྲུང་ཁྱིམ་བུ་བདུན་ལས་རྨད་
102

ཁམས་རྩ་རྣམ་ངེས།
འབུམ་སྡེ།
དུ་བྱུང་བ་གཙུག་མི་འགྱུར་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐབས་ཀྱི་རྒྱལ་པོ་
རིག་པ་མཆོག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །འཕྲུལ་གྱི་རྒྱལ་པོ་རྔ་གཤང་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཡི་གེ་སྒྲ་ལ་གཅོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །འཕྲུལ་གྱི་རྒྱལ་པོ་གོ་བན་འགྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ཡི་གེ་བརྡ་ལ་འཇུག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་
ཐོབ་པར་འགྱུར་རོ། །འཕྲུལ་གྱི་རྒྱལ་པོ་ཕོ་མ་རོལ་ཆེན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཡི་གེ་དཔལ་འབར་འགོ་བ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །འཕྲུལ་གྱི་རྒྱལ་པོ་ཡི་གེ་བཀོད་པའི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཡི་གེ་དཔའ་བོ་རྒྱན་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །འཕྲུལ་གྱི་རྒྱལ་པོ་སྣང་ལེ་གྱེར་པོ་འཛིན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཡི་གེ་སྣང་མེད་དཔེ་ཞེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འཕྲུལ་གྱི་རྒྱལ་པོ་གནམ་ཆ་རོལ་
པ་འབེབས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཡི་གེ་བདུད་རྩི་ཆུ་བོ་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འཕྲུལ་གྱི་རྒྱལ་པོ་
མིག་གི་ལ་བམ་འཛིན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཡི་གེ་སྦེང་པ་མཆོག་
ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །
འཕྲུལ་གྱི་རྒྱལ་པོ་ཐབས་ཆེན་སྣ་ཚོགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཡི་
གེ་ཐབས་ཀྱིས་ཡོངས་སུ་སྡུད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་
པོ་ཐོབ་པར་འགྱུར་རོ། ། ཡེ་ཤེས་རྣོན་པོ་རལ་ཀྱུ་ཟླ་བའི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཡེ་ཤེས་རྣོ་གསལ་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
I03

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཆེན་པོ་ཐོབ་པར་འགྱུར་རོ། །ཡེ་ཤེས་རྣོན་པོ་ཉི་མའི་འཁོར་ལོའི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ཉི་མ་རབ་གསལ་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། ། ཡེ་ཤེས་རྣོན་པོ་འཁོར་བའི་ཆུ་རྒྱུན་གཅོད་ཀྱི་ཕྱག་
ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཆེན་པོ་ཐབས་ཆེན་རྣམ་པར་གཅོད་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། ཡེ་ཤེས་རྣོན་
པོ་ཐུགས་རྗེ་སྟོབས་ལྡན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། སེང་གེ་རྣམ་པར་
འགྱིངས་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་
རོ། །ཡེ་ཤེས་རྣོན་པོ་ཐར་ལམ་བདེ་འབྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། འོད་
བྲིང་བྲིང་སལ་སལ་མྱུར་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་
ཐོབ་པར་འགྱུར་རོ། ། ཡེ་ཤེས་རྣོན་པོ་བྱམས་པ་བདེ་སྒྲོལ་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། གློག་གི་སྒྲོན་མ་གསལ་འཁྱུག་མྱུར་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། ། ཡེ་ཤེས་རྣོན་པོ་དོན་ལ་དཔེ་རྨོངས་ཀྱི་ཕྱག་
ཏུ་ཕུལ་ཏེ་སྨོན་ལམ་བཏབ་ན། དེ་ཉིད་མི་བསྙེལ་བའི་གཟུངས་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཡེ་ཤེས་རྣོན་པོ་ཏིང་ངེ་
འཛིན་རིག་པའི་རྒྱལ་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དེ་བཞིན་རིག་པའི་
མཆོག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །
སྲིད་པ་མཚལ་གྱི་སྟེགས་བུ་བསྐྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། རྩལ་ཆེན་
སེང་གེ་ལུང་གི་རྩལ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །སྲིད་པའི་ཤིང་སྐྱེ་བ་མང་ཙམ་བསྐྱེད་ཀྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། སྤྲེའུ་ཡི་ང་རོ་རབ་ཏུ་གཅོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །ཉི་མ་རབ་གསལ་བསྐྱེད་ཀྱི་ཕྱག་ཏུ་ཕུལ་ཏེ་སྨོན་
104

འབུམ་སྡེ། ཁམས་རྩ་རྣམ་ངེས།
ལམ་བཏབ་ན། རྡོ་ལས་གསེར་ཞུན་བློ་ཡི་གཅོད་ཅེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །སྲིད་པའི་ཆུ་ས་ལེ་ལྗང་ཕྱུག་བསྐྱེད་
ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མཚོ་ལ་རྡོ་བོར་ཀློང་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །སྲིད་པའི་མཚོ་མུ་མཚོ་
ཏིང་བ་བསྐྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། རབ་བརྟན་ཆུར་ཞུགས་སྤྱོད་
ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཚེ་
རྟག་ཡི་གེ་བསྐྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཡི་གེ་ལ་ཡོངས་སུ་སྡུད་ཅེས་
བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འཕྲུལ་གྱི་
གཤེན་སྔགས་བསྐྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། རྫུ་འཕྲུལ་རབ་ཏུ་
བསྔགས་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་
རོ། །འཁོར་ལོ་ཚོགས་བསྐྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མིང་གི་འཕྲེང་བ་
སྡུད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །
ཐབས་ཀྱི་རྒྱལ་པོ་མ་གོད་ཡོངས་སུ་འགྱེད་ཅེས་བྱ་བའི་ཕྱག་ཏུ་ཕུལ་ཏེ་སྨོན་ལམ་
བཏབ་ན། དེ་བཞིན་དུ་ཐབས་ལ་མཁས་ཞེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །ཐབས་ཀྱི་རྒྱལ་པོ་མིང་གི་འཕྲེང་བ་འགྱེད་ཀྱི་ཕྱག་
ཏུ་ཕུལ་ཏེ་སྨོན་ལམ་བཏབ་ན། བདེ་བ་ཡེ་ཤེས་ཀླུང་ཞེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐབས་ཀྱི་རྒྱལ་པོ་མེ་ཏོག་གི་ཕྲེང་བ་
འགྱེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། བདེ་བ་པདྨ་ཀློང་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཡུང་དྲུང་གར་གྱི་རྒྱལ་
པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དབང་སྒྱུར་མི་བཟད་རྒྱན་ཞེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། བློ་གྲོས་མི་བཟད་པའི་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཕྱག་ཏུ་ཕུལ་ཏེ་སྨོན་ལམ་བཏབ་ན། ངེས་པར་མི་འདའ་བའི་ཀློང་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། རི་རབ་འཛིན་པ་ཀླུའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐབས་ཀྱི་སྐྱོང་བའི་མཆོག་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །དམུ་ཐུམ་ཐུམ་བརྣལ་
མེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། དོན་ལས་མི་འདའ་མཆོག་ཅེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །སྟོང་ཆེན་བ་རབ་
གྱེར་མེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མི་དམིགས་རྒྱ་ཆེ་ལ་མཆོག་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཡེ་ཤེས་འོད་
གསལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མུ་མེད་ས་ལེ་འོད་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འོད་ཟེར་རིག་པའི་རྒྱལ་
པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐོགས་མེད་རིག་པའི་མཆོག་ཅེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གནམ་གཤེན་
མཐོང་གྲགས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། སྐྱེ་མེད་ནམ་མཁའི་འོད་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་རྗེ་
རྒྱུན་མེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཟད་པ་མེད་པ་གཡུང་དྲུང་ཀློང་
ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འོད་
ཀྱི་གཏོ་རྒྱལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མུ་མེད་ས་ལེ་འོད་ཅེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །དྲང་སྲོང་རྒྱལ་
བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དབང་སྡུད་འདུལ་བ་ཡོངས་སུ་གྲུབ་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཁ་ཏེ་མུ་ཡའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། མུ་མེད་ནམ་མཁའ་གཡུང་དྲུང་འོད་ཅེས་བྱ་བའི་
106

འབུམ་སྡེ། ཁམས་རྩ་རྣམ་ངེས། ༼ཀ༽
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འོལ་དྲུག་ཐང་
པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། འདུལ་བ་དྲུག་བཅོམ་རྨད་ཅེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འཆིང་དྲུག་རྩོལ་པོའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཟད་མེད་དེ་ཉིད་རྒྱན་ཞེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །མཁའ་དྲུག་ལེགས་
པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། མཁའ་ལ་ཐུགས་རྗེ་འགྱེད་ཅེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཞེའུ་གཤེན་ཕྱ་དཀར་
གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། དེ་བཞིན་རྣམ་པར་གཅོད་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཡུ་གཤེན་མང་རྒྱལ་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ནམ་མཁའི་གཡུང་དྲུང་འོད་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཡུ་གཤེན་མཐོང་
གྲགས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ནམ་མཁའི་སྒྲ་རྒྱལ་གསུང་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པར་ཆེན་པོ་ཐོབ་པར་འགྱུར་རོ། །གཡུ་གཤེན་
ཟིན་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། འཆོར་མེད་ནམ་མཁའི་གཟིར་ཞེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཡུ་གཤེན་
ཐིམ་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། མུ་ཡང་ནམ་མཁའ་སྤྲུལ་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། ལྷ་གཤེན་ཡ་བོའི་
ཕྱག་ཏུ་ཕུལ་ཏེ་སྨོན་ལམ་བཏབ་ན། སྲིད་གསུམ་རྣམ་པར་སྡུད་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། ལྷ་གཤེན་ཡོངས་སུ་དག་
པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། འོད་ཟེར་ཡོངས་སུ་འཕྲོ་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། ། ལྷ་གཤེན་ཏིང་གཙུག་
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྒྱལ་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། སྒྲ་རྒྱལ་རྣམ་པར་གཅོད་ཅེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །སྲིད་གཤེན་ཤོང་
གྲུབ་ཐང་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐེག་ཆེན་ས་གཞི་རྣམ་པར་སྐྱེ་ཞེས་
བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །སྲིད་
གཤེན་ཐོད་དཀར་ལྡེམ་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཉི་མ་རབ་གསལ་
འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོར་པར་འགྱུར་རོ། །
སྲིད་གཤེན་བ་ནམ་འཚོལ་དྲུག་གི་ཕྱག་ཏུ་ཕུལ་ཏེ་སྨོན་ལམ་བཏབ་ན། འོད་བྲེང་བྲེང་
སལ་སལ་མྱུར་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །སྲིད་གཤེན་ནམ་ཚ་ཏིང་བའི་ཕྱག་ཏུ་ཕུལ་ཏེ་སྨོན་ལམ་བཏབ་ན། མི་ལྡོག་
ཐུགས་རྗེ་རྒྱུན་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །ཡིད་ལས་སྤྲུལ་པའི་གཡུ་ལོ་གཏོ་ཆེན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། ནམ་མཁའ་གཏོ་རྒྱལ་འཕྲུལ་ཆེན་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་
པ་ཆེན་པོ་ཐོབ་པར་འགྱུར་རོ། །ཡིད་ལས་སྤྲུལ་པའི་རྨ་ལོ་དར་དཔྱང་གི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཐུགས་རྗེ་ཡིད་བཞིན་སྐྱོང་ཞེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཏོ་བུ་འབུམ་སྲས་ཀྱི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ཏོ་ཡེ་བབ་འཕྲུལ་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། ། ཁ་རྒྱལ་གཏོ་ཚོལ་ཀྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། གཏོ་རྒྱལ་ཡི་གེ་འཕྲུལ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོར་པར་འགྱུར་རོ། །ཐུགས་རྗེ་ཡིད་ལས་སྤྲུལ་པའི་དགུང་ལྡེ་ཆེན་པོའི་ཕྱག་ཏུ་
ཕུལ་ཏེ་སྨོན་ལམ་བཏབ་ན། དོན་རྣམ་པར་མྱུར་ཞེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཡིད་ལས་སྤྲུལ་པའི་ཐོ་ཐོ་བོན་བོན་གྱི་
108

འབུམ་སྡེ། ཁམས་རྩ་རྣམ་ངེས།
ཕྱག་ཏུ་ཕུལ་ཏེ་སྨོན་ལམ་བཏབ་ན། ཡིད་བྲིང་བྲིང་རྣམ་པར་མྱུར་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཡིད་ལས་སྤྲུལ་པའི་ཐོ་དོ་
དོས་དྲག་གི་ཕྱག་ཏུ་ཕུལ་ཏེ་སྨོན་ལམ་བཏབ་ན། གནམ་ལྕགས་ཁྲོ་མདའ་ཆེམས་
ཆེམས་མྱུར་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །ཡིད་ལས་སྤྲུལ་པ་ཡིད་དྲག་བཙན་པོའི་ཕྱག་ཏུ་ཕུལ་ཏེ་སྨོན་ལམ་བཏབ་
ན། དོན་ཐམས་ཅད་ཡིད་བཞིན་དུ་གྲུབ་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །ཡིད་ལས་སྤྲུལ་པའི་ལྷ་བུ་དོན་དོན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། བདེ་བ་དོན་ལྡན་འོད་ཅེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་
དོན་རྣམ་པར་ངེས་པ་ལས། དུམ་བུ་དང་པོ། བམ་པོ་བདུན་པའོ། །། །
ཡིད་ལས་སྤྲུལ་པའི་ལྷ་བུ་བཀའ་ལེགས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཡིད་བཞིན་རྣམ་པར་མཐོང་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་
པོ་ཐོབ་པར་འགྱུར་རོ། །ཡིད་ལས་སྤྲུལ་པའི་ལྷ་བུ་དོན་སྙེད་ཀྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། དེ་བཞིན་རྣམ་པར་གནོན་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །སྟོབས་ལྡན་མི་བཟད་སྟག་འགྲོས་ཀྱི་རྒྱལ་
པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དམུ་ཡང་ཟིལ་གྱིས་རྣམ་པར་གནོན་ཞེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་དམ་
ཚད་མེད་ལྡན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། སྐྱེ་མེད་ཡེ་ཤེས་རྒྱན་ཞེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་དམ་
རྒྱུད་བསྐུལ་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། གཉིས་མེད་ཐབས་ཀྱི་རོལ་ཞེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་དམ་
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བདེ་སྤྱོད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མི་འཁྲུལ་དེ་བཞིན་ངང་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་དམ་
དཔག་མེད་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་རྒྱ་ཆེ་ལ་རོལ་ཞེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་དམ་
རྒྱུན་འཇུག་གི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཆགས་མེད་དོན་འཇུག་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་དམ་
བྱམས་སྙོམས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཀུན་དགའ་བདེ་ཆེན་མཆོག་
ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །
ཐུགས་དམ་མི་བསྙེལ་བའི་གཟུང་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། བདེ་
ཆེན་ལུང་གི་རྫོགས་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །ཐུགས་དམ་ཡོངས་སུ་དག་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན།
དེ་བཞིན་ཉིད་རྗེས་སུ་མི་རྟོག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་
པོ་ཐོབ་པར་འགྱུར་རོ། །རིན་པོ་ཆེ་འགྱུར་མེད་གཡུང་དྲུང་ཚེའི་བཀའ་རྟགས་ཅན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། དེ་བཞིན་ཉིད་མ་བཅོས་ཀློང་ཞེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་མི་ནུབ་པའི་
རྒྱལ་མཚན་རྨད་དུ་བྱུང་བའི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
རྩེ་མོ་བྱུང་རྒྱལ་རྨད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །
རིན་པོ་ཆེ་ཆགས་ཤིང་སྲིད་པ་སྐོས་ཀྱི་བཀའ་རྟགས་ཅན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། དེ་བཞིན་ཉིད་སྲིད་གསུམ་མི་འཁྲུག་ཅེས་བྱ་བའི་ཏིང་ངེ་
འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་ཤེལ་གྱི་འཕྲེང་
བ་ཅན་མན་ངག་གི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། འགྱུར་
110

འབུམ་སྡེ། ཁམས་རྩ་རྣམ་ངེས། ༼ཀ༽
མེད་གཡུང་དྲུང་དོན་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །རིན་པོ་ཆེ་གསེར་གྱི་པོ་ཏི་ལུང་གི་བཀའ་རྟགས་ཅན་གྱི་ཕྱག་ཏུ་ཕུལ་
ཏེ་སྨོན་ལམ་བཏབ་ན། ལུང་མཐའ་རུ་ཕྱིན་ཞེས་བྱ་བའི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་འཕྲུལ་གྱི་རྔ་གཤང་རྒྱུད་ཀྱི་བཀའ་
རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཡི་གེ་སྒྲ་རྒྱལ་གསུང་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་ཤེལ་གྱི་
བུམ་པ་བདུད་རྩི་སྨན་གྱི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
བདུད་རྩི་མཉམ་སྦྱོར་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་
ཐོབ་པར་འགྱུར་རོ། །རིན་པོ་ཆེ་གསེར་གྱི་བྱ་རུ་ཐོབ་པ་མཐུའི་བཀའ་རྟགས་ཅན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། གཟི་བརྗིད་འདུལ་བའི་རྒྱལ་པོའི་མཆོག་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་
གསེར་གྱི་འཁོར་ལོ་ཐོབ་པ་རྫུ་འཕྲུལ་གྱི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། སྟོབས་ལྡན་ཡེ་ཤེས་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་
པ་ཆེན་པོ་ཐོབ་པར་འགྱུར་རོ། །རིན་པོ་ཆེ་གསལ་བའི་སྒྲོན་མེ་ཐོབ་པ་སྤྱན་གྱི་བཀའ་
རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་ཡེ་སངས་འོད་ཅེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་
གཡུ་བད་གྱེན་དུ་འཁྱིལ་པ་ཐོབ་པ་བདེ་བའི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། བདེ་བ་པདྨ་ཀློང་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོབ་པར་འགྱུར་རོ། །རིན་པོ་ཆེ་ལྕགས་ཀྱུ་ཐོབ་པ་ཐུགས་རྗེའི་བཀའ་རྟགས་
ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཐུགས་རྗེ་མཁའ་ཡངས་ཀློང་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་དུང་ཕོ་
111

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཨང་གྲགས་ཐོབ་པ་ཐུགས་རྗེ་གསུང་གི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་
བཏབ་ན། དངོས་མེད་ཀུན་གྲགས་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་གསེར་ཉ་ཐོབ་པ་ཕྱག་གི་བཀའ་རྟགས་
ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། སྣང་མེད་ནམ་མཁའི་ཀློང་ཞེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་དཔལ་
གྱི་མགུར་བེའུ་ཐོབ་པ་ཐུགས་ཀྱི་བཀའ་རྟགས་ཅན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་
ན། མི་འཁྲུག་སྲིད་གསུམ་གྱི་སྐྱོང་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོབ་པར་འགྱུར་རོ། །རིན་པོ་ཆེ་ཨ་དཀར་ཐོབ་པ་དོན་གྱི་བཀའ་རྟགས་ཅན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། ཨ་སྐྱེ་བ་མེད་པ་རིག་པ་གདེང་དུ་གྱུར་པ་ཞེས་བྱ་
བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཟིལ་གྱིས་
གནོན་པའི་སྟོབས་ཅན་གཡུང་དྲུང་རྒྱབ་ཀྱི་བསྣོལ་མར་སྟོན་གྱི་ཕྱག་ཏུ་ཕུལ་ཏེ་སྨོན་
ལམ་བཏབ་ན། གདོན་མི་ཟ་བའི་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །འདྲེ་སྲིན་འཆིང་བའི་སྟོབས་ཅན་ཕྱག་རྒྱ་བསྣོལ་
མ་སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མི་གཡོ་གཟི་བརྗིད་འོད་ཅེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ས་བཅུ་ཟིལ་གྱིས་
གནོན་པའི་སྟོབས་ཅན་གཤེན་འགྲོས་སྟབས་ཀྱི་བདག་གི་ཕྱག་ཏུ་ཕུལ་ཏེ་སྨོན་ལམ་
བཏབ་ན། རྫུ་འཕྲུལ་ཁྲོ་གཉེར་བརྗིད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་
ཐར་པ་ཆེན་པོ་ཐོབ་པར་འགྱུར་རོ། །འཁོར་བ་མྱ་ངན་སངས་པའི་སྟོབས་ཅན་བརྡའ་
སྐད་དབྱངས་ཀྱི་བདག་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དེ་བཞིན་གསལ་
འཁྱུག་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་
འགྱུར་རོ། །འཁོར་བའི་ཆུ་རྒྱུན་གཅོད་པའི་སྟོབས་ཅན་ཡེ་ཤེས་རལ་ཀྱུ་ཅན་གྱི་ཕྱག་ཏུ་
Il2

འབུམ་སྡེ། ཁམས་རྩ་རྣམ་ངེས། །
ཕུལ་ཏེ་སྨོན་ལམ་བཏབ་ན། ཆགས་མེད་རྣོ་གསལ་འོད་ཅེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །འཁོར་བ་དོང་ནས་འདྲེན་པའི་
སྟོབས་ཅན་ཐབས་ཆེན་ཞགས་པ་ཐོགས་ཀྱི་ཕྱག་ཏུ་ཕུལ་ཏེ་སྨོན་ལམ་བཏབ་ན།
གསལ་འཁྱུག་འོད་ཟེར་འཕྲོ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་
པོ་ཐོབ་པར་འགྱུར་རོ། ། མ་རིག་མུན་པ་སེལ་བའི་སྟོབས་ཅན་ཡེ་ཤེས་སྒྲོན་མེ་སྟོན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། མུ་མེད་ས་ལེ་འོད་ཅེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །བག་ཆགས་འཁྲུ་བའི་སྟོབས་
ཅན་བདུད་རྩིའི་ཆུ་རྒྱུན་སྟོན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། འཆི་མེད་གཡུང་
དྲུང་འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་
རོ། །དབུའི་གཙུག་ཏོར་གྱི་མཚན་དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན།
ཟླ་བ་རྒྱལ་མཚན་ཏོག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་
པར་འགྱུར་རོ། །སྤྱན་ཆུ་ཟླ་འོད་ཀྱི་མཚན་དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་
བཏབ་ན། ཆུ་ཟླ་འོད་ཟེར་དབང་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོབ་པར་འགྱུར་རོ། །ཞལ་མདོག་གཡུའི་མཚན་དང་ལྡན་པའི་ཕྱག་ཏུ་ཕུལ་ཏེ་
སྨོན་ལམ་བཏབ་ན། ནམ་མཁའ་གཡུང་དྲུང་དབང་གི་ཏིང་ངེ་འཛིན་གྱིས་བཟུང་
ནས་ཐར་པ་ཆེན་པོ་ཐོབ་པར་འགྱུར་རོ། །གྲགས་པ་སྟོབས་ཀྱི་རྒྱལ་པོ་སྟོབས་ཀྱི་མཚན་
དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། སྟོབས་ཆེན་ཤུགས་ལྡན་འོད་ཅེས་
བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །རིན་པོ་ཆེ་
ཚངས་པའི་དབྱངས་ཅན་གསུང་གི་མཚན་དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་
བཏབ་ན། སྒྲ་རྒྱལ་ཅིར་ཡང་སྤྲུལ་ཞེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་
ཆེན་པོ་ཐོབ་པར་འགྱུར་རོ། །རིན་པོ་ཆེ་ཤེལ་འོད་འབར་བའི་མདོག་ཅན་མདངས་ཀྱི་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཚན་དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དེ་བཞིན་ཉིད་གསལ་བའི་
འོད་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །
རིན་པོ་ཆེ་དུང་གི་ཐོར་ཚུགས་དབུ་ཡི་མཚན་དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་
བཏབ་ན། རྨད་དུ་བྱུང་བའི་གཙུག་ཅེས་བྱ་བའི་ཏིང་ངེ་འཛིན་གྱིས་བཟུང་ནས་ཐར་
པ་ཆེན་པོ་ཐོབ་པར་འགྱུར་རོ། །རིན་པོ་ཆེ་སྲིད་གསུམ་མི་འཁྲུགས་པ་ཐུགས་ཀྱི་མཚན་
དང་ལྡན་པའི་ཕྱག་ཏུ་ཕུལ་ཏེ་སྨོན་ལམ་བཏབ་ན། དོན་ལ་མི་གཡོ་བའི་མཆོག་ཅེས་
བྱ་བའི་ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཚད་མེད་
འོད་ལྡན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། ཁྱབ་བདལ་ཡེ་ཤེས་འོད་ཅེས་བྱ་བའི་
ཏིང་ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གསལ་བ་འོད་
ལྡན་གྱི་ཕྱག་ཏུ་ཕུལ་ཏེ་སྨོན་ལམ་བཏབ་ན། མི་གཡོ་རབ་གསལ་འོད་ཅེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །བདུད་རྩི་འོད་ལྡན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། བདུད་འདུལ་རབ་གསལ་འོད་ཅེས་བྱ་བའི་ཏིང་
ངེ་འཛིན་གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །ཐུགས་རྗེ་འོད་ལྡན་གྱི་
ཕྱག་ཏུ་ཕུལ་ཏེ་སྨོན་ལམ་བཏབ་ན། རྒྱུན་འཇུག་ལྷའི་འོད་ཅེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །བྱམས་པ་འོད་ལྡན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། ངང་ཉིད་ཀུན་སྙོམས་འོད་ཅེས་བྱ་བའི་ཏིང་ངེ་འཛིན་
གྱིས་བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །གཟི་བརྗིད་འོད་ལྡན་གྱི་ཕྱག་ཏུ་
ཕུལ་ཏེ་སྨོན་ལམ་བཏབ་ན། མུ་ཡང་སྤྲུལ་པའི་འོད་ཅེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །བདེ་བའི་འོད་ལྡན་གྱི་ཕྱག་ཏུ་ཕུལ་ཏེ་
སྨོན་ལམ་བཏབ་ན། བདེ་བ་རྒྱས་འདེབས་ཀློང་ཞེས་བྱ་བའི་ཏིང་ངེ་འཛིན་གྱིས་
བཟུང་ནས་ཐར་པ་ཆེན་པོ་ཐོབ་པར་འགྱུར་རོ། །དོན་གྱི་འོད་ལྡན་གྱི་ཕྱག་ཏུ་ཕུལ་ཏེ་
114

འབུམ་སྡེ། ཁམས་རྩ་རྣམ་ངེས། ༼ཀ༽
སྨོན་ལམ་བཏབ་ན། དོན་མི་བསྙེལ་བའི་གཟུངས་ཞེས་བྱ་བའི་ཏིང་ངེ་འཛིན་གྱིས་
བཟུང་ནས། ཐར་པ་ཆེན་པོ་ཐོབ་པར་འགྱུར་རོ། །སྐྱི་མདངས་ངར་གྱི་རྗེའི་ཕྱག་ཏུ་
ཕུལ་ཏེ་སྨོན་ལམ་བཏབ་ན། བསྐལ་པ་གཅིག་ཏུ་འབྱུང་བ་ལྔ་ལས་སྤྲུལ་པའི་བསོད་
ནམས་ཀྱི་རྒྱུན་མི་འཆད་པར་འགྱུར་རོ། །གནམ་གྲུ་གྲུ་སྐྱོལ་པོའི་ཕྱག་ཏུ་ཕུལ་ཏེ་སྨོན་
ལམ་བཏབ་ན། ནམ་མཁའ་ལ་བྱ་བཞིན་དུ་འཕུར་ནུས་པའི་རྫུ་འཕྲུལ་དང་ལྡན་པར་
འགྱུར་རོ། །སྨྲ་མི་མགོན་རྒྱལ་པོའི་ཕྱག་ཏུ་ཕུལ་ཏེ་སྨོན་ལམ་བཏབ་ན། འདོད་པའི་
ཡོན་ཏན་ལ་ཟད་པ་མེད་པར་སྤྱོད་དུ་ཡོད་པར་འགྱུར་རོ། །བྱུང་རུམ་སྐྱོལ་པོའི་ཕྱག་
ཏུ་ཕུལ་ཏེ་སྨོན་ལམ་བཏབ་ན། རིན་པོ་ཆེ་གཏེར་དང་མི་བྲལ་བར་འགྱུར་རོ། །དེ་
ལྟར་ན། དེ་བཞིན་དུ་ཡིད་བཞིན་གྱི་ནོར་བུ་རིན་པོ་ཆེ་དེ་ནི། དང་པོ་བཙལ་བར་
བྱའོ། །བརྩལ་བས་རྙེད་པ་ན་ཆུད་མི་ཟ་བར་བཙའ་ཞིང་སྦ་བར་བྱའོ། །སྦས་ཏེ་སྨོན་
ལམ་ཡིད་བཞིན་དུ་གདབ་པར་བྱའོ། །སྨོན་ལམ་ཐེབས་པའི་ཡིད་བཞིན་གྱི་ནོར་བུ་
རིན་པོ་ཆེ་དེ་ནི། དར་དཀར་པོའི་ཁུང་དུ་དྲིལ་ཏེ་ཆུ་ཡི་ནང་དུ་བཅུག་ན། ཆུ་དེ་ཡང་
དེའི་མདོག་ཏུ་འགྱུར་རོ། །དར་ལེ་བརྒན་གྱི་ནང་དུ་དྲིལ་ཏེ་ཆུ་ཡི་ནང་དུ་བཅུག་ན།
ཆུ་དེ་ཡང་དེའི་མདོག་ཏུ་འགྱུར་རོ། །དར་སེར་པོའི་ཁུང་དུ་དྲིལ་ཏེ་ཆུའི་ནང་དུ་
བཅུག་ན། ཆུ་དེ་ཡང་དེའི་མདོག་ཏུ་འགྱུར་རོ། །དར་སྔོན་པོའི་ཁུང་དུ་དྲིལ་ཏེ་ཆུའི་
ནང་དུ་བཅུག་ན། ཆུ་དེ་ཡང་དེའི་མདོག་ཏུ་འགྱུར་རོ། །དར་མཐིང་ནག་གི་ཁུང་དུ་
དྲིལ་ཏེ་ཆུའི་ནང་དུ་བཅུག་ན། ཆུ་དེ་ཡང་དེའི་མདོག་ཏུ་འགྱུར་རོ། །ཡིད་བཞིན་གྱི་
ནོར་བུ་རིན་པོ་དེ་ནི། རིན་པོ་ཆེ་སྣ་ཚོགས་ཀྱི་རི་ལ་བཞག་ན། རི་དེ་ཡང་དེའི་མདོག་
ཏུ་འགྱུར་རོ། །ཡིད་བཞིན་གྱི་ནོར་བུ་རིན་པོ་ཆེ་དེ་ནི། མདོག་དཀར་ལ་འཚེར་བ། དྲི་
མ་མེད་པ། འོད་འཕྲོ་བ། རབ་ཏུ་འཕྲོ་བ། ཉམས་དགའ་བ། རབ་ཏུ་ཉམས་དགའ་
བའོ། །ཡིད་དུ་འོང་བ། རབ་ཏུ་ཡིད་འོང་བའོ། །དེ་ལྟར་ན། ཡིད་བཞིན་གྱི་ནོར་བུ་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རིན་པོ་དེ་ནི། སྨོན་ལམ་རྣམ་པར་དག་པ་ལ། ཡོན་ཏན་གྱི་ཚོགས་བསམ་གྱིས་མི་
ཁྱབ་པ་འབྱུང་བ་ལྟར། ཀུན་ནས་ཉོན་མོངས་པ་སྨོན་ལམ་རྣམ་པར་དག་པ་ལ། ཡོན་
ཏན་གྱི་ཚོགས་བསམ་གྱིས་མི་ཁྱབ་པ་འབྱུང་ངོ༌། །འབྱུང་བར་འགྱུར་རོ། །གཤེན་རབ་
མི་བོས་བཀའ་སྩལ། གཏོ་བུ་འབུམ་སྲས་གཞན་ཡང་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས། ཀུན་ནས་ཉོན་མོངས་པ་སྨོན་ལམ་རྣམ་པར་དག་ན། ཡིད་
བཞིན་གྱི་ནོར་བུ་རིན་པོ་ཆེ་ལྟར། ཡོན་ཏན་གྱི་ཚོགས་མ་འགགས་པ་དེ་ནི། མཆོད་
པའི་ཡོ་བྱད་དོ། །གཡུང་དྲུང་སེམས་དཔའ་རྣམས། དེ་ཅིའི་ཕྱིར་ཞེ་ན། མེ་ཏོག་དང་།
ཕྲེང་བ་དང་། བྱུག་པ་དང་། བདུག་མཆོག་དང་། མར་མེ་དང་། གཟུགས་དང་།
སྒྲ་དང༌། དྲི་དང༌། རོ་དང་། རྒྱན་དང་། ཡིད་དུ་འོང་བའི་ཚོགས་ཞེས་བྱ་བ།
མཆོད་པའི་ཡོ་བྱད་དེ་དག་ཐམས་ཅད་ནི། ཀུན་ནས་ཉོན་མོངས་པ་སྨོན་ལམ་རྣམ་
པར་དག་པ་དེས་བཤམས་ཤིང་སྤྲུལ་ནས། ཕྱོགས་བཅུའི་བདེ་བར་གཤེགས་པ་ཡང་
དག་པར་རྫོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་ལ་མཆོད་པར་བྱེད་དོ། །ཡོངས་སུ་མཆོད་པར་བྱེད་པའི་ཕྱིར་རོ། །གཤེན་རབ་
མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་ལྷའི་བུ། གཞན་ཡང་རིགས་ཀྱི་བུ་དང་
རིགས་ཀྱི་བུ་མོ་དག་གིས། ཕྱོགས་བཅུའི་བདེ་བར་གཤེགས་པ་ཡང་དག་པར་རྫོགས་
པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་ལ། མེ་ཏོག་
དང༌། ཕྲེང་བ་དང་། བྱུག་པ་དང་། བདུག་མཆོག་དང༌། མར་མེ་དང་། གཟུགས་
དང་། སྒྲ་དང་། དྲི་དང༌། རོ་དང་། རྒྱན་དང༌། ཡིད་དུ་འོང་བའི་ཚོགས་རྣམས་
ཀྱིས། མཆོད་པར་བྱའོ། །ཡོངས་སུ་མཆོད་པར་བྱས་ནས། མཆོད་པའི་ཡོ་བྱད་སྨོན་
ལམ་གྱི་རྟེན་དེ་དག་གིས། དགེ་བའི་རྩ་བ་ཡོངས་སུ་རྒྱ་ཆེ་བར་འགྱུར་རོ། ། དེ་ལྟར་ན།
མཆོད་པའི་ཡོ་བྱད་སྨོན་ལམ་གྱི་རྟེན་དེ་དག་གིས། ཀུན་ནས་ཉོན་མོངས་པ་དགེ་བའི་
116

འབུམ་སྡེ། ཁམས་རྩ་རྣམ་ངེས། ༼ཀ༽
རྩ་བ་ཡོངས་སུ་རྒྱ་ཆེ་བར་འགྱུར་རོ། །རྣམ་པར་བྱང་བའི་སྨོན་ལམ་བཏབ་པས། དགེ་
བའི་རྩ་བ་ཡོངས་སུ་རྒྱ་ཆེ་བར་འགྱུར་རོ། །ཁམས་བརྒྱད་སྣང་བ་རིན་པོ་ཆེའི་ལེའུ་སྟེ།
བཅུ་གཅིག་པའོ། །། །
༧ དེ་ནས་གཏོ་བུ་འབུམ་སྲས་ཀྱིས། མེ་ཏོག་ནམ་མཁའ་གདེངས་དང་། ཧ་རི་ཀ་
ལ་སོགས། གཤེན་རབ་མི་བོ་ལ་མཆོད་པ་ཕུལ་ནས་གསོལ་པ། གཤེན་རབ་ལགས།
སྟོང་པ་ལ་རིན་པོ་ཆེའི་རྒྱུ་ཞིག་མཆིས་སམ། མཆིས་པར་འགྱུར་རམ། ཕྱི། ནང་། ཕྱི་
ནང་། འདུས་བྱས། འདུས་མ་བྱས། མཐའ་ལས་འདས་པ། མི་དམིགས་པ། ཆེན་
པོ། དོན་དམ་པ། རང་བཞིན། རང་བཞིན་མེད་པ། རང་གི་མཚན་ཉིད། ཐོག་མ་
དང་ཐ་མ་མེད་པ་སྟོང་པ་ཉིད། དོར་བ་མེད་པ་སྟོང་པ་ཉིད། དངོས་པོ་མེད་པ་སྟོང་
པ་ཉིད། དངོས་པོ་མེད་པའི་ངོ་བོ་ཉིད་སྟོང་པ་ཉིད། བོན་ཐམས་ཅད་སྟོང་པ་ཉིད།
སྟོང་པ་ཉིད་སྟོང་པ་ཉིད་ལ་རིན་པོ་ཆེའི་རྒྱུ་ཞིག་མཆིས་སམ། མཆིས་པར་འགྱུར་རམ།
གཤེན་རབ་མི་བོས་བཀའ་སྩལ་པ། གཏོ་བུ་འབུམ་སྲས་གཞན་ཡང་གཡུང་དྲུང་
སེམས་དཔའ་སེམས་དཔའ་རྣམས། སྟོང་པ་རིན་པོ་ཆེ་ནི་ནམ་མཁའ་ལྟ་བུ་སྟེ། ནམ་
མཁའ་རིན་པོ་ཆེ་ལ་སྐྱེ་འགག་མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་
རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་བསྒྲུབ་པ་ལ་སྐྱེ་འགག་
མེད་དེ། ནམ་མཁའི་ངང་ཚུལ་ཅན་བྱ་བར་སེམས་ཅན་རྣམས་ལ་བོན་སྟོན་ནོ། །
དེ་ལྟར་ན། རྣམ་པར་བྱང་བ་ཡང་དག་པའི་འབྲས་བུ་རིན་པོ་ཆེ་ལ་སྐྱེ་འགག་མེད་
དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་རྣམས་ལ་བོན་སྟོན་ནོ། །གཤེན་
རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། ཕྱི་སྟོང་པ་ཉིད་ནི་ནམ་མཁའ་ལྟ་བུ་
སྟེ། ནམ་མཁའ་རིན་པོ་ཆེ་ནི་གཟུང་བའི་ཡུལ་ལས་འདས་པས་གཟུང་ངམ་བརྟག་ཏུ་
མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་
117

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། གཟུང་བའི་ཡུལ་ལས་འདས་པས་
གཟུང་ངམ་བརྟག་ཏུ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་ནི། གཟུང་བའི་
ཡུལ་ལས་འདས་པས་གཟུང་ངམ་བརྟག་ཏུ་མེད་དེ། ནམ་མཁའི་ངང་ཚུལ་ཅན་ཞེས་
བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་
ཀྱི་ཁྱེའུ་ཆུང་། ནང་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་
འཛིན་པའི་ཡིད་ལས་འདས་པས། འཛིན་ཅིང་རྟོག་པ་མེད་པའི་ཕྱིར། ཀུན་ནས་ཉོན་
མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་
ཅིང་ཐོབ་པ་ནི། འཛིན་པའི་ཡིད་ལས་འདས་པས་འཛིན་ཞིང་རྟོག་པ་མེད་དེ། ནམ་
མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དེ་ལྟར་ན།
རྣམ་པར་བྱང་བ་རིན་པོ་ཆེ་ནི། འཛིན་ཞིང་རྟོག་པ་མེད་དེ་ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ།
ཡིད་ཀྱི་ཁྱེའུ་ཆུང༌། ཕྱི་ནང་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་
ཆེ་ནི་གཉིས་སུ་རྟོགས་པའི་རྟོག་པ་ལས་འདས་པས་རྣམ་པར་རྟོག་པ་མེད་པའི་ཕྱིར།
ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་
འབྲས་བུ་གྲུབ་ཅིང་ཐོབ་པ་ནི། གཉིས་སུ་རྟོགས་པའི་རྟོག་པ་ལས་འདས་པས་རྣམ་
པར་རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་
བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་ལ་རྣམ་པར་རྟོག་པ་མེད་དེ།
ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་
རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། འདུས་བྱས་སྟོང་པ་ཉིད་ནམ་མཁའ་
ལྟ་བུ་སྟེ། ནམ་མཁའ་རིན་པོ་ཆེ་ནི་ཉོན་མོངས་པའི་ཡིད་ལས་འདས་པས་བདག་
Il8

འབུམ་སྡེ། ཁམས་རྩ་རྣམ་ངེས།
དང་གཞན་དུ་འཛིན་པ་མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་
ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། ཉོན་མོངས་
པའི་ཡིད་ལས་འདས་པས་བདག་དང་གཞན་དུ་འཛིན་པ་མེད་དེ། ནམ་མཁའི་ངང་
ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། དེ་ལྟར་ན། རྣམ་པར་བྱང་
བ་རིན་པོ་ཆེ་ལ་བདག་དང་གཞན་དུ་འཛིན་པ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ།
ཡིད་ཀྱི་ཁྱེའུ་ཆུང་། འདུས་མ་བྱས་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་
རིན་པོ་ཆེ་ནི་ལྷག་མཐོང་གི་མཚན་མ་ལས་འདས་པས་འདི་ཞེས་བྱ་བའི་རྟོག་པ་མེད་
པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་
ཡང་དག་པའི་འབྲས་བུ་གྲུབ་ཅིང་ཐོབ་པ་ནི། ལྷག་མཐོང་གི་མཚན་མ་ལས་འདས་
པས་འདི་ཞེས་བྱ་བའི་རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་ནི་ལྷག་མཐོང་
གི་མཚན་མ་ལས་འདས་པས་འདི་ཞེས་བྱ་བའི་རྟོག་པ་མེད་དེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། མཐའ་ལས་འདས་པ་སྟོང་
པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་དུས་སུ་འཛིན་པའི་རྟོག་
པ་ལས་འདས་པས་དུས་དང་མཐའ་ལ་མི་གནས་པའི་ཕྱིར། ཀུན་ནས་ཉོན་མོངས་
པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་ཅིང་
ཐོབ་པ་ནི། དུས་སུ་འཛིན་པའི་རྟོག་པ་མེད་དེ་ནམ་མཁའི་ངང་ཚུལ་ཅན་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་ལ་དུས་
སུ་འཛིན་པའི་རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
Il9

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང༌། མི་
དམིགས་པ་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་དམིགས་
པའི་ཡུལ་ལས་འདས་པས། མཚོན་ཞིང་དམིགས་སུ་མེད་པའི་ཕྱིར། ཀུན་ནས་ཉོན་
མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་
གྲུབ་ཅིང་ཐོབ་པ་ནི། མཚོན་ཞིང་དམིགས་སུ་མེད་དེ་ནམ་མཁའི་ངང་ཚུལ་ཅན་ཞེས་
བྱ་བར་སེམས་ཅན་རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་
ལ་མཚོན་ཞིང་དམིགས་སུ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་
ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་།
ཆེན་པོ་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་འདུ་ཤེས་ཆུང་
བར་འཛིན་པའི་རྟོག་པ་ལས་འདས་པས་རྣམ་པར་འཛིན་པའི་རྟོག་པ་མེད་པའི་
ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་
དག་པའི་འབྲས་བུ་གྲུབ་ཅིང་ཐོབ་པ་ནི། རྣམ་པར་འཛིན་པའི་རྟོག་པ་མེད་དེ་ནམ་
མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། དེ་ལྟར་ན།
རྣམ་པར་བྱང་བ་རིན་པོ་ཆེ་ལ་རྣམ་པར་འཛིན་པའི་རྟོག་པ་མེད་དེ། ནམ་མཁའི་
ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང༌། དོན་དམ་པ་སྟོང་པ་ཉིད་ནི་ནམ་མཁའ་ལྟ་བུ་
སྟེ། ནམ་མཁའ་རིན་པོ་ཆེ་ནི་མ་ཡིན་པས་མི་བསླུ་བའི་མཐའ་ལས་འདས་པས་རྣམ་
པར་འཁྲུལ་པའི་རྟོག་པ་མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་
དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། རྣམ་
པར་འཁྲུལ་པའི་རྟོག་པ་མེད་དེ་ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་
རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་ལ་རྣམ་པར་འཁྲུལ་
120

འབུམ་སྡེ། ཁམས་རྩ་རྣམ་ངེས།
པའི་རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་
བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། རང་བཞིན་
སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་བག་ཆགས་ཀྱི་སྐྱོན་
གང་གིས་ཀྱང་། མ་གོས་པས་རྣམ་པར་སྒྲིབ་པའི་རྟོག་པ་མེད་པའི་ཕྱིར། ཀུན་ནས་
ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་
བུ་གྲུབ་ཅིང་ཐོབ་པ་ནི། རྣམ་པར་སྒྲིབ་པའི་རྟོག་པ་མེད་དེ་ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། དེ་ལྟར་ན། རྣམ་པར་བྱང་བ་
རིན་པོ་ཆེ་ལ་རྣམ་པར་སྒྲིབ་པའི་རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་
བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་
ཀྱི་ཁྱེའུ་ཆུང་། རང་བཞིན་མེད་པ་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་
རིན་པོ་ཆེ་ནི་གཡོ་རྩོལ་གཉིས་ཀྱི་མཐའ་ལས་འདས་པ། རྣམ་པར་གཡོ་བའི་རྟོག་པ་
མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་
པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། རྣམ་པར་གཡོ་བའི་རྟོག་པ་མེད་དེ་
ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དེ་ལྟར་
ན། རྣམ་པར་བྱང་བ་རིན་པོ་ཆེ་ལ་རྣམ་པར་གཡོ་བའི་རྟོག་པ་མེད་དེ། ནམ་མཁའི་
ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། རང་གི་མཚན་ཉིད་སྟོང་པ་ཉིད་ནི་ནམ་མཁའ་
ལྟ་བུ་སྟེ། ནམ་མཁའ་རིན་པོ་ཆེ་ནི་བྱ་བ་བྱེད་པའི་མཐའ་ལས་འདས་པས་རྣམ་པར་
འཁྲུལ་པའི་རྟོག་པ་མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་
ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། རྣམ་པར་
འཁྲུལ་པའི་རྟོག་པ་མེད་དེ་ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལ་བོན་སྟོན་ནོ། ། དེ་ལྟར་ན། རྣམ་པར་བྱང་བ་རིན་པོ་ཆེ་ལ་རྣམ་པར་འཁྲུལ་བའི་
རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་
སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། ཐོག་མ་དང་ཐ་མ་
མེད་པ་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་འགྱུར་ལྡོག་
གཉིས་ཀྱི་མཐའ་ལས་འདས་པས་རྣམ་པར་འགྱུར་བའི་རྟོག་པ་མེད་པའི་ཕྱིར། ཀུན་
ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་
འབྲས་བུ་གྲུབ་ཅིང་ཐོབ་པ་ནི། རྣམ་པར་འགྱུར་བའི་རྟོག་པ་མེད་དེ་ནམ་མཁའི་ངང་
ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་
བ་རིན་པོ་ཆེ་ལ་རྣམ་པར་འགྱུར་བའི་རྟོག་པ་མེད་དེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ།
ཡིད་ཀྱི་ཁྱེའུ་ཆུང་། དོར་བ་མེད་པ་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་
རིན་པོ་ཆེ་ནི་སྤོང་ལེན་གཉིས་ཀྱི་མཐའ་ལས་འདས་པས་རྣམ་པར་སྤོང་བའི་རྟོག་པ་
མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་
པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། རྣམ་པར་སྤོང་བའི་རྟོག་པ་མེད་དེ་
ནམ་ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དེ་
ལྟར་ན། རྣམ་པར་བྱང་བ་རིན་པོ་ཆེ་ལ་རྣམ་པར་སྤོང་བའི་རྟོག་པ་མེད་དེ། ནམ་
མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་
བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དངོས་པོ་མེད་པ་སྟོང་པ་ཉིད་ནི་ནམ་མཁའ་
ལྟ་བུ་སྟེ། ནམ་མཁའ་རིན་པོ་ཆེ་ནི་རྟོག་འཛིན་གཉིས་ཀྱི་མཐའ་ལས་འདས་པས་རྣམ་
པར་ཆགས་པའི་རྟོག་པ་མེད་པའི་ཕྱིར། ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་
ཞུགས་ནས། བླ་ན་མེད་པ་ཡང་དག་པའི་འབྲས་བུ་གྲུབ་ཅིང་ཐོབ་པ་ནི། རྣམ་པར་
122

འབུམ་སྡེ། ཁམས་རྩ་རྣམ་ངེས།
ཆགས་པའི་རྟོག་པ་མེད་དེ་ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་
ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་པོ་ཆེ་ལ་རྣམ་པར་ཆགས་པའི་
རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་སེམས་ཅན་རྣམས་ལ་བོན་
སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དངོས་པོ་མེད་པ་
སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་རྟོག་འཛིན་གཉིས་ཀྱི་
མཐའ་ལས་འདས་པས་རྣམ་པར་དཔྱོད་བའི་རྟོག་པ་མེད་པའི་ཕྱིར། ཀུན་ནས་ཉོན་
མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་
གྲུབ་ཅིང་ཐོབ་པ་ནི། རྣམ་པར་དཔྱོད་པའི་རྟོག་པ་མེད་དེ་ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །དེ་ལྟར་ན། རྣམ་པར་བྱང་བ་རིན་
པོ་ཆེ་ལ་རྣམ་པར་དཔྱོད་པའི་རྟོག་པ་མེད་དེ། ནམ་མཁའི་ངང་ཚུལ་ཅན་ཞེས་བྱ་
བར་སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་
ཁྱེའུ་ཆུང༌། བོན་ཐམས་ཅད་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་
ཆེ་ནི་སྒྲོ་སྐུར་གཉིས་ཀྱི་མཐའ་ལས་འདས་པས། བཅོས་ཤིང་བསླད་དུ་མེད་པའི་ཕྱིར།
ཀུན་ནས་ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་
འབྲས་བུ་གྲུབ་ཅིང་ཐོབ་པ་ནི། བཅོས་ཤིང་བསླད་དུ་མེད་དེ་ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། དེ་ལྟར་ན། རྣམ་པར་བྱང་བ་
རིན་པོ་ཆེ་ལ་བཅོས་ཤིང་བསླད་དུ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་
སེམས་ཅན་རྣམས་ལ་བོན་སྟོན་ནོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་
ཆུང་། སྟོང་པ་ཉིད་སྟོང་པ་ཉིད་ནི་ནམ་མཁའ་ལྟ་བུ་སྟེ། ནམ་མཁའ་རིན་པོ་ཆེ་ནི་
དངོས་པོ་ཅིར་ཡང་མ་གྲུབ་པས་འདི་ཞེས་བྱ་བའི་མཐའ་ལས་འདས་པས། ཀུན་ནས་
ཉོན་མོངས་པ་རིན་པོ་ཆེའི་རྒྱུན་དུ་ཞུགས་ནས། བླ་ན་མེད་པ་ཡང་དག་པའི་འབྲས་བུ་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གྲུབ་ཅིང་ཐོབ་པ་ནི། འདི་ཞེས་བྱ་བའི་མཐའ་ལས་འདས་ཏེ། ནམ་མཁའི་ངང་ཚུལ་
ཅན་ཞེས་བྱ་བར་སེམས་ཅན་རྣམས་ལ་བོན་སྟོན་ནོ། ། དེ་ལྟར་ན། རྣམ་པར་བྱང་བ་
རིན་པོ་ཆེ་ནི། འདི་ཞེས་བྱ་བའི་མཐའ་ལས་འདས་ཏེ། ནམ་མཁའི་ངང་ཚུལ་ཅན་
ཞེས་བྱ་བར་སེམས་ཅན་རྣམས་ལ་བོན་སྟོན་ནོ། །ཁམས་བརྒྱད་གཏན་ལ་ཕབ་པའི་
དོན་རྣམ་པར་ངེས་པ་ལས། སྟོང་པ་རིན་པོ་ཆེ་བསྟན་པའི་ལེའུ་སྟེ་བཅུ་གཉིས་པའོ། །།
༧ དེ་ནས་གཏོ་བུ་འབུམ་སྲས་ཀྱིས་གསོལ་པ། གཤེན་རབ་ལགས། སོ་སོར་གསལ་
བ་ལ་རིན་པོ་ཆེའི་རྒྱུ་ཞིག་འབྱུང་ངམ། འབྱུང་བར་འགྱུར་རམ། གཤེན་རབ་མི་བོས་
བཀའ་སྩལ་པ། གཏོ་བུ་འབུམ་སྲས། གཞན་ཡང་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས། སོ་སོར་གསལ་བ་ལ་རིན་པོ་ཆེའི་རྒྱུ་ཡོད་དོ། །དེ་ཅིའི་ཕྱིར་ཞེ་
ན། དཔེར་ན་ནམ་མཁའ་རིན་པོ་ཆེ་ཡིས་སྣང་སྲིད་ཐམས་ཅད་གསལ་བའི་གོ་ཕྱེ་བས།
ཁ་དོག་སོ་སོ་ན་གསལ་བ་དང་འདྲ་སྟེ། རང་རིག་པའི་ཡེ་ཤེས་ནམ་མཁའ་ལ་ཉི་མ་
ཤར་བ་དང་འདྲ་བ་དེས། བོན་ཐམས་ཅད་སྤྱི་དང་རང་གི་མཚན་ཉིད་མ་འདྲེས་པ་
ལ། ཡོན་ཏན་གྱི་ཚོགས་སོ་སོར་ན་གསལ་བར་མཁྱེན་པས་སོ་སོར་གསལ་བ་རིན་པོ་
ཆེའོ། ། དེ་ལྟར་ན། སྤྱི་དང་རང་གི་མཚན་ཉིད་མ་འདྲེས་པར་གསལ་བ། ཡོན་ཏན་
གྱི་ཚོགས་བཀག་པ་མེད་པ། བདེན་པ་ལ་མ་བསྒྲིབས་པ། གྲུབ་པའི་འབྲས་བུ་གནས་
ཀྱི་ཁྱད་པར། ལམ་གྱི་རྣམ་པ་ཐམས་ཅད། འཇུག་པའི་སྒོ། ལས་དགེ་སྡིག་གི་འབྲས་
བུ། ཐེག་པ་གོང་འོག་གི་ཁྱད་པར། སྲིད་པའི་སྐྱེ་གནས། སྐྱེ་མཆེད་ཉེ་བར་ལེན་
པ། འདུ་ཤེས་མེད་པ་དང་། སྐྱོན་སྤང་པའི་ཁྱད་པར། ཟག་པ་དང༌། བཅས་པའི་
ཕུང་པོ་དང་། ཟག་པ་མེད་པའི་ཕུང་པོ། འཁོར་བ་ལ་གནས་པ་དང་། མྱ་ངན་ལས་
འདས་པའི་ཁྱད་པར་ས་ནས་ས་རུ་འཕར་བའི་ཁྱད་པར། ཉོན་མོངས་པ་བརྒྱད་ཁྲི་
བཞི་སྟོང་གི་གཉེན་པོར། བོན་གྱི་སྒོ་མོ་བརྒྱད་ཁྲི་བཞི་སྟོང་གཏོང་བ། འགྲོ་བ་སེམས་
124

འབུམ་སྡེ། ཁམས་རྩ་རྣམ་ངེས།
ཅན་གྱི་དོན་གང་ལ་གང་གིས་འདུལ་བ། མཁྱེན་པའི་ཡེ་ཤེས་ཀྱི་ཚོགས་མ་འགགས་
པ། སྐུ་གསུམ་ཀྱི་ལས་དང་འདུལ་ཞིང་། ཐུགས་རྗེ་ཆེན་པོའི་འོད་ཟེར་གྱིས་སྤྲོ་བའི་
གནས། ཡོངས་སུ་གསལ་བའི་སྒོ་མ་འགགས་པ། སོ་སོར་ཡང་དག་པའི་རིག་པ་
གསལ་བར་མཁྱེན་པས། སོ་སོར་གསལ་བ་རིན་པོ་ཆེའོ། །དེ་ལྟར་ན། ཀུན་ནས་ཉོན་
མོངས་པའི་རང་བཞིན་ལ་བརྟག་པས། ཀུན་ནས་ཉོན་མོངས་པ་དེ་ལྟ་བུ་ལས་བྱུང་
བའི་སྐྱོན་དང་། ཡོན་ཏན་གྱི་ཚོགས་སོ་སོར་ཡང་དག་པར་རིག་པ་གསལ་བར་མཁྱེན་
པས། སོ་སོར་གསལ་བ་ལ་རིན་པོ་ཆེའི་རྒྱུ་ཡོད་པར་སྟོན་ནོ། །དེ་ལྟར་ན། ཀུན་ནས་
ཉོན་མོངས་པའི་སྐྱོན་ཐམས་ཅད་ཡོངས་སུ་སྤངས་ཞིང་། ཡོན་ཏན་གྱི་ཚོགས་བསྐྱེད་
པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་དེ་ནི། ཀུན་ནས་ཉོན་
མོངས་པ་སོ་སོར་རྟོགས་པའི་ཡེ་ཤེས་ལ་མཁས་པ་ཡིན་པར་རིག་པར་བྱའོ། །
གཤེན་རབ་མི་བོས་བཀའ་སྩལ་པ། རྣམ་པར་བྱང་བ་རང་བཞིན་བརྟག་ཏུ་མེད་པ་
དེ་ལས་འབྱུང་བའི་ཡོན་ཏན་གྱི་ཚོགས་སོ་སོར་ཡང་དག་པ་རིག་པ་གསལ་བར་མཁྱེན་
པས། སོ་སོར་གསལ་བ་རིན་པོ་ཆེའི་རྒྱུ་ཡོད་པར་སྟོན་ནོ། །དེ་ལྟར་ན། རྣམ་པར་
བྱང་བ་ཉིད་དུ་ཡོན་ཏན་གྱི་ཚོགས་བསྐྱེད་པར་འཚལ་བའི་གཡུང་དྲུང་སེམས་དཔའ་
སེམས་དཔའ་ཆེན་པོ་དེ་ནི། སོ་སོར་རྟོགས་པའི་ཡེ་ཤེས་ལ་མཁས་པ་ཡིན་པར་རིག་
པར་བྱའོ། །གཤེན་རབ་མི་བོས་བཀའ་སྩལ་པ། དེ་ལྟར་ན། བདེན་པ་ལ་མ་བསྒྲིབས་
པར་གསལ་བ་ནི། རིན་པོ་ཆེའི་རྒྱུ་ཡིན་ནོ། །གཏོ་བུ་འབུམ་སྲས་དེ་ཅིའི་ཕྱིར་ཞེ་ན།
བོན་ཐམས་ཅད་ཀུན་རྫོབ་ཀྱི་བདེན་པ་ཉིད་དུ་ཡོངས་སུ་མ་བསྒྲིབས་པར་གསལ་
ཞིང་། སེམས་ཅན་ཐམས་ཅད་དང་མཐུན་པའི་བདེན་པ། བོན་ཐམས་ཅད་དོན་དམ་
པའི་བདེན་པ་ཉིད་དུ་ཡོངས་སུ་མ་བསྒྲིབས་པར་གསལ་ཞིང་། སེམས་ཀྱི་རང་བཞིན་
ཅིར་ཡང་མི་དམིགས་པ་དང་མི་མཐུན་པའི་བདེན་པ། དེ་ལྟར་ན། བོན་ཐམས་ཅད་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀུན་རྫོབ་དང་དོན་དམ་པའི་བདེན་པ་གཉིས་ཀྱིས་མཚོན་པ་ནས། བོན་དང་བོན་
ཉིད་ཀྱི་ཁྱད་པར་ལ་མ་བསྒྲིབས་པར་གསལ་ཞིང་། བླ་ན་མེད་པ་ཡང་དག་པར་
རྫོགས་པའི་འབྲས་བུ་དང་མཐུན་པའི་བདེན་པ་སོ་སོར་ཡང་དག་པར་སྟོན་པས། སོ་
སོར་གསལ་བ་རིན་པོ་ཆེའོ། །གཡུང་དྲུང་སེམས་དཔའ་རྣམས་དེ་ནི་གང་ཞེ་ན། ཀུན་
ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་པའི་རང་བཞིན་ཐམས་ཅད་
ཀྱིས། ཀུན་རྫོབ་ཀྱི་བདེན་པ་ཉིད་མ་བསྒྲིབས་པར་གསལ་ཞིང་། སེམས་ཅན་དང་
མཐུན་པའི་བདེན་པ། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་
པའི་རང་བཞིན་ཐམས་ཅད་ཀྱིས། དོན་དམ་པའི་བདེན་པ་ཉིད་ཡོངས་སུ་མ་བསྒྲིབས་
པར་གསལ་ཞིང་། སེམས་ཀྱི་རང་བཞིན་ཅིར་ཡང་མི་དམིགས་པ་དང་མཐུན་པའི་
བདེན་པ། དེ་ལྟར་ན། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་
པའི་རང་བཞིན་ཐམས་ཅད། ཀུན་རྫོབ་དང་དོན་དམ་པ་གཉིས་ཀྱིས་མཚོན་ནས།
སེམས་དང་སེམས་ཉིད་ཀྱི་ཁྱད་པར་ལ་མ་བསྒྲིབས་པར་གསལ་ཞིང་། བླ་ན་མེད་པ་
ཡང་དག་པར་རྫོགས་པའི་འབྲས་བུ་དང་མཐུན་པའི་བདེན་པ་སོ་སོར་ཡང་དག་པར་
སྟོན་པས། སོ་སོར་གསལ་བ་རིན་པོ་ཆེའོ། །ཁམས་བརྒྱད་གཏན་ལ་ཕབ་པའི་དོན་
རྣམ་པར་ངེས་པ་ལས། དུམ་བུ་དང་པོ། བམ་པོ་བརྒྱད་པའོ།། །།
གཤེན་རབ་མི་བོས་བཀའ་སྩལ་པ། དེ་ལྟར་ན། རྣམ་པར་བྱང་བ་ཉིད་དུ་བོན་
སྟོན་ཞིང་སེམས་ཅན་ཐམས་ཅད་དང་མཐུན་པའི་བདེན་པ། རྣམ་པར་བྱང་བ་ཉིད་
དུ་བོན་སྟོན་ཞིང༌། སེམས་ཀྱི་རང་བཞིན་ཅིར་ཡང་མི་དམིགས་པ་དང་མཐུན་པའི་
བདེན་པ། རྣམ་པར་བྱང་བ་ཉིད་དུ་བོན་སྟོན་ཞིང་། སེམས་དང་སེམས་ཉིད་ཀྱི་
ཁྱད་པར་ལ་མ་བསྒྲིབས་པར་གསལ་ཞིང་། བླ་ན་མེད་པ་ཡང་དག་པར་རྫོགས་པའི་
འབྲས་བུ་དང་མཐུན་པའི་བདེན་པ་སོ་སོར་ཡང་དག་པར་རིག་པ་མཁྱེན་པས། སོ་
126

འབུམ་སྡེ། ཁམས་རྩ་རྣམ་ངེས། ། ༼ཀ༽
སོར་གསལ་བ་ཡེ་ཤེས་རིན་པོ་ཆེ་ཡིན་པར་སྟོན་ནོ། །གཤེན་རབ་མི་བོས་བཀའ་རྩལ་
པ། དེ་ལྟར་ན། གནས་ཀྱི་ཁྱད་པར་ལ་མ་བསྒྲིབས་པར་གསལ་བ་ནི། རིན་པོ་ཆེའི་རྒྱུ་
ཡིན་ནོ། །གཏོ་བུ་འབུམ་སྲས་དེ་ཅིའི་ཕྱིར་ཞེ་ན། བོན་ཐམས་ཅད་རྣམ་པ་ཅིར་ཡང་
མཁྱེན་པའི་ཡེ་ཤེས་དང་ལྡན་པས། མཐོ་རིས་ཀྱི་གནས་དང༌། ངན་སོང་གི་གནས་
གཉིས་ཀྱི་ཁྱད་པར་ལ། མྱ་ངན་ལས་འདས་པའི་གནས་དང་། འཁོར་བའི་གནས་
གཉིས་ཀྱི་ཁྱད་པར་ལ་མ་བསྒྲིབས་པར་གསལ་ཞིང་། སོ་སོར་ཁྱད་པར་གྱི་བདེན་པ།
སེམས་ཅན་ཐམས་ཅད་ལ་ཡང་དག་པར་སྟོན་པས། སོ་སོར་གསལ་བ་རིན་པོ་ཆེའོ། །
གཡུང་དྲུང་སེམས་དཔའ་རྣམས། དེ་ནི་གང་ཞེ་ན། ཀུན་ནས་ཉོན་མོངས་པའི་རྣམ་
པ་ཐམས་ཅད་ཅིར་ཡང་མཁྱེན་པའི་ཡེ་ཤེས་དང་ལྡན་པས། ཀུན་ནས་ཉོན་མོངས་པ་
འཁོར་བ་མཐོ་རིས་བསྒྲུབ་པ་དང་། ངན་སོང་བསྒྲུབ་པའི་གནས་གཉིས་ཀྱི་ཁྱད་པར་
ལ། ཀུན་ནས་ཉོན་མོངས་པའི་འབྲས་བུའི་རྣམ་པ་ཐམས་ཅད་ཅིར་ཡང་མཁྱེན་པའི་
ཡེ་ཤེས་དང་ལྡན་པས། ཀུན་ནས་ཉོན་མོངས་པ་འཁོར་བ་བསྒྲུབ་པའི་གནས་དང་།
མྱ་ངན་ལས་འདས་པ་བསྒྲུབ་པའི་གནས་ཀྱི་ཁྱད་པར་མ་བསྒྲིབས་པར་གསལ་ཞིང་།
སོ་སོའི་ཁྱད་པར་གྱི་བདེན་པ་སེམས་ཅན་ཐམས་ཅད་ལ་ཡང་དག་པར་སྟོན་པས། སོ་
སོར་གསལ་བ་རིན་པོ་ཆེའོ། །
གཤེན་རབ་མི་བོས་བཀའ་སྩལ་པ། དེ་ལྟར་ན། རྣམ་པར་བྱང་བ་རྣམ་པ་ཐམས་
ཅད་མཁྱེན་པའི་ཡེ་ཤེས་དང་ལྡན་པས། འཁོར་བའི་གནས་དང་མྱ་ངན་ལས་འདས་
པའི་གནས་གཉིས་ཀྱི་ཁྱད་པར་ལ། རྣམ་པར་བྱང་བ་ནི་རྣམ་པ་ཐམས་ཅད་མཁྱེན་
པའི་ཡེ་ཤེས་དང་ལྡན་པས། སྒྱུ་མས་སྒྱུ་མ་བསླུ་བའི་གནས་དང་། མི་འགྱུར་བ་གཡུང་
དྲུང་གི་གནས་གཉིས་ཀྱི་ཁྱད་པར་ལ་ཡེ་ནས་མ་བསྒྲིབས་པར་གསལ་ཞིང་། སོ་སོར་
ཡང་དག་པར་རིག་པ་ཁྱད་པར་གྱི་བདེན་པ། སེམས་ཅན་ཐམས་ཅད་ལ་ཡོངས་སུ་
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྟོན་པར་བྱེད་པས། སོ་སོར་གསལ་བ་རིན་པོ་ཆེའོ། །གཤེན་རབ་མི་བོས་བཀའ་སྩལ་
པ། ལམ་གྱི་རྣམ་པ་ཐམས་ཅད་སོ་སོར་ཡང་དག་པར་གསལ་བ་ནི་རིན་པོ་ཆེའི་རྒྱུ་
ཡིན་ནོ། །གཏོ་བུ་འབུམ་སྲས། དེ་ཅིའི་ཕྱིར་ཞེ་ན། ཀུན་ནས་ཉོན་མོངས་པ་དང་ཀུན་
ནས་ཉོན་མོངས་པ་མ་ཡིན་པའི་རྩལ་ཤུགས་ཀྱིས། འཁོར་བའི་ལམ་དུ་ཞུགས་ཤིང་
བགྲོད་པས། འཇིག་རྟེན་གྱི་གནས་གཅིག་ནས་གཅིག་ཏུ་ཕྱིན་པ་དང་། ཀུན་ནས་ཉོན་
མོངས་པ་དང་ཀུན་ནས་ཉོན་མོངས་པ་མ་ཡིན་པའི་ཏིང་ངེ་འཛིན་གྱིས། འཁོར་བ་
མེད་པའི་ལམ་དུ་ཞུགས་ཤིང་བགྲོད་དུ་མེད་པར་བོན་ཉིད་ཀྱི་གནས་སུ་ཕྱིན་པའི་ཁྱད་
པར་ལ་མ་བསྒྲིབས་པར་གསལ་བས། སོ་སོར་གསལ་བ་རིན་པོ་ཆེའོ། །གཤེན་རབ་མི་
བོས་བཀའ་སྩལ་པ། དེ་ལྟར་ན། རྣམ་པར་བྱང་བ་ཉིད་ཀྱི་རྩལ་ཤུགས་དང་ཏིང་ངེ་
འཛིན་གྱིས། འཁོར་བའི་ལམ་དང་འཁོར་བ་མེད་པའི་ལམ་གཉིས་ཀྱི་ཁྱད་པར་ལ་མ་
བསྒྲིབས་པར་གསལ་ཞིང་། འཇིག་རྟེན་གྱི་གནས་ནས་བོན་ཉིད་ཀྱི་གནས་སུ་བགྲོད་
པ་མེད་པར་ཕྱིན་པའི་དོན་ལ། སོ་སོར་ཡང་དག་པར་རིག་ཅིང་གསལ་བས། སོ་སོར་
གསལ་བ་རིན་པོ་ཆེའོ། །
གཤེན་རབ་མི་བོས་བཀའ་སྩལ་པ། འཇུག་པའི་སྒོ་སོ་སོར་ན། ཡང་དག་པར་
རིག་ཅིང་གསལ་བ་ནི་རིན་པོ་ཆེའི་རྒྱུ་ཡིན་ནོ། །གཏོ་བུ་འབུམ་སྲས། དེ་ཅིའི་ཕྱིར་ཞེ་
ན། བོན་གྱི་སྒོ་མོ་བརྒྱད་ཁྲི་བཞི་སྟོང་ལ། དེ་བཞིན་ཉིད་ལས་བྱུང་བའི་ཏིང་ངེ་འཛིན་
གྱིས་འཇུག་ཅིང་གང་ཡང་སྒོ་མ་འགགས་པར་གསལ་བས་སོ་སོར་གསལ་བ་རིན་པོ་
ཆེའོ། །བོན་གྱི་སྒོ་མོ་བརྒྱད་ཁྲི་བཞི་སྟོང་ལ། རྣམ་པ་ཐམས་ཅད་མཁྱེན་པའི་ཡེ་ཤེས་
ཀྱིས་འཇུག་ཅིང་། སོ་སོར་ཁྱད་པར་གྱི་བདེན་པ་སེམས་ཅན་ཐམས་ཅད་ལ་སྟོན་པས་
སོ་སོར་གསལ་བ་རིན་པོ་ཆེའོ། །གཡུང་དྲུང་སེམས་དཔའ་རྣམས། དེ་ནི་གང་ཞེ་ན།
དབང་པོ་ནང་ལས་སྤྲུལ་པའི་བོན་གྱི་སྒོ་མོ་བརྒྱད་ཁྲི་བཞི་སྟོང་ལ། ཀུན་ནས་ཉོན་
128

འབུམ་སྡེ། ཁམས་རྩ་རྣམ་ངེས།
མོངས་པའི་དེ་བཞིན་ཉིད་ལས་བྱུང་བའི་ཏིང་ངེ་འཛིན་གྱིས་འཇུག་ཅིང་། གང་ཡང་
སྒོ་མ་འགག་པར་གསལ་བས་སོ་སོར་གསལ་བ་རིན་པོ་ཆེའོ། །འབྱུང་བ་ཕྱི་ལས་སྤྲུལ་
པའི་བོན་གྱི་སྒོ་མོ་བརྒྱད་ཁྲི་བཞི་སྟོང་ལ། ཀུན་ནས་ཉོན་མོངས་པའི་རྣམ་པ་ཐམས་
ཅད་མཁྱེན་པའི་ཡེ་ཤེས་ཉིད་ཅེས་འཇུག་ཅིང་། སོ་སོར་ཁྱད་པར་གྱི་བདེན་པ་མེད་
པ་སེམས་ཅན་ཐམས་ཅད་ལ་ཡང་དག་པར་སོ་སོར་གསལ་བ་རིན་པོ་ཆེའོ། །གཤེན་
རབ་མི་བོས་བཀའ་སྩལ་པ། དེ་ལྟར་ན། རྣམ་པར་བྱང་བ་ལས་སྤྲུལ་པའི་ཏིང་ངེ་
འཛིན་གྱིས། བོན་དང་བོན་ཉིད་ལ་འཇུག་པའི་སྒོ་མ་འགགས་པར་གསལ་ཞིང་། སོ་
སོར་ཁྱད་པར་གྱི་བདེན་པ་སེམས་ཅན་ཐམས་ཅད་ལ་མ་བསྒྲིབས་པར་སྟོན་པས། སོ་
སོར་གསལ་བ་རིན་པོ་ཆེའོ། །རྣམ་པར་བྱང་བ་ལས་སྤྲུལ་པའི་ཡེ་ཤེས་ཉིད་ཀྱིས། བོན་
དང་བོན་ཉིད་ཀྱི་ཁྱད་པར་ལ་འཇུག་པའི་མ་འགགས་པར་གསལ་ཞིང་། སོ་སོར་ཁྱད་
པར་གྱི་བདེན་པ་སེམས་ཅན་ཐམས་ཅད་ལ་ཡང་དག་པར་སྟོན་པས་སོ་སོར་གསལ་
བ་རིན་པོ་ཆེའོ། །གཤེན་རབ་མི་བོས་བཀའ་སྩལ་པ། དེ་ལྟར་ན། ལས་དགེ་སྡིག་གི་
འབྲས་བུ་ཇི་ལྟར་སྨིན་པའི་དོན་ལ་ཡོངས་སུ་མ་བསྒྲིབས་པར་གསལ་ཞིང་། སོ་སོར་
གསལ་བ་རིན་པོ་ཆེའོ། །གཏོ་བུ་འབུམ་སྲས། དེ་ནི་གང་ཞེ་ན། ཀུན་ནས་ཉོན་མོངས་
པ་དགེ་བའི་ལས་སྤྱོད་པ་དང་སྡིག་པའི་ལས་སྤྱོད་པ་གཉིས་ཀྱི་འབྲས་བུ་ཇི་ལྟར་སྨིན་
པའི་དོན་ལ་ཡོངས་སུ་མ་བསྒྲིབས་པར་གསལ་ཞིང་། སོ་སོར་ཁྱད་པར་གྱི་བདེན་པ་
སེམས་ཅན་ཐམས་ཅད་ལ་ཡང་དག་པར་སྟོན་པས་སོ་སོར་གསལ་བ་རིན་པོ་ཆེའོ། །
དེ་ལྟར་ན། ཀུན་ནས་ཉོན་མོངས་པའི་དགེ་སྡིག་རྣམ་པར་མི་འཆོལ་ཞིང་། སོ་སོར་
ཁྱད་པར་གྱི་བདེན་པ་སེམས་ཅན་ཐམས་ཅད་ལ་ཡོངས་སུ་སྟོན་པར་འགྱུར་བས་སོ་
སོར་གསལ་བ་རིན་པོ་ཆེའོ། །གཤེན་རབ་མི་བོས་བཀའ་སྩལ་པ། དེ་ལྟར་ན། རྣམ་
པར་བྱང་བ་ལས་བྱུང་པའི་དགེ་བའི་རྩ་བ་མི་མཐུན་མི་འདྲ་བ་ཅི་བགྱིས་པའི་བདེན་
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ་སེམས་ཅན་ཐམས་ཅད་ལ་ཡོངས་སུ་གསལ་བར་སྟོན་པས་སོ་སོར་གསལ་བ་རིན་
པོ་ཆེའོ། །གཤེན་རབ་མི་བོས་བཀའ་སྩལ་པ། དེ་ལྟར་ན། ཐེག་པ་གང་གི་ཁྱད་པར་
ལ་མ་བསྒྲིབས་པར་གསལ་བ་ནི་རིན་པོ་ཆེའི་རྒྱུ་ཡིན་ནོ། །གཏོ་བུ་འབུམ་སྲས་དེ་ནི་
གང་ཞེ་ན། གང་ཞིག་ཀུན་ནས་ཉོན་མོངས་པའི་ཤེས་པ་དེ་ཡོངས་སུ་མ་བསྒྲིབས་པས།
རྒྱུའི་ཐེག་པ་དང་འབྲས་བུའི་ཐེག་པའི་ཁྱད་པར་ལ་མ་བསྒྲིབས་པར་གསལ་ཞིང་། སོ་
སོར་ཁྱད་པར་གྱི་བདེན་པ་སེམས་ཅན་ཐམས་ཅད་ལ་ཡང་དག་པར་སྟོན་པས། སོ་
སོར་གསལ་བ་རིན་པོ་ཆེའོ། །དེ་ལྟར་ན། གང་ཞིག་རྣམ་པར་བྱང་བའི་དོན་ལ་མ་
བསྒྲིབས་པར་གསལ་ཞིང་། རྒྱུའི་ཐེག་པ་དང་འབྲས་བུའི་ཐེག་པའི་ཁྱད་པར་སེམས་
ཅན་ཐམས་ཅད་ལ་ཡང་དག་པར་སྟོན་པས། སོ་སོར་གསལ་བ་རིན་པོ་ཆེའོ། །གཤེན་
རབ་མི་བོས་བཀའ་སྩལ་པ། ལས་དང་སྤྱོད་པ་ལ་མ་བསྒྲིབས་པར་གསལ་བ་ནི། རིན་
པོ་ཆེའི་རྒྱུ་ཡིན་ནོ། །གཏོ་བུ་འབུམ་སྲས། དེ་ཅིའི་ཕྱིར་ཞེ་ན། ཀུན་ནས་ཉོན་མོངས་
པའི་རང་བཞིན་དེས་སེམས་ཅན་གྱི་ལས་དང་སྤྱོད་པ་ལ་འཇུག་པ་དང་། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོའི་ལས་དང་སྤྱོད་པ་ལ་འཇུག་པའི་
ཁྱད་པར་གསལ་ཞིང་། སྤྱོད་པ་ཁྱད་པར་གྱི་བདེན་པ་སེམས་ཅན་ཐམས་ཅད་ལ་ཡང་
དག་པར་སྟོན་པས་སོ་སོར་གསལ་བ་རིན་པོ་ཆེའོ། །གཤེན་རབ་མི་བོས་བཀའ་སྩལ་པ།
དེ་ལྟར་ན། རྣམ་པར་བྱང་བ་གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་
པ། ཡང་དག་པའི་དོན་ལ་མ་བསྒྲིབས་པར་གསལ་ཞིང་། སེམས་ཅན་གྱི་ལས་དང་
སྤྱོད་པ་ལ་ཁྱད་པར་དུ་འཕགས་ཏེ། སོ་སོར་ཁྱད་པར་གྱི་བདེན་པ་སེམས་ཅན་ཐམས་
ཅད་ལ་ཡང་དག་པར་སྟོན་པས། སོ་སོར་གསལ་བ་རིན་པོ་ཆེའོ། །གཤེན་རབ་མི་བོས་
བཀའ་སྩལ་པ། སྲིད་པའི་སྐྱེ་གནས་ལ་མ་བསྒྲིབས་པར་གསལ་ཞིང་། སོ་སོར་ཁྱད་
པར་གྱི་བདེན་པ་སེམས་ཅན་ཐམས་ཅད་ལ་ཡང་དག་པར་སྟོན་པ་ནི་རིན་པོ་ཆེའི་རྒྱུ་
130

འབུམ་སྡེ། ཁམས་རྩ་རྣམ་ངེས།
ཡིན་ནོ། །གཏོ་བུ་འབུམ་སྲས། དེ་ཅིའི་ཕྱིར་ཞེ་ན། གང་ཞིག་ཀུན་ནས་ཉོན་མོངས་
པའི་སྐྱེ་གནས་ལ་རྟོག་པར་འདོད་ན། སྲིད་པ་གསུམ་གྱི་རྫུ་འཕྲུལ་དང་། སྐྱེ་བ་བཞི་
ཡི་སྐྱེ་གནས་ལས། ཀུན་ནས་ཉོན་མོངས་པའི་རང་བཞིན་ཅི་ལྟར་བསྐྱེད་པའི་དོན་ལ་
མ་བསྒྲིབས་པར་གསལ་ཞིང་། སོ་སོར་ཁྱད་པར་གྱི་བདེན་པ་སེམས་ཅན་ཐམས་ཅད་
ལ་ཡང་དག་པར་སྟོན་པས་སོ་སོར་གསལ་བ་རིན་པོ་ཆེའོ། །གཤེན་རབ་མི་བོས་བཀའ་
སྩལ་པ། དེ་ལྟར་ན། རྣམ་པར་བྱང་བ་ནི་སྐྱེ་གནས་གང་ལས་ཀྱང་མ་བསྐྱེད་ཅིང༌།
སྐྱེ་བ་མེད་པར་གདོད་ནས་དག་པའི་དོན་མ་བསྒྲིབས་པར་གསལ་ཞིང་། སོ་སོར་ཁྱད་
པར་གྱི་བདེན་པ་སེམས་ཅན་ཐམས་ཅད་ལ་ཡང་དག་པར་སྟོན་པས། སོ་སོར་གསལ་
བ་རིན་པོ་ཆེའོ། །གཤེན་རབ་མི་བོས་བཀའ་སྩལ་པ། སྐྱེ་མཆེད་ཉེ་བར་ལེན་པ་དང་།
སྐྱེ་བ་མེད་པའི་འབྲས་བུ་བསྒྲུབ་པའི་ཁྱད་པར་ལ་མ་བསྒྲིབས་པར་གསལ་ཞིང་། སོ་
སོར་ཁྱད་པར་གྱི་བདེན་པ་སེམས་ཅན་ཐམས་ཅད་ལ་ཡང་དག་པར་སྟོན་པས་སོ་སོར་
གསལ་བ་རིན་པོ་ཆེའོ། །གཏོ་བུ་འབུམ་སྲས། དེ་ནི་གང་ཞེ་ན། ཀུན་ནས་ཉོན་མོངས་
པའི་སྐྱེ་མཆེད་ཉེ་བར་ལེན་པ་དང་། སེམས་ཉིད་སྐྱེ་བ་མེད་པའི་འབྲས་བུ་སྒྲུབ་པའི་
ཁྱད་པར་ལ་མ་བསྒྲིབས་པར་གསལ་ཞིང་། སོ་སོར་ཁྱད་པར་གྱི་བདེན་པ་སེམས་ཅན་
ཐམས་ཅད་ལ་ཡང་དག་པར་སྟོན་པས་སོ་སོར་གསལ་བ་རིན་པོ་ཆེའོ། །གཤེན་རབ་
མི་བོས་བཀའ་སྩལ་པ། དེ་ལྟར་ན། འཁོར་བའི་སྐྱེ་མཆེད་ལ་ཡོངས་སུ་ཉེ་བར་ལེན་
པ་དང༌། མྱ་ངན་ལས་འདས་པ་སྐྱེ་བ་མེད་པའི་འབྲས་བུ་བསྒྲུབ་པའི་ཁྱད་པར་ལ་མ་
བསྒྲིབས་པར་གསལ་བ་ནི་རིན་པོ་ཆེའི་རྒྱུ་ཡིན་ནོ། །གཏོ་བུ་འབུམ་སྲས་དེ་ནི་གང་ཞེ་
ན། ཆགས་པ་དང་ཆགས་པ་མ་ཡིན་པས། འཁོར་བ་ལུགས་སུ་འབྱུང་བའི་སྐྱེ་མཆེད་
ཡོངས་སུ་ཉེ་བར་ལེན་པ་དང་། རྣམ་པར་བྱང་བ་སྐྱེ་བ་མེད་པའི་འབྲས་བུ་བསྒྲུབ་
པའི་ཁྱད་པར་ལ་མ་བསྒྲིབས་པར་གསལ་ཞིང་། སོ་སོར་ཁྱད་པར་གྱི་བདེན་པ་སེམས་
131131

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཅན་ཐམས་ཅད་ལ་ཡང་དག་པར་སྟོན་པས་སོ་སོར་གསལ་བ་རིན་པོ་ཆེའོ། །གཤེན་
རབ་མི་བོས་བཀའ་སྩལ་པ། འཁྲུལ་པ་ཕྱིན་ཅི་ལོག་ཏུ་གཡོ་ཞིང་རྩོལ་བ་དང་། མི་
གཡོ་མི་རྩོལ་བའི་འབྲས་བུའི་ཁྱད་པར་ལ་མ་བསྒྲིབས་པར་གསལ་བ་ནི་རིན་པོ་ཆེའི་
རྒྱུ་ཡིན་ནོ། །གཏོ་བུ་འབུམ་སྲས། དེ་ནི་གང་ཞེ་ན། ཀུན་ནས་ཉོན་མོངས་པའི་རང་
བཞིན་འཁྲུལ་པ་ཕྱིན་ཅི་ལོག་ཏུ་གཡོ་ཞིང་རྩོལ་བ་དང༌། དགོངས་པ་ནམ་མཁའ་ལྟ་
བུས་མི་གཡོ་མི་རྩོལ་བའི་ཁྱད་པར་ལ་མ་བསྒྲིབས་པར་གསལ་བས་སོ་སོར་གསལ་བ་
རིན་པོ་ཆེའོ། །གཤེན་རབ་མི་བོས་བཀའ་སྩལ་པ། དེ་ལྟར་ན། འཁོར་བའི་སེམས་ཅན་
ཕྱིན་ཅི་ལོག་ཏུ་གཡོ་ཞིང་རྩོལ་བ་དང་། སེམས་ཉིད་བདེ་བ་ཆེན་པོའི་དོན་གྱིས་ཡོངས་
སུ་མྱ་ངན་ལས་འདས་པ། མི་གཡོ་མི་རྩོལ་བའི་ཁྱད་པར་ལ་མ་བསྒྲིབས་པར་གསལ་
བས་སོ་སོར་གསལ་བ་རིན་པོ་ཆེའོ། །གཏོ་བུ་འབུམ་སྲས་དེ་ནི་གང་ཞེ་ན། འཁོར་
བ་ནས་འཁོར་བར་བརྒྱུད་པའི་སེམས་ཅན་ཕྱིན་ཅི་ལོག་ཏུ་གཡོ་ཞིང་རྩོལ་བ་དང་།
སེམས་ཉིད་རྣམ་པར་བྱང་བ་དོན་གྱིས་བླ་ན་མེད་པར་ཡོངས་སུ་མྱ་ངན་ལས་འདས་
པ་མི་གཡོ་མི་རྩོལ་བའི་ཁྱད་པར་མི་བསྒྲིབས་པར་གསལ་བས་སོ་སོར་གསལ་བ་རིན་
པོ་ཆེའོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལས། སོ་སོར་
གསལ་བ་རིན་པོ་ཆེ་བསྟན་པའི་ལེའུ་སྟེ་བཅུ་གསུམ་པའོ།། །།
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་གཡུང་དྲུང་སེམས་དཔའ་
རྣམས་ལ་བཀའ་སྩལ་པ། གང་ཞིག་རིགས་ཀྱི་བུའམ་རིགས་ཀྱི་བུ་མོ་དག །གཡུང་
དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་
འདོད་པའི། 
རང་རིག་པའི་ཡེ་ཤེས་ནི་རིན་པོ་ཆེ་རྒྱུན་གྱི་ལམ་ཡིན་པས། རང་རིག་
པའི་ཡེ་ཤེས་རིན་པོ་ཆེ་རྒྱུན་གྱི་ལམ་འདི་ན་ཞུགས་ནས། བླ་ན་མེད་པ་ཡང་དག་
པའི་གནས་སུ་ཕྱིན་པར་བྱའོ། །ཞེས་བཀའ་སྩལ་ཏོ། །དེ་ནས་ཡིད་ཀྱི་ཁྱེའུ་ཆུང་གིས་
132

འབུམ་སྡེ། ཁམས་རྩ་རྣམ་ངེས། ༼ཀ༽
གསོལ་པ། གཤེན་རབ་མི་བོ་ལགས། རང་རིག་པའི་ཡེ་ཤེས་རིན་པོ་ཆེ་རྒྱུན་གྱི་ལམ་
ལ་ཅི་ལྟར་འཇུག་པར་བགྱི། གཤེན་རབ་ལགས། ཀུན་ནས་ཉོན་མོངས་པས་རང་རིག་
པའི་ཡེ་ཤེས་རིན་པོ་ཆེ་རྒྱུན་གྱི་ལམ་ལ་ཅི་ལྟར་འཇུག་པར་བགྱི། གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་དྲུང་སེམས་དཔའ་སེམས་
དཔའ་ཆེན་པོ། རིགས་ཀྱི་བུ། དེ་ནི་འདི་ལྟ་སྟེ། རང་རིག་པའི་ཡེ་ཤེས་དེས་ནི། ཀུན་
ནས་ཉོན་མོངས་པ་བརྟག་ཏུ་མེད་པས། ཀུན་ནས་ཉོན་མོངས་པ་ལ་བརྟག་ཏུ་མེད་
པས། ཀུན་ནས་ཉོན་མོངས་པ་ཡིས་བརྟག་ཏུ་མེད་པ་རིན་པོ་ཆེ་རྒྱུན་གྱི་ལམ་ལ་མི་
དམིགས་པའི་ཚུལ་གྱིས་སྙོམས་པར་འཇུག་ཏེ་གནས་པར་བྱའོ། །དེ་ལྟར་ན། རང་རིག་
པའི་ཡེ་ཤེས་དེས་ནི། རྣམ་པར་བྱང་བ་ཡེ་ནས་བརྟག་ཏུ་མེད་པ། ཡེ་ནས་དངོས་པོ་
མེད་པ། ཡེ་ནས་རྣམ་པར་བྱང་བ། རིན་པོ་ཆེ་རྒྱུན་གྱི་ལམ་ལ་མི་དམིགས་པའི་ཚུལ་
གྱིས་སྙོམས་པར་འཇུག་ཏེ་ངང་གིས་གནས་པར་བྱའོ། ། དེ་ནས་ཡིད་ཀྱི་ཁྱེའུ་ཆུང་གིས་
གསོལ་པ། གཤེན་རབ་ལགས། རང་རིག་པའི་ཡེ་ཤེས་དེ་ནི། བོན་ཐམས་ཅད་ལ་
བསམ་དུ་མ་མཆིས་པར་འཚལ་བ་ལགས་སམ། གཤེན་རབ་མི་བོས་བཀའ་སྩལ་པ།
ཡིད་ཀྱི་ཁྱེའུ་ཆུང་། དེ་ནི་བསམ་གྱིས་མི་ཁྱབ་པའི་བོན་ཐམས་ཅད། རང་རིག་པའི་ཡེ་
ཤེས་ཀྱིས་བསམ་དུ་མེད་པར་སྡུད་མཁྱེན་པས། རིག་པའི་ཡེ་ཤེས་རིན་པོ་ཆེའོ། །དེ་
ལྟར་ན། རང་རིག་པའི་ཡེ་ཤེས་རིན་པོ་ཆེ་དེ་ནི། བོན་ཐམས་ཅད་ཀྱི་མིང་གི་ཚོགས།
ཚིག་བླ་དྭགས་ཀྱི་ཚོགས། ཡི་གེའི་ཚོགས། བསམ་གྱིས་མི་ཁྱབ་པ་ཐམས་ཅད་བསམ་
དུ་མེད་པར་སྡུད་མཁྱེན་པས། རིག་པའི་ཡེ་ཤེས་རིན་པོ་ཆེའོ། །གསོལ་པ་གཤེན་རབ་
ལགས། རང་རིག་པའི་ཡེ་ཤེས་རིན་པོ་ཆེ་དེས་ནི། ཀུན་ནས་ཉོན་མོངས་པ་ལ་བསམ་
དུ་མ་མཆིས་པར་འཚལ་བ་ལགས་སམ། གཤེན་རབ་མི་བོས་བཀའ་སྩལ་པ། ཡིད་ཀྱི་
ཁྱེའུ་ཆུང་། དེ་ནི་བསམ་གྱིས་མི་ཁྱབ་པའི་ཀུན་ནས་ཉོན་མོངས་པ་ཐམས་ཅད། རང་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རིག་པའི་ཡེ་ཤེས་ཀྱིས་བསམ་དུ་མེད་པར་སྡུད་མཁྱེན་པས། རིག་པའི་ཡེ་ཤེས་རིན་པོ་
ཆེའོ། ། དེ་ལྟར་ན། རང་རིག་པའི་ཡེ་ཤེས་རིན་པོ་ཆེ་དེ་ནི། ཀུན་ནས་ཉོན་མོངས་པའི་
མིང་གི་ཚོགས། ཚིགས་བླ་དགས་ཀྱི་ཚོགས། ཡི་གེའི་ཚོགས། བསམ་གྱིས་མི་ཁྱབ་པ་
ཐམས་ཅད། བསམ་དུ་མེད་པར་སྡུད་མཁྱེན་པས། རིག་པའི་ཡེ་ཤེས་རིན་པོ་ཆེའོ། །
གསོལ་པ་གཤེན་རབ་ལགས། རང་རིག་པའི་ཡེ་ཤེས་རིན་པོ་ཆེ་དེས་ནི། རྣམ་པར་
བྱང་བ་ལ་བསམ་དུ་མ་མཆིས་པར་འཚལ་བ་ལགས་སམ། གཤེན་རབ་མི་བོས་བཀའ་
སྩལ་པ། ཡིད་ཀྱི་ཁྱེའུ་ཆུང་། དེ་ནི་བསམ་གྱིས་མི་ཁྱབ་པའི་རྣམ་པར་བྱང་བ་ཐམས་
ཅད། རང་རིག་པའི་ཡེ་ཤེས་ཀྱིས་བསམ་དུ་མེད་པར་སྡུད་མཁྱེན་པས། རིག་པའི་ཡེ་
ཤེས་རིན་པོ་ཆེའོ། ། དེ་ལྟར་ན། རང་རིག་པའི་ཡེ་ཤེས་རིན་པོ་ཆེ་དེས་ནི། རྣམ་པར་
བྱང་བའི་མིང་གི་ཚོགས། ཚིག་བླ་དགས་ཀྱི་ཚོགས། ཡི་གེའི་ཚོགས་བསམ་གྱིས་མི་
ཁྱབ་པ་ཐམས་ཅད་བསམ་དུ་མེད་པར་སྡུད་མཁྱེན་པས། རིག་པའི་ཡེ་ཤེས་རིན་པོ་
ཆེའོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལསང་། རིག་པ་རིན་
པོ་ཆེ་བསྟན་པའི་ལེའུ་སྟེ་བཅུ་བཞི་པའོ།། །། །
༧ དེ་ནས་སྟོན་པ་གཤེན་རབ་མི་བོ་ལ། གཏོ་བུ་འབུམ་སྲས་ཀྱིས་གསོལ་པ།
གཤེན་རབ་ལགས། བོན་གཡུང་དྲུང་གི་དབྱིངས་ལ་རིན་པོ་ཆེའི་རྒྱུ་ཅི་ལྟ་བུ་ཞིག་
འབྱུང་བར་འགྱུར་རམ། གཤེན་རབ་མི་བོས་བཀའ་སྩལ་པ། གཏོ་བུ་འབུམ་སྲས་དེ་
ནི་འདི་ལྟ་སྟེ། བོན་གཡུང་དྲུང་གི་དབྱིངས་ལ་རིན་པོ་ཆེ་བསྟན་པ་དེ་ནི་ནམ་མཁའ་
ལྟ་བུ་སྟེ། ནམ་མཁའ་རིན་པོ་ཆེའི་སྣོད་དུ་མི་ཤོང་བ་དང་མ་འདུས་པ་མེད་པ་ལྟར།
བོན་གཡུང་དྲུང་གི་དབྱིངས་སུ་ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་
ལས་འབྱུང་བའི་བོན་ཐམས་ཅད་མི་ཤོང་བ་དང་མི་འདུས་པ་མེད་པས། གཡུང་དྲུང་
གི་དབྱིངས་རིན་པོ་ཆེའོ། །བོན་གཡུང་དྲུང་གི་དབྱིངས་ཀུན་ནས་རྣམ་པར་བྱང་བ་
134

ཁམས་རྩ་རྣམ་ངེས།
འབུམ་སྡེ།
དང༌། རྣམ་པར་བྱང་བ་ལས་བྱུང་བའི་བོན་ཐམས་ཅད་མི་ཤོང་བ་མི་འདུས་པ་མེད་
པས་གཡུང་དྲུང་གི་དབྱིངས་རིན་པོ་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་
རབ་ལགས། བོན་གཡུང་དྲུང་གི་དབྱིངས་ཤོང་ཡངས་ཆེ་བར་གྱུར་པ་དེ་ལས། ཡོན་
ཏན་གྱི་ཚོགས་ཅི་ལྟ་བུ་ཞིག་ཏུ་འབྱུང་བས་དབྱིངས་ཉིད་རིན་པོ་ཆེ་རུ་འདོགས་པ་
ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ།
བོན་གཡུང་དྲུང་གི་དབྱིངས་དེ་ལས་ཀྱང་ཀུན་ནས་ཉོན་མོངས་པ་ལས་བྱུང་བའི་
ཡོན་ཏན་གྱི་ཚོགས་དང་། ཀུན་ནས་ཉོན་མོངས་པ་མ་ཡིན་པ་ལས་བྱུང་བའི་ཡོན་
ཏན་གྱི་ཚོགས་དང་། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་
པ་དེ་བཞིན་ཉིད་ལས་བྱུང་བའི་ཡོན་ཏན་གྱི་ཚོགས། བསམ་གྱིས་མི་ཁྱབ་པ་ཐམས་
ཅད་མི་འབྱུང་བ་མེད་པས་གཡུང་དྲུང་གི་དབྱིངས་རིན་པོ་ཆེའོ། །བོན་གཡུང་དྲུང་
གི་དབྱིངས་དེ་ལས་ཀྱང་། རྣམ་པར་བྱང་བ་ལས་བྱུང་བའི་ཡོན་ཏན་གྱི་ཚོགས་དང་།
རྣམ་པར་བྱང་བ་མ་ཡིན་པ་ལས་བྱུང་བའི་ཡོན་ཏན་གྱི་ཚོགས་དང་། རྣམ་པར་བྱང་
བ་དང༌། རྣམ་པར་བྱང་བ་མ་ཡིན་པ་དེ་བཞིན་ཉིད་ལས་བྱུང་བའི་ཡོན་ཏན་གྱི་
ཚོགས། བསམ་གྱིས་མི་ཁྱབ་པ་ཐམས་ཅད་མི་འབྱུང་བ་མེད་པས། གཡུང་དྲུང་གི་
དབྱིངས་རིན་པོ་ཆེའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
གཡུང་དྲུང་གི་དབྱིངས་རིན་པོ་ཆེ་བསྟན་པའི་ལེའུ་སྟེ་བཅོ་ལྔ་པའོ།། །།
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། དོན་མཉམ་པ་
ཉིད་ལས་རིན་པོ་ཆེའི་རྒྱུ་ཞིག་འབྱུང་བར་འགྱུར་རམ། རིན་པོ་ཆེ་ལས་མཉམ་པ་ཉིད་
ཀྱི་རྒྱུ་ཞིག་འབྱུང་བར་འགྱུར་རམ། གཤེན་རབ་མི་བོས་བཀའ་སྩལ་པ། བོན་ཐམས་
ཅད་མཉམ་པ་ཉིད་གཉིས་སུ་མེད་པའི་དོན་ལ་རྫོགས་པའི་དུས་ན། བོན་ཐམས་ཅད་
ཀྱི་མཉམ་པ་ཉིད་ནི། ཡེ་ནས་བརྗོད་པའི་ཚིག་ལས་འདས་པས། དོན་མཉམ་པ་ཉིད་
136

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལས་རིན་པོ་ཆེའི་རྒྱུ་འབྱུང་བ་ཡང་མ་ཡིན། རིན་པོ་ཆེའི་རྒྱུ་ལས་དོན་མཉམ་པ་ཉིད་
འབྱུང་བ་ཡང་མ་ཡིན་ནོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། དེ་
ལྟར་ན། དོན་མཉམ་པ་ཉིད་ནི་རིན་པོ་ཆེའི་རྒྱུ་དང་ལྡན་པ་ཡང་མ་ལགས་སོ། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། བོན་ཐམས་ཅད་ཅིར་ཡང་
མི་དམིགས་པའི་དོན་མཉམ་པ་ཉིད་ནི་བརྗོད་པའི་ཚིག་ལས་འདས་པ་སྟེ། རིན་པོ་
ཆེ་ཡི་རྒྱུ་ཞིག་དང་ལྡན་པ་ཡང་མ་ཡིན། མི་ལྡན་པ་ཡང་མ་ཡིན། གཉིས་ཀ་ཡང་མ་
ཡིན་ནོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། ཀུན་ནས་ཉོན་མོངས་པ་ཅིར་ཡང་མི་
དམིགས་པའི་དོན་མཉམ་པ་ཉིད་ནི། རིན་པོ་ཆེའི་རྒྱུ་ཞིག་དང་ལྡན་པ་ཡང་མ་ཡིན།
མི་ལྡན་པ་ཡང་མ་ཡིན། གཉིས་ཀ་ཡང་མ་ཡིན་ནོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་
ན། རྣམ་པར་བྱང་བ་ཅིར་ཡང་མི་དམིགས་པའི་དོན་མཉམ་པ་ཉིད་ནི། རིན་པོ་ཆེའི་
རྒྱུ་ཞིག་དང་ལྡན་པ་ཡང་མ་ཡིན། མི་ལྡན་པ་ཡང་མ་ཡིན། གཉིས་ཀ་ཡང་མ་ཡིན་
ནོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལས། མཉམ་པ་ཉིད་
རིན་པོ་ཆེ་བསྟན་པའི་ལེའུ་སྟེ་བཅུ་དྲུག་པའོ། ། །
༧ དེ་ནས་སྟོན་པ་གཤེན་རབ་མི་བོ་ནི། གཡུང་དྲུང་གསལ་བ་འོད་ཀྱི་གླིང་ལ་
བྱོན་ནས། བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཡོད་ཀྱི་ཁ་འཛིན་གསལ་བ་འོད་ལྡན་དང་། གཞན་ཡང་འཁོར་དུ་གཏོགས་པའི་
གཤེན་རབ་རྣམས། བོན་ཐམས་ཅད་ཡོད་པའི་ཁམས་སུ་གཏན་ལ་ཕབ་སྟེ་བཤད་
པར་བྱ་ཡིས། གཡུང་དྲུང་སེམས་དཔའ་རྣམས་འདི་ལ་རབ་ཏུ་ཉོན་ཅིག །ཅེས་
གསུངས་སོ། །དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
གསལ་བ་འོད་ལྡན་གྱིས། མེ་ཏོག་དང་། ཕྲེང་བ་དང༌། བྱུག་པ་དང་། དར་ར་ཤིམ་
ཕོད་དང༌། སིལ་སྙན་དང་། རྔ་གླིང་དང་། གར་དང་། རོལ་མོ་ལས་སོགས་པའི་
136

འབུམ་སྡེ། ཁམས་རྩ་རྣམ་ངེས།
མཆོད་པ་ཕུལ་ནས།
༧ གསོལ་པ། གཤེན་རབ་ལགས། བོན་ཐམས་ཅད་ཡོད་པའི་ཕྱིར། རིག་པའི་
རྒྱལ་པོ་སྐྱེས་བུ་ཉིད་ཡོད་པར་གསུངས་པ་ལགས་སམ། རིག་པའི་ཆ་ལ་གནས་པའི་
གང་ཟག །བདག །གཞན། སྲིད་པ་པོ། བྱེད་པ་པོ། ཤེས་པ་པོ། མཐོང་བ་པོ། ཤེད་
སྐུར་པ་པོ། ཤེད་ཅན། གསོ་བ་པོ། སྲོག་གཅོད་པ་པོ། དགེ་བ་པོ། སྡིག་པ་པོ། ལྷ་
ཡི་རིགས། ལྷ་མ་ཡིན་གྱི་རིགས། མི་ཡི་རིགས། བྱོལ་སོང་གི་རིགས། ཡི་དྭགས་ཀྱི་
རིགས། དམྱལ་བའི་རིགས། དྲོད་ལས་སྐྱེ་བའི་སེམས་ཅན། སྒོ་ང་ལས་སྐྱེ་བའི་སེམས་
ཅན། མངལ་ལས་སྐྱེ་བའི་སེམས་ཅན། རྫུས་ཏེ་སྐྱེ་བའི་སེམས་ཅན། ལྷ་ཡི་ལམ་དུ།
མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་སེམས་ཅན། བདེན་
པ་ལ་ཉན་པའི། ལོག་པར་ལྟ་བའི་སེམས་ཅན། རྒྱུ་ཡི་བོན་ལ། འབྲས་བུའི་བོན་ལ།
ཀུན་རྫོབ་ལ། དོན་དམ་པ་ལ་སྤྱོད་པ་ཡོད་པར་གསུང་ངམ། འཁོར་བ་ལ་གནས་
པ་ཡོད་པར་གསུང་ངམ། མྱ་ངན་ལས་འདས་པ་ཡོད་པར་གསུང་ངམ། གཤེན་
རབ་ཀྱིས་བཀའ་སྩལ་པ། གཤེན་རབ་གསལ་བ་འོད་ལྡན། གཞན་ཡང་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། རིག་པའི་
རྒྱལ་པོ་སྐྱེས་བུ་ཉིད་ཡོད་དོ། །དེ་ཅིའི་ཕྱིར་ཞེ་ན། རིག་པའི་རྒྱལ་པོ་སྐྱེས་བུ་ཉིད་ཡོད་
པའི་ཕྱིར། སྐྱེས་བུ་ཉིད་བསམ་པ་དང་མ་བྲལ་བས། སྐྱེས་བུ་ཉིད་ལ་བསམ་དུ་ཡོད་
དོ། །རིག་པའི་རྒྱལ་པོའི་སྐྱེས་བུ་ཉིད་ཡོད་པས། སྐྱེས་བུ་ཉིད་ལ་མཚོན་དུ། བརྟག་
ཏུ། དཔག་ཏུ། གདགས་སུ། བརྗོད་དུ། བརྟན་ཏུ། བསླབ་ཅིང་གོ་རུ། རིག་པའི་
རྩལ་སྦྱང་དུ། ཕྱིན་ཅི་ལོག་དང་། སྡིག་པ་མི་དགེ་བ་སྤོང་དུ། དགེ་བའི་ཚོགས་བསྐྱེད་
ཅིང་སྤེལ་དུ། འབྲས་བུ། འབྲས་བུ་བསྒྲུབ་དུ། འབྲས་བུ་བསྒྲུབ་པ་ལ་གནས་སུ་ཡོད་
དོ། །རིག་པའི་རྒྱལ་པོ་སྐྱེས་བུ་ཉིད་ཡོད་པས། སྐྱེས་བུ་ཉིད་ལ་འབྲས་བུ་བསྒྲུབ་པ་
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལ་གནས་པ་མི་འགྱུར་བའི་གཡུང་དྲུང་ཅན་ཞེས་བྱ་བ་ཡོད་དོ། །དེ་ལྟར་ན། རིག་
པའི་ཆ་ལ་གནས་པའི་གང་ཟག །བདག །གཞན། སྲིད་པ་པོ། བྱེད་པ་པོ། ཤེས་པ་
པོ། མཐོང་བ་པོ། ཤེད་སྐུར་བ་པོ། ཤེད་ཅན། གསོ་བ་པོ། སྲོག་གཅོད་པ་པོ། དགེ་
བ་པོ། སྡིག་པ་པོ། ལྷ་ཡི། ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་
བའི་རིགས། དྲོད་ལས་སྐྱེ་བའི། སྒོང་ང་ལས་སྐྱེ་བའི། མངལ་ལས་སྐྱེ་བའི། རྫུས་ཏེ་
སྐྱེས་པའི་སེམས་ཅན། ལྷའི མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་
འགྲོ་བའི་སེམས་ཅན། བདེན་པ་ལ་ཉན་པའི་སེམས་ཅན། ལོག་པར་ལྟ་བའི་སེམས་
ཅན། རྒྱུའི་བོན་ལ། འབྲས་བུའི་བོན་ལ། ཀུན་རྫོབ་ལ། དོན་དམ་ལ་སྤྱོད་པ། འཁོར་
བ་ལ་གནས་པ་ཡོད་དོ། །དེ་ཅིའི་ཕྱིར་ཞེ་ན། རིག་པའི་ཆ་ལ་གནས་པའི་གང་ཟག་
བདག །གཞན། སྲིད་པ་པོ། བྱེད་པ་པོ། ཤེས་པ་པོ། མཐོང་བ་པོ། ཤེད་སྐུར་བ་པོ།
ཤེད་ཅན། གསོ་བ་པོ། སྲོག་གཅོད་པ་པོ། དགེ་བ་པོ། སྡིག་པ་པོ། ལྷའི། ལྷ་མ་ཡིན་
གྱི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་རིགས། དྲོད་ལས་སྐྱེ་བའི། སྒོང་
ལས་སྐྱེ་བའི། མངལ་ནས་སྐྱེ་བའི། རྫུས་ཏེ་སྐྱེ་བའི་སེམས་ཅན། ལྷའི། མིའི། བྱོལ་
སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་སེམས་ཅན། བདེན་པ་ལ་ཉན་
པའི་སེམས་ཅན། ལོག་པར་ལྟ་བའི་སེམས་ཅན། རྒྱུའི་བོན་ལ། འབྲས་བུའི་བོན་ལ།
ཀུན་རྫོབ་ལ། དོན་དམ་པ་ལ་སྤྱོད་པ། འཁོར་བ་ལ་གནས་པ། བསམ་པ་དང་མི་
འབྲེལ་བས་གང་ཟག །བདག་གཞན། སྲིད་པ་པོ། བྱེད་པ་པོ། ཤེས་པ་པོ། མཐོང་
བ་པོ། ཤེད་སྐུར་བ་པོ། ཤེད་ཅན། གསོ་བ་པོ། སྲོག་གཅོད་པ་པོ། དགེ་བ་པོ། སྡིག་
པ་པོ། ལྷའི། ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་རིགས།
དྲོད་ལས་སྐྱེ་བའི། སྒོང་ལས་སྐྱེ་བའི། མངལ་ནས་སྐྱེ་བའི། རྫུས་ཏེ་སྐྱེ་བའི་སེམས་
ཅན། ལྷའི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་སེམས་
138

འབུམ་སྡེ། ཁམས་རྩ་རྣམ་ངེས། ༼ཀ༽
ཅན། བདེན་པ་ལ་ཉན་པའི་སེམས་ཅན། ལོག་པར་ལྟ་བའི་སེམས་ཅན། རྒྱུའི་བོན་ལ།
འབྲས་བུའི་བོན་ལ། ཀུན་རྫོབ་ལ། དོན་དམ་པ་ལ་སྤྱོད་པ། འཁོར་བ་ལ་གནས་པ་
ལ་བསམ་དུ་ཡོད་དོ། །རིག་པའི་ཆ་ལ་གནས་པའི་གང་ཟག །བདག །གཞན། སྲིད་
པ་པོ། བྱེད་པ་པོ། ཤེས་པ་པོ། མཐོང་བ་པོ། ཤེད་སྐུར་བ་པོ། ཤེད་ཅན། གསོ་བ་
པོ། སྲོག་གཅོད་པ་པོ། དགེ་བ་པོ། སྡིག་པ་པོ། ལྷའི། ལྷ་མ་ཡིན་གྱི། མིའི། བྱོལ་སོང་
གི། ཡི་དྭགས་ཀྱི། དམྱལ་བའི་རིགས། དྲོད་ལས་སྐྱེ་བའི། སྒོང་ལས་སྐྱེ་བའི། མངལ་
ནས་སྐྱེ་བའི། རྫུས་ཏེ་སྐྱེ་བའི་སེམས་ཅན། ལྷ་ཡི། མིའི། བྱོལ་སོང་གི། ཡི་དྭགས་ཀྱི།
དམྱལ་བའི་ལམ་དུ་འགྲོ་བའི་སེམས་ཅན། བདེན་པ་ལ་ཉན་པའི་སེམས་ཅན། ལོག་
པར་ལྟ་བའི་སེམས་ཅན། རྒྱུའི་བོན་ལ། འབྲས་བུའི་བོན་ལ། ཀུན་རྫོབ་ལ། དོན་དམ་
པ་ལ་སྤྱོད་པ། འཁོར་བ་ལ་གནས་པ་ཉིད་ཡོད་པས། རིག་པའི་ཆ་ལ་གནས་པའི་
གང་ཟག །བདག་གཞན། སྲིད་པ་པོ། བྱེད་པ་པོ། ཤེས་པ་པོ། མཐོང་བ་པོ། ཤེད་
སྐུར་བ་པོ། ཤེད་ཅན། གསོ་བ་པོ། སྲོག་གཅོད་པ་པོ། དགེ་བ་པོ། སྡིག་པ་པོ། ལྷ་ཡི།
ལྷ་མ་ཡིན་གྱི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི་རིགས་ལ། དྲོད་ལས་
སྐྱེ་བའི། སྒོང་ལས་སྐྱེ་བའི། མངལ་ནས་སྐྱེ་བའི། རྫུས་ཏེ་སྐྱེ་བའི་སེམས་ཅན། ལྷ་ཡི།
མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་སེམས་ཅན། བདེན་
པ་ལ་ཉན་པའི་སེམས་ཅན། ལོག་པར་ལྟ་བའི་སེམས་ཅན། རྒྱུའི་བོན་ལ། འབྲས་
བུའི་བོན་ལ། ཀུན་རྫོབ་ལ། དོན་དམ་པ་ལ་སྤྱོད་པ་ལ། འཁོར་བ་ལ། གནས་པ་ལ།
མཚོན་ཏུ། བརྟག་ཏུ། དཔག་ཏུ། གདགས་སུ། བརྗོད་དུ། བསྟན་དུ། བསླབ་ཅིང་
གོ་རུ། རིག་པའི་རྩལ་སྦྱང་དུ། ཕྱིན་ཅི་ལོག་དང་། སྡིག་པ་མི་དགེ་བའི་ལས་སྤང་དུ།
དགེ་བའི་ཚོགས་བསྐྱེད་ཅིང་སྤེལ་དུ། འབྲས་བུ། འབྲས་བུ་བསྒྲུབ་ཏུ་ཡོད་དོ། །འབྲས་
བུ་སྒྲུབ་པ་ལ་གནས་པ་མི་འགྱུར་བའི་གཡུང་དྲུང་ཅན་ཞེས་བྱ་བ་ཡོད་དོ། །དེ་ལྟར་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ན། མྱ་ངན་ལས་འདས་པ་ནི། ཡོད་པ་ཡང་མ་ཡིན། མེད་པ་ཡང་མ་ཡིན་ཏེ། འདི་
ཞེས་བྱ་བའི་མཐའ་ལས་འདས་སྟེ་གནས་སོ། ། དེ་ཅིའི་ཕྱིར་ཞེ་ན། མྱ་ངན་ལས་འདས་
པ་ནི་བསམ་དུ། མཚོན་དུ། བརྟག་ཏུ། དཔག་ཏུ། གདགས་སུ། བརྗོད་དུ། བརྟན་
དུ། བསླབ་ཅིང་གོ་རུ། རིག་པའི་རྩལ་སྦྱང་དུ། སྡིག་པ་མི་དགེ་བ་སྤང་དུ། དགེ་བའི་
ཚོགས་སུ་བསྐྱེད་ཅིང་སྤེལ་དུ། འབྲས་བུ། འབྲས་བུ་བསྒྲུབ་ཏུ་ཡོད་པ་ཡང་མ་ཡིན་
མེད་པ་ཡང་མ་ཡིན་ཏེ། བསམ་དུ། མཚོན་དུ། བརྟག་ཏུ། དཔག་ཏུ། གདགས་སུ།
བརྗོད་དུ། བསྟན་དུ། བསླབ་ཅིང་གོ་རུ། རིག་པའི་རྩལ་སྦྱང་དུ། སྡིག་པ་མི་དགེ་བ་
སྤང་དུ། དགེ་བའི་ཚོགས་བསྐྱེད་ཅིང་སྤེལ་དུ། འབྲས་བུ། འབྲས་བུ་བསྒྲུབ་ཏུ་ཡོད་
མེད་གཉིས་ཀྱི་མཐའ་ལས་འདས་པས། བསམ་པ། མཚོན་པ། བརྟག་པ། དཔོག་
པ། གདགས་པ། བསྟན་པ། བསླབ་པ། རིག་པ། སྤོང་བ། བསྐྱེད་པ། འབྲས་བུ།
འབྲས་བུ་བསྒྲུབ་པ། མི་གཡོ་བ། མི་དམིགས་པ་ཆེན་པོའི་ངང་ལ་གནས་ཏེ་ཡོད་དོ། །
དེ་ལྟར་ན། མྱ་ངན་ལས་འདས་པ་ནི། འབྲས་བུ་བསྒྲུབ་པ་ལ་གནས་པ་མི་འགྱུར་བའི་
གཡུང་དྲུང་ཅན་ཞེས་བྱ་བ། མི་གཡོ་བ། མི་དམིགས་པ་ཆེན་པོའི་ངང་ལ་གནས་ཏེ་
ཡོད་དོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལ། བོན་ཐམས་
ཅད་མི་དམིགས་པའི་ངང་ལ་གནས་པར་བསྟན་པའི་ལེའུ་སྟེ་བཅུ་བདུན་པའོ།། །། །
༧ དེ་ནས་སྟོན་པ་གཤེན་རབ་ལ་ཡོད་ཀྱི་ཁ་འཛིན་གསལ་བ་འོད་ལྡན་གྱིས། གེ་
སར་གྱི་སྡོང་པོ་དང་། ལྷའི་དར་དཔྱངས་ལ་སོགས་པའི་མཆོད་པ་ཕུལ་ནས། གསོལ་
པ་གཤེན་རབ་ལགས། འཁོར་བ་ལ་གནས་པ་དེ། བསམ་དུ། མཚོན་དུ། བརྟག་ཏུ།
དཔག་ཏུ། གདགས་སུ། བརྗོད་དུ། བསྟན་ཏུ། བསླབ་ཅིང་གོ་རུ། རིག་པའི་རྩལ་
སྦྱང་དུ། ཕྱིན་ཅི་ལོག་དང་སྡིག་པ་མི་དགེ་བའི་ལས་སྤང་དུ། དགེ་བའི་ཚོགས་བསྐྱེད་
ཅིང་སྤེལ་དུ། འབྲས་བུ། འབྲས་བུ་བསྒྲུབ་ཏུ། འབྲས་བུ་བསྒྲུབ་པ་ལ་གནས་པ་མི་
140

འབུམ་སྡེ། ཁམས་རྩ་རྣམ་ངེས། ༼ཀ༽ །
འགྱུར་གཡུང་དྲུང་ཅན་ཞེས་བྱ་བ་ཡོད་པར་གསུང་པ་དེ་ཅི་ལྟ་བུ་ཞིག །དེ་ལྟར་ན་
མྱ་ངན་ལས་འདས་པ་ནི། བསམ་དང་མི་བསམ། མཚོན་དུ། བརྟག་ཏུ། དཔག་ཏུ།
གདགས་སུ། བརྗོད་དུ། བསྟན་དུ། བསླབ་ཅིང་གོ་རུ། རིག་པའི་རྩལ་སྦྱང་དུ། ཕྱིན་
ཅི་ལོག་དང་སྡིག་པ་མི་དགེ་བ་སྤང་དུ། དགེ་བའི་ཚོགས་བསྐྱེད་ཅིང་སྤེལ་དུ། འབྲས་
བུ། འབྲས་བུ་བསྒྲུབ་ཏུ་ཡོད་མེད་གཉིས་ཀྱི་མཐའ་ལས་འདས་པར་གསུངས་པ་དེ་
ཅི་ལྟ་བུ་ཞིག །འབྲས་བུ་བསྒྲུབ་པ་ལ་གནས་པ་མི་འགྱུར་བའི་གཡུང་དྲུང་ཞེས་བྱ་བ།
ཡོད་པར་གསུངས་པ་དེ་ཅི་ལྟ་བུ་ཞིག །གཤེན་རབ་མི་བོས་བཀའ་སྩལ་པ། གསལ་བ་
འོད་ལྡན་དེ་ནི་འདི་ལྟ་སྟེ། ཀུན་ནས་ཉོན་མོངས་པ་ཡོད་དོ། །ཀུན་ནས་ཉོན་མོངས་
པ་ཡོད་པའི་ཕྱིར། ཀུན་ནས་ཉོན་མོངས་པ་ལ་བསམ་དུ། མཚོན་དུ། བརྟག་ཏུ།
དཔག་ཏུ། གདགས་སུ། བརྗོད་དུ། བསྟན་དུ། བསླབ་ཅིང་གོ་རུ། རིག་པའི་རྩལ་
སྦྱང་དུ། ཕྱིན་ཅི་ལོག་དང་སྡིག་པ་མི་དགེ་བ་སྤང་དུ། དགེ་བའི་ཚོགས་བསྐྱེད་ཅིང་
སྤེལ་དུ། འབྲས་བུ། འབྲས་བུ་བསྒྲུབ་ཏུ། འབྲས་བུ་བསྒྲུབ་པ་ལ་གནས་སུ་ཡོད་དོ། །
ཀུན་ནས་ཉོན་མོངས་པ་ལ་བསམ་དུ། མཚོན་དུ། བརྟག་ཏུ། དཔག་ཏུ། གདགས་
སུ། བརྗོད་དུ། བསྟན་དུ། བསླབ་ཅིང་གོ་རུ། རིག་པའི་རྩལ་སྦྱང་དུ། ཕྱིན་ཅི་ལོག་
དང༌། སྡིག་པ་མི་དགེ་བ་སྤང་དུ། དགེ་བའི་ཚོགས་བསྐྱེད་ཅིང་སྤེལ་དུ། འབྲས་བུ།
འབྲས་བུ་བསྒྲུབ་ཏུ། འབྲས་བུ་བསྒྲུབ་པ་ལ་གདགས་སུ་ཡོད་པས། ཀུན་ནས་ཉོན་
མོངས་པ་རུ་བསམ་པར་བྱའོ། །མཚོན་པར་བྱའོ། །བརྟག་པར་བྱའོ། །དཔག་པར་
བྱའོ། །གདགས་པར་བྱའོ། །བརྗོད་པར་བྱའོ། །བསྟན་པར་བྱའོ། །བསླབ་ཅིང་གོ་བར་
བྱའོ། །རིག་པའི་རྩལ་སྦྱང་བར་བྱའོ། །སྡིག་པ་མི་དགེ་བ་སྤང་བར་བྱའོ། །དགེ་བའི་
ཚོགས་བསྐྱེད་ཅིང་སྤེལ་བར་བྱའོ། །འབྲས་བུ་ཤེས་ཤིང་རྟོགས་པར་བྱའོ། །འབྲས་བུ་
བསྒྲུབ་པར་བྱའོ། །འབྲས་བུ་བསྒྲུབ་པ་ལ་གནས་པར་བྱའོ། །དེ་ལྟར་ན། ཀུན་ནས་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཉོན་མོངས་པ་འབྲས་བུ་བསྒྲུབ་པ་ལ་གནས་པ་མི་འགྱུར་བའི་གཡུང་དྲུང་ཅན་དུ་
ཤེས་པར་བྱའོ། །གཤེན་རབ་ཀྱིས་བཀའ་སྩལ་པ། གསལ་བ་འོད་ལྡན་དེ་ནི་འདི་ལྟ་
སྟེ། རྣམ་པར་བྱང་བ་ནི་ཡོད་མེད་གཉིས་ཀྱི་མཐའ་ལས་འདས་པའོ། །དེ་ནི་གང་ཞེ་
ན། རྣམ་པར་བྱང་བ་ནི། བསམ་དུ། མཚོན་དུ། བརྟག་ཏུ། དཔག་ཏུ། གདགས་
སུ། བརྗོད་དུ། བསྟན་དུ། བསླབ་ཅིང་གོ་རུ། རིག་པའི་རྩལ་སྦྱང་དུ། ཕྱིན་ཅི་ལོག་
དང་། སྡིག་པ་མི་དགེ་བ་སྤང་དུ། དགེ་བའི་ཚོགས་བསྐྱེད་ཅིང་སྤེལ་དུ། འབྲས་བུ།
འབྲས་བུ་བསྒྲུབ་ཏུ་ཡོད་པ་ཡང་མ་ཡིན། མེད་པ་ཡང་མ་ཡིན་ཏེ། བསམ་དུ། མཚོན་
དུ། བརྟག་ཏུ། དཔག་ཏུ། གདགས་སུ། བརྗོད་དུ། བསྟན་དུ། བསླབ་ཅིང་གོ་རུ།
རིག་པའི་རྩལ་སྦྱང་དུ། ཕྱིན་ཅི་ལོག་དང་སྡིག་པ་མི་དགེ་བ་སྤང་དུ། དགེ་བའི་ཚོགས་
བསྐྱེད་ཅིང་སྤེལ་དུ། འབྲས་བུ། འབྲས་བུ་བསྒྲུབ་ཏུ་ཡོད་མེད་གཉིས་ཀྱི་མཐའ་ལས་
འདས་པས། བསམ་པ། མཚོན་པ། བརྟག་པ། དཔོག་པ། གདགས་པ། བརྗོད་
པ། བསྟན་པ། བསླབ་པ། རིག་པའི་རྩལ་སྦྱང་བ། མི་དགེ་བ་སྤང་བ། བསྐྱེད་ཅིང་
སྤེལ་བ། འབྲས་བུ། འབྲས་བུ་བསྒྲུབ་པ་མི་གཡོ་བ་མི་དམིགས་པ་ཆེན་པོའི་ངང་ལ་
མི་འགྱུར་བར་གནས་ཏེ་ཡོད་དོ། །དེ་ལྟར་ན། རྣམ་པར་བྱང་བ་ནི། འབྲས་བུ་བསྒྲུབ་
པ་ལ་ཡེ་ནས་གནས་ཏེ། མི་གཡོ་བ་མི་དམིགས་པ་ཆེན་པོའི་ངང་ལ་མི་འགྱུར་བའི་
གཡུང་དྲུང་ཅན་དུ་གནས་པ་ཤེས་པར་བྱའོ། །ཁམས་བརྒྱད་གཏན་ལ་ཕབ་པའི་དོན་
རྣམ་པར་ངེས་པ་ལས། བོན་ཐམས་ཅད་མི་དམིགས་པ་ཆེན་པོའི་ངང་ལས་མི་འགྱུར་
བར་གནས་ཏེ་ཡོད་པར་བསྟན་པའི་ལེའུ་སྟེ་བཅོ་བརྒྱད་པའོ། །། །
༧ ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་མོངས་པ་
ཡོད་ཅིང་སྣང་བ་ལྟ་བུ་ཞིག་ལགས་ན། སྣང་སྲིད་ཀྱི་ཀུན་ནས་ཉོན་མོངས་པ་ཐམས་
ཅད་མཐུན་པ་ལྟ་བུ་ཞིག་ལགས་སམ། མི་མཐུན་མི་འདྲ་བ་ལྟ་བུ་ཞིག་ལགས་སམ།
142

འབུམ་སྡེ། ཁམས་རྩ་རྣམ་ངེས། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང༌། གཞན་ཡང་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། ཀུན་ནས་ཉོན་མོངས་
པ་ཡོད་དོ། །ཀུན་ནས་ཉོན་མོངས་པ་མི་མཐུན་མི་འདྲ་བ་བྱེ་བ་ས་ཡ་ཡོད་དོ། །དེ་
ཅིའི་ཕྱིར་ཞེ་ན། ལྷའི། ལྷ་མ་ཡིན་གྱི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི།
དྲོད་ལས་སྐྱེ་བའི། སྒོང་ལས་སྐྱེ་བའི། མངལ་ནས་སྐྱེ་བའི། ལྷའི། མིའི། བྱོལ་སོང་གི།
ཡི་དྭགས་ཀྱི། དམྱལ་བའི་ལམ་དུ་འགྲོ་བའི་ཀུན་ནས་ཉོན་མོངས་པ་མི་མཐུན་མི་འདྲ་
བ་བྱེ་བ་ས་ཡ་ཡོད་དོ། །
༧ གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཤེན་རབ་
གཡུང་དྲུང་སེམས་དཔའ་སེམས་དཔའ་རྣམས། སྦྱིན་པའི་བླ་ན་མེད་པར་ཕྱིན་པ་
ཡོད་དོ། །སྦྱིན་པ་མི་མཐུན་མི་འདྲ་བྱེ་བ་ས་ཡ་ཡོད་དོ། ། དེ་ཅིའི་ཕྱིར་ཞེ་ན། སྦྱིན་པ་
གཏོང་བ། རབ་ཏུ་གཏོང་བ། གཏོང་བ་ཆེན་པོ། མི་མཐུན་མི་འདྲ་བ་བྱེ་བ་ས་ཡ་
ཡོད་དོ། ། དེ་ལྟར་ན། སྦྱིན་པ་མི་མཐུན་མི་འདྲ་བ་བྱེ་བ་ས་ཡ་ཀུན་ལ་ཐིམ་པར་གཏོང་
དུ་ཡོད་དོ། །དེ་ཅིའི་ཕྱིར་ཞེ་ན། ལྷ་ལ། ལྷ་མ་ཡིན་ལ། མི་ལ། བྱོལ་སོང་ལ། ཡི་
དྭགས་ལ། དམྱལ་བ་ལ། དྲོད་ལས། སྒོང་ལས། མངལ་ལས། རྫུས་ཏེ་སྐྱེ་བའི་ལས།
ལྷའི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བ་ལ། ཀུན་ནས་
ཉོན་མོངས་པའི་སྦྱིན་པ་མི་མཐུན་མི་འདྲ་བ་བྱེ་བ་ས་ཡ་གཏོང་དུ་ཡོད་དོ། ། ལྷ་ཡི། ལྷ་
མ་ཡིན་གྱི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི། དྲོད་ལས་སྐྱེ་བའི། སྒོང་
ལས་སྐྱེ་བའི། མངལ་ནས་སྐྱེ་བའི། རྫུས་ཏེ་སྐྱེ་བའི། ལྷ་ཡི། མི་ཡི། བྱོལ་སོང་གི། ཡི་
དྭགས་ཀྱི། དམྱལ་བའི་ལམ་དུ་འགྲོ་བའི་ཀུན་ནས་ཉོན་མོངས་པ་ལ་ཐིམ་པའི་སྦྱིན་
པ་མི་མཐུན་མི་འདྲ་བ་བྱེ་བ་ས་ཡ་གཏོང་དུ་ཡོད་དོ། །དེ་ནས་ཡིད་ཀྱི་ཁྱེའུ་ཆུང་གིས་
གསོལ་པ། གཤེན་རབ་ལགས། སྦྱིན་པ་མཐུན་པར་གཏོང་དུ་མཆིས་སམ། མཆིས་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་འགྱུར་རམ། ལྷའི། ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་
བའི་རིགས་ལ། དྲོད་ལས་སྐྱེ་བའི། སྒོང་ལས་སྐྱེ་བའི། མངལ་ནས་སྐྱེ་བའི། རྫུས་ཏེ་
སྐྱེ་བའི་སེམས་ཅན་ལ། ལྷའི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་
དུ་འགྲོ་བའི་སེམས་ཅན་ལ། སྦྱིན་པ་མཐུན་པར་གཏོང་དུ་མཆིས་སམ། མཆིས་པར་
འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང༌། གཞན་ཡང་གཡུང་
དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། སྦྱིན་པ་རྒྱ་ཆེ་ལ་
མི་དམིགས་པ་ཞེས་བྱ་བ་དེ་ནི། དོན་གྱི་མཐུན་པར་གཏོང་དུ་ཡོད་དོ། །དེ་ཅིའི་ཕྱིར་
ཞེ་ན། ལྷའི། ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་རིགས་
ལ། དྲོད་ལས་སྐྱེ་བའི། སྒོང་ལས་སྐྱེ་བའི། མངལ་ནས་སྐྱེ་བའི། རྫུས་ཏེ་སྐྱེ་བའི་རིགས་
ལ། ལྷའི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བའི་རིགས་
ལ་གཏོང་བའི་སྦྱིན་པ་དེ་ནི། མི་དམིགས་པའི་ངང་ལ་བཞག་ན་རྒྱ་ཆེའོ། །དེ་ལྟར་
ན། གང་ཞིག་ཀུན་ནས་ཉོན་མོངས་པའི་སྦྱིན་པ་གཏོང་བ་གང་ཡིན་པ་དེ་ནི། མི་
དམིགས་པའི་ངང་ལ་བཞག་ན་རྒྱ་ཆེའོ། །དེ་ནས་སྟོན་པ་གཤེན་རབ་མི་བོས་བཀའ་
སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས། གང་ཞིག་སྐྱེས་བུས་སྦྱིན་པ་གཏོང་བ་མི་དམིགས་པའི་ངང་ལ་འཇོག་པར་
འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ། སྦྱིན་པའི་བླ་ན་མེད་པར་
ཕྱིན་པ་དེ་ནི། ཐུགས་རྗེའི་ཞིང་དག་སྟེ་ཡོད་པའོ། །གང་ཞིག་སྐྱེས་བུའི་སྦྱིན་ལ་ལེན་པ།
སྦྱིན་པའི་རྒྱུ། སྦྱིན་པའི་ལམ། སྦྱིན་པའི་དེ་བཞིན་ཉིད་མི་དམིགས་པའི་ངང་ལ་འཇོག་
པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ། སྦྱིན་པའི་བླ་ན་མེད་
པར་ཕྱིན་པ་དེ་ནི། ཐུགས་རྗེའི་ཞིང་དག་སྟེ་ཡོད་པའོ། །གཤེན་རབ་མི་བོས་བཀའ་
སྩལ་པ། དེ་ལྟར་ན། གང་ཞིག་སྐྱེས་བུ་ཀུན་ནས་ཉོན་མོངས་པ་གཏོང་བའི་རྒྱུ་དང་།
144

འབུམ་སྡེ། ཁམས་རྩ་རྣམ་ངེས།
འབྲས་བུ་དང་། ལམ་དང་། གནས་དང་། དེ་བཞིན་ཉིད། ཀུན་ནས་ཉོན་མོངས་
པ་ལ། སྦྱིན་པ་གཏོང་བའི་རྒྱུ་དང་། འབྲས་བུ་དང་། ལམ་དང་། གནས་དང་།
དེ་བཞིན་ཉིད། ཀུན་ནས་ཉོན་མོངས་པས་སྦྱིན་པ་གཏོང་བའི་རྒྱུ་དང་། འབྲས་བུ་
དང་། ལམ་དང་། གནས་དང༌། དེ་བཞིན་ཉིད་མི་དམིགས་པའི་ངང་ལ་འཇོག་པར་
འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ། སྦྱིན་པའི་བླ་ན་མེད་པར་
ཕྱིན་པ་དེ་ནི། ཐུགས་རྗེའི་ཞིང་དག་སྟེ་ཡོད་པའོ། །ཁམས་བརྒྱད་གཏན་ལ་ཕབས་
པའི་དོན་རྣམ་པར་ངེས་པ་ལས། སྦྱིན་པ་གཏོང་བའི་ལེའུ་སྟེ་བཅུ་དགུ་པའོ། །ཁམས་
བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལས། དུམ་བུ་དང་པོ། བམ་པོ་
དགུ་པའོ།། །། །
༧ དེ་ནས་གཡུང་དྲུང་སེམས་དཔའ་སེམས་དཔའ་ཆེན་པོ། གསལ་བ་འོད་ལྡན་
གྱིས་གསོལ་པ། གཤེན་རབ་ལགས། བདག་ནི་བསྐལ་པ་སྟོང་ཕྲག་དུ་མ་དང་བཅས་
པའི་སྔོན་ནས་དུས་འདི་ལ་གཏུག་པ་ཚུན་ཆད་དུ། མི་དགེ་བའི་ལས་ཅི་བགྱིས་པ་
གང་ལགས་པའི་སྡིག་པ་ཐམས་ཅད། འབྱང་བར་འགྱུར་བའི་ཐབས་ཤིག་འཚལ་ལོ། །
གཤེན་རབ་ལགས། སྔར་མི་དགེ་བའི་ལས་ཅི་བགྱིས་པ་གནོང་བར་འཚལ་ལོ། །ད་
ལྟར་བགྱིད་པ་ལ་འགྱོད་སེམས་སྐྱེའོ། །སླད་ནས་ཀྱང་སྡོམ་པར་འཚལ་ལོ། །དེ་ལྟར་
ན། ལྷ་ཡི། ལྷ་མ་ཡིན་གྱི། མི་ཡི། བྱོལ་སོང་གི། ཡི་དྭགས་ཀྱི། དམྱལ་བའི་གནས་
རིས་སུ་སྐྱེ་ཞིང་ལུས་བླངས་པའི་དུས་ན། དྲོད་ལས། སྒོང་ལས། མངལ་ནས། རྫུས་ཏེ་
སྐྱེ་བའི་གནས་རིས་སུ་སྐྱེས་ཤིང་ལུས་བླངས་པའི་དུས་ན། ལྷ་ཡི། མི་ཡི། བྱོལ་སོང་གི།
ཡི་དྭགས་ཀྱི། དམྱལ་བའི་ལམ་དུ་འགྲོ་བའི་དུས་ན། མི་དགེ་བའི་ལས་ཅི་བགྱིས་པ་
གང་ལགས་པའི་སྡིག་པ་ཐམས་ཅད་འབྱང་བར་འགྱུར་བའི་ཐབས་ཤིག་འཚལ་ལོ
དེ་ལྟར་ན། ཀུན་ནས་ཉོན་མོངས་པ་ཡིས། མི་དགེ་བའི་ལས་ཅི་བགྱིས་པ་གང་ལགས་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པའི་སྡིག་པ་ཐམས་ཅད་འབྱང་བར་འགྱུར་བའི་ཐབས་ཤིག་འཚལ་ལོ། །གཤེན་རབ་
མི་བོས་བཀའ་སྩལ་པ། གསལ་བ་འོད་ལྡན། གཞན་ཡང་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། གང་ཞིག་གཡུང་དྲུང་སེམས་དཔའ་
སེམས་དཔའ་ཆེན་པོ་དེས་ནི། བསྐལ་པ་ཁྲི་ཕྲག་དུ་མ་གྲངས་མེད་པ་ནས་དུས་འདི་
ལ་གཏུགས་པའི་བར་དུ། མི་དགེ་བའི་ལས་ཅི་བགྱིས་པ་གང་ལགས་པའི། སྡིག་པ་
ཐམས་ཅད་འབྱངས་བར་འགྱུར་བའི་ཐབས་ཤིག་འཚལ་ན། ཚུལ་ཁྲིམས་ཀྱི་བླ་ན་མེད་
པར་ཕྱིན་པ་འདི་ནི། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་
དག་པ་ཡིན་པས། ཚུལ་ཁྲིམས་མི་མཐུན་མི་འདྲ་བ་བྱེ་བ་ས་ཡ་སྟོང་ཕྲག་དུ་མ་གྲངས་
མེད་པར་བསྲུང་ན། བསྐལ་པ་དུ་མ་གྲངས་མེད་པའི་སྡིག་པ་ཅི་བགྱིས་པ་འབྱང་བར་
འགྱུར་རོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཚུལ་ཁྲིམས་མི་མཐུན་མི་
འདྲ་བ་བྱེ་བ་ས་ཡ་སྟོང་ཕྲག་དུ་མ་གྲངས་མེད་པ་ཅི་ལྟར་བསྲུང་བར་བགྱི། གཤེན་
རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། གང་ཞིག་རིགས་ཀྱི་བུ་འམ་རིགས་ཀྱི་
བུ་མོ་དག །སྲོག་གཅོད་པ། འདོད་པ་ལོག་པར་གཡེམ་པ། མ་བྱིན་པར་ལེན་པ།
ངག་འཁྱལ་པ། ཚིག་རྩུབ་མོ། རྫུན། ཕྲ་མ། མངན་སེམས། གདུག་སེམས། ལོག་
པར་ལྟ་བ། གཏི་མུག ། ཞེ་སྡང༌། འདོད་ཆགས། ཕྲག་དོག །ང་རྒྱལ། རྔོན་སེམས།
འདོད་སེམས། སེར་སྣ། འཇུངས་འགེགས། བྱུང་ཚོར། ཉོན་མོངས་པ་ཅན་གྱི་ཡིད།
ལེ་ལོ། བཏང་སྙོམས། ཕྱིན་ཅི་ལོག་གི་སྨོན་པ། གཉིས་སུ་ལྟ་བའི་རེ་དོགས། འཁོར་བ་
ལ་ཆགས་པ། བསམ་པ་གཡེང་བར་བྱེད་པ། འཁྲུལ་པའི་བློ། རྩོད་པ་ལ་འདུན་པ་
གཏོང་བ། ཐེ་ཚོམ། ཟུག་རྔུ་། ཁེ་གྲགས། གཞན་ལ་རྣམ་པར་འཚེ་བ། ཡིད་ཀྱིས་
146

ཁམས་རྩ་རྣམ་ངེས། །
འབུམ་སྡེ།
བསླུ་བ། མྱ་ངན་སེམས། འཁོར་བར་གདུང་བ། འཕྱ་སེམས། ཁྲེལ་འཛེམས་མེད་པ།
རྒོད་པ་བླ་བ། གཉིད། ཁོང་ཁྲོ་བ། འགྲན་ང་བ། ཞེ་རྔོམས། བསླུ་བ་པོ་བྱེད་པ།
གཡོ་སྒྱུ། གསོག་འཇོག །ཤེས་བྱ་ལྷག་མཐོང་། སྡུག་བསྔལ། ཉོན་མོངས་པ། སྒྲིབ་པ།
བག་ཆགས་ངན་པ། སྤྲོ་ཐུང་བ། མཚན་ཉིད་ངན་པ། ངོ་མ་གཉིས་ཆེ་བ། ཚིག་
འགྱུར་བ། བློ་གསོག་ཆེ་བ། བློ་མི་བརྟན་པ། བློ་འཕང་དམའ་བ། བློ་བརྡུལ་བ།
སེམས་སྟོབས་ཆུང་བ། དྲན་པ་མི་གསལ་བ། དབང་པོ་ཉམས་པ། འཛིན་པ་ཆེ་བ།
དེམས་ཆུང་བ། ཐོལ་མ་གྱུའི་ལས། ཟུག་རྣོ་ཆེ་བ། གཏོགས་འདོད་ཀྱི་ལས། ཕྱིན་ཅི་
ལོག་གི་ལས། འཛིན་ཆགས། བྱུང་ཚོར། ཀུན་འབྱུང་། རྣམ་པར་རྟོག་པ། འཁོར་བ་
རྒྱུན་ཐག་རིང་བ། མཚན་མའི་རྗེས་གཅོད་པ། རྨི་ལམ་ལ་རྟོག་པ་སྐྱེས་པ། བདེན་
ཚིག་ཁྱད་དུ་གསོད་པ། སྡིག་པའི་ལས་བགྱིད་དུ་སྩལ་བ། བགྱིས་པ་ལ་རྗེས་སུ་ཡི་
རང་བ། དགེ་བ་ཅན་གྱི་ཚོགས་གཅོག་པ། སྡིག་པ་ཅན་ལ་མི་དགེ་བའི་གྲོགས་དང་
མཐུན་པར་བྱེད་པ། དུས་གསུམ་གྱི་ཕ་མ་ལ་བརྔན་བྱེད་པ། གཤེན་དམ་གཅིག་པ་ལ་
དྲོལ་རྐུ་བྱེད་པ། བྱམས་པར་བྱེད་པ་ལ་སྙིང་རིང་བར་བྱེད་པ། སེམས་བསེན་པར་
བྱེད་པ་ལ་འཁུ་ཞིང་ལྡོག་པ། མཛའ་བོ་ལྟ་བུའི་དྲིན་ཅན་ལ་རྐུ་དང་སྡོང་ཤོམ་པ།
དུས་གསུམ་གྱི་བདེ་བར་གཤེགས་པ་ལ་རྒྱབ་ཀྱིས་ཕྱོགས་པ། དཔོན་གསས་བླ་མའི་
བཀའ་གཅོག་པ། བསྲུང་བར་བྱ་བའི་དམ་ལ་ལྡོག་པ། གཉན་པར་བྱ་བའི་ཁྲིམས་
བཤིག་པ། གསས་མཁར་གཉན་པོའི་དཀོར་ལ་རློམ་པ། མཆོད་རྟེན་གཉན་པོའི་རྩེ་
ནས་བཤིག་པ། གཡུང་དྲུང་བོན་གྱི་བསྟན་པ་བསྣུབས་པར་བྱེད་པ། གསུང་རབ་
གླེགས་བམ་ལ་འགོམ་ཞིང་རྫི་བཅག་པར་བྱེད་པ། བདེ་བར་གཤེགས་པ་སྐུའི་
གཟུགས་བརྙན་ལ་མངན་ཞིང་སྨོད་པ། གཤེན་རབ་ཀྱི་ཞལ་སྐྱིན་ལ་སྡིག་གི་དྲི་མས་
བསྒོ་བ། ཁས་བླངས་པ་རྗེས་སུ་མི་སོབ་པ། རི་རབ་ཀྱི་རྩེ་ནས་གུ་འདེབས་པ། རྒྱ་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཚོའི་ནང་དུ་དུག་སྤྱོད་བ། ཆུ་བོ་ཆེན་པོ་གལ་བསྒྱུར་བ། རྩི་ཤིང་ནགས་ཚལ་ལ་མེ་
གཏོང་བ། རིགས་ཀྱི་བུའམ་རིགས་ཀྱི་བུ་མོ་ལ་ལུང་ལོག་པར་སྟོན་པ། ཐུགས་རྗེའི་
གནས་ལ་འབྲི་བཀོལ་བྱེད་པ། ལྷ་ཡི་ཞལ་ཟས་ལ་ར་ཆོད་བྱེད་པ། གང་ཟག་ལ་
བདག་ཏུ་འཛིན་པ། གཤེན་གྱི་དྲང་སྲོང་ལ་རྗེས་སུ་བསླུ་བ། སེམས་ཅན་ཕྲ་མོའི་
འདུན་ཚོགས་བཤིག་པ། བཀའ་ལ་ཉན་པའི་ཚོགས་ཡལ་བར་གཏོང་བ། རིག་པའི་
སྒྲོན་མ་ལ་མུན་འབེབས་པ། གདུང་བ་བསྐྱེད་པར་བྱེད་པའི་མ་དང་བུ་འབྲལ་བར་
བྱེད་པ། འཛའ་བོ་ལྟ་བུའི་བར་དུ་གཅུག་འཛུད་པ། སྤྱོད་པ་དཀར་ལ་བསམ་པ་
གནག་པ། གཞན་གྱི་སྲོག་འཕྲོག་ལ། སྒྱུ་མ་ཡིད་ལ་བྱེད་པས་གཞན་བསླུ་བ། འཁྲུལ་
པ་ཡིད་ལ་བྱེད་པས་སྐུ་བསླུ་བ། བསླུ་བ་པོ་ལ་རྗེས་སུ་མོས་པར་སློབ་པ། མཚན་མ་
ལ་རྗེས་སུ་དཔོགས་པས་བསླུ་བར་བྱེད་པ། འཁྲུལ་པའི་ངོ་གང་ལ་ལྟ་བར་བྱེད་པ།
འཁྲུལ་པའི་བློ་འགྱོད་དང་ལྡན་པ། འཁྲུལ་པ་ཤ་སྟག་ལ་ཆགས་ཤིང་ཞེན་པ། དོན་མ་
ཡིན་པ་ལ་རྗེས་སུ་སྤྱོད་པ། ཐམས་ཅད་ནས་ཐམས་ཅད་དུ་སེམས་གསོད་པར་བྱེད་པ།
དགེ་བ་ཅན་གྱི་ཚོགས་ཞིག་པར་དགའ་ལ། སྡིག་པ་ཅན་གྱི་གྲོགས་བསྟེན་པ། བདེན་
པའི་དོན་ལ་ཡོངས་སུ་འདའ་བ། རྩོལ་སེམས། ཆད་པར་ལྟ་བ། རྟག་པར་འཛིན་
པའི་མཚན་མ། ཡུ་ཏིའི་ཆང༌། མང་ཐུན་གྱི་ཤ། ཨག་བཙོང་དང་སྒོག་བཙོང་།
པགས་ཤུན་གྱི་གོས། ཁ་ན་མ་ཐོ་བ། རྣམ་པར་མ་དག་པའི་སྤྱོད་པ། དམ་ཚིག་བླང་
དོར། སྡིག་པ་མི་དགེ་བའི་ལས་ཐམས་ཅད། སྤང་བར་འཚལ་བའི་གཡུང་དྲུང་སེམས་
དཔའ་སེམས་དཔའ་ཆེན་པོ། ཚུལ་ཁྲིམས་ཀྱི་བླ་ན་མེད་པར་ཕྱིན་པ་ཡང་དག་པའི་
དོན་ལ་འདུད་ཅིང་། སྲོག་གཅོད་པ། འདོད་པ་ལོག་པར་གཡེམ་པ། མ་བྱིན་པར་
ལེན་པ། ངག་འཁྱལ་པ། ཚིག་རྩུབ་མོ། རྫུན། ཕྲ་མ། མངན་སེམས། གདུག་སེམས།
ལོག་པར་ལྟ་བ། གཏི་མུག ། ཞེ་སྡང་། འདོད་ཆགས། ཕྲག་དོག །ང་རྒྱལ། རྔོན་
148

ཁམས་རྩེ་རྣམ་ངེས། ། ༼ཀ༽
འབུམ་སྡེ།
སེམས། འདོད་སེམས། སེར་སྣ། འཇུངས་གེགས། བྱུང་ཚོར། ཉོན་མོངས་པ་ཅན་གྱི་
ཡིད། ལེ་ལོ། བཏང་སྙོམས། ཕྱིན་ཅི་ལོག་གི་སྨོན་པ། གཉིས་སུ་ལྟ་བའི་རེ་དོགས།
འཁོར་བ་ལ་ཆགས་པ། བསམ་པ་གཡེང་བར་བྱེད་པ། འཁྲུལ་པའི་བློ། རྩོད་པ་
འདུན་ལ་གཏོང་བ། ཐེ་ཚོམ། ཟུག་རྔུ་། ཁེ་གྲགས། གཞན་ལ་རྣམ་པར་འཚེ་བ།
ཡིད་ཀྱིས་བསླུ་བ། མྱ་ངན་སེམས། འཁོར་བ་ལ་གདུང་བ། དཔྱོད་སེམས། ཁྲེལ་
འཛེམ་མེད་པ། རྒོད་པ་བླ་བ། གཉིད། ཁོང་ཁྲོ་བ། འགྲན་ང་བ། ཞེ་རྔོམས། བསླུ་
བ་པོ། བྱེད་པ། གཡོ་སྒྱུ། གསོག་འཇོག །ཤེས་བྱ་ལྷག་མཐོང་། སྡུག་བསྔལ། ཉོན་
མོངས་པ། སྒྲིབ་པ། བག་ཆགས་ངན་པ། སྤྲོ་ཐུང་བ། མཚན་ཉིད་ངན་པ། ངོ་མ་
གཉིས་ཆེ་བ། ཚིག་འགྱུར་བ། བློ་གསོག་ཆེ་བ། བློ་མི་བརྟན་པ། བློ་འཕང་དམའ་བ།
བློ་རྡུལ་བ། སེམས་སྟོབས་ཆུང་བ། དྲན་པ་མི་གསལ་བ། དབང་པོ་ཉམས་པ།
འཛིན་པ་ཆེ་བ། དེམས་ཆུང་བ། ཐོལ་མ་གྱུའི་ལས། ཟུག་རྣོ་ཆེ་བ། གཏོགས་འདོད་
ཀྱི་ལས། ཕྱིན་ཅི་ལོག་གི་ལས། འཛིན་ཆགས། བྱུང་ཚོར། ཀུན་འབྱུང་། རྣམ་པར་
རྟོག་པ། འཁོར་བའི་རྒྱུན་ཐག་རིང་བ། མཚན་མའི་རྗེས་སུ་གཅོད་པ། རྨི་ལམ་ལ་
རྟོག་པ་སྐྱེ་བ། བདེན་ཚིག་ཁྱད་དུ་གསོད་པ། སྡིག་པའི་ལས་བགྱིད་དུ་སྩལ་བ།
བགྱིས་པ་ལ་རྗེས་སུ་ཡི་རང་བ། དགེ་བ་ཅན་གྱི་ཚོགས་གཅོད་པ། སྡིག་པ་ཅན་ལ་མི་
དགེ་བའི་གྲོགས་མཐུན་པར་བྱེད་པ། དུས་གསུམ་གྱི་ཕ་མ་ལ་མངན་བྱེད་པ། གཤེན་
དམ་གཅིག་པ་ལ་དྲོལ་རྐུ་བྱེད་པ། བྱམས་པར་བྱེད་པ་ལ་སྙིང་རིང་བར་བྱེད་པ།
སེམས་བསེན་པར་བྱེད་པ་ལ་འཁུ་ཞིང་ལྡོག་པ། མཛའ་བོ་ལྟ་བུའི་དྲིན་ཅན་ལ་རྐུ་དང་
སྡོང་ཤོམ་པ། དུས་གསུམ་གྱི་བདེ་བར་གཤེགས་པ་ལ་རྒྱབ་ཀྱིས་ཕྱོགས་པ། དཔོན་
གསས་བླ་མའི་བཀའ་གཅོག་པ། བསྲུང་བར་བྱ་བའི་དམ་ལ་ལྡོག་པ། གཉན་པར་བྱ་
བའི་ཁྲིམས་བཤིག་པ། གསས་མཁར་གཉན་པོའི་དཀོར་ལ་རློམ་པ། མཆོད་རྟེན་
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གཉན་པོའི་རྩེ་ནས་བཤིག་པ། གཡུང་དྲུང་བོན་གྱི་བསྟན་པ་བསྣུབས་པར་བྱེད་པ།
གསུང་རབ་དང་གླེག་བམ་ལ་འགོམ་ཞིང་རྫི་བཅག་པར་བྱེད་པ། བདེ་བར་གཤེགས་
པ་སྐུའི་གཟུགས་བརྙན་ལ་མངན་ཞིང་སྨོད་པ། གཤེན་རབ་ཀྱི་ཞལ་སྐྱིན་ལ་སྡིག་པའི་
དྲི་མས་བསྒོ་བ། ཁས་བླངས་པ་རྗེས་སུ་མི་སོབ་པ། རི་རབ་ཀྱི་རྩེ་ནས་གུ་འདེབས་པ།
རྒྱ་མཚོའི་ནང་དུ་དུག་སྤྱོད་པ། ཆུ་བོ་ཆེན་པོ་གལ་བསྒྱུར་བ། རྩི་ཤིང་ནགས་ཚལ་ལ་
མེ་གཏོང་བ། རིགས་ཀྱི་བུའམ་རིགས་ཀྱི་བུ་མོ་ལ་ལུང་ལོག་པར་སྟོན་པ། ཐུགས་རྗེའི་
གནས་ལ་འབྲི་བཀོལ་བྱེད་པ། ལྷ་ཡི་ཞལ་ཟས་ལ་ར་ཆོད་བྱེད་པ། གང་ཟག་ལ་
བདག་ཏུ་འཛིན་པ། གཤེན་གྱི་དྲང་སྲོང་ལ་རྗེས་སུ་བསླུ་བ། སེམས་ཅན་ཕྲ་མོའི་
འདུན་ཚོགས་བཤིགས་པ། བཀའ་ལ་ཉན་པའི་ཚོགས་ཡལ་བར་གཏོང་བ། རིག་པའི་
སྒྲོན་མ་ལ་མུན་འབེབས་པ། གདུང་བ་བསྐྱེད་པར་བྱེད་པའི་མ་དང་བུ་འབྲལ་བར་
བྱེད་པ། མཛའ་བོ་ལྟ་བུའི་བར་དུ་གཅུགས་འཛུད་པ། སྤྱོད་པ་དཀར་ལ་བསམ་པ་
གནག་པ། གཞན་གྱི་སྲོག་འཕྲོག་པ། སྒྱུ་མ་ཡིད་ལ་བྱེད་པས་གཞན་བསླུ་བ། འཁྲུལ་
པ་ཡིད་ལ་བྱེད་པས་རྐུ་བསླུ་བ། བསླུ་བ་པོ་ལ་རྗེས་སུ་མོས་པར་སློབ་པ། མཚན་མ་
ལ་རྗེས་སུ་དཔོགས་པས་བསླུ་བར་བྱེད་པ། འཁྲུལ་བ་ཡི་ངོ་གང་ལ་ལྟ་བར་བྱེད་པ།
འཁྲུལ་པའི་བློ་འགྱོད་དང་ལྡན་པ། འཁྲུལ་པ་ཤ་སྟག་ལ་ཆགས་ཤིང་ཞེན་པ། དོན་མ་
ཡིན་པ་ལ་རྗེས་སུ་སྤྱོད་པ། ཐམས་ཅད་ནས་ཐམས་ཅད་དུ་སེམས་གསོད་པར་བྱེད།
དགེ་བ་ཅན་གྱི་ཚོགས་ཞིག་པར་དགའ་བ། སྡིག་པ་ཅན་གྱི་གྲོགས་བསྟེན་པ། བདེན་
པའི་དོན་ལ་ཡོངས་སུ་འདའ་བ། རྩོལ་སེམས། ཆད་པར་ལྟ་བ། རྟག་པར་འཛིན་
པའི་མཚན་མ། ཡུ་ཏིའི་ཆང་། མང་ཐུན་གྱི་ཤ། ཨག་བཙོང་དང་སྒོག་བཙོང་།
པགས་ཤུན་གྱི་གོས། ཁ་ནས་མ་ཐོ་བ། རྣམ་པར་མ་དག་པའི་སྤྱོད་པ། དམ་ཚིག་
བླང་དོར། སྡིག་པ་མི་དགེ་བའི་ལས་ཐམས་ཅད་སྤོང་བའི་ཚུལ་དེ་བསྲུང་ཞིང་།
150

འབུམ་སྡེ། ཁམས་རྩ་རྣམ་ངེས། ༼ཀ༽
ཁྲིམས་དེ་ཐུབ་པར་གྱུར་ན། བསྐལ་པ་སྟོང་ཕྲག་དུ་མ་ཞིག་གི་སྡིག་པ་འབྱང་བར་
འགྱུར་རོ། །གང་ཞིག་རིགས་ཀྱི་བུའམ་རིགས་ཀྱི་བུ་མོ་དག །ཚུལ་དེ་མ་བསྲུང་ཁྲིམས་
དེ་མ་ཐུབ་ན། བསྐལ་པ་སྟོང་ཕྲག་གཅིག་གི། བཅུའི། བརྒྱའི། སྟོང་གི། ཁྲི་ཡི། བརྒྱ་
ཕྲག་སྟོང་གི། སྟོང་ཕྲག་དུ་མའི་ཆར་ཡང་དོན་ལ་ཉེ་བར་མི་འགྱུར་རོ། །དེ་ནས་སྟོན་
པ་གཤེན་རབ་མི་བོས་བཀའ་སྩལ་པ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །སྲོག་གཅོད་པ་དེ་ནི། གཏི་མུག་གིས། ཞེ་སྡང་གིས། འདོད་ཆགས་ཀྱིས། ཕྲག་
དོག་གིས། ང་རྒྱལ་གྱིས་སྲོག་གཅོད་པ་འདོད་པས་ལོག་པར་གཡེམ་པ། ཁྲིམས་ཀྱིས།
ལྷ་ཡི་རིགས་ཀྱིས། ཕ་མས། བདག་པོས། དབང་པོ་སྒོ་ཡིས་བསྲུང་བའི་རྒྱུ་ལ། འདོད་
པས་ལོག་པར་གཡེམ་པ། མ་བྱིན་པར་ལེན་པ། ལྷ་མ་སྲིན་གྱི་དབང་གིས་བྱས་པའི་
མ་བྱིན་པར་ལེན་པ། མིའི་དབང་གིས་བྱས་པ། དྲག་ཤུལ་གྱིས། འཇབ་བུས། སྒྱུ་
གསོག་གིས་མ་བྱིན་པར་ལེན་པ། ངག་འཁྱལ་བར་སྨྲ། བླ་མ་ལ། བླ་མས་བླ་མ་ལ།
འོག་མ་ལ། འོག་མས་འོག་མ་ལ། འཁོར་ལ། འཁོར་གྱིས་འཁོར་ལ། བདག་ལ།
བདག་གིས་བདག་ལ། གཞན་ལ། གཞན་གྱིས་གཞན་ལ། ངག་འཁྱལ་པར་སྨྲ་བ།
ཚིག་རྩུབ་མོར་གཏོང་བ། སྤྱི་དམ། དུས་ཀྱིས། ལས་ཀྱིས། གནས་ཀྱིས། སྟབས་ཀྱིས།
རྒྱུ་ཡིས་གཅིག་པ་ལ་ཚིག་རྩུབ་མོར་གཏོང་བ། རྫུན་དུ་སྨྲ་བ། བདག་ལ་ཕན་པའི་
གཞན་ལ་གནོད་པའི། བདག་དང་གཞན་ལ་ཕན་གནོད་གཉིས་སུ་མེད་པར་རྫུན་སྨྲ་
བ། ཕྲ་མ་རུ་སྨྲ་བ། ཕྲ་མ་མཚན་ནམ་ཚག་ཏུ། ཐབས་ཀྱིས་གསང་ཞིང༌། ཕྲ་མོ་ཉེ་
འབྱེད་འཛུད་པ། མངན་སེམས་གསས་མཁར་གཉེན་པོ་ལ། མཆོད་རྟེན་དང་སྐུ་
གཟུགས་ལ། གསུང་རབ་དང་གླེགས་བམ་ལ། རྒྱལ་པོའི་ཁབ་ལ། རིགས་ཐ་དད་པའི་
གནས་ལ། ལུས་ལ། ངག་ལ། ཡིད་ཐ་དད་པ་ལ། མངན་སེམས་སྤྱོད་པ། གདུག་
སེམས། ལྷའི། ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་རིགས་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལ། ལྷའི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་ལམ་དུ་འགྲོ་བ་ལ། དྲོད་
ལས། སྒོང་ལས། མངལ་ནས། རྫུས་ཏེ་སྐྱེ་བའི་སེམས་ཅན་ལ། སྲོག །ལུས། དབང་
ཐང་། ཡོ་བྱད། རྒྱན། སྐྱེས་བུ། གང་ཟག །སྲོག་དང༌། དབུགས་ཀྱིས་བསྡུས་པ་
ཐམས་ཅད་ལ་གདུག་སེམས་གཏོང་བ། ལོག་པར་ལྟ་བ། མ་རིག་པས། འཁྲུལ་པས།
དོན་མ་ཡིན་པས། སེམས་བྱིང་རྨུགས་ཀྱིས། ཤེས་བྱ་ལྷག་མཐོང་གིས། འཁོར་བར་
གདུང་བས། བག་ཆགས་ངན་པ་རྒྱུ་བས། ཡིད་གཡོ་བས། ཡིད་ཀྱིས་བསླུ་བ། འགྲེན་
དོ་གྱིས། ལས་ཀྱིས། ལས་ཀྱིས་དབང་གིས། རྣམ་པར་སྨིན་པའི་དབང་གིས། རྣམ་
པར་སྨིན་པའི། སྙིག་གི་ལོག་པར་ལྟ་བ། གཏི་མུག་དུ་གྱུར་པ། མ་རིག་པ། མུན་པས།
འཁོར་བ། ངན་སོང་གི། སྐྱེས་གནས་ཀྱི། བག་ཆགས་ངན་པའི་རྒྱུ་བསག་པ། ལས་ཀྱི།
སྒྲིབས་པ་རྒྱུན་གྱིས་གཡེམ་པ། སྐྱེ་བ་རྒྱུན་དུ་ཞུགས་པ། རྒྱུ་མཐུན་པའི་དབང་གིས།
ལས་ཀྱི་རྣམ་པར་སྨིན་པའི་དབང་གི་གཏི་མུག་ཏུ་གྱུར་པ། ཞེ་སྡང་སྐྱེ་བ། མ་རིག་
པའི་དབང་གི་སྲོག །དབུགས། ལུས། ངག །ཡིད། མདངས་རྒྱན་ལས། ལས་ཀྱི་
དབང་གི། རྣམ་པར་རྟོག་པས། ཚོར་བ་དྲག་པོ་ལས། འཛིན་རྟོག་གི་དབང་གི།
བསམ་སྦྱོར་ངན་པ། རྩོད་པའི་དབང་གི། སེམས་དང་མི་ལྡན་པ། དབང་གི། ཞེ་
སྡང་། སྐྱེ་བ། འདོད་ཆགས། གཡོ་བ། ཆགས་པའི། འཁྲིལ་པའི། འགྲོ་བ་བཟང་མོ་
ལ། ལྷ་ཡི་བུ་མོའི་མདངས་ལ། ཀླུ་ཡི། གླུ་དང་། དབྱངས་དང་། གདུང་ཚིག་ལ།
རྒྱན་ལ་ཡིད་ཀྱི་བསླུ་བ་མང་པོ། ལྷ་ཡི་ཁང་བཟང་ལ། རྒྱལ་པོའི་ཁབ་ལ། རིན་པོ་
ཆེའི་གླིང་གི་ནོར་ལ། རྒྱན་བཟང་པོའི་གོས་ལ། རོ་མཆོག་བདའ་དགུའི་ཟས་ལ། སྙན་
པར་སྒྲོག་པའི་སྒྲ་ལ། དྲི་ཞིམ་པ་ལ། སྒྱུ་མའི་བསླུ་བྲིད་ལ་འདོད་ཆགས་གཡོ་བ། ཕྲག་
དོག་ཆེ་བ། ཆོ་འཆོས་བྱེད་པའི། རུ་ངའི། གནས་ལམ། བྲས་རྒྱན་ལ། བྱ་བྱེད་དང་
ལས་ཁུར་བ་ལ། རྗེས་སུ། སྔོན་ལ། སྒྱུ་མ་ལྟ་བུའི་སྤྲུལ་པ་ལ། ཕྱིན་ཅི་ལོག་གི་ཕྲག་
152

ཁམས་རྩ་རྣམ་ངེས། །
འབུམ་སྡེ། །
དོག་ཆེ་བ། ང་རྒྱལ་སྐྱེས་པ། རྩོད་པའོ། །ལུང་ལོག་པར་སྟོན་པའི། གལ་པོར་འཇུག་
པའི། བསྐྱེད་པར་རིང་བའི། ང་བོ་སྙམ་པའི། ང་ལས་མེད་པའི། ངར་གཅོད་པའི།
ལས་གྱུར་བའི། རང་གི་མར་གྱུར་བའི། གཏང་བཞག་མེད་པའི། གཏོམ་ཆོལ་དུ་སྨྲ་
བའི། ཟློས་བུ་རུ་སྨྲ་བའི། འཆལ་བ་རུ་སྨྲ་བའི། བདག་ཕྱོགས་སུ་སྨྲ་བའི། རྟོགས་
དཔྱོད་སྨྲ་བའི། དོན་མ་ཡིན་པའི་ང་རྒྱལ་སྐྱེས། རྔོན་སེམས་ཆེར་བྱེད་པ། གཟུང་བའི་
ཡུལ་ལས། འཛིན་ལས་གྱི་པའི་སེམས། བག་ཆགས་ཀྱི་རྗེས་སུ། འཁྲུལ་པའི་ངོ་གང་
ལ། རིན་པོ་ཆེའི་གླིང་གི་ནོར་ལ། ཀུན་འབྱུང་གི་མཚན་མ་ལས། འདུ་འཛིའི་གཞི་མ་
ལ། འཁོར་བའི་ས་བོན་ལ། སྡུག་བསྔལ་གྱིས་སྐྱེད་ཤིང་ལ། ཕྱིན་ཅི་ལོག་གི་ལས་ལ་
རྔོན་སེམས་ཆེར་བྱེད་པ། འདོད་སེམས་སྐྱེས་པ། གཟུགས་སྒྲ་དྲི་རོ་བརྒྱན་བཟང་པོ་
ལ། ཕྱིན་ཅི་ལོག་གི་ལྟ་བ། སྒྱུ་མ་ལྟ་བུ་ལ། བསླུ་བའི་རྗེས་སུ། དུག་དང་མཚོན་ལ།
སྲོག་འཕྲོག་པའི་ཐབས་ལ་འདོད་སེམས་སྐྱེ་བ། སེར་སྣ་ཆེར་བྱེད་པ། གཟུགས་ཀྱི།
སྒྲའི། དྲིའི། རོ་མཆོག་གི། རྒྱན་དང་། གོས་ཀྱི། བོན་གྱི་སྦྱིན་དང་མི་ལྡན་པའི།
འཆིང་བའི་འདུན་པ་དང་ལྡན་པའི་སེར་སྣ་ཆེར་བྱེད་པ། འཇུངས་གེགས་བྱེད་པ།
གང་ཞིག་སྦྱིན་པ་གཏོང་བ་ལ། ཡོངས་སུ་གཏོང་བ། རབ་ཏུ་གཏོང་བ། གཏོང་བ་
ཆེན་པོ་དང་ལྡན་པ་ལ། ཁའི། ལག་གི། སྐྱབས་ཀྱི། གནས་ཀྱི། མ་གོད་པའི་རྒྱ་ཆེ་ལ་
དམིགས་པ་མེད་པར་གཏོང་བ་ལ། འཇུངས་གེགས་བྱེད་པ། བྱུང་ཚོར་བཟོད་པ་མེད་
པ། འགོག་པའི་བྱུང་ཚོར། མིག་གི། རྣ་བའི། སྣའི། ལྕེ་ཡི། ལུས་ཀྱི། ཡིད་ཀྱི། བག་
ཆགས་ཀྱི། བདུད་ཀྱི་འགྲན་འཛུགས་པ་ལྟ་བུའི། ཁ་ན་མ་ཐོ་བའི། རྐྱེན་དྲག་པོས་
འགོས་པ་ལྟ་བུའི། མི་རྟག་པ་ལ་གདུང་བ་སྐྱེ་པ་ལྟ་བུའི། གང་ལ་ཡིད་མི་བདེ་བའི་
བྱུང་ཚོར་བཟོད་པ་མེད་པ། ཉོན་མོངས་པ་ཅན་གྱི་ཡིད་ལྡང་བར་བྱེད་པ། བདག་
དང་གཞན་དུ་འཛིན་པའི། འཁྲུལ་པའི་བློ་དཔུང་བསྐྱེད་པའི། བག་ཆགས་ཀྱི་གཏིང་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དཔོག་པར་བྱེད་པའི། རང་ག་མའི་བློ་ཐ་དད་པའི། འདུ་འཛིའི་གཞི་བསྐྱེད་པར་བྱེད་
པའི། ཕྱིན་ཅི་ལོག་གི་མཐའ་སྒོ་སྟོན་པར་བྱེད་པའི། བསླུ་བ་པོའི་རྗེས་སུ་ཡིད་རང་
བར་བྱེད་པའི། འཁོར་བ་ལས་ཀྱི་ཕྱིར་ལྡོག་པར་བྱེད་པའི། སྤྱོད་མི་ཁོམས་པའི་གནས་
འཚོལ་བར་བྱེད་པའི། སྐྱེ་ཤི་ལ་ལུང་འདོགས་པར་བྱེད་པའི། རྣམ་པར་གཡོ་ཞིང་
འཁྲུལ་པར་བྱེད་པའི་ཉོན་མོངས་པ་ཅན་གྱི་ཡིད་ལྡང་བར་བྱེད་པ། ལེ་ལོ་དང་བཏང་
སྙོམས་ཆེར་བྱེད་པ། བརྩོན་འགྲུས་ཆེན་པོ་དང་མི་མཐུན་པའི། བྱ་བ་གྲུབ་པའི་ལས་
ལ། དགེ་བའི་རྩ་བ་ཅི་བགྱིས་པ་ལ། དོན་དམ་པའི་འབྲས་བུ་བསྒྲུབ་པ་ལ། ཡོན་ཏན་
གྱི་ཚོགས་སྤེལ་བ་ལ། དད་པ་ཆེན་པོ་ཡོན་ཏན་གྱི་སྔོན་དུ་གཏོང་བ་ལ། སྡུག་བསྔལ་
གྱི་ཆུ་རྒྱུན་གཅོད་པ་ལ། འཁོར་བ་མེད་པའི་ལམ་དུ་འཇུག་པ་ལ། ངེས་པའི་གནས་
འཚོལ་བ་ལ། དོན་དམ་པར་ཉེ་བར་འདུད་པ་ལ་ལེ་ལོ་དང་བཏང་སྙོམས་ཆེར་བྱེད་
པ། ཕྱིན་ཅི་ལོག་གི་སྨོན་པ། འཁོར་བའི་གནས་སུ་སྐྱེ་བར་ཤོག་ཅིག །འདུ་འཛིའི་གཞི་
བསྐྱེད་པར་ཡིད་ལ་བྱེད་པ། གཞན་གྱི་སྲོག་གཅོད་པར་ཡིད་ལ་བྱེད་པ། གཞན་གྱི་
དབུགས་ལེན་པ་ཡིད་ལ་བྱེད་པ། གཞན་གྱི་ནོར་ལ་ཆགས་པར་ཡིད་ལ་བྱེད་པ།
གཞན་གྱི་ཁ་ཟས་ལ་རྔམས་པར་ཡིད་ལ་བྱེད་པ། གཞན་ལ་གནོད་པའི་བསམ་པ་
ཡིད་ལ་བྱེད་པ། བདག་འཐབ་རྩོད་ཀྱི་སྡེ་དཔོན་ལྟ་བུར་སྐྱེ་བར་ཤོག་ཅིག་ཟེར་བ།
བདག་བྱ་བ་མང་པོ་བདུད་ཀྱི་ལས་ལ་དཔའ་བར་ཤོག་ཅིག་ཟེར་བ། བསོད་ནམས་ཀྱི་
རྒྱུན་ཐག་རིང་བ་གཅོད་པར་ཡིད་ལ་བྱེད་པ། ལྕི་བ་བཞི་དང་ལོག་པ་བརྒྱད་ཡིད་ལ་
བྱེད་པ། ཕྱིན་ཅི་ལོག་གི་སྨོན་པ། ལུང་ལོག་པའི་སྨོན་ལམ་ཕྱིན་ཅི་ལོག་ཏུ་འདེབས་པ་
ཐ་དད་པ་དེ་ནི། གཉིས་སུ་ལྟ་བའི་རེ་དོགས་འཆའ་བ། ཡོད་མེད་གཉིས་ལ། སྨོན་
ལEལམ་གྲུབ་མི་གྲུབ་གཉིས་སུ། དགེ་སྡིག་གཉིས་སུ་སྤྱོད་པའི་འབྲས་བུ་ལ། བོན་ཐམས་
ཅད་ཉམས་སུ་མྱོང་བའི་དྲོད་དང་མི་ལྡན་པས་སེམས་དང་སེམས་སུ་སྣང་བ་གཉིས་སུ།
154

ཁམས་རྩ་རྣམ་ངེས།
འབུམ་སྡེ།
ཉམ་ང་མེད་པའི་རིག་པ་གདེང་དུ་མ་ཤར་བས་རྟག་ཆད་གཉིས་སུ་ལྟ་བའི་གཡང་
སར་རེ་དོགས་འཆའ་བ། འཁོར་བ་ལ་ཆགས་པར་བྱེད་པ། འཁོར་བའི་བདེ་བ་ལ་
ཡོངས་སུ། འཁོར་བའི་འདུ་འཛི་ལ་ཆེར། འཁོར་བའི་ཆུ་རྒྱུན་ལ་ཐབས་ཀྱིས། འཁོར་
བའི་མཐའ་ལ་རྗེས་སུ། འཁོར་བའི་བཤོལ་ཐག་ལ་གདུང་བས། འཁོར་བའི་རྒྱུ་དྲུག་ལ་
བག་ཆགས་པ། བསམ་པ་གཡེང་བར་བྱེད་པ། དོན་ལ་རྒྱུན་གྱི་ལས་རྣམ་པར་རྩོལ་
བ་ལ། འདུ་ཤེས་མི་འཇུག་པའི་ལས་མཐར་ཕྱིན་པ་ལ། རིག་པ་རྒྱུན་ཆགས་སུ་གསལ་
འདེབས་པའི་དོན་ལ་ཡིད་ཀྱིས་བསླུ་བ་ལ། ཆགས་སུ་མེད་པའི་བསམ་པ་ལ་རྗེས་སུ་
དྲན་པས། ཆགས་པས་བསམ་པ་གཡེང་བར་བྱེད་པ། འཁྲུལ་པའི་བློ་བྱུང་བ། ཡིད་
མི་བདེ་བའོ། །བག་ཆགས་ཀྱི། རྣམ་པར་རྟོག་པའོ། །ཡིད་ཀྱིས་བསླུ་བའི། འཁོར་བའི་
གདུང་བའི། མྱོས་པའི་ཆུ་ལ་འཐུང་བའི། དྲན་པ་མི་གསལ་བའི། མཚན་མ་ལ་སྤྱོད་
པའི་རྗེས་སུ། དོན་དང་མི་ལྡན་པའི་རྗེས་སུ་འཁྲུལ་པའི་བློ་བྱུང་བ་དེ་ནི་ཤིན་ཏུ་ཡ་ང་
བས་རབ་ཏུ་སྤོང་བར་བྱའོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་།
དེ་ལྟར་ན། རྩོད་པ་འདུན་ལ་གཏོད་པ། ཐེ་ཚོམ་སྐྱེ་བར་བྱེད་པ། ཟུང་རྔུ་ཆེ་བར་བྱེད་
པ། ཕྱིན་ཅི་ལོག་གི་ཁེ་གྲགས་བྱེད་པ། གཞན་ལ་རྣམ་པར་འཚེ་བ། ཡིད་ཀྱི་བསླུ་བ་
པོའི་དབང་དུ་གྱུར་པ། འཁོར་བ་ལ་གདུང་བ་སྐྱེ་བར་བྱེད་པ། མྱ་ངན་གྱི་གཞི་བསྐྱེད་
པར་བྱེད་པ། འཕྱའ་སེམས་གཏོང་བར་བྱེད་པ། ཁྲེལ་འཛེམ་མེད་པ་གྱུར་པ། རྒོད་
ཅིང་བླ་བར་གྱུར་པ། གཉིད་དབང་དུ་གྱུར་པ། ཁོང་ཁྲོ་ཆེ་བར་གྱུར་པ། འཁྲུལ་པའི་
ལས་ལ་འགྲན་ང་བར་གྱུར་པ། ཞེ་རྔམས་ཆེ་བར་གྱུར་པ། སྒྱུ་འཚོང་དང་བསླུ་བ་པོ་
བྱེད་པ། ཕྱིན་ཅི་ལོག་གི་གཡོ་སྒྱུ་ཆེ་བར་གྱུར་པ། གསོག་འཇོག་ལ་བག་ཆགས་པར་
གྱུར་པ། དེའོ་སྙམ་པའི་ཤེས་བྱ་འབྱུང་བར་འགྱུར་རམ། ལྷག་མཐོང་གི་མཚན་མ་ལ་
རྟོག་པ། སྡུག་བསྔལ་ཉམས་སུ་མྱོང་བར་གྱུར་པ། ཉོན་མོངས་པ་ཡིད་ལ་ལྡང་བར་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གྱུར་པ། སྒྲིབ་པ་ཆེ་བར་གྱུར་པ། བག་ཆགས་ངན་པ་གསོག་པར་བྱེད་པ། སྤྲོ་ཐུང་
ཞིང་སེམས་སྐྲན་པར་བྱེད་པ། མཚན་ཉིད་ངན་པར་གྱུར་པ། ཚིག་ངོ་མ་གཉིས་སུ་སྨྲ་
བར་གྱུར་པ། ཚིག་འགྱུར་ཞིང་མི་བདེན་པར་སྨྲ་བ། བློ་བསོག་ཆེ་བར་གྱུར་པ། བློ་མི་
བརྟན་པར་གྱུར་པ། བློ་འཕང་དམའ་ཞིང་བྱིང་རྨུགས་སུ་གྱུར་པ། བློ་རྟུལ་ཞིང་ཡིད་
མི་མོས་པར་གྱུར་པ། འདུ་ཤེས་ཆ་ཕྲ་ཞིང་སེམས་སྟོབས་ཆུང་བར་གྱུར་པ། དྲན་པ་མི་
གསལ་བར་གྱུར་པ། དབང་པོ་ཉམས་པར་གྱུར་པ། འཛིན་པ་ཆུང་བས་དོན་ལ་
གཡེང་བར་གྱུར་པ། དེམས་ཆུང་ཞིང་དོན་དང་མི་ལྡན་པར་གྱུར་པ། ཐོལ་མ་གྱུའི་
ལས་བྱེད་པ། ཚིག་ཟུག་རྣོ་ཆེ་བར་གྱུར་པ། གཏོགས་འདོད་ཀྱི་ལས་ལ་བརྩོན་པར་
བྱེད་པ། ཕྱིན་ཅི་ལོག་གི་ལས་ལ་དྲན་པར་བྱེད་པ། འཛིན་ཆགས་ཆེ་བར་གྱུར་པ།
རྐྱེན་ཀྱིས་བྱུང་ཚོར་དུ་གྱུར་པ། ཀུན་འབྱུང་གི་སྒོ་ཐ་དད་པར་གྱུར་པ། རྣམ་པར་རྟོག་
པ་ལྡང་བར་བྱེད་པ། འཁོར་བའི་རྒྱུན་ཐག་བསྲིང་བར་བྱེད་པ། མཚན་མའི་རྗེས་
གཅོད་པར་བྱེད་པ། ཕྱིན་ཅི་ལོག་གི་བག་ཆགས་རྨི་ལམ་དུ་རྒྱུ་བ། སྡིག་པ་མི་དགེ་
བའི་ལས་བགྱིད་དུ་སྩལ་པ། སྡིག་པ་བགྱིས་པ་ལ་རྗེས་སུ་ཡིད་རང་བ། དགེ་བ་ཅན་
གྱི་ཚོགས་གཅོད་པར་བྱེད་པ། སྡིག་པ་ཅན་ལ་མི་དགེ་བའི་སྡོང་བྱེད་པ། དུས་གསུམ་
གྱི་ཕ་མ་ལ་མངན་བྱེད་པ། གཤེན་ཁྲིམས་གཅིག་པ་ལ་ཆུ་ཤོམ་པར་བྱེད་པ། བྱམས་
པར་སེམས་དཔའ་ལ་སྙིང་རིང་བར་བྱེད་པ། སེམས་བསེན་པར་ལྟ་བ་ལ་འཁུ་ལྡོག་
བྱེད་པ། མཛའ་བོ་ལྟ་བུ་ལ་རྐུ་དང་སྡོང་ཤོམ་པར་བྱེད་པ། ལྷ་རྣམས་ལ་རྒྱབ་ཀྱིས་
ཕྱོགས་པར་བྱེད་པ། གཤེན་རབ་ཀྱི་བཀའ་གཅོག་པར་བྱེད་པ། ཁྲིམས་དང་དམ་ལས་
ལྡོག་པར་བྱེད་པ། གཞན་གྱི་ཁྲིམས་བཤིག་པར་བྱེད་པ། གསས་མཁར་གཉན་པོའི་
དཀོར་ལ་རློམ་པར་བྱེད་པ། མཆོད་རྟེན་གཉན་པོའི་རྩེ་ནས་བཤིག་པར་བྱེད་པ།
བོན་གྱི་བསྟན་པ་ཡོངས་སུ་བསྣུབས་པར་བྱེད་པ། གསུང་རབ་དང་གླེགས་བམ་ལ་
156

འབུམ་སྡེ། ཁམས་རྩ་རྣམ་ངེས། ། ༼ཀ༽
འགོམ་ཞིང་བསྐུར་སྟི་ཆུང་བར་བྱེད་པ། གཟུགས་ལ་སྐུ་རུ་བྱིན་གྱིས་བརླབས་ཤིང་
མངའ་དབུལ་བ་ལ་མངན་སྨོད་ཅིང་མཚངས་འདོགས་པར་གྱུར་པ། གཤེན་རབ་ཀྱི་
ཞལ་སྐྱིན་ལ་སྡིག་གི་དྲི་མས་བསྒོ་བར་སེམས་པ། ཁས་བླངས་པ་ལ་རྗེས་སུ་མི་སོབ་
པར་གྱུར་པ། རི་རབ་ཀྱི་རྩེ་ནས་གུ་འདེབས་པར་གྱུར་པ། མཚོ་ལ་དུག་སྤྱོད་བར་བྱེད་
པ། ཆུ་བོ་ཆེན་པོ་གལ་བསྒྱུར་བར་བྱེད་པ། རྩི་ཤིང་ནགས་ཚལ་ལ་མེ་གཏོང་བར་བྱེད་
པ། རིགས་ཀྱི་བུ་དང་རིགས་ཀྱི་བུ་མོ་ལ་ལུང་ལོག་པ་སྟོན་པར་བྱེད་པ། ཐུགས་རྗེ་
གནས་ལ་བྲི་བཀོལ་བྱེད་པ། མཆོད་པའི་ཡོ་བྱད་ལ་ར་ཆོད་བྱེད་པ། གང་ཟག་ལ་
བདག་དང་གཞན་དུ་འཛིན་པ། གཡོ་སྒྱུ་མེད་པའི་གཤེན་རབ་ལ་རྗེས་སུ་བསླུ་བར་
སེམས་པ། སེམས་ཅན་གྱི་འདུན་ཚོགས་བཤིག་པར་བྱེད་པ། བཀའ་ལ་ཉན་པའི་
ཚོགས་ཡལ་བར་གཏོང་བ། རིག་པའི་སྒྲོན་མ་ལ་མུན་འབེབ་པར་བྱེད་པ། གདུང་བ་
སྐྱེ་བའི་མ་དང་བུ་འབྲལ་བར་བྱེད་པ། མཛའ་བོ་ལྟ་བུའི་བར་དུ་གཅུག་འཛུད་པར་
བྱེད་པ། སྤྱོད་པ་དཀར་ལ་བསམ་པ་གནག་པར་བྱེད་པ། སྒྱུ་མ་ཡིད་ལ་བྱེད་པས་
གཞན་གྱིས་ཡིད་བསླུ་བར་གྱུར་པ། འཁྲུལ་པ་ཡིད་ལ་བྱེད་པས་གཤེན་རབ་ཀྱི་སྐུ་བསླུ་
བ། བསླུ་བ་པོའི་རྗེས་སུ་མོས་པ་སློབ་པ། མཚན་མའི་རྗེས་སུ་དྲན་པ་སྐྱེ་བར་བྱེད་པ།
འཁྲུལ་པ་ཡིད་ལ་བྱེད་པས་གཤེན་རབ། འཁྲུལ་པའི་ངོ་གང་ལ་ལྟ་བར་བྱེད་པ།
འཁྲུལ་པའི་བློ་ཕྱིས་འགྱོད་དང་ལྡན་པར་གྱུར་པ། འཁྲུལ་པ་ཤ་སྟག་ལ་ཆགས་པ་ཞེན་
པར་གྱུར་པ། དོན་མེད་པའི་ལས་ལ་རྗེས་སུ་སྤྱོད་པ། དགེ་བ་ཅན་གྱི་ཚོགས་ཞིག་པར་
དགའ་བ། སྡིག་པ་ཅན་གྱི་རྗེས་སུ་ཡི་རང་ཞིང་སྨོན་པར་བྱེད་པ། བདེན་པའི་དོན་ལ་
ཡོངས་སུ་འདའ་བར་བྱེད་པ། ཕྱིན་ཅི་ལོག་གི་རྩོལ་སེམས་བྱུང་བ། རྟག་ཆད་གཉིས་
སུ་ལྟ་བར་གྱུར་པ། མང་ཐུན་ཞེས་བྱ་བ་བདུད་ཀྱི་ཁ་ཟས་ལ་བག་མེད་པར་བཟའ་
བར་བྱེད་པ། པགས་ཤུན་གྱི་གོས་རག་ཤའི་ཚུལ་དུ་གོན་པར་བྱེད་པ། ཁ་ན་མ་ཐོ་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བའི་ཚིག་ལ་ལེན་ལྡོན་པར་གྱུར་པ། རྣམ་པར་མ་དག་པའི་སྤྱོད་པ་བྱེད་པར་གྱུར་པ།
དམ་ཚིག་བླང་དོར་ཡོངས་སུ་ཆེ་བར་བྱེད་པ། སྡིག་པ་མི་དགེ་བའི་ལས་ཐ་དད་པར་
བྱེད་པ། གསོད་པའི་ནང་ནས་ཐུ་བར་གྱུར་པ་སེམས་གསོད་པར་བྱེད་པ་དེ་ནི་ཤིན་ཏུ་
ཡ་ང་བས་རབ་ཏུ་སྤང་བར་བྱའོ། ། ཞེ་སྡང་གི། གཏི་མུག་གི། འདོད་ཆགས་ཀྱི། ང་
རྒྱལ་གྱི། ཕྲག་དོག་གི་དབང་གིས། མ་རྟོགས་པའི། མྱོས་པའི་ཆུ་ལ་འཐུང་པའི་དབང་
གིས། སྡིག་པའི་གྲོགས་བསྟན་པའི། གཞན་གྱི་ཚིག་གི་སྤྱོད་པའི་དབང་གིས། རྩོད་པ་
འདུན་ལ་གཏོང་བ། ཐེ་ཚོམ་སྐྱེ་བར་བྱེད་པ། ཟུག་རྔུ་ཆེ་བར་བྱེད་པ། ཕྱིན་ཅི་ལོག་གི་
ཁེ་གྲགས་བྱེད་པ། གཞན་ལ་རྣམ་པར་འཚེ་བ། ཡིད་ཀྱི་བསླུ་བ་པོའི་དབང་དུ་གྱུར་པ།
འཁོར་བ་ལ་གདུང་བ་བསྐྱེད་པར་བྱེད་པ། མྱ་ངན་གྱི་གཞི་བསྐྱེད་པར་བྱེད་པ། འཕྱ་
སེམས་གཏོང་བར་བྱེད་པ། ཁྲེལ་འཛེམ་མེད་པར་གྱུར་པ། རྒོད་ཅིང་བླ་བར་བྱེད་པ།
གཉིད་དབང་དུ་གྱུར་པ། ཁོང་ཁྲོ་ཆེ་བར་གྱུར་པ། འཁྲུལ་པའི་ལས་ལ་འགྲན་ང་བར་
གྱུར་པ། ཞེ་ཇོམས་སྐྱེ་བར་བྱེད་པ། སྒྱུ་འཚོང་དང་བསྒྲུབ་པ་བྱེད་པ། ཕྱིན་ཅི་ལོག་གི་
གཡོ་སྒྱུ་ཆེ་བར་བྱེད་པ། གསོག་འཇོག་ལ་བག་ཆགས་པར་གྱུར་པ། ངའོ་སྙམས་པའི་
ཤེས་བྱ་འབྱུང་བར་འགྱུར་བ། ལྷག་མཐོང་གི་མཚན་མ་ལ་རྟོག་པ། སྡུག་བསྔལ་
ཉམས་སུ་མྱོང་བར་གྱུར་པ། ཉོན་མོངས་པའི་ཡིད་ལྡང་བར་གྱུར་པ། སྒྲིབ་པ་ཆེ་བར་
གྱུར་པ། བག་ཆགས་ངན་པ་གསོག་པར་བྱེད་པ། སྤྲོ་ཐུང་ཞིང་སེམས་སྐྲན་པར་བྱེད་
པ། མཚན་ཉིད་ངན་པར་གྱུར་པ། ཚིག་ངོ་མ་གཉིས་སུ་སྨྲ་བར་གྱུར་པ། ཚིག་འགྱུར་
ཞིང་མི་བདེན་པར་སྨྲ་བ། བློ་གསོག་ཆེ་བར་གྱུར་པ། བློ་མི་བརྟན་པར་གྱུར་པ། བློ་
འཕང་དམའ་ཞིང་བྱིང་རྨུག་ཏུ་གྱུར་པ། བློ་རྡུལ་ཞིང་ཡིད་མི་མོས་པ་གྱུར་པ། འདུ་
ཤེས་ཆ་ཕྲ་ཞིང་སེམས་སྟོབས་ཆུང་བར་གྱུར་པ། དྲན་པ་མི་གསལ་བར་གྱུར་པ།
དབང་པོ་ཉམས་པར་གྱུར་པ། འཛིན་པ་ཆུང་ཞིང་དོན་ལ་གཡེང་བར་གྱུར་པ།
158158

འབུམ་སྡེ། ཁམས་རྩ་རྣམ་ངེས།
སེམས་ཆུང་ཞིང་དོན་དང་མི་ལྡན་པར་གྱུར་པ། ཐོལ་མ་གྱུའི་ལས་བྱེད་པ། ཚིག་
ཟུགས་རྣོ་ཆེ་བར་གྱུར་པ། གཏོགས་འདོད་ཀྱི་ལས་ལ་བརྩོན་པར་གྱུར་པ། ཕྱིན་ཅི་
ལོག་གི་ལས་ལ་དྲན་པར་བྱེད་པ། འཛིན་ཆགས་ཆེ་བར་གྱུར་པ། རྐྱེན་གྱིས་བྱུང་ཚོར་
དུ་གྱུར་པ། ཀུན་འབྱུང་གི་སྒོ་ཐ་དད་པར་གྱུར་པ། རྣམ་པར་རྟོག་པ་ལྡང་བར་བྱེད་
པ། འཁོར་བའི་རྒྱུན་ཐག་བསྲིང་བར་བྱེད་པ། མཚན་མའི་རྗེས་གཅོད་བྱེད་པར་གྱུར་
པ། ཕྱིན་ཅི་ལོག་གི་བག་ཆགས་རྨི་ལམ་དུ་རྒྱུ་བ། སྡིག་པ་མི་དགེ་བའི་ལས་བགྱིད་དུ་
སྩལ་བ། སྡིག་པ་བགྱིས་ལ་ཡོངས་སུ་ཡིད་རང་བ་དང་། དགེ་བ་ཅན་གྱི་ཚོགས་
གཅོག་པར་བྱེད་པ་དང་། སྡིག་པ་ཅན་ལ་མི་དགེ་བའི་སྡོང་བྱེད་པ་དང་། དུས་
གསུམ་གྱི་ཕ་མ་ལ་མངན་བྱེད་པ། གཤེན་ཁྲིམས་གཅིག་པ་ལ་རྐུ་ཤོམ་པར་བྱེད་པ།
བྱམས་པར་སེམས་པ་ལ་སྙིང་རིང་བར་བྱེད་པ། སེམས་བསེན་པར་ལྟ་བ་ལ་འཁུ་ལྡོག་
པར་བྱེད་པ། མཛའ་བོ་ལྟ་བུ་ལ་རྐུ་དང་སྡང་ཤོམ་པར་བྱེད་པ། ལྷ་རྣམས་ལ་རྒྱབ་
ཀྱིས་ཕྱོགས་པར་བྱེད་པ། གཤེན་རབ་ཀྱི་བཀའ་གཅོག་པར་བྱེད་པ། ཁྲིམས་དང་དམ་
ལས་ལྡོག་པར་བྱེད་པ། གཞན་གྱིས་ཁྲིམས་བཤིག་པར་བྱེད་པ། གསས་མཁར་གཉན་
པོའི་དཀོར་ལ་རློམ་པར་བྱེད་པ། མཆོད་རྟེན་གཉན་པོའི་རྩེ་ནས་བཤིགས་པར་བྱེད་
པ། བོན་གྱི་བསྟན་པ་ཡོངས་སུ་བསྣུབས་པར་བྱེད་པ། གསུང་རབ་དང་གླེགས་བམ་
ལ་འགོམ་ཞིང་བཀུར་སྟི་ཆུང་བར་བྱེད་པ། གཟུགས་ལ་སྐུ་རུ་བྱིན་གྱིས་བརླབས་ཤིང་།
མངའ་ཕུལ་བ་ལ་མངན་སྨོད་ཅིང་མཚངས་འདོགས་པར་གྱུར་པ། གཤེན་རབ་ཀྱི་
ཞལ་སྐྱིན་ལ་སྡིག་པའི་དྲི་མས་བསྒོ་བར་སེམས་པ། ཁས་བླངས་པ་རྗེས་སུ་མི་སོབ་
པར་གྱུར་པ། རི་རབ་ཀྱི་རྩེ་ནས་ཀུ་འདེབས་པར་གྱུར་པ། མཚོ་ལ་དུག་སྤྱོད་པར་བྱེད་
པ། ཆུ་བོ་ཆེན་པོ་གལ་བསྒྱུར་བར་བྱེད་པ། རྩི་ཤིང་ནགས་ཚལ་ལ་མེ་གཏོང་བར་བྱེད་
པ། རིགས་ཀྱི་བུ་དང་རིགས་ཀྱི་བུ་མོ་ལ་ལུང་ལོག་པ་སྟོན་པར་བྱེད་པ། ཐུགས་རྗེའི་
50

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གནས་ལ་བྲི་བཀོལ་བྱེད་པ། མཆོད་པའི་ཡོ་བྱད་ལ་ར་ཆོད་བྱེད་པ། གང་ཟག་ལ་
བདག་དང་གཞན་དུ་འཛིན་པ། གཡོ་སྒྱུ་མེད་པའི་གཤེན་རབ་ལ་རྗེས་སུ་བསླུ་བར་
སེམས་པ། སེམས་ཅན་གྱི་འདུན་ཚོགས་བཤིག་པར་བྱེད་པ། བཀའ་ལ་ཉན་པའི་
ཚོགས་ཡལ་བར་གཏོང་བ། རིག་པའི་སྒྲོན་མ་ལ་མུན་འབེབ་པར་བྱེད་པ། གདུང་བ་
སྐྱེ་བའི་མ་དང་བུ་འབྲལ་བར་བྱེད་པ། མཛའ་བོ་ལྟ་བུའི་བར་དུ་གཅུགས་འཛུད་པར་
བྱེད་པ། སྤྱོད་པ་དཀར་ལ་བསམ་པ་གནག་པར་བྱེད་པ། སྒྱུ་མ་ཡིད་ལ་བྱེད་པས་
གཞན་གྱི་ཡིད་བསླུ་བར་གྱུར་པ། འཁྲུལ་པ་ཡིད་ལ་བྱེད་པས་གཤེན་རབ་ཀྱི་སྐུ་བསླུ་
བ། བསླུ་བ་པོའི་རྗེས་སུ་མོས་པར་སློབ་པ། མཚན་མའི་རྗེས་སུ་དྲན་པར་བྱེད་པ།
འཁྲུལ་པའི་ངོ་གང་ལ་ལྟ་བར་བྱེད་པ། འཁྲུལ་པའི་བློ་ཕྱིས་འགྱོད་དང་ལྡན་པར་གྱུར་
པ། འཁྲུལ་པ་ཤ་སྟག་ལ་ཆགས་པ་ཞེན་པར་གྱུར་པ། དོན་མེད་པའི་ལས་ལ་རྗེས་སུ་
སྤྱོད་པ། དགེ་བ་ཅན་གྱི་ཚོགས་ཞིག་པར་དགའ་བ། སྡིག་པ་ཅན་གྱི་རྗེས་སུ་ཡིད་རང་
ཞིང་སྨོན་པར་བྱེད་པ། བདེན་པའི་དོན་ཡོངས་སུ་འདའ་བར་བྱེད་པ། ཕྱིན་ཅི་ལོག་
གི་རྩོལ་སེམས་བྱུང་བ། རྟག་ཆད་གཉིས་སུ་ལྟ་བར་གྱུར་པ། མང་ཐུན་ཞེས་བྱ་བ་
བདུད་ཀྱི་ཁ་ཟས་ལ་བག་མེད་པར་བཟའ་བར་བྱེད་པ། པགས་ཤུན་གྱི་གོས་རག་ཤའི་
ཚུལ་དུ་གྱོན་པར་བྱེད་པ། ཁ་ན་མ་ཐོ་བའི་ཚིག་ལ་ལན་ལྡོན་པར་བྱེད་པ། རྣམ་པར་
མ་དག་པའི་སྤྱོད་པ་བྱེད་པར་གྱུར་པ། དམ་ཚིག་བླང་དོར་ཡོངས་སུ་ཆེ་བར་གྱུར་པ།
སྡིག་པ་མི་དགེ་བའི་ལས་ཐ་དད་པར་བྱེད་པ། གསོད་པའི་ནང་ཐུ་བར་གྱུར་པ་
སེམས་གསོད་པར་བྱེད་པ་དེ་ནི་ཤིན་ཏུ་ཡ་ང་བས་རབ་ཏུ་སྤང་བར་བྱའོ། །དེ་ནས་
གཤེན་རབ་མི་བོས་བཀའ་སྩལ་པ། དེ་ལྟར་ན། གང་ཞིག་རིགས་ཀྱི་བུའམ་རིགས་ཀྱི་
བུ་མོ་དག །ཀུན་ནས་ཉོན་མོངས་པའི་སྡིག་པ་མི་དགེ་བའི་ལས་ཤིན་ཏུ་ཡ་ང་བ་ཅི་
བགྱིས་པ་གང་ལགས་པ་ཐམས་ཅད་ཡོངས་སུ་རབ་ཏུ་སྤང་བར་འཚལ་བའི་གཡུང་
160

ཁམས་རྩེ་རྣམ་ངེས། །
འབུམ་སྡེ།
དྲུང་སེམས་དཔའ་སེམས་དཔའ་ཆེན་པོས། ཚུལ་ཁྲིམས་ཀྱི་བླ་ན་མེད་པར་ཕྱིན་པ་
ཡང་དག་པའི་དོན་ལ་སློབ་ཅིང་། ཀུན་ནས་ཉོན་མོངས་པའི་ཚུལ་ཁྲིམས་ཐམས་ཅད་
ཞིག་ཅིང་ཉམས་པ་མེད་པར་ཐུབ་ན། ཀུན་ནས་ཉོན་མོངས་པ་དང་ཀུན་ནས་ཉོན་
མོངས་པའི་ངོ་བོ་ཉིད་ནི། བླ་ན་མེད་པ་ཡང་དག་པར་རྫོགས་པའི་འབྲས་བུ་ལ།
མཐར་གྱིས་སྙོམས་པར་འཇུག་ཅིང་ཡུན་དུ་གནས་པར་འགྱུར་རོ། །དེ་ནས་གསལ་བ་
འོད་ལྡན་གྱིས་གསོལ་པ། གཤེན་རབ་ལགས། ཚུལ་ཁྲིམས་ཀྱི་བླ་ན་མེད་པར་ཕྱིན་
པའི་རྒྱུ་ཅི་ལྟ་བུ་ཞིག་ལགས། འབྲས་བུ་ཅི་ལྟ་བུ་ཞིག་དམིགས་པར་བགྱི། གཤེན་རབ་
མི་བོས་བཀའ་སྩལ་པ། གསལ་བ་འོད་ལྡན་དེ་ནི་འདི་ལྟ་སྟེ། ཚུལ་ཁྲིམས་ཀྱི་བླ་ན་
མེད་པར་ཕྱིན་པའི་རྒྱུ་ནི། གཞི་གང་ལ་མ་བསྐྱེད་པ་ཡིན་ལ། འབྲས་བུ་ནི་བླ་ན་མེད་
པ་ཡང་དག་པར་རྫོགས་པའི་འབྲས་བུ་ཡིན་ནོ། ། རྒྱུ་འབྲས་དེ་ནི། མི་དམིགས་པའི་
ངང་ལ་འཇོག་པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་དེ་ནི།
ཚུལ་ཁྲིམས་ཀྱི་བླ་ན་མེད་པར་ཕྱིན་པ་ཡིན་པས། ཐུགས་རྗེའི་ཞིང་དག་སྟེ་ཡོད་པའོ། །
དེ་ལྟར་ན། གང་ཞིག་ཀུན་ནས་ཉོན་མོངས་པའི་ཚུལ་ཁྲིམས་བསྲུང་བའི་རྒྱུ་དང་།
བསྲུང་བའི་འབྲས་བུ་མི་དམིགས་པའི་ངང་ལ་འཇོག་པར་འཚལ་བའི་གཡུང་དྲུང་
སེམས་དཔའ་སེམས་དཔའ་ཆེན་པོ། ཚུལ་ཁྲིམས་ཀྱི་བླ་ན་མེད་པར་ཕྱིན་པ་དེ་ནི།
ཐུགས་རྗེའི་ཞིང་དག་སྟེ་ཡོད་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་
ངེས་པ་ལས། སྣང་བ་ཚུལ་ཁྲིམས་ཀྱི་ལེའུ་སྟེ་ཉི་ཤུ་པའོ།། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། འཁོར་བ་མི་
བདེ་བར་ཚོར་བའི་སྡུག་བསྔལ་ཤིན་ཏུ་ཡ་ང་བ་ལ་བཟོད་པ་བསྒོམ་པར་བགྱི་བའི་
ཐབས་ཤིག་འཚལ་ལོ། །ཀུན་ནས་ཉོན་མོངས་པའི་འཁོར་བ་མི་བདེ་བར་ཚོར་བའི་
སྡུག་བསྔལ་ཤིན་དུ་ཡ་ང་བ་ལ་བཟོད་པ་བསྒོམ་པར་བགྱི་བའི་ཐབས་ཤིག་འཚལ་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་དྲུང་
སེམས་དཔའ་ཆེན་པོ་རྣམས། གང་ཞིག་སྡུག་བསྔལ་མི་བདེ་བར་ཚོར་བ་ལ། ཡོངས་
སུ་བཟོད་པ་བསྒོམ་པར་འདོད་ན། འཁོར་བ་མི་བདེ་བ་དང༌། སྡུག་བསྔལ་བྱུང་ཚོར་
མེད་པ་རུ། བཟོད་པའི་བླ་ན་མེད་པར་ཕྱིན་པ། གཡུང་དྲུང་སེམས་དཔའ་སེམས་
དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་
དེ་ནི་གང་ཞེ་ན། ཀུན་ནས་ཉོན་མོངས་པ་དང་། ཀུན་ནས་ཉོན་མོངས་པ་མ་ཡིན་
པའི་འཁོར་བ་མེད་པ། མི་བདེ་བ་མེད་པ། སྡུག་བསྔལ་མེད་པ། བྱུང་ཚོར་མེད་པ།
བཟོད་པའི་བླ་ན་མེད་པར་ཕྱིན་པ་གཡུང་དྲུང་སེམས་དཔའ་སེམས་དཔའ་ཆེན་པོའི་
སྤྱོད་པ། ཡང་དག་པའི་དོན་ལ་བསླབ་ཏུ་ཡོད་དོ། །དེ་ལྟར་ན། གང་ཞིག་ཀུན་ནས་
ཉོན་མོངས་པ་དང་། ཀུན་ནས་ཉོན་མོངས་པ་མ་ཡིན་པའི་འཁོར་བ་མེད་པར་སེམས་
པ་དང་། མི་བདེ་བ་མེད་པར་སེམས་པ་དང་། སྡུག་བསྔལ་མེད་པར་སེམས་པ་དང་།
བྱུང་ཚོར་མེད་པར་སེམས་པ་དེ་ནི། བཟོད་པའི་བླ་ན་མེད་པར་ཕྱིན་པ་ཡང་དག་པའི་
དོན་ལ་བསྒོམ་ཞིང་གནས་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་
ངེས་པ་ལས། བཟོད་པའི་ལེའུ་སྟེ་ཉི་ཤུ་གཅིག་པའོ། །།
༧ དེ་ནས་གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང༌། དེ་ལྟར་ན།
གང་ཞིག་རིགས་ཀྱི་བུའམ་རིགས་བུ་མོ་དག །བཏང་སྙོམས་མེད་པའི་བརྩོན་འགྲུས་
བསྐྱེད་པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ། བརྩོན་
འགྲུས་ཀྱི་བླ་ན་མེད་པར་ཕྱིན་པ་ཡང་དག་པའི་དོན་ལ་བསླབ་ཏུ་ཡོད་དོ། །ལེ་ལོ་མེད་
པའི། རྣམ་པར་གཡེང་བ་མེད་པའི། སེམས་བྱིང་བ་མེད་པའི། བརྩོན་འགྲུས་བསྐྱེད་
པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ། བརྩོན་འགྲུས་ཀྱི་བླ་
ན་མེད་པར་ཕྱིན་པ་ཡང་དག་པའི་དོན་ལ་བསླབ་ཏུ་ཡོད་དོ། །དེ་ལྟར་ན། གང་ཞིག་
162

འབུམ་སྡེ། ། ཁམས་རྩ་རྣམ་ངེས། ། ༼ཀ༽
བརྩོན་འགྲུས་ཀྱི་བླ་ན་མེད་པར་ཕྱིན་པ་དེ་ལ་མཁས་པར་བསླབ་པ་ནི། བླ་ན་མེད་པ་
ཡང་དག་པར་རྫོགས་པའི་འབྲས་བུ་ལ་བསླབ་པའོ། །ཡིད་ཀྱི་ཁྱེའུ་ཆུང་གིས་གསོལ་
པ། གཤེན་རབ་ལགས། ཀུན་ནས་ཉོན་མོངས་པའི་བརྩོན་འགྲུས་ཅི་ལྟར་བསྐྱེད་ལ།
བརྩོན་འགྲུས་ཀྱི་བླ་ན་མེད་པར་ཕྱིན་པར་བགྱི། གཤེན་རབ་ཀྱིས་བཀའ་སྩལ་པ། ཡིད་
ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་ཀུན་ནས་ཉོན་མོངས་པ་མི་དམིགས་པའི་
ཏིང་ངེ་འཛིན་ལ་མཁས་པར་སློབ་པ་ལ། བཏང་སྙོམས་མེད་ཅིང་། ལེ་ལོ་མེད་ཅིང་།
རྣམ་པར་གཡེང་བ་མེད་ཅིང་། སེམས་བྱིང་བ་མེད་ཅིང་། བརྩོན་འགྲུས་བསྐྱེད་པར་
འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་དེས་ནི། བརྩོན་འགྲུས་ཀྱི་
བླ་ན་མེད་པར་ཕྱིན་པ་ཡང་དག་པའི་འབྲས་བུ་ཐོབ་པར་འགྱུར་རོ། །ཁམས་བརྒྱད་
གཏན་ལ་ཕབ་པའི་དོན་རྣམ་པར་ངེས་པ་ལས། བརྩོན་འགྲུས་རྩོམ་པའི་ལེའུ་སྟེ་ཉི་ཤུ་
གཉིས་པའོ།། །། །
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་
རིགས་ཀྱི་བུའམ་རིགས་ཀྱི་བུ་མོ་དག །འགྱུར་ལྡོག་མེད་པའི། རྣམ་པར་རྟོག་པ་མེད་
པའི། ཡིད་ཀྱིས་བསླུ་བ་མེད་པའི། གཡོ་རྩོལ་མེད་པའི་བསམ་གཏན་བསྒོམ་པར་
འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་དེས་ནི། བསམ་གཏན་གྱི་
བླ་ན་མེད་པར་ཕྱིན་པ་ཡང་དག་པའི་དོན་ལ་བསླབ་ཏུ་ཡོད་དོ། །ཡིད་ཀྱི་ཁྱེའུ་ཆུང་།
དེ་ལྟར་ན། གང་ཞིག་བསམ་གཏན་གྱི་བླ་ན་མེད་པར་ཕྱིན་པ་འདི་ལ་མཁས་པར་
བསླབ་པ་ནི། བླ་ན་མེད་པ་ཡང་དག་པར་རྫོགས་པའི་འབྲས་བུ་ལ་བསླབ་པའོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་མོངས་པའི་
བསམ་གཏན་ཅི་ལྟར་བསྒོམ་ལ། བསམ་གཏན་གྱི་བླ་ན་མེད་པར་ཕྱིན་པའི་འབྲས་བུ་
ཐོབ་པར་བགྱི། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྟེ། གང་ཞིག་ཀུན་ནས་ཉོན་མོངས་པ་དགོངས་པ་མི་དམིགས་པའི་ངང་ལ་འཇོག་
ཅིང་། འགྱུར་ལྡོག །རྣམ་པར་རྟོག་པ་མེད། ཡིད་ཀྱིས་བསླུ་བ། གཡོ་རྩོལ་མེད་པའི་
བསམ་གཏན་བསྒོམ་པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་
དེས་ནི། བསམ་གཏན་གྱི་བླ་ན་མེད་པར་ཕྱིན་པ་ཡང་དག་པའི་འབྲས་བུ་ཐོབ་པར་
འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བསམ་
གཏན་བསྒོམ་པའི་ལེའུ་སྟེ་ཉི་ཤུ་གསུམ་པའོ། །། །
༧ གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང༌། དེ་ལྟར་ན། གང་ཞིག་
རིགས་ཀྱི་བུའམ་རིགས་ཀྱི་བུ་མོ་དག །ཟིལ་གྱིས་གནོན་ཞིང་སྟོབས་དང་ལྡན་པའི་
གཡུང་དྲུང་སེམས་དཔའ་སེམས་དཔའ་ཆེན་པོས། སྟོབས་ཀྱི་བླ་ན་མེད་པར་ཕྱིན་པ་
ཡང་དག་པའི་དོན་ལ་བསླབ་ཏུ་ཡོད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། གང་
གཡུང་དྲུང་སེམས་དཔའ་སེམས་དཔའ་ཆེན་པོ་དེས་ནི། བླ་ན་མེད་པ་ཡང་དག་པའི་
དོན་ལ་སྤྱོད་པའི་ཚེ། ཀུན་ནས་ཉོན་མོངས་པའི་ཉོན་མོངས་པ་ཟིལ་གྱིས་གནོན་པའི་
སྟོབས་དང་ལྡན་པ། མི་དམིགས་པ་བསྒོམ་པར་འཚལ་བའི་གཡུང་དྲུང་སེམས་དཔའ་
སེམས་དཔའ་ཆེན་པོ་དེས་ནི། སྟོབས་ཀྱི་བླ་ན་མེད་པར་ཕྱིན་པ་ཡང་དག་པའི་འབྲས་
བུ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
སྟོབས་བསྐྱེད་པའི་ལེའུ་སྟེ་ཉི་ཤུ་བཞི་པའོ། །
༧ གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་
རིགས་ཀྱི་བུའམ་རིགས་ཀྱི་བུ་མོ་དག །ཉོན་མོངས་པ་ཅི་ལ་ཡང་མི་དམིགས་པའི།
མཉམ་པ་ཉིད་ཀྱི་སྙིང་རྗེ་ཆེན་པོ་བསྒོམ་པར་འཚལ་བའི། གཡུང་དྲུང་སེམས་དཔའ་
སེམས་དཔའ་ཆེན་པོ་དེ་ནི། སྙིང་རྗེའི་བླ་ན་མེད་པར་ཕྱིན་པ་ཡང་དག་པའི་དོན་ལ་
བསླབ་ཏུ་ཡོད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། གང་གཡུང་དྲུང་སེམས་
164

ཁམས་རྩ་རྣམ་ངེས།
འབུམ་སྡེ།
དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ།
ཀུན་ནས་ཉོན་མོངས་པ་གང་ལ་ཡང་དམིགས་པ་མེད་ཅིང་། ཀུན་ནས་ཉོན་མོངས་པ་
ལ་སྐྱོབ་པའི་སྙིང་རྗེ་ཆེན་པོ་མི་དམིགས་པ་བསྒོམ་པར་འཚལ་བའི་གཡུང་དྲུང་སེམས་
དཔའ་སེམས་དཔའ་ཆེན་པོ་དེས་ནི། སྙིང་རྗེའི་བླ་ན་མེད་པར་ཕྱིན་པ་ཡང་དག་པའི་
འབྲས་བུ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་
པ་ལས། སྙིང་རྗེ་བསྐྱེད་པའི་ལེའུ་སྟེ་ཉི་ཤུ་ལྔ་པའོ། །ཁམས་བརྒྱད་གཏན་ལ་ཕབས་
པའི་དོན་རྣམ་པར་ངེས་པ་ལས། དུམ་བུ་དང་པོ་བམ་པོ་བཅུ་པའོ།། །།
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་
རིགས་ཀྱི་བུའམ་རིགས་ཀྱི་བུ་མོ་དག །བླ་ན་མེད་པ་ཡང་དག་པའི་དོན་ལ་སྤྱོད་པའི་
ཚེ། རེ་དོགས་མེད་པའི་སྨོན་ལམ་གདབ་པར་འཚལ་བའི་གཡུང་དྲུང་སེམས་དཔའ་
སེམས་དཔའ་ཆེན་པོས། སྨོན་ལམ་གྱི་བླ་ན་མེད་པར་ཕྱིན་པ་ཡང་དག་པའི་དོན་ལ་
བསླབ་ཏུ་ཡོད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། གང་ཞིག་རིགས་ཀྱི་བུའམ་
རིགས་ཀྱི་བུ་མོ་ཞིག །ཀུན་ནས་ཉོན་མོངས་པའི་སྨོན་ལམ་རྣམ་པར་དག་པ། རེ་
དོགས་མེད་པའི་འབྲས་བུ་ཉིད། མི་དམིགས་པ་བསྒོམ་པར་འཚལ་བའི་གཡུང་དྲུང་
སེམས་དཔའ་སེམས་དཔའ་ཆེན་པོ་དེས་ནི། སྨོན་ལམ་གྱི་བླ་ན་མེད་པར་ཕྱིན་པ་ཡང་
དག་པའི་འབྲས་བུ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་
པར་ངེས་པ་ལས། སྨོན་ལམ་གདབ་པའི་ལེའུ་སྟེ་ཉི་ཤུ་དྲུག་པའོ།། །། །
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང༌། དེ་ལྟར་ན། གང་ཞིག་
རིགས་ཀྱི་བུའམ་རིགས་ཀྱི་བུ་མོ་དག །ཉོན་མོངས་པ་དང་ཐབས་ལ་མི་མཁས་པ་གང་
ཡང་མེད་ཅིང་ཐབས་ལ་མཁས་པའི་དོན་བསྒོམ་པར་འཚལ་བའི་གཡུང་དྲུང་སེམས་
དཔའ་ཆེན་པོས། ཐབས་ཀྱི་བླ་ན་མེད་པར་ཕྱིན་པ་ཡང་དག་པའི་དོན་ལ་བསླབ་ཏུ་
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡོད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། གང་གཡུང་དྲུང་སེམས་དཔའ་སེམས་
དཔའ་ཆེན་པོ་དེ་ནི། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། ཀུན་ནས་
ཉོན་མོངས་པའི་ཉོན་མོངས་པ་དང་ཐབས་ལ་མི་མཁས་པ་གང་ཡང་མེད་ཅིང་། ཀུན་
ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་པ་ཐམས་ཅད་འདུལ་བའི་
ཐབས་ལ་མཁས་པ་ཉིད། བསྒོམ་པར་འཚལ་བའི་གཡུང་དྲུང་སེམས་དཔའ་སེམས་
དཔའ་ཆེན་པོ་དེས་ནི། 
ཐབས་ཀྱི་བླ་ན་མེད་པར་ཕྱིན་པ་ཡང་དག་པའི་འབྲས་བུ་
ཐོབ་པར་འགྱུར་རོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་པ་ལས།
ཐབས་ལ་མཁས་པར་བསྟན་པའི་ལེའུ་སྟེ་ཉི་ཤུ་བདུན་པའོ།། །། །
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། གང་ཞིག་
རིགས་ཀྱི་བུའམ་རིགས་ཀྱི་བུ་མོ་དག །ཉོན་མོངས་པའི་འཁྲུལ་པ་དང་། ལོག་པར་ལྟ་
བ་གང་ཡང་མེད་ཅིང་། མི་དམིགས་པའི་ཤེས་རབ་བསྒོམ་པར་འཚལ་བའི་གཡུང་
དྲུང་སེམས་དཔའ་སེམས་དཔའ་ཆེན་པོ་དེས་ནི། ཤེས་རབ་ཀྱི་བླ་ན་མེད་པར་ཕྱིན་པ་
ཡང་དག་པའི་དོན་ལ་བསླབ་ཏུ་ཡོད་དོ། །ཡིད་ཀྱི་ཁྱེའུ་ཆུང༌། དེ་ནི་གང་ཞེ་ན། གང་
གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་
ལ་སྤྱོད་པའི་ཚེ། ཀུན་ནས་ཉོན་མོངས་པའི་ཉོན་མོངས་པ་དང༌། འཁྲུལ་པ་དང་
ལོག་པར་ལྟ་བ་གང་ཡང་མེད་ཅིང་། ཀུན་ནས་ཉོན་མོངས་པ་དང་། ཀུན་ནས་ཉོན་
མོངས་པ་མ་ཡིན་པ་གང་ལ་ཡང་མི་དམིགས་པའི་ཤེས་རབ་ཉིད་བསྒོམ་པར་འཚལ་
བའི་གཡུང་དྲུང་སེམས་དཔའ་སེམས་དཔའ་ཆེན་པོ་དེས་ནི། ཤེས་རབ་ཀྱི་བླ་ན་མེད་
པར་ཕྱིན་པ་ཡང་དག་པའི་དོན་གྱི་འབྲས་བུ་ཐོབ་པར་འགྱུར་རོ། །གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། རྣམ་པར་བྱང་བ་ཡང་དག་པར་
རྫོགས་པའི་དོན་ལ་མི་དམིགས་པའི་ཤེས་རབ་ཉིད་བསྒོམ་པར་འཚལ་བའི་གཡུང་
166

འབུམ་སྡེ། ཁམས་རྩ་རྣམ་ངེས།
དྲུང་སེམས་དཔའ་སེམས་དཔའ་ཆེན་པོ་དེས་ནི། ཤེས་རབ་ཀྱི་བླ་ན་མེད་པར་ཕྱིན་
པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །ཁམས་བརྒྱད་གཏན་ལ་
ཕབ་པའི་དོན་རྣམ་པར་ངེས་པ་ལས། ཤེས་རབ་སྦྱང་དུ་ཡོད་པར་བསྟན་པའི་ལེའུ་སྟེ་
ཉི་ཤུ་བརྒྱད་པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བདག་ནི་འཁོར་
བ་མི་བདེ་བའི་ས་གནས་འདི་རུ་ཚེ་རབས་ཐོག་མ་ནས། སྡིག་པ་མི་དགེ་བའི་ལས་
ཅི་བགྱིས་པའི་བག་ཆགས་དང་། སྒྲིབ་པ་ཐམས་ཅད་དག་ཅིང་བྱང་བར་འཚལ་བའི་
སླད་དུ། དགེ་བའི་རྩ་བ་ཐམས་ཅད་ཡོངས་སུ་སྨིན་པར་བགྱིས་ཅིང་རྟག་ཏུ་ལུས་འཁྲུ་
ན། ཀུན་ནས་ཉོན་མོངས་པ་དང་། ཀུན་ནས་ཉོན་མོངས་པ་མ་ཡིན་པ་ལས་བྱུང་
ཞིང་བསགས་པའི་བག་ཆགས་ཐམས་ཅད་དག་པར་འགྱུར་རམ། །
༧ གཤེན་རབ་མི་བོས་བཀའ་སྩལ་པ། ཀུ་བྱི་མང་རྐེ་ལྷ་ཡི་བུ། གང་གཡུང་དྲུང་
སེམས་དཔའ་ཆེན་པོ་ཞིག ། ཚེ་རབས་ཐོག་མ་ནས་བསགས་པའི་བག་ཆགས་དང་
སྒྲིབ་པ་ཐམས་ཅད་བྱང་བའམ་དག་པར་འདོད་པས། དགེ་བའི་རྩ་བ་ཡོངས་སུ་སྨིན་
པར་བྱེད་ན་སེམས་ཡེ་ཤེས་དང་། དད་པ། མོས་པ། འདུན་པ། བསམ་པ། རིག་པ་
དང་ལྡན་པའི་ཆུ་བོས་ཡོངས་སུ་ཁྲུས་བྱའོ། །སེམས་མ་སྐྱེས་པ། མི་དམིགས་པ། མི་
འགག་པ། མ་འོང་པ། མི་འགྲོ་བ། མི་རྟོགས་པ། ཀུན་ལ་སྙོམས་པ། ཆགས་པ་
མེད་པ། སྐྱོན་གྱིས་མ་གོས་པ། མ་གཡོས་པ། ཅིར་ཡང་གསལ་བ། རང་བཞིན་མེད་
པ། ཀུན་ལ་སྐྱོབས་པ། འགྱུར་བ་མེད་པ། གཡུང་དྲུང་བདེ་བ་ཆེན་པོ། དྲི་མ་མེད་
པ། བག་ཆགས་ཀྱི་མི་རྒྱུ་བ། དེ་བཞིན་ཉིད་ཀྱི་འདས་པ་མི་དམིགས་པ། མ་འོངས་པ་
མི་དམིགས་པ། ད་ལྟར་བྱུང་བ་མི་དམིགས་པ། ཉིད་ཀྱི་དོན་དང་ལྡན་པའི་ཆུ་བོས་
ཡོངས་སུ་ཁྲུས་བྱའོ། །གཡུང་དྲུང་སེམས་དཔའི་སྤྱོད་པ་མི་དམིགས་པ། གཡུང་དྲུང་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གི་སྙིང་པོ་ཐོབ་པ་མི་དམིགས་པ། གཡུང་དྲུང་གི་ས་ལ་གནས་པ་མི་དམིགས་པ་ཉིད་
ཀྱི་དོན་དང་ལྡན་པའི་ཆུ་བོས་ཡོངས་སུ་ཁྲུས་བྱའོ། །རྣམ་པར་བྱང་བ་མི་དམིགས་པའི་
དོན་དང་ལྡན་པའི་ཆུ་བོས་ཡོངས་སུ་ཁྲུས་བྱའོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སེམས་ཡེ་ཤེས་དང་ལྡན་
པའི་ཆུ་བོས་ཡོངས་སུ་ཁྲུས་བགྱིས་ན། བདག་དང་སེམས་ཅན་ཐམས་ཅད་ཀྱི། ཀུན་
ནས་ཉོན་མོངས་པ་རྣམ་པར་དག་པའི་རང་བཞིན་ཅན་ཡིན་ལ། སྤྲིན་དང་ཁུ་རླངས་
ཀྱི་སྡིག་སྒྲིབ་ནི་གློ་བུར་བ་ཡིན་ནོ། །དེ་བཞིན་དུ་སེམས་ཡེ་ཤེས་དང་ལྡན་པའི་ཆུ་བོ་ནི།
ཡེ་ནས་རྣམ་པར་དག་པ་ཡིན་ལ། གཏི་མུག་གི་བག་ཆགས་ཀྱིས་སེམས་ཅན་རྣམས་
ལ་སྒྲིབ་པ་ནི་གློ་བུར་བ་ཡིན་ཏེ། གང་གཡུང་དྲུང་སེམས་དཔའ་སེམས་དཔའ་ཆེན་
པོ་ཡེ་ཤེས་ཀྱི་ཆུ་བོ་དང་ལྡན་པས། ཡེ་ནས་རྣམ་པར་དག་པ་དེ་བསྒོམ་པར་འདོད་ན།
དེ་ནི་ཡེ་ནས་སྒྲིབ་པ་མེད་ཅིང་། རྣམ་པར་དག་པ་ཡིན་ཏེ། དེ་ཅིའི་ཕྱིར་ཞེ་ན། ནམ་
མཁའ་ལ་སྤྲིན་དང་ཁུ་རླངས་བྱུང་བ་དེས་ཀྱང་ས་ལ་གནས་པའི་སེམས་ཅན་ཐམས་
ཅད་ཀྱིས་ཉི་མ་མཐོང་བར་བསྒྲིབས་ནུས་ལ། ནམ་མཁའ་དང་ཉི་མ་ལ་བསྒྲིབས་པ་མ་
ཡིན་པ་དང་འདྲ་སྟེ། ལུས་སྒྱུ་མའི་བག་ཆགས་བརྟས་པ་ཉོན་མོངས་པ་ཤེས་བྱ་རང་
ཀ་དེ་ལ་ནི། གཏི་མུག་གིས་བསྒྲིབ་པ་ནུས་ན་འང་། སེམས་ཡེ་ཤེས་ཀྱི་ཆུ་བོ་དང་ལྡན་
པ་དེ་ལ་ནི། གཏི་མུག་གིས་བསྒྲིབས་པ་མ་ཡིན་ནོ། །ཀུ་བྱི་མང་རྐེ་དེ་ལྟར་ན། གང་
གཡུང་དྲུང་སེམས་དཔའ་སེམས་དཔའ་ཆེན་པོ་ཞིག་གིས་ཀྱང་། སེམས་ཡེ་ཤེས་ཀྱི་
ཆུ་བོ་དང་ལྡན་པ། ཡེ་ནས་རྣམ་པར་དག་པ་འདི་བསྒོམ་ན། བོན་ཉིད་རྣམ་པར་
དག་པའི་དོན་རྟོགས་པར་འགྱུར་རོ། །བོན་ཉིད་རྣམ་པར་དག་པའི་དོན་རྟོགས་སམ་
རྟོགས་ན། འཁོར་བ་ཐམས་ཅད་ཀྱང་བོན་ཉིད་དུ་ཤེས་པས། འཁོར་བ་དང་བོན་ཉིད་
ཀྱང་གཉིས་སུ་མ་ཡིན་ཐ་དད་པ་མ་ཡིན་ཏེ། ཡེ་ནས་རྣམ་པར་དག་པ་རྟོགས་སོ། །
168

ཁམས་རྩ་རྣམ་ངེས།
འབུམ་སྡེ།
དེའི་ཕྱིར་ན། གཡུང་དྲུང་སེམས་དཔའ་རྣམས། བོན་ཉིད་རྣམ་པར་དག་པས། ཀུན་
ནས་ཉོན་མོངས་པ་རྣམ་པར་དག་པའོ། །ཀུན་ནས་ཉོན་མོངས་པ་རྣམ་པར་དག་པ་
དང་། ཀུན་ནས་ཉོན་མོངས་པ་ཡེ་ཤེས་ཀྱི་ཆུ་བོས་འཁྲུ་བ་མི་དམིགས་པ་བསྒོམ་པའི་
སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་
ནས་རྣམ་པར་དག་པའོ། །དེ་ལྟར་ན། བོན་ཉིད་རྣམ་པར་དག་པས། རྣམ་པར་བྱང་
བ་ཡེ་ཤེས་ཀྱི་ཆུ་བོ་ཉིད་རྣམ་པར་དག་པའོ། །རྣམ་པར་བྱང་བ་ཡེ་ཤེས་ཀྱི་ཆུ་བོ་ཉིད་
རྣམ་པར་དག་པས། བླ་ན་མེད་པ་ཡང་དག་པར་རྫོགས་པའི་འབྲས་བུ་མི་དམིགས་
པ་བསྒོམ་པའི་སེམས་རྣམ་པར་དག་པ་དེ་དེ་བཞིན་དུ་སོ་སོར་མ་ཡིན་ཐ་དད་པ་མ་
ཡིན་པར་ཡེ་ནས་རྣམ་པར་དག་པའོ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་དད་པ་
དང་ལྡན་པའི་ཆུ་བོས་ཡོངས་སུ་ཁྲུས་བགྱིས་ན། དེ་བཞིན་ཉིད་རྣམ་པར་དག་པའི་
འབྲས་བུ་ཐོབ་པར་འགྱུར་རམ། དགེ་བའི་རྩ་བ་ཅི་བགྱིས་པ་གང་ལགས་པ་དེ་ལ་
དད་པ་བསྐྱེད་ན། སེམས་དང་བ་དང་ལྡན་པའི་ཆུ་བོ་ལགས་སམ། གཤེན་རབ་
མི་བོས་བཀའ་སྩལ་པ། གསལ་བ་འོད་ལྡན་དེ་དེ་བཞིན་ཏེ། སྨྲས་པ་དེ་དེ་བཞིན་
ནོ། །གང་གཡུང་དྲུང་སེམས་དཔའ་སེམས་དཔའ་ཆེན་པོ་ཞིག །སེམས་དང་བ་དང་
ལྡན་པའི་ཆུ་བོས་ཡོངས་སུ་ཁྲུས་བྱེད་ཅིང་། ལུས་དང་སྲོག་ལ་མི་བལྟ་བའི་དད་པ་
ཡོངས་སུ་བསྐྱེད་ན། དགེ་བའི་རྩ་བ་ཡོངས་སུ་སྨིན་པར་བགྱིས་ནས་རྣམ་པར་དག་
པའི་འབྲས་བུ་ནི་གདོན་མི་ཟ་བར་འཐོབ་པར་འགྱུར་རོ། །གསལ་བ་འོད་ལྡན། དེ་
ཅིའི་ཕྱིར་ཞེ་ན། དཔེར་ན། རྫས་དྲི་མ་ཅན་ནི། ཆུ་རྙོགས་མ་མེད་པས་བཀྲུས་ན་
དག་ཅིང་གཙང་མར་འགྱུར་བ་དང་འདྲ་སྟེ། འཁོར་བ་མི་བདེ་བའི་གནས་སུ་བག་
ཆགས་ངན་པ་བསགས་པའི་དྲི་མ་ཐམས་ཅད་ནི། སེམས་དད་པ་དང་ལྡན་པའི་ཆུ་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བོའི་ཡོངས་སུ་ཁྲུས་བྱས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རོ། །གསལ་བ་འོད་ལྡན། གང་གཡུང་དྲུང་སེམས་དཔའ་སེམས་དཔའ་ཆེན་
པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། དགེ་བའི་རྩ་བ་ཅི་བགྱིས་པ་
གང་ལགས་པ་ལ་དད་པ་བསྐྱེད་ནས། སེམས་དད་པ་དང་ལྡན་པའི་ཆུ་བོ་དེས། དེ་
བཞིན་ཉིད་རྣམ་པར་དག་པའི་འབྲས་བུ་འཐོབ་པར་འགྱུར་རོ། །དེ་ཅིའི་ཕྱིར་ཞེ་ན།
དཔེར་ན། སེམས་ཅན་སྐྱེ་བོ་དང་། བྱིས་པ་དང་། ཕལ་པ་གཞན་གང་ཡང་རུང་བ་
ཞིག་གིས། ལུང་དུ་བསྟན་པ་དང༌། ལུང་དུ་མ་བསྟན་པ་དང་། དེ་ལས་གཞན་དུ་
གྱུར་པ་སྤྲོ་བ་དང༌། ལས་གང་བྱེད་ཀྱང་རུང་སྟེ། གང་ལ་དད་པ་སྐྱེས་པ་བཞིན་དུ་
འགྲུབ་པར་འགྱུར་བ་དང་འདྲ་སྟེ། དགེ་བའི་རྩ་བ་ཅི་བགྱིས་པ་དེ་ཡི་དོན་ལ་དད་པ་
བསྐྱེད་ན། འབྲས་བུ་འདི་ལྟ་བུ་ཞིག་བྱ་བ་གང་འདོད་པ་དེ་ལྟ་བུའི་སྨོན་ལམ་བཏབ་
པས། དེ་དེ་བཞིན་དུ་ཐོབ་པར་འགྱུར་རོ། །གསལ་བ་འོད་ལྡན། དགེ་བའི་རྩ་བ་གང་
ལགས་པ་ཅི་ལ་ཡང་དད་པ་མི་སྐྱེ་བ་མེད་ན། གང་གཡུང་དྲུང་སེམས་དཔའ་སེམས་
དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། དགེ་བའི་རྩ་བ་
ནི་གང་ལགས་པ་ལ་དད་པ་ལ་སྐྱོ་ངས་མེད་ན། ཡང་དག་པའི་དོན་ལ་དད་པ་སྐྱེས་
ཤིང་དེ་ལ་ནེམ་ནུར་མེད་ན། ཡང་དག་པའི་དོན་ལ་དད་པ་སྐྱེས་ཤིང་དོན་དེ་ལ་
གཉིས་པའི་འདུ་ཤེས་མི་འཇུག་ན། རྒྱུན་ཐག་རིང་བའི་དད་པ་ལ་བར་ཆད་མེད་པར་
སྤྱོད་ན། དད་པ་ཅན་གང་ཞིག་ཚོགས་ཡལ་བར་མི་གཏོང་ན། སྐྱོན་མེད་པའི་དད་
པ་ཡོན་ཏན་ཐམས་ཅད་ཀྱི་སྔོན་རོལ་དུ་གཏོང་ན། གཡུང་དྲུང་སེམས་དཔའི་སྤྱོད་པ་
ཡང་དག་པའི་དོན་ལ་དད་པ་སྐྱེ་ཞིང་། མི་དམིགས་པའི་ཏིང་ངེ་འཛིན་ལ་གནས་ན།
ནམ་ཅི་སྙེད་འཚོའི་བར་དུ་དགེ་བའི་རྩ་བ་ཅི་བགྱིད་པ་གང་ལགས་པ་ལ་དད་པ་མི་
ལྡོག་པར་སྤྱོད་ན། སེམས་དད་པ་དང་ལྡན་པའི་ཆུ་བོ་དེས། དེ་བཞིན་ཉིད་རྣམ་པར་
170

འབུམ་སྡེ། ཁམས་རྩ་རྣམ་ངེས། །
དག་པའི་འབྲས་བུ་ཐོབ་པར་འགྱུར་རོ། །བླ་ན་མེད་པ་ཡང་དག་པའི་དོན་ཟབ་མོ་ང་
ཡིས་བསྟན་པ་འདི། ཤར། བྱང་། ནུབ། ལྷོ་ཕྱོགས་ཀྱི་འཇིག་རྟེན་གྱི་ཁམས། ལྷོ་ཤར།
བྱང་ཤར། བྱང་ནུབ། ལྷོ་ནུབ་ཀྱི་ཕྱོགས་མཚམས་ཀྱི་འཇིག་རྟེན་གྱི་ཁམས། སྟེང་གི།
འོག་གི་ཕྱོགས་ཀྱི་འཇིག་རྟེན་གྱི་ཁམས། གཡུང་དྲུང་བྱེ་མ་ལའི་གྲངས་ཙམ་དེ་དག་ན།
གཡུང་དྲུང་སེམས་དཔའ་སེམས་དཔའ་ཆེན་པོ་གང་གིས་བྲི་བ་དང་། འཆང་བ་དང་།
ཀློག་པ་དང༌། འདོན་པ་དང༌། མཆོད་པ་དང༌། བཀུར་སྟི་དང༌། རིམ་གྲོ་དང༌།
ཕུད་དུད་དང་། ནན་ཏན་ཆེར་བགྱིད་པའམ། གཡུང་དྲུང་སེམས་དཔའི་སྤྱོད་པ་ཚུལ་
མ་ནོར་བ་བགྱིད་ན། ཤར། བྱང་། ནུབ་ལྷོ་ཕྱོགས་ཀྱི་འཇིག་རྟེན་གྱི་ཁམས། ལྷོ་ཤར།
བྱང་ཤར། བྱང་ནུབ། ལྷོ་ནུབ་ཀྱི་ཕྱོགས་མཚམས་ཀྱི་འཇིགས་རྟེན་གྱི་ཁམས། སྟེང་
གི། འོག་གི་ཕྱོགས་ཀྱི་འཇིག་རྟེན་གྱི་ཁམས་དེ་དག་ན་གནས་པའི་སེམས་ཅན་ཐམས་
ཅད་ཀྱང་། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། །དེ་
ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སེམས་དད་པ་དང་ལྡན་
པའི་ཆུ་བོ་དེས། ཀུན་ནས་ཉོན་མོངས་པའི་བག་ཆགས་ཐམས་ཅད་རྣམ་པར་དག་པ་
སྟེ། གཙང་བར་འགྱུར་བ་ལགས་སམ། རྣམ་པར་བྱང་བ་ཡང་དག་པའི་དོན་རྟོགས་
ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། གཤེན་རབ་
མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང༌། གང་གཡུང་དྲུང་སེམས་དཔའ་སེམས་
དཔའ་ཆེན་པོ་དེས་ནི། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། སེམས་དད་
པ་དང་ལྡན་པའི་ཆུ་བོའི་རྟག་ཏུ་ཁྲུས་བྱེད་ཅིང་། བོན་ཉིད་རྣམ་པར་དག་པའི་དོན་
ལ་ཡོངས་སུ་རྟོགས་ན། འཁོར་བ་ཐམས་ཅད་བོན་ཉིད་དུ་རྣམ་པར་དག་ཅིང་གཙང་
བར་འགྱུར་རོ། །དེ་ཅིའི་ཕྱིར་ཞེ་ན། དཔེར་ན། ཉི་མའི་སྙིང་པོ་སྤྲིན་གྱིས་མ་བསྒྲིབས་
ན། འོད་ཟེར་ཐམས་ཅད་གསལ་ལ་དྲོ་བར་འགྱུར་བ་དང་འདྲ་སྟེ། བོན་ཉིད་རྣམ་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་དག་པ་དེ། བག་ཆགས་ཀྱིས་མ་སྒྲིབ་པར་རྟོགས་ན། འཁོར་བ་ཐམས་ཅད་ཀྱང་
བག་ཆགས་ཀྱིས་མ་བསྒྲིབས་པར་ཡོངས་སུ་རྣམ་པར་དག་གོ །ཡིད་ཀྱི་ཁྱེའུ་ཆུང་། དེ་
ལྟར་ན། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་
པའོ། །ཀུན་ནས་ཉོན་མོངས་པ་རྣམ་པར་དག་པས། ཀུན་ནས་ཉོན་མོངས་པའི་དད་
པ་ཉིད་མི་དམིགས་པ་བསྒོམ་པའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་
རྣམ་པར་དག་པ་དང་། ཀུན་ནས་ཉོན་མོངས་པ་རྣམ་པར་དག་པ་དང་། ཀུན་ནས་
ཉོན་མོངས་པའི་དད་པ་ཉིད་མི་དམིགས་པ་བསྒོམ་པའི་སེམས་རྣམ་པར་དག་པ་དེ་
དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། བོན་ཉིད་རྣམ་
པར་དག་པས། རྣམ་པར་བྱང་བ་དད་པའི་ཆུ་བོ་ཉིད་རྣམ་པར་དག་པའོ། །རྣམ་
པར་བྱང་བ་དད་པའི་ཆུ་བོ་ཉིད་རྣམ་པར་དག་པས། བླ་ན་མེད་པ་ཡང་དག་པར་
རྫོགས་པའི་འབྲས་བུ་མི་དམིགས་པ་བསྒོམ་པའི་སེམས་རྣམ་པར་དག་པ་སྟེ། དེ་ལྟར་
ན། བོན་ཉིད་རྣམ་པར་དག་པ་དང་། རྣམ་པར་བྱང་བ་དད་པའི་ཆུ་བོ་ཉིད་རྣམ་
པར་དག་པ་དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་མི་དམིགས་
པར་བསྒོམ་པའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་
མ་ཡིན་པར་ཡེ་ནས་རྣམ་པར་དག་པའོ། ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་མོས་པ་
དང་ལྡན་པའི་ཆུ་བོས་ཡོངས་སུ་ཁྲུས་བགྱིས་ན། དེ་བཞིན་ཉིད་རྣམ་པར་དག་པའི་
འབྲས་བུ་ཐོབ་པར་འགྱུར་རམ། གང་གཡུང་དྲུང་སེམས་དཔའ་སེམས་དཔའ་ཆེན་
པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་རྗེས་སུ་སྤྱོད་པར་མོས་ཤིང་།
དགེ་བའི་རྩ་བ་ཅི་བགྱིས་པ་གང་ལགས་པ་ལ་རྗེས་སུ་ཡིད་རང་བ་དང་། མོས་པའི་
172

འབུམ་སྡེ། ཁམས་རྩ་རྣམ་ངེས། །
ཏིང་ངེ་འཛིན་དང་ལྡན་ན། སེམས་མོས་པ་དང་ལྡན་པའི་ཆུ་བོ་ལགས་སམ། གཤེན་
རབ་མི་བོས་བཀའ་སྩལ་པ། གསལ་བ་འོད་ལྡན། དེ་ནི་དེ་བཞིན་ནོ། །སྨྲས་པ་དེ་དེ་
བཞིན་ཏེ། གང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཞིག །
སེམས་མོས་པ་དང་ལྡན་པའི་ཆུ་བོས་ཡོངས་སུ་ཁྲུས་བྱེད་ཅིང་། གཡུང་དྲུང་སེམས་
དཔའ་ཆེན་པོས་བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། རྗེས་སུ་སྤྱོད་པར་
མོས་སམ། དགེ་བའི་རྩ་བ་ཐམས་ཅད་ཀྱི་རྗེས་སུ་མོས་པའི་ཏིང་ངེ་འཛིན་གྱིས་སེམས་
བསྐྱེད་པར་བྱེད་ན། སེམས་མོས་པ་དང་ལྡན་པའི་ཆུ་བོ་ཡིན་ཏེ། དེ་ཅིའི་ཕྱིར་ཞེ་
ན། དཔེར་ན། སེམས་ཅན་གང་དག་སོ་སོའི་སྐྱེ་བོའམ། བྱིས་པའམ། ཕལ་པ་གང་
ཡང་རུང་སྟེ། མོས་པའི་ཕྱོགས་སུ་ལས་བྱས་ན་ངལ་བ་མེད་པར་ཀུན་གྲུབ་པ་དང་
འདྲ་སྟེ། གཡུང་དྲུང་སེམས་དཔའི་སྤྱོད་པ་ཟབ་མོ་ཡིས། བླ་ན་མེད་པ་ཡང་དག་པའི་
དོན་ལ་མོས་པའི་ཏིང་ངེ་འཛིན་གྱིས་སྙོམས་པར་ཞུགས་ན། དབུགས་དབྱུང་བ་མེད་
པར་དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། །གསལ་བ་འོད་
ལྡན། དེ་ལྟར་ན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་
པ་ཡང་དག་པའི་དོན་ལ་སྤྱོད་པའི་ཚེ། ལུས་ངག་ཡིད་གསུམ་མོས་པའི་ཏིང་ངེ་འཛིན་
གྱིས། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་སྤྱད་ཅིང་། དགེ་བའི་
རྩ་བ་ཅི་བགྱིས་པ་གང་ལགས་པ་ལ་མོས་པ་བསྐྱེད་ན། སེམས་མོས་པ་དང་ལྡན་པའི་
ཆུ་བོ་དེས། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། །དེའི་
ཕྱིར་ན། གཡུང་དྲུང་སེམས་དཔའ་རྣམས། བོན་ཉིད་རྣམ་པར་དག་པས། འཁོར་བ་
ཐམས་ཅད་རྣམ་པར་དག་པ་སྟེ། དེ་ཅིའི་ཕྱིར་ཞེ་ན། དཔེར་ན་ནམ་མཁའ་ལས་ཉི་
མ་ཤར་བའི་ངང་དུ། སྣང་སྲིད་ཐམས་ཅད་དག་ཅིང་གསལ་ཏེ། མི་གསལ་བ་གང་
ཡང་མེད་པ་ལྟར། བོན་ཉིད་རྣམ་པར་དག་པ་ལས་རིག་པ་ཤར་བའི་ངང་དུ། འཁོར་
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བ་ཐམས་ཅད་ཀྱང་རང་བཞིན་གྱི་རྣམ་པར་དག་པའོ། །གསལ་བ་འོད་ལྡན། དེ་ལྟར་
ན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་
པའི་དོན་ལ་སྤྱོད་པའི་ཚེ། བླ་ན་མེད་པ་ཡང་དག་པའི་དོན་ཟབ་མོ་ང་ཡིས་བསྟན་པ་
འདི། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་
པ་ན། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་གང་ལ་ལ་ཞིག་
བོན་གྱི་འཁོར་ལོ་བསྐོར་བར། སྣང་ཞིང་སྲིད་པས་བསྡུས་པའི་སེམས་ཅན་ཐམས་ཅད་
ཁ་ལོ་གྱེན་དུ་བསྒྱུར་བ་ལ། ངན་སོང་གསུམ་གྱི་སྒོ་ཐུར་དུ་གཅོད་པ་ལ། ཉོན་མོངས་
པ་བརྒྱད་ཁྲི་བཞི་སྟོང་གི་གཉེན་པོར་བོན་གྱི་སྒོ་མོ་བརྒྱད་ཁྲི་བཞི་སྟོང་འཆད་ཅིང་སྟོན་
པ་ལ། སྡིག་པ་མི་དགེ་བའི་ལས་ཐམས་ཅད་སྤང་བ་ལ། དགེ་བའི་ཚོགས་ཐམས་ཅད་
འཕེལ་ཞིང་རྒྱས་པར་བྱ་བ་ལ། ཐར་པ་ཆེན་པོ་ཡོངས་སུ་མྱ་ངན་ལས་འདས་པའི་
དོན་ལ་མོས་པ་རྣམས་དང་། ལྷའི་བུ་དང་། ལྷའི་བུ་མོ་དག །མོས་པའི་སེམས་དང་
ལྡན་པ་རྣམས་གང་གིས་བྲི་བ་དང་། འཆང་བ་དང༌། ཀློག་པ་དང་། འདོན་པ་དང་།
མཆོད་པ་དང༌། བཀུར་སྟི་དང་། རིམ་གྲོ་དང་། ཕུད་དུད་དང་། ནན་ཏན་ཆེར་
བགྱིད་པའམ། གཡུང་དྲུང་སེམས་དཔའི་སྤྱོད་པ་ཚུལ་མ་ནོར་བར་བགྱིད་ཅིང་། ང་
ཡིས་བསྟན་པའི་དོན་ཟབ་མོ་འདི་ཡིས། བོན་གྱི་འཁོར་ལོ་བསྐོར་བས་སེམས་ཅན་
ཐམས་ཅད་ཀྱི་ཁ་ལོ་གྱེན་དུ་བསྒྱུར་བ་ལ། ངན་སོང་གསུམ་གྱི་སྒོ་ཐུར་དུ་གཅོད་པ་ལ།
ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་འཆད་ཅིང་སྟོན་པ་ལ། སྡིག་པ་མི་
དགེ་བའི་ལས་ཐམས་ཅད་སྤང་བ་ལ། དགེ་བའི་ཚོགས་ཐམས་ཅད་འཕེལ་ཞིང་རྒྱས་
པར་བྱ་བ་ལ། ཐར་པ་ཆེན་པོ་ཡོངས་སུ་མྱ་ངན་ལས་འདས་པའི་དོན་ལ་མོས་པར་
བསྐྱེད་ན་དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། །དེ་ནས་
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སེམས་མོས་པ་དང་ལྡན་པའི་
174

ཁམས་རྩ་རྣམ་ངེས།
འབུམ་སྡེ།
ཆུ་བོ་དེས། ཀུན་ནས་ཉོན་མོངས་པ་སྡིག་པ་མི་དགེ་བའི་ལས་ལ་མོས་པར་སྤྱོད་པའི་
བག་ཆགས་ཐམས་ཅད་དག་པར་འགྱུར་རམ། དེ་ལྟར་ན། རྣམ་པར་བྱང་བའི་དོན་
ལ་མོས་པར་སྤྱོད་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་
རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། བོན་
ཉིད་རྣམ་པར་དག་པས། འཁོར་བ་དང་མྱ་ངན་ལས་འདས་པའི་བོན་ཐམས་ཅད་
རྣམ་པར་དག་པ་སྟེ། དེ་ནི་གང་ཞེ་ན། བོན་ཉིད་རྣམ་པར་དག་པས། ཀུན་ནས་
ཉོན་མོངས་པ་རྣམ་པར་དག་པ་དང༌། ཀུན་ནས་ཉོན་མོངས་པ་ཉིད་མི་དམིགས་པ་
བསྒོམ་པའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་
ཡིན་པར་ཡེ་ནས་རྣམ་པར་དག་པའོ། །དེ་ལྟར་ན། བོན་ཉིད་རྣམ་པར་དག་པས།
རྣམ་པར་བྱང་བའི་དོན་ལ་མོས་པ་བསྐྱེད་པའི་སེམས་རྣམ་པར་དག་པའོ། །རྣམ་པར་
བྱང་བའི་དོན་ལ་མོས་པ་སྐྱེ་བའི་སེམས་རྣམ་པར་དག་པ་དང་། བླ་ན་མེད་པ་ཡང་
དག་པར་རྫོགས་པའི་འབྲས་བུ་ཉིད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་
པར་དག་པ་དང༌། རྣམ་པར་བྱང་བའི་དོན་ལ་མོས་པ་སྐྱེ་བའི་སེམས་རྣམ་པར་དག་
པ་དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ཉིད་རྣམ་པར་དག་པ་
དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ཉིད་རྣམ་པར་དག་པ་དེ་དེ་
བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་འདུན་པ་
དང་ལྡན་པའི་ཆུ་བོས་ཡོངས་སུ་ཁྲུས་བགྱིས་ན། དེ་བཞིན་ཉིད་རྣམ་པར་དག་པའི་
འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་འོད་
ལྡན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་
དག་པའི་དོན་ལ་སྤྱོད་པའི་ཚེ། སེམས་འདུན་པ་དང་ལྡན་པའི་ཆུ་བོས་ཡོངས་སུ་ཁྲུས་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་ཏེ། དེ་ཅིའི་
ཕྱིར་ཞེ་ན། དཔེར་ན། སེམས་ཅན་འདོད་པའི་རྒྱུ་མཐོང་བས་བྲོད་པ་རྣམས་ནི།
འདོད་པ་དེ་མཐོང་ན་བྲོད་པ་དེས་འདུན་པ་སྐྱེ་སྟེ། ཅང་ཤེས་ཀྱི་རྟ་ཕོ་སྤྲིན་གྱི་ཤུགས་
ཅན་དེ་ཡང་། རྩྭ་འདོད་པའི་རྒྱུ་མཐོང་ན་བྲོད་པ་ཡིན་པས། འབྲས་ས་ལུའི་ལྗང་པ་
དེ་མཐོང་ན། བོད་པ་གཡོ་ཞིང་འདུན་པ་སྐྱེ་བ་དང་འདྲ་བས་ན། གང་ཞིག་རིགས་ཀྱི་
བུ་དང་བུ་མོ་ལས་འཕྲོ་དང་སྐལ་བ་ལྡན་པ་རྣམས་ནི། བླ་ན་མེད་པ་ཡང་དག་པའི་
དོན་ཟབ་མོ་འདི་མཐོང་ན་བྲོད་པ་དེས་འདུན་པ་སྐྱེ་བར་འགྱུར་རོ། །གསལ་བ་འོད་
ལྡན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་
དག་པའི་དོན་ལ་སྤྱོད་པའི་ཚེ། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་
འབྱམས་དཔག་ཏུ་མེད་པ་ན། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཐབས་ལ་མཁས་པའི་སྐྱེས་བུ་གང་ལ་ལ་ཞིག་གིས། བླ་ན་མེད་པ་ཡང་དག་
པའི་དོན་ཟབ་མོ་ཞིག ། བྲི་བར། འཆང་བར། ཀློག་པར། འདོན་པར། མཆོད་པར།
བཀུར་བསྟི་དང་། རིམ་འགྲོ་བྱེད་པར། ཕུད་དུད་དང་ནན་ཏན་ཆེར་བྱེད་པར་
བསྒྲུབ་སྟེ། དཀའ་བ་སྤྱོད་ཅིང་བརྩོན་འགྲུས་རྩོམ་པ་དེ་མཐོང་ན། བདག་ཀྱང་བྲིའོ། །
འཆང་ངོ༌། །ཀློག་གོ །འདོན་ནོ། །མཆོད་དོ། །བཀུར་བསྟི་དང་རིམ་གྲོ་བྱའོ། །ཕུད་
དུད་དང་ནན་ཏན་ཆེར་བྱ་བའི་འདུན་པ་སྐྱེ་བར་འཚལ་བའི་གཡུང་དྲུང་སེམས་
དཔའ་སེམས་དཔའ་ཆེན་པོ་དེས་ནི། དེ་བཞིན་ཉིད་རྣམ་པར་དག་པའི་འབྲས་བུ་
ཐོབ་པར་འགྱུར་རོ། །གསལ་བ་འོད་ལྡན། གང་གཡུང་དྲུང་སེམས་དཔའ་སེམས་
དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། སྟོང་གསུམ་གྱི་
སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་ན
། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོས། ཐབས་ལ་མཁས་པའི་སྐྱེས་བུ་གང་
176

འབུམ་སྡེ། ཁམས་རྩ་རྣམ་ངེས།
ལ་ལ་ཞིག་དང་ལྷའི་བུ་དང་ལྷའི་བུ་མོ་དག །མོས་པའི་སེམས་དང་ལྡན་པ་རྣམས་
གང་ཡང་རུང་བ་ཞིག །བླ་ན་མེད་པ་ཡང་དག་པའི་དོན་ཟབ་མོ་འདི་བྲི་བར་བསྒྲུབ་
སྟེ། རིན་པོ་ཆེ་བཻཌཱུརྱ་འོད་ཀྱི་གླེགས་བམ་ལ། མར་གུ་གེ་རུད་ཅེས་བྱ་བ་གསེར་གྱི་ཡི་
གེ་འབྲི་བ་དང་། ཏིང་གུ་གེ་རུད་ཅེས་བྱ་བ་གཡུའི། དུན་གུ་གེ་རུད་ཅེས་བྱ་བ་དངུལ་
གྱི། ཤིང་གུ་གེ་རུད་ཅེས་བྱ་བ་ཕྲ་མན་གྱི། ཨུན་གུ་གེ་རུད་ཅེས་བྱ་བ་དུང་གི། པུ་གུ་གེ་
རུད་ཅེས་བྱ་བ་ཟངས་ཀྱི། ཁ་མྱང་གུ་གེ་རུད་ཅེས་བྱ་བ་སྣག་ཙ་དང་འོ་མའི། རྩལ་
ཤུན་གུ་གེ་རུད་ཅེས་བྱ་བ་མཚལ་དང་ཤིང་ཁུ་ཡན་ཆད་ཀྱི་ཡི་གེ་བྲི་བར་བསྒྲུབ་སྟེ།
དཀའ་བ་སྤྱོད་ཅིང་བརྩོན་འགྲུས་བརྩོམ་པ་དེ། འཆང་བར་བསྒྲུབ་སྟེ། སད་ཝེར་སེ་
ཏི་སྨར་ཞེས་བྱ་བ། ལྷ་ཡི་གཞལ་ཡས་ཁང་ངམ། ལྷ་ཡི་རྒྱལ་པོའི་ཁང་པ་བཟང་པོ།
རྒྱུ་རིན་པོ་ཆེ་སྣ་ཚོགས་ལས་བྱས་པ། དབྱིབས་ཀུན་ཏུ་གྲུ་བཞིར་འདུག་པ། འོག་
གསེར་གྱི་ས་གཞི་རྡུལ་མེད་པ། སྟེང་ནམ་མཁའ་གཡུ་འོད་ལ། ཉི་ཟླ་དང་གཟའ་སྐར་
དང་ནམ་མཁའ་ལྡིང་གི་རྒྱན་གྱིས་བརྒྱན་པ། མཐིང་གི་གུར་ཆེན་དང་། ཤེལ་གྱི་ཅོག་
བར་ན། འདབ་ཆགས་ཀྱི་རྒྱལ་པོ་ཁྱུང་ལྡིང་བ། སྒོའི་ཁྱུད་བར་ན། ཤེལ་གྱི་སེང་གེ་ལ་
གཡུའི་དྲིལ་ཆུང་ཅན་བཞི་བཞི་བརྒྱད་ཡོད་པ། གླིང་གི་བར་འཁྱམས་ན། མེ་ཏོག་དྲི་
ཞིམ་པ་ལྟ་ན་སྡུག་པ། ཁ་དོག་དང་ལྡན་པ། དབྱིབས་ལེགས་པ། རྣམ་པ་སྣ་ཚོགས་
ཀྱིས་མཛེས་པར་བརྒྱན་པ། ཕྱི་སྐོར་གྱི་མུ་ཁྱུད་ན། སྐྱེད་མོའི་ཚལ་དང་། ལྡུམ་བུ་
དང་། སྟར་མོ་གེ་ཤིང་དང༌། དབྱར་པའི་ཤིང་དང༌། སྐྱེ་བ་མང་ཙམ་གྱི་ཤིང་དང་།
ས་ལུ་འབར་བའི་ཤིང་དང་། གཡུང་དྲུང་གི་ལྗོན་ཤིང་ལྟ་བུར་དྲང་ལ་དབྱིབས་ལེགས་
པ། ལོ་འདབ་དང་མེ་ཏོག་རྒྱས་པ། འབྲས་བུ་སྨིན་པའི་རྩེ་མོ་རླུང་གིས་གཡུར་བ། དེ་
ལྟ་བུའི་རྩེ་ལ་བྱ་སྐད་སྙན་པ་མང་པོ་སྒྲོགས་པས་ཡོངས་སུ་བསྐོར་བ། སིལ་སྙན་དང་།
རོལ་མོ་དང་། རྔ་ལིང་ནི་རྒྱུན་དུ་བརྟན་པ། དཔག་ཚད་དང་རྒྱང་གྲགས་ཀྱི་ས་སྐོར་
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཚུན་ཆད་དུ། ཤིང་འདབ་ལེགས་ཀྱི་ལོ་མས་ཕྱག་དར་བྱས་པ། ཙན་དན་དང་། གུར་
གུམ་ལ་སོགས་ཏེ། དྲི་ཞིམ་པའི་སྤོས་ཀྱིས་ཆག་ཆག་ཡོངས་སུ་གདབ་པ། དེ་ལྟ་བུའི་
ནང་ན། གདན་སེང་གེའི་ཁྲི་དང༌། ལྷའི་དར་དཔྱང་། ཤུན་མིན་གྱི་ན་བཟའ་དང་།
བླ་བྲེ་དང་། རྒྱལ་མཚན་དང༌། འཕན་གདུགས་དང་། རིན་པོ་ཆེའི་ཕྲེང་བ་དང༌།
མུ་ཏིག་གི་ཟ་ར་ཚགས་དང་། དེ་ཡན་ཆད་ཀྱི་ཡོངས་སུ་བརྒྱན་པའི་ལྷ་གནས་དེ་ལྟ་བུ་
འཆར་བ་དེ། བཀླག་པར་བསྒྲུབ་ཏེ། ལྷ་ཡི་བུ་གཞོན་ནུར་གྱུར་པ། དྲི་མ་མེད་པ།
བག་ཆགས་ཀྱིས་མ་གོས་པ། ནད་ཉུང་བ་མཚན་དང་ལྡན་པ། བློ་གསལ་བ། དབང་
པོ་རྣོ་བ། ངག་སྙན་པ། དབྱངས་བདེ་བ། ལྕེ་དཀར་བ། རྐན་དྲག་པ། ཚིག་དྲག་
དལ་ཕྱེད་པ། ངང་རིང་ལ་ཡོངས་སུ་ཟུང་ཐུབ་པ། དེ་ལྟ་བུ་གཅིག་གིས་ནམ་ཅི་སྙེད་
འཚོ་བའི་བར་དུ་ཀློག་པའམ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་གཞོན་ནུར་གྱུར་པ་སུམ་བརྒྱ་དྲུག་ཅུ་ཡིས། དྲོ་སྐབས་གཅིག་ཏུ་ཐོན་པར་ཀློག་
པའམ། དུས་སུ་བཟུང་ནས་ཀློག་པ་འམ། གྲངས་སུ་བཅད་ནས་ཀློག་པའམ། དལ་
འབྱོར་སྐབས་ཅན་དུ་ཀློག་པའམ། ཆུ་རྒྱུན་སྐབས་མེད་དུ་ཀློག་པའམ། བོན་གྱི་འཁོར་
ལོ་ཡོངས་སུ་བསྐོར་བ་སྟོང་གསུམ་ཀུན་གྲགས་སུ་ཀློག་པའམ། འདོན་པར་བསྒྲུབ་སྟེ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བློ་རབ་ཏུ་གསལ་བའི་
མཆོག་ཏུ་གྱུར་པ་ཞིག་གིས། གདན་སེང་གེའི་ཁྲི་ལ་བཞེངས་ཏེ། སེང་གེ་ལྟ་བུའི་
གདངས་ཕྱུང་ནས་ཞལ་ཐོན་དུ་འདོན་པའམ། བློ་པདྨ་ཁ་ཕྱེས་པ་ལྟ་བུ་ཞིག་གིས་ལྷའི་
བུ་དང་ལྷའི་བུ་མོ་མང་པོ་འདུས་པའི་ནང་དུ་གསུང་ཁུ་བྱུག་ལྟ་བུར་སྒྲོགས་ཤིང་ཞལ་
ཐོན་དུ་འདོན་པའམ། བློ་མུན་པ་ལ་སྒྲོན་མེ་འདེགས་པ་ལྟ་བུ་ཞིག་གིས། སོ་སོའི་སྐྱེ་བོ་
དང་། བྱིས་པ་དང་། ཕལ་པ་མང་པོ་འདུ་བ་དང་རྒྱུ་བའི་རྣ་བར། གསུང་དུང་ཆེན་
བུས་པ་ལྟ་བུའམ། ཅོང་ཆེན་བརྡུངས་པ་ལྟ་བུའི་ཞལ་ཐོན་དུ་འདོན་པའམ། བློ་བུམ་
178

འབུམ་སྡེ། ཁམས་རྩ་རྣམ་ངེས། ། ༼ཀ༽
པ་ཆུས་བཀང་བ་ལྟ་བུ་ཞིག་གིས། ལྷ་སྲིན་འཐབ་པའི་བར་རམ། བདུད་ཀྱི་དཔུང་
མང་པོ་ལྟ་བུའི་ནང་དུ། གསུང་ཞི་དལ་དུ་སྒྲོག་ཤིང་ཞལ་ཐོན་དུ་འདོན་པའམ། བློ་ཆུ་
ལང་ལ་གྲི་བཏབ་པ་ལྟ་བུ་ཞིག་གིས། སེམས་ཅན་གང་བློ་སྟོར་བ། མི་རྟག་པ་དང་།
གདུང་བ་སྐྱེ་བ། མྱ་ངན་བྱེད་པ། སྨྲེ་སྔགས་འདོན་པ་ཞིག་གིས་རྣ་བར་སྤྲོ་ཞིང་དངས་
པའི་གསུང་ཕྱུང་ནས་ཞལ་ཐོན་དུ་འདོན་པའམ། བློ་སྨྱུག་མ་བཅད་པ་ལྟ་བུ་ཞིག་གིས།
སྒྱུ་མ་མཁན་གྱི་ཁྱིམ་མམ། ཚོང་དཔོན་གྱི་ཁྱིམ་མམ། སྨད་ཚོང་མའི་ཁྱིམ་དེ་ལྟ་བུ་
ཞིག་ཏུ་གསུང་དལ་ལ་ལྡེམ་པས་ཞལ་ཐོན་དུ་འདོན་པའམ། བློ་ནམ་མཁའ་ལ་ཉི་མ་
ཤར་བ་ལྟ་བུ་ཞིག་གིས། རྒྱ་མཚོ་ཆེན་པོ་འཕྲུལ་གྱི་གྲུ་བཙུགས་པའི་སྟེང་ངམ། ཆུ་བོ་
ཆེན་པོ་ལ་ཤིང་གི་གཟིངས་བཅའ་བའི་སྟེང་དུ་འམ། མེ་ཆུ་ས་རླུང་གཡོ་བའི་དུས་སམ།
འཁོར་ལོ་བསྒྱུར་བའི་རྒྱལ་པོའི་ཕྱོགས་སུ་ཁ་ལྟ་བ་འམ། ས་བདག་རྒྱལ་པོའི་དྲུང་ལྟ་བུ་
ན་ཞལ་ཐོན་དུ་འདོན་པ་དེས། མཆོད་པར་བསྒྲུབ་སྟེ། བླ་བྲེ་དང་། རྒྱལ་མཚན་དང་།
འཕན་དང་། གདུགས་དང་། དར་དཔྱང་དང་། བ་དན་དང་། གུར་ཡོལ་ལ་སོགས་
ཏེ། རྒྱན་དེ་དག་གིས་མཆོད་པའམ། གནས་གཡུང་དྲུང་དང་། སྐྱིད་ཤ་ཆང་དང་།
ཁྱམས་ཁང་རལ་དང་། ཟུར་ཟླུམ་པ་དང༌། རྨ་སོ་འདུ་དང་། ཧས་རྗེ་ཅུང་དང་། སི་
ཅི་ཏ་དང༌། ཚེ་འདུ་ཧོད་དང༌། ཕྱག་གར་དང་། ཁྱུ་མོའི་ལྡིང་གར་དང་། མེ་ཏོག་གི་
མཛེས་གར་ལ་སོགས་ཏེ། གར་དེ་དག་གི་མཆོད་པའམ། ཡིད་བཞིན་གྱི་ནོར་བུ་རིན་
པོ་ཆེ་དང་། གསེར་གཡུ་དང་། ཟངས་ལྕགས་དང༌། བཻཌཱུརྱ་དང༌། དུང་དང་། མན་
ཤེལ་དང་། བྱུ་རུ་དང་། མུ་ཏིག་དང་། མེ་ཏོག་དང༌། ཕྲེང་བ་དང་། བྱུག་པ་དང་།
བདུག་སྤོས་དང༌། མར་མེ་དང༌། སིལ་སྙན་དང་། རྔ་གླིང་དང༌། ཕྱེ་མ་དང་།
འཕུར་མ་དང་། ལྷ་སངས་དང་། ཡུ་ཏི་དང་། ཞལ་ཟས་ལ་སོགས་ཏེ། ལྷ་རྫས་དེ་
དག་གི་མཆོད་པའམ། སྔགས་དང་། ཕྱག་རྒྱ་དང་། ཏིང་ངེ་འཛིན་གྱིས་མཆོད་པ་དེ་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དག །བཀུར་སྟི་དང་རིམ་གྲོ་བྱེད་པར་བསྒྲུབ་ཏེ། གཡུང་དྲུང་སེམས་དཔའ་སེམས་
དཔའ་ཆེན་པོ་མཚན་བཟང་པོ་དང་ལྡན་པ་དག་གམ། དབང་གི་ཆུ་བོ་ཡོངས་སུ་
འདུས་པའམ། དགོངས་པ་ནམ་མཁའ་དང་མཉམ་པའམ། ཏིང་ངེ་འཛིན་རབ་ཏུ་
གསལ་བའམ། སེམས་ཤིན་ཏུ་རྣམ་པར་གྲོལ་བའམ། ཟག་པ་ཟད་པའམ། ཉོན་
མོངས་པ་མེད་པའམ། རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་པ་ཞིག་གིས།
གསེར་གྱི་འཁོར་ལོའི། རྟ་དང་གླང་པོ་མ་ཧེ་དང༌། ཁྱུ་མཆོག་གི་ཁྲི་ལ་སྤྱན་དྲངས། སྤྱི་
གཙུག་གི་རྒྱན་ལྟར་བཀོད་ཅིང་སྤྱན་དྲངས་ནས། གསེར་གྱི་པདྨ་སྟོང་དང་ལྡན་པའམ།
གེ་སར་འབུམ་དང་བཅས་པ། ཁ་དོག་གསལ་བ་བལྟ་ན་སྡུག་པ། ཡོངས་སུ་རྒྱས་པའི་
ཁྲི་ལ་བཞུགས་སུ་གསོལ་ནས། ཤི་ཤུན་ཏར་ཅིས་སྐུ་ཡི་བྱི་དོར་བྱེད་ཅིང་། གསེར་གྱི་
གཙག་བུ་ཡིས། ཡི་གེ་པ་ཧེ་མའི་སྤྱན་འབྱེད་ཅིང་། གསེར་གྱི་འཁོར་ལོ་བསྒྱུར་བའི་
རྒྱལ་པོ་དང་། ས་བདག་གི་རྒྱལ་པོ་དང་། ལྷ་དང་ལྷ་མ་ཡིན་དང་། མི་དང་མི་མ་
ཡིན་པ་མང་པོ་དང་། རོལ་མོ་དང་། རྔ་གླིང་དང་། ལྷ་ཡི་རྒྱན་བཟང་པོ་བསམ་གྱིས་
མི་ཁྱབ་པས་བྱིན་དབབ་ཅིང་། ཆུ་གཙང་མ་དགུ་མེ་ལོང་གི་གཟུག་བརྙན་ལ་སྐུ་ཁྲུས་
བྱས་ཤིང་། ཚིགས་སུ་བཅད་པའི་དབྱངས་དང་ཚིག་གིས་སྐུ་བསྟོད་ཅིང་། བཀྲ་ཤིས་
གཡུང་དྲུང་གི་རྫས་ཀྱི་ཞལ་བསྲོ་ཞིང་། འགྲོ་བ་སེམས་ཅན་གྱི་དོན་མཐར་ཕྱིན་པར་
མཛད་པར་མངའ་དབུལ་ཞིང་། ལྷ་དང་ལྷ་མ་ཡིན་དང༌། མི་དང་མི་མ་ཡིན་པས་
མོས་པའི་ཕྱག་བྱེད་ཅིང་། འཁོར་བ་ཐམས་ཅད་ཡོངས་སུ་མྱ་ངན་ལས་འདས་པར་བྱ་
བའི་སྨོན་ལམ་འདེབས་ཤིང་། བཀུར་སྟི་དང་རིམ་གྲོ་བྱེད་པ་དང༌། ཕུད་དུད་དང་
ནན་ཏན་ཆེར་བྱེད་པར་བསྒྲུབ་སྟེ། སྒྲ་དག་ལ་མི་ནོར་བའི་གསལ་འདེབས་ཤིང་།
དར་དཀར་གྱི་སླེབ་མོས་འཛིན་ཅིང་རྡུལ་དང་དྲི་མས་མི་འགོ་བའི་རིན་པོ་ཆེའི་སྐུ་ཆབ་
དང༌། དར་དཀར་གྱི་གླེགས་ཐག་གིས། གླེགས་བམ་གྱི་སྐུ་བཅིང་ཞིང་། དར་དང་ཟ་
180

འབུམ་སྡེ། ཁམས་རྩི་རྣམ་ངེས།
འོག་ལ་སོགས་སྟེ། ཤུན་མིན་གྱི་ན་བཟའ་མང་པོས་སྐུ་དཀྲིས་ཤིང་། གདན་སེང་གེ་
པདྨ་ལྟ་བུའི་ཁྲི་ལ། བླ་བྲེ་དང་། འོག་ལྡན་དང༌། རྒྱབ་ཡོལ་དང་། ཞལ་ཁེབས་ཡན་
ཆོད་ཀྱིས། ཕུད་དུད་དང་། ནན་ཏན་ཆེར་བགྱིད་པ་དེ་མཐོང་ངམ་ཐོས་ན། བདག་
གིས་ཀྱང་བླ་ན་མེད་པ་ཡང་དག་པའི་དོན་ཟབ་མོ་འདི། ཡི་གེ་དེ་དག་གིས་འབྲི་བར་
བསྒྲུབ། དེ་ལྟར་འཆང་ངོ༌། ། དེ་ལྟར་གློག་གོ ། ཁ་ཏོན་དུ་འདོན་ནོ། །དེ་ལྟར་བཀུར་
སྟི་དང་རིམ་གྲོ་བྱའོ། །དེ་ལྟར་ཕུད་དུད་དང་ནན་ཏན་ཆེར་བྱ་བའི་འདུན་པ་སྐྱེ་ལ།
གཞན་ལ་ཡང་ཡི་གེ་དེ་དག་གིས། བྲི་བར་ལྷ་གནས་དེ་ལྟ་བུར་དེ་འཆང་ཞིག །དེ་
ལྟར་ཀློག་པའི་ཁ་ཐོན་དུ་ཐོན་ཅིག ། དེ་ལྟར་མཆོད་ཅིག །དེ་ལྟར་བཀུར་སྟི་དང་རིམ་
གྲོ་བྱེད་པར། དེ་ལྟར་ཕུད་དུད་དང་ནན་ཏན་ཆེར་གྱིས་ཤིག །འདུན་པ་སྐྱེ་བའི་
བསྐུལ་མ་འདེབས་པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོ་
དེས་ནི། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། ། དེ་ནས་
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སེམས་འདུན་པ་དང་ལྡན་པའི་
ཆུ་བོ་དེས། ཀུན་ནས་ཉོན་མོངས་པའི་བག་ཆགས་རྣམ་པར་དག་ནས། མི་དམིགས་
པ་བསྒོམ་པར་འགྱུར་རམ། དེ་ལྟར་ན། རྣམ་པར་བྱང་བའི་དོན་ལ་འདུན་པ་སྐྱེ་ཞིང་
མི་དམིགས་པ་བསྒོམ་པར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་
ཁྱེའུ་ཆུང་། དེ་ནི་འདི་ལྟ་སྟེ། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་
རྣམ་པར་དག་པའོ། །ཀུན་ནས་ཉོན་མོངས་པ་རྣམ་པར་དག་པས། ཀུན་ནས་ཉོན་
མོངས་པའི་འདུན་པ་ཉིད་མི་དམིགས་པ་བསྒོམ་པའི་སེམས་རྣམ་པར་དག་པ་དེ་དེ་
བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། བོན་ཉིད་རྣམ་
པར་དག་པས། རྣམ་པར་བྱང་བའི་དོན་ལ་འདུན་པ་སྐྱེ་བའི་སེམས་རྣམ་པར་དག་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པའོ། །རྣམ་པར་བྱང་བའི་དོན་ལ་འདུན་པ་སྐྱེ་བའི་སེམས་རྣམ་པར་དག་པས། བླ་ན་
མེད་པ་ཡང་དག་པར་རྫོགས་པའི་འབྲས་བུ་ཉིད་རྣམ་པར་དག་པ་སྟེ། དེ་ལྟར་ན།
བོན་ཉིད་རྣམ་པར་དག་པ་དང༌། རྣམ་པར་བྱང་བའི་དོན་ལ་འདུན་པ་སྐྱེ་བའི་
སེམས་རྣམ་པར་དག་པ་དང༌། བླ་ན་མེད་པ་ཡང་དག་པར་རྫོགས་པའི་འབྲས་བུ་
ཉིད་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་
ནས་རྣམ་པར་དག་པའོ། །
གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་བསམ་པ་བཟང་
པོ་དང་ལྡན་པའི་ཆུ་བོ་དེས་ཡོངས་སུ་ཁྲུས་བགྱིས་ན། དེ་བཞིན་ཉིད་རྣམ་པར་དག་
པའི་འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་
འོད་ལྡན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་
ཡང་དག་པའི་དོན་ལ་སྤྱོད་པའི་ཚེ། སེམས་བསམ་པ་བཟང་པོ་དང་ལྡན་པའི་ཆུ་
བོས་ཡོངས་སུ་ཁྲུས་བགྱིས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རོ། །དེ་ཅིའི་ཕྱིར་ན། བསམ་པ་བཟང་པོ་ནི་གསེར་དང་འདྲ་སྟེ། དཔེར་ན།
གསེར་ས་འོག་ཏུ་བཅུག་པ་ནི། བསྐལ་པ་མཐའ་ཀླས་ཀྱི་བར་ཏུ་སྟོར་བར་མི་འགྱུར།
བརླག་པར་མི་འགྱུར། མདོག་འཆོར་བར་མི་འགྱུར། རུལ་བར་མི་འགྱུར་ཏེ། དེ་
བཞིན་དུ་གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་
དག་པའི་དོན་ལ་སྤྱོད་པའི་ཚེ། དགེ་བའི་རྩ་བ་ཡོངས་སུ་རྒྱས་པར་འགྱུར་རོ། །བསམ་
པ་བཟང་པོ་དེ་གཏོང་བ་ནི་གསེར་དང་འདྲའོ། །གསལ་བ་འོད་ལྡན། དེ་ནི་བསམ་པ་
བཟང་པོ་གསེར་དང་འདྲ་བ་དེས། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་
པར་འགྱུར་རོ། །གསལ་བ་འོད་ལྡན། གང་གཡུང་དྲུང་སེམས་དཔའ་སེམས་དཔའ་
ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། སྟོང་གསུམ་གྱི་སྟོང་ཆེན་
182

འབུམ་སྡེ། ཁམས་རྩི་རྣམ་ངེས།
པོ་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་ན། གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། ཐབས་ལ་མཁས་པའི་སྐྱེས་བུ་གང་ལ་ལ་ཞིག་
དང་། ལྷ་ཡི་བུ་དང་ལྷ་ཡི་བུ་མོ་དག །བསམ་པ་བཟང་པོ་གསེར་དང་འདྲ་བ་གཏོང་
བ་གང་ཡང་རུང་བ་ཞིག ། བླ་ན་མེད་པ་ཡང་དག་པའི་དོན་ཟབ་མོ་འདི། བྲི་བ་དང་།
འཆང་བ་དང་། ཀློག་པ་དང་། འདོན་པ་དང་། མཆོད་པ་དང༌། བཀུར་སྟི་དང༌།
རིམ་གྲོ་དང་། ཕུད་དུད་དང་། ནན་ཏན་ཆེར་བྱེད་ཅིང༌། དགེ་བའི་རྩ་བ་ཡོངས་
སུ་སྨིན་པར་བྱའོ། །སྡིག་པ་མི་དགེ་བའི་ལས་ཐམས་ཅད་ཡོངས་སུ་སྤང་བར་བྱའོ། །
ཆགས་པ་མེད་པའི་སེམས་ཀྱིས་སྦྱིན་པ་ཡོངས་སུ་གཏོང་བར་བསྒྲུབ་པའི། ཆགས་པ་
མེད་པའི་སེམས་ཀྱིས་འདོད་པ་རྣམས་ཡོངས་སུ་སྤང་བར་བྱའོ། །གདུག་པ་མེད་པའི་
སེམས་ཀྱིས་ཚུལ་ཁྲིམས་ཡོངས་སུ་བསྲུང་བར་བསྒྲུབ་པའི། བྱུང་ཚོར་མེད་པའི་སེམས་
ཀྱིས་བཟོད་པ་ཡོངས་སུ་བསྒོམ་པར་བསྒྲུབ་པའི། བཏང་སྙོམས་མེད་པའི་སེམས་ཀྱིས་
བརྩོན་འགྲུས་ཡོངས་སུ་བསྲུང་བར་བསྒྲུབ་པའི། འགྱུར་ལྡོག་མེད་པའི་སེམས་ཀྱིས་
བསམ་གཏན་བསྒོམ་པར་བསྒྲུབ་པའི། འཁྲུལ་པ་མེད་པའི་སེམས་ཀྱིས་ཤེས་རབ་
བསྒོམ་པར་བསྒྲུབ་པའི། མ་བསྒྲིབས་པའི་སེམས་ཀྱིས་མི་དམིགས་པ་ཉིད་ཡོངས་སུ་
བསྒོམ་པའི་བསམ་པ་བཟང་པོ་གསེར་དང་འདྲ་བར་གཏོང་བར་འཚལ་བའི་གཡུང་
དྲུང་སེམས་དཔའ་སེམས་དཔའ་ཆེན་པོ་དེས་ནི། དེ་བཞིན་ཉིད་རྣམ་པར་དག་པའི་
འབྲས་བུ་ཐོབ་པར་འགྱུར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་
རབ་ལགས། སེམས་བསམ་པ་བཟང་པོ་གསེར་དང་འདྲ་བའི་ཆུ་བོས་ཡོངས་སུ་ཁྲུས་
བགྱིས་ན། ཀུན་ནས་ཉོན་མོངས་པའི་བག་ཆགས་ཐམས་ཅད་རྣམ་པར་དག་ན། དེ་
བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། དེ་ལྟར་ན། རྣམ་
པར་བྱང་བའི་དོན་མི་དམིགས་པའི་ཚུལ་གྱིས་བསམ་པ་བཟང་པོ་གསེར་དང་འདྲ་བ་
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བཏང་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། གཤེན་
རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། བོན་ཉིད་རྣམ་པར་
དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་ཉོན་མོངས་པ་
རྣམ་པར་དག་པས། ཀུན་ནས་ཉོན་མོངས་པའི་བསམ་པ་ཉིད་མི་དམིགས་པ་བསྒོམ་
པའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་
ནས་ཉོན་མོངས་པའི་བསམ་པ་ཉིད་མི་དམིགས་པ་བསྒོམས་པའི་སེམས་རྣམ་པར་
དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་
དག་པའོ། །དེ་ལྟར་ན། བོན་ཉིད་རྣམ་པར་དག་པས། རྣམ་པར་བྱང་བའི་དོན་ལ་
བསམ་པ་གཏོང་བའི་སེམས་རྣམ་པར་དག་པའོ། །རྣམ་པར་བྱང་བའི་དོན་ལ་བསམ་
པ་གཏོང་བའི་སེམས་རྣམ་པར་དག་པས། བླ་ན་མེད་པ་ཡང་དག་པའི་འབྲས་བུ་ཉིད་
རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང༌། རྣམ་པར་བྱང་
བའི་དོན་ལ་བསམ་པ་གཏོང་བའི་སེམས་རྣམ་པར་དག་པ་དང༌། བླ་ན་མེད་པ་ཡང་
དག་པའི་འབྲས་བུ་ཉིད་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་
མ་ཡིན་པར་ཡེ་ནས་རྣམ་པར་དག་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་
པར་ངེས་པ་ལས། དུམ་བུ་དང་པོ། བམ་པོ་བཅུ་གཅིག་པའོ། །། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་རིག་པ་
དང་ལྡན་པའི་ཆུ་བོས་ཡོངས་སུ་ཁྲུས་བགྱིས་ན། དེ་བཞིན་ཉིད་རྣམ་པར་དག་པའི་
འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་འོད་
ལྡན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་
དག་པའི་དོན་ལ་སྤྱོད་པའི་ཚེ། བོན་ཉིད་མི་གཡོ་བ་གཡུང་དྲུང་གི་དབྱིངས་ནས་
རིག་པ་ཤར་ཞིང་། སེམས་མི་གཡོ་བ་ཡང་དག་པའི་དོན་ལ་བསྒོམ་པར་འཚལ་བའི་
184

འབུམ་སྡེ། ཁམས་རྩ་རྣམ་ངེས།
གཡུང་དྲུང་སེམས་དཔའ་སེམས་དཔའ་ཆེན་པོ་དེས་ནི། དེ་བཞིན་ཉིད་རྣམ་པར་
དག་པའི་འབྲས་བུ་ཐོབ་པར་འགྱུར་རོ། ། མུ་མེད་པ། རང་བཞིན་མེད་པ། སྐྱེ་བ་མེད་
པ། འགྱུར་བ་མེད་པ། དཔག་ཏུ་མེད་པ། ཡོངས་སུ་རྒྱ་མ་ཆད་པ། ཟད་པ་མེད་
པ་གཏིང་དཔག་བརྟག་དཀའ་བ། ཁྱབ་གདལ་ཆེན་པོ། མཚོན་དུ་མེད་པ། བརྟག་
དུ་མེད་པ། ཅིར་ཡང་མི་དམིགས་པ་གཡུང་དྲུང་གི་དབྱིངས་ནས་རིག་པ་ཤར་ཞིང་།
སེམས་མུ་མེད་པ། རང་བཞིན་མེད་པ། སྐྱེ་བ་མེད་པ། འགྱུར་བ་མེད་པ། དཔག་
ཏུ་མེད་པ། ཡོངས་སུ་རྒྱ་མ་ཆད་པ། ཟད་པ་མེད་པ། གཏིང་དཔག་བརྟག་དཀའ་
བ། ཁྱབ་གདལ་བདེ་ཆེན། མཚོན་དུ་མེད་པ། བརྟག་ཏུ་མེད་པ། ཅིར་ཡང་མི་
དམིགས་པ་ཡང་དག་པའི་དོན་ལ་བསྒོམ་པར་འཚལ་བའི་གཡུང་དྲུང་སེམས་དཔའ་
སེམས་དཔའ་ཆེན་པོ་དེས་ནི། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སེམས་རིག་
པ་དང་ལྡན་པའི་ཆུ་བོ་དེས། ཀུན་ནས་ཉོན་མོངས་པའི་རང་བཞིན་རྣམ་པར་དག་
པར་འགྱུར་རམ། དེ་ལྟར་ན། རྣམ་པར་བྱང་བ་རྣམ་པར་དག་པའི་དོན་རྟོགས་པར་
འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ།
བོན་ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་
ནས་ཉོན་མོངས་པ་རྣམ་དག་པས། རིག་པ་ཤར་བའི་སེམས་རྣམ་པར་དག་པ་སྟེ། དེ་
ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་རྣམ་པར་དག་
པ་དང་། རིག་པ་ཤར་བའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་
ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །དེ་ལྟར་ན། བོན་ཉིད་རྣམ་པར་
དག་པས། རྣམ་པར་བྱང་བའི་དོན་ལ་རིག་པ་ཤར་བའི་སེམས་རྣམ་པར་དག་པའོ། །
རྣམ་པར་བྱང་བའི་དོན་ལ་རིག་པ་ཤར་བའི་སེམས་རྣམ་པར་དག་པས། བླ་ན་མེད་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། _81
པ་ཡང་དག་པར་རྫོགས་པའི་འབྲས་བུ་ཉིད་རྣམ་པར་དག་པ་སྟེ། དེ་ལྟར་ན། བོན་
ཉིད་རྣམ་པར་དག་པ་དང༌། རྣམ་པར་བྱང་བའི་དོན་ལ་རིག་པ་ཤར་བའི་སེམས་
རྣམ་པར་དག་པ་དང༌། བླ་ན་མེད་པ་ཡང་དག་པར་རྫོགས་པའི་འབྲས་བུ་ཉིད་རྣམ་
པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་
པར་དག་པའོ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་སྐྱེ་བ་མེད་
པའི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་
རམ། ཀུན་ནས་ཉོན་མོངས་པ་སྐྱེ་བ་མེད་པའི་དོན་རྟོགས་ན། དེ་བཞིན་ཉིད་རྣམ་
པར་དག་པའི་འབྲས་བུ་ཐོབ་པར་འགྱུར་རམ། རྣམ་པར་བྱང་བ་སྐྱེ་བ་མེད་པའི་དོན་
རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། གཤེན་
རབ་མི་བོས་བཀའ་སྩལ་པ། གསལ་བ་འོད་ལྡན། གང་གཡུང་དྲུང་སེམས་དཔའ་
སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། སེམས་
སྐྱེ་བ་མེད་པའི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རོ། །གསལ་བ་འོད་ལྡན། དེ་ཅིའི་ཕྱིར་ཞེ་ན། སྐྱེ་བ་མེད་པ་གང་ཡིན་པ་དེ་ནི་
རྣམ་པར་དག་པ་ཡིན་ལ། རྣམ་པར་དག་པ་གང་ཡིན་པ་དེ་ནི། སྐྱེ་བ་མེད་པ་ཡིན་
པའི་ཕྱིར་རོ། །གསལ་བ་འོད་ལྡན། དེ་ལྟར་ན། བོན་ཉིད་རྣམ་པར་དག་པས། ཀུན་
ནས་ཉོན་མོངས་པ་རྣམ་པར་དག་པའོ། །ཀུན་ནས་ཉོན་མོངས་པ་རྣམ་པར་དག་པས།
སྐྱེ་བ་མེད་པའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་
པ་དང་། ཀུན་ནས་ཉོན་མོངས་པ་རྣམ་པར་དག་པ་དང༌། སྐྱེ་བ་མེད་པའི་སེམས་
རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་
རྣམ་པར་དག་པའོ། །དེ་ལྟར་ན། བོན་ཉིད་རྣམ་པར་དག་པས། རྣམ་པར་བྱང་བ་
186

ཁམས་རྩ་རྣམ་ངེས།
འབུམ་སྡེ།
རྣམ་པར་དག་པའོ། །རྣམ་པར་བྱང་བ་རྣམ་པར་དག་པས། སྐྱེ་བ་མེད་པའི་སེམས་
རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། རྣམ་པར་བྱང་
བ་རྣམ་པར་དག་པ་དང་། སྐྱེ་བ་མེད་པའི་སེམས་རྣམ་པར་དག་པ་དེ་དེ་བཞིན་
དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །གསལ་བ་
འོད་ལྡན་གྱིས་གསོལ་པ། གཤེན་རབ་ལགས། སེམས་མི་དམིགས་པ་ལ་གནས་ན།
དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། ཀུན་ནས་ཉོན་
མོངས་པ་མི་དམིགས་པ་ལ་གནས་ན། དེ་བཞིན་ཉིད་རྣམ་པར་དག་པའི་འབྲས་བུ་
ཐོབ་པར་འགྱུར་རམ། རྣམ་པར་བྱང་བ་མི་དམིགས་པ་ལ་གནས་ན། དེ་བཞིན་ཉིད་
རྣམ་པར་དག་པའི་འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་
པ། གསལ་བ་འོད་ལྡན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་
ན་མེད་པ་ཡང་དག་པའི་དོན་ལ་སྤྱོད་པའི་ཚེ། སེམས་མི་དམིགས་པ་ཉིད་ལ་གནས་
ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། །གསལ་བ་འོད་
ལྡན། དེ་ཅིའི་ཕྱིར་ཞེ་ན། མི་དམིགས་པ་ཉིད་གང་ཡིན་པ་ནི་རྣམ་པར་དག་པ་ཡིན་
ལ། རྣམ་པར་དག་པ་གང་ཡིན་པ་ནི་མི་དམིགས་པ་ཉིད་ཡིན་པའི་ཕྱིར་རོ། །གསལ་
བ་འོད་ལྡན། དེ་ལྟར་ན། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་
རྣམ་པར་དག་པའོ། །ཀུན་ནས་ཉོན་མོངས་པ་རྣམ་པར་དག་པས། མི་དམིགས་པ་
ལ་གནས་པའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་
དང༌། ཀུན་ནས་ཉོན་མོངས་པ་རྣམ་པར་དག་པ་དང་། མི་དམིགས་པ་ལ་གནས་
པའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་
ཡེ་ནས་རྣམ་པར་དག་པའོ། །བོན་ཉིད་རྣམ་པར་དག་པས། རྣམ་པར་བྱང་བ་རྣམ་
པར་དག་པའོ། །རྣམ་པར་བྱང་བ་རྣམ་པར་དག་པས། མི་དམིགས་པ་ལ་གནས་པའི་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སེམས་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། རྣམ་
པར་བྱང་བ་རྣམ་པར་དག་པ་དང༌། མི་དམིགས་པ་ལ་གནས་པའི་སེམས་རྣམ་པར་
དག་པ་དེ་དེ་བཞིན་དུ། སོ་སོར་མ་ཡིན་པར་ཡེ་ནས་རྣམ་པར་དག་པའོ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་ཡོངས་སུ་
མི་སྐྱེ་མི་འགག་པའི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་
པར་འགྱུར་རམ། ཀུན་ནས་ཉོན་མོངས་པ་མི་སྐྱེ་མི་འགག་པའི་དོན་རྟོགས་ན། དེ་
བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། རྣམ་པར་བྱང་བ་མི་
སྐྱེ་མི་འགག་པའི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་
པར་འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་འོད་ལྡན། གང་
གཡུང་དྲུང་སེམས་དཔའ་ཆེན་པོས། བླ་ན་མེད་པར་ཡང་དག་པའི་དོན་ལ་སྤྱོད་པའི་
ཚེ། སེམས་མི་སྐྱེ་མི་འགག་མེད་པའི་དོན་རྟོགས་ན། དེ་བཞིན་ཉིད་རྣམ་པར་དག་
པའི་འབྲས་བུ་ཐོབ་པར་འགྱུར་རོ། །གསལ་བ་འོད་ལྡན། དེ་ཅིའི་ཕྱིར་ཞེ་ན། མི་སྐྱེ་མི་
འགག་པའི་སེམས་གང་ཡིན་པ་ནི་རྣམ་པར་དག་པ་ཡིན་ལ། རྣམ་པར་དག་པ་གང་
ཡིན་པ་ནི་མི་སྐྱེ་མི་འགག་པའི་སེམས་ཡིན་པའི་ཕྱིར་རོ། །གསལ་བ་འོད་ལྡན། དེ་ལྟར་
ན། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །
ཀུན་ནས་ཉོན་མོངས་པ་རྣམ་པར་དག་པས། མི་སྐྱེ་མི་འགག་པའི་སེམས་རྣམ་པར་
དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་
རྣམ་པར་དག་པ་དང༌། མི་སྐྱེ་མི་འགག་པའི་སེམས་རྣམ་པར་དག་པ་དེ་དེ་བཞིན་དུ།
སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །བོན་ཉིད་རྣམ་
པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་པར་
དག་པས། མི་སྐྱེ་མི་འགག་པའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་
188

ཁམས་རྩ་རྣམ་ངེས།
འབུམ་སྡེ།
རྣམ་པར་དག་པ་དང༌། རྣམ་པར་བྱང་བ་རྣམ་པར་དག་པ་དང༌། མི་སྐྱེ་མི་འགག་
པའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་
ཡེ་ནས་རྣམ་པར་དག་པའོ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་མ་འོང་
མི་འགྲོ་བའི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རམ། ཀུན་ནས་ཉོན་མོངས་པ་མ་འོང་མི་འགྲོ་བའི་དོན་རྟོགས་ན། དེ་བཞིན་
ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། རྣམ་པར་བྱང་བ་མ་འོང་
མི་འགྲོ་བའི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་འོད་ལྡན། གང་གཡུང་
དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་
པའི་ཚེ། སེམས་མ་འོང་མི་འགྲོ་བའི་དོན་རྟོགས་ན། དེ་བཞིན་ཉིད་རྣམ་པར་དག་
པའི་ཐོབ་པར་འགྱུར་རོ། །གསལ་བ་འོད་ལྡན། དེ་ཅིའི་ཕྱིར་ཞེ་ན། མ་འོང་མི་འགྲོ་
བ་གང་ཡིན་པ་ནི་རྣམ་པར་དག་པ་ཡིན་ལ། རྣམ་པར་དག་པ་གང་ཡིན་པ་ནི། མ་
འོང་མི་འགྲོ་བ་ཡིན་པའི་ཕྱིར་རོ། །གསལ་བ་འོད་ལྡན། དེ་ལྟར་ན། བོན་ཉིད་རྣམ་
པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་ཉོན་མོངས་
པ་རྣམ་པར་དག་པས། མ་འོང་མི་འགྲོ་བའི་སེམས་རྣམ་པར་དག་པ་སྟེ། དེ་ལྟར་ན།
བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་རྣམ་པར་དག་པ་དང་།
མ་འོང་མི་འགྲོ་བའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་
པ་མ་ཡིན་པར་ཡེ་ནས་རྣམ་པར་དག་པའོ། །དེ་ལྟར་ན། བོན་ཉིད་རྣམ་པར་དག་
པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་པར་དག་པས།
མ་འོང་མི་འགྲོ་བའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དག་པ་དང༌། རྣམ་པར་བྱང་བ་རྣམ་པར་དག་པ་དང་། མ་འོང་མི་འགྲོ་བའི་སེམས་
རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་
རྣམ་པར་དག་པའོ། །དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས།
སེམས་རྣམ་པར་དག་པ་མི་རྟོག་པའི་དོན་རྟོགས་ན། དེ་བཞིན་ཉིད་རྣམ་པར་དག་
པའི་འབྲས་བུ་ཐོབ་པར་འགྱུར་རམ། ཀུན་ནས་ཉོན་མོངས་པ་རྣམ་པར་མི་རྟོག་པའི་
དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ།
རྣམ་པར་བྱང་བ་རྣམ་པར་མི་རྟོག་པའི་དོན་རྟོགས་ན། དེ་བཞིན་ཉིད་རྣམ་པར་དག་
པའི་འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་
འོད་ལྡན། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་
ཡང་དག་པའི་དོན་ལ་སྤྱོད་པའི་ཚེ། སེམས་རྣམ་པར་མི་རྟོག་པའི་དོན་རྟོགས་ན། དེ་
བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རོ། །གསལ་བ་འོད་ལྡན།
དེ་ཅིའི་ཕྱིར་ཞེ་ན། རྣམ་པར་མི་རྟོག་པ་གང་ཡིན་པ་ནི། རྣམ་པར་དག་པ་ཡིན་ལ།
རྣམ་པར་དག་པ་གང་ཡིན་པ་ནི། རྣམ་པར་མི་རྟོག་པ་ཡིན་ལ། རྣམ་པར་དག་པ་
གང་ཡིན་པ་ནི་རྣམ་པར་མི་རྟོག་པ་ཡིན་པའི་ཕྱིར་རོ། །གསལ་བ་འོད་ལྡན་དེ་ལྟར་ན།
བོན་ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་
ནས་ཉོན་མོངས་པ་རྣམ་པར་དག་པས། རྣམ་པར་མི་རྟོག་པའི་སེམས་རྣམ་པར་དག་
པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་རྣམ་
པར་དག་པ་དང་། རྣམ་པར་མི་རྟོག་པའི་སེམས་རྣམ་པར་དག་པ་སྟེ་དེ་དེ་བཞིན་དུ།
སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །བོན་ཉིད་རྣམ་
པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་པར་
དག་པས། རྣམ་པར་མི་རྟོག་པའི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་
190

ཁམས་རྩ་རྣམ་ངེས།
འབུམ་སྡེ། །
རྣམ་པར་དག་པ་དང་། རྣམ་པར་བྱང་བ་རྣམ་པར་དག་པ་དང་། རྣམ་པར་མི་རྟོག་
པའི་སེམས་རྣམ་པར་དག་པ་དེ་དེ་བཞིན་དུ། སོར་སོར་མ་ཡིན་ཐ་དད་པ་མ་ཡིན་
པར་ཡེ་ནས་རྣམ་པར་དག་པའོ། །དེ་ནས་གསལ་བ་འོད་ལྡན་གྱིས་གསོལ་པ། གཤེན་
རབ་ལགས། སེམས་མཉམ་པ་ཉིད་ཀྱི་དོན་རྟོགས་ན། དེ་བཞིན་ཉིད་རྣམ་པར་དག་
པའི་འབྲས་བུ་ཐོབ་པར་འགྱུར་རམ། ཀུན་ནས་ཉོན་མོངས་པ་མཉམ་པ་ཉིད་ཀྱི་དོན་
རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། རྣམ་
པར་བྱང་བ་མཉམ་པ་ཉིད་ཀྱི་དོན་རྟོགས་ན། དེ་བཞིན་ཉིད་རྣམ་པར་དག་པའི་
འབྲས་བུ་ཐོབ་པར་འགྱུར་རམ། གཤེན་རབ་ཀྱིས་བཀའ་སྩལ་པ། གསལ་བ་འོད་ལྡན།
གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་
དོན་ལ་སྤྱོད་པའི་ཚེ། སེམས་མཉམ་པ་ཉིད་ཀྱི་དོན་རྟོགས་ན། དེ་བཞིན་ཉིད་རྣམ་
པར་དག་པའི་འབྲས་བུ་ཐོབ་པར་འགྱུར་རོ། །གསལ་བ་འོད་ལྡན། དེ་ཅིའི་ཕྱིར་ཞེ་
ན། མཉམ་པ་ཉིད་ཀྱི་དོན་གང་ཡིན་པ་ནི། རྣམ་པར་དག་པ་ཡིན་ལ། རྣམ་པར་
དག་པ་གང་ཡིན་པ་ནི་མཉམ་པ་ཉིད་ཀྱི་དོན་ཡིན་པའི་ཕྱིར་རོ། །གསལ་བ་འོད་ལྡན།
དེ་ལྟར་ན། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་
པའོ། །ཀུན་ནས་ཉོན་མོངས་པ་རྣམ་པར་དག་པས། མཉམ་པ་ཉིད་ཀྱི་སེམས་རྣམ་
པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་
པ་རྣམ་པར་དག་པ་དང༌། མཉམ་པ་ཉིད་ཀྱི་སེམས་རྣམ་པར་དག་པ་དེ་དེ་བཞིན་
དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །བོན་ཉིད་
རྣམ་པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་
པར་དག་པས། མཉམ་པ་ཉིད་ཀྱི་སེམས་རྣམ་པར་དག་པ་སྟེ། དེ་ལྟར་ན། བོན་ཉིད་
རྣམ་པར་དག་པ་དང་། རྣམ་པར་བྱང་བ་རྣམ་པར་དག་པ་དང་། མཉམ་པ་ཉིད་ཀྱི་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་
ནས་རྣམ་པར་དག་པའོ། །
དེ་ནས་གསལ་བ་འོད་ལྡན་གྱིས་གསོལ་པ། གཤེན་རབ་ལགས། སེམས་ཆགས་པ་
མེད་པ་ཉིད་ཀྱི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་བུ་ཐོབ་པར་
འགྱུར་རམ། ཀུན་ནས་ཉོན་མོངས་པ་ཆགས་པ་མེད་པ་ཉིད་ཀྱི་དོན་རྟོགས་ན། དེ་
བཞིན་ཉིད་རྣམ་པར་དག་པའི་འབྲས་བུ་ཐོབ་པར་འགྱུར་རམ། རྣམ་པར་བྱང་བ་
ཆགས་པ་མེད་པ་ཉིད་ཀྱི་དོན་རྟོགས་ན། དེ་བཞིན་ཉིད་རྣམ་པར་དག་པའི་འབྲས་
བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། གསལ་བ་འོད་ལྡན།
གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་
དོན་ལ་སྤྱོད་པའི་ཚེ། སེམས་ཆགས་པ་མེད་པའི་དོན་རྟོགས་ན། དེ་བཞིན་ཉིད་རྣམ་
པར་དག་པའི་འབྲས་བུ་ཐོབ་པར་འགྱུར་རོ། །གསལ་བ་འོད་ལྡན། དེ་ཅིའི་ཕྱིར་ཞེ་ན།
ཆགས་པ་མེད་པའི་སེམས་གང་ཡིན་པ་དེ་ནི་རྣམ་པར་དག་པ་ཡིན་ལ། རྣམ་པར་
དག་པ་གང་ཡིན་པ་ནི། ཆགས་པ་མེད་པའི་སེམས་ཡིན་པའི་ཕྱིར་རོ། །གསལ་བ་འོད་
ལྡན། དེ་ལྟར་ན། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་
དག་པའོ། །ཀུན་ནས་ཉོན་མོངས་པ་རྣམ་པར་དག་པས། ཆགས་པ་མེད་པའི་སེམས་
རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་
མོངས་པ་རྣམ་པར་དག་པ་དང་། ཆགས་པ་མེད་པའི་སེམས་རྣམ་པར་དག་པ་དེ་དེ་
བཞིན་དུ། སོ་སོར་མ་ཡིན་ཐ་དད་པ་མ་ཡིན་པར་ཡེ་ནས་རྣམ་པར་དག་པའོ། །བོན་
ཉིད་རྣམ་པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་
རྣམ་པར་དག་པས། ཆགས་པ་མེད་པའི་སེམས་རྣམ་པར་དག་པ་སྟེ། དེ་ལྟར་ན།
བོན་ཉིད་རྣམ་པར་དག་པ་དང༌། རྣམ་པར་བྱང་བ་རྣམ་པར་དག་པ་དང་། ཆགས་
192

ཁམས་རྩ་རྣམ་ངེས།
འབུམ་སྡེ།
པ་མེད་པའི་སེམས་རྣམ་པར་དག་པ་དེ་དེ་བཞིན་དུ། སོ་སོར་མ་ཡིན་ཐ་དད་པ་མ་
ཡིན་པར་ཡེ་ནས་རྣམ་པར་དག་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་
པར་ངེས་པ་ལས། སེམས་ཉིད་རྣམ་པར་དག་པར་བསྟན་པའི་ལེའུ་སྟེ་ཉི་ཤུ་དགུ་
པའོ།། །།
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྣམ་པར་དག་
པའི་སྤྱོད་པ་བགྱི་བ་ཅི་ལྟར་ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་
ཆུང༌། དེ་ནི་འདི་ལྟ་སྟེ། བོན་ཉིད་ཡེ་ནས་རྣམ་པར་དག་པས། སྤྱོད་པ་ཐམས་ཅད་
ཀྱང་ཡེ་ནས་རྣམ་པར་དག་པའོ། །སྤྱོད་པ་ཐམས་ཅད་ཡེ་ནས་རྣམ་པར་དག་པས།
ཕྲིན་ལས་ཐམས་ཅད་ཡེ་ནས་རྣམ་པར་དག་པའོ། །ཕྲིན་ལས་ཐམས་ཅད་ཡེ་ནས་རྣམ་
པར་དག་པས། བསམ་པ་ཐམས་ཅད་ཡེ་ནས་རྣམ་པར་དག་པའོ། །བསམ་པ་ཐམས་
ཅད་ཡེ་ནས་རྣམ་པར་དག་པས། སྨོན་ལམ་ཐམས་ཅད་ཡེ་ནས་རྣམ་པར་དག་པའོ། །
སྨོན་ལམ་ཐམས་ཅད་ཡེ་ནས་རྣམ་པར་དག་པས། རང་བཞིན་ཐམས་ཅད་ཡེ་ནས་
རྣམ་པར་དག་པའོ། །རང་བཞིན་ཐམས་ཅད་ཡེ་ནས་རྣམ་པར་དག་པས། ངོ་བོ་ཉིད་
ཐམས་ཅད་ཡེ་ནས་རྣམ་པར་དག་པའོ། ། །
ཡིད་ཀྱི་ཁྱེའུ་ཆུང་གིས་གསོལ་པ། བོན་ཉིད་རྣམ་པར་དག་པས། སྤྱོད་པ་ཐམས་
ཅད་ཅི་ལྟར་རྣམ་པར་དག་པ་ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་
ཁྱེའུ་ཆུང་། དེ་ནི་འདི་ལྟ་སྟེ། བོན་ཉིད་ནི་བག་ཆགས་དང་སྒྲིབ་པ་གང་གིས་ཀྱང་
མ་གོས་པས། ཡེ་ནས་རྣམ་པར་དག་པའོ། །དེ་བཞིན་དུ། བོན་ཉིད་རྣམ་པར་དག་
པས། སྤྱོད་པ་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་
པ་དང་། སྤྱོད་པ་ཐམས་ཅད་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །ཡིད་ཀྱི་ཁྱེའུ་ཆུང༌། དེ་ནི་གང་ཞེ་ན། བོན་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་
ཉོན་མོངས་པ་རྣམ་པར་དག་པས། ཀུན་ནས་ཉོན་མོངས་པའི་སྤྱོད་པ་རྣམ་པར་
དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་
རྣམ་པར་དག་པ་དང་། ཀུན་ནས་ཉོན་མོངས་པའི་སྤྱོད་པ་རྣམ་པར་དག་པ་འདི་ལ་
གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །བོན་ཉིད་རྣམ་
པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་པར་
དག་པས། རྣམ་པར་བྱང་བའི་སྤྱོད་པ་རྣམ་པར་དག་པ་སྟེ། བོན་ཉིད་རྣམ་པར་དག་
པ་དང་། རྣམ་པར་བྱང་བ་རྣམ་པར་དག་པ་དང་། རྣམ་པར་བྱང་བའི་སྤྱོད་པ་རྣམ་
པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་
དོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བོན་ཉིད་རྣམ་པར་དག་
པས། ཕྲིན་ལས་ཐམས་ཅད་ཅི་ལྟར་རྣམ་པར་དག་པ་ལགས། གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། བོན་ཉིད་ནི་བག་ཆགས་དང་
སྒྲིབ་པ་གང་གིས་ཀྱང་མ་གོས་པས། ཡེ་ནས་རྣམ་པར་དག་པའོ། ། དེ་བཞིན་དུ། བོན་
ཉིད་རྣམ་པར་དག་པས། ཕྲིན་ལས་ཐམས་ཅད་རྣམ་པར་དག་པ་སྟེ། དེ་ལྟར་ན།
བོན་ཉིད་རྣམ་པར་དག་པ་དང༌། ཕྲིན་ལས་ཐམས་ཅད་རྣམ་པར་དག་པ་འདི་ལ་
གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། ། ཡིད་ཀྱི་ཁྱེའུ་
ཆུང་། དེ་ནི་གང་ཞེ་ན། བོན་ཉིད་རྣམ་པར་དག་པས། ཀུན་ནས་ཉོན་མོངས་པ་
རྣམ་པར་དག་པའོ། །ཀུན་ནས་ཉོན་མོངས་པ་རྣམ་པར་དག་པས། ཀུན་ནས་ཉོན་
མོངས་པའི་འཕྲིན་ལས་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་
པར་དག་པ་དང་། ཀུན་ནས་ཉོན་མོངས་པ་རྣམ་པར་དག་པ་དང་། ཀུན་ནས་ཉོན་
194

ཁམས་རྩ་རྣམ་ངེས།
འབུམ་སྡེ།
མོངས་པའི་འཕྲིན་ལས་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །བོན་ཉིད་རྣམ་པར་དག་པས། རྣམ་པར་བྱང་བ་
རྣམ་པར་དག་པའོ། །རྣམ་པར་བྱང་བ་རྣམ་པར་དག་པས། རྣམ་པར་བྱང་བའི་ཕྲིན་
ལས་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་།
རྣམ་པར་བྱང་བ་རྣམ་པར་དག་པ་དང་། རྣམ་པར་བྱང་བའི་ཕྲིན་ལས་རྣམ་པར་
དག་པ་འདི་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྣམ་པར་དག་པའི་
བསམ་པ་བགྱི་བ་ཅི་ལྟར་ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་
ཆུང་། དེ་ནི་འདི་ལྟ་སྟེ། བོན་ཉིད་ནི་བག་ཆགས་དང་སྒྲིབ་པ་གང་གིས་ཀྱང་མི་གོས་
པས། ཡེ་ནས་རྣམ་པར་དག་པའོ། །དེ་བཞིན་དུ། བོན་ཉིད་རྣམ་པར་དག་པས།
བསམ་པ་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་
དང་། བསམ་པ་ཐམས་ཅད་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། བོན་
ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་
ཉོན་མོངས་པ་རྣམ་པར་དག་པས། ཀུན་ནས་ཉོན་མོངས་པའི་བསམ་པ་རྣམ་པར་
དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་
རྣམ་པར་དག་པ་དང་། ཀུན་ནས་ཉོན་མོངས་པའི་བསམ་པ་རྣམ་པར་དག་པ་འདི་
ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །བོན་ཉིད་
རྣམ་པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་
པར་དག་པས། རྣམ་པར་བྱང་བའི་སེམས་རྣམ་པར་དག་པ་སྟེ། དེ་ལྟར་ན། བོན་
ཉིད་རྣམ་པར་དག་པ་དང་། རྣམ་པར་བྱང་བ་རྣམ་པར་དག་པ་དང༌། རྣམ་པར་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱང་བའི་སེམས་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྣམ་པར་དག་པའི་
སྨོན་ལམ་བགྱི་བ་ཅི་ལྟར་ལགས། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་།
དེ་ནི་འདི་ལྟ་སྟེ། བོན་ཉིད་ནི་བག་ཆགས་དང་སྒྲིབ་པ་གང་གིས་ཀྱང་མ་གོས་པས།
ཡེ་ནས་རྣམ་པར་དག་པའོ། །དེ་བཞིན་དུ། བོན་ཉིད་རྣམ་པར་དག་པས། སྨོན་
ལམ་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་དང༌།
སྨོན་ལམ་ཐམས་ཅད་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་མེད་
སོ་སོར་མ་ཡིན་ཐ་མི་དད་དོ། ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། བོན་ཉིད་རྣམ་
པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་ཉོན་མོངས་
པ་རྣམ་པར་དག་པས། ཀུན་ནས་ཉོན་མོངས་པའི་སྨོན་ལམ་རྣམ་པར་དག་པ་སྟེ། དེ་
ལྟར་ན། བོན་ཉིད་རྣམ་པར་དག་པ་དང༌། ཀུན་ནས་ཉོན་མོངས་པ་རྣམ་པར་དག་
པ་དང་། ཀུན་ནས་ཉོན་མོངས་པའི་སྨོན་ལམ་རྣམ་པར་དག་པ་འདི་ལ་གཉིས་སུ་
མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །བོན་ཉིད་རྣམ་པར་དག་
པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་རྣམ་པར་དག་པས།
རྣམ་པར་བྱང་བའི་སྨོན་ལམ་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་
དག་པ་དང་། རྣམ་པར་བྱང་བ་རྣམ་པར་དག་པ་དང༌། རྣམ་པར་བྱང་བའི་སྨོན་
ལམ་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་
ཐ་མི་དད་དོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྣམ་པར་དག་པའི་
རང་བཞིན་བགྱི་བ་ཅི་ལྟ་བུ་ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་
196

ཁམས་རྩ་རྣམ་ངེས།
འབུམ་སྡེ།
ཆུང་། དེ་ནི་འདི་ལྟ་སྟེ། བོན་ཉིད་ནི་བག་ཆགས་དང་སྒྲིབ་པ་གང་གིས་ཀྱང་མ་གོས་
པ་ཡེ་ནས་རྣམ་པར་དག་པའོ། །དེ་བཞིན་དུ་བོན་ཉིད་རྣམ་པར་དག་པས། རང་
བཞིན་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་
དང་། རང་བཞིན་ཐམས་ཅད་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། བོན་
ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་
ཉོན་མོངས་པ་རྣམ་པར་དག་པས། ཀུན་ནས་ཉོན་མོངས་པའི་རང་བཞིན་རྣམ་པར་
དག་པ་སྟེ། དེ་ལྟར་ན་བོན་ཉིད་རྣམ་པར་དག་པ་དང་། ཀུན་ནས་ཉོན་མོངས་པ་
རྣམ་པར་དག་པ་དང་། ཀུན་ནས་ཉོན་མོངས་པའི་རང་བཞིན་རྣམ་པར་དག་པ་
འདི་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །བོན་
ཉིད་རྣམ་པར་དག་པས། རྣམ་པར་བྱང་བ་རྣམ་པར་དག་པའོ། །རྣམ་པར་བྱང་བ་
རྣམ་པར་དག་པས། རྣམ་པར་བྱང་བའི་རང་བཞིན་རྣམ་པར་དག་པ་སྟེ། དེ་ལྟར་ན།
བོན་ཉིད་རྣམ་པར་དག་པ་དང་། རྣམ་པར་བྱང་བ་རྣམ་པར་དག་པ་དང་། རྣམ་
པར་བྱང་བའི་རང་བཞིན་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྣམ་པར་དག་པའི་
ངོ་བོ་ཉིད་བགྱི་བ་ཅི་ལྟར་ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་
ཆུང་། དེ་ནི་འདི་ལྟ་སྟེ། བོན་ཉིད་ནི་བག་ཆགས་དང་སྒྲིབ་པ་གང་གིས་ཀྱང་མ་གོས་
པས། ཡེ་ནས་རྣམ་པར་དག་པའོ། ། དེ་བཞིན་དུ། བོན་ཉིད་རྣམ་པར་དག་པས། ངོ་
བོ་ཉིད་ཐམས་ཅད་རྣམ་པར་དག་པ་སྟེ། དེ་ལྟར་ན། བོན་ཉིད་རྣམ་པར་དག་པ་
དང༌། ངོ་བོ་ཉིད་ཐམས་ཅད་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱར་མེད་སོ་སོར་མ་ཡིན་ཐ་མི་དད་དོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། བོན་
ཉིད་རྣམ་པར་དག་པས། ཀུན་ནས་ཉོན་མོངས་པ་རྣམ་པར་དག་པའོ། །ཀུན་ནས་
ཉོན་མོངས་པ་རྣམ་པར་དག་པས། ཀུན་ནས་ཉོན་མོངས་པའི་ངོ་བོ་ཉིད་རྣམ་པར་
དག་པ་སྟེ། དེ་ལྟར་ན། བོན་ཉི་རྣམ་པར་དག་པ་དང༌། ཀུན་ནས་ཉོན་མོངས་པའི་
ངོ་བོ་རྣམ་པར་དག་པ་འདི་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་
ཐ་མི་དད་དོ། །བོན་ཉིད་རྣམ་པར་དག་པས། རྣམ་པར་བྱང་བ་རྣམ་པར་དག་པའོ། །
རྣམ་པར་བྱང་བ་རྣམ་པར་དག་པས། རྣམ་པར་བྱང་བའི་ངོ་བོ་ཉིད་རྣམ་པར་དག་
པ་སྟེ། དེ་ལྟར་ན། བོན་ཉིད་རྣམ་པར་དག་པ་དང་། རྣམ་པར་བྱང་བ་རྣམ་པར་
དག་པ་དང༌། རྣམ་པར་བྱང་བའི་ངོ་བོ་ཉིད་རྣམ་པར་དག་པ་འདི་ལ་གཉིས་སུ་མེད་
དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཁམས་བརྒྱད་གཏན་ལ་ཕབ་
པའི་དོན་རྣམ་པར་ངེས་པ་ལས། དོན་དྲུག་འབྲེལ་བ་རྣམ་པར་བསྟན་པའི་ལེའུ་སྟེ་
སུམ་ཅུ་པའོ།། །། །
༧ དེ་ནས་སྟོན་པ་གཤེན་རབ་མི་བོ་ཡིས། ཡུལ་བར་ཏི་ཏ་ཞེས་བྱ་བ། མུན་པ་
གཡུང་དྲུང་གི་གླིང་ལ་བྱོན་ནས། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ་མེད་ཁམས་སྟོང་པ་རྗེ་དང་། གཞན་ཡང་འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ་བཀའ་སྩལ་པ། བོན་ཐམས་ཅད་མེད་པའི་ཁམས་སུ་གཏན་
ལ་ཕབ་སྟེ་བཤད་པར་བྱ་ཡིས། གཡུང་དྲུང་སེམས་དཔའ་རྣམས་འདི་ལ་རབ་ཏུ་
ཉོན་ཅིག །ཅེས་གསུངས་སོ། ། དེ་ནས་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་མེད་ཁམས་སྟོང་པ་རྗེས་གསོལ་པ། གཤེན་རབ་ལགས། བདག་མེད་
པར་འཚལ་བའི་སླད་དུ། བདག་གིས་བསམ་པ་ཅི་ལྟར་མེད་པར་བགྱི། བདག་མེད་
པར་འཚལ་བའི་སླད་དུ། བདག་གི་ཀུན་ནས་ཉོན་མོངས་པ་ཅི་ལྟར་མེད་པར་བགྱི།
198

འབུམ་སྡེ། ། ཁམས་རྩ་རྣམ་ངེས། ༼ཀ༽
བདག་མེད་པར་འཚལ་བའི་སླད་དུ། བདག་གི་ཀུན་ནས་ཉོན་མོངས་པའི་བསམ་པ་
ཅི་ལྟར་མེད་པར་བགྱི། བདག་མེད་པར་འཚལ་བའི་སླད་དུ། བདག་གི་བསམ་པ་ཅི་
ལྟར་མེད་པར་བགྱི། བདག་མེད་པར་འཚལ་བའི་སླད་དུ། རྣམ་པར་བྱང་བ་ཅི་ལྟར་
མེད་པར་བགྱི། བདག་མེད་པར་འཚལ་བའི་སླད་དུ། རྣམ་པར་བྱང་བ་ལ་བསམ་དུ་
ཅི་ལྟར་མེད་པར་བགྱི།
གཤེན་རབ་ཀྱིས་བཀའ་སྩལ་པ། མེད་ཁམས་སྟོང་པ་རྗེ། དེ་ནི་འདི་ལྟ་སྟེ། མེད་
ཁམས་ཀྱི་བསམ་པ་ནི་སྟོང་པ་སྟེ། ཅི་ཡང་མ་ཡིན་པས། ཅིར་ཡང་བྱ་རུ་མེད་
པའོ། །ཀུན་ནས་ཉོན་མོངས་པ་ནི། སྒྱུ་མ། སྒྲིག་སྒྱུ། སྒྲ་བརྙན། རྨི་ལམ། མིག་ཡོར།
གཟུགས་བརྙན། ཆུ་ཟླ། གཞའ་ཚོན་ལྟ་བུ་སྟེ། ཅི་ཡང་མ་ཡིན་པས། ཅིར་ཡང་བྱ་རུ་
མེད་པའོ། །དེའི་ཕྱིར་ན། ཀུན་ནས་ཉོན་མོངས་པ་ལ་བསམ་དུ་མེད་པའོ། །བསམ་དུ་
མེད་པ་ནི་སྟོང་པ་སྟེ། སྟོང་པའི་རང་བཞིན་ནི་སྐྱེ་འགག་མེད་པའོ། ། སྐྱེ་འགག་མེད་
པ་གང་ཡིན་པ་ནི། བླ་ན་མེད་པ་ཡང་དག་པར་རྫོགས་པའི་འབྲས་བུའོ། །བླ་ན་མེད་
པ་ཡང་དག་པར་རྫོགས་པའི་འབྲས་བུ་ལ་གཡོ་བ་མེད་དོ། །གཤེན་རབ་ཀྱིས་བཀའ་
སྩལ་པ། མེད་ཁམས་སྟོང་པ་རྗེ། དེ་ནི་འདི་ལྟ་སྟེ། མེད་ཁམས་ཀྱི་བསམ་པ་ནི་སྟོང་
པ་སྟེ། ཅི་ཡང་མ་ཡིན་པས། ཅིར་ཡང་བྱ་རུ་མེད་པའོ། །རྣམ་པར་བྱང་བ་ནི་སྒྱུ་མ།
སྒྲིག་སྒྱུ། སྒྲ་བརྙན། རྨི་ལམ། མིག་གཡོར། གཟུགས་བརྙན། ཆུ་ཟླ། གཞའ་ཚོན་ལྟ་
བུ་སྟེ། ཅི་ཡང་མ་ཡིན་པས། ཅིར་ཡང་བྱ་རུ་མེད་པའོ། །དེའི་ཕྱིར་ན། རྣམ་པར་བྱང་
བ་ལ་བསམ་དུ་མེད་དོ། །བསམ་དུ་མེད་པ་ནི་སྟོང་པ་སྟེ། སྟོང་པའི་རང་བཞིན་ནི་
སྐྱེ་འགག་མེད་པའོ། ། སྐྱེ་འགག་མེད་པ་གང་ཡིན་པ་ནི། བླ་ན་མེད་པ་ཡང་དག་པར་
རྫོགས་པའི་འབྲས་བུའོ། ། བླ་ན་མེད་པ་ཡང་དག་པར་རྫོགས་པའི་འབྲས་བུ་ལ་གཡོ་
བ་མེད་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐམས་ཅད་སྒྱུ་མ་ལྟ་བུར་ཤེས་ཤིང་ཅི་ཡང་མེད་པར་བསྟན་པའི་ལེའུ་སྟེ་སོ་གཅིག་
པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བླ་ན་མེད་པ་
ཡང་དག་པར་རྫོགས་པའི་འབྲས་བུ་དེ་གཡོ་བ་མེད་པ་ལྟ་བུ་ཞིག་ལགས་སམ། མེད་
པར་སྟོན་པའི་སྟོན་པ་ཉིད་ལ་གཡོ་བ་མངའ་བའམ། ཀུན་ནས་ཉོན་མོངས་པ་མི་
དམིགས་པ་ལ་བཞག་ན་གཡོ་བ་མཆིས་སམ། གཤེན་རབ་མི་བོས་བཀའ་སྩལ་པ།
མེད་པར་སྟོན་པའི་སྟོན་པ་བདག་གཡོ་བ་མེད་པ་སྟེ། ཀུན་ནས་ཉོན་མོངས་པ་མི་
དམིགས་པ་ལ་གཡོ་བ་མེད་པའོ། །དེ་ལྟར་ན། ཀུན་ནས་ཉོན་མོངས་པ་མི་དམིགས་
པ་ལ་གཡོ་བ་མེད་པ་དང༌། མེད་པར་སྟོན་པའི་སྟོན་པ་བདག་གཡོ་བ་མེད་པ་དང་།
བླ་ན་མེད་པ་ཡང་དག་པར་རྫོགས་པའི་འབྲས་བུ་གཡོ་བ་མེད་པ་དེ་ལ་གཉིས་སུ་མེད་
དེ། གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། །ཁམས་བརྒྱད་གཏན་ལ་ཕབ་
པའི་དོན་རྣམ་པར་ངེས་པ་ལས། བོན་ཐམས་ཅད་གཡོ་བ་མེད་པར་བསྟན་པའི་ལེའུ་
སྟེ། སུམ་ཅུ་གཉིས་པའོ།། །། །
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ།
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། གཡོ་བ་མེད་པ་
ལ་གནས་ན་འཛིན་ཆགས་མི་འབྱུང་ངོ༌། །འཛིན་ཆགས་མེད་པ་གང་ཡིན་པ་ནི། སྦྱིན་
པའི་བླ་ན་མེད་པར་ཕྱིན་པའོ། །དེའི་ཕྱིར་ན། གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས། ཀུན་ནས་ཉོན་མོངས་པ་འཛིན་ཆགས་མེད་པ་སྦྱིན་པའི་བླ་ན་མེད་
པར་ཕྱིན་པ་གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་
དོན་ལ་བསླབ་པར་བྱའོ། ། །
གཤེན་རབ་ཀྱིས་བཀའ་སྩལ་པ། སྦྱིན་པའི་བླ་ན་མེད་པར་ཕྱིན་པ་འཛིན་ཆགས་
200

ཁམས་རྩ་རྣམ་ངེས། ༼ཀ༽ ་
འབུམ་སྡེ།
མེད་པ་སྟེ། ཀུན་ནས་ཉོན་མོངས་པ་མི་དམིགས་པ་ལ་འཛིན་ཆགས་མེད་པའོ། ། དེ་
ལྟར་ན། ཀུན་ནས་ཉོན་མོངས་པ་མི་དམིགས་པ་ལ་འཛིན་ཆགས་མེད་པ་དང་། སྦྱིན་
པའི་བླ་ན་མེད་པར་ཕྱིན་པ་འཛིན་ཆགས་མེད་པ་དང་། བླ་ན་མེད་པ་ཡང་དག་པར་
རྫོགས་པའི་འབྲས་བུ་འཛིན་ཆགས་མེད་པ་དེ་ལ་གཉིས་སུ་མེད་དེ། གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་བོས་བཀའ་སྩལ་
པ། མེད་ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས། འཛིན་ཆགས་མེད་པ་ལ་གནས་ན་ཀུན་འབྱུང་གི་སྒོ་ཁེགས་སོ། །ཀུན་
འབྱུང་གི་སྡུག་བསྔལ་མེད་པ་གང་ཡིན་པ་ནི། ཚུལ་ཁྲིམས་ཀྱི་བླ་ན་མེད་པར་ཕྱིན་
པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་ཀུན་
འབྱུང་གི་སྡུག་བསྔལ་མེད་པ་ཚུལ་ཁྲིམས་ཀྱི་བླ་ན་མེད་པར་ཕྱིན་པ་གཡུང་དྲུང་སེམས་
དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །ཡིད་
ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་འབྱུང་གི་སྡུག་བསྔལ་མེད་པ་
དེས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །གཤེན་
རབ་ཀྱིས་བཀའ་སྩལ་པ། ཚུལ་ཁྲིམས་ཀྱི་བླ་ན་མེད་པར་ཕྱིན་པ་ཀུན་འབྱུང་གི་སྡུག་
བསྔལ་མེད་པ་སྟེ། ཀུན་ནས་ཉོན་མོངས་པ་འཛིན་ཆགས་མི་དམིགས་པ་ཀུན་འབྱུང་
གི་སྡུག་བསྔལ་མེད་པའོ། །དེ་ལྟར་ན། ཀུན་ནས་ཉོན་མོངས་པ་འཛིན་ཆགས་མི་
དམིགས་པ་ཀུན་འབྱུང་གི་སྡུག་བསྔལ་མེད་པ་དང་། ཚུལ་ཁྲིམས་ཀྱི་བླ་ན་མེད་པར་
ཕྱིན་པ་ཀུན་འབྱུང་གི་སྡུག་བསྔལ་མེད་པ་དང་། བླ་ན་མེད་པ་ཡང་དག་པར་རྫོགས་
པའི་འབྲས་བུ་ཀུན་འབྱུང་གི་སྡུག་བསྔལ་མེད་པ་དེ་ལ་གཉིས་སུ་མེད་དེ། གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་བོས་བཀའ་
སྩལ་པ། མེད་ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དཔའ་ཆེན་པོ་རྣམས། ཀུན་འབྱུང་གི་སྡུག་བསྔལ་མེད་པ་ལ་གནས་ན། བྱུང་ཚོར་
གྱི་སྒོ་ཁེགས་སོ། །བྱུང་ཚོར་གྱི་སྡུག་བསྔལ་མེད་པ་གང་ཡིན་པ་ནི། བཟོད་པའི་བླ་ན་
མེད་པར་ཕྱིན་པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་
མོངས་པ་བྱུང་ཚོར་མེད་པ་བཟོད་པའི་བླ་ན་མེད་པར་ཕྱིན་པ། གཡུང་དྲུང་སེམས་
དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བྱུང་ཚོར་གྱི་སྡུག་བསྔལ་མེད་
པ་དེས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རམ།
གཤེན་རབ་ཀྱིས་བཀའ་སྩལ་པ། བཟོད་པའི་བླ་ན་མེད་པར་ཕྱིན་པ་བྱུང་ཚོར་མེད་
པ་སྟེ། ཀུན་ནས་ཉོན་མོངས་པ་ཀུན་འབྱུང་མི་དམིགས་པའི་བྱུང་ཚོར་མེད་པའོ། ། དེ་
ལྟར་ན། ཀུན་ནས་ཉོན་མོངས་པ་ཀུན་འབྱུང་མི་དམིགས་པའི་བྱུང་ཚོར་མེད་པ་དང་།
བཟོད་པའི་བླ་ན་མེད་པར་ཕྱིན་པ་བྱུང་ཚོར་མེད་པ་དང་། བླ་ན་མེད་པ་ཡང་དག་
པར་རྫོགས་པའི་འབྲས་བུ་བྱུང་ཚོར་མེད་པ་དེ་ལ་གཉིས་སུ་མེད་དེ། གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་བོས་བཀའ་སྩལ་
པ། མེད་ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས། བྱུང་ཚོར་མེད་པ་ལ་གནས་ན་ལེ་ལོ་དང་བཏང་སྙོམས་སུ་མི་འགྱུར་
རོ། ། ལེ་ལོ་དང་བཏང་སྙོམས་ཀྱི་སྡུག་བསྔལ་མེད་པ་གང་ཡིན་པ་ནི། བརྩོན་འགྲུས་
ཀྱི་བླ་ན་མེད་པར་ཕྱིན་པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་
ནས་ཉོན་མོངས་པ་ལེ་ལོ་དང་བཏང་སྙོམས་མེད་པ་བརྩོན་འགྲུས་ཀྱི་བླ་ན་མེད་པར་
ཕྱིན་པ། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་
ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ལེ་ལོ་
དང་བཏང་སྙོམས་ཀྱི་སྡུག་བསྔལ་མེད་པ་དེས། བླ་ན་མེད་པ་ཡང་དག་པར་རྫོགས་
202

འབུམ་སྡེ། ཁམས་རྩ་རྣམ་ངེས། ༼ཀ༽
པའི་འབྲས་བུ་ཐོབ་པར་འགྱུར་རམ། གཤེན་རབ་ཀྱིས་བཀའ་སྩལ་པ། བརྩོན་འགྲུས་
ཀྱི་བླ་ན་མེད་པར་ཕྱིན་པ་བཏང་སྙོམས་མེད་པ་སྟེ། ཀུན་ནས་ཉོན་མོངས་པ་བྱུང་
ཚོར་མི་དམིགས་པ་ལ་བཏང་སྙོམས་མེད་པའོ། །དེ་ལྟར་ན། ཀུན་ནས་ཉོན་མོངས་
པ་བྱུང་ཚོར་མི་དམིགས་པ་ལ་བཏང་སྙོམས་མེད་པ་དང་། བརྩོན་འགྲུས་ཀྱི་བླ་ན་
མེད་པར་ཕྱིན་པ་བཏང་སྙོམས་མེད་པ་དང༌། བླ་ན་མེད་པ་ཡང་དག་པར་རྫོགས་
པའི་འབྲས་བུ་བཏང་སྙོམས་མེད་པ་དེ་ལ་གཉིས་སུ་མེད་དེ། གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་བོས་བཀའ་སྩལ་པ། མེད་
ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས།
བཏང་སྙོམས་མེད་པ་ལ་གནས་ན་འགྱུར་ལྡོག་མི་འབྱུང་ངོ༌། །འགྱུར་ལྡོག་གི་སྡུག་
བསྔལ་མེད་པ་གང་ཡིན་པ་ནི། བསམ་གཏན་གྱི་བླ་ན་མེད་པར་ཕྱིན་པའོ། །དེའི་ཕྱིར་
ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་འགྱུར་ལྡོག་མེད་པ་
བསམ་གཏན་གྱི་བླ་ན་མེད་པར་ཕྱིན་པ། གཡུང་དྲུང་སེམས་དཔའ་སེམས་དཔའ་
ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་གིས་
གསོལ་པ། གཤེན་རབ་ལགས། འགྱུར་ལྡོག་གི་སྡུག་བསྔལ་མེད་པ་དེས། བླ་ན་མེད་
པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རམ། གཤེན་རབ་ཀྱིས་བཀའ་
སྩལ་པ། བསམ་གཏན་གྱི་བླ་ན་མེད་པར་ཕྱིན་པ་འགྱུར་ལྡོག་མེད་པ་སྟེ། ཀུན་ནས་
ཉོན་མོངས་པ་བཏང་སྙོམས་མི་དམིགས་པ་འགྱུར་ལྡོག་མེད་པའོ། །དེ་ལྟར་ན། ཀུན་
ནས་ཉོན་མོངས་པ་བཏང་སྙོམས་མི་དམིགས་པ་འགྱུར་ལྡོག་མེད་པ་དང་། བསམ་
གཏན་གྱི་བླ་ན་མེད་པར་ཕྱིན་པ་འགྱུར་ལྡོག་མེད་པ་དང་། བླ་ན་མེད་པ་ཡང་དག་
པར་རྫོགས་པའི་འབྲས་བུ་འགྱུར་ལྡོག་མེད་པ་དེ་ལ་གཉིས་སུ་མེད་དེ། གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། ། དེ་ནས་སྟོན་པ་གཤེན་རབ་མི་བོས་བཀའ་སྩལ་པ།
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མེད་ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། འགྱུར་ལྡོག་མེད་པ་ལ་གནས་ན་ལྟུང་བ་མི་འབྱུང་ངོ༌། །ལྟུང་བའི་སྡུག་བསྔལ་
མེད་པ་གང་ཡིན་པ་ནི། སྟོབས་ཀྱི་བླ་ན་མེད་པར་ཕྱིན་པའོ། །དེའི་ཕྱིར་ན། གཡུང་
དྲུང་སེམས་དཔའ་རྣམས། ཀུན་ནས་ཉོན་མོངས་པ་ལྟུང་བ་མེད་པ་སྟོབས་ཀྱི་བླ་ན་
མེད་པར་ཕྱིན་པ། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་
དག་པའི་དོན་ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། ལྟུང་བའི་སྡུག་བསྔལ་མེད་པ་དེས། བླ་ན་མེད་པ་ཡང་དག་པར་རྫོགས་པའི་
འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། སྟོབས་ཀྱི་བླ་ན་
མེད་པར་ཕྱིན་པ་ལྟུང་བ་མེད་པ་སྟེ་ཀུན་ནས་ཉོན་མོངས་པ་འགྱུར་ལྡོག་མི་དམིགས་
པ་ལྟུང་བ་མེད་པའོ། །དེ་ལྟར་ན། ཀུན་ནས་ཉོན་མོངས་པ་འགྱུར་ལྡོག་མི་དམིགས་
པ་ལྟུང་བ་མེད་པ་དང་། སྟོབས་ཀྱི་བླ་ན་མེད་པར་ཕྱིན་པ་ལྟུང་བ་མེད་པ་དང་། བླ་
ན་མེད་པ་ཡང་དག་པར་རྫོགས་པའི་འབྲས་བུ་ལྟུང་བ་མེད་པ་དེ་ལ་གཉིས་སུ་མེད་
དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་
བོས་བཀའ་སྩལ་པ། མེད་ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་
ཆེན་པོ་རྣམས། ལྟུང་བ་མེད་པ་ལ་གནས་ན་ཉོན་མོངས་པ་མི་སྐྱེའོ། །ཉོན་མོངས་
པའི་སྡུག་བསྔལ་མེད་པ་གང་ཡིན་པ་ནི། སྙིང་རྗེའི་བླ་ན་མེད་པར་ཕྱིན་པའོ། །དེའི་
ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་མེད་པ་སྙིང་
རྗེའི་བླ་ན་མེད་པར་ཕྱིན་པ། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་
པ་ཡང་དག་པའི་དོན་ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་
རབ་ལགས། ཉོན་མོངས་པའི་སྡུག་བསྔལ་མེད་པ་དེས། བླ་ན་མེད་པ་ཡང་དག་པར་
རྫོགས་པའི་འབྲས་བུ་ཐོབ་པར་འགྱུར་རམ། གཤེན་རབ་མི་བོས་བཀའ་སྩལ་པ། སྙིང་
204

འབུམ་སྡེ། ཁམས་རྩ་རྣམ་ངེས། ༼ཀ༽
རྗེའི་བླ་ན་མེད་པར་ཕྱིན་པ་ཉོན་མོངས་པ་མེད་པ་སྟེ། ཀུན་ནས་ཉོན་མོངས་པ་ལྟུང་
བ་མི་དམིགས་པ་ཉོན་མོངས་པ་མེད་པའོ། །དེ་ལྟར་ན། ཀུན་ནས་ཉོན་མོངས་པ་
ལྟུང་བ་མི་དམིགས་པ་ཉོན་མོངས་པ་མེད་པ་དང༌། སྙིང་རྗེའི་བླ་ན་མེད་པར་ཕྱིན་པ་
ཉོན་མོངས་པ་མེད་པ་དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ཉོན་
མོངས་པ་མེད་པ་དེ་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་
དད་དོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དུམ་བུ་དང་
པོ། བམ་པོ་བཅུ་གཉིས་པའོ།། །། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ། གཞན་
ཡང་གཡུང་དྲུང་སེམས་དཔའ་ཆེན་པོ་རྣམས། ཉོན་མོངས་པ་མེད་པ་ལ་གནས་ན་
རེ་དོགས་མི་འབྱུང་ངོ༌། །རེ་དོགས་ཀྱི་སྡུག་བསྔལ་མེད་པ་གང་ཡིན་པ་ནི། སྨོན་ལམ་
གྱི་བླ་ན་མེད་པར་ཕྱིན་པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་
ནས་ཉོན་མོངས་པ་རེ་དོགས་མེད་པ་སྨོན་ལམ་གྱི་བླ་ན་མེད་པར་ཕྱིན་པ། གཡུང་
དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་
བྱའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། འགྱུར་ལྡོག་གི་རེ་དོགས་
མེད་པ་དེས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རམ།
གཤེན་རབ་མི་བོས་བཀའ་སྩལ་པ། སྨོན་ལམ་གྱི་བླ་ན་མེད་པར་ཕྱིན་པ་རེ་དོགས་
མེད་པ་སྟེ། ཀུན་ནས་ཉོན་མོངས་པ་མི་དམིགས་པ་ལ་རེ་དོགས་མེད་པའོ། །དེ་ལྟར་
ན། ཀུན་ནས་ཉོན་མོངས་པ་མི་དམིགས་པ་ལ་རེ་དོགས་མེད་པ་དང་། སྨོན་ལམ་གྱི་
བླ་ན་མེད་པར་ཕྱིན་པ་རེ་དོགས་མེད་པ་དང་། བླ་ན་མེད་པ་ཡང་དག་པར་རྫོགས་
པའི་འབྲས་བུ་རེ་དོགས་མེད་པ་དེ་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་
མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་བོས་བཀའ་སྩལ་པ། མེད་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས།
རེ་དོགས་མེད་པ་ལ་གནས་ན་འཁོར་ཆགས་མི་འབྱུང་ངོ༌། །འཁོར་ཞིང་ཆགས་པའི་
སྡུག་བསྔལ་མེད་པ་གང་ཡིན་པ་ནི། ཐབས་ཀྱི་བླ་ན་མེད་པར་ཕྱིན་པའོ། །དེའི་ཕྱིར་ན།
གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་འཁོར་ཞིང་ཆགས་པ་མེད་
པ་ཐབས་ཀྱི་བླ་ན་མེད་པར་ཕྱིན་པ། གཡུང་དྲུང་སེམས་དཔའ་སེམས་དཔའ་ཆེན་
པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་གིས་གསོལ་
པ། གཤེན་རབ་ལགས། འཁོར་ཞིང་ཆགས་པའི་སྡུག་བསྔལ་མེད་པ་དེས། བླ་ན་མེད་
པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རམ། གཤེན་རབ་ཀྱིས་བཀའ་
སྩལ་པ། ཐབས་ཀྱི་བླ་ན་མེད་པར་ཕྱིན་པ་འཁོར་ཆགས་མེད་པ་སྟེ། ཀུན་ནས་ཉོན་
མོངས་པ་རེ་དོགས་མི་དམིགས་པ་ལ་འཁོར་ཆགས་མེད་པའོ། །དེ་ལྟར་ན། ཀུན་ནས་
ཉོན་མོངས་པ་རེ་དོགས་མི་དམིགས་པ་ལ་འཁོར་ཆགས་མེད་པ་དང་། ཐབས་ཀྱི་བླ་
ན་མེད་པར་ཕྱིན་པ་འཁོར་ཆགས་མེད་པ་དང་། བླ་ན་མེད་པ་ཡང་དག་པར་རྫོགས་
པའི་འབྲས་བུ་འཁོར་ཆགས་མེད་པ་འདི་ལ་གཉིས་སུ་མེད་དེ། གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །དེ་ནས་སྟོན་པ་གཤེན་རབ་མི་བོས་བཀའ་སྩལ་པ། མེད་
ཁམས་སྟོང་པ་རྗེ། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས།
འཁོར་ཆགས་མེད་པ་ལ་གནས་ན་འཁྲུལ་པ་མི་འབྱུང་ངོ༌། །འཁྲུལ་པའི་སྡུག་བསྔལ་
མེད་པ་གང་ཡིན་པ་ནི། ཤེས་རབ་ཀྱི་བླ་ན་མེད་པར་ཕྱིན་པའོ། །དེའི་ཕྱིར་ན། གཡུང་
དྲུང་སེམས་དཔའ་རྣམས། ཀུན་ནས་ཉོན་མོངས་པ་འཁྲུལ་པ་མེད་པ་ཤེས་རབ་ཀྱི་བླ་
ན་མེད་པར་ཕྱིན་པ། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་
དག་པའི་དོན་ལ་བསླབ་པར་བྱའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། འཁྲུལ་པའི་སྡུག་བསྔལ་མེད་པ་དེས། བླ་ན་མེད་པ་ཡང་དག་པར་རྫོགས་
206

འབུམ་སྡེ། ཁམས་རྩ་རྣམ་ངེས། ། 
༼ཀ༽
པའི་འབྲས་བུ་ཐོབ་པར་འགྱུར་རམ། གཤེན་རབ་ཀྱིས་བཀའ་སྩལ་པ། ཤེས་རབ་ཀྱི་
བླ་ན་མེད་པར་ཕྱིན་པ་འཁྲུལ་པ་མེད་པ་སྟེ། ཀུན་ནས་ཉོན་མོངས་པ་འཁོར་ཆགས་
མི་དམིགས་པ་ལ་འཁྲུལ་པ་མེད་པའོ། །དེ་ལྟར་ན། ཀུན་ནས་ཉོན་མོངས་པ་འཁོར་
ཆགས་མི་དམིགས་པ་འཁྲུལ་པ་མེད་པ་དང་། ཤེས་རབ་ཀྱི་བླ་ན་མེད་པར་ཕྱིན་པ་
འཁྲུལ་པ་མེད་པ་དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་འཁྲུལ་པ་
མེད་པ་དེ་ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །
ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བླ་ན་མེད་པར་ཕྱིན་པ་
བཅུ་ཡི་དོན་བསྟན་པའི་ལེའུ་སྟེ་སུམ་ཅུ་གསུམ་པའོ། ། །
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོས། འཁྲུལ་པ་མེད་པ་ཤེས་རབ་ཀྱི་བླ་
ན་མེད་པར་ཕྱིན་པ་འདིའི་དོན་རྟོགས་ན། ཟག་པ་དང་བཅས་པའི་ཕུང་པོ་ལྷག་མ་
མཚན་མའི་རྡུལ་ཙམ་ཡང་མེད་པར་སྤང་ནས། ཟག་པ་མེད་པ་ཤེས་རབ་ཀྱི་ཕུང་པོ་
ཉིད་ཏུ་འགྲུབ་པར་འགྱུར་རོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས།
ཟག་པ་མེད་པ་ཤེས་རབ་ཀྱི་ཕུང་པོ་དེ་ལས་མཚན་མའི་ཤེས་པ་ཅི་ལྟ་བུ་ཞིག་འབྱུང་
བར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། ཟག་པ་མེད་
པ་ཤེས་རབ་ཀྱི་ཕུང་པོ་དེ་ལས། ཀུན་ནས་ཉོན་མོངས་པའི་མཚན་མ་ཡོད་སྙམ་དུ་
སེམས་སམ། ཀུན་ནས་ཉོན་མོངས་པ་མ་ཡིན་པ་གཞན་ཞིག་གི་མཚན་མ་ཡོད་སྙམ་
དུ་སེམས་སམ། ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཟག་པ་མེད་
པ་ཤེས་རབ་ཀྱི་ཕུང་པོ་དེ་ལས། ཀུན་ནས་ཉོན་མོངས་པའི་མཚན་མ་ཡང་མི་འབྱུང་།
ཀུན་ནས་ཉོན་མོངས་པ་མ་ཡིན་པ་གཞན་ཞིག་གི་མཚན་མ་ཡང་མི་འབྱུང་ན། ཅི་ལྟ་
བུའི་ཕུང་པོ་ལས་མཚན་མ་མེད་པ་ཞིག་ཏུ་འགྱུར། གཤེན་རབ་མི་བོས་བཀའ་སྩལ་པ།
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཟག་པ་མེད་པའི་ཤེས་རབ་ཀྱི་ཕུང་པོ་དེ་ནི། ཀུན་ནས་ཉོན་མོངས་པའི་མཚན་མ་ཡོད་
པ་ཡང་མ་ཡིན། ཀུན་ནས་ཉོན་མོངས་པ་མ་ཡིན་པ་གཞན་ཞིག་གི་མཚན་མ་ཡོད་པ་
ཡང་མ་ཡིན་ཏེ། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་པའི་
མཚན་མ་ཅིར་ཡང་བཟུང་དུ་མེད་པས། ཤེས་རབ་ཀྱི་ཕུང་པོ་ནམ་མཁའི་ངོག་འདྲ་བ་
མཚན་མ་མེད་པ་དེ་བཞིན་ཉིད་དོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། ཟག་པ་མེད་པ་ཤེས་རབ་ཀྱི་ཕུང་པོ་དེ་ཐོབ་ཅིང་དེ་ལ་གནས་པའི་དུས་ན།
ཀུན་ནས་ཉོན་མོངས་པའི་མཚན་མ་ཅི་ལྟ་བུ་ཞིག་སྣང་ཞིང་མཐོང་བར་འགྱུར། ཀུན་
ནས་ཉོན་མོངས་པ་མ་ཡིན་པ་གཞན་གྱི་མཚན་མ་ཅི་ལྟ་བུ་ཞིག་ཏུ་སྣང་ཞིང་མཐོང་
བར་འགྱུར། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་
དྲུང་སེམས་དཔའ་སེམས་དཔའ་ཆེན་པོ་རྣམས། ཟག་པ་མེད་པ་ཤེས་རབ་ཀྱི་ཕུང་
པོ་དེ་ཐོབ་ཅིང་དེ་ལ་གནས་པའི་དུས་ན། ཀུན་ནས་ཉོན་མོངས་པ་ལ་མཚན་མ་ཡོད་
སྙམ་དུ་སེམས་སམ། ཀུན་ནས་ཉོན་མོངས་པ་མ་ཡིན་པ་གཞན་ལ་མཚན་མ་ཡོད་
སྙམ་དུ་སེམས་སམ། ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཟག་པ་
མེད་པ་ཤེས་རབ་ཀྱི་ཕུང་པོ་དེ་ལ་གནས་པའི་དུས་ན། ཀུན་ནས་ཉོན་མོངས་པ་ལ་
ཡང་མཚན་མ་མི་འབྱུང་། ཀུན་ནས་ཉོན་མོངས་པ་མ་ཡིན་པ་གཞན་ལ་ཡང་མཚན་
མ་མི་འབྱུང་ན། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་པའི་
མཚན་མ་ཐམས་ཅད་ཅི་ལྟར་ཞི་ཞིང་སངས་པར་འགྱུར་རམ། གཤེན་རབ་ཀྱིས་བཀའ་
སྩལ་པ། ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། དཔེར་ན། མུན་པའི་ནང་དུ་སྒྲོན་མེ་
བཏེགས་ན། མུན་པ་ཡང་བྲོས་པ་མེད། སྒྲོན་མེས་ཀྱང་བཟླས་པ་མེད་པར། མུན་པ་
ཐམས་ཅད་རང་བཞིན་གྱི་སངས་ཏེ་འགྲོ་བ་དང་འདྲ་བས་ན། ཤེས་རབ་ཀྱི་ཕུང་པོ་
ནམ་མཁའི་ངོགས་དང་འདྲ་བ་དེ་ཐོབ་པའི་དུས་ན། ཀུན་ནས་ཉོན་མོངས་པ་དང་
208

ཁམས་རྩ་རྣམ་ངེས། ༼ཀ༽
འབུམ་སྡེ།
ཀུན་ནས་ཉོན་མོངས་པ་མ་ཡིན་པའི་མཚན་མ་དེ་ཡང་བྲོས་པ་མ་ཡིན། ཤེས་རབ་ཀྱི་
ཕུང་པོ་མཚན་མ་མེད་པ་དེས་ཀྱང་བདས་པ་མ་ཡིན་ཏེ། ཀུན་ནས་ཉོན་མོངས་པ་
དང་ཀུན་ནས་ཉོན་མོངས་པ་མ་ཡིན་པའི་མཚན་མ་ཐམས་ཅད་རང་བཞིན་གྱི་ཞི་ཞིང་
མི་སྣང་བ་འགྱུར་བའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
བོན་ཐམས་ཅད་ཟག་པ་མེད་པ་ཤེས་རབ་ཀྱི་ཕུང་པོ་བསྟན་པའི་ལེའུ་སྟེ་སུམ་ཅུ་བཞི་
པའོ། །། །
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ།
། འཁྲུལ་པའི་
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས
མཚན་མ་མེད་པ་ཤེས་རབ་ཀྱི་ཕུང་པོ་དེ་ནི། ཕྱི་བཟུང་བར་བྱ་བའི་ཡུལ། ནང་འཛིན་
པར་བྱེད་པའི་ཡིད། ཕྱི་ནང་གཉིས་སུ་ལྟ་བའི་རྟོག་པ། འདུས་བྱས་བཞིའི་ཉོན་མོངས་
པ། འདུས་མ་བྱས་བཞིའི་ཤེས་བྱ། རྟག་ཆད་གཉིས་ཀྱི་མཐའ་དམིགས་པར་བྱེད་པ་
རང་ཀའི་སྐྱོན། ང་བོ་སྙམ་པའི་ཆེ་བ། དོན་དམ་པ་ལ་འགྲིབ་པའི་བག་ཆགས། རང་
གི་རང་བཞིན་གྱི་མཚན་མ་རྒྱུ་བའི་སྐྱོན། རང་བཞིན་མེད་པའི་མཐར་ཆད་པར་ལྟ་
བའི་སྐྱོན། རང་གི་མཚན་ཉིད་ལ་བདག་ཏུ་འཛིན་པར་བྱེད་པའི་ཉོན་མོངས་པ་ཅན་
གྱི་ཡིད། ཐོག་མ་དང་ཐ་མའི་དུས་སུ་འཛིན་པའི་སྐྱོན། སྟོང་པའི་ངང་དུ་མ་འདུས་
པ་དོར་བ་ལྷག་མཐོང་དུ་བྱུང་བའི་མཚན་མ། དངོས་པོ་མེད་པ་ལ་དོན་མ་ཡིན་པར་
ལྟ་བའི་རྟག་ཆད། ངོ་བོ་ཉིད་ལ་རྟག་པར་འཛིན་པའི་དངོས་པོ། བོན་ཐམས་ཅད་
ལ་འདི་ཞེས་བྱ་བའི་གཏད་འཆའ་བ། སྟོང་པ་ལ་གཏད་པ་མེད་པ་ལྟ་བུ་བཟང་བར་
ལྟ་བའི་མཐའ་སྤངས་ཤིང་མེད་དེ་སྟོང་པ་ལྟ་བུར་ཤེས་པའོ། །དེ་ནས་སྟོན་པ་གཤེན་
རབ་མི་བོས་བཀའ་སྩལ་པ། དེ་ལྟར་ཤེས་པ་ནི། ཤེས་རབ་ཀྱི་ཕུང་པོ་མཚན་མ་མེད་
པ་སྟོང་པ་ཉིད་ཀྱི་ཡེ་ཤེས་དང་ལྡན་པའོ། ། དེ་ལྟར་ན། ཤེས་རབ་ཀྱི་ཕུང་པོ་མཚན་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མ་མེད་པ་ནམ་མཁའི་ངོགས་འདྲ་བ་དེ་ནི། ཕྱི་གཟུང་བར་བྱ་བའི་ཡུལ། ནང་འཛིན་
པར་བྱེད་པའི་ཡིད། ཕྱི་ནང་གཉིས་སུ་ལྟ་བའི་རྟོག་པ། འདུས་བྱས་བཞིའི་ཉོན་མོངས་
པ། འདུས་མ་བྱས་བཞིའི་ཤེས་བྱ། རྟག་ཆད་གཉིས་སུ་འཛིན་པའི་མཐའ། དམིགས་
པར་བྱེད་པའི་མཚན་མ། ང་བོ་སྙམ་པའི་ཆེ་བ། དོན་དམ་པ་ལ་འགྲིབ་པའི་བག་
ཆགས། རང་གི་རང་བཞིན་གྱི་མཚན་མ་རྒྱུ་བའི་སྐྱོན། རང་བཞིན་མེད་པའི་མཐར་
ཆད་པར་ལྟ་བའི་སྐྱོན། རང་གི་མཚན་ཉིད་བདག་ཏུ་འཛིན་པའི་ཕྱོགས། ཐོག་མ་
དང་ཐ་མའི་དུས་སུ་འཛིན་པའི་སྐྱོན། སྟོང་པའི་ངང་དུ་མ་འདུས་ཤིང་དོར་བ་ལྷག་
མཐོང་དུ་བྱུང་བའི་མཚན་མ་ཐམས་ཅད། དངོས་པོ་མེད་པ་ལ་དོན་མ་ཡིན་པར་
ལྟ་བའི་རྟག་ཆད་ལ། ངོ་བོ་ཉིད་ལ་རྟག་པར་འཛིན་པའི་དངོས་པོ། འདི་ཞེས་བྱ་
བའི་གཏད་དུ་འཆའ་བའི་སྐྱོན། སྟོང་པ་ལ་གཏད་པ་མེད་པ་ལྟ་བུ་བཟང་པར་ལྟ་བ་
ཐམས་ཅད། ཡེ་ནས་སྤངས་ཤིང་མེད་དེ། སྟོང་པ་ཉིད་ཀྱི་ཡེ་ཤེས་དང་ལྡན་པས། ཕྱི།
ནང་། ཕྱི་ནང་། འདུས་བྱས། འདུས་མ་བྱས། མཐའ་ལས་འདས་པ། མི་དམིགས་པ།
ཆེན་པོ། དོན་དམ་པ། རང་བཞིན། རང་བཞིན་མེད་པ། རང་གི་མཚན་ཉིད། ཐོག་
མ་དང་ཐ་མ་མེད་པ། དོར་བ་མེད་པ། དངོས་པོ་མེད་པ། དངོས་པོ་མེད་པའི་ངོ་བོ་
ཉིད། བོན་ཐམས་ཅད་སྟོང་པ་ཉིད་སྟོང་པ་ཉིད་དོ། །ཁམས་བརྒྱད་གཏན་ལ་ཕབ་
པའི་དོན་རྣམ་པར་ངེས་པ་ལས། བོན་ཐམས་ཅད་འཁྲུལ་པའི་མཚན་མ་མེད་པར་
བསྟན་པའི་ལེའུ་སྟེ་སུམ་ཅུ་ལྔ་པའོ། །། །
༧ གཤེན་རབ་ཀྱིས་བཀའ་སྩལ་པ། སྟོང་པ་ཉིད་ཀྱི་ཡེ་ཤེས་དེ་ལས་ཡེ་ཤེས་ཀྱི་
ཚོགས་བསམ་གྱིས་མི་ཁྱབ་པ་འབྱུང་བས། ཐམས་ཅད་མཁྱེན་པའི་ཡེ་ཤེས་ཀྱི་ཕུང་
པོ་ཞེས་བྱ་བའོ། །ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ནི་ནམ་མཁའ་དང་
འདྲའོ། །དེ་ཅིའི་ཕྱིར་ཞེ་ན། དཔེར་ན། ནམ་མཁའི་རང་བཞིན་གྱིས་མ་ཁྱབ་པ་མེད་
210

འབུམ་སྡེ། ཁམས་རྩ་རྣམ་ངེས།
པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེས་ཀྱང་མ་ཁྱབ་པ་མེད་པའོ། །
ནམ་མཁའི་རང་བཞིན་ལས་མི་འབྱུང་བ་མེད་པ་ལྟར། ཐམས་ཅད་མཁྱེན་པའི་ཡེ་
ཤེས་ཀྱི་ཕུང་པོ་དེ་ལས་ཀྱང་མི་འབྱུང་བ་མེད་དོ། །ནམ་མཁའི་རང་བཞིན་ལ་གཞི་
དང་རྩ་བ་མེད་པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་གཞི་
དང་རྩ་བ་མེད་པའོ། །ནམ་མཁའི་རང་བཞིན་དེ་ལ་མཐར་ཐུག་ཅིང་ཟད་པ་མེད་པ་
ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་མཐར་ཐུག་ཅིང་ཟད་པ་
མེད་པའོ། །ནམ་མཁའི་རང་བཞིན་ནི་ཡེ་ནས་མི་འགྱུར་བ་གཡུང་དྲུང་ཐོབ་པ་ལྟར།
ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་མི་འགྱུར་བ་གཡུང་དྲུང་ཐོབ་
པའོ། །ནམ་མཁའི་རང་བཞིན་ནི་ཀུན་ལ་གསལ་ཞིང་གོ་འབྱེད་པ་ལྟར། ཐམས་ཅད་
མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་ཀུན་ལ་གསལ་ཞིང་གོ་འབྱེད་པའོ། །ནམ་
མཁའི་རང་བཞིན་ནི་ཡེ་ནས་ཡོངས་སུ་རྒྱ་མ་ཆད་པ་ལྟར། ཐམས་ཅད་མཁྱེན་པའི་ཡེ་
ཤེས་ཀྱི་ཕུང་པོ་དེ་ལ་ཡང་ཡེ་ནས་ཡོངས་སུ་རྒྱ་མ་ཆད་པའོ། །ནམ་མཁའི་རང་བཞིན་
ནི་ཅིར་ཡང་གཏང་བྲལ་མེད་པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་
ལ་ཡང་ཅིར་ཡང་གཏང་བྲལ་མེད་པའོ། །ནམ་མཁའི་རང་བཞིན་ནི་ཡེ་ནས་སྐྱེ་འགག་
མེད་པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་ཡེ་ནས་སྐྱེ་འགག་
མེད་པའོ། །ནམ་མཁའི་རང་བཞིན་ནི་ཡེ་ནས་མཐའ་དབུས་མེད་པ་ལྟར། ཐམས་
ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་ཡེ་ནས་མཐའ་དབུས་མེད་པའོ། །ནམ་
མཁའི་རང་བཞིན་ནི་ཡེ་ནས་ནུབ་པ་མེད་པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་
ཕུང་པོ་དེ་ལ་ཡང་ཡེ་ནས་ནུབ་པ་མེད་པའོ། །ནམ་མཁའི་རང་བཞིན་ནི་ཡེ་ནས་རྟོག་
པ་མེད་པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་ཡེ་ནས་རྣམ་
པར་རྟོག་པ་མེད་པའོ། །ནམ་མཁའི་རང་བཞིན་ནི་ཡེ་ནས་དངོས་པོ་དང་མཚན་མ་
2IT

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མེད་པ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་ཡེ་ནས་དངོས་པོ་
དང་མཚན་མ་མེད་པའོ། །ནམ་མཁའི་རང་བཞིན་ནི་ཡེ་ནས་གཏིང་དཔག་བརྟག་
དཀའ་བ་ལྟར། ཐམས་ཅད་མཁྱེན་པའི་ཡེ་ཤེས་ཀྱི་ཕུང་པོ་དེ་ལ་ཡང་ཡེ་ནས་གཏིང་
དཔག་བརྟག་དཀའ་བའོ། །གཤེན་རབ་ཀྱིས་བཀའ་སྩལ་པ། ཐམས་ཅད་མཁྱེན་པའི་
ཡེ་ཤེས་ཀྱི་ཕུང་པོ་དེ་ནི། ཕྱི་གཟུང་བར་བྱ་བའི་ཡུལ། ནང་འཛིན་པར་བྱེད་པའི་ཡིད།
ཕྱི་ནང་གཉིས་སུ་ལྟ་བའི་རྟོག་པ། འདུས་བྱས་བཞིའི་ཉོན་མོངས་པ། འདུས་མ་བྱས་
བཞིའི་ཤེས་བྱ། རྟག་ཆད་གཉིས་སུ་ལྟ་བའི་མཐའ། དམིགས་པར་བྱེད་པའི་མཚན་མ།
ང་བོ་སྙམས་པའི་ཆེ་བ། དོན་དམ་པ་ལ་འགྲིབ་པའི་སྐྱོན། རང་གི་རང་བཞིན་གྱི་རྒྱུ་
བའི་མཚན་མ། རང་བཞིན་མེད་པའི་མཐའ་ཆད་པར་ལྟ་བའི་སྐྱོན། རང་གི་མཚན་
ཉིད་ལ་བདག་ཏུ་འཛིན་པའི་སྐྱོན། ཐོག་མ་དང་ཐ་མའི་མཐའ་ལ་དུས་སུ་འཛིན་པ།
སྟོང་པའི་ངང་དུ་མ་འདུས་པ་དོར་བ་ལྷག་མཐོང་གི་མཚན་མ། དངོས་པོ་མེད་པ་
ལ་དོན་མ་ཡིན་པའི་རྟག་ཆད། ངོ་བོ་ཉིད་ལ་རྟག་པར་འཛིན་པའི་དངོས་པོ། བོན་
ཐམས་ཅད་འདི་ཞེས་བྱ་བའི་མཚན་མའི་གཏད་འཆའ་བ། སྟོང་པ་ལ་གཏད་པ་མེད་
པ་ལྟ་བུ་བཟང་བར་ལྟ་བ་ཐམས་ཅད། ཕྱི། ནང་། ཕྱི་ནང་། འདུས་བྱས། འདུས་མ་
བྱས། མཐའ་ལས་འདས་པ། མི་དམིགས་པ། ཆེན་པོ། དོན་དམ་པ། རང་བཞིན།
རང་བཞིན་མེད་པ། རང་གི་མཚན་ཉིད། ཐོག་མ་དང་ཐ་མ་མེད་པ། དོར་བ་མེད་
པ། དངོས་པོ་མེད་པ། དངོས་པོ་མེད་པའི་ངོ་བོ་ཉིད། བོན་ཐམས་ཅད། སྟོང་པ་
ཉིད་སྟོང་པ་ཉིད་སྟོང་པའི་རང་བཞིན་ཡེ་ཤེས་ཀྱི་ཕུང་པོ་ཉིད་དུ་མཁྱེན་པའོ། །ཡིད་
ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཕྱི། ནང་། ཕྱི་ནང་། འདུས་བྱས།
འདུས་མ་བྱས། མཐའ་ལས་འདས་པ། མི་དམིགས་པ། ཆེན་པོ། དོན་དམ་པ། རང་
བཞིན་མེད་པ། རང་གི་མཚན་ཉིད། ཐོག་མ་དང་ཐ་མ་མེད་པ། དོར་བ་མེད་པ།
212

འབུམ་སྡེ། ཁམས་རྩ་རྣམ་ངེས།
དངོས་པོ་མེད་པ། དངོས་པོ་མེད་པའི་ངོ་བོ་ཉིད། བོན་ཐམས་ཅད་སྟོང་པ་ཉིད་སྟོང་
པ་ཉིད་སྟོང་པའི་རང་བཞིན་ཡེ་ཤེས་ཀྱི་ཕུང་པོ་ཉིད་དུ་མཁྱེན་པའི་འབྲས་བུ་དེ་ནི་ཅི་
ལྟར་ཐོབ་པར་བགྱི། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། ཐམས་ཅད་མཁྱེན་པའི་ཡེ་
ཤེས་ཀྱི་ཕུང་པོ་དེ་ཐོབ་ཅིང་དེ་ལ་གནས་པར་འདོད་ན། ཕྱི་བཟུང་བར་བྱ་བའི་ཡུལ།
ནང་འཛིན་པར་བྱེད་པའི་ཡིད། ཕྱི་ནང་གཉིས་སུ་ལྟ་བའི་རྟོག་པ། འདུས་བྱས་བཞིའི་
ཉོན་མོངས་པ། འདུས་མ་བྱས་བཞིའི་ཤེས་བྱ། རྟག་ཆད་གཉིས་ཀྱི་མཐའ། དམིགས་
པར་བྱེད་པའི་མཚན་མ། ང་བོ་སྙམ་པའི་ཆེ་བ། དོན་དམ་པ་ལ་འགྲིབ་པའི་བག་
ཆགས། རང་གི་རང་བཞིན་གྱི་རྒྱུ་བའི་མཚན་མ། རང་བཞིན་མེད་པའི་མཐའ་ཆད་
པར་ལྟ་བ་དེ་ཉིད། རང་གི་མཚན་ཉིད་ལ་བདག་ཏུ་འཛིན་པའི་སྐྱོན། ཐོག་མ་དང་
ཐ་མའི་མཐའ་ལས་དུས་སུ་འཛིན་པ། སྟོང་པའི་ངང་དུ་མ་འདུས་པ་དོར་བ་ལྷག་
མཐོང་གི་མཚན་མ། དངོས་པོ་མེད་པ་ལ་དོན་མ་ཡིན་པར་ལྟ་ཞིང་དངོས་པོ་ལ་རྟག་
ཆད་དུ་འཛིན་པ། ངོ་བོ་ཉིད་ལ་རྟག་པར་འཛིན་པའི་དངོས་པོ། བོན་ཐམས་ཅད་ཀྱི་
རང་བཞིན་ལ་འདི་ཞེས་གཏད་དུ་འཆའ་བྱ་བའི་སྐྱོན། སྟོང་པ་ལ་གཏད་པ་མེད་པ་ལྟ་
བུ་བཟང་བར་ལྟ་བ་ཐམས་ཅད། ཕྱི། ནང༌། ཕྱི་ནང་། འདུས་བྱས། འདུས་མ་བྱས།
མཐའ་ལས་འདས་པ། མི་དམིགས་པ། ཆེན་པོ། དོན་དམ་པ། རང་བཞིན། རང་
བཞིན་མེད་པ། རང་གི་མཚན་ཉིད། ཐོག་མ་དང་ཐ་མ་མེད་པ། དོར་བ་མེད་པ།
དངོས་པོ་མེད་པ། དངོས་པོ་མེད་པའི་ངོ་བོ་ཉིད། བོན་ཐམས་ཅད་སྟོང་པ་ཉིད་སྟོང་
པ་ཉིད་དུ་ཤེས་ན་ཐམས་ཅད་མཁྱེན་པའི་ཡེ་ཤེས་ཀྱི་འབྲས་བུ་དེ་ནི། འཐོབ་བོ་ཐོབ་
པར་འགྱུར་རོ། ། དེ་ལྟར་ན། ཀུན་ནས་ཉོན་མོངས་པའི་ཁམས་ཀྱི་ཕྱི་བཟུང་བར་བྱ་
བའི་ཡུལ། ནང་འཛིན་པར་བྱེད་པའི་ཡིད། ཕྱི་ནང་གཉིས་སུ་ལྟ་བའི་རྟོག་པ། འདུས་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱས་བཞིའི་ཉོན་མོངས་པ། འདུས་མ་བྱས་བཞི་ལ་ཤེས་བྱ་རུ་རྟོག་པ། རྟག་ཆད་
གཉིས་སུ་ལྟ་བའི་མཐའ། དམིགས་པར་བྱེད་པའི་མཚན་མ། ང་བོ་སྙམ་པའི་ཆེ་བ།
དོན་དམ་པ་ལ་འགྲིབ་པའི་བག་ཆགས། རང་གི་རང་བཞིན་གྱི་མཚན་མ་རྒྱུ་བའི་སྐྱོན། །
རང་བཞིན་མེད་པ་མཐའ་ཆད་པར་ལྟ་བ་དེ་ཉིད། རང་གི་མཚན་ཉིད་ལ་བདག་ཏུ་
འཛིན་པའི་སྐྱོན། ཐོག་མ་དང་ཐ་མའི་མཐའ་ལ་དུས་སུ་འཛིན་པ། སྟོང་པའི་ངང་དུ་
མ་འདུས་པ་དོར་བ་ལྷག་མཐོང་གི་མཚན་མ་དངོས་པོ་མེད་པ་ལ་དོན་མ་ཡིན་པར་ལྟ་
ཞིང་དངོས་པོ་ལ་རྟག་ཆད་དུ་འཛིན་པ། ངོ་བོ་ཉིད་ལ་རྟག་པར་འཛིན་པའི་དངོས་
པོ། བོན་ཐམས་ཅད་ཀྱི་རང་བཞིན་ལ་འདི་ཞེས་བྱ་བའི་གཏད་དུ་འཆའ་བའི་སྐྱོན།
སྟོང་པ་ལ་གཏད་པ་མེད་པ་ལྟ་བུ་བཟང་བར་ལྟ་བ་ཐམས་ཅད། ཕྱི། ནང་། ཕྱི་ནང་།
འདུས་བྱས། འདུས་མ་བྱས། མཐའ་ལས་འདས་པ། མི་དམིགས་པ། ཆེན་པོ། དོན་
དམ་པ། རང་བཞིན། རང་བཞིན་མེད་པ། རང་གི་མཚན་ཉིད། ཐོག་མ་དང་ཐ་མ་
མེད་པ། དོར་བ་མེད་པ། དངོས་པོ་མེད་པ། དངོས་པོ་མེད་པའི་ངོ་བོ་ཉིད། བོན་
ཐམས་ཅད། སྟོང་པ་ཉིད་སྟོང་པ་ཉིད་དུ་ཤེས་ན། ཐམས་ཅད་མཁྱེན་པའི་ཡེ་ཤེས་
ཀྱི་འབྲས་བུ་དེ་ནི། འཐོབ་བོ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་
དོན་རྣམ་པར་ངེས་པ་ལས། ཐམས་ཅད་མཁྱེན་པའི་ཡེ་ཤེས་ཀྱི་འབྲས་བུ་ཐོབ་པར་
བསྟན་པའི་ལེའུ་སྟེ་སུམ་ཅུ་དྲུག་པའོ། །། །
༧ དེ་ནས་མེད་ཁམས་སྟོང་པ་རྗེས་གསོལ་པ། གཤེན་རབ་ལགས། ཀུན་ནས་ཉོན་
མོངས་པ་མེད་ཅིང་སྟོང་པ་ཉིད་དུ་ཤེས་ན། ཀུན་ནས་ཉོན་མོངས་པའི་དྲི་མ་ཞིག་ཀྱང་
མ་མཆིས་སམ། གཤེན་རབ་ཀྱིས་བཀའ་སྩལ་པ། མེད་ཁམས་སྟོང་པ་རྗེ། དེ་ནི་འདི་
ལྟ་སྟེ། ཀུན་ནས་ཉོན་མོངས་པ་མེད་ཅིང་སྟོང་པ་ཉིད་དུ་ཤེས་ན། ཀུན་ནས་ཉོན་
མོངས་པའི་ལུས་སེམས་ཚོར་བ་བོན་ནི་ཅིར་ཡང་བྱ་རུ་མེད་དེ། སྟོང་པ་ཉིད་དུ་དྲན་
214

འབུམ་སྡེ། ཁམས་རྩེ་རྣམ་ངེས།
པར་ཉེ་བར་བཞག་གོ །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་
ནས་ཉོན་མོངས་པ་མ་མཆིས་ན། ཀུན་ནས་ཉོན་མོངས་པ་ལ་དྲན་པ་མི་མཆིའོ། །
ཀུན་ནས་ཉོན་མོངས་པ་ལ་དྲན་པ་མ་མཆིས་ན། ཀུན་ནས་ཉོན་མོངས་པས་ཡང་
དག་པར་སྤོང་བའི་རྒྱུ་ཡང་མི་མཆིའོ། །གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་
ཆུང་། དེ་ནི་འདི་ལྟ་སྟེ། ཀུན་ནས་ཉོན་མོངས་པ་ཅིར་ཡང་མེད་པ་སྟོང་པའི་དྲན་པ་
ཅན་དེ་ནི། ཡོད་མེད་གཉིས་ཀྱི་མཐའ་ལ་རྗེས་སུ་མི་མཐོང་ཞིང་། རྟག་ཆད་གཉིས་ཀྱི་
མུ་ལ་རྗེས་སུ་མི་སྤྱོད་ཅིང་། ཕྱིན་ཅི་ལོག་གི་ལྟ་བ་ལ་རྗེས་སུ་མི་རྟོག་ཅིང་། ཉོན་
མོངས་པའི་རྒྱུ་ལ་རྗེས་སུ་མི་སེམས་ཤིང་། འཁྲུལ་པའི་དྲན་པ་ཡང་དག་པར་སྤངས་
པའོ། །དེ་ནས་མེད་ཁམས་སྟོང་པ་རྗེས་གསོལ་པ། གཤེན་རབ་ལགས། བདག་སྟོང་
པའི་རང་བཞིན་ལས་ཅི་ཡང་མ་མཆིས་ན། བདག་མོས་པའི་ཏིང་ངེ་འཛིན་ཀྱང་མི་
མཆིའོ། །བདག་མོས་པའི་ཏིང་ངེ་འཛིན་མ་མཆིས་ན། བདག་འདུན་པ་སྐྱེ་བའི་ཏིང་
ངེ་འཛིན་ཀྱང་མི་མཆིའོ། །བདག་འདུན་པ་སྐྱེ་བའི་ཏིང་ངེ་འཛིན་མ་མཆིས་ན།
བདག་གསལ་བར་རྟོགས་པའི་ཏིང་ངེ་འཛིན་ཡང་མི་མཆིའོ། །གསལ་བར་རྟོགས་
པའི་ཏིང་ངེ་འཛིན་མ་མཆིས་ན། བདག་མཉམ་པ་ངང་གི་ཏིང་ངེ་འཛིན་ཡང་མི་
མཆིའོ། །མཉམ་པ་ངང་གི་ཏིང་ངེ་འཛིན་མ་མཆིས་ན། སེམས་ལ་རྫུ་འཕྲུལ་གྱི་རང་
བཞིན་ཡང་མི་མཆིའོ། །གཤེན་རབ་ཀྱིས་བཀའ་སྩལ་པ། མེད་ཁམས་སྟོང་པ་རྗེ། དེ་
ནི་འདི་ལྟ་སྟེ། མེད་ཁམས་ཀྱི་བསམ་པ་ནི་ཅི་ཡང་མེད་པ་སྟོང་པའི་རང་བཞིན་དུ་
ཤེས་ན། བསམ་པ་དེ་ནི་ནམ་མཁའ་དང་འདྲའོ། །དེ་ཅིའི་ཕྱིར་ན། དཔེར་ན། ནམ་
མཁའ་སྟོང་པ་དེ་ལས་ཀྱང་། རྫུ་འཕྲུལ་ཆེན་པོ་བསམ་གྱིས་མི་ཁྱབ་པ་བྱུང་ནས།
སེམས་ཅན་གྱི་དོན་བརྩལ་བ་མེད་པར་ལྷུན་གྱིས་གྲུབ་སྟེ། མེད་ཁམས་ཀྱི་བསམ་པ་ཅི་
ཡང་མེད་པ་སྟོང་པའི་རང་བཞིན་དུ་མི་གཡོ་བ་མ་བཅོས་པ་ནི། འཁྲུལ་པ་སོ་སོར་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྤངས་པའི་འདུ་བྱེད་དང་ལྡན་པ་ཞེས་བྱ་སྟེ། སེམས་ཅི་ཡང་མེད་པ་སྟོང་པའི་རང་
བཞིན་མི་གཡོ་བ་མ་བཅོས་པ་ལས། རྫུ་འཕྲུལ་གྱི་རྐང་པ་བཞི་བྱུང་ངོ༌། །འབྱུང་བར་
འགྱུར་རོ། །མེད་ཁམས་སྟོང་པ་རྗེ། དེ་ནི་གང་ཞེ་ན། སེམས་ཅི་ཡང་མེད་པ་སྟོང་
པའི་རང་བཞིན་དེ་ནི། མི་གཡོ་བ་མ་བཅོས་པ་ལ་བཞག་ན། སེམས་དེ་ལ་མོས་པའི་
འདུན་པ་སྐྱེ་བའི། གསལ་བར་རྟོགས་པའི། མཉམ་པ་ངང་གི་ཏིང་ངེ་འཛིན་གྱིས་
འཁྲུལ་པ་སྤང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་འབྱུང་ངོ༌། །འབྱུང་
བར་འགྱུར་རོ། །གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་དྲུང་སེམས་
དཔའ་རྣམས། ཀུན་ནས་ཉོན་མོངས་པའི་ཅི་ཡང་མེད་པ་སྟོང་པའི་རང་བཞིན་དེ།
མི་གཡོ་བ་མ་བཅོས་པ་ལ་བཞག་ན། རྫུ་འཕྲུལ་གྱི་རྐང་པ་བཞི་འབྱུང་ངོ༌། །འབྱུང་
བར་འགྱུར་རོ། །མེད་ཁམས་སྟོང་པ་རྗེ། དེ་ནི་འདི་ལྟ་སྟེ། ཀུན་ནས་ཉོན་མོངས་པ་ཅི་
ཡང་མེད་པ་སྟོང་པའི་རང་བཞིན་དེ། མི་གཡོ་བ་མ་བཅོས་པ་ལ་བཞག་ན། ཀུན་
ནས་ཉོན་མོངས་པའི་སེམས་དེ་ལས་མོས་པའི། འདུན་པ་སྐྱེ་བའི། གསལ་བར་རྟོགས་
པའི། མཉམ་པ་ངང་གི་ཏིང་ངེ་འཛིན་གྱིས་འཁྲུལ་པ་སྤོང་བའི་འདུ་བྱེད་དང་ལྡན་
པའི། རྫུ་འཕྲུལ་གྱི་རྐང་པ་འབྱུང་ངོ༌། །འབྱུང་བར་འགྱུར་རོ། ། དེ་ནས་མེད་ཁམས་
སྟོང་པ་རྗེས་གསོལ་པ། གཤེན་རབ་ལགས། བདག་མ་མཆིས་ན། བདག་གི་ཀུན་
ནས་ཉོན་མོངས་པ་མ་མཆིས་སོ། །ཀུན་ནས་ཉོན་མོངས་པ་མ་མཆིས་ན། ཀུན་ནས་
ཉོན་མོངས་པའི་སེམས་མ་མཆིས་སོ། །སེམས་མ་མཆིས་ན། སེམས་ཀྱི་དབང་བྱེད་
པའི་དབང་པོ་ཡང་མ་མཆིས་སོ། །གཤེན་རབ་ཀྱིས་བཀའ་སྩལ་པ། མེད་ཁམས་སྟོང་
པ་རྗེ་དེ་ནི་འདི་ལྟ་སྟེ། ཀུན་ནས་ཉོན་མོངས་པ་ཅི་ཡང་མེད་པ་སྟོང་པའི་རང་བཞིན་
དུ་ཤེས་ན། ཀུན་ནས་ཉོན་མོངས་པའི་སེམས་དེ་ནི་གསལ་བའི། རིག་པའི། ཤེས་པའི།
རྟོགས་པའི། སྲོག་འཛིན་པའི། གཅོད་པའི་དབང་པོ་དང་ལྡན་པར་འགྱུར་རོ། །དེ་
216

འབུམ་སྡེ། ཁམས་རྩ་རྣམ་ངེས།
ལྟར་ན། ཀུན་ནས་ཉོན་མོངས་པའི་སེམས་དབང་པོ་དང་ལྡན་པ་དེས་ནི། ཀུན་ནས་
ཉོན་མོངས་པ་ཐམས་ཅད་ཀྱི་འཁོར་ལོ་བསྒྱུར་ཞིང་དབང་བྱེད་པར་འགྱུར་རོ། ། དེ་
ནས་མེད་ཁམས་སྟོང་པ་རྗེས་གསོལ་པ། གཤེན་རབ་ལགས། བདག་མ་མཆིས་ན།
བདག་གི་ཀུན་ནས་ཉོན་མོངས་པ་ཡང་མ་མཆིས་སོ། །ཀུན་ནས་ཉོན་མོངས་པ་དེ་
དག་མ་མཆིས་ན། དེ་དག་སེམས་ཀྱིས་སྒོམ་པའི་ཏིང་ངེ་འཛིན་ཡང་མ་མཆིས་སོ། །
སེམས་ཀྱིས་བསྒོམ་པའི་ཏིང་ངེ་འཛིན་མ་མཆིས་ན། སེམས་གྲུབ་པའི་འབྲས་བུ་ཡང་
མ་མཆིས་སོ། །གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ། དེ་ནི་འདི་
ལྟ་སྟེ། ཀུན་ནས་ཉོན་མོངས་པའི་མཚན་མ་ཅི་ཡང་མེད་པ་སྟོང་པ་ཉིད་དུ་ཤེས་པ་དེ་
ནི། ཀུན་ནས་ཉོན་མོངས་པའི་སེམས་ཀྱིས་བསྒོམ་པའི་ཏིང་ངེ་འཛིན་ནོ། །མེད་ཁམས་
སྟོང་པ་རྗེ། དེ་ལྟར་ན། ཅི་ཡང་མེད་པ་སྟོང་པའི་ཏིང་ངེ་འཛིན་དང༌། ཀུན་སྣང་
འོད་ཀྱི་ཏིང་ངེ་འཛིན་དང་། སེམས་བསྐྱེད་པའི་ཏིང་ངེ་འཛིན་གསུམ་ཡང་། སྟོང་
པའི་ངང་ལ་མི་དམིགས་པར་བསྒོམ་པས། སེམས་གྲུབ་པའི་འབྲས་བུ་རབ་ཏུ་བརྙེས་
ཏེ། དེ་ཅིའི་ཕྱིར་ཞེ་ན། དེ་ནི་མི་དམིགས་པའི་ཚུལ་གྱིས་ཅི་ཡང་མ་ཡིན་པའི་དོན་
བསྒོམ་པས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །
མེད་ཁམས་སྟོང་པ་རྗེ། དེ་ལྟར་ན། ཀུན་ནས་ཉོན་མོངས་པ་ནི་དམིགས་པ་མེད་པ་
སྟེ། ཅི་ཡང་མ་ཡིན་སྟོང་པ་ཉིད་ཀྱི། སེམས་བསྐྱེད་པའི་ཏིང་ངེ་འཛིན་ལ་ཡོངས་སུ་
གནས་ཤིང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །
གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ། དེ་ལྟར་ན། མི་དམིགས་
པའི་ཏིང་ངེ་འཛིན་བསྒོམ་པའི་སེམས་དེ་ནི། འཁོར་བ་དང་མྱ་ངན་ལས་འདས་པའི་
བོན་ཐམས་ཅད་ལ་དབང་བསྒྱུར་ཞིང༌། གཤེན་རབ་ཀྱི་ལམ་བསྒོམ་པར་གྱུར་ཏེ།
མེད་ཁམས་སྟོང་པ་རྗེ། དེ་ནི་གང་ཞེ་ན། ཀུན་ནས་ཉོན་མོངས་པ་ཅི་ཡང་མི་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དམིགས་པའི་ཏིང་ངེ་འཛིན་བསྒོམ་པའི་སེམས་དེས་ནི། བག་ཆགས་མེད་པ་ཐུགས་
རྗེའི་རྒྱུན་དུ་ཞུགས་པ། འཁོར་བ་མེད་པ། བགྲོད་དུ་མེད་པ། གཤེན་རབ་ཀྱི་ལམ་མི་
དམིགས་པར་བསྒོམ་ཞིང༌། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་
པར་འགྱུར་རོ། །གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ། དེ་ལྟར་
ན། བོན་ཐམས་ཅད་ལ་མཚན་མ་མེད་ཅིང་མི་དམིགས་པ་བསྒོམ་པའི་ཏིང་ངེ་འཛིན་
དེ་ནི། ཉོན་མོངས་པ་ཐམས་ཅད་ཟིལ་གྱིས་གནོན་པའི་སྟོབས་དང་ལྡན་ཞིང་། བླ་ན་
མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །དེའི་ཕྱིར་ན།
གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་ལ་མཚན་མ་མེད་ཅིང་མི་
དམིགས་པ་བསྒོམ་པའི་སེམས་དེས་ནི། ཀུན་ནས་ཉོན་མོངས་པ་ཐམས་ཅད་ཟིལ་
གྱིས་གནོན་པའི་སྟོབས་དང་ལྡན་ཞིང་། བླ་ན་མེད་པ་ཡང་དག་པར་རྫོགས་པའི་
འབྲས་བུ་ཐོབ་པར་འགྱུར་རོ། །གཤེན་རབ་མི་བོས་བཀའ་སྩལ་པ། མེད་ཁམས་སྟོང་
པ་རྗེ། དེ་ལྟར་ན། བོན་ཐམས་ཅད་འདུ་འབྲལ་མེད་ཅིང་མི་དམིགས་པ་བསྒོམ་པའི་
ཏིང་ངེ་འཛིན་དེས་ནི། འཁོར་བ་ཐམས་ཅད་ལས་རྣམ་པར་ཐར་ཞིང་བླ་ན་མེད་པ་
ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །དེའི་ཕྱིར་ན། གཡུང་དྲུང་
སེམས་དཔའ་རྣམས། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་
པ་གང་ལ་ཡང་འདུ་འབྲལ་མེད་ཅིང་། མི་དམིགས་པ་བསྒོམ་པའི་ཏིང་ངེ་འཛིན་དེས་
ནི། ཀུན་ནས་ཉོན་མོངས་པ་དང་ཀུན་ནས་ཉོན་མོངས་པ་རུ་འཁོར་བ་ཐམས་ཅད་
ལས་རྣམ་པར་ཐར་ཞིང༌། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་
པར་འགྱུར་རོ། །གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ། དེ་ལྟར་
ན། བོན་ཐམས་ཅད་འཛིན་རྟོག་མེད་ཅིང་མི་དམིགས་པ་བསྒོམ་པའི་ཏིང་ངེ་འཛིན་
དེས་ནི། ཀུན་ནས་ཉོན་མོངས་པ་ཐམས་ཅད་བཅོམ་ཞིང་། བླ་ན་མེད་པ་ཡང་དག་
218

འབུམ་སྡེ། ཁམས་རྩ་རྣམ་ངེས།
པར་རྫོགས་པའི་འབྲས་བུ་ཐོབ་པར་འགྱུར་རོ། །དེའི་ཕྱིར་ན། གཡུང་དྲུང་སེམས་
དཔའ་རྣམས། ཀུན་ནས་ཉོན་མོངས་པ་ལ་འཛིན་རྟོག་མེད་ཅིང་མི་དམིགས་པ་
བསྒོམ་པའི་ཏིང་ངེ་འཛིན་དེས་ནི། ཀུན་ནས་ཉོན་མོངས་པ་ཐམས་ཅད་བཅོམ་ཞིང༌།
བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །གཤེན་རབ་མི་
བོས་བཀའ་སྩལ་པ། མེད་ཁམས་སྟོང་པ་རྗེ། དེ་ལྟར་ན། བོན་ཐམས་ཅད་འཁོར་
ཆགས་མེད་ཅིང་། མི་དམིགས་པ་བསྒོམ་པའི་ཏིང་ངེ་འཛིན་དེས་ནི། ཀུན་ནས་ཉོན་
མོངས་པ་ལ་ཕྱིར་ལྡོག་པ་མེད་ཅིང༌། བླ་ན་མེད་པ་ཡང་དག་པའི་འབྲས་བུ་ཐོབ་པར་
འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་
པའི་རྗེས་སུ་འཁོར་ཆགས་མེད་ཅིང་། མི་དམིགས་པ་བསྒོམ་པའི་ཏིང་ངེ་འཛིན་དེས་
ནི། ཀུན་ནས་ཉོན་མོངས་པ་ལ་ཕྱིར་མི་ལྡོག་པ་མེད་ཅིང་། བླ་ན་མེད་པ་ཡང་དག་
པའི་འབྲས་བུ་ཐོབ་པར་འགྱུར་རོ། །གཤེན་རབ་མི་བོས་བཀའ་སྩལ་པ། མེད་ཁམས་
སྟོང་པ་རྗེ། དེ་ལྟར་ན། བོན་ཐམས་ཅད་ལ་མི་མཉམ་པ་མེད་ཅིང་། མི་དམིགས་པ་
བསྒོམ་པའི་ཏིང་ངེ་འཛིན་དེ་ནི། ཉོན་མོངས་པ་ཐུགས་རྗེས་སྐྱོབ་པའི་དོན་ལ་ལན་
གཅིག་ཕྱིར་འོང་ཞིང་། དེ་དེ་བཞིན་དུ། བླ་ན་མེད་པ་ཡང་དག་པའི་དོན་ལ་འབྲས་
བུ་ཐོབ་པར་འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་
ཉོན་མོངས་པ་དང་ཀུན་ནས་ཉོན་མོངས་པ་མ་ཡིན་པའི་གང་ལ་ཡང་མི་མཉམ་པ་
མེད་ཅིང་། མི་དམིགས་པ་བསྒོམ་པའི་ཏིང་ངེ་འཛིན་དེས་ནི། ཀུན་ནས་ཉོན་མོངས་
པ་མི་བདེ་བའི་ཉོན་མོངས་པ་ཐམས་ཅད་ཐུགས་རྗེས་སྐྱོབ་པའི་དོན་ལ་ལན་ཅིག་
ཕྱིར་འོང་ཞིང་། དེ་དེ་བཞིན་དུ། བླ་ན་མེད་པ་ཡང་དག་པའི་འབྲས་བུ་ཐོབ་པར་
འགྱུར་རོ། །གཤེན་རབ་མི་བོས་བཀའ་སྩལ་པ། མེད་ཁམས་སྟོང་པ་རྗེ། དེ་ལྟར་ན།
ཐུགས་རྗེས་སྐྱོབས་པའི་དོན་ལ་ལན་ཅིག་ཕྱིར་འོང་བའི་འབྲས་བུ་དེ་ནི། རྣམ་པ་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐམས་ཅད་མཁྱེན་པའི་ཡེ་ཤེས་དང་ལྡན་པ་སྟེ། མཉམ་པ་ཉིད་ཀྱི་དོན་ལ་གནས་པ་
ལས། གཞན་གྱི་རྗེས་སུ་འོང་བ་ཡང་མ་ཡིན་ནོ། །དེའི་ཕྱིར་ན། གཡུང་དྲུང་སེམས་
དཔའ་རྣམས། ཐུགས་རྗེས་སྐྱོབས་པའི་དོན་ལ་ལན་ཅིག་ཕྱིར་འོང་བའི་རྣམ་པ་དེ་ནི།
ཀུན་ནས་ཉོན་མོངས་པའི་རྗེས་སུ་འོང་བ་མ་ཡིན། ཀུན་ནས་ཉོན་མོངས་པ་མ་ཡིན་
པ་གཞན་གྱི་རྗེས་སུ་འོང་བ་མ་ཡིན་པས། ཀུན་ནས་ཉོན་མོངས་པ་དང་། ཀུན་ནས་
ཉོན་མོངས་པ་མ་ཡིན་པ་གང་ལ་ཡང་དམིགས་པར་མི་འགྱུར་རོ། །དེའི་ཕྱིར་ན།
གཡུང་དྲུང་སེམས་དཔའ་རྣམས། རྣམ་པར་བྱང་བའི་རྗེས་སུ་འོང་བ་མ་ཡིན་པས།
རྣམ་པར་བྱང་བ་མ་ཡིན་པ་གཞན་གྱི་རྗེས་སུ་འོང་བ་མ་ཡིན་པས། རྣམ་པར་བྱང་བ་
དང་རྣམ་པར་བྱང་བ་མ་ཡིན་པ་གང་ལ་ཡང་དམིགས་པར་མི་འགྱུར་རོ། ། དེ་ནས་
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྣམ་པ་ཐམས་ཅད་མཁྱེན་པའི་
ཡེ་ཤེས་དང་ལྡན་པས། ཐུགས་རྗེས་སྐྱོབ་པའི་དོན་ལ་ལན་ཅིག་ཕྱིར་འོང་བ་དེ། ཀུན་
ནས་ཉོན་མོངས་པའི་སྡུག་བསྔལ་ཅི་ལྟ་བུ་ཞིག་ལ་བརྟགས་ནས་ལན་ཅིག་ཕྱིར་འོང་
བར་འགྱུར་རོ། །དེ་ལྟར་ན། རྣམ་པར་བྱང་བའི་དོན་ཅི་ལྟ་བུ་ཞིག་ལ་བརྟགས་ནས་
ལན་ཅིག་ཕྱིར་འོང་བར་འགྱུར་རོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་
ཆུང་། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་
འདི་ལྟ་སྟེ། རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་པས། ཐུགས་རྗེས་
སྐྱོབས་པའི་དོན་ལ་ལན་ཅིག་ཕྱིར་འོང་བ་དེ་ནི། ཐུགས་རྗེ་ཆེན་པོ་མཉམ་སྙོམས་དང་
ལྡན་པས། སྤྲུལ་པའི་སྐུ་ཐང་ཅིག་ཙམ་བསྟན་ནས། འགྲོ་བ་སེམས་ཅན་གྱི་དོན་ཡིད་
བཞིན་དུ་གྲུབ་པར་མཛད་ཅིང་། མཉམ་པ་ཉིད་ཀྱི་ངང་ལས་མི་གཡོ་བར་གནས་ཏེ།
དེས་ནི་འཁོར་བའི་བདེ་སྡུག་ལ་དམིགས་པར་ག་ལ་འགྱུར་རོ། །ཡིད་ཀྱི་ཁྱེའུ་ཆུང་། དེ་
ནི་ཀུན་ནས་ཉོན་མོངས་པ་བདེ་ཞེས་བྱ་བའམ། སྡུག་བསྔལ་ཞེས་བྱ་བར་རྣམ་པར་
220

འབུམ་སྡེ། ཁམས་རྩ་རྣམ་ངེས། ༼ཀ༽
རྟོག་པ་མེད་པས་དམིགས་པར་མི་འགྱུར་རོ། །ཡིད་ཀྱི་ཁྱེའུ་ཆུང་། དེ་ནི་རྣམ་པར་
བྱང་བ་བདེ་ཞེས་བྱ་བའམ། སྡུག་བསྔལ་ཞེས་བྱ་བ་རྣམ་པར་རྟོག་པ་མེད་པས་
དམིགས་པར་མི་འགྱུར་རོ། །ཁམས་བརྒྱད་གཏན་ལ་ཕབས་པའི་དོན་རྣམ་པར་ངེས་
པ་ལས། བོན་ཐམས་ཅད་སྟོང་པའི་དྲན་པ་ལས་ལན་ཅིག་ཕྱིར་འོང་བར་བསྟན་པའི་
ལེའུ་སྟེ་སུམ་ཅུ་བདུན་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་
ལས། དུམ་བུ་གཅིག་པ། བམ་པོ་བཅུ་གསུམ་པའོ།། །། །
༧ ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། འཁོར་བའི་བདེ་སྡུག་
ལ་རྣམ་པར་རྟོག་པ་མི་དམིགས་པར་མི་འགྱུར་ལ། མྱ་ངན་ལས་འདས་པའི་དོན་ལ་
རྣམ་པར་རྟོག་པ་དམིགས་པར་མི་འགྱུར་ན། དེའི་ཚེ་གཟུགས་རང་གི་རང་བཞིན་ལ་
དམིགས་སུ་མཆིས་སམ། གཟུགས་ཀྱིས་ཀུན་ནས་ཉོན་མོངས་པ་གཞན་ལ་དམིགས་
སུ་མཆིས་སམ། སྦྱིན་པའི་བླ་ན་མེད་པར་ཕྱིན་པ་རང་བཞིན་ལ་དམིགས་སུ་མཆིས་
སམ། སྦྱིན་པའི་བླ་ན་མེད་པར་ཕྱིན་པས། རྣམ་པར་བྱང་བ་གཞན་ལ་དམིགས་སུ་
མཆིས་སམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ།
གཟུགས་ནི་གཟུགས་རང་གི་རང་བཞིན་མེད་པས། རྣམ་པར་རྟོག་པ་མེད་ཅིང་ཅིར་
ཡང་མི་དམིགས་སོ། །གཟུགས་ནི་ཀུན་ནས་ཉོན་མོངས་པ་ལ་རྣམ་པར་རྟོག་པ་མེད་
ཅིང་ཅིར་ཡང་མི་དམིགས་སོ། །ཀུན་ནས་ཉོན་མོངས་པ་ནི། ཀུན་ནས་ཉོན་མོངས་པ་
རང་ལ་རང་བཞིན་མེད་པས། རྣམ་པར་རྟོག་པ་མེད་ཅིང་ཅིར་ཡང་མི་དམིགས་སོ། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། སྦྱིན་པའི་བླ་
ན་མེད་པར་ཕྱིན་པ་ནི། སྦྱིན་པའི་བླ་ན་མེད་པར་ཕྱིན་པ་རང་བཞིན་མེད་པས། རྣམ་
པར་རྟོག་པ་མེད་ཅིང་ཅིར་ཡང་མི་དམིགས་སོ། །སྦྱིན་པའི་བླ་ན་མེད་པར་ཕྱིན་པ་ནི།
རྣམ་པར་བྱང་བ་ལ་རྣམ་པར་རྟོག་པ་མེད་ཅིང་ཅིར་ཡང་མི་དམིགས་སོ། །རྣམ་པར་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱང་བ་ནི། རྣམ་པར་བྱང་བ་རང་གི་རང་བཞིན་མེད་པས། རྣམ་པར་རྟོག་པ་མེད་
ཅིང་ཅིར་ཡང་མི་དམིགས་སོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་
པ་ལས། བོན་ཐམས་ཅད་རྣམ་པར་མི་རྟོག་མི་དམིགས་པར་བསྟན་པའི་ལེའུ་སྟེ་སུམ་
ཅུ་བརྒྱད་པའོ།། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བདག་གི་གཡུང་
དྲུང་བདེ་བ་ཆེན་པོ་དེ་བཞིན་ཉིད་ཀྱི་སྙིང་པོ་བསྒོམ་ནས། བླ་ན་མེད་པ་ཡང་དག་
པར་རྫོགས་པའི་འབྲས་བུ་ཐོབ་པར་འཚལ་ན། ཀུན་ནས་ཉོན་མོངས་པའི་རང་བཞིན་
ཅི་ལྟ་བུ་ཞིག་ཏུ་བརྟག་ལ། དེ་བཞིན་ཉིད་ཀྱི་སྙིང་པོ་བསྒོམ་པར་བགྱི། རྣམ་པར་བྱང་
བའི་རང་བཞིན་ཅི་ལྟ་བུ་ཞིག་ཏུ་བརྟག་ལ། དེ་བཞིན་ཉིད་ཀྱི་སྙིང་པོ་བསྒོམ་པར་བགྱི།
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་
དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ།
གཡུང་དྲུང་བདེ་བ་ཆེན་པོ་ཡང་དག་པ་སྟེ། དེ་བཞིན་ཉིད་ཀྱི་སྙིང་པོ་བསྒོམ་པ་ནི།
བོན་ཐམས་ཅད་ཡེ་ནས་རང་བཞིན། བརྟག་ཏུ། བརྗོད་དུ། མཚོན་ཏུ། དམིགས་
སུ། འདུ་འབྲལ། འཕེལ་འགྲིབ། སྐྱེ་འགག །གནས་པ་ལས་གཞན་དུ་འགྱུར་བ་མེད་
པའི་ཕྱིར། ཀུན་ནས་ཉོན་མོངས་པ་ལ་རང་བཞིན། བརྟག་ཏུ། བརྗོད་དུ། མཚོན་
ཏུ། དམིགས་སུ། འདུ་འབྲལ། འཕེལ་འགྲིབ། སྐྱེ་འགག་གནས་པ་ལས་གཞན་དུ་
འགྱུར་བ་མེད་དེ། གང་ལ་རང་བཞིན། བརྟག་ཏུ། བརྗོད་དུ། མཚན་ཏུ། དམིགས་
སུ། འདུ་འབྲལ། འཕེལ་འགྲིབ། སྐྱེ་འགག །གནས་པ་ལས་གཞན་དུ་འགྱུར་བ་མེད་
པར་ཤེས་པ་དེ་ནི། གཡུང་དྲུང་བདེ་བ་ཆེན་པོ་ཡང་དག་པ་སྟེ། དེ་ནི་དེ་བཞིན་
ཉིད་ཀྱི་སྙིང་པོ་བསྒོམ་པའོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་།
གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་
222

འབུམ་སྡེ། ། ཁམས་རྩ་རྣམ་ངེས། །
དོན་ལ་སྤྱོད་པའི་ཚེ། གཡུང་དྲུང་བདེ་བ་ཆེན་པོ་ཡང་དག་པ་སྟེ། དེ་བཞིན་ཉིད་
ཀྱི་སྙིང་པོ་བསྒོམ་པ་ནི། བོན་ཐམས་ཅད་ཡེ་ནས། རང་བཞིན། བརྟག་ཏུ། བརྗོད་
དུ། མཚོན་ཏུ། དམིགས་སུ། འདུ་འབྲལ། འཕེལ་འགྲིབ། སྐྱེ་འགག །གནས་པ་
ལས་གཞན་དུ་འགྱུར་བ་མེད་པའི་ཕྱིར། རྣམ་པར་བྱང་བ་ལ་རང་བཞིན། བརྟག་ཏུ།
བརྗོད་དུ། མཚོན་ཏུ། དམིགས་སུ། འདུ་འབྲལ། འཕེལ་འགྲིབ། སྐྱེ་འགག །གནས་
པ་ལས་གཞན་དུ་འགྱུར་བ་མེད་དེ། གང་ལ་རང་བཞིན། བརྟག་ཏུ། བརྗོད་དུ།
མཚོན་ཏུ། དམིགས་སུ། འདུ་འབྲལ། འཕེལ་འགྲིབ། སྐྱེ་འགག་གནས་པ་ལས་གཞན་
དུ་འགྱུར་བ་མེད་པར་ཤེས་པ་དེ་ནི། གཡུང་དྲུང་བདེ་བ་ཆེན་པོ་ཡང་དག་པ་སྟེ། དེ་
ནི་དེ་བཞིན་ཉིད་ཀྱི་སྙིང་པོ་བསྒོམ་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་
པར་ངེས་པ་ལས། བོན་ཐམས་ཅད་དེ་བཞིན་ཉིད་ཀྱི་སྙིང་པོ་བསྒོམ་པར་བསྟན་པའི་
ལེའུ་སྟེ་སུམ་ཅུ་དགུ་པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བོན་ཐམས་
ཅད་ལ་མཚན་མ་ཡོད་ཅེས་བྱ་བའམ། མཚན་མ་མེད་ཅེས་བྱ་བ་རྣམ་པར་མི་རྟོག་
མི་དམིགས་ན། བོན་ཐམས་ཅད་ལ་རྣམ་གྲངས་དང་ངེས་ཚིག་བཤད་དུ་མ་མཆིས་
སམ། གཤེན་རབ་ལགས། ཀུན་ནས་ཉོན་མོངས་པ་ལ་མཚན་མ་ཡོད་ཅེས་བྱ་བའམ།
མཚན་མ་མེད་ཅེས་བྱ་བ་ལ་རྣམ་པར་མི་རྟོག་མི་དམིགས་ན། ཀུན་ནས་ཉོན་མོངས་
པའི་རྣམ་གྲངས་དང་ངེས་ཚིག་བཤད་དུ་མ་མཆིས་སམ། གཤེན་རབ་ལགས། རྣམ་
པར་བྱང་བ་ལ་མཚན་མ་ཡོད་ཅེས་བྱ་བའམ། མཚན་མ་མེད་ཅེས་བྱ་བ་ལ་རྣམ་པར་
མི་རྟོག་མི་དམིགས་ན། རྣམ་པར་བྱང་བའི་རྣམ་གྲངས་དང་ངེས་ཚིག་བཤད་དུ་མ་
མཆིས་སམ།
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ།
བོན་ཐམས་ཅད་ཀྱི་རྣམ་གྲངས་ངེས་ཚིག་བཤད་དུ་ཡོད་པར་ཡང་སྟོན་ལ། མེད་པར་
ཡང་སྟོན་ནོ། ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ཞེ་ན། དེ་ནི་བོན་ཐམས་ཅད་ཡོད་
པར་སྟོན་པ་ནི་གསལ་བ་ཡིན་ལ། མེད་པར་སྟོན་པ་ནི་རང་བཞིན་མེད་པ་ཡིན་ཏེ།
གསལ་བ་རང་བཞིན་མེད་པའི་དོན་སྟོན་པའི་ཕྱིར་རོ། །ཡིད་ཀྱི་ཁྱེའུ་ཆུང་། གཡུང་
དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་
པའི་ཚེ། བོན་ཐམས་ཅད་གསལ་བར་བསྟན་པའི་ཕྱིར། བོན་ཐམས་ཅད་ཀྱི་རྣམ་
གྲངས་དང༌། ངེས་དོན་བསྟན་པ་ནི་གཉིས་ཏེ། གཉིས་གང་ཞེ་ན། འཁོར་བའི་བོན་
དང་། མྱ་ངན་ལས་འདས་པའི་བོན་གཉིས་སོ། །དེ་ཡང་འཁོར་བའི་བོན་གང་ཞེ་
ན། གཟུགས་དང་རྒ་ཤི་ལ་སོགས་པའི་རྣམ་གྲངས་དང་ངེས་དོན་བསྟན་པའོ། ། མྱ་
ངན་ལས་འདས་པའི་བོན་གང་ཞེ་ན། སྦྱིན་པའི་བླ་ན་མེད་པར་ཕྱིན་པ་དང་། བླ་ན་
མེད་པ་ཡང་དག་པར་རྫོགས་པའི་འབྲས་བུ་ལ་སོགས་པའི་རྣམ་གྲངས་དང་ངེས་དོན་
བསྟན་པའོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་
དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་
པའི་ཚེ། ཀུན་ནས་ཉོན་མོངས་པའི་རྣམ་གྲངས་དང་ངེས་དོན་བསྟན་པ་དང་། རྣམ་
པར་བྱང་བའི་རྣམ་གྲངས་དང་ངེས་དོན་གསལ་བར་ཤེས་ཤིང་རྟོགས་པའི། གཡུང་
དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་འབྲས་བུ་
ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
བོན་གྱི་རྣམ་གྲངས་དང་ངེས་དོན་བསྟན་པའི་ལེའུ་སྟེ་བཞི་བཅུ་པའོ།། །།
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་
མོངས་པའི་རྣམ་གྲངས་དེ་དག་ལ་རང་བཞིན་མཆིས་སམ། གཤེན་རབ་ལགས། རྣམ་
224

འབུམ་སྡེ། ཁམས་རྩ་རྣམ་ངེས།
པར་བྱང་བའི་རྣམ་གྲངས་དེ་དག་ལ་རང་བཞིན་མཆིས་སམ། གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་དཔའ་སེམས་དཔའ་ཆེན་
པོས། ཐེག་པ་གོང་མ་ལ་སྤྱོད་ཅིང་ཁྲི་འཕང་དང་པོ་ལ་རྟོགས་པ་ནི། བོན་ཐམས་ཅད་
མི་སྣང་མི་དམིགས་པའི་ཕྱིར། འཁོར་བའི་བོན་ལ་རང་བཞིན་མེད་དོ། །གང་ལ་རང་
བཞིན་མེད་པར་ཤེས་པ་དེ་ནི། བླ་ན་མེད་པ་ཡང་དག་པའི་འབྲས་བུ་ཤེས་པའོ། །མྱ་
ངན་ལས་འདས་པའི་བོན་ལ་རང་བཞིན་མེད་དེ། གང་ལ་རང་བཞིན་མེད་པར་ཤེས་
པ་ནི། བླ་ན་མེད་པ་ཡང་དག་པའི་འབྲས་བུ་ཤེས་པའོ། །
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་
དཔའ་སེམས་དཔའ་ཆེན་པོས། ཐེག་པ་གོང་མ་ལ་སྤྱོད་ཅིང་ཁྲི་འཕང་དང་པོ་རྟོག་པ་
ནི། ཀུན་ནས་ཉོན་མོངས་པའི་རྣམ་གྲངས་མི་སྣང་མི་དམིགས་པའི་ཕྱིར། ཀུན་ནས་
ཉོན་མོངས་པའི་རྣམ་གྲངས་གང་ལ་ཡང་རང་བཞིན་མེད་དེ། གང་ལ་རང་བཞིན་
མེད་པར་ཤེས་པ་ནི། བླ་ན་མེད་པ་ཡང་དག་པའི་འབྲས་བུ་ཤེས་པའོ། །གཤེན་རབ་
མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་དཔའ་ཆེན་པོས།
ཐེག་པ་གོང་མ་ལ་སྤྱོད་ཅིང་། ཁྲི་འཕང་དང་པོ་རྟོགས་པ་ནི། རྣམ་པར་བྱང་བའི་
རྣམ་གྲངས་མི་སྣང་མི་དམིགས་པའི་ཕྱིར། རྣམ་པར་བྱང་བའི་རྣམ་གྲངས་གང་ལ་
ཡང་རང་བཞིན་མེད་དེ། གང་ལ་རང་བཞིན་མེད་པར་ཤེས་པ་དེ་ནི། བླ་ན་མེད་པ་
ཡང་དག་པའི་འབྲས་བུ་ཤེས་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་
ངེས་པ་ལས། བོན་ཐམས་ཅད་ཀྱི་རྣམ་གྲངས་ལ་རང་བཞིན་མེད་པའི་ལེའུ་སྟེ་བཞི་
བཅུ་ཞེ་གཅིག་པའོ། །དགེའོ། །
༧ བསྟན་འཛིན་སྐྱེས་མཆོག་འོད་ཟེར་སྦྱིན་པ་ཡིས།
བསྟན་སྐྱོང་ལྷ་མི་གཤེན་དང་དཔུང་སྦྲེལ་ཏེ།
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བསྟན་པའི་སྙིང་པོ་སྒོ་བཞི་མཛོད་ལྔའི་བོན།
བསྟན་འགྲོའི་དཔལ་དུ་བསྐྲུན་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
226

ཁམས་བརྒྱད་གཏན་ལ་ཕབས་པའི་རྩ་བའི་
དོན་རྣམ་པར་ངེས་པ་
བཞུགས་སོ། །
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་།
227

ཁམས་བརྒྱད་གཏན་ལ་ཕབས་པའི་རྩ་བའི་
དོན་རྣམ་པར་ངེས་པ་
བཞུགས་སོ། །
༄༅། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དུམ་བུ་
གཉིས་པ། བམ་པོ་དང་པོ། །
༧ དེ་ནས་སྟོན་པ་གཤེན་རབ་མི་བོ་ནི། མཚོ་མུ་ལེ་ཁྱུད་ཀྱི་འགྲམ། མུ་ཡང་སྤྲུལ་
པའི་གླིང་ལ་བྱོན་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
ཚངས་པ་གཙུག་ཕུད་དང་། གཞན་ཡང་འཁོར་དུ་གཏོགས་པའི་གཡུང་དྲུང་སེམས་
དཔའ་རྣམས་ལ་བཀའ་སྩལ་པ། བོན་ཐམས་ཅད་མ་འདྲེས་པ་སོ་སོའི་ཁམས་སུ་
གཏན་ལ་ཕབ་སྟེ་བཤད་པར་བྱ་ཡིས། གཡུང་དྲུང་སེམས་དཔའ་རྣམས་འདི་ལ་ཉོན་
ཅིག །དེ་ནི་གང་ཞེ་ན། གཡུང་དྲུང་གི་བོན། ཐམས་ཅད་བདེན་པ་རྣམ་པ་གཉིས་སུ་
འདུས་སོ། །ཞེས་གསུངས་སོ། ། །
༧ དེ་ནས་གཤེན་རབ་ཚངས་པ་གཙུག་ཕུད་ཀྱིས། རྒྱན་དང་ཆ་ལུགས་མཛེས་པར་
བྱས་ནས། མེ་ཏོག་ཨུད་དཔལ་ལག་ཏུ་ཐོགས་ཐལ་མོ་སྦྱར་ཏེ། གུས་པའི་ཚུལ་ཕྱུང་
ཞིང་པུས་མོ་གཡས་པའི་ལྷ་ང་ས་ལ་བཙུགས་ནས། སྟོན་པ་ལ་འདི་སྐད་ཅེས་ཞུས་
སོ། །གཤེན་རབ་ལགས། གཡུང་དྲུང་གི་བོན་ཐམས་ཅད་བདེན་པ་རྣམ་པ་གཉིས་སུ་
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཅི་ལྟར་འདུས་པར་འགྱུར། གཤེན་རབ་ཀྱིས་བཀའ་སྩལ་པ། ཚངས་པ་གཙུག་ཕུད་
གཞན་ཡང་གཤེན་རབ་གཡུང་དྲུང་སེམས་དཔའ་རྣམས། གཡུང་དྲུང་གི་བོན་ཐམས་
ཅད་བདེན་པ་རྣམ་པ་གཉིས་སུ་འདུས་པ་དེ་གང་ཞེ་ན། ཀུན་རྫོབ་ཀྱི་བདེན་པ་དང་།
དོན་དམ་པའི་བདེན་པ་གཉིས་སུ་འདུས་སོ། །དེ་ཅིའི་ཕྱིར་ཞེ་ན། གཡུང་དྲུང་གི་བོན་
ཐམས་ཅད་དགེ་སྡིག་མི་འཆོལ་ཞིང་། མ་འདྲེས་པ་སོ་སོར་རྟོགས་པའི་ཕྱིར། སོ་སོར་
རྟོགས་པའི་ཡེ་ཤེས་ཀྱིས་ལ་བཅད་པའོ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་རྫོབ་ཀྱི་
བདེན་པ་ནི་ཅི་ལྟ་བུ་ཞིག་ལགས། དོན་དམ་པའི་བདེན་པ་ནི་ཅི་ལྟ་བུ་ཞིག་ལགས།
གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། མྱ་ངན་ལས་འདས་པའི་
བོན་ཐམས་ཅད་ནི་དོན་དམ་པའི་བདེན་པའོ། །འཁོར་བ་ལ་གནས་པའི་བོན་ཐམས་
ཅད་ནི་ཀུན་རྫོབ་ཀྱི་བདེན་པའོ། །གསོལ་པ་གཤེན་རབ་ལགས། འཁོར་བ་ལ་གནས་
པའི་བོན་ཀུན་རྫོབ་ཏུ་བཤད་པ་ནི་གང་ཞིག་ལགས། མྱ་ངན་ལས་འདས་པའི་བོན་
དོན་དམ་པར་བཤད་པ་ནི་གང་ཞིག་ལགས། གཤེན་རབ་ཀྱིས་བཀའ་སྩལ་པ། རིགས་
ཀྱི་བུ་འདི་ལྟ་སྟེ། གཟུགས་དང་རྒ་ཤི་ལ་སོགས་པའི་བོན་ལ་སྤྱོད་པ་ཐམས་ཅད་ནི།
འཁོར་བ་ལ་གནས་ཏེ་ཀུན་རྫོབ་ཀྱི་བདེན་པའོ། །སྦྱིན་པའི་བླ་ན་མེད་པར་ཕྱིན་པ་
དང་། བླ་ན་མེད་པ་ཡང་དག་པར་རྫོགས་པའི་འབྲས་བུ་ལ་སོགས་པའི་བོན་ལ་སྤྱོད་
པ་ཐམས་ཅད་ནི། མྱ་ངན་ལས་འདས་ཏེ་དོན་དམ་པའི་བདེན་པའོ། ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་རྫོབ་ཀྱི་
བདེན་པ་དང༌། དོན་དམ་པའི་བདེན་པ་གཉིས་དོན་དུ་གཅིག་པར་འགྱུར་རམ། སོ་
སོར་ལྟ་བུ་ཞིག་ལགས་སམ། གཤེན་རབ་ཀྱིས་བཀའ་སྩལ་པ། དེ་ནི་འདི་ལྟ་སྟེ། ཀུན་
རྫོབ་ཀྱི་བདེན་པ་རྟོགས་པའི་དུས་ན། དོན་དམ་པའི་བདེན་པ་དང་། ཀུན་རྫོབ་ཀྱི་
230

༼ཁའོ། ༽
འབུམ་སྡེ། ཁམས་རྩ་རྣམ་ངེས།
བདེན་པ་གཉིས་ཀྱང་གཉིས་སུ་ཡོད་དོ། །གཉིས་སུ་བྱར་ཡོད་སོ་སོ་སྟེ་ཐ་དད་པའོ། །
དོན་དམ་པའི་བདེན་པ་རྟོགས་པའི་དུས་ན། ཀུན་རྫོབ་ཀྱི་བདེན་པ་དང༌། དོན་དམ་
པའི་བདེན་གཉིས་ཀྱང་གཉིས་སུ་མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་
དད་དོ། ། །
གསོལ་པ། གཤེན་རབ་ལགས། ཀུན་རྫོབ་ཀྱི་བདེན་པ་དང་། དོན་དམ་པའི་
བདེན་པ་གཉིས་ཅི་ལྟར་སྤྱད་ཅིང་བསྒྲུབ་པར་བགྱི། གཤེན་རབ་ཀྱིས་བཀའ་སྩལ་པ།
རིགས་ཀྱི་བུ་འདི་ལྟ་སྟེ། ཀུན་རྫོབ་ཀྱི་བདེན་པ་ནི། ཕྲིན་ལས་སྤྱད་ཅིང་འགྲུབ་པར་
གྱིས་ཤིག །དོན་དམ་པའི་བདེན་པ་ནི། སེམས་ལ་གསལ་ཞིང་བསྒོམ་པར་གྱིས་ཤིག །
དེ་ཅིའི་ཕྱིར་ཞེ་ན། ཀུན་རྫོབ་ཀྱི་བདེན་པ་ནི་མ་སྤྱད་ན་གང་ཡང་མི་འགྲུབ་ལ། དོན་
དམ་པའི་བདེན་པ་ནི་མ་བསྒོམ་ན། གང་ཡང་མི་གསལ་བས་སྤྱད་ཅིང་བསྒོམ་པར་
བྱའོ། །
༧ དེ་ནས་ཡིད་ཁྱེའུ་ཆུང་གིས་གསོལ་པ། སྟོན་པ་ལགས། ཀུན་རྫོབ་ཀྱི་བདེན་པ་
ནི། ཕྲིན་ལས་སུ་ཅི་ལྟར་སྤྱད་ཅིང་འགྲུབ་པར་བགྱི། དོན་དམ་པའི་བདེན་པའི་དོན།
སེམས་ལ་ཅི་ལྟར་གསལ་ཞིང་བསྒོམ་པར་བགྱི། གཤེན་རབ་ཀྱིས་བཀའ་སྩལ་པ། དེ་
ནི་འདི་ལྟ་སྟེ། ཀུན་ནས་ཉོན་མོངས་པའི་ཕྲིན་ལས་སུ་དགེ་བ་སྤྱད་ཅིང་འགྲུབ་པའོ། །
གཤེན་རབ་ཀྱིས་བཀའ་སྩལ་པ། དེ་ནི་འདི་ལྟ་སྟེ། རྣམ་པར་བྱང་བ་མཚན་མ་ལ་མི་
གནས་པས། སེམས་ལ་གསལ་ཞིང་བསྒོམ་པར་བྱའོ། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་སེམས་
དཔའ་རྣམས་ལ་བཀའ་སྩལ་པ། བོན་ཐམས་ཅད་དགེ་སྡིག་མི་འཆོལ་ཞིང་། མ་
འདྲེས་པ་སོ་སོར་བསྟན་གྱིས། གཡུང་དྲུང་སེམས་དཔའ་རྣམས། འདི་ལ་རབ་ཏུ་ཉོན་
ཅིག་ཅེས་གསུངས་སོ། །དེ་ནས་གཤེན་རབ་གཡུང་དྲུང་སེམས་དཔའ་སེམས་དཔའ་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཚངས་པ་གཙུག་ཕུད་ཀྱིས། གུས་པའི་ཚུལ་ཕྱུངས་ནས། མེ་ཏོག་ཧ་རི་ཀ་དང་། སུ་རི་
ཀ་དང་། ཨུ་མོ་ཏ་དང་། ཀུ་མུ་ཏ་དང༌། ཨུ་དུམ་ཝ་ར་དང༌། ནམ་མཁའ་ལྡིང་དང་།
ཙམ་པ་ཀ་དང་། ཨུད་དཔལ་ལ་སོགས་པའི་མཆོད་པ་ཕུལ་ཏེ། མགོ་བོས་ཞབས་ལ་
ལྷ་ཕྱག་འཚལ་ནས། འདི་སྐད་ཅེས་ཞུས་སོ། །གཤེན་རབ་ལགས། བོན་ཐམས་ཅད་
དགེ་སྡིག་མི་འཆོལ་ཞིང་། མ་འདྲེས་པ་སོ་སོར་དབྱེ་བ་ཞིག་ཏུ་གསུངས་ན། ཀུན་ནས་
ཉོན་མོངས་པའི་དགེ་སྡིག་གཉིས་ཅི་ལྟར་དབྱེ་བར་བགྱི། རྣམ་པར་བྱང་བ་ལ་དགེ་
སྡིག་གཉིས་དབྱེ་རུ་མཆིས་སམ། གཤེན་རབ་ཀྱིས་བཀའ་སྩལ་པ། ཚངས་པ་གཙུག་
ཕུད། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། །
དེ་ནི་འདི་ལྟ་སྟེ། ཀུན་ནས་ཉོན་མོངས་པ་ཡོད་དོ། །ཀུན་ནས་ཉོན་མོངས་པ་དགེ་བ་
ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་སྡིག་པ་ཅན་ཞེས་བྱ་བ་ཡོད་དོ། །
ཀུན་ནས་ཉོན་མོངས་པ་དགེ་བ་ཅན་དང་། སྡིག་པ་ཅན་གཉིས་སུ་ཡོད་དོ། །གཉིས་
སུ་བྱར་ཡོད་སོ་སོ་སྟེ་ཐ་དད་པའོ། །དེ་ལྟར་ན། ཀུན་ནས་ཉོན་མོངས་པ་ནི་དགེ་སྡིག་
འདྲེས་ཤིང་འཆོལ་བས། འཁོར་བའི་ས་ལ་གནས་པའོ། །དེའི་ཕྱིར་ན། ཀུན་ནས་ཉོན་
མོངས་པ་སྡིག་པ་ཅན་དེ་ནི་དམྱལ་བའི་ལོ་མ་མུར་འཛེག་གི་མཛེ། ནད་གདུག་པ་
ཅན་དང་རིམས་མི་བཟད་པ། དུག་ཧ་ལ་ཧ་ལ། མཚོན་ཆ་རྣོན་པོ། མེ་དཔུང་འབར་
བ། ཆུ་བོ་རབ་མེད། འཁོར་བའི་མུན་ནག །སྡུག་བསྔལ་གྱི་བཙོན་ར། མི་གཙང་
བའི་གཏན་གཞི། རྣག་ཁྲག་གི་རྐྱལ་བུ། ཆུ་སེར་གྱི་ཕོར་བ། ངན་སོང་གསུམ་གྱི་དེད་
དཔོན། འཁོར་བ་ཕྱིན་ཅི་ལོག་གི་གནས་སུ་གཞེན་འདེབས་པ། རོ་མྱགས་ཀྱི་འདམ་
རྫབ། སྤུ་གྲིའི་སོ་ལམ། རལ་གྲི་ལོ་མའི་ནགས་ཚལ། ཤལ་མ་རི་ཡི་སྡོང་པོ། མྱ་ངན་
གྱི་རྒྱ་མཚོ་ལྟ་བུར་ཤེས་པར་བྱའོ། །གང་ཞིག་ཀུན་ནས་ཉོན་མོངས་པ་དེ་ལྟ་བུའི་རང་
བཞིན་ཅན་དུ་ཤེས་པ་དེ་ནི། ཀུན་ནས་ཉོན་མོངས་པའི་སྡིག་པ་སྤངས་ནས་ཐར་པ་
232

འབུམ་སྡེ། ། ཁམས་རྩ་རྣམ་ངེས།
ཆེན་པོ་ཐོབ་པར་འཚལ་བའི་གཡུང་དྲུང་སེམས་དཔའ་སེམས་དཔའ་ཆེན་པོས། བླ་
ན་མེད་པ་ཡང་དག་པའི་དོན་ལ་སྤྱོད་པར་བྱའོ། །གཤེན་རབ་ཀྱིས་བཀའ་སྩལ་པ།
ཚངས་པ་གཙུག་ཕུད། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། དེ་ནི་འདི་ལྟ་སྟེ། རྣམ་པར་བྱང་བ་ཡོད་དོ། །རྣམ་པར་བྱང་བ་ནི་དགེ་བའི་
རང་བཞིན་ལས་སྡིག་པ་ཡེ་ནས་མི་མངའ་འོ། །རྣམ་པར་བྱང་བ་ནི་དགེ་བ་དང་སྡིག་
པ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་ན།
རྣམ་པར་བྱང་བ་དགེ་སྡིག་མ་འདྲེས་མ་འཆོལ་བས་འཁོར་བ་དང་མྱ་ངན་ལས་འདས་
པའོ། །དེའི་ཕྱིར་ན། རྣམ་པར་བྱང་བ་དགེ་བའི་རང་བཞིན་ཅན་འདི་ནི། སྟོང་གི་སྤྱི་
ཕུད། གཤེན་རབ་ཀྱི་ཞལ་སྐྱིན། ཐུགས་རྗེའི་མངའ་བདག །དུག་སེལ་སྨན་གྱི་རྒྱལ་པོ།
མེ་ཏོག་ཧ་ལོ། བདུད་རྩིའི་ཆར་པ། གྲུ་དང་གཟིངས། སྣང་གསལ་གྱི་སྒྲོན་མ། བདེ་
ལྡན་ལྷའི་ཕོ་བྲང་། ས་དྲི་མ་མེད་པ། འོད་ཀྱི་འཁོར་ལོ། ཆུ་ཟླའི་དཀྱིལ་འཁོར། མཐོ་
རིས་ཐར་པའི་ལམ་འདྲེན། སྟོན་པའི་སྒྲོན་མ། ཐུགས་རྗེའི་ལྕགས་ཀྱུ། འཁོར་བ་མེད་
པའི་ལམ། འཁོར་བའི་ཆུ་རྒྱུན་གཅོད་པ། གཡུང་དྲུང་ཐེག་པ་ཆེན་པོའི་ཁྲི་འཕང་ལྟ་
བུ། འཁོར་བ་དང་མྱ་ངན་ལས་འདས་པ་ཐམས་ཅད་མཁྱེན་པའི་ཡེ་ཤེས་ཅན་དུ་ཤེས་
པར་བྱའོ། །གང་ཞིག་རྣམ་པར་བྱང་བ་དེ་ལྟ་བུའི་རང་བཞིན་ཅན་དུ་ཤེས་པ་དེ་ནི།
རྣམ་པར་བྱང་བ་འདི་ལ་མཁས་ཤིང་རིག་པའི་རྩལ་སྦྱངས་ནས་འབྲས་བུ་གྲུབ་པར་
འཚལ་བའི། གཡུང་དྲུང་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་
པའི་དོན་ལ་སྤྱོད་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
འཁོར་འདས་སོ་སོར་བསྟན་པའི་ལེའུ་སྟེ་བཞི་བཅུ་གཉིས་པའོ།། །། །
༧ དེ་ནས་གཡུང་དྲུང་སེམས་དཔའ་སེམས་དཔའ་ཆེན་པོ་ཚངས་པ་གཙུག་ཕུད་
ཀྱིས་གསོལ་པ། གཤེན་རབ་ལགས། སྡིག་པའི་ལས་ཅི་བགྱིས་པ་གང་ལགས་པ་ནི།
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མི་བདེ་བ་དང་སྡུག་བསྔལ་བར་འགྱུར་ལ། དགེ་བའི་རྩ་བ་ཅི་བགྱིས་པ་གང་ལགས་
པ་ནི། བདེ་བ་དང་ཡོངས་སུ་གྲུབ་པ་ལྟ་བུར་འགྱུར་ན། བདག་ནི་གཡུང་དྲུང་གི་
ས་ལ་འབྲས་བུ་ཐོབ་པར་འཚལ་བས། ཀུན་ནས་ཉོན་མོངས་པ་སྡིག་པའི་ལས་ཅི་
བགྱིས་པ་གང་ལགས་པ་ནི། ཀུན་ནས་ཉོན་མོངས་པ་ལ། སྡིག་པའི་ལས་ཅི་བགྱིས་
པ་གང་ལགས་པ་ནི། ཀུན་ནས་ཉོན་མོངས་པ་ཡིས་སྡིག་པའི་ལས་ཅི་བགྱིས་པ་གང་
ལགས་པ་ནི། མི་བདེ་བ་དང་། སྡུག་བསྔལ་བར་རིག་ན་རྣམ་པར་སྤང་བར་འཚལ་
ལོ། །གསོལ་བ་གཤེན་རབ་ལགས། བདག་ནི་དགེ་བའི་རྩ་བ་ཅི་བགྱིས་པ་གང་ལགས་
པ་དེ་ལ་རྗེས་སུ་ཡི་རང་ངོ༌། དེ་ལྟར་ན། ཀུན་ནས་ཉོན་མོངས་པ་དགེ་བའི་རྩ་བ་ཅི་
བགྱིས་པ་གང་ལགས་པ་དེ་ལ་རྗེས་སུ་ཡི་རང་ངོ༌། ཀུན་ནས་ཉོན་མོངས་པ་ལ་དགེ་
བའི་རྩ་བ་ཅི་བགྱིས་པ་གང་ལགས་པ། ཀུན་ནས་ཉོན་མོངས་པས་དགེ་བའི་རྩ་བ་ཅི་
བགྱིས་པ་གང་ལགས་པ་དེ་ལ་རྗེས་སུ་ཡི་རང་ངོ༌། །དེ་ལྟར་ན། རྣམ་པར་བྱང་བ་
དགེ་བའི་རྩ་བ་ཅི་བགྱིས་པ་གང་ལགས་པ། རྣམ་པར་བྱང་བ་ལ་དགེ་བའི་རྩ་བ་ཅི་
བགྱིས་པ་གང་ལགས་པ། རྣམ་པར་བྱང་བ་ཡིས་དགེ་བའི་རྩ་བ་ཅི་བགྱིས་པ་གང་
ལགས་པ་དེ་ལ་རྗེས་སུ་ཡི་རང་ངོ༌། །དེ་ནས་སྟོན་པ་གཤེན་རབ་མི་བོས་བཀའ་སྩལ་
པ། ཚངས་པ་གཙུག་ཕུད། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས། སྡིག་པའི་ལས་བགྱིས་པ་གང་ལགས་པ་དེ་ནི་རྣམ་པར་སྤང་བར་འཚལ་
ལོ། དགེ་བའི་རྩ་བ་ཅི་བགྱིས་པ་གང་ལགས་པ་དེ་ལ་རྗེས་སུ་ཡི་རང་བར་འཚལ་ལོ། །
གང་ཞིག་འཁོར་བ་ལ་གནས་པ་སྲོག་གཅོད་པ་ལ་དགའ་བའི་སྡིག་པ་ཅན་ཞེས་བྱ་བ་
ཡོད་དོ། །གསོ་བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་
ཞིག་འཁོར་བ་ལ་གནས་པ་སྲོག་གཅོད་པ་ལ་དགའ་བའི་སྡིག་པ་ཅན་དང་། གསོ་བ་
ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་
234

ཁམས་རྩ་རྣམ་ངེས།
འབུམ་སྡེ།
པའོ། །ཚངས་པ་གཙུག་ཕུད། དེ་ནི་གང་ཞེ་ན། ཀུན་ནས་ཉོན་མོངས་པ་སྲོག་གཅོད་
པ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་གསོ་བ་
ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་ཉོན་མོངས་པ་
སྲོག་གཅོད་པ་ལ་དགའ་བའི་སྡིག་པ་ཅན་དང༌། གསོ་བ་ལ་དགའ་བའི་དགེ་བ་ཅན་
གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་རབ་ཀྱིས་བཀའ་
སྩལ་པ། གང་ཞིག་མྱ་ངན་ལས་འདས་པ་ནི། གསོ་བའི་རང་བཞིན་ལས་སྲོག་གཅོད་
པ་ཡེ་ནས་མེད་པའོ། །དེ་ལྟར་ན། གང་ཞིག་མྱ་ངན་ལས་འདས་པ་ནི། སྲོག་གཅོད་
པ་དང་གསོ་བ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །
ཚངས་པ་གཙུག་ཕུད། དེ་གང་ཞེ་ན། རྣམ་པར་བྱང་བ་གསོ་བའི་རང་བཞིན་ལས་
སྲོག་གཅོད་པ་ཡེ་ནས་མེད་པའོ། ། དེ་ལྟར་ན། རྣམ་པར་བྱང་བ་སྲོག་གཅོད་པ་དང་
གསོ་བ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །
༧ གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་དྲུང་སེམས་དཔའ་
རྣམས། སྲོག་གཅོད་པ་དེ་ནི་རབ་ཏུ་སྤང་བར་བྱའོ། །དེ་ཅིའི་ཕྱིར་ཞེ་ན། གང་ཞིག་
སྲོག་གཅོད་པ་ལ་དགའ་བའི་སྡིག་པ་ཅན་དེ་ནི། དམྱལ་བའི་ལོ་མ་ལྟ་བུ་ཡིན་ནོ། །
ཚངས་པ་གཙུག་ཕུད། དེ་ཅིའི་ཕྱིར་ཞེ་ན། སྲོག་གཅོད་པ་དེ་ནི། དཔེར་ན། རྩི་ཤིང་
ནགས་ཚལ་ལ་སོགས་ཏེ། སྐྱེད་མོའི་ཚལ་ཐམས་ཅད་ཀྱང་། ལོ་མ་བྱུང་ན་འབྲས་བུ་
སྨིན་ཏེ་འོང་བར་ངེས་པ་དང་འདྲ་སྟེ། གང་ཞིག་སྲོག་གཅོད་པ་ལ་དགའ་བ་དེ་ནི།
དམྱལ་བའི་གནས་སུ་འགྲོ་ཞིང་སྐྱེ་བར་ངེས་སོ། ། དེ་ལྟར་ན། སྲོག་གཅོད་པ་དེ་ནི་ཤིན་
ཏུ་ཡ་ང་བའོ། །འཁྲུལ་བའི་གཞི་ཆེ་བའོ། སྲོག་གི་བུན་ཟ་བའོ། །སེམས་ལ་ཤོད་མས་
འདེབས་པའོ། །འཁོར་བའི་ཁ་བརྒྱུད་བར་བྱེད་པའོ། །དེ་ལྟར་ན། གང་ཞིག་སྲོག་
གཅོད་པ་ལ་དགའ་བའི་སྡིག་པ་ཅན་དེ་ནི། སེམས་ཅན་དམྱལ་བ་ཆེན་པོའི་ལུས་ལེན་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། _81
ཞིང་། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །ཚངས་པ་གཙུག་ཕུད། དེའི་
ཕྱིར་ན། ཀུན་ནས་ཉོན་མོངས་པ་ཡིས་སྲོག་གཅོད་པ་སྤང་བར་བྱའོ། །གཤེན་རབ་
ཀྱིས་བཀའ་སྩལ་པ། རྣམ་པར་བྱང་བ་སྲོག་གཅོད་པ་ཡེ་ནས་མེད་པ་གསོ་བའི་རང་
བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་
དོན་ལ་བསླབ་པར་བྱའོ། ། །
དེ་ནས་གཤེན་རབ་མི་བོས་བཀའ་སྩལ་པ། ཚངས་པ་གཙུག་ཕུད། གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། སྡིག་པ་མི་དགེ་བའི་ལས་
ཅི་བགྱིད་པ་གང་ལགས་པ་སྤང་བར་འཚལ་ལོ། །དགེ་བའི་རྩ་བ་ཅི་བགྱིད་པ་གང་
ལགས་པ་དེ་ལ་རྗེས་སུ་ཡི་རང་བར་འཚལ་ལོ། །གང་ཞིག་འཁོར་བ་ལ་གནས་པར་
འདོད་པས་ལོག་པར་གཡེམ་པ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །
དཀའ་བ་ཐུབ་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་
ཞིག་འཁོར་བ་ལ་གནས་པར་འདོད་པས། ལོག་པར་གཡེམ་པ་ལ་དགའ་བའི་སྡིག་པ་
ཅན་དང་། དཀའ་བ་ཐུབ་པ་ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་
སུ་བྱར་ཡོད་སོ་སོ་སྟེ་ཐ་དད་པའོ། །ཚངས་པ་གཙུག་ཕུད་དེ་ནི་གང་ཞེ་ན། ཀུན་
ནས་ཉོན་མོངས་པ་འདོད་པས་ལོག་པར་གཡེམ་པ་ལ་དགའ་བའི་སྡིག་པ་ཅན་ཞེས་
བྱ་བ་ཡོད་དོ། །ཀུན་ནས་ཉོན་མོངས་པ་དཀའ་བ་ཐུབ་པ་ལ་དགའ་བའི་དགེ་བ་
ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་ཉོན་མོངས་པ་འདོད་པས་ལོག་པར་
གཡེམ་པ་ལ་དགའ་བའི་སྡིག་པ་ཅན་དང༌། དཀའ་བ་ཐུབ་པ་ལ་དགའ་བའི་དགེ་
བ་ཅན་གཉིས་སུ་ཡོད་དོ། །གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་རབ་
ཀྱིས་བཀའ་སྩལ་པ། གང་ཞིག་མྱ་ངན་ལས་འདས་པ་དེ་ནི། དཀའ་བ་ཐུབ་པའི་རང་
བཞིན་ལས་འདོད་པས་ལོག་པར་གཡེམ་པ་ཡེ་ནས་མེད་པའོ། །དེ་ལྟར་ན། མྱ་ངན་
236

ཁམས་རྩ་རྣམ་ངེས།
འབུམ་སྡེ།
ལས་འདས་པ་ལ། འདོད་པས་ལོག་པར་གཡེམ་པ་དང༌། དཀའ་བ་ཐུབ་པ་གཉིས་
སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་གཙུག་ཕུད།
དེ་ནི་གང་ཞེ་ན། རྣམ་པར་བྱང་བ་ནི་དཀའ་བ་ཐུབ་པའི་རང་བཞིན་ལས་འདོད་པས་
ལོག་པར་གཡེམ་པ་ཡེ་ནས་མེད་པའོ། །དེ་ལྟར་ན། རྣམ་པར་བྱང་བ་ལ་འདོད་པས་
ལོག་པར་གཡེམ་པ་དང་དཀའ་བ་ཐུབ་པ་གཉིས་སུ་མེད་དོ། །གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །གཤེན་རབ་མི་བོས་བཀའ་སྩལ་པ། དེའི་ཕྱིར་ན། གཡུང་
དྲུང་སེམས་དཔའ་རྣམས། འདོད་པས་ལོག་པར་གཡེམ་པ་དེ་ནི་རབ་ཏུ་སྤང་བར་
བྱའོ། །དེ་ཅིའི་ཕྱིར་ཞེ་ན། གང་ཞིག་འདོད་པས་ལོག་པར་གཡེམ་པ་ལ་དགའ་བའི་
སྡིག་པ་ཅན་དེ་ནི། མི་གཙང་བའི་གཏན་གཞི་ལྟ་བུ་ཡིན། དཔེར་ན། རྒྱུ་མི་གཙང་
བའི་ཟས་ཟོས་ན། འབྲས་བུ་མི་གཙང་བའི་ཟག་པ་འབྱུང་བ་ངེས་པ་དང་འདྲ་སྟེ། རྒྱུ་
འདོད་པས་ལོག་པར་གཡེམ་པ་དེ་སྤྱད་ན། འབྲས་བུ་འཁོར་བའི་འདམ་རྫབ་མི་
གཙང་བའི་གཏན་གཞིར་སྐྱེ་བར་ངེས་སོ། །དེའི་ཕྱིར་ན། འདོད་པས་ལོག་པར་གཡེམ་
པ་དེ་ནི་ཤིན་ཏུ་ཡ་ང་བའོ། །འཁྲུལ་པའི་གཞི་ཆེ་བའོ། །འཁོར་བའི་ས་བོན་འདེབས་
པའོ། །འདུ་འཛིའི་གཞི་འབྲམ་འདིང་བའོ། །སྡུག་བསྔལ་ཀྱི་སྐྱེད་ཤིང་འཛུག་པའོ། །མྱ་
ངན་གྱི་རྒྱ་མཚོ་བསྐྱིལ་བའོ། །དེ་ལྟར་ན། གང་ཞིག་འདོད་པས་ལོག་པར་གཡེམ་
པ་ལ་དགའ་བ་དེ་ནི། མངལ་བརྒྱུད་འཁོར་བའི་གནས་སུ་སྐྱེ་ཞིང་ལུས་བླངས་ནས།
ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །ཚངས་པ་གཙུག་ཕུད། དེའི་ཕྱིར་
ན། ཀུན་ནས་ཉོན་མོངས་པ་འདོད་པས་ལོག་པར་གཡེམ་པ་སྤང་བར་བྱའོ། །ཚངས་
པ་གཙུག་ཕུད། དེའི་ཕྱིར་ན། རྣམ་པར་བྱང་བ་དཀའ་བ་ཐུབ་པའི་རང་བཞིན་ཅན།
གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་
བསླབ་པར་བྱའོ། །
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི། མ་བྱིན་པར་ལེན་པ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །མི་
དབང་བར་མི་སྤྱོད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན།
གང་ཞིག་འཁོར་བ་ལ་གནས་པར། མ་བྱིན་པར་ལེན་པ་ལ་དགའ་བའི་སྡིག་པ་ཅན་
ཞེས་བྱ་བ་ཡོད་དོ། ། མི་དབང་བར་མི་སྤྱོད་པ་ལ་དགའ་བའི་དགེ་བ་ཅན་ཞེས་བྱ་བ་
ཡོད་དོ། །དེ་ལྟར་ན། གང་ཞིག་འཁོར་བ་ལ་གནས་པར། མ་བྱིན་པར་ལེན་པ་ལ་
དགའ་བའི་སྡིག་པ་ཅན་དང་། མི་དབང་བར་མི་སྤྱོད་པ་ལ་དགའ་བའི་དགེ་བ་ཅན་
གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཚངས་པ་གཙུག་ཕུད།
དེ་ནི་གང་ཞེ་ན། ཀུན་ནས་ཉོན་མོངས་པ་མ་བྱིན་པར་ལེན་པ་ལ་དགའ་བའི་སྡིག་པ་
ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་མི་དབང་བར་མི་སྤྱོད་པ་ལ་དགའ་
བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་ཉོན་མོངས་པ་མ་བྱིན་
པར་ལེན་པ་ལ་དགའ་བའི་སྡིག་པ་ཅན་དང༌། མི་དབང་བར་མི་སྤྱོད་པ་ལ་དགའ་
བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་
རབ་མི་བོས་བཀའ་སྩལ་པ། གང་ཞིག་མྱ་ངན་ལས་འདས་པ་ནི། མི་དབང་བར་མི་
སྤྱོད་པའི་རང་བཞིན་ལས། མ་བྱིན་པར་ལེན་པ་ཡེ་ནས་མེད་པའོ། །དེ་ལྟར་ན། མྱ་
ངན་ལས་འདས་པ་ནི། མ་བྱིན་པར་ལེན་པ་དང་མི་དབང་བ་མི་སྤྱོད་པ་གཉིས་སུ་
མེད་དོ། །གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་གཙུག་ཕུད།
དེ་ནི་གང་ཞེ་ན། རྣམ་པར་བྱང་བ་ནི་མི་དབང་བར་མི་སྤྱོད་པའི་རང་བཞིན་ལས།
མ་བྱིན་པ་ལེན་པ་ཡེ་ནས་མེད་པའོ། །དེ་ལྟར་ན། རྣམ་པར་བྱང་བ་ལ་མ་བྱིན་པར་
ལེན་པ་དང་། མི་དབང་བར་མི་སྤྱོད་པ་གཉིས་སུ་མེད་དེ། གཉིས་སུ་བྱར་མེད་སོ་
སོར་མ་ཡིན་ཐ་མི་དད་པའོ། །གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་
238

འབུམ་སྡེ། ཁམས་རྩ་རྣམ་ངེས། ༼ཁའོ། ༽
དྲུང་སེམས་དཔའ་རྣམས། མ་བྱིན་པར་ལེན་པ་དེ་ནི། རབ་ཏུ་སྤང་བར་བྱའོ། །དེ་
ཅིའི་ཕྱིར་ཞེ་ན། གང་ཞིག་མ་བྱིན་པར་ལེན་པ་ལ་དགའ་བའི་སྡིག་པ་ཅན་དེ་ནི། མུར་
འཛེག་གི་མཛེ་ལྟ་བུ་ཡིན་ཏེ། དཔེར་ན། མུར་འཛེག་གི་མཛེ་དེ་ནི་སྔོན་གྱི་སྡིག་པའི་
ལས་རྣམ་པར་སྨིན་ནས་སུས་ཀྱང་མ་བྱིན་པར་ལེན་པ་འདོད་པ་དང་འདྲ་སྟེ། རྒྱུ་མ་
བྱིན་པར་ལེན་པ་དེ་སྤྱད་ན། འབྲས་བུ་བདེ་བར་སྤྱོད་པ་མི་ཁོམས་པའི་ལུས་ནི་སུས་
ཀྱང་མ་བྱིན་པར་ལེན་པར་ངེས་སོ། །དེའི་ཕྱིར་ན། མ་བྱིན་པར་ལེན་པ་དེ་ནི་ཤིན་ཏུ་
ཡ་ང་བའོ། །འཁྲུལ་པའི་གཞི་ཆེ་བའོ། །ལན་ཆགས་ཀྱི་གཞི་བསྐྱེད་པའོ། །རྣག་ཁྲག་
གི་མཚོ་བསྐྱིལ་བའོ། །ཁྲིན་ཆགས་ཀྱི་རི་ཁུར་བའོ། །དེ་ལྟར་ན། གང་ཞིག་མ་བྱིན་པར་
ལེན་པ་ལ་དགའ་བའི་སྡིག་པ་ཅན་དེ་ནི། ཡི་དྭགས་བཀྲེས་སྐོམ་གྱི་གནས་སུ་སྐྱེ་ཞིང་
ལུས་བླངས་ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །ཚངས་པ་གཙུག་
ཕུད། དེའི་ཕྱིར་ནི། ཀུན་ནས་ཉོན་མོངས་པས་མ་བྱིན་པར་ལེན་པ་སྤང་བར་བྱའོ། །
གཤེན་རབ་ཀྱིས་བཀའ་སྩལ་པ། རྣམ་པར་བྱང་བ་མི་དབང་བ་མི་སྤྱོད་པའི་རང་
བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་
དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི། ངག་འཁྱལ་བར་སྨྲ་བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །ངག་
ཞི་ལ་སྙན་པར་སྨྲ་བ་ལ་དགའ་བའི་དགེ་ཅན་ཞེས་བྱ་བ་ཡོད་དོ། ། དེ་ལྟར་ན། གང་
ཞིག་འཁོར་བ་ལ་གནས་པ་ངག་འཁྱལ་བར་སྨྲ་བ་ལ་དགའ་བའི་སྡིག་པ་ཅན་དང་།
ངག་ཞི་ལ་སྙན་པར་སྨྲ་བ་ལ་དགའ་བའི་དགེ་བ་ཅན་གཉིས་སུ་ཡོད་དོ། །གཉིས་སུ་
བྱར་ཡོད་སོ་སོ་སྟེ་ཐ་དད་པའོ། །ཚངས་པ་གཙུག་ཕུད། དེ་ནི་གང་ཞེ་ན། ཀུན་ནས་
ཉོན་མོངས་པ་ངག་འཁྱལ་པར་སྨྲ་བ་ལ། དགའ་བའི་སྡིག་པ་ཅན་ཞེས་བྱ་བ་ཡོད་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དོ། །ཀུན་ནས་ཉོན་མོངས་པ། ངག་ཞི་ལ་སྙན་པར་སྨྲ་བ་ལ་དགའ་བའི་དགེ་བ་ཅན་
ཞེས་བྱ་བ་ཡོད་དོ། ། དེ་ལྟར་ན། ཀུན་ནས་ཉོན་མོངས་པ་ངག་འཁྱལ་བར་སྨྲ་བ་ལ་
དགའ་བའི་སྡིག་པ་ཅན་དང༌། ངག་ཞི་ལ་སྙན་པར་སྨྲ་བ་ལ་དགའ་བའི་དགེ་བ་ཅན་
གཉིས་སུ་ཡོད་དོ། །གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་རབ་ཀྱིས་བཀའ་
སྩལ་པ། གང་ཞིག་མྱ་ངན་ལས་འདས་པ་དེ་ནི། ངག་ཞི་ལ་སྙན་པའི་རང་བཞིན་
ལས། ངག་འཁྱལ་པ་ཡེ་ནས་མེད་པའོ། ། དེ་ལྟར་ན། གང་ཞིག་མྱ་ངན་ལས་འདས་པ་
ལ། ངག་འཁྱལ་པ་དང་། ངག་ཞི་ལ་སྙན་པ་གཉིས་སུ་མེད་དེ། གཉིས་སུ་བྱར་མེད་
སོ་སོར་མ་ཡིན་ཐ་མ་དད་དོ། །ཚངས་པ་གཙུག་ཕུད། དེ་ནི་གང་ཞེ་ན། རྣམ་པར་
བྱང་བ་ནི་ངག་ཞི་ལ་སྙན་པའི་རང་བཞིན་ལས། ངག་འཁྱལ་བ་ཡེ་ནས་མེད་པའོ། །
དེ་ལྟར་ན། རྣམ་པར་བྱང་བ་ལ་ངག་འཁྱལ་བ་དང་། ངག་ཞི་ལ་སྙན་པ་གཉིས་སུ་
མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཤེན་རབ་ཀྱིས་བཀའ་
སྩལ་པ། དེའི་ཕྱིར་ན། གཡུང་དྲུང་སེམས་དཔའ་རྣམས། ངག་འཁྱལ་བར་སྨྲ་བ་དེ་
ནི། རབ་ཏུ་སྤང་བར་བྱའོ། །དེ་ཅིའི་ཕྱིར་ཞེ་ན། གང་ཞིག་ངག་འཁྱལ་བར་སྨྲ་བ་ལ་
དགའ་བའི་སྡིག་པ་ཅན་དེ་ནི། ནད་གདུག་པ་ཅན་དང༌། རིམས་མི་བཟད་པ་ལྟ་བུ་
ཡིན་ཏེ། དེ་ཅིའི་ཕྱིར་ཞེ་ན། དཔེར་ན། ནད་གདུག་པ་ཅན་དང༌། རིམས་མི་བཟད་
པ་དེའི་སྐྱེ་མཆེད་ཀྱིས། སེམས་ཅན་ཐམས་ཅད་མི་བདེ་ཞིང་། སྡུག་བསྔལ་བར་ངེས་
པ་དང་འདྲ་སྟེ། རྒྱུ་ངག་འཁྱལ་བར་སྨྲ་བ་དེ་སྤྱད་ན། འབྲས་བུ་སྡུག་བསྔལ་བརྒྱད་
དང་བཅུ་དྲུག་གི་གནས་སུ་ལྟུང་ཞིང་སྐྱེ་བར་ངེས་སོ། །དེའི་ཕྱིར་ན། ངག་འཁྱལ་བར་
སྨྲ་བ་དེ་ནི། ཤིན་ཏུ་ཡ་ང་བའོ། །འཁྲུལ་པའི་གཞི་ཆེ་བའོ། །འཁོར་བའི་བཟེད་བཤམ་
པའོ། །ཉོན་མོངས་པའི་གླེང་སློང་བའོ། །འཐབ་རྩོད་ཀྱི་གཞི་ཆེ་བའོ། །སྲོག་གི་གཉེན་
པོ་འགུགས་པའོ། །གཤེན་རབ་ཀྱི་ཐུགས་ད ཀྲུགས་པའོ། ། དེ་ལྟར་ན། གང་ཞིག་ངག་
240

འབུམ་སྡེ། ཁམས་རྩེ་རྣམ་ངེས། ༼ཁའོ།༽
འཁྱལ་བར་སྨྲ་བ་ལ་དགའ་བའི་སྡིག་པ་ཅན་དེ་ནི། འཁོར་བ་མུན་ནག་གི་གནས་སུ་
སྐྱེ་ཞིང་ལུས་བླངས་ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །ཚངས་པ་
གཙུག་ཕུད། དེའི་ཕྱིར་ན། ཀུན་ནས་ཉོན་མོངས་པ་ངག་འཁྱལ་བ་སྤང་བར་བྱའོ། །
གཤེན་རབ་ཀྱིས་བཀའ་སྩལ་པ། དེ་ལྟར་ན། རྣམ་པར་བྱང་བ་དང་། ངག་ཞི་ལ་
གསུང་སྙན་པའི་རང་བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་
སྤྱོད་པ་ཡང་དག་པའི་དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི། ཚིག་རྩུབ་མོར་སྨྲ་བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །ཚིག་ཞི་
དལ་དུ་སྨྲ་བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་ཞིག་
འཁོར་བ་ལ་གནས་པའི་ཚིག་རྩུབ་མོར་སྨྲ་བ་ལ་དགའ་བའི་སྡིག་པ་ཅན་དང༌། ཚིག་
ཞི་དལ་དུ་སྨྲ་བ་ལ་དགའ་བའི་དགེ་བ་ཅན་གཉིས་སུ་ཡོད་དོ། །གཉིས་སུ་བྱར་ཡོད་
སོ་སོ་སྟེ་ཐ་དད་པའོ། །ཚངས་པ་གཙུག་ཕུད་དེ་ནི་གང་ཞེ་ན། ཀུན་ནས་ཉོན་མོངས་
པ་ཚིག་རྩུབ་མོར་སྨྲ་བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་
མོངས་པ་ཚིག་ཞི་དལ་དུ་སྨྲ་བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་
ལྟར་ན། ཀུན་ནས་ཉོན་མོངས་པ་ཚིག་རྩུབ་མོར་སྨྲ་བ་ལ་དགའ་བའི་སྡིག་པ་ཅན་
དང་། ཚིག་ཞི་དལ་དུ་སྨྲ་བ་ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་སུ་
བྱར་ཡོད་སོ་སོ་སྟེ་ཐ་དད་པའོ། །གཤེན་རབ་ཀྱིས་བཀའ་སྩལ་པ། གང་ཞིག་མྱ་ངན་
ལས་འདས་པ་དེ་ནི། ཞི་དལ་གྱི་རང་བཞིན་ལས་ཚིག་རྩུབ་མོ་ཡེ་ནས་མེད་པའོ། །དེ་
ལྟར་ན། གང་ཞིག་མྱ་ངན་ལས་འདས་པ་ལ། ཞི་དལ་དང་ཚིག་རྩུབ་མོ་གཉིས་སུ་
མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་གཙུག་ཕུད།
དེ་ནི་གང་ཞེ་ན། རྣམ་པར་བྱང་བ་ནི། ཞི་དལ་གྱི་རང་བཞིན་ལས་ཚིག་རྩུབ་མོ་ཡེ་
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ནས་མེད་པའོ། །དེ་ལྟར་ན། རྣམ་པར་བྱང་བ་ལ་ཞི་དལ་དང་ཚིག་རྩུབ་མོ་གཉིས་སུ་
མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཤེན་རབ་ཀྱིས་བཀའ་
སྩལ་པ། དེའི་ཕྱིར་ན། གཡུང་དྲུང་སེམས་དཔའ་རྣམས། ཚིག་རྩུབ་མོ་དེ། རབ་ཏུ་
སྤང་པར་བྱའོ། །དེའ་ཅིའི་ཕྱིར་ཞེ་ན། གང་ཞིག་ཚིག་རྩུབ་མོར་སྨྲ་བ་ལ་དགའ་བའི་
སྡིག་པ་ཅན་དེ་ནི་མཚོན་ཆ་རྣོན་པོ་ལྟ་བུ་ཡིན་ཏེ། དཔེར་ན། བདུད་སྡིག་ཏོ་ཅན་
གྱི་ལག་ཆ་མཚོན་ཆ་རྣོན་པོ་དེས་བརྒྱབ་ན། འཚོ་བ་མེད་པར་འཆི་བ་ངེས་པ་དང་
འདྲ་སྟེ། རྒྱུ་ཚིག་རྩུབ་མོ་སྨྲ་བ་ལ་དགའ་བའི་སྡིག་པ་དེ་སྤྱད་ན། འབྲས་བུ་དམྱལ་བ་
གཅོད་གཏུབ་ཀྱི་གནས་སུ་སྐྱེ་བར་ངེས་སོ། །དེའི་ཕྱིར་ན། ཚིག་རྩུབ་མོ་དེ་ནི་ཤིན་ཏུ་
ཡ་ང་བའོ། །འཁྲུལ་པའི་གཞི་ཆེ་བའོ། །རང་གིས་རང་འཚིག་པའོ། །དགེ་བའི་ལོ་ཏོག་
ལ་སྡིག་པའི་སད་འབེབས་པའོ། །འཁོར་བ་ངན་སོང་གི་གནས་སུ་གཏིང་ཕུལ་བའོ། །
དེ་ལྟར་ན། གང་ཞིག་ཚིག་རྩུབ་མོར་སྨྲ་བ་ལ་དགའ་བའི་སྡིག་པ་ཅན་དེ་ནི། དམྱལ་
བ་མཚོན་གྱི་བསྐལ་པའི་གནས་སུ་སྐྱེ་ཞིང་ལུས་བླངས་ནས། ཤིན་ཏུ་མི་བདེ་བས་སྡུག་
བསྔལ་བར་འགྱུར་རོ། །ཚངས་པ་གཙུག་ཕུད། དེའི་ཕྱིར་ན། ཀུན་ནས་ཉོན་མོངས་
པས། ཚིག་རྩུབ་མོ་སྤང་བར་བྱའོ། །གཤེན་རབ་ཀྱིས་བཀའ་སྩལ་པ། རྣམ་པར་བྱང་
བ་ཞི་དལ་གྱི་རང་བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་
པ་ཡང་དག་པའི་དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི། རྫུན་དུ་སྨྲ་བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །བདེན་པར་སྨྲ་
བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། ། དེ་ལྟར་ན། གང་ཞིག་འཁོར་བ་ལ་
གནས་པ་རྫུན་དུ་སྨྲ་བ་ལ་དགའ་བའི་སྡིག་པ་ཅན་དང་། བདེན་པར་སྨྲ་བ་ལ་དགའ་
བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །
242

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
ཚངས་པ་གཙུག་ཕུད། དེ་ནི་གང་ཞེ་ན། ཀུན་ནས་ཉོན་མོངས་པ་རྫུན་དུ་སྨྲ་བ་ལ་
དགའ་བའི་སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་བདེན་པར་སྨྲ་
བ་ལ། དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་ཉོན་མོངས་
པ་རྫུན་དུ་སྨྲ་བ་ལ་དགའ་བའི་སྡིག་པ་ཅན་དང་། བདེན་པར་སྨྲ་བ་ལ་དགའ་བའི་
དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་རབ་
ཀྱིས་བཀའ་སྩལ་པ། གང་ཞིག་མྱ་ངན་ལས་འདས་པ་དེ་ནི། བདེན་པའི་རང་བཞིན་
ལས། རྫུན་དུ་སྨྲ་བ་ཡེ་ནས་མེད་པའོ། ། དེ་ལྟར་ན། གང་ཞིག་མྱ་ངན་ལས་འདས་
པ་ལ་བདེན་པའི་རང་བཞིན་དང་། རྫུན་དུ་སྨྲ་བ་གཉིས་སུ་མེད་དེ། གཉིས་སུ་བྱར་
མེད་སོ་སོ་མ་ཡིན་ཐ་མི་དད་དོ། །ཚངས་པ་གཙུག་ཕུད། དེ་ནི་གང་ཞེ་ན། རྣམ་པར་
བྱང་བ་ནི་བདེན་པའི་རང་བཞིན་ལས། རྫུན་དུ་སྨྲ་བ་ཡེ་ནས་མེད་པའོ། །དེ་ལྟར་ན།
རྣམ་པར་བྱང་བ་ལ་བདེན་པའི་རང་བཞིན་དང༌། རྫུན་དང་སྨྲ་བ་གཉིས་སུ་མེད་
དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཤེན་རབ་ཀྱིས་བཀའ་སྩལ་
པ། དེའི་ཕྱིར་ན། གཡུང་དྲུང་སེམས་དཔའ་རྣམས། རྫུན་དུ་སྨྲ་བ་དེ་ནི་རབ་ཏུ་སྤང་
བར་བྱའོ། །དེ་ཅིའི་ཕྱིར་ཞེ་ན། གང་ཞིག་རྫུན་དུ་སྨྲ་བ་ལ་དགའ་བའི་སྡིག་པ་ཅན་དེ་
ནི། སྤུ་གྲིའི་སོ་ལམ་ལྟ་བུ་ཡིན་ནོ། ཚངས་པ་གཙུག་ཕུད། དེ་ཅིའི་ཕྱིར་ཞེ་ན། རྫུན་དུ་
སྨྲ་བ་དེ་ནི། དཔེར་ན། སེམས་ཅན་མ་རྟོགས་པ་གཅིག །སྤུ་གྲིའི་སོ་ལམ་དུ་ཞུགས་སུ་
ཕྱིན་ན། རང་ལ་རང་གིས་གཅོད་པ་དང་འདྲ་སྟེ། རྒྱུ་རྫུན་དུ་སྨྲ་བའི་སྡིག་པ་དེ་སྤྱད་
ན། འབྲས་བུ་དམྱལ་བར་སྐྱེས་ནས། རང་ལུས་ལ་རང་གཅོད་པར་འགྱུར་རོ། ། དེ་
ལྟར་ན། རྫུན་དུ་སྨྲ་བ་དེ་ནི་ཤིན་ཏུ་ཡ་ང་བའོ། །འཁྲུལ་པའི་གཞི་ཆེ་བ་འོ། ། ལྕེ་ལ་
ཞིང་རྨོ་བའོ། །ཐར་པའི་ལམ་འགེགས་པའོ། །སེམས་ཀྱི་སྒོ་དོག་པར་བྱེད་བའོ། །དགེ་
བ་ལ་ཕྱགས་ཤིང་འཛུད་པའོ། །སྡིག་པའི་གཡབ་མོ་མཁན་ལྟ་བུའོ། །འཁོར་བ་གཡང་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སའི་གནས་སུ་ལྟུང་བར་བྱེད་པའོ། ། དེ་ལྟར་ན། གང་ཞིག་རྫུན་དུ་སྨྲ་བ་ལ་དགའ་
བའི་སྡིག་པ་ཅན་དེ་ནི། སེམས་ཅན་དམྱལ་བ་ཆེན་པོ་ལྕེ་སྟེང་དུ་ཞིང་རྨོ་བ་རུ་སྐྱེས་
ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །ཚངས་པ་གཙུག་ཕུད། དེའི་
ཕྱིར་ན། ཀུན་ནས་ཉོན་མོངས་པས་རྫུན་དུ་སྨྲ་བ་སྤང་བར་བྱའོ། །གཤེན་རབ་ཀྱིས་
བཀའ་སྩལ་པ། རྣམ་པར་བྱང་བ་བདེན་པའི་རང་བཞིན། གཡུང་དྲུང་སེམས་དཔའ་
སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི་ཕྲ་མ་དབྱེན་གཅུགས་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། ། སྒྲོ་སྐུར་
མེད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་ཞིག་འཁོར་
བ་ལ་གནས་པ་ཕྲ་མ་དབྱེན་གཅུགས་ལ་དགའ་བའི་སྡིག་པ་ཅན་དང༌། སྒྲོ་སྐུར་མེད་
པ་ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་
པའོ། །ཚངས་པ་གཙུག་ཕུད། དེ་ནི་གང་ཞེ་ན། ཀུན་ནས་ཉོན་མོངས་པ་ཕྲ་མ་དབྱེན་
གཅུགས་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་སྒྲོ་
སྐུར་མེད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་
ཉོན་མོངས་པ་ཕྲ་མ་དབྱེན་གཅུགས་ལ་དགའ་བའི་སྡིག་པ་ཅན་དང༌། སྒྲོ་སྐུར་མེད་
པ་ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་
པའོ། །གཤེན་རབ་ཀྱིས་བཀའ་སྩལ་པ། གང་ཞིག་མྱ་ངན་ལས་འདས་པ་དེ་ནི། སྒྲོ་
སྐུར་མེད་པའི་རང་བཞིན་ལས། ཕྲ་མ་དབྱེན་གཅུགས་ཡེ་ནས་མེད་པའོ། །དེ་ལྟར་
ན། གང་ཞིག་མྱ་ངན་ལས་འདས་པ་ལ། ཕྲ་མ་དབྱེན་གཅུགས་དང་། སྒྲོ་སྐུར་མེད་
པ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་
གཙུག་ཕུད། དེ་ནི་གང་ཞེ་ན། རྣམ་པར་བྱང་བ་ནི། སྒྲོ་སྐུར་མེད་པའི་རང་བཞིན་
244

འབུམ་སྡེ། ཁམས་རྩི་རྣམ་ངེས། །
ལས། ཕྲ་མ་དབྱེན་གཅུགས་ཡེ་ནས་མེད་པའོ། །དེ་ལྟར་ན། རྣམ་པར་བྱང་བ་ལ་ཕྲ་
མ་དབྱེན་གཅུགས་དང་། སྒྲོ་སྐུར་མེད་པ་གཉིས་སུ་མེད་དེ། གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་
དྲུང་སེམས་དཔའ་རྣམས། ཕྲ་མ་དབྱེན་གཅུགས་དེ་ནི། རབ་ཏུ་སྤང་བར་བྱའོ། ། དེ་
ཅིའི་ཕྱིར་ཞེ་ན། ཕྲ་མ་དབྱེན་གཅུགས་ལ་དགའ་བའི་སྡིག་པ་ཅན་དེ་ནི། ཆུ་བོ་རབ་
མེད་ལྟ་བུ་ཡིན་ཏེ། ཆུ་བོ་རབ་མེད་དེ་འབྲུག་པའི་ཚེ་ན། མི་ལ་སོགས་པའི་སེམས་
ཅན་ཉེ་བར་ཕྲད་འདོད་པ་རྣམས་ཀྱང༌། ཕྲད་པའི་དབང་མེད་པར་སོ་སོར་ཕྱེ་ནས་
འདུག་པ་དང་འདྲ་སྟེ། རྒྱུ་ཕྲ་མ་དབྱེན་གཅུགས་ཆུ་བོ་རབ་མེད་འདྲ་བ་དེ་སྤྱད་ན།
འབྲས་བུ་དམྱལ་བ་ངུ་འབོད་དང་། ཐིག་ནག་ཅེས་བྱ་བའི་གནས་སུ་སྐྱེས་ཏེ། ཤིན་ཏུ་
མི་བདེ་བས་སྡུག་བསྔལ་བར་འགྱུར་རོ། །དེའི་ཕྱིར་ན། ཕྲ་མ་དབྱེན་གཅུགས་དེ་ནི་
ཤིན་ཏུ་ཡ་ང་བའོ། །འཁྲུལ་པའི་གཞི་ཆེ་བའོ། །དགེ་བའི་ལམ་དུ་རྩང་འཛུགས་པའོ། །
ཕྱིན་ཅི་ལོག་གིས་རྒྱ་མདུད་བསྡམ་པའོ། །མ་རིག་མུན་པའི་ཚོགས་བསྐྱེད་པའོ། །དེ་
ལྟར་ན། གང་ཞིག་ཕྲ་མ་དབྱེན་གཅུགས་ལ་དགའ་བའི་སྡིག་པ་ཅན་དེ་ནི། སེམས་
ཅན་དམྱལ་བ་ངུ་འབོད་དང་། སྡུས་འཇོམས་ཀྱི་གནས་སུ་སྐྱེས་ནས། ཤིན་ཏུ་མི་བདེ་
བས་སྡུག་བསྔལ་བར་འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས། ཀུན་ནས་ཉོན་མོངས་པས་ཕྲ་མ་དབྱེན་གཅུགས་སྤང་བར་
བྱའོ། །གཤེན་རབ་ཀྱིས་བཀའ་སྩལ་པ། དེ་ལྟར་ན། རྣམ་པར་བྱང་བ་སྒྲོ་སྐུར་མེད་
པའི་རང་བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་
དག་པའི་དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི། མངན་སེམས་ཚང་བར་སྤྱོད་པ་ལ་དགའ་བའི་སྡིག་པ་ཅན་ཞེས་བྱ་བ་ཡོད་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དོ། ། ལྷ་སེམས་ཞི་བར་སྤྱོད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་
ལྟར་ན། གང་ཞིག་འཁོར་བ་ལ་གནས་པ་མངན་སེམས་ཚང་བར་སྤྱོད་པ་ལ་དགའ་
བའི་སྡིག་པ་ཅན་དང་། ལྷ་སེམས་ཞི་བར་སྤྱོད་པ་ལ་དགའ་བའི་དགེ་བ་ཅན་གཉིས་
སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཚངས་པ་གཙུག་ཕུད། དེ་ནི་
གང་ཞེ་ན། ཀུན་ནས་ཉོན་མོངས་པ་མངན་སེམས་ཚང་བར་སྤྱོད་པ་ལ་དགའ་བའི་
སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་ལྷ་སེམས་ཞི་བར་སྤྱོད་པ་
ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་ཉོན་མོངས་པ་
མངན་སེམས་ཚང་བར་སྤྱོད་པ་ལ་དགའ་བའི་སྡིག་པ་ཅན་དང་། ལྷ་སེམས་ཞི་བར་
སྤྱོད་པ་ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་
དད་པའོ། །གཤེན་རབ་ཀྱིས་བཀའ་སྩལ་པ། གང་ཞིག་མྱ་ངན་ལས་འདས་པ་ནི། ལྷ་
སེམས་ཀྱི་རང་བཞིན་ལས་མངན་སེམས་ཡེ་ནས་མེད་པའོ། །དེ་ལྟར་ན། གང་ཞིག་
མྱ་ངན་ལས་འདས་པ་ལ། མངན་སེམས་དང་ལྷ་སེམས་གཉིས་སུ་མེད་དེ། གཉིས་
སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་གཙུག་ཕུད། དེ་ནི་གང་ཞེ་ན།
རྣམ་པར་བྱང་བ་ནི། ལྷ་སེམས་ཀྱི་རང་བཞིན་ལས་མངན་སེམས་ཡེ་ནས་མེད་པའོ། །
དེ་ལྟར་ན། རྣམ་པར་བྱང་བ་ལ། མངན་སེམས་དང་། ལྷ་སེམས་གཉིས་སུ་མེད་དེ། །
གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །གཤེན་རབ་ཀྱིས་བཀའ་སྩལ་པ།
དེའི་ཕྱིར་ན། གཡུང་དྲུང་སེམས་དཔའ་རྣམས། མངན་སེམས་ཚང་པར་སྤྱོད་པ་དེ་ནི།
རབ་ཏུ་སྤང་བར་བྱའོ། ། དེ་ཅིའི་ཕྱིར་ཞེ་ན། གང་ཞིག་མངན་སེམས་ཚང་པར་སྤྱོད་
པ་ལ་དགའ་བའི་སྡིག་པ་ཅན་དེ་ནི། རོ་མྱགས་ཀྱི་འདབ་རྫབ་ལྟ་བུ་ཡིན་ཏེ། དཔེར་
ན། རོ་མྱགས་ཀྱི་འདམ་རྫབ་ཞེས་བྱ་བའི་ནང་དུ་ཕྱིན་ན། སྐྱུག་བྲོ་ལ་ཐར་པ་དཀའ་བ་
དང་འདྲ་སྟེ། རྒྱུ་མངན་སེམས་ཚང་བ་དེ་སྤྱད་ན། འབྲས་བུ་དམྱལ་བ་འདམ་རྫབ་ཀྱི་
246

འབུམ་སྡེ། ཁམས་རྩ་རྣམ་ངེས། ༼ཁའོ། ༽
གནས་སུ་སྐྱེས་ནས། སྐྱུག་བྲོ་ལ་ཐར་པ་དཀའ་བར་འགྱུར་རོ། །དེའི་ཕྱིར་ན། མངན་
སེམས་ཚང་བར་སྤྱོད་པ་དེ་ནི་ཤིན་ཏུ་ཡ་ང་བའོ། །འཁྲུལ་པའི་གཞི་ཆེ་བའོ། །དུག་གི་
མཚོ་བསྐྱིལ་བའོ། །སྡུག་བསྔལ་གྱི་ས་བོན་འདེབས་པའོ། །མི་དགེ་བའི་གཡང་ས་ལ་
གནས་འཆའ་བའོ། །དགེ་བའི་ལོ་ཏོག་གཅོད་པའོ། །བག་ཆགས་ཀྱི་རིའི་འོག་ཏུ་འཛུག་
པའོ། །དེ་ལྟར་ན། གང་ཞིག་མངན་སེམས་ཚང་བར་སྤྱོད་པ་ལ་དགའ་བའི་སྡིག་
པ་ཅན་དེ་ནི། དམྱལ་བ་རོ་མྱགས་འདམ་རྫབ་ཀྱི་གནས་སུ་སྐྱེ་ཞིང་ལུས་བླངས་ནས།
ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །ཚངས་པ་གཙུག་ཕུད་དེའི་ཕྱིར་ན།
ཀུན་ནས་ཉོན་མོངས་པས་མངན་སེམས་སྤང་བར་བྱའོ། །གཤེན་རབ་ཀྱིས་བཀའ་སྩལ་
པ། རྣམ་པར་བྱང་བ་ལྷ་སེམས་ཀྱི་རང་བཞིན་ཅན། གཡུང་དྲུང་སེམས་དཔའ་སེམས་
དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། གང་ཞིག་འཁོར་བ་ལ་གནས་པ་
དེ་ནི། གདུག་སེམས་གཏོང་བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །བརྩེ་
སེམས་གདུང་བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་
ཞིག་འཁོར་བ་དང་མྱ་ངན་གནས་པ་གདུག་སེམས་གཏོང་བ་ལ་དགའ་བའི་སྡིག་
པ་ཅན་དང་། བརྩེ་སེམས་གདུང་བ་ལ་དགའ་བའི་དགེ་བ་ཅན་གཉིས་སུ་ཡོད་དེ།
གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཚངས་པ་གཙུག་ཕུད་དེ་ནི་གང་ཞེ་ན།
ཀུན་ནས་ཉོན་མོངས་པ་གདུག་སེམས་གཏོང་བ་ལ་དགའ་བའི་སྡིག་པ་ཅན་ཞེས་བྱ་
བ་ཡོད་དོ། །ཀུན་ནས་ཉོན་མོངས་པ། བརྩེ་སེམས་གདུང་བ་ལ་དགའ་བའི་དགེ་བ་
ཅན་ཞེས་བྱ་བ་ཡོད་དོ། ། དེ་ལྟར་ན། ཀུན་ནས་ཉོན་མོངས་པ་གདུག་སེམས་གཏོང་བ་
ལ་དགའ་བའི་སྡིག་པ་ཅན་དང༌། བརྩེ་སེམས་གདུང་བ་ལ་དགའ་བའི་དགེ་བ་ཅན་
གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་རབ་ཀྱིས་བཀའ་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྩལ་པ། གང་ཞིག་མྱ་ངན་ལས་འདས་པ་དེ་ནི། བརྩེ་སེམས་གདུང་བའི་རང་བཞིན་
ལས། གདུག་སེམས་གཏོང་བ་ཡེ་ནས་མེད་པའོ། །དེ་ལྟར་ན། གང་ཞིག་མྱ་ངན་ལས་
འདས་པ་ལ། བརྩེ་སེམས་གདུང་བ་དང་གདུག་སེམས་གཏོང་བ་གཉིས་སུ་མེད་དེ།
གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་གཙུག་ཕུད། དེ་ནི་གང་
ཞེ་ན། རྣམ་པར་བྱང་བ་ནི། བརྩེ་སེམས་གདུང་བའི་རང་བཞིན་ལས། གདུག་སེམས་
གཏོང་བ་ཡེ་ནས་མེད་པའོ། །དེ་ལྟར་ན། རྣམ་པར་བྱང་བ་ལ། བརྩེ་སེམས་གདུང་བ་
དང་། གདུག་སེམས་གཏོང་བ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་
ཐ་མི་དད་དོ། །གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་དྲུང་སེམས་
དཔའ་རྣམས། གདུག་སེམས་གཏོང་བ་དེ་ནི་རབ་ཏུ་སྤང་བར་བྱའོ། །དེ་ཅིའི་ཕྱིར་ཞེ་
ན། གང་ཞིག་གདུག་སེམས་གཏོང་བ་ལ་དགའ་བའི་སྡིག་པ་ཅན་དེ་ནི། དུག་ཧ་ལ་
ཧ་ལ་ལྟ་བུ་ཡིན་ཏེ། དཔེར་ན་དུག་ཧ་ལ་ཆེན་པོ་དེ་ལྕེ་ལ་རེག་གམ། ཁོང་དུ་འཐུང་
ན་བརྒྱབ་པ་མེད་པར་འཆི་བ་ངེས་པ་དང་འདྲ་བས་ན། རྒྱུ་གདུག་སེམས་དུག་ཧ་ལ་
འདྲ་བ་དེ་གཏོང་ཞིང་སྤྱད་ན། སྡིག་པ་ལག་གིས་མ་བླངས་ཀྱང་། འབྲས་བུ་དམྱལ་བ་
ཐིག་ནག་གི་གནས་སུ་སྐྱེ་ཞིང་ལུས་བླངས་ནས། ཤིན་ཏུ་མི་བདེ་བས་སྡུག་བསྔལ་བར་
འགྱུར་རོ། །དེའི་ཕྱིར་ན། གདུག་སེམས་གཏོང་བ་དེ་ནི། ཤིན་ཏུ་ཡ་ང་བའོ། །འཁྲུལ་
པའི་གཞི་ཆེ་བའོ། །སྣང་མཐའ་མུན་དུ་འགྱུར་བའོ། སྨྱོ་བའི་དུག་འཐུང་བའོ། ། ལྷ་ཡི་
གཞལ་ཡས་ཁང་དུ་མི་གཙང་བའི་མཚོ་བསྐྱིལ་བའོ། །དགེ་རྒྱས་རིན་ཆེན་གྱི་གླིང་དུ་
དྲག་པོ་ཆོམ་རྐུན་གྱི་སྐུགས་འཛུད་པའོ། །དགེ་བའི་མེ་དཔུང་ལ་སྡིག་པའི་མཚོ་བསྐྱིལ་
བའོ། ། ཡོན་ཏན་གྱི་མེ་ཏོག་ལ་ཉེས་སྐྱོན་གྱིས་སད་འབེབས་པའོ། །དེ་ལྟར་ན། གང་
ཞིག་གདུག་སེམས་གཏོང་བ་ལ་དགའ་བའི་སྡིག་པ་ཅན་དེ་ནི། སེམས་ཅན་དམྱལ་བ་
ཆེན་པོ་ཡང་ཤི་ཡང་སོས་ཀྱི་གནས་སུ་སྐྱེ་ཞིང་ལུས་བླངས་ནས། ཤིན་ཏུ་མི་བདེ་བས་
248

འབུམ་སྡེ། ཁམས་རྩ་རྣམ་ངེས། ༼ཁའོ། ༽
སྡུག་བསྔལ་བར་འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་
ནས་ཉོན་མོངས་པས་གདུག་སེམས་སྤང་བར་བྱའོ། །གཤེན་རབ་ཀྱིས་བཀའ་སྩལ་པ།
དེ་ལྟར་ན། རྣམ་པར་བྱང་བ་བརྩེ་སེམས་གདུང་བའི་རང་བཞིན་ཅན། གཡུང་དྲུང་
སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། གང་ཞིག་འཁོར་བ་ལ་གནས་
པ་དེ་ནི། ལོག་པར་ལྟ་བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །བདེན་པར་
སྤྱོད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་ཞིག་འཁོར་
བ་ལ་གནས་པ་ལོག་པར་ལྟ་བ་ལ་དགའ་བའི་སྡིག་པ་ཅན་དང༌། བདེན་པར་སྤྱོད་
པ་ལ་དགའ་བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་
པའོ། །ཚངས་པ་གཙུག་ཕུད་དེ་ནི་གང་ཞེ་ན། ཀུན་ནས་ཉོན་མོངས་པ་ལོག་པར་ལྟ་
བ་ལ་དགའ་བའི་སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པ་བདེན་
པར་སྤྱོད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། ཀུན་ནས་
ཉོན་མོངས་པ་ལོག་པར་ལྟ་བ་ལ་དགའ་བའི་སྡིག་པ་ཅན་དང༌། བདེན་པར་སྤྱོད་པ་
ལ་དགའ་བའི་དགེ་བ་ཅན་གཉིས་སུ་ཡོད་དོ། །གཉིས་སུ་བྱར་ཡོད་སོ་སོ་སྟེ་ཐ་དད་
པའོ། །གཤེན་རབ་མི་བོས་བཀའ་སྩལ་པ། གང་ཞིག་མྱང་ངན་ལས་འདས་པ་དེ་ནི།
བདེན་པར་སྤྱོད་པའི་རང་བཞིན་ལས། ལོག་པར་ལྟ་བ་ཡེ་ནས་མེད་པའོ། ། དེ་ལྟར་
ན། གང་ཞིག་མྱ་ངན་ལས་འདས་པ་ལ། ལོག་པར་ལྟ་བ་དང༌། བདེན་པར་སྤྱོད་
པ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཚངས་པ་
གཙུག་ཕུད། དེ་ནི་གང་ཞེ་ན། རྣམ་པར་བྱང་བ་ནི་བདེན་པར་སྤྱོད་པའི་རང་བཞིན་
ལས། ལོག་པར་ལྟ་བ་ཡེ་ནས་མེད་པའོ། །དེ་ལྟར་ན། རྣམ་པར་བྱང་བ་ལ་ལོག་པར་
ལྟ་བ་དང་། བདེན་པར་སྤྱོད་པ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡིན་ཐ་མི་དད་དོ། །གཤེན་རབ་མི་བོས་བཀའ་སྩལ་པ། དེའི་ཕྱིར་ན། གཡུང་དྲུང་
སེམས་དཔའ་རྣམས། ལོག་པར་ལྟ་བ་དེ་ནི་རབ་ཏུ་སྤང་བར་བྱའོ། །དེ་ཅིའི་ཕྱིར་ཞེ་
ན། གང་ཞིག་ལོག་པར་ལྟ་བ་ལ་དགའ་བའི་སྡིག་པ་ཅན་དེ་ནི། འཁོར་བའི་གནས་སུ་
གཞེན་འདེབས་པ་ལྟ་བུ་ཡིན་ཏེ། དཔེར་ན། མི་རྗེ་དབང་པོ་ཆེ་ཡིས་བྲན་ལ་གཞེན་
བཏབ་པའི་ཚེ། སྐྱིད་སྡུག་གི་གནས་སུ་གང་དུ་ཡང་མི་འགྲོ་བའི་དབང་མེད་པ་དང་
འདྲ་བས་ན། རྒྱུ་ལོག་པར་ལྟ་བའི་སྡིག་པ་དེ་སྤྱད་ན། འབྲས་བུ་ལས་ཀྱི་རྣམ་པར་
སྨིན་པ་ཕྱིན་ཅི་ལོག་གིས་གཞེན་བཏབ་ནས་ངན་སོང་གསུམ་གྱི་གནས་སུ་སྐྱེ་བར་ངེས་
སོ། །དེའི་ཕྱིར་ན། ལོག་པར་ལྟ་བ་དེ་ནི། ཤིན་ཏུ་ཡ་ང་བའོ། །ལོག་པར་ལྟ་བ་དེ་ནི།
འཁྲུལ་པའི་གཞི་ཆེ་བའོ། ། སྒྱུ་མས་ཡིད་བསླུ་བའོ། །སྡུག་བསྔལ་གྱི་གཏན་གཞི་བསྐྱེད་
པའོ། །གཏི་མུག་མུན་པའི་གླིང་དུ་འཁོར་བའོ། །བག་ཆགས་ཀྱི་རི་འོག་ཏུ་འཛུག་པའོ།
འཁོར་བ་མི་བདེ་བའི་ལུང་འདོགས་པའོ། །འཁོར་བ་ངན་སོང་གི་རྒྱུན་ཐག་ལ་འཇུག་
པའོ། །རིན་པོ་ཆེ་སྤངས་ནས་མཆོང་བུར་བྱི་དོར་བྱེད་པའོ། །དེ་ལྟར་ན། གང་ཞིག་
ལོག་པར་ལྟ་བ་ལ་དགའ་བའི་སྡིག་པ་ཅན་དེ་ནི། དམྱལ་ཁམས་བཅོ་བརྒྱད་དང་བཅུ་
དྲུག་གི་གནས་སུ་སྐྱེས་ཤིང་ལུས་བླངས་ནས། ཤིན་ཏུ་མི་བདེ་བས་སྡུག་བསྔལ་བར་
འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་
པའི་ལོག་པར་ལྟ་བ་སྤང་བར་བྱའོ། །གཤེན་རབ་ཀྱིས་བཀའ་སྩལ་པ། དེ་ལྟར་ན།
རྣམ་པར་བྱང་བ། བདེན་པར་སྤྱོད་པའི་རང་བཞིན་ཅན། གཡུང་དྲུང་སེམས་དཔའ་
སེམས་དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །ཁམས་
བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དགེ་བཅུ་སྡིག་བཅུ་སོ་སོར་
བསྟན་པའི་ལེའུ་སྟེ་བཞི་བཅུ་གསུམ་པའོ།། །།
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་གལ་ཏེ་
250

འབུམ་སྡེ། ཁམས་རྩ་རྣམ་ངེས། །
འཁོར་བ་ལ་གནས་པའི་རང་བཞིན་དེ་ལ། ཞེ་སྡང་དང་བྱམས་པ་གཉིས་ཀྱི་དགེ་སྡིག་
དབྱེ་རུ་མཆིས་སམ། མཆིས་པར་འགྱུར་རམ། གང་ཞིག་གལ་ཏེ་འཁོར་བ་ལ་གནས་
པའི་ཀུན་ནས་ཉོན་མོངས་པའི་རང་བཞིན་དེ་ལ། ཞེ་སྡང་དང་བྱམས་པ་གཉིས་ཀྱི་
དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གཤེན་རབ་ཀྱིས་བཀའ་སྩལ་
པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་གལ་ཏེ་འཁོར་བ་ལ་གནས་པའི་
རང་བཞིན་དེ་ལ་ནི། ཞེ་སྡང་བརྣག་པ་ལ་དགའ་བའི་སྡིག་པ་ཅན་ཞེས་བྱ་བ་ཡོད་
དོ། །བྱམས་སྙོམས་བདེ་བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་
ན། གང་ཞིག་གལ་ཏེ་འཁོར་བ་ལ་གནས་པའི་རང་བཞིན་དེ་ལ། ཞེ་སྡང་བརྣག་པ་
ལ་དགའ་བའི་སྡིག་པ་ཅན་དང༌། བྱམས་སྙོམས་བདེ་བ་ལ་དགའ་བའི་དགེ་བ་ཅན་
གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། ། ཡིད་ཀྱི་ཁྱེའུ་ཆུང་། དེ་
ནི་གང་ཞེ་ན། གང་ཞིག་གལ་ཏེ་འཁོར་བ་ལ་གནས་པའི། ཀུན་ནས་ཉོན་མོངས་
པའི་རང་བཞིན་དེ་ནི། ཞེ་སྡང་བརྣག་པ་ལ་དགའ་བའི་སྡིག་པ་ཅན་ཞེས་བྱ་བ་ཡོད་
དོ། །བྱམས་སྙོམས་བདེ་བ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན།
གང་ཞིག་གལ་ཏེ་འཁོར་བ་ལ་གནས་པའི་ཀུན་ནས་ཉོན་མོངས་པའི་རང་བཞིན། ཞེ་
སྡང་བརྣག་པ་ལ་དགའ་བའི་སྡིག་པ་ཅན་དང་། བྱམས་སྙོམས་བདེ་བ་ལ་དགའ་བའི་
དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། ། དེ་ལྟར་ན།
གང་ཞིག་ཀུན་ནས་ཉོན་མོངས་པའི། ཞེ་སྡང་བརྣག་པ་ལ་དགའ་བའི་སྡིག་པ་ཅན་དེ་
ནི། ཀུན་ནས་ཉོན་མོངས་པ་འཁོར་ཞིང་། སེམས་ཅན་དམྱལ་བ་ཆེན་པོས་ཀུན་ནས་
ཉོན་མོངས་པ་ཐོབ་ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེ་ལྟར་
ན། ཀུན་ནས་ཉོན་མོངས་པར་བྱམས་སྙོམས་བདེ་བ་ལ་དགའ་བའི་དགེ་བ་ཅན་དེ་ནི།
ཀུན་ནས་ཉོན་མོངས་པའི་འཁོར་བ་ལས་རྣམ་པར་ཐར་ཞིང་། ཀུན་ནས་ཉོན་མོངས་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ་བདེ་བ་མི་དམིགས་པ་ལ་སྙོམས་པར་ཞུགས་ནས། ཡོངས་སུ་མྱ་ངན་ལས་འདའ་
བར་འགྱུར་རོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་
ཡོངས་སུ་མྱ་ངན་ལས་འདས་པ་དེ་ལ། ཞེ་སྡང་དང་བྱམས་པ་གཉིས་ཀྱི་དགེ་སྡིག་
དབྱེ་རུ་མཆིས་སམ། མཆིས་པར་འགྱུར་རམ། གང་ཞིག་རྣམ་པར་བྱང་བའི་དོན་གྱིས་
བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ་ཞེ་སྡང་གི་སྡིག་པ་འབྱུང་
ངམ། འབྱུང་བར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་།
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ།
གང་ཞིག་ཡོངས་སུ་མྱ་ངན་ལས་འདས་པ་དེ་ནི། བྱམས་སྙོམས་བདེ་བའི་རང་བཞིན་
ལས། ཞེ་སྡང་བརྣག་པ་ཡེ་ནས་མེད་པའོ། ། དེ་ལྟར་ན། གང་ཞིག་ཡོངས་སུ་མྱ་ངན་
ལས་འདས་པ་དེ་ལ། ཞེ་སྡང་བརྣག་པ་དང་བྱམས་སྙོམས་བདེ་བ་གཉིས་སུ་མེད་དེ།
གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་ཡོངས་སུ་
མྱ་ངན་ལས་འདས་པ་དེ་ནི། བྱམས་པ་ཆེན་པོ་དང་ལྡན་པའི་ངང་ལས་མི་གཡོ་བས།
འཁྲུལ་པ་སོ་སོའི་རྗེས་སུ་མི་རྟོག་གོ །ཁམས་བརྒྱད་གཏན་ལ་ཕབ་པའི་དོན་རྣམ་པར་
ངེས་པ་ལས། དུམ་བུ་གཉིས་པ་བམ་པོ་གཉིས་པའོ། །། །
དེའི་ཕྱིར་ན། གཡུང་དྲུང་སེམས་དཔའ་རྣམས། གང་ཞིག་རྣམ་པར་བྱང་བའི་
དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། བྱམས་
སྙོམས་བདེ་བའི་རང་བཞིན་ལས། ཞེ་སྡང་བརྣག་པ་ཡེ་ནས་མེད་པའོ། །དེ་ལྟར་
ན། གང་ཞིག་རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་
ལས་འདས་པ་དེ་ལ། ཞེ་སྡང་བརྣག་པ་དང་བྱམས་སྙོམས་བདེ་བ་གཉིས་སུ་མེད་
དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་རྣམ་
པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་
252

འབུམ་སྡེ། ཁམས་རྩ་རྣམ་ངེས། ༼ཁའོ།༽
ནི། རྣམ་པར་བྱང་བ་ཆེན་པོའི་མཆོག་མི་དམིགས་པའི་ངང་ལས་མི་གཡོ་བས་འཁྲུལ་
པ་སོ་སོའི་རྗེས་སུ་མི་རྟོག་གོ །གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་
དྲུང་སེམས་དཔའ་རྣམས། ཞེ་སྡང་བསྐྱེད་པ་དེ་ནི་རབ་ཏུ་སྤང་བར་བྱའོ། །དེ་ཅིའི་
ཕྱིར་ཞེ་ན། གང་ཞིག་ཞེ་སྡང་བསྐྱེད་པ་ལ་དགའ་བའི་སྡིག་པ་ཅན་དེ་ནི། ངན་སོང་
གསུམ་དུ་འགྲོ་བའི་དེད་དཔོན་ལྟ་བུ་ཡིན་ཏེ། དཔེར་ན། ལས་ཀྱི་དེད་དཔོན་གྱིས་
བདས་ན། ལས་གང་ལ་ཡང་མི་འགྲོ་བའི་དབང་མེད་པ་དང་འདྲ་སྟེ། རྒྱུ་ཞེ་སྡང་སྐྱེ་
བའི་སྡིག་པ་ཅན་དེ་སྤྱད་ན། འབྲས་བུ་ངན་སོང་གསུམ་གྱི་གནས་ནས་ཀྱང་། དམྱལ་
བ་ཐིག་ནག་གི་གནས་སུ་ཞེ་སྡང་གིས་གཞེན་བཏབ་ནས། རང་དབང་མེད་པར་སྐྱེ་
བར་འགྱུར་རོ། །དེའི་ཕྱིར་ན། ཞེ་སྡང་སྐྱེ་བ་དེ་ནི་ཤིན་ཏུ་ཡ་ང་བའོ། །འཁྲུལ་བའི་
གཞི་ཆེ་བའོ། །སྡུག་བསྔལ་གྱི་གཞི་བསྐྱེད་པའོ། ། མི་བདེ་བའི་ཚོར་བ་བསྐྱེད་པར་བྱེད་
པའོ། །འཁོར་བའི་གནས་སུ་གཞེན་འདེབས་པའོ། །འཁོར་བ་མི་བདེ་བའི་ཁ་བརྒྱུད་
པར་བྱེད་པའོ། །རྣམ་པར་སྨིན་བའི་མཐའ་སྙེག་པའོ། །ཉོན་མོངས་པའི་གཞི་ཆེ་བར་
བྱེད་པའོ། །བསོད་ནམས་ཀྱི་རྒྱུན་ཐག་གཅོད་པར་བྱེད་པའོ། །དེ་ལྟར་ན། གང་ཞིག་
ཞེ་སྡང་སྐྱེ་བ་ལ་དགའ་བའི་སྡིག་པ་ཅན་དེ་ནི། དམྱལ་བ་ཐིག་ནག་གི་གནས་སུ་སྐྱེས་
ཤིང་ལུས་བླངས་ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེའི་ཕྱིར་ན།
གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པའི་ཞེ་སྡང་ཡོངས་སུ་སྤང་
བར་བྱའོ། །གཤེན་རབ་མི་བོས་བཀའ་སྩལ་པ། དེ་ལྟར་ན། རྣམ་པར་བྱང་བ་བྱམས་
པ་ཆེན་པོའི་རང་བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་
པ་ཡང་དག་པའི་དོན་ལ་བསླབ་པར་བྱའོ། ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་གལ་ཏེ་
འཁོར་བ་ལ་གནས་པའི་རང་བཞིན་དེ་ལ། གཏི་མུག་དང་། ཡེ་ཤེས་གཉིས་ཀྱི་དགེ་
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྡིག་དབྱེ་རུ་མཆིས་སམ། མཆིས་པར་འགྱུར་རམ། གང་ཞིག་གལ་ཏེ་འཁོར་བ་ལ་
གནས་པའི། ཀུན་ནས་ཉོན་མོངས་པའི་རང་བཞིན་དེ་ལ། གཏི་མུག་དང་ཡེ་ཤེས་
གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གཤེན་རབ་ཀྱིས་
བཀའ་སྩལ་པ། ཡིད་ཀྱི་ཁྱེའུ་ཆུང༌། དེ་ནི་འདི་ལྟ་སྟེ། གང་ཞིག་གལ་ཏེ་འཁོར་བ་ལ་
གནས་པའི་རང་བཞིན་དེ་ལ་ནི། གཏི་མུག་མུན་པ་ལྟ་བུར་གྱུར་པའི་སྡིག་པ་ཅན་
ཞེས་བྱ་བ་ཡོད་དོ། །ཡེ་ཤེས་རིག་པ་དང་ལྡན་པར་གྱུར་པའི་དགེ་བ་ཅན་ཞེས་བྱ་བ་
ཡོད་དོ། །དེ་ལྟར་ན། གང་ཞིག་གལ་ཏེ་འཁོར་བ་ལ་གནས་པའི། རང་བཞིན་གཏི་
མུག་མུན་པ་ལྟ་བུར་གྱུར་པའི་སྡིག་པ་ཅན་དང་། ཡེ་ཤེས་རིག་པ་དང་ལྡན་པར་གྱུར་
བའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཡིད་
ཀྱི་ཁྱེའུ་ཆུང་། དེ་ནི་གང་ཞེ་ན། གང་ཞིག་གལ་ཏེ་འཁོར་བ་ལ་གནས་པའི་ཀུན་ནས་
ཉོན་མོངས་པའི་རང་བཞིན་དེ་ནི། གཏི་མུག་མུན་པ་ལྟ་བུར་གྱུར་པའི་སྡིག་པ་ཅན་
ཞེས་བྱ་བ་ཡོད་དོ། །ཡེ་ཤེས་རིག་པ་དང་ལྡན་པར་གྱུར་པའི་དགེ་བ་ཅན་ཞེས་བྱ་བ་
ཡོད་དོ། །དེ་ལྟར་ན། གང་ཞིག་གལ་ཏེ་འཁོར་བ་ལ་གནས་པའི་ཀུན་ནས་ཉོན་མོངས་
པའི་རང་བཞིན་གཏི་མུག་མུན་པ་ལྟ་བུར་གྱུར་པའི་སྡིག་པ་ཅན་དང་། ཡེ་ཤེས་རིག་
པ་དང་ལྡན་པར་གྱུར་པའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་
སྟེ་ཐ་དད་པའོ། །དེ་ལྟར་ན། གང་ཞིག་ཀུན་ནས་ཉོན་མོངས་པའི་གཏི་མུག་མུན་པ་
ལྟ་བུར་གྱུར་པའི་སྡིག་པ་ཅན་དེ་ནི། ཀུན་ནས་ཉོན་མོངས་པ་ནས། ཀུན་ནས་ཉོན་
མོངས་པར་འཁོར་ཞིང་། སེམས་ཅན་བྱོལ་སོང་ལྟ་བུ་ཀུན་ནས་ཉོན་མོངས་པ་ཐོབ་
ནས་ཤིན་ཏུ་མི་བདེ་བས་སྡུག་བསྔལ་འགྱུར་རོ། ། དེ་ལྟར་ན། ཀུན་ནས་ཉོན་མོངས་པ་
ཡེ་ཤེས་རིག་པ་དང་ལྡན་པར་གྱུར་པའི་དགེ་བ་ཅན་དེ་ནི། ཀུན་ནས་ཉོན་མོངས་པའི་
འཁོར་བ་ལས་རྣམ་པར་ཐར་ཞིང་། ཀུན་ནས་ཉོན་མོངས་པ་གསལ་བ་མི་དམིགས་
254

འབུམ་སྡེ། ཁམས་རྩི་རྣམ་ངེས། ། ༼ཁའོ། ༽
པ་ལ་སྙོམས་པར་ཞུགས་ནས། ཡོངས་སུ་མྱ་ངན་ལས་འདའ་བར་འགྱུར་རོ། །ཡིད་ཀྱི་
ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་ཡོངས་སུ་མྱ་ངན་ལས་འདས་
པ་དེ་ལ། གཏི་མུག་དང་ཡེ་ཤེས་གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་
འགྱུར་རམ། གང་ཞིག་རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་
མྱ་ངན་ལས་འདས་པ་དེ་ལ་གཏི་མུག་གི་སྡིག་པ་འབྱུང་ངམ། འབྱུང་བར་འགྱུར་རམ།
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། གང་ཞིག་ཡོངས་སུ་མྱ་
ངན་ལས་འདས་པ་དེ་ནི། ཡེ་ཤེས་ཆེན་པོ་དགེ་བའི་རང་བཞིན་ལས། གཏི་མུག་མུན་
པའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་ཡོངས་སུ་མྱ་ངན་ལས་འདས་
པ་དེ་ལ། ཡེ་ཤེས་ཆེན་པོའི་དགེ་བ་དང་། གཏི་མུག་མུན་པའི་སྡིག་པ་གཉིས་སུ་མེད་
དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་ཡོངས་
སུ་མྱ་ངན་ལས་འདས་པ་དེ་ནི། ཡེ་ཤེས་ཆེན་པོ་དང་ལྡན་པའི་ངང་ལས་མི་གཡོ་
བས། འཁྲུལ་པ་སོ་སོའི་རྗེས་སུ་མི་རྟོག་གོ །དེའི་ཕྱིར་ན། གཡུང་དྲུང་སེམས་དཔའ་
རྣམས། གང་ཞིག་རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་
ངན་ལས་འདས་པ་དེ་ནི། ཡེ་ཤེས་ཆེན་པོ་དགེ་བའི་རང་བཞིན་ལས་གཏི་མུག་མུན་
པའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་རྣམ་པར་བྱང་བའི་དོན་གྱིས་
བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ། ཡེ་ཤེས་ཆེན་པོའི་དགེ་
བ་དང༌། གཏི་མུག་མུན་པའི་སྡིག་པ་གཉིས་སུ་མེད་དེ། གཉིས་སུ་བྱར་མེད་སོ་སོར་
མ་ཡིན་ཐ་མི་དད་དོ། ། དེ་ལྟར་ན། གང་ཞིག་རྣམ་པར་བྱང་བའི་དོན་གྱིས་བླ་ན་མེད་
པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། རྣམ་པར་བྱང་བའི་ངོ་བོ་ཉིད་
ཡེ་ཤེས་ཆེན་པོ་དང་ལྡན་པའི་ངང་ལས། མི་གཡོ་བས། འཁྲུལ་པ་སོ་སོའི་རྗེས་སུ་མི་
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྟོག་གོ །གཤེན་རབ་མི་བོས་བཀའ་སྩལ་པ། དེའི་ཕྱིར་ན། གཡུང་དྲུང་སེམས་དཔའ་
རྣམས། གཏི་མུག་མུན་པ་དེ་ནི། རབ་ཏུ་སྤང་བར་བྱའོ། ། དེ་ཅིའི་ཕྱིར་ཞེ་ན། གང་
ཞིག་གཏི་མུག་མུན་པ་ལྟར་འཐིབས་པའི་སྡིག་པ་ཅན་དེ་ནི། འཁོར་བ་མུན་པ་ཟེར་
མེད་ལྟ་བུ་ཡིན་ཏེ། དཔེར་ན། འཁོར་བ་མུན་པ་ཟེར་མེད་ཀྱི་གླིང་དུ་ཕྱིན་ནས། སྐྱེས་
བུའི་ལག་པ་བརྐྱང་བསྐུམ་ཡང་རང་གིས་རང་མི་མཐོང་ཞིང་། ཐམས་ཅད་བྱ་བ་བྱེད་
པ་མི་ཤེས་པ་དང་འདྲ་སྟེ། རྒྱུ་གཏི་མུག་མུན་པ་ལྟར་འཐིབས་པའི་སྡིག་པ་དེ་སྤྱད་
ན། འབྲས་བུ་བྱོལ་སོང་གནས་སུ་གཏི་མུག་གིས་གཞེན་བཏབ་ནས། རང་དབང་མེད་
པར་སྐྱེ་བར་འགྱུར་རོ། །དེའི་ཕྱིར་ན། གཏི་མུག་མུན་པ་དེ་ནི་ཤིན་ཏུ་ཡ་ང་བའོ། །
འཁྲུལ་པའི་གཞི་ཆེ་བའོ། །སྡུག་བསྔལ་གྱི་གཞི་བསྐྱེད་པའོ། །འཁོར་བའི་རྒྱུན་ཐག་
བསྲིང་བའོ། །ཕྱིན་ཅི་ལོག་གི་གཞི་བསྐྱེད་པའོ། །ངན་སོང་གསུམ་གྱི་བཟེད་བཤམ་
པའོ། །ཉོན་མོངས་པའི་གཞི་འབྲམ་ལྟ་བུའོ། །ཕྱིན་ཅི་ལོག་གི་རྒྱ་མདུད་བསྡམས་
པའོ། །རྣམ་པར་ཐར་པའི་སྒོ་འགེགས་པའོ། །ཡེ་ཤེས་ཀྱི་ཚོགས་མཐོང་དུ་མི་སྟེར་བར་
བསྒྲིབ་པའོ། །དེ་ལྟར་ན། གང་ཞིག་གཏི་མུག་མུན་པ་ལྟར་འཐིབས་པའི་སྡིག་པ་ཅན་
དེ་ནི། བྱོལ་སོང་དང་གཏིབས་ཀྱི་འོག་ཏུ་འདུག་པའི་གནས་སུ་སྐྱེ་ཞིང་ལུས་བླངས་
ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེའི་ཕྱིར་ན། གཡུང་དྲུང་
སེམས་དཔའ་རྣམས། ཀུན་ནས་ཉོན་མོངས་པའི་གཏི་མུག་ཡོངས་སུ་སྤང་བར་བྱའོ། །
གཤེན་རབ་ཀྱིས་བཀའ་སྩལ་པ། དེ་ལྟར་ན། རྣམ་པར་བྱང་བ་ཡེ་ཤེས་ཆེན་པོའི་རང་
བཞིན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་པའི་དོན་
ལ་བསླབ་པར་བྱའོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་གལ་ཏེ་
འཁོར་བ་ལ་གནས་པའི་རང་བཞིན་དེ་ལ། འདོད་ཆགས་དང་སྦྱིན་པ་གཉིས་ཀྱི་དགེ་
256

འབུམ་སྡེ། ཁམས་རྩ་རྣམ་ངེས། ༼ཁའོ། ༽
སྡིག་དབྱེ་རུ་མཆིས་སམ། མཆིས་པར་འགྱུར་རམ་། གང་ཞིག་གལ་ཏེ་འཁོར་བ་ལ་
གནས་པའི། ཀུན་ནས་ཉོན་མོངས་པའི་རང་བཞིན་དེ་ལ། འདོད་ཆགས་དང་སྦྱིན་
པ་གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གཤེན་རབ་མི་
བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་གལ་ཏེ་འཁོར་བ་
ལ་གནས་པའི་རང་བཞིན་དེ་ལ་ནི། འདོད་ཆགས་མེ་དཔུང་ལྟ་བུར་གྱུར་པའི་སྡིག་པ་
ཅན་ཞེས་བྱ་བ་ཡོད་དོ། །སྦྱིན་པ་ཆེན་པོ་དང་ལྡན་པའི་དགེ་བ་ཅན་ཞེས་བྱ་བ་ཡོད་
དོ། ། དེ་ལྟར་ན། གང་ཞིག་གལ་ཏེ་འཁོར་བ་ལ་གནས་པའི་རང་བཞིན་དེ་ལ། འདོད་
ཆགས་མེ་དཔུང་ལྟ་བུར་འགྱུར་བའི་སྡིག་པ་ཅན་དང་། སྦྱིན་པ་ཆེན་པོ་དང་ལྡན་
པའི་དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཡིད་
ཀྱི་ཁྱེའུ་ཆུང་། དེ་ནི་གང་ཞེ་ན། གང་ཞིག་གལ་ཏེ་འཁོར་བ་ལ་གནས་པའི་ཀུན་ནས་
ཉོན་མོངས་པའི་རང་བཞིན་དེ་ནི། འདོད་ཆགས་མེ་དཔུང་ལྟ་བུར་གྱུར་པའི་སྡིག་པ་
ཅན་ཞེས་བྱ་བ་ཡོད་དོ། །སྦྱིན་པ་ཆེན་པོ་དང་ལྡན་པར་གྱུར་པའི་དགེ་བ་ཅན་ཞེས་བྱ་
བ་ཡོད་དོ། ། དེ་ལྟར་ན། གང་ཞིག་གལ་ཏེ་འཁོར་བ་ལ་གནས་པའི། ཀུན་ནས་ཉོན་
མོངས་པའི་རང་བཞིན་འདོད་ཆགས་མེ་དཔུང་ལྟ་བུར་གྱུར་པའི་སྡིག་པ་ཅན་དང་།
སྦྱིན་པ་ཆེན་པོ་དང་ལྡན་པར་གྱུར་པའི་དགེ་བ་ཅན་གཉིས་སུ་ཡོད་དེ། གཉིས་སུ་
བྱར་ཡོད་སོ་སོ་སྟེ་ཐ་དད་པའོ། །གང་ཞིག་ཀུན་ནས་ཉོན་མོངས་པའི་འདོད་ཆགས་མེ་
དཔུང་ལྟ་བུར་གྱུར་པའི་སྡིག་པ་ཅན་དེ་ནི། ཀུན་ནས་ཉོན་མོངས་པ་ནས། ཀུན་ནས་
ཉོན་མོངས་པར་འཁོར་ཞིང་། སེམས་ཅན་ཡི་དྭགས་ལྟ་བུ་ཀུན་ནས་ཉོན་མོངས་པ་
ཐོབ་ནས་ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེ་ལྟར་ན། ཀུན་ནས་ཉོན་
མོངས་པ་སྦྱིན་པ་ཆེན་པོ་དང་ལྡན་པར་གྱུར་པའི་དགེ་བ་ཅན་དེ་ནི། ཀུན་ནས་ཉོན་
མོངས་པའི་འཁོར་བ་ལས་རྣམ་པར་ཐར་ཞིང་། ཀུན་ནས་ཉོན་མོངས་པ་ཆོག་ཤེས་མི་
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 8l
དམིགས་པ་ལ་སྙོམས་པར་ཞུགས་ནས། ཡོངས་སུ་མྱ་ངན་ལས་འདའ་བར་འགྱུར་རོ།
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་ཡོངས་སུ་མྱ་ངན་
ལས་འདས་པ་དེ་ལ། འདོད་ཆགས་དང་སྦྱིན་པ་གཉིས་ཀྱི་དེག་སྡིག་དབྱེ་རུ་མཆིས་
སམ། མཆིས་པར་འགྱུར་རམ། གང་ཞིག་རྣམ་པར་བྱང་བའི་དོན་གྱིས་བླ་ན་མེད་
པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ་འདོད་ཆགས་ཀྱི་སྡིག་པ་འབྱུང་
ངམ། འབྱུང་བར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་།
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་
སྟེ། གང་ཞིག་ཡོངས་སུ་མྱ་ངན་ལས་འདས་པ་དེ་ནི། སྦྱིན་པ་ཆེན་པོ་དགེ་བའི་རང་
བཞིན་ལས། འདོད་ཆགས་སྐྱེ་བའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་
ཡོངས་སུ་མྱ་ངན་ལས་འདས་པ་དེ་ལ། སྦྱིན་པ་ཆེན་པོའི་དགེ་བ་དང་། འདོད་ཆགས་
སྐྱེ་བའི་སྡིག་པ་གཉིས་སུ་མེད་དེ། གཉིས་སུ་བྱར་མེད་སོ་སོ་མ་ཡིན་ཐ་མི་དད་དོ། །
དེ་ལྟར་ན། གང་ཞིག་ཡོངས་སུ་མྱ་ངན་ལས་འདས་པ་དེ་ནི། སྦྱིན་པ་ཆེན་པོ་དང་
ལྡན་པའི་ངང་ལས་མི་གཡོ་བས། འཁྲུལ་པ་སོ་སོའི་རྗེས་སུ་མི་རྟོག་གོ །དེའི་ཕྱིར་ན།
གཡུང་དྲུང་སེམས་དཔའ་རྣམས། གང་ཞིག་རྣམ་པར་བྱང་བའི་དོན་གྱིས་བླ་ན་མེད་
པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། སྦྱིན་པ་ཆེན་པོ་དགེ་བའི་རང་
བཞིན་ལས། འདོད་ཆགས་སྐྱེ་བའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་
རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་
དེ་ལ། སྦྱིན་པ་ཆེན་པོའི་དགེ་བ་དང་། འདོད་ཆགས་སྐྱེ་བའི་སྡིག་པ་གཉིས་སུ་མེད་
དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་རྣམ་
པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི།
རྣམ་པར་བྱང་བའི་ངོ་བོ་ཉིད་སྦྱིན་པ་ཆེན་པོ་དང་ལྡན་པའི་ངང་ལས་མི་གཡོ་བས།
258

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
འཁྲུལ་པ་སོ་སོའི་རྗེས་སུ་མི་རྟོག་གོ །གཤེན་རབ་ཀྱིས་བཀའ་སྩལ་བ། དེའི་ཕྱིར་ན།
གཡུང་དྲུང་སེམས་དཔའ་རྣམས། འདོད་ཆགས་སྐྱེ་བ་དེ་ནི་ཤིན་ཏུ་ཡ་ང་བས་རབ་
ཏུ་སྤང་བར་བྱའོ། ། དེ་ཅིའི་ཕྱིར་ཞེ་ན། གང་ཞིག་འདོད་ཆགས་མེ་དཔུང་ལྟ་བུར་གྱུར་
པའི་སྡིག་པ་ཅན་དེ་ནི། རབ་ཏུ་འབར་བའི་མེ་ཆེན་ལྟ་བུ་ཡིན་ཏེ། དཔེར་ན། རབ་
ཏུ་འབར་བའི་མེ་ཆེན་གྱི་ནང་དུ། སེམས་ཅན་གང་སོང་ཡང་རུང་སྟེ། སྙིང་རྗེ་མེད་
པར་བསྲེག་པ་དང་འདྲ་བས་ནས། རྒྱུ་འདོད་ཆགས་མེ་དཔུང་དང་འདྲ་བའི་སྡིག་
པ་དེ་སྤྱད་ན། འབྲས་བུ་ཡི་དྭགས་རང་གི་རང་བསྲེག་པའི་གནས་སུ་འདོད་ཆགས་
ཀྱིས་གཞེན་བཏབ་ནས་རང་དབང་མེད་པ་སྐྱེ་བར་འགྱུར་རོ། །དེའི་ཕྱིར་ན། འདོད་
ཆགས་མེ་དཔུང་ལྟ་བུ་དེ་ནི་ཤིན་ཏུ་ཡ་ང་བའོ། །འཁྲུལ་པའི་གཞི་ཆེ་བའོ། །སྡུག་
བསྔལ་གྱི་གཞི་བསྐྱེད་པར་བྱེད་པའོ། ། མི་བདེ་བའི་ཚོར་བ་བསྐྱེད་པར་བྱེད་པའོ། །
མངལ་གྱི་གྲོང་ཁྱེར་དུ་བརྒྱུད་པར་བྱེད་པའོ། །ཁམས་གསུམ་དུ་འཁོར་བར་བྱེད་
པའོ། །འཁོར་བའི་ས་བོན་འདེབས་པར་བྱེད་པའོ། །མྱ་ངན་གྱི་གཞི་བསྐྱེད་པར་བྱེད་
པའོ། ། མི་ཁོམས་པའི་གནས་བརྒྱད་དུ་གཞེན་འདེབས་པར་བྱེད་པའོ། །ཕྱིན་ཅི་ལོག་
གི་ལས་ཐ་དད་པར་བྱེད་པའོ། །ཡིད་ཀྱིས་བསླུ་བ་པོ་གྲངས་མང་བར་བྱེད་པའོ། ། སྐྱེ་
རྒ་ན་འཆིའི་ལུང་འདོགས་པར་བྱེད་པའོ། །དེ་ལྟར་ན། གང་ཞིག་འདོད་ཆགས་མེ་
དཔུང་ལྟ་བུ་གྱུར་པའི་སྡིག་པ་ཅན་དེ་ནི། ཡི་དྭགས་ཚ་བ་ཆེན་པོས་གདུངས་པའི་
གནས་སུ་སྐྱེས་ཤིང་ལུས་བླངས་ནས་ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །
དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པའི་འདོད་
ཆགས་ཡོངས་སུ་སྤང་བར་བྱའོ། །གཤེན་རབ་མི་བོས་བཀའ་སྩལ་པ། དེ་ལྟར་ན།
རྣམ་པར་བྱང་བ་སྦྱིན་པ་ཆེན་པོའི་རང་བཞིན་ཅན། གཡུང་དྲུང་སེམས་དཔའ་སེམས་
དཔའ་ཆེན་པོའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་གལ་ཏེ་
འཁོར་བ་ལ་གནས་པའི་ཀུན་ནས་ཉོན་མོངས་པའི་རང་བཞིན་དེ་ལ། ང་རྒྱལ་དང་ཞི་
བ་གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གང་ཞིག་གལ་
ཏེ་འཁོར་བ་ལ་གནས་པའི། ཀུན་ནས་ཉོན་མོངས་པའི་རང་བཞིན་དེ་ལ། ང་རྒྱལ་
དང་ཞི་བ་གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གཤེན་
རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་གལ་ཏེ་
འཁོར་བ་ལ་གནས་པའི་རང་བཞིན་དེ་ལ་ནི། ང་རྒྱལ་ཆེ་བར་གྱུར་པའི་སྡིག་པ་ཅན་
ཞེས་བྱ་བ་ཡོད་དོ། །ཞི་བ་ཆེན་པོ་དང་ལྡན་པའི་དགེ་བ་ཅན་ཞེས་བྱ་བ་ཡོད་དོ། །དེ་
ལྟར་ན། གང་ཞིག་གལ་ཏེ་འཁོར་བ་ལ་གནས་པའི་རང་བཞིན་དེ་ལ། ང་རྒྱལ་ཆེ་
བར་གྱུར་པའི་སྡིག་པ་ཅན་དང་། ཞི་བ་ཆེན་པོ་དང་ལྡན་པའི་དགེ་བ་ཅན་གཉིས་སུ་
ཡོད་དོ། །གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཡིད་ཀྱི་ཁྱེའུ་ཆུང༌། དེ་ནི་གང་
ཞེ་ན། གང་ཞིག་གལ་ཏེ་འཁོར་བ་ལ་གནས་པའི། ཀུན་ནས་ཉོན་མོངས་པའི་རང་
བཞིན་དེ་ནི། ང་རྒྱལ་ཆེ་བར་གྱུར་པའི་སྡིག་པ་ཅན་ཞེས་བྱ་བ་ཡོད་དོ། །ཞི་བ་ཆེན་པོ་
དང་ལྡན་པའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་ཞིག་གལ་ཏེ་འཁོར་
བ་ལ། གནས་པའི་ཀུན་ནས་ཉོན་མོངས་པའི་རང་བཞིན། ང་རྒྱལ་ཆེ་བར་གྱུར་པའི་
སྡིག་པ་ཅན་དང་། ཞི་བ་ཆེན་པོ་དང་ལྡན་པར་གྱུར་པའི་དགེ་བ་ཅན་གཉིས་སུ་ཡོད་
དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །དེ་ལྟར་ན། གང་ཞིག་ཀུན་ནས་ཉོན་
མོངས་པའི་ང་རྒྱལ་ཆེ་བར་གྱུར་པའི་སྡིག་པ་ཅན་དེ་ནི། ཀུན་ནས་ཉོན་མོངས་པ་ནས།
ཀུན་ནས་ཉོན་མོངས་པར་འཁོར་ཞིང་། ལྷ་ཚེ་རིང་པོ་ཐེར་ཟུག་ལྟ་བུ་ཀུན་ནས་ཉོན་
མོངས་པ་ཐོབ་ནས་ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེ་ལྟར་ན། ཀུན་
ནས་ཉོན་མོངས་པ་ཞི་བ་ཆེན་པོ་དང་ལྡན་པའི་དགེ་བ་ཅན་དེ་ནི། ཀུན་ནས་ཉོན་
260

འབུམ་སྡེ། ཁམས་རྩ་རྣམ་ངེས། ༼ཁའོ། ༽
མོངས་པའི་འཁོར་བ་ལས་རྣམ་པར་ཐར་ཞིང༌། ཀུན་ནས་ཉོན་མོངས་པའི་ངང་ཉིད་
མི་དམིགས་པ་ལ་སྙོམས་པར་ཞུགས་ནས། ཡོངས་སུ་མྱ་ངན་ལས་འདའ་བར་འགྱུར་
རོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་ཡོངས་སུ་མྱ་
ངན་ལས་འདས་པ་དེ་ལ། ང་རྒྱལ་དང་ཞི་བ་གཉིས་ཀྱི་དགེ་སྡིག་དབྱེ་རུ་མཆིས་སམ།
མཆིས་པར་འགྱུར་རམ། གང་ཞིག་རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་
པ་ཡོངས་སུ་མྱ་ངན་ལས་འདས་པ་དེ་ལས། ང་རྒྱལ་གྱི་སྡིག་པ་འབྱུང་ངམ། འབྱུང་
བར་འགྱུར་རམ། གཤེན་རབ་མི་བོས་བཀའ་བསྩལ་པ། ཡིད་ཀྱི་ཁྱེའུ་ཆུང་། གཞན་
ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། གང་
ཞིག་ཡོངས་སུ་མྱ་ངན་ལས་འདས་པ་དེ་ནི། ཞི་བ་ཆེན་པོ་དགེ་བའི་རང་བཞིན་ལས་
ང་རྒྱལ་ཆེ་བའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་ཡོངས་སུ་མྱ་ངན་
ལས་འདས་པ་དེ་ལ། ཞི་བ་ཆེན་པོའི་དགེ་བ་དང་ང་རྒྱལ་ཆེ་བའི་སྡིག་པ་གཉིས་སུ་
མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་
ཡོངས་སུ་མྱ་ངན་ལས་འདས་པ་དེ་ནི། ཞི་བ་ཆེན་པོ་དང་ལྡན་པའི་ངང་ལས་མི་གཡོ་
བས། འཁྲུལ་པ་སོ་སོའི་རྗེས་སུ་མི་རྟོག་གོ །དེའི་ཕྱིར་ན། གཡུང་དྲུང་སེམས་དཔའ་
རྣམས། གང་ཞིག་ཡོངས་སུ་རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་
ཡོངས་སུ་མྱ་ངན་ལས་འདས་པ་དེ་ནི། ཞི་བ་ཆེན་པོ་དགེ་བའི་རང་བཞིན་ལས། ང་
རྒྱལ་ཆེ་བའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་རྣམ་པར་བྱང་བའི་
དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ། ཞི་བ་ཆེན་
པོའི་དགེ་བ་དང་ང་རྒྱལ་ཆེ་བའི་སྡིག་པ་གཉིས་སུ་མེད་དེ། གཉིས་སུ་བྱར་མེད་སོ་
སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་རྣམ་པར་བྱང་བའི་དོན་གྱིས་བླ་
ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། རྣམ་པར་བྱང་བའི་ངོ་བོ་
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཉིད་ཞི་བ་ཆེན་པོ་དང་ལྡན་པའི་ངང་ལས་མི་གཡོ་བས། འཁྲུལ་པ་སོ་སོའི་རྗེས་སུ་མི་
རྟོག་གོ །གཤེན་རབ་མི་བོས་བཀའ་སྩལ་པ། དེའི་ཕྱིར་ན། གཡུང་དྲུང་སེམས་དཔའ་
རྣམས། ང་རྒྱལ་ཆེ་བར་གྱུར་པ་དེ་ནི་ཤིན་ཏུ་ཡ་ང་བས་རང་ཏུ་སྤང་བར་བྱའོ། །དེ་
ཅིའི་ཕྱིར་ཞེ་ན། གང་ཞིག་ང་རྒྱལ་རི་བོ་ལྟ་བུས་ནོན་པའི་སྡིག་པ་ཅན་དེ་ནི། དམྱལ་
བའི་ཤལ་མ་རི་ལྟ་བུ་ཡིན་ཏེ། དཔེར་ན། དམྱལ་བའི་ཤལ་མ་རི་ལ་སེམས་ཅན་གང་
འཛེགས་ཀྱང་རུང་སྟེ། ཤལ་མ་རི་རྣོ་གཅོད་ཀྱི་སོ་ཞེས་བྱ་བ། ལ་ལ་གྱེན་ལ་བསྟན།
ལ་ལ་ཐུར་ལ་བསྟན་པ་དེས། ཤ་ཁམ་རེ་དང་ཁྲག་ཐིགས་རེ་ཁྱེར་ཏེ་འགྲོ་བ་དང་འདྲ་
སྟེ། རྒྱུ་ང་རྒྱལ་ཆེ་བར་གྱུར་པའི་སྡིག་པ་དེ་སྤྱད་ན། འབྲས་བུ་ལྷ་མ་ཡིན་དྲེགས་པའི་
ང་རྒྱལ་ཅན་དུ་སྐྱེ་བར་འགྱུར་རོ། །དེ་ནས་གནས་འཕོས་ཏེ། དམྱལ་བ་ངུ་འབོད་དང་
ཐིག་ནག་གི་གནས་སུ་ང་རྒྱལ་གྱིས་གཞེན་བཏབ་ནས་རང་དབང་མེད་པར་སྐྱེ་བར་
འགྱུར་རོ། །དེའི་ཕྱིར་ན། ང་རྒྱལ་ཆེ་བར་གྱུར་པ་དེ་ནི་ཤིན་ཏུ་ཡ་ང་བའོ། །འཁྲུལ་པའི་
གཞི་ཆེ་བའོ། །སྡུག་བསྔལ་གྱི་གཞི་བསྐྱེད་པའོ། །མི་བདེ་བའི་ཚོར་བ་བསྐྱེད་པའོ། །
སྤྱད་པར་ཡུན་རིང་བའོ། །མི་བདེ་བའི་གནས་སྙེགས་བའོ། །དགེ་བའི་ལམ་དུ་རྩང་
འཛུགས་པའོ། །དགེ་བའི་ལོ་ཏོག་ལ་སྡིག་པའི་སད་འབེབས་པའོ། །སྣང་མཐའ་མུན་
དུ་འགྱུར་བའོ། །དམྱལ་ཁམས་ཀྱི་ཁ་འཁོར་བའོ། ། དེ་ལྟར་ན། གང་ཞིག་ང་རྒྱལ་རི་བོ་
ལྟ་བུས་ནོན་པའི་སྡིག་པ་ཅན་དེ་ནི། དམྱལ་བ་ངུ་འབོད་ཀྱི་གནས་སུ་སྐྱེས་ཤིང་ལུས་
བླངས་ནས། ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེའི་ཕྱིར་ན། གཡུང་
དྲུང་སེམས་དཔའ་རྣམས། ཀུན་ནས་ཉོན་མོངས་པའི་ང་རྒྱལ་ཡོངས་སུ་སྤང་བར་
བྱའོ། །གཤེན་རབ་ཀྱིས་བཀའ་བསྩལ་པ། དེ་ལྟར་ན། རྣམ་པར་བྱང་བ་ནི་ཞི་བ་ཆེན་
པོའི་རང་བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་
དག་པའི་དོན་ལ་བསླབ་པར་བྱའོ། ། །
262

ཁམས་རྩ་རྣམ་ངེས། ༼ཁའོ། ༽
འབུམ་སྡེ།
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་གལ་ཏེ་
འཁོར་བ་ལ་གནས་པའི་རང་བཞིན་དེ་ལ། ཕྲག་དོག་དང་ཡངས་པ་གཉིས་ཀྱི་དགེ་
སྡིག་དབྱེ་རུ་མཆིས་སམ། མཆིས་པར་འགྱུར་རམ། གང་ཞིག་གལ་ཏེ་འཁོར་བ་ལ་
གནས་པའི། ཀུན་ནས་ཉོན་མོངས་པའི་རང་བཞིན་དེ་ལ། ཕྲག་དོག་དང་ཡངས་པ་
གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་གལ་ཏེ་འཁོར་བ་ལ་
གནས་པའི་རང་བཞིན་དེ་ལ་ནི། ཕྲག་དོག་ཆེ་བར་གྱུར་བའི་སྡིག་པ་ཅན་ཞེས་བྱ་བ་
ཡོད་དོ། །ཡངས་པ་ཆེན་པོ་དང་ལྡན་པའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་
གང་ཞིག་གལ་ཏེ་འཁོར་བ་ལ་གནས་པའི་རང་བཞིན་དེ་ལ། ཕྲག་དོག་ཆེ་བར་
ན། 
གྱུར་པའི་སྡིག་པ་ཅན་དང༌། ཡངས་པ་ཆེན་པོ་དང་ལྡན་པར་གྱུར་པའི་དགེ་བ་ཅན་
ཞེས་བྱ་བ་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །ཡིད་ཀྱི་ཁྱེའུ་
ཆུང་། དེ་གང་ཞེ་ན། གང་ཞིག་གལ་ཏེ་འཁོར་བ་ལ་གནས་པའི་ཀུན་ནས་ཉོན་མོངས་
པའི་རང་བཞིན་དེ་ནི། ཕྲག་དོག་ཆེ་བར་གྱུར་པའི་སྡིག་པ་ཅན་ཞེས་བྱ་བ་ཡོད་དོ། །
ཡངས་པ་ཆེན་པོ་དང་ལྡན་པར་གྱུར་པའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན།
གང་ཞིག་གལ་ཏེ་འཁོར་བ་ལ་གནས་པའི་ཀུན་ནས་ཉོན་མོངས་པའི་རང་བཞིན་ཕྲག་
དོག་ཆེ་བར་གྱུར་པའི་སྡིག་པ་ཅན་དང་། ཡངས་པ་ཆེན་པོ་དང་ལྡན་པར་གྱུར་པའི་
དགེ་བ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །གཤེན་
རབ་མི་བོས་བཀའ་སྩལ་པའོ། །དེ་ལྟར་ན། གང་ཞིག་ཀུན་ནས་ཉོན་མོངས་པའི་ཕྲག་
དོག་ཆེ་བར་གྱུར་པའི་སྡིག་པ་ཅན་དེ་ནི། ཀུན་ནས་ཉོན་མོངས་པ་ནས་ཀུན་ནས་
ཉོན་མོངས་པར་འཁོར་ཞིང་། སེམས་ཅན་ཉེ་འཁོར་ལྟ་བུའི་ཀུན་ནས་ཉོན་མོངས་པ་
ཐོབ་ནས་ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། །དེ་ལྟར་ན། ཀུན་ནས་ཉོན་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མོངས་པ། ཡངས་པ་ཆེན་པོ་དང་ལྡན་པར་གྱུར་པའི་དགེ་བ་ཅན་དེ་ནི། ཀུན་ནས་
ཉོན་མོངས་པའི་འཁོར་བ་ལས་རྣམ་པར་ཐར་ཞིང་། ཀུན་ནས་ཉོན་མོངས་པ་མཉམ་
པ་མི་དམིགས་པ་ལ་སྙོམས་པར་ཞུགས་ནས། ཡོངས་སུ་མྱ་ངན་ལས་འདའ་བར་
འགྱུར་རོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་ཡོངས་
སུ་མྱ་ངན་ལས་འདས་པ་དེ་ལ། ཕྲག་དོག་དང་ཡངས་པ་གཉིས་ཀྱི་དགེ་སྡིག་དབྱེ་རུ་
མཆིས་སམ། མཆིས་པར་འགྱུར་རམ། གང་ཞིག་རྣམ་པར་བྱང་བའི་དོན་གྱིས་བླ་ན་
མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལས་ཕྲག་དོག་གི་སྡིག་པ་འབྱུང་
ངམ། འབྱུང་བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་།
གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་འདི་ལྟ་
སྟེ། གང་ཞིག་ཡོངས་སུ་མྱ་ངན་ལས་འདས་པ་དེ་ནི། ཡངས་པ་ཆེན་པོ་དགེ་བའི་རང་
བཞིན་ལས་ཕྲག་དོག་སྐྱེ་བའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་ཡོངས་
སུ་མྱ་ངན་ལས་འདས་པ་དེ་ལ། ཡངས་པ་ཆེན་པོའི་དགེ་བ་དང་ཕྲག་དོག་སྐྱེ་བའི་
སྡིག་པ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་
ན། གང་ཞིག་ཡོངས་སུ་མྱ་ངན་ལས་འདས་པ་དེ་ནི། ཡངས་པ་ཆེན་པོ་དང་ལྡན་པའི་
ངང་ལ་མི་གཡོ་བས། འཁྲུལ་པ་སོ་སོའི་རྗེས་སུ་མི་རྟོག་གོ །དེའི་ཕྱིར་ན། གཡུང་དྲུང་
སེམས་དཔའ་རྣམས། གང་ཞིག་རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་
ཡོངས་སུ་མྱ་ངན་ལས་འདས་པ་དེ་ནི། ཡངས་པ་ཆེན་པོ་དགེ་བའི་རང་བཞིན་ལས།
ཕྲག་དོག་སྐྱེ་བའི་སྡིག་པ་ཡེ་ནས་མེད་པའོ། ། དེ་ལྟར་ན། གང་ཞིག་རྣམ་པར་བྱང་
བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ། ཡངས་
པ་ཆེན་པོའི་དགེ་བ་དང་ཕྲག་དོག་སྐྱེ་བའི་སྡིག་པ་གཉིས་སུ་མེད་དེ། གཉིས་སུ་བྱར་
མེད་སོ་སོར་མ་ཡིན་ཐ་མི་དད་དོ། །དེ་ལྟར་ན། གང་ཞིག་རྣམ་པར་བྱང་བའི་དོན་
264

འབུམ་སྡེ། ཁམས་རྩ་རྣམ་ངེས།
གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། རྣམ་པར་བྱང་
བའི་ངོ་བོ་ཉིད་ཡངས་པ་ཆེན་པོ་དང་ལྡན་པའི་ངང་ལས་མི་གཡོ་བས། འཁྲུལ་པ་
སོ་སོའི་རྗེས་སུ་མི་རྟོག་གོ །གཤེན་རབ་མི་བོས་བཀའ་སྩལ་པ། དེའི་ཕྱིར་ན། གཡུང་
དྲུང་སེམས་དཔའ་རྣམས། ཕྲག་དོག་ཆེ་བར་གྱུར་པ་དེ་ནི་ཤིན་ཏུ་ཡ་ང་བས་རབ་ཏུ་
སྤང་བར་བྱའོ། ། དེ་ཅིའི་ཕྱིར་ཞེ་ན། གང་ཞིག་ཕྲག་དོག་བཙོན་ར་ལྟ་བུར་གྱུར་པའི་
སྡིག་པ་ཅན་དེ་ནི། སྡུག་བསྔལ་གྱི་བཙོན་ར་ལྟ་བུ་ཡིན་ཏེ། དཔེར་ན། སྡུག་བསྔལ་
གྱི་བཙོན་ར་བྱ་བའི་ནང་དུ་སེམས་ཅན་གང་ཞུགས་ཀྱང་རུང་སྟེ། མི་བདེ་བའི་ཚོར་
བ་ཆེར་སྐྱེ་བ་དང་འདྲ་སྟེ། རྒྱུ་ཕྲག་དོག་སྐྱེ་བར་གྱུར་པའི་སྡིག་པ་དེ་སྤྱད་ན། འབྲས་
བུ་ལྷ་མ་ཡིན་ཕྲག་དོག་གི་བཙོན་ར་ཅན་ཞེས་བྱ་བ། ཉི་མ་རེ་ལ་གཡུལ་ཆེན་བཅོ་
བརྒྱད་བཅོ་བརྒྱད་སྤྲོད་པའི་གནས་སུ་སྐྱེ་བར་ངེས་སོ། །དེ་ལས་གནས་འཕོས་ནས་
དམྱལ་བ་གཅོད་གཏུབ་ཀྱི་གནས་སུ་སྐྱེས་ཤིང་ལུས་བླངས་ནས། ཤིན་ཏུ་མི་བདེ་བའི་
སྡུག་བསྔལ་བ་ལ་ཕྲག་དོག་གིས་གཞེན་བཏབ་ནས། རང་དབང་མེད་པར་སྐྱེ་བར་
འགྱུར་རོ། །དེའི་ཕྱིར་ན། ཕྲག་དོག་ཆེ་བར་གྱུར་པ་དེ་ནི། ཤིན་ཏུ་ཡ་ང་བའོ། །འཁྲུལ་
པའི་གཞི་ཆེ་བའོ། །རྩོད་པའི་རྩ་བ་སྤེལ་བའོ། །མཉམ་པ་ཉིད་ལས་ཕྱིར་འདའ་བར་
བྱེད་པའོ། ། མི་བདེ་བའི་ཚོར་བ་བསྐྱེད་པར་བྱེད་པའོ། །སེམས་ཀྱི་སྒོ་དོག་པར་བྱེད་
པའོ། །ངན་སོང་གི་སྒོ་སེལ་བར་བྱེད་པའོ། །ཕྱིན་ཅི་ལོག་གི་རྒྱ་མདུད་སྡོམ་པར་བྱེད་
པའོ། །མཉམ་པ་ཉིད་ཀྱི་དོན་ལ་ཡོངས་སུ་བསྒྲིབས་པའོ། །དེ་ལྟར་ན། གང་ཞིག་ཕྲག་
དོག་བཙོན་ར་ལྟ་བུ་གྱུར་པའི་སྡིག་པ་ཅན་དེ་ནི། ལྷ་མ་ཡིན་མཚོན་གྱི་བསྐལ་པ་ཆར་
ལྟར་འབེབས་པའི་གནས་སུ་སྐྱེས་ཤིང་ལུས་བླངས་ནས། ཤིན་ཏུ་མི་བདེ་བས་སྡུག་
བསྔལ་བར་འགྱུར་རོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་
ཉོན་མོངས་པའི་ཕྲག་དོག་ཡོངས་སུ་སྤང་བར་བྱའོ། །གཤེན་རབ་མི་བོས་བཀའ་སྩལ་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ། དེ་ལྟར་ན། རྣམ་པར་བྱང་བ་ཡངས་པ་ཆེན་པོའི་རང་བཞིན་ཅན། གཡུང་དྲུང་
སེམས་དཔའ་སེམས་དཔའི་སྤྱོད་པ་ཡང་དག་པའི་དོན་ལ་བསླབ་པར་བྱའོ། །ཁམས་
བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དུག་ལྔ་དང་ཡེ་ཤེས་ལྔ་སོ་
སོར་བསྟན་པའི་ལེའུ་སྟེ་བཞི་བཅུ་བཞི་པའོ།། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། གང་ཞིག་གལ་
ཏེ་འཁོར་བ་ལ་གནས་པའི་རང་བཞིན་དེ་ལ། ཚུལ་ཁྲིམས་ཉམས་པ་དང་ཚུལ་ཁྲིམས་
སྲུང་བ་གཉིས་ཀྱི་དགེ་སྡིག་དབྱེ་རུ་མཆིས་སམ། མཆིས་པར་འགྱུར་རམ། གཤེན་
རབ་མི་བོས་བཀའ་སྩལ་པ། ཡིད་ཀྱིས་ཁྱེའུ་ཆུང་། དེ་ནི་གང་ཞེ་ན། གང་ཞིག་གལ་
ཏེ་འཁོར་བ་ལ་གནས་པ་དེ་ལ་ཚུལ་ཁྲིམས་ཉམས་པར་བྱེད་པ་ལ་དགའ་བའི་སྡིག་པ་
ཅན་ཞེས་བྱ་བ་ཡོད་དོ། །ཚུལ་ཁྲིམས་སྲུང་བར་བྱེད་པ་ལ་དགའ་བའི་དགེ་བ་ཅན་
ཞེས་བྱ་བ་ཡོད་དོ། ། དེ་ལྟར་ན། གང་ཞིག་གལ་ཏེ་འཁོར་བ་ལ་གནས་པ་དེ་ལ། ཚུལ་
ཁྲིམས་ཉམས་པར་བྱེད་པ་ལ་དགའ་བའི་སྡིག་པ་ཅན་དང་། ཚུལ་ཁྲིམས་སྲུང་བར་
བྱེད་པ་ལ་དགའ་བའི་དགེ་བ་ཅན་གཉིས་སུ་ཡོད་དོ། །གཉིས་སུ་བྱར་ཡོད་སོ་སོ་སྟེ་
ཐ་དད་པའོ། །ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། གང་ཞིག་གལ་ཏེ་འཁོར་བ་ལ་
གནས་པའི། ཀུན་ནས་ཉོན་མོངས་པའི་ཚུལ་ཁྲིམས་ཉམས་པར་བྱེད་པ་ལ། དགའ་
བའི་སྡིག་པ་ཅན་ཞེས་བྱ་བ་ཡོད་དོ། །ཀུན་ནས་ཉོན་མོངས་པའི་ཚུལ་ཁྲིམས་སྲུང་བར་
བྱེད་པ་ལ་དགའ་བའི་དགེ་བ་ཅན་ཞེས་བྱ་བ་ཡོད་དོ། །དེ་ལྟར་ན། གང་ཞིག་གལ་
ཏེ་འཁོར་བ་ལ་གནས་པའི། ཀུན་ནས་ཉོན་མོངས་པའི་ཚུལ་ཁྲིམས་སྲུང་བར་བྱེད་པ་
ལ། དགའ་བའི་དགེ་བ་ཅན་དང་། ཚུལ་ཁྲིམས་ཉམས་པར་བྱེད་པ་ལ། དགའ་བའི་
སྡིག་པ་ཅན་གཉིས་སུ་ཡོད་དེ། གཉིས་སུ་བྱར་ཡོད་སོ་སོ་སྟེ་ཐ་དད་པའོ། །དེ་ལྟར་ན།
གང་ཞིག་ཀུན་ནས་ཉོན་མོངས་པའི། ཚུལ་ཁྲིམས་ཉམས་པར་བྱེད་པ་ལ་དགའ་བའི་
266

འབུམ་སྡེ། ཁམས་རྩ་རྣམ་ངེས།
སྡིག་པ་ཅན་དེ་ནི། ཀུན་ནས་ཉོན་མོངས་པ་ནས། ཀུན་ནས་ཉོན་མོངས་པར་འཁོར་
ཞིང་། སེམས་ཅན་དམྱལ་བ་ཆེན་པོའི་སྡུག་བསྔལ་ཉམས་སུ་མྱོང་བའི། ཀུན་ནས་ཉོན་
མོངས་པ་ཐོབ་ནས་ཤིན་ཏུ་མི་བདེ་བས་སྡུག་བསྔལ་བར་འགྱུར་རོ། ། དེ་ལྟར་ན། ཀུན་
ནས་ཉོན་མོངས་པའི་ཚུལ་ཁྲིམས་སྲུང་བར་བྱེད་པ་ལ། དགའ་བའི་དགེ་བ་ཅན་དེ་ནི།
ཀུན་ནས་ཉོན་མོངས་པའི་འཁོར་བ་ལས་རྣམ་པར་ཐར་ཞིང་། ཀུན་ནས་ཉོན་མོངས་
པ་ཚུལ་ཁྲིམས་སྲུང་བ་མི་དམིགས་པ་ལ་སྙོམས་པར་ཞུགས་ནས། ཡོངས་སུ་མྱ་ངན་
ལས་འདའ་བར་འགྱུར་རོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས།
གང་ཞིག་ཡོངས་སུ་མྱ་ངན་ལས་འདས་པ་དེ་ལ། ཚུལ་ཁྲིམས་ཉམས་པ་དང་། ཚུལ་
ཁྲིམས་སྲུང་བ་གཉིས་སུ་མཆིས་སམ། མཆིས་པར་འགྱུར་རམ། གང་ཞིག་རྣམ་པར་
བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ།
ཚུལ་ཁྲིམས་ཉམས་པ་དང་། ཞིག་པ་འབྱུང་ངམ། འབྱུང་བར་འགྱུར་རམ། གཤེན་
རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་ཡོངས་སུ་
མྱ་ངན་ལས་འདས་པ་དེ་ནི། ཚུལ་ཁྲིམས་དག་པའི་དགེ་བའི་རང་བཞིན་ལས། ཚུལ་
ཁྲིམས་ཉམས་པའི་སྡིག་པ་ཡེ་ནས་མེད་པའོ། ། དེ་ལྟར་ན། གང་ཞིག་ཡོངས་སུ་མྱ་ངན་
ལས་འདས་པ་དེ་ལ། ཚུལ་ཁྲིམས་དག་པའི་དགེ་བ་དང་། ཚུལ་ཁྲིམས་ཉམས་པའི་
སྡིག་པ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །དེ་ལྟར་
ན། གང་ཞིག་ཡོངས་སུ་མྱ་ངན་ལས་འདས་པ་དེ་ནི། ཚུལ་ཁྲིམས་དག་པ་ཆེན་པོའི་
ངང་ལས་མི་གཡོ་བས། འཁྲུལ་པ་སོ་སོའི་རྗེས་སུ་མི་རྟོག་གོ །དེའི་ཕྱིར་ན། གཡུང་
དྲུང་སེམས་དཔའ་རྣམས། གང་ཞིག་རྣམ་པར་བྱང་བའི་དོན་གྱིས་བླ་ན་མེད་པར་
ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། ཚུལ་ཁྲིམས་དག་པ་དགེ་བའི་རང་
བཞིན་ལས་ཚུལ་ཁྲིམས་ཉམས་པའི་སྡིག་པ་ཡེ་ནས་མེད་པའོ། །དེ་ལྟར་ན། གང་ཞིག་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྣམ་པར་བྱང་བའི་དོན་གྱིས་བླ་ན་མེད་པར་ཕྱིན་པ་ཡོངས་སུ་མྱ་ངན་ལས་འདས་པ་
དེ་ནི། ཚུལ་ཁྲིམས་དག་པ་དགེ་བའི་རང་བཞིན་ལས། ཚུལ་ཁྲིམས་ཉམས་པའི་སྡིག་
པ་ཡེ་ནས་མེད་པའོ། ། དེ་ལྟར་ན། གང་ཞིག་རྣམ་པར་བྱང་བའི་དོན་གྱིས་བླ་ན་མེད་
པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ལ། ཚུལ་ཁྲིམས་དག་པའི་དགེ་བ་
དང་། ཚུལ་ཁྲིམས་ཉམས་པའི་སྡིག་པ་གཉིས་སུ་མེད་དེ། གཉིས་སུ་བྱར་མེད་སོ་སོར་
མ་ཡིན་ཐ་མི་དད་དོ། ། དེ་ལྟར་ན། གང་ཞིག་རྣམ་པར་བྱང་བའི་དོན་གྱིས་བླ་ན་མེད་
པར་ཕྱིན་པ་ཡོངས་སུ་མྱ་ངན་ལས་འདས་པ་དེ་ནི། རྣམ་པར་བྱང་བའི་ངོ་བོ་ཉིད།
ཚུལ་ཁྲིམས་དག་པ་དང་ལྡན་པའི་ངང་ལས་མི་གཡོ་བས། འཁྲུལ་པ་སོ་སོའི་རྗེས་སུ་
མི་རྟོག་གོ །གཤེན་རབ་ཀྱིས་བཀའ་སྩལ་པ། དེའི་ཕྱིར་ན། གཡུང་དྲུང་སེམས་དཔའ་
རྣམས། ཀུན་ནས་ཉོན་མོངས་པའི། ཚུལ་ཁྲིམས་ཉམས་པར་གྱུར་པའི་སྡིག་པ་དེ་ནི་
ཡོངས་སུ་སྤང་བར་བྱའོ། །དེ་ལྟར་ན། རྣམ་པར་བྱང་བ་ཚུལ་ཁྲིམས་དག་པ་དགེ་བའི་
རང་བཞིན་ཅན། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ཡང་དག་
པའི་དོན་ལ་བསླབ་པར་བྱའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་
པ་ལས། ཚུལ་ཁྲིམས་བསྲུང་དགེ་དང་། ཉམས་སྡིག་སོ་སོར་བསྟན་པའི་ལེའུ་སྟེ་བཞི་
བཅུ་ལྔ་པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་ཐལ་མོ་སྦྱར་ལུས་པོ་བཏུད་ཅིང་། གུས་པས་
ཚུལ་ཕྱུངས་ནས། འདི་སྐད་ཅེས་གསོལ་ཏོ། །གཤེན་རབ་ལགས། སྡིག་པ་མི་དགེ་
བ་ཐམས་ཅད་ཡོངས་སུ་སྤངས་ནས། དགེ་བའི་རྩ་བ་ཡོངས་སུ་སྨིན་པར་བགྱིས་ན།
དོན་དང་འབྲས་བུ་ཅི་ལྟ་བུ་ཞིག་གསལ་ཞིང་ཐོབ་པར་འགྱུར། ཀུན་ནས་ཉོན་མོངས་
པའི་སྡིག་པ་མི་དགེ་བ་ཐམས་ཅད་ཡོངས་སུ་སྤངས་ནས། ཀུན་ནས་ཉོན་མོངས་པ་ལ་
བོན་སྟོན་ཅིང་ཕན་འདོགས་པའི་དགེ་བའི་རྩ་བ་ཡོངས་སུ་སྨིན་པར་བགྱིས་ན། དོན་
268

འབུམ་སྡེ། ཁམས་རྩ་རྣམ་ངེས། ༼ཁའོ། ༽
དང་འབྲས་བུ་ཅི་ལྟ་བུ་ཞིག་གསལ་ཞིང་ཐོབ་པར་འགྱུར། དེ་ལྟར་ན། རྣམ་པར་བྱང་
བ། གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་སྤྱོད་ཅིང་། དགེ་བའི་
རྩ་བ་ཡོངས་སུ་སྨིན་པར་བགྱིས་ན། དོན་དང་འབྲས་བུ་ཅི་ལྟ་བུ་གསལ་ཞིང་ཐོབ་
པར་འགྱུར། །
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་
དཔའ་སེམས་དཔའ་ཆེན་པོས་བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ། སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་ན།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོས། ཐབས་ལ་མཁས་པར་
སྤྱོད་པ་གང་ལ་ལ་ཞིག་དང༌། རིགས་ཀྱི་བུ་དང་རིགས་ཀྱི་བུ་མོ་དག །སྡིག་པ་མི་དགེ་
བའི་ལས་ཐམས་ཅད་ཡོངས་སུ་སྤངས་ཤིང་། དགེ་བའི་རྩ་བ་ཡོངས་སུ་སྨིན་པར་བྱེད་
པ་ཞིག་གིས། ཀུན་ནས་ཉོན་མོངས་པ་ལ་གནས་པའི་སྲོག་གཅོད་པ་ཡོངས་སུ་སྤངས་
ཤིང་། ཀུན་ནས་ཉོན་མོངས་པ་དང་འབྲེལ་བའི་སྲོག་དེ་ལ་སྐྱོབ་ཅིང་། འདོན་པའི་
དགེ་བའི་རྩ་བ་ཡོངས་སུ་སྨིན་པར་བགྱིས་ན། ཀུན་ནས་ཉོན་མོངས་པ་དང་། སྲོག་གི་
དོན་ནི་སྐྱེ་ཤི་མེད་པར་གསལ་ཞིང་། བླ་ན་མེད་པ་ཡང་དག་པར་རྫོགས་པའི་འབྲས་
བུ་ཐོབ་པར་འགྱུར་རོ། །
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་
དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་ཚེ།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་
ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཐབས་ལ་མཁས་
པར་སྤྱོད་པ་གང་ལ་ལ་ཞིག་དང་། རིགས་ཀྱི་བུ་དང་རིགས་ཀྱི་བུ་མོ་དག །སྡིག་པ་
མི་དགེ་བའི་ལས་ཐམས་ཅད་ཡོངས་སུ་སྤངས་ཤིང་། དགེ་བའི་རྩ་བ་ཡོངས་སུ་སྨིན་
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་བྱེད་པ་ཞིག་གིས། རྣམ་པར་བྱང་བ་སྲོག་མེད་གཡུང་དྲུང་གི་སྐུ། མི་དམིགས་
པའི་ཚུལ་གྱིས་བསྒོམ་ཞིང་། དགེ་བའི་རྩ་བ་ཐམས་ཅད་ཀྱང་། སྐྱེ་བ་མེད་པ་བོན་གྱི་
དབྱིངས་སུ་མི་དམིགས་པའི་ཏིང་ངེ་འཛིན་གྱིས་བསྔོ་བར་བྱེད་ན། རྣམ་པར་བྱང་བའི་
དོན་སྐྱེ་འགག་མེད་པར་གསལ་ཞིང་། བླ་ན་མེད་པ་ཡང་དག་པར་རྫོགས་པའི་འབྲས་
བུ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
དགེ་བའི་རྩ་བ་ཐམས་ཅད་དམིགས་མེད་དབྱིངས་སུ་བསྔོ་བའི་ལེའུ་སྟེ་བཞི་བཅུ་དྲུག་
པའོ།། །།
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་
སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་དོན་ལ་སྤྱོད་པའི་
ཚེ། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་
ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཐབས་ལ་མཁས་
པར་སྤྱོད་པ་གང་ལ་ལ་ཞིག་དང་། རིགས་ཀྱི་བུ་དང་རིགས་ཀྱི་བུ་མོ་དག །སྡིག་པ་མི་
དགེ་བའི་ལས་ཐམས་ཅད་ཡོངས་སུ་སྤངས་ཤིང་། དགེ་བའི་རྩ་བ་ཡོངས་སུ་སྨིན་པར་
བྱེད་པ་ཞིག་གིས། ཀུན་ནས་ཉོན་མོངས་པ་དང་། གཅིག་པའི་ལུས་ཞིག་པར་བྱེད་
པ་ཡོངས་སུ་སྤངས་ཤིང་། ཀུན་ནས་ཉོན་མོངས་པ་ཅན་གྱི་ལུས་དེ་ལ་སྐྱོབ་ཅིང་གསོ་
བའི་དགེ་བའི་རྩ་བ་ཡོངས་སུ་སྨིན་པར་བྱེད་ན། ཀུན་ནས་ཉོན་མོངས་པ་དང་ལུས་
ཀྱི་དོན་སྐྱེ་ཤི་མེད་པར་གསལ་ཞིང་། བླ་ན་མེད་པ་ཡང་དག་པར་རྫོགས་པའི་འབྲས་
བུ་ཐོབ་པར་འགྱུར་རོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། བླ་ན་མེད་པ་ཡང་དག་པའི་
དོན་ལ་སྤྱོད་པའི་ཚེ། སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་རབ་འབྱམས་
དཔག་ཏུ་མེད་པ་ན། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
270

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཐབས་ལ་མཁས་པར་སྤྱོད་པ་གང་ལ་ལ་ཞིག་དང་། རིགས་ཀྱི་བུ་དང་རིགས་ཀྱི་བུ་མོ་
དག །སྡིག་པ་མི་དགེ་བའི་ལས་ཐམས་ཅད་ཡོངས་སུ་སྤངས་ཤིང་། དགེ་བའི་རྩ་བ་
ཡོངས་སུ་སྨིན་པར་བྱེད་པ་ཞིག་གིས། རྣམ་པར་བྱང་བ་འཇིག་པ་མེད་པ་གཡུང་དྲུང་
ལྟ་བུའི་སྐུ། མི་དམིགས་པའི་ཚུལ་གྱིས་བསྒོམ་ཞིང་དགེ་བའི་རྩ་བ་ཐམས་ཅད་ཀྱང་
གཡུང་དྲུང་མི་འགྱུར་བའི་དབྱིངས་སུ། མི་དམིགས་པའི་ཏིང་ངེ་འཛིན་གྱིས་སྔོ་བར་
བྱེད་ན། རྣམ་པར་བྱང་བའི་དོན་འགྱུར་བ་མེད་པར་གསལ་ཞིང་། བླ་ན་མེད་པ་ཡང་
དག་པར་རྫོགས་པའི་འབྲས་བུ་ཐོབ་པར་འགྱུར་རོ། །གཤེན་རབ་མི་བོས་བཀའ་སྩལ་
པ། ཡིད་ཀྱི་ཁྱེའུ་ཆུང༌། གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་
ན་མེད་པ་ཡང་དག་པའི་དོན་ལ་སྤྱོད་པའི་ཚེ། སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་རབ་འབྱམས་དཔག་ཏུ་མེད་པ་ན། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཐབས་ལ་མཁས་པར་སྤྱོད་པ་གང་ལ་ལ་ཞིག་དང་།
རིགས་ཀྱི་བུ་དང་། རིགས་ཀྱི་བུ་མོ་དག །སྡིག་པ་མི་དགེ་བའི་ལས་ཐམས་ཅད་ཡོངས་
སུ་སྤངས་ཤིང་། དགེ་བའི་རྩ་བ་ཡོངས་སུ་སྨིན་པར་བྱེད་པ་ཞིག་གིས། ཀུན་ནས་ཉོན་
མོངས་པ་སྤྱོད་པའི་རྒྱུ་རྐྱེན་དང་ཡོ་བྱད་ལ་ཕྲོག་ཅིང་རློམ་པ་ཡོངས་སུ་སྤངས་ཞིང་།
ཀུན་ནས་ཉོན་མོངས་པ་དང་མཐུན་པའི་རྒྱུ་རྐྱེན་དང་ཡོ་བྱད་ཀྱིས་ཕན་འདོགས་པའི་
དགེ་བའི་རྩ་བ་ཡོངས་སུ་སྨིན་པར་བྱེད་ན། ཀུན་ནས་ཉོན་མོངས་པ་དང༌། ཡོ་བྱད་
ཀྱི་དོན་ནི་ཟད་པ་མེད་པར་གསལ་ཞིང་། བླ་ན་མེད་པ་ཡང་དག་པར་རྫོགས་པའི་
འབྲས་བུ་ཐོབ་པར་འགྱུར་རོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་།
གང་གཡུང་དྲུང་སེམས་དཔའ་སེམས་དཔའ་ཆེན་པོས། བླ་ན་མེད་པ་ཡང་དག་པའི་
དོན་ལ་སྤྱོད་པའི་ཚེ། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་
དཔག་ཏུ་མེད་པ་ནས། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོས།
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐབས་ལ་མཁས་པར་སྤྱོད་པ་གང་ལ་ལ་ཞིག་དང་། རིགས་ཀྱི་བུ་དང་རིགས་ཀྱི་བུ་མོ་
དག །སྡིག་པ་མི་དགེ་བའི་ལས་ཐམས་ཅད་ཡོངས་སུ་སྤངས་ཤིང་། དགེ་བའི་རྩ་བ་
ཡོངས་སུ་སྨིན་པར་བྱེད་པ་ཞིག་གིས། རྣམ་པར་བྱང་བ་ཟད་པ་མེད་པའི་ཚོགས་མི་
དམིགས་པའི་ཚུལ་གྱིས་བསྒོམ་ཞིང་། དགེ་བའི་རྩ་བ་ཐམས་ཅད་ཀྱང་། ཟད་པ་མེད་
པ་གཡུང་དྲུང་གི་དབྱིངས་སུ་མི་དམིགས་པའི་ཏིང་ངེ་འཛིན་གྱིས་བསྔོ་བར་བྱེད་ན།
རྣམ་པར་བྱང་བའི་དོན་ནི་ཟད་པ་མེད་པར་གསལ་ཞིང༌། བླ་ན་མེད་པ་ཡང་དག་
པར་རྫོགས་པའི་འབྲས་བུ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་པའི་
དོན་རྣམ་པར་ངེས་པ་ལས། དགེ་བ་བསྔོས་པའི་འབྲས་བུ་ཐོབ་ཚུལ་བསྟན་པའི་ལེའུ་
སྟེ་བཞི་བཅུ་བདུན་པའོ།། །། །
༧ དེ་ནས་སྟོན་པ་གཤེན་རབ་མི་བོ་ནི། རྒྱ་མཚོའི་གླིང་ལ་དར་དཀར་གྱི་གུར་ཕུབ་
ནས། རིན་པོ་ཆེ་གཅལ་བཀྲམ་པའི་ཁྲི་ལ་བཞུགས་ཏེ། ཀླུའི་རྒྱལ་པོ་རིན་པོ་ཆེའི་སྲོག་
ཅན་གྱི་བུ་མོ། མ་མ་དེ་དང་། གཞན་ཡང་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས་ལ། འདི་སྐད་ཅེས་བཀའ་སྩལ་ཏོ། །གང་རིགས་ཀྱི་བུ་འམ། རིགས་ཀྱི་
བུ་མོ་རྣམས། བོན་ཐམས་ཅད་རང་རིག་པའི་ཡེ་ཤེས་ལ་འདུས་པར་བཤད་ཀྱིས། གུས་
པའི་ཚུལ་དང་མོས་པའི་སེམས་ཀྱིས་འདི་ལ་རབ་ཏུ་ཉོན་ཅིག །ཅེས་གསུངས་སོ། །
དེའི་ཚེ་གང་གའི་ཀླུང་གི་ལྷ་མོ་འོད་ཀྱི་མདངས་ལྡན་མ་དང་། གཞན་ཡང་འཁོར་དུ་
གཏོགས་པའི་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་ཀྱིས། ཀླུ་ཤིང་
པད་མའི་སྦུ་གུ་གུ་ལང་གསེར་ཕྱེས་བཀངས་པ་དང་། ཡིད་བཞིན་གྱི་ནོར་བུ་རིན་པོ་
ཆེ་ལ་སོགས་ཏེ། རིན་པོ་ཆེའི་དཀོར་ཆ་སྣ་ཚོགས་པ་དང་། མ་ཧེ་དང༌། གླང་པོ་ཆེ་
དང༌། ཁྱུ་མཆོག་དང༌། ཆུ་རྟ་གསེར་གྱི་སྒ་བསྟད་པ་ལ་སོགས་པའི་མཆོད་པ་ཕུལ་
ནས། སྟོན་པ་ལ་འདི་སྐད་ཅེས་ཞུས་སོ། །རིན་ཆེན་གཅལ་བཀྲམ་ཁྲི་སྟེང་ན། སྟོན་
272

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
པ་གཤེན་རྒྱལ་བཞུགས། སྐུ་ཡི་སྤྲུལ་པས་ལྷ་སྲིན་དབང་དུ་སྡུད། ཐུགས་ཀྱི་དགོངས་
པས་མ་རིག་མུན་པ་སེལ། ཞབས་ཀྱི་འཁོར་ལོས་ས་བཅུ་ཟིལ་གྱིས་གནོན། མགུར་
གྱི་དབྱངས་ཀྱིས་འཁོར་བའི་མྱ་ངན་སངས། ཐུགས་ཀྱི་དཀྱིལ་ནས་མན་ངག་གཏེར་
ཕྱུངས་ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཅེས་བསྟོད་ཅིང་ཞུས་
སོ། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ་འདི་སྐད་ཅེས་བཀའ་སྩལ་ཏོ། །གང་རིགས་ཀྱི་བུ་དང་རིགས་
ཀྱི་བུ་མོ་རྣམས། ཀུན་ནས་ཉོན་མོངས་པ་འཁོར་བའི་མཐའ་ལས་གནས་པ་དང་།
རྣམ་པར་བྱང་བའི་བོན་འཁོར་བའི་མཐའ་ལས་འདས་པ་གཉིས། འཇིག་རྟེན་ལས་
འདས་པའི་བོན་མེད་ཅིང་མི་རྟག་བར་འདོད་པ་དང༌། འཇིག་རྟེན་ལས་མ་འདས་
པའི་བོན་ཡོད་ཅིང་རྟག་པ་གཉིས། ཕྱིའི་བོན་བེམ་པོ་ལྟར་སྣང་བ་དང་། ནང་གི་བོན་
ཤེས་རིག་ལྟར་གསལ་བ་གཉིས། ཆད་པའི་བོན་སྟོང་པ་ཕྱལ་བར་ལྟ་བ་དང་། རྟག་
པའི་བོན་རྟག་པ་ཐེར་ཟུག་བལྟ་བ་གཉིས་ཀྱང་། རང་རིག་པའི་ཡེ་ཤེས་ལ་འདུས་སོ། །
དེ་དག་ཐམས་ཅད་ཀྱི་མཐའ་ལས་འདས་པའི་བོན་མི་དམིགས་མཉམ་པར་བཞག་པ་
ཡང་། རང་རིག་པའི་ཡེ་ཤེས་ལ་འདུས་སོ། །ཁམས་བརྒྱད་གཏན་ལ་ཕབ་པའི་དོན་
རྣམ་པར་ངེས་པ་ལས། བོན་ཐམས་ཅད་རང་རིག་པའི་ཡེ་ཤེས་ལ་འདུས་པར་བསྟན་
པའི་ལེའུ་སྟེ་བཞི་བཅུ་བརྒྱད་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་
ངེས་པ་ལས། དུམ་བུ་གཉིས་པ། བམ་པོ་གསུམ་པའོ། །། །
༧ དེ་ནས་གང་ག་ཀླུའི་ལྷ་མོ་འོད་ཀྱི་མདངས་ལྡན་མས། ཀླུ་ཤིང་པད་མ་སྤུངས་
པ་ཞིག་སྟོན་པའི་ཕྱག་ཏུ་ཕུལ་ཞིང་། ཐལ་མོ་སྦྱར། ལུས་པོ་བཏུད་དེ། གུས་པའི་
ཚུལ་ཕྱུངས་ནས་གསོལ་པ། གཤེན་རབ་ལགས། རང་རིག་པའི་ཡེ་ཤེས་འདི་གཤེན་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 8l
རབ་ཉིད་ལ་མངའ་བ་ལགས་སམ། སེམས་ཅན་ཐམས་ཅད་ལ་མཆིས་པ་ལགས་སམ།
གཤེན་རབ་མི་བོས་བཀའ་སྩལ་པ། ཀླུ་མོ་མ་མ་དེ། རང་རིག་པའི་ཡེ་ཤེས་འདི་ནི།
མ་བགོས་སྤྱི་ལ་བཞག་པའི་ནོར་བུ་རིན་པོ་ཆེའོ། ། དེ་ཅིའི་ཕྱིར་ཞེ་ན། དཔེར་ན། ཡིད་
བཞིན་གྱི་ནོར་བུ་རིན་པོ་ཆེ་ཞེས་བྱ་བ་དེ་ཡང་། གང་རིགས་ཀྱི་བུ་འམ་རིགས་ཀྱི་བུ་མོ་
དག །སུས་ཚོལ་ནུས་པ་ལ་ཡོད་པ་དང་འདྲ་སྟེ། རང་རིག་པའི་ཡེ་ཤེས་འདི་ཡང་གང་
རྟོགས་ཤིང་སྒྲུབ་པ་ལ་ཡོད་ཅིང་གནས་སོ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་གཤེན་རབ་ལགས། རང་རིག་
པའི་ཡེ་ཤེས་འདི། གཤེན་རབ་ཀྱི་བཀའ་ལས་འཆར་བར་འགྱུར་རམ། སེམས་ཅན་
གྱི་ལས་ལས་འཆར་བར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་
ཆུང་། དེ་ནི་འདི་ལྟ་སྟེ། དཔེར་ན། ཉི་མའི་འོད་ཟེར་ཡང་རང་ལས་རང་འཆར་བ་
ལས། གཞན་གྱིས་འཆར་བ་བྱེད་པ་མ་ཡིན་པ་དང་འདྲ་སྟེ། རང་རིག་པའི་ཡེ་ཤེས་
འདི་ཡང་རང་ལས་རང་འཆར་བ་ལས། གཤེན་རབ་ཀྱི་བཀའ་ལས་ཀྱང་མི་འཆར།
སེམས་ཅན་གྱི་ལས་ལས་ཀྱང་མི་འཆར་རོ། ། དེ་ཅིའི་ཕྱིར་ཞེ་ན། དཔེར་ན། གླང་པོ་ཆེ་
ཧ་སྟི་རང་མ་དད་ན་སྐྱེས་ཕྲན་བརྒྱ་ཡིས་མི་སླང་བ་དང་འདྲ་སྟེ། རང་རིག་པའི་ཡེ་
ཤེས་རང་ལས་རང་མ་ཤར་ན། གཞན་དག་གང་གིས་ཀྱང་འཆར་བར་མི་ནུས་སོ། །ཀླུ་
མོས་གསོལ་པ། གཤེན་རབ་ལགས། གཤེན་རབ་ཀྱི་བཀའ་ནི་དུ་ཞིག་མངའ། སེམས་
ཅན་གྱི་ལས་ནི་དུ་ཞིག་མཆིས། གཤེན་རབ་ཀྱིས་བཀའ་སྩལ་པ། གཤེན་རབ་ཀྱི་བཀའ་
ནི་གསུམ་སྟེ། དེ་ནི་གང་ཞེ་ན། སྔ་རབས་འདས་པ། ད་ལྟར་བཞུགས་པ། སླད་ཀྱི་
འབྱོན་པ། གཤེན་རབ་ཀྱི་བཀའ་བདེན་པ་དང་གསུམ་མོ། གཤེན་རབ་མི་བོས་བཀའ་
སྩལ་པ། ཀླུ་མོ་མ་མ་དེ་སེམས་ཅན་གྱི་ལས་ནི་གཉིས་ཏེ། དེ་ནི་གང་ཞེ་ན། སེམས་
ཅན་གྱི་ལས་ནི་བཟང་ངན་གཉིས་སུ་རིག་པར་བྱའོ། ། ཀླུ་མོས་གསོལ་པ། གཤེན་རབ་
274

འབུམ་སྡེ། ཁམས་རྩ་རྣམ་ངེས།
ལགས། སེམས་ཅན་གྱི་ལས་བཟང་བ་ནི་ཅི་ལྟ་བུ་ལགས། སེམས་ཅན་གྱི་ལས་ངན་པ་
ནི་ཅི་ལྟ་བུ་ལགས། གཤེན་རབ་མི་བོས་བཀའ་སྩལ་པ། སེམས་ཅན་རྣམས་སྔོན་ནས་
ད་ལྟའི་བར་དུ། གཤེན་རབ་ཀྱི་བཀའ་ལ་མཉན་ཅིང་། ཐང་ཅིག་ཙམ་གྱིས་དགེ་བའི་
རྩ་བ་ལ་ཡིད་ཕྱོགས་པ་རྣམས་ནི། སེམས་ཅན་གྱི་ལས་བཟང་པོའོ། །གཤེན་རབ་ཀྱི་
བཀའ་ལ་མི་ཉན་ཞིང་། ཡུད་ཙམ་གྱི་སྡིག་པ་ལ་ཡིད་ཕྱོགས་པ་རྣམས་ནི། སེམས་ཅན་
གྱི་ལས་འཕྲོ་ངན་པའོ། ། ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རང་
རིག་པའི་ཡེ་ཤེས་འདི། ཅི་ལྟར་བགྱིས་ན་འཆར་བར་འགྱུར། གཤེན་རབ་ཀྱིས་བཀའ་
སྩལ་པ། ཡིད་ཀྱི་ཁྱེའུ་ཆུང་། རང་རིག་པའི་ཡེ་ཤེས་རང་ལ་རང་འཆར་བ་ནི། གཤེན་
རབ་སྒམ་པོས་མཛད་དུ་མེད་ལ། སེམས་ཅན་སྒྲིན་པོས་ཀྱང་བཅོས་སུ་མེད་དོ། །དེའི་
ཕྱིར་ན། གཡུང་དྲུང་སེམས་དཔའ་རྣམས། མཐོ་རིས་ངན་སོང་གར་འགྲོ་ཡང་། རིག་
པའི་རྒྱལ་པོ་རང་དབང་ཆེ། བླ་མེད་འབྲས་བུ་བསྒྲུབ་པ་དང་། ངན་སོང་གདར་ལ་
སྙེག་པ་ཡང་། རིག་པའི་རྒྱལ་པོ་བདག་དབང་ཆེ། བསམ་གཏན་ཏིང་འཛིན་བསྒོམ་
པ་དང་། བར་ཆོད་བགེགས་ཀྱི་དབང་བྱེད་ཀྱང་། ཤེས་རབ་གསལ་བའི་ཏིང་འཛིན་
དང༌། འཁྲུལ་པ་བློ་ཡིས་ཕྱིར་འདྲེན་ཡང་། ཡེ་ཤེས་འོད་དུ་གསལ་བ་དང་། གཏི་
མུག་མུན་དུ་འཐིབས་པ་ཡང་། བརྩོན་འགྲུས་མྱུར་དུ་བསྒྲུབ་པ་དང་། བཏང་སྙོམས་
ལེ་ལོ་བྱེད་པ་ཡང་། སྦྱིན་པ་ཆར་དུ་འབེབས་པ་དང་། སེར་སྣའི་མདུད་པས་བཅིངས་
པ་ཡང་། ས་བཅུ་ཟིལ་གྱིས་གནོན་པ་དང་། འཁོར་བའི་གཡང་སར་ལྟུང་བ་ཡང་།
ཐུགས་རྗེའི་མངའ་བདག་བྱེད་པ་དང་། ཉོན་མོངས་གནས་སུ་འཁྱམས་པ་ཡང་།
བདེ་ལྡན་ཡངས་པར་བྱེད་པ་དང་། ཕྲག་དོག་བཙོན་རར་འཛུད་པ་ཡང་། ཞི་བའི་
ངང་ལ་གནས་པ་དང༌། ང་རྒྱལ་ཁྲོ་གཏུམ་བྱེད་པ་ཡང༌། འདོད་ཆགས་ནོར་ལ་
གཡེམ་པ་དང༌། ཆོག་ཤེས་རྒྱ་མཚོ་འཁྱིལ་པ་ཡང༌། ཞེ་སྡང་མཚོན་ཆ་རྣོ་བ་དང༌།
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བྱམས་པའི་གདུགས་སུ་བདལ་བ་ཡང་། རྩོལ་སེམས་བྱིས་པའི་སྟོབས་ཆེན་དང་། མ་
བཙལ་ལྷུན་གྱིས་གྲུབ་པ་ཡང་། རིག་པའི་རྒྱལ་པོ་བདག་དབང་ཆེ། གཤེན་རབ་མི་
བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་དེ་བཞིན་ཏེ། རང་རིག་པའི་ཡེ་ཤེས་
འཆར་བའི་ཐབས་ནི་རང་ལ་རང་ཡོད་དོ། །
༧ ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས་རང་རིག་པའི་ཡེ་ཤེས་རང་
ལས་རང་འཆར་ན། ཀུན་ནས་ཉོན་མོངས་པ་ལ་མཁས་པའི་རིག་པ་ཅི་ལྟར་འཆར་
བར་འགྱུར། རྣམ་པར་བྱང་བ་ལ་མཁས་པའི་རིག་པ་ཅི་ལྟར་འཆར་བར་འགྱུར།
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། བོན་ཐམས་
ཅད་མི་དམིགས་པ་ལ་མཉམ་པ་ལ། མ་བཅོས་པའི་ངང་ལ་བཞག་ན། བོན་ཐམས་
ཅད་ལ་མཁས་པའི་རིག་པའི་ཡེ་ཤེས་ནི་རང་ལས་རང་འཆར་རོ། །ཡིད་ཀྱི་ཁྱེའུ་ཆུང་།
དེ་ནི་འདི་ལྟ་སྟེ། ཀུན་ནས་ཉོན་མོངས་པའི་རང་བཞིན་མི་དམིགས་པ་ལ་མཉམ་པ་
ལ། མ་བཅོས་པའི་ངང་ལ་བཞག་ན། ཀུན་ནས་ཉོན་མོངས་པ་ལ་མཁས་པའི་རིག་
པའི་ཡེ་ཤེས་ནི་རང་ལས་རང་འཆར་རོ། །རྣམ་པར་བྱང་བ་མི་དམིགས་པ་ལ་མཉམ་
པ་ལ། མ་བཅོས་པའི་ངང་ལ་བཞག་ན། རྣམ་པར་བྱང་བ་ལ་མཁས་པའི་རིག་པའི་
ཡེ་ཤེས་ནི་རང་ལ་རང་འཆར་རོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། བོན་ཐམས་ཅད་ཀྱི་རྣམ་གྲངས་ལ་མཁས་ན་རིག་པ་འཆར་བ་ལགས་སམ།
བོན་ཐམས་ཅད་ཀྱི་ངོ་བོ་ཉིད་རྟོགས་ན་རིག་པ་འཆར་བ་ལགས་སམ། བོན་ཐམས་
ཅད་ལ་དངོས་པོ་མ་མཆིས་པར་རྟོགས་ན་རིག་པ་འཆར་བ་ལགས་སམ། གསོལ་
པ་གཤེན་རབ་ལགས། ཀུན་ནས་ཉོན་མོངས་པའི་རྣམ་གྲངས་ལ་མཁས་ན། ཀུན་
ནས་ཉོན་མོངས་པའི་ངོ་བོ་ཉིད་རྟོགས་ན། ཀུན་ནས་ཉོན་མོངས་པ་ལ་དངོས་པོ་མ་
མཆིས་པར་རྟོགས་ན། རིག་པ་ཤར་བ་ལགས་སམ། རྣམ་པར་བྱང་བའི་རྣམ་གྲངས་
276

འབུམ་སྡེ། ཁམས་རྩ་རྣམ་ངེས།
ལ་མཁས་ན། རྣམ་པར་བྱང་བའི་ངོ་བོ་ཉིད་རྟོགས་ན། རྣམ་པར་བྱང་བ་ལ་དངོས་
པོ་མ་མཆིས་པར་རྟོགས་ན་རིག་པ་འཆར་བ་ལགས་སམ། གཤེན་རབ་མི་བོས་བཀའ་
སྩལ་པ། ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། བོན་ཐམས་ཅད་ལས་སྤྲུལ་པའི་རྣམ་
གྲངས་བྱེ་བ་ས་ཡ་ཅི་སྙེད་ཅིག་ལ། ངོ་བོ་དངོས་པོ་མེད་པ་ལྟ་བུར་ཤེས་ན། ཡང་དག་
པའི་རིག་པ་འཆར་བའོ། །ཡིད་ཀྱི་ཁྱེའུ་ཆུང༌། དེ་ནི་འདི་ལྟ་སྟེ། ཀུན་ནས་ཉོན་མོངས་
པ་ལས་སྤྲུལ་པའི་རྣམ་གྲངས་བྱེ་བ་ས་ཡ་ཅི་སྙེད་ཅིག་ལ། ངོ་བོ་ཉིད་དངོས་པོ་མེད་
པ་ལྟ་བུར་ཤེས་ན། ཀུན་ནས་ཉོན་མོངས་པ་ལ་ཡང་དག་པར་མཁས་པའི་རིག་པ་
ཤར་བའོ། །རྣམ་པར་བྱང་བ་ལས་སྤྲུལ་པའི་རྣམས་གྲང་བྱེ་བ་ས་ཡ་ཅི་སྙེད་ཅིག་ལ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་དུ་ཤེས་ན། རྣམ་པར་བྱང་བ་ལ་ཡང་དག་
པར་མཁས་པའི་རིག་པ་ཤར་བའོ། ། །
༧ དེ་ནས་ཡིད་ཀྱི་ཁྱེའུ་ཆུང་གིས་ཐལ་མོ་སྦྱར་ལུས་པོ་བཏུད་ནས། གཤེན་རབ་མི་
བོའི་ཞབས་ལ་སྤྱི་བོས་གཏུགས་ཏེ་གསོལ་པ། གཤེན་རབ་ལགས། བོན་ཐམས་ཅད་ཀྱི་
རྣམ་གྲངས་ཅི་ལྟ་བུ་ཞིག་ལས། ངོ་བོ་ཉིད་དང་དངོས་པོ་མ་མཆིས་ན། ཡང་དག་
པར་མཁས་པའི་རིག་པ་ཤར་བ་ལགས། ཀུན་ནས་ཉོན་མོངས་པའི་རྣམ་གྲངས་ཅི་ལྟ་
བུ་ཞིག་ལས། ངོ་བོ་ཉིད་དང་དངོས་པོ་མ་མཆིས་ན། ཡང་དག་པར་མཁས་པའི་རིག་
པ་ཤར་བ་ལགས། རྣམ་པར་བྱང་བའི་རྣམ་གྲངས་ཅི་ལྟ་བུ་ཞིག་ལས། དངོས་པོ་མེད་
པའི་ངོ་བོ་ཉིད་སྟོང་པ་ཉིད་དུ་ཤེས་ན། ཡང་དག་པར་མཁས་པའི་རིག་པ་འཆར་བ་
ལགས། ཕྱིའི། ནང་གི། ཕྱི་ནང་གི། འདུས་བྱས། འདུས་མ་བྱས། སྔོན་ད་ལྟ་མཐའི་
མི་དམིགས་པའི། ཐུགས་རྗེ་ཆེན་པོའི། དོན་དམ་པའི། རང་བཞིན་གྱི། རང་བཞིན་
མེད་པའི། རང་གི་མཚན་ཉིད་ཀྱི། ཐོག་མ་དང་། ཐ་མ་མེད་པའོ། །དོར་བ་ལྷག་
མཐོང་གི། དངོས་པོ་མེད་པའི། དངོས་པོ་མེད་པའི་ངོ་བོ་ཉིད་ཀྱི། བོན་ཐམས་ཅད་ཀྱི།
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྟོང་པ་ཉིད། སྟོང་པ་ཉིད་ཀྱི། རྣམ་གྲངས་ཅི་ལྟ་བུ་ཞིག་ལས། ཕྱི། ནང་། ཕྱི་ནང་།
འདུས་བྱས། འདུས་མ་བྱས། མཐའ་ལས་འདས་པ། མི་དམིགས་པ། ཆེན་པོ། དོན་
དམ་པ། རང་བཞིན། རང་བཞིན་མེད་པ། རང་གི་མཚན་ཉིད། ཐོག་མ་དང་ཐ་མ་
མེད་པ། དོར་བ་མེད་པ། དངོས་པོ་མེད་པ། དངོས་པོ་མེད་པའི་ངོ་བོ་ཉིད། བོན་ ་
ཐམས་ཅད་སྟོང་པ་ཉིད། སྟོང་པ་ཉིད་སྟོང་པ་ཉིད་དུ་རྟོགས་ནས། ཡང་དག་པར་
མཁས་པའི་རིག་པ་ཤར་བ་ལགས། དྲན་པ་ཉེ་བར་བཞག་པ་བཞིའི། རྣམ་པར་བྱང་
བའི་རྣམ་གྲངས་ལྟ་བུ་ཞིག་ལས། སྟོང་པ་ཉིད་སྟོང་པ་ཉིད་དུ་རྟོགས་ནས། ཡང་དག་
པར་མཁས་པའི་རིག་པ་ཤར་བ་ལགས། དེ་ནས་སྟོན་པ་གཤེན་རབ་མི་བོས་བཀའ་
སྩལ་པ། ཡིད་ཀྱི་ཁྱེའུ་ཆུང་། བོན་ཐམས་ཅད་ཀྱི་རྣམ་གྲངས་ནི་འདི་ལྟ་སྟེ། ཕྱ་གཤེན་
གཏོ་དང་དཔྱད་ལ་མཁས་པའི་བོན། སྣང་གཤེན་གྱེར་དང་ཆོ་རབས་ལ་མཁས་པའི་
བོན། འཕྲུལ་གཤེན་ཐབས་དང་རྫུ་འཕྲུལ་ལ། སྲིད་གཤེན་ཤི་ཐབས་དང་འདུར་
ཐབས་ལ། གཤེན་གྱི་དགེ་བསྙེན་དགེ་སྡིག་རྣམ་པར་བྱེད་པའི་དོན་ལ། གཤེན་གྱི་
དྲང་སྲོང་ཀུན་རྫོབ་དང་དོན་དམ་པའི་བདེན་པ་ལ། གཤེན་གྱི་ཨ་དཀར་དབྱིངས་
དང་ཡེ་ཤེས་གཉིས་སུ་མེད་པའི་དོན་ལ། གཤེན་གྱི་ཡེ་གཤེན་ཏིང་ངེ་འཛིན་ཟབ་མོའི་
དོན་ལ་མཁས་པའི། གཤེན་གྱི་བླ་ན་མེད་པ་ཡེ་ཉིད་སྐྱེ་བ་མེད་པ་གདོད་ནས་དག་
པའི་དོན་ལ་མཁས་པའི། བོན་ལས་སྤྲུལ་པའི་རྣམ་གྲངས་བྱེ་བ་ས་ཡ་ཅི་སྙེད་ཅིག་
ཀྱང་། བོན་ཐམས་ཅད་སྟོང་པ་ཉིད་དུ་ཤེས་ན། བོན་ཉིད་ལ་ཡང་དག་པར་མཁས་
པའི་རིག་པ་འཆར་བའོ། །ཡིད་ཀྱི་ཁྱེའུ་ཆུང་། བོན་གྱི་རྣམ་གྲངས་དེ་དག་ལ་མཁས་
ན། རང་རིག་པ་ཉིད་ཀྱི་བླ་ན་མེད་པ་ཡང་དག་པར་རྫོགས་པའི་འབྲས་བུ་ལ་མཁས་
པའོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། ཀུན་ནས་ཉོན་མོངས་
པ་ལས་སྤྲུལ་པའི་རྣམ་གྲངས་གང་ཞེ་ན། དབུགས་རླུང་གི། དྲོད་མེའི། ཁྲག་ཆུའི། ཤ་
278

འབུམ་སྡེ། ཁམས་རྩ་རྣམ་ངེས། ། ༼ཁའོ།༽
སའི། ལྟ་བ་མིག་གི། མཐོང་བ་ཡུལ་གྱི། ཉན་པ་རྣ་བའི་ཐོས་པ་སྒྲའི། སྣོམ་པ་སྣའི།
ཚོར་བ་དྲིའི། མྱོང་བ་ལྕེའི། འབྱིང་བ་རོའི། སྣང་ཡོར་ལུས་ཀྱི། འཇམ་རྩུབ་རེག་བྱའི།
རྣམ་པར་རིག་བྱེད་མ་ཡིན་པ། ནམ་མཁའ་ལྟ་བུ་ཡིད་ཀྱི་གཟུགས་ལས་སྤྲུལ་པའི་
རྣམ་གྲངས། ཚོར་བ་བདེ་བ། སྡུག་བསྔལ་བ། བཏང་སྙོམས་ལས་སྤྲུལ་པའི་རྣམ་
གྲངས། འདུ་ཤེས་རྒྱ་ཆེ་བ། རྒྱ་ཆུང་བ། འདུ་ཤེས་ཀྱི་ཚད་དཔག་ཏུ་མེད་པ་ལས་སྤྲུལ་
པའི་རྣམ་གྲངས། ཞེ་སྡང་ཡིད་ལས་འབྱུང་བའི་ཉོན་མོངས་པའི། གཏི་མུག་ཤ་ལས་
འབྱུང་བའི། ང་རྒྱལ་དབུགས་ལས་འབྱུང་བའི། ཕྲག་དོག་ཁྲག་ལས་འབྱུང་བའི།
འདོད་ཆགས་དྲོད་ལས་འབྱུང་བའི་ཉོན་མོངས་པའི་འདུ་བྱེད། མིག་གིས་གཟུགས་ལ་
གཅོད་པའི། རྣ་བས་སྒྲ་ལ། སྣས་དྲི་ལ། ལྕེས་རོ་ལ། ལུས་ཀྱིས་རེག་བྱ་ལ། ཡིད་ཀྱིས་
བོན་ལ་གཅོད་པའི་འདུ་བྱེད། སྒྱུ་མ་ལྟ་བུ་སྤྲུལ་པའི། གཞན་ལ་ཕན་འདོགས་པ་ལྟ་
བུའི། ཡིད་ཀྱི་བསླུ་བ་ལྟ་བུའི། བག་ཆགས་རྒྱུ་བ་རྨི་ལམ་ལྟ་བུའི་འདུ་བྱེད། མ་བྱིན་པ་
ལེན་པ་ལ། འདོད་པས་ལོག་པར་གཡེམ་པ་ལ། རྫུན་དུ་སྨྲ་བ་ལ། ཕྲ་མ་ཉེ་འབྱེད་ལ།
ངག་འཁྱལ་བ་ལ། ཚིག་རྩུབ་མོ་ལ། མངན་སེམས་སྤྱོད་པ་ལ། གདུག་སེམས་གཏོང་
བ་ལ། ལོག་པར་ལྟ་བ་ལ། དགའ་བའི་འདུ་བྱེད། གསོ་བ་རིག་པ། དཀའ་བ་ཐུབ་
པའི། རང་དབང་རང་གིས་ཐོབ་པ་ལ་སྤྱོད་པའི། བདེན་པ་ལ་ཚིག་མི་འགྱུར་བའི།
ཀུན་དགའ་དབྱེན་གཅུགས་མེད་པའི། ངག་ཞི་ལ་སྙན་པར་སྨྲ་བའི། ཚིག་འཇམ་ལ་
རྩོད་པ་མེད་པའི། ལྷ་སེམས་ཞི་བའི། བྱམས་པ་གདུག་སེམས་མེད་པའི། འདུན་པ་
དང་ལྡན་པས་དོན་ལས་མི་འདའ་བའི་དགེ་བའི་རྩ་བ་ཅི་བགྱིད་པའི་འདུ་བྱེད། དོན་
ལ་མ་འདྲེས་པའི། དགོངས་པ་བླ་བའི། ཁྲེལ་འཛེམ་མེད་པའི། གཉིད་གཡུར་བའི།
གནོན་ཅིང་རྨི་བའི། ཁྲོ་ཞིང་འཚིགས་པའི། སྐྱོ་ཞིང་ངས་པའི། ངལ་ཞིང་དུབ་པའི།
རློམ་སེམས་རྔོམ་སེམས་ཀྱི། འཕྱ་སེམས་ཀྱི། རྣམ་རྟོག་སྐྱེ་བའོ། །དཔྱོད་པ་སྐྱེ་བའི།
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྗེས་སུ་དྲན་པ་སྐྱེ་བའི། དམ་ཆོལ་གྱི། སྨྱོ་འབོག་གི། འཁྲུལ་ཞིང་ནོར་བའི། ཡིད་མི་
བདེ་བའི། གདུང་བ་མྱ་ངན་གྱི། ཕྱིན་ཅི་ལོག་ཏུ་ཀུན་བརྟག་གི་འདུ་བྱེད་ལས་སྤྲུལ་
པའི་རྣམ་གྲངས། གཟུགས་ལ། སྒྲ་ལ། དྲི་ལ། རོ་ལ། རེག་ལ། བོན་ལ་སོ་སོར་
གཅོད་པའི་མིག་གི། རྣ་བའི། སྣའི། ལྕེའི། ལུས་ཀྱི། ཡིད་ཀྱི་རྣམ་པར་ཤེས་པ་ལས་
སྤྲུལ་པའི་རྣམ་གྲངས། ལྷའི་མིག་རྣམ་པར་དག་པས། སྣང་སྲིད་དུས་གཅིག་ཏུ་
མཐོང་བ། ལྷའི་མིག་མངོན་པར་དག་པས་ཁམས་གསུམ་གསལ་བར་མཐོང་བ། ལྷའི་
མིག་ཡིད་བཞིན་དུ་དག་པས་གཟུགས་མེད་པའི་ཁམས་ལ་སྙོམས་པར་འཇུག་པས་
མཐོང་བ། ལྷའི་མིག་རང་བཞིན་དག་པས་གཟུགས་ཁམས་ལ་སྒྲིབ་པ་མེད་པར་
མཐོང་བ། ལྷའི་མིག་ངོ་བོ་ཉིད་དག་པས་འདོད་ཁམས་ལ་གམ་རྒྱང་མེད་པར་མཐོང་
བ། ལྷའི་མིག་ཡོངས་སུ་དག་པས་སྲིད་པ་གསུམ་གྱི་ལས་མཐོང་བ། ལྷའི་མིག་འོད་ཀྱི་
དག་པས་ཉིན་མོ་དང་མཚན་མོ་མེད་པར་མཐོང་བ། ཤའི་མིག་རྣམ་པར་དག་པས་
དཔག་ཚད་ལྔ་བརྒྱའི་ས་སྐོར་ཚུན་ཆད་ན་ཡིད་ཀྱི་གཟུགས་ཅན་འགྲུལ་བ་མཐོང་བ།
ཤའི་མིག་མངོན་པར་དག་པས། རི་རོང་དགུ་བརྒྱ་ན་དངོས་པོར་འབྱུང་བའི་སེམས་
ཅན་མཐོང་བ། ཤའི་མིག་ཡིད་བཞིན་དག་པས་དུས་སྔ་ཕྱིའི་རྟགས་མི་བསླུ་བར་
མཐོང་བ། ཤའི་མིག་རང་བཞིན་དག་པས་དཔག་ཚད་སུམ་བརྒྱ་དྲུག་ཅུ་ཚུན་ཆད་
བལྟས་པ་མཐོང་བ། ཤའི་མིག་ངོ་བོ་ཉིད་དག་པས་མཚན་མ་མེད་པའི་ཁྱད་པར་གྱི་
ལས་མཐོང་བ། ཤའི་མིག་ཡོངས་སུ་དག་པས། རྩེ་གཅིག་མ་བསྒོམ་བའི་ལས་དང་
སྤྱོད་པ་མཐོང་བ། ཤའི་མིག་ཕྱིན་ཅི་ལོག་ཏུ་བལྟས་པས་བཟུང་བའི་ཡུལ་དང་། ཡིད་
ཀྱི་བསླུ་བ་མཐོང་བ། དེ་ལྟར་ན། ལྷའི་མིག་གིས་ལོངས་སྤྱོད་དང་རོལ་མོ་མཐོང་བ།
ལྷ་མ་ཡིན་གྱི་མིག་གིས་ཡ་ལད་དང་གོ་མཚོན་དུ་མཐོང་བ། མིའི་མིག་གིས་འདོད་
པའི་ཡོན་ཏན་དུ་མཐོང་བ། བྱོལ་སོང་གི་མིག་གིས་ཟས་དང་སྐོམ་དུ་མཐོང་བ། ཡི་
280

འབུམ་སྡེ། ཁམས་རྩེ་རྣམ་ངེས། ། ༼ཁའོ། ༽
དྭགས་ཀྱི་མིག་གིས་མི་གཙང་བ་དང་ཚེར་མ་ལྟ་བུར་མཐོང་བ། དམྱལ་བའི་མིག་གིས་
ཤལ་མ་རི་དང་མེ་མ་མུར་ལྟ་བུར་མཐོང་བ། དབང་པོ་སྐར་ཁུང་མ་དོད་པ་དམུ་ལོང་
ལྟ་བུའི་ཁ་དོག་མ་མཐོང་བའི་མིག་རྐྱེན་གྱིས་བར་དུ་གཅོད་པའི་མིག་ལས་སྤྲུལ་པའི་
རྣམ་གྲངས། ཕྱི་སྣོད་ཀྱི། ནང་བཅུད་ཀྱི། རང་བཞིན་གྱིས་འབྱུང་བའི། བྱེད་པ་པོས་
བྱས་པའི། ཕོའི། མོའི། མ་ནིང་གི། རྒས་པའི། གཞོན་ནུའི། ཞ་གྲུམ་དུ་གྱུར་པའི་
གཟུགས་ལས་སྤྲུལ་པའི་རྣམ་གྲངས། ལྷའི་རྣ་བ་ཡོངས་སུ་ཚངས་པས། ཡིད་ཀྱི་སྒྲ་
ཐོས་པ། ལྷའི་རྣ་བ་དོན་གྱི་ཚངས་པས་གསང་བའི་སྒྲ་ཐོས་པ། ལྷའི་རྣ་བ་རང་གི་
ཚངས་པས་སྣང་སྲིད་ཀྱི་སྒྲ་ཐོས་པ། ལྷའི་རྣ་བ་རང་བཞིན་གྱི་ཚངས་པས་དུས་ཀྱི་སྒྲ་
ཐོས་པ། ལྷའི་རྣ་བ་ངོ་བོ་ཉིད་ཚངས་པས་སྲིད་གསུམ་གྱི་སྒྲ་ཐོས་པ། ལྷའི་རྣ་བ་ཡིད་
བཞིན་གྱི་ཚངས་པས་ཁམས་གསུམ་གྱི་སྒྲ་ཐོས་པ། གདོས་པ་ཅན་གྱི་རྣ་བ་ཡོངས་སུ་
ཚངས་པས་གྱུར་པ་ཟབ་མོའི་སྒྲ་ཐོས་པ། གདོས་པ་ཅན་གྱི་རྣ་བ་དོན་གྱི་ཚངས་པས་
ཐུན་མོང་གི་སྒྲ་ཐོས་པ། གདོས་པ་ཅན་གྱི་རྣ་བ་ངང་གི་ཚངས་པས་དུ་ཏིའི་སྒྲ་ཐོས་པ།
གདོས་པ་ཅན་གྱི་རྣ་བ་རང་བཞིན་གྱི་ཚངས་པས་པྲ་མོ་ཧའི་སྒྲ་ཐོས་པ། གདོས་པ་
ཅན་གྱི་རྣ་བ་ངོ་བོ་ཉིད་ཀྱི་ཚངས་པས་རྟགས་ཀྱི་སྒྲ་ཐོས་པ། གདོས་པ་ཅན་གྱི་རྣ་བ་
ཡིད་བཞིན་གྱི་ཚངས་པས་བྱ་སང་ཀྲི་ཏ་ལ་སོགས་ཏེ་སེམས་ཅན་ཐམས་ཅད་ཀྱི་སྒྲ་
ཐོས་པ། གདོས་པ་ཅན་གྱི་རྣ་བ་ཡོངས་སུ་ཚངས་པས་བདེན་པའི་སྒྲ་ཐོས་པ། གདོས་
པ་ཅན་གྱི་རྣ་བ་རྐྱེན་གྱིས་བར་དུ་གཅོད་པ་ལས་སྤྲུལ་པའི་རྣམ་གྲངས། ཕྱིའི། ནང་གི།
སྲིད་པའི། བསྐལ་པའི། ཚ་གྲང་འཐབ་པའི། རླུང་གཡོ་བའི། མེ་གཡོ་བའི། ཆུ་གཡོ་
བའི། ས་གཡོ་བའི། ལྷ་སྲིན་འཐབ་པའི། སེམས་ཅན་གྱི། རང་བཞིན་གྱི། བྱེད་པ་
པོས་བྱས་པའི་སྒྲ་ལས་སྤྲུལ་པའི་རྣམ་གྲངས། ལྷའི་སྣ་རྣམ་པར་མ་འགགས་པས།
སྣང་སྲིད་ཀྱི་དྲི་ཚོར་བ། ལྷའི་སྣ་མངོན་པར་མ་འགགས་པས་ཁམས་གསུམ་གྱི་དྲི་ཚོར་
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བ། ལྷའི་སྣ་རང་བཞིན་གྱི་མ་འགགས་པས་རིག་འཛིན་གྱི་དྲི་ཚོར་བ། ལྷའི་སྣ་ཡིད་
Aབཞིན་གྱི་མ་འགགས་པས་ཟབ་མོའི་དྲི་ཚོར་བ། ལྷའི་སྣ་ངོ་བོ་ཉིད་ཀྱི་མ་འགགས་པས་
སྤྱི་མཐུན་གྱི་དྲི་ཚོར་བ། ལྷའི་སྣ་ཡོངས་སུ་མ་འགགས་པས་ས་འོག་མ་ན་གནས་པའི་
དྲི་ཚོར་བ། ལྷའི་སྣ་ཤིན་ཏུ་མ་འགགས་པས་གནས་འོག་མ་ནས་མི་གཙང་བ་འབྱུང་
བའི་དྲི་ཚོར་བ། འགོག་པ་ཅན་གྱི་སྣས་དཔག་ཚད་ལྔ་བརྒྱ་ཕྱེད་དང་ཉི་ཤུ་རྩ་བཞི་
ནས་འབྱུང་བའི་དྲི་ཚོར་བ། འགོག་པ་ཅན་གྱི་སྣས་སྲིད་པ་བརླན་གྱི་དྲི་ཚོར་བ།
འགོག་པ་ཅན་གྱི་སྣས་བསྐལ་པ་གཡོ་བའི་དྲི་ཚོར་བ། འགོག་པ་ཅན་གྱི་སྣས་རླངས་
དང་ངད་ཀྱི་དྲི་ཚོར་བ། འགོག་པ་ཅན་གྱི་སྣས་མཆོད་པའི་དྲི་ཚོར་བ། འགོག་པ་ཅན་
གྱི་སྣས་གསུར་གཞོབ་ཀྱི་དྲི་ཚོར་བ། དེ་ལྟར་ན། ཡས་མར་གྱི་དྲི་ཚོར་བ། ཕན་ཚུན་གྱི་
དྲི་ཚོར་བ། ཐད་དུ་བྱུང་བའི་དྲི་ཚོར་བ། སོ་སོར་འབྱེད་པའི་དྲི་ཚོར་བ། སྐྱུ་རིས་ཀྱི་དྲི་
ཚོར་བ། སྦས་པའི་དྲི་ཚོར་བ། རྗེས་བོར་བའི་དྲི་ཚོར་བ། ཐམས་ཅད་མི་གཙང་བའི་
དྲི་ཚོར་བ། ཐམས་ཅད་སྡུག་བསྔལ་འབྱུང་བའི་དྲི་ཚོར་བའི་སྣ་ལས་སྤྲུལ་པའི་རྣམ་
གྲངས། སྣང་སྲིད་ཀྱི་དྲི། ཁམས་གསུམ་གྱི། རིག་འཛིན། ཟབ་མོའི། སྤྱི་མཐུན་གྱི། ས་
འོག་མ་ན་གནས་པའི། གནས་འོག་མ་ནས་མི་གཙང་འབྱུང་བའི། ནད་དང་དུག་གི།
སྲིད་པ་བརླན་གྱི། བསྐལ་པ་གཡོ་བའི། རླངས་དང་ངད་ཀྱི་མཆོད་པའི། གསུར་
གཞོབ་ཀྱི། བག་ཆགས་ཀྱི། ཡས་མར་ཕན་ཚུན་གྱི། ཐད་དུ་འབྱུང་བའི། མི་མཐུན་
པའི། ཚང་སྟངས་ཀྱི་དྲི་ལས་སྤྲུལ་པའི་རྣམ་གྲངས། ལྷའི་ལྕེ་རྣམ་པར་གྲོལ་བས་སྲིད་
གསུམ་གྱི་ཁ་ལོ་བསྒྱུར་བར་སྨྲ་བ། ལྷའི་ལྕེ་མངོན་པར་གྲོལ་བས། ཁམས་གསུམ་
དབང་དུ་སྡུད་པར་སྨྲ་བ། ལྷའི་ལྕེ་རང་བཞིན་གྱི་གྲོལ་བས་རིག་འཛིན་གཤེགས་པའི་
བརྡ་འཕྲོད་པར་སྨྲ་བ། ལྷ་ཡི་ལྕེ་རང་བཞིན་གྱི་གྲོལ་བས་ས་འོག་ཟབ་མོའི་བརྡ་ཚིག་
སྟོན་པར་མཛད་པ། ལྷའི་ལྕེ་ངོ་བོ་ཉིད་ཀྱི་གྲོལ་བས་སྤྱི་མཐུན་པའི་བརྡའ་སོ་སོར་སྟོན་
282

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
ཅིང་ཁ་ལོ་བསྒྱུར་བ། ལྷའི་ལྕེ་ཡོངས་སུ་གྲོལ་བས་ས་འོག་མ་ན་གནས་པའི་གོང་མར་
འགྲོ་བའི་བརྡ་ཚིག་ཁ་ལོ་བསྒྱུར་བ། ལྷའི་ལྕེ་ཤིན་ཏུ་གྲོལ་བས་དུག་བདུད་རྩིར་བསྒྱུར་
བའི་རོ་གཏོང་བ། དེ་ལྟར་ན། ལྷའི་ལྕེས་ཡིད་ལ་བསྒྱུར་བའི་བརྡའ་སྤྲད་པ། ལྷ་མ་
ཡིན་གྱི་ལྕེས་ངག་འཁྱལ་པ་དང་ཚིག་རྩུབ་མོར་སྨྲ་བ། མིའི་ལྕེས་བརྡ་སྐད་ཆོ་དགུ་
རིགས་མི་མཐུན་པར་བསྒྱུར་བ། བྱོལ་སོང་གི་ལྕེས་ཁྱུ་རིགས་དང་སྡེ་ཚན་བསྒྱུར་བ།
ཡི་དྭགས་ཀྱི་ལྕེས་མི་གཙང་བའི་རོ་མྱོང་བའི་སྐད་དང་ཡིད་མཐུན་པར་བསྒྱུར་བ།
དམྱལ་བའི་ལྕེས་སྡུག་བསྔལ་གྱི་སྒྲ་སྐད་བཞིར་བསྒྱུར་བ། དབང་པོ་ཡེ་ནས་ཞུགས་
པའི་ལྕེ། རྐྱེན་གྱིས་བར་དུ་གཅོད་པའི་ལྕེ་ལས་སྤྲུལ་པའི་རྣམ་གྲངས། ཡིད་བཞིན་གྱི།
སྤྲུལ་པའི། བདུད་རྩིའི། ལྷ་ཤིང་ས་ལུ་ལྟ་བུ་གཙང་མའི། སྲིད་པ་འོད་ཀྱི་མཚོ་ལྟ་བུའི།
ཟས་དཀར་གྱི་འདོད་འཇོའི་བ་དང་། མ་རྨོས་པའི་ལོ་ཏོག་ལྡུམ་བུ་བྲེ་བོའི་ཞལ་ཟས་ཀྱི།
ཀླུ་ཤིང་འགུ་འདིའི། ས་ཞག་འདམ་བུའོ། །འབྲས་ས་ལུ་ལྗང་པའི། སྨན་ཧ་ར་སི་ཏིའི།
སྨན་སྟོང་གསུམ་ཀུན་འདུལ་གྱི། སྨན་ཧ་ར་ཙི་ཏའི། རྩི་ཉམ་ང་བརྒྱ་སྡེབ་སྦྱོར་གྱི། ལི་
མིན་དང་། ཤིང་ཏོག་གི། སྐྱེད་མོའི་ཚལ་གྱི། རྩི་ཏོག་ལྡེམ་འབྱུང་གི། ཤིང་སྐྱེ་བ་མོང་
ཙམ་ལས་བྱུང་བའི། རྡོ་ཨར་མོ་ལི་ཀ་ལས་བྱུང་བའི། ཆུ་ས་ལེ་ལྗང་ཕྱུག་ལས་བྱུང་
བའི། མེ་པུར་པ་ཨ་འགུ་ལས་བྱུང་བའི། དུག་ཧ་ལ་ཧ་ལའི། སྐྱེ་བ་རྒྱུན་ཆད་ཤ་ཁྲག་
གི། རང་བཞིན་གྱི། བྱེད་པ་པོས་བྱས་པའི་རོ་མཆོག་ལས་སྤྲུལ་པའི་རྣམ་གྲངས། སྲིད་
པ་གསུམ་ལ་དབང་བསྒྱུར་བ་ལུས་དཔག་ཚད་བརྒྱད་ཁྲི་བཞི་སྟོང་དུ་སྤྲུལ་ནུས་པ་
ཡོད་དོ། །འཇིག་རྟེན་གཅིག་ལ་དབང་བསྒྱུར་བ་ལུས་དཔག་ཚད་ཉིས་ཁྲི་ལྔ་སྟོང་ལྔ་
བརྒྱ་རུ་སྤྲུལ་ནུས་པ་ཡོད་དོ། །དུས་ཚོད་གཅིག་ལ་དབང་བསྒྱུར་བ་ལུས་དཔག་ཚད་
ཉིས་ཁྲི་ལྔ་སྟོང་ཕྱེད་དང་བཅུ་གཉིས་སུ་སྤྲུལ་ནུས་པ་ཡོད་དོ། །འོག་མིན་གནམ་གྱི་ལྷ་
ཞེས་བྱ་བ་ལུས་དཔག་ཚད་དགུ་སྟོང་དྲུག་བརྒྱ་རུ་སྤྲུལ་ནུས་པ་ཡོད་དོ། །གྱ་ནོམ་སྣང་
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བའི་ལྷ་ཞེས་བྱ་བ་ལུས་དཔག་ཚད་བཞི་སྟོང་བརྒྱད་བརྒྱ་སྤྲུལ་ནུས་པ་ཡོད་དོ། །ཤིན་
ཏུ་མཐོང་བའི་ལྷ་ཞེས་བྱ་བ་ལུས་དཔག་ཚད་གཉིས་སྟོང་བཞི་བརྒྱ་རུ་སྤྲུལ་ནུས་པ་
ཡོད་དོ། ། མི་གདུང་བའི་ལྷ་ཞེས་བྱ་བ་ལུས་དཔག་ཚད་སྟོང་དང་གཉིས་བརྒྱ་རུ་སྤྲུལ་
ནུས་པ་ཡོད་དོ། །མི་ཆེ་བའི་ལྷ་ཞེས་བྱ་བ་ལུས་དཔག་ཚད་དྲུག་བརྒྱ་རུ་སྤྲུལ་ནུས་པ་
ཡོད་དོ། །འབྲས་བུ་ཆེ་བའི་ལྷ་ཞེས་བྱ་བ་ལུས་དཔག་ཚད་སུམ་བརྒྱ་རུ་སྤྲུལ་ནུས་པ་
ཡོད་དོ། །བསོད་ནམས་སྐྱེ་བའི་ལྷ་ཞེས་བྱ་བ་ལུས་དཔག་ཚད་གཉིས་བརྒྱ་ལྔ་བཅུ་རུ་
སྤྲུལ་ནུས་པ་ཡོད་དོ། །སྤྲིན་མེད་འོད་ཀྱི་ལྷ་ཞེས་བྱ་བ་ལུས་དཔག་ཚད་བརྒྱ་ཉི་ཤུ་རྩ་
ལྔ་རུ་སྤྲུལ་ནུས་པ་ཡོད་དོ། །ཚད་མེད་དགེ་བའི་ལྷ་ཞེས་བྱ་བ་ལུས་དཔག་ཚད་དྲུག་
ཅུ་རྩ་བཞི་རུ་སྤྲུལ་ནུས་པ་ཡོད་དོ། །དགེ་རྒྱས་ཀྱི་ལྷ་ཞེས་བྱ་བ་ལུས་དཔག་ཚད་སུམ་
ཅུ་རྩ་གཉིས་སུ་སྤྲུལ་ནུས་པ་ཡོད་དོ། །དགེ་ཆུང་གི་ལྷ་ཞེས་བྱ་བ་ལུས་དཔག་ཚད་
བཅུ་དྲུག་ཏུ་སྤྲུལ་ནུས་པ་ཡོད་དོ། །ཚད་མེད་འོད་ཀྱི་ལྷ་ཞེས་བྱ་བ་ལུས་དཔག་ཚད་
བརྒྱད་དུ་སྤྲུལ་ནུས་པ་ཡོད་དོ། །འོད་གསལ་གྱི་ལྷ་ཞེས་བྱ་བ་ལུས་དཔག་ཚད་བཞི་རུ་
སྤྲུལ་ནུས་པ་ཡོད་དོ། །འོད་ཆུང་གི་ལྷ་ཞེས་བྱ་བ་ལུས་དཔག་ཚད་གཉིས་སུ་སྤྲུལ་ནུས་
པ་ཡོད་དོ། །ཚངས་པ་འབུམ་ཁྲིའི་ལྷ་ཞེས་བྱ་བ་ལུས་དཔག་ཚད་ཕྱེད་དང་གཉིས་སུ་
སྤྲུལ་ནུས་པ་ཡོད་དོ། །ཚངས་པ་ཀུན་འཁོར་གྱི་ལྷ་ཞེས་བྱ་བ་ལུས་དཔག་ཚད་གཅིག་
ཏུ་སྤྲུལ་ནུས་པ་ཡོད་དོ། །ཚངས་པ་མདུན་ན་འདོན་པའི་ལྷ་ཞེས་བྱ་བ་ལུས་དཔག་
ཚད་ཕྱེད་དུ་སྤྲུལ་ནུས་པ་ཡོད་དོ། །འཐབ་བྲལ་གྱི་ལྷ་ཞེས་བྱ་བ་རྒྱང་གྲགས་བརྒྱད་
པའི་ལུས་བླངས་པ་ལ་སྤྲུལ་ནུས་པ་ཡོད་དོ། །གཞན་འཕྲུལ་དབང་བྱེད་ཀྱི་ལྷ་ཞེས་བྱ་
བ་རྒྱང་གྲགས་བཞི་པའི་ལུས་བླངས་པ་ལ་སྤྲུལ་ནུས་པ་ཡོད་དོ། །འཕྲུལ་དགའི་ལྷ་
ཞེས་བྱ་བ་རྒྱང་གྲགས་གཉིས་པའི་ལུས་བླངས་པ་ལ་སྤྲུལ་ནུས་པ་ཡོད་དོ། །དགའ་
ལྡན་གྱི་ལྷ་ཞེས་བྱ་བ་རྒྱང་གྲགས་གཅིག་པའི་ལུས་བླངས་པ་ལ་སྤྲུལ་ནུས་པ་ཡོད་དོ། །
284

འབུམ་སྡེ། ཁམས་རྩ་རྣམ་ངེས། ། ༼ཁའོ།༽
སུམ་ཅུ་རྩ་གསུམ་གྱི་ལྷ་ཞེས་བྱ་བ་རྒྱང་གྲགས་ཕྱེད་པའི་ལུས་བླངས་པ་ལ་སྤྲུལ་ནུས་པ་
ཡོད་དོ། །རྒྱལ་ཆེན་རིགས་བཞིའི་ལྷ་ཞེས་བྱ་བ་ཁྲུ་ལྔ་བརྒྱ་བའི་ལུས་བླངས་པ་ལ་སྤྲུལ་
པ་ཡོད་དོ། ། ལྷ་མ་ཡིན་གྱི་སྡེ་ཚོགས་ཞེས་བྱ་བ་ཁྲུ་གཉིས་བརྒྱ་ལྔ་བཅུ་པའི་ལུས་བླངས་
པ་ལ་སྤྲུལ་ནུས་པ་ཡོད་དོ། །གནོད་སྦྱིན་གྱི་སྡེ་ཚོགས་ཞེས་བྱ་བ་ཁྲུ་བརྒྱ་ཉི་ཤུ་རྩ་ལྔ་
པའི་ལུས་བླངས་པ་ལ་སྤྲུལ་ནུས་པ་ཡོད་དོ། །ཀླུ་མུར་ཟངས་ཀྱི་རྒྱལ་པོ་ཞེས་བྱ་བ་ཁྲུ་
དྲུག་ཅུ་རྩ་ཕྱེད་དང་། གསུམ་གྱི་ལུས་བླངས་པ་ལ་སྤྲུལ་ནུས་པ་ཡོད་དོ། །དེ་ལྟར་ན།
མིའི་ལུས་ཁྲུ་སུམ་ཅུ་རྩ་གཉིས་ལ་སྤྲུལ་ནུས་པ་ཡོད་དོ། །མིའི་ལུས་ཁྲུ་བཅུ་དྲུག་པ།
མིའི་ལུས་ཁྲུ་བརྒྱད་པ། མིའི་ལུས་ཁྲུ་བཞི་པ། མིའི་ལུས་ཁྲུ་ཕྱེད་དང་བཞི་པ། བྱོལ་
སོང་རིགས་བཞིའི་ལུས་ཆག་ཚད་མི་མཐུན་པ། ཡི་དྭགས་སྡེ་གསུམ་གྱི་ལུས་སྐྱེ་ཕྲ་ལ་
གསུས་ཆེ་བ། དམྱལ་ཁམས་བཅོ་བརྒྱད་ཀྱི་ལུས་འཕེལ་འགྲིབ་ཆེ་བ། དེ་ལྟར་ན། དྲོད་
ལས་སྐྱེ་བའི་ལུས། མངལ་ནས་སྐྱེ་བའི་ལུས། སྒོང་ལས་སྐྱེ་བའི་ལུས། རྫུས་ཏེ་སྐྱེ་བའི་
ལུས་ལས་སྤྲུལ་པའི་རྣམ་གྲངས། ཡིད་དང་བག་གི། འོད་ཀྱི། རླུང་སྤྲིན་ཏིང་ཡལ་
གཏིབས་ཀྱི། མེ་དྲག་པོ་ཚ་དབལ་གྱི། ཆུ་སྤྲིན་གྱི་སྙིང་པོ་ནམ་ཚ་བརླན་གྱི། རྡོ་བ་
གལ་ཨ་འགོར་གཏར་གྱི། ས་ཐེག་ཆེན་འབྱམས་པ་དམུ་གཏིབས་ཀྱི། ཤིང་དཔག་
བསམ་ས་ལུ་སྟར་མོ་གེ་ཡི། འོད་མདའ་དང་སྐར་མདའི། ཐོག་དང་ངར་གྱི། མཚོན་
དང་དབལ་གྱི། དུག་དང་ཚེར་མའི། ནད་དང་རིམས་ཀྱི། དམྱལ་བའི་མེ་ཚན་གྱི།
དམྱལ་བའི་ཆུ་ཚན་གྱི། ཤལ་མ་རིའི་སྡོང་པོའི། མེ་མར་མུར་གྱི་འུབས་ཀྱི། རལ་ཀྱུ་ལོ་
མའི་ནགས་ཚལ་གྱི། སྤུ་གྲིའི་སོ་ལམ་གྱི། རོ་མྱགས་འདབ་རྫབ་ལྟ་བུའི། གཅིག་ལ་
གཅིག་གིས་ཟ་ཞིང་གཅོད་པའི། ཐིག་ཆེན་སོག་ལེ་ལྟ་བུའི། གཏིབས་ཆེན་སོ་དུབ་ཀྱི།
རང་ལ་རང་གིས་རེག་པ། བདག་ལ་གཞན་གྱིས་རེག་པ། ལྷའི་ན་བཟའ་པཎ་ཙ་ལི་
ཀ་ཏོག་གི། ལྷའི་ན་བཟའ་དཔྱང་བུ་སྲུབས་མེད་ཀྱི། ལྷའི་ན་བཟའ་ཡིད་བཞིན་དྲོད་
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀྱི། བདུད་རྩི་གཡུ་འབྲང་གི། སྨན་སོ་མ་ཡིད་འཇམ་གྱི། རྩི་ཧ་ས་གཅད་སྦྱོར་གྱི།
གོས་གཞན་འཕྲུལ་ཡིད་དྲོའི། ཟས་ཁལ་མཐུན་པའི་བཟའི་རེག་པ་ལས་སྤྲུལ་པའི་རྣམ་
གྲངས། ཡིད་ཀུན་གཞི་ལས། ཡིད་བྱ་བ་བྱེད་པོ་ལས། ཡིད་ཉོན་མོངས་པ་ཅན་ལས།
ཡིད་བདེན་པ་ལ་གཅོད་པ་ལས། ཡིད་ཕྱིན་ཅི་ལོག་ལས། ཡིད་ལ་ཡིད་ཀྱི་བརྡའ་
འཕྲད་པ་ལས། ཡིད་རིག་པ་དང་བ་ལས། ཡིད་མ་རིག་འཁྲུལ་པ་ལ་གནས་པ་ལས།
ཡིད་བདེ་བ་ལས། ཡིད་མི་བདེ་བ་ལས། ཡིད་བག་ཆགས་ཀྱི་རྗེས་སུ་འབྲེང་བ་ལས།
ཡིད་འདྲེན་སྟོན་གྱིས་དྲང་བ་ལས། ཡིད་ལྟ་བ་ལས། ཡིད་འགྱུར་བ་ལས། ཡིད་སྡུག་
བསྔལ་གྱི་གཡེང་བ་ལས། ཡིད་སྐྱེ་བ་ལས། ཡིད་སྲིད་པ་ལས། ཡིད་འཁོར་བར་རྒྱུན་
དུ་ཞུགས་པ་ལས། ཡིད་ཀྱི་གཟུགས་ཐེར་ཟུག་ཏུ་གནས་པ་ལས་སྤྲུལ་པའི་རྣམ་གྲངས།
འདུས་བྱས་ཀྱི། འདུས་མ་བྱས་ཀྱི། ཐུགས་རྗེ་རྒྱ་ཆེན་གྱི། སྲིད་པར་བརྒྱུད་པའི།
འཕྲུལ་ངག་བདེན་པའི། དགེ་སྡིག་རྣམ་པར་འབྱེད་པའི། བཀའ་གནམ་འབེབས་ཀྱི།
རིག་པ་རང་རྡོལ་གྱི། མཐུན་པ་རང་ལུགས་ཀྱི། འཕྲལ་རྟགས་རྡོལ་ཐབས་ཀྱི། རྡེའུ་
ཤིང་རང་འགྱུར་གྱི་བོན་ལ། དེ་ལྟར་ན། སྐྱེ་མེད་གདོས་ནས་དག་པའི། སྣང་མེད་
དཔེ་ལས་འདས་པའི། ཚད་མེད་ལྷུན་ལ་རྫོགས་པའི། ཟད་མེད་གཡུང་དྲུང་དབྱིངས་
ཀྱི། བརྩལ་མེད་ལྷུན་གྱིས་གྲུབ་པའི། འགྱུར་མེད་གཡུང་དྲུང་ཐོབ་པའི། འཆི་མེད་
སྐྱེས་ནས་བརྩོན་པའི། ཆགས་མེད་རྣམ་པར་དག་པའི། དངོས་མེད་ཡོངས་སུ་ཁྱབ་
པའི་བོན་ལས་སྤྲུལ་པའི་རྣམ་གྲངས། སྣང་སྲིད་ཀྱི། གཟུགས་ཁམས་ཀྱི། འདོད་
ཁམས་ཀྱི། ལོངས་སྤྱོད་དང་རོལ་མོའི། ཡ་ལད་དང་གོ་མཚོན་གྱི། འདོད་པའི་ཡོན་
ཏན་གྱི། ཁྱུ་རིས་དང་ཟས་སྐོམ་གྱི། དུག་དང་མི་གཙང་བ་ཚེར་མ་ལྟ་བུའི། ཤལ་མ་
རིའི་དང་། མེ་མ་མུར་ལ་སོགས་པའི་གཟུགས་ལ། དེ་ལྟར་ན། སྣོད་བཅུད་ཀྱི་
གཟུགས་ལ་སོ་སོར་གཅོད་པའི་མིག་གི་རྣམ་པར་ཤེས་པ་ལས། སྤྲུལ་པའི་རྣམ་གྲངས།
286

འབུམ་སྡེ། ཁམས་རྩ་རྣམ་ངེས།
སྣང་སྲིད་ཀྱི། རྫུ་འཕྲུལ་གྱི། ནམ་མཁའི། འོད་ཀྱི། རླུང་གི། མེའི། ཆུའི། སའི། ལྷ་
སྲིན་འཐབ་པའི། རིག་འཛིན་གྱི་ས་ལ་གནས་འཕོས་པའི། ཐོག་དང་ངར་གྱི། འོད་
མདའ་དང་སྐར་མདའི། ཚ་གྲང་འཐབ་པའི། ལྷའི། ལྷ་མ་ཡིན་གྱི། མིའི། བྱོལ་སོང་
གི། ཡི་དྭགས་ཀྱི། དམྱལ་བའི། རང་བཞིན་གྱི། བྱེད་པ་པོས་བྱས་པའི་སྒྲ་ལ་སོ་སོར་
གཅོད་པའི་རྣ་བའི་རྣམ་པར་ཤེས་པ་ལས་སྤྲུལ་པའི་རྣམ་གྲངས། སྣང་སྲིད་ཀྱི། རྫུ་
འཕྲུལ་གྱི། སྲིད་པ་བརླན་གྱི། བསྐལ་པ་གཡོ་བའི། ཁམས་གསུམ་གྱི། རིག་འཛིན་གྱི།
ཟབ་མོའི། སྤྱི་མཐུན་གྱི། ས་འོག་མ་ན་གནས་པའི། ནད་དང་དུག་གི། སྨན་དང་རྩིའི།
ཡུལ་དང་གནས་ལམ་གྱི། སྒྱུ་མ་དང་བསླུ་བྱེད་གྱི། རླངས་དང་ངད་ཀྱི། མཆོད་པའི།
མི་གཙང་བ་འབྱུང་བའི། ཡས་མར་དང་ཕན་ཚུན་གྱི། ཁྱུ་རིགས་དང་སྡེ་ཚན་གྱི།
སྐབས་དང་ཐད་དུ་བྱུང་བའི། སྦས་པའི། རྗེས་བོར་བའི། ཡིད་དུ་འོང་བའི། ཕྱིའི།
ནང་གི། རང་བཞིན་གྱི། བྱེད་པ་པོས་བྱས་པའི་དྲི་ལས་སོ་སོར་གཅོད་པའོ། །སྣའི་
རྣམ་པར་ཤེས་པ་ལས་སྤྲུལ་པའི་རྣམ་གྲངས། ཡིད་བཞིན་གྱི། སྤྲུལ་པའི། བདུད་རྩིའི།
གཙང་མའི་ཟས་དཀར་གྱི། བྲེ་བོའི་ཞལ་ཟས་ཀྱི། ས་ཞག་འདམ་བུ་དང་འབྲས་ས་
ལུའི་ལྗོང་པ་ལྟ་བུའི། རྩི་དང་སྨན་གྱི། ལི་མིན་དང་ཤིང་ཏོག་གི། སྐྱེད་མོའི་ཚལ་གྱི།
རྩི་ཏོག་འབྱུང་ལྡེམ་སྣ་ཚོགས་ཀྱི། ཤིང་སྐྱེ་བ་མོང་ཙམ་ལས་བྱུང་བའི། རྡོ་ཨར་མོ་ལི་
ཀ་ལས་བྱུང་བའི། ཆུ་ས་ལེ་ལྗོང་ཕྱུག་ལས་བྱུང་བའི། མེ་བུར་པ་ཨ་འགུ་ལས་བྱུང་
བའི། དུག་ཧ་ལ་ཧ་ལའི། སྐྱེ་བ་རྒྱུན་ཆད་ཤ་ཁྲག་གི། རང་བཞིན་གྱི། བྱེད་པ་པོས་
བྱས་པའི་རོ་མཆོག་ལ་སོ་སོར་གཅོད་པའི། ལྕེའི་རྣམ་པར་ཤེས་པ་ལས་སྤྲུལ་པའི་རྣམ་
གྲངས། ཡིད་དང་བག་གི། འོད་དང་ཟེར་གྱི། རླུང་དང་ངད་ལས་གྱུར་པའི། མེ་དང་
དྲོད་ལས་གྱུར་པའི། ཆུ་དང་བརླན་ལས་གྱུར་པའི། ས་དང་གཏིབས་ལས་གྱུར་པའི། །
འོད་མདའ་དང་སྐར་མདའ་ལས་གྱུར་པའི། རྩི་དང་སྨན་ལས་གྱུར་པའི། དུག་དང་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཚེར་མ་ལས་གྱུར་པའི། མཚོན་དང་དབལ་ལས་གྱུར་པའི། ཐོག་དང་ངར་ལས་གྱུར་
པའི། གོས་དང་རྒྱན་ལས་གྱུར་པའི། ནད་དང་རིམས་ལས་གྱུར་པའི། ཟས་དང་སྐོམ་
ལས་གྱུར་པའི། བདག་དང་གཞན་ལས་གྱུར་པའི། ཚ་གྲང་དང་འཇམ་རྩུབ་ལས་
གྱུར་པའི། རེག་ལ་སོ་སོར་གཅོད་པའི། ལུས་ཀྱི་རྣམ་པར་ཤེས་པ་ལས་སྤྲུལ་པའི་རྣམ་
གྲངས། འདུས་བྱས་ཀྱི། འདུས་མ་བྱས་ཀྱི། ཐུགས་རྗེ་རྒྱ་ཆེན་གྱི། སྲིད་པ་བརྒྱུད་པའི།
འཕྲུལ་ངག་བདེན་པའི། དགེ་སྡིག་རྣམ་པར་འབྱེད་པའི། བཀའ་གནམ་འབེབས་ཀྱི།
རིག་པ་རང་བརྡོལ་གྱི། མཐུན་པར་རང་ལུགས་ཀྱི། འཕྲལ་རྟགས་རྡོལ་ཐབས་ཀྱི།
རྡེའུ་ཤིང་རང་འགྱུར་གྱི་བོན་ལ། དེ་ལྟར་ན། སྐྱེ་མེད་གདོད་ནས་དག་པའི། སྣང་
མེད་དཔེ་ལས་འདས་པའི། ཚད་མེད་ལྷུན་ལ་རྫོགས་པའི། ཟད་མེད་གཡུང་དྲུང་
དབྱིངས་སུ་གནས་པ། བཙལ་མེད་ལྷུན་གྱིས་གྲུབ་པ། འགྱུར་མེད་གཡུང་དྲུང་ཐོབ་
པ། འཆི་མེད་སྐྱེས་ནས་བརྩོན་པ། ཆགས་མེད་རྣམ་པར་དག་པ། དངོས་མེད་ཡོངས་
སུ་ཁྱབ་པ་དེ་ཉིད་ལས་སྤྲུལ་པའི་སྐུ་མ་འགགས་པར་འབྱུང་བའི་བོན་ལ་སོ་སོར་
གཅོད་པའི་ཡིད་ཀྱི་རྣམ་པར་ཤེས་པ་ལས་སྤྲུལ་པའི་རྣམ་གྲངས། བཟང་ཞིང་སྡུག་
པའི། ངན་ཞིང་མི་སྡུག་པའི། འཇིགས་པའི། སྐྱོབ་པའི། སུན་ཕྱུངས་བའི། འདོད་
ཅིང་གདུང་བའི། སྲོག་གཅོད་པར་བྱེད་པའི། གསོ་བར་བྱེད་པའི། གདུག་རྩུབ་ཀྱི།
བདེ་འཇམ་གྱི། བདག་དང་གཞན་གྱི་གཟུགས་ཀྱི་རེག་པར་མཐོང་བའི་མིག་གི་འདུས་
ཏེ་རེག་པར་ཤེས་པའི་རྐྱེན་གྱིས་ཚོར་བ་ལས་སྤྲུལ་པའི་རྣམ་གྲངས། སྦྱིན་པའི། སྙན་
པའི། མི་སྙན་པའི། འཇིགས་པའི། སྐྱོབ་པའི། སུན་ཕྱུང་བའི། འདོད་ཅིང་གདུངས་
པའི། སྲོག་གཅོད་པའི། གསོ་བར་བྱེད་པའི། དྲག་ཤུལ་གྱི། དལ་འབྱོར་གྱི། བསླུ་བ་
པོའི། འདྲེན་སྟོན་བྱེད་པའི། བདག་དང་གཞན་གྱི་སྒྲའི་རེག་པར་ཐོས་པའི། རྣ་བའི་
འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་ལས། སྤྲུལ་པའི་རྣམ་གྲངས། དྲི་ཞིམ་
288

འབུམ་སྡེ། ཁམས་རྩ་རྣམ་ངེས། ༼ཁའོ། ༽
པའི། མི་ཞིམ་པའི། འཇིགས་པའི། སྐྱོབ་པའི། སུན་ཕྱུང་བའི། འདོད་ཅིང་གདུང་
བའི། སྲོག་གཅོད་བར་བྱེད་པའི། གསོ་བར་བྱེད་པའི། མཐུན་པའི། མི་མཐུན་པའི་
བདག་དང་གཞན་གྱི་དྲིའི་རེག་པར་ཚོར་བའོ། །སྣའི་འདུས་ཏེ་རེག་པར་ཤེས་པའི་
རྐྱེན་གྱིས་ཚོར་བ་ལས་སྤྲུལ་པའི་རྣམ་གྲངས། རོ་ཞིམ་པའི། མི་ཞིམ་པའི། མཐུན་པའི།
མི་མཐུན་པའི། སུན་ཕྱུང་བའི། འདོད་ཅིང་གདུང་བའི། སྲོག་གཅོད་པར་བྱེད་པའི།
གསོ་བར་བྱེད་པའི། འཇིགས་པར་བྱེད་པའི། སྐྱོབ་པའི། བདག་དང་གཞན་གྱི་རོའི་
རེག་པ་དེ་བཞིན་དུ་ཤེས་པར་མྱོང་བར་བྱེད་པའི། ལྕེའི་འདུས་ཏེ་རེག་པར་ཤེས་པའི་
རྐྱེན་གྱིས་ཚོར་བ་ལས་སྤྲུལ་པའི་རྣམ་གྲངས། རེག་བྱ་འཇམ་པའི། རྩུབ་པའི། མཐུན་
པའི། མི་མཐུན་པའི། སུན་ཕྱུང་བའི། འདོད་ཅིང་གདུང་བའི། སྲོག་གཅོད་པར་བྱེད་
པའི། གསོ་བར་བྱེད་པའི། བདག་དང་གཞན་གྱི། བག་ཆགས་རྒྱུ་བའི། དྲག་དལ་གྱི་
རེག་པ་དེ་བཞིན་དུ་ཚོར་བར་ཤེས་པའི་ལུས་ཀྱི་འདུས་ཏེ་རེག་པར་ཤེས་པའི་རྐྱེན་གྱིས་
ཚོར་བ་ལས་སྤྲུལ་པའི་རྣམ་གྲངས་ལས། འདུས་བྱས་ཀྱི། འདུས་མ་བྱས་ཀྱི། ཐུགས་རྗེ་
རྒྱ་ཆེན་གྱི། སྲིད་པ་བརྒྱུད་པའི། འཕྲུལ་ངག་བདེན་པའི། དགེ་སྡིག་རྣམ་པར་འབྱེད་
པའི། བཀའ་གནམ་འབེབས་ཀྱི། རིག་པ་རང་རྡོལ་གྱི། མཐུན་པ་རང་ལུགས་ཀྱི། .
འཕྲལ་རྟགས་རྡོལ་ཐབས་ཀྱི། རྡེའུ་ཤིང་རང་འགྱུར་གྱི་བོན་གྱི། དེ་ལྟར་ན། སྐྱེ་མེད་
གདོད་ནས་དག་པ། སྣང་མེད་དཔེ་ལས་འདས་པའི། ཚད་མེད་ལྷུན་ལ་རྫོགས་པའི།
ཟད་མེད་གཡུང་དྲུང་དབྱིངས་ཀྱི། བཙལ་མེད་ལྷུན་གྱིས་གྲུབ་པའི། འགྱུར་མེད་
གཡུང་དྲུང་ཐོབ་པའི། འཆི་མེད་སྐྱེས་ནས་བཙན་པའི། ཆགས་མེད་རྣམ་པར་དག་
པའི། དངོས་མེད་ཡོངས་སུ་ཁྱབ་པའི་བོན་ལས་སྤྲུལ་པའི། ཡིད་ལ་རིག་པ་དེ་བཞིན་
དུ་རྒྱུ་བ་ཚོར་བའི་ཡིད་ཀྱི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་ལས་སྤྲུལ་
པའི་རྣམ་གྲངས། ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དུམ་བུ་གཉིས་པ། བམ་པོ་བཞི་པའོ། །། །
སྲིད་པར་བྱེད་པའི། བསྐྱེད་བར་བྱེད་པའི། སྲོག་འཛིན་པར་བྱེད་པའི། འདེགས་
པར་བྱེད་པའི། གསོ་བར་བྱེད་པའི། འཁོར་ལོ་སྒྱུར་བར་བྱེད་པའི། བསྐྱོད་པར་
བྱེད་པའི། འཛིན་པར་བྱེད་པའི། མཁའ་ལ་རྒྱུ་བར་བྱེད་པའི། སྦུ་གུ་སེལ་བར་བྱེད་
པའི། དྭངས་སྙིགས་འབྱེད་པར་བྱེད་པའི། བསིལ་ལ་གདང་བར་བྱེད་པའི། སྨན་དུ་
ཆེ་བར་བྱེད་པའི། ཆ་སྙོམས་པར་བྱེད་པའི། དྲོད་འབེབས་པར་བྱེད་པའི། དུས་ཚོད་
འཛིན་པར་བྱེད་པའི། རླུང་གི་ཁམས་ལས་སྤྲུལ་པའི་རྣམ་གྲངས། སྲིད་པར་བྱེད་
པའི། བསྐྱེད་པར་བྱེད་པའི། སྲོག་འཛིན་པར་བྱེད་པའི། ཤེད་བསྐྱེད་བར་བྱེད་པའི།
གསོ་བར་བྱེད་པའི། བག་ཆགས་སྦྱོང་བར་བྱེད་པའི། མུན་པ་སེལ་བར་བྱེད་པའི། ཆ་
སྙོམས་པར་བྱེད་པའི། མདངས་འབྱིན་པར་བྱེད་པའི། དུས་ཚོད་འཛིན་པར་བྱེད་
པའི། སྣང་སྲིད་སྒྲོལ་བར་བྱེད་པའི། མེའི་ཁམས་ལས་སྤྲུལ་པའི་རྣམ་གྲངས། སྲིད་
པར་བྱེད་པའི། བསྐྱེད་པར་བྱེད་པའི། གསོ་བར་བྱེད་པའི། སྲོག་འཛིན་པར་བྱེད་
པའི། སྐྱོབ་པར་བྱེད་པའི། བག་ཆགས་འཁྲུ་བར་བྱེད་པའི། སྨན་དུ་ཆེ་བར་བྱེད་པའི།
བདེ་བ་བསྐྱེད་པར་བྱེད་པའི། སྐྱོང་བར་བྱེད་པའི། དུས་ཚོད་འཛིན་པར་བྱེད་པའི།
ཆ་སྙོམས་པར་བྱེད་པའི། དང་བ་བསྐྱེད་པར་བྱེད་པའི། སྲིད་པ་བརླན་པར་བྱེད་པའི། །
ཆུའི་ཁམས་ལས་སྤྲུལ་པའི་རྣམ་གྲངས། སྲིད་པར་བྱེད་པའི། གསོ་བར་བྱེད་པའི།
སྲོག་འཛིན་པར་བྱེད་པའི། འདེགས་པར་བྱེད་པའི། གནས་པར་བྱེད་པའི། བརྟན་
པར་བྱེད་པའི། སྐྱོབས་པར་བྱེད་པའི། སྨན་དུ་ཆེ་བར་བྱེད་པའི། རྒྱ་ཆེ་བར་བྱེད་
པའི། ཐུགས་རྗེ་ཟད་པ་མེད་པར་བྱེད་པའི། རིན་ཆེན་གཏེར་དང་ལྡན་པར་བྱེད་པའི།
ཐམས་ཅད་འབྱུང་བ་བསྐྱེད་པར་བྱེད་པའི། ཀུན་ལ་ཁྱབ་པར་བྱེད་པའི། བག་ལ་
སྡུད་པར་བྱེད་པའི། གནས་སུ་དག་པར་བྱེད་པའི། སའི་ཁམས་ལས་སྤྲུལ་པའི་རྣམ་
290

འབུམ་སྡེ། ཁམས་རྩ་རྣམ་ངེས།།
གྲངས། སྐྱེ་འགག་མེད་པ། ཡངས་ཤིང་རྒྱ་ཆེ་བ། སྣང་སྲིད་འབྱུང་བ། གསལ་ཞིང་
གོ་འབྱེད་པ། ཐུགས་རྗེ་སྤྱིར་ཁྱབ་པ། ཟད་པའི་དུས་མཐའ་མེད་པ། འབྱུང་བ་རྒྱ་ཆེ་
བ། ཡོངས་སུ་ཁྱབ་གདལ་པ། གཡོ་བ་མེད་པ། མ་བགོས་སྤྱི་ལ་བཞག་པ། མུ་ཐུག་
མེད་པ། འབྱམས་ཡས་པ། ཁ་གཏིང་མེད་པ། མཚན་མ་མེད་པ། མ་ཆགས་རྣམ་
པར་དག་པ། གཡུང་དྲུང་མི་འགྱུར་བ་ནམ་མཁའི་ཁམས་ལས་སྤྲུལ་པའི་རྣམ་གྲངས།
རྒྱུ་བསྐྱེད་པར་བྱེད་པའི། མ་རིག་པས་འཁོར་བ་ཡོངས་སུ་སྤེལ་བ། ཕྱི་གཟུང་བར་
བྱེད་པའི། ནང་འཛིན་པར་བྱེད་པའི། འཁོར་བའི་ཁ་བརྒྱུད་པར་བྱེད་པའི། ཞེ་སྡང་
མཚོན་ཆ་ལྟར་རྣོ་བར་བྱེད་པའི། གཏི་མུག་མུན་པའི་ཁང་ལྟར་འཐིབས་བར་བྱེད་པའི།
འདོད་ཆགས་མེ་དཔུང་ལྟར་འབར་བར་བྱེད་པའི། ང་རྒྱལ་རི་བོ་ལྟར་གནོན་པར་
བྱེད་བའི། ཕྲག་དོག་བཙོན་ར་ལྟར་དམ་པར་བྱེད་པའི་མ་རིག་པ། སྡུག་བསྔལ་ཆུ་
བོ་ལྟར་འབྲུག་པར་བྱེད་པའི། མི་ཁོམས་རླུང་ལྟར་འཚུབས་པར་བྱེད་པའི། འདུ་འཛི་
ནགས་ཚལ་ལྟར་བསྐྱེད་པར་བྱེད་པའི། མྱ་ངན་རྒྱ་མཚོ་ལྟར་བསྐྱིལ་བར་བྱེད་པའི།
བག་ཆགས་ཆུ་གཉེར་ལྟར་རྒྱུ་བར་བྱེད་པའི། བཏང་སྙོམས་ཀྱི་མདོ་རྟོད་ལ་ཡོངས་
སུ་འདོགས་པར་བྱེད་པའི། བྱུང་ཚོར་གྱི་སྒོ་ཡོངས་སུ་འབྱེད་པར་བྱེད་པའི། རྣམ་
པར་རྟོག་པའི་གཞི་ཡོངས་སུ་བསྐྱེད་པར་བྱེད་པའོ། །མཚམས་མེད་པ་ལས་ཡོངས་སུ་
འདའ་བར་བྱེད་པའི། དམྱལ་ཁམས་བཅོ་བརྒྱད་དང་བཅུ་དྲུག་གི་ཁ་ཡོངས་སུ་བརྒྱུད་
པར་བྱེད་པའི་མ་རིག་པ་ལས་སྤྲུལ་པའི་རྣམ་གྲངས། སྲིད་པ་བར་མ་དོའི། ཡིད་མི་
བདེ་བ་གཡང་སའི། འདོད་པའི་རྗེས་སུ་སྒྲུབ་པའི། ཐམས་ཅད་ཡིད་ལ་བྱེད་པའི།
ཡིད་ཀྱི་བསླུ་བ་ལ་གཡེང་བའི། བག་ཆགས་རྗེས་སུ་རྒྱུ་བའི། འཁོར་བ་ལ་ཕྱིར་ལྟ་བའི་
ཉིང་མཚམས་སྦྱོར་བ་ལས་གནས་ཚོར་བའི། ལྷག་མཐོང་གི་འོད་ཟེར་ལ་འཇུག་པའི།
རྟེན་པའི་མིང་གཞི་ལ་འགོག་པའི། མཚོན་པ་མེད་པའི་ཁམས་ལས་སྐྱབས་ཚོལ་བའི།
291

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བརྟེན་པ་མེད་པའི་དབྱིངས་སུ་གནས་ཚོལ་བའི། རྣམ་པར་མ་འགག་པའི་སྒོ་གསལ་
བ། མཚན་མ་མེད་པའི་ངོ་བོ་ཉིད་ཀྱི་གཞི་བསྐྱེད་པའི་འདུ་བྱེད་ལས་སྤྲུལ་པའི་རྣམ་
གྲངས། གཟུགས་ལ་ཡིད་ཀྱིས་སོ་སོར་གཅོད་པའི། སྒྲ་ལ་ཡིད་ཀྱིས་སོ་སོར་གཅོད་པའི།
དྲི་ལ་ཡིད་ཀྱིས་སོ་སོར་གཅོད་པའི། རོ་ལ་ཡིད་ཀྱིས་སོ་སོར་གཅོད་པའི། རེག་ལ་ཡིད་
ཀྱིས་སོ་སོར་གཅོད་པའི། བོན་ལ་ཡིད་ཀྱིས་སོ་སོར་གཅོད་པའི། རྣམ་པར་ཤེས་པ་
ལས་སྤྲུལ་པའི་རྣམ་གྲངས། རྒྱུ་བའི། གསོག་པའི། གཅོད་པའི། རྟེན་པའི། བྲོད་པའི་
མིང་དང་གཟུགས་ལས་སྤྲུལ་པའི། མིག་གཟུགས་ཀྱི། རྣ་བ་སྒྲའི། སྣ་དྲིའི། ལྕེ་རོའི།
ལུས་རེག་བྱའི། ཡིད་བོན་གྱི་སྐྱེ་མཆེད་ལས་སྤྲུལ་པའི་རྣམ་གྲངས། གཟུགས་སྡུག་པས་
ཡིད་ལ་རེག་པ་སྙམ་དུ་སེམས་འཕང་སྐྱེད་བ། གཟུགས་མི་སྡུག་པས་ཡིད་ལ་རེག་པ་
སྙམ་དུ་སེམས་བྱིང་བ། སྒྲ་སྙན་པས་ཡིད་ལ་རེག་པ་སྙམ་དུ་སེམས་འཕང་སྐྱེ་བ། སྒྲ་
མི་སྙན་པས་ཡིད་ལ་རེག་པ་སྙམ་དུ་སེམས་བྱིང་བ། དྲི་ཞིམ་པས་ཡིད་ལ་རེག་པ་སྙམ་
དུ་སེམས་འཕང་སྐྱེ་བ། དྲི་མི་ཞིམ་པས་ཡིད་ལ་རེག་པ་སྙམ་དུ་སེམས་བྱིང་བ། རོ་
ཞིམ་པས་ཡིད་ལ་རེག་པ་སྙམ་དུ་སེམས་འཕང་སྐྱེ་བ། རོ་མི་ཞིམ་པས་ཡིད་ལ་རེག་པ་
སྙམ་དུ་སེམས་བྱིང་བ། རེག་བྱ་འཇམ་པས་ཡིད་ལ་རེག་པ་སྙམ་དུ་སེམས་འཕང་སྐྱེ་
བ། རེག་བྱ་རྩུབ་པས་ཡིད་ལ་རེག་པ་སྙན་དུ་སེམས་བྱིང་བ། བོན་བདེན་པས་ཡིད་
ལ་རེག་པ་སྙམ་དུ་སེམས་འཕང་སྐྱེ་བ། བོན་མི་བདེན་པས་ཡིད་ལ་རེག་པ་སྙམ་དུ་
སེམས་བྱིང་བ་ལས། སྤྲུལ་པའི་རྣམ་གྲངས། གཟུགས་སྡུག་པས་ཡིད་ལ་རེག་པ་རྐྱེན་
གྱི་ཚོར་བ་བདེ་བ། གཟུགས་མི་སྡུག་པས་ཡིད་ལ་རེག་པ་རྐྱེན་གྱི་ཚོར་བ་མི་བདེ་བ།
སྒྲ་སྙན་པས་ཡིད་ལ་རེག་པ་རྐྱེན་གྱི་ཚོར་བ་བདེ་བ། སྒྲ་མི་སྙན་པས་ཡིད་ལ་རེག་པ་
རྐྱེན་གྱི་ཚོར་བ་མི་བདེ་བ། དྲི་ཞིམ་པས་ཡིད་ལ་རེག་པ་རྐྱེན་གྱི་ཚོར་བ་བདེ་བ། དྲི་མི་
ཞིམ་པས་ཡིད་ལ་རེག་པ་རྐྱེན་གྱི་ཚོར་བ་མི་བདེ་བ། རོ་ཞིམ་པས་ཡིད་ལ་རེག་པ་རྐྱེན་
292

འབུམ་སྡེ། ཁམས་རྩ་རྣམ་ངེས། ༼ཁའོ། ༽
གྱི་ཚོར་བ་བདེ་བ། རོ་མི་ཞིམ་པས་ཡིད་ལ་རེག་པ་རྐྱེན་གྱི་ཚོར་བ་མི་བདེ་བ། རེག་
བྱ་འཇམ་པས་ཡིད་ལ་རེག་པ་རྐྱེན་གྱི་ཚོར་བ་བདེ་བ། རེག་བྱ་རྩུབ་པས་ཡིད་ལ་རེག་
པ་རྐྱེན་གྱི་ཚོར་བ་མི་བདེ་བ། བོན་བདེན་པས་ཡིད་ལ་རེག་པ་རྐྱེན་གྱི་ཚོར་བ་བདེ་
བ། བོན་མི་བདེན་པས་ཡིད་ལ་རེག་པ་རྐྱེན་གྱི་ཚོར་བ་མི་བདེ་བ་ལས་སྤྲུལ་པའི་རྣམ་
གྲངས། སྐྱེ་བ་རྒྱུན་དུ་ཞུགས་པའི་ལམ་ལ། གནས་པ་མའི་གཞལ་ཡས་ཁང་ལ། ལེན་
པ་ལུས་ཀྱི་རྒྱུ་ལ། མཁའ་དབྱིངས་སྤྲུལ་པའི་ཁྱད་པར་ལ་ཆགས་པ་ཟིན་པ་རིགས་ཅི་
ལྟ་བུ་ཞིག་ཏུ་མི་མཐོང་བའི་སྲིད་པ་ལས་སྤྲུལ་པའི་རྣམ་གྲངས། རང་བཞིན་རྒྱུ་རུ་
འདོད་པས། དུས་རྒྱུ་རུ་འདོད་པས། བྱེད་པ་པོ་རྒྱུ་རུ་འདོད་པས། ངོ་བོ་ཉིད་རྒྱུ་རུ་
འདོད་པས། རྫུ་འཕྲུལ་རྒྱུ་རུ་འདོད་པས། འབྱུང་བ་རྒྱུ་རུ་འདོད་པས། བག་ཆགས་རྒྱུ་
རུ་འདོད་པས། ཡིད་ལ་ལེན་པ་ལས་སྤྲུལ་པའི་རྣམ་གྲངས། རྒྱུ་རྐྱེན་འབྲེལ་བ་ལ་སྤྱོད་
པའི་ཐབས་ཀྱི་ཆགས་པའི་ལེན་པ་ལས་སྤྲུལ་པའི་རྣམ་གྲངས། རང་བཞིན་ཡེ་ནས་
སྲིད་པའི་སྲིད་པ། རྫུ་འཕྲུལ་བྱེད་པ་བྱས་པའི་སྲིད་པ། རྒྱུ་མཐུན་སོ་སོར་འབྱུང་བའི་
སྲིད་པ། སྟོབས་ལྡན་དྲག་ཤུལ་དབང་གི་སྲིད་པ། སྡིག་པ་རྣམ་པར་སྨིན་པའི་སྲིད་པ།
དྲི་ཟ་ཉེ་བར་འཁོར་བའི་སྲིད་པ། སྒྱུ་མ་ལྟ་བུ་ཐང་དང་ཡུད་ལས་བྱུང་བའི་སྲིད་པ་
ལས་སྤྲུལ་པའི་རྣམ་གྲངས། དྲོད་ལས་འབྱུང་བའི་སྐྱེ་བ། སྒོང་ལས་འབྱུང་བའི་སྐྱེ་བ།
མངལ་ནས་འབྱུང་བའི་སྐྱེ་བ། རྫུས་ཏེ་འབྱུང་བའི་སྐྱེ་བ་ལས་སྤྲུལ་པའི་རྣམ་གྲངས།
དུས་ཀྱི་སྙིགས་མ་ལས་བྱུང་བའི། ལས་ཀྱི་དབང་གིས་བྱུང་བའི། འཕྲལ་གྱི་རྐྱེན་ལས་
བྱུང་བའི། ཡུན་གྱི་སྒྲིབ་པ་ལས་བྱུང་བའི། བསོད་ནམས་ཀྱི་རྒྱུན་ཆད་པའི། སྲོག་གི་
ལན་ཆགས་བྱུང་བའི། ལྷའི་བུའི་བདུད་བྱུང་བའི། ཕུང་པོའི་བདུད་བྱུང་པའི། ཉོན་
མོངས་པའི་བདུད་བྱུང་བའི། འཆི་བདག་གི་བདུད་བྱུང་བའི་རྒ་ཤི་ལས་སྤྲུལ་པའི་
རྣམ་གྲངས། དེ་ལྟར་ན། རྟེན་ཅིང་འབྲེལ་བའི་རྣམ་གྲངས། བྱེ་བ་ས་ཡ་ཅི་སྙེད་ཅིག་
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀྱང་། སྟོང་པ་ཉིད་སྟོང་པ་ཉིད་དུ་ཤེས་ན། རྟེན་ཅིང་འབྲེལ་བར་འབྱུང་བ་འཁོར་བ་
ལ། ཡོངས་སུ་སྟོང་པ་ལ་ཡང་དག་པའི་མཁས་པའི་རིག་པ་ཤར་བའོ། །ཡིད་ཀྱི་ཁྱེའུ་
ཆུང་། རྟེན་ཅིང་འབྲེལ་བར་འབྱུང་བ་དེ་དག་འཁོར་བ་མེད་པ་སྟོང་པ་ཉིད་དུ་ཤེས་
ཤིང་མཁས་ན། རང་རིག་པ་ཉིད་ཀྱི་བླ་ན་མེད་པ་ཡང་དག་པར་རྫོགས་པའི་འབྲས་
བུ་ལ་མཁས་པའོ། ། །
དེ་ནས་སྟོན་པ་གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་ལྷའི་བུ། གང་
གཡུང་དྲུང་སེམས་དཔའ་སེམས་དཔའ་ཆེན་པོ་ཞིག ། བླ་ན་མེད་པ་ཡང་དག་པར་
རྫོགས་པའི་འབྲས་བུ་ལ་མཁས་པར་སློབ་ན། རྣམ་པར་བྱང་བ་ལས་སྤྲུལ་པའི་རྣམ་
གྲངས། བྱེ་བ་ས་ཡ་ཅི་སྙེད་ཅིག་ཀྱང་། མི་དམིགས་པའི་ཏིང་ངེ་འཛིན་གྱིས་རྣམ་པར་
གཅོད་ཅིང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་ལྟ་བུ། ནམ་མཁའི་ངང་ཚུལ་
ཅན་དུ་ཤེས་ཤིང་རིག་ན། རྣམ་པར་བྱང་བ་ལ་ཡང་དག་པར་མཁས་པའི་རིག་པ་
ཤར་བའོ། །སྦྱིན་པ་གཏོང་བ། སྦྱིན་པ་ཡོངས་སུ་གཏོང་བ། སྦྱིན་པ་རབ་ཏུ་གཏོང་བ།
སྦྱིན་པ་གཏོང་བ་ཆེན་པོ། སྦྱིན་པ་རྒྱ་ཆེ་ལ་དམིགས་པ་མེད་པར་གཏོང་བ་ལས་སྤྲུལ་
པའི་རྣམ་གྲངས། ཚུལ་ཁྲིམས་སྲུང་བ། ཚུལ་ཁྲིམས་ཡོངས་སུ་སྲུང་བ། ཚུལ་ཁྲིམས་
རབ་ཏུ་སྲུང་བ། ཚུལ་ཁྲིམས་སྲུང་བ་ཆེན་པོ། ཚུལ་ཁྲིམས་རྒྱ་ཆེ་ལ་དམིགས་པ་མེད་
པར་སྲུང་བ་ལས་སྤྲུལ་པའི་རྣམ་གྲངས། བཟོད་པ་སྒོམ་པ། བཟོད་པ་ཡོངས་སུ་སྒོམ་
པ། བཟོད་པ་རབ་ཏུ་སྒོམ་པ། བཟོད་པ་སྒོམ་པ་ཆེན་པོ། བཟོད་པ་རྒྱ་ཆེ་ལ་དམིགས་
པ་མེད་པར་སྒོམ་པ་ལས་སྤྲུལ་པའི་རྣམ་གྲངས། བརྩོན་འགྲུས་རྩོམ་པ། བརྩོན་
འགྲུས་ཡོངས་སུ་རྩོམ་པ། བརྩོན་འགྲུས་རབ་ཏུ་རྩོམ་པ། བརྩོན་འགྲུས་རྩོམ་པ་ཆེན་
པོ། བརྩོན་འགྲུས་རྒྱ་ཆེ་ལ་དམིགས་པ་མེད་པར་རྩོམ་པ་དེ་དག་ལས་སྤྲུལ་པའི་རྣམ་
གྲངས། བསམ་གཏན་ལ་གནས་པ། བསམ་གཏན་ལ་ཡོངས་སུ་གནས་པ། བསམ་
294

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
གཏན་ལ་རབ་ཏུ་གནས་པ། བསམ་གཏན་ལ་གནས་པ་ཆེན་པོ། བསམ་གཏན་རྒྱ་ཆེ་
ལ་དམིགས་པ་མེད་པར་གནས་པ་ལས་སྤྲུལ་པའི་རྣམ་གྲངས། སྟོབས་དང་ལྡན་པ།
སྟོབས་དང་ཡོངས་སུ་ལྡན་པ། སྟོབས་དང་རབ་ཏུ་ལྡན་པ། སྟོབས་དང་ལྡན་པ་ཆེན་
པོ། སྟོབས་རྒྱ་ཆེ་ལ་དམིགས་པ་མེད་པར་ལྡན་པ་ལས། སྤྲུལ་པའི་རྣམ་གྲངས། སྙིང་
རྗེ་བསྐྱེད་པ། སྙིང་རྗེ་ཡོངས་སུ་བསྐྱེད་པ། སྙིང་རྗེ་རབ་ཏུ་བསྐྱེད་པ། སྙིང་རྗེ་བསྐྱེད་
པ་ཆེན་པོ། སྙིང་རྗེ་རྒྱ་ཆེ་ལ་དམིགས་པ་མེད་པར་བསྐྱེད་པ་ལས། སྤྲུལ་པའི་རྣམ་
གྲངས། སྨོན་ལམ་འདེབས་པ། སྨོན་ལམ་ཡོངས་སུ་འདེབས་པ། སྨོན་ལམ་རབ་ཏུ་
འདེབས་པ། སྨོན་ལམ་འདེབས་པ་ཆེན་པོ། སྨོན་ལམ་རྒྱ་ཆེ་ལ་དམིགས་པ་མེད་པར་
འདེབས་པ་ལས་སྤྲུལ་པའི་རྣམ་གྲངས། ཐབས་ལ་མཁས་པ། ཐབས་ལ་ཡོངས་སུ་
མཁས་པ། ཐབས་ལ་རབ་ཏུ་མཁས་པ། ཐབས་ལ་མཁས་པ་ཆེན་པོ། ཐབས་རྒྱ་ཆེ་ལ་
དམིགས་པ་མེད་པར་མཁས་པ་ལས་སྤྲུལ་པའི་རྣམ་གྲངས། ཤེས་རབ་གསལ་བ།
ཤེས་རབ་ཡོངས་སུ་གསལ་བ། ཤེས་རབ་རབ་ཏུ་གསལ་བ། ཤེས་རབ་གསལ་བ་ཆེན་
པོ། ཤེས་རབ་རྒྱ་ཆེ་ལ་དམིགས་པ་མེད་པར་གསལ་བ་ལས་སྤྲུལ་པའི་རྣམ་གྲངས།
ཕྱིའི་སྣོད་ལས། ཕྱིའི་སྣོད་དུ་གསལ་བ། ཕྱིའི་སྣོད་དུ་ཡོངས་སུ་གསལ་བ། ཕྱིའི་སྣོད་དུ་
རབ་ཏུ་གསལ་བ། ཕྱིའི་སྣོད་དུ་གསལ་བ་ཆེན་པོ། ཕྱིའི་སྣོད་དུ་རྒྱ་ཆེ་ལ་དམིགས་པ་
མེད་པར་གསལ་བ་ལས་སྤྲུལ་པའི་རྣམ་གྲངས། ནང་གི་བཅུད་ལས། ནང་གི་བཅུད་
དུ་གསལ་བ། ནང་གི་བཅུད་ཡོངས་སུ་གསལ་བ། ནང་གི་བཅུད་རབ་ཏུ་གསལ་བ།
ནང་གི་བཅུད་གསལ་བ་ཆེན་པོ། དེ་ལྟར་ན། ནང་གི་བཅུད་རྒྱ་ཆེ་ལ་དམིགས་པ་
མེད་པར་གསལ་བ་ལས་སྤྲུལ་པའི་རྣམ་གྲངས། ཕྱི་ནང་ལས། ཕྱི་ནང་ངོ་བོ་ཉིད་ལས།
ཕྱི་ནང་གི་ངོ་བོ་ཉིད་ཡོངས་སུ་གསལ་བ། ཕྱི་ནང་གི་ངོ་བོ་ཉིད་ལ་རབ་ཏུ་གསལ་བ།
ཕྱི་ནང་གི་ངོ་བོ་ཉིད་ཆེན་པོ། དེ་ལྟར་ན། ཕྱི་ནང་གི་ངོ་བོ་ཉིད་རྒྱ་ཆེ་ལ་དམིགས་པ་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མེད་པ་ལས་སྤྲུལ་པའི་རྣམ་གྲངས། འདུས་བྱས་ལས། འདུས་བྱས་ཀྱི་རང་བཞིན་ལས།
འདུས་བྱས་ཀྱི་རང་བཞིན་ལས་ཡོངས་སུ། འདུས་བྱས་ཀྱི་རང་བཞིན་ལས་རབ་ཏུ།
འདུས་བྱས་ཀྱི་རང་བཞིན་ཆེན་པོ། དེ་ལྟར་ན། འདུས་བྱས་ཀྱི་རང་བཞིན་རྒྱ་ཆེ་ལ་
དམིགས་པ་མེད་པ་ལས་སྤྲུལ་པའི་རྣམ་གྲངས། འདུས་མ་བྱས་ལས། འདུས་མ་བྱས་
དེ་བཞིན་ཉིད་ལས། འདུས་མ་བྱས་དེ་བཞིན་ཉིད་ལས་ཡོངས་སུ། འདུས་མ་བྱས་ཀྱི་
དེ་བཞིན་ཉིད་ལས་རབ་ཏུ། འདུས་མ་བྱས་དེ་བཞིན་ཉིད་ཆེན་པོ། དེ་ལྟར་ན།
འདུས་མ་བྱས་དེ་བཞིན་ཉིད་རྒྱ་ཆེ་ལ་དམིགས་པ་མེད་པ་ལས། སྤྲུལ་པའི་རྣམ་གྲངས།
ཐོག་མ་དང་ཐ་མའི་མཐའ་ལས་འདས་པ་ལས། ཐོག་མ་དང་ཐ་མའི་མཐའ་མཉམ་
པའི་རྒྱུ། ཐོག་མ་དང་ཐ་མའི་མཐའ་ཡོངས་སུ་མཉམ་པའི་རྒྱུ། ཐོག་མ་དང་ཐ་མའི་
མཐའ་རབ་ཏུ་མཉམ་པའི་རྒྱུ། ཐོག་མ་དང་ཐ་མའི་མཐའ་མཉམ་པ་ཆེན་པོའི་རྒྱུ། དེ་
ལྟར་ན། ཐོག་མ་དང་ཐ་མའི་མཐའ་མཉམ་པ་རྒྱ་ཆེ་ལ་དམིགས་པ་མེད་པ་ལས་སྤྲུལ་
པའི་རྣམ་གྲངས། རྒྱུ་མི་དམིགས་པའི་ཏིང་ངེ་འཛིན་ལས། རྒྱུ་ཅིར་ཡང་མི་དམིགས་
པའི་ཏིང་ངེ་འཛིན། རྒྱུ་ཅིར་ཡང་ཡོངས་སུ་མི་དམིགས་པའི་ཏིང་ངེ་འཛིན། རྒྱུ་ཅིར་
ཡང་རབ་ཏུ་མི་དམིགས་པའི་ཏིང་ངེ་འཛིན། རྒྱུ་ཅིར་ཡང་མི་དམིགས་པ་ཆེན་པོའི་
ཏིང་ངེ་འཛིན། དེ་ལྟར་ན། རྒྱུ་ཅིར་ཡང་རྒྱ་ཆེ་ལ་དམིགས་པ་མེད་པའི་ཏིང་ངེ་འཛིན་
ལས་སྤྲུལ་པའི་རྣམ་གྲངས། ཐུགས་རྗེ་ཆེན་པོ་ལས། ཐུགས་རྗེའི་རང་བཞིན་རྒྱུན་མི་
འཆད་པ། ཐུགས་རྗེའི་རང་བཞིན་ཡོངས་སུ་རྒྱུན་མི་འཆད་པ། ཐུགས་རྗེའི་རང་
བཞིན་རབ་ཏུ་རྒྱུན་མི་འཆད་པ། ཐུགས་རྗེའི་རང་བཞིན་རྒྱུན་མི་འཆད་པ་ཆེན་པོ།
དེ་ལྟར་ན། ཐུགས་རྗེའི་རང་བཞིན་རྒྱུན་མི་འཆད་པ་རྒྱ་ཆེ་ལ་དམིགས་པ་མེད་པ་
ལས་སྤྲུལ་པའི་རྣམ་གྲངས། དོན་དམ་པ་ལས། དོན་དམ་པའི་བདེན་པ། དོན་དམ་
པ་ཡོངས་སུ་བདེན་པ། དོན་དམ་པ་རབ་ཏུ་བདེན་པ། དོན་དམ་པའི་བདེན་པ་ཆེན་
296

འབུམ་སྡེ། ཁམས་རྩ་རྣམ་ངེས། །
པོ། དེ་ལྟར་ན། དོན་དམ་པའི་བདེན་པ་རྒྱ་ཆེ་ལ་དམིགས་པ་མེད་པ་ལས་སྤྲུལ་པའི་
རྣམ་གྲངས། རང་གི་རང་བཞིན་ལས། སྣང་སྲིད་རང་གི་རང་བཞིན་ལས། སྣང་སྲིད་
ཡོངས་སུ་རང་གི་རང་བཞིན་ལས། སྣང་སྲིད་རབ་ཏུ་རང་གི་རང་བཞིན་ལས། སྣང་
སྲིད་རང་གི་རང་བཞིན་ཆེན་པོ་ལས། དེ་ལྟར་ན། སྣང་སྲིད་རང་གི་རང་བཞིན་ལས།
རྒྱ་ཆེ་ལ་དམིགས་པ་མེད་པ་ལས་སྤྲུལ་པའི་རྣམ་གྲངས། རང་བཞིན་མེད་པ་ལས།
རང་བཞིན་མེད་པའི་སྒྲ་ལས་ཡོངས་སུ། རང་བཞིན་མེད་པའི་སྒྲ་ལས་རབ་ཏུ། རང་
བཞིན་མེད་པའི་སྒྲ་ཆེན་པོ་ཉིད་ལས། དེ་ལྟར་ན། རང་བཞིན་མེད་པའི་སྒྲ་རྒྱ་ཆེ་ལ་
དམིགས་པ་མེད་པ་ལས་སྤྲུལ་པའི་རྣམ་གྲངས། རང་གི་མཚན་ཉིད་ལས། རང་གི་
མཚན་ཉིད་ཤེས་པ། རང་གི་མཚན་ཉིད་ཡོངས་སུ་ཤེས་པ། རང་གི་མཚན་ཉིད་རབ་
ཏུ་ཤེས་པ། རང་གི་མཚན་ཉིད་ཤེས་པ་ཆེན་པོ་ལས། དེ་ལྟར་ན། རང་གི་མཚན་ཉིད་
ཤེས་པ་རྒྱ་ཆེ་ལ་དམིགས་པ་མེད་པ་ལས་སྤྲུལ་པའི་རྣམ་གྲངས། ཐོག་མ་དང་ཐ་མ་
མེད་པ། ཐོག་མ་དང་ཐ་མ་མེད་པའི་དུས། ཐོག་མ་དང་ཐ་མ་མེད་པའི་དུས་ལ་
ཡོངས་སུ། ཐོག་མ་དང་ཐ་མ་མེད་པའི་དུས་ལ་རབ་ཏུ། ཐོག་མ་དང་ཐ་མ་མེད་པའི་
དུས་ཆེན་པོ། དེ་ལྟར་ན། ཐོག་མ་དང་ཐ་མ་མེད་པའི་དུས་རྒྱ་ཆེ་ལ་དམིགས་པ་མེད་
པ་ལས་སྤྲུལ་པའི་རྣམ་གྲངས། དོར་བ་ལྷག་མཐོང་ལས། དོར་བ་ལྷག་མཐོང་གི་ཟེར་
ལས། དོར་བ་ལྷག་མཐོང་གི་ཟེར་ལས་ཡོངས་སུ། དོར་བ་ལྷག་མཐོང་གི་ཟེར་ལས་
རབ་ཏུ། དོར་བ་ལྷག་མཐོང་གི་ཟེར་ཆེན་པོ་ལས། དེ་ལྟར་ན། དོར་བ་ལྷག་མཐོང་གི་
ཟེར་རྒྱ་ཆེ་ལ་དམིགས་པ་མེད་པ་ལས་སྤྲུལ་པའི་རྣམ་གྲངས། དངོས་པོ་དང་མཚན་
མ་ལས། དངོས་པོ་དང་མཚན་མའི་རང་བཞིན། དངོས་པོ་དང་མཚན་མའི་རང་
བཞིན་ལས་ཡོངས་སུ། དངོས་པོ་དང་མཚན་མའི་རང་བཞིན་ལས་རབ་ཏུ། དངོས་
པོ་དང་མཚན་མའི་རང་བཞིན་ཆེན་པོ་ལས། དེ་ལྟར་ན། དངོས་པོ་དང་མཚན་མའི་
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རང་བཞིན་རྒྱ་ཆེ་ལ་དམིགས་པ་མེད་པ་ལས་སྤྲུལ་པའི་རྣམ་གྲངས། ངོ་བོ་ཉིད་ལས།
ངོ་བོ་ཉིད་ཀྱི་མཁའ། ངོ་བོ་ཉིད་ཀྱི་མཁའ་ལས་ཡོངས་སུ། ངོ་བོ་ཉིད་ཀྱི་མཁའ་ལས་
རབ་ཏུ། ངོ་བོ་ཉིད་ཀྱི་མཁའ་ཆེན་པོ་ལས། དེ་ལྟར་ན། ངོ་བོ་ཉིད་ཀྱི་མཁའ་རྒྱ་ཆེ་ལ་
དམིགས་པ་མེད་པའི་ལས་སྤྲུལ་པའི་རྣམ་གྲངས། བོན་ཐམས་ཅད་ལས། བོན་གྱི་སྒོ་
མོ་བརྒྱད་ཁྲི་བཞི་སྟོང་། བོན་གྱི་སྒོ་མོ་བརྒྱད་ཁྲི་བཞི་སྟོང་ལ་ཡོངས་སུ། བོན་གྱི་སྒོ་མོ་
བརྒྱད་ཁྲི་བཞི་སྟོང་ལ་རབ་ཏུ། བོན་གྱི་སྒོ་མོ་བརྒྱད་ཁྲི་བཞི་སྟོང་ཐུགས་རྗེ་ཆེན་པོ་
ལས། དེ་ལྟར་ན། བོན་གྱི་སྒོ་མོ་བརྒྱད་ཁྲི་བཞི་སྟོང་རྒྱ་ཆེ་ལ་དམིགས་པ་མེད་པ་ལས་
སྤྲུལ་པའི་རྣམ་གྲངས། སྟོང་པ་ཆེན་པོའི་ངང་ལས། སྟོང་པ་བོན་གྱི་དབྱིངས་ལ་
ཡོངས་སུ་རྒྱ་མ་ཆད། སྟོང་པ་བོན་གྱི་དབྱིངས་ལ་རབ་ཏུ། སྟོང་པ་བོན་གྱི་དབྱིངས་
ཆེན་པོ་ལས། དེ་ལྟར་ན། སྟོང་པ་བོན་གྱི་དབྱིངས་རྒྱ་ཆེ་ལ། དམིགས་པ་མེད་པ་ལས་
སྤྲུལ་པའི་རྣམ་གྲངས། བྱེ་བ་ས་ཡ་ཅི་སྙེད་ཅིག་ལ། མི་དམིགས་པའི་ཏིང་ངེ་འཛིན་
ཀྱིས་རྣམ་པར་གཅོད་ཅིང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་ལྟ་བུ། ནམ་
མཁའི་ངང་ཚུལ་ཅན་དུ་ཤེས་ཤིང་རིག་ན། རྣམ་པར་བྱང་བ་རྒྱ་ཆེ་ལ་དམིགས་པ་
མེད་པ་ལ་ཡང་དག་པར་མཁས་པའི་རིག་པ་ཤར་བའོ། །ཡིད་ཀྱི་ཁྱེའུ་ཆུང་། རྣམ་
པར་བྱང་བ་དེ་དག་ལ་མཁས་ན། ཡང་དག་པའི་རིག་པ་ཉིད་ཀྱིས། བླ་ན་མེད་པ་
ཡང་དག་པར་རྫོགས་པའི་འབྲས་བུ་ལ་མཁས་པའོ། །དྲན་པ་ཉེ་བར་བཞག་པ། ལུས།
སེམས། ཚོར་བ། བོན་དྲན་པ་ཉེ་བར་བཞག་པ་ལས་སྤྲུལ་པའི་རྣམ་གྲངས། ཡང་
དག་པར་སྤོང་བ། ཡོད་མེད་གཉིས་ཀྱི་མཐའ་ལས་འདས་རྗེས་སུ་མི་མཐོང་ཞིང་།
རྟག་ཆད་གཉིས་ཀྱི་མུ་ལ་རྗེས་སུ་མི་སྤྱོད་ཅིང་། ཕྱིན་ཅི་ལོག་གི་ལྟ་བ་ལ་རྗེས་སུ་མི་
རྟོག་ཅིང༌། ཉོན་མོངས་པའི་རྒྱུ་ལ་རྗེས་སུ་མི་སེམས་ཤིང་འཁྲུལ་པའི་དྲན་པ་ཡང་
དག་པར་སྤོང་བ་ལས་སྤྲུལ་པའི་རྣམ་གྲངས། རྫུ་འཕྲུལ་གྱི་རྐང་པ། མོས་པར་སྤྱོད་
208

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
པའི་ཏིང་ངེ་འཛིན། འདུན་པ་སྐྱེ་བའི་ཏིང་ངེ་འཛིན། གསལ་བར་རྟོགས་པའི་ཏིང་ངེ་
འཛིན། མཉམ་པ་ངང་གི་ཏིང་ངེ་འཛིན་གྱིས་འཁྲུལ་པ་སྤོང་བའི་འདུ་བྱེད་དང་ལྡན་
པའི་རྫུ་འཕྲུལ་གྱི་རྐང་པ་ལས་སྤྲུལ་པའི་རྣམ་གྲངས། དབང་པོ་རྣམས། སྲོག་འཛིན་
པའི། རྟོགས་པའི། ཤེས་པའི། རིག་པའི། གསལ་བའི་དབང་པོ་ལས་སྤྲུལ་པའི་རྣམ་
གྲངས། ཏིང་ངེ་འཛིན་ལས། ཅི་ཡང་མ་ཡིན་པའི། དེ་བཞིན་ཉིད་ཀྱི། ཀུན་ཏུ་སྣང་
གི། རྒྱུའི། ཡོངས་སུ་རྫོགས་པའི་ཏིང་ངེ་འཛིན་ལས་སྤྲུལ་པའི་རྣམ་གྲངས། གཤེན་
རབ་ཀྱི་ལམ་ལས། གཤེན་ལམ་དཀར་པོ་བག་ཆགས་མེད་པའི། གཤེན་ལམ་རིང་པོ་
རྒྱུན་དུ་འཇུགས་པའི། གཤེན་ལམ་དྲང་པོ་འཁོར་ཆགས་མེད་པའི། གཤེན་ལམ་དབུ་
མ་མཐའ་རུ་ཕྱིན་པའི་ལམ་ལས་སྤྲུལ་པའི་རྣམ་གྲངས། མི་འཇིགས་པའི་སྟོབས་ལས།
གཏི་མུག་གི་དགྲ་གང་གིས་ཀྱང་མི་འཇིགས་པ་ཡེ་ཤེས་ཆེན་པོའི་སྟོབས། ཞེ་སྡང་གི་
དགྲ་གང་གིས་ཀྱང་མི་འཇིགས་པ་བྱམས་པ་ཆེན་པོའི་སྟོབས། ང་རྒྱལ་གྱི་དགྲ་གང་
གིས་ཀྱང་མི་འཇིགས་པ་ཞི་བ་ཆེན་པོའི་སྟོབས། འདོད་ཆགས་ཀྱི་དགྲ་གང་གིས་ཀྱང་
མི་འཇིགས་པ་སྦྱིན་པ་ཆེན་པོའི་སྟོབས། ཕྲག་དོག་གི་དགྲ་གང་གིས་ཀྱང་མི་འཇིགས་
པ་ཡངས་པ་ཆེན་པོའི་སྟོབས། འཁྲུལ་པའི་དགྲ་གང་གིས་ཀྱང་མི་འཇིགས་པ་ཤེས་
རབ་ཆེན་པོའི་སྟོབས། བདུད་བཞིའི་དགྲ་གང་གིས་ཀྱང་མི་འཇིགས་པ་བསམ་གཏན་
ཆེན་པོའི་སྟོབས། ཕ་རོལ་དམག་ཚོགས་ཀྱི་དགྲ་གང་གིས་ཀྱང་མི་འཇིགས་པ་རྫུ་
འཕྲུལ་ཆེན་པོའི་སྟོབས། རྣམ་རྟོག་གི་དགྲ་གང་གིས་ཀྱང་མི་འཇིགས་པ་ལྟ་བ་ཆེན་
པོའི་སྟོབས། བཏང་སྙོམས་ཀྱི་དགྲ་གང་གིས་ཀྱང་མི་འཇིགས་པ་བརྩོན་འགྲུས་ཆེན་
པོའི་སྟོབས། བྱུང་ཚོར་ཀྱི་དགྲ་གང་གིས་ཀྱང་མི་འཇིགས་པ་བཟོད་པ་ཆེན་པོའི་སྟོབས།
ཉོན་མོངས་པའི་དགྲ་གང་གིས་ཀྱང་མི་འཇིགས་པ་ཐུགས་རྗེ་ཆེན་པོའི་སྟོབས། སེར་
སྣ་དང་འཇུངས་གེགས་ཀྱི་དགྲ་གང་གིས་ཀྱང་མི་འཇིགས་པ་སྦྱིན་པ་ཆེན་པོའི་སྟོབས་
299

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལས་སྤྲུལ་པའི་རྣམ་གྲངས། ཐར་པའི་ལམ་རྣམས་ལས། འཁོར་བ་དང་ངན་སོང་
ལས་ཡེ་ནས་ཐར་པའི་ལམ། སྡུག་བསྔལ་དང་འདུ་འཛི་ལས་ཡེ་ནས་ཐར་པའི་ལམ།
འཁྲུལ་པ་དང་ལོག་པར་ལྟ་བ་ལས་ཡེ་ནས་ཐར་པའི་ལམ། བག་ཆགས་དང་སྒྲིབ་པ་
ལས་ཡེ་ནས་ཐར་པའི་ལམ། ཀུན་འབྱུང་དང་རྟོག་འཛིན་ལས་ཡེ་ནས་ཐར་པའི་ལམ།
མི་ཁོམས་པའི་གནས་བརྒྱད་ལས་ཡེ་ནས་ཐར་པའི་ལམ། མ་རིག་དང་མུན་པ་ལས་ཡེ་
ནས་ཐར་པའི་ལམ། བྱུང་ཚོར་དང་འགོག་པ་ལས་ཡེ་ནས་ཐར་པའི་ལམ། ལས་སྤྲུལ་
པའི་རྣམ་གྲངས། ཕྱིར་མི་ལྡོག་པའི་འབྲས་བུ་ལས། འཁོར་བ་མི་བདེ་བར་ཤེས་པས་
ཕྱིར་མི་ལྡོག་པ། ངན་སོང་གཡང་ས་ཡ་ང་བར་ཤེས་པས་ཕྱིར་མི་ལྡོག་པ། སྒྱུ་མ་
གཡེང་བས་བསླུ་བར་ཤེས་པས་ཕྱིར་མི་ལྡོག་པ། མུན་པ་མཐོང་བར་དཀོན་པར་ཤེས་
པས་ཕྱིར་མི་ལྡོག་པ། སྡུག་བསྔལ་སྦྱང་བ་ལ་ཡུན་རིང་བར་ཤེས་པས་ཕྱིར་མི་ལྡོག་
པས། འདུ་འཛི་རྣམ་པར་གཡེང་བའི་ལས་སུ་ཤེས་པའི་ཕྱིར་མི་ལྡོག་པ། འཁྲུལ་པ་
ཕྱིན་ཅི་ལོག་གི་གནས་སུ་འཁྱམས་པ་ཡིན་པར་ཤེས་པས་ཕྱིར་མི་ལྡོག་པ། ལོག་པར་ལྟ་
བའི་དོན་ལས་འདའ་བ་ཡིན་པར་ཤེས་པས་ཕྱིར་མི་ལྡོག་པ། བག་ཆགས་ཉེ་བར་
འཁོར་བའི་ལུས་ལེན་པ་ཡིན་པར་ཤེས་པས་ཕྱིར་མི་ལྡོག་པ། སྒྲིབ་པས་གཤེན་རབ་ཀྱི་
ཞལ་མི་མཐོང་བར་བྱེད་པ་ཡིན་པར་ཤེས་པས་ཕྱིར་མི་ལྡོག་པ། ཀུན་འབྱུང་རྣམ་པར་
རྟོག་པའི་ས་བོན་ཡིན་པར་ཤེས་པས་ཕྱིར་མི་ལྡོག་པ། རྟོག་འཛིན་སེམས་ཀྱི་སྒོ་དོག་
པར་བྱེད་པ་ཡིན་པར་ཤེས་པས་ཕྱིར་མི་ལྡོག་པ། བྱུང་ཚོར་མི་བདེ་བའི་གཞི་བསྐྱེད་པ་
ཡིན་པར་ཤེས་པས་ཕྱིར་མི་ལྡོག་པ། འགོག་པ་མ་ཡིན་པས་བསླུ་བར་བྱེད་པ་ཡིན་
པར་ཤེས་པས་ཕྱིར་མི་ལྡོག་པ། མི་ཁོམས་པའི་གནས་བརྒྱད་ཀྱིས་དགེ་བ་སྤྱོད་པའི་
སྐལ་བ་དང་མི་ལྡན་པར་ཤེས་པས་ཕྱིར་མི་ལྡོག་པའི་འབྲས་བུ་ལས། སྤྲུལ་པའི་རྣམ་
གྲངས། དེ་དག་ཐམས་ཅད་ཉོན་མོངས་པའི་གཏན་གཞི་དང་། མྱ་ངན་ཀྱི་རྒྱ་མཚོ་
300

འབུམ་སྡེ། ཁམས་རྩ་རྣམ་ངེས།
ལྟར་ཤེས་པས་ཕྱིར་མི་ལྡོག་པའི་འབྲས་བུ་ལས་སྤྲུལ་པའི་རྣམ་གྲངས། ལན་ཅིག་ཕྱིར་
འོང་བའི་འབྲས་བུ་ལས། འགྲོ་དྲུག་ཐུགས་རྗེའི་གནས་སུ་དགོངས་ནས་ལན་ཅིག་ཕྱིར་
འོང་། འཁོར་བ་བོན་ཉིད་དུ་དགོངས་ནས་ལན་ཅིག་ཕྱིར་འོང་། སྣང་སྲིད་ལྷའི་
གཞལ་ཡས་ཁང་དུ་དགོངས་ནས་ལན་ཅིག་ཕྱིར་འོང་། སྲིད་གསུམ་ཁ་ལོ་གྱེན་དུ་
བསྒྱུར་བ་དགོངས་ནས་ལན་ཅིག་ཕྱིར་འོང་། འཁོར་བའི་སེམས་ཅན་ཁྲག་གི་རྦ་ཀློང་
ན་འདུག་པ་སྙིང་རྗེས་བསྐྱོབ་པར་དགོངས། ཉོན་མོངས་པ་བརྒྱད་ཁྲི་བཞི་སྟོང་འདུལ་
བའི་གཉེན་པོར་བོན་གྱི་སྒོ་མོ་བརྒྱད་ཁྲི་བཞི་སྟོང་བསྟན་པར་དགོངས། བདུད་དང་
སྲིན་པོ་ལས་སོགས་ཏེ་གཞན་ལ་གནོད་པར་བྱེད་པ་རྣམས། ཐུགས་རྗེ་ཆེན་པོས་
འདུལ་ཞིང་དྲང་བར་དགོངས། དུག་ཐམས་ཅད་བདུད་རྩིར་བྱིན་གྱིས་བརླབ་པར་
དགོངས། སྡུག་བསྔལ་གྱི་བཙོན་ར་ཐམས་ཅད་བཤིག་ཅིང་གཞོམ་པར་དགོངས།
འགྲོ་བ་སེམས་ཅན་གྱི་དོན་མཐར་ཕྱིན་པར་མཛད་པར་དགོངས། གཤེན་རབ་དང་
སེམས་ཅན་གཉིས་སུ་མེད་པའི་དོན་ལ་དགོངས་ནས་ལན་ཅིག་ཕྱིར་འོང་བའི་འབྲས་
བུ་ལས་སྤྲུལ་པའི་རྣམ་གྲངས། རྒྱུན་དུ་ཞུགས་པའི་འབྲས་བུ་ལས། རིན་པོ་ཆེ་རྒྱུན་གྱི་
ལམ་ལས་འཁོར་བ་མེད་པར་འཇུག །བག་ཆགས་མེད་པ་རྒྱུན་གྱི་ལམ་ལས་འཁོར་བ་
མེད་པར་འཇུག །སྒྲིབ་པ་བྱང་བ་རྒྱུན་གྱི་ལམ་ལས་འཁོར་བ་མེད་པར་འཇུག ། ཡོ་
གལ་མེད་པ་རྒྱུན་གྱི་ལམ་ལས་འཁོར་བ་མེད་པར་འཇུག ། བླ་རུ་ཕྱིན་པ་རྒྱུན་གྱི་ལམ་
ལས་འཁོར་བ་མེད་པར་འཇུག །ཡིད་མི་ལྡོག་པ་རྒྱུན་གྱི་ལམ་ལས་འཁོར་བ་མེད་པར་
འཇུག །བགྲོད་དུ་མེད་པ་རྒྱུན་གྱི་ལམ་ལས་འཁོར་བ་མེད་པར་འཇུག །བདེ་བ་ཆེན་
པོ་རྒྱུན་གྱི་ལམ་ལས་འཁོར་བ་མེད་པར་འཇུག་པ་དེ་ཉིད་ལ་རྒྱུན་དུ་ཞུགས་པའི་
འབྲས་བུ་ལས་སྤྲུལ་པའི་རྣམ་གྲངས། ཚད་མེད་པ་ལས། བྱམས་པ་ཚད་མེད་པ།
སྙིང་རྗེ་ཚད་མེད་པ། དགའ་བ་ཚད་མེད་པ། བཏང་སྙོམས་ཚད་མེད་པ་ལས་སྤྲུལ་
301

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པའི་རྣམ་གྲངས། གཡུང་དྲུང་གི་བོན་ཕྱེ་བ་མེད་བ་ལ་མ་འདྲེས་པ། སྐྱེ་མེད་གདོད་
ནས་དག་པའི། སྣང་མེད་དཔེ་ལས་འདས་པའི། ཚད་མེད་ལྷུན་ལ་རྫོགས་པའི། ཟད་
མེད་གཡུང་དྲུང་གི་དབྱིངས་ཀྱི། བཙལ་མེད་ལྷུན་གྱིས་གྲུབ་པའི། འགྱུར་མེད་གཡུང་
དྲུང་བརྟན་པའི། འཆི་མེད་སྐྱེས་ནས་བརྩོན་པའི། ཆགས་མེད་རྣམ་པར་དག་པའི།
དངོས་མེད་ཡོངས་སུ་ཁྱབ་པའི། གཡུང་དྲུང་གི་བོན་ཕྱེ་བ་མེད་པ་ལ་མ་འདྲེས་པ་
ལས་སྤྲུལ་པའི་རྣམ་གྲངས། རང་རིག་པ་ཉིད། ཡོད་མེད་གཉིས་ཀྱི་མཐའ་ལས་
འདས་པ། ཡི་གེ་ཨ་ལྟར་གསལ་བ། མཚན་མ་ལ་མི་སྤྱོད། མི་སྦྱོར་མི་འབྱེད། བོན་
ཐམས་ཅད་རང་གི་རང་བཞིན་གྱིས་སྟོང་། བོན་ཐམས་ཅད་ཡེ་ནས་འདུས་མ་བྱས།
བོན་ཐམས་ཅད་ནམ་མཁའ་ལྟ་བུ་ཡོངས་སུ་རྒྱ་མ་ཆད་པར་ཤེས་པའི་རང་རིག་པ་
ཉིད་ལས་སྤྲུལ་པའི་རྣམ་གྲངས། གཡུང་དྲུང་གི་ཡན་ལག་ལས། སྣང་སྟོང་མེད་པ་
གཡུང་དྲུང་གི་ཡན་ལག །སྐྱེ་འགག་མེད་པ་གཡུང་དྲུང་གི་ཡན་ལག །སྤོང་ལེན་
མེད་པ་གཡུང་དྲུང་གི་ཡན་ལག །འཕོ་འགྱུར་མེད་པ་གཡུང་དྲུང་གི་ཡན་ལག །ཡོད་
མེད་མེད་པ་གཡུང་དྲུང་གི་ཡན་ལག །རྟག་ཆད་མེད་པ་གཡུང་དྲུང་གི་ཡན་ལག །
འབྱུང་འཇུག་མེད་པ་གཡུང་དྲུང་གི་ཡན་ལག །ཚིག་ཚོགས་མེད་པ་གཡུང་དྲུང་གི་
ཡན་ལག །ཆགས་འདྲིན་གྱི་རྒོད་རྒྱང་མེད་པ་གཡུང་དྲུང་གི་ཡན་ལག་ལས་སྤྲུལ་པའི་
རྣམ་གྲངས། གཤེན་རབ་ཀྱི་བདེན་པའི། དོན་དམ་པའི་བདེན་པ། གཏན་ལ་ཕབ་
པའི། ཚད་མེད་པའི། ངེས་པར་གསུངས་པའི་བདེན་པ་ལས་སྤྲུལ་པའི་རྣམ་གྲངས།
སོ་སོར་ཡང་དག་པར་རིག་པ། བོན་ཐམས་ཅད་སྤྱི་དང་རང་གི་མཚན་ཉིད་མ་འདྲེས་
པ། ཡོན་ཏན་གྱི་ཚོགས་སོ་སོར་ན་གསལ་བ། ལམ་གྱི་རྣམ་པ་ཐམས་ཅད་མ་འདྲེས་པ།
གནས་ཀྱི་ཁྱད་པར་ལ་མ་འདྲེས་པ། དགེ་སྡིག་གི་འབྲས་བུ་མ་འདྲེས་པ་སོ་སོར་ཡང་
དག་པར་རིག་པ་ལས་སྤྲུལ་པའི་རྣམ་གྲངས། མི་བསྙེལ་བའི་གཟུངས་ཐོབ་པ་ལས།
302

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
གཡེང་བ་མེད་པའི་སྤྱན་དང་ལྡན་པ། མ་བསྒྲིབས་གསལ་བའི་རིག་པ་རང་ལ་རང་
ཤར། མ་བཅོས་པའི་ཡེ་ཤེས་རང་ལ་རང་སྣང་། མི་གཡོ་བའི་དགོངས་པ་སྤྱིར་ཁྱབ།
མི་འཁྲུལ་པའི་ཤེས་རབ་རང་གིས་གསལ། མི་རྟོག་པའི་ལྟ་བ་ལ་ངེས་པར་གནས། མི་
འགྱུར་བའི་འབྲས་བུ་གསལ་བར་རྟོགས་པས། མི་བསྙེལ་བའི་གཟུངས་ཐོབ་པ་ལས་
སྤྲུལ་པའི་རྣམ་གྲངས། མཐར་གྱིས་སྙོམས་པར་འཇུག་པ། རྣམ་པར་མི་རྟོག་པའི་ལྟ་
བ། མི་འགྱུར་མི་ལྡོག་པའི་བསམ་གཏན། མི་འཁྲུལ་མི་འཚོལ་བའི་བདེན་པ། ཐབས་
ཀྱི་མ་ཆགས་པའི་སྤྱོད་པ། ལྷུན་གྱིས་གྲུབ་པའི་འཕྲིན་ལས། བགྲོད་དུ་མེད་པའི་ལམ།
དམིགས་པ་མེད་པའི་གནས། བྱུང་ཚོར་མེད་པའི་བཟོད་པ་ཆེན་པོ། གཟའ་གཏད་
མེད་པའི་དགོངས་པ་ལ་མཐར་གྱིས་སྙོམས་པར་འཇུག་པ་ལས་སྤྲུལ་པའི་རྣམ་གྲངས།
མཚན་མ་མེད་པ་ལ་སྙོམས་པར་འཇུག་པ། དངོས་པོའི། རང་བཞིན་གྱི། རྣམ་པར་
རྟོག་པའི། བག་ཆགས་ཀྱི་མཚན་མ་མེད་པ་ལ། སྙོམས་པར་འཇུག་པ་ལས་སྤྲུལ་པའི་
རྣམ་གྲངས། རྒྱུན་དུ་གནས་པའི་ཐུགས་རྗེ། རྒྱུན་མི་འཆད་པའི། ཟད་པ་མེད་པའི།
ཀུན་ལ་སྙོམས་པའི། དཔག་ཏུ་མེད་པའི། མཆོག་ཏུ་གྱུར་པའི། རྒྱུན་ཏུ་གནས་པའི་
ཐུགས་རྗེ་ལས་སྤྲུལ་པའི་རྣམ་གྲངས། རྟོགས་པ་ཆེན་པོའི་ལྟ་བ། རྣམ་པར་རྟོག་པ་
ལས་འདས་པ། སྣང་སྲིད་གསལ་བ་ལ་འཛིན་ཆགས་མེད་པ། སྣང་སྲིད་ཐམས་ཅད་
སྤོང་བ་མེད་པ་རྒྱུན་དུ་གསལ། བོན་གྱི་དབྱིངས་མི་གཡོ་བ་ལས་གསལ་བའི་ཡེ་ཤེས་
མ་འགགས་པ་འབྱུང་བར་མཁྱེན་པའི་རྟོགས་པ་ཆེན་པོའི་ལྟ་བ་ལས་སྤྲུལ་པའི་རྣམ་
གྲངས། བསྲུང་དུ་མེད་པའི་དམ་ཚིག །གང་གཡུང་དྲུང་སེམས་དཔའ་སེམས་དཔའ་
ཆེན་པོས་བླང་དོར་མི་མངའ་བར། བདག་དང་གཞན་དུ་འཛིན་པ་མི་མངའ་བར།
མི་གཡོ་བའི་ངང་ལ་གནས་པས། སྤྱོད་པ་ཡོངས་སུ་དག་པར་མཁྱེན་པས་བསྲུང་དུ་
མེད་པའི་དམ་ཚིག་ལས་སྤྲུལ་པའི་རྣམ་གྲངས། ལྷུན་གྱིས་གྲུབ་པའི་འཕྲིན་ལས།
303

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བཙལ་བ་མེད་པར། རང་བཞིན་དག་པར། དབང་དང་ལྡན་པར། ཟབ་མོ་ལྟ་བུར་
ལྷུན་གྱིས་གྲུབ་པའི་འཕྲིན་ལས་དེ་ལས་སྤྲུལ་པའི་རྣམ་གྲངས། རྣམ་པར་དག་པའི་
སྤྱོད་པ། ཐབས་ཀྱིས་མ་ཆགས་པ། དལ་འབྱོར་ཆེན་པོ་ཡིད་མི་གཡོ་བ། མཚན་མ་ལ་
མི་སྤྱོད་པ། རང་བཞིན་གྱིས་མ་བཅོས་པའི་སྤྱོད་པ་རྣམ་པར་དག་པ་ལས་སྤྲུལ་པའི་
རྣམ་གྲངས། ལེགས་པར་འབྱུང་བའི་ཡོན་ཏན། བོན་ཐམས་ཅད་ཡོངས་སུ་མ་
འགགས་པ། ཡོངས་སུ་མ་སྟོང་བ། ཡོངས་སུ་མ་སྤངས་པ། ཡོངས་སུ་མ་བསྒྲིབས་པ་
ལེགས་པར་འབྱུང་བའི་ཡོན་ཏན་ལས་སྤྲུལ་པའི་རྣམ་གྲངས། སྙོམས་པར་གནས་པའི་
ངང་ཉིད། སྐྱེ་བ་མེད་པའི་དབྱིངས་ན། བདེ་བ་ཆེན་པོའི་ཕོ་བྲང་ན། ཀུན་ཏུ་གསལ་
བའི་འོད་ལ། ཐུགས་རྗེ་ཆེན་པོའི་རྒྱུན་ལ་སྙོམས་པར་གནས་པའི་ངང་ཉིད་ལས་སྤྲུལ་
པའི་རྣམ་གྲངས། འགྱུར་བ་མེད་པའི་སྐུ། གསལ་བ་ཡོངས་ལ་ཁྱབ་པ། གཡུང་དྲུང་
ལྷུན་ལ་གནས་པ། སྲོག་མེད་གཡུང་དྲུང་ཐོབ་པ། བདེ་ཆེན་བོན་ལ་ཐིམ་པ་འགྱུར་བ་
མེད་པའི་སྐུ་ལས་སྤྲུལ་པའི་རྣམ་གྲངས། རང་བཞིན་མེད་པའི་གསུང་། སྤྲོས་པ་
ཐམས་ཅད་དང་བྲལ་བ། མཐར་གྱི་མ་འགགས་པ། སྣང་སྲིད་ཡོངས་སུ་གྲགས་པ།
དེ་ཉིད་འདུ་འབྲལ་མེད་པར་རང་བཞིན་མེད་པའི་གསུང་ལས་སྤྲུལ་པའི་རྣམ་གྲངས།
མཉམ་ཉིད་འཁྲུལ་བ་མེད་པའི་ཐུགས། མི་མཉམ་པ་ཐམས་ཅད་མཉམ་པར་བྱེད་
པའི་མཁྱེན་བའི་རྗེས་སུ་མི་རྟོག །འཁྲུལ་པ་སོ་སོའི་རྗེས་སུ་མི་རྟོག་པ། མི་སྐྱེ་མི་
འགགས་པའི་རྗེས་སུ་མི་རྟོག་པ། རིག་པ་གདེང་དུ་གྱུར་པའི་རྗེས་སུ་མི་རྟོག་པ་
མཉམ་ཉིད་འཁྲུལ་བ་མེད་པའི་ཐུགས་ལས་སྤྲུལ་པའི་རྣམ་གྲངས། དེ་ལྟར་ན། རྣམ་
པར་བྱང་བ་ལས་སྤྲུལ་པའི་རྣམ་གྲངས། བྱེ་བ་ས་ཡ་ཅི་སྙེད་ཅིག་ལ་མི་དམིགས་པའི་
ཏིང་ངེ་འཛིན་གྱིས་རྣམ་པར་གཅོད་ཅིང་། སྟོང་པ་ཉིད་བོན་གྱི་དབྱིངས་རྒྱ་ཆེ་ལ་
དམིགས་པ་མེད་པ་ལྟ་བུ་ནམ་མཁའི་ངང་ཚུལ་ཅན་དུ་ཤེས་ཤིང་རིག་ན། རྣམ་པར་
304

འབུམ་སྡེ། ཁམས་རྩ་རྣམ་ངེས།
བྱང་བ་ལ་ཡང་དག་པར་མཁས་པའི་རིག་པ་ཤར་བའོ། །ཡིད་ཀྱི་ཁྱེའུ་ཆུང་གིས་
གསོལ་པ། རྣམ་པར་བྱང་བའི་རྣམ་གྲངས་དེ་དག་ལ་མཁས་ན། རང་རིག་པ་ཉིད་ཀྱི་
བླ་ན་མེད་པ་ཡང་དག་པར་རྫོགས་པའི་འབྲས་བུ་ལ་མཁས་པ་ལགས་སམ། གཤེན་
རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་ལྷའི་བུ། གང་གཡུང་དྲུང་སེམས་
དཔའ་སེམས་དཔའ་ཆེན་པོ་ཞིག ། བླ་ན་མེད་པ་ཡང་དག་པར་རྫོགས་པའི་འབྲས་བུ་
ལ་མཁས་པར་སློབ་ན། རྣམ་པ་ཐམས་ཅད་མཁྱེན་པའི་ཡེ་ཤེས་ལས་སྤྲུལ་པའི་རྣམ་
གྲངས་བྱེ་བ་ས་ཡ་ཅི་སྙེད་ཅིག་ལ་མི་དམིགས་པའི་ཏིང་ངེ་འཛིན་གྱིས་རྣམ་པར་
གཅོད་ཅིང་། སྟོང་པ་ཉིད་བོན་གྱི་དབྱིངས་རྒྱ་ཆེ་ལ་དམིགས་པ་མེད་པ་ལྟ་བུ། ནམ་
མཁའི་ངང་ཚུལ་ཅན་དུ་ཤེས་ཤིང་རིག་ན། རྣམ་པ་ཐམས་ཅད་མཁྱེན་པའི་ཡེ་ཤེས་ལ་
ཡང་དག་པར་མཁས་པའི་རིག་པ་ཤར་བའོ། །ཡིད་ཀྱི་ཁྱེའུ་ཆུང་། དེ་ལྟར་ན། རྣམ་
པ་ཐམས་ཅད་མཁྱེན་པའི་ཡེ་ཤེས་ལ་ཡང་དག་པར་མཁས་པའི་རིག་པ་ཤར་བ་ན།
བདག་རྣམ་པ་ཐམས་ཅད་མཁྱེན་པའི་ཡེ་ཤེས་དང་ལྡན་ནོ། །བདག་རྣམ་པ་ཐམས་
ཅད་མཁྱེན་པའི་ཡེ་ཤེས་དང་ལྡན་ན། བླ་ན་མེད་པ་ཡང་དག་པར་རྫོགས་པའི་
འབྲས་བུ་བཙལ་བ་མེད་པར་ལྷུན་གྱིས་གྲུབ་སྟེ་གནས་སོ། །ཁམས་བརྒྱད་གཏན་ལ་
ཕབ་པའི་དོན་རྣམ་པར་ངེས་པ་ལས། རིག་པ་ཀུན་འབྱུང་གི་ལེའུ་སྟེ་བཞི་བཅུ་དགུ་
པའོ། །། །
༧ དེ་ནས་སྟོན་པ་གཤེན་རབ་མི་བོ་ནི། རྒྱ་མཚོ་ཆེན་པོའི་གླིང་། དར་དཀར་གྱི་
གུར་འོག །གདན་རིན་པོ་ཆེའི་ཁྲི་ལ། ནམ་ནི་ལངས་ཉི་མ་ནི་མ་ཤར་གྱི་བར་དེར། སྐུ་
བརྩོན་པར་བཞེངས་ནས་བཀའ་སྩལ་པ། ཀླུ་མོ་མ་མ་དེ། གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། དེ་ནི་རིག་པ་རང་ལ་རང་ཤར་བ་སྙམ་དུ་སེམས་
ན། རིག་པ་ཤར་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེ་བར་མཐོང་ཞིང་རྟོགས་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སོ། །ཞེས་གསུངས་སོ། །ཕྱོགས་བཅུ་ཡོངས་སུ་མེ་ཏོག་གཏོར་ཞིང་ལྷ་ཕྱག་མཛད་དོ། །
དེ་ནས་ཡིད་ཀྱི་ཁྱེའུ་ཆུང་ཞེས་བྱ་བ། ལྷ་ཡི་བུ་ཞིག་ལ་ཚིག་བླ་དྭགས་ཀྱི་མིང་དགུ་
བཏགས་པས། ལྷའི་བུ་ཀུ་བྱི་མང་རྐེ་ཞེས་བྱ་བ་དེས། ལུས་ཆུང་བ་གསེར་གྱི་མོ་འཕང་
ཙམ་ཞིག་གིས། པུས་མོ་ས་ལ་བཙུགས་ནས། ཆུ་སྐྱེས་ཀྱི་མེ་ཏོག་སྤར་གང་གཤེན་རབ་
མི་བོ་ལ་གཏོར་ནས། གསོལ་པ། གཤེན་རབ་ལགས། རྒྱུ་ཅི་ལྟ་བུ་ཞིག་རྐྱེན་གང་དང་
འཛོམ་པས། ངོ་མཚར་ཆེ་བར་འགྱུར། གཤེན་རབ་མི་བོས་བཀའ་སྩལ་པ། ཡིད་
ཀྱི་ཁྱེའུ་ཆུང༌། གང་ངོ་མཚར་ཆེ་བའི་རྒྱུ་ནི། སྐྱེ་བ་མེད་པ་བོན་གྱི་ཀློང་ཡིན་ལ། ངོ་
མཚར་ཆེ་བའི་རྐྱེན་ནི། འགག་པ་མེད་པ་བོན་གྱི་མཁའ་ཡིན་ནོ། །མཁའ་ཀློང་གཉིས་
ལས་སྤྲུལ་པའི་ཟུངས་ཐུབ་པའི་བློ་དང་ལྡན་པ་རྣམས་ལ་ཤར་ཏེ་གནས་སོ། །ཟུངས་
ཐུབ་པའི་བློ་དང་ལྡན་ཞིང་བློ་རྣམས་སྦྱངས་པའི། རིག་པ་གསལ་བ་རང་དབང་ཐོབ་
ཅིང་དབང་དང་ལྡན་པའི། རྨད་དུ་བྱུང་བའི། སྦྱིན་པ་གཏོང་བའི། ཚུལ་ཁྲིམས་
སྲུང་བའི། བཟོད་པ་སྒོམ་པའི། བརྩོན་འགྲུས་ཆེ་བའི། བསམ་གཏན་ལ་གནས་
པའི། སྟོབས་ཆེ་ཞིང་སྟོབས་དང་ལྡན་པའི། སྙིང་རྗེ་བྱེད་པའི། སྨོན་ལམ་བཏབ་པའི།
ཐབས་ལ་མཁས་པའི། ཤེས་རབ་བསྐྱེད་པའོ། །ལ་བཅད་པའི་སྐྱེས་བུ་རྣམས་ནི། ཨེ་
མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས་དང་། རིགས་ཀྱི་བུ་དང་། རིགས་ཀྱི་བུ་མོ་ཞིག ། ཨེ་མ་ངོ་མཚར་དེ་ལྟ་
བུ་ལ་སྤྱོད་ཅིང་རིག་པ་ཤར་བ་ནི། ངོ་མཚར་ཆེ་བར་འགྱུར་རོ། །ཁམས་བརྒྱད་གཏན་
ལ་ཕབ་པའི་དོན་རྣམ་པར་ངེས་པ་ལས། དུམ་བུ་གཉིས་པ། བམ་པོ་ལྔ་པའོ།། །།
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བདག་ནི་བློ་སྦྱངས་
ནས་ངོ་མཚར་ཆེ་བ་ཞིག་ཏུ་འཚལ་ན། སྐྱེས་བུ་དག་ཟུངས་ཐུབ་པའི་བློ་དང་ལྡན་པ་
རྣམས་ཀྱིས། ལས་དཀའ་བ་ཅི་ལྟ་བུ་ཞིག་མཛད་ནས་བློ་སྦྱང་བ་ལགས། ཞེས་གསོལ་
306

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཏོ། །གཤེན་རབ་མི་བོས་བཀས་སྩལ་པ། ཡིད་ཀྱི་ཁྱེའུ་ཆུང་། ལྷའི་བུ། གང་སྐྱེས་བུ་
ཆེན་པོ་ཟུངས་ཐུབ་པའི་བློ་དང་ལྡན་པ་རྣམས་ཀྱིས་ཀྱང་། དཀའ་བ་རྣམ་པ་སྣ་
ཚོགས་སྤྱད་ནས་བློ་སྦྱངས་པ་ལ། ཟུངས་ཐུབ་པའི་བློ་དང་ལྡན་པར་འགྱུར་རོ། །ཡིད་
ཀྱི་ཁྱེའུ་ཆུང་། གང་སྐྱེས་བུ་དག་གིས་ནི། དཀའ་བ་ཅི་ལྟ་བུ་སྤྱད་ཅེ་ན། སུམ་ཅུ་རྩ་
གསུམ་འམ། གསལ་བ་འོད་ཀྱི་གླིང་ལ་སྐུ་བཙས་པའི་དུས་སུ་ཡང་། ཟས་དཀར་
གསུམ་ཟོས་ནས། ཉི་གྲིབ་མཚམས་སུ་ཉལ། མཚན་མོ་དར་ཁྲི་འཕར་མ་ལ་ཉལ། དྲི་
ལྔས་ལུས་ལ་བྱུགས། རོ་ལྔ་ཡིས་ལྗགས་ཀྱི་བརྡའ་བླན། འབྲས་བུ་གསུམ་གྱིས་ཐུགས་
མནན། བཅུད་བཞི་ཡིས་སྙན་གསེངས། བསིལ་བུ་དགུ་ཡིས་སྤྱན་བསང་། དར་
དཀར་བྲང་ང་སྐུ་ལ་གསོལ། སྲིད་པའི་ཆུ་མིག་ཁྲུས་ཀྱི་རྫིང་བུ་ལ་ཁྲུས་བྱས། རོལ་
མཚོ་ཆེན་པོ་བཞི། ཆུ་བོ་ཆེན་པོ་བཞི་ལ་ཁྲུས་བྱས། བདུད་རྩིའི་བུམ་ཁྲུས། གཙང་
མའི་ཚན་ཁྲུས། སྐྱི་འདང་གི་དབའ་ཁྲུས། རྒྱ་མཚོ་གླིང་ཁྲུས་ཀྱིས་ཁྲུས་བྱས། མེ་ཏོག་
མཛེས་པའི་གླིང་ལ་ཞབས་བཅགས། ཙན་དན་སྡོང་པོའི་བསིལ་གྲིབ་ལ་ཉལ། ལོ་པན་
ཤེལ་གྱི་མཆོད་རྟེན་ལ་སྐོར་བ་བྱས། སྐད་རིགས་མི་མཐུན་པ་ཐམས་ཅད་ཀྱི་སྐད་
བསྒྱུར། རི་མུ་ཁུམ་གྱི་བྲག་ཕུག་ཏུ། གཡུ་ལུང་ཤེལ་གྱི་བྲག་ཕུག་ཏུ། སྟག་དར་མའི་
མཆེ་བར་འདྲ་བའི་བྲག་ཕུག་ཏུ། འབྲོང་དར་མའི་རུ་བར་འདྲ་བའི་བྲག་ཕུག་ཏུ།
ཤེལ་གྱི་བྲག་དཀར་རྩེ་རྫོང་ལ། ནགས་ཚལ་དགོན་པའི་བྲག་ཕུག་ཏུ། མཚལ་གྱི་རི་བོ་
ཟུར་གསུམ་ལ། ལྷ་རི་སྤོ་མཐོན་གྱི་རྩེ་མོ་ལ། མཚོ་མུ་ལེ་ཁྱུད་ཀྱི་གླིང་ལ། ཡིད་བཞིན་
གྱི་ནོར་བུ་རིན་པོ་ཆེ་རྒྱ་མཚོའི་གླིང་ལ་བཙལ། ཡ་ང་བའི་ས་དགུ་ལ་བྱོན་ནས། སྲིན་
པོ་མི་རྐུན་གྱི་གླིང་ལ་ཕྱིན་ནས། མི་རྟག་པའི་ཚུལ་རྟོགས་ནས། ཐམས་ཅད་དེ་ལྟ་བུའི་
ཚུལ་དུ་ཤེས་པའི་བློ་བྱུང་ནས། ཤིང་འཛམ་བུ་མངོན་སྤྲུལ་གྱི་གླིང་ལ་ཕྱིན་ནས་འཁོར་
བའི་ཆུ་རྒྱུན་རིང་བར་ཚོར་བའི་བློ་བྱུང་ནས། ཕྱོགས་བཅུའི་བདེ་བར་གཤེགས་པ་
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡང་དག་པར་རྫོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་ལ་ཕྱག་འཚལ་ཞིང་མཆོད་པ་ཕུལ་ནས། འཚེ་བ་པོ་རྣམས་ཀྱི་རྣལ་བ་བསངས་
ནས། ཆུ་གཙང་མ་དགུས་ཀླད་པའི་རྒྱས་དང་། མིག་གི་འབྲས་བུ་དང་། ལྕེའི་རྩེ་མོ་
དང་། སྙིང་གི་གོང་དུ་གཏོར་ནས། ཡོན་ཏན་ཐམས་ཅད་ཀྱི་སྔོན་རོལ་དང་། མདུན་
དུ་འགྲོ་བའི་དད་པ་ཆེན་པོ་སྐྱོ་ངས་མེད་པར་བློ་སྦྱངས་པ་ལགས་ཏེ། ཨེ་མ་ངོ་མཚར་
ཆེའོ། །ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་དང་། རིགས་ཀྱི་བུ་འམ་རིགས་ཀྱི་བུ་མོ་དག །མཁས་པར་བློ་སྦྱངས་པའི་དགེ་
བའི་རྩ་བ་ཅི་བགྱིད་པ་གང་ལགས་པ་ལ་དད་པ་ཆེ་ཞིང་སྐྱོ་ངས་མེད་པ་དེ་ནི། ཨེ་མ་
ངོ་མཚར་ཆེའོ། ། དེ་ལྟར་ན། ཀུན་ནས་ཉོན་མོངས་པ་མཁས་པར་བློ་སྦྱངས། ཀུན་
ནས་ཉོན་མོངས་པ་ལ་མཁས་པར་བློ་སྦྱངས། ཀུན་ནས་ཉོན་མོངས་པས་མཁས་པར་
བློ་སྦྱངས་པའི་དགེ་བའི་རྩ་བ་ཅི་བགྱིད་པ་གང་ལགས་པ་ལ་དད་པ་ཆེ་ཞིང་སྐྱོ་ངས་
མེད་པ་དེ་ནི། ཨེ་མ་ངོ་མཚར་ཆེའོ། །དེ་ལྟར་ན། རྣམ་པར་བྱང་བ་ལ་མཁས་པར་བློ་
སྦྱོང་ཞིང་སྐྱོ་ངས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་
གིས་གསོལ་པ། གཤེན་རབ་ལགས། རིག་པ་གསལ་བའི་སྐྱེས་བུ་རྣམས་ལ་ངོ་མཚར་
ཆེ་བའི་ཚིག་ཅི་ལ་གདགས་པ་ལགས། ངོ་མཚར་ཆེ་བའི་རྒྱུ་ཞིག་མངའ་འམ། མངའ་
བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་ལྷའི་བུ། གང་
རིག་པ་གསལ་བའི་སྐྱེས་བུ་རྣམས་ནི། ངོ་མཚར་ཆེའོ། །དེ་ཅིའི་ཕྱིར་ཞེ་ན། རིག་པ་
གསལ་བའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཡོངས་སུ་སྒྲིབ་པ་མེད་པའི། ཨེ་
མ་ངོ་མཚར་ཆེའོ། །ཕྱི། ནང་། སྒྲ། བཟོ་གསོ་བ་རིག་པ་དང་ལྡན་པའི། རིག་པ་སྦྱིན་
པ་དང་། ཚུལ་ཁྲིམས། བཟོད་པ། བརྩོན་འགྲུས། བསམ་གཏན། སྟོབས། སྙིང་རྗེ།
སྨོན་ལམ། ཐབས་དང་། ཤེས་རབ་དང་ལྡན་པའི་སྐྱེས་བུ་རྣམས་ནི། ཨེ་མ་ངོ་མཚར་
308

ཁམས་རྩ་རྣམ་ངེས། ༼ཁའོ། ༽
འབུམ་སྡེ།
ཆེའོ། །དེ་ལྟར་ན། གང་ཞིག་རིགས་ཀྱི་བུ་འམ་རིགས་ཀྱི་བུ་མོ་དག །རིག་པའི་རྩལ་
སྦྱངས་པའི་དགེ་བའི་རྩ་བ་ཅི་བགྱིད་པ་གང་ལགས་པ་ལ། སྒྲིབ་པ་མེད་པའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། ཀུན་ནས་ཉོན་མོངས་པ་རིག་པའི་རྩལ་
སྦྱངས་པའི། ཀུན་ནས་ཉོན་མོངས་པ་ལ་རིག་པའི་རྩལ་སྦྱངས་པའི། ཀུན་ནས་ཉོན་
མོངས་པས་རིག་པའི་རྩལ་སྦྱངས་པའི་དགེ་བའི་རྩ་བ་ཅི་བགྱིད་པ་གང་ལགས་པ་ལ།
སྒྲིབ་པ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། ། དེ་ལྟར་ན། རྣམ་པར་
བྱང་བ་ཉིད་དུ་རིག་པའི་རྩལ་སྦྱོང་ཞིང་སྒྲིབ་པ་མེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། ། ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། དབང་རྣམས་
ཐོབ་པའི་སྐྱེས་བུ་རྣམས་ལ་ངོ་མཚར་ཆེ་བའི་ཚིག་ཅི་ལ་གདགས། ངོ་མཚར་ཆེ་བའི་རྒྱུ་
ཞིག་མངའ་འམ། མངའ་བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་
ཀྱི་ཁྱེའུ་ཆུང་། ལྷ་ཡི་བུ། གང་ཞིག་བླ་ན་མེད་པ་ཡང་དག་པར་རྫོགས་པའི། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་དབང་ཐོབ་ཅིང་། དབང་དང་
ལྡན་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །གང་ཞིག་ལྷའི། ལྷའི་ལྷ་ལས་
ཡོངས་སུ། བླ་མའི། བླ་མའི་བླ་མ་ལས། གོང་མའི། གོང་མ་ལས་ཡོངས་སུ་དབང་
ཐོབ་ཅིང་། དབང་དང་ལྡན་པའི་སྐྱེས་བུ་རྣམས་ནི། གང་ཞིག་སྟེང་གི། འོག་གི་
ཕྱོགས་ཀྱི། ཤར། བྱང་། ནུབ། ལྷོ་ཕྱོགས་ཀྱི། ལྷོ་ཤར། བྱང་ཤར། བྱང་ནུབ། ལྷོ་ནུབ།
ཕྱོགས་མཚམས་ཀྱི་འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་འདས་པ་ཀུན་གྱི་
སྔོན་རོལ་ན། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱེ་བ་ས་
ཡ་ཅི་སྙེད་ཅིག་གི་དབང་ཐོབ་ཅིང་། དབང་དང་ལྡན་པའི། དེ་ལྟར་ན། སྣང་སྲིད་
ཡོངས་ཀྱི་དབང་ཐོབ་ཅིང་དབང་དང་ལྡན་པའི་སྐྱེས་བུ་རྣམས་ནི། ཨེ་མ་ངོ་མཚར་
ཆེའོ། །ཀུན་ནས་ཉོན་མོངས་པ་དབང་ཐོབ་ཅིང་དབང་དང་ལྡན་པའི། ཀུན་ནས་
309

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཉོན་མོངས་པ་ལ་དབང་ཐོབ་ཅིང་དབང་དང་ལྡན་པའི་དགེ་བའི་རྩ་བ་ཅི་བགྱིས་པ་
ལ། རློམ་པ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། རྣམ་པར་
བྱང་བ་དབང་ཐོབ་ཅིང་དབང་དང་ལྡན་པ་ལ། རློམ་པ་མེད་པའི་སྐྱེས་བུ་རྣམས་ནི།
ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རྨད་དུ་
བྱུང་བ་ལ། ངོ་མཚར་ཆེ་བའི་ཚིག་ཅི་ལ་གདགས། རྨད་དུ་བྱུང་བའི་སྐྱེས་བུ་རྣམས་ལ་
ངོ་མཚར་ཆེ་བའི་རྒྱུ་ཞིག་མངའ་འམ། མངའ་བར་འགྱུར་རམ། གཤེན་རབ་ཀྱིས་
བཀའ་སྩལ་པ། ཡིད་ཀྱི་ཁྱེའུ་ཆུང་། གང་ཞིག་རྨད་དུ་བྱུང་བ་ལ་ཆེ་འཆོས་མེད་པའི་
སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །གང་ཞིག་གཞན་ལས་དཔག་པས། གཡུང་
དྲུང་ཁྱིམ་པ་སྤོང་བས། འདུ་འཛིན་སྤོང་བས་རྨད་དུ་བྱུང་བ་ལ། གང་ཞིག་སྦྱིན་པ་
གཏོང་བས། ཚུལ་ཁྲིམས་སྲུང་བས། བཟོད་པ་སྒོམ་པས། བརྩོན་འགྲུས་རྩོམ་པས།
བསམ་གཏན་ལ་མཉམ་བར་བཞག་པས། སྟོབས་དང་ལྡན་པས། སྙིང་རྗེ་བསྐྱེད་པས།
སྨོན་ལམ་བཏབ་པས། ཐབས་ལ་མཁས་པས། ཤེས་རབ་ཆེ་བས། རྨད་དུ་བྱུང་བ།
དེ་ལྟར་ན། གང་ཞིག་མི་རྒྱལ་རྣམས་ཀྱིས། ལྷ་མ་སྲིན་གྱིས། སྟེང་གི་ཕྱོགས་ཀྱི། འོག་
གི་ཕྱོགས་ཀྱི། ཤར། བྱང་། ནུབ། ལྷོ་ཕྱོགས་ཀྱི། ཤར་ལྷོའི། བྱང་ཤར། བྱང་ནུབ། ལྷོ་
ནུབ་ཀྱི་ཕྱོགས་མཚམས་ཀྱི་འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་འདས་པ་
ཀུན་གྱི་སྔོན་རོལ་ན། བླ་ན་མེད་པ་ཡང་དག་པར་རྫོགས་པའི། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། རྨད་དུ་བྱུང་བ་ལ། ཆེ་འཆོས་མེད་པའི་
སྐྱེས་བུ་རྣམས་ནི། འདས་པའི། ད་ལྟར་བཞུགས་པའི། སླད་ཀྱི་བྱོན་པའི། གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་ཀྱིས་རྨད་དུ་བྱུང་བ་ལ།
ཆེ་འཆོས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། ཀུན་ནས་
ཉོན་མོངས་པ་རྨད་དུ་བྱུང་བས། ཀུན་ནས་ཉོན་མོངས་པ་ལ་རྨད་དུ་བྱུང་བས། ཀུན་
310

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ནས་ཉོན་མོངས་པས་རྨད་དུ་བྱུང་བས། དགེ་བའི་རྩ་བ་ཅི་བགྱིད་པ་གང་ལགས་པ་
ལ། ཆེ་འཆོས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། ། དེ་ལྟར་ན། རྣམ་
པར་བྱང་བས། རྨད་དུ་བྱུང་བའི་དགེ་བའི་རྩ་བ་ཅི་བགྱིད་པ་གང་ལགས་པ་ལ། ཆེ་
འཆོས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་
གསོལ་པ། གཤེན་རབ་ལགས། སྦྱིན་པ་གཏོང་བ་ལ་ངོ་མཚར་ཆེ་བའི་ཚིག་ཅི་ལ་
གདགས། གང་ཞིག་སྦྱིན་པ་གཏོང་བའི་སྐྱེས་བུ་རྣམས་ནི། ངོ་མཚར་ཆེ་བའི་རྒྱུ་ཞིག་
མངའ་འམ། མངའ་བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་
ཁྱེའུ་ཆུང་། གང་ཞིག་སྦྱིན་པ་གཏོང་བའི་དོན་གྱིས། བླ་ན་མེད་པར་ཕྱིན་པའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །གང་ཞིག་སྦྱིན་པ་གཏོང་བ། ཡོངས་སུ་གཏོང་བ།
རབ་ཏུ་གཏོང་བ། གཏོང་བ་ཆེན་པོ་དང་ལྡན་པ་ལ། གང་ཞིག་ཁ་ཡི། ལག་གི།
སྐྱབས་ཀྱི། གནས་ཀྱི། མ་གོད་པ། རིན་ཆེན་གཏེར་གྱི། ཡིད་བཞིན་ནོར་བུ། འབྱུང་
བ་ཆེན་པོ་ལྔ་ལས་སྤྲུལ་པས། སྦྱིན་པ་གཏོང་བ་ལ་དམིགས་པ་མེད་པའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། གང་ཞིག་ཀུན་ནས་ཉོན་མོངས་པ་སྦྱིན་
པ་གཏོང་བས། ཀུན་ནས་ཉོན་མོངས་པ་ལ་སྦྱིན་པ་གཏོང་བས། ཀུན་ནས་ཉོན་
མོངས་པ་ཡིས་སྦྱིན་པ་གཏོང་བས་དགེ་བའི་རྩ་བ་ཅི་བགྱིས་པ་གང་ལགས་པ་ལ་
དམིགས་པ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། རྣམ་པར་
བྱང་བ་བོན་གྱི་ཆར་འབེབས་པས། སྦྱིན་པ་གཏོང་བ་ལ་དམིགས་པ་མེད་བའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། ཚུལ་ཁྲིམས་སྲུང་བ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་སྐྱེས་
བུ་ཚུལ་ཁྲིམས་སྲུང་བ་རྣམས་ལ་ངོ་མཚར་ཆེ་བའི་རྒྱུ་ཞིག་མངའ་འམ། མངའ་བར་
འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། གང་ཞིག་བླ་ན་མེད་པ་ཡང་
དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
ཚུལ་ཁྲིམས་སྲུང་བ་ལ་འཆལ་བ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །
གང་ཞིག་ཚུལ་ཁྲིམས་ཡོངས་སུ། རབ་ཏུ་སྲུང་བ། སྲུང་བ་ཆེན་པོ། རྩ་བའི། ཡན་
ལག་གི། འབྲས་བུའི། གདུལ་བར་དཀའ་བའི་འདུལ་བའི་ཚུལ་ཁྲིམས་སྲུང་བ་ལ། དེ་
ལྟར་ན། གང་ཞིག་འདས་པའི། ད་ལྟར་བཞུགས་པའི། མ་བྱོན་པའི་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་ལ། སྡོམ་པ་མནོས་པའི་ཚུལ་
ཁྲིམས་སྲུང་བ་ལ། དེ་ལྟར་ན། གང་ཞིག །སྟེང་གི་ཕྱོགས་ཀྱི། འོག་གི་ཕྱོགས་ཀྱི། ཤར།
བྱང༌། ནུབ། ལྷོ་ཕྱོགས་ཀྱི། ལྷོ་ཤར། བྱང་ཤར། བྱང་ནུབ། ལྷོ་ནུབ་ཀྱི་ཕྱོགས་
མཚམས་ཀྱི་འཇིག་རྟེན་གྱི་ཁམས་གང་གའི་ཀླུང་གི་བྱེ་མ་སྙེད་འདས་པ་ཀུན་གྱི་སྔོན་
རོལ་ན། བླ་ན་མེད་པ་ཡང་དག་པར་རྫོགས་པའི་གཤེན་རབ་གཡུང་དྲུང་སེམས་
དཔའ་སེམས་དཔའ་རྣམས། སྡོམ་པ་མནོས་པའི་ཚུལ་ཁྲིམས་སྲུང་བ་ལ། འཆལ་བ་
མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཀུན་ནས་ཉོན་མོངས་པ་ཚུལ་
ཁྲིམས་སྲུང་བ། ཀུན་ནས་ཉོན་མོངས་པ་ལ་ཚུལ་ཁྲིམས་སྲུང་བ། ཀུན་ནས་ཉོན་
མོངས་པ་ཡིས་ཚུལ་ཁྲིམས་སྲུང་བ་ལ། འཆལ་བ་མེད་པའི་སྐྱེས་བུ་རྣམས་ནི། ཨེ་མ་
ངོ་མཚར་ཆེའོ། །དེ་ལྟར་ན། རྣམ་པར་བྱང་བ་ཉིད་དུ་ཚུལ་ཁྲིམས་སྲུང་བ་ལ། འཆལ་
བ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་
པ། གཤེན་རབ་ལགས། བཟོད་པ་སྒོམ་པ་ལ་ངོ་མཚར་ཆེ་བའི་ཚིག་ཅི་ལ་གདགས།
གང་ཞིག་བཟོད་པ་སྒོམ་པའི་སྐྱེས་བུ་རྣམས་ནི། ངོ་མཚར་ཆེ་བའི་རྒྱུ་ཞིག་མངའ་འམ།
མངའ་བར་འགྱུར་རམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་
ཞིག་བླ་ན་མེད་པ་ཡང་དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་
， 312312

འབུམ་སྡེ། ཁམས་རྩ་རྣམ་ངེས། ༼ཁའོ།༽
སེམས་དཔའ་ཆེན་པོ། བཟོད་པ་སྒོམ་པ་ལ་བྱུང་ཚོར་མེད་པའི་སྐྱེས་བུ་རྣམས་ནི། ཨེ་
མ་ངོ་མཚར་ཆེའོ། །གང་ཞིག་གཞན་གྱིས་རྣམ་པར་འཚེ་བ། བདུད་ཀྱི་དཔུང་གིས་
འགྲན་འཛུག་པ། གདོན་གྱི་ཚོགས་ཀྱིས་ཉམས་སོད་པ། མི་དང་མི་མ་ཡིན་གྱིས་ངག་
འཁྱལ་བ་དང༌། ཚིག་རྩུབ་མོར་སྨྲ་བ། འཁོར་བའི་གདུང་བ་དང་མྱ་ངན་ལྟ་བུ། ལས་
ཀྱི་རྐྱེན་དོས་ལྟ་བུ། རྨི་ལམ་གྱི་གཡང་ས་དང་། བག་ཆགས་ཀྱི་རྒྱུ་བ་དེ་ལྟ་བུ། འབྱུང་
བ་ཆེན་པོ་ལྔའི་ནུས་མཐུ་རགས་པ། བཀྲེས་སྐོམ་གྱིས་གདུང་བ་དང་ཤ་ཁྲག་ལ་ཟས་
ཚོལ་བ་ལྟ་བུ་ལ། བཟོད་པ་བསྒོམ་ཞིང་བྱུང་ཚོར་མེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །དེ་ལྟར་ན། ཀུན་ནས་ཉོན་མོངས་པ་མི་བདེ་བ་རེག་ཅིང་རྐྱེན་པ་དེ་ལ།
བཟོད་པ་སྒོམ་ཞིང་བྱུང་ཚོར་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་
ལྟར་ན། རྣམ་པར་བྱང་བ་ཉིད་དུ་བཟོད་པ་སྒོམ་པ་ལ། བྱུང་ཚོར་མེད་པའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། བརྩོན་འགྲུས་བསྐྱེད་པ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་
བླ་ན་མེད་པ་ཡང་དག་པར་རྫོགས་པའི་འབྲས་བུ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། བརྩོན་འགྲུས་བསྐྱེད་པའི་སྐྱེས་བུ་གཤེན་རབ་རྣམས་ལ།
ངོ་མཚར་ཆེ་བའི་རྒྱུ་ཞིག་མངའ་འམ། མངའ་བར་འགྱུར་རམ། གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་བླ་ན་མེད་པ་ཡང་
དག་རྫོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
བརྩོན་འགྲུས་བསྐྱེད་པ་ལ། བཏང་སྙོམས་མེད་པའི་སྐྱེས་བུ་རྣམས་ནི། ཨེ་མ་ངོ་
མཚར་ཆེའོ། །གང་ཞིག་བོན་ཉིད་བྷ་གའི་ཀློང་དུ། ཐོགས་མེད་ཡེ་ཤེས་ཀྱི་རྩལ་སྦྱོང་
ཞིང་། ཐང་ཅིག་ཡུད་ཙམ་དུ་མནོས་པས། དགེ་བའི་རྩ་བ་ཅི་བགྱིད་པ་གང་ལགས་
པ་ལ། ཕྱོགས་བཅུའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྣམས་ཀྱིས་ལུང་དུ་བསྟན་པའི་དོན་ལ། མི་དམིགས་པའི་ཏིང་ངེ་འཛིན་ལ་འཇུག་
པའི་དོན་ལ། ཉོན་མོངས་པ་ཐམས་ཅད་ཟིལ་གྱིས་གནོན་པའི་སྟོབས་དང་དགོངས་པ་
ལ། བདུད་ཀྱི་དཔུང་འཇོམས་པའི་ལས་ལ། ཐབས་ཀྱི་མ་ཆགས་པའི་སྤྱོད་པ་ལ།
གཡུང་དྲུང་སེམས་དཔའ་སེམས་དཔའ་ཆེན་པོའི་སྤྱོད་པ་ལ། མཐའ་ཡས་པའི་སེམས་
ཅན་གྱི་དོན་ལ། བརྩོན་འགྲུས་བསྐྱེད་ཅིང་བཏང་སྙོམས་མེད་པའི་སྐྱེས་བུ་རྣམས་ནི།
ཨེ་མ་ངོ་མཚར་ཆེའོ། །དེ་ལྟར་ན། གང་ཞིག་ཀུན་ནས་ཉོན་མོངས་པའི་ལས་རྣམ་
པར་དག་པ་ལ། བརྩོན་འགྲུས་ཆེན་པོ་བསྐྱེད་ཅིང་བཏང་སྙོམས་མེད་པའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། རྣམ་པར་བྱང་བའི་དོན་ལ་བརྩོན་
འགྲུས་ཆེན་པོ་བསྐྱེད་ཅིང་བཏང་སྙོམས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་
ཆེའོ། །ཡིད་ཀྱི་ཁྱེའུ་ཆུང་གིས། གསོལ་བ། གཤེན་རབ་ལགས། བསམ་གཏན་གནས་
པ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་བསམ་གཏན་ལ་གནས་པའི་སྐྱེས་བུ་རྣམས་ལ། ངོ༌
མཚར་ཆེ་བའི་རྒྱུ་ཞིག་མངའ་འམ། མངའ་བར་འགྱུར་རམ། གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་བླ་ན་མེད་པ་ཡང་
དག་པར་རྫོགས་པའི་འབྲས་བུ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བསམ་གཏན་ལ་གནས་པ་ལ། གཡོ་བ་མེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །གང་ཞིག་བསམ་གཏན་ཆེན་པོ་ལ་ཡོངས་སུ་གནས་པ། བསམ་གཏན་
མི་འཁྲུགས་པ་ཆེན་པོ་ལ། བསམ་གཏན་དག་པ་ཆེན་པོ་ལ། བསམ་གཏན་རྒྱ་ཆེ་ལ་
དམིགས་པ་མེད་པ། གང་ཞིག་བླ་ན་མེད་པ་ཡང་དག་པར་རྫོགས་པའི། གཤེན་རབ་
ཀྱིས་ལུང་བསྟན་པའི་བསམ་གཏན་ལ་གནས་པ་དེ་ལ། གཡོ་བ་མེད་པའི་སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། ཀུན་ནས་ཉོན་མོངས་པའི་མི་དམིགས་
314

ཁམས་རྩ་རྣམ་ངེས། ། ༼ཁའོ། ༽
འབུམ་སྡེ།
པའི་བསམ་གཏན་གནས་པ་དེ་ལ། གཡོ་བ་མེད་པའི་སྐྱེས་བུ་རྣམས་ནི། ཨེ་མ་ངོ་
མཚར་ཆེའོ། །དེ་ལྟར་ན། རྣམ་པར་བྱང་བ་ཡེ་ནས། དམིགས་སུ་མེད་པའི་བསམ་
གཏན་ལ་གནས་པ་དེ་ལ། གཡོ་བ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །
ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སྟོབས་དང་ལྡན་པ་ལ་ངོ་
མཚར་ཆེ་བའི་ཚིག་ཅི་ལ་གདགས། གང་ཞིག་བླ་ན་མེད་པ་ཡང་དག་པར་རྫོགས་པའི།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྟོབས་དང་ལྡན་པའི་
སྐྱེས་བུ་རྣམས་ནི། ངོ་མཚར་ཆེ་བའི་རྒྱུ་ཞིག་མངའ་འམ། མངའ་བར་འགྱུར་རམ།
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་བླ་
ན་མེད་པ་ཡང་དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྟོབས་དང་ལྡན་པ་ལ། ཉོན་མོངས་པ་མེད་པའི་སྐྱེས་བུ་རྣམས་ནི།
ཨེ་མ་ངོ་མཚར་ཆེའོ། །གང་ཞིག་མཐུ་བྱིན་གྱི་སྟོབས་དང་ལྡན་པ་ལ། བདག་དང་
གཞན་གྱི་དཔལ་མགོན་དུ་གྱུར་པའི། ཡོངས་སུ་གྲགས་པའི། ཡེ་ཤེས་གསལ་བའི།
དབང་དང་གཟི་བརྗིད་ཐོབ་པའི། ཕུན་སུམ་ཚོགས་པའི། རྩལ་ཤུགས་ཆེ་བའི། གང་
ཞིག་ཟིལ་གྱིས་གནོན་པའི་སྟོབས་དང་ལྡན་པ་ལ། ཉོན་མོངས་པ་མེད་པའི། སྐྱེས་བུ་
རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། གང་ཞིག་ཀུན་ནས་ཉོན་མོངས་པ།
སྟོབས་དང་ལྡན་པ་ལ། ཉོན་མོངས་པ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་
ཆེའོ། །དེ་ལྟར་ན། རྣམ་པར་བྱང་བ་སྟོབས་དང་ལྡན་པ་ལ། ཉོན་མོངས་པ་མེད་པའི་
སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་
རབ་ལགས། སྙིང་རྗེ་བསྐྱེད་པ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་བླ་
ན་མེད་པ་ཡང་དག་པར་རྫོགས་པའི་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྙིང་རྗེ་བསྐྱེད་པ་རྣམས་ལ། ངོ་མཚར་ཆེ་བའི་རྒྱུ་ཞིག་མངའ་འམ།
315

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མངའ་བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་
ནི་འདི་ལྟ་སྟེ། གང་ཞིག་བླ་ན་མེད་པ་ཡང་དག་པར་རྫོགས་པའི། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། སྙིང་རྗེ་བསྐྱེད་པ་ལ་བདག་ཕྱོགས་མེད་
པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །གང་ཞིག་སྙིང་རྗེ་ཚད་མེད་པར་བསྐྱེད་
པ། སྙིང་རྗེ་ཆེན་པོ་རྒྱུན་མི་འཆད་པར། དཔག་ཏུ་མེད་པར། ཟད་པ་མེད་པར།
གསོའ་བ་དང་ལྡན་པར། སྐྱོབ་པ་དང་ལྡན་པར། གནས་སུ་སྐྱེལ་བ་དང་ལྡན་པར།
རྣམ་པར་མི་འཚེ་བ་དང་ལྡན་པར་བསྐྱེད་པ། བྱམས་པར་བྱེད་པ་དང་ལྡན་པ་ལ།
བདག་ཕྱོགས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། གང་
ཞིག་ཀུན་ནས་ཉོན་མོངས་པ་བྱམས་པའི་སྙིང་རྗེ་བསྐྱེད་པ་ལ། བདག་ཕྱོགས་མེད་
པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་ལྟར་ན། སེམས་ཅན་རྣམས་ལ་རྣམ་
པར་བྱང་བ་སྟོན་ཅིང་། བྱམས་པའི་སྙིང་རྗེ་བསྐྱེད་པ་ལ། བདག་ཕྱོགས་མེད་པའི་
སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་
རབ་ལགས། སྨོན་ལམ་དག་པ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་བླ་
ན་མེད་པ་ཡང་དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྨོན་ལམ་རྣམ་པར་དག་པ་འདེབས་པ་ལ། ངོ་མཚར་ཆེ་བའི་རྒྱུ་ཞིག་
མངའ་འམ། མངའ་བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་
ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་བླ་ན་མེད་པ་ཡང་དག་པར་རྫོགས་པའི།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྨོན་ལམ་རྣམ་པར་དག་
པར་འདེབས་པ་ལ། རེ་དོགས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །
གང་ཞིག་སྨོན་ལམ་ཡོངས་སུ་འདེབས་པར། རབ་ཏུ་རྒྱ་ཆེ་ལ་དམིགས་པ་མེད་པར།
རྣམ་པར་དག་པར་འདེབས་པ་ལ། རེ་དོགས་མེད་པའི་སྐྱེས་བུ་རྣམས་ནི། ཨེ་མ་ངོ་
316

འབུམ་སྡེ། ཁམས་རྩ་རྣམ་ངེས། ༼ཁའོ། ༽
མཚར་ཆེའོ། །དེ་ལྟར་ན། གང་ཞིག་ཀུན་ནས་ཉོན་མོངས་པ་སྨོན་ལམ་རྣམ་པར་དག་
པར་འདེབས་པ་ལ། རེ་དོགས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་
ལྟར་ན། རྣམ་པར་བྱང་བ་ཉིད་དུ་སྨོན་ལམ་འདེབས་པ་ལ། རེ་དོགས་མེད་པའི་སྐྱེས་
བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། ཐབས་ལ་མཁས་པ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་བླ་ན་
མེད་པ་ཡང་དག་པར་རྫོགས་པའི་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཐབས་ལ་མཁས་པ་རྣམས་ལ་ངོ་མཚར་ཆེ་བའི། རྒྱུ་ཞིག་མངའ་འམ།
མངའ་བར་འགྱུར་རམ། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། གང་
ཞིག་བླ་ན་མེད་པ་ཡང་དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཐབས་ལ་མཁས་པ་ལ་གཡོ་སྒྱུ་མེད་པའི་སྐྱེས་བུ་རྣམས་ནི། ཨེ་
མ་ངོ་མཚར་ཆེའོ། །གང་ཞིག་གདུལ་བར་བྱ་བའི་གཉེན་པོར་གཏོང་བའི། འཁོར་བར་
འདྲེན་པའི། གསོ་བར་བྱེད་པའི། ཁ་ལོ་གྱེན་དུ་སྒྱུར་བའི། འཁོར་ལོ་སྒྱུར་བའི།
སེམས་ཅན་གྱི་དོན་བྱེད་པའི། ཐབས་ལ་མཁས་པ་ལ་གཡོ་སྒྱུ་མེད་པའི་སྐྱེས་བུ་རྣམས་
ནི། ཨེ་མ་ངོ་མཚར་ཆེའོ། ། དེ་ལྟར་ན། གང་ཞིག་ཀུན་ནས་ཉོན་མོངས་པ་འདུལ་བའི་
ཐབས་ལ་མཁས་པ་ལ་གཡོ་སྒྱུ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །དེ་
ལྟར་ན། རྣམ་པར་བྱང་བ་སྟོན་པའི་ཐབས་ལ་མཁས་པ་ལ། གཡོ་སྒྱུ་མེད་པའི་སྐྱེས་
བུ་རྣམས་ནི། ཨེ་མ་ངོ་མཚར་ཆེའོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། ཤེས་རབ་གསལ་བ་ལ་ངོ་མཚར་ཆེ་བའི་ཚིག་ཅི་ལ་གདགས། གང་ཞིག་བླ་ན་
མེད་པ་ཡང་དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཤེས་རབ་གསལ་བ་འཁྲུལ་པ་མེད་པའི་སྐྱེས་བུ་རྣམས་ནི། ངོ་མཚར་
ཆེ་བའི་རྒྱུ་ཞིག་མངའ་འམ། མངའ་བར་འགྱུར་རམ། གཤེན་རབ་མི་བོས་བཀའ་སྩལ་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། གང་ཞིག་བླ་ན་མེད་པ་ཡང་དག་པར་
རྫོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཤེས་རབ་
གསལ་བ་ལ་འཁྲུལ་པ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །གང་ཞིག་
མི་དམིགས་པའི། ཟག་པ་མེད་པའི། ནམ་མཁའི་ངོགས་ལྟ་བུར་ཐམས་ཅད་མཁྱེན་
པའི། མི་གཡོ་བའི་ཤེས་རབ་གསལ་བ་ལ། འཁྲུལ་པ་མེད་པའི་སྐྱེས་བུ་རྣམས་ནི། ཨེ་
མ་ངོ་མཚར་ཆེའོ། །དེ་ལྟར་ན། གང་ཞིག་ཀུན་ནས་ཉོན་མོངས་པའི། ཤེས་རབ་
གསལ་བར་གྱུར་པ་ལ། འཁྲུལ་པ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །
དེ་ལྟར་ན། རྣམ་པར་བྱང་བ་ལ་ཐབས་ལ་མཁས་པའི་ཤེས་རབ་གསལ་བར་གྱུར་པ་
ལ། འཁྲུལ་བ་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །གཤེན་རབ་མི་བོས་
བཀའ་སྩལ་པ། ཡིད་ཀྱི་ཁྱེའུ་ཆུང་། གང་གཡུང་དྲུང་སེམས་དཔའ་སེམས་དཔའ་ཆེན་
པོ་ཞིག །མཁས་པར་བློ་སྦྱངས་ཤིང་དད་པ་བསྐྱེད་པ། གང་ཞིག་རིག་པའི་སྩལ་
སྦྱངས་པའི། དབང་དང་ལྡན་པ། རྨད་དུ་བྱུང་བ། སྦྱིན་པ་གཏོང་བ། ཚུལ་ཁྲིམས་
སྲུང་བ། བཟོད་པ་སྒོམ་པ་ལ། བརྩོན་འགྲུས་སྐྱེད་པའི། བསམ་གཏན་ལ་གནས་པའི།
སྟོབས་དང་ལྡན་པའི། སྙིང་རྗེ་བསྐྱེད་པའི། སྨོན་ལམ་འདེབས་པའི། ཐབས་ལ་
མཁས་པའི། ཤེས་རབ་གསལ་བའི་སྐྱེས་བུ་རྣམས་ནི། སྐྱོ་ངས་བྱེད་ན། སྒྲིབ་པ་ཡོད་
ན། རློམ་པ་སྐྱེ་ན། ཆེ་འཆོས་བྱེད་ན། དམིགས་པ་འཆའ་ན། ཉམས་ཤིང་འཆལ་ན།
བྱུང་ཚོར་ཡོད་ན། བཏང་སྙོམས་བྱེད་ན། གཡོ་རྩོལ་ཡོད་ན། གཞན་ལ་རྣམ་པར་
འཚེ་ན། བདག་ཕྱོགས་བྱེད་ན། རེ་དོགས་འཆའ་ན། གཡོ་སྒྱུ་བྱེད་ན། འཁྲུལ་པ་བྱེད་
ན་ངོ་མཚར་ཆུང་ངོ༌། །དེའི་ཕྱིར་ན། གཡུང་དྲུང་སེམས་དཔའ་རྣམས། གང་ཞིག་
ཤེས་རབ་གསལ་བ་ལ། ཐབས་ལ་མཁས་པ་ལ། སྨོན་ལམ་དག་པ་ལ། སྙིང་རྗེ་སྐྱེད་
པ་ལ། སྟོབས་དང་ལྡན་པ་ལ། བསམ་གཏན་ལ་གནས་པ་ལ། བརྩོན་འགྲུས་སྐྱེད་པ་
318

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ལ། བཟོད་པ་སྒོམ་པ་ལ། ཚུལ་ཁྲིམས་སྲུང་བ་ལ། སྦྱིན་པ་གཏོང་བ། རྨད་དུ་བྱུང་བ་
ལ། དབང་དང་ལྡན་པ་ལ། རིག་པ་གསལ་བ་ལ། མཁས་པར་བློ་སྦྱོང་བ་ལ། འཁྲུལ་
པ། གཡོ་སྒྱུ་མེད་པ། རེ་དོགས། བདག་ཕྱོགས། རྣམ་པར་འཚེ་བ། གཡོ་རྩོལ།
བཏང་སྙོམས། བྱུང་ཚོར། འཆལ་བ། དམིགས་པ། ཆེ་འཆོས། རློམ་སེམས། སྒྲིབ་པ།
སྐྱོ་ངས་མེད་པའི་སྐྱེས་བུ་རྣམས་ནི། ཨེ་མ་ངོ་མཚར་ཆེའོ། །ཤེས་རབ་ཐབས་མཁས་པ།
སྨོན་ལམ། སྙིང་རྗེ། སྟོབས་དང་ལྡན་པ། བསམ་གཏན། བརྩོན་འགྲུས། བཟོད་པ།
ཚུལ་ཁྲིམས། སྦྱིན་པ། རྨད་དུ་བྱུང་བ། དབང་དང་ལྡན་པ། རིག་པ་གསལ་བ།
མཁས་པ་རབ་འབྱམས་ཆེན་པོས། ལ་བཅད་པས། ཨེ་མ་ངོ་མཚར་ཆེའོ། ། ཡིད་ཀྱི་
ཁྱེའུ་ཆུང་། དེ་ནི་རྣམ་པ་ཐམས་ཅད་མཁྱེན་པས། ངོ་མཚར་ཆེའོ། །ཁམས་བརྒྱད་
གཏན་ལ་ཕབ་པའི་དོན་རྣམ་པར་ངེས་པ་ལས། སྐྱེས་བུ་ངོ་མཚར་གྱི་ལེའུ་སྟེ་ལྔ་བཅུ་
པའོ།། །།
༧ གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། བོན་ཐམས་ཅད་མི་
གཡོ་བ་ལ་མཉམ་པར་བཞག་པའི་ཕྱིར། ཏིང་ངེ་འཛིན་ཟབ་མོའི་བོན་འདི་ལ། མི་
དམིགས་པའི་ཚུལ་གྱིས་སྙོམས་པར་འཇུག་སྟེ་གནས་པ་དེ་ནི་ཤིན་ཏུ་རིག་པར་བྱའོ། །
ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། ཅི་ཡང་མ་ཡིན་པའི། ཅིར་ཡང་མི་དམིགས་
པའི། རྒྱུ་རྐྱེན་བྱ་བཙལ་མེད་པའི། སྤང་ལེན་མེད་པ། རྟོག་འཛིན་མེད་པ། གཡོ་
རྩོལ་མེད་པ། གཏང་བྲལ་མེད་པ། ཐ་སྙད་མེད་པ། ཕྱི་ནང་མེད་པ། སྐྱེ་འགག་མེད་
པ། རེ་དོགས་མེད་པ། འདི་ཞེས་བྱ་བར་གཏད་མི་འཆའ་བ། དེ་ཁོ་ན་ཉིད་ཀྱི་དོན་
ལ་མ་བཅོས་པ་ཅི་ཡང་མ་ཡིན་པའི་ཏིང་ངེ་འཛིན་ཞེས་བྱ་བ་ཡོད་དེ། མཚོན་ཅིང་
བརྗོད་དུ་མེད་པ་ལ་མི་ཡེངས་པ། ཐོག་མ་དང་ཐ་མ་མེད་པ། མཉམ་པ་ཉིད་གཉིས་
སུ་མེད་པ། དེ་བཞིན་ཉིད་རྗེས་སུ་མི་རྟོག་པ། ཆགས་སུ་མེད་པ། དཔག་ཏུ་མེད་པ།
319

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
འགྱུར་བ་མེད་པ། གཡོ་བ་མེད་པ། མི་ཡེངས་པ། ཡང་དག་པའི་རྗེས་སུ་མི་རྟོག་པ།
འགྱུར་བ་མེད་པའི་སྐུ། གཡུང་དྲུང་བདེ་བ་ཆེན་པོ་གསལ་ལ་མ་འགགས་པ། དཔྱད་
དུ་མེད་པ། ཡེ་ཤེས་གསལ་བ་མི་ཡེངས་པ། མི་བསྙེལ་བའི་གཟུངས་དོན་གྱི་ཏིང་ངེ་
འཛིན་ཞེས་བྱ་བ་ཡོད་དེ། ཀུན་ཏུ་སྣང་བའི། ཡེ་ཤེས་སྒྲོན་མའི། རྒྱལ་མཚན་མཐོན་
པོའི། རིག་པ་མཆོག་གི། ཅི་ལ་ཡང་ཐོགས་པ་མེད་པའི། ཨ་དཀར་འོད་ཀྱི། མཉམ་
སྦྱོར་ཆེན་པོའི། ཟླ་གསལ་འོད་ཀྱི། དབང་སྒྱུར་འཁོར་ལོའི། གསལ་བ་རྒྱུན་གྱི། ཡང་
དག་གསལ་བའི་ཏིང་ངེ་འཛིན་ཞེས་བྱ་བ་ཡོད་དེ། སྣང་བ་ལྷུན་གྱིས་གྲུབ་པའི། སྣང་
མེད་དཔེ་ལས་འདས་པའི། སྣང་བ་རྫོགས་པའི། སྣང་བ་མཉམ་པའི། སྣང་བ་མི་
དམིགས་པའི། ཏིང་ངེ་འཛིན་ཞེས་བྱ་བ་ཡོད་དེ། རྒྱུ་མཆོག་ཏུ་སེམས་བསྐྱེད་པའི། རྒྱུ་
ལེན་ཅིང་འཛིན་པའི། རྒྱུ་ལ་འཇུག་པའི། རྒྱུ་འོད་དུ་རྩོམ་པའི། རྒྱུ་ཅིར་ཡང་གྲུབ་
པའི། རྒྱུ་ཅིར་ཡང་མི་དམིགས་པའི། རྒྱུ་དེ་བཞིན་ཉིད་དུ་གྲུབ་པའི། རྒྱུ་ལ་དེ་བཞིན་
ཉིད་བཀོད་པའི། རྒྱུ་ལས་གཉིས་སུ་མེད་པའི། རྒྱུ་ལས་དངོས་སུ་གྲུབ་པའི། རྒྱུ་ལས་
སུ་རུང་བའི། རྒྱུ་མཐའ་རུ་ཕྱིན་པའི། རྒྱུ་གནས་སུ་དག་པའི། རྒྱུ་འཁོར་ལོ་ལྟར་སྒྱུར་
བའི། རྒྱུ་མ་བཙལ་གྲུབ་པའི། རྒྱུ་ཀློང་དུ་གྱུར་པའི་ཏིང་ངེ་འཛིན་ཞེས་བྱ་བ་ཡོད་དེ།
ཡོངས་སུ་རྫོགས་པའི། སྟོར་འབྲལ་མེད་པ། ཁ་གཏིང་མེད་པ། ཁྱབ་གདལ་ཆེན་པོ།
རྣམ་པར་དག་པ། ལྷུན་གྱིས་གྲུབ་པ། ཐིག་ལེ་ཆེན་པོ། བླ་ན་མེད་པ། མི་གཡོ་བདལ་
པ། གསལ་ལ་རང་བཞིན་མེད་པ། སྣང་སྟོང་གཉིས་ཀྱི་མཐའ་ལས་འདས་པ། གཡུང་
དྲུང་མི་འགྱུར་བ། དབྱིངས་དང་ཡེ་ཤེས་གཉིས་སུ་མེད་པ། བདག་ཉིད་ཆེན་པོ། དེ་
ཁོ་ན་ཉིད་ཀྱི་དོན་ལ་མི་གཡོ་བ་ཡོངས་སུ་རྫོགས་པའི་ཏིང་ངེ་འཛིན་ཞེས་བྱ་བ་ཡོད་
དེ། ཟླ་གསལ་ཆུ་ལ་ཁྱབ་པའི། ཟླ་བར་རྒྱལ་མཚན་ཏོག་གི། ཉི་མ་རབ་གསལ་དབང་
གི། རྩལ་ཆེན་སེང་གེ་ལུང་གིས་སྩལ་པའི། སྤྲེའུའི་ང་རོ་རབ་ཏུ་གཅོག་པའི། རིག་པ་
320

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཁུ་བྱུག་གསུང་གི། ཁྱུང་ཆེན་ནམ་འཕང་ལྡིང་བ་ལྟ་བུའི། རབ་བརྟན་ཆུར་ཞུགས་
སྤྱོད་པའི། རུས་སྦལ་བསྐུམ་ཐབས་གསང་བའི། ཆུ་བོ་རྒྱུན་བཟང་ཐུགས་རྗེའི། རྫུ་
འཕྲུལ་དྲ་བ་ཐབས་ཀྱི། དབང་སྒྱུར་འཁོར་ལོ་མི་ཟད་རྒྱན་གྱི། མཚོ་ལ་རྡོ་བོར་ཀློང་
གི། རྡོ་ལས་གསེར་ཞུན་བློ་ཡི། ནམ་མཁའ་སྤྱིར་ཁྱབ་ཡོངས་སུ་བདལ་པའི། འགྱུར་
མེད་གཡུང་དྲུང་དོན་གྱི། གློག་གི་སྒྲོན་མ་གསལ་འཁྱུག་མྱུར་བའི། གནམ་ལྕགས་ཁྲོ་
མདའ་ཆེམས་ཆེམས་མྱུར་བའི། ཡིད་སྲིང་སྲིང་སལ་སལ་མྱུར་བའི། འོད་རབ་ཏུ་འཕྲོ་
བ་མྱུར་བའི། དབང་ཆེན་ཤུགས་ལྡན་མྱུར་བའི། རབ་ཏུ་བསྔགས་པ་མྱུར་བའི། རབ་
ཏུ་བསྒྱུར་བ་མྱུར་བའི། རབ་ཏུ་རྣམ་པར་འབྱེད་པ་མྱུར་བའི། སྣང་བ་ཆེན་པོ་མ་
བཅོས་པ་ཡེ་ནས་ཁྱབ་པའི། གསལ་བ་ཆེན་པོ། འགྱུར་མེད་ཆེན་པོ། ཡེ་ཀློང་ཆེན་
པོ། བདལ་པ་ཆེན་པོ། དཔེ། དོན། རྟགས། མཁྱེན་པའི་ཡེ་ཤེས། ལེགས་པའི་འབྱུང་
གནས། སྙོམས་པའི་ངང་ཉིད། བདེན་ལ་ངེས་པ། དོན་ལ་མི་འཁྲུལ་པའི། གཟུངས་
ཀྱི་མི་བསྙེལ་བ། བོན་ཐམས་ཅད་དམིགས་སུ་མེད་པ། བོན་ཐམས་ཅད་སྐྱེ་འགག་
མེད་པ། བོན་ཐམས་ཅད་དེ་ཁོ་ན་ཉིད་ཀྱི་དོན་གྱི་མ་བཅོས་པ་ཡེ་ནས་ཁྱབ་པའི་ཏིང་
ངེ་འཛིན་ཞེས་བྱ་བ་ཡོད་དེ། ཡི་གེ་གསུང་གི། ཡི་གེ་སྤྲུལ་པའི། འཁོར་ལོ། མི་ཟད་
རྒྱན་གྱི། ཐུགས་རྗེ་ཆུ་བོའི། སྒྲའི། བརྡའི། ཡི་གེ་ལ་ཡོངས་སུ་སྡུད་པའི། དཔའ་བོ་
འབྲུའི་དཔའ་བར་འགྲོ་བའི། དཔའ་བོས་ཡོངས་སུ་འདུལ་བར་བྱེད་པའི། སྤྲོ་བའི། སྤྲོ་
བསྡུ་མེད་པར་གནས་པའི། མ་ནོར་ཐིག་གི། རང་བཞིན་མེད་པའི། མི་དམིགས་པའི།
ཡི་གེ་ལ་མི་གནས་པའི། མི་འཛིན་པའི། མི་མཚོན་པའི། ཅི་བཞིན་མེད་པའི། མཉམ་
སྦྱོར་རིག་པའི། དེ་བཞིན་ཉིད་ཀྱི། ཡོངས་སུ་གསལ་བའི། བྱ་བ་གྲུབ་པའི། རྫོགས་པ་
ཆེན་པོའི། སྐྱེ་འགག་མེད་པའི། བདེ་བ་དཔལ་གྱི། ཀློང་དུ་གྱུར་པའི། རྨད་དུ་བྱུང་
བའི། ཡོངས་སུ་མ་བཅོས་པའི་ཏིང་ངེ་འཛིན་ཞེས་བྱ་བ་ཡོད་དེ། བདེན་པ་སྟོན་པའི།
321

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡོངས་སུ་མྱ་ངན། ཤིན་ཏུ། ཐུགས་རྗེ་ངང་གི། ཐུགས་རྗེ་བྱིན་གྱིས་རླབས་ཀྱི། གཉིས་
མེད་དོན་གྱི། མ་ཆགས་ཐབས་ཀྱི། གསལ་བ་མངོན་ཏུ། རང་བཞིན་འོད་ཀྱི། རྫུ་
འཕྲུལ་ཐབས་ཀྱི་དཔེ་ཡི། དོན་གྱི། རྟགས་ཀྱི། མན་ངག་མཐིལ་གྱི། དོན་ལ་མི་འཁྲུལ་
བར། དེ་ཁོ་ན་ཉིད་ཀྱི་དོན་སྟོན་པའི་ཏིང་ངེ་འཛིན་ཞེས་བྱ་བ་ཡོད་དེ། སྣང་བ་ཆེན་
པོ་དངོས་པོ། མཚན་མ། གདོས་པ། དམིགས་པ། བརྟག་ཏུ། དཔག་ཏུ། མཚོན་
དུ། རྟོགས་པ། བཙལ་དུ། ཆགས་པ་མེད་པ། མི་འགྱུར་བ། མི་གཡོ་བ། མ་བཅོས་
པ་ཡེ་ནས་ཀློང་གི་ཏིང་ངེ་འཛིན་ཞེས་བྱ་བ་ཡོད་དེ། སྟོང་པ་ཆེན་པོ་མི་ཡེངས་པ། མི་
འཆད་པ། མ་འགགས་པ། མ་བསྒྲིབས་པ། མ་རྨོངས་པ། མ་སྤངས་པ། མ་ནུབ་པ།
ཡོངས་སུ་གནས་པ། ཡོངས་སུ་གསལ་བ། ཡོངས་སུ་མི་འགྱུར་བ། ཡོངས་སུ་རྒྱ་མ་
ཆད་པ། དེ་ཁོ་ན་ཉིད་མ་བཅོས་པ་ཡེ་ནས་ཀློང་གི་ཏིང་ངེ་འཛིན་ཞེས་བྱ་བ་ཡོད་དེ།
བོན་ཐམས་ཅད་གང་ལ་ཡང་མ་རྨོངས་པ་གསལ་བ་ཡེ་ཤེས་ཀྱི། བོན་ཐམས་ཅད་ཅིར་
ཡང་མཁྱེན་པ་གསལ་བ་ཡེ་ཤེས་ཀྱི། བོན་ཐམས་ཅད་ཡེ་མ་བྱུང་མ་སྐྱེས་སྐྱེ་བ་མེད་
པར་གདོད་ནས་དག་པ་གསལ་བ་ཡེ་ཤེས་ཀྱི། འགྱུར་བ་མེད་པ་གཡུང་དྲུང་བདེ་བ་
ཆེན་པོའི། སྲིད་གསུམ་མི་འཁྲུགས་པ་འགྱུར་བ་མེད་པའི། དེ་བཞིན་ཉིད་ཀྱི་ངང་ལ་
འགྱུར་བ་མེད་པའི། བོན་ཐམས་ཅད་གཏན་ལ་ཕབ་པ་ལས་འགྱུར་བ་མེད་པའི་ཏིང་
ངེ་འཛིན། ཤེས་བྱ་འཁྲུལ་པ་མེད་པའི། སྙོམས་པ་ཆེན་པོའི་ངང་ལས་འགྱུར་བ་མེད་
པའི། གསལ་བ་མི་རྟོག་པ་འགྱུར་བ་མེད་པའི། ཡེ་དག་ཆེན་པོ་འགྱུར་བ་མེད་པའི།
ངང་ལས་མ་གཡོས་པ། ངང་ཉིད་མ་བཅོས་པ། མ་བརྩལ་ལྷུན་གྱིས་གྲུབ་པ། རྨད་
དུ་བྱུང་བའི་གཙུག །མཉམ་པ་ཉིད་བདེ་བ་ཆེན་པོ། དེ་དག་ཐམས་ཅད་ཡོངས་སུ་མི་
གཡོ་བ་འགྱུར་བ་མེད་པ་དེ་ཁོ་ན་ཉིད་ཀྱི་དོན་མ་བཅོས་པ་འགྱུར་བ་མེད་པའི་ཏིང་ངེ་
འཛིན་ཞེས་བྱ་བ་ཡོད་དེ། རིག་པ་ཤར་བའི། རང་བཞིན་རིག་པ་ཤར་བའི། མྱ་ངན་
322

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
ལས་འདས་པའི། ལྷུན་གྱིས་རྫོགས་པའི། སྐྱེ་འགག་མེད་པའི། ཡངས་ཤིང་རྒྱ་ཆེ་བའི།
འདུ་ཤེས་མི་འཇུག་པའི། བཙལ་བ་མེད་པའི། དེ་ཉིད་མངོན་དུ་གྱུར་པའི། བདལ་
པ་ཆེན་པོའི། གཡུང་དྲུང་འགྱུར་བ་མེད་པའི། རྨད་དུ་བྱུང་བའི་གཙུག་མ་བཅོས་པའི།
ལེགས་པར་འབྱུང་བའི་ཡོན་ཏན་ལ་མ་བཅོས་པའི། སྙོམས་པར་ལྷུན་གྱིས་གནས་པ་
མ་བཅོས་པའི། རང་བཞིན་ཅིར་ཡང་མི་དམིགས་པའི། དོན་ལ་མི་འཁྲུལ་བའི་བྱང་
ཆུབ་སེམས་དང་ལྡན་པའི། ཏིང་ངེ་འཛིན་ཞེས་བྱ་བ་ཡོད་དེ། ཁམས་བརྒྱད་གཏན་
ལ་ཕབ་པའི་དོན་རྣམ་པར་ངེས་པ་ལས། དུམ་བུ་གཉིས་པ། བམ་པོ་དྲུག་པའོ། །། །
འགྱུར་བ་མེད་པའི། བོན་ཐམས་ཅད་ཡོངས་སུ་གསལ་བའི། རང་བཞིན་མེད་
པའི། ངང་ཉིད་ནམ་མཁའ་ཅི་བཞིན་པ། དངོས་པོ་དང་མཚན་མ་མེད་པ་ལ་བདལ་
པ་ཆེན་པོ། ཨ་སྐྱེ་བ་མེད་པ་རིག་པ་གདེང་དུ་གྱུར་པ། ཡེ་འབྱུང་ཆེན་པོ་མ་བཅོས་པ་
རང་སྣང་བ། ཡེ་དག་ཆེན་པོ་མ་བཅོས་པ་རང་སྣང་བ། ཡེ་རྟོགས་ཆེན་པོ་མ་བཅོས་
པ་རང་སྣང་བ། ཡེ་གྲུབ་ཆེན་པོ་མ་བཅོས་པ་རང་སྣང་བ། རྣམ་པར་དག་པ་མ་
བཅོས་པ་རང་སྣང་བ། ཡོངས་སུ་དག་པ་མ་བཅོས་པ་རང་སྣང་བ། བརྟག་ཏུ་མེད་
པ། སྣང་སྟོང་གཉིས་ཀྱི་མཐའ་ལས་འདས་པ། མི་དམིགས་པ་ལ་མཉམ་པར་གནས་
པ་གསལ་བ་ཡེ་ཤེས་ཀྱི་ཏིང་ངེ་འཛིན་ཞེས་བྱ་བ་ཡོད་དེ། མཉམ་པ་ཉིད་གཉིས་
སུ་མེད་པའི། མངོན་དུ་དེ་བཞིན་ཉིད་ཤེས་པ་བྱང་ཆུབ་ཀྱི་སེམས་དང་ལྡན་པའི།
ཡོངས་སུ་རིག་པ་ཤེས་པའི། གསལ་བ་ཆེན་པོ་རིག་པ་ཤར་བའི། རིག་པ་ཆེན་པོ་རྨད་
དུ་བྱུང་བའི། ཡོངས་སུ་ཐག་ཆོད་པའི། སྣང་ལ་གདོས་པ་མེད་པའི། གསལ་ལ་མ་
ཆགས་པའི། དེ་བཞིན་ཉིད་མ་བཅོས་པའི་ཏིང་ངེ་འཛིན་ཞེས་བྱ་བ་ཡོད་དེ། བཏང་
སྙོམས་ཆེན་པོའི། བཏང་སྙོམས་ཆེན་པོ་ཅི་ལ་ཡང་རྣམ་པར་མ་གཡོས་པའི། མི་རྩོལ་
བའི། མི་རྟོག་པའི། མི་འཚེ་བའི། མི་འཁྲུགས་པའི། མི་སྦྱོར་བའི། མི་འབྱེད་པའི། མི་
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དམིགས་པའི་ཏིང་ངེ་འཛིན་ཞེས་བྱ་བ་ཡོད་དེ། མི་བཟད་འཁོར་ལོ་རྒྱན་གྱི། རིན་
ཆེན་ཕྲེང་བ་རྒྱུད་ཀྱི། ཨུད་དཔལ་དཀར་དམར་མ་ཆགས་ཐབས་ཀྱི། སེང་གེ་རྣམ་
པར་བསྒྱིངས་པའི། དབའ་ཀློང་གསེར་གྱི་ཕ་བོང་སྲ་བརྟན་གྱི། གཡུང་དྲུང་བྲག་ཆེན་
སྲ་བརྟན་མི་འགྱུར་བའི། གསེར་གྱི་ས་གཞི་ཐེག་ཆེན་སྟོབས་ཀྱི། ཐབས་ཆེན་གསང་བ་
དོན་གྱི། རྟོག་པ་སྤང་མེད་ལུང་གི། ནམ་མཁའ་ཡེ་འབྱུང་དབྱིངས་ཀྱི། བདེ་བ་རྒྱས་
འདེབས་ཀློང་གི། རྒྱུན་མེད་ཤེས་རབ་ཟབ་མོའི། བདེ་བ་ཡོངས་ལ་ཁྱབ་པའི། མཚན་
མ་མེད་པ་ལ་ཡང་དག་པར་གནས་པའི། དོན་དམ་པར་ཅི་ལ་ཡང་རྣམ་པར་མི་རྟོག་
པའི། དེ་ཁོ་ན་མཚན་མ་མེད་པ་ལ་ཡང་དག་པར་རིག་པ་གདེང་དུ་གྱུར་བའི་ཏིང་
ངེ་འཛིན་ཞེས་བྱ་བ་ཡོད་དེ། ཟད་པ་མེད་པ་ལ་ཡང་དག་པར་གནས་པའི། ཟག་པ་
ཟད་པ་ལ་མི་དམིགས་པའི་ཚུལ་གྱི། མངོན་དུ་གྱུར་པ་ངང་གི། དེ་བཞིན་ཉིད་ལ་རང་
བཞིན་གྱི། བྱམས་པ་ཆེན་པོ་ལྷན་གྱི། ཚད་མེད་པ་ལ་མ་ཡེངས་པར། སྙིང་རྗེ་ཆེན་པོ་
ལ་སྙོམས་པར། ཤེས་རབ་ཆེན་པོ་ལ་ངང་གི་གནས་པའི་ཏིང་ངེ་འཛིན་ཞེས་བྱ་བ་ཡོད་
དེ། འཁྲུལ་པ་མེད་པའི་གདེང་དུ་གྱུར་པས། མ་ཡིན་པས་མི་བསླུ་བའི་གདེང་དུ་གྱུར་
པས། མི་བསྙེལ་བའི་གཟུངས་ཐོབ་པས་དྲན་པའི་རྗེས་སུ། མཐའ་ལས་འདས་པའི་
དུས་ལ། མཚོན་ཅིང་བརྗོད་དུ་མེད་པས། གསལ་ལ་མ་ཆགས་པས། མཚན་མ་མེད་
པའི་རྗེས་སུ། སྤྲོས་པ་ཐམས་ཅད་དང་བྲལ་བའི་རྗེས་སུ། མི་སྦྱོར་མི་འབྱེད་པའི་རྗེས་
སུ། ཡོངས་རྫོགས་མྱ་ངན་ལས་འདས་པའི་རྗེས་སུ། རྩོལ་བ་ཐམས་ཅད་དང་བྲལ་
བའི་རྗེས་སུ། འཛིན་རྟོག་མེད་པའི་རྗེས་སུ། བླང་དོར་མེད་པའི་རྗེས་སུ། དེ་ཉིད་
མ་བཅོས་པའི་རྗེས་སུ་ཡི་རང་མི་གཡོ་བའི་ཏིང་ངེ་འཛིན་ཞེས་བྱ་བ་ཡོད་དེ། ཡོངས་
སུ། དག་པར། མཐོང་བ། སྔོན་ལ། རྗེས་སུ། འགྲོ་བའ། ཕྱིན་པ། གནས་པ། རྟོགས་
པ། རྣམ་པར་དག་པ། ལྷུན་གྱིས་གྲུབ་པ། འགྱུར་བ་མེད་པ། རང་བཞིན་མེད་པ།
324

འབུམ་སྡེ། ཁམས་རྩ་རྣམ་ངེས།
མཉམ་ཉིད། སྟོར་བྲལ་མེད་པ། རྣམ་པར་གཅོད་པ། བླང་དོར་མེད་པ། ཐམས་
ཅད་མཁྱེན་པ། ཁྱབ་བདལ་ཆེན་པོ། དེ་བཞིན་ཉིད། མ་བཅོས་པ་རང་བཞིན་གསལ་
བ། མི་དམིགས་པ་ཤེས་རབ་ཆེན་པོའི་ཏིང་ངེ་འཛིན་ཞེས་བྱ་བ་ཡོད་དེ། གཡུང་དྲུང་
བདེ་བ་ཆེན་པོ་ལྷུན་ལ་གནས་པའི། ཡེ་ནས་ཁྱབ་པའི། མཁའ་ལ་ཤར་བའི། ཀློང་
དུ་འཁྱིལ་པའི། འོད་དུ་གསལ་བའི། མི་འགྱུར་བའི་དོན་གྱི། མ་བཅོས་པའི་དོན་
གྱི། འཆོར་བ་མེད་པའི་དོན་གྱི། སྐྱེ་འགག་མེད་པའི་དོན་གྱི། མཐའ་ལས་འདས་པའི་
དོན་གྱི། འདུ་འབྲལ་མེད་པའི་དོན་གྱི། གཡོ་བ་མེད་པའི་དོན་གྱི། བརྟག་ཏུ་མེད་
པའི་དོན་གྱི། བཙལ་དུ་མེད་པའི་དོན་གྱི། ངང་ལས་མ་གཡོས་པའི་དོན་གྱི། ཏིང་ངེ་
འཛིན་ཞེས་བྱ་བ་ཡོད་དོ། །བླ་ན་མེད་པ་ཡང་དག་པར་རྫོགས་པའི་འབྲས་བུ་ལྷུན་
གྱིས་གྲུབ་པའི། རྫོགས་པའི་ཏིང་ངེ་འཛིན་ཞེས་བྱ་བ་ཡོད་དེ། ཏིང་ངེ་འཛིན་དེ་དག་
ལ། མི་དམིགས་པའི་ཚུལ་གྱིས་སྙོམས་པར་འཇུག་སྟེ་གནས་པ་དེ་ནི་ཤིན་ཏུ་རིག་པར་
བྱའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། ཏིང་ངེ་འཛིན་
ཟབ་མོ་ལ་སྙོམས་པར་གནས་པ་བསྟན་པའི་ལེའུ་སྟེ་ལྔ་བཅུ་གཅིག་པའོ།། །། །
༧ དེ་ནས་ནཱ་ག་ཀླུའི་ལྷ་མོ་འོད་ལྡན་མས། ཨུ་དུམ་ཝ་རའི་མེ་ཏོག་བདུན་སྟོན་
པ་ལ་གཏོར་ཏེ། གསོལ་པ། གཤེན་རབ་ལགས། ཏིང་ངེ་འཛིན་ཟབ་མོ་དེ་དག་ལ་
སྙོམས་པར་འཇུག་སྟེ་གནས་པར་རིག་ན། བསོད་ནམས་དང་འབྲས་བུ་ཅི་ལྟ་བུ་ཞིག་
ཐོབ་པར་འགྱུར། ཀླུ་གཙུག་ན་རིན་ཆེན་གྱི་གོང་ན་ཡང་། བསོད་ནམས་དང་། རིག་
པ་ཆེ་བ་མཆིས་སམ། མཆིས་པར་འགྱུར་རམ། ཞེས་ཞུས་སོ། །དེའི་ཚེ་གཤེན་རབ་མི་
བོས་ལྷ་མདའ་སྒྲོ་དཀར་གྱི་མགུལ་དུ། ཡིད་བཞིན་གྱི་ནོར་བུ་རིན་པོ་ཆེ་བཏགས་པ་
ཞིག །ཀླད་ལ་ལན་གསུམ་དུ་བསྐོར་ཏེ། ཞལ་འཛུམ་པར་མཛད་ནས་བཀའ་སྩལ་པ།
ཀླུ་མོ་མ་མ་དེ། གཞན་ཡང་གཡུང་དྲུང་སེམས་དཔའ་སེམས་དཔའ་རྣམས། གང་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རིགས་ཀྱི་བུ་འམ། རིགས་ཀྱི་བུ་མོ་དག །བསོད་ནམས་ཆེ་བ་དང་། འབྲས་བུ་དག་པ་
དང་། རིག་པ་ཆེ་བ་ཐོབ་པར་འདོད་ན། སྦྱིན་པ་ནི་རབ་ཏུ་ཐོངས་ཤིག །ཚུལ་ཁྲིམས་
ནི་རབ་ཏུ་སྲུངས་ཤིག །བཟོད་པ་ནི་རབ་ཏུ་སྒོམས་ཤིག །བརྩོན་འགྲུས་ནི་རབ་ཏུ་
སྐྱེད་ཅིག །བསམ་གཏན་ལ་རབ་ཏུ་གནས་པར་གྱིས་ཤིག །དགེ་བའི་རྩལ་སྟོབས་ཆེ་
བར་གྱིས་ཤིག །སྙིང་རྗེའི་དཔུང་གཉེན་ནི་ཆེ་བར་གྱིས་ཤིག །སྨོན་ལམ་ལ་རེ་དོགས་
མེད་པར་ཐོབས་ཤིག །ཆགས་པ་མེད་པའི་ཐབས་ཀྱིས་དགེ་བའི་རྩ་བ་མཐར་ཕྱིན་
པར་གྱིས་ཤིག ། མི་དམིགས་པའི་ཤེས་རབ་ཀྱིས་ཐབས་ཟིན་པར་གྱིས་ཤིག །དད་པ་
ལ་སྐྱོ་ངས་མེད་པར་གྱིས། སྡོམ་པ་ལ་བླང་དོར་མེད་པར་གྱིས། བདུད་ཀྱི་ལས་ལ་
ཡོངས་སུ་སྤང་བར་གྱིས། ཉོན་མོངས་པ་བརྒྱད་ཁྲི་བཞི་སྟོང་ནི། གཉེན་པོ་ཡེ་ཤེས་
ཀྱིས་ཟིལ་གྱིས་གནོན་པར་གྱིས། ཐང་ཅིག་ཙམ་གྱི་དགེ་བའི་རྩ་བ་གང་ལགས་པ་ལ་
ཡང་རྗེས་སུ་ཡིད་རང་བར་གྱིས་ཤིག །ཏིང་ངེ་འཛིན་ཟབ་མོ་ལ་མི་དམིགས་པའི་ཚུལ་
གྱིས་སྙོམས་པར་འཇུག་སྟེ་གནས་པར་གྱིས་ཤིག །དེ་ལྟར་ན། གཡུང་དྲུང་སེམས་
དཔའ་སེམས་དཔའ་ཆེན་པོའི་སྤྱོད་པ་ལ་རབ་ཏུ་འཇུག་པར་གྱིས་ཤིག །གང་རིགས་
ཀྱི་བུ་འམ། རིགས་ཀྱི་བུ་མོ་དག །དེ་ལྟ་བུ་དགེ་བའི་རྩ་བ་རྒྱ་ཆེ་བར་བྱེད་དམ། བྱེད་
པར་འགྱུར་ན། ཀླུ་གཙུག་ན་རིན་ཆེན་གྱི་གོང་ན་ཡང་། བསོད་ནམས་ཆེ་བ་ཡོད་དེ།
བསོད་ནམས་དེ་ནི་འཐོབ་བོ། །ཐོབ་པར་འགྱུར་རོ། །རིག་པ་གསལ་བ་ཡོད་དེ། རིག་
པ་དེ་ནི་འཆར་རོ། །འཆར་བར་འགྱུར་རོ། །འབྲས་བུ་དག་པ་ཡོད་དེ། འབྲས་བུ་དེ་
ནི་རྙེད་དོ། །རྙེད་པར་འགྱུར་རོ། །གསོལ་བ། གཤེན་རབ་ལགས། ཀླུ་གཙུག་ན་རིན་
ཆེན་གྱི་གོང་ན་ཡང་། བསོད་ནམས་ཆེ་བ་ཞིག །འཇིག་རྟེན་གང་ན་འབྱུང་ཞིང་གང་
དུ་གནས་པ་ལགས། རིག་པ་ཆེ་བ་ཞིག་འཇིག་རྟེན་གང་དུ་འབྱུང་ཞིང་གང་དུ་གནས་
པ་ལགས། འབྲས་བུ་དག་པ་ཞིག་འཇིག་རྟེན་ན་གནས་སམ། གནས་པར་འགྱུར་
326

འབུམ་སྡེ། ། ཁམས་རྩེ་རྣམ་ངེས། ། ༼ཁའོ། ༽
རམ། གཤེན་རབ་མི་བོས་བཀའ་སྩལ་པ། ཨེ་མ་ཀླུ་མོ་མ་མ་དེ། ཁྱེད་ཅག་ཀླུའི་རིགས་
སུ་གཏོགས་པ་ཀུན། བསོད་ནམས་ཆེ་བ་ཚོར་རམ། ཚོར་བ་ཡིན་ནམ། འབྲས་བུ་དག་
པ་ཚོར་རམ། ཚོར་བ་ཡིན་ནམ། ཚོར་རམ། ཚོར་ན། ཀླུ་མོ་ཁྱོད་ནི་རིག་པ་ཆུང་ངོ༌། །
དཔེར་ན། གངས་དཀར་པོ་ནི། དམའ་ཡང་མཐོ་ས་ན་འདུག་ལ། མཚོ་ལྡང་ལྡིང་
ནི་མཐོ་ཡང་དམའ་ས་ན་ཡོད་པ་དང་འདྲ་སྟེ། མི་དང་ལྷའི་གནས་ན་འདུག་པ་ནི།
བསོད་ནམས་དང་རིག་པ་ཆུང་ཡང་ཆེ་ལ། ཀླུ་དང་བྱོལ་སོང་གི་གནས་ན་འདུག་པ་
ནི། བསོད་ནམས་དང་རིག་པ་ཆེ་ཡང་ཆུང་ངོ༌། དེ་ལྟར་ན། ཀླུ་དང་བྱོལ་སོང་གི་
འོག་ན་ཡང་བསོད་ནམས་དང་རིག་པ་ཆུང་བ་ནི། པྲིང་རྒྱུད་ཅེས་བྱ་བ་སེམས་ཅན་
ཡི་དྭགས་ཀྱི་སྡེ་རིགས་གསུམ་དུ་ཡོད་དོ། །སེམས་ཅན་ཡི་དྭགས་ཀྱི་འོག་ན་ཡང་།
བསོད་ནམས་དང་རིག་པ་ཆུང་བ་ནི། དུ་ཏི་ཞེས་བྱ་བ་སེམས་ཅན་དམྱལ་བའི་སྡེ་
རིགས་བཅོ་བརྒྱད་དུ་ཡོད་དོ། །དེ་ལྟར་ན། དུ་ཏི་ཞེས་བྱ་བའི་སེམས་ཅན་དམྱལ་
བའི་པྲིང་རྒྱུད་ཅེས་བྱ་བའི་སེམས་ཅན་ཡི་དྭགས་ཀྱི། དུད་དང་མུར་ཟངས་ཞེས་བྱ་
བ་ཀླུ་དང་བྱོལ་སོང་གི་གོང་ན་ཡང༌། བསོད་ནམས་དང་རིག་པ་ཆེ་བ་ནི། འཇིག་
རྟེན་དུ་འབྱུང་ངོ༌། །ཕམ་ལིང་བིང་ང་ཞེས་བྱ་བ། གླིང་བཞི་མི་ཡི། ཝེར་ཞི་སད་ཅེས་
བྱ་བ། རྒྱལ་ཆེན་རིགས་བཞི་ལྷའི། སུམ་པི་ཅུ་ཙེ་སད་ཅེས་བྱ་བ། སུམ་ཅུ་རྩ་གསུམ་
ལྷའི། ཨི་ཤི་དེ་མིན་སད་ཅེས་བྱ་བ། དགའ་ལྡན་ལྷའི། བྷ་ཏིང་རྐྱེལ་ཞི་སད་ཅེས་བྱ་
བ། འཕྲུལ་དགའི་ལྷའི། ཏོར་ཙེའི་ལིག་རྐྱ་སད་ཅེས་བྱ་བ། གཞན་འཕྲུལ་དབང་བྱེད་
ལྷའི། ལ་ཤམ་ལིག་མུར་སད་ཅེས་བྱ་བ། འཐབ་བྲལ་ལྷའི། རྐྱེལ་ཟུར་སད་ཅེས་བྱ་
བ། ཚངས་པ་མདུན་ན་འདོན་གྱི་ལྷའི། རྐྱེལ་དུན་བུ་སད་ཅེས་བྱ་བ། ཚངས་པ་ཀུན་
འཁོར་གྱི་ལྷའི། རྐྱེལ་སད་རྒྱུང་སད་ཅེས་བྱ་བ། ཚངས་པ་འབུམ་ཁྲི་ལྷའི། ཉེ་ལོ་ནེ་
སུམ་སད་ཅེས་བྱ་བ། བསམ་གཏན་གཉིས་པའི་ལྷའི། ཁིར་ཀར་ཝེག་ཞི་སད་ཅེས་བྱ་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བ། འོད་ཆུང་ལྷའི། ཁིར་ཀར་ཉི་འབར་སད་ཅེས་བྱ་བ། འོད་གསལ་ལྷའི། ཡར་སྣེ་
ཁིར་ཀར་སད་ཅེས་བྱ་བ། ཚད་མེད་འོད་ཀྱི་ལྷའི། ཁ་ནམ་དེ་ཆུ་སད་ཅེས་བྱ་བ། དགེ་
ཆུང་ལྷའི། ཁ་ནམ་དེ་ཤོ་སད་ཅེས་བྱ་བ། དགེ་རྒྱས་ལྷའི། ཁ་ནམ་མུ་ཏོར་སད་ཅེས་
བྱ་བ། ཚད་མེད་དགེ་བའི་ལྷའི། ཉེ་ལོ་བིང་ང་སད་ཅེས་བྱ་བ། བསམ་གཏན་བཞི་
པའི་ལྷའི། དུ་མུན་ཁིར་ཀར་སད་ཅེས་བྱ་བ། སྤྲིན་མེད་འོད་ཀྱི་ལྷའི། ཤེ་ཙུ་དེ་བ་སད་
ཅེས་བྱ་བ། བསོད་ནམས་སྐྱེ་བའི་ལྷའི། དམུ་རྡོ་དེ་ཞི་སད་ཅེས་བྱ་བ། འབྲས་བུ་ཆེ་
བའི་ལྷའི། དམུ་རྡོ་ཨག་ཀྱོ་ང་དྲུག་སད་ཅེས་བྱ་བ། གནས་གཙང་མ་ལྔའི་ལྷའི། མུར་
ཟངས་དྷཱི་མིན་སད་ཅེས་བྱ་བ། ལྕགས་ཀྱི་གནམ་ཡོལ་ན་བཞུགས་པ་མི་ཆེ་བའི་ལྷའི།
མུར་བུང་ཏིང་མིན་སད་ཅེས་བྱ་བ། ཟངས་ཀྱི་གནམ་ཡོལ་ན་བཞུགས་པ་མི་གདུང་
བའི་ལྷའི། དྲུང་མུ་ཧྲི་མིག་སད་ཅེས་བྱ་བ། རིན་པོ་ཆེའི་གནམ་ཡོལ་ན་བཞུགས་
པའི་ཤིན་ཏུ་མཐོང་བའི་ལྷའི། ཏིང་ཝེར་སད་ཀོ་སད་ཅེས་བྱ་བ། གཡུའི་གནམ་ཡོལ་
ན། བཞུགས་པ་གྱ་ནོམ་སྣང་བའི་ལྷའི། དམུ་མར་རྐྱེལ་ཞི་སད་ཅེས་བྱ་བ། གསེར་གྱི་
གནམ་ཡོལ་ན་བཞུགས་པ་འོག་མིན་གནམ་གྱི་ལྷའི། ཡ་སྣེ་ཀོང་ཅོས་སད་ཅེས་བྱ་བ།
སྐྱོན་སྤངས་ལྷའི། དམུ་ཏོར་ལྔ་ནེ་སད་ཅེས་བྱ་བ། ནམ་མཁའ་མཐའ་ཡས་སྐྱེ་མཆེད་
ལྷའི། ཁྲི་རྨ་ལྔ་ནེ་སད་ཅེས་བྱ་བ། རྣམ་ཤེས་མཐའ་ཡས་སྐྱེ་མཆེད་ལྷའི། ལྗིས་སམ་
ལྡིས་སད་ཅེས་བྱ་བ། ཅི་ཡང་མེད་པ་སྐྱེ་མཆེད་ལྷའི། གོང་ན་ཡང་། བསོད་ནམས་
དང་རིག་པ་ཆེ་བ་འཇིག་རྟེན་དུ་འབྱུང་ངོ༌། །དེ་ལྟར་ན། དེའི་གོང་ན་ཡང་། བསོད་
ནམས་དང་། རིག་པ་ཆེ་བ་འཇིག་རྟེན་དུ་འབྱུང་ངོ༌། །ཤེ་ཙུ་ཝེར་གྱེར་སྨར་ཞེས་བྱ་བ་
ཕྱ་གཤེན། སད་ཝེར་གྱེར་ཞི་སྨར་ཞེས་བྱ་བ་ལྷ་བོན། གྱེར་མིན་སྤུངས་ཟུར་གྱེར་ཞེས་
བྱ་བ། འཕྲུལ་གཤེན། ལིག་མུར་ཏེར་རྐྱ་གྱེར་ཞེས་བྱ་བ། སྲིད་གཤེན་གྲུབ་སྟེ་མོས་
པར་སྤྱོད་པའི་ས་ཞེས་བྱ་བ། བསོད་ནམས་ནི་རྒྱུན་མི་འཆད། རིག་པ་ནི་མ་གཡོས་
328

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
པར་གསལ་བ་ཡོད་དོ། །དེའི་གོང་ན་ཡང་གཡུང་དྲུང་གི་ས་བཅུ་རིམ་གྱིས་གནས་
ཏེ། དེ་ནི་གཡུང་དྲུང་གི་བོན་ཕྱེ་བ་མེད་པ་ལ་མ་འདྲེས་པ་དགུ་ལ་མི་དམིགས་བའི་
ཚུལ་གྱིས་སྙོམས་པར་སྤྱོད་ཅིང་གནས་སོ། །དེ་ནི་སྦྱིན་པ་བཏང་བའི། ཚུལ་ཁྲིམས་
བསྲུངས་བའི། བཟོད་པ་བསྒོམ་པའི། བརྩོན་འགྲུས་བསྐྱེད་པའི། བསམ་གཏན་ལ་
གནས་པའི། སྟོབས་དང་ལྡན་པའི། སྙིང་རྗེ་བསྐྱེད་པའི། སྨོན་ལམ་དག་པའི། ཡང་
དག་པའི་ཐབས་ལ་མཁས་པའི། ཤེས་རབ་གསལ་བའི་དོན་གྱིས་བླ་ན་མེད་པར་ཕྱིན་
པའོ། །དེ་ནི་རྣམ་པར་བྱང་བ་རྣམས་ལ་མི་དམིགས་པའི་ཚུལ་གྱིས་སྙོམས་པར་འཇུག་
སྟེ། གནས་པའི་དོན་གྱིས་བླ་ན་མེད་པར་ཕྱིན་པའོ། །གཤེན་རབ་མི་བོས་བཀའ་སྩལ་
པ། ཀླུ་མོ་མ་མ་དེ། གཡུང་དྲུང་གི་ས་ལ་གནས་པ་དེ་དག་ནི། འབྲས་བུ་ཐོབ་པའི་
དོན་ཆེའོ། །མོས་པར་སྤྱོད་པའི་ས་ལ་གནས་པ་ནི། འབྲས་བུ་ཐོབ་པའི་དབང་ཆེའོ། །
ཡོད་མིན་མེད་མིན་གྱི་སྐྱེ་མཆེད་ལ་གནས་པ་ནི། འབྲས་བུ་ཐོབ་པའི་རང་བཞིན་
ཆེའོ། ། ཅི་ཡང་མེད་པའི་སྐྱེ་མཆེད་ལ་གནས་པ་ནི། འབྲས་བུ་ཐོབ་པའི་ངོ་བོ་ཉིད་
ཆེའོ། །རྣམ་ཤེས་མཐའ་ཡས་སྐྱེ་མཆེད་ལ་གནས་པ་ནི། འབྲས་བུ་ཐོབ་པའི་ཤེས་པ་
ཆེའོ། །ནམ་མཁའ་མཐའ་ཡས་སྐྱེ་མཆེད་ལ་གནས་པ་ནི། འབྲས་བུ་ཐོབ་པའི་གནས་
པ་ཆེའོ། །དེ་ལྟར་ན། འོག་མིན་གནམ་གྱི་ལྷ། གྱ་ནོམ་སྣང་བའི་ལྷ། ཤིན་ཏུ་མཐོང་
བའི་ལྷ། མི་གདུང་བའི་ལྷ། མི་ཆེ་བའི་ལྷ། འབྲས་བུ་ཆེ་བའི་ལྷ། བསོད་ནམས་སྐྱེ་
བའི་ལྷ། སྤྲིན་མེད་འོད་ཀྱི་ལྷ། དགེ་རྒྱས་ཀྱི་ལྷ། ཚད་མེད་དགེ་བའི་ལྷ། ཆུང་དགེའི་
ལྷ། ཚད་མེད་འོད་ཀྱི་ལྷ། འོད་གསལ་གྱི་ལྷ། འོད་ཆུང་གི་ལྷ། ཚངས་པ་ཆེན་པོ་
འབུམ་ཁྲིའི་ལྷ། ཚངས་པ་ཀུན་འཁོར་གྱི་ལྷ། ཚངས་པ་མདུན་ན་འདོན་གྱི་ལྷ་ཞེས་
བྱ་བ་འབྲས་བུ་དག་པའི་གཟུགས་ཆེ་བ་ཡོད་དོ། །འཐབ་བྲལ་གྱི་ལྷ། གཞན་འཕྲུལ་
དབང་བྱེད་ཀྱི་ལྷ། འཕྲུལ་དགའི་ལྷ། དགའ་ལྡན་གྱི་ལྷ། སུམ་ཅུ་རྩ་གསུམ་གྱི་ལྷ།
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྒྱལ་ཆེན་རིགས་བཞིའི་ལྷ་ཞེས་བྱ་བ་འབྲས་བུ་དག་པའི་ལོངས་སྤྱོད་ཆེ་བ་ཡོད་དོ། །
དེ་ལྟར་ན། གླིང་བཞིའི་མི་ནི་འབྲས་བུ་དག་པའི་ཚོགས་ཆེ་བ་ཡིན་ནོ། །
༧ གཤེན་རབ་མི་བོས་བཀའ་སྩལ་པ། གང་རིགས་ཀྱི་བུ་འམ། རིགས་ཀྱི་བུ་མོ་
དག །འབྲས་བུ་རྣམ་པར་དག་པ་ཐོབ་པར་འདོད་ན། གཡུང་དྲུང་སེམས་དཔའ་
སེམས་དཔའ་ཆེན་པོའི་སྤྱོད་པ་ལ་རབ་ཏུ་འཇུག་པར་བྱའོ། །གསོལ་པ། གཤེན་རབ་
ལགས། གཡུང་དྲུང་སེམས་དཔའི་སྤྱོད་པ་ལ་ཅི་ལྟར་བརྟག་ཅིང་འཇུག་པར་བགྱི།
གཤེན་རབ་མི་བོས་བཀའ་སྩལ་པ། གང་རིགས་ཀྱི་བུ་འམ། རིགས་ཀྱི་བུ་མོ་དག །
གཡུང་དྲུང་སེམས་དཔའི་སྤྱོད་པ་ལ་རབ་ཏུ་འཇུག་པར་འདོད་ན། ཀུན་ནས་ཉོན་
མོངས་པ་ཡོངས་སུ་མི་རྟོག་གོ །ཀུན་ནས་ཉོན་མོངས་པ་ལ་ཡོངས་སུ་མི་རྟོག །ཀུན་
ནས་ཉོན་མོངས་པས་ཡོངས་སུ་མི་རྟོག །རྣམ་པར་བྱང་བ་ཡོངས་སུ་མི་རྟོག །རྣམ་
པར་བྱང་བ་ལ་ཡོངས་སུ་མི་རྟོག །རྣམ་པར་བྱང་བས་ཡོངས་སུ་མི་རྟོག་གོ །གཤེན་
རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་ལྷའི་བུ། གང་གཡུང་དྲུང་སེམས་
དཔའ་སེམས་དཔའ་ཆེན་པོ་ཞིག །བླ་ན་མེད་པ་ཡང་དག་པར་རྫོགས་པའི་འབྲས་བུ་
ཐོབ་པར་འདོད་ན། མཚན་མ་དང་མཚན་མ་མེད་པ་གང་ལ་ཡོངས་སུ་མ་བརྟགས་
ན། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །དེ་ལྟར་ན།
ཀུན་ནས་ཉོན་མོངས་པ་ཡོངས་སུ་མ་བརྟགས་པ། ཀུན་ནས་ཉོན་མོངས་པ་ལ་ཡོངས་
སུ་མ་བརྟགས་པ། ཀུན་ནས་ཉོན་མོངས་པས་ཡོངས་སུ་མ་བརྟགས་པས། དེས་ནི་བླ་
ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་འགྱུར་རོ། །རྣམ་པར་བྱང་བ་
ཡོངས་སུ་མ་བརྟགས་པ། རྣམ་པར་བྱང་བ་ལ་ཡོངས་སུ་མ་བརྟགས་པས། རྣམ་པར་
བྱང་བ་ཡིས་ཡོངས་སུ་མ་བརྟགས་པ་དེ་ནི། བླ་ན་མེད་པ་ཡང་དག་པར་རྫོགས་པའི་
འབྲས་བུ་ཐོབ་པར་འགྱུར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
330

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
ལགས། ཀུན་ནས་ཉོན་མོངས་པ་ཡོངས་སུ་མ་བརྟགས། ཀུན་ནས་ཉོན་མོངས་པ་ལ་
ཡོངས་སུ་མ་བརྟགས། ཀུན་ནས་ཉོན་མོངས་པ་ཡིས་ཡོངས་སུ་མ་བརྟགས་པ། དེ་
ནི་རིག་པ་ཤར་བའི་དགོངས་པ་ཅི་ལ་མཛད་པ་ལགས། རྣམ་པར་བྱང་བ་ཡོངས་སུ་
མ་བརྟགས། རྣམ་པར་བྱང་བ་ལ་ཡོངས་སུ་མ་བརྟགས་པ། རྣམ་པར་བྱང་བ་ཡིས་
ཡོངས་སུ་མ་བརྟགས་པ་དེ་ནི། རིག་པ་ཤར་བའི་དགོངས་པ་ཅི་ལ་མཛད་པ་ལགས།
གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་ལྷའི་བུ། གང་ཞིག་བླ་ན་མེད་
པ་ཡང་དག་པར་རྫོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རིག་པ་ཤར་བའི་སྐྱེས་བུ་རྣམས་ནི། ཀུན་ནས་ཉོན་མོངས་པ་དགོངས་པ་མི་
མཛད། ཀུན་ནས་ཉོན་མོངས་པ་ལ་དགོངས་པ་མི་མཛད། ཀུན་ནས་ཉོན་མོངས་པ་
ཡིས་དགོངས་པ་མི་མཛད་དོ། །ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ཞེ་ན། རིག་པ་ཤར་
བའི་དགོངས་པ་ཟབ་མོ་ལ་གཟའ་གཏད་མེད་པས། ཀུན་ནས་ཉོན་མོངས་པ་དང་།
ཀུན་ནས་ཉོན་མོངས་པ་ཡིས་དགོངས་པ་མི་མཛད་དོ། །ཡིད་ཀྱི་ཁྱེའུ་ཆུང་། དེ་ཅིའི་
ཕྱིར་ཞེ་ན། རིག་པ་ཤར་བའི་དགོངས་པ་ཟབ་མོ་ལ་གཟའ་གཏད་མེད་པས། ཀུན་
ནས་ཉོན་མོངས་པ་དང་། ཀུན་ནས་ཉོན་མོངས་པ་མ་ཡིན་པ་གང་ཡང་མི་དམིགས་
པའི་ཕྱིར་རོ། །རྣམ་པར་བྱང་བ་དགོངས་པ་མི་མཛད། རྣམ་པར་བྱང་བ་ལ་དགོངས་
པ་མི་མཛད། རྣམ་པར་བྱང་བ་ཡིས་དགོངས་པ་མི་མཛད་དོ། །ཡིད་ཀྱི་ཁྱེའུ་ཆུང་།
དེ་ཅིའི་ཕྱིར་ཞེ་ན། རིག་པ་ཤར་བའི་དགོངས་པ་ཟབ་མོ་ལ་གཟའ་གཏད་མེད་པས།
རྣམ་པར་བྱང་བ་དང་། རྣམ་པར་བྱང་བ་མ་ཡིན་པ་གང་ཡང་མི་དམིགས་པའི་
ཕྱིར་རོ། །གཤེན་རབ་མི་བོས་བཀའ་སྩལ་པ། གང་ཞིག་བླ་ན་མེད་པ་ཡང་དག་པར་
རྫོགས་པའི། གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་
ནི། དགོངས་པ་ནམ་མཁའ་དང་མཉམ་མོ། །ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ཞེ་ན།
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀུན་ནས་ཉོན་མོངས་པ་དང་། ཀུན་ནས་ཉོན་མོངས་པ་མ་ཡིན་པ། གང་ལ་ཡང་མི་
དམིགས་པའི་དགོངས་པ་དེ་ནི། ནམ་མཁའ་དང་མཉམ་མོ། །རྣམ་པར་བྱང་བ་དང་
རྣམ་པར་བྱང་བ་མ་ཡིན་པ་གང་ལ་ཡང་མི་དམིགས་པའི་དགོངས་པ་དེ་ནི། ནམ་
མཁའ་དང་མཉམ་མོ། །ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། རིག་
པ་ཤར་བའི་དགོངས་པ་ནམ་མཁའ་དང་མཉམ་པའི་དུས་ན། ཀུན་ནས་ཉོན་མོངས་
པའི་རང་བཞིན་ཅི་ལྟར་འགྱུར་བ་ལགས། རྣམ་པར་བྱང་བའི་རང་བཞིན་ཅི་ལྟར་
འགྱུར་བ་ལགས། གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་
ལྟ་སྟེ། ནམ་མཁའི་རང་བཞིན་བརྟག་ཏུ་མེད་པས། ཀུན་ནས་ཉོན་མོངས་བའི་རང་
བཞིན་བརྟག་ཏུ་མེད་དོ། །དེ་ལྟར་ན། ནམ་མཁའི་རང་བཞིན་བརྟག་ཏུ་མེད་པ་
དང༌། ཀུན་ནས་ཉོན་མོངས་པའི་རང་བཞིན་བརྟག་ཏུ་མེད་པ་དང་། རིག་པ་ཤར་
བའི་རང་བཞིན་ཉིད་བརྟག་ཏུ་མེད་པ་འདི་ལ་གཉིས་སུ་མེད་དེ། གཉིས་སུ་བྱར་མེད་
སོ་སོར་མ་ཡིན་ཐ་མི་དད་དོ། །ནམ་མཁའི་རང་བཞིན་བརྟག་ཏུ་མེད་པས། རྣམ་
པར་བྱང་བའི་རང་བཞིན་བརྟག་ཏུ་མེད་དོ། །དེ་ལྟར་ན། ནམ་མཁའི་རང་བཞིན་
བརྟག་ཏུ་མེད་པ་དང་། རྣམ་པར་བྱང་བའི་རང་བཞིན་བརྟག་ཏུ་མེད་པ་དང་།
རིག་པ་ཤར་བའི་རང་བཞིན་བརྟག་ཏུ་མེད་པ་དེ་ལ་གཉིས་སུ་མེད་དེ། གཉིས་སུ་
བྱར་མེད་སོ་སོར་མ་ཡིན་ཐ་མི་དད་དོ། །
དེ་ནས་ཡིད་ཀྱི་ཁྱེའུ་ཆུང་གིས། གསོལ་བ། གཤེན་རབ་ལགས། རང་རིག་པའི་ཡེ་
ཤེས་ནི། བརྟག་ཏུ་མ་མཆིས་པ། ཀུན་ལ་ཁྱབ་པ། དཔག་ཏུ་མ་མཆིས་པ། ཟད་པ་
མ་མཆིས་པ། མུ་མ་མཆིས་པ། འབྱམས་ཡས་པ། རྒྱ་ཡོངས་སུ་མ་ཆད་པ། མཚན་
མ་མ་མཆིས་པ། གཟའ་གཏད་མ་མཆིས་པ། བཙལ་དུ་མ་མཆིས་པ། མཚོན་དུ་
མ་མཆིས་པ། ཐོག་མ་དང་ཐ་མ་མ་མཆིས་པ། སྟོང་ཞིང་བདག་མེད་པ། སྐྱེ་བ་
332

འབུམ་སྡེ། ཁམས་རྩ་རྣམ་ངེས། ༼ཁའོ། ༽
མ་མཆིས་པ། འགག་པ་མ་མཆིས་པ། དཔྱད་དུ་མ་མཆིས་པ། སྤང་དུ་མ་མཆིས་
པ། སྒྲིབ་པ་མ་མཆིས་པ། ཐམས་ཅད་འབྱུང་བར་བྱེད་པ། ཡེངས་པ་མ་མཆིས་པ།
གསལ་བ་མངོན་གསུམ་པ། གསལ་ལ་རང་བཞིན་མེད་པ། རིག་པ་གདེང་དུ་གྱུར་
པ། བཅོས་སུ་མ་མཆིས་པ། འགྱུར་བ་མ་མཆིས་པ། མི་མཉམ་པ་མ་མཆིས་པ། སྤྲོས་
པ་མ་མཆིས་པ། གཉིས་སུ་རྟོག་པ་མ་མཆིས་པ། དམིགས་སུ་མ་མཆིས་པ། སྒོམ་དུ་
མ་མཆིས་པ། སྐྱེ་འཆི་མ་མཆིས་པ། སྤང་ལེན་མ་མཆིས་པ། འཕྲོ་འདུའི་མཚན་མ་
མ་མཆིས་པ། ལྷག་མཐོང་གི་མཚན་མ་མ་མཆིས་པ། གདགས་པའི་ཚིག་མ་མཆིས་
པ། གཟའ་གཏད་མ་མཆིས་པ། ངང་གཡོ་བ་མ་མཆིས་པ། འདྲེས་པ་མ་མཆིས་
པ། དགེ་སྡིག་གཉིས་སུ་སྤྱོད་པ་མ་མཆིས་པ། སོ་སོ་ཡི་ཁྱད་པར་ལ་མ་བསྒྲིབས་པར་
གཟིགས་པ། འཁྲུལ་པ་མ་མཆིས་པ། ཆོ་འཕྲུལ་ཆེན་པོ་དང་ལྡན་པ། མ་ཡིན་པས་མི་
བསླུ་བ། སོ་སོར་ཡང་དག་པར་རིག་པ། ལམ་གྱི་རྣམ་པ་ཐམས་ཅད་མི་གསལ་བ་མ་
མཆིས་པ། གནས་ཀྱི་ཁྱད་པར་ལ་སོ་སོར་རིག་པ། ཡང་དག་པའི་འབྲས་བུ་གྲུབ་པ།
བདག་དོན་ལྷུན་གྱིས་གྲུབ་པ། གཞན་དོན་མཐའ་རུ་ཕྱིན་པ། བདེན་པ་རྟོགས་པ་
དང་ལྡན་པ། མི་དམིགས་པའི་ཏིང་ངེ་འཛིན་གྱིས་རྣམ་པར་གཅོད་པ། ངང་འཆོར་
བ་མ་མཆིས་པ། འཁྲུལ་པ་མ་མཆིས་པ། ཆགས་པ་མ་མཆིས་པ། སྲུང་དུ་མ་མཆིས་
པ། སྤྱད་དུ་མ་མཆིས་པ། རྩོལ་དུ་མ་མཆིས་པ། ཡང་དག་པའི་རིག་པ་གདེང་དུ་
གྱུར་པ། གསལ་བ་ལ་བརྟག་ཏུ་མ་མཆིས་པ། གང་དང་ཡང་མ་བྲལ་བ། མུན་པ་མ་
མཆིས་པ། སྐྱོ་ངས་མ་མཆིས་པ། སྤྱི་རྒྱ་ཆེ་བ། མཚན་མའི་ཤས་ཆུང་བ། སྒྲོ་སྐུར་མ་
མཆིས་པ། ཡོན་ཏན་གྱི་ཚོགས་མ་འགགས་པ། གཡུང་དྲུང་གི་ས་ལ་གནས་པ། ཅི་ལ་
ཡང་མ་ཆགས་པ། གཞི་དང་རྩ་བ་མ་མཆིས་པ། དཔེའི་མཚོན་དུ་མ་མཆིས་པ། མ་
བཅིངས་མ་བཀྲོལ་བ། མི་སྦྱོར་མི་འབྱེད་པ། མཚན་མ་མ་མཆིས་པ། དངོས་པོ་མ་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། _81
མཆིས་པ། མཐར་མི་འཆད་པ། བརྗོད་དུ་མ་མཆིས་པ། བཅོས་ཤིང་བསླད་དུ་མ་
མཆིས་པ་ལགས་སོ། །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་
བོན་ཐམས་ཅད་ནམ་མཁའ་ལྟ་བུ་དངོས་པོ་མེད་པའི། ཁྱབ་གདལ་ཆེན་པོའི་རང་
བཞིན་དུ། དཔག་ཏུ་མེད་པའི་རང་བཞིན་དུ། ཐུགས་རྗེ་ཟད་པ་མེད་པ་སྟོང་པའི་
རང་བཞིན་དུ། ནམ་མཁའ་ལྟ་བུ་མུ་མེད་པ། སྟོང་པའི་རང་བཞིན་དུ། ནམ་མཁའ་
ལྟ་བུ་འབྱམས་ཡས་པ། ཡོངས་སུ་རྒྱ་མ་འཆད་པ། མཚན་མ་རྡུལ་ཀྱང་མེད་པ། འདི་
ཞེས་བྱ་བའི་གཟའ་གཏད་མེད་པ། བཙལ་བ་མེད་པ་ལྷུན་གྱིས་གྲུབ་པ། མཚོན་པ་
ཡོངས་དང་བྲལ་བ། ནམ་མཁའ་ལྟ་བུ་ཐོག་མ་ཐ་མའི་མཐའ་ལས་འདས་པ་སྟོང་
པའི་རང་བཞིན་དུ། སྟོང་ཞིང་བདག་མེད་པར་མཁྱེན་པའི་ཕྱིར་རོ། །བོན་ཐམས་
ཅད་ནམ་མཁའ་ལྟ་བུ་སྐྱེ་བ་མེད་པར་གདོད་ནས་དག་པ། སྤྲུལ་པའི་སྐུ་མ་འགགས་
པར་མངོན་དུ། དཔྱོད་པ་མེད་ཅིང་ཆུ་ཟླའི་འཁོར་ལོ་ལྟར། གང་ཡང་མ་སྤངས་པར་
རྒྱན་དུ། སྒྲིབ་པ་མེད་པ་ཡོངས་ལ། འབྱུང་བ་མ་འགགས་པ། གཞན་ལ་མི་ཡེངས་
པ། རང་རིག་མངོན་དུ་ཤར་བ། གསལ་ལ་རང་བཞིན་མེད་པ་སྐྱོན་དང་བྲལ་བ། ཨ་
སྐྱེ་བ་མེད་པའི་རིག་པ་གདེང་དུ་གྱུར་པ། མ་བཅོས་པ་ཡེ་ཤེས་རང་སྣང་བ། འགྱུར་
བ་མེད་པའི་སྐུ། གཡུང་དྲུང་ལྟ་བུའི་ཏིང་ངེ་འཛིན་གསལ་བའི་རང་བཞིན་དུ་མཁྱེན་
པའི་ཕྱིར་རོ། །བོན་ཐམས་ཅད་ནམ་མཁའ་ལྟ་བུ་ཀུན་བཟང་ཡང་པའི་ངང་ཉིད་ལ།
སྤྲོས་པའི་མཚན་མ་ཐམས་ཅད་དང་བྲལ་བ། བདག་དང་གཞན་དུ་འཛིན་པ་མེད་པ།
ཅིར་ཡང་མི་དམིགས་པ། སྒོམ་ཞིང་དཔྱད་དུ་མེད་པ། ཐོག་མ་མ་སྐྱེས་པས། ཐ་མ་
མི་འཆི། བླང་དོར་མེད་པ། དགོངས་པ་འཕྲོ་འདུའི་མཚན་མ་མེད་པ་ལ་སྙོམས་པར་
འཇུག་པ། ཤེས་བྱ་ལྷག་མཐོང་གི་མཚན་མ་མེད་པ་ལ་སྙོམས་པར་འཇུག་པ། ཚིག་
དང་ཡི་གེའི་མཚན་མ་མེད་པ་ལ་སྙོམས་པར་འཇུག་པ། འཕྲིན་ལས་གཟའ་གཏད་
334

འབུམ་སྡེ། ། ཁམས་རྩ་རྣམ་ངེས། ༼ཁའོ། ༽
གྱི་མཚན་མ་མེད་པ་ལ་སྙོམས་པར་འཇུག་པ། དེ་བཞིན་ཉིད་ཀྱི་ངང་ལས་མ་གཡོས་
པར་མཉམ་པའི་རང་བཞིན་དུ་མཁྱེན་པའི་ཕྱིར་རོ། །བོན་ཐམས་ཅད་ནམ་མཁའ་ལྟ་
བུ་གསལ་ཞིང་གོ་ཕྱེ་བས། སྤྱི་དང་རང་གི་མཚན་ཉིད་མ་འདྲེས་པའི་ཡོན་ཏན། དགེ་
སྡིག་མི་འཆོལ་བ། རྨད་དུ་ཁྱད་པར་ལ་གཟིགས་ཚད། འཁྲུལ་པ་མི་མངའ་བ་མི་
བསྙེལ་བ། ཆོ་འཕྲུལ་གྱི་སྐུ་བྱེ་བ་ཕྲག་བརྒྱ་ལས། མ་ཡིན་པས་མི་བསླུ་བ་བདེན་པ།
སོ་སོ་ན་གསལ་བའི་རང་བཞིན་དུ་མཁྱེན་པའི་ཕྱིར་རོ། །བོན་ཐམས་ཅད་ནམ་མཁའ་
ལྟ་བུ་ལྷུན་གྱིས་གྲུབ་པའི་འཕྲིན་ལས་སོ་སོ་ན་ཡང་དག་པར་རིག་པ། ལམ་གྱི་རྣམ་པ་
ཐམས་ཅད་ལ་མ་བསྒྲིབས་པ། གནས་ཀྱི་ཁྱད་པར་ལ་མ་བསྒྲིབས་པར། རྟོགས་དང་
མ་རྟོགས་འབྲས་བུ་སོ་སོ་ནས་གསལ་བའི་རང་བཞིན་དུ་མཁྱེན་པའི་ཕྱིར་རོ། །བོན་
ཐམས་ཅད་ནམ་མཁའ་ལྟ་བུ་བདག་གི་དོན་ལྷུན་གྱིས་གྲུབ་པ། གཞན་གྱི་དོན་མཐར་
ཕྱིན་པ། བདེན་པ་རྟོགས་པའི་འབྲས་བུ་གྲུབ་པར་མཛད་པ། མི་དམིགས་པ་མངོན་
དུ་གྱུར་པ་སྐད་ཅིག་མའི་ཏིང་ངེ་འཛིན་གྱིས་འཕྲིན་ལས་ཐམས་ཅད་ལྷུན་གྱིས་གྲུབ་
པ། འཆོར་བ་མེད་པ་གཡུང་དྲུང་གི་གཟེར་ལྟར་གནས་པ། མན་ངག་བདེན་པའི་
དོན་ལ་འཁྲུལ་པ་མི་མངའ་བ། དགོངས་པ་ཟབ་མོའི་བསམ་པ་མྱ་ངན་ལས་འདས་
པས་ཆགས་སུ་མེད་པ། བླང་དོར་མི་མངའ་བས་སྲུང་དུ་མེད་པ། རྣམ་པར་དག་པས་
སྤྱོད་པས་སྦྱང་དུ་མེད་པ། འཕྲིན་ལས་ཐམས་ཅད་ལྷུན་གྱིས་གྲུབ་པ། བཙལ་དུ་མེད་
པ། འཁྲུལ་པ་མི་མངའ་བས། རིག་པ་གདེང་དུ་གྱུར་པས་ཕྱིར་མི་ལྡོག་པ། ཀུན་ལ་
ཁྱབ་པ་ལ་གསལ་བའི་བརྟག་ཏུ་མེད་པ། བྱ་བ་ནན་ཏན་གྱི་རང་བཞིན་དུ་མཁྱེན་
པའི་ཕྱིར་རོ། །བོན་ཐམས་ཅད་ནམ་མཁའ་ལྟ་བུ་སྤྱིར་ཁྱབ་པས་གང་དང་ཡང་བྲལ་
བ་མ་ཡིན་པར། ཡེ་ཤེས་ཀྱི་འོད་ཟེར་དང་ལྡན་པས། མུན་པ་ཐམས་ཅད་འཇོམས་
པ། བསྐྱེད་པ་ཆེན་པོ་གཡུང་དྲུང་གི་དབྱིངས་སུ་ལྷུན་ལ་གནས་པས། སྐྱོ་ངས་མེད་
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ། སྣང་སྲིད་ཁྱབ་གདལ་དུ་གནས་པས། མཐར་ཐུག་པ་མེད་པས་ན། མཚན་
མར་འཛིན་པ་ནི་ཕྲ་རབ་ཀྱི་རྡུལ་ལས། སུམ་བརྒྱ་དྲུག་ཅུ་རྩ་བཞིར་བགོས་པའི་ཆ་
གཅིག་ཙམ་ལ་ཡང་མི་རྟོག་པར། ཡོད་མེད་གཉིས་ཀྱི་མཐའ་ལས་འདས་པ། ཀུན་
༢ལས་གསལ་ཞིང་ཡོངས་པའི་མཆོག་ཏུ་གྱུར་པས། ཡོན་ཏན་གྱི་ཚོགས་མ་འགགས་པ།
འགྱུར་བ་མེད་པ་གཡུང་དྲུང་ཉིད་དུ། འཛིན་ཆགས་མེད་པ་དེ་བཞིན་ཉིད་དུ། གཞི་
གང་གིས་ཀྱང་མ་བསྐྱེད་པས་མཐའ་ལས་འདས་པ། དཔེ་ལས་འདས་པར། བཅིང་
བཀྲོལ་མེད་པར། གཉིས་མེད་གཅིག་ཏུ། གཟུང་བའི་ཡུལ་ལས་འདས་པར། འདི་
ཞེས་བྱ་བ་གཏད་མི་འཆའ་བར། འགྱུར་བ་མེད་པ་གཡུང་དྲུང་གི་སྐུ་རུ། བརྗོད་པའི་
ཐ་སྙད་དང་བྲལ་བ། མ་བཅོས་པའི་ངང་ལ་ཡེ་ནས་གནས་པར་མཁྱེན་པའི་ཕྱིར་རོ། །
ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། རིག་པ་ཀུན་འབྱོར་གྱི་
ལེའུ་སྟེ་ལྔ་བཅུ་གཉིས་པའོ།། །། །
༧ དེ་ནས་ཀླུ་མོ་མ་མ་དེས་གསོལ་པ། གཤེན་རབ་ལགས། རང་རིག་པའི་ཡེ་ཤེས་
དེས་ནི། ཀུན་ནས་ཉོན་མོངས་པ། མི་རྟག་པར་འཚལ། རྟག་པར་འཚལ། རྟག་ཆད་
མ་མཆིས་པར་འཚལ་བ་ལགས་སམ། གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི།
བོན་ཐམས་ཅད་ནམ་མཁའ་ལྟ་བུ་རྟག་པའི་མཚན་མ་དང་བྲལ་བས། འགྱུར་བ་མེད་
པ་གཡུང་དྲུང་གི་སྐུ་ཐོབ་པས། རྟག་ཆད་གཉིས་ཀྱི་མཐའ་ལས་འདས་ཤིང་བཅོས་
སུ་མེད་པས། ཀུན་ནས་ཉོན་མོངས་པ་རྟག་པའི་མཚན་མ་དང་བྲལ་བར། འགྱུར་
བ་མེད་པ་གཡུང་དྲུང་གི་སྐུ་ཐོབ་པར། རྟག་ཆད་གཉིས་ཀྱི་མཐའ་ལས་འདས་ཤིང་
བཅོས་སུ་མེད་པར་མཁྱེན་པའི་ཕྱིར་རོ། །དེ་ནས་ཀླུ་མོ་མ་མ་དེས། གསོལ་པ། གཤེན་
རབ་ལགས། རང་རིག་པའི་ཡེ་ཤེས་དེ་ནི། རྣམ་པར་བྱང་བ་མི་རྟག་པར་འཚལ།
རྟག་པར་འཚལ། རྟག་ཆད་མ་མཆིས་པར་འཚལ་བ་ལགས་སོ། །གཤེན་རབ་མི་བོས་
336

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ནམ་མཁའ་ལྟ་བུ་རྟག་པའི་མཚན་མ་
དང་བྲལ་བས། འགྱུར་བ་མེད་པ་གཡུང་དྲུང་གི་སྐུ་ཐོབ་པས། རྟག་ཆད་གཉིས་ཀྱི་
མཐའ་ལས་འདས་ཤིང་བཅོས་སུ་མེད་པས། རྣམ་པར་བྱང་བ་རྟག་པའི་མཚན་མ་
དང་བྲལ་བར། འགྱུར་བ་མེད་པ་གཡུང་དྲུང་གི་སྐུ་ཐོབ་པས། རྟག་ཆད་གཉིས་ཀྱི་
མཐའ་ལས་འདས་ཤིང་བཅོས་སུ་མེད་པར་མཁྱེན་པའི་ཕྱིར་རོ། ། དེ་ནས་ཀླུ་མོ་མ་མ་
དེས་གསོལ་པ། གཤེན་རབ་ལགས། རང་རིག་པའི་ཡེ་ཤེས་དེ་ནི། སྣང་སྲིད་ཐམས་
ཅད་ཀྱི་ངོ་བོ་ཉིད་གཞི་མ་སྐྱེས་པར་འཚལ། སྐྱེ་བའི་ཆོ་འཕྲུལ་དང་ལྡན་པར་འཚལ།
སྐྱེ་འགག་མ་མཆིས་པར་འཚལ་བ་ལགས་སོ། །གཤེན་རབ་མི་བོས་བཀའ་སྩལ་པ། ཀླུ་
མོ་དེ་ནི་བོན་ཐམས་ཅད་ནམ་མཁའ་ལྟ་བུ་སྐྱེ་བ་མེད་པར་གདོད་ནས་དག་པར། སྐྱེ་
བའི་ཆོ་འཕྲུལ་གྱི་སྐུ་མ་འགགས་པས། སྐྱེ་འགག་གཉིས་ཀྱི་མཐའ་ལས་འདས་ཤིང་
བཅོས་སུ་མེད་པས། སྣང་སྲིད་ཐམས་ཅད་ཀྱི་ངོ་བོ་ཉིད་སྐྱེ་བ་མེད་པ་གདོད་ནས་
དག་པར། སྐྱེ་བ་སྤྲུལ་པའི་སྐུ་མ་འགགས་པར། སྐྱེ་འགག་གཉིས་ཀྱི་མཐའ་ལས་
འདས་ཤིང་བཅོས་སུ་མེད་པར་མཁྱེན་པའི་ཕྱིར་རོ། །གསོལ་པ། གཤེན་རབ་ལགས།
རང་རིག་པའི་ཡེ་ཤེས་དེ་ནི། ཀུན་ནས་ཉོན་མོངས་པའི་ངོ་བོ་ཉིད་གཞི་མ་སྐྱེས་པར་
འཚལ་བ། སྐྱེ་བའི་ཆོ་འཕྲུལ་དང་ལྡན་པར་འཚལ། སྐྱེ་འགག་མ་མཆིས་པར་འཚལ་
བ་ལགས་སོ། །གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ཀྱི་
ངོ་བོ་ཉིད། ནམ་མཁའ་ལྟ་བུ་སྐྱེ་བ་མེད་པར་གདོད་ནས་དག་པས། སྐྱེ་བ་སྤྲུལ་
པའི་སྐུ་མ་འགགས་པས། སྐྱེ་འགག་གཉིས་ཀྱི་མཐའ་ལས་འདས་ཤིང་བཅོས་སུ་མེད་
པས། ཀུན་ནས་ཉོན་མོངས་པའི་ངོ་བོ་ཉིད་སྐྱེ་བ་མེད་པར་གདོད་ནས་དག་པར། སྐྱེ་
བ་སྤྲུལ་པའི་སྐུ་མ་འགགས་པར། སྐྱེ་འགག་གཉིས་ཀྱི་མཐའ་ལས་འདས་ཤིང་བཅོས་
སུ་མེད་པར་མཁྱེན་པའི་ཕྱིར་རོ། །གསོལ་པ། གཤེན་རབ་ལགས། རང་རིག་པའི་ཡེ་
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཤེས་དེ་ནི། རྣམ་པར་བྱང་བའི་ངོ་བོ་ཉིད་གཞི་མ་སྐྱེས་པར་འཚལ། སྐྱེ་བའི་ཆོ་འཕྲུལ་
དང་ལྡན་པར་འཚལ། སྐྱེ་འགག་མ་མཆིས་པར་འཚལ་བ་ལགས་སོ། །གཤེན་རབ་མི་
བོས་བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ཀྱི་ངོ་བོ་ཉིད་ནམ་མཁའ་ལྟ་བུ། སྐྱེ་
བ་མེད་པར་གདོད་ནས་དག་པས། སྐྱེ་བ་སྤྲུལ་པའི་སྐུ་མ་འགགས་པས། སྐྱེ་འགག་
གཉིས་ཀྱི་མཐའ་ལས་འདས་ཤིང་བཅོས་སུ་མེད་པས། རྣམ་པར་བྱང་བའི་ངོ་བོ་ཉིད།
སྐྱེ་བ་མེད་པར་གདོད་ནས་དག་པར། སྐྱེ་བ་སྤྲུལ་པའི་སྐུ་མ་འགགས་པར། སྐྱེ་འགག་
གཉིས་ཀྱི་མཐའ་ལས་འདས་ཤིང་བཅོས་སུ་མེད་པར་མཁྱེན་པའི་ཕྱིར་རོ། །དེ་ནས་ཀླུ་
མོ་མ་མ་དེས་གསོལ་པ། གཤེན་རབ་ལགས། རང་རིག་པའི་ཡེ་ཤེས་དེ་ནི། སྣང་སྲིད་
ཐམས་ཅད་ནི་དངོས་པོ་ཉིད་མ་མཆིས་པར་འཚལ། ངོ་བོ་ཉིད་མ་མཆིས་པར་འཚལ་
ངལ་བ་ལགས་སོ། །གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ངོ་བོ་
ཉིད་ནམ་མཁའ་ལྟ་བུ་བཟུང་བའི་ཡུལ་ལས་འདས་ཤིང་དངོས་པོ་ཐམས་ཅད་དང་
བྲལ་བས། ཡོངས་སུ་མཐར་མི་འཆད་ཅིང་གསལ་ལ་བརྟག་ཏུ་མེད་པའི་ངོ་བོ་ཉིད་
ཡོད་པས། སྣང་སྲིད་ཐམས་ཅད་གཟུང་བའི་ཡུལ་ལས་འདས་ཤིང་དངོས་པོ་ཐམས་
ཅད་དང་བྲལ་བས། ཡོངས་སུ་མཐར་མི་འཆད་ཅིང་གསལ་ལ་བརྟག་ཏུ་མེད་པའི་
ངོ་བོ་ཉིད་ཡོད་པས། སྣང་སྲིད་ཐམས་ཅད་གཟུང་བའི་ཡུལ་ལས་འདས་ཤིང་དངོས་
པོ་ཐམས་ཅད་དང་བྲལ་བས། ཡོངས་སུ་མཐར་མི་འཆད་ཅིང་། གསལ་ལ་བརྟག་ཏུ་
མེད་པའི་ངོ་བོ་ཉིད་ཡོད་པར་མཁྱེན་པའི་ཕྱིར་རོ། །ཁམས་བརྒྱད་གཏན་ལ་ཕབ་པའི་
དོན་རྣམ་པར་ངེས་པ་ལས། དུམ་བུ་གཉིས་པ། བམ་པོ་བདུན་པའོ། །། །
གསོལ་བ། གཤེན་རབ་ལགས། རང་རིག་པའི་ཡེ་ཤེས་དེ་ནི། ཀུན་ནས་ཉོན་མོངས་
པ་ལ་དངོས་པོ་མ་མཆིས་པར་འཚལ། ངོ་བོ་ཉིད་མ་མཆིས་པར་འཚལ་བ་ལགས་
སོ། །གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ནམ་མཁའ་ལྟ་
338

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
བུ་གཟུང་བའི་ཡུལ་ལས་འདས་ཤིང་དངོས་པོ་ཐམས་ཅད་དང་བྲལ་བས། ཡོངས་སུ་
མཐར་མི་འཆད་ཅིང་གསལ་ལ་བརྟག་ཏུ་མེད་པའི་ངོ་བོ་ཉིད་ཡོད་པས། ཀུན་ནས་
ཉོན་མོངས་པ་ནི་གཟུང་བའི་ཡུལ་ལས་འདས་ཤིང་དངོས་པོ་ཐམས་ཅད་དང་བྲལ་
བར། ཡོངས་སུ་མཐར་མི་འཆད་ཅིང་གསལ་ལ་བརྟག་ཏུ་མེད་པའི་ངོ་བོ་ཉིད་ཡོད་
པར་མཁྱེན་པའི་ཕྱིར་རོ། །གསོལ་པ། གཤེན་རབ་ལགས། རང་རིག་པའི་ཡེ་ཤེས་དེ་
ནི། རྣམ་པར་བྱང་བ་ལ་དངོས་པོ་མ་མཆིས་པར་འཚལ། ངོ་བོ་ཉིད་མ་མཆིས་པར་
འཚལ་བ་ལགས་སམ། གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི་བོན་ཐམས་
ཅད། ནམ་མཁའ་ལྟ་བུ་གཟུང་བའི་ཡུལ་ལས་འདས་ཤིང་། དངོས་པོ་ཐམས་ཅད་
དང་བྲལ་བས། ཡོངས་སུ་མཐར་མི་འཆད་ཅིང་གསལ་ལ་བརྟག་ཏུ་མེད་པའི་ངོ་བོ་
ཉིད་ཡོད་པས། རྣམ་པར་བྱང་བ་ནི་གཟུང་བའི་ཡུལ་ལས་འདས་ཤིང༌། དངོས་པོ་
ཐམས་ཅད་དང་བྲལ་བས། ཡོངས་སུ་མཐར་མི་འཆད་ཅིང་གསལ་ལ། བརྟག་ཏུ་
མེད་པའི་ངོ་བོ་ཉིད་ཡོད་པར་མཁྱེན་པའི་ཕྱིར་རོ། །དེ་ནས་ཀླུ་མོ་མ་མ་དེས་གསོལ་
པ། གཤེན་རབ་ལགས། རང་རིག་པའི་ཡེ་ཤེས་དེ་ནི། བོན་ཐམས་ཅད་ཀྱི་རང་བཞིན་
གང་དང་ཡང་བྲལ་བར་འཚལ། གང་དང་ཡང་མི་གཏོང་བར་འཚལ་བ་ལགས་སོ། །
གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ཀྱི་རང་བཞིན་ནམ་
མཁའ་ལྟ་བུ་མཚན་མ་གང་དང་ཡང་བྲལ་བས། ཡོངས་སུ་གཏང་བྲལ་མེད་ཅིང་
གང་ཡང་མི་གཏོང་བས། རང་རིག་པའི་ཡེ་ཤེས་ཉིད་ཀྱི་རང་བཞིན། ནམ་མཁའ་ལྟ་
བུ་མཚན་མ་གང་དང་ཡང་བྲལ་བར། ཡོངས་སུ་གཏང་བྲལ་མེད་ཅིང་གང་ཡང་མི་
གཏོང་བར་མཁྱེན་པའི་ཕྱིར་རོ། །གསོལ་པ། གཤེན་རབ་ལགས། རང་རིག་པའི་ཡེ་
ཤེས་དེ་ནི། ཀུན་ནས་ཉོན་མོངས་པའི་རང་བཞིན་གང་དང་ཡང་བྲལ་བར་འཚལ།
གང་དང་ཡང་མི་གཏོང་བར་འཚལ་བ་ལགས་སོ། །གཤེན་རབ་མི་བོས་བཀའ་སྩལ་
339

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ། ཀླུ་མོ་དེ་ནི་བོན་ཐམས་ཅད་ཀྱི་རང་བཞིན་ནམ་མཁའ་ལྟ་བུ་མཚན་མ་གང་དང་
ཡང་བྲལ་བས། ཡོངས་སུ་གཏང་བྲལ་མེད་ཅིང་གང་ཡང་མི་གཏོང་བས། ཀུན་ནས་
ཉོན་མོངས་པའི་རང་བཞིན་ནམ་མཁའ་ལྟ་བུ་མཚན་མ་གང་དང་ཡང་བྲལ་བས།།
ཡོངས་སུ་གཏང་བྲལ་མེད་ཅིང་གང་ཡང་མི་གཏོང་བར་མཁྱེན་པའི་ཕྱིར་རོ། །གསོལ་
བ་གཤེན་རབ་ལགས། རང་རིག་པའི་ཡེ་ཤེས་དེ་ནི། རྣམ་པར་བྱང་བའི་རང་བཞིན།
གང་དང་ཡང་བྲལ་བར་འཚལ། གང་ཡང་མི་གཏོང་བར་འཚལ་བ་ལགས་སོ། །
གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི། བོན་ཐམས་ཅད་ཀྱི་རང་བཞིན་ནམ་
མཁའ་ལྟ་བུ། མཚན་མ་གང་དང་ཡང་བྲལ་བས། ཡོངས་སུ་གཏང་བྲལ་མེད་ཅིང་
གང་ཡང་མི་གཏོང་བས། རྣམ་པར་བྱང་བའི་རང་བཞིན་ནམ་མཁའ་ལྟ་བུ་མཚན་མ་
གང་དང་ཡང་བྲལ་བར། ཡོངས་སུ་གཏང་བྲལ་མེད་ཅིང་གང་ཡང་མི་གཏོང་བར་
མཁྱེན་པའི་ཕྱིར་རོ། །དེ་ནས་ཀླུ་མོ་མ་མ་དེས་གསོལ་པ། གཤེན་རབ་ལགས། རང་
རིག་པའི་ཡེ་ཤེས་དེ་ནི། སྣང་སྲིད་ཐམས་ཅད་ཀྱི་རང་བཞིན་དམིགས་སུ་མ་མཆིས་
པར་འཚལ། བཅོས་སུ་མ་མཆིས་པ་འཚལ་བ་ལགས་སོ། །གཤེན་རབ་མི་བོས་བཀའ་
སྩལ་པ། ཀླུ་མོ་དེ་ནི་བོན་ཐམས་ཅད་ཀྱི་རང་བཞིན་ནམ་མཁའ་ལྟ་བུ་དམིགས་པའི་
ཡུལ་ལས་འདས་ཤིང་ཅིར་ཡང་དམིགས་སུ་མེད་པས། བཅོས་ཤིང་བསླད་དུ་མེད་
པའི་ཕྱིར། སྣང་སྲིད་ཐམས་ཅད་ཀྱི་རང་བཞིན་ནམ་མཁའ་ལྟ་བུ་དམིགས་པའི་ཡུལ་
ལས་འདས་ཤིང་། ཅིར་ཡང་དམིགས་སུ་མེད་པར། བཅོས་ཤིང་བསླད་དུ་མེད་པར་
མཁྱེན་པའི་ཕྱིར་རོ། །གསོལ་པ། གཤེན་རབ་ལགས། རང་རིག་པའི་ཡེ་ཤེས་དེ་ནི།
ཀུན་ནས་ཉོན་མོངས་པའི་རང་བཞིན་དམིགས་སུ་མ་མཆིས་པར་འཚལ། བཅོས་སུ་
མ་མཆིས་པར་འཚལ་བ་ལགས་སམ། གཤེན་རབ་མི་བོས་བཀའ་སྩལ་པ། ཀླུ་མོ་དེ་
ནི་བོན་ཐམས་ཅད་ཀྱི་རང་བཞིན་ནམ་མཁའ་ལྟ་བུ། དམིགས་པའི་ཡུལ་ལས་འདས་
340

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཤིང་ཅིར་ཡང་དམིགས་སུ་མེད་པས། བཅོས་སུ་མེད་ཅིང་བསླད་དུ་མེད་པས། ཀུན་
ནས་ཉོན་མོངས་པའི་རང་བཞིན་ནམ་མཁའ་ལྟ་བུ་དམིགས་པའི་ཡུལ་ལས་འདས་
ཤིང་ཅིར་ཡང་དམིགས་སུ་མེད་པས། བཅོས་ཤིང་བསླད་དུ་མེད་པར་མཁྱེན་པའི་ཕྱིར་
རོ། །གསོལ་པ། གཤེན་རབ་ལགས། རང་རིག་པའི་ཡེ་ཤེས་དེ་ནི། རྣམ་པར་བྱང་
བའི་རང་བཞིན། དམིགས་སུ་མ་མཆིས་པར་འཚལ། བཅོས་སུ་མ་མཆིས་པར་འཚལ་
བ་ལགས་སམ། གཤེན་རབ་མི་བོས་བཀའ་སྩལ་པ། ཀླུ་མོ་དེ་ནི་བོན་ཐམས་ཅད་ཀྱི་
རང་བཞིན། ནམ་མཁའ་ལྟ་བུ་དམིགས་པའི་ཡུལ་ལས་འདས་ཤིང་ཅིར་ཡང་དམིགས་
སུ་མེད་པས། བཅོས་ཤིང་བསླད་དུ་མེད་པས། རྣམ་པར་བྱང་བའི་རང་བཞིན་ནམ་
མཁའ་ལྟ་བུ་དམིགས་པའི་ཡུལ་ལས་འདས་ཤིང་ཅིར་ཡང་དམིགས་སུ་མེད་པས།
བཅོས་ཤིང་བསླད་དུ་མེད་པར་མཁྱེན་པའི་ཕྱིར་རོ། །ཁམས་བརྒྱད་གཏན་ལ་ཕབ་
པའི་དོན་རྣམ་པར་ངེས་པ་ལས། ཀླུ་མོས་ཞུས་པའི་ལེའུ་སྟེ་ལྔ་བཅུ་གསུམ་པའོ།། །།
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་
མོངས་པའི་རིག་པ་གང་ནས་འཆར་བར་འགྱུར། གཤེན་རབ་མི་བོས་བཀའ་སྩལ་
པ། ཡིད་ཀྱི་ཁྱེའུ་ཆུང་། ཀུན་ནས་ཉོན་མོངས་པ་རིག་པའི་ཡེ་ཤེས་ཡིན་སྙམ་དུ་སེམས་
སམ། ཀུན་ནས་ཉོན་མོངས་པ་མ་ཡིན་པ་གཞན་ཞིག །རིག་པའི་ཡེ་ཤེས་ཡིན་སྙམ་
དུ་སེམས་སམ། ཀུན་ནས་ཉོན་མོངས་པའི་ཕྱི་ནས། རིག་པའི་ཡེ་ཤེས་འཆར་སྙམ་
དུ་སེམས་སམ། ཀུན་ནས་ཉོན་མོངས་པའི་ནང་ནས། རིག་པའི་ཡེ་ཤེས་འཆར་སྙམ་
དུ་སེམས་སམ། རིག་པའི་ཡེ་ཤེས་ལ་ཀུན་ནས། ཉོན་མོངས་པ་ཡོད་སྙམ་དུ་སེམས་
སམ། གསོལ་པ། གཤེན་རབ་ལགས། དེ་ལྟར་མ་ལགས་སོ། །གཤེན་རབ་མི་བོས་
བཀས་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། དཔེར་ན། ནམ་མཁའ་ལ་ཉི་
མ་ཤར་བ་དང་འདྲའོ། །ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ཞེ་ན། ཉི་མ་ཤར་བ་ཡང་
341

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ནམ་མཁའ་མ་ཡིན། ནམ་མཁའ་མ་ཡིན་པ་གཞན་ཞིག་ཀྱང་ཉི་མ་མ་ཡིན། ཉི་མའི་
འོད་ཟེར་ནི། ནམ་མཁའི་ཕྱི་ནས་ཤར་བ་ཡང་མ་ཡིན། ནམ་མཁའི་ནང་ནས་ཤར་བ་
ཡང་མ་ཡིན། གཉིས་ཀའི་བར་ནས་ཤར་བ་ཡང་མ་ཡིན། ནམ་མཁའི་ངང་ལས་ཉི་
མ་ངང་དུ། འཆར་ཞིང་གཉིས་སུ་མེད་པའི་ངང་ལ་མཉམ་པ་དང་འདྲ་སྟེ། ཀུན་ནས་
ཉོན་མོངས་པ་རིག་པའི་ཡེ་ཤེས་མ་ཡིན། ཀུན་ནས་ཉོན་མོངས་པ་མ་ཡིན་པ་གཞན་
ཞིག་ཀྱང་རིག་པའི་ཡེ་ཤེས་མ་ཡིན། ཀུན་ནས་ཉོན་མོངས་པའི་ཕྱི་ནས་རིག་པའི་ཡེ་
ཤེས་འཆར་བ་ཡང་མ་ཡིན། ཀུན་ནས་ཉོན་མོངས་པའི་ནང་ནས་རིག་པའི་ཡེ་ཤེས་
འཆར་བ་ཡང་མ་ཡིན། གཉིས་ཀའི་བར་ནས་རིག་པའི་ཡེ་ཤེས་འཆར་བ་ཡང་མ་ཡིན།
རིག་པའི་ཡེ་ཤེས་ལ་ཀུན་ནས་ཉོན་མོངས་པ་ཡོད་པ་མ་ཡིན་ཏེ། དེའི་ཕྱིར་ན། གཡུང་
དྲུང་སེམས་དཔའ་རྣམས། ཀུན་ནས་ཉོན་མོངས་པ་དང་། ཀུན་ནས་ཉོན་མོངས་པ་
མ་ཡིན་པ་གང་ལ་ཡང་རིག་པའི་ཡེ་ཤེས་སུ་མི་དཔྱོད་དོ། །གཤེན་རབ་མི་བོས་བཀའ་
སྩལ་པ། ཡིད་ཀྱི་ཁྱེའུ་ཆུང་། དེ་ལྟར་ན། རང་རིག་པའི་ཡེ་ཤེས་ནི། ཡེ་ནས་དཔྱོད་པ་
ལས་འདས་པའོ། །གསོལ་པ་གཤེན་རབ་ལགས། རང་རིག་པའི་ཡེ་ཤེས་དེ་ཅི་ལྟ་བུ་
ཞིག་གིས། དཔྱོད་པ་ལས་འདས་པ་ལགས། གཤེན་རབ་མི་བོས་བཀའ་སྩལ་པ། ཡིད་
ཀྱི་ཁྱེའུ་ཆུང་། རང་རིག་པའི་ཡེ་ཤེས་དེ་ནི། བོན་ཐམས་ཅད་སྣང་ཞེས་བྱ་བ་འམ། མི་
སྣང་ཞེས་བྱ་བ་འམ། རྟག་ཅེས་བྱ་བ་འམ། མི་རྟག་ཅེས་བྱ་བ་འམ། བདེ་ཞེས་བྱ་བ་
འམ། སྡུག་བསྔལ་ཞེས་བྱ་བ་འམ། ཞི་ཞེས་བྱ་བ་འམ། མ་ཞི་ཞེས་བྱ་བ་འམ། སྨོན་པ་
ཡོད་ཅེས་བྱ་བ་འམ། སྨོན་པ་མེད་ཅེས་བྱ་བ་འམ། དབེན་ཞེས་བྱ་བ་འམ། མི་དབེན་
ཞེས་བྱ་བ་འམ། སྔོན་གྱི་མཐའ་ཞེས་བྱ་བ་འམ། ད་ལྟའི་མཐའ་ཞེས་བྱ་བའི་དཔྱོད་པ་
ལས་འདས་པའོ། །དེ་ལྟར་ན། རང་རིག་པའི་ཡེ་ཤེས་དེ་ནི། ཀུན་ནས་ཉོན་མོངས་པ་
སྣང་ཞེས་བྱ་བ་འམ། མི་སྣང་ཞེས་བྱ་བ་འམ། རྟག་ཅེས་བྱ་བ་འམ། མི་རྟག་ཅེས་བྱ་
342

འབུམ་སྡེ། ཁམས་རྩ་རྣམ་ངེས།
བ་འམ། བདེ་ཞེས་བྱ་བ་འམ། སྡུག་བསྔལ་ཞེས་བྱ་བ་འམ། ཞི་ཞེས་བྱ་བ་འམ། མ་ཞི་
ཞེས་བྱ་བ་འམ། སྨོན་པ་ཡོད་ཅེས་བྱ་བ་འམ། སྨོན་པ་མེད་ཅེས་བྱ་བ་འམ། དབེན་
ཞེས་བྱ་བ་འམ། མི་དབེན་ཞེས་བྱ་བ་འམ། སྔོན་གྱི་མཐའ་ཞེས་བྱ་བ་འམ། ད་ལྟའི་
མཐའ་ཞེས་བྱ་བའི་དཔྱོད་པ་ལས་འདས་པའོ། །དེ་ལྟར་ན། རང་རིག་པའི་ཡེ་ཤེས་དེ་
ནི། རྣམ་པར་བྱང་བ་སྣང་ཞེས་བྱ་བ་འམ། མི་སྣང་ཞེས་བྱ་བ་འམ། རྟག་ཅེས་བྱ་བ་
འམ། མི་རྟག་ཅེས་བྱ་བ་འམ། བདེ་ཞེས་བྱ་བ་འམ། སྡུག་བསྔལ་ཞེས་བྱ་བ་འམ། ཞི་
ཞེས་བྱ་བ་འམ། མ་ཞི་ཞེས་བྱ་བ་འམ། སྨོན་པ་ཡོད་ཅེས་བྱ་བ་འམ། སྨོན་པ་མེད་
ཅེས་བྱ་བ་འམ། དབེན་ཞེས་བྱ་བ་འམ། མི་དབེན་ཞེས་བྱ་བ་འམ། སྔོན་གྱི་མཐའ་
ཞེས་བྱ་བ་འམ། ད་ལྟའི་མཐའ་ཞེས་བྱ་བའི་དཔྱོད་པ་ལས་འདས་པའོ། །གཤེན་རབ་
མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། རང་རིག་པའི་ཡེ་ཤེས་ལ་དཔྱོད་དུ་མེད་
པས། ཀུན་ནས་ཉོན་མོངས་པ་དཔྱོད་དུ་མེད་པའོ། །དེ་ལྟར་ན། ཀུན་ནས་ཉོན་
མོངས་པ་དཔྱོད་དུ་མེད་པ་དང་། རང་རིག་པའི་ཡེ་ཤེས་ལ་དཔྱོད་དུ་མེད་པ། དེ་
ལ་གཉིས་སུ་མེད་དེ། གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །རང་རིག་
པའི་ཡེ་ཤེས་དཔྱོད་དུ་མེད་པས། རྣམ་པར་བྱང་བ་དཔྱོད་དུ་མེད་པའོ། །དེ་ལྟར་ན།
རྣམ་པར་བྱང་བ་སྤྱོད་དུ་མེད་པ་དང་། རང་རིག་པའི་ཡེ་ཤེས་དཔྱོད་དུ་མེད་པ་དེ་
ལ་གཉིས་སུ་མེད་དེ་གཉིས་སུ་བྱར་མེད་སོ་སོར་མ་ཡིན་ཐ་མི་དད་དོ། །ཁམས་བརྒྱད་
གཏན་ལ་ཕབ་པའི་དོན། རྣམ་པར་ངེས་པ་ལས། རིག་པ་དཔྱོད་ལས་འདས་པར་
བསྟན་པའི་ལེའུ་སྟེ་ལྔ་བཅུ་བཞི་པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། ཀུན་ནས་ཉོན་
མོངས་པ་དང༌། རིག་པའི་ཡེ་ཤེས་ལ་འདུ་འབྲལ་མཆིས་སམ། རྣམ་པར་བྱང་བ་
དང༌། རིག་པའི་ཡེ་ཤེས་ལ་འདུ་འབྲལ་མཆིས་སམ། གཤེན་རབ་མི་བོས་བཀའ་སྩལ་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། དཔེར་ན་ནམ་མཁའི་དབྱིངས་ན་ས་གཞི་
འདུག་པ་དེ་ནི། ནམ་མཁས་ཀྱང་ས་གཞི་སྤང་བར་མི་བྱེད་ལ། ས་གཞིས་ཀྱང་ནམ་
མཁའ་ཚོལ་བར་མི་བྱེད་པས། འདུ་འབྲལ་ཡེ་ནས་མེད་པ་དང་འདྲ་སྟེ། རང་རིག་
པའི་ཡེ་ཤེས་དེས་ཀྱང་འཁོར་བ་དང་མྱ་ངན་ལས་འདས་པའི་བོན་ཐམས་ཅད་སྤངས་
པར་མི་བྱེད་ལ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་ཀྱིས་ཀྱང་
རང་རིག་པའི་ཡེ་ཤེས་ཚོལ་བར་མི་བྱེད་པས་ཡེ་ནས་འདུ་འབྲལ་མེད་པའོ། །གཤེན་
རབ་མི་བོས་བཀའ་སྩལ་པ། དེ་ལྟར་ན། རང་རིག་པའི་ཡེ་ཤེས་ནི་ཀུན་ནས་ཉོན་
མོངས་པ་སྤངས་པ་ཡང་མ་ཡིན། ཀུན་ནས་ཉོན་མོངས་པས་ནི་རིག་པའི་ཡེ་ཤེས་ཚོལ་
བ་ཡང་མ་ཡིན་པས། ཀུན་ནས་ཉོན་མོངས་པ་དང་རིག་པའི་ཡེ་ཤེས་ལ་སྤོངས་སུ་
མེད་པའོ། །དེའི་ཕྱིར་ན། གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་
དང་རིག་པའི་ཡེ་ཤེས་ལ་དབྱེ་རུ་མེད་པས་མི་སྦྱོར་མི་འབྱེད་དོ། །གཤེན་རབ་མི་བོས་
བཀའ་སྩལ་པ། དེ་ལྟར་ན། རང་རིག་པའི་ཡེ་ཤེས་ནི་རྣམ་པར་བྱང་བ་སྤོངས་པ་ཡང་
མ་ཡིན་ནོ། །རྣམ་པར་བྱང་བ་ནི་རིག་པའི་ཡེ་ཤེས་ཚོལ་བ་ཡང་མ་ཡིན་ནོ། །རྣམ་
པར་བྱང་བ་དང་རིག་པའི་ཡེ་ཤེས་ལ་ཡེ་ནས་འདུ་འབྲལ་མེད་པའོ། །དེའི་ཕྱིར་ན།
གཡུང་དྲུང་སེམས་དཔའ་རྣམས། རྣམ་པར་བྱང་བ་དང་རིག་པའི་ཡེ་ཤེས་ལ་དབྱེ་བ་
མེད་པས་མི་སྦྱོར་མི་འབྱེད་དོ། །གཤེན་རབ་མི་བོས་བཀའ་སྩལ་པ། དེ་ལྟར་ན། དབྱེ་
བ་མེད་པས་མི་སྦྱོར་མི་འབྱེད་དོ། །དོན་མཉམ་པ་ཉིད་དང་ལྡན་པས་གང་ཡང་འདུ་
འབྲལ་མེད་པའོ། །ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ཞེ་ན། དཔེར་ན། ནམ་མཁའ་
ཅན་སྣང་སྲིད་ཁྱབ་གདལ་དུ་གྱུར་པ་ནི། དོན་མཉམ་པ་ཉིད་དང་ལྡན་པས་འབྱུང་
བ་བཞིས་བསྡུས་པ། ཐམས་ཅད་གང་དང་ཡང་འདུ་འབྲལ་མེད་པ་ལྟར། རང་རིག་
པའི་ཡེ་ཤེས་ནམ་མཁའ་ལྟ་བུ་ཡིན་ནོ། །རང་རིག་པ་དེས་ནི་ནམ་མཁའ་ལྟ་བུ་དོན་
344

འབུམ་སྡེ། ། ཁམས་རྩ་རྣམ་ངེས། ༼ཁའོ། ༽
མཉམ་པ་ཉིད་དང་ལྡན་པས། རྣམ་པར་བྱང་བ་དང་། རྣམ་པར་བྱང་བ་མ་ཡིན་པ་
གང་དང་ཡང་འདུ་འབྲལ་ཡོད་པ་མ་ཡིན་ནོ། །ཁམས་བརྒྱད་གཏན་ལ་ཕབ་པའི་དོན་
རྣམ་པར་ངེས་པ་ལས། རིག་པ་འདུ་འབྲལ་མེད་པར་བསྟན་པའི་ལེའུ་སྟེ་ལྔ་བཅུ་ལྔ་
པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། སྣང་ཞིང་སྲིད་
པས་བསྡུས་པའི་སེམས་ཅན་ཐམས་ཅད། འཁོར་བའི་ས་ལས་ཡོངས་སུ་ཐར་བར་
བགྱི་བའི་ཐབས་ནི་ཅི་ལྟ་བུ་ཞིག །མྱ་ངན་ལས་འདས་པས་ས་གནོན་པར་བགྱི་བར་བྱ་
བའི་ཐབས་ནི་ཅི་ལྟ་བུ་ཞིག །གསོལ་བ། གཤེན་རབ་ལགས། ཀུན་ནས་ཉོན་མོངས་
པ་འཁོར་བའི་ས་ལས་ཡོངས་སུ་ཐར་བར་བགྱི་བའི་ཐབས་ནི་ཅི་ལྟ་བུ་ཞིག །ཀུན་
ནས་ཉོན་མོངས་པ་ལ་མཁས་པའི་རིག་པའི་ཡེ་ཤེས་ཀྱིས། མྱ་ངན་ལས་འདས་པའི་ས་
གནོན་པར་བགྱི་བའི་ཐབས་ནི་ཅི་ལྟ་བུ་ཞིག །དེ་ལྟར་ན། ཀུན་ནས་ཉོན་མོངས་པ་
རང་རིག་པའི་ཡེ་ཤེས་ཀྱིས། སྒྱུ་མའི་ས་ལས་གཡུང་དྲུང་གི་ས་ལ་བཀོད་པར་བགྱི་བའི་
ཐབས་ནི་ཅི་ལྟ་བུ་ཞིག །གཤེན་རབ་མི་བོས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་
འདི་ལྟ་སྟེ། སྣང་ཞིང་སྲིད་པས་བསྡུས་པའི་སེམས་ཅད་ཐམས་ཅད་ནི། རང་རིག་པའི་
ཡེ་ཤེས་གསལ་བར་རྟོགས་ན། འཁོར་བའི་ས་ལས་ཡོངས་སུ་ཐར་བར་འགྱུར་རོ། །
གཡུང་དྲུང་སེམས་དཔའ་རྣམས། དེ་ནི་གང་ཞེ་ན། སེམས་ཅན་ཐམས་ཅད། ཀུན་
ནས་ཉོན་མོངས་པ་མི་རྟག་པ་ལ་ཡིད་ཆེས་པར་བྱ་སྟེ། རང་རིག་པའི་ཡེ་ཤེས་གསལ་
བར་རྟོགས་ན། འཁོར་བའི་ས་ལས་ཡོངས་སུ་ཐར་བར་འགྱུར་རོ། །སེམས་ཅན་ཐམས་
ཅད། ཀུན་ནས་ཉོན་མོངས་པ་ལ་རང་བཞིན་མེད་པར་ཤེས་ཤིང༌། མི་དམིགས་པའི་
ཏིང་ངེ་འཛིན་ལ་སྙོམས་པར་ཞུགས་ན། འཁོར་བ་མེད་ཅིང་མྱ་ངན་ལས་འདས་པའི་
ས་ཡོངས་སུ་གནོན་པར་འགྱུར་རོ། ། དེ་ལྟར་ན། སེམས་སྤོང་བར་མི་བྱེད་ལ། འཁོར་
345

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བ་དང་མྱ་ངན་ལས་འདས་པའི་བོན་ཐམས་ཅད་ཀྱིས་ཀྱང་། རིག་པའི་ཡེ་ཤེས་ཚོལ་
བར་མི་བྱེད་པས་ཡེ་ནས་འདུ་འབྲལ་མེད་པའོ། །གཤེན་རབ་མི་བོས་བཀའ་སྩལ་པ།
དེ་ལྟར་ན། རང་རིག་པའི་ཡེ་ཤེས་ནི། ཀུན་ནས་ཉོན་མོངས་པ་སྤོང་བ་ཡང་མ་ཡིན།
ཀུན་ནས་ཉོན་མོངས་པས་ནི་རིག་པའི་ཡེ་ཤེས་ཚོལ་བ་ཡང་མ་ཡིན་པས། ཀུན་ནས་
ཉོན་མོངས་པ་དང་། རིག་པའི་ཡེ་ཤེས་ལ་ཡེ་ནས་འདུ་འབྲལ་མེད་པའོ། །དེའི་ཕྱིར་ན།
གཡུང་དྲུང་སེམས་དཔའ་རྣམས། ཀུན་ནས་ཉོན་མོངས་པ་དང་། རིག་པའི་ཡེ་ཤེས་
ལ་དབྱེ་རུ་མེད་པས། མི་སྦྱོར་མི་འབྱེད་དོ། །གཤེན་རབ་མི་བོས་བཀའ་སྩལ་པ། དེ་
ལྟར་ན། རང་རིག་པའི་ཡེ་ཤེས་ནི། རྣམ་པར་བྱང་བ་སྤོང་བ་ཡང་མ་ཡིན། རྣམ་པར་
བྱང་བས་ནི་རིག་པའི་ཡེ་ཤེས་ཚོལ་བ་ཡང་མ་ཡིན་པས། རྣམ་པར་བྱང་བ་དང་རིག་
པའི་ཡེ་ཤེས་ལ། ཡེ་ནས་འདུ་འབྲལ་མེད་པའོ། །དེའི་ཕྱིར་ན། གཡུང་དྲུང་སེམས་
དཔའ་རྣམས། རྣམ་པར་བྱང་བ་དང་། རིག་པའི་ཡེ་ཤེས་ལ་དབྱེ་བ་མེད་པས་མི་སྦྱོར་
མི་འབྱེད་དོ། །གཤེན་རབ་མི་བོས་བཀའ་སྩལ་པ། དེ་ལྟར་ན། དབྱེ་བ་མེད་པས་མི་
སྦྱོར་མི་འབྱེད་དོ། །དོན་མཉམ་པ་ཉིད་དང་ལྡན་པས། གང་ཡང་འདུ་འབྲལ་མེད་
པའོ། །ཡིད་ཀྱི་ཁྱེའུ་ཆུང་། དེ་ཅིའི་ཕྱིར་ཞེ་ན། དཔེར་ན། ནམ་མཁའི་ངང་ཚུལ་ཅན།
སྣང་སྲིད་ཁྱབ་གདལ་དུ་གྱུར་པ་ན། དོན་མཉམ་པ་ཉིད་དང་ལྡན་པས། འབྱུང་བ་
བཞིས་བསྡུས་པ། ཐམས་ཅད་གང་དང་ཡང་འདུ་འབྲལ་མེད་པ་ལྟར། རང་རིག་པའི་
ཡེ་ཤེས་དེས་ནི། ནམ་མཁའ་ལྟ་བུ། དོན་མཉམ་པ་ཉིད་དང་ལྡན་པས། ཀུན་ནས་
ཉོན་མོངས་པ་དང་། ཀུན་ནས་ཉོན་མོངས་པ་མ་ཡིན་པ་གང་ཡང་འདུ་འབྲལ་ཡོད་
པ་མ་ཡིན་ནོ། །རང་རིག་པའི་ཡེ་ཤེས་དེས་ནི། ནམ་མཁའ་ལྟ་བུ་དོན་མཉམ་པ་ཉིད་
དང་། སེམས་དང་སེམས་ལས་བྱུང་བའི་ཏིང་ངེ་འཛིན་གྱིས། ཀུན་ནས་ཉོན་མོངས་
པའི་རང་བཞིན་ཅི་ཡང་མ་ཡིན་པར་རྟོགས་པས། ཀུན་ནས་ཉོན་མོངས་པ། སྒྱུ་མའི་
346

འབུམ་སྡེ། ཁམས་རྩ་རྣམ་ངེས། ༼ཁའོ།༽
ས་ལས་སེམས་གཡུང་དྲུང་གི་ས་ལ་བཀོད་པར་འགྱུར་རོ། །ཁམས་བརྒྱད་གཏན་ལ་
ཕབ་པའི་དོན་རྣམ་པར་ངེས་པ་ལས། རིག་པས་ས་གནོན་པར་བསྟན་པའི་ལེའུ་སྟེ་ལྔ་
བཅུ་དྲུག་པའོ། །། །
༧ དེ་ནས་སྟོན་པ་གཤེན་རབ་མི་བོ་ཡིས། འཕེལ་འགྲིབ་མེད་པར་གཡུང་དྲུང་གི་
ཁྱིམ་བདུན་ཞེས་བྱ་བའི་གནས་སུ་བྱོན་ནས། གཤེན་རབ་གཡུང་དྲུང་སེམས་དཔའ་
ཆེན་པོ་གཡུང་དྲུང་གཙུག་གཤེན་རྒྱལ་བ་དང་། གཞན་ཡང་འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས་ལ། འདི་སྐད་ཅེས་བཀའ་སྩལ་པ། བོན་ཐམས་ཅད་
གཡུང་དྲུང་གི་དབྱིངས་སུ་སངས་རྒྱས་པར་བཤད་ཀྱི། གཡུང་དྲུང་སེམས་དཔའ་
རྣམས་འདི་ལ་ཉོན་ཅིག །གཡུང་དྲུང་སེམས་དཔའ་རྣམས་འདི་ལ་སོམས་ཤིག །
གཡུང་དྲུང་སེམས་དཔའ་རྣམས་འདི་ལ་བརྗོད་ཅིག །གཡུང་དྲུང་སེམས་དཔའ་
རྣམས་འདི་ལ་དཔྱོད་ཅིག །གཡུང་དྲུང་སེམས་དཔའ་རྣམས་འདི་ལ་རྟོགས་ཤིག །
གཡུང་དྲུང་སེམས་དཔའ་རྣམས་འདི་ལ་སྒོམས་ཤིག །ཅེས་བཀའ་སྩལ་ཏོ། ། སོ་
དེ་ནས་གཤེན་རབ་གཡུང་དྲུང་གཙུག་གཤེན་རྒྱལ་བ་དང་། གཞན་ཡང་འཁོར་
དུ་གཏོགས་པའི་གཡུང་དྲུང་སེམས་དཔའ་རྣམས་ཀྱིས། གར་དང་རོལ་མོ་དང་ཚོམ་
ཚོམ་དང་། ཇིང་དང་པི་ཝཾ་དང་། རྔ་གླིང་ལ་སོགས་པས་སྣ་དྲངས་ནས་འདི་སྐད་
ཅེས་ཞུས་སོ། ། ཀྱི་སྟོན་པ་གཤེན་རབ་མི་བོ་ལགས། བོན་ཐམས་ཅད་གཡུང་དྲུང་གི་
དབྱིངས་སུ་སངས་རྒྱས་པར་བཤད་ཅེས་འབྱུང་བ་དེ། ཡེ་ནས་སངས་རྒྱས་པ་ལྟ་བུ་
ཞིག་ལགས་སམ། གཟོད་སྟོན་པས་སངས་རྒྱས་པར་མཛད་པ་ལྟ་བུ་ཞིག་ལགས་སམ།
གཤེན་རབ་མི་བོས་བཀའ་སྩལ་པ། འོ་ལེགས་སོ་ལེགས་སོ། །རིགས་ཀྱི་བུ་རྟོགས་ན།
བོན་ཐམས་ཅད་གཡུང་དྲུང་གི་དབྱིངས་སུ་སངས་མ་རྒྱས་པ་གང་ཡང་མེད་དོ། །
༧ སེམས་ཅན་མ་རྟོགས་པ་རྣམས་ནི། འཁོར་བ་རྒྱུ་དྲུག་གིས་བཟེད་བཤམ།
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
འཁྲུལ་པའི་བློ་དགུ་ཡིས་ནི་ཕྱིར་དྲང༌། དུག་གསུམ་དུག་ལྔ་ཡིས་ནི་གཏིང་ཕུལ།
འབྱུང་བ་ལྔ་ཡིས་རྒྱུ་བསྐྱེད་ནས་སེམས་ཅན་ཐམས་ཅད་ཁམས་གསུམ་དུ་འཁོར་ཞིང་།
རྒྱུ་དྲུག་ཏུ་ལྟུང་བའོ། །སེམས་ཅན་ཐམས་ཅད་འཁོར་བ་དང་མྱང་འདས་ལས་གནས་
པ་རྣམས། ཁ་ལོ་བསྒྱུར་ཞིང་འབྲས་བུ་ཐོབ་པར་བྱ་བའི་ཕྱིར། ཡེ་ནས་སངས་རྒྱས་
པའི་བོན་དུ་བཤད་པར་བྱའོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བོན་ཐམས་ཅད་ཡེ་
ནས་སངས་རྒྱས་པ་ཞེས་བྱ་བ་ཅི་ལྟ་བུ་ཞིག་ལགས། གཤེན་རབ་མི་མོས་བཀའ་སྩལ་
པ། རིགས་ཀྱི་བུ་འདི་ལྟ་སྟེ། མུ་མེད་པ་བོན་གྱི་དབྱིངས་ཐམས་ཅད་ཡེ་ནས་སངས་
རྒྱས་པའོ། །རང་བཞིན། སྐྱེ་བའི། འཕེལ་བའི། འགག་པའི། འབྲི་བའི། སྔོན་གྱི། ད་
ལྟའི། ཕྱི་མའི་མུ་མེད་པ་གཡུང་དྲུང་གི་དབྱིངས་ཡེ་ནས་སངས་རྒྱས་པའོ། །འབྱམས་
ཡས་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །རང་བཞིན།
དཔག་ཚད། དངོས་པོ། མཚོན་པ། གདོས་པ། འཛིན་པ། གཏང་བྲལ། འཁོར་
ཆགས་མེད་པར་འབྱམས་ཡས་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་
རྒྱས་པའོ། །ཡོངས་སུ་རྒྱ་མ་ཆད་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་
རྒྱས་པའི། རང་བཞིན། འབྱུང་བའི་རྒྱུ། གནས་པའི་དུས། ཁྱབ་པའི་ཐར་རོ། །གཡོ་
བའི་ཡེ་ཤེས། སྣང་བའི་འོད། ལེགས་པའི་ཡོན་ཏན། སྙོམས་པའི་ངང་ཉིད། ཡོངས་
སུ་རྒྱ་མ་ཆད་པ། གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། ། ཁ་
གཏིང་མེད་པ་གཡུང་དྲུང་གི། དབྱིངས་ཐམས་ཅད་ཡེ་ནས་སངས་རྒྱས་པའོ། །རང་
བཞིན། ཕྱིའི། ནང་གི། མཐའི། དབུས་ཀྱི། སྐྱེ་བའི། གནས་པའི། དཔེའི་ཁ་གཏིང་
མེད་པར་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །དཔག་ཏུ་
མེད་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །རང་བཞིན།
348

འབུམ་སྡེ། ཁམས་རྩ་རྣམ་ངེས།
ཕྱི་ནང་། མཐའ་དབུས། སྟེང་འོག །རྒྱ་ཁྱོན། ཁ་དོག །དབྱིབས། དངོས་པོ་དཔག་
ཏུ་མེད་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །དོག་པ་མེད་
པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །རང་བཞིན། འབྱུང་
འཇུག །གཡོ་འགུལ། སྐྱེ་འཕེལ། མ་ཤོང་བ། མ་འདུས་པ། བདག་དང་གཞན་དུ་
འཛིན་པ། མཐར་ཐུག་པ་མེད་པས་དོག་པ་མེད་པ་གཡུང་དྲུང་གི་དབྱིངས་ཐམས་
ཅད་ཡེ་ནས་སངས་རྒྱས་པའོ། །བདལ་པ་ཆེན་པོ་གཡུང་དྲུང་གི་དབྱིངས་ཐམས་ཅད་
ཡེ་ནས་སངས་རྒྱས་པའོ། །རང་བཞིན། སྟེང་འོག །མཐའ་དབུས། ཕྱོགས་མཚམས།
ཐོག་མ་དང་ཐ་མ། འཆར་ནུབ། སྤྲོ་བསྡུ་མེད་པར་བདལ་པ་ཆེན་པོ་གཡུང་དྲུང་
གི་དབྱིངས་ཐམས་ཅད་ཡེ་ནས་སངས་རྒྱས་པའོ། །ཟད་པ་མེད་པ་གཡུང་དྲུང་གི་
དབྱིངས་ཐམས་ཅད་ཡེ་ནས་སངས་རྒྱས་པའོ། །རང་བཞིན། བསྐལ་པ། སྤྱད་པ།
ཟག་པས། མཐར་ཐུག་པས། གཞལ་བས། དུས་ཀྱིས། བགྲང་བས། ཟད་པ་མེད་
པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །འགྱུར་བ་མེད་པ་
གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །རང་བཞིན། སྣང་བ་
ཁྱབ་པ་ཆེན་པོའི་སྐུ། རང་བཞིན་མེད་པའི་གསུང་། མཉམ་ཉིད་ལྷུན་གྱིས་གྲུབ་པའི་
ཐུགས། ལེགས་པ་ཀུན་ནས་འབྱུང་བའི་ཡོན་ཏན། སྙོམས་པ་ལྷུན་གྱིས་གྲུབ་པའི་
འཕྲིན་ལས། རྨད་དུ་བྱུང་བའི་གཙུག །བཅོས་སུ་མེད་པའི་དོན། འགྱུར་བ་མེད་པ་
གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའོ། །
༧ དེ་ནས་གཡུང་དྲུང་གཙུག་གཤེན་རྒྱལ་བས། སྟོན་པ་ལ་འདི་སྐད་ཅེས་གསོལ་
ཏོ། །སྟོན་པ་ལགས། འཁོར་བ་རྒྱུ་དྲུག་གིས་བཟེད་བཤམ། ཞེས་བྱ་བ་ཅི་ལྟ་བུ་ལགས།
གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འཁོར་བ་ཞེས་བྱ་བ་ནི། མ་རིག་པ།
འདུ་བྱེད། རྣམ་པར་ཤེས་པ། མིང་དང་གཟུགས། སྐྱེ་མཆེད་དྲུག །རེག་པ། ཚོར་བ།
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སྲེད་པ། ལེན་པ། སྲིད་པ། སྐྱེ་བ། རྒ་ཤིའི་འཁོར་བའོ། ། རྒྱུ་དྲུག་ཅེས་བྱ་བ་ནི། ལྷའི།
ལྷ་མ་ཡིན་གྱི། མིའི། བྱོལ་སོང་གི། ཡི་དྭགས་ཀྱི། དམྱལ་བའི་རྒྱུའོ། །བཟེད་བཤམ་
ཞེས་བྱ་བ་ནི། དེར་འགྲོ་ཞིང་གནས་པ་ལ་བྱའོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་
པ། སྟོན་པ་ལགས། འཁྲུལ་པའི་བློ་དགུ་ཡིས་ཕྱིར་དྲང་བྱ་བ་ཅི་ལྟ་བུ་ལགས། གཤེན་
རབ་ཀྱིས་བཀའ་སྩལ་པ། རིགས་ཀྱི་བུ་རྨི་ལམ་སྒྱུ་མ། རྣམ་པར་རྟོག་པ། ཡིད་ཀྱིས་
བསླུ་བ། རྒྱུན་གྱི་གཡེང་བ། མཚན་མར་འཛིན་པ། གཞན་གྱིས་རྣམ་པར་འཚེ་བ།
མཐོང་བའི་བག་ཆགས། འཁོར་བའི་གདུང་བ། ལས་ཀྱི་རྐྱེན་དོས་འཁྲུལ་པའི་བློ་ཡིས་
འཁོར་བ་ལས་ཕྱིར་དྲང་བ་ལ་སོགས་པའོ། །
དེ་ནས་གཡུང་དྲུང་གཙུག་གཤེན་རྒྱལ་བས་གསོལ་བ། སྟོན་པ་ལགས། དུག་
གསུམ་དུག་ལྔ་ཡིས་གཏིང་ཕུལ་བགྱི་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་
པ། འདི་ལྟ་སྟེ། དུག་གསུམ་ཞེས་བྱ་བ་ནི། ལུས་ལས་བྱུང་བའི་ཉོན་མོངས་པ་དང་།
ངག་ལས་བྱུང་བའི་ཉོན་མོངས་པ་དང༌། ཡིད་ལས་བྱུང་བའི་ཉོན་མོངས་པ་དང་
གསུམ་མོ། དུག་ལྔ་ཞེས་བྱ་བ་ནི། ཞེ་སྡང་དང་། འདོད་ཆགས་དང༌། གཏི་མུག་
དང་། ང་རྒྱལ་དང་། ཕྲག་དོག་དང་ལྔའོ། །གཏིང་ཕུལ་ཞེས་བྱ་བ་ནི། ལུས་ཀྱི། ངག་
གི། ཡིད་ཀྱི་ཉོན་མོངས་པས་འཁོར་བ་ལས་གཞེན་འདེབས་པ་དང་། ཞེ་སྡང་། འདོད་
ཆགས། གཏི་མུག །ང་རྒྱལ། ཕྲག་དོག་གིས་འཁོར་བ་ལ་གཞེན་འདེབས་པའོ། །ཡིད་
ཀྱི་ཁྱེའུ་ཆུང་གིས་གསོལ་བ། སྟོན་པ་ལགས། འབྱུང་བ་ལྔ་ཡིས་རྒྱུ་བསྐྱེད་ཅེས་བྱ་
བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། འབྱུང་བ་ཞེས་བྱ་བ་ནི། རླུང་
གི། མེའི། ཆུའི། སའི། ནམ་མཁའི་འབྱུང་བའོ། ། རྒྱུ་བསྐྱེད་ཅེས་བྱ་བ་ནི། རླུང་གིས།
དབུགས་ཀྱིས། མེས། དྲོད་ཀྱི། ཆུས་ཁྲག་གི། ས་ཤའི། ནམ་མཁས་རྣམ་པར་ཤེས་
པའི་རྒྱུ་བསྐྱེད་པའོ། །དེ་ནས་གཡུང་དྲུང་གཙུག་གཤེན་རྒྱལ་བས་གསོལ་པ། སྟོན་པ་
350

འབུམ་སྡེ། ཁམས་རྩ་རྣམ་ངེས། ། ༼ཁའོ།༽
ལགས། སེམས་ཅན་ཐམས་ཅད་ཁམས་གསུམ་དུ་འཁོར་ཞིང་། རྒྱུ་དྲུག་ཏུ་ལྟུང་ཞེས་
བྱ་བ་ཇི་ལྟར་ལགས། གཤེན་རབ་ཀྱིས་བཀའ་སྩལ་པ། འདི་ལྟ་སྟེ། སེམས་ཅན་ཐམས་
ཅད་ཅེས་བྱ་བ་ནི། ཕྱི་སྣོད་འཇིག་རྟེན་གྱིས་བསྡུས་པའི་གར་ཁྱབ་པ་ཙམ་ཞིག །ནང་
བཅུད་ཀྱིས་བསྡུས་པའི་སེམས་ཅན་གྱིས་ཁྱབ་སྟེ། སྐྱེ་འགྲོ་སྲོག་གིས་བསྡུས་པ་ཐམས་
ཅད་ལ་བྱའོ། །ཁམས་གསུམ་དུ་འཁོར་ཞེས་བྱ་བ་ནི། གཟུགས་མེད་པའི་ཁམས་ན་
འཁོར་བ་དང་། གཟུགས་ཁམས་ན་འཁོར་བ་དང་། འདོད་ཁམས་ན་འཁོར་བ་དང་།
རྒྱུ་དྲུག་ཏུ་ལྟུང་ཞེས་བྱ་བ་ནི། ལན་གཅིག་ཕྱིར་མི་ལྡོག་པའི་ས་མ་གནོན་གྱི་བར་དུ་ལྷ་
རུ་ལྟུང་བ་དང་། ལྷ་ལས་ལྷ་མ་ཡིན་དུ་ལྟུང་བ་དང་། ལྷ་མ་ཡིན་ལས་མི་རུ་ལྟུང་བ་
དང་། མི་ལས་བྱོལ་སོང་དུ་ལྟུང་བ་དང་། བྱོལ་སོང་ལས་ཡི་དྭགས་སུ་ལྟུང་བ་དང་།
ཡི་དྭགས་ལས་དམྱལ་བ་རུ་ལྟུང་བའོ། ། །
གཡུང་དྲུང་གཙུག་གཤེན་རྒྱལ་བས་གསོལ་པ། སྟོན་པ་ལགས། སེམས་ཅན་འཁོར་
བ་དང༌། མྱ་ངན་ལས་འདས་པ་རྣམས། ཁ་ལོ་སྒྱུར་ཞིང་འབྲས་བུ་ཐོབ་བར་བྱ་བའི་
ཐབས་ཤིག་བཤད་དུ་གསོལ་ལོ། །གཤེན་རབ་ཀྱིས་བཀའ་སྩལ་པ། སེམས་ཅན་ཐམས་
ཅད་འཁོར་བ་ལ་གནས་ཏེ། དཔེར་ན་ཟོ་ཆུའི་བརྒྱུད་མའམ། ཤིང་རྟའི་འཁོར་ལོ་ལྟར།
གཅིག་ནས་གཅིག་ཏུ་འཁོར་བའོ། །སྡུག་བསྔལ་ཟུང་བཞི་ཡ་བརྒྱད་ཀྱིས་མྱ་ངན་ལས་
ཐར་པའི་དུས་མེད་པས། འཁོར་བ་དང་མྱ་ངན་ལས་འདས་པའོ། ། ཁ་ལོ་སྒྱུར་ཞེས་བྱ་
བ་ནི། དཔེར་ན་རྟ་ཁ་ཚན་མ་ལ་སྐྱེད་བུ་ཡང་རྩལ་ཅན་གྱིས་བསྐྱོར་ན་ཐུར་བ་དང་།
ཅི་ལྟར་བསྒྱུར་བཞིན་དུ་དུལ་བ་དང་འདྲ་སྟེ། སེམས་ཅན་ཉོན་མོངས་པ་ཤས་ཆེ་བ་
རྣམས། བདེན་པའི་དོན་འདི་བསྟན་ཅིང་སྦྱངས་པས། སེམས་ཅན་རྣམས་དགེ་བ་ལ་
ཡིད་ཕྱོགས་ཤིང་མོས་པའི་ཏིང་ངེ་འཛིན་དང་ལྡན་པར་འགྱུར་རོ། །འབྲས་བུ་ཐོབ་པ་
ཞེས་བྱ་བ་ནི། སེམས་ཅན་རྣམས་བླ་ན་མེད་པ་ཡང་དག་པར་རྫོགས་པའི་འབྲས་བུ་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐོབ་པ་ལ་བྱའོ། །
༧ དེ་ནས་སྟོན་པ་གཤེན་རབ་མི་བོ་ལ། གཤེན་རབ་གཡུང་དྲུང་གཙུག་གཤེན་
རྒྱལ་བ་དང༌། གཞན་ཡང་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
ཀྱིས། མགོ་བོས་ཞབས་ལ་ཕྱག་འཚལ་ནས་འདི་སྐད་ཅེས་ཞུས་སོ། །སྟོན་པ་གཤེན་
རབ་ལགས། སེམས་ཅན་འཁོར་བ་དང་མྱ་ངན་ལ་གནས་པ་རྣམས། བླ་ན་མེད་པ་
ཡང་དག་པར་རྫོགས་པའི་འབྲས་བུ་ཐོབ་པར་འགྱུར་བའི་བོན་ཅིག་བཤད་དུ་གསོལ།
ཞེས་ཞུས་སོ། ། དེ་ནས་སྟོན་པས་འདི་སྐད་ཅེས་བཀའ་བསྩལ་ཏོ། །གཤེན་རབ་གཡུང་
དྲུང་གཙུག་གཤེན་རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། རིགས་ཀྱི་བུ་ཉོན་ཅིག །སེམས་ཅན་ཐམས་ཅད། ཡོངས་སུ་སྨིན་
ཅིང་ཡེ་ཤེས་ཀྱི་འབྲས་བུ་ཐོབ་པར་བྱ་བའི་ཕྱིར། སེམས་ཅན་རྣམས་འཁྲུལ་པའི་བློ་
ལ་མ་དཔྱོད་ཅིག །འཁྲུལ་པའི་བློ་ལ་དཔྱོད་ན། འཁྲུལ་པའི་བློས་འཁོར་བ་ལ་ཕྱིར་
ལྡོག་པའོ། །རིགས་ཀྱི་བུ་འདི་ལྟ་བདེན་པའི་དོན་ལ་དཔྱོད་ཅིག །བདེན་པའི་དོན་ལ་
དཔྱོད་ཅིང་མཐོང་བ་ན། བདེན་པའི་དོན་གྱིས་ཡེ་ཤེས་ཀྱི་འབྲས་བུ་འཐོབ་པར་འགྱུར་
རོ། །ཡིད་ཀྱི་ཁྱེའུ་གིས་གསོལ་པ། སྟོན་པ་ལགས། འཁྲུལ་པའི་བློ་ལ་མ་དཔྱོད་ཅིག །
བདེན་པའི་དོན་ལ་དཔྱོད་ཅིག །ཅེས་བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་
སྩལ་པ། རིགས་ཀྱི་བུ་འདི་ལྟ་སྟེ། སེམས་ཅན་རྣམས་ཡོངས་སུ་སྨིན་ཅིང་། བླ་ན་མེད་
པ་ཡང་དག་པར་རྫོགས་པའི་འབྲས་བུ་ཐོབ་པར་བྱ་བའི་ཕྱིར། འཁྲུལ་པའི་བློ་དགུ་ནི་
སྤང་བར་གྱིས་ཤིག །ཡེ་ཤེས་ཀྱི་འབྲས་བུ་དགུ་ནི་ཐོབ་པར་བྱའོ། །གསོལ་པ། སྟོན་པ་
ལགས། འཁྲུལ་པའི་བློ་དགུ་ནི་ཅི་ལྟར་སྤང་བར་བགྱི། ཡེ་ཤེས་ཀྱི་འབྲས་བུ་དགུ་ནི་ཅི་
ལྟར་ཐོབ་པར་བགྱི། བཀའ་སྩལ་པ། རིགས་ཀྱི་བུ་རྨི་ལམ་སྒྱུ་མ་འཁྲུལ་པའི་བློ་ནི་སྤང་
བར་གྱིས་ཤིག །མུ་མེད་པ་གསལ་བ་ཡེ་ཤེས་ཀྱི་འབྲས་བུ་ནི་ཐོབ་པར་བྱའོ། །རྣམ་པར་
362

འབུམ་སྡེ། ཁམས་རྩ་རྣམ་ངེས། ༼ཁའོ།༽
རྟོག་པ་འཁྲུལ་པའི་བློ་ནི་སྤང་བར་གྱིས་ཤིག །འབྱམས་ཡས་པ་གསལ་བ་ཡེ་ཤེས་ཀྱི་
འབྲས་བུ་ནི་ཐོབ་པར་བྱའོ། །ཡིད་ཀྱིས་བསླུ་བ་འཁྲུལ་པའི་བློ་ནི་སྤང་བར་གྱིས་ཤིག །
ཡོངས་སུ་རྒྱ་མ་ཆད་པ་གསལ་བ་ཡེ་ཤེས་ཀྱི་འབྲས་བུ་ནི་ཐོབ་པར་བྱའོ། །རྒྱུན་གྱི་
གཡེང་བ་འཁྲུལ་པའི་བློ་ནི་སྤང་བར་གྱིས་ཤིག ། ཁ་གཏིང་མེད་པ་གསལ་བ་ཡེ་ཤེས་
ཀྱི་འབྲས་བུ་ནི་ཐོབ་པར་བྱའོ། །མཚན་མར་འཛིན་པ་འཁྲུལ་པའི་བློ་ནི་སྤང་བར་གྱིས་
ཤིག །དཔག་ཏུ་མེད་པ་གསལ་བ་ཡེ་ཤེས་ཀྱི་འབྲས་བུ་ནི་ཐོབ་པར་བྱའོ། །གཞན་གྱིས་
རྣམ་པར་འཚེ་བ་འཁྲུལ་པའི་བློ་ནི་སྤང་བར་གྱིས་ཤིག །དོག་པ་མེད་པ་གསལ་བ་ཡེ་
ཤེས་ཀྱི་འབྲས་བུ་ནི་ཐོབ་པར་བྱའོ། །མཐོང་བའི་བག་ཆགས་འཁྲུལ་པའི་བློ་ནི་སྤང་
བར་གྱིས་ཤིག །བདལ་པ་ཆེན་པོ་གསལ་བ་ཡེ་ཤེས་ཀྱི་འབྲས་བུ་ནི་ཐོབ་པར་བྱའོ། །
འཁོར་བས་གདུང་བ་འཁྲུལ་པའི་བློ་ནི་སྤང་བར་གྱིས་ཤིག །ཟད་པ་མེད་པ་གསལ་
བ་ཡེ་ཤེས་ཀྱི་འབྲས་བུ་ནི་ཐོབ་པར་བྱའོ། །ལས་ཀྱི་རྐྱེན་དོས་འཁྲུལ་པའི་བློ་ནི་སྤང་
བར་གྱིས་ཤིག །འགྱུར་བ་མེད་པ་གསལ་བ་ཡེ་ཤེས་ཀྱི་འབྲས་བུ་ནི་ཐོབ་པར་བྱའོ། །
དེ་ནས་གཡུང་དྲུང་གཙུག་གཤེན་རྒྱལ་བས། གསོལ་པ། སྟོན་པ་ལགས། རྨི་ལམ་སྒྱུ་
མ་འཁྲུལ་པའི་བློ་ནི་ཅི་ལྟར་སྤང་བར་བགྱི། མུ་མེད་པ་གསལ་བ་ཡེ་ཤེས་ཀྱི་འབྲས་བུ་
ནི་ཅི་ལྟར་ཐོབ་པར་བགྱི། གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་
གཙུག་གཤེན་རྒྱལ་བ། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས་ཉོན་ཅིག །འདི་ལྟ་སྟེ། ཀུན་ནས་ཉོན་མོངས་པ་རྨི་ལམ་སྒྱུ་མ་འཁྲུལ་པའི་བློ་
ལ་མ་དཔྱོད་ཅིག །ཀུན་ནས་ཉོན་མོངས་པ་རྨི་ལམ་སྒྱུ་མ་འཁྲུལ་པའི་བློ་ལ་དཔྱོད་
པ་ན། ཀུན་ནས་ཉོན་མོངས་པ་རྨི་ལམ་སྒྱུ་མ་འཁྲུལ་པའི་བློ་ཡིས་འཁོར་བ་ལ་ཕྱིར་
ལྡོག་པའོ། །ཀུན་ནས་ཉོན་མོངས་པ་རྨི་ལམ་སྒྱུ་མ་འཁྲུལ་པའི་བློ་ལ་མ་དཔྱོད་ན། མུ་
མེད་པ་གཡུང་དྲུང་གི་དབྱིངས་སུ་མུ་མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་
353

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
འགྱུར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། རྨི་ལམ་སྒྱུ་མ་
འཁྲུལ་པའི་བློ་མེད་པ། ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་
བུ། རྣམ་པར་བྱང་བ་ལ་རྨི་ལམ་སྒྱུ་མ་འཁྲུལ་པའི་བློ་མེད་དོ། །རྣམ་པར་བྱང་བ་རྨི་
ལམ་གྱི་འཁྲུལ་པའི་བློ་མེད་པ་ལ་དཔྱོད་ཅིག་རྣམ་པར་བྱང་བ་རྨི་ལམ་གྱི་འཁྲུལ་པའི་
བློ་མེད་པ་ལ་དཔྱོད་ཅིང་ཐོབ་པ་ན། མུ་མེད་པ་གཡུང་དྲུང་གི་དབྱིངས་སུ་མུ་མེད་པ་
གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། །རྣམ་པར་བྱང་བ་དང་མུ་མེད་པ་
གསལ་བ་ཡེ་ཤེས་ཀྱི་འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་
ཉིད་འགྱུར་བ་མེད་པ་གཡུང་དྲུང་གི་དོན་དུ་གཅིག་པའོ། །དེ་ནས་གཡུང་དྲུང་གཙུག་
གཤེན་རྒྱལ་བ་ཡིས། འདི་སྐད་ཅེས་གསོལ་ཏོ། །སྟོན་པ་ལགས། རྣམ་པར་རྟོག་པ་ལ་
འཁྲུལ་པའི་བློ་ནི་ཅི་ལྟར་སྤང་བར་བགྱི། འབྱམས་ཡས་པ་གསལ་བ་ཡེ་ཤེས་ཀྱི་འབྲས་
བུ་ནི་ཅི་ལྟར་ཐོབ་པར་བགྱི། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །
རིགས་ཀྱི་བུ་འདི་ལྟ་སྟེ། ཀུན་ནས་ཉོན་མོངས་པ་རྣམ་པར་རྟོག་པ་འཁྲུལ་པའི་བློ་ལ་
མ་དཔྱོད་ཅིག །ཀུན་ནས་ཉོན་མོངས་པ་རྣམ་པར་རྟོག་པ་འཁྲུལ་པའི་བློ་ལ་དཔྱོད་པ་
ནི། ཀུན་ནས་ཉོན་མོངས་པ་རྣམ་པར་རྟོག་པ་འཁྲུལ་པའི་བློ་ཡིས་འཁོར་བ་ལ་ཕྱིར་
ལྡོག་པའོ། །ཀུན་ནས་ཉོན་མོངས་པ་རྣམ་པར་རྟོག་པ་འཁྲུལ་པའི་བློ་ལ་མ་དཔྱོད་པ་
ན། འབྱམས་ཡས་པ་གཡུང་དྲུང་གི་དབྱིངས་སུ་འབྱམས་ཡས་པ་གསལ་བ་ཡེ་ཤེས་
ཀྱི་འབྲས་བུ་ཐོབ་པར་འགྱུར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་
ལགས། རྣམ་པར་རྟོག་པ་འཁྲུལ་པའི་བློ་མེད་པ་ཅི་ལྟ་བུ་ལགས། གཤེན་རབ་ཀྱིས་
བཀའ་སྩལ་པ། རིགས་ཀྱི་བུ། རྣམ་པར་བྱང་བ་ལ། རྣམ་པར་རྟོག་པ་འཁྲུལ་པའི་བློ་
མེད་དོ། །རྣམ་པར་བྱང་བ་རྣམ་པར་རྟོག་པ་འཁྲུལ་པའི་བློ་མེད་པ་ལ་དཔྱོད་ཅིག །
རྣམ་པར་བྱང་བ་རྣམ་པར་རྟོག་པ་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་
354

འབུམ་སྡེ། ཁམས་རྩ་རྣམ་ངེས།
ན། འབྱམས་ཡས་པ་གཡུང་དྲུང་གི་དབྱིངས་སུ་འབྱམས་ཡས་པ་གསལ་བ་ཡེ་ཤེས་ཀྱི་
འབྲས་བུ་ཐོབ་པར་འགྱུར་རོ། །རྣམ་པར་བྱང་བ་དང་། འབྱམས་ཡས་པ་གསལ་བ་ལས་བབས་
ཡེ་ཤེས་ཀྱི་འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་འགྱུར་
བ་མེད་པ་གཡུང་དྲུང་གི་དོན་དུ་གཅིག་པའོ། ། དེ་ནས་གཡུང་དྲུང་གཙུག་གཤེན་རྒྱལ་
བ་ཡིས། གསོལ་པ། སྟོན་པ་ལགས། ཡིད་ཀྱིས་བསླུ་བ་འཁྲུལ་པའི་བློ་ནི་ཇི་ལྟར་སྤང་
བར་བགྱི། ཡོངས་སུ་རྒྱ་མ་ཆད་པ་གསལ་བ་ཡེ་ཤེས་ཀྱི་འབྲས་བུ་ནི་ཅི་ལྟར་ཐོབ་པར་
བགྱི། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །རིགས་ཀྱི་བུ་འདི་ལྟ་སྟེ།
ཀུན་ནས་ཉོན་མོངས་པ། ཡིད་ཀྱིས་བསླུ་བ་འཁྲུལ་པའི་བློ་ལ་མ་དཔྱོད་ཅིག །ཀུན་
ནས་ཉོན་མོངས་པ། ཡིད་ཀྱིས་བསླུ་བ་འཁྲུལ་པའི་བློ་ལ་དཔྱོད་པ་ན། ཀུན་ནས་ཉོན་
མོངས་པ་ཡིད་ཀྱིས་བསླུ་བ་འཁྲུལ་པའི་བློ་ཡིས་འཁོར་བ་ལ་ཕྱིར་ལྡོག་པའོ། །ཀུན་ནས་
ཉོན་མོངས་པ། ཡིད་ཀྱིས་བསླུ་བ་འཁྲུལ་པའི་བློ་ལ་མ་དཔྱོད་ན། ཡོངས་སུ་རྒྱ་མ་ཆད་
པ། གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། །ཁམས་བརྒྱད་གཏན་ལ་ཕབ་Aཔ
པའི་དོན་རྣམ་པར་ངེས་པ་ལས་དུམ་བུ་གཉིས་པ། བམ་པོ་བརྒྱད་པའོ།། །།
དེ་ནས་ཡིད་ཀྱི་ཁྱེའུ་ཆུང་གིས་གསོལ་བ། སྟོན་པ་ལགས། ཡིད་ཀྱིས་བསླུ་བ་འཁྲུལ་
པའི་བློ་མེད་པ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། རྣམ་
པར་བྱང་བ་ལ། ཡིད་ཀྱིས་བསླུ་བ་འཁྲུལ་པའི་བློ་མེད་དེ། རྣམ་པར་བྱང་བ་ཡིད་ཀྱིས་
བསླུ་བ་འཁྲུལ་པའི་བློ་མེད་པ་ལ་དཔྱོད་ཅིག །རྣམ་པར་བྱང་བ། ཡིད་ཀྱིས་བསླུ་བ་
འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་ན། ཡོངས་སུ་རྒྱ་མ་ཆད་པ། གཡུང་
དྲུང་གི་དབྱིངས་སུ་ཡོངས་སུ་རྒྱ་མ་ཆད་པ། གསལ་བ་ཡེ་ཤེས་ཀྱི་འབྲས་བུ་ཐོབ་པར་
འགྱུར་རོ། །རྣམ་པར་བྱང་བ་དང་། ཡོངས་སུ་རྒྱ་མ་ཆད་པར། གསལ་བ་ཡེ་ཤེས་ཀྱི་
འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་འགྱུར་བ་མེད་
355

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ་གཡུང་དྲུང་གི་དོན་དུ་གཅིག་པའོ། །དེ་ནས་སྟོན་པ་གཤེན་རབ་མི་བོ་ལ། གཡུང་
དྲུང་གཙུག་གཤེན་རྒྱལ་བས་གསོལ་བ། སྟོན་པ་ལགས། རྒྱུན་གྱི་གཡེང་བ་འཁྲུལ་
པའི་བློ་ནི་ཇི་ལྟར་སྤང་བར་བགྱི། ཁ་གཏིང་མེད་པ་གསལ་བ་ཡེ་ཤེས་ཀྱི་འབྲས་བུ་
ནི་ཅི་ལྟར་ཐོབ་པར་བགྱི། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། ཀུན་ནས་
ཉོན་མོངས་པ། རྒྱུན་གྱི་གཡེང་བ་འཁྲུལ་པའི་བློ་ལ་མ་དཔྱོད་ཅིག །ཀུན་ནས་ཉོན་
མོངས་པ། རྒྱུན་གྱི་གཡེང་བ་ལ་འཁྲུལ་པའི་བློ་ལ་དཔྱོད་པ་ན། ཀུན་ནས་ཉོན་མོངས་
པ། རྒྱུན་གྱི་གཡེང་བ་འཁྲུལ་པའི་བློ་ཡིས་འཁོར་བ་ལ་ཕྱིར་ལྡོག་པའོ། །ཀུན་ནས་ཉོན་
མོངས་པ་རྒྱུན་གྱི་གཡེང་བ་འཁྲུལ་པའི་བློ་ལ་མི་དཔྱོད་ན། ཁ་གཏིང་མེད་པ་གཡུང་
དྲུང་གི་དབྱིངས་སུ། ཁ་གཏིང་མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་
རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། རྒྱུན་གྱི་གཡེང་བ་
འཁྲུལ་བའི་བློ་མེད་པ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ།
རྣམ་པར་བྱང་བ་ལ་རྒྱུན་གྱི་གཡེང་བ་འཁྲུལ་པའི་བློ་མེད་དོ། །རྣམ་པར་བྱང་བ་རྒྱུན་
གྱི་གཡེང་བ་འཁྲུལ་པའི་བློ་མེད་པ་ལ་དཔྱོད་ཅིག །རྣམ་པར་བྱང་བ་རྒྱུན་གྱི་གཡེང་
བ་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་ན། ཁ་གཏིང་མེད་པ་གཡུང་དྲུང་
གི། དབྱིངས་སུ་ཁ་གཏིང་མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། །
རྣམ་པར་བྱང་བ་དང་། ཁ་གཏིང་མེད་པ་གསལ་བ་ཡེ་ཤེས་ཀྱི་འབྲས་བུ་གཉིས་སུ་
མེད་དོ། །གཉིས་སུ་བྱར་མེད་དེ། མཉམ་པ་ཉིད་འགྱུར་བ་མེད་པ་གཡུང་དྲུང་གི་དོན་
དུ་གཅིག་པའོ། །དེ་ནས་གཡུང་དྲུང་གཙུག་གཤེན་རྒྱལ་བ་ཡིས། གསོལ་པ། སྟོན་པ་
གཤེན་རབ་ལགས། མཚན་མར་འཛིན་པ་འཁྲུལ་པའི་བློ་ནི་ཇི་ལྟར་སྤང་བར་བགྱི།
དཔག་ཏུ་མེད་པ་གསལ་བ་ཡེ་ཤེས་ཀྱི་འབྲས་བུ་ནི་ཅི་ལྟར་ཐོབ་པར་བགྱི། གཤེན་
རབ་ཀྱིས་བཀའ་སྩལ་པ། རིགས་ཀྱི་བུ། ཀུན་ནས་ཉོན་མོངས་པ་མཚན་མར་འཛིན་
356

འབུམ་སྡེ། ཁམས་རྩེ་རྣམ་ངེས། ༼ཁའོ། ༽
པ་འཁྲུལ་པའི་བློ་ལ་མ་དཔྱོད་ཅིག །ཀུན་ནས་ཉོན་མོངས་པ་མཚན་མར་འཛིན་
པ་འཁྲུལ་པའི་བློ་ལ་དཔྱོད་པ་ན། ཀུན་ནས་ཉོན་མོངས་པ་མཚན་མར་འཛིན་པ།
འཁྲུལ་པའི་བློ་ཡིས་འཁོར་བ་ལ་ཕྱིར་ལྡོག་པའི། ཀུན་ནས་ཉོན་མོངས་པ་མཚན་མར་
འཛིན་པ་འཁྲུལ་པའི་བློ་ལ་མི་དཔྱོད་ན། དཔག་ཏུ་མེད་པ་གཡུང་དྲུང་གི་དབྱིངས་སུ་
དཔག་ཏུ་མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། ། དེ་ནས་ཡིད་ཀྱི་
ཁྱེའུ་ཆུང་གིས་གསོལ་བ། སྟོན་པ་གཤེན་རབ་ལགས། མཚན་མར་འཛིན་པ་འཁྲུལ་
པའི་བློ་མེད་པ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། རྣམ་
པར་བྱང་བ་ལ་མཚན་མར་འཛིན་པ་འཁྲུལ་པའི་བློ་མེད་དོ། །རྣམ་པར་བྱང་བ་
མཚན་མར་འཛིན་པ་འཁྲུལ་པའི་བློ་མེད་པ་ལ་དཔྱོད་ཅིག །རྣམ་པར་བྱང་བ་མཚན་
མར་འཛིན་པ་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་ན། དཔག་ཏུ་མེད་པ་
གཡུང་དྲུང་གི་དབྱིངས་སུ། དཔག་ཏུ་མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་
འགྱུར་རོ། །རྣམ་པར་བྱང་བ་དང་དཔག་ཏུ་མེད་པ། གསལ་བ་ཡེ་ཤེས་ཀྱི་འབྲས་བུ་
གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་འགྱུར་བ་མེད་པ་གཡུང་
དྲུང་གི་དོན་དུ་གཅིག་པའོ། །དེ་ནས་གཡུང་དྲུང་གཙུག་གཤེན་རྒྱལ་བས་གསོལ་བ།
སྟོན་པ་ལགས། གཞན་གྱིས་རྣམ་པར་འཚེ་བ་འཁྲུལ་པའི་བློ་ནི་ཅི་ལྟར་སྤང་བར་བགྱི།
དོག་པ་མེད་པ་གསལ་བ་ཡེ་ཤེས་ཀྱི་འབྲས་བུ་ནི་ཇི་ལྟར་ཐོབ་པར་བགྱི། གཤེན་རབ་
ཀྱིས་བཀའ་སྩལ་པ། རིགས་ཀྱི་བུ། ཀུན་ནས་ཉོན་མོངས་པ་གཞན་གྱིས་རྣམ་པར་
འཚེ་བ་འཁྲུལ་པའི་བློ་ལ་མ་དཔྱོད་ཅིག །ཀུན་ནས་ཉོན་མོངས་པ་གཞན་གྱིས་རྣམ་
པར་འཚེ་བ་འཁྲུལ་པའི་བློ་ལ་དཔྱོད་པ་ན། ཀུན་ནས་ཉོན་མོངས་པ་གཞན་གྱིས་རྣམ་
པར་འཚེ་བ་འཁྲུལ་པའི་བློ་ཡིས་འཁོར་བ་ལ་ཕྱིར་ལྡོག་པའོ། །ཀུན་ནས་ཉོན་མོངས་པ་
གཞན་གྱིས་རྣམ་པར་འཚེ་བ་འཁྲུལ་པའི་བློ་ལ་མ་དཔྱོད་ན། དོག་པ་མེད་པ་གཡུང་
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དྲུང་གི་དབྱིངས་སུ། དོག་པ་མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་
རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་བ། སྟོན་པ་ལགས། གཞན་གྱིས་རྣམ་པར་
འཚེ་བ་མེད་པ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། རྣམ་
པར་བྱང་བ་ལ་གཞན་གྱིས་རྣམ་པར་འཚེ་བ་འཁྲུལ་པའི་བློ་མེད་དོ། །རྣམ་པར་བྱང་
བ་གཞན་གྱིས་རྣམ་པར་འཚེ་བ་འཁྲུལ་པའི་བློ་མེད་པ་ལ་དཔྱོད་ཅིག །རྣམ་པར་
བྱང་བ་གཞན་གྱིས་རྣམ་པར་འཚེ་བ་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་
ལ། དོག་པ་མེད་པ་གཡུང་དྲུང་གི་དབྱིངས་སུ་དོག་པ་མེད་པ། གསལ་བ་ཡེ་ཤེས་ཀྱི་
འབྲས་བུ་ཐོབ་པར་འགྱུར་རོ། །རྣམ་པར་བྱང་བ་དང་དོག་པ་མེད་པ་གསལ་བ་ཡེ་
ཤེས་ཀྱི་འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་འགྱུར་བ་
མེད་པ་གཡུང་དྲུང་གི་དོན་དུ་གཅིག་པའོ། །དེ་ནས་གཡུང་དྲུང་གཙུག་གཤེན་རྒྱལ་
བ་ཡིས་གསོལ་པ། སྟོན་པ་ལགས། མཐོང་བའི་བག་ཆགས་འཁྲུལ་པའི་བློ་ནི་ཅི་ལྟར་
སྤང་བར་བགྱི། བདལ་པ་ཆེན་པོ་གསལ་བ་ཡེ་ཤེས་ཀྱི་འབྲས་བུ་ནི་ཅི་ལྟར་ཐོབ་པར་
བགྱི། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། ཀུན་ནས་ཉོན་མོངས་པ་མཐོང་
བའི་བག་ཆགས་འཁྲུལ་པའི་བློ་ལ་མ་དཔྱོད་ཅིག །ཀུན་ནས་ཉོན་མོངས་པ་མཐོང་
བའི་བག་ཆགས་འཁྲུལ་བའི་བློ་ལ་དཔྱོད་པ་ན། ཀུན་ནས་ཉོན་མོངས་པ་མཐོང་བའི་
བག་ཆགས་འཁྲུལ་བའི་བློ་ཡིས་འཁོར་བ་ལ་ཕྱིར་ལྡོག་པའོ། །ཀུན་ནས་ཉོན་མོངས་
པ་མཐོང་བའི་བག་ཆགས་འཁྲུལ་པའི་བློ་ལ་མ་དཔྱོད་ན། བདལ་པ་ཆེན་པོ་གཡུང་
དྲུང་གི་དབྱིངས་སུ་བདལ་པ་ཆེན་པོ་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་
རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། མཐོང་བའི་བག་
ཆགས་འཁྲུལ་པའི་བློ་མེད་པ་ཅི་ལྟར་ལགས། གཤེན་རབ་ཀྱི་བཀའ་སྩལ་པ། རིགས་
ཀྱི་བུ། རྣམ་པར་བྱང་བ་ལ་མཐོང་བའི་བག་ཆགས་འཁྲུལ་པའི་བློ་མེད་དེ། རྣམ་པར་
358

འབུམ་སྡེ། ཁམས་རྩ་རྣམ་ངེས། 
༼ཁའོ།༽
བྱང་བ་མཐོང་བའི་བག་ཆགས་འཁྲུལ་བའི་བློ་མེད་པ་ལ་དཔྱོད་ཅིག །རྣམ་པར་བྱང་
བ་མཐོང་བའི་བག་ཆགས་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་ན། བདལ་
པ་ཆེན་པོ་གཡུང་དྲུང་གི་དབྱིངས་སུ་བདལ་པ་ཆེན་པོ། གསལ་བ་ཡེ་ཤེས་ཀྱི་འབྲས་
བུ་ཐོབ་པར་འགྱུར་རོ། །རྣམ་པར་བྱང་བ་དང་བདལ་པ་ཆེན་པོ་གསལ་བ་ཡེ་ཤེས་ཀྱི་
འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་འགྱུར་བ་མེད་པ་
གཡུང་དྲུང་གི་དོན་དུ་གཅིག་པའོ། ། དེ་ནས་གཡུང་དྲུང་གཙུག་གཤེན་རྒྱལ་བ་ཡིས།
གསོལ་པ། སྟོན་པ་ལགས། འཁོར་བས་གདུང་བ་བློ་ནི་ཅི་ལྟར་སྤང་བར་བགྱི། ཟད་
པ་མེད་པ་གསལ་བ་ཡེ་ཤེས་ཀྱི་འབྲས་བུ་ནི་ཅི་ལྟར་ཐོབ་པར་བགྱི། གཤེན་རབ་ཀྱིས་
བཀའ་སྩལ་པ། རིགས་ཀྱི་བུ། ཀུན་ནས་ཉོན་མོངས་པ། འཁོར་བས་གདུང་བ་འཁྲུལ་
བའི་བློ་ལ་མ་དཔྱོད་ཅིག །ཀུན་ནས་ཉོན་མོངས་པ་ལ་འཁོར་བས་གདུང་བ་འཁྲུལ་
པའི་བློ་ལ་དཔྱོད་པས་ན། ཀུན་ནས་ཉོན་མོངས་པ་འཁོར་བས་གདུང་བ་འཁྲུལ་པའི་
བློ་ཡིས་འཁོར་བ་ལ་ཕྱིར་ལྡོག་པའོ། །ཀུན་ནས་ཉོན་མོངས་པ་འཁོར་བས་གདུང་བ་
འཁྲུལ་པའི་བློ་ལ་མ་དཔྱོད་ན། ཟད་པ་མེད་པ་གཡུང་དྲུང་གི་དབྱིངས་སུ་ཟད་པ་
མེད་པ་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། །དེ་ནས་ཡིད་ཀྱི་ཁྱེའུ་ཆུང་
གིས་གསོལ་པ། སྟོན་པ་ལགས། འཁོར་བས་གདུང་བ་འཁྲུལ་པའི་བློ་མེད་པ་ཅི་ལྟར་
ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། རྣམ་པར་བྱང་བ་
ལ་འཁོར་བས་གདུང་བ་འཁྲུལ་པའི་བློ་མེད་དོ། །རྣམ་པར་བྱང་བ་ལ་འཁོར་བས་
གདུང་བ་འཁྲུལ་པའི་བློ་མེད་པ་ལ་དཔྱོད་ཅིག །རྣམ་པར་བྱང་བ་འཁོར་བས་གདུང་
བ་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་ན། ཟད་པ་མེད་པ་གཡུང་དྲུང་གི་
དབྱིངས་སུ། ཟད་པ་མེད་པར་གསལ་བ་ཡེ་ཤེས་ཀྱི་འབྲས་བུ་ཐོབ་པར་འགྱུར་རོ། །
རྣམ་པར་བྱང་བ་དང་། ཟད་པ་མེད་པ་གསལ་བ་ཡེ་ཤེས་ཀྱི་འབྲས་བུ་གཉིས་སུ་མེད་
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དོ། །གཉིས་སུ་བྱར་མེད་དེ་མཉམ་པ་ཉིད་འགྱུར་བ་མེད་པ་གཡུང་དྲུང་གི་དོན་དུ་
གཅིག་པའོ། །དེ་ནས་གཡུང་དྲུང་གཙུག་གཤེན་རྒྱལ་བས་གསོལ་པ། སྟོན་པ་ལགས།
ལས་ཀྱི་རྐྱེན་དོས་འཁྲུལ་པའི་བློ་ནི་ཅི་ལྟར་སྤང་བར་བགྱི། འགྱུར་བ་མེད་པ་གསལ་
བ་ཡེ་ཤེས་ཀྱི་འབྲས་བུ་ནི་ཅི་ལྟར་ཐོབ་པར་བགྱི། གཤེན་རབ་ཀྱིས་བཀའ་སྩལ་པ།
རིགས་ཀྱི་བུ། ཀུན་ནས་ཉོན་མོངས་པ་ལས་ཀྱི་རྐྱེན་དོས་འཁྲུལ་པའི་བློ་ལ་མ་དཔྱོད་
ཅིག །ཀུན་ནས་ཉོན་མོངས་པ་ལས་ཀྱི་རྐྱེན་དོས་འཁྲུལ་པའི་བློ་ལ་དཔྱོད་པ་ན། ཀུན་
ནས་ཉོན་མོངས་པ་ལས་ཀྱི་རྐྱེན་དོས་འཁྲུལ་པའི་བློ་ཡིས་འཁོར་བ་ལ་ཕྱིར་ལྡོག་པའོ། །
ཀུན་ནས་ཉོན་མོངས་པ་ལས་ཀྱི་རྐྱེན་དོས་འཁྲུལ་པའི་བློ་ལ་མ་དཔྱོད་ན། འགྱུར་བ་
མེད་པ་གཡུང་དྲུང་གི་དབྱིངས་སུ། འགྱུར་བ་མེད་པ་གསལ་བ་ཡེ་ཤེས་ཀྱི་འབྲས་བུ་
ཐོབ་པར་འགྱུར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་བ། སྟོན་པ་ལགས། ལས་
ཀྱི་རྐྱེན་དོས་འཁྲུལ་པའི་བློ་མེད་པ་ཅི་ལྟར་ལགས། གཤེན་རབ་ཀྱིས་བཀའ་སྩལ་པ།
རིགས་ཀྱི་བུ། རྣམ་པར་བྱང་བ་ལ་ལས་ཀྱི་རྐྱེན་དོས་འཁྲུལ་པའི་བློ་མེད་དོ། །རྣམ་
པར་བྱང་བ་ལ། ལས་ཀྱི་རྐྱེན་དེས་འཁྲུལ་པའི་བློ་མེད་པ་ལ་དཔྱོད་ཅིག །རྣམ་པར་
བྱང་བ་ལས་ཀྱི་རྐྱེན་དོས་འཁྲུལ་པའི་བློ་མེད་པ་ལ་དཔྱོད་ཅིང་མཐོང་བ་ན། འགྱུར་
བ་མེད་པ་གཡུང་དྲུང་གི་དབྱིངས་སུ་འགྱུར་བ་མེད་པ་གསལ་བ་ཡེ་ཤེས་ཀྱི་འབྲས་བུ་
ཐོབ་པར་འགྱུར་རོ། །རྣམ་པར་བྱང་བ་དང་འགྱུར་བ་མེད་པ་གསལ་བ་ཡེ་ཤེས་ཀྱི་
འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་འགྱུར་བ་མེད་པ་
གཡུང་དྲུང་གི་དོན་དུ་གཅིག་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་
ངེས་པ་ལས། བོན་ཐམས་ཅད་ཡེ་ཤེས་ཀྱི་འབྲས་བུ་ཐོབ་པར་བྱ་བ་བསྟན་པའི་ལེའུ་སྟེ་
ལྔ་བཅུ་བདུན་པའོ།། །། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
360

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་མུ་མེད་པ་གཡུང་དྲུང་གི་དབྱིངས་སུ་སངས་རྒྱས་པར་
བཤད་ཀྱི་ཉོན་ཅིག །མུ་མེད་པ་གཡུང་དྲུང་གི་དབྱིངས་སུ་ཐམས་ཅད་ཡེ་ནས་སངས་
རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད་མུ་མེད་
པར་ཡེ་ནས་སངས་རྒྱས་པའོ། ། དེ་ནས་གཡུང་དྲུང་གཙུག་གཤེན་རྒྱལ་བས་གསོལ་པ།
སྟོན་པ་ལགས། མུ་མེད་པ་གཡུང་དྲུང་གི། དབྱིངས་ཐམས་ཅད་ཡེ་ནས་སངས་རྒྱས་
པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད་མུ་མེད་པར་
ཡེ་ནས་སངས་རྒྱས་པའོ། །ཞེས་བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ།
ལེགས་སོ་ལེགས་སོ། །རིགས་ཀྱི་བུ་འདི་ལྟ་སྟེ། བོན་གཡུང་དྲུང་གི་དབྱིངས་ཐམས་
ཅད་མུ་མེད་པ། རང་བཞིན། སྐྱེ་བའི། འཕེལ་བའི། འགག་པའི། འབྲི་བའི། སྔོན་གྱི།
ད་ལྟའི། ཕྱི་མའི་མུ་མེད་པར་ཡེ་ནས་སངས་རྒྱས་པའི་ཕྱིར། ཀུན་ནས་ཉོན་མོངས་པ་
སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད། མུ་མེད་པར། རང་
བཞིན། སྐྱེ་བའི། འཕེལ་བའི། འགག་པའི། འབྲི་བའི། སྔོན་གྱི། ད་ལྟའི། ཕྱི་མའི་མུ་
མེད་པར་ཡེ་ནས་སངས་རྒྱས་པའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་
ལགས། རྣམ་པར་བྱང་བའི་བོན་ཐམས་ཅད་མུ་མེད་པ། གཡུང་དྲུང་གི་དབྱིངས་སུ་
ཅི་ལྟར་སངས་རྒྱས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་
ལྟ་སྟེ། མུ་མེད་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར།
རྣམ་པར་བྱང་བ་ཐམས་ཅད་མུ་མེད་པར་ཡེ་ནས་སངས་རྒྱས་པའོ། །རང་བཞིན། སྐྱེ་
བའི། འཕེལ་བའི། འགག་པའི། འབྲི་བའི། སྔོན་གྱི། ད་ལྟའི། ཕྱི་མའི། མུ་མེད་པ་
གཡུང་དྲུང་གི། དབྱིངས་ཐམས་ཅད་ཡེ་ནས་སངས་རྒྱས་པ། ཁམས་བརྒྱད་གཏན་ལ་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཕབ་པའི། དོན་རྣམ་པར་ངེས་པ་ལས། བོན་ཐམས་ཅད་མུ་མེད་པ་གཡུང་དྲུང་གི་
དབྱིངས་སུ་སངས་རྒྱས་པར་བསྟན་པའི་ལེའུ་སྟེ་ལྔ་བཅུ་བརྒྱད་པའོ།། །།
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ་འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་འབྱམས་ཡས་པ་གཡུང་དྲུང་གི་དབྱིངས་སུ་སངས་རྒྱས་
པར་བཤད་ཀྱི་ཉོན་ཅིག །འབྱམས་ཡས་པ་གཡུང་དྲུང་གི་དབྱིངས་ཐམས་ཅད་ཡེ་
ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་
ཅད་འབྱམས་ཡས་པ་ཡེ་ནས་སངས་རྒྱས་པའོ། །དེ་ནས་གཡུང་དྲུང་གཙུག་གཤེན་
རྒྱལ་བས་གསོལ་པ། སྟོན་པ་ལགས། འབྱམས་ཡས་པ་གཡུང་དྲུང་གི་དབྱིངས་ཐམས་
ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་
པ་ཐམས་ཅད། མས་ང་འབྱམས་ཡས་པར་ཡེ་ནས་སངས་རྒྱས་པའོ། །ཞེས་བྱ་བ་ཅི་ལྟ་བུ་
ལགས། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །རིགས་ཀྱི་བུ། འདི་
ལྟ་སྟེ། བོན་གཡུང་དྲུང་གི་དབྱིངས་ཐམས་ཅད་འབྱམས་ཡས། རང་བཞིན། དཔག་
ཚད། དངོས་པོ། མཚོན་པ། གདོས་པ། འཛིན་པ། གཏང་བྲལ། འཁོར་ཆགས་མེད་
པར་འབྱམས་ཡས་ཏེ། ཡེ་ནས་སངས་རྒྱས་པའི་ཕྱིར། ཀུན་ནས་ཉོན་མོངས་པ་སེམས་
ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད། འབྱམས་ཡས་པ་རང་བཞིན་
དཔག་ཚད། དངོས་པོ། མཚོན་པ། གདོས་པ། འཛིན་པ། གཏོང་བྲལ། འཁོར་
ཆགས་མེད་པར། འབྱམས་ཡས་ཏེ་ཡེ་ནས་སངས་རྒྱས་པའོ། ། དེ་ནས་ཡིད་ཀྱི་ཁྱེའུ་
ཆུང་གིས་གསོལ་པ། སྟོན་པ་ལགས། རྣམ་པར་བྱང་བའི། བོན་ཐམས་ཅད་འབྱམས་
ཡས་པ་གཡུང་དྲུང་གི་དབྱིངས་སུ་ཇི་ལྟར་སངས་རྒྱས་པ་ལགས། གཤེན་རབ་ཀྱིས་
362

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བཀའ་སྩལ་པ། རིགས་ཀྱི་བུ། འདི་ལྟ་སྟེ། མས་པའབྱམས་ཡས་པ་གཡུང་དྲུང་གི་དབྱིངས་
ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་ཅད་འབྱམས་
ཡས་ཏེ་ཡེ་ནས་སངས་རྒྱས་པའོ། །རང་བཞིན། དཔག་ཚད། དངོས་པོ། མཚོན་པ།
གདོས་པ། འཛིན་པ། གཏང་བྲལ། འཁོར་ཆགས་མེད་པར་འབྱམས་ཡས་པ་གཡུང་
དྲུང་གི་དབྱིངས་ཐམས་ཅད། ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་
ཅད་རང་བཞིན། དཔག་ཚད། དངོས་པོ། མཚོན་པ། གདོས་པ། འཛིན་པ། གཏང་
བྲལ། འཁོར་ཆགས་མེད་པར་འབྱམས་ཡས་ཏེ་ཡེ་ནས་སངས་རྒྱས་པའོ། །ཁམས་
བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་འབྱམས་
ཡས་པ། གཡུང་དྲུང་གི་དབྱིངས་སུ་སངས་རྒྱས་པར་བསྟན་པའི་ལེའུ་སྟེ་ལྔ་བཅུ་དགུ་
པའོ།། །།
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་ཡོངས་སུ་རྒྱ་མ་ཆད་པ་གཡུང་དྲུང་གི་དབྱིངས་སུ་
སངས་རྒྱས་པར་བཤད་ཀྱི་ཉོན་ཅིག །ཡོངས་སུ་རྒྱ་མ་ཆད་པ་གཡུང་དྲུང་གི་དབྱིངས་
ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་
བུ་ཐོབ་པ་ཐམས་ཅད་ཡོངས་སུ་རྒྱ་མ་ཆད་པར་ཡེ་ནས་སངས་རྒྱས་པའོ། །དེ་ནས་
གཡུང་དྲུང་གཙུག་གཤེན་རྒྱལ་བས་གསོལ་བ། སྟོན་པ་ལགས། ཡོངས་སུ་རྒྱ་མ་ཆད་
པ། གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་
རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད། ཡོངས་སུ་རྒྱ་མ་ཆད་པར་ཡེ་
ནས་སངས་རྒྱས་པའོ། །ཞེས་བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ།
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ལེགས་སོ་ལེགས་སོ། །རིགས་ཀྱི་བུ། འདི་ལྟ་སྟེ། བོན་གཡུང་དྲུང་གི་དབྱིངས་ཐམས་
ཅད་ཡོངས་སུ་རྒྱ་མ་ཆད་པར། རང་བཞིན། འབྱུང་བའི་རྒྱུ། གནས་པའི་དུས། ཁྱབ་
པའི་ཐར་རོ། །གཡོ་བའི་ཡེ་ཤེས། སྣང་བའི་འོད། ལེགས་པའི་ཡོན་ཏན། སྙོམས་
པའི་ངང་ཉིད། ཡོངས་སུ་རྒྱ་མ་ཆད་པར་ཡེ་ནས་སངས་རྒྱས་པའི་ཕྱིར། ཀུན་ནས་
ཉོན་མོངས་པ་སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད་ཡོངས་
སུ་རྒྱ་མ་ཆད་པར། རང་བཞིན། འབྱུང་བའི་རྒྱུ། གནས་པའི་དུས། ཁྱབ་པའི་ཐར་
རོ། །གཡོ་བའི་ཡེ་ཤེས། སྣང་བའི་འོད། ལེགས་པའི་ཡོན་ཏན། སྙོམས་པའི་ངང་ཉིད།
ཡོངས་སུ་རྒྱ་མ་ཆད་པར་ཡེ་ནས་སངས་རྒྱས་པའོ། །དེ་ནས་ཡིད་ཀྱི་ཁྱེའུ་ཆུང་གིས་
གསོལ་བ། སྟོན་པ་ལགས། རྣམ་པར་བྱང་བའི་བོན་ཐམས་ཅད་ཡོངས་སུ་རྒྱ་མ་ཆད་
པ། གཡུང་དྲུང་གི་དབྱིངས་ཐམས་ཅད་ཅི་ལྟར་སངས་རྒྱས་པ་ལགས། གཤེན་རབ་
ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། ཡོངས་སུ་རྒྱ་མ་ཆད་པ་གཡུང་དྲུང་
གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་ཅད་
ཡོངས་སུ་རྒྱ་མ་ཆད་པར། ཡེ་ནས་སངས་རྒྱས་པའོ། །རང་བཞིན། འབྱུང་བའི་རྒྱུ།
གནས་པའི་དུས། ཁྱབ་པའི་ཐར་རོ། །གཡོ་བའི་ཡེ་ཤེས། སྣང་བའི་འོད། ལེགས་པའི་
ཡོན་ཏན། སྙོམས་པའི་ངང་ཉིད་ཡོངས་སུ་རྒྱ་མ་ཆད་པ། གཡུང་དྲུང་གི་དབྱིངས་
ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་ཅད་རང་བཞིན།
འབྱུང་བའི་རྒྱུ། གནས་པའི་དུས། ཁྱབ་པའི་ཐར་རོ། །གཡོ་བའི་ཡེ་ཤེས། སྣང་བའི་
འོད། ལེགས་པའི་ཡོན་ཏན། སྙོམས་པའི་ངང་ཉིད་ཡོངས་སུ་རྒྱ་མ་ཆད་པར། ཡེ་
ནས་སངས་རྒྱས་པའོ། །ཁམས་བརྒྱད་གཏན་ལ་ཕབ་པའི། དོན་རྣམ་པར་ངེས་པ་
ལས། བོན་ཐམས་ཅད་ཡོངས་སུ་རྒྱ་མ་ཆད་པར། གཡུང་དྲུང་གི་དབྱིངས་སུ་སངས་
རྒྱས་པར་བསྟན་པའི་ལེའུ་སྟེ་དྲུག་ཅུ་པའོ།། །།
364

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་བསྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་ཁ་གཏིང་མེད་པ། གཡུང་དྲུང་གི་དབྱིངས་སུ་སངས་
རྒྱས་པར་བཤད་ཀྱི་ཉོན་ཅིག །ཁ་གཏིང་མེད་པ་གཡུང་དྲུང་གི་དབྱིངས་ཐམས་
ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་
པ་ཐམས་ཅད། ཁ་གཏིང་མེད་པར་ཡེ་ནས་སངས་རྒྱས་པའོ། ། དེ་ནས་གཡུང་དྲུང་
གཙུག་གཤེན་རྒྱལ་བས་གསོལ་པ། སྟོན་པ་ལགས། ཁ་གཏིང་མེད་པ་གཡུང་དྲུང་གི་
དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་
འབྲས་བུ་ཐོབ་པ་ཐམས་ཅད། ཁ་གཏིང་མེད་པར་ཡེ་ནས་སངས་རྒྱས་པའོ། །ཞེས་
བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །རིགས་
ཀྱི་བུ། འདི་ལྟ་སྟེ། བོན་གཡུང་དྲུང་གི་དབྱིངས་ཐམས་ཅད་ཁ་གཏིང་མེད་པ། རང་
བཞིན། ཕྱིའི། ནང་གི། མཐའི། དབུས་ཀྱི། སྐྱེ་བའི། གནས་པའི། དཔེའི་ཁ་གཏིང་
མེད་པར་ཡེ་ནས་སངས་རྒྱས་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་
བཞིན། ཡེ་ཤེས་ཀྱི་འབྲས་བུ་ཐོབ་པ་ཐམས་ཅད། ཁ་གཏིང་མེད་པས། རང་བཞིན།
ཕྱིའི། ནང་གི། མཐའི། དབུས་ཀྱི། སྐྱེ་བའི། གནས་པའི། དཔེའི་ཁ་གཏིང་མེད་པར།
ཡེ་ནས་སངས་རྒྱས་པའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས།
རྣམ་པར་བྱང་བའི། བོན་ཐམས་ཅད་ཁ་གཏིང་མེད་པ་གཡུང་དྲུང་གི་དབྱིངས་ཐམས་
ཅད་ཅི་ལྟར་སངས་རྒྱས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ།
འདི་ལྟ་སྟེ། ཁ་གཏིང་མེད་པ། གཡུང་དྲུང་གི་དབྱིངས་ཐམས་ཅད་ཡེ་ནས་སངས་
རྒྱས་པའི་ཕྱིར། རྣམ་པར་བྱང་བ་ཐམས་ཅད། ཁ་གཏིང་མེད་པར་ཡེ་ནས་སངས་
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རྒྱས་པའོ། །རང་བཞིན། ཕྱིའི། ནང་གི། མཐའི། དབུས་ཀྱི། སྐྱེ་བའི། གནས་པའི།
དཔེའི་ཁ་གཏིང་མེད་པར་གཡུང་དྲུང་གི། དབྱིངས་ཐམས་ཅད་ཡེ་ནས་སངས་རྒྱས་
པའི་ཕྱིར། རྣམ་པར་བྱང་བ་ཐམས་ཅད་རང་བཞིན། ཕྱིའི། ནང་གི། མཐའི། དབུས་
ཀྱི། སྐྱེ་བའི། གནས་པའི། དཔེའི་ཁ་གཏིང་མེད་པར་ཡེ་ནས་སངས་རྒྱས་པའོ། །
ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་ཁ་
གཏིང་མེད་པ་གཡུང་དྲུང་གི་དབྱིངས་སུ་སངས་རྒྱས་པར་བསྟན་པའི་ལེའུ་སྟེ་དྲུག་ཅུ་
གཅིག་པའོ།། །།
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་དཔག་ཏུ་མེད་པ་གཡུང་དྲུང་གི་དབྱིངས་སུ་སངས་
རྒྱས་པར་བཤད་ཀྱི་ཉོན་ཅིག །དཔག་ཏུ་མེད་པ་གཡུང་དྲུང་གི་དབྱིངས་ཐམས་
ཅད། ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་
པ་ཐམས་ཅད་དཔག་ཏུ་མེད་པར་ཡེ་ནས་སངས་རྒྱས་པའོ། །དེ་ནས་གཡུང་དྲུང་
གཙུག་གཤེན་རྒྱལ་བས་གསོལ་པ། སྟོན་པ་ལགས། དཔག་ཏུ་མེད་པ་གཡུང་དྲུང་
གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་
ཀྱི་འབྲས་བུ་ཐོབ་པ་ཐམས་ཅད་དཔག་ཏུ་མེད་པར་ཡེ་ནས་སངས་རྒྱས་པའོ། །ཞེས་
བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ།
བོན་གཡུང་དྲུང་གི་དབྱིངས་ཐམས་ཅད། དཔག་ཏུ་མེད་པ། རང་བཞིན། ཕྱི་ནང་།
མཐའ་དབུས། སྟེང་འོག །རྒྱ་ཁྱོན། ཁ་དོག །དབྱིབས། དངོས་པོ། དཔག་ཏུ་མེད་པ་
ཡེ་ནས་སངས་རྒྱས་པའི་ཕྱིར། ཀུན་ནས་ཉོན་མོངས་པ། སེམས་ཀྱི་རང་བཞིན་ཡེ་ཤེས་
366

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཀྱི་འབྲས་བུ་ཐོབ་པ་ཐམས་ཅད། དཔག་ཏུ་མེད་པར། རང་བཞིན། ཕྱི་ནང་། མཐའ་
དབུས། སྟེང་འོག །རྒྱ་ཁྱོན། ཁ་དོག །དབྱིབས། དངོས་པོ། དཔག་ཏུ་མེད་པར་
ཡེ་ནས་སངས་རྒྱས་པའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས།
རྣམ་པར་བྱང་བའི་བོན་ཐམས་ཅད། དཔག་ཏུ་མེད་པ་གཡུང་དྲུང་གི་དབྱིངས་སུ་ཅི་
ལྟར་སངས་རྒྱས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་
སྟེ། དཔག་ཏུ་མེད་པ་གཡུང་དྲུང་གི། དབྱིངས་ཐམས་ཅད་ཡེ་ནས་སངས་རྒྱས་པའི་
ཕྱིར། རྣམ་པར་བྱང་བ་ཐམས་ཅད་དཔག་ཏུ་མེད་པ་ཡེ་ནས་སངས་རྒྱས་པའོ། །རང་
བཞིན། ཕྱི་ནང་། མཐའ་དབུས། སྟེང་འོག །རྒྱ་ཁྱོན། ཁ་དོག །དབྱིབས། དངོས་
པོ། དཔག་ཏུ་མེད་པར་ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་
ཅད། རང་བཞིན། ཕྱི་ནང་། མཐའ་དབུས། སྟེང་འོག །རྒྱ་ཁྱོན། ཁ་དོག །དབྱིབས།
དངོས་པོ། དཔག་ཏུ་མེད་པར་ཡེ་ནས་སངས་རྒྱས་པའོ། །ཁམས་བརྒྱད་གཏན་ལ་
ཕབ་པའི། དོན་རྣམ་པར་ངེས་པ་ལས། བོན་ཐམས་ཅད་དཔག་ཏུ་མེད་པ་གཡུང་
དྲུང་གི་དབྱིངས་སུ། སངས་རྒྱས་པར་བསྟན་པའི་ལེའུ་སྟེ་དྲུག་ཅུ་གཉིས་པའོ།། །།
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི། གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་དོག་པ་མེད་པ་གཡུང་དྲུང་གི། དབྱིངས་སུ་སངས་
རྒྱས་པར་བཤད་ཀྱི་ཉོན་ཅིག །དོག་པ་མེད་པ་གཡུང་དྲུང་གི། དབྱིངས་ཐམས་ཅད་
ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་
ཐམས་ཅད། དོག་པ་མེད་པ་ཡེ་ནས་སངས་རྒྱས་པའོ། །དེ་ནས་གཡུང་དྲུང་གཙུག་
གཤེན་རྒྱལ་བས་གསོལ་པ། སྟོན་པ་ལགས། དོག་པ་མེད་པ་གཡུང་དྲུང་གི་དབྱིངས་
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་
ཐོབ་པ་ཐམས་ཅད། དོག་པ་མེད་པ་ཡེ་ནས་སངས་རྒྱས་པའོ། །ཞེས་བྱ་བ་ཅི་ལྟ་བུ་
ལགས། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །རིགས་ཀྱི་བུ། འདི་ལྟ་
སྟེ། བོན་གཡུང་དྲུང་གི་དབྱིངས་ཐམས་ཅད་དོག་པ་མེད་པར། རང་བཞིན། འབྱུང་
འཇུག །གཡོ་འགུལ། སྐྱེ་འཕེལ། མ་ཤོང་བའི། མ་འདུས་པའི། བདག་དང་གཞན་དུ་
འཛིན་པའི། མཐར་ཐུག་པ་མེད་པའི་དོག་པ་མེད་པར་ཡེ་ནས་སངས་རྒྱས་པའི་ཕྱིར།
ཀུན་ནས་ཉོན་མོངས་པའི་སེམས་ཀྱི་རང་བཞིན། ཡེ་ཤེས་ཀྱི་འབྲས་བུ་ཐོབ་པ་ཐམས་
ཅད་དོག་པ་མེད་པས། རང་བཞིན། འབྱུང་འཇུག །གཡོ་འགུལ། སྐྱེ་འཕེལ། མ་
ཤོང་བའི། མ་འདུས་པའི། བདག་དང་གཞན་དུ་འཛིན་པའི། མཐར་ཐུག་པ་མེད་པ།
དོག་པ་མེད་པར་ཡེ་ནས་སངས་རྒྱས་པའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ།
སྟོན་པ་ལགས། རྣམ་པར་བྱང་བའི་བོན་ཐམས་ཅད། དོག་པ་མེད་པར་གཡུང་དྲུང་
གི་དབྱིངས་སུ་ཅི་ལྟར་སངས་རྒྱས་པ་ལགས། གཤེན་རབ་ཀྱིས་བཀའ་སྩལ་པ། རིགས་
ཀྱི་བུ། འདི་ལྟ་སྟེ། དོག་པ་མེད་པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་
རྒྱས་པའི་ཕྱིར། རྣམ་པར་བྱང་བ་ཐམས་ཅད། དོག་པ་མེད་པར་ཡེ་ནས་སངས་རྒྱས་
པའོ། །རང་བཞིན། འབྱུང་འཇུག །གཡོ་འགུལ། སྐྱེ་འཕེལ། མ་ཤོང་བའི། མ་འདུས་
པའི། བདག་དང༌། གཞན་དུ་འཛིན་པའི། མཐར་ཐུག་པ་མེད་པས། དོག་པ་མེད་
པར་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་
བ་ཐམས་ཅད། རང་བཞིན། འབྱུང་འཇུག །གཡོ་འགུལ། སྐྱེ་འཕེལ། མ་ཤོང་བའི།
མ་འདུས་པའི། བདག་དང་གཞན་དུ་འཛིན་པའི། མཐར་ཐུག་པ་མེད་པས། དོག་
པ་མེད་པར་ཡེ་ནས་སངས་རྒྱས་པའོ། །ཁམས་བརྒྱད་གཏན་ལ་ཕབ་པའི། དོན་རྣམ་
པར་ངེས་པ་ལས། བོན་ཐམས་ཅད་དོག་པ་མེད་པར། གཡུང་དྲུང་གི་དབྱིངས་སུ་
368

འབུམ་སྡེ། ཁམས་རྩ་རྣམ་ངེས།། ༼ཁའོ།༽
སངས་རྒྱས་པར་བསྟན་པའི་ལེའུ་སྟེ་དྲུག་ཅུ་རྩ་གསུམ་པའོ།། །། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་བདལ་པ་ཆེན་པོ་གཡུང་དྲུང་གི། དབྱིངས་སུ་སངས་
རྒྱས་པར་བཤད་ཀྱི་ཉོན་ཅིག །བདལ་པ་ཆེན་པོ་གཡུང་དྲུང་གི་དབྱིངས་ཐམས་
ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་
པ་ཐམས་ཅད། བདལ་པ་ཆེན་པོ་ཡེ་ནས་སངས་རྒྱས་པའོ། ། དེ་ནས་གཡུང་དྲུང་
གཙུག་གཤེན་རྒྱལ་བས་གསོལ་པ། སྟོན་པ་ལགས། བདལ་པ་ཆེན་པོ་གཡུང་དྲུང་གི།
དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་
འབྲས་བུ་ཐོབ་པ་ཐམས་ཅད་བདལ་པ་ཆེན་པོ་ཡེ་ནས་སངས་རྒྱས་པའོ། །ཞེས་བྱ་བ་
ཅི་ལྟར་བུ་ལགས། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །རིགས་ཀྱི་
བུ། འདི་ལྟ་སྟེ། བོན་གཡུང་དྲུང་གི། དབྱིངས་ཐམས་ཅད་བདལ་པ་ཆེན་པོ། རང་
བཞིན། ཕྱི་ནང་། སྟེང་འོག །མཐའ་དབུས། ཕྱོགས་མཚམས། ཐོག་མ་དང་ཐ་
མའི། འཆར་ནུབ། སྤྲོ་བསྡུ་མེད་པར། བདལ་པ་ཆེན་པོ་ཡེ་ནས་སངས་རྒྱས་པའི་ཕྱིར།
ཀུན་ནས་ཉོན་མོངས་པ་སེམས་ཀྱི་རང་བཞིན། ཡེ་ཤེས་ཀྱི་འབྲས་བུ་ཐོབ་པ་ཐམས་
ཅད་བདལ་པ་ཆེན་པོར། རང་བཞིན། ཕྱི་ནང་། སྟེང་འོག །མཐའ་དབུས། ཕྱོགས་
མཚམས། ཐོག་མ་དང་ཐ་མ། འཆར་ནུབ། སྤྲོ་བསྡུ་མེད་པར་བདལ་པ་ཆེན་པོར་
ཡེ་ནས་སངས་རྒྱས་པའོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས།
རྣམ་པར་བྱང་བའི་བོན་ཐམས་ཅད་བདལ་པ་ཆེན་པོ་གཡུང་དྲུང་གི་དབྱིངས་སུ་ཅི་
ལྟར་སངས་རྒྱས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ།
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བདལ་པ་ཆེན་པོ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར།
རྣམ་པར་བྱང་བ་ཐམས་ཅད་བདལ་པ་ཆེན་པོ་ཡེ་ནས་སངས་རྒྱས་པའོ། །རང་བཞིན།
ཕྱི་ནང་། སྟེང་འོག །མཐའ་དབུས། ཕྱོགས་མཚམས། ཐོག་མ་དང་ཐ་མ། འཆར་
ནུབ། སྤྲོ་བསྡུ། མེད་པར་བདལ་པོ་ཆེན་པོ། གཡུང་དྲུང་གི་དབྱིངས་ཐམས་ཅད་ཡེ་
ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་ཅད་རང་བཞིན། ཕྱི་ནང་། སྟེང་
འོག །མཐའ་དབུས། ཕྱོགས་མཚམས། ཐོག་མ་དང་ཐ་མ། འཆར་ནུབ། སྤྲོ་བསྡུ་
མེད་པར་བདལ་པ་ཆེན་པོར་ཡེ་ནས་སངས་རྒྱས་པའོ། །ཁམས་བརྒྱད་གཏན་ལ་ཕབ་
པའི། དོན་རྣམ་པར་ངེས་པ་ལས། བོན་ཐམས་ཅད་བདལ་པ་ཆེན་པོ་གཡུང་དྲུང་གི་
དབྱིངས་སུ་སངས་རྒྱས་པར་བསྟན་པའི་ལེའུ་སྟེ་དྲུག་ཅུ་བཞི་པའོ།། །། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རིགས་ཀྱི་བུ། བོན་ཐམས་ཅད་ཟད་པ་མེད་པ། གཡུང་དྲུང་གི་དབྱིངས་སུ་སངས་
རྒྱས་པར་བཤད་ཀྱི་ཉོན་ཅིག །ཟད་པ་མེད་པ་གཡུང་དྲུང་གི། དབྱིངས་ཐམས་ཅད་
ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་
ཐམས་ཅད། ཟད་པ་མེད་པར་ཡེ་ནས་སངས་རྒྱས་པའོ། །དེ་ནས་གཡུང་དྲུང་གཙུག་
གཤེན་རྒྱལ་བས་གསོལ་པ། སྟོན་པ་ལགས། ཟད་པ་མེད་པ་གཡུང་དྲུང་གི་དབྱིངས་
ཐམས་ཅད། ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་
ཐོབ་པ་ཐམས་ཅད། ཟད་པ་མེད་པར་ཡེ་ནས་སངས་རྒྱས་པའོ། །ཞེས་བྱ་བ་ཅི་ལྟ་བུ་
ལགས། གཤེན་རབ་ཀྱིས་བཀའ་སྩལ་པ། ལེགས་སོ་ལེགས་སོ། །རིགས་ཀྱི་བུ། འདི་ལྟ་
སྟེ། བོན་གཡུང་དྲུང་གི་དབྱིངས་ཐམས་ཅད་ཟད་པ་མེད་པར། རང་བཞིན། བསྐལ་
370

འབུམ་སྡེ། ཁམས་རྩ་རྣམ་ངེས། ༼ཁའོ། ༽
པས། སྤྱད་པས། ཟག་པས། མཐར་ཐུག་པས། གཞལ་བས། དུས་ཀྱིས། བགྲང་
བས། ཟད་པ་མེད་པར་ཡེ་ནས་སངས་རྒྱས་པའི་ཕྱིར། ཀུན་ནས་ཉོན་མོངས་པ་
སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་ཐམས་ཅད་ཟད་པ་མེད་པར། རང་
བཞིན། བསྐལ་པས། སྤྱད་པས། ཟག་པས། མཐར་ཐུག་པས། གཞལ་བས། དུས་
ཀྱིས། བགྲང་བས། ཟད་པ་མེད་པར་ཡེ་ནས་སངས་རྒྱས་པའོ། ། དེ་ནས་ཡིད་ཀྱི་ཁྱེའུ་
ཆུང་གིས་གསོལ་པ། སྟོན་པ་ལགས། རྣམ་པར་བྱང་བའི་བོན་ཐམས་ཅད། ཟད་པ་
མེད་པ་གཡུང་དྲུང་གི་དབྱིངས་ཐམས་ཅད་ཅི་ལྟར་སངས་རྒྱས་པ་ལགས། གཤེན་
རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། ཟད་པ་མེད་པ་གཡུང་དྲུང་གི།
དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་ཅད་ཟད་
པ་མེད་པར་ཡེ་ནས་སངས་རྒྱས་པའོ། །རང་བཞིན། བསྐལ་པས། སྤྱད་པས། ཟག་
པས། མཐར་ཐུག་པས། གཞལ་བས། དུས་ཀྱིས། བགྲང་བས་ཟད་པ་མེད་པ་གཡུང་
དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་བ་ཐམས་
ཅད། རང་བཞིན། བསྐལ་པས། སྤྱད་པས། ཟག་པས། མཐར་ཐུག་པས། གཞལ་
བས། དུས་ཀྱིས། བགྲང་བས། ཟད་པ་མེད་པར་ཡེ་ནས་སངས་རྒྱས་པའོ། །ཁམས་
བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་ཟད་པ་མེད་
པ་གཡུང་དྲུང་གི་དབྱིངས་སུ་སངས་རྒྱས་པར་བསྟན་པའི་ལེའུ་སྟེ་དྲུག་ཅུ་ལྔའོ། །
ཁམས་བརྒྱད་གཏན་ལ་ཕབ་པའི། དོན་རྣམ་པར་ངེས་པ་ལས། དུམ་བུ་གཉིས་པ།
བམ་པོ་དགུ་པའོ།། །།
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཡུང་དྲུང་གཙུག་གཤེན་
རྒྱལ་བ། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རིགས་ཀྱི་བུ། བོན་ཐམས་ཅད་འགྱུར་བ་མེད་པ་གཡུང་དྲུང་གི། དབྱིངས་སུ་སངས་
རྒྱས་པར་བཤད་ཀྱི་ཉོན་ཅིག །འགྱུར་བ་མེད་པ་གཡུང་དྲུང་གི། དབྱིངས་ཐམས་
ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་ཐོབ་པ་
ཐམས་ཅད་འགྱུར་བ་མེད་པར་ཡེ་ནས་སངས་རྒྱས་པའོ། །དེ་ནས་གཡུང་དྲུང་གཙུག་
གཤེན་རྒྱལ་བས་གསོལ་པ། སྟོན་པ་ལགས། འགྱུར་བ་མེད་པ་གཡུང་དྲུང་གི་དབྱིངས་
ཐམས་ཅད་ཡེ་ནས་སངས་རྒྱས་པའི་ཕྱིར། སེམས་ཀྱི་རང་བཞིན་ཡེ་ཤེས་ཀྱི་འབྲས་བུ་
ཐོབ་པ་ཐམས་ཅད་འགྱུར་བ་མེད་པར་ཡེ་ནས་སངས་རྒྱས་པའོ། །ཞེས་བྱ་བ་ཅི་ལྟ་བུ་
ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། བོན་གཡུང་དྲུང་
གི་དབྱིངས་ཐམས་ཅད་འགྱུར་བ་མེད་པར། རང་བཞིན། སྣང་བ་ཁྱབ་པ་ཆེན་པོའི་
སྐུ། རང་བཞིན་མེད་པའི་གསུང་། མཉམ་ཉིད་ལྷུན་གྱིས་གནས་པའི་ཐུགས། ལེགས་
པ་ཀུན་ནས་འབྱུང་བའི་ཡོན་ཏན། སྙོམས་པ་ལྷུན་གྱིས་གྲུབ་པའི་འཕྲིན་ལས། རྨད་
དུ་བྱུང་བའི་གཙུག །བཅོས་སུ་མེད་པའི་དོན་འགྱུར་བ་མེད་པར་ཡེ་ནས་སངས་རྒྱས་
པའི་ཕྱིར། ཀུན་ནས་ཉོན་མོངས་མེད་པ་སེམས་ཀྱི་རང་བཞིན། ཡེ་ཤེས་ཀྱི་འབྲས་བུ་
ཐོབ་པ་ཐམས་ཅད་འགྱུར་བ་མེད་པར། རང་བཞིན། སྣང་བ་ཁྱབ་པ་ཆེན་པོའི་སྐུ།
རང་བཞིན་མེད་པའི་གསུང་། མཉམ་ཉིད་ལྷུན་གྱིས་གནས་པའི་ཐུགས་ལེགས་པ་
ཀུན་ནས་འབྱུང་བའི་ཡོན་ཏན། སྙོམས་པ་ལྷུན་གྱིས་གྲུབ་པའི་འཕྲིན་ལས། རྨད་དུ་
བྱུང་བའི་གཙུག །བཅོས་སུ་མེད་པའི་དོན་འགྱུར་བ་མེད་པར་ཡེ་ནས་སངས་རྒྱས་
པའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། རྣམ་པར་བྱང་བའི་
བོན་ཐམས་ཅད། འགྱུར་བ་མེད་པ་གཡུང་དྲུང་གི་དབྱིངས་སུ་ཅི་ལྟར་སངས་རྒྱས་པ་
ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། འགྱུར་བ་མེད་
པ་གཡུང་དྲུང་གི་དབྱིངས་ཐམས་ཅད། ཡེ་ནས་སངས་རྒྱས་པའི་ཕྱིར། རྣམ་པར་བྱང་
372

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བ་ཐམས་ཅད། འགྱུར་བ་མེད་པར་ཡེ་ནས་སངས་རྒྱས་པའོ། །རང་བཞིན། སྣང་བ་
ཁྱབ་པ་ཆེན་པོའི་སྐུ། རང་བཞིན་མེད་པའི་གསུང༌། མཉམ་ཉིད་ལྷུན་གྱིས་གནས་
པའི་ཐུགས། ལེགས་པ་ཀུན་ནས་འབྱུང་བའི་ཡོན་ཏན། སྙོམས་པ་ལྷུན་གྱིས་གྲུབ་
པའི་འཕྲིན་ལས། རྨད་དུ་བྱུང་བའི་གཙུག །བཅོས་སུ་མེད་པའི་དོན་འགྱུར་བ་མེད་
པ་གཡུང་དྲུང་གི་དབྱིངས་ཐམས་ཅད་ཡེ་ནས་སངས་རྒྱས་པའི་ཕྱིར། རྣམ་པར་བྱང་
བ་ཐམས་ཅད། རང་བཞིན། སྣང་བ་ཁྱབ་པ་ཆེན་པོའི་སྐུ། རང་བཞིན་མེད་པའི་
གསུང་། མཉམ་ཉིད་ལྷུན་གྱིས་གནས་པའི་ཐུགས། ལེགས་པ་ཀུན་ནས་འབྱུང་བའི་
ཡོན་ཏན། སྙོམས་པ་ལྷུན་གྱིས་གྲུབ་པའི་འཕྲིན་ལས། རྨད་དུ་བྱུང་བའི་གཙུག །
བཅོས་སུ་མེད་པའི་དོན། འགྱུར་བ་མེད་པར་ཡེ་ནས་སངས་རྒྱས་པའོ། །ཁམས་
བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་འགྱུར་བ་
མེད་པ་གཡུང་དྲུང་གི་དབྱིངས་སུ་སངས་རྒྱས་པར་བསྟན་པའི་ལེའུ་སྟེ་དྲུག་ཅུ་དྲུག་
པའོ། །། །
༧ དེ་ནས་གཡུང་དྲུང་གཙུག་གཤེན་རྒྱལ་བས་གསོལ་པ། གཤེན་རབ་ལགས།
བོན་གཡུང་དྲུང་གི་དབྱིངས་ཐམས་ཅད་སངས་རྒྱས་པའི་རང་བཞིན་ཅི་ལྟ་བུ་ཞིག་ཏུ་
དམིགས་པར་བགྱི། ཀུན་ནས་ཉོན་མོངས་པ་གཡུང་དྲུང་གི་དབྱིངས་སུ་སངས་རྒྱས་
པའི། རང་བཞིན་ཅི་ལྟ་བུ་ཞིག་ཏུ་དམིགས་པར་བགྱི། གཤེན་རབ་ཀྱིས་བཀའ་སྩལ་པ།
གཡུང་དྲུང་སེམས་དཔའ་རྣམས་དེ་ནི་འདི་ལྟ་སྟེ། བོན་ཐམས་ཅད་རང་བཞིན་ནམ་
མཁའ་ལྟ་བུ། ཡེ་ནས་མི་འགྱུར་བའི་གཡུང་དྲུང་ཐོབ་ཅིང་ཅི་ཡང་དམིགས་སུ་མེད་
པའི་ཕྱིར། ཀུན་ནས་ཉོན་མོངས་པ་གཡུང་དྲུང་གི་དབྱིངས་སུ་སངས་རྒྱས་པའི་ཕྱིར།
རང་བཞིན་ནམ་མཁའ་ལྟ་བུ། མི་འགྱུར་བའི་གཡུང་དྲུང་ཐོབ་ཅིང་ཅིར་ཡང་དམིགས་
སུ་མེད་པའོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བོན་
373

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐམས་ཅད་གཡུང་དྲུང་གི་དབྱིངས་སུ་རང་བཞིན་མེད་པར་ཡེ་ནས་སངས་རྒྱས་པ་
ལ་དམིགས་སུ་མཆིས་སམ། རྣམ་པར་བྱང་བ་གཡུང་དྲུང་གི་དབྱིངས་སུ་རང་བཞིན་
མེད་པར་ཡེ་ནས་སངས་རྒྱས་པ་ལ་དམིགས་སུ་མཆིས་སམ། གཤེན་རབ་ཀྱིས་བཀའ་
སྩལ་པ། གཡུང་དྲུང་སེམས་དཔའ་རྣམས། དེ་ནི་འདི་ལྟ་སྟེ། བོན་ཐམས་ཅད་ཀྱི་
ངང་ཉིད་ནམ་མཁའ་ལྟ་བུ་མཚན་མའི་རང་བཞིན་ཅི་ཡང་མེད་པར་ཡེ་ནས་སངས་
རྒྱས་ཤིང་། མི་འགྱུར་བའི་གཡུང་དྲུང་ཐོབ་པ་ལ་དམིགས་སུ་མེད་པའི་ཕྱིར། རྣམ་
པར་བྱང་བའི་ངང་ཉིད་ནམ་མཁའ་ལྟ་བུ་མཚན་མའི་རང་བཞིན་ཅི་ཡང་མེད་པར་
ཡེ་ནས་སངས་རྒྱས་ཤིང་། མི་འགྱུར་བའི་གཡུང་དྲུང་ཐོབ་པ་ལ་དམིགས་སུ་མེད་
པའོ། །གཤེན་རབ་ཀྱིས་བཀའ་སྩལ་པ། དེ་ལྟར་ན། བོན་གཡུང་དྲུང་གི་དབྱིངས་
ཐམས་ཅད་ངོ་བོ་ཉིད་མ་བཅོས་པ་ལ་དམིགས་སུ་མེད་པའི་ཕྱིར། ཀུན་ནས་ཉོན་
མོངས་པའི་ངོ་བོ་ཉིད་མ་བཅོས་པ་ལ་དམིགས་སུ་མེད་པའོ། ། དེ་ལྟར་ན། བོན་གཡུང་
དྲུང་གི་དབྱིངས་ཐམས་ཅད་ངོ་བོ་ཉིད་མ་བཅོས་པ་ལ་དམིགས་སུ་མེད་པའི་ཕྱིར།
རྣམ་པར་བྱང་བའི་ངོ་བོ་ཉིད་མ་བཅོས་པ་ལ་དམིགས་སུ་མེད་པའོ། །གཤེན་རབ་ཀྱིས་
བཀའ་སྩལ་པ། དེ་ལྟར་ན། བོན་གཡུང་དྲུང་གི་དབྱིངས་ཐམས་ཅད། གཞི་མ་སྐྱེས་
པ་ལ་བཅོས་སུ་མེད་པའི་ཕྱིར། ཀུན་ནས་ཉོན་མོངས་པའི་སེམས་ཉིད་གཞི་མ་སྐྱེས་པ་
ལ་བཅོས་སུ་མེད་པའོ། ། དེ་ལྟར་ན། བོན་གཡུང་དྲུང་གི་དབྱིངས་ཐམས་ཅད། གཞི་
མ་སྐྱེས་པ་ལ་བཅོས་སུ་མེད་པའི་ཕྱིར། སེམས་ཉིད་རྣམ་པར་བྱང་བའི་དོན་གྱི་བླ་ན་
མེད་པར་ཕྱིན་པ་ནི། གཞི་མ་སྐྱེས་པ་ལ་བཅོས་སུ་མེད་པའོ། །ཁམས་བརྒྱད་གཏན་
ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་གཡུང་དྲུང་གི་དབྱིངས་
སུ་མི་དམིགས་པ་ལ། མ་བཅོས་པར་བཞག་པར་བསྟན་པའི་ལེའུ་སྟེ་དྲུག་ཅུ་བདུན་
པའོ།། །།
374

འབུམ་སྡེ། ཁམས་རྩ་རྣམ་ངེས། ། ༼ཁའོ།༽
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བོན་ཐམས་
ཅད་གཡུང་དྲུང་གི་དབྱིངས་སུ་སངས་རྒྱས་པ་དེ། རྒྱུའམ་འབྲས་བུ་ཅི་ལྟ་བུ་ཞིག་གིས་
སངས་རྒྱས་པ་ལགས། གཤེན་རབ་ཀྱིས་བཀའ་སྩལ་པ། དེ་ནི་འདི་ལྟ་སྟེ། བོན་ཐམས་
ཅད་ངོ་བོ་ཉིད་དམིགས་སུ་མེད་པར་མཁྱེན་པས། མཚན་བཟང་པོ་སུམ་ཅུ་རྩ་གཉིས་
དང༌། དཔེ་བྱད་བཟང་པོ་བརྒྱད་ཅུ་འབྱུང་བ་ལགས་ཏེ། དེ་ལྟ་བུའི་མཚན་དང་
དཔེ་བྱད་ཡོངས་སུ་རྫོགས་པར་སངས་རྒྱས་པའོ། །གསང་བ་ངང་རིང་གིས་གསོལ་
བ། གཤེན་རབ་ལགས། གཤེན་རབ་ཀྱི་མཚན་བཟང་པོ་སུམ་བཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་བྱ་བ་གང་ལགས། ཞེས་ཞུས་སོ། །གཤེན་རབ་ཀྱིས་
བཀའ་སྩལ་པ། གསང་བ་ངང་རིང་གཞན་ཡང་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས། དེ་ནི་འདི་ལྟ་སྟེ། མཚན་བཟང་པོ་སུམ་ཅུ་རྩ་གཉིས་
དང་། དཔེ་བྱད་བཟང་པོ་བརྒྱད་ཅུ་ནི་གང་ཞེ་ན། དཔེར་ན། ནམ་མཁའ་ནི། སྐུ་
ཡི་ཆ་བྱད་དང་མཚན་གྱི་མེ་ཏོག་ཡིན་ལ། ཉི་ཟླ་དང་གཟའ་སྐར་དང་། གཞའ་ཚོན་
དང་སྤྲིན་དང་ཁུ་རླངས་ལ་སོགས་པ་ནི། དཔེ་བྱད་བཟང་པོའི་འབྲུ་བཀོད་པ་ལགས་
སོ། །དཔེར་ན། ས་གཞི་ཉིད་དང་། གངས་རི་དང་། གཡའ་རི་དང་། སྤང་རི་དང་།
ནགས་དང་། ཆུ་བོ་དང༌། རྒྱ་མཚོ་ནི། སྐུ་ཡི་ཆ་བྱད་དང་མཚན་གྱི་མེ་ཏོག་ཡིན་
ལ། དེ་ཀུན་ལ་གནས་པའི་སེམས་ཅན་བསམ་གྱིས་མི་ཁྱབ་པ་ཁྲག་ཁྲིག་ཡོད་པ་དེ་
ནི། དཔེ་བྱད་བཟང་པོའི་འབྲུ་བཀོད་པ་ལགས་སོ། །དཔེར་ན། རི་རབ་དང་། གླིང་
བཞི་ནི། སྐུ་ཡི་ཆ་བྱད་དང་མཚན་གྱི་མེ་ཏོག་ཡིན་ལ། དེ་ལ་གནས་པའི་འདི་ལྟར་
སྣང་བས་ཁྱབ་པ་ཆེན་པོ་ཐམས་ཅད་ནི། དཔེ་བྱད་བཟང་པོའི་འབྲུ་བཀོད་པ་ལགས་
སོ། །དཔེར་ན། ཡི་གེ་ལ་ཡང་ཡིག་འབྲུ་ཉིད་ནི། སྐུ་ཡི་ཆ་བྱད་དང་མཚན་གྱི་མེ་ཏོག་
ཡིན་ལ། གུ་གུ་དང་། ཞབས་འཁྱུད་དང་། འགྲེང་བུ་དང་། ན་རོ་དང་། ཡ་བཏགས་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དང་། ར་བཏགས་དང་། ཚེག་དང་། ཤད་དང་། ཐིག་དང་། ཐིག་འཇོར་ནི། དཔེ་
བྱད་བཟང་པོའི་འབྲུ་བཀོད་པ་ལགས་སོ། །དཔེར་ན། གཤེན་རབ་ཉིད་ནི། སྐུ་ཡི་ཆ་
བྱད་དང་མཚན་གྱི་མེ་ཏོག་ཡིན་ལ། རྒྱལ་མཚན་ལ་སོགས་ཏེ་ཕྱག་མཚན་སྣ་ཚོགས་
དང༌། ཟེའུ་ཕྲོག་ལས་སོགས་ཏེ་དབུ་རྒྱན་སྣ་ཚོགས་དང༌། དབང་གོས་ལ་སོགས་ཏེ་ན་
བཟའ་སྣ་ཚོགས་དང་། རྨ་བྱ་དང་ཤིང་རྟ་ལ་སོགས་ཏེ་རོལ་མོ་སྣ་ཚོགས་དང་། མི་བུ་
རིགས་བཞི་དང་། རྨ་མི་གྲོང་བདུན་དང་། དད་པ་ཅན་བསམ་གྱིས་མི་ཁྱབ་པ་དང་།
དཔེ་བསྙེལ་བཟང་པོ་ལ་སོགས་ཏེ་གསུང་རབ་ཆུ་བོའི་གཞུང་དང་འདྲ་བ་ནི། དཔེ་
བྱད་བཟང་པོའི་འབྲུ་བཀོད་པ་ལགས་སོ། །
དེའི་ཕྱིར་ན། ཁྲུ་དགུའི་སྐུ་ནི་རི་རབ་འདྲ་བ་ལགས་སོ། །དབུ་ནི་རི་རབ་གསེར་གྱི་
བུམ་པ་འདྲ་བ་ལགས་སོ། །དབུ་སྐྲ་ཨུད་དཔལ་ཐོན་མཐིང་གཡས་སུ་འཁྱིལ་པ་འདྲ་
བ་ལགས་སོ། །དཔྲལ་བ་རྒྱ་ཆེ་ལ་ཟླ་བ་གམ་པ་འདྲ་བ་ལགས་སོ། །སྤྱན་མིག་བཀྲ་
ལ་རིང་བ་སྐར་ཆེན་ལ་ཀར་ཤར་བ་འདྲ་བ་ལགས་སོ། ། སྨིན་མ་མཐོ་སྟེ་བར་སྣང་ལ་
གློག་འགྱུ་བ་འདྲ་བ་ལགས་སོ། །རྫི་མ་སྲབ་ལ་འབྲེལ་མ་ཆད་པ་ཁྲ་གཤོག་གདེངས་
པ་འདྲ་བ་ལགས་སོ། ། སྙན་ནི་སྡུག་ཅིང་ཤལ་རིང་བ་གྲོ་ག་གཅུས་པ་འདྲ་བ་ལགས་
སོ། །ཤངས་སྒོ་མཐོ་སྟེ་སྨྱུ་གུ་བཅད་པ་འདྲ་བ་ལགས་སོ། །ཡ་མཆུ་སྲབ་ལ་སུལ་དོད་
པ་དར་དཀར་ལ་ཆག་བཏབ་པ་འདྲ་བ་ལགས་སོ། །མ་མཆུ་སྲབ་ལ་ལེགས་པ་ཟར་
མའི་མེ་ཏོག་འདྲ་བ་ལགས་སོ། །ལྗགས་ནི་སྲབ་ལ་རིང་བ་ལེ་བརྒན་རྫི་ལ་ཕྱར་བ་འདྲ་
བ་ལགས་སོ། །ཚེམས་བཞི་བཅུ་རྩ་གཉིས་དཀར་ལ་ཚགས་དམ་པ་གངས་རི་གཏམས་
པ་འདྲ་བ་ལགས་སོ། །ཨོག་སྒོ་གུག་ལ་ལེགས་པ་རྒྱ་ཟོར་བཀུག་པ་འདྲ་བ་ལགས་
སོ། །གསུང་གི་སྒྲ་སྐད་འབྲུག་ལྟར་སྒྲོག་པ་འདྲ་བ་ལགས་སོ། ། སྨ་ར་ཨག་ཙམ་དོམ་
ནག་ཐུར་དུ་ད ཀྱུས་པ་འདྲ་བ་ལགས་སོ། །ཞལ་མདོག་འཛུམ་ལ་མདངས་ཆགས་པ་
376

འབུམ་སྡེ། ཁམས་རྩི་རྣམ་ངེས། ༼ཁའོ།༽
གངས་རི་ལ་ཉི་མ་ཤར་བ་འདྲ་བ་ལགས་སོ། ། སྐྱེ་མགུལ་བུམ་པ་དྲིལ་བ་འདྲ་བ་ལགས་
སོ། །རོ་སྟོད་སེང་གེ་འགྱིང་བ་འདྲ་བ་ལགས་སོ། །དཔུང་སོག་ཟླུམ་ལ་བརྗིད་བགས་
ཆེ་བ་འདྲ་བ་ལགས་སོ། །ཕྱག་སོར་ཕྲ་ལ་རིང་བ་འདྲ་བ་ལགས་སོ། །ཕྱག་དང་ཞབས་
གཉིས་འཁོར་ལོའི་ཚུལ་དུ་དྲ་བར་འབྲེལ་བ་བྱ་ངང་པའི་རྒྱལ་པོ་འདྲ་བ་ལགས་སོ། །
སེན་མོ་བསེའི་མདོག་ལྟར་དམར་ལ་གདང་བ་འདྲ་བ་ལགས་སོ། །སྟ་ཟུར་གཡས་
གཡོན་རྐེད་སྐབས་འཁྲིལ་བགས་ཆེ་བ་འདྲ་བ་ལགས་སོ། །ལྟེ་བ་པདྨའི་སྦུ་གུ་དོད་པ་
འདྲ་བ་ལགས་སོ། །འདོམས་ཀྱི་གསང་བའི་ཐེ་བེར་སྦུབས་སུ་ནུབ་པ་རྟ་དང་གླང་པོ་
འདྲ་བ་ལགས་སོ། །བརླ་གཉིས་གླང་པོ་འགྱིང་བའི་སྣ་ལྟར་གུག་ལ་ལེགས་པ་འདྲ་བ་
ལགས་སོ། །པུས་མོ་དངུལ་གྱི་གཤང་ཆུང་སྦུབས་པ་འདྲ་བ་ལགས་སོ། །བྱིན་པ་རི་
དྭགས་ཨེ་ན་ཡའི་བྱིན་པ་འདྲ་བ་ལགས་སོ། །བོལ་གོང་མཐོ་ལ་འབུར་བཞི་ཤིན་ཏུ་
རྒྱས་པ་འདྲ་བ་ལགས་སོ། །ཞབས་རྗེན་ལ་ལྗབས་པར་ཞུགས་པ་འདྲ་བ་ལགས་སོ། །
སྟབས་སྡུག་ལ་འགྲོས་ལེགས་པ་བྱ་ངང་མོ་འདྲ་བ་ལགས་སོ། ། དེ་ལྟར་ན། གསང་
བ་ངང་རིང་གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་
རྣམས། སྐུ་ནི་སྐུ་ཡི་ཆ་བྱད་ཡིན་ལ། ཁྲུ་དགུ་ནི་སྐུ་མཚན་བཟང་པོའི་མེ་ཏོག་ལགས་
སོ། །དབུ་ནི་སྐུ་ཡི་ཆ་བྱད་ཡིན་ལ། གསེར་གྱི་བུམ་པ་འདྲ་བ་ནི། སྐུ་མཚན་བཟང་
པོའི་མེ་ཏོག་ལགས་སོ། །དབུ་སྐྲ་ནི་སྐུ་ཡི་ཆ་བྱད་ཡིན་ལ། ཨུད་དཔལ་ཐོན་མཐིང་
གཡས་སུ་འཁྱིལ་པ་ནི། སྐུ་མཚན་བཟང་པོའི་མེ་ཏོག་ལགས་སོ། །དཔྲལ་བ་ནི་སྐུ་
ཡི་ཆ་བྱད་ཡིན་ལ། རྒྱ་ཆེ་ལ་ཟླ་བ་གམ་པ་འདྲ་བ་ནི། སྐུ་མཚན་བཟང་པོའི་མེ་ཏོག་
ལགས་སོ། །སྤྱན་མིག་ནི་སྐུ་ཡི་ཆ་བྱད་ཡིན་ལ། བཀྲ་ལ་རིང་བ་སྐར་ཆེན་ལ་ཀར་ཤར་
བ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། ། སྨིན་མ་ནི་སྐུ་ཡི་ཆ་བྱད་ཡིན་
ལ། མཐོ་སྟེ་བར་སྣང་ལ་གློག་འགྱུ་བ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སོ། །རྫི་མ་ནི་སྐུ་ཡི་ཆ་བྱད་ཡིན་ལ། སྲབ་ལ་འབྲེལ་མ་ཆད་པ་ཁྲ་གཤོག་གདེངས་
པ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །སྙན་ནི་སྐུ་ཡི་ཆ་བྱད་ཡིན་
ལ། སྡུག་ཅིང་ཤལ་རིང་བ་གྲོ་ག་གཅུས་པ་འདྲ་བ་ནི། སྐུ་མཚན་བཟང་པོའི་མེ་ཏོག་
ལགས་སོ། །ཤངས་ནི་སྐུ་ཡི་ཆ་བྱད་ཡིན་ལ། མཐོ་སྟེ་སྨྱུ་གུ་བཅད་པ་འདྲ་བ་ནི། སྐུ་
མཚན་བཟང་པོའི་མེ་ཏོག་ལགས་སོ། །ཡ་མཆུ་ནི་སྐུ་ཡི་ཆ་བྱད་ཡིན་ལ། སུལ་དོད་པ་
དར་དཀར་ལ་ཆག་བཏབ་པ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །
མ་མཆུ་ནི་སྐུ་ཡི་ཆ་བྱད་ཡིན་ལ། སྲབ་ལ་ལེགས་པ་ཟར་མའི་མེ་ཏོག་འདྲ་བ་ནི། སྐུ་
མཚན་བཟང་པོའི་མེ་ཏོག་ལགས་སོ། །ལྗགས་ནི་སྐུ་ཡི་ཆ་བྱད་ཡིན་ལ། སྲབ་ལ་རིང་
བ་ལེ་བརྒན་རྫི་ལ་ཕྱར་བ་འདྲ་བ་ནི། སྐུ་མཚན་པོའི་མེ་ཏོག་ལགས་སོ། །ཚེམས་ནི་སྐུ་
ཡི་ཆ་བྱད་ཡིན་ལ། བཞི་བཅུ་རྩ་གཉིས་དཀར་ལ་ཚགས་དམ་པ་གངས་རི་གཏམ་པ་
འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །ཨོག་སྒོ་ནི་སྐུ་ཡི་ཆ་བྱད་ཡིན་ལ།
གུག་ལ་ལེགས་པ་རྒྱ་ཟོར་བཀུག་པ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་
སོ། །གསུང་གི་སྒྲ་སྐད་ནི་སྐུ་ཡི་ཆ་བྱད་ཡིན་ལ། དུས་ཀྱི་འབྲུག་ལྟར་སྒྲོག་པ་ནི། སྐུ་ཡི་
མཚན་བཟང་པོའི་མེ་ཏོག་ལགས་སོ། ། སྨ་ར་ཨག་ཙམ་ནི་སྐུ་ཡི་ཆ་བྱད་ཡིན་ལ། དོམ་
ནག་ཐུར་དུ་ད ཀྱུས་པ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །ཞལ་
མདོག་ནི་སྐུ་ཡི་ཆ་བྱད་ཡིན་ལ། འཛུམ་ལ་མདངས་ཆགས་པ་གངས་ལ་ཉི་མ་ཤར་བ་
འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །སྐྱེ་མགུལ་ནི་སྐུ་ཡི་ཆ་བྱད་ཡིན་
ལ། གསེར་གྱི་བུམ་པ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །རོ་སྟོད་
ནི་སྐུ་ཡི་ཆ་བྱད་ཡིན་ལ། སེང་གེ་འགྱིང་བ་འདྲ་བ་ནི། སྐུ་མཚན་བཟང་པོའི་མེ་ཏོག་
ལགས་སོ། །དཔུང་སོག་ནི་སྐུ་ཡི་ཆ་བྱད་ཡིན་ལ། ཟླུམ་ལ་བརྗིད་བགས་ཆེ་བ་ནི། སྐུ་
མཚན་བཟང་པོའི་མེ་ཏོག་ལགས་སོ། །ཕྱག་སོར་ནི་སྐུ་ཡི་ཆ་བྱད་ཡིན་ལ། རབ་ཏུ་ཕྲ་
378

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
ལ་རིང་ལ་ནི། སྐུ་མཚན་བཟང་པོའི་མེ་ཏོག་ལགས་སོ། །ཕྱག་དང་ཞབས་གཉིས་ནི་སྐུ་
ཡི་ཆ་བྱད་ཡིན་ལ། འཁོར་ལོའི་ཚུལ་དུ་དྲ་བར་འབྲེལ་བ་བྱ་ངང་པའི་རྒྱལ་པོ་འདྲ་བ་
ནི། སྐུ་མཚན་བཟང་པོའི་མེ་ཏོག་ལགས་སོ། །སེན་མོ་ནི་སྐུ་ཡི་ཆ་བྱད་ཡིན་ལ། བསེའི་
མདོག་ལྟར་དམར་ལ་གདང་བ་ནི། སྐུ་མཚན་བཟང་པོའི་མེ་ཏོག་ལགས་སོ། །སྟ་ཟུར་
གཡས་གཡོན་ནི་སྐུ་ཡི་ཆ་བྱད་ཡིན་ལ། རྐེད་སྐབས་འཁྲིལ་བགས་ཆེ་བ་ནི། སྐུ་མཚན་
བཟང་པོའི་མེ་ཏོག་ལགས་སོ། ། ལྟེ་བ་ནི་སྐུ་ཡི་ཆ་བྱད་ཡིན་ལ། པདྨའི་སྦུ་གུ་དོད་པ་
འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །འདོམས་ཀྱི་གསང་བའི་ཐེ་བེར་
ནི། སྐུ་ཡི་ཆ་བྱད་ཡིན་ལ། སྦུབས་སུ་ནུབ་པ་རྟ་དང་གླང་པོ་འདྲ་བ་ནི། སྐུ་མཚན་
བཟང་པོའི་མེ་ཏོག་ལགས་སོ། །བརླ་གཉིས་ནི་སྐུ་ཡི་ཆ་བྱད་ཡིན་ལ། གླང་པོ་འགྱིང་
བའི་སྣ་ལྟར་གུག་ལ་ལེགས་པ་ནི། སྐུ་མཚན་བཟང་པོའི་མེ་ཏོག་ལགས་སོ། །པུས་མོ་
ནི་སྐུ་ཡི་ཆ་བྱད་ཡིན་ལ། དངུལ་གྱི་གཤང་ཆུང་སྦུབ་པ་འདྲ་བ་ནི། སྐུ་མཚན་བཟང་
པོའི་མེ་ཏོག་ལགས་སོ། །བྱིན་པ་ནི་སྐུ་ཡི་ཆ་བྱད་ཡིན་ལ། རི་དྭགས་ཨེ་ན་ཡའི་བྱིན་པ་
འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། །བོལ་གོང་ནི་སྐུ་ཡི་ཆ་བྱད་ཡིན་
ལ། མཐོ་ལ་འབུར་བཞི་རྒྱས་པ་ནི། སྐུ་མཚན་བཟང་པོའི་མེ་ཏོག་ལགས་སོ། །ཞབས་
ནི་སྐུ་ཡི་ཆ་བྱད་ཡིན་ལ། རྗེན་ལ་ལྗབས་པར་ཞུགས་པ་ནི། སྐུ་མཚན་བཟང་པོའི་མེ་
ཏོག་ལགས་སོ། །འགྲོས་ནི་སྐུ་ཡི་ཆ་བྱད་ཡིན་ལ། སྟབས་སྡུག་ལ་འགྲོས་ལེགས་པ་བྱ་
ངང་པའི་རྒྱལ་པོ་འདྲ་བ་ནི། སྐུ་མཚན་བཟང་པོའི་མེ་ཏོག་ལགས་སོ། ། །
གསང་བ་ངང་རིང་གིས་གསོལ་པ། གཤེན་རབ་ལགས། དཔེ་བྱད་བཟང་པོ་
བརྒྱད་ཅུ་ཅི་ལྟར་ལགས། གཤེན་རབ་མི་བོས་བཀའ་སྩལ་པ། གསང་བ་ངང་རིང་
གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་
ནི་འདི་ལྟ་སྟེ། ཡངས་པ་ནི་ནམ་མཁའ་ལ་མདུང་བསྐོར་བ་འདྲ་བ་ལགས་ཏེ། དཔེ་
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དེ་ལྟ་བུའི་ཕྱིར་རོ། །བརྩོན་འགྲུས་ནི་སྐྲ་ལ་མེ་ཤོར་བ་འདྲ་བ་ལགས་ཏེ། དཔེ་དེ་ལྟ་
བུའི་ཕྱིར་རོ། །བསམ་གཏན་ནི་གསེར་གྱི་བྲག་ཆེན་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །མོས་པ་ནི་མ་ཕྱིར་བུ་འབྲང་བ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
སྤྱོད་པ་ནི་གླང་པོ་ཆེ་ཆུར་ཞུགས་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །དམ་
ཚིག་སྐྱོན་གྱིས་མ་གོས་པ་ནི་ཤེལ་སྒོང་ཕྱིས་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་
རོ། །ཐེག་པ་ནི་གསེར་གྱི་ས་གཞི་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
མྱུར་མགྱོགས་ནི་བར་སྣང་གི་གློག་འཁྱུག་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་
རོ། །མཐུ་སྟོབས་ནི་ནམ་མཁའ་ལ་ཐོག་གཤེགས་པ་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །ཐུགས་ཀྱི་རྒྱ་ཁྱོན་ནི་ནམ་མཁའ་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་
རོ། །ཏིང་ངེ་འཛིན་ནི་གཞུ་བདུངས་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
འོད་དྲོ་ཞིང་ཀུན་ལ་སྙོམས་པ་ནི་ཉི་མ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །སྐུ་
བརྗིད་ལ་གཟི་བྱིན་ཆེ་བ་ནི་སེང་གེ་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
སྒྲ་ནི་བར་སྣང་ལ་དུས་ཀྱི་འབྲུག་སྒྲ་སྒྲོག་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་
རོ། །དགོས་འདོད་འབྱུང་བ་ནི་ཆར་པའི་རྒྱུན་དང་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །བརྩེ་ཞིང་གདུང་བ་ནི་མ་དང་སྲིང་མོ་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །མ་རིག་མུན་པ་སེལ་བ་ནི། གསལ་བའི་སྒྲོན་མེ་འདྲ་བ་ལགས་ཏེ། དཔེ་དེ་
ལྟ་བུའི་ཕྱིར་རོ། །ཐབས་དང་རྫུ་འཕྲུལ་ནི་མར་དང་མེ་འདྲ་བ་ལགས་ཏེ། དཔེ་དེ་ལྟ་
བུའི་ཕྱིར་རོ། །དགོས་འདོད་རེ་བ་སྐོང་བ་ནི། ཡིད་བཞིན་གྱི་ནོར་བུ་རིན་པོ་ཆེ་འདྲ་བ་
ལགས་ཏེ། དཔེ་དེ་ལྟ་བུའི་ཕྱིར་རོ། །བརྗིད་པའི་སྐུ་མཆོག་ནི་རི་རབ་ལྷུན་པོ་འདྲ་བ་
ལགས་ཏེ། དཔེ་དེ་ལྟ་བུའི་ཕྱིར་རོ། །གསུང་དབྱངས་ནི་རིག་པའི་ཁུ་བྱུག་སྒྲོག་པ་འདྲ་
བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཐུགས་ཀྱི་དགོངས་པ་ནི་གསེར་ཕུར་བྲག་ལ་
380

ཁམས་རྩ་རྣམ་ངེས། ༼ཁའོ། ༽
འབུམ་སྡེ།
གདབ་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །གསང་བ་ནི་ཐབས་དང་ཤེས་
རབ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །འཁོར་ལོ་སྒྱུར་བ་ནི་འབྱུང་བ་རླུང་
དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །སྐུ་མདོག་རིན་པོ་ཆེ་ཁ་དོག་བརྒྱད་
དང་ལྡན་པ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །བྱམས་པ་ནི་བུ་གཅིག་པའི་
མ་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །གཏི་མུག་མུན་པའི་ཚོགས་རྣམས་
གསལ་བར་བྱེད་པ་ནི། གསལ་བའི་ཡེ་ཤེས་ལྔ་དང་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །སྦྱིན་པ་གཏོང་བ་ནི། ནམ་མཁའ་ལ་ཆར་འབབ་པ་འདྲ་བ་ལགས་ཏེ། དཔེ་
དེ་ལྟ་བུའི་ཕྱིར་རོ། །ཚུལ་ཁྲིམས་ནི་འཁྱགས་སྦྲུམ་དབང་ལ་བཏབ་པ་འདྲ་བ་ལགས་
ཏེ། དཔེ་དེ་ལྟ་བུའི་ཕྱིར་རོ། །བཟོད་པ་ནི་དགྲ་རྣམས་ལ་ཉམ་ང་མེད་པ་ལགས་ཏེ།
དཔེ་དེ་ལྟ་བུའི་ཕྱིར་རོ། །སྙིང་རྗེ་ནི་མཐའ་ཡས་པའི་སེམས་ཅན་ཉོན་མོངས་པ་དང་
བྲལ་ཞིང་ཐར་པར་བྱེད་པ་ལགས་ཏེ། དཔེ་དེ་ལྟ་བུའི་ཕྱིར་རོ། །འཇམ་ཞིང་དེས་པ་
ནི་རྩི་མཆོག་གི་སྙིང་པོ་མར་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །སྐྱོན་རྣམས་
འཇོམས་པ་ནི་འཕྲུལ་གྱི་མེ་ལོང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཡིད་དུ་
འོང་བ་ནི་ལྷ་གཉན་གྱི་ཤེལ་སྒོང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །དད་པ་
ལ་རྒྱུན་ཐག་རིང་བ་ནི་ཆུ་བོའི་རྒྱུན་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །འཁོར་
བ་ལ་ཕྱིར་མི་ལྡོག་བའི་ཤེས་རབ་ནི། ཐབས་ཀྱི་མདའ་འདྲ་བ་ལགས་ཏེ། དཔེ་དེ་ལྟ་
བུའི་ཕྱིར་རོ། །གདུང་བ་སྐྱེ་བ་ནི་མ་དང་བུ་ཕྲད་པ་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །རྟོགས་པ་ལ་རྟོག་འཛིན་མེད་པ་ནི་ལམ་ཁའི་ཕ་བོང་དང་འདྲ་བ་ལགས་ཏེ།
དཔེ་དེ་ལྟ་བུའི་ཕྱིར་རོ། །གབ་ཅིང་སྦ་བའི་ཐབས་ལ་མཁས་པ་ནི། གསེར་གྱི་རུས་སྦལ་
འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཐུགས་རྗེ་ལ་དཔག་ཏུ་མེད་པ་ནི་ནམ་
མཁའ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཐུགས་རྗེ་ལ་རྒྱུན་མི་འཆད་པ་ནི་
38

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཆུ་བོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཐུགས་རྗེ་ལ་ཟད་པ་མེད་པ་ནི་ས་
གཞི་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཐུགས་རྗེ་ལ་དམིགས་པ་མེད་
པ་ནི། ཉི་མ་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །དྲི་ཞིམ་པ་ནི་སྤོས་ཀྱི་
གླང་པོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །སྨོན་ལམ་རྣམ་པར་དག་པ་ནི།
དཔག་བསམ་གྱི་ལྗོན་ཤིང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཉེས་པའི་སྐྱོན་
གྱིས་མ་གོས་པ་ནི། ཤེལ་སྒོང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །རྟོག་པའི་
དྲ་བ་འདྲལ་བ་ནི། གསེར་གྱི་གཙག་བུ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
ལྐུགས་པ་ཁ་འབྱེད་པ་ནི། འཕྲུལ་གྱི་ཡི་གེ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
ནུས་མཐུ་ནི་མ་སེང་གེའི་སྲས་པོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །བཙལ་
བར་དཀའ་བ་ནི། ཡིད་བཞིན་གྱི་ནོར་བུ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
འབྱུང་བར་དཀོན་པ་ནི། ཨུ་དུམ་ཝ་རའི་མེ་ཏོག་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །མཐོང་བར་དཀོན་པ་ནི། རུས་སྦལ་རྒྱ་མཚོར་བསྐུམས་པ་འདྲ་བ་ལགས་
ཏེ། དཔེ་དེ་ལྟ་བུའི་ཕྱིར་རོ། །དྲོད་ཚད་བཟུང་བར་དཀའ་བ་ནི། ནམ་མཁའི་མཚན་
ཉིད་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །དོན་ལས་འཆོར་བ་མེད་པ་ནི། ཆུ་
སྲིན་རྒྱལ་བའི་གྲེ་བར་ནོར་བུ་རིན་པོ་ཆེ་ཆུད་པ་དང་འདྲ་བ་ལགས་ཏེ། དཔེ་དེ་ལྟ་
བུའི་ཕྱིར་རོ། །ཟབ་ཅིང་གཏིང་རིང་བ་རྒྱ་མཚོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་
རོ། །ཁྱབ་ཅིང་བདལ་པ་ནི་ནམ་མཁའ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
ཞི་དེས་ནི་མར་ཁུ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །སྐྱེ་བ་རྫུ་འཕྲུལ་གྱི་སྐུ་ནི་
སོས་ཀའི་རྩི་ཏོག་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །དཔྱད་དུ་མེད་པ་ནི་ཆུ་
ཟླའི་འཁོར་ལོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །རང་རིག་མངོན་དུ་ཤར་བ་
ནི་བྱ་ཕོ་མ་རོག་གུ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །རིག་པ་གདེང་དུ་གྱུར་
382

འབུམ་སྡེ། ཁམས་རྩ་རྣམ་ངེས། ༼ཁའོ།༽
པ་ནི་ཡི་གེ་ཨ་དཀར་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །འཆོར་བ་མེད་པ་
ནི་གར་སྤྱིན་གྱི་བརླན་ལ་སྦྲང་བུ་ཆགས་པ་ལྟ་བུ་ལགས་ཏེ། དཔེ་དེ་ལྟ་བུའི་ཕྱིར་རོ། །
སྟོན་པ་དང་འཁོར་དུ་དབྱེ་ཡིས་མི་ཕྱེད་པ་ནི་ཆུ་དང་འོ་མ་འདྲེས་པ་འདྲ་བ་ལགས་ཏེ།
དཔེ་དེ་ལྟ་བུའི་ཕྱིར་རོ། །དབྱིངས་དང་ཡེ་ཤེས་ལ་འདུ་འབྲལ་མེད་པ་ནི། ནམ་མཁའ་
དང་རྒྱ་མཚོའ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། ། ཡེ་ཤེས་དང་རིག་པ་ལ་
འདུ་འབྲལ་མེད་པ་ནི། མར་དང་མེ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །བོན་
ཉིད་དང་སེམས་ཉིད་ལ་འདུ་འབྲལ་མེད་པ་ཆུ་དང་ཟླ་བ་འདྲ་བ་ལགས་ཏེ། དཔེ་དེ་
ལྟ་བུའི་ཕྱིར་རོ། །ཀུན་གཞི་དང་རིག་པ་ལ་འདུ་འབྲལ་མེད་པ་ནི། ནམ་མཁའ་དང་
ཉི་མ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཐབས་དང་ཤེས་རབ་ལ་འདུ་འབྲལ་
མེད་པ་ནི། ས་གཞི་དང་ཆུ་བོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ངང་དང་
རང་བཞིན་ལ་འདུ་འབྲལ་མེད་པ་ནི། མེ་ལོང་དང་གཟུགས་བརྙན་འདྲ་བ་ལགས་
ཏེ། དཔེ་དེ་ལྟ་བུའི་ཕྱིར་རོ། །ཐོགས་པ་མེད་པ་ཤེས་རབ་ཀྱི་རྩལ་སྦྱོང་བ་ནི། བྱ་ཁྱུང་
གི་བུ་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །སྐྱེ་ཤི་མེད་པ་ནི་མི་འགྱུར་བའི་
གཡུང་དྲུང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །བསམ་པ་བཟང་པོ་ནི་གསེར་
དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཉོན་མོངས་པའི་དྲི་མ་འཁྲུ་བ་ནི།
གཙང་མ་སྦྱར་བའི་ཚན་དང་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ངེས་པའི་
དོན་ནི་རྟ་རྒོད་བཏུལ་བ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །དངོས་པོ་མེད་
པ་ལ་དངོས་པོར་འཛིན་པ་ནི། མེ་ལོང་དང་ཟླ་བ་འདྲ་བ་ལགས་ཏེ། དཔེ་དེ་ལྟ་བུའི་
ཕྱིར་རོ། །མེད་པའི་སྐུ་ལས་ཡོད་པའི་སྙིང་པོར་བསྟན་པ་ནི། མ་ལས་བུ་འབྱུང་བ་
འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །འདོམས་ཀྱི་གསང་བའི་ཐེ་བེར་སྦུབས་སུ་
ནི། རྟ་དང་གླང་པོ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །ཡེ་ཤེས་སྤྲུལ་པའི་སྐུ་
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཆོག་ནི། གཙོ་ལ་འཁོར་གྱིས་བསྐོར་བ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
མདུན་རྒྱབ་མི་མངའ་བ་ནི་འོད་ཀྱི་སྐུ་འདྲ་བ་ལགས་ཏེ། དཔེ་དེ་ལྟ་བུའི་ཕྱིར་རོ། །
དོན་དང་གཏན་ཚིགས་ནི་སྐྱོན་ཅན་རྐུན་དོང་དུ་བཅུག་པ་འདྲ་བ་ལགས་ཏེ། དཔེ་དེ་
ལྟ་བུའི་ཕྱིར་རོ། །དོན་གང་ལའང་བཅོས་སུ་མེད་པ་ནི་མེ་ཏོག་དང་འདྲ་བ་ལགས་ཏེརབ
དཔེ་དེ་ལྟ་བུའི་ཕྱིར་རོ། །
དེ་ལྟར་ན། གསང་བ་ངང་རིང་གཞན་ཡང་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས། ཡངས་པ་ནམ་མཁའ་ལ་མདུང་བསྐོར་བ་འདྲ་བ་ནི། གཤེན་
རབ་རྣམས་ལ་དོག་པ་མི་མངའ་བའི་དཔེ་བྱད་ལགས་སོ། །བརྩོན་འགྲུས་སྐྲ་ལ་མེ་
ཤོར་བ་འདྲ་བ་ནི། གཤེན་རབ་རྣམས་ལ་ལེ་ལོ་མི་མངའ་བའི་དཔེ་བྱད་ལགས་སོ། །
བསམ་གཏན་གསེར་གྱི་བྲག་ཆེན་འདྲ་བ་ནི། གཤེན་རབ་རྣམས་ལ་འགྱུར་ལྡོག་མི་
མངའ་བའི་དཔེ་བྱད་ལགས་སོ། །མོས་པ་མ་ཕྱིན་བུ་འབྲང་བ་འདྲ་བ་ནི། གཤེན་རབ་
རྣམས་ལ་གཡུང་དྲུང་གི་བོན་ལ་མོས་ཤིང་དད་པའི་དཔེ་བྱད་ལགས་སོ། །སྤྱོད་པ་
གླང་པོ་ཆེ་ཆུར་ཞུགས་པ་འདྲ་བ་ནི། གཤེན་རབ་རྣམས་ལ་སྤྱོད་པ་རྣམ་པར་དག་
པའི་དཔེ་བྱད་ལགས་སོ། །དམ་ཚིག་སྐྱོན་གྱིས་མ་གོས་པ་ཤེལ་སྒོང་འདྲ་བ་ནི། གཤེན་
རབ་རྣམས་ལ་ཉེས་པའི་སྐྱོན་གྱིས་མ་གོས་པའི་དཔེ་བྱད་ལགས་སོ། །ཐེག་པ་ས་གཞི་
འདྲ་བ་ནི། གཤེན་རབ་རྣམས་ལ་མི་ཤོང་བ་མེད་པའི་དཔེ་བྱད་ལགས་སོ། །མྱུར་
མགྱོགས་བར་སྣང་གི་གློག་འདྲ་བ་ནི། གཤེན་རབ་རྣམས་ལ་བཏང་སྙོམས་མི་མངའ་
བའི་དཔེ་བྱད་ལགས་སོ། །མཐུ་སྟོབས་ནམ་མཁའ་ལ་ཐོག་གཤེགས་པ་འདྲ་བ་ནི།
གཤེན་རབ་རྣམས་ལ་ཤུགས་ཆུང་བ་མི་མངའ་བའི་དཔེ་བྱད་ལགས་སོ། །ཐུགས་ཀྱི་རྒྱ་
ཁྱོན་ནམ་མཁའ་དང་མཉམ་པ་འདྲ་བ་ནི། གཤེན་རབ་རྣམས་ཀྱི་དགོངས་པས་མ་
ཁྱབ་པ་མི་མངའ་བའི་དཔེ་བྱད་ལགས་སོ། །ཏིང་ངེ་འཛིན་གཞུ་བདུངས་པ་འདྲ་བ་ནི།
384

ཁམས་རྩ་རྣམ་ངེས། ༼ཁའོ།༽
འབུམ་སྡེ།
གཤེན་རབ་རྣམས་ལ་སྟོར་བྲལ་མི་མངའ་བའི་དཔེ་བྱད་ལགས་སོ། །འོད་དྲོ་ཞིང་ཀུན་
ལ་སྙོམས་པ་ཉི་མ་ཤར་བ་འདྲ་བ་ནི། གཤེན་རབ་རྣམས་ཀྱི་སེམས་ཅན་ལ་བྱམས་
པའི་དཔེ་བྱད་ལགས་སོ། ། སྐུ་ཡི་གཟི་བརྗིད་ཆེ་བ་སེང་གེ་འདྲ་བ་ནི། གཤེན་རབ་
རྣམས་ཀྱི་ལོག་ལྟ་ཟིལ་གྱིས་གནོན་པའི་དཔེ་བྱད་ལགས་སོ། ། སྒྲ་དུས་ཀྱི་འབྲུག་ལྟར་
སྒྲོགས་པ་ནི། གཤེན་རབ་རྣམས་ཀྱིས་སྒྲ་མ་ཐོས་པ་མེད་ཅིང་དུས་ལ་ཡོལ་བ་མི་
མངའ་བའི་དཔེ་བྱད་ལགས་སོ། །དགོས་འདོད་འབྱུང་བ་ཆར་གྱི་རྒྱུན་འདྲ་བ་ནི།
གཤེན་རབ་རྣམས་ཀྱི་ཐུགས་རྗེ་རྒྱུན་མི་འཆད་པའི་དཔེ་བྱད་ལགས་སོ། །བརྩེ་ཞིང་
གདུང་བ་མ་དང་སྲིང་མོ་འདྲ་བ་ནི། གཤེན་རབ་རྣམས་ལ་མངན་སེམས་མི་མངའ་
ཞིང་ཚད་མེད་པ་བཞི་དང་ལྡན་པའི་དཔེ་བྱད་ལགས་སོ། ། མ་རིག་མུན་པ་སེལ་བ་
སྣང་གསལ་གྱི་སྒྲོན་མེ་འདྲ་བ་ནི། གཤེན་རབ་རྣམས་ལ་ཡེ་ཤེས་ལྔ་དང་ལྡན་པའི་
དཔེ་བྱད་ལགས་སོ། །ཐབས་དང་རྫུ་འཕྲུལ་མར་མེ་འདྲ་བ་ནི། གཤེན་རབ་རྣམས་ལ་
མི་གསལ་བ་དང་མི་མཐོང་བ་མེད་པའི་དཔེ་བྱད་ལགས་སོ། །དགོས་འདོད་རེ་བ་
སྐོང་བ་ཡིད་བཞིན་གྱི་ནོར་བུ་རིན་པོ་ཆེ་འདྲ་བ་ནི། གཤེན་རབ་རྣམས་ལས་འདོད་པ་
ཐམས་ཅད་འབྱུང་བའི་དཔེ་བྱད་ལགས་སོ། །བརྗིད་པའི་སྐུ་མཆོག་རི་རབ་ལྷུན་པོ་
འདྲ་བ་ནི། གཤེན་རབ་རྣམས་ལ་གཅམ་བུ་དང་གཅམ་གསག་མི་མངའ་ཞིང་སྣང་
སྲིད་ཡོངས་ལ་བརྗིད་པའི་དཔེ་བྱད་ལགས་སོ། །གསུང་དབྱངས་རིག་པའི་ཁུ་བྱུག་
ལྟར་སྒྲོགས་པ་ནི། གཤེན་རབ་རྣམས་ཀྱིས་སྤྲོ་བ་མ་སྐྱེད་པ་མི་མངའ་བའི་དཔེ་བྱད་
ལགས་སོ། །ཐུགས་ཀྱི་དགོངས་པ་གསེར་ཕུར་བྲག་ལ་བཏབ་པ་འདྲ་བ་ནི། གཤེན་
རབ་རྣམས་ལ་གཡོ་རྩོལ་མི་མངའ་བའི་དཔེ་བྱད་ལགས་སོ། །གསང་བ་ཐབས་དང་
ཤེས་རབ་འདྲ་བ་ནི། གཤེན་རབ་རྣམས་ཀྱིས་ཐབས་དང་ཤེས་རབ་ཀྱི་སྦྱོར་བ་གསང་
བའི་དཔེ་བྱད་ལགས་སོ། །འཁོར་ལོ་སྒྱུར་བ་རླུང་ལྟ་བུ་ནི། གཤེན་རབ་རྣམས་ཀྱིས་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བོན་གྱི་འཁོར་ལོ་མ་བསྐོར་བའི་ས་མི་མངའ་བའི་དཔེ་བྱད་ལགས་སོ། ། སྐུ་མདོག་རིན་
པོ་ཆེ་ཁ་དོག་བརྒྱད་དང་འདྲ་བ་ནི། གཤེན་རབ་རྣམས་ལས་སྤྲུལ་པ་གྲངས་མེད་པ་
འབྱུང་བའི་དཔེ་བྱད་ལགས་སོ། །བྱམས་པ་བུ་གཅིག་པའི་མ་དང་འདྲ་བ་ནི། གཤེན་
རབ་རྣམས་ལ་ཞེ་སྡང་གསོད་གཅོད་མི་མངའ་བའི་དཔེ་བྱད་ལགས་སོ། །གཏི་མུག་
མུན་པའི་ཚོགས་གསལ་བར་བྱེད་པ་གསལ་བ་ཡེ་ཤེས་ལྔ་དང་ལྡན་པ་འདྲ་བ་ནི།
གཤེན་རབ་རྣམས་ཀྱིས་མི་མཁྱེན་པ་མི་མངའ་བའི་དཔེ་བྱད་ལགས་སོ། །སྦྱིན་པ་ནི་
ནམ་མཁའ་ལས་ཆར་འབབ་པ་འདྲ་བ་ནི། གཤེན་རབ་རྣམས་ལ་འདོད་ཆགས་མི་
མངའ་བའི་དཔེ་བྱད་ལགས་སོ། །ཚུལ་ཁྲིམས་འཁྱགས་སྦྲམ་དབང་ལ་བཏབ་པ་འདྲ་
བ་ནི། གཤེན་རབ་རྣམས་ལ་ཚུལ་ཁྲིམས་ཉམས་པ་དང་ཞིག་པ་མི་མངའ་བའི་དཔེ་
བྱད་ལགས་སོ། །བཟོད་པ་དགྲ་རྣམས་འདུས་ཀྱང་ཉམ་ང་མེད་པ་ནི། གཤེན་རབ་
རྣམས་ལ་དགྲ་ཚོགས་ཀྱིས་ཉམ་ང་མེད་པའི་དཔེ་བྱད་ལགས་སོ། ། སྙིང་རྗེས་མཐའ་
ཡས་པའི་སེམས་ཅན་ཐམས་ཅད་ཉོན་མོངས་པ་དང་བྲལ་ཞིང་ཐར་བར་བྱེད་པ་ནི།
གཤེན་རབ་རྣམས་ལ་ཁམས་གསུམ་སེམས་ཅན་ཐམས་ཅད་གཉེན་དུ་དགོངས་པའི་
དཔེ་བྱད་ལགས་སོ། །འཇམ་ལ་ཞི་དེས་རྩི་མཆོག་གི་སྙིང་པོ་མར་འདྲ་བ་ནི། གཤེན་
རབ་རྣམས་ཀྱི་སྤྱོད་པས་མི་འདུལ་བ་མེད་པའི་དཔེ་བྱད་ལགས་སོ། །སྐྱོན་རྣམས་
འཇོམས་པ་འཕྲུལ་གྱི་མེ་ལོང་དང་འདྲ་བ་ནི། གཤེན་རབ་རྣམས་ཀྱིས་བསྟན་པ་
བཞག་པས་སྐྱོན་མི་ཆོམ་པ་མི་མངའ་བའི་དཔེ་བྱད་ལགས་སོ། །ཡིད་དུ་འོང་བ་ལྷ་
གཉན་གྱི་ཤེལ་སྒོང་འདྲ་བ་ནི། གཤེན་རབ་རྣམས་ལ་དགོངས་པ་ཚངས་པའི་དཔེ་
བྱད་ལགས་སོ། །དད་པ་ལ་རྒྱུན་ཐག་རིང་བ་ཆུ་བོ་འདྲ་བ་ནི། གཤེན་རབ་རྣམས་ཀྱི་
དད་པ་ལ་སྐྱོ་ངས་མེད་པའི་དཔེ་བྱད་ལགས་སོ། །འཁོར་བ་མྱ་ངན་ལ་ཕྱིར་མི་ལྡོག་
པའི་ཤེས་རབ་ཐབས་ཀྱི་མདའ་འདྲ་བ་ནི། གཤེན་རབ་རྣམས་ལ་རྟོག་པ་གདེང་དུ་
386

ཁམས་རྩ་རྣམ་ངེས། ༼ཁའོ།༽
འབུམ་སྡེ།
གྱུར་པའི་དཔེ་བྱད་ལགས་སོ། །གདུང་བ་སྐྱེ་བ་མ་དང་བུ་ཕྲད་པ་འདྲ་བ་ནི། གཤེན་
རབ་རྣམས་འགྲོ་དྲུག་གི་སེམས་ཅན་རྣམས་ལ་བརྩེ་ཞིང་གདུང་བའི་དཔེ་བྱད་ལགས་ས་
སོ། །རྟོགས་པ་ལ་རྟོག་འཛིན་མེད་པ་ལམ་ཁའི་ཕ་བོང་དང་འདྲ་བ་ནི། རྟོགས་པ་
ཆེན་པོའི་ལྟ་བ་གཡོ་རྩོལ་མེད་པའི་དཔེ་བྱད་ལགས་སོ། །གབ་ཅིང་སྦ་བའི་ཐབས་ལ་
མཁས་པ་གསེར་གྱི་རུས་སྦལ་འདྲ་བ་ནི། གཤེན་རབ་རྣམས་ཀྱིས་གབ་ཅིང་གསང་
བའི་ཐབས་ལ་མཁས་པའི་དཔེ་བྱད་ལགས་སོ། །ཐུགས་རྗེ་དཔག་ཏུ་མེད་པ་ནམ་
མཁའ་འདྲ་བ་ནི། གཤེན་རབ་རྣམས་ཀྱི་ཐུགས་རྗེ་ཆེ་ཞིང་ཀུན་ལ་ཁྱབ་པའི་དཔེ་བྱད་
ལགས་སོ། །ཐུགས་རྗེའི་རྒྱུན་མི་འཆད་པ་ཆུ་བོ་འདྲ་བ་ནི། གཤེན་རབ་རྣམས་ཀྱི་
ཐུགས་རྗེ་ལ་རྒྱུན་ཆད་མི་མངའ་བའི་དཔེ་བྱད་ལགས་སོ། །ཐུགས་རྗེ་ཟད་པ་མེད་པ་
ས་གཞི་འདྲ་བ་ནི། གཤེན་རབ་རྣམས་ཀྱི་ཐུགས་རྗེ་ལ་ཟད་པ་མི་མངའ་བའི་དཔེ་བྱད་
ལགས་སོ། །ཐུགས་རྗེ་དམིགས་པ་མེད་པ་ཉི་མ་འདྲ་བ་ནི། གཤེན་རབ་རྣམས་ཀྱི་
ཐུགས་རྗེ་ལ་དམིགས་པ་མི་མངའ་བའི་དཔེ་བྱད་ལགས་སོ། །དྲི་ཞིམ་པ་སྤོས་ཀྱི་གླང་
པོ་འདྲ་བ་ནི། གཤེན་རབ་རྣམས་ཀྱིས་རྒྱུན་མེད་དབྱིངས་ནས་ཐུགས་དམ་བསྐུལ་བའི་
དཔེ་བྱད་ལགས་སོ། །སྨོན་ལམ་དཔག་བསམ་གྱི་ལྗོན་ཤིང་འདྲ་བ་ནི། གཤེན་རབ་
རྣམས་ལ་མ་ཚང་ཞིང་མ་བྱུང་བ་མི་མངའ་བའི་དཔེ་བྱད་ལགས་སོ། །ཉེས་པའི་སྐྱོན་
གྱིས་མ་གོས་པ་ཤེལ་སྒོང་འདྲ་བ་ནི། གཤེན་རབ་རྣམས་ལ་བག་ཆགས་དང་སྒྲིབ་པ་
མི་མངའ་བའི་དཔེ་བྱད་ལགས་སོ། །རྟོག་པའི་དྲ་བ་འདྲལ་བ་གསེར་གྱི་གཙག་བུ་འདྲ་
བ་ནི། གཤེན་རབ་རྣམས་ལ་ཡིད་མ་ཆེས་པ་མི་མངའ་བའི་དཔེ་བྱད་ལགས་སོ། །
ལྐུགས་པ་ཁ་འབྱེད་འཕྲུལ་གྱི་ཡི་གེ་འདྲ་བ་ནི། གཤེན་རབ་རྣམས་ཀྱིས་བཀའ་བདེན་
པ་རྣམ་གཉིས་སྒྲོག་པའི་དཔེ་བྱད་ལགས་སོ། །ནུས་མཐུ་མ་སེང་གེའི་སྲས་པོ་འདྲ་བ་
ནི། གཤེན་རབ་རྣམས་ཀྱིས་འཕྲིན་ལས་ལ་ཐོགས་པ་མི་མངའ་བའི་དཔེ་བྱད་ལགས་
387

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
སོ། །བཙལ་བར་དཀའ་བ་ཡིད་བཞིན་གྱི་ནོར་བུ་རིན་པོ་ཆེ་འདྲ་བ་ནི། གཤེན་རབ་
རྣམས་ལ་མཚན་དང་དཔེ་བྱད་ལྡན་པའི་དཔེ་བྱད་ལགས་སོ། །འབྱུང་བ་དཀོན་པ་ཨུ་
དུམ་ཝ་རའི་མེ་ཏོག་འདྲ་བ་ནི། གཤེན་རབ་རྣམས་ལྟར་སྣང་ལ་སྟོན་པ་སངས་རྒྱས་
འབྱུང་བ་དཀོན་པའི་དཔེ་བྱད་ལགས་སོ། །མཐོང་བ་དཀོན་པ་རུས་སྦལ་རྒྱ་མཚོར་
བསྐུམས་ནས་འདུག་པ་འདྲ་བ་ནི། གཤེན་རབ་རྣམས་ཀྱི་ཞལ་མངོན་སུམ་དུ་སུས་
ཀྱང་མི་མཐོང་བའི་དཔེ་བྱད་ལགས་སོ། །དྲོད་ཚད་བཟུང་བར་དཀའ་བ་ནམ་མཁའི་
མཚན་ཉིད་འདྲ་བ་ནི། གཤེན་རབ་རྣམས་ཀྱི་མཚན་ཉིད་རྟོགས་པར་དཀའ་བའི་དཔེ་
བྱད་ལགས་སོ། །དོན་ལས་འཆོར་བ་མེད་པ་ཆུ་སྲིན་རྒྱལ་བའི་གྲེ་བར་ནོར་བུ་རིན་པོ་
ཆེ་ཆུད་པ་འདྲ་བ་ནི། གཤེན་རབ་རྣམས་ཀྱིས་གཡུང་དྲུང་བོན་གྱི་དོན་མི་གཏོང་བའི་
དཔེ་བྱད་ལགས་སོ། །གཏིང་རིང་བ་རྒྱ་མཚོའི་འཇིངས་འདྲ་བ་ནི། གཤེན་རབ་ཀྱིས་
ཀྱང༌། གཡུང་དྲུང་བོན་གྱི་གཏིང་ཐག་མི་ཆོད་པའི་དཔེ་བྱད་ལགས་སོ། །ཁྱབ་ཅིང་
བདལ་པ་ནམ་མཁའ་འདྲ་བ་ནི། གཤེན་རབ་རྣམས་ཀྱི་བཀས་མ་ཁྱབ་པ་དང་། མ་
བསྒྲག་པར་མེད་པའི་དཔེ་བྱད་ལགས་སོ། ། ཞི་དེས་མར་ཁུ་འདྲ་བ་ནི། གཤེན་རབ་
རྣམས་ཀྱི་ཞི་དེས་ཀྱིས་མ་ཐུལ་བ་མེད་པའི་དཔེ་བྱད་ལགས་སོ། ། སྐྱེ་བ་རྫུ་འཕྲུལ་གྱི་སྐུ་
སོས་ཀའི་རྩི་མཆོག་དང་འདྲ་བ་ནི། གཤེན་རབ་རྣམས་ལས་སྤྲུལ་པའི་སྐུ་གྲངས་མེད་
པ་འབྱུང་བའི་དཔེ་བྱད་ལགས་སོ། །དཔྱད་དུ་མེད་པ་ཆུ་ཟླའི་འཁོར་ལོ་འདྲ་བ་ནི།
གཤེན་རབ་རྣམས་ལ་འདུ་བྱེད་དང་མཚན་མ་མི་སྤྱོད་པའི་དཔེ་བྱད་ལགས་སོ། །རང་
རིག་མངོན་དུ་ཤར་བ་བྱ་ཕོ་མ་རོག་གུ་འདྲ་བ་ནི། གཤེན་རབ་རྣམས་ཀྱིས་དོན་མ་
རིག་པ་མི་མངའ་བའི་དཔེ་བྱད་ལགས་སོ། །རིག་པ་གདེང་དུ་གྱུར་པ་ཡི་གེ་ཨ་དཀར་
འདྲ་བ་ནི། གཤེན་རབ་རྣམས་ཀྱིས་ཡི་གེ་ཨ་སྐྱེ་བ་མེད་པའི་དོན་རྟོགས་པའི་དཔེ་བྱད་
ལགས་སོ། །འཆོར་བ་མེད་པ་གར་སྤྱིན་ལ་སྦྲང་བུ་ཆགས་པ་འདྲ་བ་ནི། གཤེན་རབ་
388

ཁམས་རྩ་རྣམ་ངེས། ༼ཁའོ། ༽
འབུམ་སྡེ།
རྣམས་དོན་དམ་པ་འཆོར་བ་མེད་པའི་དཔེ་བྱད་ལགས་སོ། །སྟོན་པ་དང་འཁོར་དུ་
དབྱེ་ཡིས་མི་ཕྱེད་བ་ཆུ་དང་འོ་མ་འདྲ་བ་ནི། གཤེན་རབ་རྣམས་འཁོར་ལ་དབྱེ་བ་
མེད་པའི་དཔེ་བྱད་ལགས་སོ། །དབྱིངས་དང་ཡེ་ཤེས་ལ་འདུ་འབྲལ་མེད་པ་ནམ་
མཁའ་དང་རྒྱ་མཚོ་འདྲ་བ་ནི། གཤེན་རབ་རྣམས་ཀྱིས་ཐམས་ཅད་དབྱིངས་ཡེ་ཤེས་
སུ་མཁྱེན་པའི་དཔེ་བྱད་ལགས་སོ། །ཡེ་ཤེས་དང་རིག་པ་ལ་འདུ་འབྲལ་མེད་པ་མར་
མེ་འདྲ་བ་ནི། གཤེན་རབ་རྣམས་ཀྱིས་མ་རིག་ཅིང་མ་རྟོགས་པ་མེད་པའི་དཔེ་བྱད
ལགས་སོ། །བོན་ཉིད་དང་སེམས་ཉིད་ལ་འདུ་འབྲལ་མེད་པ་ཆུ་ཟླ་འདྲ་བ་ནི། གཤེན་
རབ་རྣམས་ཀྱིས་བོན་ཉིད་དང་སེམས་ཉིད་ལ་དབྱེ་བ་མེད་པའི་དཔེ་བྱད་ལགས་སོ། །
ཀུན་གཞི་དང་རིག་པ་ལ་འདུ་འབྲལ་མེད་པ་ནམ་མཁའ་དང་ཉི་མ་འདྲ་བ་ནི།
གཤེན་རབ་རྣམས་ཀྱིས་མ་ཁྱབ་ཅིང་མི་གསལ་བ་མེད་པའི་དཔེ་བྱད་ལགས་སོ། །
ཐབས་དང་ཤེས་རབ་ལ་འདུ་འབྲལ་མེད་པ་ས་གཞི་དང་ཆུ་བོ་འདྲ་བ་ནི། གཤེན་རབ་
རྣམས་ཀྱི་ཐབས་དང་ཤེས་རབ་ལས་ཀུན་འབྱུང་ཞིང་སྐྱེ་བའི་དཔེ་བྱད་ལགས་སོ། །
ངང་དང་རང་བཞིན་འདུ་འབྲལ་མེད་པ་མེ་ལོང་དང་གཟུགས་བརྙན་འདྲ་བ་ནི།
གཤེན་རབ་རྣམས་ཀྱི་དཔེ་བྱད་མེ་ལོང་གི་མཚོན་པའི་དཔེ་བྱད་ལགས་སོ། །ཐོགས་པ་
མེད་པ་ཤེས་རབ་ཀྱིས་རྩལ་སྦྱོང་བ་བྱ་ཁྱུང་དང་འདྲ་བ་ནི། གཤེན་རབ་རྣམས་ལ་
ཐོགས་པ་མེད་པ་ཡེ་ཤེས་མངའ་བའི་དཔེ་བྱད་ལགས་སོ། །སྐྱེ་ཤི་མེད་པ་མི་འགྱུར
བའི་གཡུང་དྲུང་དང་འདྲ་བ་ནི། གཤེན་རབ་རྣམས་དུས་གསུམ་དུ་འགྱུར་བ་མེད་
པའི་དཔེ་བྱད་ལགས་སོ། །བསམ་པ་བཟང་པོ་གསེར་དང་འདྲ་བ་ནི། གཤེན་རབ་
རྣམས་དོན་ཅིར་ཡང་མི་འགྱུར་བའི་དཔེ་བྱད་ལགས་སོ། །མི་གཙང་བའི་དྲི་མ་འཁྲུ་བ་
གཙང་མར་སྦྱར་བའི་ཚན་ཆབ་འདྲ་བ་ནི། གཤེན་རབ་རྣམས་ཉོན་མོངས་པ་དང་
ཤེས་བྱའི་སྒྲིབ་པ་མི་མངའ་བའི་དཔེ་བྱད་ལགས་སོ། །ངེས་པའི་དོན་རྟ་རྒོད་འདུལ་བ་
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
འདྲ་བ་ནི། གཤེན་རབ་རྣམས་ཀྱིས་བོན་ཐམས་ཅད་བདེན་ཞིང་ངེས་པའི་དོན་བྱེད་
པའི་དཔེ་བྱད་ལགས་སོ། །དངོས་པོ་མེད་པ་ལ་དངོས་པོར་འཛིན་པ་མེ་ལོང་དང་ཆུ་
ཟླ་འདྲ་བ་ནི། གཤེན་རབ་རྣམས་སེམས་ཅན་གྱི་མཚན་ཉིད་ལ་མཁས་པའི་དཔེ་བྱད་
ལགས་སོ། །མེད་པའི་སྐུ་ལས་ཡོད་པའི་སྙིང་པོར་བཏོན་པ་མ་ལས་བུ་འབྱུང་བ་འདྲ་
བ་ནི། གཤེན་རབ་རྣམས་ཀྱི་ཐབས་དང་ཤེས་རབ་ལས་ཡང་དག་པའི་འབྲས་བུ་
འབྱུང་བའི་དཔེ་བྱད་ལགས་སོ། །འདོམས་ཀྱི་གསང་བའི་ཐེ་བེར་སྦུབས་སུ་ནུབ་པ་རྟ་
དང་གླང་པོ་འདྲ་བ་ནི། གཤེན་རབ་རྣམས་ཀྱིས་ཐམས་ཅད་འབྲས་བུ་མཁྱེན་པའི་
དཔེ་བྱད་ལགས་སོ། །ཡེ་ཤེས་ཀྱི་སྤྲུལ་པས་གཙོ་ལ་འཁོར་གྱིས་བསྐོར་བ་འདྲ་བ་ནི།
གཤེན་རབ་རྣམས་ཀྱིས་སྤྲུལ་པ་ལ་ཅིས་ཀྱང་བསྐྱད་དུ་མེད་པའི་དཔེ་བྱད་ལགས་སོ། །
མདུན་རྒྱབ་མི་མངའ་བ་འོད་ཀྱི་སྐུ་འདྲ་བ་ནི། གཤེན་རབ་རྣམས་ལ་བྱམས་སྡང་མི་
མངའ་བའི་དཔེ་བྱད་ལགས་སོ། །དོན་དང་གཏན་ཚིགས་ནི། སྐྱོན་ཅན་རྐུན་དོང་དུ་
བཅུག་པ་འདྲ་བ་ནི། གཤེན་རབ་རྣམས་ཀྱིས་ལེགས་ཉེས་ཀྱི་སྐྱོན་འཛིན་པ་མི་མངའ་
བའི་དཔེ་བྱད་ལགས་སོ། །དོན་གང་ལ་ཡང་བཅོས་སུ་མེད་པ་མེ་ཏོག་འདྲ་བ་ནི།
གཤེན་རབ་ཀྱིས་དོན་གང་ལ་ཡང་བཅོས་སུ་མེད་པའི་དཔེ་བྱད་ལགས་སོ། ། །
༧ དེ་ལྟར་ན། གསང་བ་ངང་རིང་གཞན་ཡང་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས། དེ་ནི་བོན་གྱི་སྦྱིན་པ་དང་། ཟང་ཟིང་གི་སྦྱིན་པ་དང་། མི་
འཇིགས་པའི་སྦྱིན་པ་དང་གསུམ་བཏང་བས། སེམས་ཅན་རྣམས་ཡང་དག་པར་
སངས་རྒྱས་སོ། ། དེ་ནི་དགེ་བ་དང་དུ་ལེན་པའི་ཚུལ་ཁྲིམས་དང་། མི་དགེ་བ་སྤོང་
པའི་ཚུལ་ཁྲིམས་དང་། སེམས་ཅན་གྱི་དོན་བྱེད་པའི་ཚུལ་ཁྲིམས་དང་། གསུམ་
བསྲུངས་པས། སེམས་ཅན་རྣམས་ཡང་དག་པར་སངས་རྒྱས་པའོ། །དེ་ནི་སྡུག་
བསྔལ་དང་དུ་ལེན་པའི་བཟོད་པ་དང་། གནོད་པ་ཅི་ལ་ཡང་མི་སྙམ་པའི་བཟོད་
390

འབུམ་སྡེ། ། ཁམས་རྩ་རྣམ་ངེས། ༼ཁའོ།༽
པ་དང་། བོན་ཉིད་རྟོགས་པའི་བཟོད་པ་དང་གསུམ་དུ་བསྒོམས་ནས། སེམས་ཅན་
རྣམས་ཡང་དག་པར་སངས་རྒྱས་པའོ། །དེ་ནི་དགེ་བ་སྡུད་པའི་བརྩོན་འགྲུས་དང་།
སྡིག་པ་སྤོང་བའི་བརྩོན་འགྲུས་དང་། སེམས་ཅན་གྱི་དོན་བྱེད་པའི་བརྩོན་འགྲུས་
དང་གསུམ་བསྐྱེད་པས། སེམས་ཅན་རྣམས་ཡང་དག་པར་སངས་རྒྱས་པའོ། །དེ་ནི་
མཐོང་བའི་བོན་ལ་བདེན་པར་གནས་པའི་བསམ་གཏན་དང་། ཡོན་ཏན་བསྒྲུབས་
པས་སེམས་ཅན་གྱི་དོན་བྱེད་པའི་བསམ་གཏན་དང་། འགོག་པ་སྙོམས་པར་འཇུག་
པའི་བསམ་གཏན་གསུམ་ལ་སྙོམས་པར་ཞུགས་པས། སེམས་ཅན་རྣམས་ཡང་དག་
པར་སངས་རྒྱས་སོ། །དེ་ནི་ཀུན་རྟོགས་ཀྱི་སྟོབས་དང་། བསྒོམ་པའི་སྟོབས་ཆེ་བར་
བྱས་པས། སེམས་ཅན་རྣམས་ཡང་དག་པར་སངས་རྒྱས་པའོ། །དེ་ནི་སེམས་ཅན་
ཐམས་ཅད་འཁོར་བའི་ས་ལ་རེ་སྡུག་པར་དགོངས་ནས་སྙིང་རྗེ་བསྐྱེད་པས། སེམས་
ཅན་རྣམས་ཡང་དག་པར་སངས་རྒྱས་པའོ། །དེ་ནི་བདག་ཚེ་རབས་གར་སྐྱེས་ཀྱང་
གཡུང་དྲུང་སེམས་དང་མི་འབྲལ་ཞིང་། སེམས་ཅན་ཐམས་ཅད་ཀྱི་དོན་དུ་བླ་ན་མེད་
པར་གྱུར་ཅིག །ཅེས་སྨོན་ལམ་བཏབ་པས། སེམས་ཅན་རྣམས་ཡང་དག་པར་སངས་
རྒྱས་པའོ། །དེ་ནི་དགེ་བ་ཉུང་ཞིང་བསམ་པ་ཆུང་བ་ཐམས་ཅད་ཐུན་མོང་ཡིན་པར་
བྱས་ཏེ། བླ་ན་མེད་པ་བྱང་ཆུབ་ཀྱི་རྒྱུར་བསྔོས་པའི། དགེ་བའི་རྩ་བ་དང་བསོད་
ནམས་ཀྱི་འབྲས་བུ་དཔག་ཏུ་མེད་དེ། ཆེ་ཞིང་ཟད་པ་མེད་པ་ཐབས་ཆེ་བ། སེམས་
ཅན་རྣམས་ཡང་དག་པར་སངས་རྒྱས་པའོ། །དེ་ནི་བདག་དོན་རྟོགས་པའི་ཤེས་རབ་
དང་། གཞན་དོན་རྟོགས་པའི་ཤེས་རབ་དང་། རྒོལ་བ་པོ་ཚར་གཅོད་པའི་ཤེས་རབ་
དང་། གསུམ་ལ་འཁྲུལ་པ་མེད་པས། སེམས་ཅན་རྣམས་ཡང་དག་པར་སངས་རྒྱས་
པའོ། ། དེ་ལྟར་ན། གསང་བ་ངང་རིང་གཞན་གཡུང་དྲུང་སེམས་དཔའ་སེམས་དཔའ་
ཆེན་པོ་རྣམས། དེ་ནི་ངོ་མཚར་རྨད་དུ་བྱུང་བའི་བོན་ལགས་པའི། རྒྱུ་དྲུག་གི་སེམས་
391

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཅན་ཡོངས་ཀྱིས་ཀྱང་། འདི་ལ་བརྟག་ཅིང་བསྒྲུབ་པར་བྱའོ། །དེ་ལྟར་ན། གསང་
བ་ངང་རིང་གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
རྣམས། དེ་ནི་སྦྱིན་པའི་བླ་ན་མེད་པར་ཕྱིན་པའོ། །དེ་ནི་ཚུལ་ཁྲིམས་ཀྱི་བླ་ན་མེད་
པར་ཕྱིན་པའོ། །དེ་ནི་བཟོད་པའི་བླ་ན་མེད་པར་ཕྱིན་པའོ། ། དེ་ནི་བརྩོན་འགྲུས་ཀྱི་
བླ་ན་མེད་པར་ཕྱིན་པའོ། ། དེ་ནི་བསམ་གཏན་གྱི་བླ་ན་མེད་པར་ཕྱིན་པའོ། །དེ་ནི་
སྟོབས་ཀྱི་བླ་ན་མེད་པར་ཕྱིན་པའོ། །དེ་ནི་སྙིང་རྗེའི་བླ་ན་མེད་པར་ཕྱིན་པའོ། །དེ་ནི་
སྨོན་ལམ་གྱི་བླ་ན་མེད་པར་ཕྱིན་པའོ། ། དེ་ནི་ཐབས་ཀྱི་བླ་ན་མེད་པར་ཕྱིན་པའོ། །དེ་
ནི་ཤེས་རབ་ཀྱི་བླ་ན་མེད་པར་ཕྱིན་པའོ། །དེ་ལྟར་ན། གསང་བ་ངང་རིང་གཞན་
ཡང་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། དེ་ནི་སྦྱིན་པ་དང་།
ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང་། བསམ་གཏན་དང༌།
སྟོབས་དང༌། སྙིང་རྗེ་དང་། སྨོན་ལམ་དང་། ཐབས་དང༌། ཤེས་རབ་དང༌། བླ་ན་
མེད་པར་ཕྱིན་པ་བཅུ་ཡིས། སྙན་པར་སྨྲ་བ་དང་། དོན་སྤྱོད་པ་དང་། དོན་མཐུན་
པ་དང༌། སེམས་ཅན་རྣམས་ཡང་དག་པར་སངས་རྒྱས་པའོ། །དེའི་ཕྱིར་ན། སྦྱིན་
པ་ནི་གཏང་བར་བྱའོ། །ཚུལ་ཁྲིམས་བསྲུང་བར་བྱའོ། །བཟོད་པ་བསྒོམ་པར་བྱའོ། །
བརྩོན་འགྲུས་བསྐྱེད་པར་བྱའོ། །བསམ་གཏན་ལ་ཤིན་ཏུ་གནས་པར་བྱའོ། །དགེ་བའི་
རྩ་བ་ལ་སྟོབས་བསྐྱེད་པར་བྱའོ། །སྙིང་རྗེ་བསྐྱེད་པར་བྱའོ། །སྨོན་ལམ་ལ་རེ་དོགས་
མེད་པར་བྱའོ། །ཡང་དག་པའི་ཐབས་ལ་མཁས་པར་བྱའོ། །མི་དམིགས་པའི་ཤེས་
རབ་ཀྱིས་ཐམས་ཅད་ཟིན་པར་བྱའོ། །དད་པ་ལ་སྐྱོ་ངས་མེད་པར་བྱའོ། །སྡོམ་པ་
ལ་བླང་དོར་མེད་པར་བྱའོ། །བདུད་ཀྱི་ལས་ཡོངས་སུ་ཞི་བར་བྱའོ། །ཉོན་མོངས་པ་
བརྒྱད་ཁྲི་བཞི་སྟོང་ནི། གཉེན་པོ་ཡེ་ཤེས་ཀྱིས་ཟིལ་གྱིས་གནན་པར་བྱའོ། །དགེ་བའི་
རྩ་བ་ཅི་བགྱིས་པ་གང་ལགས་པ། རྗེས་སུ་ཡི་རང་བར་བྱའོ། །ཏིང་ངེ་འཛིན་ཟབ་མོ་
392

འབུམ་སྡེ། ཁམས་རྩ་རྣམ་ངེས། ༼ཁའོ།༽
ལ་མི་དམིགས་པའི་ཚུལ་གྱིས་སྙོམས་པར་འཇུག་སྟེ་གནས་པར་བྱའོ། །ཁམས་བརྒྱད་
གཏན་ལ་ཕབ་པའི་དོན་རྣམ་པར་ངེས་པ་ལས། མཚན་དང་དཔེ་བྱད་བསྟན་པའི་
ལེའུ་སྟེ་དྲུག་ཅུ་བརྒྱད་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་
ལས། དུམ་བུ་གཉིས་པ་བམ་པོ་བཅུ་པའོ།། །། །
༧ དེ་ནས་སྟོན་པ་གཤེན་རབ་མི་བོ་ཡིས། རིན་པོ་ཆེ་འཕྲུལ་སྣང་འོད་ཀྱི་གཞལ་
ཡས་ཁང་དུ་བྱོན་ཏེ། སྐུ་ཆ་ལ་ཕབ། ཞབས་སྐྱིལ་མོ་ཀྲུང་བཅའ། ཕྱག་རྒྱ་མཉམ་པ་
ཉིད་དུ་བཅའ་སྟེ། གཤེན་རབ་བླ་ན་མེད་པ་འཕྲུལ་བོན་གསང་བ་ངང་རིང་དང་།
གཞན་ཡང་འཁོར་དུ་གཏོགས་པའི། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་རྣམས་བསགས་ནས། བོན་ཐམས་ཅད་མཉམ་པ་ཉིད་ཀྱི་དོན་ལ་
རྫོགས་པར་བཤད་ཀྱི། གཡུང་དྲུང་སེམས་དཔའ་རྣམས་འདི་ལ་ཉོན་ཅིག །འདི་ལ་
སོམས་ཤིག །འདི་ལ་བརྗོད་ཅིག །འདི་ལ་རྟོགས་ཤིག །འདི་ལ་སྒོམས་ཤིག །ཅེས་
བཀའ་སྩལ་ཏོ། །
དེ་ནས་གཤེན་རབ་འཕྲུལ་བོན་གསང་བ་ངང་རིང་དང་། གཞན་ཡང་གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་ཀྱིས་གསེར་གྱི་མེ་ཏོག་དང་།
ཡིད་བཞིན་གྱི་ནོར་བུ་རིན་པོ་ཆེ་ལ་སོགས་ཏེ། རིན་པོ་ཆེ་དཀོར་ཆ་སྣ་ཚོགས་པ། ཅང་
ཤེས་ཀྱི་རྟ་ཕོ་སྤྲིན་གྱི་ཤུགས་ཅན་ལ། བཀལ་ནས་མཆོད་པ་ཕུལ་ཏེ། མགོ་བོས་ཞབས་
ལ་ལྷ་ཕྱག་འཚལ་ནས། འདི་སྐད་ཅེས་ཞུས་སོ། །ཀྱེ་སྟོན་པ་གཤེན་རབ་ལགས། ཀུན་
ནས་ཉོན་མོངས་པའི་བོན། འཁོར་བ་དང་མྱ་ངན་ལས་འདས་པ་དང༌། རྣམ་པར་
བྱང་བའི་བོན་འཁོར་བ་དང་མྱ་ངན་ལས་འདས་པ་གཉིས་ཅི་ལྟར་མཉམ་པར་འགྱུར།
ཞེས་གསོལ་ཏོ། །
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། བོན་ཐམས་ཅད་མཉམ་པ་
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཉིད་དུ་རྟོགས་པ་ལ། ཀུན་ནས་ཉོན་མོངས་པ་ཞེས་བྱ་བ་འམ། རྣམ་པར་བྱང་བ་ཞེས་
བྱ་བར་བོན་སྟོན་པར་མི་འགྱུར་རོ། །ཀུན་ནས་ཉོན་མོངས་པ་ཞེས་བྱ་བ་འམ། རྣམ་
པར་བྱང་བ་ཞེས་བོན་སྟོན་པར་མི་འགྱུར་རོ། །རྣམ་པར་བྱང་བ་ཀུན་ནས་ཉོན་མོངས་
པ་ཞེས་བྱ་བ་འམ། རྣམ་པར་བྱང་བ་ཞེས་བྱ་བར་བོན་སྟོན་པར་མི་འགྱུར་རོ། །དེ་
དག་ཐམས་ཅད་ཡོངས་སུ་ཀུན་ནས་ཉོན་མོངས་པ་ཞེས་བྱ་བ་འམ། རྣམ་པར་བྱང་བ་
ཞེས་བྱ་བར་བོན་སྟོན་པར་མི་འགྱུར་རོ། ། དེ་ནས་སྟོན་པ་གཤེན་རབ་ལ་ཡིད་ཀྱི་ཁྱེའུ་
ཆུང་གིས་ཐལ་སྦྱར་ལུས་བཏུད་གུས་པའི་ཚུལ་ཕྱུངས་ནས། འདི་སྐད་ཅེས་ཞུས་སོ། །
སྟོན་པ་གཤེན་རབ་ལགས། བོན་ཐམས་ཅད་ཀུན་ནས་ཉོན་མོངས་པ་ཞེས་བྱ་བ་འམ།
རྣམ་པར་བྱང་བ་ཞེས་བྱ་བར་མི་སྟོན་པ་དེ། ཡོད་པར་མཉམ་པ་ལགས་སམ། མེད་
པར་མཉམ་པ་ལགས། ཞེས་གསོལ་ཏོ། ། དེ་ནས་སྟོན་པས་འདི་སྐད་ཅེས་བཀའ་སྩལ་
ཏོ། ། འོ་ལེགས་སོ་ལེགས་སོ། །རིགས་ཀྱི་བུ་ཉོན་ཅིག །དེ་ནི་འདི་ལྟ་སྟེ། བོན་ཐམས་
ཅད་ཡོད་ཅེས་བྱ་བ་འམ། བོན་ཐམས་ཅད་མེད་ཅེས་བྱ་བར་བོན་སྟོན་པར་མི་འགྱུར་
རོ། །དེ་ཅིའི་ཕྱིར་ཞེ་ན། བོན་ཐམས་ཅད་འཁོར་བ་དང་མྱ་ངན་ལས་ལ་བཟླ་ཞིང་།
མཉམ་པ་ཉིད་ཀྱི་དོན་ལ་རྫོགས་པའི་ཕྱིར་རོ། །གསོལ་པ། ཀུན་ནས་ཉོན་མོངས་པ་ཅི་
ལགས། བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་གང་ཞེ་ན། ཀུན་ནས་ཉོན་མོངས་
པ་ཡོད་ཅེས་བྱ་བ་འམ། ཀུན་ནས་ཉོན་མོངས་པ་མེད་ཅེས་བྱ་བར་བོན་སྟོན་པར་མི་
འགྱུར་རོ། །ཀུན་ནས་ཉོན་མོངས་པ་སྣང་ཞེས་བྱ་བ་འམ། ཀུན་ནས་ཉོན་མོངས་པ་
སྟོང་ཞེས་བྱ་བར་བོན་སྟོན་པར་མི་འགྱུར་རོ། །ཀུན་ནས་ཉོན་མོངས་པ་རྟག་ཅེས་བྱ་
བ་འམ། ཀུན་ནས་ཉོན་མོངས་པ་ཆད་ཅེས་བྱ་བར་བོན་སྟོན་པར་མི་འགྱུར་རོ། །ཀུན་
ནས་ཉོན་མོངས་པ་སྐྱེ་ཞེས་བྱ་བ་འམ། ཀུན་ནས་ཉོན་མོངས་པ་འགག་ཅེས་བྱ་བར་
བོན་སྟོན་པར་མི་འགྱུར་རོ། །ཀུན་ནས་ཉོན་མོངས་པ་སྤོང་ཞེས་བྱ་བ་འམ། ཀུན་ནས་
394

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཉོན་མོངས་པ་ལེན་ཞེས་བྱ་བར་བོན་སྟོན་པར་མི་འགྱུར་རོ། །ཀུན་ནས་ཉོན་མོངས་
པ་བཅིངས་ཞེས་བྱ་བ་འམ། ཀུན་ནས་ཉོན་མོངས་པ་གྲོལ་ཞེས་བྱ་བར་བོན་སྟོན་པར་
མི་འགྱུར་རོ། །ཀུན་ནས་ཉོན་མོངས་པ་འབྱུང་ཞེས་བྱ་བ་འམ། ཀུན་ནས་ཉོན་མོངས་
པ་འཇུག་ཅེས་བྱ་བར་བོན་སྟོན་པར་མི་འགྱུར་རོ། །ཀུན་ནས་ཉོན་མོངས་པ་ཐོག་མ་
ཞེས་བྱ་བ་འམ། ཀུན་ནས་ཉོན་མོངས་པ་ཐོག་མ་མ་ཡིན་ཞེས་བྱ་བར་བོན་སྟོན་པར་
མི་འགྱུར་རོ། །ཀུན་ནས་ཉོན་མོངས་པ་བདག་ཅེས་བྱ་བ་འམ། ཀུན་ནས་ཉོན་མོངས་
པ་གཞན་ཞེས་བྱ་བར་བོན་སྟོན་པར་མི་འགྱུར་རོ། །གསོལ་པ། རྣམ་པར་བྱང་བ་ཅི་
ལགས། བཀའ་སྩལ་པ། ཡིད་ཀྱི་ཁྱེའུ་ཆུང༌། དེ་ནི་གང་ཞེ་ན། རྣམ་པར་བྱང་བ་ཡོད་
ཅེས་བྱ་བ་འམ། རྣམ་པར་བྱང་བ་མེད་ཅེས་བྱ་བར་བོན་སྟོན་པར་མི་འགྱུར་རོ། །རྣམ་
པར་བྱང་བ་སྣང་ཞེས་བྱ་བ་འམ། རྣམ་པར་བྱང་བ་སྟོང་ཞེས་བྱ་བར་བོན་སྟོན་པར་
མི་འགྱུར་རོ། །རྣམ་པར་བྱང་བ་རྟག་ཅེས་བྱ་བ་འམ། རྣམ་པར་བྱང་བ་ཆད་ཅེས་
བྱ་བར་བོན་སྟོན་པར་མི་འགྱུར་རོ། །རྣམ་པར་བྱང་བ་སྐྱེ་ཞེས་བྱ་བ་འམ། རྣམ་པར་
བྱང་བ་འགག་ཅེས་བྱ་བར་བོན་སྟོན་པར་མི་འགྱུར་རོ། །རྣམ་པར་བྱང་བ་སྤོང་ཞེས་
བྱ་བ་འམ། རྣམ་པར་བྱང་བ་ལེན་ཞེས་བྱ་བར་བོན་སྟོན་པར་མི་འགྱུར་རོ། །རྣམ་
པར་བྱང་བ་བཅིངས་ཞེས་བྱ་བ་འམ། རྣམ་པར་བྱང་བ་གྲོལ་ཞེས་བྱ་བར་བོན་སྟོན་
པར་མི་འགྱུར་རོ། །རྣམ་པར་བྱང་བ་འབྱུང་ཞེས་བྱ་བ་འམ། རྣམ་པར་བྱང་བ་འཇུག་
ཅེས་བྱ་བར་བོན་སྟོན་པར་མི་འགྱུར་རོ། །རྣམ་པར་བྱང་བ་ཐོག་མ་ཞེས་བྱ་བ་འམ།
རྣམ་པར་བྱང་བ་ཐོག་མ་མ་ཡིན་ཞེས་བྱ་བར་བོན་སྟོན་པར་མི་འགྱུར་རོ། །རྣམ་པར་
བྱང་བ་བདག་ཅེས་བྱ་བ་འམ། རྣམ་པར་བྱང་བ་གཞན་ཞེས་བྱ་བར་བོན་སྟོན་པར་
མི་འགྱུར་རོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་
ཐམས་ཅད་ཡོད་མེད་རྟག་ཆད་དུ་མི་སྟོན་པའི་ལེའུ་སྟེ་དྲུག་ཅུ་དགུ་པའོ།། །།
395

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
༧ དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། འཁོར་བ་དང་མྱ་ངན་ལས་
འདས་པའི་བོན་ཐམས་ཅད། མཉམ་པ་ཉིད་ཀྱི་དོན་དུ་གསལ་ཞིང་རྟོགས་པར་
བཤད་ཀྱི། གཡུང་དྲུང་སེམས་དཔའ་རྣམས་འདི་ལ་ཉོན་ཅིག །བོན་ཐམས་ཅད་ཡེ་
ནས་མ་བསྒྲིབས་ཤིང་ཡོངས་ལ་གསལ་ལོ། །དེ་ནས་འཕྲུལ་བོན་གསང་བ་ངང་རིང་
གིས་གསོལ་པ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་མཉམ་པ་
ཉིད་ཀྱི་དོན་དུ་གསལ་བ་དེ། སེམས་ཅན་ཐམས་ཅད་ལ་བསྟན་དུ་གསོལ། ཞེས་
ཞུས་སོ། །གཤེན་རབ་ཀྱིས་བཀའ་སྩལ་པ། བོན་ཐམས་ཅད་མཉམ་པ་ཉིད་ཀྱི་དོན་
དུ་གསལ་ཞིང་རྟོགས་པར་བྱ་བའི་ཕྱིར། རྣམ་པ་ཐམས་ཅད་མཁྱེན་པའི་ཡེ་ཤེས་ཅན་
དུ་གསལ་ཞེས་བྱ་བར་བོན་སྟོན་ནོ། དེ་ཅིའི་ཕྱིར་ཞེ་ན། འཁོར་བ་དང་མྱ་ངན་ལས་
འདས་པའི་བོན་ཐམས་ཅད་མཉམ་པ་ཉིད་ཀྱི་དོན་ལ་ཡེ་ནས་རྫོགས་པ་སྟེ། གསལ་
ཞིང་རྟོགས་པར་བྱ་བའི་ཕྱིར་རོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་
པ་ལགས། རྣམ་པ་ཐམས་ཅད་མཁྱེན་པའི་ཡེ་ཤེས་ཅན་དུ་གསལ་བ། དེ་ཅི་ལྟ་བུ་
ལགས། གཤེན་རབ་ཀྱིས་བཀའ་སྩལ་པ། འོ་ལེགས་སོ་ལེགས་སོ། །རིགས་ཀྱི་བུ། ཡིད་
ཀྱི་ཁྱེའུ་ཆུང་། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས། ཉོན་ཅིག །འདི་ལྟ་སྟེ། འཁོར་བ་དང་མྱ་ངན་ལས་འདས་པའི་བོན་ཐམས་
ཅད། རྣམ་པ་ཐམས་ཅད་མཁྱེན་པའི་ཡེ་ཤེས་ཅན་དུ་རྟོགས་པའི་སྐབས་སུ། ཡེ་ནས་
ཅིར་ཡང་མཁྱེན་ནོ། །དེ་ཅིའི་ཕྱིར་ཞེ་ན། ཀུན་ནས་ཉོན་མོངས་པའི་ཁམས་ཀྱིས་རྣམ་
པ་ཐམས་ཅད་མཁྱེན་པའི་ཡེ་ཤེས་ཅན་དུ་གསལ་ཞེས་བྱ་བར་བོན་སྟོན་ནོ། །ཀུན་ནས་
ཉོན་མོངས་པ་མ་ཡིན་པའི་ཁམས་ཀྱིས་རྣམ་པ་ཐམས་ཅད་མཁྱེན་པའི་ཡེ་ཤེས་ཅན་
དུ་གསལ་ཞེས་བྱ་བར་བོན་སྟོན་ནོ། །དེ་གཉིས་སུ་མེད་པའི་དོན་དུ་མཁྱེན་པའི་ཡེ་
ཤེས་ཅན་དུ་གསལ་ཞེས་བྱ་བར་བོན་སྟོན་ནོ། །རྣམ་པར་བྱང་བའི་ཁམས་ཀྱིས་རྣམ་
306

འབུམ་སྡེ། ཁམས་རྩ་རྣམ་ངེས།
པ་ཐམས་ཅད་མཁྱེན་པའི་ཡེ་ཤེས་ཅན་དུ་གསལ་ཞེས་བྱ་བར་བོན་སྟོན་ནོ། །རྣམ་
པར་བྱང་བ་མ་ཡིན་པའི་ཁམས་ཀྱིས་རྣམས་པ་ཐམས་ཅད་མཁྱེན་པའི་ཡེ་ཤེས་ཅན་དུ་
གསལ་ཞེས་བྱ་བར་བོན་སྟོན་ནོ། །དེ་གཉིས་སུ་མེད་པའི་དོན་དུ་མཁྱེན་པའི་ཡེ་ཤེས་
ཅན་དུ་གསལ་ཞེས་བྱ་བར་བོན་སྟོན་ནོ། ། དེ་ནས་འཕྲུལ་བོན་གསང་བ་ངང་རིང་
གིས་གསོལ་པ། སྟོན་པ་ལགས། འཁོར་བ་དང་མྱ་ངན་ལས་འདས་པའི་བོན། རྣམ་
པ་ཐམས་ཅད་མཁྱེན་པའི་ཡེ་ཤེས་ཅན་དུ་གསལ་ཞེས་བྱ་བ་དེ་ལ། རྣམ་པར་རྟོག་པ་
དང་རྣམ་པར་གཡོ་བ་འབྱུང་ངམ། མི་འབྱུང་བ་ལགས། གཤེན་རབ་ཀྱིས་བཀའ་སྩལ་
པ། འཁོར་བ་དང་མྱ་ངན་ལས་འདས་པའི་བོན། རྣམ་པ་ཐམས་ཅད་མཁྱེན་པའི་ཡེ་
ཤེས་ཅན་ཞེས་བྱ་བ་དེ་ནི་ནམ་མཁའ་དང་འདྲའོ། །དཔེར་ན་ནམ་མཁས་སྣང་སྲིད་
ཐམས་ཅད་ལ་མ་ཁེབས་ཤིང་མི་གསལ་བ་མེད་པ་དང་འདྲ་བས་ན། རྣམ་པ་ཐམས་
ཅད་མཁྱེན་པའི་ཡེ་ཤེས་ཅན་གྱིས་ཀྱང་མ་ཁྱབ་ཅིང་མི་གསལ་བ་མེད་དོ། །དཔེར་
ན་སྤྲིན་དང་ཁུ་རླངས་དང་སྒྲ་ཅི་འབྱུང་ཡང་དོགས་པ་མེད་པ་དང་འདྲ་སྟེ། འཁོར་
བ་དང་མྱ་ངན་ལས་འདས་པའི་བོན་རྣམ་པ་ཐམས་ཅད་མཁྱེན་པའི་ཡེ་ཤེས་ཞེས་པ་
དེ་ལ། གློ་བུར་ཀྱི་རྟོག་པ་དང་གཡོ་རྩོལ་ཅི་འབྱུང་ཡང་འགལ་ཞིང་དོགས་པ་མེད་
དེ། དེའི་ཕྱིར་ན། བོན་ཐམས་ཅད་ནམ་མཁའི་ངང་ཚུལ་ཅན་ཞེས་བྱ་བར་འཆད་ཅིང་
སྟོན་ནོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་
ནམ་མཁའི་ངང་ཚུལ་ཅན་ཞེས་བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་
པ། ཡིད་ཀྱི་ཁྱེའུ་ཆུང༌། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་
པོ། རིགས་ཀྱི་བུ་འདི་ལྟ་སྟེ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་
ལ། རྣམ་པར་གཡོ་བ། རྣམ་པར་འཁྲུག་པ། རྣམ་པར་རྩོལ་བ། རྣམ་པར་འཛིན་
པ། རྣམ་པར་རྟོག་པ། རྣམ་པར་སྒྲིབ་པ། རྣམ་པར་འཁྲུལ་པ། རྣམ་པར་ལྡོག་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ། རྣམ་པར་འགྱུར་བ་མེད་པའི་ཕྱིར། ཀུན་ནས་ཉོན་མོངས་པ་ལ་རྣམ་པར་གཡོ་
བ། རྣམ་པར་འཁྲུལ་པ། རྣམ་པར་རྩོལ་བ། རྣམ་པར་འཛིན་པ། རྣམ་པར་རྟོག་
པ། རྣམ་པར་སྒྲིབ་པ། རྣམ་པར་འཁྲུལ་པ། རྣམ་པར་ལྡོག་པ། རྣམ་པར་འགྱུར་བ་
མེད་དེ། ནམ་མཁའི་ངང་ཚུལ་ཅན་ཞེས་བྱ་བར་བོན་སྟོན་ནོ། །འཁོར་བ་དང་མྱ་ངན་
ལས་འདས་པའི་བོན་ཐམས་ཅད་ལ། རྣམ་པར་གཡོ་བ། རྣམ་པར་འཁྲུག་པ། རྣམ་
པར་རྩོལ་བ། རྣམ་པར་འཛིན་པ། རྣམ་པར་རྟོག་པ། རྣམ་པར་སྒྲིབ་པ། རྣམ་པར་
འཁྲུལ་པ། རྣམ་པར་ལྡོག་པ། རྣམ་པར་འགྱུར་བ་མེད་པའི་ཕྱིར། རྣམ་པར་བྱང་བ་
ལ་རྣམ་པར་གཡོ་བ། རྣམ་པར་འཁྲུག་པ། རྣམ་པར་རྩོལ་བ། རྣམ་པར་འཛིན་པ།
རྣམ་པར་རྟོག་པ། རྣམ་པར་སྒྲིབ་པ། རྣམ་པར་འཁྲུལ་པ། རྣམ་པར་ལྡོག་པ། རྣམ་
པར་འགྱུར་བ་མེད་དེ། ནམ་མཁའི་ངང་ཚུལ་ཅན་ཞེས་བྱ་བར་བོན་སྟོན་ནོ། །དེ་ནས་
ཡིད་ཀྱི་ཁྱེའུ་ཆུང་གིས་གསོལ་པ། འཁོར་བ་དང་མྱ་ངན་ལས་འདས་པའི་བོན་རྣམ་
པ་ཐམས་ཅད་མཁྱེན་པའི་ཡེ་ཤེས་ཅན་དང་། འཁྲུལ་བ་མི་མངའ་བའི་བོན། ནམ་
མཁའི་ངང་ཚུལ་ཅན། གཉིས་ཀྱི་འབྲས་བུ་ཅི་ལྟར་སྨིན་ཞིང་རྫོགས་པ་ལགས། གཤེན་
རབ་ཀྱིས་བཀའ་སྩལ་པ། འཁོར་བ་དང་མྱ་ངན་ལས་འདས་པའི་བོན་རྣམ་པ་ཐམས་
ཅད་མཁྱེན་པའི་ཡེ་ཤེས་ཅན་དང་། འཁྲུལ་པ་མི་མངའ་བའི་བོན་ནམ་མཁའི་ངང་
ཚུལ་ཅན་གཉིས་ཀྱི་འབྲས་བུ་ནི། གསལ་ལ་རང་བཞིན་མེད་ཅེས་བྱ་བར་སྨིན་ཞིང་
རྫོགས་ཏེ་གནས་པའོ། །དེའི་ཕྱིར་ན། བོན་ཐམས་ཅད་གསལ་ལ་རང་བཞིན་མེད་པར།
ཅེས་བྱ་བར་འཆད་ཅིང་བོན་སྟོན་ནོ། །གསོལ་བ། དེ་ཅི་ལགས། བཀའ་སྩལ་པ།
འཁོར་བ་དང་མྱ་ངན་ལས་འདས་པའི་བོན་ཐམས་ཅད་གསལ་ལ་རང་བཞིན་མེད་
པའི་ཕྱིར། 
ཀུན་ནས་ཉོན་མོངས་པ་འཁོར་བ་དང་མྱ་ངན་ལས་འདས་པ་ནི་གསལ་ལ་
རང་བཞིན་མེད་ཅེས་བྱ་བར་བོན་སྟོན་ནོ། །དེ་ནི་ཀུན་ནས་ཉོན་མོངས་པའི་མཉམ་
398

འབུམ་སྡེ། ། ཁམས་རྩ་རྣམ་ངེས། ༼ཁའོ། ༽
པ་ཉིད་དོ། །བཀའ་སྩལ་པ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་
གསལ་ལ་རང་བཞིན་མེད་པའི་ཕྱིར། རྣམ་པར་བྱང་བ་འཁོར་བ་དང་མྱ་ངན་ལས་
འདས་པ་ནི། གསལ་ལ་རང་བཞིན་མེད་ཅེས་བྱ་བར་བོན་སྟོན་ནོ། ། དེ་ནི་རྣམ་པར་
བྱང་བའི་མཉམ་པ་ཉིད་དོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་
པ་ལས། བོན་ཐམས་ཅད་གསལ་ལ་རང་བཞིན་མེད་ཅེས་བྱ་བར་བསྟན་པའི་ལེའུ་སྟེ་
བདུན་ཅུ་པའོ།། །། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །འཁོར་བ་དང་མྱ་ངན་ལས་
འདས་པའི། བོན་ཐམས་ཅད་གསལ་ཞིང་རྟོགས་པ་ནི་བྱ་ལ། གསལ་ལོ་སྙམས་པའི་
རྟོག་པ་ལས་ཀྱང་འདས་ཏེ། གསལ་ལ་རྟོག་པ་མེད་པར་བྱ་བའི་ཕྱིར། བོན་ཐམས་
ཅད་མི་དམིགས་པ་ཡིས་ལ་བཅད་དོ། །ཞེས་གསུངས་སོ། །དེ་ནས་འཕྲུལ་བོན་གསང་
བ་ངང་རིང་གིས་གསོལ་པ། སྟོན་པ་གཤེན་རབ་ལགས། བོན་ཐམས་ཅད་མི་དམིགས་
པ་ཡིས་ལ་བཅད་དོ། །ཞེས་བགྱི་བ་ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ།
བོན་ཐམས་ཅད་དམིགས་སུ་མེད་པའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་
བཞིན་ཅིར་ཡང་མི་དམིགས་སོ། །བོན་ཐམས་ཅད་དམིགས་སུ་མེད་པའི་ཕྱིར། རྣམ་
པར་བྱང་བ་སེམས་ཀྱི་རང་བཞིན་ཅིར་ཡང་མི་དམིགས་སོ། །དེ་ནས་ཡིད་ཀྱི་ཁྱེའུ་ཆུང་
གིས་གསོལ་པ། སྟོན་པ་གཤེན་རབ་ལགས། ཀུན་ནས་ཉོན་མོངས་པ་ཅིར་ཡང་མི་
དམིགས་སོ། །ཞེས་བྱ་བ་དེ་བདག་གི་ཀུན་ནས་ཉོན་མོངས་པ་ཅིར་ཡང་མི་དམིགས་
པ་ཞིག་ལགས་སམ། གཞན་གྱི་ཀུན་ནས་ཉོན་མོངས་པ་ཅིར་ཡང་མི་དམིགས་པ་ཞིག་
ལགས་སམ། གཤེན་རབ་ཀྱིས་བཀའ་སྩལ་པ། བོན་ཐམས་ཅད་འཁོར་བ་དང་མྱ་ངན་
ལས་འདས་ཤིང་དམིགས་སུ་མེད་པ་ལ་བཅད་པ་ལ། བདག་དང་གཞན་དུ་འཛིན་
399

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་ལྟ་ག་ལ་ཡོད། སྤྱི་དང་རང་གི་མཚན་ཉིད་ཐམས་ཅད་དུས་གཅིག་ཏུ་འཁོར་བ་
དང་མྱ་ངན་ལས་འདས་ཤིང་དམིགས་སུ་མེད་པར་བྱ་བའི་ཕྱིར། མི་དམིགས་པ་འདི་
རབ་ཏུ་བཤད་པར་བྱ་ཡི། རིགས་ཀྱི་བུ་འདི་ལ་རབ་ཏུ་ཉོན་ཅིག །བོན་ཐམས་ཅད་
མི་དམིགས་སོ། །བོན་གྱི་རང་བཞིན་མི་དམིགས་སོ། །བོན་གྱི་ནུས་མཐུ་མི་དམིགས་
སོ། །བོན་གྱི་རྣམ་གྲངས་མི་དམིགས་སོ། །བོན་གྱི་རྒྱུ་མི་དམིགས་སོ། །བོན་གྱི་འབྲས་
བུ་མི་དམིགས་སོ། །བོན་གྱི་བདག་ཏུ་ཡང་མི་དམིགས་སོ། །བོན་གྱི་གཞན་དུ་ཡང་མི་
དམིགས་སོ། ། དེ་ལྟར་ན། ཀུན་ནས་ཉོན་མོངས་པ་མི་དམིགས་སོ། །ཀུན་ནས་ཉོན་
མོངས་པའི་རང་བཞིན། རྣམ་གྲངས། ནུས་མཐུ་། རྒྱུ། འབྲས་བུ། བདག་ཏུ་ཡང་།
གཞན་དུ་ཡང་མི་དམིགས་སོ། །དེ་ལྟར་ན། རྣམ་པར་བྱང་བ་མི་དམིགས་སོ། །རྣམ་
པར་བྱང་བའི་རང་བཞིན། རྣམ་གྲངས། ནུས་མཐུ་། རྒྱུ། འབྲས་བུ། བདག་ཏུ་ཡང་།
གཞན་དུ་ཡང་མི་དམིགས་སོ། །དེ་ནས་འཕྲུལ་བོན་གསང་བ་ངང་རིང་གིས་གསོལ་
བ། སྟོན་པ་ལགས། བོན་ཐམས་ཅད་མི་དམིགས་པ་ལ་བཅད་པ་འདི། ཕྱིའི་བོན་
བེམ་པོ་ལྟར་སྣང་བ་འདི། མི་དམིགས་པ་ཞིག་ལགས་སམ། ནང་གི་བོན་ཤེས་རིག་
ལྟར་གསལ་བ་འདི་མི་དམིགས་པ་ཞིག་ལགས་སམ། གཤེན་རབ་ཀྱིས་བཀའ་སྩལ་
པ། རིགས་ཀྱི་བུ་འདི་ལྟ་སྟེ། འཁོར་བ་དང་མྱ་ངན་ལས་འདས་པའོ། །བོན་དམིགས་
སུ་མེད་པ་ལ་བཅད་པ་ལ། ཕྱི་དང་ནང་དུ་འཛིན་པ་ལྟ་ག་ལ་ཡོད་ཀྱི། ཤེས་བྱ་ཕྲ་མོ་
རྡུལ་ཙམ་ལ་ཡང་མི་དམིགས་སོ། །དེ་ལྟར་ན། འཁོར་བ་དང་མྱ་ངན་ལས་འདས་
པའི་བོན་ཐམས་ཅད་ལ་ཕྱི། ནང་། སྟེང་། འོག །མཐའ། དབུས། སྔོན་གྱི་མཐའ།
ད་ལྟའི་མཐའ། ཕྱི་མའི་མཐའ་ཞེས་བྱ་བ་མེད་པའི་ཕྱིར། ཀུན་ནས་ཉོན་མོངས་པ་
ལ་ཕྱི། ནང་། སྟེང༌། འོག །མཐའ། དབུས། སྔོན་གྱི། མཐའ། ད་ལྟའི་མཐའ། ཕྱི་
མའི་མཐའ་ཞེས་བྱ་བ་ཡང་མི་དམིགས་སོ། །དེ་ལྟར་ན། འཁོར་བ་དང་མྱ་ངན་ལས་
400

འབུམ་སྡེ། ཁམས་རྩ་རྣམ་ངེས། ༼ཁའོ། ༽
འདས་པའི་བོན་ཐམས་ཅད་ལ། ཕྱི། ནང་། སྟེང་། འོག །མཐའ། དབུས། སྔོན་གྱི་
མཐའ། ད་ལྟའི་མཐའ། ཕྱི་མའི་མཐའ་ཞེས་བྱ་བ་མེད་པའི་ཕྱིར། རྣམ་པར་བྱང་བ་
ལ། ཕྱི། ནང་། སྟེང་། འོག །མཐའ། དབུས། སྔོན་གྱི་མཐའ། ད་ལྟའི་མཐའ། ཕྱི་
མའི་མཐའ་ཞེས་བྱ་བ་ཡང་མི་དམིགས་སོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ།
འཁོར་བ་དང་མྱ་ངན་ལས་འདས་པའི་བོན་དམིགས་སུ་མེད་པར་བསྒོམ་པའི་དུས་སུ།
འཁྲུལ་པའི་བློ་དང་གློ་བུར་གྱི་རྟོག་པ་བྱུང་བའི་ཚེ། མི་འཁྲུལ་མི་རྟོག་པར་དམིགས་
སུ་མཆིས་སམ། མ་མཆིས་ཞེས་གསོལ་ཏོ། །དེ་ནས་སྟོན་པ་གཤེན་རབ་ཀྱིས་བཀའ་
སྩལ་པ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་མི་དམིགས་པའི་
ཏིང་ངེ་འཛིན་ལ་གནས་པའི་ཚེ། འཁྲུལ་པའི་བློ་དང་གློ་བུར་རྟོག་པ་ལྟ་ག་ལ་ཡོད་ཀྱི།
གཡོ་བའི་ཡེ་ཤེས་རྡུལ་ཕྲ་རབ་ཙམ་ལ་ཡང་དམིགས་སུ་མེད་དོ། །བོན་ཐམས་ཅད་
མི་དམིགས་པའི་ཏིང་ངེ་འཛིན་ལ་གནས་པའི་ཚེ། དམིགས་པའི་གཡོ་རྩོལ་དང་རྟོག་
འཛིན་འབྱུང་བ་ནི། སེམས་ཀྱི་རྟོག་པ་སྟེ། སྐྱོན་དེ་མི་དམིགས་པ་རང་གིས་གསལ་
བ་ལས། གཞན་གྱིས་སེལ་བར་མི་འགྱུར་རོ། །འཁོར་བ་དང་མྱ་ངན་ལས་འདས་པའི་
བོན་ཐམས་ཅད་མི་དམིགས་པ་ལ་བཅད་དོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་
པ། སྟོན་པ་ལགས། མི་དམིགས་པའི་ཏིང་ངེ་འཛིན་ལ་ཅི་ལྟར་འཇུག་ཅིང་གནས་
པར་བགྱི། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། གཞན་ཡང་གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། རིགས་ཀྱི་བུ། འདི་ཅི་སྙམ་དུ་
སེམས། བོན་ཐམས་ཅད་ཅིར་ཡང་མི་དམིགས་སོ། །བོན་ཐམས་ཅད་ལ་ཅིར་ཡང་
མི་དམིགས་སོ། །བོན་ཐམས་ཅད་ཀྱིས་ཅིར་ཡང་མི་དམིགས་སོ། །གཡུང་དྲུང་སེམས་
དཔའ་རྣམས། དེ་ཅི་སྙམ་དུ་སེམས། ཀུན་ནས་ཉོན་མོངས་པ་ཅིར་ཡང་མི་དམིགས་
སོ། །ཀུན་ནས་ཉོན་མོངས་པ་ལ་ཅིར་ཡང་མི་དམིགས་སོ། །ཀུན་ནས་ཉོན་མོངས་
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ་ཡིས་ཅིར་ཡང་མི་དམིགས་སོ། །གཡུང་དྲུང་སེམས་དཔའ་རྣམས། དེ་ཅི་སྙམ་དུ་
སེམས། རྣམ་པར་བྱང་བ་ཅིར་ཡང་མི་དམིགས་སོ། །རྣམ་པར་བྱང་བ་ལ་ཅིར་ཡང་
མི་དམིགས་སོ། །རྣམ་པར་བྱང་བས་ཅིར་ཡང་མི་དམིགས་སོ། །དེ་ནས་ཡིད་ཀྱི་ཁྱེའུ་
ཆུང་གིས་གསོལ་པ། འཁོར་བ་དང་མྱ་ངན་ལས་འདས་པའི། བོན་ཐམས་ཅད་ལ་
དམིགས་སུ་མེད་པ་བསྒོམ་པའི་དུས་སུ། འཁྲུལ་པའི་བློ་དང་གློ་བུར་གྱི་རྟོག་པ་འབྱུང་
བའི་ཚེ། མི་འཁྲུལ་མི་རྟོག་པར་དམིགས་སུ་མཆིས་སམ། མ་མཆིས་ཞེས་གསོལ་ཏོ། །
དེ་ནས་གཤེན་རབ་ཀྱིས་བཀའ་སྩལ་པ། འཁོར་བ་དང་མྱ་ངན་ལས་འདས་པའི་བོན་
མི་དམིགས་པའི་ཏིང་ངེ་འཛིན་ལ་ཞུགས་པའི་ཚེ། འཁྲུལ་པའི་བློ་དང་གློ་བུར་གྱི་རྟོག་
པ་ལྟ་ག་ལ་ཡོད་ཀྱི། གཡོ་བའི་ཡེ་ཤེས་རྡུལ་ཕྲ་རབ་ཙམ་དུ་ཡང་དམིགས་སུ་མེད་
དེ། བོན་ཐམས་ཅད་མི་དམིགས་པ་ལ་གནས་པའི་ཚེ། དམིགས་པའི་གཡོ་རྩོལ་དང་
རྟོག་འཛིན་འབྱུང་བ་ནི། སེམས་ཀྱི་བསླུ་བ་པོ་ཡིན་ཏེ། སྐྱོན་དེ་མི་དམིགས་པར་རང་
གིས་བསལ་བ་ལས། གཞན་གྱི་སེལ་བར་མི་འགྱུར་རོ། །འཁོར་བ་དང་མྱ་ངན་ལས་
འདས་པའི་བོན་ཐམས་ཅད་ལ་ཡོད་ཅེས་བྱ་བ་འམ། མེད་ཅེས་བྱ་བ་ཅི་ཡང་མ་ཡིན་
པའི་ཕྱིར། ཀུན་ནས་ཉོན་མོངས་པ་ལ་ཡོད་ཅེས་བྱ་བ་འམ། ཀུན་ནས་ཉོན་མོངས་
པ་ལ་མེད་ཅེས་བྱ་བ་ཅིར་ཡང་མི་དམིགས་སོ། །འཁོར་བ་དང་མྱ་ངན་ལས་འདས་
པའི་བོན་ཐམས་ཅད་ལ་མཚན་དུ། བརྟག་ཏུ། དཔག་ཏུ། གདགས་སུ་ཡོད་ཅེས་བྱ་
བ་འམ། མཚོན་དུ། བརྟག་ཏུ། དཔག་ཏུ། གདགས་སུ་མེད་ཅེས་བྱ་བ་ཅི་ཡང་མ་
ཡིན་པའི་ཕྱིར། ཀུན་ནས་ཉོན་མོངས་པ་མཚོན་དུ། བརྟག་ཏུ། དཔག་ཏུ། གདགས་
སུ་ཡོད་ཅེས་བྱ་བ་འམ། ཀུན་ནས་ཉོན་མོངས་པ་ལ་མཚོན་དུ། བརྟག་ཏུ། དཔག་
ཏུ། གདགས་སུ་མེད་ཅེས་བྱ་བ་ཅིར་ཡང་མི་དམིགས་སོ། །འཁོར་བ་དང་མྱ་ངན་ལས་
འདས་པའི་བོན་ཐམས་ཅད་ལ་ཡོད་ཅེས་བྱ་བ་འམ། མེད་ཅེས་བྱ་བ་ཅི་ཡང་མ་ཡིན་
402

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
པའི་ཕྱིར། རྣམ་པར་བྱང་བ་ལ་ཡོད་ཅེས་བྱ་བ་འམ། རྣམ་པར་བྱང་བ་ལ་མེད་ཅེས་
བྱ་བ་ཅིར་ཡང་མི་དམིགས་སོ། །འཁོར་བ་དང་མྱ་ངན་ལས་འདས་པའི་བོན་ཐམས་
ཅད་ལ་མཚོན་དུ། བརྟག་ཏུ། དཔག་ཏུ། གདགས་སུ་ཡོད་ཅེས་བྱ་བ་འམ། མཚོན་
དུ། བརྟག་ཏུ། དཔག་ཏུ། གདགས་སུ་མེད་ཅེས་བྱ་བར་ཅིར་ཡང་མ་ཡིན་པའི་ཕྱིར།
རྣམ་པར་བྱང་བ་ལ་མཚོན་དུ། བརྟག་ཏུ། དཔག་ཏུ། གདགས་སུ་ཡོད་ཅེས་བྱ་བ་
འམ། རྣམ་པར་བྱང་བ་ལ་མཚོན་དུ། བརྟག་ཏུ། དཔག་ཏུ། གདགས་སུ་མེད་ཅེས་
བྱ་བ་ཅིར་ཡང་མི་དམིགས་སོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་
པ་ལས། བོན་ཐམས་ཅད་མི་དམིགས་པ་ལ་བཅད་པ་བསྟན་པའི་ལེའུ་སྟེ་བདུན་ཅུ་
གཅིག་པའོ། །། །
༧ དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། འཕྲུལ་བོན་གསང་བ་ངང་
རིང་གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རིགས་
ཀྱི་བུ་ཉོན་ཅིག །འཁོར་བ་དང་མྱ་ངན་ལས་འདས་པའི་བོན་ཐམས་ཅད། གཏིང་
དཔག་བརྟག་དཀའོ། །མཚོའི་གཏིང་དཔག་བརྟག་དཀའོ། །འཕྲུལ་བོན་གསང་བ་
ངང་རིང་གིས་གསོལ་པ། སྟོན་པ་ལགས་དེ་ཅིའི་ཕྱིར་ལགས། གཤེན་རབ་ཀྱིས་བཀའ་
སྩལ་པ། རིགས་ཀྱི་བུ། ནམ་མཁའི་གཏིང་དཔག་བརྟག་དཀའོ། དེའི་ཕྱིར་ན། བོན་
ཐམས་ཅད་ཀྱི་གཏིང་དཔག་བརྟག་དཀའོ། ། རྒྱ་མཚོའི་གཏིང་དཔག་བརྟག་དཀའ་
འོ། །དེའི་ཕྱིར་ན། བོན་ཐམས་ཅད་ཀྱི་གཏིང་དཔག་བརྟག་དཀའོ། །ཡིད་ཀྱི་ཁྱེའུ་ཆུང་
གིས་གསོལ་པ། སྟོན་པ་ལགས། ནམ་མཁའ་དང་རྒྱ་མཚོའ་ལྟར། བོན་ཐམས་ཅད་
ཀྱི་གཏིང་དཔག་བརྟག་དཀའོ། །ཞེས་བྱ་བ་ཅི་ལྟ་བུ་ལགས། གཤེན་རབ་ཀྱིས་བཀའ་
སྩལ་པ། དཔེར་ན་ནམ་མཁའ་དང་། རྒྱ་མཚོ་ལ་མཐའ་ཐུག་ཅིང་ཟད་པ་མེད་དོ། །
གཏིང་དཔག་བརྟག་དཀའ་བའི་དཔེ་ནི། འདི་ལྟ་སྟེ། དཔེར་ན་ནམ་མཁའི་གཏིང་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དཔག་ནི། འདབ་ཆགས་ཀྱི་རྒྱལ་པོ་ཁྱུང་གིས་ཀྱང་མི་ཆོད་ལ། རྒྱ་མཚོའི་གཏིང་
དཔག་ནི། ཉ་ཙ་མོས་ཀྱང་མི་ཆོད་པ་དང་འདྲ་བས་ན། འཁོར་བ་དང་མྱ་ངན་ལས་
འདས་པའི་བོན་ཐམས་ཅད་ཀྱི་གཏིང་དཔག་ནི། སེམས་ཅན་སྒྲིན་པོས་ལྟ་ཅི་སྨོས་
ཀྱི། གཤེན་རབ་སྒམ་པོས་ཀྱང་མི་ཆོད་དོ། །དེའི་ཕྱིར་ན། འཁོར་བ་དང་མྱ་ངན་ལས་
འདས་པའི་བོན་ཐམས་ཅད་ཀྱི་གཏིང་དཔག་བརྟག་དཀའོ། །འཁོར་བ་དང་མྱ་ངན་
ལས་འདས་པའི་བོན་ཐམས་ཅད་ཀྱི་གཏིང་དཔག་བརྟག་དཀའ་བའི་ཕྱིར། སེམས་
ཀྱི་རང་བཞིན་བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་པར་བསྒྲུབ་པ་
ནི། རབ་ཏུ་གཏིང་དཔག་བརྟག་དཀའོ། །གསོལ་པ། དེ་ཅི་ལགས། བཀའ་སྩལ་པ།
འཁོར་བ་དང་མྱ་ངན་ལས་འདས་པའི་བོན་ཐམས་ཅད་གཏིང་དཔག་བརྟག་དཀའ་
བའི་ཕྱིར། ཀུན་ནས་ཉོན་མོངས་པ་སེམས་ཀྱི་རང་བཞིན་འཁོར་བ་དང་མྱ་ངན་ལས་
འདས་པར་བསྒྲུབ་པ་ནི། གཏིང་དཔག་བརྟག་དཀའོ། །འཁོར་བ་དང་མྱ་ངན་ལས་
འདས་པའི་བོན་ཐམས་ཅད་གཏིང་དཔག་བརྟག་དཀའ་བའི་ཕྱིར། རྣམ་པར་བྱང་བ་
སེམས་ཀྱི་རང་བཞིན། འཁོར་བ་དང་མྱ་ངན་ལས་འདས་པ་འདི་ནི། གཏིང་དཔག་
བརྟག་དཀའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་བ། འཁོར་བ་དང་མྱང་ངན་
ལས་འདས་པའི་བོན་ཐམས་ཅད་ནམ་མཁའ་དང་རྒྱ་མཚོ་ལྟར་གཏིང་དཔག་བརྟག་
དཀའ་བ་ལ། སྤྲོ་བསྡུ་མཆིས་སམ། མ་མཆིས། གཤེན་རབ་ཀྱིས་བཀའ་སྩལ་པ།
འཁོར་བ་དང་མྱ་ངན་ལས་འདས་པའི་བོན་ཐམས་ཅད་ནམ་མཁའ་དང་རྒྱ་མཚོ་འདྲ་
བ་ལ་སྤྲོ་བསྡུ་ག་ལ་ཡོད་ཀྱི། སྤྲོས་པའི་མཚན་མ་ཐམས་ཅད་དང་ཡེ་ནས་བྲལ་བའོ། །
གལ་ཏེ་རིགས་ཀྱི་བུ། སྤྲོ་བསྡུ་ལ་འཐད་ན་ཡང་། སྤྲོས་པ་ནི་ཡོངས་སུ་རྒྱ་མ་ཆད་ཡིན་
ལ། བསྡུས་པ་ནི་སྤྲོས་པའི་མཚན་མ་ཐམས་ཅད་དང་བྲལ་བ་ཡིན་ནོ། །གསོལ་པ།
སྤྲོས་པའི་མཚན་མ་དང་བྲལ་བ་དེ་ནི་ཟབ་བམ། བཀའ་སྩལ་པ། སྤྲོས་པའི་མཚན་
404

འབུམ་སྡེ། ཁམས་རྩ་རྣམ་ངེས། ༼ཁའོ། ༽
མ་དང་བྲལ་བའི་བོན་ཐམས་ཅད་ཟབ་པའི་ཕྱིར། ཀུན་ནས་ཉོན་མོངས་པ་སྤྲོས་པའི་
མཚན་མ་དང་བྲལ་བར་བསྒྲུབ་པ་ནི་ཟབ་བོ། །སྤྲོས་པའི་མཚན་མ་དང་བྲལ་བའི་
བོན་ཐམས་ཅད་ཟབ་པའི་ཕྱིར། རྣམ་པར་བྱང་བ་སྤྲོས་པའི་མཚན་མ་དང་བྲལ་
བར་བསྒྲུབ་བ་འདི་ནི་ཟབ་བོ། །དེ་ནས་འཕྲུལ་བོན་གསང་བ་ངང་རིང་གིས་གསོལ་
པ། སྤྲོས་པའི་མཚན་མ་དང་བྲལ་བའི་བོན་ཟབ་མོ་ལྟར་བཤད་པ་དེ། སེམས་ཅན་
ཐམས་ཅད་ལ་གནས་པ་ཞིག་ལགས་སམ། མི་གནས་པ་ཞིག་ལགས། གཤེན་རབ་
ཀྱིས་བཀའ་སྩལ་པ། འདི་ནི་རྒྱ་ཆེ་ལ་ཐུན་མོང་མ་ཡིན་ནོ། །དེ་ཅིའི་ཕྱིར་ཞེ་ན། སེམས་
ཅན་ཐམས་ཅད་ལ་མ་ཁྱབ་ཅིང་མི་གནས་པ་མེད་པས་ན། རྒྱ་ཆེ་ཞེས་བྱའོ། །རྟོགས་
པ་དཀའ་ཞིང་གྲུབ་པར་དཀོན་པས་ན་ཐུན་མོང་མ་ཡིན་པའོ། །ཡིད་ཀྱི་ཁྱེའུ་ཆུང་གིས་
གསོལ་པ། སྟོན་པ་གཤེན་རབ་ལགས། ཐུན་མོང་མ་ཡིན་པའི་བོན་རྟོགས་པ་དཀའ་
ཞིང་གྲུབ་པ་དཀོན་པ། དེ་ལ་མཚོན་དུ་མཆིས་སམ། མ་མཆིས། གཤེན་རབ་ཀྱིས་
བཀའ་སྩལ་པ། ཐུན་མོང་མ་ཡིན་པའི་བོན་རྟོགས་པ་དཀའ་ཞིང་གྲུབ་པ་དཀོན་པ་དེ་
ནི། གཤེན་རབ་སྒམ་པོས་ཀྱང་མ་མཛད། སེམས་ཅན་སྒྲིན་པོས་ཀྱང་མ་བཅོས་པས་
མཚོན་དུ་ཅི་ཡང་མེད་དོ། །དེའི་ཕྱིར་ན། མཚོན་པ་མྱ་ངན་ལས་འདས་པའི་བོན་ཞེས་
ཀྱང་དེ་ལ་བྱའོ། །མཚོན་པ་མྱ་ངན་ལས་འདས་པའི་བོན་ཐམས་ཅད་ཐུན་མོང་མ་ཡིན་
པའི་ཕྱིར། རྣམ་པར་བྱང་བ་མཚོན་པ་མྱ་ངན་ལས་འདས་པ་འདི་ནི་ཐུན་མོང་མ་ཡིན་
ནོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་
རྟོགས་པ་དཀའ་ཞིང་ཐུན་མོང་མ་ཡིན་པར་བསྟན་པའི་ལེའུ་བདུན་ཅུ་གཉིས་པའོ།། །།
༧ དེ་ནས་སྟོན་པ་གཤེན་རབ་མི་བོས་བཀའ་སྩལ་པ། བོན་ཐམས་ཅད་མཉམ་
པ་ཉིད་ཀྱི་དོན་ལ་ཡོངས་སུ་འདུས་སོ། །ཞེས་བཀའ་སྩལ་པས། འཕྲུལ་བོན་གསང་
བ་ངང་རིང་གིས་གསོལ་པ། སྟོན་པ་གཤེན་རབ་ལགས། བོན་ཐམས་ཅད་མཉམ་
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པ་ཉིད་ཀྱི་དོན་ལ་ཡོངས་སུ་འདུས་སོ། །ཞེས་བྱ་བ་ཅི་ལྟ་བུ་ལགས། བཀའ་སྩལ་པ།
འཁོར་བ་དང་མྱ་ངན་ལས་འདས་པའི་བོན་ཐམས་ཅད། ཕྱི། ནང་། ཕྱི་ནང་། འདུས་
བྱས། འདུ་མ་བྱས། མཐའ་ལས་འདས་པ། མི་དམིགས་པ། ཆེན་པོ། དོན་དམ་
པ། རང་བཞིན། རང་བཞིན་མེད་པ། རང་གི་མཚན་ཉིད། ཐོག་མ་དང་ཐ་མ་མེད་
པ། དོར་བ་མེད་པ། དངོས་པོ་མེད་པ། དངོས་པོ་མེད་པའི་ངོ་བོ་ཉིད། བོན་ཐམས་
ཅད། ཁྱབ་པ་ཆེན་པོ་མཉམ་པ་ཉིད་ཀྱི་དོན་ལ་ཡོངས་སུ་འདུས་སོ། །དེ་ནས་ཡིད་ཀྱི་
ཁྱེའུ་ཆུང་གིས་གསོལ་པ། སྟོན་པ་གཤེན་རབ་མི་བོ་ལགས། བོན་ཐམས་ཅད་མཉམ་
པ་ཉིད་དེ་དག་ལ་འདུས་ན། ཀུན་ནས་ཉོན་མོངས་པ་ཅི་ལྟ་བུ་ལགས། གཤེན་རབ་
ཀྱིས་བཀའ་སྩལ་པ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་མཉམ་
པ་ཉིད་ཀྱི་དོན་ལ་ཡོངས་སུ་འདུས་པའི་ཕྱིར། བདག་མཉམ་པ་ཉིད་ཀྱི་དོན་ལ་ཡོངས་
སུ་འདུས་སོ། །བདག་མཉམ་པ་ཉིད་ཀྱི་དོན་ལ་ཡོངས་སུ་འདུས་པའི་ཕྱིར། ཀུན་ནས་
ཉོན་མོངས་པ་མཉམ་པ་ཉིད་ཀྱི་དོན་ལ་ཡོངས་སུ་འདུས་སོ། །དེ་གཉིས་སུ་མེད་དེ་
གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་འདུས་སོ། །བོན་ཐམས་
ཅད་མཉམ་པ་ཉིད་ཀྱི་དོན་ལ་ཡོངས་སུ་འདུས་པའི་ཕྱིར། བདག་མཉམ་པ་ཉིད་ཀྱི་
དོན་ལ་ཡོངས་སུ་འདུས་སོ། །བདག་མཉམ་པ་ཉིད་ཀྱི་དོན་ལ་ཡོངས་སུ་འདུས་པའི་
ཕྱིར། རྣམ་པར་བྱང་བ་མཉམ་པ་ཉིད་ཀྱི་དོན་ལ་ཡོངས་སུ་འདུས་སོ། །དེ་གཉིས་སུ་
མེད་དེ་གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་འདུས་སོ། ། དེ་ནས་
ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་མཉམ་པ་ཉིད་ཀྱི་
དོན་ལ་འདུས་ན། མཉམ་པ་ཉིད་ཀྱི་དོན་ཞེས་བྱ་བ་ཅི་ལྟ་བུ་ལགས། གཤེན་རབ་ཀྱིས་
བཀའ་སྩལ་པ། རིགས་ཀྱི་བུ། འདི་ལྟ་སྟེ། བོན་ཐམས་ཅད་ཅིར་ཡང་མ་གཡོས་པ་ནི།
བོན་གྱི་དབྱིངས་ཡིན་ལ། བོན་ཐམས་ཅད་ཅིར་ཡང་གསལ་བ་ནི། བོན་གྱི་ཡེ་ཤེས་
406

འབུམ་སྡེ། ཁམས་རྩ་རྣམ་ངེས།
སོ། །དེ་ཡེ་ནས་གཉིས་སུ་མེད་པ་ནི། མཉམ་པ་ཉིད་ཀྱི་དོན་ནོ། །བོན་ཐམས་ཅད་
ཀྱི་དབྱིངས་གང་ཡིན་པ་ནི་ཡེ་ཤེས་ཡིན་ལ། ཡེ་ཤེས་གང་ཡིན་པ་ནི་དབྱིངས་སོ། །
དེ་གཉིས་སུ་མེད་དེ་གཉིས་སུ་བྱར་མེད་སོ་སོ་མ་ཡིན་ཐ་དད་པ་མ་ཡིན་ནོ། །གཡུང་
དྲུང་སེམས་དཔའ་སེམས་དཔའ་རྣམས། དེ་ཅི་སྙམས་དུ་སེམས། གསོལ་པ། ཀུན་
ནས་ཉོན་མོངས་པའི་དོན་ཅི་ལགས། བཀའ་སྩལ་པ། ཀུན་ནས་ཉོན་མོངས་པ་ཅིར་
ཡང་མ་གཡོས་པ་ནི། ཀུན་ནས་ཉོན་མོངས་པའི་དབྱིངས་ཡིན་ལ། ཀུན་ནས་ཉོན་
མོངས་པ་ཅིར་ཡང་གསལ་བ་ནི། ཀུན་ནས་ཉོན་མོངས་པའི་ཡེ་ཤེས་སོ། །དེ་ཡེ་ནས་
གཉིས་སུ་མེད་པ་ནི། མཉམ་པ་ཉིད་ཀྱི་དོན་ནོ། །ཀུན་ནས་ཉོན་མོངས་པའི་དབྱིངས་
གང་ཡིན་པ་ནི། ཀུན་ནས་ཉོན་མོངས་པའི་ཡེ་ཤེས་ལ། ཀུན་ནས་ཉོན་མོངས་པའི་ཡེ་
ཤེས་གང་ཡིན་པ་ནི། ཀུན་ནས་ཉོན་མོངས་པའི་དབྱིངས་སོ། །དེ་གཉིས་སུ་མེད་དེ་
གཉིས་སུ་བྱར་མེད་དེ་སོ་སོ་མ་ཡིན་ཐ་དད་པ་མ་ཡིན་ནོ། །གཡུང་དྲུང་སེམས་དཔའ་
རྣམས་དེ་ཅི་སྙམ་དུ་སེམས། གསོལ་པ་རྣམ་པར་བྱང་བའི་དོན་ཅི་ལགས། བཀའ་
སྩལ་པ། རྣམ་པར་བྱང་བ་ཅིར་ཡང་མ་གཡོས་པ་ནི། རྣམ་པར་བྱང་བའི་དབྱིངས་
ཡིན་ལ། རྣམ་པར་བྱང་བ་ཅིར་ཡང་གསལ་བ་ནི། རྣམ་པར་བྱང་བའི་ཡེ་ཤེས་སོ། །
དེ་ཡེ་ནས་གཉིས་སུ་མེད་པས་ནི། མཉམ་པ་ཉིད་ཀྱི་དོན་ནོ། །རྣམ་པར་བྱང་བའི་
དབྱིངས་གང་ཡིན་པ་ནི། རྣམ་པར་བྱང་བའི་ཡེ་ཤེས་ལ། རྣམ་པར་བྱང་བའི་ཡེ་ཤེས་
གང་ཡིན་པ་ནི། རྣམ་པར་བྱང་བའི་དབྱིངས་སོ། ། དེ་གཉིས་སུ་མེད་དེ་གཉིས་སུ་བྱར་
མེད་དེ་སོ་སོ་མ་ཡིན་ཐ་དད་པ་མ་ཡིན་ནོ། །དེ་ནས་འཕྲུལ་བོན་གསང་བ་ངང་རིང་
གིས་གསོལ་པ། སྟོན་པ་ལགས། མཉམ་པ་ཉིད་ཀྱི་དོན་ཞེས་བྱ་བ་ལ། རྒྱུ་དང་འབྲས་
བུ་མཆིས་པ་ཞིག་ལགས་སམ། རྒྱུ་དང་འབྲས་བུ་མ་མཆིས་པ་ཞིག་ལགས། གཤེན་
རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། རྒྱུའི་རང་བཞིན་བསྟན་པ་ནི་
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དབྱིངས་ཡིན་ལ། འབྲས་བུའི་རང་བཞིན་བསྟན་པ་ནི་ཡེ་ཤེས་སོ། །རྒྱུ་འབྲས་ཡེ་ནས་
གཉིས་སུ་མེད་པར་བསྟན་པ་ནི་མཉམ་པ་ཉིད་དོ། །རྒྱུ་གང་ཡིན་པ་ནི་འབྲས་བུ་
ལ། འབྲས་བུ་གང་ཡིན་པ་ནི་རྒྱུའོ། ། དེ་གཉིས་སུ་མེད་དེ་གཉིས་སུ་བྱར་མེད་དེ། སོ་
སོར་མ་ཡིན་ཐ་དད་པ་མ་ཡིན་ནོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་
པ་ལགས། ཀུན་ནས་ཉོན་མོངས་པའི་རྒྱུ་འབྲས་ཅི་ལྟ་བུ་ལགས། གཤེན་རབ་ཀྱིས་
བཀའ་སྩལ་པ། རིགས་ཀྱི་བུ་འདི་ལྟ་སྟེ། ཀུན་ནས་ཉོན་མོངས་པའི་རྒྱུ་བསྟན་པ་ནི་
དབྱིངས་ཡིན་ལ། ཀུན་ནས་ཉོན་མོངས་པའི་འབྲས་བུ་བསྟན་པ་ནི་ཡེ་ཤེས་སོ། །ཀུན་
ནས་ཉོན་མོངས་པའི་རྒྱུ་འབྲས་ཡེ་ནས་གཉིས་སུ་མེད་པར་བསྟན་པ་ནི་མཉམ་པ་ཉིད་
དོ། །ཀུན་ནས་ཉོན་མོངས་པའི་རྒྱུ་གང་ཡིན་པ་ནི། ཀུན་ནས་ཉོན་མོངས་པའི་འབྲས་
བུ་ལ། ཀུན་ནས་ཉོན་མོངས་པའི་འབྲས་བུ་གང་ཡིན་པ་ནི། ཀུན་ནས་ཉོན་མོངས་
པའི་རྒྱུའོ། །དེ་གཉིས་སུ་མེད་དེ་གཉིས་སུ་བྱར་མེད་དེ། སོ་སོར་མ་ཡིན་ཐ་དད་པ་
མ་ཡིན་ནོ། །ཀུན་ནས་ཉོན་མོངས་པ་རྒྱུ་འབྲས་གཉིས་སུ་མེད་པའི་དོན་ལ་འདུས་
སོ། །ཀུན་ནས་ཉོན་མོངས་པ་རྒྱུ་འབྲས་གཉིས་སུ་མེད་པའི་དོན་ལ་འདུས་པའི་ཕྱིར།
བདག་རྒྱུ་འབྲས་གཉིས་སུ་མེད་པའི་དོན་ལ་འདུས་སོ། །བདག་རྒྱུ་འབྲས་གཉིས་སུ་
མེད་པའི་དོན་ལ་འདུས་པའི་ཕྱིར། ཀུན་ནས་ཉོན་མོངས་པ་ནི་རྒྱུ་འབྲས་གཉིས་སུ་
མེད་པའི་དོན་ལ་འདུས་སོ། །དེ་གཉིས་སུ་མེད་དེ་གཉིས་སུ་བྱར་མེད་དེ་སོ་སོར་མ་
ཡིན་ཐ་དད་པ་མ་ཡིན་ནོ། །གསོལ་པ། སྟོན་པ་ལགས། རྣམ་པར་བྱང་བའི་རྒྱུ་འབྲས་
ཅི་ལྟ་བུ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། རྣམ་པར་
བྱང་བའི་རྒྱུ་བསྟན་པ་ནི་དབྱིངས་ཡིན་ལ། རྣམ་པར་བྱང་བའི་འབྲས་བུ་བསྟན་པ་
ནི་ཡེ་ཤེས་སོ། །རྣམ་པར་བྱང་བའི་རྒྱུ་འབྲས་ཡེ་ནས་གཉིས་སུ་མེད་པར་བསྟན་པ་ནི་
མཉམ་པ་ཉིད་དོ། །རྣམ་པར་བྱང་བའི་རྒྱུ་གང་ཡིན་པ་ནི་རྣམ་པར་བྱང་བའི་འབྲས་
408

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བུ་ལ། རྣམ་པར་བྱང་བའི་འབྲས་བུ་གང་ཡིན་པ་ནི། རྣམ་པར་བྱང་བའི་རྒྱུའོ། །དེ་
གཉིས་སུ་མེད་དེ་གཉིས་སུ་བྱར་མེད་དེ། སོ་སོར་མ་ཡིན་ཐ་དད་པ་མ་ཡིན་ནོ། །རྣམ་
པར་བྱང་བ་རྒྱུ་འབྲས་གཉིས་སུ་མེད་པའི་དོན་ལ་འདུས་སོ། །རྣམ་པར་བྱང་བ་རྒྱུ་
འབྲས་གཉིས་སུ་མེད་པའི་དོན་ལ་འདུས་པའི་ཕྱིར། བདག་རྒྱུ་འབྲས་གཉིས་སུ་མེད་
པའི་དོན་ལ་འདུས་སོ། །བདག་རྒྱུ་འབྲས་གཉིས་སུ་མེད་པའི་དོན་ལ་འདུས་པའི་ཕྱིར།
བདག་རྒྱུ་འབྲས་གཉིས་སུ་མེད་པའི་དོན་ལ་འདུས་སོ། །བདག་རྒྱུ་འབྲས་གཉིས་སུ་
མེད་པའི་དོན་ལ་འདུས་པའི་ཕྱིར། རྣམ་པར་བྱང་བ་རྒྱུ་འབྲས་གཉིས་སུ་མེད་པའི་
དོན་ལ་འདུས་སོ། །དེ་གཉིས་སུ་མེད་དེ་གཉིས་སུ་བྱར་མེད་དེ་སོ་སོར་མ་ཡིན་ཐ་དད་
པ་མ་ཡིན་ནོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་
ཐམས་ཅད་མཉམ་པ་ཉིད་ཀྱི་དོན་ལ་འདུས་པར་བསྟན་པའི་ལེའུ་སྟེ་བདུན་ཅུ་གསུམ་
པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། དུམ་བུ་གཉིས་
པ། བམ་པོ་བཅུ་གཅིག་པའོ། ། །
༧ དེ་ནས་སྟོན་པ་གཤེན་རབ་མི་བོ་ཡིས། འཁོར་དུ་གཏོགས་པའི་གཡུང་དྲུང་
སེམས་དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །འཕྲུལ་བོན་གསང་བ་ངང་
རིང་གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རིགས་
ཀྱི་བུ་འཁོར་བ་དང་མྱ་ངན་ལས་འདས་པའི་བོན་ཐམས་ཅད་མཉམ་པ་ཉིད་ཀྱི་དོན་
ལ་རྫོགས་པས། བཅོས་སུ་མེད་པར་བཤད་ཀྱི་ཉོན་ཅིག །རྟག་ཆད་སྐྱོན་གྱི་མཐའ་
ལས་འདས་པའི་བོན། ངང་དང་རང་བཞིན་བདག་ཉིད་ཆེན་པོ་གསུམ། ངང་གི་མ་
བཅོས་རང་བཞིན་འོད་གསལ་བ། བདག་ཉིད་ཆེན་པོའི་སྐུ་ལ་ལྷུན་གྱིས་གྲུབ་པར་
གནས་ཞེས་གསུངས་སོ། །དེ་ནས་འཁོར་གྱི་གཡུང་དྲུང་སེམས་དཔའ་རྣམས་ཀྱིས།
མགོ་བོས་ཞབས་ལ་ལྷ་ཕྱག་འཚལ་ནས་འདི་སྐད་ཅེས་གསོལ་ཏོ། །གཤེན་རབ་བླ་མ་
409

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐུགས་རྗེའི་མངའ་བདག་ལགས། རྟག་ཆད་སྐྱོན་གྱི་མཐའ་ལས་འདས་པའི་བོན།
བཅོས་ཤིང་བསླད་དུ་མེད་པ་ཐུགས་ལས་ཕྱུང་། དུག་སེལ་བདུད་རྩི་ལྗགས་ཀྱི་ངར་
ལས་འཐིག ། ཅི་སྙེད་ཐུགས་ལས་ཕྱུངས་ནས་བཤད་དུ་གསོལ། ཞེས་ཞུས་སོ། །གཤེན་
རབ་ཀྱིས་བཀའ་སྩལ་པ། རིགས་ཀྱི་བུ། འཁོར་བ་དང་མྱ་ངན་ལས་འདས་པའི། བོན་
ཐམས་ཅད་ལ་བཅོས་ཤིང་བསླད་དུ་མེད་པས་ན། ཀུན་ནས་ཉོན་མོངས་པ། འཁོར་
བ་དང་མྱ་ངན་ལས་འདས་པ་ལ། བཅོས་ཤིང་བསླད་དུ་མེད་དོ། །འཁོར་བ་དང་མྱ་
ངན་ལས་འདས་པའི། བོན་ཐམས་ཅད་ལ་བཅོས་ཤིང་བསླད་དུ་མེད་པས་ན། རྣམ་
པར་བྱང་བ་འཁོར་བ་དང་མྱ་ངན་ལས་འདས་པ་ལ། བཅོས་ཤིང་བསླད་དུ་མེད་དོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། འཁོར་བ་དང་མྱ་ངན་ལས་
འདས་པའི་དུས་ན། ཀུན་ནས་ཉོན་མོངས་པ་ཡོད་པ་ལགས་སམ་མེད་པ་ལགས་སམ།
གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། འཁོར་བ་དང་མྱ་ངན་ལས་
འདས་པའི། བོན་ཐམས་ཅད་ཡོད་པ་ཡང་མ་ལགས་སོ། །འཁོར་བ་དང་མྱ་ངན་ལས་
འདས་པའི། བོན་ཐམས་ཅད་མེད་པ་ཡང་མ་ལགས་སོ། །འཁོར་བ་དང་མྱ་ངན་ལས་
འདས་པའི་བོན་ཐམས་ཅད། ཡོད་མེད་སོ་སོར་ཡང་མ་ལགས་སོ། །འཁོར་བ་དང་མྱ་
ངན་ལས་འདས་པའི་བོན་ཐམས་ཅད། ཡོད་མེད་ཅིར་ཡང་མི་དམིགས་པས། གཉིས་
སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ། བཅོས་སུ་མེད་པའོ། །ཀུན་ནས་ཉོན་
མོངས་པ་འཁོར་བ་དང་མྱ་ངན་ལས་འདས་པའི་ངང་ཡོད་པ་ཡང་མ་ལགས་སོ། །
ཀུན་ནས་ཉོན་མོངས་པ་འཁོར་བ་དང་མྱ་ངན་ལས་འདས་པའི། ངང་མེད་པ་ཡང་མ་
ལགས་སོ། །ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པའི་ངང་
ཡོད་མེད་སོ་སོར་ཡང་མ་ལགས་སོ། །ཀུན་ནས་ཉོན་མོངས་པ་འཁོར་བ་དང་། མྱ་
ངན་ལས་འདས་པའི་ངང་ཡོད་མེད་ཅིར་ཡང་མི་དམིགས་པས། གཉིས་སུ་མེད་དེ་
410

འབུམ་སྡེ། ཁམས་རྩ་རྣམ་ངེས། ༼ཁའོ། ༽
མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །ཀུན་ནས་ཉོན་མོངས་པ་
འཁོར་བ་དང་མྱ་ངན་ལས་འདས་པའི་རང་བཞིན་ཡོད་པར་གསལ་བ་ཡང་མ་ལགས་
སོ། །ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པའི་རང་བཞིན་
མེད་པར་གསལ་བ་ཡང་མ་ལགས་སོ། །ཀུན་ནས་ཉོན་མོངས་པ་འཁོར་བ་དང་། མྱ་
ངན་ལས་འདས་པའི་རང་བཞིན། ཡོད་མེད་སོ་སོར་གསལ་བ་ཡང་མ་ལགས་སོ། །
ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པའི་རང་བཞིན་ཡོད་
མེད་གཉིས་སུ་མེད་པའི་དོན་དུ་གསལ་བས། མཉམ་པ་ཉིད་ཀྱི་དོན་ལ་རྫོགས་ཏེ་
བཅོས་སུ་མེད་པའོ། །ཀུན་ནས་ཉོན་མོངས་པ་འཁོར་བ་དང་མྱ་ངན་ལས་འདས་པའི།
བདག་ཉིད་ཡོད་པར་ལྷུན་གྱིས་གནས་པ་ཡང་མ་ལགས་སོ། །ཀུན་ནས་ཉོན་མོངས་
པ་འཁོར་བ་དང་། མྱ་ངན་ལས་འདས་པའི་བདག་ཉིད་མེད་པར་ལྷུན་གྱིས་གནས་པ་
ཡང་མ་ལགས་སོ། །ཀུན་ནས་ཉོན་མོངས་པ་འཁོར་བ་དང་མྱ་ངན་ལས་འདས་པའི།
བདག་ཉིད་ཡོད་མེད་སོ་སོར་ལྷུན་གྱིས་གནས་པ་ཡང་མ་ལགས་སོ། །ཀུན་ནས་ཉོན་
མོངས་པ་འཁོར་བ་དང༌། མྱ་ངན་ལས་འདས་པའི་བདག་ཉིད་ཡོད་མེད་གཉིས་ཀྱི་
མཐའ་ལས་འདས་པར་ལྷུན་གྱིས་གནས་པ་ལ། གཉིས་སུ་མེད་དེ་མཉམ་པ་ཉིད་ཀྱི་
དོན་ལ་རྫོགས་ཏེ་བཅོས་སུ་མེད་པའོ། །རྣམ་པར་བྱང་བ་འཁོར་བ་དང་མྱ་ངན་ལས་
འདས་པའི། ངང་ཡོད་པ་ཡང་མ་ལགས་སོ། །རྣམ་པར་བྱང་བ་འཁོར་བ་དང་མྱ་
ངན་ལས་འདས་པའི་ངང་མེད་པ་ཡང་མ་ལགས་སོ། །རྣམ་པར་བྱང་བ་འཁོར་བ་
དང་། མྱ་ངན་ལས་འདས་པའི་ངང་ཡོད་མེད་སོ་སོར་ཡང་མ་ལགས་སོ། །རྣམ་པར་
བྱང་བ་འཁོར་བ་དང་། མྱ་ངན་ལས་འདས་པའི་ངང་ཡོད་མེད་ཅིར་ཡང་མི་དམིགས་
པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །རྣམ་
པར་བྱང་བ་འཁོར་བ་དང་། མྱ་ངན་ལས་འདས་པའི་རང་བཞིན། ཡོད་པར་གསལ་
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བ་ཡང་མ་ལགས་སོ། །རྣམ་པར་བྱང་བ་འཁོར་བ་དང་། མྱ་ངན་ལས་འདས་པའི་
རང་བཞིན། མེད་པར་གསལ་བ་ཡང་མ་ལགས་སོ། །རྣམ་པར་བྱང་བ་འཁོར་བ་དང་།
མྱ་ངན་ལས་འདས་པའི་རང་བཞིན། ཡོད་མེད་སོ་སོར་གསལ་བ་ཡང་མ་ལགས་སོ། །
རྣམ་པར་བྱང་བ་འཁོར་བ་དང་། མྱ་ངན་ལས་འདས་པའི་རང་བཞིན། ཡོད་མེད་
གཉིས་སུ་མེད་པའི་དོན་དུ་གསལ་བས། མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་
མེད་པའོ། །རྣམ་པར་བྱང་བ་འཁོར་བ་དང་། མྱ་ངན་ལས་འདས་པའི་བདག་ཉིད།
ཡོད་པར་ལྷུན་གྱིས་གནས་པ་ཡང་མ་ལགས་སོ། །རྣམ་པར་བྱང་བ་འཁོར་བ་དང་།
མྱ་ངན་ལས་འདས་པའི་བདག་ཉིད་མེད་པར་ལྷུན་གྱིས་གནས་པ་ཡང་མ་ལགས་སོ། །
རྣམ་པར་བྱང་བ་འཁོར་བ་དང་མྱ་ངན་ལས་འདས་པའི་བདག་ཉིད། ཡོད་མེད་སོ་
སོར་ལྷུན་གྱིས་གནས་པ་ཡང་མ་ལགས་སོ། །རྣམ་པར་བྱང་བ་འཁོར་བ་དང་། མྱ་
ངན་ལས་འདས་པའི་བདག་ཉིད། ཡོད་མེད་གཉིས་ཀྱི་མཐའ་ལས་འདས་པར་ལྷུན་
གྱིས་གནས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་
པའོ། །དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། འཁོར་
བ་དང་མྱ་ངན་ལས་འདས་པའི། བོན་ཐམས་ཅད་ཀྱི་ངང་སྣང་བ་ལྟ་བུ་ཞིག་ལགས་
སམ། སྟོང་པ་ལྟ་བུ་ཞིག་ལགས་སམ། རྟག་པ་ལྟ་བུ་ཞིག་ལགས་སམ། ཆད་པ་ལྟ་བུ་
ཞིག་ལགས་སམ། སྐྱེ་བ་ལྟ་བུ་ཞིག་ལགས་སམ། འགག་པ་ལྟ་བུ་ཞིག་ལགས་སམ།
སྤོང་བ་ལྟ་བུ་ཞིག་ལགས་སམ། ལེན་པ་ལྟ་བུ་ཞིག་ལགས་སམ། གཤེན་རབ་ཀྱིས་
བཀའ་སྩལ་པ། རིགས་ཀྱི་བུ། འདི་ལྟ་སྟེ། འཁོར་བ་དང་མྱ་ངན་ལས་འདས་པའི་
བོན་ཐམས་ཅད་ཀྱི་ངང་ཉིད་ནི། སྣང་བ་ལྟ་བུ་ཡང་མ་ཡིན་ནོ། །སྟོང་པ་ལྟ་བུ་ཡང་
མ་ཡིན་ནོ། །རྟག་པ་ལྟ་བུ་ཡང་མ་ཡིན་ནོ། །ཆད་པ་ལྟ་བུ་ཡང་མ་ཡིན་ནོ། ། སྐྱེ་བ་ལྟ་
བུ་ཡང་མ་ཡིན་ནོ། །འགག་པ་ལྟ་བུ་ཡང་མ་ཡིན་ནོ། །སྤོང་བ་ལྟ་བུ་ཡང་མ་ཡིན་ནོ། །
412

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ལེན་པ་ལྟ་བུ་ཡང་མ་ཡིན་ནོ། །ཞེས་བཀའ་སྩལ་ཏོ། །དེ་ནས་ཡིད་ཀྱི་ཁྱེའུ་ཆུང་གིས་
གསོལ་པ། སྟོན་པ་ལགས། ཀུན་ནས་ཉོན་མོངས་པ་འཁོར་བའི་མཐའ་ལས་འདས་
པའི་ངང་ཉིད་ཅི་ལྟ་བུ་ལགས་སམ། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་
ཆུང་། གཞན་ཡང་གཡུང་དྲུང་སེམས་དཔའ་སེམས་དཔའ་ཆེན་པོ། འདི་ལྟ་སྟེ།
ཀུན་ནས་ཉོན་མོངས་པ་འཁོར་བའི། མཐའ་ལས་འདས་པའི་ངང་སྣང་བ་ཡང་མ་
ཡིན་ནོ། །ཀུན་ནས་ཉོན་མོངས་པ་འཁོར་བའི་མཐའ་ལས་འདས་པའི་ངང་སྟོང་པ་
ཡང་མ་ཡིན་ནོ། །ཀུན་ནས་ཉོན་མོངས་པ་འཁོར་བའི་མཐའ་ལས་འདས་པའི་ངང་
སྣང་སྟོང་སོ་སོར་ཡང་མ་ཡིན་ནོ། །ཀུན་ནས་ཉོན་མོངས་པ་འཁོར་བའི་མཐའ་ལས་
འདས་པའི་ངང་སྣང་སྟོང་ཅིར་ཡང་མི་དམིགས་པས། གཉིས་སུ་བྱར་མེད་དེ་མཉམ་
པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །ཀུན་ནས་ཉོན་མོངས་པ་འཁོར་བའི་
མཐའ་ལས་འདས་པའི་ངང་རྟག་པ་ཡང་མ་ཡིན་ནོ། །ཀུན་ནས་ཉོན་མོངས་པ་འཁོར་
བའི་མཐའ་ལས་འདས་པའི་ངང་ཆད་པ་ཡང་མ་ཡིན་ནོ། །ཀུན་ནས་ཉོན་མོངས་པ་
འཁོར་བའི་མཐའ་ལས་འདས་པའི་ངང་རྟག་ཆད་སོ་སོར་ཡང་མ་ཡིན་ནོ། །ཀུན་ནས་
ཉོན་མོངས་པ་འཁོར་བའི་མཐའ་ལས་འདས་པའི་ངང་རྟག་ཆད་ཅིར་ཡང་མི་
དམིགས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་
པའོ། །ཀུན་ནས་ཉོན་མོངས་པ་འཁོར་བའི་མཐའ་ལས་འདས་པའི་ངང་སྐྱེ་བ་ཡང་མ་
ཡིན་ནོ། ། ཀུན་ནས་ཉོན་མོངས་པ་འཁོར་བའི་མཐའ་ལས་འདས་པའི་ངང་འགག་པ་
ཡང་མ་ཡིན་ནོ། །ཀུན་ནས་ཉོན་མོངས་པ་འཁོར་བའི་མཐའ་ལས་འདས་པའི་ངང་སྐྱེ་
འགག་སོ་སོར་ཡང་མ་ཡིན་ནོ། །ཀུན་ནས་ཉོན་མོངས་པ་འཁོར་བའི་མཐའ་ལས་
འདས་པའི་ངང་སྐྱེ་འགག་ཅིར་ཡང་མི་དམིགས་པས། གཉིས་སུ་མེད་དེ་མཉམ་པ་
ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །ཀུན་ནས་ཉོན་མོངས་པ་འཁོར་བའི་
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཐའ་ལས་འདས་པའི། ངང་སྤོང་བ་ཡང་མ་ཡིན་ནོ། །ཀུན་ནས་ཉོན་མོངས་པ་
འཁོར་བའི་མཐའ་ལས་འདས་པའི། ངང་ལེན་པ་ཡང་མ་ཡིན་ནོ། །ཀུན་ནས་ཉོན་
མོངས་པ་འཁོར་བའི་མཐའ་ལས་འདས་པའི་ངང་སྤོང་ལེན་སོ་སོར་ཡང་མ་ཡིན་ནོ། །
ཀུན་ནས་ཉོན་མོངས་པ་འཁོར་བའི་མཐའ་ལས་འདས་པའི་ངང་སྤོང་ལེན་ཅིར་ཡང་
མི་དམིགས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་
པའོ། །གསོལ་པ། རྣམ་པར་བྱང་བ་འཁོར་བའི་མཐའ་ལས་འདས་པའི་ངང་ཅི་ལགས།
བཀའ་སྩལ་པ། རྣམ་པར་བྱང་བ་འཁོར་བའི་མཐའ་ལས་འདས་པའི་ངང་སྣང་བ་
ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་ལས་འདས་པའི་ངང་། སྟོང་པ་
ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་ལས་འདས་པའི་ངང་སྣང་སྟོང་
སོ་སོར་ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་ལས་འདས་པའི་ངང་
སྣང་སྟོང་ཅིར་ཡང་མི་དམིགས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་
རྫོགས་ཏེ་བཅོས་སུ་མེད་པའོ། །རྣམ་པར་བྱང་བ་འཁོར་བའི་མཐའ་ལས་འདས་པའི་
ངང་རྟག་པ་ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་ལས་འདས་པའི་
ངང་ཆད་པ་ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་ལས་འདས་པའི་
ངང་རྟག་ཆད་སོ་སོར་ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་ལས་
འདས་པའི་ངང་རྟག་ཆད་ཅིར་ཡང་མི་དམིགས་པས། གཉིས་སུ་མེད་དེ་མཉམ་པ་
ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །རྣམ་པར་བྱང་བ་འཁོར་བའི་མཐའ་
ལས་འདས་པའི་ངང་སྐྱེ་བ་ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་
ལས་འདས་པའི་ངང་འགག་པ་ཡང་མ་ཡིན་ནོ། །རྣམ་པར་བྱང་བ་འཁོར་བའི་མཐའ་
ལས་འདས་པའི་ངང་སྐྱེ་འགག་སོ་སོར་ཡང་མ་ཡིན་ནོ། །རྣམ་པར་བྱང་བ་འཁོར་བའི་
མཐའ་ལས་འདས་པའི་ངང་སྐྱེ་འགག་ཅིར་ཡང་མི་དམིགས་པས། གཉིས་སུ་མེད་དེ་
414

འབུམ་སྡེ། ཁམས་རྩ་རྣམ་ངེས། ༼ཁའོ།༽
མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །རྣམ་པར་བྱང་བ་འཁོར་བའི་
མཐའ་ལས་འདས་པའི་ངང་སྤོང་བ་ཡང་མ་ཡིན་ནོ། །རྣམ་པར་བྱང་བ་འཁོར་བའི་
མཐའ་ལས་འདས་པའི་ངང་ལེན་པ་ཡང་མ་ཡིན་ནོ། །རྣམ་པར་བྱང་བ་འཁོར་བའི་
མཐའ་ལས་འདས་པའི་ངང་སྤོང་ལེན་སོ་སོར་ཡང་མ་ཡིན་ནོ། །རྣམ་པར་བྱང་བ་
འཁོར་བའི་མཐའ་ལས་འདས་པའི་ངང་སྤོང་ལེན་ཅིར་ཡང་མི་དམིགས་པས། གཉིས་
སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །གསོལ་པ། བོན་
དེ་དག་ཐམས་ཅད་ཀྱི་རང་བཞིན། ཅི་ལགས། བཀའ་སྩལ་པ། བོན་དེ་དག་ཐམས་
ཅད་ཀྱི་རང་བཞིན་མ་བསྒྲིབས་པར་ཡོངས་སུ་གསལ་བའོ། །གསོལ་པ། དེ་ཅི་ལྟར་
གསལ་བ་ལགས། བཀའ་སྩལ་པ། བོན་དེ་དག་ཐམས་ཅད་ཀྱི་རང་བཞིན་ནི། སྣང་
བར་ཡོངས་སུ་གསལ་བ་ཡང་མ་ཡིན་ནོ། །སྟོང་པར་ཡོངས་སུ་གསལ་བ་ཡང་མ་ཡིན་
ནོ། །སྣང་སྟོང་སོ་སོར་ཡོངས་སུ་གསལ་བ་ཡང་མ་ཡིན་ནོ། །སྣང་སྟོང་གཉིས་སུ་མེད་
པའི་དོན་ལ་ཡོངས་སུ་གསལ་བས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་
ཏེ་བཅོས་སུ་མེད་པའོ། །བོན་དེ་དག་ཐམས་ཅད་ཀྱི་རང་བཞིན་རྟག་པར་ཡོངས་སུ་
གསལ་བ་ཡང་མ་ཡིན་ནོ། །ཆད་པར་ཡོངས་སུ་གསལ་བ་ཡང་མ་ཡིན་ནོ། །རྟག་ཆད་
སོ་སོར་ཡོངས་སུ་གསལ་བ་ཡང་མ་ཡིན་ནོ། །རྟག་ཆད་གཉིས་སུ་མེད་པའི་དོན་ལ་
ཡོངས་སུ་གསལ་བས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་
མེད་པའོ། །བོན་དེ་དག་ཐམས་ཅད་ཀྱི་རང་བཞིན། སྐྱེ་བར་ཡོངས་སུ་གསལ་བ་ཡང་
མ་ཡིན་ནོ། །འགག་པ་ཡོངས་སུ་གསལ་བ་ཡང་མ་ཡིན་ནོ། །སྐྱེ་འགག་སོ་སོར་ཡོངས་
སུ་གསལ་བ་ཡང་མ་ཡིན་ནོ། ། སྐྱེ་འགག་གཉིས་སུ་མེད་པའི་དོན་དུ་ཡོངས་སུ་གསལ་
བས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །བོན་
ཐམས་ཅད་ཀྱི་རང་བཞིན། སྤོང་བར་ཡོངས་སུ་གསལ་བ་ཡང་མ་ཡིན་ནོ། །ལེན་པར་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡོངས་སུ་གསལ་བ་ཡང་མ་ཡིན་ནོ། །སྤོང་ལེན་སོ་སོར་ཡོངས་སུ་གསལ་བ་ཡང་མ་
ཡིན་ནོ། །སྤོང་ལེན་གཉིས་སུ་མེད་པའི་དོན་ལ་ཡོངས་སུ་གསལ་བས། གཉིས་སུ་
མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་བཅོས་སུ་མེད་པའོ། །གསོལ་པ། བོན་དེ་
དག་ཐམས་ཅད་ཀྱི། བདག་ཉིད་ནི་ཡོངས་སུ་ལྷུན་གྱིས་གནས་པའོ། །གསོལ་པ། དེ་
ཅི་ལགས། བཀའ་སྩལ་པ། བོན་དེ་དག་ཐམས་ཅད་ཀྱི་བདག་ཉིད་ནི། སྣང་བར་
ལྷུན་གྱིས་གནས་པ་ཡང་མ་ཡིན་ནོ། །སྟོང་པར་ལྷུན་གྱིས་གནས་པ་ཡང་མ་ཡིན་ནོ། །
སྣང་སྟོང་སོ་སོར་ལྷུན་གྱིས་གནས་པ་ཡང་མ་ཡིན་ནོ། །སྣང་སྟོང་གཉིས་ཀྱི་མཐའ་
ལས་འདས་པར་ལྷུན་གྱིས་གནས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་
རྫོགས་ཏེ་བཅོས་སུ་མེད་པའོ། །བོན་དེ་དག་ཐམས་ཅད་ཀྱི་བདག་ཉིད་རྟག་པར་ལྷུན་
གྱིས་གནས་པ་ཡང་མ་ཡིན་ནོ། །ཆད་པར་ལྷུན་གྱིས་གནས་པ་ཡང་མ་ཡིན་ནོ། །རྟག་
ཆད་སོ་སོར་ལྷུན་གྱིས་གནས་པ་ཡང་མ་ཡིན་ནོ། །རྟག་ཆད་གཉིས་ཀྱི་མཐའ་ལས་
འདས་པར་ལྷུན་གྱིས་གནས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་
ཏེ་བཅོས་སུ་མེད་པའོ། །བོན་དེ་དག་ཐམས་ཅད་ཀྱི་བདག་ཉིད། སྐྱེ་བར་ལྷུན་གྱིས་
གནས་པ་ཡང་མ་ཡིན་ནོ། །འགག་པར་ལྷུན་གྱིས་གནས་པ་ཡང་མ་ཡིན་ནོ། །སྐྱེ་
འགག་སོ་སོར་ལྷུན་གྱིས་གནས་པ་ཡང་མ་ཡིན་ནོ། ། སྐྱེ་འགག་གཉིས་ཀྱི་མཐའ་ལས་
འདས་པར་ལྷུན་གྱིས་གནས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་
ཏེ་བཅོས་སུ་མེད་པའོ། །བོན་དེ་དག་ཐམས་ཅད་ཀྱི་བདག་ཉིད་སྤོང་བར་ལྷུན་གྱིས་
གནས་པ་ཡང་མ་ཡིན་ནོ། །ལེན་པར་ལྷུན་གྱིས་གནས་པ་ཡང་མ་ཡིན་ནོ། །སྤོང་ལེན་
སོ་སོར་ལྷུན་གྱིས་གནས་པ་ཡང་མ་ཡིན་ནོ། །སྤོང་ལེན་གཉིས་ཀྱི་མཐའ་ལས་འདས་
པར་ལྷུན་གྱིས་གནས་པས། གཉིས་སུ་མེད་དེ་མཉམ་པ་ཉིད་ཀྱི་དོན་ལ་རྫོགས་ཏེ་
བཅོས་སུ་མེད་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
416

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བོན་ཐམས་ཅད་མཉམ་པ་ཉིད་ཀྱི་དོན་ལ་རྫོགས་པས། བཅོས་སུ་མེད་པར་བསྟན་
པའི་ལེའུ་སྟེ་བདུན་ཅུ་བཞི་པའོ། །། །
༧ དེ་ནས་སྟོན་པ་གཤེན་རབ་ཀྱིས་བཀའ་སྩལ་པ། གཤེན་རབ་འཕྲུལ་བོན་གསང་
བ་ངང་རིང་། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། རིགས་ཀྱི་བུ། བོན་ཐམས་ཅད་སྐྱེ་བ་མེད་པར། གསལ་བ་ཡེ་ཤེས་ཀྱི་འོད་དུ་ཡེ་
ནས་རྫོགས་སོ། །ཞེས་བཀའ་སྩལ་ཏོ། །དེ་ནས་འཕྲུལ་བོན་གསང་བ་ངང་རིང་གིས་
གསོལ་པ། བོན་ཐམས་ཅད་སྐྱེ་བ་མེད་པར་གདོད་ནས་དག་པ་གསལ་བ་ཡེ་ཤེས་ཀྱི་
འོད་དུ་ཅི་ལྟར་རྫོགས་པ་ལགས། གཤེན་རབ་ཀྱིས་བཀའ་སྩལ་པ། འཁོར་བ་དང་མྱ་
ངན་ལས་འདས་པའི་བོན་ཐམས་ཅད་འགྱུར་བ་མེད་པ་བྷ་གའི་ཀློང་དུ། སྐྱེ་བ་མེད་
པ་ཡེ་ཤེས་ཀྱི་འོད་དུ་རྫོགས་པའི་ཕྱིར། བདག་འགྱུར་བ་མེད་པ་བྷ་གའི་ཀློང་དུ། སྐྱེ་
བ་མེད་པ་ཡེ་ཤེས་ཀྱི་འོད་དུ་རྫོགས་སོ། །བདག་འགྱུར་བ་མེད་པ་བྷ་གའི་ཀློང་དུ། སྐྱེ་
བ་མེད་པ་ཡེ་ཤེས་ཀྱི་འོད་དུ་རྫོགས་པའི་ཕྱིར། ཀུན་ནས་ཉོན་མོངས་པ་འགྱུར་བ་
མེད་པ་བྷ་གའི་ཀློང་དུ། སྐྱེ་བ་མེད་པར་ཡེ་ཤེས་ཀྱི་འོད་དུ་རྫོགས་པའོ། །དེ་ངང་དང་
རང་བཞིན་གཉིས་སུ་མེད་པར་ཡེ་ཤེས་ཆེན་པོ་ཉིད་ལ་ཡོངས་སུ་མཉམ་པར་རྫོགས་
སོ། །འཁོར་བ་དང་མྱ་ངན་ལས་འདས་པའི་བོན་ཐམས་ཅད་འགྱུར་བ་མེད་པར་བྷ་
གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་འོད་དུ་རྫོགས་པའི་ཕྱིར། བདག་འགྱུར་བ་མེད་
པ་བྷ་གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་འོད་དུ་རྫོགས་སོ། །བདག་འགྱུར་བ་མེད་
པ་བྷ་གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་འོད་དུ་རྫོགས་པའི་ཕྱིར། རྣམ་པར་བྱང་
བ་འགྱུར་བ་མེད་པ་བྷ་གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་འོད་དུ་རྫོགས་སོ། །དེ་
ངང་དང་རང་བཞིན་གཉིས་སུ་མེད་པར་ཡེ་ཤེས་ཆེན་པོ་ཉིད་ལ་ཡོངས་སུ་མཉམ་
པར་རྫོགས་པའོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་
417

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཐམས་ཅད་འཁོར་བ་དང་། མྱ་ངན་ལས་འདས་པའི་དུས་ན་ངང་དང་རང་བཞིན་
བདག་ཉིད་གསུམ། སྐྱེ་བ་མེད་པ་ཡེ་ཤེས་ཆེན་པོ་ཉིད་ལ་ཅི་ལྟར་རྫོགས་པ་ལགས།
གཤེན་རབ་ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། བོན་ཐམས་ཅད་འཁོར་བ་
དང༌། མྱ་ངན་ལས་འདས་པའི་ཕྱིར། ངང་ཐམས་ཅད་འཁོར་བ་དང་མྱ་ངན་ལས་ཡེ་
ནས་འདས་པའོ། །བོན་ཐམས་ཅད་འཁོར་བ་དང་མྱ་ངན་ལས་འདས་པའི་ཕྱིར། རང་
བཞིན་ཐམས་ཅད་འཁོར་བ་དང་། མྱ་ངན་ལས་ཡེ་ནས་འདས་པའོ། །བོན་ཐམས་
ཅད་འཁོར་བ་དང་། མྱ་ངན་ལས་འདས་པའི་ཕྱིར། བདག་ཉིད་ཐམས་ཅད་འཁོར་བ་
དང་། མྱ་ངན་ལས་ཡེ་ནས་འདས་སོ། །བོན་ཐམས་ཅད་འཁོར་བ་དང་། མྱ་ངན་ལས་
འདས་པའི་ཕྱིར། ཀུན་ནས་ཉོན་མོངས་པ་ཐམས་ཅད་འཁོར་བ་དང་། མྱ་ངན་ལས་
འདས་སོ། །ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པའི་ངང་
འགྱུར་བ་མེད་པ་བྷ་གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་ངང་ལ་རྫོགས་ཤིང་གནས་
སོ། །ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པའི་རང་བཞིན་
འགྱུར་བ་མེད་པ་བྷ་གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་རང་བཞིན་ལ་རྫོགས་ཤིང་
གནས་སོ། །ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པའི་བདག་
ཉིད་འགྱུར་བ་མེད་པ་བྷ་གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་བདག་ཉིད་ལ་རྫོགས་
ཤིང་གནས་སོ། །བོན་ཐམས་ཅད་འཁོར་བ་དང་མྱ་ངན་ལས་འདས་པའི་ཕྱིར། རྣམ་
པར་བྱང་བ་ཐམས་ཅད་འཁོར་བ་དང་མྱ་ངན་ལས་ཡེ་ནས་འདས་པའོ། །རྣམ་པར་
བྱང་བ་ཐམས་ཅད་འཁོར་བ་དང་། མྱ་ངན་ལས་འདས་པའི་ངང་འགྱུར་བ་མེད་པ་བྷ་
གའི་ཀློང་དུ། སྐྱེ་བ་མེད་པ་ཡེ་ཤེས་ཀྱི་ངང་ལ་རྫོགས་ཤིང་གནས་སོ། །རྣམ་པར་བྱང་
བ་འཁོར་བ་དང༌། མྱ་ངན་ལས་འདས་པའི་རང་བཞིན་འགྱུར་བ་མེད་པ་བྷ་གའི་ཀློང་
དུ། སྐྱེ་བ་མེད་པ་ཡེ་ཤེས་ཀྱི་རང་བཞིན་ལ་རྫོགས་ཤིང་གནས་སོ། །རྣམ་པར་བྱང་བ་
418

འབུམ་སྡེ། ཁམས་རྩི་རྣམ་ངེས།
འཁོར་བ་དང་། མྱ་ངན་ལས་འདས་པའི་བདག་ཉིད་འགྱུར་བ་མེད་པ་བྷ་གའི་ཀློང་དུ།
སྐྱེ་བ་མེད་པ་ཡེ་ཤེས་ཀྱི་བདག་ཉིད་ལ་རྫོགས་ཤིང་གནས་སོ། །ཁམས་བརྒྱད་གཏན་
ལ་ཕབ་པའི། དོན་རྣམ་པར་ངེས་པ་ལས། བོན་ཐམས་ཅད་བྷ་གའི་ཀློང་དུ་སྐྱེ་བ་མེད་
པ་ཡེ་ཤེས་ཆེན་པོ་ལ་རྫོགས་པར་བསྟན་པར་ལེའུ་སྟེ་བདུན་ཅུ་ལྔ་པའོ།། །། །
༧ དེ་ནས་སྟོན་པ་གཤེན་རབ་ཀྱིས། འཁོར་དུ་གཏོགས་པའི་གཡུང་དྲུང་སེམས་
དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །གཤེན་རབ་འཕྲུལ་བོན་གསང་
བ་ངང་རིང་། གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། རིགས་ཀྱི་བུ། འཁོར་བ་དང་མྱ་ངན་ལས་འདས་པའི་བོན་ཐམས་ཅད་ནི། ཡེ་
ཤེས་ཆེན་པོའི་ངང་ལ་རྫོགས་ཤིང་དགོངས་ཏེ་གནས་སོ། །དེ་ནས་འཕྲུལ་བོན་གསང་
བ་ངང་རིང་གིས་གསོལ་པ། སྟོན་པ་ལགས། འཁོར་བ་དང་མྱ་ངན་ལས་འདས་པའི་
དུས་ན། ཡེ་ཤེས་ཆེན་པོའི་ངང་ལ་ཅི་ལྟར་རྫོགས་ཤིང་དགོངས་ཏེ་གནས་པར་འགྱུར།
གཤེན་རབ་ཀྱིས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རིགས་ཀྱི་བུ། འདི་ལྟ་སྟེ། འཁོར་བ་དང་མྱ་ངན་ལས་འདས་པའི། བོན་
ཐམས་ཅད་ནི། ཡེ་ནས་མཁྱེན་པའི་དགོངས་པ་སྤྱི་ཁྱབ་ཆེན་པོའི་ལྟ་བ་གདེང་དུ་གྱུར་
པས། འདི་ཞེས་བྱ་བའི་གཟའ་གཏད་དང་ཕྱོགས་རིས་མེད་པར་ལྷུན་གྱིས་གྲུབ་སྟེ་
གནས་སོ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། འདི་ཞེས་བྱ་བའི་
གཟའ་གཏད་དང་ཕྱོགས་རིས་མེད་པར་ལྷུན་གྱིས་གྲུབ་སྟེ་གནས་ན། ཡེ་ཤེས་ཆེན་པོ་
ལྔ་གང་གི་རང་བཞིན་དུ་ལྷུན་གྱིས་གྲུབ་སྟེ་གནས་པ་ལགས། གཤེན་རབ་ཀྱིས་བཀའ་
སྩལ་པ། འདི་ལྟ་སྟེ། བོན་ཐམས་ཅད་ཡེ་ནས་མཁྱེན་པའི་དགོངས་པ། སྤྱི་ཁྱབ་ཆེན་
པོའི་ལྟ་བ་གདེང་དུ་གྱུར་པའི་དུས་ན། ཡེ་ཤེས་ཆེན་པོ་ལྔའི་རང་བཞིན་ཕྱོགས་མེད་
419

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དུ་གང་ལ་དགོངས་ཀྱང་། འགལ་ཞིང་དགོངས་པ་མེད་པར་ཡོངས་སུ་སྨིན་ཞིང་
རྫོགས་ཏེ་གནས་པའོ། །དེ་ཅིའི་ཕྱིར་ཞེ་ན། བོན་ཐམས་ཅད་སྟོང་བའི་རང་བཞིན་དུ་
དགོངས་ཀྱང་། སྟོང་པ་ཉིད་ཀྱི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ།
བོན་ཐམས་ཅད་སྣང་བའི་རང་བཞིན་དུ་དགོངས་ཀྱང་། མེ་ལོང་ལྟ་བུའི་ཡེ་ཤེས་
ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །བོན་ཐམས་ཅད་མ་འདྲེས་པ་སོ་སོའི་
རང་བཞིན་དུ་དགོངས་ཀྱང་། སོ་སོར་རྟོགས་པའི་ཡེ་ཤེས་ལ། ཡོངས་སུ་སྨིན་ཞིང་
རྫོགས་ཏེ་གནས་པའོ། །བོན་ཐམས་ཅད་མཉམ་པའི་རང་བཞིན་དུ་དགོངས་ཀྱང་།
མཉམ་པ་ཉིད་ཀྱི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །བོན་ཐམས་
ཅད་ཡོངས་སུ་བཙལ་བ་མེད་པར་ལྷུན་གྱིས་གྲུབ་པས། བྱ་བ་ནན་ཏན་གྱི་ཡེ་ཤེས་ལ།
ཡོངས་སུ་སྨིན་ཞིང་རྫོགས་ཏེ་གནས་པའོ། ། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་སྟོང་
པ་ཉིད་ཀྱི་ཡེ་ཤེས་ལ། ཅི་ལྟར་ཡོངས་སུ་སྨིན་ཞིང་རྫོགས་ཏེ་གནས་པའོ། །གཤེན་རབ་
ཀྱིས་བཀའ་སྩལ་པ། རིགས་ཀྱི་བུ་འདི་ལྟ་སྟེ། འཁོར་བ་དང་མྱ་ངན་ལས་འདས་པའི་
བོན་ཐམས་ཅད་ནི། དངོས་པོ་དང་མཚན་མ་མེད་པ་ཡེ་ནས་སྟོང་ཞིང་བདག་མེད་
དུ་རྟོགས་པར་བྱའོ། །དེ་ལྟར་རྟོགས་ན། སྟོང་པ་ཉིད་ཀྱི་ཡེ་ཤེས་ལ། ཡོངས་སུ་སྨིན་
ཞིང་རྫོགས་ཏེ་གནས་པའོ། །གསོལ་པ། འཁོར་བ་དང་མྱ་ངན་ལས་འདས་པའི་དུས་
ན། ཀུན་ནས་ཉོན་མོངས་པའི། བོན་ཐམས་ཅད་སྟོང་པ་ཉིད་ཀྱི་ཡེ་ཤེས་ལ་ཅི་ལྟར་
ཡོངས་སུ་སྨིན་ཞིང་རྫོགས་ཏེ་གནས་པར་འགྱུར། བཀའ་སྩལ་པ། འདི་ལྟ་སྟེ། བོན་
ཐམས་ཅད་སྟོང་ཞིང་བདག་མེད་པས། ཀུན་ནས་ཉོན་མོངས་པ་འཁོར་བ་དང་། མྱ་
ངན་ལས་འདས་པ་ནི་སྟོང་ཞིང་བདག་མེད་དོ། །དེ་ལྟར་ན། ཀུན་ནས་ཉོན་མོངས་
པ་འཁོར་བ་དང་མྱ་ངན་ལས་འདས་པ་ནི། བོན་ཐམས་ཅད་ཁྱབ་པ་ཆེན་པོ་སྟོང་པའི་
420.

འབུམ་སྡེ། ཁམས་རྩ་རྣམ་ངེས།། ༼ཁའོ། ༽
རང་བཞིན་དུ། མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །
ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པ་ནི། བོན་ཐམས་ཅད་
ཐོག་མ་དང་ཐ་མའི་མཐའ་ལས་འདས་པ་སྟོང་པའི་རང་བཞིན་དུ། མཁྱེན་པའི་ཡེ་
ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །ཀུན་ནས་ཉོན་མོངས་པ་འཁོར་བ་
དང༌། མྱ་ངན་ལས་འདས་པ་ནི། བོན་ཐམས་ཅད་མཚོན་དུ་མེད་པ་སྟོང་པའི་རང་
བཞིན་དུ། མཁྱེན་པའི་ཡེ་ཤེས་ལ་ཡོས་སུ་སྨིན་ཞིང་རྫོགས་ཏེ་གནས་པའོ། །ཀུན་ནས་
ཉོན་མོངས་པ་འཁོར་བ་དང་། མྱ་ངན་ལས་འདས་པ་ནི། བོན་ཐམས་ཅད་བཙལ་དུ་
མེད་པ། སྟོང་པའི་རང་བཞིན་དུ་མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་
ཏེ་གནས་པའོ། །རིགས་ཀྱི་བུ་དེ་ནི། ཀུན་ནས་ཉོན་མོངས་པ་ཐུགས་ཉིད་དུ་མ་བཅོས་
པའོ། ། དེ་ནས་སྟོན་པ་ལ། འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་
ལགས། བོན་ཐམས་ཅད་འཁོར་བ་དང༌། མྱ་ངན་ལས་འདས་པའི་དུས་ན། རྣམ་
པར་བྱང་བའི། བོན་ཐམས་ཅད་སྟོང་པ་ཉིད་ཀྱི་ཡེ་ཤེས་ལ་རྫོགས་ཏེ་གནས་སམ། མི་
གནས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། རྣམ་
པར་བྱང་བའི་བོན་ཐམས་ཅད་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་།
སྟོང་པ་ཉིད་ཀྱི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །སྟོང་པ་ཉིད་ཀྱི་
ཡེ་ཤེས་གང་ཡིན་པ་ནི། རྣམ་པར་བྱང་བའི་བོན་ནོ། །རྣམ་པར་བྱང་བའི་བོན་གང་
ཡིན་པ་ནི། སྟོང་པ་ཉིད་ཀྱི་ཡེ་ཤེས་སོ། །དེ་གཉིས་སུ་མེད་དོ། །གཉིས་སུ་བྱར་མེད་དེ་
མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །ཡིད་ཀྱི་ཁྱེའུ་ཆུང་
གིས་གསོལ་པ། སྟོན་པ་ལགས། རྣམ་པར་བྱང་བའི་བོན་ཐམས་ཅད། སྟོང་པ་ཉིད་
ཀྱི་ཡེ་ཤེས་ལ། ཅི་ལྟར་ཡོངས་སུ་སྨིན་ཞིང་རྫོགས་ཏེ་གནས་པ་ལགས། གཤེན་རབ་
ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། རྣམ་པར་བྱང་བ་ནི་འཁོར་བ་དང་མྱ་
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ངན་ལས་ཡེ་ནས་འདས་ཤིང་། བོན་ཐམས་ཅད་ཁྱབ་པ་ཆེན་པོ་སྟོང་པའི་རང་བཞིན་
དུ། མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། ཁྱབ་པ་ཆེན་
པོ་སྟོང་པའི་རང་བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་སུ་མེད་
དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ། ཡོངས་སུ་སྨིན་ཞིང་རྫོགས་ཏེ་
གནས་པའོ། །རྣམ་པར་བྱང་བ་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་།
བོན་ཐམས་ཅད་ཐོག་མ་དང་ཐ་མའི་མཐའ་ལས་འདས་པ་སྟོང་པའི་རང་བཞིན་
དུ། མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །ཐོག་མ་དང་
ཐ་མའི་མཐའ་ལས་འདས་པ། སྟོང་པའི་རང་བཞིན་དུ། མཁྱེན་པའི་ཡེ་ཤེས་དང་།
རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི། དོན་
ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །རྣམ་པར་བྱང་བ་ནི་འཁོར་བ་དང་།
མྱ་ངན་ལས་ཡེ་ནས་འདས་ཤིང་། བོན་ཐམས་ཅད་མཚོན་དུ་མེད་པ་སྟོང་པའི་རང་
བཞིན་དུ། མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །རྣམ་
པར་བྱང་བ་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་། བོན་ཐམས་ཅད་
བཙལ་དུ་མེད་པ། སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་
ཞིང་རྫོགས་ཏེ་གནས་པའོ། །བཙལ་དུ་མེད་པ་སྟོང་པའི་རང་བཞིན་དུ། མཁྱེན་པའི་
ཡེ་ཤེས་དང་། རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་
ཉིད་ཀྱི་དོན་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། ། །
དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། གསུང་
སྟོང་པའི་རང་བཞིན་དུ། མཁྱེན་པའི་ཡེ་ཤེས་ཅི་ལགས། གཤེན་རབ་ཀྱིས་བཀའ་སྩལ་
པ། རིགས་ཀྱི་བུ། འདི་ལྟ་སྟེ། བོན་ཐམས་ཅད་གསུང་མ་བཅོས་པ་སྟོང་པའི་རང་
བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །གསོལ་
422

འབུམ་སྡེ། ཁམས་རྩ་རྣམ་ངེས། ། ༼ཁའོ།༽
པ། ཀུན་ནས་ཉོན་མོངས་པ་ཅི་ལགས། བཀའ་སྩལ་པ། ཀུན་ནས་ཉོན་མོངས་པ་
འཁོར་བ་དང་མྱ་ངན་ལས་འདས་པ་ནི། བོན་ཐམས་ཅད་གཟའ་གཏད་མེད་པ་སྟོང་
པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །
ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པ་ནི། བོན་ཐམས་ཅད་
མཚན་མ་མེད་པ། སྟོང་པའི་རང་བཞིན་དུ་མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་
རྫོགས་ཏེ་གནས་པའོ། །ཀུན་ནས་ཉོན་མོངས་པ་འཁོར་བ་དང་མྱ་ངན་ལས་འདས་
པ་ནི། བོན་ཐམས་ཅད་ཡོངས་སུ་རྒྱ་མ་ཆད་པར་སྟོང་པའི་རང་བཞིན་དུ། མཁྱེན་
པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །ཀུན་ནས་ཉོན་མོངས་པ་
འཁོར་བ་དང་མྱ་ངན་ལས་འདས་པ་ནི། བོན་ཐམས་ཅད་འབྱམས་ཡས་པ་སྟོང་པའི་
རང་བཞིན་དུ་མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །དེ་
ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་འཁོར་བ་
དང་། མྱ་ངན་ལས་འདས་པའི་དུས་ན། རྣམ་པར་བྱང་བའི་བོན་ཐམས་ཅད་གསུང་
མ་བཅོས་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་
རྫོགས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ། རྣམ་པར་བྱང་
བའི་བོན་ཐམས་ཅད་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་། གསུང་མ་
བཅོས་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་
ཏེ་གནས་པའོ། །གསུང་མ་བཅོས་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་
དང༌། རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་
དོན་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །རིགས་ཀྱི་བུ། རྣམ་པར་བྱང་བ་
ནི་འཁོར་བ་དང་མྱ་ངན་ལས་ཡེ་ནས་འདས་ཤིང་། བོན་ཐམས་ཅད་གཟའ་གཏད་
མེད་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་
423

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཏེ་གནས་པའོ། །གཟའ་གཏད་མེད་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་
དང༌། རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་
ཀྱི་དོན་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །རྣམ་པར་བྱང་བ་ནི། འཁོར་
བ་དང་མྱ་ངན་ལས་ཡེ་ནས་འདས་ཤིང་། བོན་ཐམས་ཅད་མཚན་མ་མེད་པ་སྟོང་
པའི་རང་བཞིན་དུ་མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །
མཚན་མ་མེད་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་དང་། རྣམ་པར་བྱང་
བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་
ཞིང་རྫོགས་ཏེ་གནས་པའོ། །རྣམ་པར་བྱང་བ་ནི། འཁོར་བ་དང་མྱ་ངན་ལས་ཡེ་
ནས་འདས་ཤིང་། བོན་ཐམས་ཅད་ཡོངས་སུ་རྒྱ་མ་ཆད་པ། སྟོང་པའི་རང་བཞིན་
དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །ཡོངས་སུ་རྒྱ་མ་
ཆད་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་སུ་
མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་རྫོགས་
ཏེ་གནས་པའོ། །རྣམ་པར་བྱང་བ་ནི་འཁོར་བ་དང༌། མྱ་ངན་ལས་ཡེ་ནས་འདས་
ཤིང་། བོན་ཐམས་ཅད་འབྱམས་ཡས་པ་སྟོང་པའི་རང་བཞིན་དུ། མཁྱེན་པའི་ཡེ་
ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །འབྱམས་ཡས་པ་སྟོང་པའི་རང་
བཞིན་དུ། མཁྱེན་པའི་ཡེ་ཤེས་དང༌། རྣམ་པར་བྱང་བ་གཉིས་སུ་མེད་དོ། །གཉིས་སུ་
བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །དེ་
ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། སྐུ་སྟོང་པའི་
རང་བཞིན་དུ་མཁྱེན་པའི་ཡེ་ཤེས་ཅི་ལགས། གཤེན་རབ་ཀྱིས་བཀའ་སྩལ་པ། འཁོར་
བ་དང་མྱ་ངན་ལས་འདས་པའི་བོན་ཐམས་ཅད་ནི། སྐུ་མ་བཅོས་པ་སྟོང་པའི་རང་
བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །གསང་
424

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བ་ངང་རིང་དེ་ནི། གང་ཞེ་ན། ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་
འདས་པ་ནི། བོན་ཐམས་ཅད་མུ་མེད་པ་སྟོང་པའི་རང་བཞིན་དུ། མཁྱེན་པའི་ཡེ་
ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །ཀུན་ནས་ཉོན་མོངས་པ་འཁོར་བ་
དང་མྱ་ངན་ལས་འདས་པ་ནི། བོན་ཐམས་ཅད་ཟད་པ་མེད་པ་སྟོང་པའི་རང་བཞིན་
དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །ཀུན་ནས་ཉོན་
མོངས་པ་འཁོར་བ་དང་མྱ་ངན་ལས་འདས་པ་ནི། བོན་ཐམས་ཅད་དཔག་ཏུ་མེད་པ་
སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་
པའོ། །ཀུན་ནས་ཉོན་མོངས་པ་འཁོར་བ་དང༌། མྱ་ངན་ལས་འདས་པ་ནི། བོན་
ཐམས་ཅད་བདལ་པ་ཆེན་པོ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ཡོངས་སུ་
སྨིན་ཞིང་རྫོགས་ཏེ་གནས་པའོ། །ཁམས་བརྒྱད་གཏན་ལ་ཕབ་པའི། དོན་རྣམ་པར་
ངེས་པ་ལས། དུམ་བུ་གཉིས་པ། བམ་པོ་བཅུ་གཉིས་པའོ།། །།
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། རྣམ་པར་བྱང་བའི་བོན་
ཐམས་ཅད། སྐུ་མ་བཅོས་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཅི་ལྟར་
སྨིན་ཞིང་རྫོགས་ཏེ་གནས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་བུ་
འདི་ལྟ་སྟེ། རྣམ་པར་བྱང་བའི་བོན་ཐམས་ཅད། འཁོར་བ་དང་མྱ་ངན་ལས་ཡེ་ནས་
འདས་ཤིང་། སྐུ་མ་བཅོས་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་
སུ་སྨིན་ཞིང་རྫོགས་ཏེ་གནས་པའོ། ། སྐུ་མ་བཅོས་པ་སྟོང་པའི་རང་བཞིན་དུ། མཁྱེན་
པའི་ཡེ་ཤེས་གང་ཡིན་པ་ནི། རྣམ་པར་བྱང་བའི་བོན་ལ། རྣམ་པར་བྱང་བའི་བོན་
གང་ཡིན་པ་ནི། སྐུ་མ་བཅོས་པ་སྟོང་པའི་རང་བཞིན་དང་། མཁྱེན་པའི་ཡེ་ཤེས་སོ། །
དེ་གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་ཀྱི་དོན་ལ་ཡོངས་སུ་
སྨིན་ཞིང་རྫོགས་ཏེ་གནས་པའོ། །རྣམ་པར་བྱང་བ་ནི་འཁོར་བ་དང༌། མྱ་ངན་ལས་
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཡེ་ནས་འདས་ཤིང་། བོན་ཐམས་ཅད་མུ་མེད་པ་སྟོང་པའི་རང་བཞིན་དུ། མཁྱེན་
པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། ། མུ་མེད་པ་སྟོང་པའི་རང་
བཞིན་དུ། མཁྱེན་པའི་ཡེ་ཤེས་དང་། རྣམ་པར་བྱང་བ་གཉིས་སུ་མེད་དོ། །གཉིས་སུ་
བྱར་མེད་དེ་མཉམ་པ་ཉིད་ཀྱི་དོན་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །
རྣམ་པར་བྱང་བ་ནི་འཁོར་བ་དང་། མྱ་ངན་ལས་ཡེ་ནས་འདས་ཤིང་། བོན་ཐམས་
ཅད་ཟད་པ་མེད་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་
ཞིང་རྫོགས་ཏེ་གནས་པའོ། །ཟད་པ་མེད་པ་སྟོང་པའི་རང་བཞིན་དུ། མཁྱེན་པའི་ཡེ་
ཤེས་དང་རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་
ཀྱི་དོན་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །རྣམ་པར་བྱང་བ་ནི་འཁོར་བ་
དང༌། མྱ་ངན་ལས་ཡེ་ནས་འདས་ཤིང་། བོན་ཐམས་ཅད་དཔག་ཏུ་མེད་པ་སྟོང་པའི་
རང་བཞིན་དུ། མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་རྫོགས་ཏེ་གནས་པའོ། །
དཔག་ཏུ་མེད་པ་སྟོང་པའི་རང་བཞིན་དུ། མཁྱེན་པའི་ཡེ་ཤེས་དང་། རྣམ་པར་བྱང་
བ་གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་ཀྱི་དོན་ལ་ཡོངས་སུ་
སྨིན་ཞིང་རྫོགས་ཏེ་གནས་པའོ། །རྣམ་པར་བྱང་བ་ནི། འཁོར་བ་དང་མྱ་ངན་ལས་
ཡེ་ནས་འདས་ཤིང་། བོན་ཐམས་ཅད་བདལ་པ་ཆེན་པོ་སྟོང་པའི་རང་བཞིན་དུ།
མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་རྫོགས་ཏེ་གནས་པའོ། །བདལ་པ་ཆེན་པོ་
སྟོང་པའི་རང་བཞིན་དུ། མཁྱེན་པའི་ཡེ་ཤེས་དང་། རྣམ་པར་བྱང་བ་གཉིས་སུ་མེད་
དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ། ཡོངས་སུ་སྨིན་ཞིང་རྫོགས་ཏེ་
གནས་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་
ཐམས་ཅད་སྟོང་པ་ཉིད་ཀྱི་ཡེ་ཤེས་ལ། ཡོངས་སུ་མཉམ་པར་གནས་པར་བསྟན་པའི་
ལེའུ་སྟེ་བདུན་ཅུ་དྲུག་པའོ།། །།
426

འབུམ་སྡེ། ཁམས་རྩ་རྣམ་ངེས། ༼ཁའོ། ༽
༧ དེ་ནས་སྟོན་པ་གཤེན་རབ་ཀྱིས། འཁོར་དུ་གཏོགས་པའི་གཡུང་དྲུང་སེམས་
དཔའ་རྣམས་ལ། འདི་སྐད་ཅེས་བཀའ་སྩལ་ཏོ། །འཁོར་བ་དང་མྱ་ངན་ལས་འདས་
པའི་བོན་ཐམས་ཅད། ཡེ་ནས་མཁྱེན་པའི་དགོངས་པ་སྤྱི་ཁྱབ་ཆེན་པོ། ལྟ་བ་གདེང་
དུ་གྱུར་བས། ཕྱོགས་དང་གཟའ་གཏད་མེད་པར་ཡོངས་སུ་ལྷུན་གྱིས་གྲུབ་པའི་ཕྱིར།
བོན་ཐམས་ཅད་གསལ་ལ་མ་བསྒྲིབ་པར་ཤེས་ཤིང་རྟོགས་པར་བྱའོ། །ཞེས་གསུངས་
སོ། ། དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། བོན་
ཐམས་ཅད་གསལ་བ་མ་བསྒྲིབས་པར་ཤེས་ཤིང་རྟོགས་པའི་དུས་ན། སྟོང་པའི་རང་
བཞིན་དུ་མཁྱེན་པའི་ཡེ་ཤེས་ཅི་ལྟར་གྱུར་པ་ལགས། གཤེན་རབ་ཀྱིས་བཀའ་སྩལ་པ།
རིགས་ཀྱི་བུ། འདི་ལྟ་སྟེ། གོང་དུ་སྨོས་པའི་བོན་ཐམས་ཅད་སྟོང་ཞིང་བདག་མེད་
པར་ཡོངས་སུ་སྨིན་ཞིང་རྫོགས་ཏེ་གནས་པ་རྣམས། གསལ་ཞིང་རྟོགས་པར་བྱ་བ་
ལས། དངོས་པོ་མཚན་མར་གསལ་བ་ལྟ་བུ་ག་ལ་ཡིན། བོན་ཐམས་ཅད་གསལ་ལ་
བརྟག་ཏུ་མེད་པ་ལ། ཡོངས་སུ་སྨིན་ཞིང་གསལ་བར་གནས་སོ། །དེ་ནས་ཡིད་ཀྱི་ཁྱེའུ་
ཆུང་གིས་གསོལ་པ། སྟོན་པ་ལགས། བོན་ཐམས་ཅད་གསལ་ལ་བརྟག་ཏུ་མེད་པ་
ལ། ཡོངས་སུ་སྨིན་ཞིང་གསལ་བར་གནས་པའི་དུས་ན། ཀུན་ནས་ཉོན་མོངས་པའི་
བོན། འཁོར་བ་དང་མྱ་ངན་ལས་འདས་པ་ནི། ཅི་ལྟར་གསལ་བར་འགྱུར་བ་ལགས།
གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། ཀུན་ནས་ཉོན་མོངས་པ་
འཁོར་བ་དང་། མྱ་ངན་ལས་འདས་པ་ནི། བོན་ཐམས་ཅད་འགྱུར་བ་མེད་པའི་སྐུ་
གཡུང་དྲུང་ལྟ་བུའི་ཏིང་ངེ་འཛིན། གསལ་བའི་རང་བཞིན་དུ་མཁྱེན་པའི་ཡེ་ཤེས་ལ་
ཡོངས་སུ་སྨིན་ཞིང་གསལ་བར་གནས་སོ། །ཀུན་ནས་ཉོན་མོངས་པ་འཁོར་བ་དང་།
མྱ་ངན་ལས་འདས་པ་ནི། བོན་ཐམས་ཅད་མ་བཅོས་པའི་ཡེ་ཤེས་རང་སྣང་བ་གསལ་
བའི་རང་བཞིན་དུ། མཁྱེན་པའི་ཡེ་ཤེས་ཡོངས་སུ་སྨིན་ཞིང་གསལ་བར་གནས་སོ། །
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཀུན་ནས་ཉོན་མོངས་པ་འཁོར་བ་དང་། མྱ་ངན་ལས་འདས་པ་ནི། བོན་ཐམས་ཅད་
ཨ་སྐྱེ་བ་མེད་པ་རིག་པ་གདེང་དུ་གྱུར་པ་གསལ་བའི་རང་བཞིན་དུ། མཁྱེན་པའི་ཡེ་
ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །ཀུན་ནས་ཉོན་མོངས་པ་འཁོར་
བ་དང་། མྱ་ངན་ལས་འདས་པ་ནི། བོན་ཐམས་ཅད་གསལ་ལ་རང་བཞིན་མེད་པ་
སྐྱོན་དང་བྲལ་བ་གསལ་བའི་རང་བཞིན་དུ་མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་
གསལ་བར་གནས་སོ། །རིགས་ཀྱི་བུ། དེ་ནི། ཀུན་ནས་ཉོན་མོངས་པ་ཐུགས་ཀྱི་རང་
བཞིན་དུ། གསལ་བའི་ཡེ་ཤེས་སོ། །
དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བོན་ཐམས་ཅད་གསལ་
ལ་བརྟག་ཏུ་མེད་པ་ལ། ཡོངས་སུ་སྨིན་ཞིང་གནས་པའི་དུས་ན། རྣམ་པར་བྱང་བའི་
བོན་འཁོར་བ་དང་མྱ་ངན་ལས་ཡེ་ནས་འདས་པ་ལ། གསལ་བ་མ་བསྒྲིབས་པ་མེ་
ལོང་ལྟ་བུའི་ཡེ་ཤེས་ཇི་ལྟར་ཡོངས་སུ་སྨིན་ཞིང་གསལ་བར་གནས་པ་ལགས། གཤེན་
རབ་ཀྱིས་བཀའ་སྩལ་པ། འདི་ལྟ་སྟེ། རྣམ་པར་བྱང་བའི་བོན་ཐམས་ཅད་ནི། འཁོར་
བ་དང་མྱ་ངན་ལས་ཡེ་ནས་འདས་ཤིང་། མི་གསལ་བ་ཡེ་ནས་མི་མངའ་འོ། །དེའི་
ཕྱིར་ན། མེ་ལོང་ལྟ་བུའི་ཡེ་ཤེས་གང་ཡིན་པ་ནི། རྣམ་པར་བྱང་བའི་བོན་ཡིན་ལ།
རྣམ་པར་བྱང་བའི་བོན་གང་ཡིན་པ་ནི། མེ་ལོང་ལྟ་བུའི་ཡེ་ཤེས་སོ། ། དེ་གཉིས་སུ་
མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་
བར་གནས་སོ། ། དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། རྣམ་པར་
བྱང་བ་ཅི་ལྟར་གསལ་བར་འགྱུར། གཤེན་རབ་ཀྱིས་བཀའ་སྩལ་པ། འདི་ལྟ་སྟེ། རྣམ་
པར་བྱང་བ་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་མི་གསལ་བ་ཡེ་ནས་
མི་མངའ་བས། བོན་ཐམས་ཅད་འགྱུར་བ་མེད་པའི་སྐུ། གཡུང་དྲུང་ལྟ་བུའི་ཏིང་ངེ་
འཛིན་གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་
428

འབུམ་སྡེ། ཁམས་རྩ་རྣམ་ངེས། །
བར་གནས་སོ། །བོན་ཐམས་ཅད་འགྱུར་བ་མེད་པའི་སྐུ་གཡུང་དྲུང་ལྟ་བུའི་ཏིང་ངེ་
འཛིན་གསལ་བའི་རང་བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་
སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ། ཡོངས་སུ་སྨིན་ཞིང་
གསལ་བར་གནས་སོ། །རྣམ་པར་བྱང་བ་ནི། འཁོར་བ་དང་མྱ་ངན་ལས་ཡེ་ནས་
འདས་ཤིང་། མི་གསལ་བ་ཡེ་ནས་མི་མངའ་བས། བོན་ཐམས་ཅད་ཡེ་ནས་མ་བཅོས་
པའི་ཡེ་ཤེས་རང་སྣང་བ། གསལ་བའི་རང་བཞིན་དུ་མཁྱེན་པའི་ཡེ་ཤེས་ལ་ཡོངས་སུ་
སྨིན་ཞིང་གསལ་བར་གནས་སོ། །བོན་ཐམས་ཅད་མ་བཅོས་པའི་ཡེ་ཤེས་རང་སྣང་བ་
གསལ་བའི་རང་བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་སུ་མེད་
དོ། །གཉིས་སུ་བྱར་མེད་དེ། མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་
བར་གནས་སོ། །རྣམ་པར་བྱང་བ་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་
མི་གསལ་བ་མེད་པ་ཡེ་ནས་མི་མངའ་བས། བོན་ཐམས་ཅད་ཨ་སྐྱེ་བ་མེད་པ་རིག་པ་
གདེང་དུ་གྱུར་པ་གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་
ཞིང་གསལ་བར་གནས་སོ། །བོན་ཐམས་ཅད་ཨ་སྐྱེ་བ་མེད་པ་རིག་པ་གདེང་དུ་གྱུར་
པ་གསལ་བའི་རང་བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་སུ་
མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་
བར་གནས་སོ། །རྣམ་པར་བྱང་བ་ནི་འཁོར་བ་དང་། མྱ་ངན་ལས་ཡེ་ནས་འདས་
ཤིང་མི་གསལ་བ་ཡེ་ནས་མི་མངའ་བས། བོན་ཐམས་ཅད་གསལ་ལ་རང་བཞིན་མེད་
པ་སྐྱོན་དང་བྲལ་བ་གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་
ཞིང་གསལ་བར་གནས་སོ། །བོན་ཐམས་ཅད་གསལ་བར་རང་བཞིན་མེད་པ་སྐྱོན་
དང་བྲལ་བ་གསལ་བའི་རང་བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་
གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་ཀྱི་དོན་ལ་ཡོངས་སུ་སྨིན་
429

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཞིང་གསལ་བར་གནས་སོ། ། དེ་ནས་འཕྲུལ་བོན་གསང་བ་ངང་རིང་གིས་གསོལ་པ།
སྟོན་པ་ལགས། བོན་ཐམས་ཅད་གསུང་མ་བཅོས་པ་གསལ་བའི་ཡེ་ཤེས་ཅི་ལགས།
གཤེན་རབ་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། བོན་ཐམས་ཅད་གསུང་མ་
བཅོས་པ། གསལ་བའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །
གསོལ་པ། དེ་ཅི་ལགས། བཀའ་སྩལ་པ། ཀུན་ནས་ཉོན་མོངས་པ་འཁོར་བ་དང་།
མྱ་ངན་ལས་འདས་པ་ནི། བོན་ཐམས་ཅད་རང་རིག་མངོན་དུ་ཤར་བས། གསལ་བ་
མངོན་སུམ་པའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་
བར་གནས་སོ། །ཀུན་ནས་ཉོན་མོངས་པ་འཁོར་བ་དང༌། མྱ་ངན་ལས་འདས་པ་
ནི། བོན་ཐམས་ཅད་བསྙེལ་ཞིང་ཡེངས་པ་མི་མངའ་བ་གསལ་བའི་རང་བཞིན་
དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །ཀུན་ནས་
ཉོན་མོངས་པ་འཁོར་བ་དང་མྱ་ངན་ལས་འདས་པ་ནི། བོན་ཐམས་ཅད་འབྱུང་བ་
མ་འགགས་པ་གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་
གསལ་བར་གནས་སོ། །ཀུན་ནས་ཉོན་མོངས་པ་འཁོར་བ་དང་མྱ་ངན་ལས་འདས་པ་
ནི། བོན་ཐམས་ཅད་བསྒྲིབ་པ་མེད་ཅིང་ཡོངས་ལ་སྣང་བ་གསལ་བའི་རང་བཞིན་དུ།
མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། ། དེ་ནས་འཕྲུལ་བོན་
གསང་བ་ངང་རིང་གིས་གསོལ་པ། སྟོན་པ་ལགས། བོན་ཐམས་ཅད་འཁོར་བ་དང་
མྱ་ངན་ལས་འདས་པའི་དུས་ན། རྣམ་པར་བྱང་བའི་བོན་འཁོར་བ་དང༌། མྱ་ངན་
ལས་ཡེ་ནས་འདས་པ་ལ། གསལ་བ་མེ་ལོང་། ལྟ་བུའི་ཡེ་ཤེས་དེ་ཅི་ལྟར་ཡོངས་སུ་
སྨིན་ཞིང་གསལ་བར་གནས་པ་ལགས། གཤེན་རབ་ཀྱིས་བཀའ་སྩལ་པ། རིགས་ཀྱི་
བུ། འདི་ལྟ་སྟེ། རྣམ་པར་བྱང་བའི་བོན་ཐམས་ཅད་ནི། འཁོར་བ་དང་མྱ་ངན་ལས་
ཡེ་ནས་འདས་ཤིང་། མི་གསལ་བ་ཡེ་ནས་མི་མངའ་བའོ། །དེའི་ཕྱིར་ན། མེ་ལོང་ལྟ་
430

འབུམ་སྡེ། ཁམས་རྩ་རྣམ་ངེས། ༼ཁའོ། ༽
བུའི་ཡེ་ཤེས་གང་ཡིན་པ་ནི། རྣམ་པར་བྱང་བའི་བོན་ཡིན་ལ། རྣམ་པར་བྱང་བའི་
བོན་གང་ཡིན་པ་ནི། མེ་ལོང་ལྟ་བུའི་ཡེ་ཤེས་སོ། །དེ་གཉིས་སུ་མེད་དོ། །གཉིས་སུ་
བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་བར་གནས་སོ། ། །
གསོལ་པ་དེ་ཅི་ལགས། བཀའ་སྩལ་པ། འདི་ལྟ་སྟེ། རྣམ་པར་བྱང་བ་ནི། འཁོར་
བ་དང་མྱ་ངན་ལས་ཡེ་ནས་འདས་ཤིང་། མི་གསལ་བ་ཡེ་ནས་མི་མངའ་བས། བོན་
ཐམས་ཅད་རང་རིག་མངོན་དུ་ཤར་བས་གསལ་བ་མངོན་སུམ་པའི་རང་བཞིན་དུ།
མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །བོན་ཐམས་ཅད་
རང་རིག་མངོན་དུ་ཤར་བས། གསལ་བ་མངོན་སུམ་པའི་རང་བཞིན་དུ། མཁྱེན་
པའི་ཡེ་ཤེས་དང༌། རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་
མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་བར་གནས་སོ། །རྣམ་པར་བྱང་
བ་ནི་འཁོར་བ་དང་མྱ་ངན་ལས་ཡེ་ནས་འདས་ཤིང་མི་གསལ་བ་ཡེ་ནས་མི་མངའ་
བས། བོན་ཐམས་ཅད་བསྙེལ་ཞིང་ཡེངས་པ་མི་མངའ་བ་གསལ་བའི་རང་བཞིན་
དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །བོན་ཐམས་
ཅད་བསྙེལ་ཞིང་ཡེངས་པ་མི་མངའ་བའི། གསལ་བའི་རང་བཞིན་དུ་མཁྱེན་པའི་ཡེ་
ཤེས་དང་རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་
ཀྱི་དོན་ལ་ཡོངས་སུ་སྨིན་ཞིང་གསལ་བར་གནས་སོ། །རྣམ་པར་བྱང་བ་ནི་འཁོར་
བ་དང་མྱ་ངན་ལས་ཡེ་ནས་འདས་ཤིང་མི་གསལ་བ་ཡེ་ནས་མི་མངའ་བས། བོན་
ཐམས་ཅད་འབྱུང་བ་མ་འགགས་པ་གསལ་བའི་རང་བཞིན་དུ་མཁྱེན་པའི་ཡེ་ཤེས་ལ་
ཡོངས་སུ་སྨིན་ཞིང་གསལ་བར་གནས་སོ། །བོན་ཐམས་ཅད་འབྱུང་བ་མ་འགགས་པ་
གསལ་བའི་རང་བཞིན་དུ་མཁྱེན་པའི་ཡེ་ཤེས་དང་། རྣམ་པར་བྱང་བ་གཉིས་སུ་མེད་
དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་བར་
431

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
གནས་སོ། །རྣམ་པར་བྱང་བ་ནི་འཁོར་བ་དང་མྱ་ངན་ལས་ཡེ་ནས་འདས་ཤིང་། མི་
གསལ་བ་ཡེ་ནས་མི་མངའ་བས། བོན་ཐམས་ཅད་བསྒྲིབ་པ་མེད་ཅིང་ཡོངས་ལ་སྣང་
བ་གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་
གནས་སོ། །བོན་ཐམས་ཅད་བསྒྲིབ་པ་མེད་ཅིང་ཡོངས་ལ་སྣང་བ་གསལ་བའི་རང་
བཞིན་དུ། མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་སུ་མེད་དོ། །གཉིས་སུ་
བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་བར་གནས་སོ། །
དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། སྐུ་མ་
བཅོས་པ་གསལ་བའི་ཡེ་ཤེས་དེ་ཅི་ལགས། གཤེན་རབ་ཀྱིས་བཀའ་སྩལ་པ། བོན་
ཐམས་ཅད་འཁོར་བ་དང་། མྱ་ངན་ལས་ཡེ་ནས་འདས་ཤིང་། སྐུ་མ་བཅོས་པ་གསལ་
བའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །གསོལ་པ་དེ་ཅི་ལགས།
བཀའ་སྩལ་པ། འདི་ལྟ་སྟེ། ཀུན་ནས་ཉོན་མོངས་པ་འཁོར་བ་དང༌། མྱ་ངན་ལས་
འདས་པ་ནི། བོན་ཐམས་ཅད་སྤོང་བ་མེད་པ་རྒྱུན་དུ་སྣང་བ་གསལ་བའི་རང་བཞིན་
དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །ཀུན་ནས་ཉོན་
མོངས་པ་འཁོར་བ་དང་། མྱ་ངན་ལས་འདས་པ་ནི། བོན་ཐམས་ཅད་དཔྱོད་པ་མེད་
ཅིང་ཆུ་ཟླའི་འཁོར་ལོ་ལྟར། གསལ་བའི་རང་བཞིན་དུ་མཁྱེན་པའི་ཡེ་ཤེས་ལ་ཡོངས་
སུ་སྨིན་ཞིང་གསལ་བར་གནས་སོ། །ཀུན་ནས་ཉོན་མོངས་པ་འཁོར་བ་དང་། མྱ་
ངན་ལས་འདས་པ་ནི། བོན་ཐམས་ཅད་སྐྱེ་བ་རྫུ་འཕྲུལ་གྱི་སྐུ་གསལ་བའི་རང་བཞིན་
དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །ཀུན་ནས་ཉོན་
མོངས་པ་འཁོར་བ་དང་མྱ་ངན་ལས་འདས་པ་ནི། བོན་ཐམས་ཅད་སྐྱེ་བ་མེད་པ་
གདོད་ནས་དག་པ་གསལ་བའི་རང་བཞིན་དུ་མཁྱེན་པའི་ཡེ་ཤེས་ལ་ཡོངས་སུ་སྨིན་
ཞིང་གསལ་བར་གནས་སོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ་སྟོན་པ་ལགས།
432

འབུམ་སྡེ། ཁམས་རྩ་རྣམ་ངེས། ༼ཁའོ། ༽
རྣམ་པར་བྱང་བའི་བོན་ཐམས་ཅད་ལ། སྐུ་མ་བཅོས་པ་གསལ་བའི་རང་བཞིན་དུ།
མཁྱེན་པའི་ཡེ་ཤེས་ལ་ཅི་ལྟར་ཡོངས་སུ་སྨིན་ཞིང་གསལ་བ་ལགས། གཤེན་རབ་ཀྱིས་
བཀའ་སྩལ་པ། འདི་ལྟ་སྟེ། རྣམ་པར་བྱང་བའི་བོན་ཐམས་ཅད་ནི། སྐུ་མ་བཅོས་པ་
གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་
གནས་སོ། ། སྐུ་མ་བཅོས་པ་གསལ་བའི་རང་བཞིན་དུ། མཁྱེན་པའི་ཡེ་ཤེས་དང་རྣམ་
པར་བྱང་བའི་བོན་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་
ལ་ཡོངས་སུ་སྨིན་ཞིང་གསལ་བར་གནས་སོ། །འདི་ལྟ་སྟེ། རྣམ་པར་བྱང་བ་ནི་འཁོར་
བ་དང༌། མྱ་ངན་ལས་ཡེ་ནས་འདས་ཤིང༌། མི་གསལ་བ་ཡེ་ནས་མི་མངའ་བས།
བོན་ཐམས་ཅད་སྤང་བ་མེད་པ་རྒྱུན་དུ་སྣང་བ་གསལ་བའི་རང་བཞིན་དུ། མཁྱེན་
པའི་ཡེ་ཤེས་ལ་ཡོངས་སུ་སྨིན་ཞིང་གསལ་བར་གནས་སོ། །བོན་ཐམས་ཅད་སྤང་བ་
མེད་པ་རྒྱན་དུ་སྣང་བ་གསལ་བའི་རང་བཞིན་དུ་མཁྱེན་པའི་ཡེ་ཤེས་དང་རྣམ་པར་
བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ་ཡོངས་སུ་
སྨིན་ཞིང་གསལ་བར་གནས་སོ། །རྣམ་པར་བྱང་བ་ནི་འཁོར་བ་དང་། མྱ་ངན་ལས་
ཡེ་ནས་འདས་ཤིང་། མི་གསལ་བ་ཡེ་ནས་མི་མངའ་བས། བོན་ཐམས་ཅད་དཔྱོད་པ་
མེད་ཅིང་ཆུ་ཟླའི་འཁོར་ལོ་ལྟར། གསལ་བའི་རང་བཞིན་དུ་མཁྱེན་པའི། ཡེ་ཤེས་ལ་
ཡོངས་སུ་སྨིན་ཞིང་གསལ་བར་གནས་སོ། །བོན་ཐམས་ཅད་དཔྱོད་པ་མེད་ཅིང་ཆུ་
ཟླའི་འཁོར་ལོ་ལྟར་གསལ་བའི་རང་བཞིན་དུ་མཁྱེན་པའི་ཡེ་ཤེས་དང་རྣམ་པར་བྱང་
བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་དོན་ལ། ཡོངས་སུ་
སྨིན་ཞིང་གསལ་བར་གནས་སོ། །རྣམ་པར་བྱང་བ་ནི་འཁོར་བ་དང་མྱ་ངན་ལས་ཡེ་
ནས་འདས་ཤིང་མི་གསལ་བ་ཡེ་ནས་མི་མངའ་བས། བོན་ཐམས་ཅད་སྐྱེ་བ་རྫུ་འཕྲུལ་
གྱི་སྐུ་གསལ་བའི་རང་བཞིན་དུ། མཁྱེན་པའི་ཡེ་ཤེས་ལ་ཡོངས་སུ་སྨིན་ཞིང་གསལ་
433

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བར་གནས་སོ། །བོན་ཐམས་ཅད་སྐྱེ་བ་རྫུ་འཕྲུལ་གྱི་སྐུ། གསལ་བའི་རང་བཞིན་དུ་
མཁྱེན་པའི་ཡེ་ཤེས་དང་རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་
མཉམ་པ་ཉིད་ཀྱི་དོན་ལ་ཡོངས་སུ་སྨིན་ཞིང་གསལ་བར་གནས་སོ། །རྣམ་པར་བྱང་
བ་ནི། འཁོར་བ་དང་མྱ་ངན་ལས་ཡེ་ནས་འདས་ཤིང་མི་གསལ་བ་ཡེ་ནས་མི་མངའ་
བས། བོན་ཐམས་ཅད་སྐྱེ་བ་མེད་པར་གདོད་ནས་དག་པ་གསལ་བའི་རང་བཞིན་དུ་
མཁྱེན་པའི་ཡེ་ཤེས་ལ། ཡོངས་སུ་སྨིན་ཞིང་གསལ་བར་གནས་སོ། །བོན་ཐམས་ཅད་
སྐྱེ་བ་མེད་པར་གདོད་ནས་དག་པ་གསལ་བའི་རང་བཞིན་དུ། མཁྱེན་པའི་ཡེ་ཤེས་
དང་རྣམ་པར་བྱང་བ་གཉིས་སུ་མེད་དོ། །གཉིས་སུ་བྱར་མེད་དེ་མཉམ་པ་ཉིད་ཀྱི་
དོན་ལ་ཡོངས་སུ་སྨིན་ཞིང་གསལ་བར་གནས་སོ། །ཁམས་བརྒྱད་གཏན་པ་ཕབ་པའི་
དོན་རྣམ་པར་ངེས་པ་ལས། བོན་ཐམས་ཅད་མེ་ལོང་ལྟ་བུའི་ཡེ་ཤེས་ལ་མཉམ་པར་
གནས་པར་བསྟན་པའི་ལེའུ་སྟེ་བདུན་ཅུ་བདུན་པའོ། །། །
༧ དེ་ནས་འཕྲུལ་བོན་གསང་བ་ངང་རིང་གིས་གསོལ་པ། སྟོན་པ་ལགས། བོན་
ཐམས་ཅད་འཁོར་བ་ལ་མི་གནས་ཤིང༌། ཡོངས་སུ་མྱ་ངན་ལས་འདས་པའི་དུས་
ན། སྐུ་མ་བཅོས་པ་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་ཅི་ལྟར་གྲུབ་
པ་ལགས། གཤེན་རབ་ཀྱིས་བཀའ་སྩལ་པ། གསང་བ་ངང་རིང༌། དེ་ནི་འདི་ལྟ་སྟེ།
བོན་ཐམས་ཅད་འཁོར་བ་མེད་ཅིང་ཡོངས་སུ་མྱ་ངན་ལས་འདས་པ་ནི། ཅིར་ཡང་
བཙལ་དུ་མེད་པར་ཡོངས་སུ་ལྷུན་གྱིས་གྲུབ་སྟེ་གནས་པའོ། །གསང་བ་ངང་རིང་དེ་
ནི་གང་ཞེ་ན། ཕུང་པོ་འཁོར་བ་ལ་མི་གནས་ཤིང་། ཡོངས་སུ་མྱ་ངན་ལས་འདས་
པ་དེ་དག་ནི། བོན་ཐམས་ཅད་གསལ་བ་ཀུན་ལ་ཁྱབ་པ་ལ་གསལ་ལོ་བས་བརྟག་
ཏུ་མེད་པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་བཙལ་དུ་མེད་པར་
ཡོངས་སུ་ལྷུན་གྱིས་གྲུབ་པའོ། །བོན་ཐམས་ཅད་འཁྲུལ་པ་མེད་པ་གདེང་དུ་གྱུར་བས་
434

འབུམ་སྡེ། ཁམས་རྩ་རྣམ་ངེས། ༼ཁའོ།༽
ཕྱིར་མི་ལྡོག་པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་བཙལ་དུ་མེད་
པར་ཡོངས་སུ་ལྷུན་གྱིས་གྲུབ་པའོ། །བོན་ཐམས་ཅད་བཙལ་དུ་མེད་བའི་རང་བཞིན་
གྱིས་གྲུབ་པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་བཙལ་དུ་མེད་
པར་ཡོངས་སུ་ལྷུན་གྱིས་གྲུབ་པའོ། །བོན་ཐམས་ཅད་རྣམ་པར་དག་པའི་སྤྱོད་པ་ལ་
སྤྱོད་དུ་མེད་པ་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་བཙལ་དུ་མེད་པ་
ཡོངས་སུ་ལྷུན་གྱིས་གྲུབ་པའོ། །
དེ་ལྟར་ན། མིག་གི། གཟུགས་ཀྱི། མིག་གི་རྣམ་པར་ཤེས་པའི། རྣ་བའི། སྒྲའི། རྣ་
བའི་རྣམ་པར་ཤེས་པའི། སྣའི། དྲིའི། སྣ་ཡི་རྣམ་པར་ཤེས་པའི། ལྕེའི། རོའི། ལྕེའི་
རྣམ་པར་ཤེས་པའི། ལུས་ཀྱི། རེག་གི། ལུས་ཀྱི་རྣམ་པར་ཤེས་པའི། ཡིད་ཀྱི། བོན་གྱི།
ཡིད་ཀྱི་རྣམ་པར་ཤེས་པའི་ཁམས། དེ་ལྟར་ན། མིག་གི། གཟུགས་ཀྱི། རྣ་བའི། སྒྲའི།
སྣའི། དྲིའི། ལྕེའི། རོའི། ལུས་ཀྱི། རེག་གི། ཡིད་ཀྱི། བོན་གྱི། སྐྱེ་མཆེད། དེ་ལྟར་ན།
མིག་གི། རྣ་བའི། སྣའི། ལྕེའི། ལུས་ཀྱི། ཡིད་ཀྱི་འདུས་ཏེ་རེག་པར་ཤེས་པའི་རྐྱེན་
གྱིས་ཚོར་བ། དེ་ལྟར་ན་རླུང་གི། མེའི། ཆུ་ཡི། སའི། ནམ་མཁའི་ཁམས། དེ་ལྟར་ན།
མ་རིག་པ། འདུ་བྱེད། རྣམ་པར་ཤེས་པ། མིང་དང་གཟུགས། སྐྱེ་མཆེད་དྲུག །རེག་
པ། ཚོར་བ། སྲེད་པ། ལེན་པ། སྲིད་པ། སྐྱེ་བ། རྒ་ཤི་འཁོར་བ་ལ། མི་གནས་ཤིང་།
ཡོངས་སུ་མྱ་ངན་ལས་འདས་པ་དེ་དག་ནི། བོན་ཐམས་ཅད་གསལ་བ་ཀུན་ལ་ཁྱབ་
པ་ལ་གསལ་ལོ་བས་བརྟག་ཏུ་མེད་པ། འཁྲུལ་པ་མེད་པ་གདེང་དུ་གྱུར་པས་ཕྱིར་
མི་ལྡོག་པ། བཙལ་དུ་མེད་པའི་རང་བཞིན་གྱིས་བྱ་བ་ཐམས་ཅད་ལྷུན་གྱིས་གྲུབ་པ།
རྣམ་པར་དག་པའི་སྤྱོད་པས་སྤྱད་དུ་མེད་པ་བྱ་བ་ནན་ཏན་གྱི་རང་བཞིན་དུ་མཁྱེན་
པའི། ཡེ་ཤེས་བཙལ་དུ་མེད་པར་ཡོངས་སུ་ལྷུན་གྱིས་གྲུབ་པའོ། །དེ་ལྟར་ན། རྣམ་
པར་བྱང་བ་ཡེ་ནས་འཁོར་བ་ལ་མི་གནས་ཤིང་། ཡོངས་སུ་མྱ་ངན་ལས་འདས་པ་དེ་
435

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
དག་ནི། བོན་ཐམས་ཅད་གསལ་བ་ཀུན་ལ་ཁྱབ་པ་གསལ་ལོ་བས། བརྟག་ཏུ་མེད་པ།
འཁྲུལ་པ་མེད་པ་གདེང་དུ་གྱུར་པས་ཕྱིར་མི་ལྡོག་པ། བཙལ་དུ་མེད་པའི་རང་བཞིན་
གྱིས་བྱ་བ་ཐམས་ཅད་ལྷུན་གྱིས་གྲུབ་པ། རྣམ་པར་དག་པའི་སྤྱོད་པ་ཡིས་བྱ་བ། སྤྱད་
དུ་མེད་པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་བཙལ་བ་མེད་པར་
ཡོངས་སུ་ལྷུན་གྱིས་གྲུབ་པའོ། །དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་
ལགས། བོན་ཐམས་ཅད་འཁོར་བ་མེད་ཅིང་མྱ་ངན་ལས་འདས་པ་སྟེ། སྐུ་མ་བཅོས་
པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་བཙལ་དུ་མེད་པ་ཡོངས་
སུ་ལྷུན་གྱིས་གྲུབ་པའི་དུས་ན། གསུང་མ་བཅོས་པ་བྱ་བ་ནན་ཏན་གྱི་རང་བཞིན་
དུ་མཁྱེན་པའི་ཡེ་ཤེས་ཅི་ལྟ་བུ་གྲུབ་པར་འགྱུར། གཤེན་རབ་མི་བོས་བཀའ་སྩལ་
པ། ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། བོན་ཐམས་ཅད་འཁོར་བ་མེད་ཅིང་ཡོངས་སུ་
མྱ་ངན་ལས་འདས་པའི་དུས་ན། གསུང་མ་བཅོས་པ་བྱ་བ་ནན་ཏན་གྱི་རང་བཞིན་
དུ་མཁྱེན་པའི་ཡེ་ཤེས་ནི། འགག་པ་མེད་པར་ཡོངས་སུ་ལྷུན་གྱིས་གྲུབ་སྟེ་གནས་
པའོ། །ཡིད་ཀྱི་ཁྱེའུ་ཆུང་གིས་གསོལ་པ། དེ་ནི་གང་ཞེ་ན། ཀུན་ནས་ཉོན་མོངས་པ་
འཁོར་བ་དང་། མྱ་ངན་ལས་འདས་པའི་གསུང་མ་བཅོས་པ་ཡོངས་སུ་འགག་པ་མེད་
པ་དེ་དག་ནི། བོན་ཐམས་ཅད་རང་བཞིན་མེད་པའི་གསུང་བླང་དོར་ཡེ་ནས་མི་
མངའ་བས་བསྲུང་དུ་མེད་པ། དགོངས་པ་ཟབ་མོས་བསམ་པ་མྱ་ངན་ལས་ལ་བཟླ་
བས་ཆགས་སུ་མེད་པ། མན་ངག་བདེན་པའི་དོན་གཏན་ལ་ཕབ་པ་ལ་མི་འཁྲུལ་
པ། འཆོར་བ་མེད་པ་གཡུང་དྲུང་གི་གཟེར་ལྟར་གནས་པ་ལ་བྱ་བ་ནན་ཏན་གྱི་རང་
བཞིན་དུ་མཁྱེན་པའི་ཡེ་ཤེས། མ་བཅོས་པ་ལ་ཡོངས་སུ་འགག་པ་མེད་པའོ། །དེ་ལྟར་
ན། རྣམ་པར་བྱང་བ་ཡེ་ནས། མྱ་ངན་ལས་འདས་པའི་གསུང་མ་བཅོས་པ་ལ་ཡོངས་
སུ་འགག་པ་མེད་པ་དེ་དག་ནི། བོན་ཐམས་ཅད་རང་བཞིན་མེད་པའི་གསུང་བླང་
436

ཁམས་རྩ་རྣམ་ངེས། ༼ཁའོ། ༽
འབུམ་སྡེ།
དོར་ཡེ་ནས་མི་མངའ་བས་བསྲུང་དུ་མེད་པས། དགོངས་པ་ཟབ་མོས་བསམ་པ་མྱ་
ངན་ལས་ལ་བཟླ་བས་ཆགས་སུ་མེད་པ། མན་ངག་བདེན་པའི་དོན་གཏན་ལ་ཕབ་
པ་ལ་མི་འཁྲུལ་པ། འཆོར་བ་མེད་པ་གཡུང་དྲུང་གི་གཟེར་ལྟར་གནས་པ་ལ་བྱ་བ་
ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས། མ་བཅོས་པ་ལ་ཡོངས་སུ་འགག་པ་
མེད་པའོ། །
དེ་ནས་ཡིད་ཀྱི་ཁྱེའུ་གིས་གསོལ་པ། གཤེན་རབ་ལགས། བོན་ཐམས་ཅད་འཁོར་
བ་དང་མྱ་ངན་ལས་འདས་ཤིང༌། ཅིར་ཡང་མ་བཅོས་པའི་གསུང་ཡོངས་སུ་འགག་
པ་མེད་པར་གྱུར་པའི་དུས་ན། མཉམ་ཉིད་འཁྲུལ་པ་མེད་པའི་ཐུགས་མ་བཅོས་པ་
བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་ཅི་ལྟར་ལྷུན་གྱིས་གྲུབ་པར་
འགྱུར། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། དེ་ནི་འདི་ལྟ་སྟེ། བོན་
ཐམས་ཅད་ཡེ་ནས་མྱ་ངན་ལས་འདས་ཤིང་། ཅིར་ཡང་མ་བཅོས་པའི་གསུང་ཡོངས་
སུ་འགག་པ་མེད་པའི་དུས་ན། དོན་མཉམ་པ་ཉིད་ལ་འཁྲུལ་པ་མེད་པའི། གདེང་དུ་
གྱུར་ཏེ་གནས་སོ། །ཡིད་ཀྱི་ཁྱེའུ་ཆུང༌། དེ་ནི་གང་ཞེ་ན། ཀུན་ནས་ཉོན་མོངས་པ་ལ་
རང་བཞིན་མེད་པ་དེ་ནི། འཁྲུལ་པ་མེད་པའི་གདེང་དུ་གྱུར་པའོ། །དེ་ལྟར་ན། བོན་
ཐམས་ཅད་གང་ལ་རང་བཞིན་མེད་པར་ཤེས་པ་ནི། ཐུགས་མཉམ་པ་ཉིད་མ་བཅོས་
པ་ལ། བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་སོ། །གཡུང་དྲུང་སེམས་
དཔའ་རྣམས། དེ་ནི་གང་ཞེ་ན། བོན་ཐམས་ཅད་ཐུགས་ཉིད་མ་བཅོས་པ་ལ། སྐད་
ཅིག་མའི་ཏིང་ངེ་འཛིན་གྱིས་འཕྲིན་ལས་ཐམས་ཅད་གྲུབ་པར་མཛད་པ། དེ་བཞིན་
ཉིད་བདེན་པའི་དོན་རྟོགས་པར་བསྒྲུབ་པ། གཞན་གྱི་དོན་མཐའ་རུ་ཕྱིན་པར་མཛད་
པ། བདག་གི་དོན་ལྷུན་གྱིས་གྲུབ་པར་མཛད་པ་བྱ་བ་ནན་ཏན་གྱི་རང་བཞིན་དུ་
མཁྱེན་པའི་ཡེ་ཤེས་སོ། །དེ་ལྟར་ན། ཐུགས་ཉིད་མ་བཅོས་པ་བྱ་བ་ལ་ནན་ཏན་གྱི་
437

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
རང་བཞིན་དུ་མཁྱེན་པའི་ཡེ་ཤེས་གང་ཡིན་པ་ནི། བླ་ན་མེད་པ་ཡང་དག་པར་
རྫོགས་པའི་འབྲས་བུའོ། །བླ་ན་མེད་པ་ཡང་དག་པར་རྫོགས་པའི་འབྲས་བུ་གང་ཡིན་
པ་ནི། ཐུགས་ཉིད་མ་བཅོས་པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་ཡེ་ཤེས་
སོ། ། དེ་གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་ཀྱི་དོན་མ་བཅོས་
པ། གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །ཁམས་བརྒྱད་གཏན་ལ་ཕབ་
པ་དོན་རྣམ་པར་ངེས་པ་ལས། བོན་ཐམས་ཅད་བྱ་བ་ནན་ཏན་གྱི་རང་བཞིན་དུ།
མཁྱེན་པའི་ཡེ་ཤེས་ལ་མཉམ་པར་གནས་པར་བསྟན་པའི་ལེའུ་སྟེ་བདུན་ཅུ་བརྒྱད་
པའོ། །། །
༧ དེ་ནས་འཕྲུལ་བོན་གསང་བ་ངང་རིང་གིས་གསོལ་པ། གཤེན་རབ་ལགས།
ཐུགས་མཉམ་པ་ཉིད་མ་བཅོས་པ་བྱ་བ་ནན་ཏན་གྱི་རང་བཞིན་དུ། མཁྱེན་པའི་
ཡེ་ཤེས་རྟོགས་པའི་དུས་ན། མཉམ་ལ་མ་འདྲེས་སོ་སོར་རྟོགས་པའི་ཡེ་ཤེས་ཅི་ལྟར་
འགྱུར་བ་ལགས། གཤེན་རབ་ཀྱིས་བཀའ་སྩལ་པ། གསང་བ་ངང་རིང་དེ་ནི། འདི་
ལྟ་སྟེ། བོན་ཐམས་ཅད་སྤྱི་དང་རང་གི་མཚན་ཉིད་མཉམ་ལ་མ་འདྲེས་པར་གསལ་བ་
ནི། སོ་སོར་རྟོགས་པའི་ཡེ་ཤེས་སོ། །གསང་བ་ངང་རིང་དེ་ནི་གང་ཞེ་ན། ཀུན་ནས་
ཉོན་མོངས་པ་དང་། ཀུན་ནས་ཉོན་མོངས་པ་ལས་བྱུང་བའི་བོན་ཐམས་ཅད་མཉམ་
པ་ལ་མ་འདྲེས་པར་གསལ་བ་ནི། སོ་སོར་རྟོགས་པའི་ཡེ་ཤེས་སོ། །རྣམ་པར་བྱང་
བ་དང་རྣམ་པར་བྱང་བ་ལས། བྱུང་བའི་བོན་ཐམས་ཅད་མཉམ་ལ་མ་འདྲེས་པར་
གསལ་བ་ནི། སོ་སོར་རྟོགས་པའི་ཡེ་ཤེས་སོ། །དེ་ལྟར་ན། བོན་ཐམས་ཅད་སྤྱི་དང་
རང་གི་མཚན་ཉིད་གང་ལ་ཡང་། མཉམ་ལ་མ་འདྲེས་པར་གསལ་བ་ནི། སོ་སོར་
རྟོགས་པའི་ཡེ་ཤེས་དང་ལྡན་པའོ། །གཡུང་དྲུང་སེམས་དཔའ་རྣམས། དེ་ནི་གང་
ཞེ་ན། བོན་ཐམས་ཅད་མཉམ་ལ་མ་འདྲེས་པ་ལ། གྲུབ་པའི་འབྲས་བུ། བོན་ཐམས་
438

འབུམ་སྡེ། ཁམས་རྩ་རྣམ་ངེས། ༼ཁའོ། ༽
ཅད་ཁྱད་པར། ལམ་གྱི་རྣམ་པ་ཐམས་ཅད། ལྷུན་གྱིས་གྲུབ་པའི་འཕྲིན་ལས། མ་
ཡིན་པས་མི་བསླུ་བའི་བདེན་པ། ཆོ་འཕྲུལ་གྱི་སྐུ་བྱེ་བ་ཕྲག་བརྒྱ་ལས། རྨད་ཀྱི་ཁྱད་
པར་ལས་གཟིགས་ཚད། འཁྲུལ་པ་མི་མངའ་བ་སོ་སོའི་རང་བཞིན་དུ་མི་བསྙེལ་བའི་
གཟུངས། འཇུག་པའི་སྒོ་སོ་སོར་ཡང་དག་པའི་རིག་པར་རྟོགས་པ། རྒྱུ་འབྲས་སོ་སོའི་
ཚོགས་ལ་མ་བསྒྲིབས་པར་གསལ་བ། དགེ་སྡིག་མི་འཆོལ་བ་སོ་སོའི་རང་བཞིན་དུ་
གསལ་བ། སྤྱི་དང་རང་གི་མཚན་ཉིད་མ་འདྲེས་པ་ལ་ཡོན་ཏན་གྱི་ཚོགས་སོ་སོ་ནས་
བྱུང་བར་མཁྱེན་པའི་ཡེ་ཤེས་དང་ལྡན་ན། དེ་ལྟར་ན། བོན་ཐམས་ཅད་མཉམ་པ་
ལ་མ་འདྲེས་པ་ལ། ཡོན་ཏན་གྱི་ཚོགས་མ་བསྒྲིབས་པར་གསལ་བ་ནི། སོ་སོར་རྟོགས་
པའི་ཡེ་ཤེས་སོ། །དེ་ལྟར་ན། བོན་ཐམས་ཅད་མཉམ་ལ་མ་འདྲེས་པ་ལ་ཡོན་ཏན་གྱི་
ཚོགས་མ་བསྒྲིབས་པར་གསལ་བ་སོ་སོར་རྟོགས་པའི་ཡེ་ཤེས་གང་ཡིན་པ་ནི། བླ་ན་
མེད་པ་ཡང་དག་པར་རྫོགས་པའི་འབྲས་བུའོ། །བླ་ན་མེད་པ་ཡང་དག་པར་རྫོགས་
པའི་འབྲས་བུ་གང་ཡིན་པ་ནི། བོན་ཐམས་ཅད་མཉམ་ལ་མ་འདྲེས་པ་ལ། ཡོན་ཏན་
གྱི་ཚོགས་ལ་མ་བསྒྲིབས་པར་གསལ་བ་སོ་སོར་རྟོགས་པའི་ཡེ་ཤེས་སོ། །དེ་གཉིས་སུ་
མེད་དོ་གཉིས་སུ་བྱར་མེད་དེ་མཉམ་པ་ཉིད་མ་བཅོས་པ་གཡུང་དྲུང་བདེ་བ་ཆེན་
པོ་དེ་བཞིན་ཉིད་དོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས།
བོན་ཐམས་ཅད་སོ་སོར་རྟོགས་པའི་ཡེ་ཤེས་ལ་མཉམ་པར་གནས་པར་བསྟན་པའི་
ལེའུ་སྟེ་བདུན་ཅུ་དགུ་པའོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་
ལས། དུམ་བུ་གཉིས་པ། བམ་པོ་བཅུ་གསུམ་པའོ། །། །
༧ དེ་ནས་ཡིད་ཀྱི་ཁྱེའུ་ཆུང་གིས་གསོལ་པ། གཤེན་རབ་ལགས། བོན་ཐམས་ཅད་
སོ་སོར་རྟོགས་པའི་ཡེ་ཤེས་དང་ལྡན་པར་གྱུར་བའི་དུས་ན། མཉམ་པ་ཉིད་མ་བཅོས་
པའི་ཡེ་ཤེས་ཅི་ལྟར་འགྱུར་བ་ལགས། གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་
439

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཆུང་དེ་ནི་འདི་ལྟ་སྟེ། བོན་ཐམས་ཅད་མཉམ་པ་ཉིད་གཉིས་སུ་མེད་པ་དེ་བཞིན་
ཉིད་ཀྱི་ངང་ལ་མ་བཅོས་པ་ནི། མཉམ་པ་ཉིད་ཀྱི་ཡེ་ཤེས་སོ། །ཡིད་ཀྱི་ཁྱེའུ་ཆུང་དེ་
ནི་གང་ཞེ་ན། ཀུན་ནས་ཉོན་མོངས་པ་དང་སེམས་ལ་ནམ་མཁའ་ལྟ་བུར་དབྱེ་བ་
མེད་པ། མཉམ་པ་ཉིད་གཉིས་སུ་མེད་པ་དེ་བཞིན་ཉིད་ཀྱི་ངང་ལས་མ་བཅོས་པ་ནི་
མཉམ་པ་ཉིད་ཀྱི་ཡེ་ཤེས་སོ། །རྣམ་པར་བྱང་བ་དང༌། སེམས་ལ་ནམ་མཁའ་ལྟ་བུར་
དབྱེ་བ་མེད་པ། མཉམ་པ་ཉིད་གཉིས་སུ་མེད་པ་དེ་བཞིན་ཉིད་ངང་ལས་མ་བཅོས་
པ་ནི། མཉམ་པ་ཉིད་ཀྱི་ཡེ་ཤེས་སོ། །དེ་ལྟར་ན། བོན་ཐམས་ཅད་ནམ་མཁའ་ལྟ་
བུར་ཡོངས་སུ་དབྱེ་བ་མེད་པ་ལ་མ་བཅོས་པ་ནི་མཉམ་པ་ཉིད་ཀྱི་ཡེ་ཤེས་སོ། །གཡུང་
དྲུང་སེམས་དཔའ་རྣམས་དེ་ནི་གང་ཞེ་ན། བོན་ཐམས་ཅད་ཅིར་ཡང་མ་བཅོས་པ་
ལ་དེ་བཞིན་ཉིད་ཀྱི་ངང་ལ་མི་གཡོ་བ། མཉམ་པའི་རང་བཞིན་དུ། མཁྱེན་པའི་ཡེ་
ཤེས་ལ་གནས་སོ། །ཤེས་བྱ་ལྷག་མཐོང་གི་མཚན་མ་མེད་པ་ལ་སྙོམས་པར་འཇུག་
པ། འཕྲིན་ལས་གཟའ་གཏད་མེད་པ་ལ་སྙོམས་པར་འཇུག་པ། ཚིག་དང་ཡིག་གེའི་
མཚན་མ་མེད་པ་ལ་སྙོམས་པར་འཇུག་པ། དགོངས་པ་འཕྲོ་འདུའི་མཚན་མ་མེད་པ་
ལ་སྙོམས་པར་འཇུག་པ། ཡོངས་སུ་སྤོང་ལེན་མེད་པ། ཡོངས་སུ་སྐྱེ་འགག་མེད་པ། །
བསྒོམ་ཞིང་དཔྱད་དུ་མེད་པ། གསལ་ལ་དམིགས་སུ་མེད་པ། བདག་དང་གཞན་
དུ་འཛིན་པ་མེད་པ་སྤྲོས་པའི་མཚན་མ་ཐམས་ཅད་དང་བྲལ་བ། མཉམ་པའི་རང་
བཞིན་དུ། མཁྱེན་པའི་ཡེ་ཤེས་ལ་གནས་སོ། །བོན་ཐམས་ཅད་ཅིར་ཡང་མ་བཅོས་པ་
ལ་བདེ་བ་ཆེན་པོའི་ངང་ལས་ཡོངས་སུ་མཉམ་པའི་རང་བཞིན་དུ། མཁྱེན་པའི་ཡེ་
ཤེས་ལ་གནས་པའོ། །དེ་ལྟར་ན། བོན་ཐམས་ཅད་ཅིར་ཡང་མ་བཅོས་པ་ལ། ཡོངས་
སུ་མཉམ་པའི་རང་བཞིན་དུ། མཁྱེན་པའི་ཡེ་ཤེས་དང་། བླ་ན་མེད་པ་ཡང་དག་
པར་རྫོགས་པའི་འབྲས་བུ་གཉིས་སུ་མེད་དོ། །གཉིས་སུ་བྱར་མེད་དེ། མཉམ་པ་ཉིད་
440

འབུམ་སྡེ། ཁམས་རྩ་རྣམ་ངེས། ༼ཁའོ། ༽
གཡུང་དྲུང་བདེ་བ་ཆེན་པོ་དེ་བཞིན་ཉིད་དོ། །ཁམས་བརྒྱད་གཏན་ལ་ཕབ་པའི་དོན་
རྣམ་པར་ངེས་པ་ལས། བོན་ཐམས་ཅད་མཉམ་པ་ཉིད་ཀྱི་ཡེ་ཤེས་ལ། གནས་པར་
བསྟན་པའི་ལེའུ་སྟེ་བརྒྱད་ཅུ་ཐམ་པའོ།། །།
༧ དེ་ནས་གཤེན་རབ་ཀྱིས་བཀའ་སྩལ་པ། གསང་བ་ངང་རིང་། བོན་ཐམས་ཅད་
སྤྲོས་པའི་མཚན་མ་དང་བྲལ་ཏེ། རྣམ་པར་རྟོག་པ་ཡེ་ནས་ཅི་ཡང་མེད་པ། མཉམ་
པ་ཉིད་ཀྱི་དོན་ལ་ཡོངས་སུ་འདུས་པར་བཤད་ཀྱི། གཡུང་དྲུང་སེམས་དཔའ་རྣམས།
འདི་ལ་རབ་ཏུ་ཉོན་ཅིག །བོན་ཐམས་ཅད་ངོ་བོ་ཉིད་ཅིར་ཡང་དམིགས་སུ་མེད་པ་
སྟེ། མ་བཅོས་པའི་ཐིག་ལེ་གཅིག་ལ་བཞག་པར་བྱའོ། །གཡུང་དྲུང་སེམས་དཔའ་
རྣམས། དེ་ནི་གང་ཞེ་ན། གཟུགས་ཀྱི་ངོ་བོ་ཉིད་ནི་ཅིར་ཡང་དམིགས་སུ་མེད་པ་སྟེ།
མ་བཅོས་པའི་ཐིག་ལེ་གཅིག་ལ་གཞག་པར་བྱའོ། །དེ་ལྟར་ན། ཚོར་བ་དང་། འདུ་
ཤེས་དང་། འདུ་བྱེད་དང་། རྣམ་པར་ཤེས་པ་དང་། མིག་དང་། གཟུགས་དང་། རྣ་
བ་དང་། སྒྲ་དང༌། སྣ་དང༌། དྲི་དང་། ལྕེ་དང་། རོ་དང་། ལུས་དང་། རེག་དང༌།
ཡིད་དང་། བོན་དང༌། མིག་གི་རྣམ་པར་ཤེས་པ་དང་། རྣ་བའི་རྣམ་པར་ཤེས་པ་
དང༌། སྣའི་རྣམ་པར་ཤེས་པ་དང་། ལྕེའི་རྣམ་པར་ཤེས་པ་དང་། ལུས་ཀྱི་རྣམ་པར་
ཤེས་པ་དང་། ཡིད་ཀྱི་རྣམ་པར་ཤེས་པ་དང༌། མིག་གི་འདུས་ཏེ་རེག་པར་ཤེས་པའི་
རྐྱེན་གྱིས་ཚོར་བ་དང་། རྣ་བའི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་།
སྣའི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། ལྕེའི་འདུས་ཏེ་རེག་པར་
ཤེས་པའི་རྐྱེན་གྱིས་ཚོར་བ་དང་། ལུས་ཀྱི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་
བ་དང་། ཡིད་ཀྱི་འདུས་ཏེ་རེག་པར་ཤེས་པའི་རྐྱེན་གྱིས་ཚོར་བ་དང་། རླུང་གི་ཁམས་
དང༌། མེའི་ཁམས་དང༌། ཆུའི་ཁམས་དང་། སའི་ཁམས་དང་། ནམ་མཁའི་ཁམས་
དང༌། རྣམ་པར་ཤེས་པའི་ཁམས་དང་། མ་རིག་པ་དང་། འདུ་བྱེད་དང་། རྣམ་
441

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
པར་ཤེས་པ་དང༌། མིང་དང་གཟུགས་དང་། སྐྱེ་མཆེད་དྲུག་དང་། རེག་པ་དང་།
ཚོར་བ་དང༌། སྲེད་པ་དང་། ལེན་པ་དང་། སྲིད་པ་དང་། སྐྱེ་བ་དང་། རྒ་ཤིའི་ངོ་
བོ་ཉིད་ནི་ཅིར་ཡང་དམིགས་སུ་མེད་པ་སྟེ། མ་བཅོས་པའི་ཐིག་ལེ་གཅིག་ལ་གཞག་
པར་བྱའོ། །དེ་ལྟར་ན། སྦྱིན་པའི་བླ་ན་མེད་པར་ཕྱིན་པ་དང་། ཚུལ་ཁྲིམས་ཀྱི་བླ་ན་
མེད་པར་ཕྱིན་པ་དང་། བཟོད་པའི་བླ་ན་མེད་པར་ཕྱིན་པ་དང་། བརྩོན་འགྲུས་ཀྱི་
བླ་ན་མེད་པར་ཕྱིན་པ་དང་། བསམ་གཏན་གྱི་བླ་ན་མེད་པར་ཕྱིན་པ་དང༌། སྟོབས་
ཀྱི་བླ་ན་མེད་པར་ཕྱིན་པ་དང་། སྙིང་རྗེའི་བླ་ན་མེད་པར་ཕྱིན་པ་དང༌། སྨོན་ལམ་
གྱི་བླ་ན་མེད་པར་ཕྱིན་པ་དང་། ཐབས་ཀྱི་བླ་ན་མེད་པར་ཕྱིན་པ་དང༌། ཤེས་རབ་
ཀྱི་བླ་ན་མེད་པར་ཕྱིན་པ་དང་། ཕྱི་སྟོང་པ་ཉིད་དང་། ནང་སྟོང་པ་ཉིད་དང༌། ཕྱི་
ནང་སྟོང་པ་ཉིད་དང་། འདུས་བྱས་སྟོང་པ་ཉིད་དང༌། འདུས་མ་བྱས་སྟོང་པ་ཉིད་
དང་། མཐའ་ལས་འདས་པ་སྟོང་པ་ཉིད་དང་། མི་དམིགས་པ་སྟོང་པ་ཉིད་དང་།
ཆེན་པོ་སྟོང་པ་ཉིད་དང་། དོན་དམ་པ་སྟོང་པ་ཉིད་དང་། རང་བཞིན་སྟོང་པ་ཉིད་
དང༌། རང་བཞིན་མེད་པ་སྟོང་པ་ཉིད་དང་། རང་གི་མཚན་ཉིད་སྟོང་པ་ཉིད་དང་།
ཐོག་མ་དང་ཐ་མ་མེད་པ་སྟོང་པ་ཉིད་དང་། དོར་བ་མེད་པ་སྟོང་པ་ཉིད་དང༌།
དངོས་པོ་མེད་པ་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་དང་།
བོན་ཐམས་ཅད་སྟོང་པ་ཉིད་དང་། སྟོང་པ་ཉིད་སྟོང་པ་ཉིད་དང་། དྲན་པ་ཉེ་བར་
བཞག་པ་བཞི་དང་། ཡང་དག་པར་སྤོང་བ་བཞི་དང་། རྫུ་འཕྲུལ་གྱི་རྐང་པ་བཞི་
དང་། དབང་པོ་རྣམས་དང་། ཏིང་ངེ་འཛིན་རྣམས་དང་། གཤེན་རབ་ཀྱི་ལམ་བཞི་
དང༌། མི་འཇིགས་པའི་སྟོབས་རྣམས་དང༌། ཐར་པའི་ལམ་བརྒྱད་དང་། ཕྱིར་མི་
ལྡོག་པའི་འབྲས་བུ་དང༌། ལན་ཅིག་ཕྱིར་འོང་བའི་འབྲས་བུ་དང༌། རྒྱུན་དུ་ཞུགས་
པའི་འབྲས་བུ་དང་། ཚད་མེད་པ་བཞི་དང་། གཡུང་དྲུང་གི་བོན་ཕྱེ་བ་མེད་པ་ལ་
442

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
མ་འདྲེས་པ་དགུ་དང༌། ཡང་དག་པའི་རིག་པ་ཉིད་དང༌། གཡུང་དྲུང་གི་ཡན་ལག་
དགུ་དང་། གཤེན་རབ་ཀྱི་བདེན་པ་བཞི་དང་། སོ་སོར་ཡང་དག་པའི་རིག་པ་བཞི་
དང་། མི་བསྙེལ་པའི་གཟུངས་དང་། མཐར་གྱིས་གནས་པའི་སྙོམས་པར་འཇུག་པ་
དགུ་དང་། མཚན་མ་མེད་པ་ལ་སྙོམས་པར་འཇུག་པ་བཞི་དང་། བོན་གཡུང་དྲུང་
གི་དབྱིངས་ཐམས་ཅད་དང༌། རྒྱུན་དུ་གནས་པའི་ཐུགས་རྗེ་བཞི་དང་། རྟོགས་པ་
ཆེན་པོའི་ལྟ་བ་དང་། བསྲུང་དུ་མེད་པའི་དམ་ཚིག་དང་། ལྷུན་གྱིས་གྲུབ་པའི་འཕྲིན་
ལས་དང་། རྣམ་པར་དག་པའི་སྤྱོད་པ་དང༌། ལེགས་པར་འབྱུང་བའི་ཡོན་ཏན་
དང་། སྙོམས་པར་གནས་པའི་ངང་ཉིད་དང༌། འགྱུར་བ་མེད་པའི་སྐུ་དང་། རང་
བཞིན་མེད་པའི་གསུང་དང་། མཉམ་ཉིད་འཁྲུལ་པ་མེད་པའི་ཐུགས་དང་། རྣམ་
པ་ཐམས་ཅད་མཁྱེན་པའི་ཡེ་ཤེས་དང༌། བླ་ན་མེད་པ་ཡང་དག་པར་རྫོགས་པའི་
འབྲས་བུ་ལ་སོགས། མྱ་ངན་ལས་འདས་པའི་བོན། དེ་དག་གི་ངོ་བོ་ཉིད་ཅིར་ཡང་
དམིགས་སུ་མེད་པ་སྟེ། མ་བཅོས་པའི་ཐིག་ལེ་གཅིག་ལ་གཞག་པར་བྱའོ། །མ་བཅོས་
པའི་ཐིག་ལེ་གཅིག་ལ་བཞག་ནས་ཀྱང་། བཀའ་རྟགས་ཀྱི་ཕྱག་རྒྱ་དང་བཅས་ཏེ་ཨེ་མ་
ཧོ། །ཁམས་བརྒྱད་གཏན་ལ་ཕབ་པའི་དོན་རྣམ་པར་ངེས་པ་ལས། བོན་ཐམས་ཅད་
མ་བཅོས་པའི་ཐིག་ལེ་གཅིག་ལ་བཞག་པའི་ལེའུ་སྟེ་བརྒྱད་ཅུ་གཅིག་པའོ།། །།ཁམས་
བརྒྱད་གཏན་ལ་ཕབ་པའི་རྩ་བ་བཀའ་རྣམ་པར་ངེས་པ་འདི་ལ་བམ་པོ་ཉི་ཤུ་རྩ་དྲུག་
ཏུ་དབྱེ་ཞིང་། ཚེག་བར་བདུན་གྱིས་བཅད་པའི་ཤོ་ལོ་ཀ་སྟོང་ཕྲག་བརྒྱད་པ་རུ་དག་
པར་གཏུགས་སོ། ། ཅོ་རོ་འབྲི་མཚམས་མཐའ་དཀར་ནས་སྒོམ་ཆེན་གཤེན་སྒུར་གྱིས་
གཏེར་ནས་དྲངས་ཤིང་། ཞུ་ཡས་ལེགས་པོ་ལ་གཉེར་བ་ཨུ་ཡ། སྨིག་ཙོ། མུ་ཙུག་སྨར་
རོ། །དགེའོ།། །། །
༧ དཔར་བྱང་སྨོན་ཚིག །རྣམ་གསུམ་རྒྱལ་བའི་བསྟན་པ་གང་། འཛིན་སྐྱོང་སྤེལ་
443

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བའི་སྐྱེས་མཆོག་ཉིད། དད་གུས་རལ་པའི་རྩེར་བཀུར་ནས། ཡིད་རང་སེམས་ཀྱི་
མཆོད་སྤྲིན་འབུལ། རྒྱལ་བའི་ཞལ་རླངས་མ་ཡལ་བའི། སྒོ་བཞི་མཛོད་ལྔའི་གསུང་
གི་ཚོགས། འཕྲུལ་ཆེན་ཡི་གེའི་གཟུགས་རིས་ཅན། སྙིགས་ལྔའི་ཡང་སྙིགས་འདིར་
བཞུགས་རྨད། ལས་ཉོན་དུག་གིས་བསྐྲུན་པ་ཡི། བཟོད་མེད་སྡུག་བསྔལ་སྐེམ་པ་
དང་། ཕན་བདེའི་ལང་ཚོ་བཞད་པའི་གཉེན། གསུང་རབ་ཉི་འོད་འདི་ཁོ་ན། བཀའ་
ལུང་འོད་སྣང་མི་ལྡན་ན། འཛམ་གླིང་མུན་པས་གཡོག་དང་ལྷན། མི་རྣམས་འཚོ་
བ་དོན་དབེན་ཕྱིར། བསྟན་འགྲོའི་བསོད་ནམས་གསོ་བའི་སླད། རི་དབང་བཞིན་གྱི་
སྙིང་སྟོབས་དང་། ལྷག་བསམ་དུང་གི་དབུ་ཁྱུད་འོག ། 
NAའབྲི་བཞེངས་དཔར་བའི་ལམ་
བཟང་ནས། རྒྱལ་གསུང་ཕྱོགས་ཀུན་སྤེལ་འདི་བཟང་། འཁྲུལ་བྲལ་ལུང་གི་མེ་ལོང་
ལས། སེམས་ཅན་དོན་དུ་གསུངས་པ་ཡི། གསུང་རབ་འབུམ་སྡེ་ཁྲི་སྡེ་འདི། བདག་
གིས་ཇི་ལྟར་གསུངས་པ་བཞིན། འཁྲུལ་པས་ལྷག་ཆད་ནོར་མེད་པར། དུང་ཤོག་
དཀར་ལ་བྲིས་དག་ནས། འཕྲུལ་གྱི་ཡི་གེ་མཁན་རྣམས་དང༌། མཐའ་ཡས་སེམས་
ཅན་གང་རྩོམ་པ། བླ་མེད་གོ་འཕང་གདོན་མི་ཟ། ཞེས་པའི་བསླུ་མེད་གཡུང་དྲུང་
གསུང་། སྙིང་དུ་སིམས་པའི་ངེས་ཤེས་ལས། འཕྲིན་ལས་གཡེལ་མེད་སྐྱོང་མཛད་པའི།
མཆོག་སྤྲུལ་འོད་ཟེར་སྦྱིན་པ་གཙོས། དག་ཞུས་ཡིག་བསྟར་བྲིས་མཁན་དང་། ལྷག་
སེམས་ནུས་ཤུགས་མཉམ་སྦྲེལ་ངང་། ལས་དོན་བྱེད་པོ་ཐམས་ཅད་དང་། བསོད་
ནམས་ཚོགས་གྱི་སྙིང་པོ་ཆེ། སྒྱུ་མའི་ནོར་ལས་ལེན་པ་དང་། རིག་གཞུང་ཚེ་སྲོག་
སྐྱོབ་པའི་ཆེད། དངོས་པོའི་མཐུན་རྐྱེན་གཏོང་ཕོད་པའི། འབྱོར་ལྡན་ཡོན་གྱི་བདག་
བཅས་ལ། ལེགས་གསོལ་ཡིད་རང་ཕུལ་ཙམ་གྱིས། དགེ་བའི་སྐལ་པ་མཉམ་འགྱུར་
ན། སྙིང་ནས་མངོན་པར་བསྟོད་དང་ལྷན། གསུང་གི་འཕྲིན་ལས་སྤེལ་བ་ཡི། རླབས་
ཆེན་དགེ་བའི་རྩ་བ་འདིས། བླ་སློབ་ཡོན་བདག་བཅས་པ་ཡི། བར་ཆོད་རྐྱེན་ངན་
444

འབུམ་སྡེ། ཁམས་རྩ་རྣམ་ངེས། ། ༼ཁའོ། ༽
མཐར་བཅིལ་ནས། བསམ་དོན་ལྷུན་གྱིས་འགྲུབ་པ་དང་། མཐར་ཡང་གདོད་མའི་
ཞིང་ཁམས་སུ། བདག་གཞན་དོན་གཉིས་བྱང་ཆུབ་ནས། ཆབས་ཅིག་མངོན་སངས་
རྒྱས་པར་ཤོག །ལུང་རྟོགས་བསྟན་པའི་སྙིང་པོ་གང་། སྲིད་པའི་མཐར་ཡང་གནས་
པ་དང་། རིས་མེད་བསྟན་འཛིན་སྐྱེས་བུའི་ཚོགས། འགྲོ་དོན་གེགས་མེད་ལྷུན་གྲུབ་
ཤོག །ཡངས་པའི་ཞིང་ཁམས་ཐམས་ཅད་དུ། ནད་མཚོན་མུ་གེ་རྒྱུན་ཆད་ནས། འགྲོ་
རྣམས་ཞི་བདེའི་དཔལ་ཡོན་ལ། ལོངས་སུ་སྤྱོད་པའི་བཀྲ་ཤིས་ཤོག །ཅེས་པའི་འབོལ་
རྩོམ་སྨོན་ཚིག་འདི་ཉིད་གཡུང་དྲུང་བོན་གྱི་གདན་ས་དཔལ་ལྡན་ཁྲི་བརྟན་ནོར་བུའི་
རྩེ་ནས་སློབ་དཔོན་གྱི་མིང་འཛིན་ཚངས་པ་བསྟན་འཛིན་འབོད་པས་ ༢༠༡༣ ༡༢ ༢༥
ཉིན་བྲིས་ཏེ་ཕུལ་བའོ། །
༧ བསྟན་འཛིན་སྐྱེས་མཆོག་འོད་ཟེར་སྦྱིན་པ་ཡིས།
བསྟན་སྐྱོང་ལྷ་མི་གཤེན་དང་དཔུང་སྦྲེལ་ཏེ།
བསྟན་པའི་སྙིང་པོ་སྒོ་བཞི་མཛོད་ལྔའི་བོན།
བསྟན་འགྲོའི་དཔལ་དུ་བསྐྲུན་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། གོང་གསལ་རྣམ་ངེས་ཀྱི་མ་དཔེ་ནི།
445

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
ཁྱུང་པོ་སྟེང་ཆེན་བྱང་གཞུང་ཨ་ཅོ་ཚང་གི་ལག་བྲིས་ཡིག་ནག་དཔེ་རྙིང་ཅན་ལ་གཞི་
བཞག་ཐོག །བལ་ཡུལ་ཁྲི་བརྟན་ནོར་བུ་རྩེའི་བཤད་སྒྲུབ་འདུས་སྡེའི་སྐབས་བཅོ་ལྔ་
པའི་རྒྱུན་ལས་ཁུང་ནས་དཔར་སྐྲུན་བྱས་པའི་དེབ་གཟུགས་ཅན་དང༌། དབལ་ཁྱུང་
དགོན་པའི་བཀའ་འགྱུར་གྲས་སུ་ཡོད་པའི་ལག་བྲིས་ཡིག་ནག་འཕྲུལ་དཔར་ཅན་
དང་བཅས་ལ་འདྲ་བསྡུར་བྱས་ཏེ། བྲིས་པའི་ཆད་ལྷག་དང་། མངོན་གསལ་ཅན་གྱི་
སྐྱོན་ཆ་ཐོན་རིགས་ཁ་བསྐངས་བྱས་ཡོད་ཀྱང་། གཞན་པ་རྣམས་མ་དཔེ་བྱང་གཞུང་
ཨ་ཅོ་ཚང་གི་ཅན་ལ། སོར་བཞག་ལས་བཅོས་བསྒྱུར་བྱས་མེད། ཡུམ་མདོ་སོགས་
ཁམས་བསྡུས་ལེའུ་ཆུང་དེ་རྣམས་དཔེ་རྒྱུད་མ་འདྲ་བ་འགའ་དང་བསྡུར་བསྒྲིགས་
བྱས་པ་ཡིན། ཁམས་བསྡུས་ཚིག་བཅད་ཀྱི་མ་དཔེ་ཁྱུང་པོ་སྟེང་ཆེན་ལྷོ་གོ་གོང་བསོད་
ནམས་བསྟན་འཛིན་གྱི་དཔེ་རྙིང་ལག་བྲིས་ཡིག་དཀར་གསེར་དངུལ་བཀྲ་རིས་ཅན་
ལ། མ་དཔེ་བྱས་ཐོག་དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པའི་ལག་
བྲིས་ཡིག་ནག་འཕྲུལ་དཔར་ཅན་དང༌། ཁྱུང་པོ་གསེར་ཚ་གོང་གསུམ་ཞུ་ཚང་བླ་མ་
བསྟན་གྲགས་ཀྱི་ལག་བྲིས་ཡིག་ནག་དཔེ་རྙིང་མདོ་མང་གི་གྲས་སུ་ཡོད་པ་བཅས་ལ་
འདྲ་བསྡུར་བྱས་ཏེ། བྲིས་པའི་ཆད་ལྷག་དང་། མངོན་གསལ་ཅན་གྱི་སྐྱོན་ཆ་ཐོན་
རིགས་ཁ་བསྐངས་བྱས་ཡོད་ཀྱང་། གཞན་པ་རྣམས་མ་དཔེ་གོ་གོང་བསོད་བསྟན་
ཅན་ལ། སོར་བཞག་ལས་བཅོས་བསྒྱུར་མ་བྱས་པར་ཁམས་རྩ་རྣམ་ངེས་ཀྱི་པོད་འདི་
དང་གཅིག་ཏུ་སྦམ་ཡོད། རྣམ་ངེས་གཤེན་གཏེར་དུ་གྲགས་པ་སུ་ལའི་བཀའ་འགྱུར་
རྒྱུད་རིམ་ལྟར་ད་ལན་(གསུང་རབ་སྒོ་མཛོད་རིན་པོ་ཆེའི་གླེགས་བམ་༽ གྱི་དེབ་གྲངས་
༨༡ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་ལྷག་སོགས་
ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་ཀྱི་
ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་བསྒྲིགས་བྱས་པའི་
446

འབུམ་སྡེ། ཁམས་རྩ་རྣམ་ངེས། ༼ཁའོ།༽
འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་གྱི་དཔེ་གཞིའི་
བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་ཕྱོགས་
ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་པས་གོམ་ཁ་གསར་
དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་འབྱམས་པ་
མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་དལ་བརླིང་
འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་ཚད་ལས་
བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་གཟིགས་
མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་། འདི་
ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་གསལ་
དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས། འབྱུང་
ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤ ཚེས་ ༡༡ ཉིན། སྤྱི་ལོ་ ༢༠༡༥ ༥
༢༩ ཉིན། །
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
447

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ། །
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་(1)
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང༌། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
ཐེག་པ་རིམ་དགུ། 
6
 ལྔ་། ཕྱི་ནང་གསང་གསུམ།
449

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
450

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང༌། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
451

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང༌། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང༌། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང༌། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་གླེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
452

༧ ཚད་མེད་ཡོངས་འདུལ་མཆོད་པའི་རྟེན།

གསུང་རབ་སྒོ་མཛོད་རིན་པོ་ཆེའི་གླེགས་བམ། 81
11:
Vom(
O
[ 
A
༧ སྲིད་པའི་རྒྱལ་མོ་མི་དྲེད་མ། །

འབུམ་སྡེ།
{ 81 }
ཁམས་བོསྡུས་སྨད་ཆ
ཀ༔ 
དམྱོང་བྱུང་བར་གྱི་བཀའ་བརྟེན་པ་ཤིང་བྱ་བ་བསྒྲིག་པ་ས་བདས། 
ཁོད་

