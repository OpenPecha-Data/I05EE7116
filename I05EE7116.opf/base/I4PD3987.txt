༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD3987
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume:
Total Volumes:
2
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

གསུང་རབ་སྒོ་མཛོད་རིན་པོ་ཆེའི་གླེགས་བམ།
{ 16 }
དྲི་མེད་གཟི་བརྗིད། ང
གས་ཐེག་ཆེན་གཡུང་དྲུང་བོན་
ཀན་སུའུ་མི་རིགས་དཔེ་སྐྲུན་ཁང་།

སྒོ་མཛོད་རིན་པོ་ཆེའི་ཟག 
གསུང་རབ་ལྷོ་རྨ་ཚེ་
གས་ལམ
Dabao 
si
Jingitan 
clas
classic 
do
library
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་ཨ་
དཀར་གྱི་བོན་གཏན་ལ་ཕབ་པའི་
མདོ་བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང༌།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་། །
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང༌། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ། །
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང༌།
སྲུང་སྐྱོབ། ཁྱི་ཕྲུག ། ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན། །
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།

༧ དུས་ཀྱི་འཁོར་ལོའི་ཞལ་ཐང་།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང༌།

༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
 ལྟ
002 འདུལ་བ་རྒྱུད་དྲུག 042 མདོ་ཀ་བ་གླིང་དགུ། །
003 དྲུང་མུ་བསྐལ་བཟང་། ༼སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
004 དྲུང་མུ་བསྐལ་བཟང་། ༼སྨད། གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང་། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང་། སྨད། བྱམས་མའི་འབུམ། རབ་གནས་སྐོར་གསུམ།
007 
གོ་ལྡེ་བསྐལ་བཟང་། ༼སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
008 གོ་ལྡེ་བསྐལ་བཟང་། ། སྨད། 046 རྣམ་དག་འདུལ་འབུམ།
009 ཁྲོ་གཉེར་བསྐལ་བཟང་། ༼སྟོད། 048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང་། ། ༼སྨད། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང་། ། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། ༼སྨད། 050 ཕྱི་གཤེན་དཔྱད་དོན་སྒྱུ་མ་གསེར་འབུམ།
016 མདོ་དྲི་མེད་གཟི་བརྗིད། ། ང 051 གསོ་རིག་རྩ་བ་ཐུགས་འབུམ་མཁའ་སྔོན། ཀ
024 མདོ་དྲི་མེད་གཟི་བརྗིད། ། གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། ། 078 
ཁམས་འབྲིང་དུམ་བུ་དྲུག་པ
034 མི་ནུབ་མཚན་མདོ། ། 079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། ། 
080 ཁམས་བསྡུས་དུམ་བུ་གཉིས་པ། བར
036 གཉན་འཐིང་རིགས་དྲུག་ཐར་ལམ་གྱི་མདོ། _081 ཁམས་བསྡུས་དུམ་བུ་གཉིས་པ། སྨད་
གཡུ་ལོའི་རིགས་དྲུག་ཐར་ལམ་གྱི་མདོ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ༼ཐ 130 ཕུར་པའི་རྒྱུད་དགུ། །
093 མངོན་རྟོགས་རིག་པ་རྩེ་འབུམ། ༼ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ཐ 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། ༼སྟོད 133 ཀུན་འབུམ་རྩ་རྒྱུད།
བར 134 གསང་བའི་གཟུངས་སྡེའི་སྐོར།
ཀླུ་འབུམ།
104 ཀླུ་འབུམ། ། སྨད 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
138 ཡེ་ཁྲི་མཐའ་སེལ།
106 ཀླུ་ཡི་པང་ཀོང་། ས་བདག་འབུམ། ། 
139 མུ་མེད་བདལ་པ། ཐེག་རིམ།
107 གཉན་འབུམ། གཏོད་འབུམ། 
108 འབུམ་ཉི་མ་དགུ་ཤར། ༼ཀ 140 ནམ་མཁའ་སྤྱི་གཅོད། །
117 འབུམ་ཉི་མ་དགུ་ཤར། 141 ཀུན་བཟང་མཉམ་ཉིད་རྒྱུད།
142 གསེར་འོད་དམ་པའི་མདོ་སྡེ།
118 རྩ་རྒྱུད་གསང་བ་བསེན་ཐུབ། 
ཞི་རྒྱུད་གཡུང་དྲུང་ཡོངས་རྫོགས། ། 143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག 144 གསང་འདུས་ཡབ་རྒྱུད།
121 བྱང་གཏེར་ཁྲོ་བོའི་རྒྱུད་དྲུག བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། ། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ། །
ཁྲོ་བོ་ཨུད་དུ་འབར་བའི་རྒྱུད། ཟོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང༌།
126 ཀུན་བཟང་ལུང་ཆེན། ། 147 གཡུང་དྲུང་སྡེ་ལྔ། །
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

X8NEN AN EXNET NEN BIENTIENT= =
བཐཔxཇསཇ་མཛོ་ཐམསཇཀསགྱིས
ཟོསགཏནསང་ཕཔ་མཛོད་
བཞུགསའོ། ༈
གཡཐཐཱཐཐོན་གྱིབཟཀཨཟབྷསཇས༔ ཐཕྱོགས་བསྒྲ། གསཁཕཥ

སྤྱིའི་དེབ་ 13—24 སྤྱིའི་པོད། 14_25
< མདོ་དྲི་མེད་གཟི་བརྗིད། »
བཀའ།
མདོ།
སྙན་རྒྱུད།
སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
སྙན་རྒྱུད་ཕབ་གནས་གསའ་ཡི་བྲག་ར།
གླེགས་བམ། 12 ལེའུ་གྲངས། 61

དཀར་ཆག་
ལེའུ་བཅུ་བཞི་པ། ཨ་དཀར་གྱི་བོན་གཏན་ལ་ཕབ་པའི་མདོ་བཞུགས་སོ།… ….…..1
ཐེག་པ་བདུན་པ་ཨ་དཀར་གཏན་ལ་ཕབ།
སྟོན་པ་གཙོ་འཁོར་བདུད་འདུལ་སྔགས་གླིང་ཕེབས།
གསང་སྔགས་སྤྱི་ཡི་བོན་སྒོ་དང་རྣམས་གྲངས་བསྟན་པ
ཨ་དཀར་ཐེག་པའི་རྒྱུད་ཀྱི་རྣམ་གྲངས་བསྟན་པ། 
.........14
བསྙེན་པའི་གཞི་མ་སྒོ་དགུའི་རྣམ་གྲངས་དང་བསྙེན་པའི་འབྲས་བུ་བསྟན་པ།...39
སྒྲུབ་པའི་ཡན་ལག་བཅོ་བརྒྱད་ཀྱི་རྣམ་གྲངས་དང་མཐར་ཕྱིན་འབྲས་བུ་གསུང་
པ།་......………….....65
ལས་ཀྱི་འཕྱོང་ཆེན་སྡེ་དགུའི་རྣམ་གྲངས་དང་ངོ་བོ་བསྟན་པ།.
བསྙེན་སྒྲུབ་པ་ལས་གསུམ་མཐར་ཕྱིན་པས་དོན་དང་ཡོན་ཏན་ཐོབ་ཚུལ་
གསུངས་པ།.………………………... ...............87
ལེའུ་བཅོ་ལྔ་པ། ཐེག་པ་བརྒྱད་པ་ཡེ་གཤེན་ཐེག་པའི་མདོ་བཞུགས་སོ།….…...91
ཐེག་པ་བརྒྱད་པ་ཡེ་གཤེན་གཏན་ལ་ཕབ། 
...............91
ཀུན་གཞི་བྱང་ཆུབ་སེམས་ཀྱི་བྱུང་ཁུང་བསྟན།. 
… ...98
ཀུན་གཞི་བྱང་ཆུབ་སེམས་ཀྱི་ཆེ་བ་བསྟན་པ། 
བ............101

རྩ་བའི་རྒྱུད་ལུང་ཆེན་པོ་སོ་སོར་བསྟན་པ། 
.……………………….103
དང་པོ་མཚན་བཅས་བསྐྱེད་རིམ་གྱི་སྔོན་འགྲོ་བསྟན་པ།.. .
གཉིས་པ་དངོས་གཞིའི་རིམ་པ་བསྟན་པ།
..............119
གསུམ་པ་རྗེས་སུ་བྱ་བའི་རིམ་པ་བསྟན་པ།
དང་པོ་མཚན་མེད་རྫོགས་པའི་རིམ་པ་དངོས་སུ་བསྟན།
བར་དུ་བྱང་ཆུབ་སེམས་ཀྱི་སྐྱོང་ཚུལ་བསྟན་པ། ...….………...…...….…..…..…..........122
ཐ་མ་རྩལ་སྦྱང་བོག་འདོན་ལ་ཟླ་བསྟན་པ།
བྱང་ཆུབ་སེམས་སྒོམ་ཞིང་བརྩོན་ན་དོན་དང་ཡོན་ཏན་ཅི་ལྟ་བུ་ཐོབ་ཚུལ
བསྟན་པ། ...……..129
ལེའུ་བཅུ་དྲུག་པ། ཐེག་པ་དགུ་པ་བླ་མེད་ཐེག་པའི་དོན་གཏན་ལ་ཕབ་པའི་
.......................................................................…....141
མདོ་བཞུགས་སོ།
ཐེག་པ་དགུ་པ་བླ་མེད་གཏན་ལ་ཕབ།
ཚད་མེད་འོད་ཀྱིས་ངེས་ཚིག་བདེན་བོན་ཞུས། 
.…..........148
སྟོན་པས་བླ་མེད་ཐེག་པའི་བོན་སྒོ་གསུངས།
ཐོག་མར་གཞི་ཡི་ངོ་བོ་གནས་ཚུལ་བསྟན། .............151
སྐྱེ་མེད་བོན་དབྱིངས་གཞི་ཡི་གྲོལ་ཚུལ་བསྟན།... ........152
རོལ་པ་འགག་མེད་ལམ་གྱི་བགྲོད་ཚུལ་གསུངས།
.............159
གཉིས་མེད་ཉག་གཅིག་འབྲས་བུའི་གྲུབ་ཚུལ་བསྟན།………….….…….….….
ཡོངས་རྩེ་བླ་མེད་ཐེག་པའི་ལྟ་བ་བསྟན།
ཡོངས་རྩེ་བླ་མེད་ཐེག་པའི་སྒོམ་པ་གསལ། 
..............163

ཡོངས་རྩེ་བླ་མེད་ཐེག་པའི་སྤྱོད་པ་བསྟན
......….....………….…...165
ཡོངས་རྩེ་བླ་མེད་ཐེག་པའི་འབྲས་བུ་བསྟན
.............…...166
ཐེག་པ་རིམ་བརྒྱད་བླ་མེད་ཐེག་པར་བསྡུས། 
...............168
བླ་མེད་ཐེག་པར་སྤྱོད་པའི་ཡོན་ཏན་བསྟན། 
........174
ལེའུ་བཅུ་བདུན་པ། སྐད་འགྱུར་སོ་སོའི་བོན་བསྟན་པའི་མདོ་བཞུགས་སོ། 183
སྒྲ་དང་སྐད་འགྱུར་སྣ་ཚོགས་བོན་སྡེ་གསུངས། 
..............183
འདབ་ཆགས་རྒྱལ་པོའི་ལྷ་སྐད་བསྒྱུར་ཏེ་ཞུས།
འདབ་ཆགས་སུམ་བརྒྱ་དྲུག་ཅུས་སྟོན་པར་བསྟོད། 
........-186
སྟོན་པ་གཙོ་འཁོར་གཡུང་དྲུང་དགུ་བརྩེགས་གཤེགས། 
........193
མཚན་ལྡན་འ་ཞ་སྟོན་པའི་དྲུང་དུ་ཕེབས། 
........208
མཚན་ལྡན་འ་ཞར་མི་མཇེད་འཇིག་རྟེན་བསྟན།. .........……...216
འ་ཞས་སྟོན་པར་མ་འོངས་གར་སྐྱེ་ཞུས།…....... 
.......217
རྒྱས་པ་སྤྱི་ཡི་བོན་བསྟན་པ། 
......223
འབྲིང་པོ་ཐབས་ཀྱི་བོན་བསྟན་པ། 
.......225
བསྡུས་པ་དོན་གྱི་བོན་བསྟན་པ
............228
སྒྲ་སྐད་སུམ་བརྒྱ་དྲུག་ཅུའི་བྱུང་ཁུངས་བསྟན།
སྒྲ་སྐད་སྤྱི་སྒོས་བྱེ་བྲག་གསུམ་དུ་བསྟན།.….…..….….……... 
.........230
སྙིང་རྗེའི་གཞི་བཟུང་ཕྱིན་བཅུའི་ལམ་བགྲོད་བསྟན། ........235
ལེའུ་བཅོ་བརྒྱད་པ། གདུལ་དཀའ་བཏུལ་ནས་བསྟན་པ་སྤེལ་བའི་མདོ་བཞུགས་
......245

ཁྱི་ཁྱོན་སེང་ང་ར་ཙའི་གཏམ་རྒྱུད་བསྟན
མཐའ་མིའི་རྒྱལ་བློན་འཁོར་གྱིས་སྟོན་མཆོག་མཇལ།. .. 
.…… .......261
སྟོན་པའི་སྒྲོན་མ་ཁྲོ་བོའི་གླིང་དུ་གཤེགས། ...… …..……… … ……..
རྒྱལ་བློན་བཙུན་འཁོར་ཡོངས་ལ་བཀའ་ཁྲིམས་གནང་།
ཀུན་རྫོབ་བདེན་པའི་རྒྱལ་ཁྲིམས་ལུགས་སུ་བསྟན། 
...............275
དོན་དམ་བདེན་པའི་བོན་ཁྲིམས་དངོས་སུ་གསུངས།.………..…...….….…..
རྒྱལ་འབངས་སྡིག་སྒྲིབ་སྦྱང་བའི་ཆོ་ག་བསྟན། 
.………...… …...….289
རྒྱལ་བུའི་ཚོགས་བསགས་སྒྲིབ་སྦྱོང་བྱ་ཐབས་ཞུས།
བ་གམ་ལྷ་རྩེ་བཞེངས་པའི་གཞི་གནས་བསླང་། 
.… …..….…..325
གསས་ཁང་ཆེན་པོ་བ་གམ་ལྷ་རྩེ་བཞེངས།..
ལེའུ་བཅུ་དགུ་པ། བདེ་བར་གཤེགས་པ་བྱམས་ལྡན་རྒྱལ་བའི་དཀྱིལ་འཁོར་གྱི་
ཆོ་ག་བཞུགས་སོ།…... 
.. .339
འཕྲིན་ལས་གོ་རིམ་ཀླད་ཀྱི་གླེང་གཞི་བསྟན། 
..........339
རྫས་བསགས་བཅའ་གཞི་སྔོན་འགྲོའི་རིམ་པ་བསྟན།
དཀྱིལ་འཁོར་དངོས་གཞི་འཕྲིན་ལས་རིམ་པ་བསྟན། 
.........347
སྒོ་དབྱེ་དབང་སོགས་རྗེས་བྱའི་རིམ་པ་བསྟན། .....……....365
ལེའུ་ཉི་ཤུ་པ། བསྟན་པ་རིན་པོ་ཆེར་བརྟན་པར་མཛད་པ་དཔལ་ལྡན་དུས་ཀྱི་
འཁོར་ལོའི་ཆོ་ག་བཞུགས་སོ། 
……………………..… 374
ལྷ་མོ་བརྟན་མས་སྟོན་པའི་སྒྲོན་མ་མཇལ། 
...........374
གསེར་གྱི་བུམ་པ་ཕུལ་ཏེ་འབྱོན་པར་ཞུས། 
.........376

དབང་ཆེན་ས་བདག་གླིང་དུ་བོན་འཁོར་བསྐོར།…..….….….…. 
……… . .….381
བདེར་གཤེགས་གསས་ཁང་བ་རབ་ཡོངས་འདུལ་བཞེངས།…..….……..….….….387
རབ་ཏུ་གནས་ཕྱིར་དུས་འཁོར་ཆོ་ག་གསུངས། 
..……...…...397
བཅའ་གཞི་སྔོན་འགྲོའི་རིམ་པ་བདུན་བསྟན་པ། 
..… .…......…..404
དངོས་གཞི་འཕྲིན་ལས་རིམ་པ་བདུན་བསྟན་པ .......418
རྗེས་སུ་བྱ་བའི་རིམ་པ་བདུན་བསྟན་པ།.…….….……….… 
..........448
ཞུས་སྒྲིག་ཚན་པའི་གསལ་བཤད། 
.......461

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་ཨ་དཀར་གྱི་
བོན་གཏན་ལ་ཕབ་པའི་མདོ་
བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཨ་དཀར་ཨུ་ཡ་གུ་ཡ་ཅི། གང་ཟག་མི་ཡི་
སྐད་དུ་ན། སྟོན་པས་ཐེག་པ་བདུན་པ། ཨ་དཀར་གྱི་བོན་གཏན་ལ་ཕབ་པའི་མདོ།
རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། རྨ་ལོ་དང་། གཡུ་ལོ་དང་།
འཁོར་མང་པོ་དང༌། རོལ་མོའི་ཚོགས་མང་པོ་དང་བཅས་ནས། ཡུལ་འོལ་མོ་ལུང་
རིང་གི། ལྷོ་ཤར་བདུད་འདུལ་སྔགས་ཀྱི་གླིང་ཞེས་བྱ་བར་བྱོན་ནས། གྲོང་ཁྱེར་
ཆེན་པོ་ཤ་ཟ་འཚམས་གླིང་གི་དབུས། གསས་ཁང་ཁ་རག་བདུད་འདུལ་གྱི་མདུན་
དུ། འཁོར་རྣམས་ཀྱིས་རིན་པོ་ཆེའི་ཁྲི་བརྩིགས། གཡུང་དྲུང་རིས་ཀྱི་གདན་བཏིངས།
འཁོར་ལོ་རིས་ཀྱི་གུར་ཕུབ། ཟ་འོག་རིས་ཀྱི་ཡོལ་བ་བྲེས་ནས། སྟོན་པ་ཉིད་བཞུགས་
སུ་གསོལ་ཏེ། དེ་ལ་ཡང་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། གསང་བ་འདུས་པ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་བོན་སྟག་ལ་མེ་འབར་

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རྨ་ལོ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གཡུ་ལོ་ཟུར་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་བོན་
ཡོངས་སུ་དག་པ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། རྒྱལ་གཤེན་མི་ལུས་བསམ་ལེགས་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུ་གྲུབ་
ཡེ་ཤེས་སྙིང་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཕྱྭ་གཤེན་ལེགས་རྒྱལ་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྣང་ལྡན་གཙུག་ཕུད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། དབལ་བོན་ང་ཚ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འདུར་གཤེན་རྨ་ད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པ་གཙུག་
ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྤང་ལ་གནམ་གཤེན་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། བདེ་བ་དོན་རྒྱལ་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུ་
རྒྱལ་རིག་འཛིན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། གཏོ་གཤེན་འབྲང་དཀར་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་བོན་རུམ་

མདོ་སྡེ། ཨ་དཀར་ཐེག་པའི་མདོ། ༼ང༽
པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཡོགས་བོན་གཏོ་རྒྱལ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཁྲིན་བོན་ཕྱ་སངས་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཉེར་
བོན་གཏོ་ཆེན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། འོ་བོན་འབྲང་ཟུང་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། འཚམས་བོན་ཡོ་ཁྲུན་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། དམུ་བོན་ཡེ་ཏན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བདུད་བོན་ཆུ་ལྕག་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བཙན་བོན་མཚལ་
ལྕགས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྲིད་བོན་མུ་ཆོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། སྐོས་བོན་གཙུག་སྲས་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཕྲུ་
བོན་ཐེའུ་ལེགས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ལྷ་བོན་ཐོད་དཀར་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཟླ་བོན་ཚེས་པ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཉི་བོན་དྲང་མ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། སྐར་བོན་ཚེས་གུ་དང་ཐབས་ཅིག་ཏུ་བཞུགས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤྲིན་བོན་བ་ཐུལ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། གཞའ་བོན་གུག་ཏང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། དལ་བོན་དབུ་དཀར་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཟེར་བོན་
གདང་སྙན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ལོ་བོན་གཏོ་ཆེན་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྫི་བོན་ངང་དྲུག་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
ཀླུ་བོན་དབྱར་སྙ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། གཉན་བོན་ཐང་ཐང་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྒྱལ་བོན་བང་པོ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྨན་བོན་འབྲིང་ཐང་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། གཟེ་བོན་ལ་ཚ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྲིད་བོན་ཡ་ངལ་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། གཉེར་བོན་གཏོ་ཆེན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གླུད་བོན་གྱེར་མཁས་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྲིད་བོན་
མུ་འཕན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་

མདོ་སྡེ། ཨ་དཀར་ཐེག་པའི་མདོ། ༼ང༽
སེམས་དཔའ་ཆེན་པོ། སྣ་བོན་ལི་བྱིན་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། གཏོ་བོན་བྱོན་ཁྲི་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཐར་
བོན་གྲུ་སྐྱོལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ས་བདག་གི་བོན་པོ་སྡིག་རུམ་ཟིལ་པ་ཅན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཏོད་
ཀྱི་བོན་པོ་གསེར་ཐུབ་རྒྱལ་བ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། དབལ་བོན་ཁྲི་བརྩེགས་ཁྱབ་པ་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
དབལ་བོན་ཁ་ཡལ་མེ་འབར་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། གསས་ཀྱི་བོན་པོ་སྣང་བ་ཀུན་གསལ་དང་
ཐབས་ཅིག་ཏུ་བཞུགས་སོ། །
གཞན་ཡང་ལྷའི་དབང་པོ་ཚངས་པ་དང་། བརྒྱ་བྱིན་དང་། མ་ཧཱ་དེ་བ་དང་།
དབང་ཕྱུག་ཆེན་པོ་དང་། ཁྱབ་འཇུག་དང༌། ཚོགས་ཀྱི་བདག་པོ་དང༌། ལྷ་མོ་ཨུ་མ་
དེ་མ་དང་། གསང་བའི་བདག་མོ་དང་། འདོད་པའི་དབང་ཕྱུག་མ་དང་། འདོད་
ཁམས་རྒྱལ་མོ་དང་། ལྷ་ཆེན་དཔལ་འབར་དང་། གཟི་ལྡན་བྱིན་ཆེན་སོགས། ལྷའི་
སྡེ་རིགས་བྱེ་བ་ས་ཡ་འཁོར་དང་བཅས་ནས་སྟོན་པའི་དྲུང་དུ་འཁོད་དོ། །གཞན་ཡང་
ལྷ་མ་ཡིན་གྱི་རྒྱལ་པོ་ཐགས་བཟང་རིང་སྐྱེས་དང༌། སྒྲ་གཅན་དང་། དབང་པོ་རབ་
གནོན་དང་། མགུལ་ཕྲེང་དང༌། གོ་ཆ་འཛིན་དང་། གྷ་དྷ་སླག་ཆེན་དང༌། ལྗོན་པ་
གསེར་མདོག་དང་། དེ་ལས་སོགས་པ་ལྷ་མིན་བྱེ་བ་ས་ཡ་དང་བཅས་ནས་སྟོན་པའི་
དྲུང་དུ་འཁོད་དོ། །གཞན་ཡང་མི་ཡི་དབང་པོ་འཁོར་ལོ་དབང་སྒྱུར་དང་། འདོད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པ་དགུ་འགྱུར་དང་། སྨྲ་མི་ལེགས་ལྡན་དང༌། མིའི་དབང་པོ་དོན་ལྡན་དབང་སྐྱོང་
དང༌། དེ་ལས་སོགས་པ་མིའི་སྡེ་རིགས་བྱེ་བ་ས་ཡ་དང་བཅས་ནས་སྟོན་པའི་དྲུང་
དུ་འཁོད་དོ། །གཞན་ཡང་ཀླུའི་རྒྱལ་པོ་དགའ་བོ་དང་། འཇོག་པོ་དང་། གཉན་
དགའ་བོ་དང༌། མ་དྲོས་དང་། དུང་སྐྱོང་དང་། གཟི་ལྡན་དང་། མཐའ་ཡས་དང༌།
ཆུ་ལྷ་དང་། ཡོད་སྐྱོང་དང་། ནོར་དབང་སྦྱིན་དང་། གཙུག་ན་རིན་ཆེན་དང༌། དེ་
ལས་སོགས་པ་ཀླུའི་སྡེ་རིགས་བྱེ་བ་ས་ཡ་དང་བཅས་ནས་སྟོན་པའི་དྲུང་དུ་འཁོད་
དོ། །གཞན་ཡང་དྲི་ཟའི་རྒྱལ་པོ་ཟུར་ཕུད་ལྔ་པ་དང་། གཤིན་རྗེའི་རྒྱལ་པོ་ཡ་མ་རཱ་
ཛ་དང༌། ཀླུ་དབང་སྦྲུལ་མགོ་བདུན་པ་དང༌། གནོད་སྦྱིན་གངས་བ་བཟང་པོ་དང་།
ནོར་བུ་བཟང་པོ་དང་། རྣམ་ཐོས་སྲས་དང་། ཧ་ལ་གདོང་བརྒྱད་དང་། མེ་ལྷའི་
རྒྱལ་པོ་དང༌། སྲིན་པོའི་རྒྱལ་པོ་དང༌། རླུང་ལྷའི་རྒྱལ་པོ་དང༌། བགེགས་ཀྱི་རྒྱལ་
པོ་བྱིན་ན་ཡ་ག་དང༌། ས་བདག་ཁྱབ་པ་དབང་ཆེན་དང༌། ལྷ་མོ་བརྟན་མ་དང་།
གཉན་ཆེན་དུང་མགོ་དང༌། གཉན་རྗེ་གོང་སྔོན་དང་། འཚམས་རྗེ་ཡ་བོ་དང་། དམུ་
རྗེ་བཙུན་འབར་དང༌། བདུད་རྒྱལ་རི་སྟེ་དང་། བཙན་རྗེ་ཉི་འོད་དང༌། གངས་སྨན་
ཁ་ལ་དང༌། ཁྲི་སྨན་གཡུ་གཤོག་དང་། ཡུལ་ས་འབུམ་རྗེ་དང༌། གོང་རུམ་སྐྱེས་ཅིག་
དང་། བསྟན་མ་ཉི་འོད་དང་། དེ་ལས་སོགས་པ་འཇིག་རྟེན་གྱི་མངའ་དབང་དང་།
ཕྱོགས་མཚམས་ཀྱི་སྐྱོང་བརྒྱད་དང་དེ་རྣམས་ཀྱང་རང་རང་གི་འཁོར་བྱེ་བ་ས་ཡ་མང་
པོ་དང་བཅས་ནས་སྟོན་པའི་དྲུང་དུ་འཁོད་དོ། །གཞན་ཡང་ཕྱི་འཁོར་དང༌། ནང་
འཁོར་དང་། བར་འཁོར་དང་། གསང་འཁོར་དང་། ཐུགས་རྗེས་སྤྲུལ་པའི་འཁོར་
དང་། ཐབས་དང་རྫུ་འཕྲུལ་གྱི་འཁོར་དང་ཕུན་སུམ་ཚོགས་པའི་འཁོར་ཚོགས་བྱེ་བ་
ས་ཡ་དུང་ཕྱུར་དང་བཅས་ནས་ཐབས་ཅིག་ཏུ་བཞུགས་སོ། །
དེའི་ཚེ་དེའི་དུས་ན། འཁོར་དུ་གཏོགས་པའི་ཚོགས་རྣམས་ཀྱིས་སྟོན་པ་ལ་བླ་ན་

མདོ་སྡེ། ཨ་དཀར་ཐེག་པའི་མདོ།
མེད་པའི་མཆོད་པ་དང་རོལ་མོ་སྣ་ཚོགས་ཕུལ་ཏེ། དེ་ཡང་ལ་ལ་ཞིག་ནི་སྐོར་བ་བྱེད་
དོ། །ལ་ལ་ཞིག་ནི་ལྷ་ཕྱག་འཚལ་ལོ། ། ལ་ལ་ཞིག་ནི་མཆོད་པ་འབུལ་ལོ། །ལ་ལ་ཞིག་
ནི་དར་ཕྱར་རོ། ། ལ་ལ་ཞིག་ནི་དུང་འབུད་དོ། ། ལ་ལ་ཞིག་ནི་གླིང་བུ་འབུད་དོ། ། ལ་
ལ་ཞིག་ནི་ཏམ་བུ་ར་འབུད་དོ། ། ལ་ལ་ཞིག་ནི་རྔ་བརྡུང་ངོ༌། ། ལ་ལ་ཞིག་ནི་གཤང་
དཀྲོལ་ལོ། ། ལ་ལ་ཞིག་ནི་པི་ཝང་དཀྲོལ་ལོ། ། ལ་ལ་ཞིག་ནི་ཅོང་ཆེན་བརྡུང་ངོ༌། ། ལ་
ལ་ཞིག་ནི་ཅག་པར་རྡེབ་བོ། ། ལ་ལ་ཞིག་ནི་སྦ་གླིང་འབུད་དོ། །ལ་ལ་ཞིག་ནི་སྨྱུག་
གླིང་འབུད་དོ། ། ལ་ལ་ཞིག་ནི་ཟངས་གླིང་འབུད་དོ། ། ལ་ལ་ཞིག་ནི་གླིང་བུ་འབུད་
དོ། ། ལ་ལ་ཞིག་ནི་དུང་ཆེན་འབུད་དོ། ། ལ་ལ་ཞིག་ནི་གྷ་དྷ་གྷ་དྲི་འབུད་དོ། ། ལ་ལ་
ཞིག་ནི་འཁར་རྔ་གན་དེ་བརྡུང་ངོ༌། ། ལ་ལ་ཞིག་ནི་ཅིང་ཆེན་བསྒྲག་གོ །ལ་ལ་ཞིག་
ནི་པིང་ཆེན་བསྒྲིལ་ལོ། ། ལ་ལ་ཞིག་ནི་གདུགས་འཁྱེར་རོ། ། ལ་ལ་ཞིག་ནི་ཕྱེ་མ་འཁྱེར་
རོ། །ལ་ལ་ཞིག་ནི་འཕུར་མ་བརླབ་བོ། ། ལ་ལ་ཞིག་ནི་བླ་གུར་དབུབ་བོ། །ལ་ལ་
ཞིག་ནི་བླ་བྲེ་དབུབ་བོ། ། ལ་ལ་ཞིག་ནི་ཡོལ་བ་བྲེའོ། ། ལ་ལ་ཞིག་ནི་རྒྱལ་མཚན་ཕྱར་
རོ། །ལ་ལ་ཞིག་ནི་མེ་ལོང་ཕྱིའོ། །ལ་ལ་ཞིག་ནི་རྒྱ་ལོང་བལྟའོ། ། ལ་ལ་ཞིག་ནི་གར་
བྱེད་དོ། ། ལ་ལ་ཞིག་ནི་བྲོ་བརྡུང་ངོ༌། ། ལ་ལ་ཞིག་ནི་ཤོན་འཁྲབ་བོ། །ལ་ལ་ཞིག་ནི་
སྒོང་བསྒྱུར་རོ། ། ལ་ལ་ཞིག་ནི་སྒོང་སྤོར་རོ། ། ལ་ལ་ཞིག་ནི་སྒོང་བརྩེའོ། ། ལ་ལ་ཞིག་
ནི་རྒྱ་འབག་བསྒྱུར་རོ། ། ལ་ལ་ཞིག་ནི་རྒྱ་རྟ་འཆམ་མོ། ། ལ་ལ་ཞིག་ནི་ཁྲོ་བོའི་འགྱིང་
གར་བྱེད་དོ། །ལ་ལ་ཞིག་ནི་ཁྲོ་མོའི་འཛུམ་གར་བྱེད་དོ། ། ལ་ལ་ཞིག་ནི་ལྷ་བྲན་གྱི་
བཞད་གར་བྱེད་དོ། ། ལ་ལ་ཞིག་ནི་ལྷ་མོའི་རོལ་རྩེད་བྱེད་དོ། །ལ་ལ་ཞིག་ནི་གྱད་ཀྱི་
འགྱིང་གར་བྱེད་དོ། ། ལ་ལ་ཞིག་ནི་ཕོ་ཉའི་རོལ་ཚོམ་བྱེད་དོ། །ལ་ལ་ཞིག་ནི་མར་མེ་
འབུལ་ལོ། །ལ་ལ་ཞིག་ནི་སྤོས་མེ་འབུལ་ལོ། ། ལ་ལ་ཞིག་ནི་སྤོས་དུད་འབུལ་ལོ། ། ལ་
ལ་ཞིག་ནི་ཞལ་ཟས་འབུལ་ལོ། ། ལ་ལ་ཞིག་ནི་ལྷ་སངས་འབུལ་ལོ། ། ལ་ལ་ཞིག་ནི་མེ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཏོག་འབུལ་ལོ། །ལ་ལ་ཞིག་ནི་དཀར་གསུམ་འབུལ་ལོ། །ལ་ལ་ཞིག་ནི་མངར་གསུམ་
འབུལ་ལོ། ། ལ་ལ་ཞིག་ནི་ལྷབ་ལྷུབ་འབུལ་ལོ། ། ལ་ལ་ཞིག་ནི་སེང་གེ་འབུལ་ལོ། ། ལ་
ལ་ཞིག་ནི་གཡུ་འབྲུག་འབུལ་ལོ། །ལ་ལ་ཞིག་ནི་གླང་པོ་འབུལ་ལོ། །ལ་ལ་ཞིག་ནི་
དབང་རྟ་སྤྲིན་གྱི་ཤུགས་ཅན་འབུལ་ལོ། ། ལ་ལ་ཞིག་ནི་བྱ་ཁྱུང་འབུལ་ལོ། ། ལ་ལ་
ཞིག་ནི་ཤང་ཤང་འབུལ་ལོ། །ལ་ལ་ཞིག་ནི་བཙུན་མོ་འབུལ་ལོ། ། ལ་ལ་ཞིག་ནི་བློན་
པོ་འབུལ་ལོ། ། ལ་ལ་ཞིག་ནི་ཁྱེའུ་འབུལ་ལོ། །ལ་ལ་ཞིག་ནི་བུ་མོ་འབུལ་ལོ། ། ལ་ལ་
ཞིག་ནི་ནོར་བུ་འབུལ་ལོ། ། ལ་ལ་ཞིག་ནི་འཁོར་དང་ལོངས་སྤྱོད་ཕུན་སུམ་ཚོགས་པ་
འབུལ་ལོ། ། དེ་ལྟར་དུ་བླ་ན་མེད་པའི་མཆོད་པ་དང་རོལ་མོ་སྣ་ཚོགས་པ་ཕུལ་བས།
འཇིག་རྟེན་གྱི་ཁམས་ཀྱང་གཡོ་འོ་རབ་ཏུ་གཡོའོ། །འགུལ་ལོ་རབ་ཏུ་འགུལ་ལོ། །འུར་
རོ་རབ་ཏུ་འུར་རོ། །ཐུག་གོ་རབ་ཏུ་ཐུག་གོ །།ཆེམ་མོ་རབ་ཏུ་ཆེམ་མོ། །མེར་རོ་རབ་
ཏུ་མེར་རོ། །ལྡེག་གོ་རབ་ཏུ་ལྡེག་གོ །ནམ་མཁའ་ལས་འོད་གསལ་བ་མང་པོ་ཤར་
རོ། །བར་སྣང་ལ་སྒྲ་སྙན་པ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་
པོ་སྐྱེས་སོ། །དེ་ལ་སེམས་ཅན་ལྟ་བ་ཅན་རྣམས་ནི་ཤིན་ཏུ་ཡང་སྤྲོ་བ་སྐྱེས་སོ། ། ལྟ་བ་
དམན་པ་ཐམས་ཅད་ནི་རབ་ཏུ་ཡང་འཇིགས་ཤིང་སྐྲག་གོ །འཇིག་རྟེན་གྱི་ལྷ་མི་དགེ་
བ་ལ་མོས་ཤིང་ཕྱོགས་པ་ཐམས་ཅད་ནི་ཤིན་ཏུ་ཡང་མོས་ཤིང་དགའ་ཞིང་སྤྲོ་བ་སྐྱེས་
སོ། །བདུད་དང་སྲིན་པོ་དང་མུ་སྟེགས་དང་། ལོག་པ་ཅན་ཐམས་ཅད་ནི་རབ་ཏུ་
ཡང་ཆོ་འཕྲུལ་ལ་གཟིང་ནས་མི་སྡུག་པ་དང་འཇིགས་པ་སྐྱེས་སོ། །ལོག་པར་ཕྱོགས་
པ་དང་ལྟ་བ་དམན་པ་ཐམས་ཅད་ནི་ཤིན་ཏུ་ཡང་ཡི་མུག་པ་དང༌། མི་བདེ་བ་དང་
སྡུག་བསྔལ་བར་གྱུར་ཏོ། །
དེའི་ཚེ་དེའི་དུས་ན། སྟོན་པ་ནི་རིན་པོ་ཆེའི་ཁྲི་ལ། མཚན་དང་ལྡན་པའི་སྐྱེས་བུ་
ཆེན་པོ། སྐུ་མདོག་དཀར་ལ་དམར་བའི་མདངས་ཆགས་པ། ལྷའི་མེ་ཏོག་ཙམ་པ་

༼ང༽
མདོ་སྡེ། ཨ་དཀར་ཐེག་པའི་མདོ།
ཀ་འདྲ་བ། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་རྩ་
གཅིག་གིས་བརྒྱན་པ། ཆེ་བའི་ཡོན་ཏན་བརྒྱ་དང་བཞི་བཅུ་ཚང་བ། ངེས་པའི་ཐོ་
ཡིག་བཞི་བཅུ་རྩ་གཉིས་བཀྲ་བ། མཁྱེན་པའི་ཡེ་ཤེས་དྲུག་ཅུ་གསལ་བར་མངའ་བ།
ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་ཐུགས་ལ་རྫོགས་པ། དེ་ལྟ་བུ་སྤྲུལ་པའི་
སྐུ་མཆོག་དེས་འགྲོ་བ་སེམས་ཅན་གྱི་དོན་ལ་འོད་ཟེར་སྤྲོ་བསྡུ་མཛད་དེ། སྐུ་དབུའི་
གཙུག་རུམ་མན་ཆད་ནས་ཞབས་ཀྱི་མཐིལ་རུམ་ཡན་ཆད་དུ། སྐུའི་གནས་རྣམས་
ནས་ཀྱང་འོད་ཟེར་གྱི་ཕུང་པོ་བརྒྱ་ཕྲག་དྲུག་ཅུ་དྲུག་ཅུར་སྤྲོ་ཞིང་བཀྱེའོ། །དེ་ལས་
ཀྱང་ཤིན་ཏུ་སྤྲོས་པ་སྟོང་ཕྲག་དྲུག་ཅུ་དྲུག་ཅུར་སྤྲོ་ཞིང་བཀྱེའོ། །དེ་ལས་ཀྱང་རབ་
ཏུ་སྤྲོས་པ་ཁྲི་ཕྲག་དྲུག་ཅུ་དྲུག་ཅུར་སྤྲོ་ཞིང་བཀྱེའོ། །དེ་ལས་ཀྱང་ཡོངས་སུ་སྤྲོས་པ་
འབུམ་ཕྲག་དྲུག་ཅུ་དྲུག་ཅུར་སྤྲོ་ཞིང་བཀྱེའོ། །དེ་ལས་ཀྱང་མཐའ་ཡས་པར་སྤྲོས་པ་
བྱེ་བ་ས་ཡ་བསམ་གྱིས་མི་ཁྱབ་པར་སྤྲོ་ཞིང་བཀྱེའོ། །དེ་ཡང་འོད་ཟེར་དེ་དག་ནི། ཁ་
དོག་རྣམ་པ་དྲུག་དང་ལྡན་པ་སྟེ། ཁ་དོག་དཀར་བ། ཤིན་ཏུ་དཀར་བ། རབ་ཏུ་
དཀར་བ། དཀར་ཞིང་དྭངས་པ། དཀར་བར་སྣང་བ། མེ་ཏོག་ཙམ་པ་ཀའི་མདོག་
ལྟ་བུ་དང་། ཁ་དོག་དམར་བ། ཤིན་ཏུ་དམར་བ། རབ་ཏུ་དམར་བ། དམར་ཞིང་
དྭངས་པ། དམར་བར་སྣང་བ། མེ་ཏོག་བྷུད་དྷ་དམར་པོའི་མདོག་ལྟ་བུ་དང་། ཁ་
དོག་ལྗང་བ། ཤིན་ཏུ་ལྗང་བ། རབ་ཏུ་ལྗང་བ། ལྗང་ཞིང་དྭངས་པ། ལྗང་བར་སྣང་
བ། མེ་ཏོག་ཧ་ལོ་ལྗང་གུའི་མདོག་ལྟ་བུ་དང་། ཁ་དོག་སྔོ་བ། ཤིན་ཏུ་སྔོ་བ། རབ་ཏུ་
སྔོ་བ། སྔོ་ཞིང་དྭངས་པ། སྔོ་བར་སྣང་བ། མེ་ཏོག་ཨུ་དཔལ་སྔོན་པོའི་མདོག་ལྟ་བུ་
དང་། ཁ་དོག་མཐིང་བ། ཤིན་ཏུ་མཐིང་བ། རབ་ཏུ་མཐིང་བ། མཐིང་ཞིང་དྭངས་
པ། མཐིང་བར་སྣང་བ། མེ་ཏོག་ནམ་མཁའ་ལྡིང་མཐིང་གའི་མདོག་ལྟ་བུ་དང་། ཁ་
དོག་སེར་བ། ཤིན་ཏུ་སེར་བ། རབ་ཏུ་སེར་བ། སེར་ཞིང་དྭངས་པ། སེར་བར་སྣང་

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བ། མེ་ཏོག་ནེ་ར་སེར་པོ་ལྟ་བུའི་མདོག་དང་རྣམ་པ་དྲུག་འཆར་བས། འཇིག་རྟེན་
གྱི་ཁམས་ཐམས་ཅད་སྣང་བ་ཆེན་པོས་ཡོངས་སུ་ཁྱབ་ཅིང་མེ་ཏོག་གི་ཆར་མངོན་
པར་བབས་ཏེ། སེམས་ཅན་ཉོན་མོངས་པ་རྣམས་ཀྱི་སྡུག་བསྔལ་དང་ལོག་པར་ལྟ་བ་
ཐམས་ཅད་སྤ་བཀོང་ཞིང་ཞི་བར་གྱུར་ཏོ། ། ལྷ་མི་དགེ་བ་ཅན་ཐམས་ཅད་ཀྱང་བཀྲ་
ཤིས་ཀྱི་དགེ་རྟགས་འཕེལ་ཞིང་དང་སྤྲོ་བར་གྱུར་ཏོ། །འོད་ཟེར་དེ་དག་ཚུར་འདུས་པ་
ལས། གསལ་བའི་འོད་ཚོན་གང་དུ་གྱུར་ནས་སྟོན་པའི་ཐུགས་ལ་གསལ་ཏེ། སྟོན་པ་
ཉིད་ཀྱང་དགའ་བའི་མདངས་ནི་ཕྱུང༌། དགྱེས་པའི་འཛུམ་ནི་བསྟན། སྤྲོ་བའི་ངང་
དང་ལྡན་ནས་བཞུགས་སོ། །
དེ་ལ་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་ཀྱི་ནང་
ནས། ཉིད་ལས་སྤྲུལ་པའི་འཁོར། ལྷའི་གཤེན་པོ་གསང་བ་འདུས་པ་ཞེས་བྱ་བས།
རྒྱན་དང་ཆ་ལུགས་མཛེས་པར་བྱས་ནས། ལྷའི་མེ་ཏོག་བྷུད་དྷ་དམར་པོ་ལག་ཏུ་
ཐོགས་ནས་སྟོན་པའི་མདུན་དུ་འཁོད་དོ། །པུས་བཙུགས་ཐལ་མོ་སྦྱར་བར་བཏུད་དེ་
གསོལ་པ། རྣམ་པ་ཐམས་ཅད་མཁྱེན་པའི་ཐུགས། གཟི་བརྗིད་ཟིལ་གནོན་མཛེས་
ལྡན་སྐུ། དྲུག་ཅུའི་གསུང་དབྱངས་སྒྲོགས་པའི་སྒྲ། སུམ་ཅུའི་མཚན་དཔེ་རྫོགས་པའི་
ངང་། དཔེ་བྱད་བཟང་པོ་བརྒྱད་ཅུའི་ཚུལ། འོད་ཟེར་བྱེ་བ་འབུམ་ཕྲག་འགྱེད། ཉོན་
མོངས་སྤ་བཀོང་ལོག་པ་འདུལ། གང་འདུལ་དེ་སྟོན་བློ་གྲོས་ཆེ། ཐམས་ཅད་མཁྱེན་
པའི་སྟོན་པ་ལགས། བདག་ཅག་སྔོན་ནས་ལས་འཕྲོ་མཐུན། ཚེ་རབས་གོང་ནས་
སྨོན་ལམ་གཅིག །ད་ལྟ་འཛམ་གླིང་སོག་ཁ་ཡི། གཡུང་དྲུང་གསལ་བ་འོད་ཀྱི་གླིང་།
འཛམ་བུ་པྲིཀཱའི་རྩ་བ་རུ། ཡངས་པ་ཅན་གྱི་གྲོང་ཁྱེར་དུ། རྒྱལ་བོན་ཡབ་ཀྱི་སྟ་ལ་
རྒྱུད། རྒྱལ་བཞད་ཡུམ་གྱི་ལྷུམས་སུ་ཞུགས། དག་པའི་སྐྱེ་བ་མི་རུ་བཞེས། སོ་བརྒྱད་
མཁར་ལ་སྐུ་འཁྲུངས་ཤིང་། ཤམ་པོ་ལྷ་རྩེར་མཆོད་པ་ཕུལ། གྲོང་ཁྱེར་ལང་ལིང་
I0

༼ང༽
མདོ་སྡེ། ཨ་དཀར་ཐེག་པའི་མདོ།
ཞབས་ཀྱིས་བཅགས། སྟོང་ལྡན་ཧེད་ལ་སྐུ་ཁྲུས་གསོལ། བསྟན་པ་སྤེལ་བའི་སྟོན་པ་
མཛད། བོན་སྒོ་ཐེག་པ་རིམ་པར་བསྟན། ད་ལྟ་བདུད་འདུལ་གླིང་ཆེན་དུ། བསྟན་
པ་སྤེལ་བའི་ཆག་ཕེབས་པ། བདག་ཅག་རྣམས་ཀྱང་སྤྲོ་བ་སྐྱེས། ད་ལྟ་སྟོན་པའི་དྲུང་
དུ་མཆིས། གསས་མཁར་སུམ་བརྒྱ་དྲུག་ཅུ་ལས། ངེས་ཚིག་བདེན་པའི་བོན་སྒོ་ཞིག །
བདག་ཅག་འཁོར་ལ་བཤད་དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་ཅན། གསང་
སྔགས་དོན་ལྡན་གསང་བ་འདུས། སྔོན་ནས་ཚེ་ལོ་ཁྲི་པ་མན། ད་ལྟ་བརྒྱ་པ་ཡན་
ཆད་དུ། གསང་སྔགས་གསང་བའི་དམ་ཚིག་ནི། མི་འབྲལ་ལུ་གུ་རྒྱུད་དུ་འབྲེལ།
ཐམས་ཅད་མཁྱེན་པའི་སྟོན་པ་བདག །གྲངས་མེད་གསུམ་ལ་ཚོགས་བསགས་ཤིང་།
གྲངས་མེད་གསུམ་ལ་སྒྲིབ་སྦྱངས་པས། ད་ལྟ་སྟོན་པ་ཉིད་དུ་གྱུར། སྔོན་གྱི་སྟོན་
པའི་གདུང་འཚོབ་ལ། འོད་གསལ་ལྷ་ལས་བབས་ནས་སུ། རི་རབ་རི་ཡི་རྩེ་མོར་བྱོན།
གཟིགས་ཚད་དགོངས་ཚད་ཐུགས་ལ་བཀྲམ། འོལ་མོ་གླིང་ལ་ཐུགས་གཏད་ནས། སོ་
བརྒྱད་མཁར་ལ་སྐུ་འཁྲུངས་སོ། །ཤམ་པོ་ལྷ་རྩེར་མཆོད་པ་ཕུལ། གྲོང་ཁྱེར་ལང་ལིང་
ཞབས་ཀྱིས་བཅགས། རྒྱུ་ཡི་ཐེག་རིམ་བཞི་པོ་རྫོགས། ཤར་ཕྱོགས་གཡུང་དྲུང་བཀོད་
གླིང་དུ། འབྲས་བུའི་ཐེག་པ་གཏན་ལ་ཕབ། དགེ་བསྙེན་དྲང་སྲོང་སྒོ་རུ་གཞུགས། ཕྱི་
རབས་རྣམས་ལ་བསྟན་པ་བཞག །ད་ལྟ་བདུད་འདུལ་གླིང་ཆེན་དུ། གསང་རྒྱུད་ཨ་
དཀར་ཐེག་པ་སྟེ། ཆབ་དཀར་ནག་པོ་སྔགས་ཀྱི་བོན། ཐེག་པ་བདུན་པ་ཨ་དཀར་
བོན། དབང་གཤེན་གཙུག་ཕུད་གཉེར་དུ་གཏད། ཕྱི་རབས་སེམས་ཅན་ཐམས་ཅད་
རྣམས། བླ་མེད་འབྲས་བུ་ཐོབ་འདོད་ན། གསང་བ་སྔགས་ཀྱི་སྒོ་རུ་ཞུགས། བསྙེན་
དང་བསྒྲུབ་པའི་ལས་ལ་བརྩོན། གྲུབ་པའི་འབྲས་བུ་མཐར་ཕྱིན་མཛོད། ཅེས་བཀའ་
བསྩལ་ཏོ། །
1]

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
༧ དེ་ལ་ཡང་གསང་བ་འདུས་པས་གསོལ་པ། ཐམས་ཅད་མཁྱེན་པའི་སྟོན་པ་
ལགས། བོན་སྒོ་བརྒྱད་ཁྲི་བཞི་སྟོང་གི། མདོར་བསྡུས་ཐེག་པ་རིམ་དགུ་ལས། བདག་
ལ་གཉེར་དུ་གཏད་པ་ནི། ཆབ་དཀར་ནག་པོ་སྔགས་ཀྱི་བོན། ཐེག་པ་བདུན་པ་ཨ་
དཀར་བོན། ཚིག་ཏུ་གདགས་པ་ཅི་ལྟར་ལགས། སྤྱི་རུ་རྣམ་གྲངས་ཅི་ལྟར་མཆིས།
དོན་དུ་ཉམས་ལེན་གང་ལྟར་ལགས། བསྙེན་དང་བསྒྲུབ་པའི་གོ་རིམ་གང༌། དོན་
དང་ཡོན་ཏན་གང་ལྟར་འཐོབ། ཐམས་ཅད་མཁྱེན་པས་བསྟན་དུ་གསོལ། ཞེས་ཞུས་
སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་དབང་གཤེན་གཙུག་ཕུད་ཉོན། གསང་
སྔགས་གསང་བའི་བོན་སྒོ་ལ། ཚིག་དང་མིང་གི་མཚོན་པ་ནི། གསང་ཞེས་བྱ་བ་བླ་
ན་མེད། སྔགས་ཞེས་བྱ་བ་རྨད་དུ་བྱུང་། ཆབ་དཀར་ནག་པོ་སྔགས་ཀྱི་བོན། ཆབ་
ནི་འཁོར་བ་སྒྲོལ་བ་ལ། དཀར་ནི་བག་ཆགས་སྐྱོན་དང་བྲལ། ནག་པོ་མི་འགྱུར་
བོན་ཉིད་དབྱིངས། སྔགས་ནི་དོན་དམ་བདེན་པས་སྔགས། ཨ་དཀར་ཐབས་ཤེས་
གཉིས་སུ་མེད། ཐེག་པ་ཆེན་པོ་གོང་དུ་འཕེལ། འཁོར་བའི་སེམས་ཅན་མ་རིག་པ།
འཁོར་བ་ཐོག་མ་མེད་པ་ནས། མ་རིག་མུན་པའི་ཀློང་ན་གནས། རང་རིག་ཡེ་ཤེས་
དོན་མ་རྟོགས། མ་རྟོགས་འཁོར་བར་འཁྱམས་པ་ལ། བོན་སྒོ་བརྒྱད་ཁྲི་བཞི་སྟོང་
བསྟན། བོན་སྒོ་བརྒྱད་ཁྲི་བཞི་སྟོང་ལས། ཚུར་བསྡུས་ཐེག་པ་རིམ་དགུར་བསྡུས།
ཐེག་པ་རིམ་པ་དགུ་པོ་ལས། རྒྱུ་ཡི་ཐེག་པ་རྣམ་པ་བཞི། འབྲས་བུའི་ཐེག་པ་རྣམ་
པ་བཞི། རྒྱུ་འབྲས་གཉིས་མེད་ཐེག་པ་གཅིག །ཐོག་མར་རྒྱུ་ཡི་ཐེག་པ་བཞི། ཀུན་
རྫོབ་མཚན་མས་མཚོན་ནས་སུ། སངས་རྒྱས་འབྲས་བུ་བསྒྲུབ་པ་དང་། འགྲོ་ལ་ཕན་
བདེ་བསྐྱེད་ཕྱིར་རོ། །འབྲས་བུའི་ཐེག་རིམ་རྣམ་པ་བཞི། སྤོང་དང་བསྒྱུར་དང་གྲོལ་
བ་སྟེ། ཐོག་མར་དུག་ལྔའི་རྩ་བ་ནི། མ་རིག་ཉོན་མོངས་རྒྱུ་ལས་བྱུང་། དེ་ལ་རང་
12

མདོ་སྡེ། ཨ་དཀར་ཐེག་པའི་མདོ།
རིག་གསལ་བའི་ཕྱིར། སྤོང་དང་བསྒྱུར་ལམ་གྲོལ་བ་སྟེ། སྤོང་ལམ་དུག་ལྔ་འཛད་
པར་འདོད། འདོད་པ་སྤོང་བ་འདོད་པའི་བློ། འདོད་བློ་ཟད་པར་རྟོག་མེད་དབྱིངས།
འདོད་པ་རྣམ་རྟོག་རང་ཁ་མ། དགེ་བསྙེན་དྲང་སྲོང་འདོད་པས་བཅིངས། འདོད་
པས་བཅིངས་པ་དགྲོལ་བ་དཀའ། བསྐལ་པ་བྱེ་བ་འབུམ་འགྱུར་རྩི། གྲངས་སུ་བགྲང་
བས་རྟོགས་པ་ཚིམ། དེས་ན་ཐར་པའི་འབྲས་བུ་འཐོབ། གསང་སྔགས་ཟབ་མོ་བསྒྱུར་
བའི་ལམ། ཐབས་དང་ཤེས་རབ་ཟུང་འབྲེལ་འདོད། དུག་ལྔ་ཡེ་ཤེས་གནས་འགྱུར་
དབྱིངས། དུག་ལྔ་སྤོང་བའི་ཕ་རོལ་ན། ཡེ་ཤེས་བྱ་བའི་གནས་མ་མཆིས། དུག་ལྔ་
ཡེ་ཤེས་ལྷན་སྐྱེས་ཡིན། སྐུ་དང་ཞིང་ཁམས་ཟུང་འབྲེལ་ཡིན། ཐབས་དང་ཤེས་རབ་
དབྱེར་མེད་ཡིན། དཀར་དང་ནག་གཉིས་ཉིན་སྲིབ་ཡིན། རྒྱུ་དང་འབྲས་བུ་ཟུང་
འཇུག་ཡིན། ཕྱི་སྣོད་གཞལ་ཡས་ཁང་དུ་བསྒྱུར། ནང་བཅུད་ལྷ་དང་ལྷ་མོར་བསྒྱུར།
ཞེ་སྡང་བྱམས་པ་ཆེན་པོར་བསྒྱུར། གཏི་མུག་ཡེ་ཤེས་ཆེན་པོར་བསྒྱུར། འདོད་ཆགས་
སྦྱིན་པ་ཆེན་པོར་བསྒྱུར། ང་རྒྱལ་ཞི་བ་ཆེན་པོར་བསྒྱུར། ཕྲག་དོག་ཡངས་པ་ཆེན་
པོར་བསྒྱུར། ཤ་ནི་ས་ཡི་ཁམས་སུ་བསྒྱུར། ཁྲག་ནི་ཆུ་ཡི་ཁམས་སུ་བསྒྱུར། དྲོད་ནི་
མེ་ཡི་ཁམས་སུ་བསྒྱུར། དབུགས་ནི་རླུང་གི་ཁམས་སུ་བསྒྱུར། སེམས་ནི་ནམ་མཁའི་
ཁམས་སུ་བསྒྱུར། སྒྱུ་ལུས་ཕུང་པོ་ལྷ་སྐུར་བསྒྱུར། སྒྲ་ཚིག་འགག་མེད་གསུང་དུ་
བསྒྱུར། རྣམ་རྟོག་ཉོན་མོངས་ཐུགས་སུ་བསྒྱུར། སྐྱོན་རྣམས་ཡོན་ཏན་མདངས་སུ་
བསྒྱུར། བྱ་བརྩལ་ཕྲིན་ལས་ཚོགས་སུ་བསྒྱུར། ཐམས་ཅད་ལྷ་སྐུ་ཕྱག་རྒྱར་བསྒྱུར།
བསྒྱུར་ཙམ་ཉིད་ན་གྲོལ་བ་སླ། དུག་ལྔ་ཡེ་ཤེས་ལྔ་བསྒྱུར་ཞིང་། དུག་ལྔ་ཡེ་ཤེས་
གནས་གྱུར་ནས། ལྷ་ལྔ་སྐུ་ལྔ་ཕྱག་རྒྱ་ལྔ། རིགས་ལྔ་སྟོབས་ལྔ་རྫུ་འཕྲུལ་ལྔ། སྤྱན་ལྔ་
ཐོགས་མེད་ཡེ་ཤེས་ལྔ། མཁའ་ལྔ་ཀློང་ལྔ་ཐབས་ཤེས་ལྔ། སྐུ་དང་ཞིང་ཁམས་ཕྱོགས་
མེད་རྒྱས། བོན་ཉིད་དབྱིངས་སུ་མངོན་པར་རྫོགས། རྫོགས་པའི་སངས་རྒྱས་འགྲོ་
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བའི་དཔལ། མཐར་ཕྱིན་མངོན་པར་བྱང་ཆུབ་འཐོབ།
༧ གསང་བ་སྔགས་ཀྱི་མཚན་ཉིད་དེ། ཨ་དཀར་སྔགས་ཀྱི་ཐེག་པའོ། །སྤྱི་རུ་རྣམ་
གྲངས་བསྟན་པ་ནི། ཆབ་དཀར་ནག་པོ་སྔགས་ཀྱི་བོན། སྤྱི་རུ་རྒྱ་ཆེ་གྲངས་མང་
ཡང༌། སྤྱི་སྡེ་ཆེན་པོ་རྣམ་པ་དགུ་། གསས་མཁར་གསང་བའི་སྒོ་དགུ་སྟེ། བོན་ཉིད་
སྐྱེ་བ་མེད་པ་ལ། བོན་ཅན་འགག་པ་མེད་པ་ཡིས། ལོངས་སྤྱོད་རྫོགས་པའི་ཞིང་དུ་
རྫོགས། ལོངས་སྤྱོད་རྫོགས་སྐུའི་ཞིང་ཁམས་ལས། འོད་ཟེར་ཁ་དོག་བརྒྱད་དུ་འཆར།།
ཁ་དོག་བརྒྱད་ལས་ཞིང་ཁམས་བརྒྱད། ཞིང་ཁམས་བརྒྱད་ལས་གསས་མཁར་བརྒྱད།
གསས་མཁར་བརྒྱད་ལས་མཛོད་ཆེན་བརྒྱད། དེ་དག་སྤྱི་ལ་སྤུངས་པ་ཡི། དབུས་ཀྱི་
ཞིང་ཁམས་གསས་མཁར་དགུ་། དེ་ལྟར་གསས་མཁར་སྒོ་དགུ་སྟེ། དུང་འོད་དཀར་
པོ་ཤར་དུ་འཕྲོས། མ་བཅོས་སྤྲོས་བྲལ་ཁྱབ་གདལ་ཞིང་། གཡུང་དྲུང་ལྷ་རྩེ་གསས་ཀྱི་
མཁར། གཡུང་དྲུང་ཡེ་ཁྱབ་ལུང་གི་མཛོད། གསེར་འོད་སེར་པོ་བྱང་དུ་འཕྲོས། མི་
གཡོ་མཉམ་པ་ལོངས་སྤྱོད་ཞིང་། བ་གམ་ལྷ་རྩེ་གསས་ཀྱི་མཁར། འཁོར་ལོ་བརྩིགས་
པ་རྒྱུད་ཀྱི་མཛོད། ཟངས་འོད་དམར་པོ་ནུབ་ཏུ་འཕྲོས། མ་སྤྲོས་བདལ་པ་མཉམ་
ཉིད་ཞིང༌། པདྨ་གླིང་ཆེན་གསས་ཀྱི་མཁར། བྷ་གའི་ཀློང་ཆེན་རྒྱུད་ཀྱི་མཛོད། གཡུ་
འོད་སྔོན་པོ་ལྷོ་རུ་འཕྲོས། མ་བསླད་གཉུག་མ་ངང་གི་ཞིང་། གཡུ་རྩེ་འོད་འབར་
གསས་ཀྱི་མཁར། ཆུ་བོ་རབ་འབྱམས་རྒྱུད་ཀྱི་མཛོད། བྱི་རུ་མདོག་དམར་ལྷོ་ཤར་
མཚམས། རང་བཞིན་གསལ་བ་འོད་ཀྱི་ཞིང་། མེ་རི་འབར་བ་གསས་ཀྱི་མཁར།
བསྐལ་པ་མེ་མཚོ་རྒྱུད་ཀྱི་མཛོད། ཤེལ་འོད་ལྗང་གུ་བྱང་ཤར་མཚམས། ཐུགས་རྗེ་
ཆེན་པོ་ཚད་མེད་ཞིང་། ལྷུན་པོ་བརྩིགས་པ་གསས་ཀྱི་མཁར། དཔག་བསམ་ལྗོན་པ་
རྒྱུད་ཀྱི་མཛོད། དམར་ནག་མེ་འོད་བྱང་ནུབ་མཚམས། ཡོངས་སུ་རྫོགས་པ་ཁྱབ་
བདལ་ཞིང་། སྣང་སྲིད་རབ་འབྱམས་གསས་ཀྱི་མཁར། གསང་བ་མཛོད་ཆེན་རྒྱུད་

མདོ་སྡེ། ཨ་དཀར་ཐེག་པའི་མདོ། ༼ང༽
ཀྱི་མཛོད། ལྕགས་འོད་ནག་པོ་ལྷོ་ནུབ་མཚམས། ཕྲིན་ལས་རྫོགས་པ་ཡོངས་འདུལ་
ཞིང་། མཚོན་ཆ་འབར་བ་གསས་ཀྱི་མཁར། བསྐལ་པ་དགུ་འབུམ་རྒྱུད་ཀྱི་མཛོད།
སྣ་བརྒྱད་རིན་ཆེན་དབུས་སུ་འདུས། མི་སྐྱེ་མི་འགག་བོན་ཉིད་དབྱིངས། རིན་ཆེན་སྤྱི་
སྤུངས་གསས་ཀྱི་མཁར། སྡོང་པོ་དགུ་འདུས་རྒྱུད་ཀྱི་མཛོད། དེ་ལྟར་གསས་མཁར་སྒོ་
དགུའོ། །རྩ་བའི་གསས་མཁར་དེ་དག་ལ། ཡན་ལག་གསས་མཁར་ཉི་ཤུ་བདུན།
རིན་ཆེན་སྤྱི་སྤུངས་གསས་མཁར་ལས། རྩ་བའི་གསས་མཁར་རྣམ་པ་གསུམ། གསང་
བ་རྩོད་ཟློག་སྐུ་ཡི་མཁར། ཐིག་ལེ་གཏིང་རྫོགས་གསུང་གི་མཁར། གསང་བ་གཏིང་
རྫོགས་ཐུགས་ཀྱི་མཁར། སྐུ་གསུང་ཐུགས་ཀྱི་གསས་མཁར་རོ། །གཡུང་དྲུང་ལྷ་རྩེའི་
གསས་མཁར་ལས། གཡུང་དྲུང་ཐིག་ལེ་འོད་ཀྱི་མཁར། གཡུང་དྲུང་ལྷ་རྩེ་གསང་བའི་
མཁར། གཡུང་དྲུང་ཡོངས་སུ་རྫོགས་པའི་མཁར། བ་གམ་ལྷ་རྩེའི་གསས་མཁར་ལས།
འཕྱོ་མ་གླིང་དྲུག་གསས་ཀྱི་མཁར། འཕྱོ་མ་གླིང་བརྒྱད་གསས་ཀྱི་མཁར། སྡོང་པོ་
དགུ་འདུས་གསས་ཀྱི་མཁར། པདྨ་གླིང་ཆེན་གསས་མཁར་ལས། བྷ་ག་ཀློང་ཡངས་
གསས་ཀྱི་མཁར། དུར་ཁྲོད་མ་མོ་གསས་ཀྱི་མཁར། ཐུགས་རྗེ་ཉི་མ་གསས་ཀྱི་མཁར།
གཡུ་རྩེ་འོད་འབར་གསས་མཁར་ལས། བདུད་རྩི་འཁྱིལ་བ་གསས་ཀྱི་མཁར། ཕྲིན་
ལས་རྒྱ་མཚོ་གསས་ཀྱི་མཁར། ཡིད་བཞིན་མཛོད་ཆེན་གསས་ཀྱི་མཁར། མེ་རི་འབར་
བའི་གསས་མཁར་ལས། མེ་ལྕེ་གློག་ཕྲེང་གསས་ཀྱི་མཁར། གློག་དམར་མེ་འོད་གསས་
ཀྱི་མཁར། གསེར་རི་གསེར་འབར་གསས་ཀྱི་མཁར། ལྷུན་པོ་བརྩིགས་པ་གསས་
མཁར་ལས། འབུམ་པ་གླིང་ཆེན་གསས་ཀྱི་མཁར། རམ་པ་དུག་འདུལ་གསས་ཀྱི་
མཁར། རོལ་པ་མངོན་སྤྱོད་གསས་ཀྱི་མཁར། གསང་བ་མཛོད་ཆེན་གསས་མཁར་
ལས། ཉི་ཟེར་དྲྭ་བ་གསས་ཀྱི་མཁར། སྒྱུ་འཕྲུལ་དྲྭ་བ་གསས་ཀྱི་མཁར། མེ་དཔུང་དྭ་
བ་གསས་ཀྱི་མཁར། མཚོན་ཆ་མེ་དབལ་གསས་མཁར་ལས། རི་རོང་ནག་པོ་གསས་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཀྱི་མཁར། ཀ་བ་ནག་པོ་གསས་ཀྱི་མཁར། ཤ་འབལ་ནག་པོ་གསས་ཀྱི་མཁར། ཡན་
ལག་གསས་མཁར་ཉི་ཤུ་བདུན། ཉིང་ལག་བརྒྱ་དང་རྩ་བརྒྱད་དབྱེ། གསས་མཁར་
གསང་བའི་མཛོད་ཆེན་ནོ། །གསས་མཁར་དག་ལས་རྒྱུད་དུ་བྱུང་། དེ་ཡང་ཐམས་
ཅད་སྤྱི་སྤུངས་པས། རིན་ཆེན་སྤྱི་སྤུངས་གསས་མཁར་ལས། རྒྱུད་ཆེན་སྒྱུ་འཕྲུལ་དྲྭ་
བ་འབྱུང་། རྒྱུད་ཆེན་སྒྱུ་འཕྲུལ་དྲྭ་བ་ལས། རྩ་བའི་རྒྱུད་གསུམ་ཡན་ལག་དྲུག །ཉིང་
ལག་སུམ་ཅུ་རྩ་དྲུག་སྟེ། རྒྱུད་ཕྲན་བརྒྱ་དང་རྩ་བརྒྱད་དོ། །ལེའུ་ཁྲི་དང་དྲུག་སྟོང་
ཡོད། ལས་ཀྱི་ཁ་ཚར་འབུམ་ཕྲག་མཆིས། ཐོག་མར་རྩ་བའི་རྒྱུད་གསུམ་ལས། གསང་
བ་འདུས་པ་ཡབ་ཀྱི་རྒྱུད། གསང་བ་བསེན་ཐུབ་ཡུམ་གྱི་རྒྱུད། གསང་བ་དོན་གྲུབ་
སྲས་ཀྱི་རྒྱུད། དེ་ལས་ཡན་ལག་རྒྱུད་དྲུག་སྟེ། ནམ་མཁའ་མཛོད་ཆེན་ལྟ་བའི་རྒྱུད།
ཉི་འོད་སྙིང་པོ་སྒོམ་པའི་རྒྱུད། སྒྱུ་འཕྲུལ་དྲྭ་བ་སྤྱོད་པའི་རྒྱུད། སྲོག་འཛིན་ས་མ་ཡ་
ཡི་རྒྱུད། ཐིག་ལེ་དབྱིངས་ཆེན་ཡབ་ཀྱི་རྒྱུད། གསང་བ་ཐབས་ཆེན་མཐར་ཕྱིན་རྒྱུད།།
རྒྱུད་གསུམ་ཡན་ལག་དྲུག་ལས་སུ། སྡོང་པོ་དགུ་འདུས་རྒྱུད་ཀྱི་མཛོད། དེ་ལས་ཉིང་
ལག་གྱེས་པ་ནི། ཐོག་མར་ནམ་མཁའི་མཛོད་ཆེན་ལས། ཀུན་ཁྱབ་དབྱིངས་ཆེན་ལྟ་
བའི་རྒྱུད། རང་བཞིན་འོད་གསལ་སྒོམ་པའི་རྒྱུད། ཀུན་འབྱུང་རང་དག་སྤྱོད་པའི་
རྒྱུད། རྣམ་དག་དྲི་མེད་དམ་ཚིག་རྒྱུད། བྷ་ག་ཀློང་དབྱིངས་ཕྲིན་ལས་རྒྱུད། དབང་
བསྒྱུར་འཁོར་ལོ་དངོས་གྲུབ་རྒྱུད། གཉིས་པ་ཉི་འོད་སྙིང་པོ་ལ། ཁྱུང་ཆེན་ལྡིང་བ་ལྟ་
བའི་རྒྱུད། གསང་བ་དགུ་འཕར་སྒོམ་པའི་རྒྱུད། རྫུ་འཕྲུལ་དྲྭ་བ་སྤྱོད་པའི་རྒྱུད། འགུ་
ཡ་སྲོག་འཛིན་དམ་ཚིག་རྒྱུད། ལས་ཀྱི་ཐིག་ལེ་ཕྲིན་ལས་རྒྱུད། ཐབས་ཀྱི་ཞགས་པ་
དངོས་གྲུབ་རྒྱུད། གསུམ་པ་རྫུ་འཕྲུལ་དྲྭ་བ་ལ། སྤྱི་རྒྱ་རླབས་གཅོད་ལྟ་བའི་རྒྱུད།
ཐིག་ལེ་དབྱིངས་ཆེན་བསྒོམ་པའི་རྒྱུད། སྒྱུ་འཕྲུལ་འཁོར་ལོ་སྤྱོད་པའི་རྒྱུད། འབུམ་སྡེ་
ས་ཡ་དམ་ཚིག་རྒྱུད། སྲོག་གི་ཐིག་ལེ་ཕྲིན་ལས་རྒྱུད། གསང་བའི་ཞགས་པ་དངོས་
16

༼ང༽
མདོ་སྡེ། ཨ་དཀར་ཐེག་པའི་མདོ། །
གྲུབ་རྒྱུད། བཞི་པ་སྲོག་འཛིན་ས་ཡ་ལས། ཡེ་དབྱིངས་ལྷུན་གྲུབ་ལྟ་བའི་རྒྱུད།
མཉམ་ཉིད་འོད་གསལ་སྒོམ་པའི་རྒྱུད། ཐུགས་རྗེ་མངོན་རོལ་སྤྱོད་པའི་རྒྱུད། གཉིས་
མེད་བདེ་ཆེན་དམ་ཚིག་རྒྱུད། སྲོག་གི་འཁོར་ལོ་ཕྲིན་ལས་རྒྱུད། འོད་ཟེར་ཞགས་པ་
དངོས་གྲུབ་རྒྱུད། ལྔ་པ་ཐིག་ལེ་དབྱིངས་ཆེན་ལས། ནམ་མཁའ་སྤྱི་གཅོད་ལྟ་བའི་
རྒྱུད། ཡེ་ཤེས་འོད་གསལ་སྒོམ་པའི་རྒྱུད། སྒྱུ་འཕྲུལ་རླབས་ཆེན་སྤྱོད་པའི་རྒྱུད། ཨུ་
ཡ་གསང་བ་དམ་ཚིག་རྒྱུད། སྲོག་གི་སྤུ་གྲི་ཕྲིན་ལས་རྒྱུད། རྨད་བྱུང་གསང་བ་དངོས་
གྲུབ་རྒྱུད། དྲུག་པ་གསང་བ་ཐབས་ཆེན་ལས། གཡུང་དྲུང་ཡེ་ཁྱབ་ལྟ་བའི་རྒྱུད།
བསམ་གཏན་འོད་གསལ་སྒོམ་པའི་རྒྱུད། ཟུང་འཇུག་བདེ་ཆེན་སྤྱོད་པའི་རྒྱུད།
ཆགས་བྲལ་དྲི་མེད་དམ་ཚིག་རྒྱུད། སྲོག་གི་སག་བདར་ཕྲིན་ལས་རྒྱུད། འཕྲོ་འདུ་
ཀློང་ཆེན་དངོས་གྲུབ་རྒྱུད། དེ་ལྟར་སུམ་ཅུ་རྩ་དྲུག་ནི། ཡན་ལག་རྒྱུད་དུ་ཤེས་པའོ། །
ཉིང་ལག་བརྒྱ་དང་རྩ་བརྒྱད་ནི། སྐུ་གསུང་ཐུགས་ཀྱི་ཁྲོ་བོ་ལ། སྐུ་གསུང་ཐུགས་དང་
ཡོན་ཏན་དང༌། ཕྲིན་ལས་ལྔ་ལས་གྱེས་པ་ཡི། དཀྱིལ་འཁོར་ཆེན་པོ་ལྔ་ལྔ་སྟེ། ཡོངས་
སུ་རྫོགས་པས་བཅོ་ལྔར་ཤེས། བདུད་ལྔ་དུག་ལྔ་གནས་འགྱུར་ཞིང༌། ཚོགས་བརྒྱད་
ཡུལ་བརྒྱད་མངོན་རོལ་སྤྱོད། འབྱུང་བཞི་དུས་བཞི་དབང་བསྒྱུར་སྟོབས། ཁྲོ་རྒྱལ་
ཡབ་ཡུམ་སུམ་ཅུ་གཉིས། དེ་ལས་སོ་སོར་གྱེས་པ་ཡི། གཙོ་འཁོར་ལྔ་འགྱུར་བརྒྱད་ཅུ་
སྟེ། སྐུ་གསུང་ཐུགས་ཡོན་ཕྲིན་ལས་ལས། རྒྱུད་ཕྲན་ལྔ་ལྔར་བྱུང་བ་ཡི། ཉིང་ལག་
བརྒྱ་དང་རྩ་བརྒྱད་ཤེས། དེ་ཡི་ཆ་ལག་གྱུར་པ་ལ། བསྙེན་པའི་གཞི་མ་སྒོ་དགུ་དང་།
སྒྲུབ་པའི་ཡན་ལག་བཅོ་བརྒྱད་དང་། ལས་ཀྱི་མཐའ་བསྒྱུར་འཕྱོང་དང་བཅས། ལེའུ་
ཁྲི་དང་དྲུག་སྟོང་ལ། ཆ་ལག་འབུམ་ཕྲག་གྲངས་དང་བཅས། རིན་ཆེན་སྤྱི་སྤུངས་
མཛོད་ཆེན་ནོ། །གསང་བ་སྔགས་ཀྱི་ཡང་སྙིང་ཡིན། ཐམས་ཅད་འདུས་པའི་མདོ་རྩ་
ཡིན། མ་ལུས་འབྱུང་བའི་སྤྱི་ལུང་ཡིན། ཀུན་ཀ་ཚང་བའི་མཛོད་ཆེན་ཡིན། དེ་ཕྱིར་
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རིན་ཆེན་སྤྱི་སྤུངས་ཏེ། སྤྱི་སྤུངས་གསང་བའི་མཛོད་ཆེན་ཡིན། གསང་སྔགས་དོན་
ལྡན་གསང་བ་འདུས། གསང་བའི་མན་ངག་ཐུགས་ལ་ཆོངས། གསང་བའི་མཛོད་
ཆེན་འཛིན་པར་མཛོད། གསང་བ་སྔགས་ཀྱི་མཛོད་ཆེན་ལས། སྔགས་ལ་རྣམ་པ་
གསུམ་ཡིན་ཏེ། གསང་སྔགས་རིག་སྔགས་གཟུངས་སྔགས་དང་། ཕྱི་ནང་གསང་བ་
གསུམ་དུ་ཤེས། དེ་ལ་ཡན་ལག་རྣམ་པ་དྲུག །དྲག་པོའི་སྔགས་དང་བཟློག་པའི་
སྔགས། ཐིས་ཀྱི་སྔགས་དང་སྤུར་བའི་སྔགས། དམོད་པའི་རྗོད་སྔགས་བརྣག་པའི་
སྔགས། རྩ་བ་གསུམ་ལ་ཡན་ལག་དྲུག །སྡོང་པོ་དགུ་འདུས་དག་ཏུ་ཤེས། དེ་དག་
ཀུན་ལ་སྤྱི་རྒྱུག་པའི། ཞི་རྒྱས་དབང་དྲག་ལས་བཞི་རྒྱུན། ཕྲིན་ལས་རྣམ་བཞི་རྒྱུན་
ལས་འགྲེལ། གསང་སྔགས་གསང་བའི་དོན་དམ་ལ། ལས་བཞི་རྒྱུན་ལྔ་མ་འཛོམ་ན།
གསང་བ་སྔགས་ཀྱི་དོན་མ་མཆིས། དེ་ཕྱིར་ལས་བཞི་རྒྱུན་དུ་དབྱེ། ཉོན་མོངས་ལོག་
པ་སྤ་བཀོང་ཕྱིར། ཞི་བའི་ལས་སུ་ཤེས་པར་བྱ། ཐུགས་རྗེ་ཡོན་ཏན་ཕུན་ཚོགས་ཕྱིར། །
རྒྱས་པའི་ལས་སུ་ཤེས་པར་བྱ། སྣང་སྲིད་འཁོར་བ་ཟིལ་གནོན་ཕྱིར། དབང་གི་ལས་
སུ་ཤེས་པར་བྱ། དགྲ་བགེགས་ཉོན་མོངས་གནས་བསྒྲལ་ཕྱིར། དྲག་པོའི་ལས་སུ་ཤེས་
པར་བྱ། ཐམས་ཅད་ཐུགས་རྗེས་རྒྱུན་འདོགས་ཕྱིར། རྒྱུན་གྱི་ལས་སུ་ཤེས་པར་བྱ། དེ་
ལ་སྦྱོར་སྒྲོལ་རོལ་པ་གསུམ། མ་རྟོགས་ཉོན་མོངས་དུག་ལྔ་ནི། རྟོགས་པའི་དོན་ལ་
སྦྱོར་ནས་སུ། སྦྱོར་བའི་ལམ་ལ་ཞུགས་པ་ཡིས། སྦྱོར་བའི་ལས་མཐར་ཕྱིན་པའི་ཕྱིར། །
ཞེ་སྡང་བྱམས་པའི་ཀློང་དུ་སྦྱོར། རྣམ་ཤེས་ཕུང་པོ་དབྱིངས་སུ་སྒྲོལ། སྟོང་ཉིད་ཡེ་
ཤེས་དོན་ལ་རོལ། འདོད་ཆགས་སྦྱིན་པའི་ཀློང་དུ་སྦྱོར། ཚོར་བའི་ཕུང་པོ་དབྱིངས་སུ་
སྒྲོལ། སོར་རྟོགས་ཡེ་ཤེས་དོན་ལ་རོལ། གཏི་མུག་ཡེ་ཤེས་ཀློང་དུ་སྦྱོར། གཟུགས་ཀྱི་
ཕུང་པོ་དབྱིངས་སུ་སྒྲོལ། མེ་ལོང་ཡེ་ཤེས་དོན་ལ་རོལ། ང་རྒྱལ་ཞི་བའི་ཀློང་དུ་སྦྱོར། །
འདུ་བྱེད་ཕུང་པོ་དབྱིངས་སུ་སྒྲོལ། མཉམ་ཉིད་ཡེ་ཤེས་དོན་ལ་རོལ། ཕྲག་དོག་
18

མདོ་སྡེ། ཨ་དཀར་ཐེག་པའི་མདོ། ༼ང༽
ཡངས་པའི་ཀློང་དུ་སྦྱོར། འདུ་ཤེས་ཕུང་པོ་དབྱིངས་སུ་སྒྲོལ། བྱ་གྲུབ་ཡེ་ཤེས་དོན་ལ་
རོལ། གཟུགས་སྣང་སྒྱུ་མའི་ཀློང་དུ་སྦྱོར། མིག་གི་རྣམ་ཤེས་དབྱིངས་སུ་སྒྲོལ། ཀུན་
གསལ་ཡེ་ཤེས་དོན་ལ་རོལ། སྒྲ་ཚིག་འགག་མེད་ཀློང་དུ་སྦྱོར། རྣ་བའི་རྣམ་ཤེས་
དབྱིངས་སུ་སྒྲོལ། ཀུན་གསལ་ཡེ་ཤེས་དོན་ལ་རོལ། དྲི་ཚོར་སྟོང་ཉིད་ཀློང་དུ་སྦྱོར།
སྣ་ཡི་རྣམ་ཤེས་དབྱིངས་སུ་སྒྲོལ། ཀུན་ཚོར་ཡེ་ཤེས་དོན་ལ་རོལ། རོ་དྲུག་མྱོང་སྟོང་
ཀློང་དུ་སྦྱོར། ལྕེ་ཡི་རྣམ་ཤེས་དབྱིངས་སུ་སྒྲོལ། ཀུན་གྲོལ་ཡེ་ཤེས་དོན་ལ་རོལ། རེག་
བྱ་འགྱུར་མེད་ཀློང་དུ་སྦྱོར། ལུས་ཀྱི་རྣམ་ཤེས་དབྱིངས་སུ་སྒྲོལ། ཀུན་རྟོགས་ཡེ་ཤེས་
དོན་ལ་རོལ། སྒྲ་ཚིག་བློ་འདས་ཀློང་དུ་སྦྱོར། ངག་གི་རྣམ་ཤེས་དབྱིངས་སུ་སྒྲོལ།
ཀུན་གྲགས་ཡེ་ཤེས་དོན་ལ་རོལ། འགྱུ་བ་ཀུན་གཞིའི་ཀློང་དུ་སྦྱོར། ཡིད་ཀྱི་རྣམ་ཤེས་
དབྱིངས་སུ་སྒྲོལ། ཀུན་མཁྱེན་ཡེ་ཤེས་དོན་ལ་རོལ། བྱམས་སེམས་སྐྱེ་མེད་ཀློང་དུ་
སྦྱོར། སེམས་འབྱུང་མཚན་མ་དབྱིངས་སུ་སྒྲོལ། སེམས་ཉིད་ཡེ་ཤེས་དོན་ལ་རོལ། ཤ་
ནི་ས་ཡི་ཁམས་སུ་སྦྱོར། གཟུགས་ཀྱི་ཕུང་པོ་དབྱིངས་སུ་སྒྲོལ། འགྱུར་མེད་གཡུང་
དྲུང་དོན་ལ་རོལ། དབུགས་ནི་རླུང་གི་ཁམས་སུ་སྦྱོར། དབུགས་ཀྱི་ཕུང་པོ་དབྱིངས་
སུ་སྒྲོལ། ཀུན་འདེགས་ཡེ་ཤེས་དོན་ལ་རོལ། དྲོད་ནི་མེ་ཡི་ཁམས་སུ་སྦྱོར། དྲོད་ཀྱི་
ཕུང་པོ་དབྱིངས་སུ་སྒྲོལ། ཀུན་བསྐྱེད་ཡེ་ཤེས་དོན་ལ་རོལ། ཁྲག་ནི་ཆུ་ཡི་ཁམས་སུ་
སྦྱོར། ཁྲག་གི་ཕུང་པོ་དབྱིངས་སུ་སྒྲོལ། ཀུན་གསོ་ཡེ་ཤེས་དོན་ལ་རོལ། དེ་ཕྱིར་སྦྱོར་
སྒྲོལ་རོལ་པ་ཡིས། ཕུང་པོ་ལྔ་པོ་ཁྲོ་རྒྱལ་ཡབ། འབྱུང་བ་ལྔ་པོ་ཁྲོ་མོ་ཡུམ། ཚོགས་
བརྒྱད་རིག་པའི་ཁྲོ་བོ་བརྒྱད། ཡུལ་བརྒྱད་དབྱིངས་ཀྱི་ཁྲོ་མོ་བརྒྱད། སྐྱེ་བཞི་སྒོ་སྲུང་
སྒོ་བ་བཞི། དུས་བཞི་སྒོ་འབྱེད་སྒོ་མ་བཞི། སྤར་མ་ཉི་ཤུ་གྱད་དམག་ཚོགས། ལྟ་ཟུར་
མདུན་རྒྱབ་རྒྱལ་པོ་ལྕམ། དབུ་གཙུག་ལྕང་ལོ་རྫོགས་པའི་ཞིང་། བ་སྤུ་གྲངས་མེད་
སྤྲུལ་པའི་སྐུ། སྒྱུ་ལུས་ཕུང་པོ་གཞལ་ཡས་ཁང་། དོན་སྣོད་ལྔ་པོ་དབུ་རྩེ་ཏོག །
19

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཚོགས་བརྒྱད་གནས་བརྒྱད་སྒྲོལ་བའི་མཁར། དུས་བཞི་རྩ་སྒོ་སྒོ་རྒྱན་འབུར། བྱང་
ཁོག་སྟོང་པ་བར་ཁྱམས་གླིང་། རྨེན་བུ་དབྱིངས་ཀྱི་རྨང་གཞི་བརྟན། རྩ་རྒྱུད་ཀློང་གི་
དྲྭ་རྩིག་འབར། རྩིབ་མ་མཁའ་ཡི་ཡ་གད་གདེངས། མིག་སྙིང་སོ་སེན་ཟ་ར་ཚགས།
ཚིལ་བུ་གེ་ཤན་དར་བུ་ཁད། རྒྱུ་མ་ལྕགས་རི་སྐྱིན་འདངས་འཁྲིགས། ལྤགས་པ་
ཟངས་རི་རྨ་འདངས་གཡོ། ཁོར་ཡུག་ཆེན་པོ་མུ་ཁྱུད་གདལ། རྒྱ་ཁྱོན་དཔག་ཚད་
གཞལ་མི་དཔོག །དམ་རྫས་ཡེ་ཤེས་མཆོད་པ་ལྔ། བྱང་སེམས་སྟོང་པ་བོན་ཉིད་
མཆོད། ཞེ་སྡང་འཁོར་བ་རྩ་ནས་གཅོད། བྱམས་པའི་ཡེ་ཤེས་དོན་ལ་རོལ། སྐྱེ་མེད་
བོན་སྐུའི་ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་
ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། དྲི་ཆེན་གསལ་བས་མེ་ལོང་
མཆོད། གཏི་མུག་འཁོར་བ་རྩ་ནས་གཅོད། གསལ་བའི་ཡེ་ཤེས་དོན་ལ་རོལ། འགག་
མེད་རྫོགས་སྐུའི་ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ། བསོད་ནམས་
ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། དྲི་ཆུ་ལྗང་གུས་མཉམ་
ཉིད་མཆོད། ང་རྒྱལ་འཁོར་བ་རྩ་ནས་གཅོད། ཞི་བའི་ཡེ་ཤེས་དོན་ལ་རོལ། ངོ་བོ་
ཉིད་སྐུའི་ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་
ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། པདྨ་རག་ཏས་སོ་སོར་
མཆོད། འདོད་ཆགས་འཁོར་བ་རྩེ་ནས་གཅོད། སྦྱིན་པའི་ཡེ་ཤེས་དོན་ལ་རོལ།
གཉིས་མེད་སྤྲུལ་པའི་ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ། བསོད་
ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། གསང་ཤ་གལ་
ཆེན་བྱ་གྲུབ་མཆོད། ཕྲག་དོག་འཁོར་བ་རྩ་ནས་གཅོད། ཡངས་པའི་ཡེ་ཤེས་དོན་ལ་
རོལ། མངོན་པར་བྱང་ཆུབ་ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ།
བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། མིག་གི་
20

༼ང༽
མདོ་སྡེ། ཨ་དཀར་ཐེག་པའི་མདོ།
ཡུལ་རྣམས་གཟུགས་ཀྱིས་མཆོད། སྣ་ཚོགས་སྤྲུལ་པའི་བྱེ་བྲག་ཅན། བྱེ་བ་ས་ཡ་
བསམ་མི་ཁྱབ། གཟུགས་ཀྱི་འཁོར་བ་རྩ་ནས་གཅོད། ཡེ་ཤེས་ཀུན་གསལ་དོན་ལ་
རོལ། སྒྲིབ་མེད་ཡེ་གསལ་དབྱིངས་སུ་ཐིམ། གཉིས་སུ་མེད་པར་མཁའ་ལ་མཉམ།
བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། རྣ་བའི་
ཡུལ་རྣམས་སྒྲ་ཡིས་མཆོད། སྣ་ཚོགས་སྤྲུལ་པའི་བྱེ་བྲག་ཅན། བྱེ་བ་ས་ཡ་བསམ་མི་
ཁྱབ། སྒྲ་ཡི་འཁོར་བ་རྩ་ནས་གཅོད། ཡེ་ཤེས་ཀུན་གསན་དོན་ལ་རོལ། དངོས་མེད་
ཡེ་གྲགས་དབྱིངས་སུ་ཐིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་
ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། སྣ་ཡི་ཡུལ་རྣམས་དྲི་ཡིས་
མཆོད། སྣ་ཚོགས་སྤྲུལ་པའི་བྱེ་བྲག་ཅན། བྱེ་བ་ས་ཡ་བསམ་མི་ཁྱབ། སྣ་ཡི་འཁོར་བ་
རྩ་ནས་གཅོད། ཡེ་ཤེས་ཀུན་ཚོར་དོན་ལ་རོལ། རྒྱུན་མེད་ཡེ་ཐིམ་དབྱིངས་སུ་ཐིམ།
གཉིས་སུ་མེད་པར་མཁའ་ལ་མཉམ། བསོད་ནམས་ཡེ་ཤེས་ཚོགས་ཆེན་རྫོགས། ལྷ་
སྐུ་ཕྱག་རྒྱའི་ཕྲིན་ལས་གྲུབ། ལྕེ་ཡི་ཡུལ་རྣམས་རོ་ཡིས་མཆོད། སྣ་ཚོགས་སྤྲུལ་པའི་བྱེ་
བྲག་ཅན། བྱེ་བ་ས་ཡ་བསམ་མི་ཁྱབ། རོ་ཡི་འཁོར་བ་རྩ་ནས་གཅོད། ཡེ་ཤེས་ཀུན་
གྲོལ་དོན་ལ་རོལ། ཀུན་གྲོལ་བཅུད་བསྡུས་དབྱིངས་སུ་ཐིམ། གཉིས་སུ་མེད་པར་
མཁའ་ལ་མཉམ། བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་
ལས་གྲུབ། རེག་གི་ཡུལ་རྣམས་རྒྱན་གྱིས་མཆོད། སྣ་ཚོགས་སྤྲུལ་པའི་བྱེ་བྲག་ཅན།
བྱེ་བ་ས་ཡ་བསམ་མི་ཁྱབ། རེག་བྱའི་འཁོར་བ་རྩ་ནས་གཅོད། ཡེ་ཤེས་ཀུན་བརྟན་
དོན་ལ་རོལ། འགྱུར་མེད་ཡེ་བརྟན་དབྱིངས་སུ་ཐིམ། གཉིས་སུ་མེད་པར་མཁའ་ལ་
མཉམ། བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ།
ངག་གི་ཡུལ་རྣམས་མདངས་ཀྱིས་མཆོད། སྣ་ཚོགས་སྤྲུལ་པའི་བྱེ་བྲག་ཅན། བྱེ་བ་ས་
མངཡ་བསམ་མི་ཁྱབ། སྒྲ་ཚིག་འཁོར་བ་རྩ་ནས་གཅོད། ཡེ་ཤེས་ཀུན་གྲགས་དོན་ལ་རོལ།
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གྲགས་སྟོང་བརྗོད་འདས་དབྱིངས་སུ་ཐིམ། གཉིས་སུ་མེད་པར་མཁའ་ལ་མཉམ།
བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། ཡིད་ཀྱི་
ཡུལ་རྣམས་རོལ་པས་མཆོད། སྣ་ཚོགས་སྤྲུལ་པའི་བྱེ་བྲག་ཅན། བྱེ་བ་ས་ཡ་བསམ་མི་
ཁྱབ། འདུ་བྱེད་འཁོར་བ་རྩ་ནས་གཅོད། ཡེ་ཤེས་འགྱུར་མེད་དོན་ལ་རོལ། ཀུན་ཁྱབ་
རྫུ་འཕྲུལ་དབྱིངས་སུ་ཐིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་
ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། ཀུན་གཞི་ཡུལ་རྣམས་གཏེར་
གྱིས་མཆོད། སྣ་ཚོགས་སྤྲུལ་པའི་བྱེ་བྲག་ཅན། བྱེ་བ་ས་ཡ་བསམ་མི་ཁྱབ། འདུ་ཤེས་
འཁོར་བ་རྩ་ནས་གཅོད། ཡེ་ཤེས་ཀུན་སྙོམས་དོན་ལ་རོལ། ཀུན་སྙོམས་ཁྱབ་བདལ་
དབྱིངས་སུ་ཐིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་ཤེས་ཚོགས་
ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། ཉུར་བྱེད་མང་ས་ཤ་ཡིས་མཆོད།
གཟུགས་ཀྱི་ཕུང་པོ་རྩ་ནས་གཅོད། སྐྱེ་བཞིའི་འཁོར་བ་དབྱིངས་སུ་སྒྲོལ། དུས་བཞི་
ཀུན་གསལ་དོན་ལ་རོལ། རྒྱུ་བཞི་ཕུང་པོ་ཀློང་དུ་བསྟིམ། གཉིས་སུ་མེད་པར་མཁའ་
ལ་མཉམ། བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ།
ཕྲག་དོག་ཀིང་ཆེན་རུས་ཀྱིས་མཆོད། འདུ་བྱེད་ཕུང་པོ་རྩ་ནས་གཅོད། དྲེགས་པའི་
འཁོར་བ་དབྱིངས་སུ་སྒྲོལ། ཚད་མེད་བཞི་ལྡན་དོན་ལ་རོལ། བདག་འཛིན་ཕུང་པོ་
ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་ཤེས་ཚོགས་
ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། པུར་ལོང་ཀོ་རོ་ཙ་ཡིས་མཆོད། རྣམ་
ཤེས་ཕུང་པོ་རྩ་ནས་གཅོད། བྱིང་རྨུགས་འཁོར་བ་དབྱིངས་སུ་སྒྲོལ། སྒྲིབ་མེད་ཡེ་
ཤེས་དོན་ལ་རོལ། བླུན་རྨུགས་སྡུག་བསྔལ་ཀློང་དུ་བསྟིམ། གཉིས་སུ་མེད་པར་
མཁའ་ལ་མཉམ། བསོད་ནམས་ཡེ་ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་
མNལས་གྲུབ། ལིག་ཞི་རག་ཏ་ཁྲག་གིས་མཆོད། ཚོར་བའི་ཕུང་པོ་རྩ་ནས་གཅོད། སྲེད་

མདོ་སྡེ། ཨ་དཀར་ཐེག་པའི་མདོ།
ལེན་འཁོར་བ་དབྱིངས་སུ་སྒྲོལ། ཆགས་མེད་རྣམ་དག་དོན་ལ་རོལ། ཆགས་འཁོར་
ཉོན་མོངས་ཀློང་དུ་བསྟིམ། གཉིས་སུ་མེད་པར་མཁའ་ལ་མཉམ། བསོད་ནམས་ཡེ་
ཤེས་ཚོགས་ཆེན་རྫོགས། ལྷ་སྐུ་ཕྱག་རྒྱའི་ཕྲིན་ལས་གྲུབ། དེ་ལྟར་སྦྱོར་སྒྲོལ་རོལ་པ་
ཡིས། ལྷ་ལྔ་སྐུ་ལྔ་ཕྱག་རྒྱ་ལྔ། སྟོབས་ལྔ་རྫུ་འཕྲུལ་ཡེ་ཤེས་སྤྱན། མཁའ་ཀློང་རིག་པའི་
སྐུར་གྲུབ་ཅིང་། གསང་བའི་མན་ངག་མཐར་ཕྱིན་འགྱུར། གསང་སྔགས་དོན་ལྡན་
གསང་བ་འདུས། གསང་བའི་མན་ངག་ཐུགས་ལ་ཆོངས། གསང་བའི་མཛོད་ཆེན་
འཛིན་ནས་སུ། སེམས་ཅན་འགྲོ་ལ་སྨིན་པར་མཛོད། ཞེས་གསུངས་སོ། །
དེ་ནས་ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་ཉོན།
གསས་མཁར་གསང་བ་སྒོ་དགུ་ལས། རིན་ཆེན་སྤྱི་སྤུངས་སྔོན་སོང་ནས། གཡུང་དྲུང་
ལྷ་རྩེའི་གསས་མཁར་ལས། རྩ་བའི་རྒྱུད་གསུམ་ཡན་ལག་དྲུག །སྡོང་པོ་དགུ་རུ་ཤེས་
པར་བྱ། ཐོག་མར་རྩ་བའི་རྒྱུད་གསུམ་ལས། རྒྱལ་བ་འདུས་པ་སྐུ་ཡི་རྒྱུད། ཁྲི་བཞི་
ནམ་ཏིང་གསུང་གི་རྒྱུད། ཀུན་སྣང་ཁྱབ་པ་ཐུགས་ཀྱི་རྒྱུད། དེ་ལས་ཡན་ལག་གྱེས་པ་
ནི། གཡུང་དྲུང་ཡེ་ཁྱབ་ལྟ་བའི་རྒྱུད། གཡུང་དྲུང་འོད་གསལ་སྒོམ་པའི་རྒྱུད། གཡུང་
དྲུང་དྭ་བ་སྤྱོད་པའི་རྒྱུད། གཡུང་དྲུང་དམ་ཚིག་ལུ་གུ་རྒྱུད། གཡུང་དྲུང་ཡོངས་
རྫོགས་ཕྲིན་ལས་རྒྱུད། གཡུང་དྲུང་ཞགས་པ་དངོས་གྲུབ་རྒྱུད། རྒྱུད་དྲུག་སྡོང་པོ་དགུ་
རུ་འདུས། དེ་ལས་སོ་སོར་གྱེས་པ་ཡི། སྐུ་རྒྱུད་རྒྱལ་བ་འདུས་པ་ལ། ཞལ་ལྔ་རིགས་
ཀྱི་དཀྱིལ་འཁོར་ནས། སྐུ་ལྔ་རྫོགས་པའི་རྒྱུད་ཆེན་ལྔ། སྐྱེ་མེད་བོན་སྐུ་རབ་འབྱམས་
རྒྱུད། འགག་མེད་རྫོགས་སྐུ་མཐའ་ཡས་རྒྱུད། ངོ་བོ་ཉིད་སྐུ་མཉམ་ཉིད་རྒྱུད། ཅིར་
ཡང་སྤྲུལ་སྐུ་ཐབས་ཤེས་རྒྱུད། མངོན་པར་བྱང་ཆུབ་ཕྲིན་ལས་རྒྱུད། རྩ་བའི་རྒྱུད་
ཆེན་ལྔ་རུ་ཤེས། དེ་ཡི་ཡན་ལག་གྱུར་པ་ནི། ཕྱག་བཅུ་ཕྱོགས་བཅུ་འདུལ་བ་ཡི། ཕ་
རོལ་ཕྱིན་པའི་རྒྱུད་ཆེན་བཅུ། ཡིད་བཞིན་རྒྱ་མཚོ་སྦྱིན་པའི་རྒྱུད། རྣམ་དག་རྒྱ་མཚོ་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཚུལ་ཁྲིམས་རྒྱུད། མི་འགྱུར་རྒྱ་མཚོ་བཟོད་པའི་རྒྱུད། དབང་བསྒྱུར་རྒྱ་མཚོ་བརྩོན་
འགྲུས་རྒྱུད། ཏིང་འཛིན་རྒྱ་མཚོ་བསམ་གཏན་རྒྱུད། མཐའ་ཡས་རྒྱ་མཚོ་སྟོབས་ཀྱི་
རྒྱུད། གང་བ་རྒྱ་མཚོ་སྙིང་རྗེའི་རྒྱུད། མཉམ་ཉིད་རྒྱ་མཚོ་སྨོན་ལམ་རྒྱུད། དབང་
ལྡན་རྒྱ་མཚོ་ཐབས་ཀྱི་རྒྱུད། མི་ནུབ་རྒྱ་མཚོ་ཤེས་རབ་རྒྱུད། རྒྱུད་ཆེན་རྒྱ་མཚོ་སྡེ་བཅུ་
ལས། ལྷ་ཚོགས་གཙོ་འཁོར་དགུ་དགུ་སྟེ། ཡང་འཁོར་འབུམ་ཕྲག་བཅུ་རུ་ཤེས། དེ་
ཡི་ཉིང་ལག་གྱུར་པ་ནི། ཞབས་བཞིས་སྐྱེ་བཞི་གནོན་པའི་ཕྱིར། ངན་སོང་དོང་སྤྲུག་
རྒྱུད་ཆེན་བཞི། ཀུན་བཟང་ལུང་ཆེན་བྱམས་པའི་རྒྱུད། གནས་འདྲེན་ཆོ་ག་དགའ་
བའི་རྒྱུད། མཉམ་སྦྱོར་ཆེན་པོ་བཏང་སྙོམས་རྒྱུད། རིགས་དྲུག་རྒྱུད་སྦྱོར་སྙིང་རྗེའི་
རྒྱུད། ཚད་མེད་བཞི་ཡི་གཞུང་ལས་འགྲེལ། སྐུ་རྒྱུད་བཅུ་དགུར་ཤེས་པའོ། །གསུང་
རྒྱུད་ཁྲི་བཞི་ནམ་ཏིང་ལ། སྐུ་གསུང་ཐུགས་ཡོན་ཕྲིན་ལས་ལྔ། སྲིད་པ་རབ་འབྱམས་
སྐུ་ཡི་རྒྱུད། ཡེ་ཤེས་རབ་འབྱམས་གསུང་གི་རྒྱུད། ཐིག་ལེ་རབ་འབྱམས་ཐུགས་ཀྱི་རྒྱུད།
ཡིད་བཞིན་རབ་འབྱམས་ཡོན་ཏན་རྒྱུད། སྒྱུ་འཕྲུལ་རབ་འབྱམས་ཕྲིན་ལས་རྒྱུད། རྩ་
བའི་རྒྱུད་ཆེན་དེ་དག་ལས། ཡན་ལག་རྒྱུད་ཆེན་བརྒྱད་དུ་གྱེས། ཀུན་གསལ་སྒྲོན་
མ་སྤྱན་གྱི་རྒྱུད། ཀུན་གསན་དངོས་མེད་སྙན་གྱི་རྒྱུད། ཀུན་ཚོར་ངད་ལྡན་ཤངས་ཀྱི་
རྒྱུད། ཀུན་གྲོལ་བཅུད་སྡུད་ལྗགས་ཀྱི་རྒྱུད། ཀུན་བརྟན་འགྱུར་མེད་སྐུ་ཡི་རྒྱུད། ཀུན་
གྲགས་ཚངས་པ་གསུང་གི་རྒྱུད། ཀུན་ཁྱབ་རྫུ་འཕྲུལ་ཡིད་ཀྱི་རྒྱུད། ཀུན་སྙོམས་ཁྱབ་
བདལ་ཐུགས་ཀྱི་རྒྱུད། ཚོགས་བརྒྱད་ཡེ་ཤེས་ལྷུན་ལ་རྫོགས། ཡུལ་བརྒྱད་བག་ཆགས་
དབྱིངས་སུ་གཞོམ། ཡན་ལག་བརྒྱད་དུ་ཤེས་པར་བྱ། དེ་ལས་ཉིང་ལག་རྣམ་པ་བཞི།
འཁོར་ལོ་དབང་བསྒྱུར་ཕྱག་གི་རྒྱུད། ས་བཅུ་ཟིལ་གནོན་ཞབས་ཀྱི་རྒྱུད། ཡེ་ཤེས་
ཟང་ཐལ་པུ་ཙམ་རྒྱུད། སྲིད་ཞི་འཁོར་བ་དོང་སྤྲུག་རྒྱུད། སྐྱེ་བཞི་བག་ཆགས་གཏན་
འཇོམས་ཤིང་། བདུད་བཞི་ཉོན་མོངས་སྤ་བཀོང་ནས། སྐུ་བཞི་ཕྲིན་ལས་ལྷུན་གྲུབ་
24

མདོ་སྡེ། ཨ་དཀར་ཐེག་པའི་མདོ། །
སྟེ། དུས་བཞི་འགྲོ་བའི་ཁ་ལོ་བསྒྱུར། གསུང་རྒྱུད་བཅུ་བདུན་དག་ཏུ་ཤེས། ཐུགས་
རྒྱུད་ཀུན་སྣང་ཁྱབ་པ་ལསརས།། སྐུ་གསུང་ཡོན་ཏན་ཕྲིན་ལས་ཐུགས། ཡོངས་སུ་རྫོགས་
པ་སྐུ་ཡི་རྒྱུད། མཉམ་ཉིད་ངང་གནས་ཡོན་ཏན་རྒྱུད། བྱེ་བྲག་དངོས་མེད་གསུང་
གི་རྒྱུད། བྱ་གྲུབ་ཡེ་ཤེས་ཕྲིན་ལས་རྒྱུད། རྣམ་སྣང་རྒྱལ་པོ་ཐུགས་ཀྱི་རྒྱུད། རྩ་བའི་
རྒྱུད་ཆེན་དེ་དག་ལས། ཡན་ལག་རྒྱུད་ཆེན་དྲུག་ཏུ་གྱེས། ཚོགས་བརྒྱད་རིག་པ་
གནས་དག་རྒྱུད། ཡུལ་བརྒྱད་བག་ཆགས་གཏན་འཇོམས་རྒྱུད། འདུལ་བ་གཤེན་
དྲུག་ཐབས་ཀྱི་རྒྱུད། དུག་སེལ་ལྷ་གསུམ་སྨན་གྱི་རྒྱུད། མེ་ཏོག་མ་བཞི་དབུ་མའི་རྒྱུད།
དུས་བཞི་རྒྱལ་མོ་ཀློང་གི་རྒྱུད། དེ་ལས་ཉིང་ལག་རྣམ་པ་བཞི། ཕྲིན་ལས་རྣམ་པ་
བཞི་རུ་སྟེ། ཞི་བ་ཉོན་མོངས་སྤ་བཀོང་རྒྱུད། རྒྱས་པ་ཚེ་ནོར་དཔལ་གྱི་རྒྱུད། དབང་
བསྒྱུར་མཆོག་ཐུན་དངོས་གྲུབ་རྒྱུད། དྲག་པོ་ཞི་ཁྲོ་གནས་འགྱུར་རྒྱུད། ཐུགས་རྒྱུད་
བཅོ་ལྔར་ཤེས་པ་སྟེ། ལྔ་བཅུ་རྩ་གཉིས་རྒྱུད་ཀྱི་རྒྱལ། སྐུ་གསུང་ཐུགས་ཀྱི་ཞི་ལྷ་ལ།
སུམ་ཅུ་རྩ་བརྒྱད་བཞི་བཅུ་ལྔ། བརྒྱ་དང་རྩ་བརྒྱད་གཙོ་དང་འཁོར། བྱེ་བ་ས་ཡ་
བསམ་མི་ཁྱབ། འཕྲུལ་ཆེན་ཞི་བའི་རྒྱུད་དུ་ཤེས། དུག་ལྔ་ཉོན་མོངས་སྤ་བཀོང་ཞིང་།
ཡེ་ཤེས་ལྔ་ལྡན་ལྷུན་གྱིས་གྲུབ། རྒྱུད་ཕྲན་བརྒྱ་དང་རྩ་བརྒྱད་སྟེ། ཡན་ལག་སྟོང་དང་
རྩ་གཉིས་སོ། །གསང་སྔགས་དོན་ལྡན་གསང་བ་འདུས། གསང་བའི་མན་ངག་ཐུགས་
ལ་ཆོངས། གསང་བའི་མཛོད་ཆེན་འཛིན་ནས་སུ། སེམས་ཅན་འགྲོ་ལ་སྨིན་པར་
མཛོད། ཅེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། བ་གམ་ལྷ་རྩེའི་གསས་མཁར་ལ། རྩ་བའི་རྒྱུད་གསུམ་
ཡན་ལག་དྲུག །སྡོང་པོ་དགུ་རུ་ཤེས་པར་བྱ། ཐོག་མར་རྩ་བའི་རྒྱུད་གསུམ་ལས།
ཁམས་གསུམ་རྣམ་རྒྱལ་སྐུ་ཡི་རྒྱུད། རིག་པ་ཁུ་བྱུག་གསུང་གི་རྒྱུད། ཡེ་ཤེས་ཉི་མ་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཐུགས་ཀྱི་རྒྱུད། དེ་ལ་ཡན་ལག་སྡེ་དྲུག་སྟེ། སྤྱི་རྗེ་ཁྱུང་ཆེན་ལྟ་བའི་རྒྱུད། འོད་སྟོང་
འབར་བ་སྒོམ་པའི་རྒྱུད། ཐབས་ལྡན་མངོན་རོལ་སྤྱོད་པའི་རྒྱུད། གཉིས་མེད་ས་ཡ་
དམ་ཚིག་རྒྱུད། དབང་བསྒྱུར་འཁོར་ལོ་ཕྲིན་ལས་རྒྱུད། ཐབས་ཀྱི་ཐིག་ལེ་དངོས་གྲུབ་
རྒྱུད། དེ་ལྟར་སྡོང་པོ་དགུ་རུ་ཤེས། དེ་ལས་སོ་སོར་གྱེས་པ་ཡི། སྐུ་རྒྱུད་ཁམས་གསུམ་
རྣམ་རྒྱལ་ལས། སྐུ་གསུང་ཡོན་ཏན་ཕྲིན་ལས་ཐུགས། ཡེ་ཤེས་ཟིལ་གནོན་སྐུ་ཡི་རྒྱུད།
གདང་གྲགས་ངར་ཆེན་གསུང་གི་རྒྱུད། རྔམ་ཆེན་འབར་བ་ཐུགས་ཀྱི་རྒྱུད། གར་གྱི་
དབང་ཕྱུག་ཡོན་ཏན་རྒྱུད། སྤུ་གྲི་རེག་ཆོད་ཕྲིན་ལས་རྒྱུད། སྐུ་རྒྱུད་ལྔ་རུ་ཤེས་པར་
བྱ། གསུང་རྒྱུད་རིག་པ་ཁུ་བྱུག་ལས། སྐུ་གསུང་ཡོན་ཏན་ཕྲིན་ལས་ཐུགས། གསང་
མཆོག་རྒྱལ་པོ་སྐུ་ཡི་རྒྱུད། གསང་བ་ཁུ་བྱུག་གསུང་གི་རྒྱུད། གསང་བ་འདུས་པ་
ཐུགས་ཀྱི་རྒྱུད། གསང་བ་ཡིད་བཞིན་ཡོན་ཏན་རྒྱུད། གསང་བ་མངོན་རོལ་ཕྲིན་ལས་
རྒྱུད། གསུང་རྒྱུད་ལྔ་རུ་ཤེས་པའོ། །ཐུགས་རྒྱུད་ཡེ་ཤེས་ཉི་མ་ལས། སྐུ་གསུང་ཡོན་
ཏན་ཕྲིན་ལས་ཐུགས། ཁྲོ་གསས་རོལ་པ་སྐུ་ཡི་རྒྱུད། གནམ་གསས་རོལ་པ་གསུང་
གི་རྒྱུད། དབྱིངས་གསས་རོལ་པ་ཐུགས་ཀྱི་རྒྱུད། གར་གསས་རོལ་པ་ཡོན་ཏན་རྒྱུད།
རྒོད་གསས་རོལ་པ་ཕྲིན་ལས་རྒྱུད། ཐུགས་རྒྱུད་ལྔ་རུ་ཤེས་པ་སྟེ། རྒྱུད་ཆེན་ཉི་ཤུ་རྩ་
བཞི་ལས། རྒྱུད་ཕྲན་དྲུག་ཅུ་རྩ་བརྒྱད་སྟེ། ཚེ་ནོར་དབང་ཐང་དཔལ་དང་བཅས།
ཞི་རྒྱས་དབང་དྲག་ལས་བཞི་རྒྱུན། ལས་ཀྱི་ཕོ་ཉ་དབལ་མོ་བཅས། ཕ་རྒྱུད་སྡོང་པོ་
དགུ་འདུས་ཏེ། གསང་བ་སྔགས་ཀྱི་སྡོང་པོའོ། །གསང་སྔགས་དོན་ལྡན་གསང་བ་
འདུས། གསང་བའི་མན་ངག་ཐུགས་ལ་ཆོངས། གསང་བའི་མཛོད་ཆེན་འཛིན་ནས་
སུ། སེམས་ཅན་འགྲོ་ལ་སྨིན་པར་མཛོད། ཅེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། པདྨ་ཀློང་ཆེན་གསས་མཁར་ལས། རྩ་བའི་རྒྱུད་གསུམ་
26

༼ང༽
མདོ་སྡེ། ཨ་དཀར་ཐེག་པའི་མདོ།
ཡན་ལག་དྲུག །སྡོང་པོ་དགུ་རུ་ཤེས་པ་སྟེ། ཐོག་མར་རྩ་བའི་རྒྱུད་གསུམ་ལས། ཤེས་
རབ་ཕར་ཕྱིན་སྐུ་ཡི་རྒྱུད། ཐུགས་རྗེ་ཉི་མ་གསུང་གི་རྒྱུད། བྷ་ག་ཀློང་ཆེན་ཐུགས་ཀྱི་
རྒྱུད། དེ་ལ་ཡན་ལག་དྲུག་ཏུ་སྟེ། ཐིག་ལེ་དབྱིངས་ཆེན་ལྟ་བའི་རྒྱུད། ཐིག་ལེ་འོད་
གསལ་སྒོམ་པའི་རྒྱུད། ཐིག་ལེ་ཐབས་ལྡན་སྤྱོད་པའི་རྒྱུད། ཐིག་ལེ་གཟི་ལྡན་དམ་
ཚིག་རྒྱུད། ཐིག་ལེ་མངོན་རོལ་ཕྲིན་ལས་རྒྱུད། ཐིག་ལེ་ཉག་གཅིག་དངོས་གྲུབ་རྒྱུད།
སྡོང་པོ་དགུ་རུ་ཤེས་པའོ། །དེ་ལས་སོ་སོར་གྱེས་པ་ནི། སྐུ་རྒྱུད་ཤེས་རབ་ཕར་ཕྱིན་
ལ། རྒྱུད་ཆེན་བཅུ་རུ་ཤེས་པ་སྟེ། འདོད་དགུ་ཕུན་ཚོགས་སྦྱིན་པའི་རྒྱུད། ཆགས་
མེད་རྣམ་དག་ཚུལ་ཁྲིམས་རྒྱུད། སྣང་བ་ལམ་ཁྱེར་བཟོད་པའི་རྒྱུད། གཡུང་དྲུང་
ཐེམ་སྐས་བརྩོན་འགྲུས་རྒྱུད། ཅོག་བཞག་མཉམ་གནས་བསམ་གཏན་རྒྱུད། སྒྱུ་མ་
རྟུལ་ཞུགས་སྟོབས་ཀྱི་རྒྱུད། འཇིགས་པ་བརྒྱད་སྐྱོབས་སྙིང་རྗེའི་རྒྱུད། སྨོན་འཇུག་
ཆེན་པོ་སྨོན་ལམ་རྒྱུད། སྙོམ་འཇུག་བདེ་བ་ཐབས་ཀྱི་རྒྱུད། ལམ་ལྔ་ས་བཅུ་ཤེས་རབ་
རྒྱུད། སྐུ་རྒྱུད་བཅུ་རུ་ཤེས་པར་བྱ། གསུང་རྒྱུད་ཐུགས་རྗེ་ཉི་མ་ལས། སྐུ་གསུང་ཡོན་
ཏན་ཕྲིན་ལས་ཐུགས། མཁའ་གསལ་ཉི་མ་སྐུ་ཡི་རྒྱུད། རང་བཞིན་ཉི་མ་གསུང་གི་
རྒྱུད། ཡེ་ཤེས་ཉི་མ་ཐུགས་ཀྱི་རྒྱུད། ཡིད་བཞིན་ཉི་མ་ཡོན་ཏན་རྒྱུད། རྫུ་འཕྲུལ་ཉི་མ་
ཕྲིན་ལས་རྒྱུད། གསུང་རྒྱུད་ལྔ་རུ་ཤེས་པར་བྱ། ཐུགས་རྒྱུད་བྷ་ག་ཀློང་ཆེན་ལས། སྐུ་
གསུང་ཡོན་ཏན་ཕྲིན་ལས་ཐུགས། བོན་ཉིད་འབྱམས་ཡས་སྐུ་ཡི་རྒྱུད། རང་བཞིན་
ཁྱབ་བདལ་གསུང་གི་རྒྱུད། ངང་ཉིད་བྱམས་མ་ཐུགས་ཀྱི་རྒྱུད། དཔག་མེད་མཐའ་
ཡས་ཡོན་ཏན་རྒྱུད། དུར་ཁྲོད་མ་མོ་ཕྲིན་ལས་རྒྱུད། ཐུགས་རྒྱུད་ལྔ་རུ་ཤེས་པ་སྟེ།
རྒྱུད་ཆེན་ཉི་ཤུ་རྩ་དགུ་ལ། རྒྱུད་ཕྲན་ལེའུ་སུམ་བརྒྱ་དྲུག ། མ་རྒྱུད་ཐུགས་རྗེར་གྱེས་
པར་ཤེས། མཆོག་ཐུན་དངོས་གྲུབ་འབྱུང་གནས་སོ། །འདིར་ཡང་ཐབས་ཤེས་ཟུང་དུ་
འབྲེལ། བདེ་སྟོང་ཐིག་ལེ་ཟུང་དུ་ཆུད། ཕྱི་མར་བླ་མེད་མཆོག་ལ་གཞོལ། ཤེས་རབ་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཕ་རོལ་ཕྱིན་པ་འཐོབ། གསང་སྔགས་དོན་ལྡན་གསང་བ་འདུས། གསང་བའི་མན་
ངག་ཐུགས་ལ་ཆོངས། གསང་བའི་མཛོད་ཆེན་འཛིན་ནས་སུ། སེམས་ཅན་འགྲོ་ལ་
སྨིན་པར་མཛོད། ཅེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། གཡུ་རྩེ་འོད་འབར་གསས་མཁར་ལས། རྩ་བའི་རྒྱུད་
གསུམ་ཡན་ལག་དྲུག །སྡོང་པོ་དགུ་རུ་ཤེས་པ་སྟེ། ཐོག་མར་རྩ་བའི་རྒྱུད་གསུམ་
ལས། ཡིད་བཞིན་མཛོད་ཆེན་སྐུ་ཡི་རྒྱུད། བདུད་རྩི་འཁྱིལ་པ་གསུང་གི་རྒྱུད། ཕྲིན་
ལས་རྒྱ་མཚོ་ཐུགས་ཀྱི་རྒྱུད། དེ་ལས་ཡན་ལག་རྒྱུད་དྲུག་སྟེ། ཤེས་རབ་ཀློང་ཆེན་ལྟ་
བའི་རྒྱུད། ཡེ་ཤེས་རྩེ་མོ་སྒོམ་པའི་རྒྱུད། ཐབས་ཆེན་བདེ་སྐྱོང་སྤྱོད་པའི་རྒྱུད། ཨུ་ཡ་
ཨ་ཏི་དམ་ཚིག་རྒྱུད། རྣམ་སྤྱོད་ཀུན་རོལ་ཕྲིན་ལས་རྒྱུད། སྐུ་གསུམ་ལྷུན་གྲུབ་དངོས་
གྲུབ་རྒྱུད། སྡོང་པོ་དགུ་རུ་ཤེས་པའོ། །དེ་ལས་སོ་སོར་གྱེས་པ་ནི། སྐུ་རྒྱུད་ཡིད་
བཞིན་མཛོད་ཆེན་ལས། སྐུ་གསུང་ཡོན་ཏན་འཕྲིན་ལས་ཐུགས། རིན་ཆེན་འབར་
བ་སྐུ་ཡི་རྒྱུད། ཡིད་བཞིན་ནོར་བུ་གསུང་གི་རྒྱུད། ཡིད་བཞིན་བདེ་མཆོག་ཐུགས་ཀྱི་
རྒྱུད། ཡིད་བཞིན་དབང་ཕྱུག་ཡོན་ཏན་རྒྱུད། ཡིད་བཞིན་རོལ་པ་ཕྲིན་ལས་རྒྱུད། སྐུ་
རྒྱུད་ལྔ་རུ་ཤེས་པར་བྱ། གསུང་རྒྱུད་བདུད་རྩི་འཁྱིལ་པ་ལས། སྐུ་གསུང་ཡོན་ཏན་
ཕྲིན་ལས་ཐུགས། དབང་དྲག་འབར་བ་སྐུ་ཡི་རྒྱུད། དབང་ཆེན་ཟིལ་གནོན་གསུང་
གི་རྒྱུད། དབང་བསྒྱུར་འཁོར་ལོ་ཐུགས་ཀྱི་རྒྱུད། དབང་མཛད་དཔའ་བོ་ཡོན་ཏན་
རྒྱུད། དབང་སྒྲོལ་དྲག་པོ་ཕྲིན་ལས་རྒྱུད། གསུང་རྒྱུད་ལྔ་རུ་ཤེས་པའོ། །ཐུགས་རྒྱུད་
ཕྲིན་ལས་རྒྱ་མཚོ་ལས། སྐུ་གསུང་ཡོན་ཏན་ཕྲིན་ལས་ཐུགས། ཨ་དཀར་ཚོགས་ཆེན་
སྐུ་ཡི་རྒྱུད། ཚེ་གཡང་ཚོགས་ཆེན་གསུང་གི་རྒྱུད། ཡེ་ཤེས་ཚོགས་ཆེན་ཐུགས་ཀྱི་རྒྱུད།
དབང་བསྒྱུར་ཚོགས་ཆེན་ཡོན་ཏན་རྒྱུད། ལས་ཀྱི་ཚོགས་ཆེན་ཕྲིན་ལས་རྒྱུད། ཐུགས་
28

མདོ་སྡེ། ཨ་དཀར་ཐེག་པའི་མདོ། །
རྒྱུད་ལྔ་རུ་ཤེས་པ་སྟེ། རྒྱུད་ཆེན་ཉི་ཤུ་རྩ་ལྔ་ལ། རྒྱུད་ཕྲན་ལེའུ་ཉིས་བརྒྱ་མངའ། དེ་
ལ་ཆ་ལག་གྲངས་དང་བཅས། གསང་བ་སྔགས་ཀྱི་ཡང་སྙིང་སྟེ། སྲས་རྒྱུད་ཡིད་
བཞིན་ནོར་བུ་ཡིན། གསང་སྔགས་དོན་ལྡན་གསང་བ་འདུས། གསང་བའི་མན་ངག་
ཐུགས་ལ་ཆོངས། གསང་བའི་མཛོད་ཆེན་འཛིན་ནས་སུ། སེམས་ཅན་འགྲོ་ལ་སྨིན་
པར་མཛོད། ཅེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། མེ་རི་འབར་བའི་གསས་མཁར་ལ། རྩ་བའི་རྒྱུད་གསུམ་
ཡན་ལག་དྲུག །ཐོག་མར་རྩ་བའི་རྒྱུད་གསུམ་ལས། མེ་ལྕེ་གློག་ཕྲེང་སྐུ་ཡི་རྒྱུད། གློག་
མར་མེ་འོད་གསུང་གི་རྒྱུད། གསེར་རི་གསེར་མཁར་ཐུགས་ཀྱི་རྒྱུད། དེ་ལས་ཡན་
ལག་དྲུག་ཏུ་སྟེ། མཉམ་ཉིད་ཁྱབ་བདལ་ལྟ་བའི་རྒྱུད། ཡེ་ཤེས་ངང་གནས་སྒོམ་
པའི་རྒྱུད། ཐུགས་རྗེ་མཉམ་སྦྱོར་སྤྱོད་པའི་རྒྱུད། དགྱེས་པ་ཀུན་རོལ་དམ་ཚིག་རྒྱུད།
དཔག་བསམ་རྒྱ་མཚོ་ཕྲིན་ལས་རྒྱུད། རྨད་འབྱུང་གསང་བ་དངོས་གྲུབ་རྒྱུད། སྡོང་
པོ་དགུ་འདུས་ལྟར་དུ་ཤེས། དེ་ལས་སོ་སོར་གྱེས་པ་ཡི། སྐུ་རྒྱུད་མེ་ལྕེ་གློག་ཕྲེང་ལས།
སྐུ་གསུང་ཡོན་ཏན་ཕྲིན་ལས་ཐུགས། དབལ་ཆེན་འོད་དཔུང་སྐུ་ཡི་རྒྱུད། དབང་རྗེ་
ཀུན་ཁྱབ་གསུང་གི་རྒྱུད། ཡེ་རྗེ་ལྷ་དཔལ་ཐུགས་ཀྱི་རྒྱུད། ཡེ་དབང་མགོན་པོ་ཡོན་
ཏན་རྒྱུད། མཐུ་ལྡན་ཀུན་འཇོམས་ཕྲིན་ལས་རྒྱུད། སྐུ་རྒྱུད་ལྔ་རུ་ཤེས་པའོ། །གསུང་
རྒྱུད་གློག་དམར་མེ་འོད་ལས། སྐུ་གསུང་ཡོན་ཏན་ཕྲིན་ལས་ཐུགས། མེ་རི་ཡོངས་
རྫོགས་སྐུ་ཡི་རྒྱུད། མེ་འོད་འཕྲོ་བ་གསུང་གི་རྒྱུད། མེ་རི་འཁྱིལ་པ་ཐུགས་ཀྱི་རྒྱུད། མེ་
རི་ཡོངས་རྩེ་ཡོན་ཏན་རྒྱུད། མེ་རི་གྱད་ཕུར་ཕྲིན་ལས་རྒྱུད། གསུང་རྒྱུད་ལྔ་རུ་ཤེས་
པའོ། །ཐུགས་རྒྱུད་གསེར་རི་གསེར་མཁར་ལས། སྐུ་གསུང་ཡོན་ཏན་ཕྲིན་ལས་ཐུགས།
གསང་བ་ཚོགས་ཆེན་སྐུ་ཡི་རྒྱུད། གསང་བ་གྲགས་ཆེན་གསུང་གི་རྒྱུད། གསང་བ་
29

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཐབས་ཆེན་ཐུགས་ཀྱི་རྒྱུད། གསང་བ་ཐིས་ཆེན་ཡོན་ཏན་རྒྱུད། གསང་བ་རོལ་ཆེན་
ཕྲིན་ལས་རྒྱུད། ཐུགས་རྒྱུད་ལྔ་རུ་ཤེས་པའོ། །རྒྱུད་ཆེན་ཉི་ཤུ་རྩ་བཞི་ལ། རྒྱུད་ཕྲན་
བརྒྱད་ཅུ་རྩ་གཉིས་ཏེ། ལེའུ་ལྔ་སྟོང་ལྔ་བརྒྱ་ཡོད། ཆ་ལག་བྱེ་བ་ས་ཡ་བཅས། ཛཱ་
དང་ཐིས་ཀྱི་ལས་གཞུང་སྟེ། ཕོ་རྒྱུད་མོ་རྒྱུད་བསམ་མི་ཁྱབ། མ་མོ་བྱེ་བ་ས་ཡ་བཅས།
གསང་སྔགས་དོན་ལྡན་གསང་བ་འདུས། གསང་བའི་མན་ངག་ཐུགས་ལ་ཆོངས།
གསང་བའི་མཛོད་ཆེན་འཛིན་ནས་སུ། སེམས་ཅན་འགྲོ་ལ་སྨིན་པར་མཛོད། ཅེས་
གསུངས་སོ། །ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན།
གསས་མཁར་གསང་བ་སྒོ་དགུ་ཡི། ལྷུན་པོ་བརྩིགས་པའི་གསས་མཁར་ལས། རྩ་བའི་
རྒྱུད་གསུམ་ཡན་ལག་དྲུག །ཐོག་མར་རྩ་བའི་རྒྱུད་གསུམ་ལས། འབུམ་པ་ཀློང་ཆེན་
སྐུ་ཡི་རྒྱུད། རམ་པ་དུག་འདུལ་གསུང་གི་རྒྱུད། རོལ་པ་མངོན་སྤྱོད་ཐུགས་ཀྱི་རྒྱུད།
དེ་ཡི་ཡན་ལག་སྡེ་དྲུག་ནི། སྣང་སྲིད་ཀུན་ཁྱབ་ལྟ་བའི་རྒྱུད། སྣང་གསལ་སྒྲོན་མ་
སྒོམ་པའི་རྒྱུད། སྣ་ཚོགས་ཀུན་རོལ་སྤྱོད་པའི་རྒྱུད། ཡེ་ཤེས་གསང་བ་དམ་ཚིག་རྒྱུད།
བདུད་བཞི་རྩ་གཅོད་ཕྲིན་ལས་རྒྱུད། སྐུ་བཞི་ལྷུན་གྲུབ་དངོས་གྲུབ་རྒྱུད། སྡོང་པོ་
དགུ་འདུས་ལྟར་དུ་ཤེས། དེ་ལས་སོ་སོར་གྱེས་པ་ནི། སྐུ་རྒྱུད་འབུམ་པ་ཀློང་ཆེན་ལས།
སྐུ་གསུང་ཡོན་ཏན་ཕྲིན་ལས་ཐུགས། མེ་རི་དགུ་འབུམ་སྐུ་ཡི་རྒྱུད། མེ་ལྕེ་དགུ་བསྒྲིལ་
གསུང་གི་རྒྱུད། སྣང་བ་ཀུན་ཁྱབ་ཐུགས་ཀྱི་རྒྱུད། མེ་མཚོ་དམར་ནག་ཡོན་ཏན་རྒྱུད།
མེ་དཔུང་ཡོངས་རྫོགས་ཕྲིན་ལས་རྒྱུད། སྐུ་རྒྱུད་ལྔ་རུ་ཤེས་པར་བྱ། གསུང་རྒྱུད་རམ་
པ་དུག་འདུལ་ལས། སྐུ་གསུང་ཡོན་ཏན་ཕྲིན་ལས་ཐུགས། གཤེད་ནག་རམ་པ་སྐུ་ཡི་
རྒྱུད། དབང་དྲག་རམ་པ་གསུང་གི་རྒྱུད། ཡེ་ཤེས་ཟིལ་གནོན་ཐུགས་ཀྱི་རྒྱུད། ཁམས་
གསུམ་ང་རྒྱལ་ཡོན་ཏན་རྒྱུད། དུས་ཀྱི་འཁོར་ལོ་ཕྲིན་ལས་རྒྱུད། གསུང་རྒྱུད་ལྔ་རུ་
ཤེས་པར་བྱ། ཐུགས་རྒྱུད་རོལ་པ་མངོན་སྤྱོད་ལས། སྐུ་གསུང་ཡོན་ཏན་ཕྲིན་ལས་
30

མདོ་སྡེ། ཨ་དཀར་ཐེག་པའི་མདོ། ༼ང༽
ཐུགས། ཆེ་མཆོག་རོལ་པ་སྐུ་ཡི་རྒྱུད། ཁུ་བྱུག་རོལ་པ་གསུང་གི་རྒྱུད། སྐུ་གསུང་རོལ་
པ་ཐུགས་ཀྱི་རྒྱུད། བདུད་རྩི་འཁྱིལ་པ་ཡོན་ཏན་རྒྱུད། འབུམ་རྫོགས་ཐིག་ལེ་ཕྲིན་
ལས་རྒྱུད། ཐུགས་རྒྱུད་ལྔ་རུ་ཤེས་པ་སྟེ། རྒྱུད་ཆེན་ཉི་ཤུ་རྩ་བཞི་ལས། རྒྱུད་ཕྲན་བརྒྱ་
དང་རྩ་བརྒྱད་སྟེ། ལེའུ་ཆ་ལག་ཁྲི་འབུམ་མོ། །དབལ་ཆེན་འབུམ་པ་ཀློང་ཡངས་ལས།
འོད་ཟེར་ཉི་མའི་འཁོར་ལོ་འདྲ། བྱེ་བ་ས་ཡ་བསམ་མི་ཁྱབ། གཟུངས་སྡེ་བརྒྱ་དང་
རྩ་བརྒྱད་འབྱུང་། གསང་སྔགས་དོན་ལྡན་གསང་བ་འདུས། གསང་བའི་མན་ངག་
ཐུགས་ལ་ཆོངས། གསང་བའི་མཛོད་ཆེན་འཛིན་ནས་སུ། སེམས་ཅན་འགྲོ་ལ་སྨིན་
པར་མཛོད། ཅེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། གསང་བ་མཛོད་ཆེན་གསས་མཁར་ལས། རྩ་བའི་
རྒྱུད་གསུམ་ཡན་ལག་དྲུག །ཐོག་མར་རྩ་བའི་རྒྱུད་གསུམ་ལས། ཉི་ཟེར་དྲྭ་བ་སྐུ་ཡི་
རྒྱུད། སྒྱུ་འཕྲུལ་དྲྭ་བ་གསུང་གི་རྒྱུད། མེ་དཔུང་དྭ་བ་ཐུགས་ཀྱི་རྒྱུད། དེ་ཡི་ཡན་
ལག་སྡེ་དྲུག་ནི། ཡེ་ཤེས་རབ་འབྱམས་ལྟ་བའི་རྒྱུད། ཐིག་ལེ་རབ་འབྱམས་སྒོམ་པའི་
རྒྱུད། སྣང་སྲིད་རབ་འབྱམས་སྤྱོད་པའི་རྒྱུད། ཆུ་བོ་རབ་འབྱམས་དམ་ཚིག་རྒྱུད། ཞི་
ཁྲོ་རབ་འབྱམས་ཕྲིན་ལས་རྒྱུད། བདུད་རྩི་ཟིལ་ཐིག་དངོས་གྲུབ་རྒྱུད། སྡོང་པོ་དགུ་
འདུས་ལྟར་དུ་ཤེས། དེ་ལས་སོ་སོར་གྱེས་པ་ནི། སྐུ་རྒྱུད་ཉི་ཟེར་དྲྭ་བ་ལས། སྐུ་གསུང་
ཡོན་ཏན་ཕྲིན་ལས་ཐུགས། ཡིད་དམ་རྒྱ་མཚོ་སྐུ་ཡི་རྒྱུད། ཡོངས་རྫོགས་རྒྱ་མཚོ་
གསུང་གི་རྒྱུད། ཡེ་ཤེས་རྒྱ་མཚོ་ཐུགས་ཀྱི་རྒྱུད། དབང་བསྒྱུར་རྒྱ་མཚོ་ཡོན་ཏན་རྒྱུད།
དམ་ཅན་རྒྱ་མཚོ་ཕྲིན་ལས་རྒྱུད། སྐུ་རྒྱུད་ལྔ་རུ་ཤེས་པའོ། །གསུང་རྒྱུད་སྒྱུ་འཕྲུལ་དྲྭ་
བ་ལས། སྐུ་གསུང་ཡོན་ཏན་ཕྲིན་ལས་ཐུགས། ཆེ་མཆོག་མཁའ་འགྱིང་སྐུ་ཡི་རྒྱུད།
པདྨ་གཟི་ལྡན་གསུང་གི་རྒྱུད། ཡང་དག་ཁྲོ་བོ་ཐུགས་ཀྱི་རྒྱུད། ཡ་ཙ་འཁྱིལ་པ་ཡོན་
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཏན་རྒྱུད། རཀྟ་བདུད་འདུལ་ཕྲིན་ལས་རྒྱུད། གསུང་རྒྱུད་ལྔ་རུ་ཤེས་པའོ། །ཐུགས་
རྒྱུད་མེ་དཔུང་དྲྭ་བ་ལས། སྐུ་གསུང་ཡོན་ཏན་ཕྲིན་ལས་ཐུགས། ཆེ་མཆོག་གཤེད་
དམར་སྐུ་ཡི་རྒྱུད། རྟ་མགྲིན་རྒྱལ་པོ་གསུང་གི་རྒྱུད། བདེར་གཤེགས་འདུས་པ་ཐུགས་
ཀྱི་རྒྱུད། གསང་བདག་རྒྱལ་པོ་ཡོན་ཏན་རྒྱུད། རིན་ཆེན་སྤྱི་འདུལ་ཕྲིན་ལས་རྒྱུད།
ཐུགས་རྒྱུད་ལྔ་རུ་ཤེས་པ་སྟེ། རྒྱུད་ཆེན་ཉི་ཤུ་རྩ་བཞི་ལས། རྒྱུད་ཕྲན་བརྒྱད་ཅུ་རྩ་
གཅིག་སྟེ། ལེའུ་ཆ་ལག་སྟོང་ཕྲག་དྲུག །རབ་འབྱམས་སྲིད་པའི་བོན་སྒོ་ལ། གསང་
སྔགས་རིག་སྔགས་ཀུན་གྱི་བདག །གསང་སྔགས་དོན་ལྡན་གསང་བ་འདུས། གསང་
བའི་མན་ངག་ཐུགས་ལ་ཆོངས། གསང་བའི་མཛོད་ཆེན་འཛིན་ནས་སུ། སེམས་ཅན་
འགྲོ་ལ་སྨིན་པར་མཛོད། ཅེས་གསུངས་སོ། །ཡང་སྟོན་པས་བཀའ་སྩལ་པ། ཉོན་
ཅིག་དབང་ལྡན་གཙུག་ཕུད་གཤེན། གསས་མཁར་གསང་བ་སྒོ་དགུ་ཡི། མཚོན་ཆ་
མེ་དབལ་གསས་མཁར་ལས། རྩ་བའི་རྒྱུད་གསུམ་ཡན་ལག་དྲུག །ཐོག་མར་རྩ་བའི་
རྒྱུད་གསུམ་ལས། མཁའ་འགྱིང་གསང་བ་སྐུ་ཡི་རྒྱུད། འབྲུག་གསས་ཆེམས་པ་གསུང་
གི་རྒྱུད། གཟི་བརྗིད་འབར་བ་ཐུགས་ཀྱི་རྒྱུད། དེ་ཡི་ཡན་ལག་སྡེ་དྲུག་ནི། ཡེ་ཤེས་
དབྱིངས་ཆེན་ལྟ་བའི་རྒྱུད། ཐིག་ལེ་བདེ་མཆོག་བསྒོམ་པའི་རྒྱུད། སྲིད་པ་སྦྱོར་སྒྲོལ་
སྤྱོད་པའི་རྒྱུད། གཡུང་དྲུང་ཕྲེང་བ་དམ་ཚིག་རྒྱུད། འཁོར་བ་གཏིང་ལེན་ཕྲིན་ལས་
རྒྱུད། མཁའ་ཀློང་རོལ་པ་དངོས་གྲུབ་རྒྱུད། སྡོང་པོ་དགུ་འདུས་ལྟར་དུ་ཤེས། དེ་
ལས་སོ་སོར་གྱེས་པ་ནི། སྐུ་རྒྱུད་མཁའ་འགྱིང་གསང་བ་ལས། སྐུ་གསུང་ཡོན་ཏན་
ཕྲིན་ལས་ཐུགས། མཁའ་འགྱིང་གཟི་བརྗིད་སྐུ་ཡི་རྒྱུད། མཁའ་འགྱིང་རོལ་པ་གསུང་
གི་རྒྱུད། མཁའ་འགྱིང་འབར་བ་ཐུགས་ཀྱི་རྒྱུད། མཁའ་འགྱིང་གྱད་ཆེན་ཡོན་ཏན་
རྒྱུད། མཁའ་འགྱིང་ཡོངས་རྫོགས་ཕྲིན་ལས་རྒྱུད། སྐུ་རྒྱུད་ལྔ་རུ་ཤེས་པའོ། །གསུང་
རྒྱུད་འབྲུག་གསས་ཆེམས་པ་ལས། སྐུ་གསུང་ཡོན་ཏན་ཕྲིན་ལས་ཐུགས། ཁྲ་གསས་
32

མདོ་སྡེ། ཨ་དཀར་ཐེག་པའི་མདོ།
ཁྱུང་རྒོད་སྐུ་ཡི་རྒྱུད། དབལ་གསས་མེ་འབར་གསུང་གི་རྒྱུད། དབྱིངས་གསས་ཆེན་
པོ་ཐུགས་ཀྱི་རྒྱུད། མེ་གསས་ཁམ་ནག་ཡོན་ཏན་རྒྱུད། གློག་གསས་འོད་འཁྱུག་ཕྲིན་
ལས་རྒྱུད། གསུང་རྒྱུད་ལྔ་རུ་ཤེས་པར་བྱ། ཐུགས་རྒྱུད་གཟི་བརྗིད་འབར་བ་ལས།
སྐུ་གསུང་ཡོན་ཏན་ཕྲིན་ལས་ཐུགས། དབལ་ཕུར་ནག་པོ་སྐུ་ཡི་རྒྱུད། ཁྲོ་ཕུར་ནག་
པོ་གསུང་གི་རྒྱུད། གསང་ཕུར་ནག་པོ་ཐུགས་ཀྱི་རྒྱུད། དབལ་ཕུར་ནག་པོ་ཡོན་ཏན་
རྒྱུད། དམེ་ཕུར་ནག་པོ་ཕྲིན་ལས་རྒྱུད། ཐུགས་རྒྱུད་ལྔ་རུ་ཤེས་པ་སྟེ། རྒྱུད་ཆེན་ཉི་
ཤུ་རྩ་བཞི་ལས། རྒྱུད་ཕྲན་བརྒྱ་དང་རྩ་བརྒྱད་དེ། ཆ་ལག་ལེའུ་སྟོང་ཕྲག་དྲུག །ཕྲིན་
ལས་ཕུར་པའི་ལས་མཁན་བཅས། རིག་སྔགས་ཆེན་པོ་སྔགས་ཀྱི་མཛོད། གསང་
སྔགས་དོན་ལྡན་གསང་བ་འདུས། གསང་བའི་མན་ངག་ཐུགས་ལ་ཆོངས། གསང་
བའི་མཛོད་ཆེན་འཛིན་ནས་སུ། སེམས་ཅན་འགྲོ་ལ་སྨིན་པར་མཛོད། གསས་མཁར་
གསང་བ་སྒོ་དགུ་ལས། ཕྱི་ནང་གསང་བ་ཡང་གསང་གི། རྒྱུད་དང་ལུང་དང་མན་
ངག་སྟེ། གསས་མཁར་གསང་བ་སྤྱི་སྡོམ་ཚིག །སྤྱི་རུ་རྣམ་གྲངས་བསྟན་པའོ། །སྒོས་
སུ་སོ་སོའི་བྱེ་བྲག་ནི། བཀའ་དང་རྒྱུད་ལུང་གཙོར་བཞག་ནས། རྒྱས་འབྲིང་བསྡུས་
གསུམ་གང་འདུལ་བོན། ཤེས་རབ་རིག་པའི་རྩལ་དང་སྦྱོར། ཞེས་བཀའ་བསྩལ་ཏོ། །
དེ་ནས་ཡང་ལྷ་ཡི་གཤེན་པོ་གསང་བ་འདུས་པས། ལྷའི་མེ་ཏོག་བྷུད་དྷ་དམར་པོ་
ཕུལ་ནས། སྟོན་པ་ལ་གསོལ་པ། རྣམ་པ་ཐམས་ཅད་མཁྱེན་པའི་ཐུགས། གང་འདུལ་
ངེས་པར་སྟོན་པའི་གསུང་། གཟི་བརྗིད་མཚན་དཔེ་རྫོགས་པའི་སྐུ། འགྲོ་བའི་མགོན་
ལ་ཕྱག་འཚལ་འདུད། ཉིད་ཀྱི་བཀའ་དྲིན་རྗེས་སུ་དྲན། སྔོན་ཀྱང་གསང་བའི་མན་
ངག་དོན། ད་ཡང་གསང་བའི་མན་ངག་ཞུ། གསང་བ་སྔགས་ཀྱི་བོན་སྡེ་ལ། སྤྱི་རུ་
རྣམ་གྲངས་དེ་ལྟར་ན། དོན་དུ་ཉམས་ལེན་ཅི་ལྟར་ལགས། བསྙེན་དང་བསྒྲུབ་པའི་
གོ་རིམ་གང་། དོན་དང་ཡོན་ཏན་ཅི་ལྟ་བུ། ཐམས་ཅད་མཁྱེན་པས་བཤད་དུ་གསོལ།
༢

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཞེས་ཞུས་སོ། །དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ།
གསང་སྔགས་དོན་ལྡན་གསང་བ་འདུས། གསང་བའི་བདག་པོ་ཁྱོད་ལེགས་སོ། །ཁྱོད་
ཀྱིས་ཞུས་པའི་དོན་དེ་དག །བདག་གིས་ཡོངས་སུ་བཤད་པར་བྱ། གསང་བ་སྔགས་
ཀྱི་ཐེག་པ་ལ། སྤྱི་ཡི་རྣམ་གྲངས་དེ་ལྟར་ནའང༌། དོན་དམ་ཉམས་སུ་ལེན་པ་ལ། ཕྱི་
རབས་རྗེས་འཇུག་གང་ཟག་རྣམས། བོན་སྒོ་ཐེག་པ་གང་སྤྱོད་ཀྱང་། སྤང་བསྒྱུར་
གྲོལ་བ་གསུམ་དུ་འཇུག །དགེ་བསྙེན་དྲང་སྲོང་རྒྱུ་འབྲས་བརྩི། དུག་ལྔ་སྤངས་པས་
ཕར་ཕྱིན་འདོད། ངན་སྤོང་བཟང་བླང་ཆུ་ཡི་གཉེར། ཟད་པ་མེད་ཅིང་འབྲི་བ་མེད།
ཆུ་ལས་ཆུ་འབྱུང་ཡོངས་མི་འཛད། ཤིང་ལས་ཤིང་སྐྱེས་སྐམ་མི་འགྱུར། མེ་ལ་ཤིང་
བསྣན་ག་ལ་བདའ། སྤོང་ལམ་ཐེག་པ་ཀོར་ཙེ་བ། ཐེག་པ་ཆེན་པོའི་དོན་མ་ཡིན།
ཐེག་ཆེན་དོན་དང་རྒྱང་ཐག་རིང་། ཨ་དཀར་ཡེ་གཤེན་བསྒྱུར་ལམ་པས། སྤོང་དུ་
མེད་ཅིང་བླང་བར་འདོད། གྲོགས་སུ་བླང་ཞིང་གྲོགས་སུ་བསྒྱུར། གྲོགས་སུ་བསྒྱུར་
བས་གཉིས་སུ་མེད། དབྱིངས་ཤེས་མཁའ་ཀློང་ཐབས་ཤེས་རྫོགས། གཉིས་མེད་
མཉམ་པའི་དོན་མཐར་ཕྱིན། ལོངས་སྤྱོད་རྫོགས་པའི་ཞིང་དུ་གསལ། ལྷ་སྐུ་རིགས་
སྟོབས་ཡེ་ཤེས་འཐོབ། ཐེག་པ་ཆེན་པོའི་དོན་ལ་བསྙེགས། ཐེག་ཆེན་དོན་ལ་སྨོན་ཅིང་
བསྒྲུབ། ཐེག་པ་ཆེན་པོ་གྲོལ་བའི་ལམ། སྣང་སྲིད་འཁོར་བ་མྱང་འདས་བོན། ཉག་
གཅིག་རིག་པའི་ཆོ་འཕྲུལ་ལ། སྤོང་དང་བསྒྱུར་དུ་ག་ལ་གཏུབ། མ་བཅོས་མཉམ་
པའི་ངང་ལ་བཞག །ངང་ལ་བཞག་པའི་ངང་དུ་གནས། ངང་ལ་ངང་ཉིད་གཡོ་བ་
མེད། ངང་ལ་ངང་ཉིད་འདུ་འབྲལ་མེད། ངང་ཉིད་ངོ་བོ་ཉིད་དུ་གསལ། བླ་མེད་
ཤེས་རབ་ཕ་རོལ་ཕྱིན། ཟུང་འཇུག་རྟོགས་པའི་ཕྱག་རྒྱ་ཐོབ། གྲོལ་བའི་ལམ་དུ་བསྟན་
པའོ། །དེ་ལྟར་སྤང་བསྒྱུར་གྲོལ་གསུམ་ལས། འདི་ནི་བསྒྱུར་བའི་ལམ་དུ་སྟེ། ཕྱི་ནང་
སྣོད་བཅུད་འཁོར་འདས་བོན། དུག་ལས་ཡེ་ཤེས་རྩིར་བསྒྱུར་ཞིང་། བདུད་རྩི་རོལ་
34

མདོ་སྡེ། ཨ་དཀར་ཐེག་པའི་མདོ། ༼ང༽
པ་ཉམས་སུ་ལེན། ཕྱི་སྣོད་སྟོང་གསུམ་འཇིག་རྟེན་དང་། ས་རྡོ་རི་བྲག་གནས་བརྟེན་
འཁྲས། ལོངས་སྤྱོད་རྫོགས་སྐུའི་ཞིང་དུ་བསྒྱུར། ཕྱི་སྣོད་ལྷ་ཡི་གཞལ་ཡས་ཁང་།
ནང་བཅུད་སྐྱེ་འགྲོ་སེམས་ཅན་ནི། སྲོག་དབུགས་བསྡུས་པ་ཐམས་ཅད་ཀུན། ལྷ་དང་
ལྷ་མོའི་སྐུ་རུ་བསྒྱུར། ནང་བཅུད་ལྷ་དང་ལྷ་མོའི་སྐུ། ཡེ་ནས་རྒྱལ་བ་རྒྱ་མཚོའི་ཞིང་།
གདོད་ནས་བོན་ཉིད་ལོངས་སྤྱོད་རྫོགས། བོན་ཅན་མཚན་མའི་ཆོ་འཕྲུལ་གནས། ཕྱི་
སྣོད་ནང་བཅུད་དེ་ལྟར་ལ། སྤང་དང་བླང་བ་ག་ལ་ཞིག ། མ་སྤང་རྒྱན་ཤར་ཉམས་
སུ་ལེན། དུག་ལྔ་སྤང་བའི་ཕ་རོལ་ན། ཡེ་ཤེས་བྱ་བ་ག་ལ་ཡོད། དུག་དང་ཡེ་ཤེས་
གནས་འགྱུར་ཡིན། སྐུ་དང་ཞིང་ཁམས་ཟུང་འབྲེལ་ཡིན། ཐབས་དང་ཤེས་རབ་
སྙོམས་འཇུག་ཡིན། དཀར་དང་ནག་གཉིས་མདངས་འབྱིན་ཡིན། དགེ་དང་སྡིག་པ་
དྲོད་བསྐྱེད་ཡིན། བདེ་དང་སྡུག་བསྔལ་སུན་དབྱུང་ཡིན། དུག་ལྔ་ཡེ་ཤེས་ལྔ་རུ་
བསྒྱུར། ཞེ་སྡང་བྱམས་པ་ཆེན་པོར་བསྒྱུར། མཉམ་པར་གནས་པའི་ཞི་བའི་ངང་།
དྲག་པོར་སྐུ་སྤྲུལ་ཁྲོ་བོའི་སྐུ། མཐིང་ནག་བདུད་འཇོམས་མེ་དཔུང་འབར། ཞེ་སྡང་
འཁོར་བ་དབྱིངས་སུ་སྒྲོལ། གཉིས་སུ་མེད་པར་བདག་ཉིད་ངང༌། མ་སྤང་རྒྱན་ཤར་
ཉམས་སུ་ལེན། བསྐྱེད་དང་རྫོགས་པ་ཟུང་དུ་འཇུག ། ལྷ་སྐུ་ཕྱག་རྒྱ་རིགས་སྟོབས་
སྤྱན། ཉིད་ལ་ཉིད་དུ་མངོན་རོལ་བས། བདག་ཉིད་ཆེན་པོར་ལྷུན་གྱིས་གྲུབ། གཏི་
མུག་ཡེ་ཤེས་ཆེན་པོར་བསྒྱུར། མཉམ་པར་གནས་པ་ཞི་བའི་ངང་། དྲག་པོར་སྐུ་སྤྲུལ་
ཁྲོ་བོའི་སྐུ། གསེར་མདོག་བདུད་འཇོམས་འོད་དཔུང་འབར། གཏི་མུག་འཁོར་བ་
དབྱིངས་སུ་སྒྲོལ། གཉིས་སུ་མེད་པར་བདག་ཉིད་ངང་། མ་སྤང་རྒྱན་ཤར་ཉམས་སུ་
ལེན། བསྐྱེད་དང་རྫོགས་པ་ཟུང་དུ་འཇུག ། ལྷ་སྐུ་ཕྱག་རྒྱ་རིགས་སྟོབས་སྤྱན། ཉིད་
ལ་ཉིད་དུ་མངོན་རོལ་བས། བདག་ཉིད་ཆེན་པོར་ལྷུན་གྱིས་གྲུབ། ང་རྒྱལ་ཞི་བ་ཆེན་
པོར་བསྒྱུར། མཉམ་པར་གནས་པ་ཞི་བའི་ངང་། དྲག་པོར་སྐུ་སྤྲུལ་ཁྲོ་བོའི་སྐུ། ཤེལ་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མདོག་བདུད་འཇོམས་འོད་དཔུང་འབར། ང་རྒྱལ་འཁོར་བ་དབྱིངས་སུ་སྒྲོལ།
གཉིས་སུ་མེད་པར་བདག་ཉིད་ངང་། མ་སྤང་རྒྱན་ཤར་ཉམས་སུ་ལེན། བསྐྱེད་དང་
རྫོགས་པ་ཟུང་དུ་འཇུག ། ལྷ་སྐུ་ཕྱག་རྒྱ་རིགས་སྟོབས་སྤྱན། ཉིད་ལ་ཉིད་དུ་མངོན་
རོལ་བས། བདག་ཉིད་ཆེན་པོར་ལྷུན་གྱིས་གྲུབ། འདོད་ཆགས་སྦྱིན་པ་ཆེན་པོར་
བསྒྱུར། མཉམ་པར་གནས་པ་ཞི་བའི་ངང་། དྲག་པོར་སྐུ་སྤྲུལ་ཁྲོ་བོའི་སྐུ། ཟངས་
མདོག་བདུད་འཇོམས་འོད་དཔུང་འབར། འདོད་ཆགས་འཁོར་བ་དབྱིངས་སུ་སྒྲོལ།
གཉིས་སུ་མེད་པར་བདག་ཉིད་ངང༌། མ་སྤང་རྒྱན་ཤར་ཉམས་སུ་ལེན། བསྐྱེད་དང་
རྫོགས་པ་ཟུང་དུ་འཇུག ། ལྷ་སྐུ་ཕྱག་རྒྱ་རིགས་སྟོབས་སྤྱན། ཉིད་ལ་ཉིད་དུ་མངོན་
རོལ་བའི། བདག་ཉིད་ཆེན་པོ་ལྷུན་གྱིས་གྲུབ། ཕྲག་དོག་ཡངས་པ་ཆེན་པོར་བསྒྱུར།
མཉམ་པར་གནས་པ་ཞི་བའི་ངང༌། དྲག་པོར་སྐུ་སྤྲུལ་ཁྲོ་བོའི་སྐུ། གཡུ་མདོག་བདུད་
འཇོམས་འོད་དཔུང་འབར། ཕྲག་དོག་འཁོར་བ་དབྱིངས་སུ་སྒྲོལ། གཉིས་སུ་མེད་
པར་བདག་ཉིད་ངང་། མ་སྤང་རྒྱན་ཤར་ཉམས་སུ་ལེན། བསྐྱེད་དང་རྫོགས་པ་ཟུང་
དུ་འཇུག ། ལྷ་སྐུ་ཕྱག་རྒྱ་རིགས་སྟོབས་སྤྱན། ཉིད་ལ་ཉིད་དུ་མངོན་རོལ་བས།
བདག་ཉིད་ཆེན་པོར་ལྷུན་གྱིས་གྲུབ། ཚོགས་བརྒྱད་རིག་པ་ཆེན་པོར་བསྒྱུར། མཉམ་
པར་གནས་པ་ཞི་བའི་ངང༌། དྲག་པོར་སྐུ་སྤྲུལ་ཁྲོ་བོའི་སྐུ། སྣ་ཚོགས་བདུད་འཇོམས་
འོད་དཔུང་འབར། ཡུལ་བརྒྱད་འཁོར་བ་དབྱིངས་སུ་སྒྲོལ། གཉིས་སུ་མེད་པར་
བདག་ཉིད་ངང༌། མ་སྤང་རྒྱན་ཤར་ཉམས་སུ་ལེན། བསྐྱེད་དང་རྫོགས་པ་ཟུང་དུ་
འཇུག །ལྷ་སྐུ་ཕྱག་རྒྱ་རིགས་སྟོབས་སྤྱན། ཉིད་ལ་ཉིད་དུ་མངོན་རོལ་བས། བདག་
ཉིད་ཆེན་པོར་ལྷུན་གྱིས་གྲུབ། རྒྱུ་བཞི་ཕུང་པོ་སྐུ་བཞིར་བསྒྱུར། མཉམ་པར་གནས་
པ་ཞི་བའི་ངང༌། དྲག་པོར་སྐུ་སྤྲུལ་ཁྲོ་བོའི་སྐུ། རིགས་བཞི་བདུད་འཇོམས་འོད་
དཔུང་འབར། སྐྱེ་བཞི་འཁོར་བ་དབྱིངས་སུ་སྒྲོལ། གཉིས་སུ་མེད་པར་བདག་ཉིད་
36

༼ང༽
མདོ་སྡེ། ཨ་དཀར་ཐེག་པའི་མདོ།
ངང་། མ་སྤང་རྒྱན་ཤར་ཉམས་སུ་ལེན། བསྐྱེད་དང་རྫོགས་པ་ཟུང་དུ་འཇུག །ལྷ་སྐུ་
ཕྱག་རྒྱ་རིགས་སྟོབས་སྤྱན། ཉིད་ལ་ཉིད་དུ་མངོན་རོལ་བས། བདག་ཉིད་ཆེན་པོར་
ལྷུན་གྱིས་གྲུབ། དམ་རྫས་ལྔ་པོ་བདུད་རྩིར་བསྒྱུར། བྱང་སེམས་དཀར་པོ་སེམས་ཀྱི་
བདུད། སྟོང་ཉིད་ཡེ་ཤེས་དག་པའི་རྩི། ཞེ་སྡང་འཇོམས་པ་སྨན་གྱི་མཆོག །ནམ་
མཁའི་ལྷ་མོའི་བཅུད་ཀྱི་དངོས། གཙང་རྨེ་བླང་དོར་རྟོག་པ་འཇོམས། ཐེ་ཚོམ་མེད་
པར་ཉམས་སུ་ལོངས། སྟོང་ཉིད་ཡེ་ཤེས་ལྷུན་གྱིས་གྲུབ། གསང་ཤ་གལ་ཆེན་
གཟུགས་ཀྱི་བདུད། མེ་ལོང་ཡེ་ཤེས་དག་པའི་རྩི། གཏི་མུག་འཇོམས་པ་སྨན་གྱི་
མཆོག །ས་ཡི་ལྷ་མོའི་བཅུད་ཀྱི་དངོས། གཙང་རྨེ་བླང་དོར་རྟོག་པ་འཇོམས། ཐེ་
ཚོམ་མེད་པར་ཉམས་སུ་ལོངས། མེ་ལོང་ཡེ་ཤེས་ལྷུན་གྱིས་གྲུབ། ཤིམ་ཕོད་དྲི་ཆེན་
འདུ་བྱེད་བདུད། མཉམ་ཉིད་ཡེ་ཤེས་དག་པའི་རྩི། ང་རྒྱལ་འཇོམས་པ་སྨན་གྱི་
མཆོག །རླུང་གི་ལྷ་མོའི་བཅུད་ཀྱི་དངོས། གཙང་སྨེ་བླང་དོར་རྟོག་པ་འཇོམས། ཐེ་
ཚོམ་མེད་པར་ཉམས་སུ་ལོངས། མཉམ་ཉིད་ཡེ་ཤེས་ལྷུན་གྱིས་གྲུབ། པདྨ་རག་ཏ་
ཚོར་བའི་བདུད། སོར་རྟོགས་ཡེ་ཤེས་དག་པའི་རྩི། འདོད་ཆགས་འཇོམས་པ་སྨན་གྱི་
མཆོག །མེ་ཡི་ལྷ་མོའི་བཅུད་ཀྱི་དངོས། གཙང་སྨེ་བླང་དོར་རྟོག་པ་འཇོམས། ཐེ་ཚོམ་
མེད་པར་ཉམས་སུ་ལོངས། སོར་རྟོགས་ཡེ་ཤེས་ལྷུན་གྱིས་གྲུབ། མཉམ་ཉིད་དྲི་ཆུ་
འདུ་ཤེས་བདུད། བྱ་གྲུབ་ཡེ་ཤེས་དག་པའི་རྩི། ཕྲག་དོག་འཇོམས་པ་སྨན་གྱི་མཆོག །
ཆུ་ཡི་ལྷ་མོའི་བཅུད་ཀྱི་དངོས། གཙང་སྨེ་བླང་དོར་རྟོག་པ་འཇོམས། ཐེ་ཚོམ་མེད་
པར་ཉམས་སུ་ལོངས། བྱ་གྲུབ་ཡེ་ཤེས་ལྷུན་གྱིས་གྲུབ། དུག་གསུམ་སྐུ་གསུང་ཐུགས་
སུ་བསྒྱུར། ཞེ་སྡང་ངོ་བོ་སྟོང་པ་ཉིད། སྟོང་ཞིང་བདག་མེད་བོན་གྱི་སྐུ། ཁ་གཏིང་
མཚན་མ་དཔག་ཏུ་མེད། ཡངས་དོག་མཐའ་དབུས་འགྱུར་བ་མེད། འདི་ཞེས་གཟའ་
གཏད་སྤྲོས་མཐའ་བྲལ། གདོད་ནས་ངོ་བོ་ཉིད་ཀྱི་དབྱིངས། བོན་ཉིད་དཀྱིལ་འཁོར་
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དབྱིངས་ན་གནས། དེ་བཞིན་ཉིད་ཀྱི་ཏིང་ངེ་འཛིན། མ་བཅོས་སྤྲོས་བྲལ་ཉམས་སུ་
བླང་། བདག་མེད་སྟོང་པ་ཡེ་ཤེས་སྐུ། མ་བཅོས་དྲི་བྲལ་རྣམ་པར་དག །ཡེ་སངས་
རྒྱས་པའི་ངོ་བོར་གསལ། གཏི་མུག་ངོ་བོ་རིག་པ་ཉིད། རང་བཞིན་འོད་གསལ་
རྫོགས་པའི་སྐུ། སྐུ་དང་ཞིང་ཁམས་ཕྱོགས་མེད་རྒྱས། སྒྲིབ་མེད་ཡེ་ཤེས་འོད་ཟེར་འཕྲོ།
མཁྱེན་དང་བརྩེ་བའི་བདག་ཉིད་ཅན། གདོད་ནས་ཚད་མེད་ལྷུན་ལ་གནས། རང་
བཞིན་དཀྱིལ་འཁོར་མཁའ་ལ་རྫོགས། ཀུན་དུ་སྣང་གི་ཏིང་ངེ་འཛིན། ཚད་མེད་བཞི་
ལྡན་ཉམས་སུ་བླང་། མི་གཡོ་མཉམ་གསལ་ཡེ་ཤེས་སྐུ། མཁྱེན་བརྩེ་ཡེ་ཤེས་ཕུན་
སུམ་ཚོགས། རང་བཞིན་ལྷུན་གྲུབ་ངོ་བོར་གསལ། འདོད་ཆགས་ངོ་བོ་སྦྱིན་པ་ཉིད།
གང་ལ་མ་ཆགས་རྣམ་པར་དག །ཆགས་མེད་དྲི་བྲལ་སྤྲུལ་པའི་སྐུ། གང་ལ་ཆགས་
པར་མི་འཛིན་ཞིང་། གང་ལ་ཞེན་པར་མི་འཆའ་བས། གང་དག་འགྲོ་བ་མ་ལུས་པ།
དེ་ཡི་སྤང་བ་མི་འགྱུར་ན། ཐམས་ཅད་ཁ་ལོ་བསྒྱུར་བའི་ཕྱིར། མཚན་མའི་དཀྱིལ་
འཁོར་ཀློང་དུ་གསལ། སྤྲུལ་པ་སྣང་བའི་ཏིང་ངེ་འཛིན། ལྷ་སྐུ་ཡིག་འབྲུ་ཐིག་ལེ་
སོགས། སྣ་ཚོགས་མཚན་མར་ཉམས་སུ་བླང་། མཚན་མའི་རྫས་ལ་གོམས་པ་ཡིས།
ཡང་དག་དོན་ལ་ཟུང་འབྲེལ་སྐྱེ། དབྱིངས་ཤེས་མཁའ་ཀློང་ཐབས་ཤེས་རྫོགས། ཟུང་
འཇུག་ལྷ་སྐུ་ཕྱག་རྒྱ་ཐོབ། སྣང་སྲིད་སྦྱོར་སྒྲོལ་རོལ་པར་བསྒྱུར། དབྱིངས་ཤེས་མཁའ་
ཀློང་ཐབས་ཤེས་རྫོགས། ཕྱི་སྣོད་ནང་བཅུད་གཅིག་ཏུ་སྦྱོར། སྦྱོར་བའི་མཆོད་པ་
དཔག་ཏུ་མེད། ཉིད་ལ་ཉིད་རོལ་མངོན་པར་དགའ། དུག་གསུམ་སྐུ་གསུང་ཐུགས་
སུ་བསྒྲལ། དུག་ལྔ་ཡེ་ཤེས་ལྔ་རུ་བསྒྲལ། རྣམ་རྟོག་བོན་ཉིད་དབྱིངས་སུ་བསྒྲལ།
དགྲ་བགེགས་བར་ཆད་ཚོགས་སུ་བསྒྲལ། བསྒྲལ་བའི་མཆོད་པ་དཔག་ཏུ་མེད། ཉིད་
ལ་ཉིད་རོལ་མངོན་པར་དགའ། དབྱིངས་ཤེས་དབྱེར་མེད་བདེ་བར་རོལ། མཁའ་
ཀློང་དབྱེར་མེད་གཅིག་ཏུ་རོལ། ཐབས་ཤེས་ཟུང་འཇུག་སྙོམས་པར་རོལ། རོལ་པའི་
38

མདོ་སྡེ། ཨ་དཀར་ཐེག་པའི་མདོ།
མཆོད་པ་དཔག་ཏུ་མེད། ཉིད་ལ་ཉིད་རོལ་མངོན་པར་དགའ། སྦྱོར་སྒྲོལ་རོལ་པར་
ཉམས་སུ་བླང་། སྦྱོར་བས་བོན་ཉིད་བདེ་བའི་ངང་། བསྒྲལ་བས་དུག་གསུམ་འཁོར་
བ་འཇོམས། རོལ་པས་ཟུང་འཇུག་ཕྱག་རྒྱ་ཆེ། སྐུ་གསུམ་ལྷུན་གྲུབ་ཕྱག་རྒྱ་ཐོབ།
ཐབས་ཤེས་མི་སྤང་གཟུང་མ་འཛིན། ཨུ་ཡ་དམ་ཚིག་སྣོད་དུ་དབྱེ། ལྷ་མོ་མཛེས་ལྡན་
ཡིད་འོང་གྲོགས། ཀླུ་མོ་གཟི་ལྡན་དངོས་གྲུབ་གྲོགས། མི་མོ་ཡིད་འོང་མཐུ་རྩལ་
གྲོགས། མཚན་ལྡན་རྒོད་ལྕམ་མཆོག་གི་གྲོགས། སྙོམས་འཇུག་བདེ་བའི་ཕྱག་རྒྱ་སྦྲེལ།
ཐབས་ཤེས་ཐིག་ལེ་དཀར་དམར་སྤྲོས། རྐྱང་ཆ་ཡ་བྲལ་དོན་མི་འགྲུབ། གཉིས་མཐུན་
གྲྭ་སྡེབ་ཀུན་ནས་མཛེས། གསང་སྔགས་གསང་ལ་སྣོད་བཅུད་དགོས། ཐབས་ཤེས་
ཟུང་འབྲེལ་ཉམས་སུ་བླང༌། རྩ་རླུང་ཐིག་ལེ་ཟུངས་སུ་ཆུད། བདེ་སྟོང་ཡེ་ཤེས་རྒྱུད་
ལ་སྐྱེས། དགའ་ཆེན་རོལ་པ་དཔག་ཏུ་མེད། ཉིད་ལ་ཉིད་རོལ་མངོན་པར་དགའ།
གཉིས་སུ་མེད་པའི་ཕྱག་རྒྱ་འཐོབ། ལྟ་བ་སྤྱི་རྒྱ་རླབས་ཀྱིས་གཅོད། སྒོམ་པ་མདོར་
བསྡུས་ཐིག་ལེར་དྲིལ། སྤྱོད་པ་བོན་ཉིད་ལ་ཆེན་དོར། དམ་ཚིག་རྣམ་དག་གཞི་མ་
གཟུང༌། ཕྲིན་ལས་རྣམ་བཞིས་ཚགས་སུ་བསྡམས། དངོས་གྲུབ་གསང་བ་ཐབས་
ཞགས་ཀྱིས། འགྲོ་བའི་སྙིང་པོ་དབང་དུ་བསྡུས། གསང་སྔགས་དོན་ལྡན་གསང་བ་
འདུས། གསས་མཁར་གསང་བ་སྒོ་དགུ་ཡི། ཕྱི་ནང་གསང་བ་གང་སྤྱོད་ཀྱང་། དོན་
དམ་ཉམས་སུ་ལེན་ཚུལ་ལོ། །གསང་བའི་མན་ངག་ཐུགས་ལ་ཆོངས། སེམས་ཅན་
འགྲོ་ལ་སྨིན་པར་མཛོད། ཅེས་གསུངས་སོ། །
༧ ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན།
གསང་བ་སྔགས་ཀྱི་ཐེག་པ་ལས། བསྙེན་དང་སྒྲུབ་པའི་གོ་རིམ་ནི། གསས་མཁར་
གསང་བ་སྒོ་དགུ་ལས། སོ་སོར་བྱེ་བྲག་མང་ལགས་ཀྱང་། ཚུར་བསྡུས་རྣམ་པ་གསུམ་
དུ་འདུས། བསྙེན་སྒྲུབ་ལས་གསུམ་གོ་རིམ་མོ། །ཐོག་མར་བསྙེན་པའི་རིམ་པ་ལ།
30

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བསྙེན་པའི་གཞི་མ་སྒོ་དགུ་དང་། གཉིས་པ་སྒྲུབ་པའི་རིམ་པ་ལ། སྒྲུབ་པའི་ཡན་ལག་
བཅོ་བརྒྱད་དང་། ཐ་མ་ལས་ཀྱི་མཐའ་བསྒྱུར་བ། གཞུང་ལས་གུད་ཀྱི་འཕྱོང་དགུ་སྟེ།
ཡན་ལག་སུམ་ཅུ་རྩ་དྲུག་གིས། བསྙེན་སྒྲུབ་ལས་གསུམ་གོ་རིམ་དབྱེ། དེ་ཡང་སོ་སོར་
བསྟན་པ་ནི། བསྙེན་པའི་གཞི་མ་སྒོ་དགུ་ལས། སྔོན་འགྲོ་ཕྱི་ཡི་བསྙེན་པ་གསུམ། ཉེ་
བ་ནང་གི་བསྙེན་པ་གསུམ། བཅའ་གཞི་ལས་ཀྱི་བསྙེན་པ་གསུམ། ཐོག་མར་ཕྱི་ཡི་
བསྙེན་པ་ལ། དཔོན་གསས་ལྷ་ལ་བསྙེན་པ་དང་། རིགས་ལྡན་གནས་ལ་བསྙེན་པ་
དང་། མཚན་ལྡན་གྲོགས་ལ་བསྙེན་པ་གསུམ། ཉེ་བ་ནང་གི་བསྙེན་པ་ལ། ཡོ་བྱད་
རྫས་ལ་བསྙེན་པ་དང༌། ཐར་གླུད་སྐོང་གི་བསྙེན་པ་དང༌། ཕྱི་རྟེན་སྐོས་ཀྱི་བསྙེན་
པ་གསུམ། བཅའ་གཞི་ལས་ཀྱི་བསྙེན་པ་ལ། བསྲུང་བ་མཚམས་བཅད་ཕྱི་རུ་བསྙེན།
དཀྱིལ་འཁོར་དལ་བྲི་ནང་དུ་བསྙེན། སྒོ་དབྱེ་བསྲེ་བསྣན་གསང་བའི་བསྙེན། བསྙེན་
པའི་གཞི་མ་སྒོ་དགུའོ། །སྒྲུབ་པའི་ཡན་ལག་བཅོ་བརྒྱད་ལས། ཐོག་མར་གཞི་ཡི་ཡན་
ལག་དྲུག ། ངོ་མཚར་ལམ་གྱི་ཡན་ལག་དྲུག །མཐར་ཕྱིན་འབྲས་བུའི་ཡན་ལག་དྲུག །
བཅོ་བརྒྱད་དག་ཏུ་ཤེས་པ་སྟེ། དེ་ཡང་སོ་སོར་བསྟན་པ་ནི། བར་མཚམས་བདག་
ཉིད་དོན་དུ་བསྒྲུབ། ཕྱག་རྒྱ་བཀོད་པ་སྐུ་རུ་སྒྲུབ། དུག་ལྔ་རང་གྲོལ་གདན་དུ་སྒྲུབ།
སྤྱན་དྲང་ཡེ་ཤེས་གཉིས་མེད་སྒྲུབ། ཕྱག་འཚལ་མོས་འདུན་གུས་པར་སྒྲུབ། ཉེས་ལྟུང་
ཉམས་བཤགས་གདུང་བས་སྒྲུབ། གཞི་ཡི་ཡན་ལག་དྲུག་ཏུ་ཤེས། གསང་བ་ཉོན་
མོངས་ཚར་གཅོད་སྒྲུབ། ཡེ་ཤེས་བྱིན་དབབ་ལོངས་སྤྱོད་སྒྲུབ། འཕྲོ་འདུ་གསང་བ་
འཛབ་ཏུ་སྒྲུབ། ཕྱག་རྒྱ་གསང་བ་གར་དུ་སྒྲུབ། སྐུ་མདོག་ཕྱག་མཚན་གདན་ཁྲིར་
སྒྲུབ། ཞི་ཁྲོ་གནས་འགྱུར་རྟགས་སུ་སྒྲུབ། ལམ་གྱི་ཡན་ལག་དྲུག་ཏུ་ཤེས། དངོས་
གྲུབ་ཡང་སྙིང་བཅུད་དུ་སྒྲུབ། དུས་གསུམ་འབྲལ་མེད་དམ་བཅར་སྒྲུབ། བདུད་རྩི་
ཟད་མེད་གཏེར་དུ་སྒྲུབ། དམར་ལམ་སྦྱོར་སྒྲོལ་རོལ་པར་སྒྲུབ། གཟིར་གནོན་དྲག་
40

མདོ་སྡེ། ཨ་དཀར་ཐེག་པའི་མདོ། ། ང༽
པོའི་སྟོབས་སུ་སྒྲུབ། དབྱེ་བསྡུ་ཡེ་ཤེས་དོན་དུ་སྒྲུབ། མཐར་ཕྱིན་འབྲས་བུའི་ཡན་
ལག་གོ །གསུམ་པ་ལས་ཀྱི་མཐའ་བསྒྱུར་ལས། ལས་ཀྱི་ཐ་མ་འཕྱོང་དགུ་ནི། ཐེག་
པ་དགུ་ཡི་དོན་དང་སྦྱོར། གསལ་བྱེད་མེ་ལོང་པྲ་ཡི་འཕྱོང་། ཕྱྭ་གཤེན་ཐེག་པའི་
དོན་དང་སྦྱར། སྣང་སྲིད་རབ་འབྱམས་སྐོང་གི་འཕྱོང་། སྣང་གཤེན་ཐེག་པའི་དོན་
ལ་སྦྱར། ཡེ་ཤེས་དབལ་མོ་སྲོག་གི་འཕྱོང༌། འཕྲུལ་གཤེན་ཐེག་པའི་དོན་དང་སྦྱར།
ཐུགས་རྗེའི་ཞགས་པ་འདུར་གྱི་འཕྱོང་། སྲིད་གཤེན་ཐེག་པའི་དོན་དང་སྦྱར། ལས་
བཞི་རྒྱུན་ལྔ་སྒྲིབ་སྦྱང་འཕྱོང༌། དགེ་བསྙེན་ཐེག་པའི་དོན་དང་སྦྱར། འབུམ་སྡེ་ས་
ཡ་དམ་ཚིག་འཕྱོང་། དྲང་སྲོང་ཐེག་པའི་དོན་དང་སྦྱར། བདུད་རྩི་གསང་བ་སྨན་
གྱི་འཕྱོང༌། ཨ་དཀར་ཐེག་པའི་དོན་དང་སྦྱར། ཐེག་ལེ་དབྱིངས་ཆེན་དགོངས་པའི་
འཕྱོང་། ཡེ་གཤེན་ཐེག་པའི་དོན་དང་སྦྱར། ཀུན་ཁྱབ་ཡངས་པ་ལྟ་བའི་འཕྱོང་། བླ་
མེད་ཐེག་པའི་དོན་དང་སྦྱར། དེ་ལྟར་ཡན་ལག་སུམ་ཅུ་དྲུག །གསས་མཁར་གསང་
བ་སྒོ་དགུ་ཡི། བསྙེན་སྒྲུབ་ལས་གསུམ་གོ་རིམ་མོ། །གསང་སྔགས་དོན་ལྡན་གསང་བ་
འདུས། གསང་བའི་མན་ངག་ཐུགས་ལ་ཆོངས། གསང་བའི་མཛོད་ཆེན་འཛིན་ནས་
སུ། སེམས་ཅན་འགྲོ་ལ་སྨིན་པར་མཛོད། ཅེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། ཡན་ལག་སུམ་ཅུ་རྩ་དྲུག་ལས། སོ་སོར་བྱེ་བྲག་བཤད་
བྱ་བ། ཐོག་མར་བསྙེན་པའི་གཞི་མ་ཡི། དཔོན་གསས་ལྷ་ལ་བསྙེན་པ་ནི། བརྒྱད་
ཁྲི་བཞི་སྟོང་ཕྱི་ནང་གསང་། ཐེག་པ་རིམ་དགུ་སྒོ་བཞི་མཛོད། གསང་བའི་མན་
ངག་ཐམས་ཅད་ཀྱི། འབྱུང་གནས་བླ་མ་དམ་པ་ཡིན། བླ་མ་མེད་པའི་སྔོན་རོལ་ན།
སངས་རྒྱས་བྱ་བའི་མིང་ཡང་མེད། སྔ་རབས་འདས་དང་ད་ལྟར་བཞུགས། སླད་ནས་
མ་འོངས་འབྱོན་པ་ཡི། བསྐལ་པ་སྟོང་གི་སངས་རྒྱས་ཀྱང་། བླ་མ་དག་ལ་བརྟེན་ནས་
41

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བྱོན། དེ་ཕྱིར་བླ་མ་གཙོ་ཆེ་སྟེ། བླ་མ་དག་ལ་གུས་པར་བྱ། བླ་མ་དག་ལ་མོས་པར་
བྱ། བླ་མ་དག་ལ་འདུན་པར་བྱ། བླ་མ་དག་ལ་བསྐྱབ་པར་བྱ། བླ་མ་དག་ལ་གཞོལ་
བར་བྱ། བླ་མ་དག་ལས་རྣམ་པ་གསུམ། སྔོན་འགྲོ་ཕྱི་ཡི་བླ་མ་དང་། ཉེ་བ་ནང་གི་བླ་
མ་དང༌། མཐར་ཐུག་དོན་གྱི་བླ་མ་དང་གསུམ། དང་པོར་སྨོན་འཇུག་སེམས་བསྐྱེད་
ཅིང་། དད་ལྡན་དགེ་ལ་འཇུག་པའི་ཕྱིར། སྔོན་འགྲོ་ཕྱི་ཡི་བླ་མ་ནི། རྫོགས་སངས་
རྒྱས་ཀུན་མན་ཆད་ནས། ད་ལྟའི་བསླབ་རྫོགས་ཡན་ཆད་དུ། རྣམ་དག་འདུལ་བ་
ཟམ་མ་ཆད། ཨུད་འབར་མེ་ཏོག་གླིང་ལྟ་བུ། སྡོམ་གསུམ་རྣམ་དག་བསླབ་གསུམ་
རྫོགས། སུམ་བརྒྱ་དྲུག་ཅུ་ཕྱི་ཡི་ཚུལ། ཉིས་བརྒྱ་ལྔ་བཅུ་ནང་གི་ཁྲིམས། གཉིས་སུ་
མེད་པར་ཟུང་དུ་འབྲེལ། སྦྱིན་པ་མཐར་ཕྱིན་སེར་སྣ་བྲལ། ཚུལ་ཁྲིམས་རྣམ་དག་
སྤྱོད་འཆལ་སྤང་། བཟོད་པ་སྲན་བཅས་བྱུང་ཚོར་མེད། བརྩོན་འགྲུས་དམ་ལྡན་
གཡེང་སྐྱོང་སྤང་། བསམ་གཏན་མཉམ་གནས་གཡོ་འཁྲུལ་མེད། ཐོགས་མེད་སྟོབས་
ཤུགས་མ་ནུས་སྤང་། སྙིང་རྗེ་བདག་མེད་བྱམས་སེམས་ལྡན། སྨོན་ལམ་དོགས་མེད་
འགྲོ་བ་སྐྱབ། ཐབས་མཆོག་མ་རྨོངས་འཁོར་ལོ་བསྒྱུར། ཤེས་རབ་འཁྲུལ་མེད་རྣམ་
གསུམ་ལྡན། ཕ་རོལ་ཕྱིན་པ་བཅུ་ཡི་ཚུལ། ཕ་རོལ་ཕྱིན་པ་བཅུ་ལ་གནས། ཕ་རོལ་
ཕྱིན་བཅུའི་དོན་དང་ལྡན། ཕྱི་ཡི་བླ་མར་ཤེས་པར་བྱ། །
ཉེ་བ་ནང་གི་བླ་མ་ནི། སྔོན་གྱི་ཀུན་དུ་བཟང་པོ་ནས། ཚད་མེད་འོད་ལྡན་འཕྲུལ་
སྣང་འོད། ད་ལྟའི་སྟོན་པ་ཡན་ཆད་དུ། དབང་ལུང་མན་ངག་ཟམ་མ་ཆད། དབང་
རྒྱུད་ཆུ་བོ་ལྟར་དུ་འབྲེལ། ཤེལ་དཀར་ཕྲེང་བ་ལྟར་དུ་རྒྱུད། བསྒྱུར་ལམ་ཟབ་མོའི་
དངོས་གྲུབ་བརྙེས། སྒྲུབ་པ་མཐར་ཕྱིན་རྟགས་དང་ལྡན། ཐུགས་ཀྱི་རྒྱ་ཁྱོན་ནམ་
མཁའི་ཀློང༌། ཀུན་ཤོང་ཡངས་པ་ས་གཞིའི་གཏོས། ཡངས་དོག་མེད་པ་བར་སྣང་
དབྱིངས། ཁ་གཏིང་མེད་པ་རྒྱ་མཚོའི་གཏིང་། ཀུན་ལ་སྙོམས་པ་ཉི་མའི་ཚུལ། ཡོན་
42

༼ད༽
མདོ་སྡེ། ཨ་དཀར་ཐེག་པའི་མདོ། །
ཏན་ཀུན་འབྱུང་དཔག་བསམ་ལྗོན། མཐུ་རྩལ་སྟོབས་ཤུགས་བར་སྣང་ཐོག །དགོས་
འདོད་འབྱུང་བ་ཡིད་བཞིན་ནོར། ཕྲིན་ལས་ཐོགས་མེད་འདམ་གྱི་ཕུར། གབ་ཅིང་
སྦ་བ་རུ་སྦལ་སྟོབས། ཐམས་ཅད་ཟིལ་གནོན་མ་སེང་གེ། ཀུན་ལ་དབང་བསྒྱུར་རྒྱལ་
པོའི་ཁྲིམས། མཁས་དཔྱོད་ལྡན་པ་བློན་པོའི་ཆག །གཙང་མཛེས་སྒེག་པ་བཙུན་མོའི་
ཚུལ། དོན་ལ་མི་འཆོར་ཆུ་སྲིན་ནོར། རིགས་བཟང་ཁུངས་བཙུན་རྒྱལ་བའི་སྲས། མི་
རྗེ་ལྷས་མཛད་གནམ་གྱི་བུ། མཚན་དང་དཔེ་བྱད་ཡོན་ཏན་ཚོགས། འགྲོ་ལ་སྙིང་རྗེ་
དཔག་མེད་ལྡན། ཐབས་མཁས་ཐུགས་རྗེའི་བདག་ཉིད་ཅན། ནང་གི་བླ་མར་ཤེས་
པར་བྱ།
མཐར་ཐུག་དོན་གྱི་བླ་མ་ནི། སྔོན་གྱི་ཡེ་ཉིད་སྟོན་པ་ནས། ཐུགས་རྗེ་སྤྲུལ་པ་
ཐབས་ཀྱིས་སྟོན། ད་ལྟའི་མཁྱེན་ལྡན་ཡན་ཆད་དུ། བདེར་གཤེགས་དགོངས་རྒྱུད་
ཟམ་མ་ཆད། འོད་དང་ཉི་མའི་ཚུལ་དུ་འབྲེལ། དུག་ལྔ་མ་སྤངས་རང་སར་གྲོལ། ཞེ་
སྡང་མི་མངའ་བྱམས་པའི་མ། འདོད་ཆགས་མི་གཡོ་སྦྱིན་པའི་གཤིས། གཏི་མུག་
མ་རྨོངས་དོན་དམ་གསལ། ང་རྒྱལ་མི་གནས་མཉམ་པ་ཉིད། ཕྲག་དོག་མི་མངའ་
ཡངས་པའི་ཐང་། ལྟ་བ་མཐའ་བྲལ་ནམ་མཁའི་ངང་། སྒོམ་པ་འོད་གསལ་ཉི་མའི་
སྙིང་། སྤྱོད་པ་མ་བཅོས་བྱིས་པའི་ཚུལ། འབྲས་བུ་ཕུན་ཚོགས་རིན་ཆེན་གླིང་། གང་
དང་མི་འདྲ་ཀུན་ལ་དཔག །ཨུད་དུམ་ཝར་དང་རྣམ་པར་རྒྱལ། ནྡན་སྦྲུལ་གྱི་སྙིང་
པོ་འམ། ཡིད་བཞིན་ནོར་བུ་རིན་ཆེན་ལྟར། དཀའ་བར་འབྱུང་ཞིང་དཀོན་པའི་
མཆོག །སེམས་ཅན་མི་ལ་སངས་རྒྱས་སྲས། ཐ་མལ་ལུས་ལ་རྒྱལ་བའི་ཐུགས། རྟོགས་
ཚད་གདེང་ལྡན་གཡོ་བ་མེད། མཁྱེན་ཚད་གྲངས་འདས་འཁྲུལ་པ་མེད། ཚད་མེད་
བཞི་ལྡན་བྱམས་སྙོམས་ཤིང་། ལྷམ་མེ་ལྷན་ནེ་ལྷང་ངེ་བ། ཚུལ་ཞི་ངང་ལྡན་འགྲོ་
བའི་མགོན། ཉི་མའི་དཀྱིལ་འཁོར་འོད་གཞན་གནོན། རིན་ཆེན་ལྷུར་ལེན་སྣང་སྲིད་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བསྡུས། དབང་རྒྱུད་རྒྱལ་པོ་གཞན་སྣང་འདུལ། བུང་བའི་རྒྱལ་པོ་རྩི་བཅུད་ལེན།
དྲང་རྗེའི་རྒྱལ་པོ་སྣང་སྲིད་སྐོས། གསང་བའི་བླ་མར་ཤེས་པར་བྱ། ཡང་གསང་བླ་མ་
རང་གི་སེམས། ཤེས་རིག་རྒྱལ་པོ་གཏན་ལ་དབབ། བདག་ཞལ་བདག་གིས་མཐོང་
བ་དང་། རང་དབང་རང་གིས་ཐོབ་པར་འགྱུར། དེ་ལྟར་ཕྱི་ནང་གསང་གསུམ་
གྱི། མཚན་ལྡན་བླ་མ་དམ་པ་ནི། ཁོང་པའི་སྙིང་དང་དཔྲལ་བའི་མིག །ལུས་ཀྱི་གཙོ་
བོ་མགོ་ལྟར་བསྙེན། སྲོག་ལ་བབས་ཀྱང་ཐུགས་མི་དཀྲུགས། དམྱལ་བར་སྨྱུག་ཀྱང་
བཟོད་པ་བསྒོམ། ཟང་ཟིང་རྒྱན་དང་ལུས་སྲོག་འབུལ། ཐུགས་དམ་མཉེས་པར་གྱུར་
པ་ན། འཁོར་བར་ལྟུང་ཡང་བསྒྲུབ་པར་བྱ། དབང་བཞི་ལུང་རྫོགས་བཀའ་ལུང་
ཞུ། སྐད་ཅིག་འབྲལ་མེད་རྒྱུན་དུ་བསྟེན། དཔེར་ན་བྱིས་པས་ཕ་མ་དང་། འདབ་
ཆགས་བྱ་ཡི་སྒོང་བཙའ་ལྟར། བསྟེན་ཡུན་རིང་བ་ཅི་བཞིན་དུ། དེ་བཞིན་རང་ཡང་
རྩལ་གསུམ་རྫོགས། བར་ཆད་གློ་བུར་རྐྱེན་ལས་སྐྱབ། ཤེས་རབ་རྣམ་གསུམ་རྒྱུད་ལ་
སྐྱེ། མན་ངག་ཐུགས་བཅུད་གནད་ནས་ལོན། རང་རྒྱུད་དུལ་ཞིང་གཞན་སྨིན་ནུས།
དཔོན་གསས་ལྷ་ལ་བསྙེན་པའོ། ། །
རིགས་ལྡན་གནས་ལ་བསྙེན་པ་ནི། ཕྱི་ནང་གསང་བ་རྣམ་པ་གསུམ། ཐོག་མར་
ཕྱི་ཡི་གནས་ལས་སུ། བཀྲ་ཤིས་ས་ལ་འབུར་དུ་དོད། གནམ་ལ་འཁོར་ལོའི་བཀྲ་ཤིས་
ཆགས། རྩིབས་བརྒྱད་རིན་ཆེན་བཻཌཱུརྱ་འོད། ས་ལ་པདྨའི་བཀྲ་ཤིས་ཆགས། འདབ་
བརྒྱད་གཞའ་ཚོན་སྣ་ལྔའི་འོད། རྒྱབ་རི་རྒྱལ་མཚན་མཐོན་པོའི་ཏོག །དབུ་ལ་
གདུགས་ཀྱི་བཀྲ་ཤིས་ཆགས། ཐུགས་ཀ་མི་འགྱུར་དཔལ་བེའུའི་ཚུལ། གཡས་གཡོན་
གསེར་ཉ་ཁུགས་སོ་འཁྱིལ། སྙན་ལ་དུང་དཀར་རི་མོ་མཛེས། མདུན་རི་བུམ་པ་
བཅུད་ཀྱིས་བལྟམས། བཀྲ་ཤིས་རྫས་བརྒྱད་རྟགས་སུ་མཛེས། རྒྱབ་རི་རྒྱལ་པོ་རིན་
པོ་ཆེ། གདན་ལ་བཞུགས་དང་སྤུངས་པ་འདྲ། གཡས་རི་བློན་པོ་རིན་པོ་ཆེ། འདུས་
44

༼ང༽
མདོ་སྡེ། ཨ་དཀར་ཐེག་པའི་མདོ།
དང་ཤོམས་དང་གྲོས་ར་འདྲ། གཡོན་རི་བཙུན་མོ་རིན་པོ་ཆེ། སྒེག་དང་ཆས་དང་
འཇོལ་དང་འདུད། མདུན་རི་གླང་པོ་རིན་པོ་ཆེ། འགྱིང་དང་ཁལ་དང་བྲེས་ལ་ཉལ།
གཡས་ཟུར་དམག་དཔོན་རིན་པོ་ཆེ། གོ་ཁྲབ་དམག་དང་དཔུང་དང་བརྗིད། གཡོན་
ཟུར་རྟ་མཆོག་རིན་པོ་ཆེ། གསེར་སྒ་གཡུ་མཐུར་སྲབ་མདའ་མདུད། མདུན་ས་ནོར་
བུ་རིན་པོ་ཆེ། སྣ་ཚོགས་ཕུན་སུམ་ཚོགས་པའི་གནས། གྲོང་དང་གྲོང་ཁྱེར་གྲོང་
བརྡལ་དང་། རྒྱལ་པོའི་ཕོ་བྲང་ཞིང་གི་བསྐོར། ཕྱི་ཡི་གནས་སུ་ཤེས་པར་བྱ།
གཉིས་པ་ནང་གི་གནས་ལས་སུ། རིགས་རྟགས་ལྔ་ཡིས་བརྒྱན་པ་སྟེ། ཤར་ནི་ནེ་
ཐང་གཡུང་དྲུང་རིགས། ཁུགས་དང་འཁྱིལ་དང་གྲུ་བཞིར་བདལ། བྱང་ནི་རྫ་སྤང་
འཁོར་ལོའི་རིགས། མདའ་མདུང་རལ་གྲི་མཚོན་ཆའི་ཚུལ། ནུབ་ནི་བྲག་རི་པདྨ་
རིགས། སྤུངས་དང་ཡལ་དང་གྱེས་པ་འདྲ། ལྷོ་ནི་རྩི་ཤིང་རིན་ཆེན་རིགས། ལོ་མ་མེ་
ཏོག་འབྲས་བུར་སྨིན། དབུས་ནི་མི་ནུབ་རྒྱལ་མཚན་རིགས། གཡའ་སྤང་གངས་བྲག་
ནགས་ཚལ་ལྗོངས། དཔངས་སུ་མཐོ་ཞིང་ལུགས་སུ་འཁྱིལ། རྒྱ་མཚོ་ཆུ་གླིང་མེ་ཏོག་
བཀྲ། མཁའ་ལ་འདབ་ཆགས་འཕུར་དང་འཇོལ། ཟུར་ལ་གཅན་གཟན་རྒྱུག་དང་
འདྲོལ། ལོགས་ལ་རི་དྭགས་སྐུང་དང་སྦ། རྩ་བར་གཡུང་དྭགས་གཟན་དང་འཁྲས།
ཕུན་སུམ་ཚོགས་པའི་ལོངས་སྤྱོད་ལྡན། ནང་གི་གནས་སུ་ཤེས་པར་བྱ།
གསུམ་པ་གསང་བའི་གནས་ལས་སུ། ཞི་རྒྱས་དབང་དྲག་ཚུལ་ཅན་ཏེ། ཤར་ནི་ཞི་
བ་ཡངས་ལ་བདལ། ཡང་ན་སྤང་ལྗོངས་མེ་ཏོག་བཀྲ། བྱང་ནི་རྒྱས་པ་ཟླུམ་ལ་བརྗིད།
རྒྱ་ཆེ་དཔངས་མཐོ་ལྷུན་འཐུག་པ། ནུབ་ནི་ཟླ་གམ་དཔངས་སུ་རྒྱས། དབྱིབས་
ནི་གུག་ཆག་སྐྱོར་དང་གཡོར། ལྷོ་ནི་དྲག་པོ་རྩུབ་ལ་རོང་། རྩི་ཤིང་མདའ་མདུང་
རལ་གྲིའི་ཚུལ། ཆུ་བོ་ཁྲོག་རླག་གདོང་དང་ཏུག །ཤིན་ཏུ་དམའ་ཞིང་དམའ་བ་སྟེ།
མངའ་འོག་འདུན་བཞིན་ཞབས་སུ་ཚུད། དབུས་ནི་སྣ་ཚོགས་རྒྱུན་གྱི་གནས། ནོར་
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བུ་འདྲ་དང་རྒྱལ་མཚན་འདྲ། རྒྱབ་རི་ཞི་བ་སྤུངས་པ་འདྲ། གཡས་རི་ཁྲོ་བོ་འགྱིང་བ་
འདྲ། གཡོན་རི་ཁྲོ་མོ་བཞད་པ་འདྲ། མདུན་རི་ཕོ་ཉ་རྒྱུག་པ་འདྲ། མདུན་འོག་གྱད་
ཀྱིས་འདེགས་པ་འདྲ། མདུན་ས་མནྡལ་བཀོད་པ་འདྲ། རི་ཟུར་སྒྲོན་མེ་བལྟམས་པ་
འདྲ། རི་རྒྱུད་སྤོས་མེ་འཐེན་པ་འདྲ། རི་མཐའ་ཡོན་ཆབ་བསྐྱིལ་བ་འདྲ། རི་ཐང་ཚོམ་
བུ་བཀོད་པ་འདྲ། རྩུབ་ལ་འཇམ་གྱི་མེ་ཏོག་ཅན། འཇམ་ལ་རྩུབ་ཀྱི་ཟེའུ་འབྲུ་ཅན།
གསང་བའི་གནས་སུ་ཤེས་པར་བྱ། གནས་མཆོག་མི་སྤང་གཏན་དུ་གཟུང་། རིགས་
ལྡན་གནས་ལ་བསྙེན་པའོ། །
མཚན་ལྡན་གྲོགས་ལ་བསྙེན་པ་ནི། ཕྱི་ནང་གསང་བ་རྣམ་པ་གསུམ། ཐོག་མར་ཕྱི་
ཡི་གྲོགས་ལས་སུ། འགལ་རྐྱེན་བར་ཆད་མེད་པ་ལ། མཐུན་རྐྱེན་ལྡན་པར་ཤེས་པ་སྟེ།
དབང་དང་ལྡན་པ་རྒྱལ་པོའི་གྲོགས། བསྟན་པའི་ཆགས་གནས་འབྱུང་བས་བསྙེན།
ཡིད་དུ་འོང་བ་བཙུན་མོའི་གྲོགས། ལོངས་སྤྱོད་འཐད་དགུར་འབྱུང་བས་བསྙེན། ཆེ་
ཞིང་བཙུན་པ་བློན་པོའི་གྲོགས། བསྟན་པའི་ཞབས་ནས་འདེགས་པས་བསྙེན། འབྱོར་
ལྡན་ཕུན་ཚོགས་ཕྱུག་པོའི་གྲོགས། མཐུན་རྐྱེན་སྡོང་གྲོགས་འབྱུང་བས་བསྙེན། ཚོང་
དང་དེད་དཔོན་ནོར་ལེན་གྲོགས། མཁོ་མཐུན་ཡོ་བྱད་བསྒྲུབ་པས་བསྙེན། དཔའ་
རྩལ་སྟོབས་ལྡན་ཆེན་པོའི་གྲོགས། བསྟན་པ་རླབས་ཆེན་སྤྱོད་པས་བསྙེན། ལང་ཚོ་
སྟོབས་ཤུགས་གྱད་ཀྱི་གྲོགས། ཕོ་ཉ་རྒྱུག་འདྲལ་བྱེད་པས་བསྙེན། ཡིད་གཞུངས་ངག་
འཇམ་བྲན་གྱི་གྲོགས། གང་སྐོས་ལས་ཀ་ལེན་པས་བསྙེན། སེམས་དཀར་བཅོས་སླ་ཤ་
ཚའི་གྲོགས། ནམ་དགོས་དུས་སུ་སླེབ་པས་བསྙེན། ཚངས་པར་སྤྱོད་པ་མཚུངས་པའི་
གྲོགས། དགེ་ལ་མིག་ལྟོས་སྤྲོ་བས་བསྙེན། ཕྱི་ཡི་གྲོགས་སུ་ཤེས་པའོ། །
གཉིས་པ་ནང་གི་གྲོགས་ལས་སུ། རིགས་བཟང་ཁུངས་བཙུན་ལྷ་ཡི་སྲས། མི་རྗེ་
དབང་པོ་ཆེ་ཡི་རྒྱུད། མཚན་དང་ལྡན་ཞིང་ཡིད་དུ་འོང་། མདོག་དཀར་ལུས་ཁྱད་སྨེ་
A6

མདོ་སྡེ། ཨ་དཀར་ཐེག་པའི་མདོ།
བ་ཅན། ཤ་སྐེམ་ཚིག་བརྟན་འགྱུར་བ་མེད། བློ་གྲོས་དད་ལྡན་ཤེས་རབ་གསལ། ཕྱིན་
ཅི་མ་ལོག་བོན་ལ་མོས། སེམས་དཀར་བཅོས་སླ་ཡིད་དུ་འོང་། གསང་བའི་གཟུང་
ཐུབ་མན་ངག་ལྡན། རང་ཆེ་གྱོང་ཁེངས་དྲེགས་པ་སྤོང་། ཡིད་གཞུངས་ངག་འཇམ་
སྤྱོད་ལམ་དལ། བདེན་པར་སྨྲ་ཞིང་ཚིག་མི་འགྱུར། དྲང་པོར་སྤྱོད་ཅིང་རྫུན་མི་སྨྲ།
ལོག་པར་བསླུ་བས་བསྒྱུར་མི་བཏུབ། གང་ལ་ཆེ་བཅོས་རུ་ཏྲ་སྤོང་། བདག་འཛིན་
འདོད་པའི་སྐྱོན་ལ་དོར། དེ་ལྟ་བུ་ཡི་གང་ཟག་ནི། མདོག་དཀར་བྱད་ལེགས་ལྷ་ཡི་
གྲོགས། མདོག་དམར་བཀྲག་ལྡན་མི་ཡི་གྲོགས། མདོག་སྔོ་གཟི་ལྡན་ཀླུ་ཡི་གྲོགས།
མདོག་སེར་སྐྲ་ལི་བྲམ་ཟེའི་གྲོགས། བརྗིད་ལྡན་ལྷུན་ཆགས་རྒྱལ་པོའི་གྲོགས། དམར་
སྨུག་བྱིན་ཆགས་བློན་པོའི་གྲོགས། སེར་སྣ་ཆགས་བྲལ་སྦྱིན་པའི་གྲོགས། ངོ་ཚ་ཁྲེལ་
ཡོད་ཚུལ་ཁྲིམས་གྲོགས། གཟུངས་ཐུབ་སྲན་བཅས་བཟོད་པའི་གྲོགས། མི་ཡེངས་
དོན་ལྡན་བརྩོན་འགྲུས་གྲོགས། དཀའ་ཐུབ་སྡུག་སྲན་བསམ་གཏན་གྲོགས། དགེ་
ལ་གཏང་ཕོད་སྟོབས་ཀྱི་གྲོགས། སྡིག་ལ་ཤ་ཚ་སྙིང་རྗེའི་གྲོགས། གང་དང་མཐུན་པ་
སྨོན་ལམ་གྲོགས། གཞན་འདུལ་མཁས་པ་ཐབས་ཀྱི་གྲོགས། རང་རིག་གསལ་བ་ཤེས་
རབ་གྲོགས། ངང་ཐག་རིང་བ་ཞི་བའི་གྲོགས། ཡོན་ཏན་ཚོགས་པ་རྒྱས་པའི་གྲོགས།
བློ་གྲོས་ལྡན་པ་དབང་གི་གྲོགས། རྟུལ་ཞུགས་སྟོབས་ལྡན་དྲག་པོའི་གྲོགས། གང་ལ་
མ་རྨོངས་རྒྱུན་གྱི་གྲོགས། ནང་གི་གྲོགས་སུ་ཤེས་པའོ། །
གསུམ་པ་གསང་བའི་གྲོགས་ལས་སུ། གསང་སྔགས་གསང་བའི་དོན་དམ་ལ།
གསང་བའི་མན་ངག་གནད་ཆེ་བས། མན་ངག་སྣོད་རུང་གཟུང་མ་བཙལ། དམན་
དང་རིགས་ངན་མ་ཡིན་པར། རིགས་བཟང་ཁུངས་བཙུན་རྒྱལ་གྱི་སྲས། ཡིད་འོང་
མི་མོ་མཛེས་ལྡན་མ། དབུ་སྐྲ་ཐོན་མཐིང་གཡུ་ལོ་འཁྱུག །སྤྱན་མིག་བཀྲག་ལ་སྙན་
ཤལ་རིང་། ཤངས་རྒྱུད་དྲང་ལ་ཤངས་རྩེ་ཟག །མཁུར་ཚོས་དུང་ཕོར་མཚལ་གྱི་རྗེས།
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དཔྲལ་བ་ཟླུམ་ཡངས་ཟླ་རྒྱས་གམ། ཨོག་སྒོ་འགུག་ལེགས་ཟླ་བ་ཚེས། ཡ་མཆུ་སྲབ་
ལ་མ་མཆུ་མཛེས། དུང་ཚེམས་འགྲིག་ལ་རོ་ལེན་འཇམ། སྐྱེ་མགུལ་རིང་ལ་དཔུང་
སོག་གཞོལ། རྐེད་པ་སྒེག་ལ་སྟ་ཟུར་རྒྱས། ནུ་འབུར་འཁྱིལ་ལ་བྷ་ག་རྒྱས། ཡན་ལག་
འཇམ་ལ་ལྷུ་ཚིགས་དྲང་། ཞལ་རས་འཛུམ་ལ་གཟི་མདངས་ཆགས། སྤྱོད་ལམ་དལ་
ལ་འགྲོས་སྟབས་སྡུག །དང་ཁ་སྤྲོ་ལ་ཡིད་ཁ་བྲོད། མཐོང་བས་བདེ་ལ་རེག་པས་
ཚིམ། གསང་དམ་གསང་ཚིག་ཁར་མི་བཏོན། ངོ་ཚ་བག་ཡོད་ཁྲེལ་དང་ལྡན། དམ་
ཚིག་གཉན་པོ་མི་འགྱུར་སྲུང་། ཚིག་ཀྱང་དྲང་དལ་འབྱེད་པར་སྨྲ། གཞན་དག་གང་
ལ་བཞིན་མི་བཟློག །ངང་རིང་རྒྱུད་དུལ་ཁོང་འཁྲུལ་ཆེ། སེམས་དཀར་བཅོས་སླ་དགེ་
ལ་མོས། དད་ལྡན་གུས་འབུལ་གཤེན་ལ་གདུང༌། གཡོ་སྒྱུ་རྫུན་སྤང་གྲོགས་ལ་བརྩེ།
འགྲོ་བ་ཡོངས་ལ་མ་ལྟར་བྱམས། ཡིད་བཞིན་ལྷ་མོའི་བཞིན་དང་ལྡན། དེ་ལྟ་བུ་ཡི་
གཟུང་མ་ནི། དཀར་མོ་མདངས་ཆགས་ཞི་བའི་གྲོགས། སེར་མོ་བརྗིད་ལྡན་རྒྱས་པའི་
གྲོགས། དམར་མོ་བཀྲག་ལྡན་དབང་གི་གྲོགས། སྔོན་མོ་གཟི་ལྡན་དྲག་པོའི་གྲོགས།
དམར་སྨུག་བྱིན་ཆགས་རྒྱལ་པོའི་གྲོགས། གཙང་ཞིང་མཛེས་པ་བྲམ་ཟེ་མོ། ཤ་སྐེམ་
ཚིག་བརྟན་དམ་ཚིག་ལྡན། སེར་སྣ་ཆུང་ལ་སྦྱིན་སྟོབས་ཆེ། ཆགས་པ་ཆུང་ལ་གཏོང་
ཕོད་ཆེ། རུ་ང་ཆུང་ལ་ཡངས་པ་ཆེ། མཚན་དང་ལྡན་པ་མི་མོའི་རིགས། ལྷ་མོ་ཀླུ་
མོ་མཚན་ལྡན་མ། གསང་བའི་གྲོགས་སུ་ཤེས་པའོ། །མཚན་ལྡན་གྲོགས་ལ་བསྙེན་
པ་སྟེ། གསང་སྔགས་དོན་ལྡན་གསང་བ་འདུས། གསས་མཁར་གསང་བ་སྒོ་དགུ་
ལ། བསྙེན་པའི་གཞི་རུ་བསྟན་པའོ། །གསང་བའི་མན་ངག་ཐུགས་ལ་ཆོངས། ཞེས་
གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། བསྙེན་
པའི་གཞི་མ་སྔོན་སོང་ནས། བསྙེན་པའི་ལམ་ལ་འཇུག་པ་ལས། ཉེ་བ་ནང་གི་བསྙེན་
48

༼ང༽
མདོ་སྡེ། ཨ་དཀར་ཐེག་པའི་མདོ།
པ་གསུམ། ཐོག་མར་ཡོད་བྱད་རྫས་ལས་སུ། ཕྱི་ནང་གསང་བ་གསུམ་དུ་ཤེས། དང་
པོ་ཕྱི་ཡི་རྫས་བསག་པ། དངོས་གྲུབ་དམུ་ཡད་ལང་ཚོའི་རྫས། མཁོ་མཐུན་ལོངས་
སྤྱོད་ཕུན་སུམ་ཚོགས། གང་ལ་གང་དགོས་བྱེ་བྲག་སྟེ། ཅང་ཤེས་རྟ་དང་འདོད་
འཇོའི་བ། མ་ཧེ་མཛོ་དང་ཁྱུ་མཆོག་གླང་། ཚེ་དེ་ར་དང་གཡང་མོ་ལུག །འདབ་
ཆགས་བྱ་དང་རི་དྭགས་གཅན། ཁྱེའུ་བུ་མོ་ཡིད་འོང་འཐད། ནས་འབྲས་ཁྲེ་དང་ཇུ་
རྩེ་དང་། བྱི་ཙེ་གྲོ་དང་སོ་བ་དང་། ཏིལ་དང་མོན་སྲན་ཡུངས་ཀར་དང༌། རྩི་མར་
འབྲུ་མར་ཤིང་མར་དང་། དཀར་གསུམ་མངར་གསུམ་ཡོད་པ་དང༌། ཀ་ར་བུ་རམ་
སྦྲང་རྩི་དང་། ལི་རྒུན་ཤིང་ཏོག་པི་པི་ལིང་། བཅའ་སྒ་ལན་ཚྭ་ཨ་རུ་ར། ཛཱ་ཏི་ཕ་ལ་
བསིལ་དྲོད་སྙོམས། དང་ཁ་བདེ་དང་ཡི་ག་འབྱེད། དྲོད་ལ་རྩི་ཡི་སྨན་རྣམས་དང་།
ཤ་སྣ་ཁྲག་སྣ་ཡུ་ཏི་སོགས། ཕུན་སུམ་ཚོགས་པའི་ཡོ་བྱད་དང་། ཞལ་ཟས་འཚོགས་
ཚད་བསག་པར་བྱ། ཕྱི་ཡི་རྫས་སུ་ཤེས་པར་བྱ།
གཉིས་པ་ནང་གི་རྫས་ལས་སུ། དཀྱིལ་འཁོར་གསང་བའི་གནམ་རྒྱན་དང་།
དཔོན་གསས་བརྗིད་པའི་ཆས་རྒྱན་དང༌། གར་མ་མཐོང་ཁྱབ་ཆ་ལུགས་དང༌།
ཐུགས་དམ་བསྐུལ་བའི་ཕྱག་ཆ་སྟེ། བླ་བྲེ་བླ་གུར་ཡོལ་བ་དང་། གདུགས་དང་རྒྱལ་
མཚན་བ་དན་དང་། ཕྱེ་མ་འཕུར་མ་ཡོལ་བ་དང་། ཐིག་དང་ཐིག་འཇོར་ཐིག་ཆལ་
དང༌། རིན་ཆེན་སྣ་ལྔའི་ས་ཕག་དང༌། དབུ་རྒྱན་སྙན་ཆ་མགུལ་ཆུ་དང་། དཔུང་
རྒྱན་ཕྱག་གདུབ་ཞབས་གདུབ་དང་། དབུ་ཐོད་སྲོག་ཞུ་གར་རྨོག་དང༌། སྟོད་
གཡོགས་སྨད་ཤམ་སྐ་རགས་དང༌། དབང་ཞུ་དབང་བེར་དབང་ལྷམ་དང་། གཅན་
གཟན་དྲ་མའི་སྤུ་སླག་དང༌། གཡང་གཞི་སྟག་ཤམ་སྦྲུལ་རྒྱན་དང༌། ཟ་འོག་འཇོལ་
བེར་འབོག་ལྷམ་དང་། རས་ཀྱི་གོང་ཁྱུད་དཔྱང་རལ་དང་། ལྕགས་ཀྱི་འཕྲུལ་ལྷམ་
ཚེམ་སླག་དང༌། སེང་གེ་དཀར་མོའི་གོང་སླག་དང་། དབྱི་སྤྱང་སྟག་གཟིག་ཐུལ་པ་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང༌། རིན་ཆེན་ཤིང་འབྲས་ཐམས་ཅད་དང༌། རྔ་གཤང་དུང་གླིང་པི་ཝང་དང་།
ཅིང་དང་ཅོང་ཆེན་གཅག་པར་དང་། འཁར་རྔ་གནྡེ་རྡེའུ་ཆུང་དང༌། ཐོད་རྔ་རྒྱུད་
མང་སིལ་སྙན་དང་། རྒྱུན་དང་སྒྲུབ་དང་བིང་ཆེན་སོགས། རིན་ཆེན་ཁྲི་གདན་ཟ་
འོག་འབོལ། སྨན་སྤོས་དྲི་བཟང་ཁྲུས་བུམ་སོགས། ནང་གི་རྫས་སུ་ཤེས་པར་བྱ། །
གསུམ་པ་གསང་བའི་རྫས་ལས་སུ། དཀྱིལ་འཁོར་བཀོད་པའི་རྒྱན་རྫས་དང་།
བདེ་གཤེགས་མཆོད་པའི་ལྷ་རྫས་དང༌། ཐུགས་དམ་བསྐུལ་བའི་དམ་རྫས་ཏེ།
བདུད་རྩི་བཅུད་ལྡན་བུམ་པ་དགུ་། མི་འགྱུར་གསས་མདའ་རྒྱན་ཅན་དགུ་། མི་ནུབ་
པ་ཡི་རྒྱལ་མཚན་དགུ་། མི་ཤིགས་པ་ཡི་བཀའ་རྟགས་དགུ་། རྨད་དུ་བྱུང་བའི་གཏོར་
མ་དགུ་། ལྷུན་ལ་རྫོགས་པའི་མཆོད་པ་དགུ་། གསལ་བའི་འོད་ཆེན་སྒྲོན་མེ་དགུ་།
སྙན་པའི་སྒྲ་དབྱངས་རོལ་མོ་དགུ་། དྲི་ཞིམ་མཚལ་སྤོས་དུད་པ་དགུ་། རོ་ལེན་བདུད་
རྩིའི་ཞལ་ཟས་དགུ་། ལྷབ་ལྷུབ་མཛེས་པའི་ན་བཟའ་དགུ་། ཁ་དོག་མདངས་ལྡན་
མེ་ཏོག་དགུ་། མཉེན་ལྕུག་འཁྲིལ་ལྡེམ་ཁྲོ་བཞད་དགུ་། དགོས་འདོད་འབྱུང་བའི་
ནོར་བུ་དགུ་། རྔམ་པར་བྱེད་པའི་ལྟག་ཤ་དགུ་། གདུང་བར་བྱེད་པའི་སྙིང་ཁྲག་
དགུ་། ཟ་བྱེད་རྔམ་པའི་སྙིང་ཤ་དགུ་། འཛིན་བྱེད་མྱུར་བའི་སྲོག་ཁྲག་དགུ་། ཐོ་ལྟ་
རལ་ཀྱུ་མཚོན་ཆ་དགུ་། འགུག་འདྲེན་སྒྲོལ་བའི་ཕྱག་ཆ་དགུ་། རྔོམ་པའི་ཨག་རྩེ་ཐུན་
ཁུང་དགུ་། དུག་ཁྲག་མཚེ་ཡུངས་ཐུན་སྣ་དགུ་། དྲག་ཤུལ་བརྗིད་ལྡན་ཕུར་པ་དགུ་།
འཛིན་བྱེད་དབང་བསྒྱུར་སྦར་ཤད་དགུ་། ཙ་ཀྲ་ཧ་ལའི་རལ་ཀྱུ་དགུ་། མ་མཐོང་བྱད་
གསལ་མེ་ལོང་དགུ་། ཐུགས་རྗེ་འདྲེན་པའི་ལྕགས་ཀྱུ་དགུ་། ཐུགས་རྗེ་འཕུར་བྱེད་
དར་སྣ་དགུ་། ཟད་མེད་རིན་ཆེན་བྱང་བུ་དགུ་། མཚན་ལྡན་ཡོལ་ཆེན་ཞལ་བུ་དགུ་།
དུང་དང་བ་སོའི་གཟེད་ཞལ་དགུ་། གནམ་ལྕགས་ཁྲོ་ཆུའི་སྦྲེང་ཞལ་དགུ། དགུ་དགུ་
བརྒྱད་ཅུ་རྩ་གཅིག་ནི། གསས་མཁར་གསང་བ་སྒོ་དགུ་ཡི། གསང་བའི་རྫས་སུ་ཤེས་
50

མདོ་སྡེ། ཨ་དཀར་ཐེག་པའི་མདོ།
པ་སྟེ། ཡོ་བྱད་རྫས་ལ་བསྙེན་པའོ། ། །
གཉིས་པ་ཐར་གླུད་སྐོང་ལས་སུ། ཕྱི་ནང་གསང་བ་གསུམ་དུ་ཤེས། ཐོག་མར་ཕྱི་ཡི་
སྐོང་ལས་སུ། གསང་སྔགས་གསང་བའི་དོན་བསྒྲུབ་ཅིང་། ཡང་དག་ཐར་པའི་ལམ་
བགྲོད་ན། དགེ་ལ་བར་དུ་གཅོད་པ་ཡི། བགེགས་དང་མི་མིན་འབྱུང་པོ་ལ། ལན་
ཆགས་གླུད་ཀྱི་གཏོར་མ་གཏོང་། འགྲོ་བ་རིགས་དྲུག་སེམས་ཅན་རྣམས། དཔག་མེད་
དུས་ནས་ད་ལྟའི་བར། ཕ་མ་བུ་གཉེན་ལས་སོགས་ཏེ། འབྲེལ་པ་མ་གྱུར་གཅིག་ཀྱང་
མེད། དེ་དག་ལན་ཆགས་བསྙག་དེད་ཀྱི། ཐར་ལམ་དགེ་བའི་གེགས་ཤིང་བྱེད། དེ་
ལ་ལན་ཆགས་གླུད་ཀྱིས་བསྐང་། དངོས་སུ་ཡོད་པའི་སེམས་ཅན་ལ། འབྱོར་ལྡན་ཡོ་
བྱད་ཟང་ཟིང་རྣམས། ཆགས་པ་མེད་པར་བློས་བླངས་ནས། ཞེན་པ་མེད་པ་གཏོང་
བར་བྱ། ཟང་ཟིང་སྤང་བའི་ཕ་རོལ་ན། བར་ཆད་བདུད་དང་བྲལ་བ་སྟེ། སྦྱིན་པའི་
ཞིང་ས་དམའ་ན་བཟང་། མཆོད་པའི་ཞིང་ས་མཐོ་ན་འགྱུར། དངོས་སུ་མེད་པའི་
སེམས་ཅན་ནི། འབྱུང་པོ་ཡི་དྭགས་ཚོགས་རྣམས་དང་། རིགས་དྲུག་ལན་ཆགས་སྙིང་
རྗེའི་མགྲོན། ཡིད་ཀྱི་དམིགས་པའི་སྤྱོད་ཡུལ་དུ། མིག་གི་གཟུགས་དང་རྣ་བའི་སྒྲ། སྣ་
ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད། དབང་པོའི་སྤྱོད་ཡུལ་ཟད་མེད་
རྫས། ཅི་ལྟར་མཐུན་བཞིན་སྤྲུལ་པར་གཏོང་། བསྔོ་བ་མི་དམིགས་རྒྱ་ཡིས་གདབ།
ཕྱི་ཡི་སྐོངས་སུ་ཤེས་པར་བྱ།
གཉིས་པ་ནང་གི་སྐོང་ལས་སུ། གཞི་གནས་མངའ་དབང་ཡུལ་ས་དང༌། བསྟན་མ་
སྐྱོང་མ་སྨན་མོ་དང༌། སྟོང་གསུམ་གནམ་གཉན་རྒྱལ་པོ་དང༌། འཇིག་རྟེན་གཏོས་ཀྱི་
བདག་པོ་དང་། འཛམ་གླིང་ཡུལ་ས་འཁོར་བཅས་ལ། དཀར་གསུམ་མངར་གསུམ་
རྩི་སྨན་ཕུད། མཁན་ཤུག་བལ་བུ་རྩི་སྨན་དང་། ཕྱེ་མར་འོལ་ཀོན་གསང་བས་མཆོད།
འབྲུ་སྣའི་བཤོས་གཙང་གཏོར་མས་བརྔན། ཇ་ཆང་འོ་མ་སྐྱེམས་ཀྱིས་གསོལ། གཡག་
དI

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལུག་ར་གསུམ་རྟེན་དུ་གཟུག །རྒྱལ་བ་བདེན་པའི་སྨྲང་གིས་བཀྲོལ། བདེར་གཤེགས་
སྐུ་གདུང་སཱཙྪ་གདབ། གཤེན་གྱི་དགེ་སྤྱོད་མཆོད་གཏོར་གཏོང་། བདེ་བར་གཤེགས་
པའི་བཀའ་རྒྱུད་ཀློག ། དྲི་མ་མེད་པའི་མདོ་སྡེ་འདོན། ལས་བཞི་རྒྱུན་ལྔའི་སྦྱིན་སྲེག་
བྱ། ནང་གི་སྐོང་དུ་ཤེས་པའོ། ། །
གསུམ་པ་གསང་བའི་སྐོང་ལས་སུ། ཕྱོགས་བཅུ་རབ་འབྱམས་ཞིང་ཁམས་ཀྱི། ཡེ་
ཤེས་འཇིག་རྟེན་མ་ལུས་པ། སྣང་ཞིང་སྲིད་པ་མདོས་ཀྱིས་བསྐང་། མཁའ་ཀློང་
དབལ་མོ་སྐོང་གིས་བཀྱགས། ཤར་ན་རྒྱལ་པོའི་གསང་མདོས་བཀྱགས། བྱང་ན་
གཉན་རྗེའི་ཐུགས་མདོས་བཀྱགས། ནུབ་ན་བདུད་སྲིན་ཁྲམ་མདོས་བཀྱགས། ལྷོ་
ན་གཤིན་རྗེའི་བཟློག་མདོས་བཀྱགས། ལྷོ་ཤར་དམུ་ཡི་བཙུན་མདོས་བཀྱགས། བྱང་
ཤར་བཙན་གྱི་དལ་མདོས་བཀྱགས། བྱང་ནུབ་མ་མོའི་སྨན་མདོས་བཀྱགས། ལྷོ་
ནུབ་རོ་ལངས་གསང་མདོས་བཀྱགས། དབུས་སུ་དབལ་མོའི་བསྐང་མདོས་བཀྱགས།
སྟོང་གསུམ་རི་རབ་དཔེར་བཞག་པའི། གླིང་བཞི་གླིང་ཕྲན་ལྕགས་རི་དང༌། རི་
བདུན་རོལ་མཚོ་རི་རབ་སོགས། དཔག་བསམ་རྩེ་དང་རྡོ་རྗེ་གདན། ཅི་ལྟར་གནས་
པ་དེ་བཞིན་གྱི། གང་ལྟར་མཐུན་པའི་རྫས་བསགས་ནས། རང་མཐུན་ནམ་ཞལ་རྒྱང་
དང་བཅས། བརྒྱ་སྟོང་ཁྲི་འབུམ་གྲངས་ཀྱི་གསོག ། བྱེ་བ་ས་ཡ་བསམ་མི་ཁྱབ། སྐོང་
བའི་གནས་དེར་སྐོང་གིས་བཅོས། སྣང་སྲིད་ཞི་བདེ་ཁོད་སྙོམས་ནས། སྣང་ཞིང་སྲིད་
པ་སྐོས་ལ་འདེབས། ཁམས་གསུམ་མ་ལུས་དབང་དུ་བསྡུས། སྲིད་གསུམ་མ་ལུས་
ཟིལ་གྱིས་གནོན། ལྷ་སྲིན་སྡེ་བརྒྱད་བྲན་དུ་འཁོལ། ཐམས་ཅད་མ་ལུས་དབང་དུ་
འདུས། གསང་བའི་སྐོང་དུ་ཤེས་པའོ། ། །
གསུམ་པ་ཕྱི་རྟེན་སྐོང་ལས་སུ། ཕྱི་ནང་གསང་བ་གསུམ་དུ་ཤེས། ཐོག་མར་ཕྱི་ཡི་
རྟེན་ལས་སུ། གསས་མཁར་གསང་བ་སྒོ་དགུ་ལས། བསྟན་པ་འཛིན་སྐྱོང་སྤེལ་བའི་
52

མདོ་སྡེ། ཨ་དཀར་ཐེག་པའི་མདོ།
ཕྱིར། སྲུང་མ་གཉན་པོ་གཙོ་ཆེ་བས། ཕྱི་རྟེན་གཉན་པོ་བཅའ་བར་བྱ། རིན་ཆེན་སྐུ་
མཁར་བད་དང་བཅས། ཡུལ་ཞིང་བང་ཁང་བཅུད་དང་བཅས། འཁོར་དང་ལོངས་
སྤྱོད་ཟས་ནོར་བཅས། ཤུགས་ལྡན་རྟ་མཆོག་མཛེས་པ་དང་། ཚེ་དེ་ཕྱུ་ར་ཞལ་དཀར་
དང་། ཤེལ་སྒོང་ལུག་ཕོ་སྤྱི་དཀར་དང་། དབལ་གཡག་ཁམ་པ་ཟེ་མཐོན་དང་། ལྷ་
འབྲི་ཤོལ་མོ་འགབ་འཕེན་དང་། མཁའ་ལྡིང་བྱའུ་དེ་ཕོ་དང་། ཕུན་སུམ་ཚོགས་པའི་
དཀོར་ནོར་རྣམས། ཕྱི་ཡི་རྟེན་དུ་ཤེས་པའོ། ། །
གཉིས་པ་ནང་གི་རྟེན་ལས་སུ། མར་ཞི་གསེར་དང་ཏིང་ཞི་དངུལ། མཚོ་རོ་གཡུ་
དང་ཨུན་ཆེན་དུང་། ཁྲོ་དང་འཁར་བ་ཟངས་ལྕགས་དང་། སྒྲ་བླའི་གོ་མཚོན་སྣ་དགུ་
དང་། ཁྲབ་དང་རྨོག་དང་འཇོལ་དང་བེར། དབྱི་སྤྱང་སྟག་གཟིག་དར་ཟབ་དང་།
ན་བཟའ་ལྷབ་ལྷུབ་རྒྱན་ཆ་དང༌། བླ་གུར་ཡོལ་བ་འཕན་གདུགས་དང་། རྔ་གཤང་
སྒྲ་སྙན་རོལ་མོའི་ཆས། ནང་གི་རྟེན་དུ་ཤེས་པའོ། ། །
གསུམ་པ་གསང་བའི་རྟེན་ལས་སུ། སྟོབས་ཆེན་བན་གླང་དོམ་དང་དྲེད། རྒོད་
ཁྲ་གླག་གི་རྗེའུ་ངར་དང་། འཕར་སྤྱང་གསའ་ཡི་རྗེའུ་ངར་དགུ་། གར་གསས་དགུ་
འབུམ་རྟེན་དུ་འཛུག །མར་ཞི་ཏིང་ཞི་རྣམ་དག་ཨུན། པུ་ཟངས་བྱུ་རུ་མུ་ཏིག་ཤེལ།
གནམ་ལྕགས་ཁྲོ་ཆུ་རིན་ཆེན་དགུ་། རྒོད་གསས་དགུ་འབུམ་རྟེན་དུ་གཟུག །ནས་
འབྲས་ཁྲེ་དང་ཇུ་ཙེ་དང་། ཏིལ་དང་སོ་བ་སྲན་ཆུང་དང༌། གྲོ་དང་མོན་སྲན་འབྲུ་
སྣ་དགུ་། གསས་རྗེ་དགུ་འབུམ་རྟེན་དུ་གཟུག །དཀར་སེར་དམར་ལྗང་མོན་དྲི་
སྨུག །མཐིང་སྔོན་ནམ་མཁའ་གཡུ་མདོག་དགུ། གནམ་གསས་དགུ་འབུམ་རྟེན་དུ་
གཟུག །དབལ་མདུང་ངར་མ་རྒྱན་ལྡན་དགུ་། དབལ་གསས་དགུ་འབུམ་རྟེན་དུ་
འཛུག །རྟེན་མདའ་དར་གྱི་བརྒྱན་པ་དགུ་། གདར་གསས་ཉིས་ཁྲིའི་རྟེན་དུ་གཟུག །
མཚེ་ཡུངས་ནས་འབྲས་འཕུར་མ་དགུ་། འཐོར་གསས་སུམ་བརྒྱའི་རྟེན་དུ་གཟུག །
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མདའ་མོ་སྟོང་དམར་སྒྲོ་དཀར་དགུ་། འགོ་བའི་ལྷ་དགུའི་རྟེན་དུ་གཟུག །མདའ་མོ་
ལྟོང་དམར་སྒྲོ་བཀྲ་དགུ་། མ་ཡམས་མ་བདུད་གཉན་པོར་གཟུག །དོམ་ནག་ཆུ་སྲིན་
འཇིགས་བྱེད་སྤྱང༌། གདུག་མོས་སོ་བྱ་མིག་ངན་ཕག །ངར་ཆེན་འབྲོང་དང་དྲེད་
དང་སེང་། ལ་རམ་སྟག་གི་རྒྱལ་མཚན་བཅུ། དམག་དཔོན་བཅུ་ཡི་རྟེན་དུ་གཟུག །
པུ་ཞེས་ཟངས་ཐོ་ཆེན་པོ་བཅུ། ཕྱོགས་བཞི་ཁྲིམས་ཀྱི་ལ་བོ་བཞི། གྱད་དང་རྒྱལ་ཆེན་
རྟེན་དུ་གཟུག །དཀར་དམར་ཁ་དོག་ཚོན་ཐག་དང་། གདུག་པ་བྱ་ཁྲའི་མཆུ་སྡེར་
སོགས། ཕོ་ཉ་དགུ་འབུམ་རྟེན་དུ་གཟུག །གསང་བའི་རྟེན་དུ་ཤེས་པའོ། །གསང་
སྔགས་དོན་ལྡན་གསང་བ་འདུས། གསས་མཁར་གསང་བ་སྒོ་དགུ་ལ། བསྙེན་པའི་
ལས་སུ་བསྟན་པའོ། །གསང་བའི་མན་ངག་ཐུགས་ལ་ཆོངས། ཞེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། བསྙེན་
པའི་ལམ་ལ་ཞུགས་ནས་ཀྱང་། བསྙེན་པའི་འབྲས་བུ་འདི་ལྟར་རོ། །ཐོག་མར་སྲུང་བ་
མཚམས་ལས་སུ། ཕྱི་ནང་གསང་བ་གསུམ་དུ་ཤེས། ཐོག་མར་ཕྱི་ཡི་མཚམས་ལས་སུ།
གསས་མཁར་གསང་བ་སྒོ་དགུ་ལས། ཕྱི་མཚམས་གཉན་པོ་བསྲུང་བའི་ཕྱིར། སྔོན་གྱི་
རྒྱལ་བའི་བཀའ་ཉན་ཞིང་། གཤེན་རབ་བཀའ་ཡི་ཕོ་ཉ་ནི། ཐེར་ཟུག་དབལ་གྱི་རྒྱལ་
པོ་བཞི། ཕྱོགས་བཞིར་ཁྲིམས་སྐོས་མངའ་བདག་མཛོད། དབང་ཆེན་རྒྱལ་པོ་སྡེ་བཞི་
ལ། རྒྱལ་ས་གོང་འོག་བར་དང་གསུམ། གོང་མ་རི་རབ་ཁ་ལ་ཡོད། བར་མ་གཉའ་
ཤིང་འཛིན་ན་ཡོད། ཐ་མ་མུ་ཁྱུད་འཛིན་ན་ཡོད། མུ་ཁྱུད་འཛིན་གྱི་ཕྱོགས་བཞི་ན།
རྒྱལ་ཆེན་རྒྱལ་ས་ཐ་མ་བཞི། རི་རབ་ལྷུན་པོའི་ཤར་ཕྱོགས་ན། མུ་ཁྱུད་འཛིན་གྱི་རྩེ་མོ་
ན། ཕོ་བྲང་ཆེན་པོ་དུང་ལོ་ལྗོན། རྒྱལ་པོ་ཆེན་པོ་དུང་འོད་སྐྱོང་། བཙུན་མོ་མེ་ཏོག་
ཙམ་པ་མ། མཁའ་ལྡིང་ཁྲི་ཕྲག་བཅོ་བརྒྱད་སྐྱོང༌། ལུས་འཕགས་པོ་ཡི་སྐྱེ་བྱེད་འཛིན།
རི་རབ་ལྷུན་པོའི་བྱང་ཕྱོགས་ན། མུ་ཁྱུད་འཛིན་གྱི་རྩེ་མོ་ན། ཕོ་བྲང་ཆེན་པོ་གསེར་
54

མདོ་སྡེ། ཨ་དཀར་ཐེག་པའི་མདོ།
ལོ་ལྗོན། རྒྱལ་པོ་ཆེན་པོ་གསེར་ལྡན་སྐྱོང་། བཙུན་མོ་ནེ་ར་ཧ་ལོ་མ། གྲུལ་བུམ་ཁྲི་
ཚོ་བཅོ་བརྒྱད་སྐྱོང༌། སྒྲ་མི་སྙན་གྱི་ཚེ་དཔལ་བསྐྱེད། རི་རབ་ལྷུན་པོའི་ནུབ་ཕྱོགས་
ན། མུ་ཁྱུད་འཛིན་གྱི་རྩེ་མོ་ན། ཕོ་བྲང་ཆེན་པོ་ཟངས་ལོ་ལྗོན། རྒྱལ་པོ་ཆེན་པོ་དབང་
ལྡན་སྐྱོང་། བཙུན་མོ་གྷ་དྷ་བྷ་རི་མ། ལྟོ་འཕྱེ་ཁྲི་ཚོ་བཅོ་བརྒྱད་སྐྱོང་། བ་ལོངས་སྤྱོད་
ཀྱི་དམུ་ཡད་འཛིན། རི་རབ་ལྷུན་པོའི་ལྷོ་ཕྱོགས་ན། མུ་ཁྱུད་འཛིན་གྱི་རྩེ་མོ་ན། ཕོ་
བྲང་ཆེན་པོ་གཡུ་ལོ་ལྗོན། རྒྱལ་པོ་ཆེན་པོ་དཔལ་ལྡན་སྐྱོང༌། བཙུན་མོ་ཨུཏྤལ་ཟུར་
ཕུད་ཅན། རོ་ལངས་ཁྲི་ཚོ་བཅོ་བརྒྱད་སྐྱོང་། འཛམ་བུ་གླིང་གི་བཅུད་མདངས་
བསྐྱེད། རྒྱལ་ཆེན་རྒྱལ་ས་ཐ་མ་ཡིན། རྒྱལ་ཆེན་རྒྱལ་ས་བར་མ་ནི། རི་རབ་ལྷུན་པའི་
ཤར་ཕྱོགས་ན། གཉའ་ཤིང་འཛིན་གྱི་རྩེ་མོ་ན། ཕོ་བྲང་ཆེན་པོ་མེ་ཏོག་སྤུངས། རྒྱལ་
པོ་ཆེན་པོ་ཡུལ་འཁོར་སྲུང་། དྲི་ཟའི་རྒྱལ་མོ་འཁོར་སྐྱོང་མ། དྲི་ཟའི་གྲོང་ཁྱེར་འབུམ་
ཕྲག་སྐྱོང་། ཞི་བ་ལས་ཀྱི་བསྟན་པ་སྲུང་། རི་རབ་ལྷུན་པོའི་བྱང་ཕྱོགས་ན། གཉའ་
ཤིང་འཛིན་གྱི་རྩེ་མོ་ན། ཕོ་བྲང་ཆེན་པོ་ལྕང་ལོ་མཛེས། རྒྱལ་པོ་ཆེན་པོ་རྣམ་ཐོས་
སྲས། གནོད་སྦྱིན་རྒྱལ་མོ་ནོར་སྐྱོང་མ། གནོད་སྦྱིན་གྲོང་ཁྱེར་འབུམ་ཕྲག་སྐྱོང་། རྒྱས་
པ་ལས་ཀྱི་བསྟན་པ་སྲུང་། རི་རབ་ལྷུན་པོའི་ནུབ་ཕྱོགས་ན། གཉའ་ཤིང་འཛིན་གྱི་རྩེ་
མོ་ན། ཕོ་བྲང་ཆེན་པོ་རྒྱ་མཚོ་གླིང་། རྒྱལ་པོ་ཆེན་པོ་སྤྱན་མི་བཟང་། ཀླུ་དབང་རྒྱལ་
མོ་བསྟན་སྐྱོང་མ། ཀླུ་དབང་གྲོང་ཁྱེར་འབུམ་ཕྲག་སྐྱོང་། དབང་ཕྱུག་ལས་ཀྱི་བསྟན་
པ་སྲུང༌། རི་རབ་ལྷུན་པོའི་ལྷོ་ཕྱོགས་ན། གཉའ་ཤིང་འཛིན་གྱི་རྩེ་མོ་ན། ཕོ་བྲང་ཆེན་
པོ་བོན་འཁོར་གླིང་། རྒྱལ་པོ་ཆེན་པོ་བོན་གྱི་འཕགས། གཤིན་རྗེའི་རྒྱལ་མོ་དམག་
སྐྱོང་མ། གཤིན་རྗེའི་གྲོང་ཁྱེར་འབུམ་ཕྲག་སྐྱོང་། མངོན་སྤྱོད་ལས་ཀྱི་བསྟན་པ་སྲུང་།
རྒྱལ་ཆེན་རྒྱལ་ས་བར་མ་ཡིན། རྒྱལ་ཆེན་རྒྱལ་ས་གོང་མ་ནི། ཡོངས་འདུའི་ཤིང་གི་
ཤར་ཕྱོགས་ན། རི་རབ་ཁ་ཁྱེར་དང་པོ་ལ། ཕོ་བྲང་ཆེན་པོ་གངས་གླིང་ཁྲོད། རྒྱལ་
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པོ་ཆེན་པོ་ཤེལ་དཀར་འོད། དཀར་མོ་གཟི་ལྡན་དུང་སྐྱོང་མ། ཡབ་ཡུམ་སྤྲུལ་པའི་
བཀའ་འཁོར་ནི། དྲི་ཟའི་སྐྱེས་ཕྲན་འབུམ་གྱིས་བསྐོར། དྲི་ཟའི་གྲོང་ཁྱེར་ཁ་གནོན་
མཛད། རྒྱལ་པོ་གིང་ཆེན་ཕོ་ཉར་འགྱེད། ཤར་ཕྱོགས་སྲིད་པ་སྐོས་ལ་འདེབས། ལྷ་
སྲིན་སྡེ་བརྒྱད་ཁྲིམས་ལ་གནོན། ཁྲིམས་ཀྱི་མངའ་འོག་འདའ་མི་སྲིད། ཡོངས་འདུའི་
ཤིང་གི་བྱང་ཕྱོགས་ཀྱི། རི་རབ་ཁ་ཁྱེར་དང་པོ་ལ། ཕོ་བྲང་ཆེན་པོ་རིན་ཆེན་གླིང་།
རྒྱལ་པོ་ཆེན་པོ་ནམ་མཁར་སྣང་། དམར་མོ་བཀྲག་ལྡན་ནོར་རྒྱུན་མ། ཡབ་ཡུམ་
སྤྲུལ་པའི་བཀའ་འཁོར་ནི། གནོད་སྦྱིན་སྐྱེས་ཕྲན་འབུམ་གྱིས་བསྐོར། གནོད་སྦྱིན་
གྲོང་ཁྱེར་ཁ་གནོན་མཛད། བཙན་དང་མ་མོ་ཕོ་ཉར་འགྱེད། བྱང་ཕྱོགས་སྲིད་པ་
སྐོས་ལ་འདེབས། ལྷ་སྲིན་སྡེ་བརྒྱད་ཁྲིམས་ལ་གནོན། ཁྲིམས་ཀྱི་མངའ་འོག་འདའ་མི་
སྲིད། ཡོངས་འདུའི་ཤིང་གི་ནུབ་ཕྱོགས་ཀྱི། རི་རབ་ཁ་ཁྱེར་དང་པོ་ལ། ཕོ་བྲང་ཆེན་
པོ་པདྨའི་གླིང་། རྒྱལ་པོ་ཆེན་པོ་འོད་དཀར་འཛིན། སྔོན་མོ་གཟི་ལྡན་མདངས་ལེན་
མ། ཡབ་ཡུམ་སྤྲུལ་པའི་བཀའ་འཁོར་ནི། ཀླུ་དབང་སྐྱེས་ཕྲན་འབུམ་གྱིས་བསྐོར། ཀླུ་
དབང་གྲོང་ཁྱེར་ཁ་གནོན་མཛད། བདུད་དང་མ་མོ་ཕོ་ཉར་འགྱེད། ནུབ་ཕྱོགས་སྲིད་
པ་སྐོས་ལ་འདེབས། ལྷ་སྲིན་སྡེ་བརྒྱད་ཁྲིམས་ལ་གནོན། ཁྲིམས་ཀྱི་མངའ་འོག་འདའ་
མི་སྲིད། ཡོངས་འདུའི་ཤིང་གི་ལྷོ་ཕྱོགས་ཀྱི། རི་རབ་ཁ་ཁྱེར་དང་པོ་ལ། ཕོ་བྲང་
ཆེན་པོ་ཛ་རན་དྷ། རྒྱལ་པོ་ཆེན་པོ་འཛིན་གྱི་བདག །མཐིང་ནག་བརྗིད་ལྡན་བདུད་
འདུལ་མ། ཡབ་ཡུམ་སྤྲུལ་པའི་བཀའ་འཁོར་ནི། གཤིན་རྗེའི་སྐྱེས་ཕྲན་འབུམ་གྱིས་
བསྐོར། གཤིན་རྗེའི་གྲོང་ཁྱེར་ཁ་གནོན་མཛད། དམུ་དང་མ་མོ་ཕོ་ཉར་འགྱེད། ལྷོ་
ཕྱོགས་སྲིད་པ་སྐོས་ལ་འདེབས། ལྷ་སྲིན་སྡེ་བརྒྱད་ཁྲིམས་ལ་གནོན། ཁྲིམས་ཀྱི་མངའ་
འོག་འདའ་མི་སྲིད། རྒྱལ་ཆེན་རྒྱལ་ས་གོང་མ་ཡིན། དབང་བསྒྱུར་རྒྱལ་པོ་ཆེན་པོ་
བཞི། གཙོ་འཁོར་སྤྲུལ་པ་བསམ་མི་ཁྱབ། བགྲོད་ན་སྟོང་གསུམ་གོམ་པ་གཅིག །
56

མདོ་སྡེ། ཨ་དཀར་ཐེག་པའི་མདོ། ༼ང༽
བཏེག་ན་ཚངས་རྒྱུང་ཕྱག་གི་མཐིལ། བཞད་ན་ཉི་ཟླ་ཐང་ལ་ལྷགས། ཞི་བར་གནས་
ན་སྣང་སྲིད་བདེ། རྒྱས་པར་མཛད་ན་ཚེ་ནོར་སྤེལ། དབང་དུ་བསྒྱུར་ན་སྟོང་ཁམས་
བསྡུད། དྲག་པོར་སྤྲུལ་ན་དབུ་བརྙན་འབྱིན། གདན་ལ་བཞུགས་ན་སྲིད་གསུམ་
གནོན། གདན་ལ་བསྐྱོད་ན་ཁམས་གསུམ་གཡོ། པུ་ཐོ་དམར་པོ་རྟེན་དུ་བཙུགས།
གསེར་སྐྱེམས་གཡུ་མངོན་ཕུད་ཀྱིས་མཆོད། སྔོན་གྱི་སྟོན་པའི་བཀའ་གཉན་པའི། །
དམ་ལ་མི་འདའ་ལས་དབང་བསྐུར། ཕྱི་ཡི་མཚམས་སུ་ཤེས་པའོ། །
གཉིས་པ་ནང་གི་མཚམས་ལས་སུ། སྤྲུལ་པ་དབལ་གྱི་གྱད་ཆེན་བཅུ། ཁྲོ་བོའི་
ཐུགས་ལ་གྱད་ཀྱི་སྐུ། སྟེང་ཕྱོགས་དེ་བཞིན་རིགས་ཀྱི་རྒྱུད། ཁྲོ་བོ་ཆེན་པོ་རྣམ་པར་
རྒྱལ། རྣམ་པར་རྟོག་མེད་རྟོག་པ་འཇོམས། ཤར་ཕྱོགས་གཡུང་དྲུང་རིགས་ཀྱི་གྱད།
ཁྲོ་བོ་ཆེན་པོ་མི་གཡོ་བ། མི་གཡོ་མགོན་པོ་ཡེ་ཤེས་སྐུ། བྱང་ཕྱོགས་འཁོར་ལོ་རིགས་
ཀྱི་རྒྱུད། ཁྲོ་བོ་ཆེན་པོ་གཏུམ་པོ་རྗེ། གཏུམ་ཆེན་རྒྱལ་པོ་ཁྲོ་གཏུམ་རྔམ། ནུབ་ཕྱོགས་
པདྨ་རིགས་ཀྱི་རྒྱུད། ཁྲོ་བོ་ཆེན་པོ་སྟོབས་པོ་ཆེ། སྟོབས་ལྡན་ནག་པོ་ཁམས་གསུམ་
རྒྱལ། ལྷོ་ཕྱོགས་རིན་ཆེན་རིགས་ཀྱི་གྱད། ཁྲོ་བོ་ཆེན་པོ་བགེགས་ལས་རྒྱལ། བགེགས་
ཆེན་ང་རྒྱལ་གཤིན་རྗེ་གཤེད། ལྷོ་ཤར་ཞི་བ་དབྱིངས་ཀྱི་གྱད། ཁྲོ་བོ་ཆེན་པོ་ལ་རམ་
ཤག །སྟག་གསས་ངར་མ་དགྲ་བགེགས་གཤེད། བྱང་ཤར་རྒྱས་པ་ལས་ཀྱི་གྱད། ཁྲོ་
བོ་ཆེན་པོ་གདང་གྲགས་ངར། འབྲུག་གསས་ལྡེ་བོ་གནམ་གྲགས་ངར། བྱང་ནུབ་
དབང་ལྡན་དབང་སྒྱུར་གྱད། ཁྲོ་བོ་ཆེན་པོ་འཇིགས་པར་བྱེད། འབྲོང་གསས་ང་རྒྱལ་
དབལ་ཆེན་སྐུ། ལྷོ་ནུབ་མངོན་སྤྱོད་དྲག་པོའི་རྒྱུད། ཁྲོ་བོ་ཆེན་པོ་རླབས་པོ་ཆེ། ཁྱུང་
གསས་རྒྱལ་པོ་སྲིད་གསུམ་རྗེ། འོག་ཕྱོགས་ཤུགས་ཆེན་འདེགས་པའི་གྱད། ཁྲོ་བོ་ཆེན་
པོ་ཚ་ལ་རྒྱུང་། དབལ་ཆེན་རྒྱལ་པོ་ཡ་ཙ་འཁྱིལ། འཇིགས་བྱེད་དབལ་གྱི་ཁྲོ་བོ་བཅུ།
དེ་དང་གཉིས་མེད་སྦྱོར་བའི་ཡུམ། འཛིན་བྱེད་དབལ་གྱི་ཁྲོ་མོ་བཅུ། སྟེང་ཕྱོགས་དེ་
57

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བཞིན་རིགས་ཀྱི་ཡུམ། ཁྲོ་མོ་ཁམས་གསུམ་དབང་བསྡུད་མ། གྱད་ཆེན་གླང་གི་དབུ་
བརྙན་ཅན། ཤར་ཕྱོགས་གཡུང་དྲུང་རིགས་ཀྱི་ཡུམ། ཁྲོ་མོ་ཆེན་མོ་གཏུམ་ཀློང་མ།
གཏུམ་མོ་དོམ་གྱི་དབུ་བརྙན་ཅན། བྱང་ཕྱོགས་ལས་ཀྱི་རིགས་ཀྱི་ཡུམ། ཁྲོ་མོ་ཆེན་མོ་
རྔམ་ཆེན་མ། ཁ་རྔམ་སྟག་གི་དབུ་བརྙན་ཅན། ནུབ་ཕྱོགས་པདྨ་རིགས་ཀྱི་ཡུམ། ཁྲོ་
མོ་ཆེན་མོ་སྙིང་འབྱིན་མ། འཇིགས་བྱེད་སྤྱང་ཀུའི་དབུ་བརྙན་ཅན། ལྷོ་ཕྱོགས་རིན་
ཆེན་རིགས་ཀྱི་ཡུམ། ཁྲོ་མོ་ཆེན་མོ་དཔལ་འབར་མ། གདུག་མོ་གསའ་ཡི་དབུ་བརྙན་
ཅན། ལྷོ་ཤར་ཞི་བ་རིགས་ཀྱི་ཡུམ། ཁྲོ་མོ་དབལ་མོ་ཁྱུང་གཤོགས་མ། མཁའ་ལྡིང་
ཁྱུང་གི་དབུ་བརྙན་ཅན། བྱང་ཤར་རྒྱས་པ་ལས་ཀྱི་ཡུམ། ཁྲོ་མོ་དབལ་མོ་སྲོག་ལེན་
མ། མགྲིན་རིང་བྱ་ཡི་དབུ་བརྙན་ཅན། བྱང་ནུབ་དབང་མཛད་ལས་ཀྱི་ཡུམ། ཁྲོ་མོ་
འབར་མ་མིག་མི་བཟད། མིག་ངན་ཕག་རྒོད་དབུ་བརྙན་ཅན། ལྷོ་ནུབ་མངོན་སྤྱོད་
དྲག་པོའི་ཡུམ། ཁྲོ་མོ་དབལ་མོ་གྱད་ཀྱི་བདག །སྔོ་དམར་དྲེད་ཀྱི་དབུ་བརྙན་ཅན།
འོག་ཕྱོགས་ཤུགས་ཆེན་འདེགས་པའི་ཡུམ། དབལ་མོ་འབར་མ་མེ་ཕྲེང་མ། གྷ་དྷ་
སེང་གེའི་དབུ་བརྙན་ཅན། ཁྲོ་རྒྱལ་ཡབ་ཡུམ་ཉི་ཤུ་ལ། སྤྲུལ་པ་ཡང་སྤྲུལ་བསམ་མི་
ཁྱབ། དབལ་གསས་དགུ་ཁྲི་དགུ་འབུམ་དང་། གདར་གསས་ཉིས་ཁྲི་ཆིག་སྟོང་དང༌།
འཐོར་གསས་སུམ་བརྒྱ་དྲུག་ཅུ་སྟེ། ཕྱོགས་མཚམས་སྟེང་འོག་བླ་བཅུ་ནས། བསྲུང་
དང་སྐྱོབས་པའི་ཕྲིན་ལས་མཛད། ནང་གི་མཚམས་སུ་ཤེས་པར་བྱ།
གསུམ་པ་གསང་བའི་མཚམས་ལས་སུ། གསས་མཁར་གསང་བ་སྒོ་དགུ་ཡི། ལྷ་
ཚོགས་རང་རང་གཙོ་འཁོར་བཅས། མེ་རི་དགུ་འབུམ་དབུས་ན་འགྱིང་། བསྔོ་དང་
ཆ་དང་ཧ་དང་ཧཱུྃ་། དྲག་ཆེན་དགྱེས་པའི་གད་མོ་བཞད། སྟེང་གི་ལྷ་དང་འོག་གི་ཀླུ་།
བར་གྱི་མི་དང་ལྷ་མ་ཡིན། ལྷ་སྲིན་སྡེ་བརྒྱད་མི་མིན་ཚོགས། གནམ་རི་ས་བྲག་རྩི་
ཤིང་ཚལ། སྣང་སྲིད་འཇིག་རྟེན་མ་ལུས་པ། ཡེ་ནས་ཁྲོ་རྒྱལ་ཉིད་ཀྱི་ངང་། གདོད་
58

མདོ་སྡེ། ཨ་དཀར་ཐེག་པའི་མདོ། ༼ང༽
ནས་དབལ་ཆེན་ལྟ་བའི་རྫོང་། བགེགས་ཞེས་བྱ་བ་ག་ལ་སྲིད། གལ་ཏེ་བཀའ་ལ་
འདས་གྱུར་ན། ཐུགས་རྗེའི་ཤུགས་ཀྱིས་དབྱིངས་སུ་བསྒྲལ། གསས་མཁར་གསང་བ་
མཚམས་ཀྱི་ལས། ཕྱི་ལྟར་དགྲ་དང་བགེགས་ལ་ནི། ནང་ལྟར་རྣམ་པར་རྟོག་པ་སྟེ།
གསང་བ་མ་རིག་པ་ལ་གཅད། ཕྱི་ནང་གསང་བའི་རྣམ་པར་རྟོག །དབལ་ཆེན་ལྟ་
བའི་དམ་ཆོས་ན། རྣམ་པར་རྟོག་མེད་ལྷུན་གྱིས་གྲུབ། དེ་ལ་སྲུང་དང་མཚམས་མ་
མཆིས། གསང་བའི་མཚམས་སུ་ཤེས་པ་སྟེ། སྲུང་བ་མཚམས་ཀྱི་བསྙེན་པའོ། །
གཉིས་པ་དཀྱིལ་འཁོར་བཅའ་གཞི་ལ། ཕྱི་ནང་གསང་བ་གསུམ་དུ་ཤེས། ཐོག་
མར་ཕྱི་ཡི་བཅའ་གཞི་ལས། གསས་མཁར་གསང་བའི་དོན་བསྒྲུབ་ན། འཇིག་རྟེན་
མངའ་དབང་བདག་པོ་ལ། རྟེན་པའི་གཞི་གནས་མ་བསླངས་ན། ཡ་ང་རུ་འཐུར་
ཕྲག་དོག་རྒོད། དགེ་བའི་ལས་ལ་བར་ཆད་གཏོང་། མི་མཐུན་རྐྱེན་ཟེར་ཟ་ཁ་ལྡང་།
དེ་ཕྱིར་གང་དང་མཐུན་བསྒྲུབ་ནས། ཐམས་ཅད་དགེ་ལ་གཞོལ་བའི་ཕྱིར། འཇིག་
རྟེན་མངའ་དབང་བདག་པོ་ཡི། ས་བདག་ཀླུ་གཉན་གཏོད་དང་འཁོར། སོ་སོར་
དབང་རིགས་སྐོས་པ་ཡི། ནམ་མཁའི་བདག་པོ་སྣ་ཚོགས་སྟོན། ཚངས་པ་ཆེན་པོ་
མཁའ་ལ་རྒྱུ། ལྷ་བརྒྱད་གཟའ་སྐར་འཁོར་ལོ་བསྐོར། དུས་ཚོད་དྲ་ལྟས་ཤིས་པའི་
བདག །དབང་ཆེན་བདག་པོ་ས་ལ་དབང༌། ཙང་ཀུན་གསེར་གྱི་འཁོར་ལོ་བསྒྱུར།
ལྷ་མོ་བརྟན་མས་བུམ་པ་ཐོགས། ས་བདག་ལྕམ་དྲལ་བརྟན་པའི་གཞི། མ་ཧཱ་གསེར་
གྱི་རུ་སྦལ་ལ། སྤར་ཁམས་ལོ་སྐོར་སྨེ་བའི་གླིང་། གླིང་བཞི་རི་བདུན་རོལ་མཚོ་བདུན།
གནས་པའི་ས་བདག་ཀླུ་དང་གཉན། ས་ཡི་ལྷ་མོ་ས་ཡི་བདག །སྣང་སྲིད་སྐྱེ་འགྲོ་
བརྟན་པའི་གཞི། ཆུ་ཡི་ལྷ་མོ་ཆུ་ཡི་བདག །སྣང་སྲིད་སྐྱེ་འགྲོ་ཚ་གདུང་སེལ། མེ་ཡི་
ལྷ་མོ་མེ་ཡི་བདག །སྣང་སྲིད་སྐྱེ་འགྲོའི་བཅུད་མདངས་བསྐྱེད། རླུང་གི་ལྷ་མོ་རླུང་གི་
བདག །སྣང་སྲིད་སྐྱེ་འགྲོའི་བྱིང་རྨུགས་སེལ། ཤིང་གི་ལྷ་མོ་ཤིང་གི་བདག །སྣང་སྲིད་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྐྱེ་འགྲོའི་བཀྲག་མདངས་རྒྱས། ནམ་མཁའི་ལྷ་མོ་ནམ་མཁའི་བདག །སྣང་སྲིད་སྐྱེ་
འགྲོའི་གོ་ཡང་འབྱེད། ཕྱོགས་ཀྱི་སྲུང་བཞི་མཚམས་ཀྱི་ལྷ། ཀླུ་ཆེན་བརྒྱད་པོ་ཆུ་ཀླུང་
བདག །སྲིད་པའི་གཉན་ཆེན་འཁོར་དང་བཅས། ས་བདག་ཀླུ་གཉན་གཏོད་འཁོར་
ལ། བྱིན་གྱིས་བརླབས་པའི་མཆོད་ཡོན་འབུལ། དཀར་པོ་དགེ་བའི་ལས་ལ་བསྐུལ།
རྟེན་པའི་གཞི་གནས་མཆོད་པས་བསླང་། ཕྱི་ཡི་བཅའ་གཞིར་ཤེས་པར་བྱ།
གཉིས་པ་ནང་གི་བཅའ་གཞི་ལ། གཙང་མའི་ས་ལ་དཀྱིལ་འཁོར་ནི། ཞི་བ་དཀར་
སྣུམ་འབོལ་ལ་བླང་། རྒྱས་པ་སེར་སྣུམ་བཀྲག་ལ་བླང་། དབང་ནི་དམར་སྨུག་མཉེན་
ལ་བླང་། དྲག་པོ་མཐིང་ནག་རྩུབ་ལ་བླང་། རྒྱུན་ནི་སྣ་ཚོགས་འབྱུང་བ་བླང་། རྒྱ་
ཁྱོན་རང་རང་གཞུང་དང་སྦྱར། རིན་ཆེན་སྣ་ལྔའི་ཕྲད་ཀྱི་གཏེར། ཟངས་ལྕགས་
དབང་གི་ཕྱེ་མར་བདལ། རྡོ་ཕྱེ་འཁར་རྒོད་སྤུན་གྱིས་གཅད། ཞི་བ་སྨན་གྱིས་ཆག་
ཆག་གདབ། རྒྱས་པ་སྤོས་ཀྱིས་ཆག་ཆག་གདབ། དབང་ནི་སིན་དྷུ་ར་ཡིས་གདབ།
དྲག་པོ་ཐལ་ཆེན་ཁྲག་གིས་གདབ། རྒྱུན་ནི་རིན་ཆེན་སྣ་ལྔས་གདབ། འགྲོ་བའི་ཚ་
གདུང་བསལ་བའི་ཕྱིར། ཆུ་སྣ་དགུ་ཡིས་ཆག་ཆག་གདབ། དང་ར་དུན་གུ་ཧྲུན་གྱི་
ཆུ། མ་དྲོས་ལུ་མ་མིག་གི་ཆུ། ཐ་ལེ་གཙང་མ་གངས་ཀྱི་ཆུ། གཙང་མར་སྦྱར་བ་ཚན་
གྱི་ཆུ། རོ་ལྡན་གསོ་བྱེད་སྨན་གྱི་ཆུ། དམུ་ཡད་ཏིང་ཕྱི་ངད་ཀྱི་ཆུ། ཏིང་ཤོ་གལ་ཆེན་
རྒྱུན་གྱི་ཆུ། སྐྱེ་འགྲོ་གསོ་བ་རྒྱུ་ཡི་ཆུ། ཐིག་ལེ་ཐབས་ཆེན་ཤུགས་ཀྱི་ཆུ། ཆུ་སྣ་དགུ་
ཡིས་ཆག་ཆག་གདབ། འགྲོ་བའི་ཉོན་མོངས་བསལ་བའི་ཕྱིར། སྨན་སྣ་དགུ་ཡིས་ཆག་
ཆག་གདབ། ག་བུར་དྲི་ལྡན་བསིལ་བའི་སྨན། པི་ལིང་ཀྲོ་ཙེ་དྲོད་ཀྱི་སྨན། རྣམ་པར་
རྒྱལ་བ་སྙོམས་ཀྱི་སྨན། ཛཱ་ཏི་ཕ་ལ་ཤིང་གི་སྨན། མཆོང་གི་གླ་བ་ནགས་ཀྱི་སྨན། གི་
ཧང་གླང་པོ་ཤ་ཡི་སྨན། གུར་ཀུམ་སྨུག་པོ་སྤང་གི་སྨན། ཇུ་གང་དཀར་པོ་ཆུ་ཡི་སྨན།
དཔའ་བོ་སེར་པོ་ས་ཡི་སྨན། དྲི་བཟང་དགུ་ཡིས་ཆག་ཆག་གདབ། འགྲོ་བའི་ཉོན་

མདོ་སྡེ། ཨ་དཀར་ཐེག་པའི་མདོ།
མོངས་སངས་པའི་ཕྱིར། སྤོས་སྣ་དགུ་ཡིས་ཆག་ཆག་གདབ། གྲོ་སྤོས་སྤང་སྤོས་བྲག་
སྤོས་དང་། རྒྱ་སྤོས་ཤིང་སྦྱར་ཨ་ཀ་རུ་། ནྡན་དཀར་དམར་སི་ལ་སོགས། དྲི་ཞིམ་
དགུ་ཡིས་ཆག་ཆག་གདབ། འགྲོ་བའི་དབུལ་ཕོངས་སེལ་བའི་ཕྱིར། རིན་ཆེན་དགུ་
ཡི་ཕྱེ་མས་བརྡལ། གསེར་གཡུ་ཟངས་ལྕགས་མན་ཤེལ་འོད། དུང་དང་བྱུ་རུ་བཻཌཱུརྱ།
ཏིང་ཞི་དངུལ་ལས་སོགས་པ་སྟེ། རི་ཆེན་སྣ་ཚོགས་གཅལ་དུ་བཀྲམ། འགྲོ་བའི་རྒྱུ་
དྲུག་གཅོད་པའི་ཕྱིར། ཁྲག་སྣ་དགུ་ཡིས་ཆག་ཆག་གདབ། བཙག་དཀར་མཚལ་
དཀར་བྲག་ཞུན་གསུམ། འབྱུང་བ་བརྣག་པའི་ཁྲག་སྣ་གསུམ། སྤང་རམ་འབྲི་མོག་
ཁུག་ཆོས་གསུམ། སྙིང་པོ་བཅུད་ཀྱི་ཁྲག་སྣ་གསུམ། གདུག་པའི་སྙིང་ཁྲག་བསྣུན་པའི་
ཁྲག །རང་འབྱུང་པདྨ་རག་ཏའི་ཁྲག །ཁྲག་སྣ་དགུ་དང་ཐལ་ཆེན་སྦྱར། དུར་ཁྲོད་
དུར་སོལ་ནག་པོ་བྱུག །དྲག་པོའི་དཀྱིལ་འཁོར་རྫས་སུ་ཤེས། ཤིང་ཤུན་གཙང་མའི་
ཐིག་ཐག་ལ། དཀར་དམར་ཚོན་གྱིས་ཁ་དོག་བསྒྱུར། ཐབས་ཤེས་ཟུང་འབྲེལ་བྱིན་
གྱིས་བརླབས། ཐུགས་ལས་འོད་ཟེར་དཀར་དམར་སྤྲོ། དཀར་དམར་ཐིག་གིས་སྟོང་
ཁམས་ཁྱབ། ལོངས་སྤྱོད་རྫོགས་སྐུའི་ཞིང་དུ་གསལ། མཐའ་ཐིག་བཞི་དང་ཚངས་
ཐིག་བཞི། སྐོར་ཐིག་རིམ་གསུམ་ཡུལ་ཐིག་འཁོར། ཟླ་གམ་ཐིག་བཞི་འགྲུས་ཐིག་
བཞི། འགྲུས་ཐིག་ཕོ་བྲང་ཕྱི་ནང་བར། གསས་མཁར་གསང་བ་སྒོ་དགུ་ཡི། འབྱེད་
དང་གང་དགོས་གནས་སྐབས་ཐིག ། ལྷ་ཡི་གྲངས་དང་ངེས་སྦྱར་ནས། མ་འགྲུས་ཆ་
སྙོམས་ཐེབ་པར་གདབ། ནང་གི་བཅའ་གཞིར་ཤེས་པར་བྱ། །
གསུམ་པ་གསང་བའི་བཅའ་གཞི་ལ། མཐིང་ནག་མི་འགྱུར་ཚོན་ཆེན་ལ། བོན་
གྱི་སྐུ་རུ་བྱིན་གྱིས་བརླབས། ས་ཚོན་རྣམ་པ་ལྔ་ལས་སུ། ཡེ་ཤེས་ལྔ་རུ་བྱིན་གྱིས་
བརླབས། འདྲེས་དང་འཕྱོལ་བའི་ཚོན་བརྒྱད་ལ། སྣ་ཚོགས་སྤྲུལ་པར་བྱིན་གྱིས་
བརླབས། མཐེབ་མཛུབ་ཐབས་དང་ཤེས་རབ་སྦྱར། ལྷ་སྲས་ལྕམ་དྲལ་བྱིན་གྱིས་
6

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བརླབས། གསས་མཁར་གསང་བ་སྒོ་དགུ་ཡི། ཞི་རྒྱས་དབང་དྲག་ལས་བཞི་རྒྱུན།
བདེར་གཤེགས་ལྷ་ཡི་ཕོ་བྲང་དབུབ། ཡེ་ཤེས་ལྔ་ཡི་གཞལ་ཡས་འབར། མཉམ་ལ་མ་
འདྲེས་ཟ་འོག་བེར། ཕྲ་ལ་མཛེས་རགས་ཉི་མའི་ཟེར། ངོ་མཚར་བཀྲག་ལྡན་གཞའ་
ཚོན་འོད། མཛེས་བརྗིད་གཟི་ལྡན་ཉི་མའི་སྙིང་། ཀུན་ནས་དགའ་བ་ཚངས་རྒྱུང་
ཞིང་། རྒྱན་དང་རྟ་བབས་ལྷུན་པོ་བཞིན། མཐའ་དང་ཁོར་ཡུག་ཁྱུད་མོའི་གླིང༌། ཟླ་
གམ་ནམ་མཁའི་ཕྱོགས་འོད་འབར། རྡོ་རྗེའི་བྲག་རི་ཆུ་སྲིན་ཞལ། འབྱུང་རྩིག་ཡ་གད་
ཟ་ར་ཚགས། ལྷབ་ལྷུབ་ལྡ་ལྡི་ཆུ་འཕྱང་འཕྲུལ། འབུར་བཞི་ཟུར་བཞི་སྒོ་བཞི་གཏམས།
གདན་དང་སྣམ་བུ་རང་སོར་མཛེས། བར་ཁྱམས་འདོད་ཡོན་ལོངས་སྤྱོད་ལྡན། ཕྱི་
ཁྱམས་ནང་ཁྱམས་ཐོག་ཕུབ་སྟེ། ཁྱུང་གུར་ཁྱུང་མགོ་ཁྱུང་འདབ་རྒྱས། ཏོག་དང་
བྱ་རུ་བྱ་གྲི་འབར། དར་བརྒྱད་འོད་ཟེར་ཚུལ་དུ་རླབས། སྣ་ཚོགས་མེ་རི་འཁྲུགས་
ཤིང་སྙོམས། འབྱུང་བཞི་པ་ཏྲ་ཁོང་སེང་རྒྱུད། ཀུན་ནས་ཆ་སྙོམས་ལེགས་པར་བྲིས།
མཎྜི་འཇིག་རྟེན་གཏོས་ཀྱི་གཞི། བུམ་པ་རི་རབ་གཞལ་ཡས་ཁང་། མདའ་དར་མེ་
ལོང་རལ་ཀྱུ་དང་། དྲག་ཤུལ་བརྗིད་ལྡན་དབལ་གྱི་ཕུར། མི་ནུབ་རྒྱལ་མཚན་ཡོལ་
ཆེན་ཞལ། ཐོ་སྟ་རལ་ཀྱུ་འགུག་སྒྲོལ་མཚོན། འབྲུ་བཅུད་རྒྱན་ལྡན་དབལ་གྱི་བཤོས།
དཀར་དམར་ཤ་ཁྲག་འདོད་ཡོན་ཚོགས། བླ་གུར་ཡོལ་བ་འཕན་དང་གདུགས། སྣ་
ཚོགས་མཛེས་པའི་རྒྱན་གྱིས་བརྒྱན། ཕུན་སུམ་ཚོགས་པའི་ཡོ་བྱད་དགོས། གསང་
བའི་བཅའ་གཞིར་ཤེས་པ་སྟེ། དཀྱིལ་འཁོར་བཅའ་གཞིའི་རིམ་པའོ། །
གསུམ་པ་སྒོ་དབྱེ་བསྲེ་བསྣན་ལ། ཕྱི་ནང་གསང་བ་གསུམ་དུ་ཤེས། ཐོག་མར་ཕྱི་
ཡི་བསྲེ་བསྣན་ལ། རང་ཉིད་བདེ་བའི་གདན་ལས་སུ། ཆ་ལུགས་ལྔ་ལྡན་ཕྱག་རྒྱ་ཡི།
མ་བཅོས་སྤྲོས་བྲལ་ཏིང་འཛིན་བསྒོམ། སྣོད་བཅུད་སྟོང་པའི་ངང་ལ་བཞག །སྟོང་
པའི་ངང་ལ་རིག་པའི་བཅུད། ཐོག་བབས་མྱུར་མགྱོགས་ཏིང་འཛིན་ནི། ལོངས་
62

མདོ་སྡེ། ཨ་དཀར་ཐེག་པའི་མདོ།
སྤྱོད་རྫོགས་སྐུར་བྱིན་གྱིས་བརླབས། རྫོགས་པའི་སྐུ་ལས་སྤྲུལ་པ་ཡི། རྒྱུ་ཡི་སྐྱེ་རྒྱུད་
དཀར་དམར་སྤྲོ། ལྷ་སྐུ་ཐིག་ལེར་ཡིག་འབྲུ་གསལ། གསས་མཁར་གསང་བ་སྒོ་དགུ་
ཡི། གཞལ་ཡས་ལྷ་དང་དཀྱིལ་འཁོར་བསྐྱེད། སྤྱིར་ཡང་བོན་རྣམས་ཐམས་ཅད་
ལ། ཀུན་ལ་སྤྱི་རུ་རྒྱུག་པ་སྟེ། དཔོན་གསས་བླ་མའི་ཆ་བྱད་ནི། མཁའ་ལ་ཉི་མ་ཤར་
བ་དང༌། སྲ་བརྟན་གསེར་གྱི་རི་རབ་ལྟར། མཛེས་བརྗིད་ལྡན་པའི་ཆས་སུ་བཞུགས།
གཟི་བརྗིད་ལྡན་པའི་གཟི་མདངས་བསྐྱེད། སྤ་བརྗིད་ལྡན་པའི་གདན་ལ་བཞུགས།
དགྱེས་པའི་བཞིན་དང་དགའ་བའི་མདངས། ཚངས་པའི་གསུང་དབྱངས་གསལ་བའི་
མགྲིན། ཐམས་ཅད་ཟིལ་གནོན་སྤྲོ་བ་བསྐྱེད། གར་མ་མཐོང་ཁྱབ་ཆ་བྱད་ནི། དཔག་
བསམ་ལྗོན་ཤིང་རྒྱས་པ་ལྟར། ན་བཟའ་རེ་ཕྲེང་ལྷབ་ལྷུབ་གོས། རྒྱན་དང་ཆ་ལུགས་
མཛེས་སྡུག་སྒེག །དགའ་དང་གུས་དང་འདུན་པ་བཅས། དད་ལྡན་གུས་ཚུལ་ཞུ་
བ་འབུལ། ཐོག་མར་དཔོན་གསས་ལྷ་ལ་བསྲེ། གཉིས་པ་མཆེད་དང་ལྕམ་ལ་བསྲེ།
གསུམ་པ་དཀྱིལ་འཁོར་ལྷ་ལ་བསྲེ། དབང་ལུང་མན་ངག་གནང་བ་སྦྱིན། དཔོན་
གསས་བླ་མའི་ཞལ་མཐོང་ཞིང་། མཆེད་ལྕམ་དམ་ཚིག་གཅིག་ནས་སུ། དཀྱིལ་འཁོར་
གནང་བ་ཐོབ་པ་སྟེ། མ་ནོར་ལམ་ལ་འཇུག་པ་ཡི། ཕྱི་ཡི་བསྲེ་བ་ཤེས་པར་བྱ།
གཉིས་པ་ནང་གི་བསྲེ་བ་ལ། གསས་མཁར་གསང་བ་སྒོ་དགུ་ཡི། སྒོ་དབྱེ་རྣམ་པ་
གསུམ་ཡིན་ཏེ། ཕྱི་སྒོ་རྒྱལ་ཆེན་ལྕམ་མོས་དབྱེ། རྒྱལ་པོ་བཞི་ཡི་ལྕམ་མོ་བཞི། དཀར་
མོ་མེ་ཏོག་ཙམ་པ་མ། ལྗང་མོ་ནེ་ར་ཧ་ལོ་མ། དམར་མོ་བྷུད་དྷ་བྷ་རི་མ། སྔོན་མོ་
ཨུཏྤལ་ཟུར་ཕུད་ཅན། སྔོན་ཚེ་ཡུམ་སྲས་གཤེན་གསུམ་གྱི། སྤྱན་སྔར་ཁས་བླངས་
དམ་བཅས་ནས། ད་ལྟ་སངས་རྒྱས་བསྟན་པ་ལ། གསང་སྔགས་གསང་བའི་དཀྱིལ་
འཁོར་གྱི། ཕྱི་སྒོ་བསྲུང་བ་གཉེར་བཞེས་ཤིང་། བསྟན་པ་སྲུང་བར་ཞལ་འཆེས་པའི།
མཚན་དང་ལྡན་པའི་ལྷ་མོ་བཞི། མི་སྲུན་ཁྲོ་མོ་རལ་པ་ཅན། ཁྲོས་པའི་དབུ་བརྙན་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཁའ་ལ་ཕྱུར། དཀར་མོ་སེང་དང་དམར་མོ་ཕག །སྔོན་མོ་འབྲུག་དང་ནག་མོ་དོམ།
ལྕགས་ཀྱུ་ལྕགས་སྒྲོག་གླང་རེས་མྱོས། རལ་ཀྱུ་འབར་བའི་མགོ་ལུས་གཤགས། དྲི་ཟ་
གནོད་སྦྱིན་ཀླུ་དབང་དང་། གཤིན་རྗེ་བགེགས་ཀྱི་ཁ་གནོན་མཛོད། སྤྲུལ་པ་བྱེ་བ་ས་
ཡ་འབུམ། བདུད་རྩི་གསེར་སྐྱེམས་ཕུད་ཀྱིས་མཆོད། བདེན་པའི་སྨྲང་གི་བརྡ་ཡིས་
དཀྲོལ། རྒྱལ་བའི་བཀའ་ཡི་དམ་ཚིག་བཤད། ལམ་ལ་འཇུག་པའི་བར་ཆད་བསལ།
གསས་མཁར་ཕྱི་ཡི་ལམ་སྒོ་དབྱེ། བར་ཁྱམས་དཀྱིལ་འཁོར་ལྷ་ཞལ་བལྟ། ནང་སྒོ་
དུས་བཞི་རྒྱལ་མོས་དབྱེ། འབྱུང་བ་བཞི་ཡི་རྒྱལ་མོ་བཞི། མ་ཅིག་སྲིད་པ་རྒྱལ་མོ་ཡི།
ཤ་ཁྲག་དྲོད་དབུགས་བཞི་ལས་སྤྲུལ། ཤ་ལས་ས་ཡི་ལྷ་མོ་སྟེ། དཔྱིད་གསུམ་ཐབས་
ཀྱིས་འཇུ་བར་བྱེད། ཁྲག་ལས་ཆུ་ཡི་ལྷ་མོ་སྟེ། དབྱར་གསུམ་རྒྱས་ཤིང་བསྐྱེད་པར་
བྱེད། དྲོད་ལས་མེ་ཡི་ལྷ་མོ་སྟེ། སྟོན་གསུམ་འབྲས་བུ་སྨིན་པར་བྱེད། དབུགས་ལས་
རླུང་གི་ལྷ་མོ་སྟེ། དགུན་གསུམ་དབང་ལ་འདེབས་པར་བྱེད། དུས་བཞི་སྲིད་པའི་
ཁ་ལོ་བསྒྱུར། ཞི་རྒྱས་དབང་དྲག་ཆ་ལུགས་སྟོན། སྐྱེ་རྒ་ན་འཆིའི་ལམ་སྒོ་གཅོད།
བྱམས་དགའ་བཏང་སྙོམས་ཐར་ལམ་འབྱེད། གསལ་བའི་སྒྲོན་མེ་མཆོད་པ་འབུལ།
གསང་སྒོ་དབྱེ་བསྡམས་ཞུ་བ་འབུལ། གསས་མཁར་ནང་གི་སྒོ་དབྱེ་ཞིང༌། དཀྱིལ་
འཁོར་ནང་གི་ལྷ་ཞལ་བལྟ། གསང་སྒོ་རིག་པའི་ལྷ་མོས་དབྱེ། རིག་པའི་ལྷ་མོ་གར་
གྱི་བདག །གསལ་བའི་མེ་ལོང་ཕྱག་ན་བསྣམས། ཡེ་ཤེས་གཙག་བུ་རྣོ་བདེ་བས། མ་
རིག་སྒོ་ངའི་སྦུབས་འབྱེད་ཅིང་། རང་རིག་ཡེ་ཤེས་དོན་བསྟན་པར། གསལ་བའི་མར་
མེ་མཆོད་པ་འབུལ། རྨོངས་པ་སེལ་བའི་སྨོན་ལམ་གདབ། གསས་མཁར་གསང་བའི་
སྒོ་དབྱེ་ཞིང་། དཀྱིལ་འཁོར་གསང་བའི་ལྷ་ཞལ་བལྟ། ནང་གི་བསྲེ་བ་ཤེས་པར་བྱ།
གསུམ་པ་གསང་བའི་བསྲེ་བ་ལ། མཚན་ཉིད་ལྡན་པའི་བླ་མ་ལ། དད་ལྡན་གུས་
ཚུལ་སློབ་མ་ཡིས། མན་ངག་ཞུ་དོན་ཕུལ་བའི་རྗེས། བླ་མའི་ལུང་བསྟན་གནང་སྦྱིན་
64

མདོ་སྡེ། ཨ་དཀར་ཐེག་པའི་མདོ། ༼ང༽
ཏེ། ག་བུར་མཚལ་དཀར་སིན་དྷུ་ར། ར་ས་ཡ་ན་སྨན་དང་སྦྱར། གནས་གསུམ་དག་
ཏུ་ཐིག་ལེ་བྱ། གནས་གསུམ་གསལ་བར་འབྲུ་གསུམ་ལས། སྐུ་གསུང་ཐུགས་ཀྱི་དཀྱིལ་
འཁོར་བསྒོམ། གསས་མཁར་གསང་བ་སྒོ་དགུ་ཡི། གཞལ་ཡས་དཀྱིལ་འཁོར་ལྷ་ཞལ་
བསྟན། སྔོན་གྱི་ཡི་དམ་ལྷ་ངོ་སྤྲད། སྔགས་ཀྱི་རྩ་བ་དམ་ཚིག་ཡིན། རྩ་བ་ཡན་ལག་
ཉིང་ལག་གི། གསང་དང་སྤྱོད་དང་བསྒྱུར་བ་དང༌། མི་འདའ་བ་དང་སྤང་བ་སྟེ།
ལོ་མ་འབུམ་ཁྲི་འབུམ་སྟོང་གི། དམ་ཚིག་རྣམ་དག་ས་མ་ཡ། རྣམ་གྲངས་རྒྱས་པར་
བསྟན་ལ་དབོག །དོན་དུ་ཀུན་གཞི་བྱང་ཆུབ་སེམས། ཕྱི་ནང་སྣོད་བཅུད་བསྒྱུར་བའི་
ལམ། སྐད་ཅིག་ཉིད་ལ་རྣམ་གྲོལ་འབྲས། བདག་མེད་བདག་ཞལ་བདག་ཉིད་སྐུ།
སྲུང་མཚམས་དྲི་བྲལ་རྣམ་དག་ངང༌། དེ་བཞིན་ཉིད་ཀྱི་དོན་མཐོང་ན། ཡེ་བསྲུང་
ཆེན་པོ་རྣམ་པར་དག །བསྲུང་བྱ་སྲུང་བྱེད་དོན་མ་མཆིས། གསང་བའི་བསྲེ་བ་ཤེས་
པར་བྱ། སྒོ་དབྱེ་བསྲེ་བསྣན་བསྙེན་པ་སྟེ། གསང་སྔགས་དོན་ལྡན་གསང་བ་འདུས།
གསས་མཁར་གསང་བ་སྒོ་དགུ་ལས། བསྙེན་པའི་འབྲས་བུར་བསྟན་པའོ། །གསང་
བའི་མན་ངག་ཐུགས་ལ་ཆོངས། ཞེས་གསུངས་སོ། །
༧ ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན།
གསས་མཁར་གསང་བ་སྒོ་དགུ་ཡི། བསྙེན་པའི་གཞི་མ་སྔོན་སོང་ནས། སྒྲུབ་པ་ལམ་
གྱི་ཡན་ལག་ལ། ཐོག་མར་གཞི་ཡི་ཡན་ལག་དྲུག །བར་མཚམས་བདག་ཉིད་དོན་
ལས་སུ། སྐད་ཅིག་དྲན་རྫོགས་ཏིང་ངེ་འཛིན། དབལ་ཆེན་ལྟ་བ་རྟོག་མེད་དབྱིངས།
ཐུགས་ལས་བརྣག་པ་མ་མཆིས་ཏེ། མ་རྟོགས་ལོག་པར་གོལ་བ་ཡིས། བགེགས་དང་
ལོག་འདྲེན་འབྱུང་པོའི་ཚོགས། སྒྲུབ་ལ་བར་དུ་གཅོད་པ་རྣམས། ཞི་བས་མི་འདུལ་
ལོག་སྲེད་ཅན། སྡང་བའི་དགྲ་དང་གནོད་པའི་བགེགས། ལོག་པར་གོལ་བའི་ཚོགས་
རྣམས་ལ། འབར་བ་ཁྲོ་བོའི་སྐུར་བསྟན་ཏེ། དབལ་ཆེན་སྐུ་ཡི་གནས་བཅུ་ནས། ཁྲོ་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རྒྱལ་ཡབ་ཡུམ་ཉི་ཤུ་སྤྲོས། འཇིགས་པའི་ཆ་ལུགས་ཁྲོས་པའི་བཞིན། མེ་རི་མཚོན་
ཆའི་དབལ་དང་ཆས། ཧ་དང་ཧཱུྃ་དང་བསྔོ་སྒྲ་སྒྲོག །བགེགས་དང་ལོག་འདྲེན་རྒྱང་
མཚམས་བཅད། གསེར་དང་ཡུངས་ཀར་སྔགས་ཀྱི་མདའ། གང་ལ་ཕོག་པ་རྡུལ་དུ་
བརླག །སྒྲུབ་པའི་བར་ཆད་ཉེ་བར་ཞི། བསྐལ་པ་སྟོང་དུ་ལྡང་མི་སྲིད། བསྙེན་སྒྲུབ་
ལས་གསུམ་མཐར་རུ་ཕྱིན། དེ་ནས་བདག་ཉིད་དོན་ལ་འཇུག །དཀྱིལ་འཁོར་གསང་
བའི་གཡོན་ཟུར་དུ། ཆ་ལུགས་ལྔ་ལྡན་ཕྱག་རྒྱ་བཅའ། དེ་བཞིན་ཉིད་དང་ཀུན་ཏུ་
སྣང༌། སྤྲུལ་པའི་རྒྱུ་ལས་བསྐྱེད་པ་ཡི། ཏིང་འཛིན་རྣམ་གསུམ་རིམ་པར་བསྒོམ།
ཚད་མེད་བཞི་ལྡན་སེམས་བསྐྱེད་ཀྱིས། འགྲོ་བ་ཡོངས་ལ་ཕན་སེམས་གདགས། ཞི་
བའི་འཕྲོ་འདུས་གཞི་སྦྱང་ཞིང་། དཔའ་བོ་འབྲུ་ལྔའི་ས་བོན་ལས། ཡེ་ཤེས་ལྔ་ཡི་
འོད་ཟེར་གྱིས། དུག་ལྔ་ཉོན་མོངས་སྤ་བཀོང་ཞིང༌། རྒྱུ་ལྔའི་བག་ཆགས་གདར་ཐག་
བཅད། དཔའ་བོ་འབྲུ་ལྔ་གནས་འགྱུར་ཞིང་། བསྔོ་དང་རམ་དང་ཧཱུྃ་དང་བྷོ། ཨ་
མ་ཛ་ཐུན་ཕྱག་མཚན་ཐུགས། གསས་མཁར་གསང་བ་སྒོ་དགུ་ཡི། ཞི་རྒྱས་དབང་
དྲག་ལས་བཞི་རྒྱུན། འབར་བའི་ཁྲོ་བོའི་སྐུར་བསྟན་ཞིང་། ཐབས་དང་ཤེས་རབ་རྫུ་
འཕྲུལ་འགྱེད། ལྷ་སྐུ་ཐིག་ལེ་ཡིག་འབྲུ་སྤྲོ། ས་བོན་རྒྱུ་ལས་འབྲུ་བཅོམ་ནས། དབང་
ཆེན་གཞལ་ཡས་ལྷ་རུ་བསྒྲུབ། བདག་ལུས་ཕུང་པོ་རྩ་གནས་ལ། ལྷ་རྣམས་སྣ་ཚོགས་
རགས་སྣང་བ། སྣ་ཚོགས་འབར་བའི་ཆས་སུ་ཞུགས། འབྱུང་དུག་ཕུང་པོ་ཉོན་མོངས་
ལྔ། ལྷ་ལྔ་སྐུ་ལྔ་ཕྱག་རྒྱར་བསྒྱུར། ལྷ་སྐུ་རིགས་སྟོབས་ཡེ་ཤེས་སྤྱན། བདག་ཉིད་དོན་
དུ་སྒྲུབ་པའོ། །
གཉིས་པ་ཕྱག་རྒྱ་དགོད་པ་ལ། བདག་ཉིད་དབལ་ཆེན་ཐུགས་ཀ་ནས། སྙིང་པོ་ཡི་
གེ་འབྲུ་གསུམ་ལས། མེ་ཆུ་རླུང་གསུམ་བསྐལ་པའི་མཚོན། ཕྱི་ནང་སྣོད་བཅུད་བསྲེག་
གཏོར་འཁྲུད། ཅི་ཡང་མེད་པ་སྟོང་པའི་ཀློང་། འཁོར་བའི་བག་ཆགས་དབྱིངས་སུ་
66

མདོ་སྡེ། ཨ་དཀར་ཐེག་པའི་མདོ།
སྦྱངས། རང་བཞིན་མཚན་མ་མཁའ་ལ་དག །འཁོར་འདས་གཉིས་མེད་ཀློང་དུ་
བདལ། མུ་མེད་བདལ་པ་བོན་གྱི་དབྱིངས། རྟག་ཆད་མཚན་མ་སྤྲོས་མཐའ་བྲལ།
གང་ལྟར་སྤྲོས་པ་རྒྱ་མ་ཆད། ཨ་ཡཾ་རཾ་མཾ་ཁཾ་ཧཱུྃ་ལས། འཁོར་འདས་བརྟེན་པའི་གཞི་
མར་གྱུར། དྡྷོལས་རི་རབ་གཞལ་ཡས་ཁང་། རྒྱ་ཁྱོན་དཔག་ཚད་གཞལ་མི་དཔོག །
དབྱིངས་ཀྱི་རྨང་གཞི་འགྱུར་མེད་བརྟན། ཀློང་གི་དྲྭ་རྩིག་སྒྲིབ་མེད་འོད། མཁའ་ཡི་
ཡ་གད་ཕྱོགས་མེད་བདལ། གུར་གཤོགས་ཁྱུང་མགོ་དཔག་མེད་ཏོག །ཟངས་ལྕགས་
དབང་གི་ཁོར་མོ་ཁྱུད། བསྐལ་པའི་མེ་ཆུ་ཐོག་མཚོན་འཁྲུག །ཕྱི་ནང་རིམ་པ་འདོད་
ཡོན་ཁྱམས། འཕྱང་འཕྲུལ་ལྡ་ལྡི་ཟ་ར་ཚགས། སྣ་ཚོགས་སྤྲུལ་པའི་དར་བུ་ཁད། སྒོ་
བཞི་སྒོ་རྒྱན་རྟ་བབས་མཛེས། གདུང་དཔྱམ་ཀ་བ་མཛེས་བརྗིད་སྒེག །ཡེ་ཤེས་ལྷ་
ཡི་གཞལ་ཡས་དབུབ། དུག་ལྔ་རང་གྲོལ་ཆེན་པོའི་ཁྲི། དྲེགས་པ་ཉི་ཟླ་པདྨའི་གདན།
ལྷ་རྣམས་བསྐྱེད་པའི་གཞི་མ་སྟེ། ལྷ་སྐུ་ཕྱག་རྒྱའི་མཚན་མར་གསལ། ཞི་རྒྱས་དབང་
དྲག་ལས་བཞི་རྒྱུན། དབྱིངས་ན་སྐུ་བསྐྱེད་ཆེ་མཆོག་དཔལ། མཁའ་ལ་འབར་བའི་
སྐུ་བསྐྱེད་ནས། ཀློང་གི་ལྷ་སྟེགས་བུམ་པ་ལ། བཅས་བཅོས་བརྗིད་ལྡན་ཁྲོ་འཛུམ་
མདངས། བསྐལ་པའི་འོད་དཔུང་ཉི་མའི་སྙིང་། གཟི་བརྗིད་ཟིལ་གནོན་བདུད་བཞི་
འདུལ། སྐུ་མདོག་ཕྱག་མཚན་རྒྱན་དང་ལྡན། ཡབ་ཡུམ་སྤྲུལ་པ་སྲས་དང་བཅས།
ཕོ་ཉ་དགུ་འབུམ་དབལ་ཚོགས་འཁོར། བྱེ་བ་ས་ཡ་བསམ་མི་ཁྱབ། སྒྱུ་མ་ཆོ་འཕྲུལ་
ཡོད་མེད་སྨྲིག །ལྟར་སྣང་འཛིན་མེད་འོད་ཀྱི་སྐུ། ཡེ་ཤེས་ལུས་ཅན་མཁྱེན་བརྩེ་ལྡན།
ཉོན་མོངས་དྲེགས་པའི་ང་རྒྱལ་གཞོམ། ཐུགས་རྗེ་དྲག་ཚད་སྤྲུལ་པ་ལྡན། ངོ་མཚར་
བརྗིད་ལྡན་དབང་གི་ལྷ། གཞལ་ཡས་འབར་བའི་གདན་ལ་བཞུགས། མེ་རི་དགུ་
འབུམ་དབུས་ནས་འགྱིང་། དབྱིངས་ནས་སྤྱན་དྲང་ཡེ་ཤེས་ལྷ། མཁའ་ལ་འབར་བའི་
སྐུར་བསྟན་ནས། ཀློང་དུ་དམ་ཚིག་སེམས་དཔའ་དང་། གཉིས་སུ་མེད་པར་གཅིག་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཏུ་སྡོམ། ཉིད་ལ་ཉིད་རོལ་དབྱིངས་སུ་བསྐང་། མཁའ་ལ་དམིགས་མེད་མཆོད་སྤྲིན་
ཐིམ། ཀློང་དུ་སེམས་ཅན་དོན་ཀུན་མཛད། ཕྱག་རྒྱ་དགོད་པའི་སྒྲུབ་པའོ། །
གསུམ་པ་རང་གྲོལ་གདན་ལས་སུ། གསས་མཁར་གསང་བ་སྒོ་དགུ་ཡི། ཞི་རྒྱས་
དབང་དྲག་ལྷ་ཚོགས་ལ། གུས་པའི་ཚུལ་གྱི་གདན་འབུལ་ཞིང་། དུག་ལྔ་གནས་དག་
སྒྲུབ་པ་ལ། ཆེན་པོ་ལྔ་ཡི་གདན་འདིང་སྟེ། བྱམས་པ་ཆེན་པོའི་རྒྱུ་བསྐྱེད་ནས། ཞེ་
སྡང་གནས་སུ་དག་པའི་ཕྱིར། རྩལ་ཆེན་སེང་གེ་དཀར་མོའི་གདན། རྣམ་ཤེས་ཕུང་
པོ་དག་ཕྱིར་འབུལ། སྐྱེ་མེད་བོན་སྐུར་གྲུབ་པ་ཡི། ལྷ་སྐུ་རིགས་སྟོབས་ཡེ་ཤེས་སྤྱན།
སྐུ་དང་ཞིང་ཁམས་རྫོགས་པར་འགྱུར། ཡེ་ཤེས་ཆེན་པོའི་རྒྱུ་བསྐྱེད་ནས། གཏི་མུག་
གནས་སུ་དག་པའི་ཕྱིར། སྟོབས་ལྡན་གླང་ཆེན་སེར་པོའི་གདན། གཟུགས་ཀྱི་ཕུང་
པོ་དག་ཕྱིར་འབུལ། འགག་མེད་རྫོགས་སྐུར་གྲུབ་པ་ཡི། ལྷ་སྐུ་རིགས་སྟོབས་ཡེ་
ཤེས་སྤྱན། སྐུ་དང་ཞིང་ཁམས་རྫོགས་པར་འགྱུར། སྦྱིན་པ་ཆེན་པོའི་རྒྱུ་བསྐྱེད་ནས།
འདོད་ཆགས་གནས་སུ་དག་པའི་ཕྱིར། སྒྲ་རྒྱལ་གཡུ་འབྲུག་སྔོན་མོའི་གདན། ཚོར་
བའི་ཕུང་པོ་དག་ཕྱིར་འབུལ། ཅིར་ཡང་སྤྲུལ་སྐུར་གྲུབ་པ་ཡི། ལྷ་སྐུ་རིགས་སྟོབས་ཡེ་
ཤེས་སྤྱན། སྐུ་དང་ཞིང་ཁམས་རྫོགས་པར་འགྱུར། ཞི་བ་ཆེན་པོའི་རྒྱུ་བསྐྱེད་ནས། ང་
རྒྱལ་གནས་སུ་དག་པའི་ཕྱིར། ཤུགས་ལྡན་རྟ་མཆོག་ལྗང་གུའི་གདན། འདུ་བྱེད་ཕུང་
པོ་དག་ཕྱིར་འབུལ། ངོ་བོ་ཉིད་སྐུར་གྲུབ་པ་ཡི། ལྷ་སྐུ་རིགས་སྟོབས་ཡེ་ཤེས་སྤྱན། སྐུ་
དང་ཞིང་ཁམས་རྫོགས་པར་འགྱུར། ཡངས་པ་ཆེན་པོའི་རྒྱུ་བསྐྱེད་ནས། ཕྲག་དོག་
གནས་སུ་དག་པའི་ཕྱིར། འདབ་ཆགས་བྱ་ཁྱུང་སྔོན་པོའི་གདན། འདུ་ཤེས་ཕུང་པོ་
དག་ཕྱིར་འབུལ། མངོན་བྱང་སྐུ་རུ་གྲུབ་པ་ཡི། ལྷ་སྐུ་རིགས་སྟོབས་ཡེ་ཤེས་སྤྱན། སྐུ་
དང་ཞིང་ཁམས་རྫོགས་པར་འགྱུར། ཚོགས་བརྒྱད་རིག་པའི་རྒྱུ་བསྐྱེད་ནས། ཡུལ་
བརྒྱད་གནས་སུ་དག་པའི་ཕྱིར། སྟག་གཟིག་དོམ་དྲེད་གུང་རྒོད་གསའ། འཕར་

མདོ་སྡེ། ཨ་དཀར་ཐེག་པའི་མདོ། ༼ང༽
སྤྱང་བྱི་ལ་མ་ཧེ་མཛོ། ཆུ་སྲིན་མ་ཧཱ་རུ་སྦལ་གྱུར། མཁའ་ལྡིང་མཛེས་པའི་རྨ་བྱའི་
གདན། ཚོགས་བརྒྱད་ཕུང་པོ་དག་ཕྱིར་འབུལ། རིགས་གྱི་ལྷ་རུ་གྲུབ་པ་ཡི། ལྷ་སྐུ་
རིགས་སྟོབས་ཡེ་ཤེས་སྤྱན། སྐུ་དང་ཞིང་ཁམས་རྫོགས་པར་འགྱུར། བྱམས་དགའ་
བཏང་སྙོམས་རྒྱུ་བསྐྱེད་ནས། སྐྱེ་བཞི་གནས་སུ་དག་པའི་ཕྱིར། འབྱུང་པོ་རོ་ལངས་
ཚོགས་རྣམས་དང༌། ཀིང་དང་རྒྱལ་པོ་མ་མོ་དང་། མཁའ་ལྡིང་ཤང་ཤང་སེར་པོའི་
གདན། འབྱུང་བཞི་ཕུང་པོ་དག་ཕྱིར་འབུལ། དུས་བཞི་ཕུང་པོ་ལྷར་གྲུབ་པའི། ལྷ་སྐུ་
རིགས་སྟོབས་ཡེ་ཤེས་སྤྱན། སྐུ་དང་ཞིང་ཁམས་རྫོགས་པར་འགྱུར། རྟོག་མེད་ལྟ་བའི་
རྒྱུ་བསྐྱེད་ནས། རྟོག་འཛིན་གནས་སུ་དག་པའི་ཕྱིར། བདུད་སྲིན་དྲེགས་པ་མུ་སྟེགས་
གདན། ཟག་བཅས་ཕུང་པོ་དག་ཕྱིར་འབུལ། ཟག་མེད་ལྷ་རུ་གྲུབ་པ་ཡི། ལྷ་སྐུ་
རིགས་སྟོབས་ཡེ་ཤེས་སྤྱན། སྐུ་དང་ཞིང་ཁམས་རྫོགས་པར་འགྱུར། རང་སེམས་རྣམ་
དག་རྒྱུ་བསྐྱེད་ནས། མ་རིག་གནས་སུ་དག་པའི་ཕྱིར། སྐྱོན་བྲལ་ཉི་ཟླ་པདྨའི་གདན།
རང་རིག་ཡེ་ཤེས་གསལ་ཕྱིར་འབུལ། བདག་ཞལ་བདག་གིས་མཇལ་བ་ཡི། ལྷ་སྐུ་
རིགས་སྟོབས་ཡེ་ཤེས་སྤྱན། སྐུ་དང་ཞིང་ཁམས་རྫོགས་པར་འགྱུར། རང་གྲོལ་གདན་
དུ་གྲུབ་པའོ། །
བཞི་པ་སྤྱན་དྲང་ཡེ་ཤེས་ལ། ཏིང་འཛིན་དགོངས་པའི་རྒྱུ་བསྐྱེད་ཅིང་། རྔ་གཤང་
རོལ་མོའི་སྒྲ་གཏོང་ནས། དྲི་ཞིམ་སྤོས་ཀྱིས་ཤུལ་མཚོན་ཏེ། མཚན་མའི་ཚིག་གིས་
བརྡ་སྦྱར་ནས། དབྱིངས་ན་བཞུགས་པ་རྒྱལ་བའི་ལྷ། མཁའ་ལ་རང་བཞིན་གསལ་
གདབ་ཅིང་། ཀློང་དུ་འགྲོ་བའི་དོན་ཆེད་ཕྱིར། དཀྱིལ་འཁོར་ལྷ་སྟེགས་བུམ་པ་རུ།
ཞི་བ་མཉམ་ཉིད་དགོངས་པས་དྲངས། རྒྱས་པ་ཡོན་ཏན་ཚོགས་པས་དྲངས། དབང་
ནི་ཟིལ་གནོན་སྟོབས་ཀྱིས་དྲངས། ཁྲོ་བོ་དྲག་པོའི་ཤུགས་ཀྱིས་དྲངས། དབལ་མོ་མཐུ་
དང་དཔུང་གིས་དྲངས། ཕོ་ཉ་བྲན་དང་འཁོར་དུ་དྲངས། ཐུགས་ཉིད་ཞི་བའི་ངང་
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཚུལ་ལས། ཐུགས་རྗེ་ཁྲོས་པའི་ཚུལ་བསྟན་ནས། བསྭོ་ཆ་ཧ་ལའི་སྒྲ་སྒྲོགས་ཤིང་། བློ་
ཧཱུྃ་ཕཊཀྱིས་སྟོང་ཁམས་འགེང་། སྤྲུལ་པ་བྱེ་བ་ས་ཡ་བཅས། འཕྲོ་འདུའི་འོད་ཟེར་
བསམ་མི་ཁྱབ། མ་ལུས་མི་ལུས་ལུས་པ་མེད། མ་ཐོགས་མི་ཐོགས་ཐོགས་པ་མེད།
གསས་མཁར་གསང་བའི་ལྷ་ཚོགས་རྣམས། འགྱུར་མེད་དབྱིངས་ནས་མི་གཡོ་ཡང་།
འགྲོ་དྲུག་ཐུགས་རྗེས་གཟུང་བའི་ཕྱིར། སྤྲུལ་པ་ཐང་ཙམ་མངོན་སྤྱན་དྲངས། སྤྱན་
དྲངས་ཡེ་ཤེས་སྒྲུབ་པའོ། །
ལྔ་པ་མོས་འདུན་ཕྱག་ལས་སུ། གསས་མཁར་གསང་བ་སྒོ་དགུ་ཡི། རྒྱལ་བའི་
དཀྱིལ་འཁོར་ལྷ་ཚོགས་ལ། ལུས་ངག་ཡིད་གསུམ་གུས་པ་ཡི། དང་བའི་སེམས་
ཀྱིས་ཕྱག་འཚལ་ཏེ། ལུས་ནི་ཡན་ལག་ལྔ་བཅས་བཏུད། མགོ་དང་ལག་དང་རྐང་
པ་དང་། ཡན་ལག་སྨད་ལྔ་ས་ལ་བཙུགས། མཛེས་དང་སྒེག་དང་བཞིན་དང་
འཁྱུག །ལྡེམ་དང་འཁྲིལ་དང་བཞད་དང་འཛུམ། དགའ་དང་གུས་དང་གཞོལ་དང་
ཞུམ། ཡན་ལག་བཅུ་གཉིས་ཚུལ་དང་ལྡན། གུས་པ་ལྔ་ལྡན་ལུས་ཕྱག་འཚལ། སྲོག་
གཅོད་རྐུ་འཕྲོག་མ་བྱིན་བླང་། མི་ཚངས་སྤྱོད་པ་ལས་སོགས་འབྱོང་། ངག་གི་སྤྲོ་བའི་
དབྱངས་དང་ལྡན། བཙུན་དང་སྙན་དང་བརྗིད་དང་སངས། དཔེ་དང་དོན་དུ་
སྦྱར་ནས་སུ། མཆོད་བརྗོད་བསྟོད་ཚིག་གདུང་བ་ཡིས། སྤྲོ་དགའ་དྭང་བསྐྱེད་ངག་
ཕྱག་འཚལ། ཚིག་རྩུབ་ངག་འཁྱལ་རྫུན་དང་སྦྱོར། ཕྲ་མ་དབྱེན་གཅུགས་ལས་སོགས་
འབྱོང་། ཡིད་ནི་དགའ་རབ་མཆོག་ཏུ་བསྐྱེད། དགའ་དང་མོས་དང་འདུན་པ་དང་།
དད་དང་གུས་པའི་ཚུལ་གྱིས་ནི། དགའ་རབ་མཆོག་བསྐྱེད་ཡིད་ཕྱག་འཚལ། ངན་
སེམས་གདུག་སེམས་ཆགས་སེམས་དང་། ལོག་པར་ལྟ་བ་ལས་སོགས་འབྱོང༌། ཕྱག་
འཚལ་མོས་འདུན་སྒྲུབ་པའོ། །
དྲུག་པ་གཅུགས་དག་བཤགས་པ་ལ། གསས་མཁར་གསང་བ་སྒོ་དགུ་ཡི། དཀྱིལ་
70

མདོ་སྡེ། ཨ་དཀར་ཐེག་པའི་མདོ། ༼ང༽
འཁོར་ལྷ་ཚོགས་མདུན་དྲུང་དུ། བདག་དང་མཐའ་ཡས་སེམས་ཅན་གྱི། ཐོག་མ་
མེད་ནས་ད་ལྟའི་བར། བསྐལ་པར་བསགས་པའི་བག་ཆགས་ཚོགས། སྡིག་པ་མི་
དགེ་ཅི་བགྱིས་པ། ལུས་ངག་ཡིད་གསུམ་གུས་པས་བཤགས། གནོང་འགྱོད་དག་
པར་ལྷ་ལ་མཐོལ། ཞེ་སྡང་དབང་གིས་རྒྱུ་བསགས་པའི། སྡིག་པ་མི་དགེ་ཅི་བགྱིས་
པ། བྱམས་པ་ཆེན་པོའི་ངང་དུ་བཤགས། གནོང་འགྱོད་དག་པར་ལྷ་ལ་མཐོལ། སྟོང་
ཉིད་ཡེ་ཤེས་འབྲས་ཐོབ་འགྱུར། གཏི་མུག་དབང་གིས་རྒྱུ་བསགས་པའི། སྡིག་པ་མི་
དགེ་ཅི་བགྱིས་པ། ཡེ་ཤེས་ཆེན་པོའི་ངང་དུ་བཤགས། གནོང་འགྱོད་ལྷ་ལ་མཐོལ་ལོ་
བཤགས། མེ་ལོང་ཡེ་ཤེས་འབྲས་ཐོབ་འགྱུར། ང་རྒྱལ་དབང་གིས་རྒྱུ་བསགས་པའི།
སྡིག་པ་མི་དགེ་ཅི་བགྱིས་པ། ཞི་བ་ཆེན་པོའི་ངང་དུ་བཤགས། གནོང་འགྱོད་དག་
པར་ལྷ་ལ་མཐོལ། མཉམ་ཉིད་ཡེ་ཤེས་འབྲས་ཐོབ་འགྱུར། འདོད་ཆགས་དབང་གིས་
རྒྱུ་བསགས་པའི། སྡིག་པ་མི་དགེ་ཅི་བགྱིས་པ། སྦྱིན་པ་ཆེན་པོའི་ངང་དུ་བཤགས།
གནོང་འགྱོད་དག་པར་ལྷ་ལ་མཐོལ། སོར་རྟོགས་ཡེ་ཤེས་འབྲས་ཐོབ་འགྱུར། ཕྲག་
དོག་དབང་གིས་རྒྱུ་བསགས་པའི། སྡིག་པ་མི་དགེ་ཅི་བགྱིས་པ། ཡངས་པ་ཆེན་པོའི་
ངང་དུ་བཤགས། གནོང་འགྱོད་དག་པར་ལྷ་ལ་མཐོལ། བྱ་གྲུབ་ཡེ་ཤེས་འབྲས་ཐོབ་
འགྱུར། ཚོགས་བརྒྱད་དབང་གིས་རྒྱུ་བསགས་པའི། སྡིག་པ་མི་དགེ་ཅི་བགྱིས་པ།
རིག་པ་ཆེན་པོའི་ངང་དུ་བཤགས། གནོང་འགྱོད་དག་པར་ལྷ་ལ་མཐོལ། ཀུན་གསལ་
ཡེ་ཤེས་འབྲས་ཐོབ་འགྱུར། སྐྱེ་བཞི་དབང་གིས་རྒྱུ་བསགས་པའི། སྡིག་པ་མི་དགེ་ཅི་
བགྱིས་པ། སྐྱེ་མེད་གདོད་དག་ངང་དུ་བཤགས། གནོང་འགྱོད་དག་པར་ལྷ་ལ་མཐོལ།
ཀུན་གྲོལ་ཡེ་ཤེས་འབྲས་ཐོབ་འགྱུར། གཅུགས་དག་བཤགས་པའི་སྒྲུབ་པ་སྟེ། གཞི་
ཡི་ཡན་ལག་དྲུག་ཏུ་ཤེས། གསང་སྔགས་དོན་ལྡན་གསང་བ་འདུས། གསས་མཁར་
གསང་བ་སྒོ་དགུ་ཡི། གཞི་ཡི་ཡན་ལག་བསྟན་པའོ། །གསང་བའི་མན་ངག་ཐུགས་ལ་
71

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཆོངས། ཞེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། སྒྲུབ་པའི་ཡན་ལག་བཅོ་བརྒྱད་ལས། གཞི་ཡི་ཡན་ལག་
སྔོན་སོང་ནས། ངོ་མཚར་ལམ་གྱི་ཡན་ལག་དྲུག །ཐོག་མར་ཉོན་མོངས་ཚར་གཅོད་
པའི། ལུས་སེམས་ལྷ་སྐུར་སྒྲུབ་བྱེད་ལ། རྣམ་རྟོག་ཉོན་མོངས་རྐྱེན་སྡང་བས། ཞེ་
སྡང་གཉེན་པོ་ཞེ་སྡང་བཞེངས། ཞེ་སྡང་ངོ་བོ་སྟོང་པ་ཉིད། སྟོང་ཉིད་ཡེ་ཤེས་ཁྲོ་བོའི་
སྐུ། བསྭོ་ལས་དགྱེས་དགུ་རམ་ལས་སྤྲོ། མེ་རི་དགུ་འབུམ་དབུས་ན་འགྱིང་། རྔམ་
པའི་གར་དགུས་སྟོང་ཁམས་གཡོ། ཐུགས་ཀྱི་ཆོ་འཕྲུལ་བསམ་མི་ཁྱབ། ཁྲོ་བོའི་ཚོགས་
དང་ཁྲོ་མོའི་ཚོགས། སྤྲུལ་པ་ཡང་སྤྲུལ་ཕོ་ཉར་བཅས། གསེར་ཛཱ་ཡུངས་ཀར་འབར་
བ་ལས། ཁྲོ་བོའི་ཕྱག་མཚན་ཐོག་ལྟར་འབེབ། མ་རྟོགས་ལོག་པར་རྟོག་པ་རྣམས།
རྟོག་མེད་ལྟ་བའི་ངང་དུ་གཅོད། ཞེ་སྡང་བྱམས་པས་དབྱིངས་སུ་སྒྲོལ། འདོད་ཆགས་
འཁོར་བ་རྩ་ན་གཅོད། གཏི་མུག་མུན་པའི་ཐ་རམས་གཤགས། ང་རྒྱལ་དྲེགས་པའི་
སྐུ་མཁར་བཤིག །ཕྲག་དོག་རྩོད་པའི་དམུ་རྫོང་བཅོམ། ཡུལ་བརྒྱད་ཞེན་པའི་བག་
ཆག་གཏོར། སྐྱེ་བཞི་འཁོར་བའི་ལམ་སྒོ་གཅོད། བགེགས་ཞེས་བྱ་བའི་མིང་མ་གྲུབ།
ཐམས་ཅད་ལྷ་སྐུ་ཕྱག་རྒྱའི་ངང་། གསང་བའི་མཚམས་སུ་སྒྲུབ་པའོ། །
གཉིས་པ་བྱིན་དབབ་ལོངས་སྤྱོད་ལ། ལོངས་སྤྱོད་ལྷ་ཡི་མདུན་ས་རུ། བླ་མེད་
མཆོད་པ་སྤྲིན་གྱིས་རྒྱན། མཛེས་པའི་གཟུགས་དང་སྙན་པའི་སྒྲ། ཞིམ་པའི་དྲི་དང་
མངར་བའི་རོ། །འཇམ་པའི་རེག་དང་ཚངས་པའི་དབྱངས། བདེ་བའི་གར་དང་རིན་
ཆེན་གཏེར། ཕྱི་ཡི་མཆོད་པ་ཤེས་པར་བྱ། མང་ཐུན་ཤ་དང་ཀེང་རུས་རྐང་། བོང་ངེ་
བཤོས་དང་འདོད་ཡོན་ཚོགས། སྦྱོར་སྒྲོལ་རོལ་པའི་འཕྲོ་འདུ་བཅས། ནང་གི་མཆོད་
པ་ཤེས་པར་བྱ། གཡུ་འབྲང་སྨན་དང་རཀྟ་དམར། འབྲུ་དགུ་བཅུད་ཀྱི་ཡུ་ཏི་ཕུད།

༼ང༽
མདོ་སྡེ། ཨ་དཀར་ཐེག་པའི་མདོ།
གསང་བའི་མཆོད་པར་ཤེས་པ་སྟེ། རྔ་གཤང་རོལ་མོའི་སྒྲ་བསྒྲག་ཅིང་། གླུ་དབྱངས་
ཚོམ་ཚོམ་སྟབས་བསྒྱུར་ནས། ལྷ་སྲས་ལྕམ་དྲལ་མདངས་བསྟན་ཅིང༌། དགའ་དང་
གུས་པའི་ཚུལ་ཕྱུང་ནས། བདག་དང་དཀྱིལ་འཁོར་ལྷ་རྫས་དང༌། དམིགས་རྟེན་
མཆོད་པའི་ཡོ་བྱད་ལ། དབྱིངས་ནས་ཐུགས་རྗེའི་བྱིན་ཆེན་དབབ། མཁའ་ལ་འབར་
བའི་ལྷ་ཚོགས་ལ། བླ་མེད་མཆོག་གི་མཆོད་ཆེན་འབུལ། ཉིད་ལ་ཉིད་རོལ་དངོས་
གྲུབ་ཞུ། བྱིན་དབབ་ལོངས་སྤྱོད་སྒྲུབ་པའོ། །
གསུམ་པ་འཕྲོ་འདུ་གསང་བ་ལ། གསས་མཁར་གསང་བ་སྒོ་དགུ་ཡི། ལྷ་ཚོགས་
ཡབ་ཡུམ་ཐུགས་ལས་སུ། ཨ་མ་གསང་བའི་འབྲུ་འཕྲོས་པ། བདག་ཉིད་ལྷ་ཡི་ཐུགས་
ཀར་ཐིམ། བདག་ཉིད་ལྷ་ཡི་ཐུགས་ལས་སུ། འོད་ཟེར་ཉི་ཟེར་ལྟ་བུར་འཕྲོས། ལྷ་
ཚོགས་རྣམས་ཀྱི་ཐུགས་ཀར་ཐིམ། ལྷ་ཚོགས་རྣམས་ཀྱི་ཐུགས་ཀ་རུ། རང་རང་ས་
བོན་གསལ་བ་ལ། བསྙེན་པའི་སྔགས་འཛབ་གཡས་གཡོན་འཁོར། དེ་ལ་སྔགས་
ཀྱིས་བསྐུལ་བཏབ་ནས། ཉི་ཟེར་གཟིང་དང་བ་ཐག་གཟིང༌། ལྕགས་ཀྱུ་ལྟ་བུ་ལུ་གུ་
རྒྱུད། གནམ་ལྕགས་ཞུན་མ་མེ་དཔུང་མཚོན། གཞའ་ཚོན་ལྟ་བུའི་མདངས་དང་ལྡན། །
འཕྲོ་འདུ་དྲུག་གི་སྐབས་དང་སྦྱར། གང་ལ་དམིགས་པ་གནད་ནས་བསྐུལ། གང་དུ་
དགོས་པའི་སྐབས་དང་སྦྱར། གང་དུ་འདོད་པའི་ལས་རྣམས་བསྒྲུབ། མཆོག་དང་
ཐུན་མོང་དངོས་གྲུབ་འཐོབ། མཐུ་དབང་བྱིན་རླབས་རྫུ་འཕྲུལ་ལྡན། དབྱེར་མེད་ཡི་
དམ་ལྷ་ཞལ་འཁུམས། ལྷ་སྐུ་རིགས་སྟོབས་ཡེ་ཤེས་སྤྱན། ལྷ་སྐུ་ཕྱག་རྒྱའི་མཆོག་ཐོབ་
འགྱུར། འཕྲོ་འདུ་གསང་བའི་སྒྲུབ་པའོ། །
བཞི་པ་ཕྱག་རྒྱ་གར་ལས་སུ། གཤེན་མཆེད་ལྷ་སྲས་ལྕམ་དྲལ་རྣམས། རྒྱན་དང་
ཆ་ལུགས་མཛེས་པར་བྱ། ཕྱག་རྒྱ་གར་སྟབས་ལུ་གུ་རྒྱུད། མཉེན་ལྕགས་འཁྲིལ་ལྡེམ་
ཁྲོ་བཞད་རྔམ། དགའ་དང་མོས་དང་འཛུམ་དང་བཅས། གླུ་དབྱངས་རོལ་མོ་ཚོམ་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཚམ་བསྒྱུར། དགྱེས་དང་བཞད་དང་འཚིག་དང་གཏུམ། རང་རང་རྟགས་ཀྱི་བརྡ་
མཚོན་ཅིང་། མཚན་མའི་ཚིག་གིས་གསལ་གདབ་ལ། ཕྱག་རྒྱ་གར་གྱི་མཆོད་པ་
འབུལ། ཞིང་ཁམས་འདི་དང་གཞན་དག་དང་། གཞན་དག་ཞིང་དང་ཕ་རོལ་ནས།
སྟོང་གསུམ་སྟོང་གི་འཇིག་རྟེན་དུ། གནམ་རི་ས་བྲག་རྩི་ཤིང་ནགས། ཀུན་ཀྱང་རྒྱལ་
བའི་དཀྱིལ་འཁོར་ཞིང་། ལྷ་དང་ལྷ་མིན་མི་ལས་སོགས། མི་དང་མི་མིན་འབྱུང་པོའི་
ཚོགས། དམྱལ་བ་ཡི་དྭགས་བྱོལ་སོང་དང༌། སྟོང་ཞེན་བར་དོ་བཅས་པ་ཡི། སྲོག་
དབུགས་བསྡུས་པ་ཐམས་ཅད་ཀུན། ཀུན་ཀྱང་ཡེ་ཤེས་ལྷ་ཡི་སྐུ། དབྱིངས་དང་ཡེ་
ཤེས་མཁའ་དང་ཀློང་། ཐབས་དང་ཤེས་རབ་རོལ་པ་ལས། ལྷ་སྲས་ལྕམ་དྲལ་བསམ་
མི་ཁྱབ། ཉིད་ལ་ཉིད་དུ་མངོན་རོལ་ཞིང་། ཕྱག་རྒྱ་གར་གྱི་མཆོད་པ་འབུལ། བླ་མེད་
གར་གྱི་མཆོད་པར་བཞེས། བདེ་ཆེན་གར་གྱི་དངོས་གྲུབ་ཞུ། ཕྱག་རྒྱ་གར་གྱི་སྒྲུབ་
པའོ། །
ལྔ་པ་སྐུ་བསྟོད་ཕྲིན་ལས་ལ། གསས་མཁར་གསང་བ་སྒོ་དགུ་ཡི། དབྱིངས་ན་
བཞུགས་པའི་ལྷ་ཚོགས་རྣམས། མཁའ་ལ་འབར་བའི་སྐུ་བསྐྱོད་ནས། ཀློང་དུ་སེམས་
ཅན་འགྲོ་དོན་ལ། གཉིས་མེད་ལྷ་རུ་གསལ་བ་ཡི། ཐུགས་དམ་དབྱིངས་ནས་རྒྱུད་
བསྐུལ་ཏེ། རྔ་གཤང་རོལ་མོའི་སྒྲ་བསྒྲག་ཅིང་། ཚངས་པའི་དབྱངས་ཀྱིས་བརྡ་སྦྱར་
ནས། བཞེངས་པའི་གནས་དང་བཞུགས་པའི་གདན། དབུབ་པའི་གཞལ་ཡས་འབར་
བའི་མེ། འཇིགས་པའི་སྐུ་དང་བརྗིད་པའི་ཆས། ཁྲོས་པའི་བཞིན་དང་གཏུམ་པའི་
འཚིག །བཞད་པའི་འཛུམ་དང་དགྱེས་པའི་ཚུལ། གཡོ་བའི་ངང་དང་འཕྲོ་འདུའི་ཟེར།
འབར་བའི་གཟི་དང་སྤྲུལ་པའི་སྟོབས། དྲག་པོའི་ཆ་ལུགས་རྔམ་པའི་སྟབས། འཁྲིལ་
བའི་ཡུམ་དང་བསྐོར་བའི་འཁོར། བཅས་པའི་རྒྱན་དང་བཅོས་པའི་བཞིན། རྔམ་པའི་
གར་དང་དྲག་ཚད་ཤུགས། བསྣམས་པའི་ཕྱག་མཚན་དཔའ་བའི་ཆས། འདུལ་བའི་
74

མདོ་སྡེ། ཨ་དཀར་ཐེག་པའི་མདོ།
འཕྲིན་ལས་ཐུགས་རྗེ་སྟོབས། དྲག་པོའི་གསུང་དང་ང་རོའི་དབྱངས། དབུ་ཡི་གཙུག་
ཏོག་མན་ཆད་ནས། ཞབས་ཀྱི་ཁྲི་གདན་ཡན་ཆད་ལ། ཞི་རྒྱས་དབང་དྲག་རྒྱུན་ལས་
ཀྱི། དོན་རྟགས་མཚན་དང་ལྡན་པར་བསྟོད། ཕྱག་འཚལ་བསྟོད་བསྐུལ་འཕྲིན་ལས་
བཅོལ། གང་དུ་འདོད་པའི་དངོས་གྲུབ་ཞུ། སྐུ་བསྟོད་ཕྲིན་ལས་སྒྲུབ་པའོ། །
དྲུག་པ་གནས་འགྱུར་རྟགས་ལས་སུ། གསས་མཁར་གསང་བ་སྒོ་དགུ་ཡི། རྒྱལ་
བའི་དཀྱིལ་འཁོར་ལྷ་ཚོགས་རྣམས། སྔོན་ཚེ་ཡེ་ཤེས་བསྒྲུབས་པའི་ལྷ། ད་ལྟ་བསྒྲུབ་
པའི་ལྷ་ཞལ་ནི། བདག་ཞལ་བདག་གིས་བལྟ་བའི་ཕྱིར། དོན་དང་ཡོན་ཏན་ཕྲིན་
ལས་དང༌། རྟགས་སུ་སྒྲུབ་པའི་སྒོ་ནས་སྒྲུབ། ཐོག་མར་ཞི་བའི་གཞི་ལྡན་ཞིང༌།
གཉིས་པ་འབར་བའི་སྐུར་བསྐྱོད་ནས། གསུམ་པ་གཉིས་སུ་མེད་པ་ཡི། བཞི་པ་
གཉིས་མེད་རྟགས་བསྟན་པ། ལྔ་པ་བསྒྲུབས་པའི་འབྲས་བུར་གསལ། ཡེ་ཤེས་ལྔ་ལྡན་
རང་བཞིན་ལས། དུག་ལྔ་ཉོན་མོངས་དངོས་སུ་གྲུབ། གྲུབ་པའི་སྙིང་པོ་ལྷ་རུ་གསལ།
ཡང་སྙིང་སྐུ་ལྔ་སྐུ་གསུང་ཐུགས། ཡོན་ཏན་ཕྲིན་ལས་རྟགས་སུ་གསལ། ཁྲོས་པའི་ཆ་
ལུགས་བརྗིད་པའི་དབལ། ཉོན་མོངས་འཁོར་བ་ཟིལ་གྱིས་གནོན། ཡེ་ཤེས་ལྔ་ལྡན་
རྟགས་སུ་བསྒྲུབ། གྲུབ་པའི་ལྷ་ཞལ་དེང་འདིར་གསལ། ལྷ་སྐུ་རིགས་སྟོབས་ཡེ་ཤེས་
སྤྱན། གཉིས་སུ་མེད་ཅིང་གཉིས་མེད་ཐོབ། སྐུ་དང་ཡེ་ཤེས་ཟུང་དུ་འབྲེལ། ཐུགས་རྗེ་
ཆེན་པོ་བཞི་ལྡན་གྱིས། མཐའ་ཡས་འགྲོ་བའི་དཔལ་དུ་འགྱུར། གནས་འགྱུར་རྟགས་
སུ་བསྒྲུབ་པའོ། །གསང་སྔགས་དོན་ལྡན་གསང་བ་འདུས། གསས་མཁར་གསང་བ་སྒོ་
དགུ་ཡི། སྒྲུབ་པའི་ཡན་ལག་བཅོ་བརྒྱད་ལས། ངོ་མཚར་ལམ་དུ་ཤེས་པའོ། །གསང་
བའི་མན་ངག་ཐུགས་ལ་ཆོངས། ཞེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན། གསས་
མཁར་གསང་བ་སྒོ་དགུ་ཡི། མཐར་ཕྱིན་འབྲས་བུའི་ཡན་ལག་དྲུག །ཐོག་མར་དངོས་
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གྲུབ་བཅུད་ལས་སུ། གསས་མཁར་གསང་བ་སྒོ་དགུ་ཡི། རྒྱལ་བའི་དཀྱིལ་འཁོར་ལྷ་
ཚོགས་རྣམས། བསྙེན་བསྙེན་བསྙེན་པའི་གྲངས་ཐེམས་ཤིང་། སྒྲུབ་སྒྲུབ་བསྒྲུབས་
པའི་ཞག་ཚང་ནས། མཆོག་ཐུན་རྫོགས་པའི་དངོས་གྲུབ་ཞུ། ཡེ་ཤེས་ལྔ་ཡི་འོད་ཟེར་
ལས། དུག་ལྔའི་ཕུང་པོ་དངོས་སུ་གྲུབ། སྙིང་པོ་ཡེ་ཤེས་ལྷ་རུ་གསལ། ཡང་སྙིང་སྐུ་
ལྔ་སྐུ་གསུང་ཐུགས། འོད་ཀྱི་བཅུད་ལ་ཐིག་ལེར་སྣང་། དཀར་ལ་འཚེར་ཞིང་དམར་
ལ་གདངས། མཐིང་ལ་འོད་ཆགས་སྣུམ་ལ་འདྲིལ། གནས་གསུམ་གསལ་བར་འབྲུ་
གསུམ་བསྒོམ། ལུས་ངག་ཡིད་དང་གསུམ་དུ་བསྟིམ། སྐུ་གསུང་ཐུགས་ཀྱི་དངོས་གྲུབ་
ཐོབ། སྐུ་ཡི་དངོས་གྲུབ་བཅུད་སྨིན་པས། སྐུ་ལུས་གཟི་བརྗིད་མདངས་དང་ལྡན།
སྤྲུལ་པ་བྱེ་བ་ཕྲག་བརྒྱ་འགྱེད། རྟག་ཏུ་འགྲོ་བའི་དོན་བྱེད་འགྱུར། གསུང་གི་དངོས་
གྲུབ་བཅུད་སྨིན་པས། བཙུན་སྙན་བརྗིད་ལྡན་སྤྲོ་བ་བསྐྱེད། ཚངས་པའི་གསུང་
དབྱངས་དྲུག་ཅུ་ལྡན། བརྒྱད་ཁྲི་བཞི་སྟོང་བོན་འཁོར་བསྐོར། ཐུགས་ཀྱི་དངོས་གྲུབ་
བཅུད་སྨིན་པས། ཐབས་ཤེས་དབྱེར་མེད་དོན་དམ་རྟོགས། མཁྱེན་པའི་ཡེ་ཤེས་
ཕྱོགས་མེད་རྒྱས། ཏིང་འཛིན་ཡན་ལག་བརྒྱད་ཅུ་ལྡན། འགྲོ་བློའི་མ་རིག་མུན་པ་སེལ།
དངོས་གྲུབ་བཅུད་དུ་སྒྲུབ་པའོ། །
གཉིས་པ་དུས་གསུམ་འབྲལ་མེད་ལ། གསས་མཁར་གསང་བ་སྒོ་དགུ་ཡི། གསང་
སྔགས་གཉན་པོའི་སྒོར་ཞུགས་ནས། གསང་སྒོ་གཉན་པོ་མ་ཡན་ཞིང་། གསང་དམ་
གཉན་པོ་མི་འདྲལ་བར། གཞལ་ཡས་རྟེན་དང་ཡི་དམ་ལྷ། དཔོན་གསས་བླ་མ་
མཆེད་དང་ལྕམ། ཡང་གསང་རང་སེམས་སངས་རྒྱས་བསྟེན། ལོ་ཟླ་ཞག་གྲངས་
གནས་སྐབས་སུ། རྩེ་གཅིག་བསྒྲུབ་པའི་གཡར་དམ་བཅའ། གཞལ་ཡས་རྟེན་ནི་མི་
སྤང་ཞིང་། དུས་གསུམ་འབྲལ་མེད་དམ་བཅས་པས། འབྱུང་དུག་ཕུང་པོ་གནས་
འགྱུར་ཏེ། ཡེ་ཤེས་འོད་ཀྱི་གཞལ་ཡས་ཁང་། ལོངས་སྤྱོད་རྫོགས་སྐུ་རྒྱལ་བའི་ཞིང་།
76

མདོ་སྡེ། ཨ་དཀར་ཐེག་པའི་མདོ།
ཟག་བཅས་ཕུང་པོ་རྣམ་པར་དག །ཟག་མེད་ཡེ་ཤེས་ཕུང་པོ་འཐོབ། ལྷ་མཆོག་རྟེན་
ནི་མི་སྤང་ཞིང་། དུས་གསུམ་འབྲལ་མེད་དམ་བཅས་པས། དུག་ལྔ་ཉོན་མོངས་
གནས་འགྱུར་ཞིང་། ལྷ་ལྔ་སྐུ་ལྔ་ཡེ་ཤེས་ལྔ། སྟོབས་ལྔ་སྤྱན་ལྔ་རྩལ་དྲུག་རྫོགས།
རིགས་ལྔ་ལོངས་སྤྱོད་རྫོགས་པའི་སྐུ། དུག་ལྔ་ཉོན་མོངས་རང་སར་དག ། ལྷ་སྐུ་ཕྱག་
རྒྱ་ཆེན་པོ་འཐོབ། དཔོན་གསས་རྟེན་ནི་མི་སྤང་ཞིང༌། དུས་གསུམ་འབྲལ་མེད་དམ་
བཅས་པས། ཁེངས་སེམས་དྲེགས་པ་གནས་འགྱུར་ཏེ། མཉམ་ཉིད་ཞི་བ་མཆོག་ལྡན་
སྐུ། ལྷམ་མེ་ལྷན་ནེ་ལྷང་ངེ་བ། ཆགས་བྲལ་ལྷ་མིའི་མཆོད་འོས་ཤིང་། སྣ་ཚོགས་ཅིར་
ཡང་སྤྲུལ་པའི་སྐུ། སྡུག་བསྔལ་འཁོར་བ་རང་སར་དག །འགྲོ་བ་འདྲེན་པའི་སྟོན་པ་
འཐོབ། མཆེད་ལྕམ་རྟེན་ནི་མི་སྤང་ཞིང་། དུས་གསུམ་འབྲལ་མེད་དམ་བཅའ་པས།
ཕྲག་དོག་རུ་ང་གནས་འགྱུར་ཏེ། ཡངས་པ་ཆེན་པོ་ཁྱབ་བདལ་ངང་། མ་ཤོང་མི་
ཤོང་དོག་པ་མེད། འཁོར་འདས་ཀུན་གྱི་སྣོད་དུ་རུང་། གང་ལ་གང་འདུལ་དེར་སྟོན་
པས། དེ་ཉིད་སྡུག་བསྔལ་སྐྱབས་མཛད་ཅིང་། མི་ཤེས་རྨོངས་པ་གཏན་ནས་སྤོང་།
ཐབས་མཁས་ཐུགས་རྗེ་ཆེན་པོ་འཐོབ། ཡང་གསང་རྟེན་ནི་མི་སྤོང་ཞིང༌། དུས་
གསུམ་འབྲལ་མེད་དམ་བཅས་པས། མ་རིག་ཉོན་མོངས་གནས་འགྱུར་ཞིང་། རང་
རིག་ཡེ་ཤེས་སྒྲིབ་གཡོག་བྲལ། གསལ་བའི་ཡེ་ཤེས་ཚོན་གང་ཉིད། མཁྱེན་དང་བརྩེ་
བའི་བདག་ཉིད་ཅན། མ་རིག་ཉོན་མོངས་གཏན་ནས་དག །དྲི་མེད་འོད་གསལ་སྐུ་
མཆོག་འཐོབ། དུས་གསུམ་འབྲལ་མེད་སྒྲུབ་པའོ། །
གསུམ་པ་ཟད་མེད་གཏེར་ལས་སུ། གསས་མཁར་གསང་བ་སྒོ་དགུ་ཡི། གཏའ་
ཆེན་གཏེར་དུ་གཞུག་པ་ལ། སྤྱི་སྤུངས་བོན་གྱི་གཏའ་ཆེན་འདི། ཡེ་ཤེས་ལྔ་ཡི་འོད་
ཟེར་གྱིས། བདུད་རྩི་རྒྱ་མཚོའི་ཀློང་བསྐྱེད་ནས། བདུད་རྩི་གཏའ་ཆེན་གནས་སུ་
སྦྱངས། བསོད་ནམས་ཟད་མེད་གཏེར་དུ་གཞུག །ནམ་མཁའ་ཡངས་པའི་དཀྱིལ་
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འཁོར་གྱི། དུས་བཞི་རྫོགས་པའི་ཧོམ་ཞལ་དུ། ཕུང་པོ་ལྔ་ཡི་ཧོམ་ཤིང་ལ། ཡེ་ཤེས་
ལྔ་ཡི་མེ་སྤར་ནས། གཏའ་ཆེན་ཕུད་ཀྱི་སྤྲིན་མཆོད་འབུལ། དཀྱིལ་འཁོར་དབྱིངས་ཀྱི་
ལྷ་རྣམས་ལ། བླ་མེད་མཆོད་སྤྲིན་ལྷ་རུ་ཐིམ། མེ་འོད་སྣང་གསལ་བོན་ཉིད་དབྱིངས།
ཡེ་ཤེས་མེ་ལྷའི་སྐུ་རུ་གསལ། མེ་ལྕེ་ཁམས་གསུམ་ཡོངས་ལ་ཁྱབ། མེ་ཡི་མེ་ལྷའི་སྐུ་རུ་
གསལ། ཚད་མེད་དུ་བ་བར་སྣང་མཁའ། རྫུ་འཕྲུལ་མེ་ལྷའི་སྐུ་རུ་གསལ། རིན་ཆེན་
འདག་མས་སྲིད་གསུམ་དྲོ། ཅིར་ཡང་སྤྲུལ་པའི་སྐུ་རུ་གསལ། ཐལ་བ་རྡུལ་ཕྲན་སྟོང་
གསུམ་ལྷག །དུས་གསུམ་བདེར་གཤེགས་སྐུ་རུ་གསལ། དུག་ལྔ་ཉོན་མོངས་གནས་
སུ་དག ། ཡེ་ཤེས་ལྔ་རུ་ལྷུན་གྱིས་གྲུབ། རིགས་དྲུག་འཁོར་བའི་གནས་ལྔ་སྟོང་། འགྲོ་
དྲུག་ཡེ་ཤེས་ཆེན་པོར་གསལ། འབྱུང་ལྔ་ལྷ་མོའི་ཀློང་ཡོངས་སུ། སྐུ་ལྔ་མཆོག་གི་
སངས་རྒྱས་ཐོབ། སླར་ཡང་འགྲོ་བའི་དོན་ནུས་ཏེ། འགྲོ་བ་རིགས་དྲུག་སེམས་ཅན་
ལ། གང་ལ་གང་འདུལ་དེར་སྟོན་གྱིས། འདོད་དགུའི་ལོངས་སྤྱོད་ཆར་དུ་འབེབ། ཅི་
འདོད་ཡིད་བཞིན་འཕྲད་པ་ཡིས། དགོས་འདོད་རེ་བ་བསྐང་གྱུར་ཏེ། འཁོར་བ་
དབྱིངས་སུ་སྒྲོལ་བར་འགྱུར། ཟད་མེད་གཏེར་དུ་སྒྲུབ་པའོ། །
བཞི་པ་སྦྱོར་སྒྲོལ་རོལ་པ་ལ། གསས་མཁར་གསང་བ་སྒོ་དགུ་ཡི། དབྱིངས་ན་
བཞུགས་པའི་དབལ་མོ་དང༌། མཁའ་ལ་རྒྱུ་བའི་མ་མོ་དང་། ཀློང་དུ་ཉུལ་བའི་སྨན་
མོ་དང་། མཁའ་འགྲོ་ཤུགས་འགྲོ་བསྟན་མ་དང་། ཕྱོགས་བཞི་ཁྲིམས་སྐོས་མངའ་
བདག་དང༌། བདུད་བཙན་མ་མོ་གཤིན་རྗེ་དང་། གནོད་སྦྱིན་ནོར་སྲུང་རྒྱལ་ཆེན་
དང་། ལྷ་གཉན་ཀིང་དང་མགོན་པོ་དང་། ཤ་ཟ་སྲིན་པོ་རོ་ལངས་དང༌། སྐྱེས་བུ་
དམུ་དང་མོན་པ་དང༌། དགྲ་བླ་ཝེར་མ་ཅང་སེང་དང་། བྲན་དང་ཕོ་ཉ་ལས་བྱེད་
ཚོགས། སངས་རྒྱས་བསྟན་པ་དག་ལས་སུ། གནས་ཤིང་གནས་པར་བྱེད་པ་དང་།
བསྲུང་ཞིང་སྲུང་བར་བྱེད་པ་རྣམས། བསྟེན་ནི་བདུད་རྩི་ཕུད་ཀྱིས་བསྟེན། སྒྲུབ་ནི་

མདོ་སྡེ། ཨ་དཀར་ཐེག་པའི་མདོ།
ཤ་ཁྲག་དམར་ལ་བསྒྲུབ། སྐོང་ནི་དམ་རྫས་རྟེན་གྱིས་བསྐངས། མཆོད་ནི་གཡག་
ལུག་བྱ་ཡིས་མཆོད། བསྐུལ་ནི་ཐུགས་དམ་གསང་བས་བསྐུལ། བསྐྱོད་ནི་མཁའ་ཀློང་
དབྱིངས་ནས་བསྐྱོད། དོན་ནི་འགྲོ་བའི་དོན་ལ་དགོངས། རྦད་ནི་སྡང་བའི་དགྲ་ལ་
ཟད། ཕྱོགས་ནི་གནོད་པའི་བགེགས་ལ་ཕྱོགས། ཕྱི་སྣོད་འཇིག་རྟེན་གཏོར་མའི་སྣོད། ནང་
བཅུད་སྐྱེ་འགྲོ་གཏོར་མའི་བཅུད། དབལ་ཆེན་ལྟ་བ་རྟོག་མེད་དབྱིངས། བདག་མེད་
ཡེ་ཤེས་མཚོན་ཆ་ཡིས། བདག་འཛིན་འཁོར་བ་རྩ་གཅོད་ནས། སྦྱོར་བས་སྣང་སྲིད་
དགའ་བདེ་བསྐྱེད། སྒྲོལ་བས་ཁམས་གསུམ་ཁྲོག་རླགས་གཏོང་། རོལ་པས་འཁོར་
འདས་དབྱིངས་སུ་བསྟིམ། ཐུགས་དམ་དགྱེས་བསྐངས་ཕྲིན་ལས་བཅོལ། དམ་
བསྐངས་དངོས་གྲུབ་བདག་ལ་ཞུ། སྦྱོར་སྒྲོལ་རོལ་པའི་སྒྲུབ་པའོ། ། །
ལྔ་པ་གཟིར་མནན་སྟོབས་ལས་སུ། གསས་མཁར་གསང་བ་སྒོ་དགུ་ཡི། བསྙེན་
སྒྲུབ་ལས་གསུམ་མཐར་ཕྱིན་ནས། ལས་མཐའ་གཟིར་གནོན་སྟོབས་ཀྱིས་བཏུལ།
སངས་རྒྱས་བསྟན་པ་བཤིག་པ་དང༌། གཡུང་དྲུང་དབུ་འཕང་སྨོད་པ་དང་། རྔ་
ཐོགས་དཀོར་ལ་འབགས་པ་དང་། ཟབ་མོའི་དམ་ལ་ལྡོག་པ་དང༌། སྲུང་མ་གཉན་
ལ་འགྲན་པ་དང་། བདག་ལ་ཕོད་དུ་བཙུག་པ་དང་། སྡང་བའི་དགྲ་དང་གནོད་
པའི་བགེགས། ཟ་བའི་སྲི་དང་ཚེ་ལེན་བདུད། བར་གཅོད་རྐྱེན་དང་གློ་བུར་ནད།
བྱང་ཆུབ་སྒྲུབ་པའི་བགེགས་ཡིན་པས། རྟོག་མེད་ལྟ་བའི་ཤུགས་ཀྱིས་མནན། དབལ་
ཆེན་ཁྲོ་བོའི་སྟོབས་ཀྱིས་གཟིར། སྔོ་དམར་བྱད་ཀྱི་ཆིངས་ཀྱིས་བཅིངས། དྲག་པོ་ཛ་
དབལ་སྔགས་ཀྱིས་བཏབ། དུག་ཁྲག་མཚེ་ཡུངས་ཐུན་གྱིས་བྲབ། འགུག་འདྲེན་སྒྲོལ་
བའི་མཚོན་གྱིས་བསྣུན། སྟོང་ཉིད་ཡེ་ཤེས་རྒྱ་ཡིས་གདབ། རྗེས་ཤུལ་དྲག་པོ་བྲོ་ཡིས་
གཅོད། མེ་ཆུ་རླུང་གསུམ་རྒྱ་ཡིས་བསྡམས། བྷོ་ཧཱུྃ་ཕཊཀྱི་སྒྲ་ཡིས་གདབ། བར་ཆད་
ལོག་འདྲེན་དགྲ་དང་བགེགས། བསྐལ་པ་སྟོང་དུ་འཕར་མི་སྲིད། སྒྲུབ་པའི་བར་ཆད་
79

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཉེ་བར་ཞི། གཟིར་མནན་སྟོབས་སུ་སྒྲུབ་པའོ། ། །
དྲུག་པ་དབྱེ་བསྡུ་རྒྱུན་ལས་སུ། གསས་མཁར་གསང་བ་སྒོ་དགུ་ཡི། ལས་མཐའ་
འབྲས་བུ་མཐར་ཕྱིན་ནས། ཏིང་འཛིན་ཐུགས་ལས་འོད་སྤྲོས་ཤིང་། ལྷ་དང་གཞལ་
ཡས་དབྱེ་དང་བསྡུ་། དབྱིངས་ནས་གཤེགས་བཞུགས་མི་མངའ་སྟེ། ཏིང་འཛིན་
དགོངས་པའི་འདུ་ཕྲོ་དང༌། ཕྱག་རྒྱ་གསང་བའི་བརྡ་མཚོན་དང༌། མཚན་མ་ཚིག་
གིས་བརྡ་བཀྲོལ་ཞིང་། ཡེ་ཤེས་སེམས་དཔའ་མཁའ་ལ་གཤེགས། དམ་ཚིག་སེམས་
དཔའ་ཉིད་ལ་བསྡུ་། གདན་དང་གཞལ་ཡས་དབྱིངས་སུ་བསྐྱོད། བོན་ཅན་མཚན་
མར་སྣང་བ་རྣམས། བོན་ཉིད་སྟོང་པ་ཉིད་ཀྱི་དབྱིངས། དངོས་ཅན་མཚན་མར་སྣང་
བ་རྣམས། དངོས་མེད་ནམ་མཁའི་ངང་དུ་དེངས། གཟུགས་ཅན་མཚན་མར་སྣང་
བ་རྣམས། གཟུགས་མེད་སེམས་ཀྱི་ཀློང་དུ་ཡངས། སྣང་སྲིད་འཁོར་བ་མྱང་འདས་
རྣམས། མ་བཅོས་ཐིག་ལེ་གཅིག་ཏུ་བཞག །བདེ་ཆེན་ཀུན་བཟང་ངང་དུ་བདེ། དགེ་
བ་བདག་གཞན་དོན་དུ་བསྔོ། མཐར་ཡང་མི་དམིགས་རྒྱ་ཡིས་གདབ། དབྱེ་བསྡུ་
རྒྱུན་གྱི་སྒྲུབ་པའོ། །གསང་སྔགས་དོན་ལྡན་གསང་བ་འདུས། གསས་མཁར་གསང་
བ་སྒོ་དགུ་ཡི། སྒྲུབ་པའི་ཡན་ལག་བཅོ་བརྒྱད་ཀྱི། ལས་མཐའ་འབྲས་བུའི་ཡན་ལག་
གོ །གསང་བའི་མན་ངག་ཐུགས་ལ་ཆོངས། ཞེས་གསུངས་སོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་གཤེན།
གསས་མཁར་གསང་བ་སྒོ་དགུ་ཡི། བསྙེན་པའི་གཞི་མ་སྒོ་དགུ་དང༌། སྒྲུབ་པའི་ཡན་
ལག་སྔོན་སོང་ནས། གསུམ་པ་ལས་ཀྱི་མཐའ་བསྒྱུར་ལ། ལས་ཀྱི་ཐ་མ་འཕྱོང་ཆེན་
དགུ་། ཐེག་པ་དགུ་ཡི་དོན་དང་སྦྱར། ཐོག་མར་གསལ་བྱེད་པྲ་ཡི་འཕྱོང་། ཕྱི་གཤེན་
ཐེག་པའི་དོན་དང་སྦྱོར། ཐེག་པ་འདི་ལས་བྱུང་བ་ཡི། འདི་ཡི་ཡན་ལག་གྱུར་པ་སྟེ།
པྲ་མཚན་རིག་པས་བརྟག་བྱས་ནས། རྨི་ལམ་དྲ་ལྟས་མཐོང་བ་བརྟག །བཟང་ངན་
80

༼ང༽
མདོ་སྡེ། ཨ་དཀར་ཐེག་པའི་མདོ།
མཚན་རྟགས་ཚད་ཀྱིས་འཛིན། སྐྱོན་ཡོན་ལེགས་ཉེས་ཆག་ལ་གཞལ། བགེགས་ལ་
གཏོ་དང་ནད་ལ་དཔྱད། གང་ལ་གང་དགོས་ཕན་བདེ་རྣམས། ལུང་ལ་མ་འགལ་
བྱ་བ་བརྟེན། བསྙེན་དང་སྒྲུབ་པ་ལས་སོགས་པ། དེ་ཡི་དངོས་མཚན་མ་ལུས་རྣམས།
གསང་བའི་ཚུལ་དུ་གབ་ཅིང་སྦ། པྲ་ལྟས་གསལ་བའི་འཕྱོང་དུ་ཤེས།
གཉིས་པ་མཁའ་ཀློང་རབ་འབྱམས་ལ། གསས་མཁར་གསང་བ་སྒོ་དགུ་ཡི། སྣང་
སྲིད་རབ་འབྱམས་སྐོང་བའི་འཕྱོང་། སྣང་གཤེན་ཐེག་པའི་དོན་དང་སྦྱར། དབྱིངས་
ན་བཞུགས་པའི་དབལ་མོ་དང་། མཁའ་ལ་རྒྱུ་བའི་མ་མོ་དང༌། ཀློང་དུ་ཉུལ་བའི་
སྨན་མོའི་ཚོགས། ཡེ་ཤེས་འཇིག་རྟེན་ལས་གྱུར་པའི། ཁྲོ་བོའི་ཚོགས་དང་ཁྲོ་མོའི་
ཚོགས། བྲན་དང་ཕོ་ཉ་ལས་བྱེད་ཚོགས། འཇིག་རྟེན་ལྷ་སྲིན་སྡེ་བརྒྱད་དང་།
དཔལ་མགོན་མངའ་དབང་ཡུལ་སའི་ཚོགས། སྐོང་བའི་གནས་དེར་སྐོང་གིས་
བཀྱགས། གཡུང་དྲུང་བསྟན་པ་བསྲུང་བ་དང༌། འཇིག་རྟེན་ཁམས་རྣམས་བདེ་
བ་དང༌། སྣང་ཞིང་སྲིད་པ་སྙོམས་པ་དང་། སྟོང་ཁམས་རེ་བ་སྐོང་བ་དང་། དགྲ་
བགེགས་བར་ཆད་ཞི་བ་དང༌། ཚེ་གཡང་བསོད་ནམས་འཕེལ་བ་དང༌། ཅི་བསམ་
དོན་རྣམས་འགྲུབ་པ་ཡི། དགྱེས་མཛད་ཕྲིན་ལས་དབྱིངས་སུ་བཅོལ། སྣང་ཞིང་
སྲིད་པ་ཁོད་དུ་སྙོམས། གཡུང་དྲུང་བསྟན་པ་དར་རྒྱས་འགྱུར། བསྙེན་སྒྲུབ་ཕྲིན་
ལས་མཐའ་རུ་ཕྱིན། ཅི་བསམ་དོན་ཀུན་འགྲུབ་པར་འགྱུར། སྣང་སྲིད་རབ་འབྱམས་
འཕྱོང་དུ་ཤེས།
གསུམ་པ་དབལ་མོ་སྲོག་ལས་སུ། གསས་མཁར་གསང་བ་སྒོ་དགུ་ཡི། ཡེ་ཤེས་
དབལ་མོ་སྲོག་གི་འཕྱོང་། འཕྲུལ་གཤེན་ཐེག་པའི་དོན་དང་སྦྱར། སྟོང་ཁམས་རབ་
འབྱམས་འཇིག་རྟེན་ན། རྒྱལ་བའི་ཞིང་དུ་གྱུར་པ་ཡི། དེ་དག་ཞིང་ཁམས་བདེ་
ལེགས་ཤིང་། སངས་རྒྱས་བསྟན་པ་ཆགས་པ་ལ། མ་རིག་མ་རྟོགས་འཁྲུལ་པ་ཡིས།
81

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འདུ་ཤེས་ལོག་པར་གོལ་ནས་སུ། དགེ་ལ་བར་དུ་གཅོད་པ་དང༌། བོན་ལ་ཁྱད་དུ་
གསོད་པ་དང་། གཤེན་རབ་དབུ་འཕང་སྨད་པ་དང༌། རྔ་ཐོགས་དཀོར་ལ་འབགས་
པ་དང༌། ཟབ་མོའི་དམ་ལ་ལྡོག་པ་དང༌། སྲུང་མ་གཉན་ལ་འགྲན་པ་དང་། དཀར་
ནག་བསྟན་པ་རྩོད་པ་དང༌། ཞི་བས་མི་འདུལ་ལོག་སྲེད་ཅན། ཐུགས་རྗེའི་ཤུགས་
ཀྱིས་འདུལ་བའི་ཕྱིར། དབལ་ཆེན་ལྟ་བ་རྟོག་མེད་དབྱིངས། རྟོག་འཛིན་ཉོན་མོངས་
བསྒྲལ་བ་དང་། སངས་རྒྱས་བསྟན་པ་འཛུག་པ་དང༌། དྲག་པོའི་ལས་ལ་གཞུགས་
པའི་ཕྱིར། དྲག་པོའི་གནས་དང་རྫས་བསགས་ཏེ། བརྣག་པའི་ལས་ལ་སྙིང་རྗེ་མེད།
མ་རྟོགས་ལོག་པར་གོལ་བ་རྣམས། སྟོབས་ལྔ་ཐབས་དྲུག་ལས་རིམ་དང་། རྫུ་འཕྲུལ་
བཅུ་གསུམ་ཤུགས་ཀྱིས་བསྒྲལ། སྣང་སྲིད་འཁོར་བ་སྒྲོལ་འདྲེན་གྱིས། ཁམས་གསུམ་
ས་དགུ་དོང་ནས་སྤྲུགས། མ་རྟོགས་ལོག་པ་རྟོག་མེད་དབྱིངས། མ་རིག་བོན་ཉིད་
དབྱིངས་སུ་སངས། སྣང་སྲིད་འཁོར་བ་དབྱིངས་སུ་སྒྲོལ། ལྟ་དགོངས་ནམ་མཁའ་ལྟ་
བུ་དང་། གང་འདུལ་དེར་སྟོན་མ་གཏོགས་པ། ཕལ་དང་ཕལ་གྱིས་ཐུན་མོང་མིན།
དབལ་མོ་སྲོག་གི་འཕྱོང་དུའོ། ། །
བཞི་པ་ཐུགས་རྗེའི་ཞགས་པ་ལ། གསས་མཁར་གསང་བ་སྒོ་དགུ་ཡི། ཐུགས་རྗེ་
ཞགས་པ་འདུར་གྱི་འཕྱོང་། སྲིད་གཤེན་ཐེག་པའི་དོན་དང་སྦྱར། གཡུང་དྲུང་བསྟན་
པ་དར་རྒྱས་ནས། མ་རྟོགས་ལོག་པར་རྟོགས་པ་དང༌། མ་རིག་ཉོན་མོངས་འཁྲུལ་
པ་རྣམས། རྫུ་འཕྲུལ་ཤུགས་ཀྱིས་བསྒྲལ་ནས་ཀྱང་། ཐུགས་རྗེའི་སྟོབས་ཀྱིས་དྲང་བའི་
ཕྱིར། ཕྱི་ནང་གསང་གསུམ་འདུར་གྱི་འཕྱོང་། མ་རྟོགས་ལོག་པར་གོལ་བ་ཡི། སེམས་
ཉིད་ཐིག་ལེ་ཉག་གཅིག་ལ། སོ་སོར་དུམ་བུ་གསུམ་དུ་མཐོང༌། བླ་ཡིད་སེམས་དང་
གསུམ་དུ་འཛིན། སྡུག་བསྔལ་ཉོན་མོངས་འཁོར་བ་རྣམས། ཐར་པའི་ལམ་ལ་བགྲོད་
པ་དང་། འཁོར་བའི་གནས་ནས་དྲང་བའི་ཕྱིར། དཔོན་གསས་ཐུགས་རྗེ་སྟོབས་
82

མདོ་སྡེ། ཨ་དཀར་ཐེག་པའི་མདོ།
ལྡན་གྱིས། མཚན་མའི་གཟུགས་ཀྱི་རྟེན་ལ་འགུག །སྡུག་བསྔལ་འཁོར་བའི་གཡང་ས་
བསྐྱུར། འཇིགས་སྐྲག་ཉོན་མོངས་འཕྲང་ལས་བསྒྲལ། ཐར་པ་བརྒྱད་ཀྱི་བྲོད་ཁར་
བཏིང་། བདེ་བའི་ལམ་ལ་སེམས་ཡར་བཏེགས། བར་ས་བདེ་ལ་ཡངས་པར་དབྱུང༌།
སྔོན་གྱི་ཡི་དམ་ལྷ་ངོ་སྤྲད། མ་ཆགས་མི་ལེན་བོན་སྒོ་བཤད། བླ་ཡིད་སེམས་གསུམ་
གཅིག་ཏུ་དྲིལ། ཐིག་ལེ་ཉག་གཅིག་དོན་དམ་བསྟན། རྣམ་ཤེས་བོན་ཉིད་དབྱིང་སུ་
བསྟིམ། ཕུང་པོ་སྐུ་གསུམ་ལྷ་ལ་འབུལ། ཆགས་པ་མེད་ན་འཁོར་བ་མེད། འཁོར་བ་
མེད་ན་ལྟུང་བ་མེད། མ་ཆགས་བོན་ཉིད་ཀློང་དུ་བདེ། ཐུགས་རྗེའི་འདུར་གྱི་འཕྱོང་
དུའོ། །
ལྔ་པ་ལས་བཞི་རྒྱུན་ལས་སུ། གསས་མཁར་གསང་བ་སྒོ་དགུ་ཡི། ལས་བཞི་རྒྱུན་
ལྔ་སྒྲིབ་སྦྱོང་འཕྱོང་། དགེ་བསྙེན་ཐེག་པའི་དོན་དང་སྦྱར། འཇིག་རྟེན་འཁོར་བའི་
སེམས་ཅན་རྣམས། མ་རིག་ཉོན་མོངས་བསལ་བ་དང་། སྡུག་བསྔལ་འདོད་པ་ཚིམ་
པ་དང་། སྒྲིབ་སྦྱོང་ཚོགས་གཉིས་རྫོགས་པ་དང༌། ལྷ་སྲིན་གདུག་རྩུབ་ཞི་བ་དང༌།
བདེར་གཤེགས་མཆོད་པས་མཉེས་པ་དང༌། དམ་ཅན་ཐུགས་དམ་སྐོང་བ་དང་།
གཞི་གནས་མངའ་དབང་དགྱེས་པ་དང་། རིགས་དྲུག་སྦྱིན་པས་ཚིམ་པ་དང་། ཚེ་
དང་བསོད་ནམས་འཕེལ་བ་དང་། དཔལ་དང་གྲགས་པ་རྒྱས་པ་དང༌། གཡུང་དྲུང་
བསྟན་པ་དར་བའི་ཕྱིར། ཞི་རྒྱས་དབང་དྲག་ཕྲིན་ལས་བཞི། རྒྱུན་གྱི་མཆོད་པའི་ཡོ་
བྱད་གསོག །བཟང་ཤིང་བདུད་རྩི་སྨན་སྣ་དང༌། ཤ་ཁྲག་དཀར་མངར་འདོད་ཡོན་
ཚོགས། སྟག་གཟིག་དར་ཟབ་ལྷབ་ལྷུབ་རྒྱན། གསེར་གཡུ་མན་ཤེལ་རིན་པོ་ཆེ། འབྲུ་
བཅུད་ལོ་ཏོག་གཡུ་འབྲང་ཕུད། དུ་སམ་མང་ཐུན་བོང་ངེ་བཤོས། མཆོད་པའི་ཡོ་
བྱད་ཚོགས་སུ་བཤམས། ཞི་རྒྱས་དབང་དྲག་དཀྱིལ་འཁོར་བཞེངས། ལས་བཞི་རྒྱུན་
གྱི་མེ་ཧོམ་རྩིག །ཁྲུས་དང་གཙང་སྦྲའི་ཆས་སུ་ཞུགས། སྐུ་གསུམ་མེ་ལྷ་མངོན་སྤྱན་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དྲངས། མཆོད་པའི་ཡོ་བྱད་ཚོགས་སུ་འབུལ། ཕྱག་འཚལ་བསྟོད་བསྐུལ་ཕྲིན་ལས་
བཅོལ། ཐུགས་དམ་དགྱེས་བསྐང་དངོས་གྲུབ་ཞུ། གང་འདོད་འགྲུབ་པའི་སྨོན་ལམ་
བཏབ། ཞིང་ཁམས་བདེ་ལེགས་བཀྲ་ཤིས་གསོལ། མཐར་ཡང་མི་དམིགས་རྒྱ་ཡིས་
གདབ། རྒྱལ་བ་མཆོད་པས་མཉེས་པ་དང༌། དམ་ཅན་ཐུགས་དམ་སྐོང་བ་དང་། ལྷ་
སྲིན་གདུག་རྩུབ་ཞི་བ་དང་། གཞི་གནས་མངའ་དབང་དགྱེས་པ་དང་། རིགས་དྲུག་
འདོད་པ་ཚིམ་པ་དང༌། ཚེ་དང་བསོད་ནམས་འཕེལ་བ་དང་། དཔལ་དང་གྲགས་པ་
རྒྱས་པ་དང་། ཅི་བསམ་མཐའ་རུ་ཕྱིན་པར་འགྱུར། ལས་བཞི་རྒྱུན་གྱི་འཕྱོང་དུ་ཤེས།
དྲུག་པ་དམ་ཚིག་ས་མ་ཡ། གསས་མཁར་གསང་བ་སྒོ་དགུ་ཡི། འབུམ་སྡེ་ས་ཡ་
དམ་ཚིག་འཕྱོང་། དྲང་སྲོང་ཐེག་པའི་དོན་དང་སྦྱར། གསང་སྔགས་གསང་བའི་སྒྲུབ་
པ་ལ། སྔགས་ཀྱི་རྩ་བ་དམ་ཚིག་ཡིན། དམ་ཚིག་གཉན་པོ་བསྲུང་བའི་ཕྱིར། དབེན་
པའི་གནས་སུ་མཆེད་ལྕམ་འཚོགས། མཆོད་པའི་རྫས་དང་ཡོ་བྱད་བཀྲམ། རྒྱལ་
ཐེབས་སྟོན་པ་སྤྱན་དྲངས་ཤིང་། དབང་ཞུ་དབང་བེར་དབང་ལྷམ་དང་། དབང་
གོས་དབང་རྒྱན་དབང་རྫས་འབུལ། དབང་བཞི་ཡོངས་སུ་རྫོགས་པར་ཞུ། རྩ་བ་
ཡན་ལག་ཉིང་ལག་དང༌། ལོ་འདབ་འབུམ་ཁྲི་འབུམ་སྟོང་སྟེ། དམ་ཚིག་རྣམ་དག་
ས་མ་ཡ། མི་འཆལ་རྟག་ཏུ་ཐུབ་པར་བསྲུང༌། གསང་དང་སྤྱོད་དང་བསྒྱུར་བ་དང་།
མི་འདའ་བ་དང་སྤང་བ་ཡི། དམ་ཚིག་གཞུང་བཞིན་བསྲུང་བ་ན། དོན་དང་ཡོན་
ཏན་བསམ་མཐའ་ཡས། བླ་མེད་ཐེག་པའི་གོ་འཕང་འཐོབ། བྱང་ཆུབ་སེམས་ཀྱི་དོན་
དམ་མཐོང་། ཨ་དཀར་ཐེག་རིམ་རྫོགས་པར་འགྱུར། དམ་ཚིག་རྣམ་དག་འཕྱོང་
དུའོ། །
བདུན་པ་བདུད་རྩི་སྨན་གྱི་ལས། གསས་མཁར་གསང་བ་སྒོ་དགུ་ཡི། བདུད་རྩི་
གསང་བ་སྨན་གྱི་འཕྱོང༌། ཨ་དཀར་ཐེག་པའི་དོན་དང་སྦྱར། བསྙེན་དང་སྒྲུབ་པ་
84

མདོ་སྡེ། ཨ་དཀར་ཐེག་པའི་མདོ། ༼ང༽
མཐར་རྫོགས་ནས། མཆོག་གི་དངོས་གྲུབ་ནོད་པའི་ཕྱིར། བདུད་རྩི་གསང་བ་སྨན་
དུ་བསྒྲུབ། དབེན་པའི་གནས་དང་ཚོགས་པའི་ས། དཔོན་གསས་བླ་མ་མཆེད་དང་
ལྕམ། མི་འབྲལ་དམ་ཚིག་ལུ་གུ་རྒྱུད། བདུད་རྩི་གསང་བའི་གསང་དམ་ཞུ། རབ་
འབྱམས་ཞི་ཁྲོའི་དཀྱིལ་འཁོར་བཞེངས། མཆོད་པའི་རྫས་དང་ཡོ་བྱད་བཤམས། རིན་
ཆེན་མཛེས་པའི་གཟེད་ཞལ་དང༌། བསེ་དུང་བ་སོའི་སྣོད་ཡངས་སུ། སུམ་བརྒྱ་དྲུག་
ཅུ་སྨན་གྱི་བཅུད། བདུད་རྩི་གསང་བའི་ཕུད་དང་སྦྱར། ཤ་ལྔ་ཁྲག་ལྔ་དམ་རྫས་
ལྔ། ལྷ་ལྔ་སྐུ་ལྔ་ཕྱག་རྒྱར་བསྒྲུབ། ཏིང་འཛིན་སྙིང་པོ་ཕྱག་རྒྱ་དང་། ཚིག་བཤད་ཡོ་
བྱད་འབྲེལ་བར་བྱ། ཐབས་ཤེས་དབྱེར་མེད་རོལ་པ་ཡིས། སྣང་སྲིད་སྣོད་བཅུད་སྦྱོར་
སྒྲོལ་ནས། བདུད་ལྔ་དུག་ལྔ་ཕུང་པོ་ལྔ། ལྷ་ལྔ་སྐུ་ལྔ་ཕྱག་རྒྱ་ལྔ། ཡེ་ཤེས་ལྔ་ཡི་བཅུད་
དུ་བསྟིམ། བདེར་གཤེགས་རྒྱལ་བ་དབྱིངས་སུ་མཆོད། དབལ་མོ་སྤར་མ་མཁའ་
ལ་བསྐང༌། བྲན་དང་ཕོ་ཉ་ཀློང་དུ་དགྱེས། དངོས་གྲུབ་གསང་བ་བདག་ལ་རོལ།
གཡུང་དྲུང་ལང་ཚོ་བསྒྲུབ་པ་བྱ། མཆོག་དང་ཐུན་མོང་དངོས་གྲུབ་ཚོགས། དུས་འདི་
ཉིད་ནས་ཐོབ་པར་འགྱུར། བདུད་རྩི་གསང་བའི་དངོས་གྲུབ་མཆོག །ཕལ་དང་ཕལ་
གྱི་ཐུན་མོང་མིན། དམ་ཚིག་ཅན་གྱི་སྨན་ཡིན་ཏེ། དམ་ཚིག་ཉམས་ལ་དུག་ཏུ་འགྱུར།
དགྲ་དང་བགེགས་ལ་ཐོག་དང་མཚོན། དེ་ཕྱིར་ཤིན་ཏུ་གཉན་པར་སྤྱོད། བདུད་རྩི་
སྨན་གྱི་འཕྱོང་དུའོ། ། །
བརྒྱད་པ་དགོངས་པ་ཉམས་ཀྱི་ལ། གསས་མཁར་གསང་བ་སྒོ་དགུ་ཡི། ཐིག་ལེ་
དབྱིངས་ཆེན་དགོངས་པའི་འཕྱོང༌། ཡེ་གཤེན་ཐེག་པའི་དོན་དང་སྦྱར། བྱང་ཆུབ་
སེམས་ཉིད་རིན་པོ་ཆེ། ཐམས་ཅད་ཀུན་འབྱུང་ངང་ཚུལ་ཅན། འདི་དོན་རྟོགས་པར་
ཉམས་སུ་བླང་། དབྱིངས་ཤེས་དབྱེར་མེད་དགོངས་པའི་ཉམས། ཐིག་ལེ་ཉག་གཅིག་
དོན་ལ་བསྒྲུབ། གཡའ་རི་གངས་བྲག་མཚོ་གླིང་དང་། ནགས་ཚལ་རི་ཁྲོད་གཙང་མ་
85

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བསྟེན། སེམས་ལུང་གསལ་བའི་སྒྲོན་མ་ནི། ཀུན་བཟང་ཐུགས་ཀྱི་ཉིང་ཁུ་སྟེ། མཐོང་
བར་དཀའ་ཞིང་རིག་པར་དཀོན། ཕལ་དང་ཕལ་གྱི་ཐུན་མོང་མིན། ཐབས་དང་ཤེས་
རབ་ལྡན་པ་ཡིས། འཇིག་རྟེན་ཕྱི་རོལ་སྣང་བ་བཤོལ། ཡང་དག་ཐར་པའི་དོན་ལ་
འཇུག །བྱང་སེམས་ཐིག་ལེ་ཉག་གཅིག་བསྒོམ། གོམས་པའི་ངང་ཐག་བསྲིང་བར་
བྱ། འགྲིམ་པའི་རྒྱུན་ཐག་མཐུད་པར་བྱ། མི་ཡེང་དོན་ལ་བརྩོན་པར་བྱ། མ་བཅོས་
མཉམ་པར་གནས་པར་བྱ། གནས་པ་བརྟན་པ་ཐོབ་པར་བྱ། ཐོབ་པར་འགྱུར་བ་
མེད་པར་བྱ། འགྱུར་མེད་གདེང་དང་ལྡན་པར་བྱ། དེ་ལྟར་མི་ཡེང་དོན་བསྒོམ་ན།
རང་སེམས་གཤེན་ལྷ་དཀར་པོ་མཐོང་། བདག་ཞལ་བདག་གིས་གཟིགས་པ་སྟེ། ཀུན་
སྣང་འོད་ཀྱི་ས་ལ་གནས། ཐིག་ལེ་དབྱིངས་ཆེན་འཕྱོང་དུའོ། ། །
དགུ་པ་ཀུན་ཁྱབ་ཡངས་པ་ལ། གསས་མཁར་གསང་བ་སྒོ་དགུ་ཡི། ཀུན་ཁྱབ་
ཡངས་པ་ལྟ་བའི་འཕྱོང་། བླ་མེད་ཐེག་པའི་དོན་དང་སྦྱར། སེམས་ཉིད་སྟོང་པ་
སྤྲོས་བྲལ་ལ། འདི་ཞེས་གཟའ་གཏད་མཚན་མ་བྲལ། ཀུན་ཡིན་ཀུན་མིན་སྒྲོ་མ་
ཐོག །འཁོར་འདས་གང་གི་མཐའ་མ་རེག །འདི་ཞེས་གཟའ་གཏད་སྤྲོས་མཐའ་བྲལ།
མི་འགྲོ་མི་འོང་ཐིག་ལེ་གཅིག །དུ་མ་རོ་གཅིག་མྱ་ངན་འདས། བདག་མེད་ཡེ་ཤེས་
ཆེན་པོའི་སྐུ། བདག་འཛིན་དྲི་མ་གཏན་ནས་དག ། མ་རིག་ཉོན་མོངས་དབྱིངས་སུ་
སངས། འཁོར་འདས་སེམས་ཉིད་ངང་དུ་རྫོགས། རྫོགས་པ་ཆེན་པོ་ཀུན་བཟང་ངང་།
ཐམས་ཅད་ང་ཡི་ཀློང་དུ་སྟོང་། རྒྱུ་འབྲས་སྐད་ཅིག་ཤེས་པས་བརླག །ཐེག་པ་འོག་
མས་འགྲན་ཟླ་བྲལ། འཁོར་འདས་སྤྱི་རྒྱ་རླབས་ཀྱིས་གཅོད། ཨེ་མ་ངོ་མཚར་རྨད་ཀྱི་
བོན། བདག་ཉིད་ཆེན་པོ་ངོ་མཚར་ཆེ། ཀུན་ཁྱབ་ཡངས་པའི་འཕྱོང་ཆེན་ནོ། །གསང་
སྔགས་དོན་ལྡན་གསང་བ་འདུས། གསས་མཁར་གསང་བ་སྒོ་དགུ་ལས། ལས་ཀྱི་ཐ་
མ་འཕྱོང་ཆེན་དགུ་། ཐེག་པ་དགུ་ཡི་དོན་དང་སྦྱོར། གསང་བའི་མན་ངག་ཐུགས་ལ་
86

མདོ་སྡེ། ཨ་དཀར་ཐེག་པའི་མདོ།
ཆོངས། ཤིན་ཏུ་གསང་བ་ཟུང་ཐུབ་མཛོད། ཅེས་གསུངས་སོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་དབང་ལྡན་གཙུག་ཕུད་
གཤེན། ཨ་དཀར་སྔགས་ཀྱི་ཐེག་པ་ཡི། གསས་མཁར་གསང་བ་སྒོ་དགུ་ལ། དང་པོ་
ཚིག་གི་གདགས་སྒོ་དང་། སྤྱི་རུ་རྒྱུད་ཀྱི་རྣམ་གྲངས་དང༌། སྒོས་སུ་ཉམས་སུ་ལེན་
པ་ཡི། བསྙེན་དང་སྒྲུབ་དང་ལས་སྦྱོར་ཏེ། བསྙེན་པའི་གཞི་མ་སྒོ་དགུ་དང་། སྒྲུབ་
པའི་ཡན་ལག་བཅོ་བརྒྱད་དང་། ལས་ཀྱི་ཐ་མ་འཕྱོང་དང་བཅས། གོ་རིམ་རྫོགས་
པར་སྔོན་སོང་ཞིང༌། ཐེག་སྒོ་འདི་ལ་ཞུགས་ནས་སུ། འཇུག་དང་སྤྱོད་དང་རྟོགས་པ་
དང་། བསྙེན་དང་སྒྲུབ་པ་ལས་སོགས་ཀྱི། དོན་དང་ཡོན་ཏན་ཐོབ་ཚུལ་ནི། དོན་
དམ་ཀུན་རྫོབ་གཉིས་སུ་སྟེ། དོན་དམ་ངོ་བོ་བདེན་པ་དང་། ཀུན་རྫོབ་མཚན་མར་
བདེན་པའོ། །འདིར་ཡང་བསྙེན་དང་སྒྲུབ་པ་ཡིས། གྲུབ་པའི་རྟགས་དང་མཚན་མ་
ནི། ཉམས་སྣང་རྨི་ལམ་གསལ་བ་དང་། ཏིང་འཛིན་དགོངས་ཉམས་འཕེལ་བ་དང་།
དབལ་མོས་ལུང་བསྟན་མཛད་པ་དང༌། ཡི་དམ་ལྷ་ཞལ་གཟིགས་པ་དང༌། སྲུང་
མ་དམར་ལ་དབབ་པ་དང་། ཕོ་ཉ་ལས་ལ་རྒྱུག་པ་དང་། ལྷ་སྲིན་བྲན་དུ་འཁོལ་བ་
དང༌། བདུད་སྲིན་ཟིལ་གྱིས་གནོན་པ་དང༌། མི་མཐུན་བར་ཆད་ཞི་བ་དང༌། མཐུན་
རྐྱེན་དངོས་གྲུབ་འཕེལ་བ་དང་། སྣང་བ་དབང་དུ་འདུས་པ་དང༌། མི་དང་མི་མིན་
འདུལ་བ་དང་། བསྙེན་སྒྲུབ་དྲོད་ཚད་ཐོན་པ་དང་། མཐུ་དབང་བྱིན་རླབས་ལྡན་པ་
དང་། བདུད་རྩི་ཟིལ་ཐིག་འབེབ་པ་དང་། དམུ་ཡད་དངོས་གྲུབ་ལོན་པ་དང་།
ཕྱག་ཆ་མེ་རུ་འབར་བ་དང་། གཞན་སྣང་ཟིལ་གྱིས་གནོན་པ་དང་། བུ་ནོར་བསོད་
ནམས་འཕེལ་བ་དང་། འཁོར་དང་ལོངས་སྤྱོད་རྒྱས་པ་དང་། ཚེ་རིང་ན་ཚ་ཉུང་བ་
དང་། བསྟན་པ་ཕྱོགས་བཅུར་རྒྱས་པ་དང་། སྙན་པ་ཆེན་པོས་ཁྱབ་པ་སྟེ། གཡུང་
དྲུང་བསྟན་པའི་སྲོག་ཤིང་འཛིན། ཀུན་རྫོབ་མཚན་མར་བདེན་པའོ། །དོན་དམ་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ངོ་བོ་བདེན་པ་ནི། ཨ་དཀར་སྔགས་ཀྱི་ཐེག་པ་ལ། བསྙེན་དང་སྒྲུབ་པའི་དྲོད་ཚད་
ནི། འདི་དང་ཕྱི་མ་གཉིས་ཀ་སྟེ། འདིར་ཡང་ཡི་དམ་ཞལ་གཟིགས་ཤིང་། མེ་དཔུང་
ནང་དུ་བཞུགས་པ་དང་། རི་བོ་ཕྱག་གིས་འདེགས་པ་དང༌། ཉི་ཟླ་གཏོད་ལ་མནོན་
པ་དང༌། རྒྱུ་སྐར་ལུས་ལ་བཀྲམ་པ་དང་། གཟའ་ཆེན་ཚོག་པོར་འཕེན་པ་དང༌། རྒྱ་
མཚོ་ཧུབ་ཀྱིས་འདེབས་པ་དང་། ཆུ་བོ་གལ་དུ་བསྒྱུར་བ་དང་། ཆུ་བྲན་ཞགས་པར་
བསྡོགས་པ་དང་། རྩི་ཤིང་རང་བསྡུད་བྱེད་པ་དང་། གཅན་གཟན་ཁལ་དུ་འགེལ་
བ་དང་། ཕ་བོང་རྟ་རུ་ཞོན་པ་དང་། གཡག་རྒོད་ཆུ་སྲིན་ཁོལ་བ་དང་། འབྲུག་ཁྱུང་
སེང་གེ་ཞོན་པ་དང་། སྐུ་ལུས་སྤྲུལ་བསྒྱུར་ནུས་པ་དང་། མ་ངེས་རྫུ་འཕྲུལ་སྟོན་པ་
དང་། མཁའ་ལ་བྱ་ལྟར་འཕུར་བ་དང་། ས་ལ་བྱི་ལྟར་འཛུལ་བ་དང་། བྲག་ལ་ཐོག་
ལྟར་གཤེགས་པ་དང༌། ཆུ་ལ་བྱིང་བ་མེད་པ་དང་། རི་བོ་དལ་ཕྱུང་ལྷུར་བ་དང་། །
རི་རབ་ཁ་ཁྱེར་འགྲིམ་པ་དང་། རི་བདུན་གོམ་པས་གཅོད་པ་དང་། གླིང་བཞི་ཡུད་
ཀྱིས་བསྐོར་བ་དང་། སྐུ་ལུས་སྐྱེ་ཤི་མེད་པ་དང་། འབྱུང་ལྔ་ལས་སུ་རུང་བ་དང༌། ཡེ་
ཤེས་མངོན་སྤྱན་དྲང་བ་དང་། དེ་དང་དེ་ལས་སོགས་པ་ཡི། རྫུ་འཕྲུལ་སྣ་ཚོགས་
ཅིར་ཡང་འབྱུང་། འདི་ནས་མ་འོངས་ཕྱི་མའི་དུས། ལྷ་སྐུ་ཕྱག་རྒྱ་ཆེན་པོ་ཡི། ལོངས་
སྤྱོད་རྫོགས་པའི་ཞིང་ས་གནོན། ཐབས་དང་ཐུགས་རྗེ་སྣ་ཚོགས་ཀྱིས། སྐུ་དང་ཡེ་
ཤེས་ཟུང་འབྲེལ་ནས། གཟུགས་སྐུ་རྣམ་གཉིས་འགྲོ་བ་འདྲེན། ཞིང་ཁམས་འདི་དང་
འདི་ལ་སོགས། འདི་དག་ཕ་རོལ་ཞིང་ཁམས་དང༌། སྟོང་གསུམ་རབ་འབྱམས་འཇིག་
རྟེན་གྱི། མི་མཇེད་གདུལ་དཀའི་སེམས་ཅན་ལ། གང་ལ་གང་འདུལ་དེ་སྟོན་གྱིས།
ཞི་རྒྱས་དབང་དྲག་རྒྱུན་ལས་སོགས། ཕྲིན་ལས་རྣམ་བཞིས་འགྲོ་བ་འདུལ། འཁོར་
བ་དོང་སྤྲུག་བོན་ཉིད་གཞོལ། བདག་གཞན་དབྱེར་མེད་མཁའ་ལ་མཉམ། སྐྱེ་འགག་
གཉིས་མེད་ཀློང་དུ་མཉམ། ཀུན་རྫོབ་དོན་དམ་གཉིས་མེད་ཅིང་། གཉིས་སུ་མེད་ཅིང་
88

མདོ་སྡེ། ཨ་དཀར་ཐེག་པའི་མདོ། ༼ང༽
གཉིས་མེད་པས། ཡང་དག་གྲུབ་པ་མཐར་ཕྱིན་པས། དོན་དང་ཡོན་ཏན་ཐོབ་ཚུལ་
ལོ། །གསང་སྔགས་དོན་ལྡན་གསང་བ་འདུས། ཨ་དཀར་སྔགས་ཀྱི་ཐེག་པ་ལ། གསས་
མཁར་གསང་བ་སྒོ་དགུ་ཡི། གཞུང་སྐབས་ཡན་ལག་རྒྱས་པར་བསྟན། ཁ་རག་བདུད་
འདུལ་བདག་ཏུ་སྐོས། བདུད་འདུལ་སྔགས་ཀྱི་གླིང་ཆེན་དུ། བོན་གྱི་འཁོར་ལོ་བསྐོར་
བར་མཛོད། ཨ་དཀར་ཐེག་པའི་ལས་གཉེར་གཏད། ལེགས་སོ་ལེགས་སོ་ལེགས་པའི་
ཕུལ། གསང་བའི་བདག་པོ་ཁྱོད་ལེགས་སོ། །ཁྱེད་ལ་ལེགས་ཞེས་བྱ་བ་སྦྱིན། གསང་
བའི་མན་ངག་ཟུངས་ཐུབ་མཛོད། ཅེས་གསུངས་ནས། ཐེག་པ་བདུན་པ་ཨ་དཀར་
སྔགས་ཀྱི་བོན་རྣམས་གཏན་ལ་ཕབ་སྟེ་གསུངས་སོ། །དེ་ལ་འཁོར་རྣམས་ཀྱང་ཤིན་ཏུ་
སྤྲོ་བ་སྐྱེས་ནས་སྟོན་པ་ལ་བླ་ན་མེད་པའི་མཆོད་པ་མངོན་པར་སྣང་བ་ཞེས་བྱ་བ་ཕུལ་
ནས། གཤེན་རབ་གཡུང་དྲུང་སེམས་དཔའ་རྣམས་དང༌། ལྷ་དང༌། མི་དང་། ལྷ་མ་
ཡིན་དང་། ཀླུ་དང་། ལྟོ་འཕྱེ་དང་། གྲུལ་བུམ་དང་། མི་འམ་ཅི་དང་། ནམ་མཁའ་
ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་
ལ་མངོན་པར་བསྟོད་དོ། །སྟོན་པ་འཁོར་དང་བཅས་པ་རྣམས་ཀྱང་སླར་འོལ་མོ་གླིང་
ཆེན་གྱི་རྒྱལ་ས་རུ་གཤེགས་སོ། །སླད་ནས་ཀྱང་གཤེན་རབ་གསང་འདུས་དང་། ཡེ་
གཤེན་གཡུང་དྲུང་སེམས་དཔའ་རྣམས། དུར་ཁྲོད་ཆེན་པོའི་གླིང་དཀྱིལ་གྱི། གསས་
མཁར་ཁ་རག་བདུད་འདུལ་ལ། སྐོར་བ་བྱེད་ཅིང་ལྷ་ཕྱག་འཚལ། ཕྱི་ནང་གསང་
བའི་མཆོད་པ་འབུལ། བདུད་འདུལ་སྔགས་ཀྱི་གླིང་ཆེན་དུ། ཨ་དཀར་བོན་གྱི་འཁོར་
ལོ་བསྐོར། བསྙེན་དང་སྒྲུབ་དང་ཕྲིན་ལས་སྦྱོར། གསང་བ་སྔགས་ཀྱི་བསྟན་པ་རྒྱས།
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
སྟོན་པས་ཐེག་པ་བདུན་པ་ཨ་དཀར་གཏན་ལ་ཕབ་པའི་ལེའུ་སྟེ་བཅུ་བཞི་པའོ། །
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག
90

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་ཐེག་པ་བརྒྱད་པ་
ཡེ་གཤེན་གྱི་ཐེག་པའི་མདོ་
བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཁྲི་དཀར་མུ་སངས་སད་ནེ་རམ། གང་ཟག་
མི་ཡི་སྐད་དུ་ན། སྟོན་པས་ཐེག་པ་བརྒྱད་པ། ཡེ་གཤེན་གྱི་བོན་གཏན་ལ་དབབ་པའི་
མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། འཁོར་གྱི་དམ་པ་རྨ་ལོ་དང་།
གཡུ་ལོ་དང་། རྒྱལ་འཁོར་མང་པོ་དང་། རོལ་མོའི་ཚོགས་དང་བཅས་ནས། གནས་
མཆོག་དམ་པ་འོལ་མོ་གླིང་ཆེན་གྱི། ལྷོ་ཕྱོགས་ཚད་མེད་བྱང་ཆུབ་ཀྱི་གླིང་། རི་བོ་
ཆེན་པོ་གངས་གླིང་ཁྲོད་ཀྱི་རྩ་བ། བྱང་ཆུབ་ཤིང་གི་ནགས་ཚལ་ལ་བྱོན་ནས། འཁོར་
རྣམས་ཀྱི་དར་དཀར་གྱི་བླ་གུར་ནི་ཕུབ། དར་དམར་གྱི་ཡོལ་བ་ནི་བྲེས། རིན་པོ་ཆེའི་
ཁྲི་ནི་བརྩིགས། ཟ་འོག་གི་འབོལ་གདན་ནི་བཏིངས་ནས། སྟོན་པ་ཉིད་བཞུགས་སུ་
གསོལ་ཏེ།
དེ་ཡང་འཁོར་གྱི་དམ་པ་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཡིད་ལས་སྤྲུལ་པའི་ཁྱེའུ་ཡེ་གཤེན་གཙུག་ཕུད་དང་ཐབས་ཅིག་ཏུ་བཞུགས་
91

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྨ་ལོ་གཙུག་ཕུད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། དབང་ལྡན་གཙུག་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྣམ་དག་
གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྲིད་གཤེན་གཙུག་ཕུད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། འཕྲུལ་གཤེན་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། སྣང་གཤེན་གཙུག་ཕུད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཕྲུ་
གཤེན་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ལྷ་གཤེན་ཡོངས་སུ་དག་པ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྒྱལ་གཤེན་མི་
ལུས་བསམ་ལེགས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཀླུ་གྲུབ་ཡེ་ཤེས་སྙིང་པོ་དང་ཐབས་ཅིག་ཏུ་བཞུགས་སོ།
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བདེ་བ་དོན་རྒྱལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། མི་འགྱུར་སྙིང་པོ་དང་ཐབས་ཅིག་ཏུ་བཞུགས་
92

མདོ་སྡེ། ། ཡེ་གཤེན་ཐེག་པའི་མདོ། ། ༼ང༽
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་པ་འཇམ་
དཔལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཞི་དལ་སྙོམས་མཛད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཀུན་སྣང་སྒྲོན་མ་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། མ་
རིག་མུན་སེལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཡེ་ཤེས་སྒྲོན་མ་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཞི་བ་དོན་ལྡན་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཀུན་གསལ་འོད་ལྡན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བྱང་ཆུབ་དོན་ལྡན་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གསང་བ་ངང་རིང་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། དགའ་བ་དོན་ལྡན་དང་ཐབས་ཅིག་ཏུ་བཞུགས་སོ། །གཞན་ཡང་ལྷའི་
དབང་པོ་ཚངས་པ་དང་། བརྒྱ་བྱིན་དང་། ལྷ་ཆེན་མ་ཧཱ་དེ་བ་དང་། ལྷ་མོ་འོད་ཟེར་
མདངས་ལྡན་མ་དང༌། ལྷ་མིན་གྱི་རྒྱལ་པོ་སྡེ་ལྔ་དང་། འཁོར་ལོ་དབང་བསྒྱུར་གྱི་
རྒྱལ་པོ་རྣམས་དང་། ཀླུ་ཡི་རྒྱལ་པོ་དགའ་བོ་དང་། འཇོག་པོ་དང་། གཙུག་ན་རིན་
ཆེན་དང་། གདུང་རྒྱུད་ཀྱི་རྒྱལ་པོ་རྣམས་དང་། བློན་པོ་དང་། དེད་དཔོན་དང༌།
སྐུ་འཁོར་བསམ་གྱིས་མི་ཁྱབ་པ་དང་ཐབས་ཅིག་ཏུ་བཞུགས་སོ། ། །
དེའི་ཚེ་དེའི་དུས་ན། སྟོན་པ་ལ་འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་དང་། ལྷ་དང་། ཀླུ་དང་། མི་དང་། མི་མ་ཡིན་དང༌། ལྷ་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མ་ཡིན་དང་། ལྟོ་འཕྱེ་དང༌། གྲུལ་བུམ་དང༌། ནམ་མཁའ་ལྡིང་དང༌། དྲི་ཟར་
བཅས་པའི་ཚོགས་རྣམས་ཀྱིས། བླ་ན་མེད་པའི་མཆོད་པ་ནམ་མཁའི་སྤྲིན་ཞེས་བྱ་བ་
བཤམས་ནས་ཕུལ་ཏེ། དེ་ཡང་ལ་ལ་ཞིག་ནི་སྐོར་བ་བྱེད་དོ། ། ལ་ལ་ཞིག་ནི་ལྷ་ཕྱག་
འཚལ་ལོ། །ལ་ལ་ཞིག་ནི་རོལ་མོ་བསྒྱུར་རོ། ། ལ་ལ་ཞིག་ནི་ཚོམ་ཚོམ་བྱེད་དོ། ། ལ་ལ་
ཞིག་ནི་གར་སྟབས་བསྒྱུར་རོ། ། ལ་ལ་ཞིག་ནི་གླུ་དབྱངས་བྱེད་དོ། །ལ་ལ་ཞིག་ནི་དར་
ཕྱིར་རོ། ། ལ་ལ་ཞིག་ནི་དུང་འབུད་དོ། ། ལ་ལ་ཞིག་ནི་པི་ཝང་སྒྲོག་གོ ། ལ་ལ་ཞིག་ནི་
གླིང་བུ་འབུད་དོ། ། ལ་ལ་ཞིག་ནི་ཏམ་བུ་ར་འབུད་དོ། ། ལ་ལ་ཞིག་ནི་རྔ་བརྡུང་ངོ༌། །
ལ་ལ་ཞིག་ནི་གཤང་དཀྲོལ་ལོ། ། ལ་ལ་ཞིག་ནི་གསུང་སྙན་སྒྲོག་གོ ། ལ་ལ་ཞིག་ནི་སྐད་
སྙན་སྒྲོགས་སོ། ། ལ་ལ་ཞིག་ནི་མར་མེ་འབུལ་ལོ། ། ལ་ལ་ཞིག་ནི་སྤོས་མེ་འབུལ་ལོ། །
ལ་ལ་ཞིག་ནི་ཞལ་ཟས་འབུལ་ལོ། ། ལ་ལ་ཞིག་ནི་གཙང་ཚན་འབུལ་ལོ། །ལ་ལ་ཞིག་
ནི་མེ་ཏོག་གཏོར་རོ། ། ལ་ལ་ཞིག་ནི་ལྗོན་ཤིང་འབུལ་ལོ། ། ལ་ལ་ཞིག་ནི་རིན་པོ་ཆེའི་
གཏེར་ཆེན་འབུལ་ལོ། །ལ་ལ་ཞིག་ནི་འབྲུའི་བང་མཛོད་འབུལ་ལོ། ། ལ་ལ་ཞིག་ནི་
རྐང་འགྲོས་འབུལ་ལོ། ། ལ་ལ་ཞིག་ནི་འབྲས་ཀྱི་ཕུང་པོ་འབུལ་ལོ། ། ལ་ལ་ཞིག་ནི་ཤིང་
ཏོག་འབུལ་ལོ། ། ལ་ལ་ཞིག་ནི་དཀར་གསུམ་འབུལ་ལོ། ། ལ་ལ་ཞིག་ནི་མངར་གསུམ་
འབུལ་ལོ། ། ལ་ལ་ཞིག་ནི་ལྷའི་ན་བཟའ་འབུལ་ལོ། ། ལ་ལ་ཞིག་ནི་ལྷ་རྫས་མཆོད་པ་
བསམ་གྱིས་མི་ཁྱབ་པ་འབུལ་ལོ། ། དེ་ལྟར་དུ་བླ་ན་མེད་པའི་མཆོད་སྤྲིན་བསམ་གྱིས་
མི་ཁྱབ་པ་ཕུལ་བས་འཇིག་རྟེན་གྱི་ཁམས་ཐམས་ཅད་ཀྱང་། གཡོའོ་གཡོའོ་རབ་ཏུ་
གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་
གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་
ལྡེག་གོ་རབ་ཏུ་ལྡེག་གོ །ནམ་མཁའ་ལས་གསལ་བའི་འོད་མང་པོ་ཤར་རོ། །བར་
སྣང་ལས་སྒྲ་སྙན་པ་མང་པོ་གྲག་གོ ། ས་གཞི་ལས་མཛེས་པའི་མེ་ཏོག་མང་པོ་སྐྱེས་
94

མདོ་སྡེ། ། ཡེ་གཤེན་ཐེག་པའི་མདོ།
སོ། ། དེ་ལ་སེམས་ཅན་ལྟ་བ་ཅན་རྣམས་ནི་ཤིན་ཏུ་ཡང་སྤྲོ་བ་སྐྱེས་སོ། །ལྟ་བ་དམན་
པ་ཐམས་ཅད་ནི་རབ་ཏུ་ཡང་འཇིགས་ཤིང་སྐྲག་གོ །དེའི་ཚེ་སྟོན་པ་རྣམ་པ་ཐམས་
ཅད་མཁྱེན་པ་སྤྲུལ་པའི་སྐུ་དེ་གདན་རིན་པོ་ཆེའི་ཁྲི་ལ་མི་ཡེང་དོན་ལ་གནས་པའི་
ཏིང་ངེ་འཛིན་ལ་བཞེངས་ཏེ། སྐུ་དྲང་པོ་ནི་བསྲང་། ཞབས་སྐྱིལ་མོ་ཀྲུང་དུ་ནི་བཅས།
ཕྱག་རྒྱ་མཉམ་པར་ནི་བཞག་ནས་སྐུ་གསུང་ཐུགས་ལས་འོད་ཟེར་གྱི་འཕྲོ་འདུ་མཛད་
དོ། །དེ་ཡང་སྐུའི་དབུའི་གཙུག་རུམ་དང༌། ཞབས་ཀྱི་མཐིལ་རུམ་དང༌། མགུལ་གྱི་
གསང་རུམ་དང་། ལྟག་པའི་རྒྱས་རམ་དང་། དཔྲལ་བའི་དབྱེས་རུམ་དང་། ཐུགས་
ཀའི་དང་གོང་དང་། ཞལ་གྱི་དཀྱིལ་འཁོར་དང་། ཕྱག་གི་སོར་མོ་རྣམས་ལས་ཀྱང་།
འོད་ཟེར་ཉི་མའི་དཀྱིལ་འཁོར་ལྟ་བུ་དང་། ཁ་དོག་རྣམ་པ་སྣ་ཚོགས་སུ་འཕྲོ་བ་
བསམ་གྱིས་མི་ཁྱབ་པ་སྤྲོ་ཞིང་བཀྱེ་བས་སེམས་ཅན་ཉོན་མོངས་པ་རྣམས་ཀྱི་རྨོངས་
པ་དང་འཐིབས་པའི་སྡུག་བསྔལ་སངས་ནས་དགའ་བ་དང་། སྤྲོ་བའི་འདུན་པ་ཐོབ་
པར་གྱུར་ཏོ། །འོད་ཟེར་དེ་དག་ཚུར་འདུས་པ་ལས་སྟོན་པའི་ཐུགས་ལ་གསལ་བའི་ཡེ་
ཤེས་འོད་ཚན་གང་དུ་གསལ་བར་གྱུར་ཏེ་མི་ཡེང་དོན་ལ་གནས་པའི་ཏིང་ངེ་འཛིན་
ལ་སྙོམས་པར་བཞུགས་སོ། །
དེའི་ཚེ་འཁོར་རྣམས་ཀྱི་ནང་ནས། ཉིད་ལས་སྤྲུལ་པའི་འཁོར་ཡིད་ལས་བྱུང་བ་
ལྷ་ཡི་སྟོན་པ་ཡེ་གཤེན་གཙུག་ཕུད་ཅེས་བྱ་བ་རང་གི་གདན་ལས་བཞེངས་ནས་རྒྱན་
དང་ཆ་ལུགས་མཛེས་པར་བྱས་ནས་ལྷའི་མེ་ཏོག་ཨུ་དུམ་ཝ་ར་ཐོགས་ཏེ་སྟོན་པའི་
དྲུང་དུ་ཁོད་ནས་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། སྟོན་པའི་
སྒྲོན་མ་འགྲོ་བའི་དཔལ་དང་མགོན། འོག་མིན་གནས་སུ་མངོན་པར་སངས་རྒྱས་
ཀྱང་། འགྲོ་ལ་རྣམ་བརྩེ་ལན་གཅིག་ཕྱིར་འོང་ནས། དགྲ་བཅོམ་རྒྱལ་པོ་རྒྱུན་ཞུགས་
འགྲོ་དོན་མཛད། མི་མཇེད་ཞིང་འདིར་རྒྱལ་སྲས་འཕགས་པ་ཡི། སྟོང་གསུམ་རབ་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འབྱམས་གདུལ་དཀའ་འདུལ་བར་མཛད། རྒྱལ་བའི་སྲས་མཆོག་ཁྱོད་ལ་བདག་
འདུད་དོ། །བདག་ཅག་ཁྱོད་ཀྱི་རྗེས་སུ་གཞོལ་བར་བགྱི། དེ་ཡང་བདག་ཅག་འཁོར་
དུ་གཏོགས་པ་ལ། གསས་མཁར་སུམ་བརྒྱ་དྲུག་ཅུའི་ནང་ནས་ཀྱང༌། ངེས་ཚིག་
བདེན་པའི་བོན་ཞིག་བསྟན་དུ་གསོལ། ཞེས་ཞུས་སོ། ། །
དེ་ལ་སྟོན་པས་ཞལ་འཛུམ་པར་མཛད་ནས། བཀའ་སྩལ་པ། ཉོན་ཅིག་ཡེ་གཤེན་
གཙུག་ཕུད་ལས་སོགས་འཁོར། བདག་ཀྱང་སྐྱེ་བ་མང་པོའི་གོང་རོལ་ནས། གྲངས་
མེད་ཚོགས་བསགས་གྲངས་མེད་སྒྲིབ་སྦྱངས་མཐུས། ད་ལྟ་དུས་དང་གནས་སྐབས་
སྟོན་པར་གྱུར། མི་མཇེད་ཞིང་འདིར་འདྲེན་པའི་སྒྲོན་མར་འོང༌། འཛམ་གླིང་སོག་
ཁར་སྐྱེ་བ་བཞེས་ཚུལ་བསྟན། སྤྲུལ་པའི་སྐུ་ལ་བྱིས་པ་མི་མངའ་ཞིང་། ཐོགས་མེད་
རང་འབྱུང་འགྲོ་དོན་མཛད་ལགས་ཀྱང་། འགྲོ་བ་རང་མཐུན་ཆ་ལུགས་བསྟན་པའི་
ཕྱིར། དགུང་ཟླ་བཅུ་ཡི་ཚད་དུ་མ་རྫོགས་ཤིང་། གཤེན་གྱི་དགུང་ཞག་གསུམ་དུ་མ་
ཕྱིན་ཚེ། ནགས་ཚལ་གླིང་ལ་གབ་ཅིང་སྦ་བ་དང་། གཞོན་ནུ་རོལ་རྩེད་བྱིས་པའི་ཚུལ་
དུ་བཞུགས། དེ་ཡང་ཐ་མལ་སྤྱོད་པ་མ་ཡིན་ཏེ། སྔོན་གྱི་སྟོན་པའི་མཛད་སྲོལ་ཅི་
བཞིན་དང༌། འགྲོ་བ་བཀྲིད་དྲང་ཐར་པར་བཀོད་ཕྱིར་རོ། ། དེ་ནས་རྒྱལ་བུ་དམ་པ་
རྒྱལ་སར་ཕྱུང་། གཤེན་ལོ་གཅིག་སྟེ་མི་ལོ་བརྒྱ་ལོན་པར། རྒྱལ་བུས་རྒྱལ་ས་གནོན་
པའི་ཚུལ་དུ་མཛད། འཛམ་གླིང་སོག་ཁ་བོན་གྱི་འབྱུང་གནས་སུ། བསྟན་པ་ཆགས་
པའི་གཞི་མར་གྱུར་པའི་ཕྱིར། ལྷ་སྲས་དམ་པ་ཀརྨ་བྱི་ཤོ་ལ། རིག་པའི་གནས་ལྔ་བཟོ་
རིག་ལུང་བསྟན་ནས། ཤེས་རབ་བསྐྱེད་ཅིང་མཁས་པར་བློ་སྦྱངས་པས། འཛམ་གླིང་
ཡོངས་ཀྱི་རྒྱན་དུ་གྱུར་པ་ཡི། མཁས་པ་ཆེན་པོར་གྱུར་པའི་མི་དྲུག་བྱུང་། བསྟན་པའི་
ཞབས་ནས་འདེགས་ཤིང་ཡོན་ཏན་སྤེལ། འཛམ་གླིང་ཡོན་ཏན་ཚོགས་ཀྱིས་བརྒྱན་
པར་གྱུར། དེ་ནས་གཤེན་ལོ་གཅིག་ཏུ་ཕྱིན་པའི་ཚེ། ཤམ་པོ་ལྷ་རྩེའི་གནས་སུ་མཆོད་
96

མདོ་སྡེ། ༼ང༽
ཡེ་གཤེན་ཐེག་པའི་མདོ།
པ་ཕུལ། སོ་བརྒྱད་མཁར་ལ་བསྟན་པ་ཆགས་ཕེབས་པས། བསྟན་པ་སྤེལ་བ་ཀུན་
གྱི་ཐོག་མར་གྱུར། རྒྱུ་འབྲས་བོན་རྣམས་ཐེག་པ་རིམ་དགུར་ཕྱེས། ཐེག་པའི་དང་པོ་
ཕྱྭ་གཤེན་གཏན་ལ་ཕབ། ཕྱྭ་གཤེན་གཙུག་ཕུད་དག་ལ་གཉེར་དུ་གཏད། ཡངས་
པ་ཅན་དུ་བོན་གྱི་འཁོར་ལོ་བསྐོར། དེ་ནས་གཤེན་ལོ་གཉིས་སུ་ཕྱིན་པའི་ཚེ། ཁྲི་
སྨོན་རྒྱལ་བཞད་དག་ལ་མཆོད་པ་ཕུལ། ཐེག་པ་གཉིས་པ་སྣང་གཤེན་གཏན་ལ་
ཕབ། སྣང་གཤེན་གཙུག་ཕུད་དག་ལ་གཉེར་དུ་གཏད། ངོ་མཚར་ལྟད་མོ་ཅན་ལ་
བོན་འཁོར་བསྐོར། དེ་ནས་གཤེན་ལོ་གསུམ་དུ་ཕྱིན་པའི་ཚེ། ཁོང་མ་ནེ་ཆུང་དག་ལ་
མཆོད་པ་ཕུལ། ཐེག་པ་གསུམ་པ་འཕྲུལ་གཤེན་གཏན་ལ་ཕབ། འཕྲུལ་གཤེན་གཙུག་
ཕུད་དག་ལ་གཉེར་དུ་གཏད། རྫུ་འཕྲུལ་དགའ་བ་ཅན་དུ་བོན་འཁོར་བསྐོར། དེ་
ནས་གཤེན་ལོ་བཞི་རུ་ཕྱིན་པའི་ཚེ། གྲོང་ཁྱེར་ལང་ལིང་དག་ཏུ་ཞབས་ཀྱིས་བཅགས།
ཕྱི་མེས་ཞང་པོ་རྣམས་ལ་རྒྱལ་ཕྱག་ཕུལ། མུ་ལེ་སྟོང་ལྡན་ཧེད་ལ་སྐུ་ཁྲུས་བགྱིས།
གསས་ཁང་ཆེན་པོ་ཁོང་མ་རུ་རིང་བཞེངས། ཐེག་པ་བཞི་པ་སྲིད་གཤེན་གཏན་ལ་
ཕབ། སྲིད་གཤེན་གཙུག་ཕུད་དག་ལ་གཉེར་དུ་གཏད། གྲོང་ཁྱེར་ལང་ལིང་གནས་
སུ་བོན་འཁོར་བསྐོར། དེ་ནས་གཤེན་ལོ་ལྔ་རུ་ཕྱིན་པའི་ཚེ། རྒྱུ་ཡི་ཐེག་རིམ་གཏན་
ལ་ཕབས་ནས་སུ། འབྲས་བུའི་ཐེག་པ་གཏན་ལ་དབབ་པར་དགོངས། ཤར་ཕྱོགས་
གཡུང་དྲུང་བཀོད་པའི་གླིང་ལ་བྱོན། མཆོད་རྟེན་གཡུང་དྲུང་བཀོད་ལེགས་བཞེངས་
སུ་གསོལ། ཐེག་པ་ལྔ་པ་དགེ་བསྙེན་གཏན་ལ་ཕབ། ཚངས་པ་གཙུག་ཕུད་དག་ལ་
གཉེར་དུ་གཏད། དགའ་བ་ཅན་དུ་བོན་གྱི་འཁོར་ལོ་བསྐོར། དེ་ནས་གཤེན་ལོ་དྲུག་
ཏུ་ཕྱིན་པའི་ཚེ། འདུལ་བ་ཁྲིམས་ཀྱི་གླིང་དུ་ཞབས་ཀྱིས་བཅགས། བ་རབ་གསེར་གླིང་
དག་ལ་མཆོད་པ་ཕུལ། ཐེག་པ་དྲུག་པ་དྲང་སྲོང་གཏན་ལ་ཕབ། རྣམ་དག་གཙུག་
ཕུད་དག་ལ་གཉེར་དུ་གཏད། སྤྲོས་ལྡན་གནས་སུ་བོན་གྱི་འཁོར་ལོ་བསྐོར། དེ་ནས་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཤེན་ལོ་བདུན་དུ་ཕྱིན་པའི་ཚེ། ལྷོ་ཤར་བདུད་འདུལ་སྔགས་ཀྱི་གླིང་དུ་བྱོན། ཁ་
རག་བདུད་འདུལ་དག་ལ་མཆོད་པ་ཕུལ། ཐེག་པ་བདུན་པ་ཨ་དཀར་གཏན་ལ་
ཕབ། དབང་ལྡན་གཙུག་ཕུད་དག་ལ་གཉེར་དུ་གཏད། ཤ་ཟ་མཚོ་གླིང་བོན་གྱི་
འཁོར་ལོ་བསྐོར། དེ་ནས་གཤེན་ལོ་བརྒྱད་དུ་ཕྱིན་པའི་ཚེ། ལྷོ་ཕྱོགས་ཚད་མེད་བྱང་
ཆུབ་གླིང་དཀྱིལ་གྱི། རི་བོ་གངས་གླིང་ཁྲོད་ཀྱི་གནས་སུ་ཕྱིན། ཐེག་པ་བརྒྱད་པ་ཡེ་
གཤེན་སེམས་ཀྱི་བོན། ཡེ་གཤེན་གཙུག་ཕུད་དག་ལ་གཉེར་དུ་གཏད། འཁོར་དུ་
གཏོགས་པའི་གཡུང་དྲུང་སེམས་དཔའ་དང་། ཕྱི་རབས་རྗེས་སུ་འབྲང་བའི་གང་ཟག་
རྣམས། བརྒྱད་ཁྲི་བཞི་སྟོང་བོན་སྒོ་གང་སྤྱོད་ཀྱང་། བྱང་ཆུབ་སེམས་ཀྱི་ཡིན་ཚུལ་
མ་ཤེས་ན། རྩ་བ་བསྐྱུར་ནས་ལོ་མ་དེད་པ་ཡིན། སྦྲང་མས་རྩི་ཏོག་འདབ་མར་ཉུག་
པ་བཞིན། ཐེག་པ་མཆོག་གི་དོན་དམ་མྱོང་མི་འགྱུར། བླ་མེད་ཐེག་པའི་དོན་དམ་མ་
མྱོང་ཞིང་། མཚན་མའི་སྒྲ་ཚིག་ཐ་སྙད་རྗེས་འདེད་པ། བྱིས་པས་ཡིད་དགའ་གཞའ་
ཚོན་འདེད་པ་དང་། བྱེའུ་ཆུང་ཚོགས་འདུས་ཤིང་ཁར་འགྲིམས་པ་འདྲ། ཅ་ཅོ་སྨྲ་བ་
མང་ཡང་དོན་མི་འགྲུབ། མཚར་འདོད་རི་མོ་བཀྲ་ཡང་ཟིན་པ་མེད། དེ་ཕྱིར་འབྲས་
བུའི་ཐེག་པར་གོང་སྤར་བས། ཀུན་གཞི་བྱང་ཆུབ་སེམས་ཀྱི་ངང་ལ་ལྟོས། རི་མཐོ་ས་
གཙང་གཡའ་རི་གངས་ལ་འཁྲ། ངང་ལ་ངང་བལྟས་ངང་ཉིད་ཀློང་དུ་འབྲེལ། ངང་
ཉིད་ཀློང་ཐིམ་ཏིང་འཛིན་གཡོ་བ་མེད། དབྱིངས་ཤེས་དབྱེར་མེད་བདེ་བའི་དགོངས་
ཉམས་འཕེལ། ཡེ་གཤེན་མཆོག་གི་དོན་ལ་རབ་ཏུ་སྤྱོད། ཅེས་གསུངས་སོ། །
༧ དེ་ལ་ཡང་ལྷའི་གཤེན་པོ་ཡེ་གཤེན་གཙུག་ཕུད་ཀྱིས་གསོལ་པ། སྟོན་པའི་
སྒྲོན་མ་འགྲོ་བའི་དཔལ་དང་མགོན། བྱམས་པའི་ཐུགས་ཉིད་ནམ་མཁའ་ཡངས་པ་
ལ། བོན་ཉིད་རྒྱ་མཚོ་ཟད་ཅིང་འབྲི་བ་མེད། བོན་ཅན་མཚན་མ་རི་རབ་གླིང་བཞི་
ལ། ཐེག་བརྒྱད་དཔག་བསམ་ལྗོན་པ་གྱེས་པའི་ཚུལ། ངོ་མཚར་ཕུན་ཚོགས་གཅིག་
98

མདོ་སྡེ། ཡེ་གཤེན་ཐེག་པའི་མདོ།
བས་གཅིག་ལེགས་ཀྱང་། དེ་ཡི་ནང་ནས་མཆོག་ཏུ་གྱུར་པ་ཡི། བདག་ལ་གཉེར་དུ་
གཏད་པའི་བོན་སྒོ་འདི། དང་པོ་བྱུང་ཁུངས་ཆེ་བའི་ལོ་རྒྱུས་དང་། བར་དུ་སྤྱོད་ན་ཅི་
ལྟར་གྲུབ་པ་དང་། ཐ་མ་དོན་དང་ཡོན་ཏན་འབྲས་བུ་གང་། ཐུགས་ཀྱི་དཀྱིལ་ནས་
ངེས་པའི་བཅུད་ཕྱུང་ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་
གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་ལེགས་སོ་ཡེ་གཤེན་གཙུག་
ཕུད་ལེགས། ཁྱོད་ནི་ཡིད་ལས་སྤྲུལ་པའི་ཁྱེའུ་ཆུང་སྟེ། ཉིད་དང་དབྱེར་མེད་ལྷ་
ཁམས་གསལ་བའི་སྒྲོན། ལྷ་རྣམས་ཡོངས་ཀྱི་ཐུ་བོ་ཆེན་པོ་ཡིན། ཞུས་པའི་དོན་
དེ་སྐབས་ལ་རན་གྱི་ཕོག །དང་པོ་བྱང་ཆུབ་སེམས་ཀྱི་བྱུང་ཁུངས་ནི། ཀུན་གཞི་སྐྱེ་
བ་མེད་པའི་ངང་ཉིད་འདི། བོན་ཉིད་འགྱུར་བ་མེད་པའི་དབྱིངས་ཞེས་བྱ། རང་
བཞིན་འགག་པ་མེད་པའི་མཚན་ཉིད་འདི། ཡེ་ཤེས་འོད་དུ་གསལ་བའི་མཁའ་ཞེས་
བྱ། མཁའ་དབྱིངས་བདེ་ཆེན་རོལ་པའི་སྒྱུ་འཕྲུལ་ལས། བོན་ཉིད་དབྱིངས་ནས་ཡེ་
ཤེས་འོད་ལྔ་ཤར། དབྱིངས་ཤེས་དབྱེ་རུ་མེད་པའི་ངང་ཉིད་ལས། ཐབས་དང་ཤེས་
རབ་མཁའ་ཀློང་ཟུང་དུ་འབྲེལ། སྣང་ཞིང་སྲིད་པའི་འཁོར་བ་མྱང་འདས་བོན། ཀུན་
གཞི་བྱང་ཆུབ་སེམས་ཀྱི་ཀློང་ནས་བྱུང་། བར་དུ་གནས་ཀྱང་དེ་ཡི་ཀློང་དུ་གནས། ཐ་
མར་སོང་ཡང་དེ་ཡི་ཀློང་དུ་སོང་། ཀུན་ནི་སྣང་སྲིད་འཁོར་བ་མྱང་འདས་ཀུན། གཞི་
ནི་ཐམས་ཅད་མ་ལུས་འབྱུང་བའི་གཞི། བྱང་ནི་སྐྱེ་མེད་གདོད་ནས་དག་པས་བྱང་།
ཆུབ་ནི་དེ་ཉིད་འགྱུར་བ་མེད་པས་ཆུབ། སེམས་ནི་ཉག་གཅིག་དོན་ལ་བསྡུས་པས་
སེམས། དེ་ཕྱིར་ཀུན་གཞི་བྱང་ཆུབ་སེམས་ཞེས་བྱ། སེམས་ནི་རྒྱུ་ལས་མ་བྱུང་རྐྱེན་མི་
འཇིག ། རྒྱུ་མེད་རྐྱེན་བྲལ་ཀུན་གཞི་བྱང་ཆུབ་སེམས། སྙིང་པོ་འགྱུར་མེད་དོན་ལ་ནུབ་
པ་མེད། འགྱུར་ནུབ་མེད་པ་བོན་ཉིད་དབྱིངས་ན་གནས། སེམས་ནི་ཐོག་མ་མེད་
ཅིང་ཐ་མ་མེད། ཐོག་མཐའ་མེད་པ་ཀུན་གཞི་བྱང་ཆུབ་སེམས། སྔོན་དང་མ་འོངས་
09

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ད་ལྟའི་མཐར་མི་དམིགས། མཐའ་དབུས་མེད་པར་བོན་ཉིད་དབྱིངས་ན་གནས།
སེམས་ནི་ཡངས་པ་མེད་ཅིང་དོག་པ་མེད། ཡངས་དོག་མེད་པ་ཀུན་གཞི་བྱང་ཆུབ་
སེམས། ཐམས་ཅད་ཀུན་འབྱུང་བྷ་ག་ཡུམ་གྱི་ཀློང་། ཡངས་དོག་མེད་པ་བོན་ཉིད་
དབྱིངས་ན་གནས། སེམས་ནི་རྟག་པ་མེད་ཅིང་ཆད་པ་མེད། རྟག་ཆད་མེད་པ་ཀུན་
གཞི་བྱང་ཆུབ་སེམས། ཀུན་ཡིན་གང་མིན་གང་གི་མཐའ་དང་བྲལ། ཐ་སྙད་མེད་
པ་བོན་ཉིད་དབྱིངས་ན་གནས། སེམས་ནི་བདག་ཏུ་མི་འཛིན་གཞན་མི་དམིགས།
བདག་གཞན་མེད་པར་ཀུན་གཞི་བྱང་ཆུབ་སེམས། བདག་ཉིད་ཆེན་པོ་བདག་མེད་
ཡེ་ཤེས་སྐུ། བདག་ཕྱོགས་མེད་པར་བོན་ཉིད་དབྱིངས་ན་གནས། སེམས་ནི་བདེ་བར་
མི་འཛིན་སྡུག་བསྔལ་བྲལ། བདེ་སྡུག་མེད་པར་ཀུན་གཞི་བྱང་ཆུབ་སེམས། སྐྱོན་དང་
ཡོན་ཏན་ལེགས་ཉེས་བྱུང་མི་ཚོར། བྱུང་ཚོར་མེད་པ་བོན་ཉིད་དབྱིངས་ན་གནས།
སེམས་ནི་ཐར་པར་མི་རེ་ལྟུང་མི་དོགས། རེ་དོགས་མེད་པ་ཀུན་གཞི་བྱང་ཆུབ་སེམས།
གདོད་ནས་ཡེ་སངས་རྒྱས་པའི་ངོ་བོ་ཉིད། ཐར་འཁོར་མེད་པར་བོན་ཉིད་དབྱིངས་
ན་གནས། སེམས་ནི་ཡོད་པར་མི་གཟུང་མེད་མི་འཛིན། ཡོད་མེད་མཐའ་བྲལ་ཀུན་
གཞི་བྱང་ཆུབ་སེམས། དམིགས་པའི་མཚན་མ་མི་དམིགས་ངོ་བོ་སྟོང་། མཚན་མ་
མེད་པར་བོན་ཉིད་དབྱིངས་ན་གནས། སེམས་ནི་སྐྱེ་བར་མི་འཛིན་འགག་པ་མེད།
སྐྱེ་འགག་མེད་པར་ཀུན་གཞི་བྱང་ཆུབ་སེམས། སྐྱེ་མེད་འགག་མེད་རང་བཞིན་ལྷུན་
གྱིས་གྲུབ། སྐྱེ་འགག་མེད་པར་བོན་ཉིད་དབྱིངས་ན་གནས། སེམས་ནི་སྣང་བར་མ་
ངེས་སྟོང་མི་འཛིན། སྣང་སྟོང་མཐའ་བྲལ་ཀུན་གཞི་བྱང་ཆུབ་སེམས། གདོད་ནས་
ཀ་དག་དྲི་མེད་སྤྲོས་དང་བྲལ། དྲི་མ་མེད་པ་བོན་ཉིད་དབྱིངས་ན་གནས། སེམས་
ནི་འགྱུར་བ་མེད་ཅིང་ལྡོག་པ་མེད། འགྱུར་ལྡོག་མེད་པར་ཀུན་གཞི་བྱང་ཆུབ་སེམས།
དུས་གསུམ་མི་འགྱུར་གཡུང་དྲུང་བོན་གྱི་སྐུ། འཕོ་འགྱུར་མེད་པ་བོན་ཉིད་དབྱིངས་
100

མདོ་སྡེ། ཡེ་གཤེན་ཐེག་པའི་མདོ། ༼ང༽
ན་གནས། དེ་ལྟར་ཀུན་གཞི་བྱང་ཆུབ་སེམས་ཉིད་ནི། གདོད་ནས་བོན་ཉིད་དབྱིངས་
ན་གནས་པ་ལ། བོན་ཅན་མཚན་མར་སྣང་བ་ཐམས་ཅད་ཀུན། ཀུན་གཞི་བྱང་ཆུབ་
སེམས་ཀྱི་ཀློང་ནས་བྱུང་། དེ་ཕྱིར་ཕྱི་ནང་སྣོད་བཅུད་འཁོར་འདས་བོན། སེམས་
ལས་བྱུང་ཞིང་སེམས་ཀྱི་ཀློང་དུ་གནས། ཐ་མར་ཐིག་ལེ་ཉག་གཅིག་སེམས་ལ་རྫོགས།
རྫོགས་པ་ཆེན་པོ་ཐིག་ལེ་ཉག་གཅིག་སེམས། འཕེལ་བར་མེད་ཅིང་འགྲིབ་པ་མེད་པ་
སྟེ། འགྲོ་བ་མེད་ཅིང་འོང་བ་མེད་པ་ཡི། མ་གཡོས་མ་བཅོས་བོན་ཉིད་དབྱིངས་ན་
གནས། འགྲོ་འོང་མེད་པར་གསལ་བའི་ཡེ་ཤེས་ཆེ། ཀུན་གཞི་བྱང་ཆུབ་སེམས་ཀྱི་བྱུང་
ཚུལ་ལོ། །གང་ཞིག་ཕྱི་རབས་གང་ཟག་གཤེན་པོ་རྣམས། བརྒྱད་ཁྲི་བཞི་སྟོང་ཕྱི་ནང་
གསང་གསུམ་དང་། སྒོ་བཞི་མཛོད་ལྔ་ཐེག་རིམ་གང་སྤྱོད་ཀྱང་། བྱང་ཆུབ་སེམས་ཀྱི་
གནས་ཚུལ་མ་ཤེས་ཤིང་། འཁོར་འདས་གཞི་རྩ་གྲོལ་ཚུལ་མ་རྟོགས་ན། བསྐལ་པར་
སྒྲུབ་ཀྱང་དོན་མེད་ཚེགས་སུ་ཐལ། དེ་ཕྱིར་བྱང་ཆུབ་སེམས་ཀྱི་བསླབ་པ་གཅེས། ཡེ་
གཤེན་ཐེག་པའི་བོན་འདི་ངོ་མཚར་ཆེ། ཡེ་གཤེན་གཙུག་ཕུད་ཐུགས་ཀྱི་དཀྱིལ་དུ་
ཞོག །ཞེས་གསུངས་སོ། ། །
༧ དེ་ལ་ཡང་སྟོན་པས་བཀའ་སྩལ་པ། ཉོན་ཅིག་ཡེ་གཤེན་གཙུག་ཕུད་ལས་
སོགས་འཁོར། འཁོར་འདས་མ་སྲིད་ཀུན་གྱི་སྔོན་རོལ་དུ། ཐོག་མར་རིག་པའི་རྒྱལ་པོ་
ཉིད་ཆེ་བས། རིག་པའི་རྒྱལ་པོ་ཀུན་གཞི་བྱང་ཆུབ་སེམས། སེམས་ལས་མ་བྱུང་འཁོར་
བ་མྱང་འདས་མེད། འཁོར་འདས་གཉིས་ཀྱང་བྱང་ཆུབ་སེམས་ལས་བྱུང་། ཐམས་
ཅད་ཀུན་འབྱུང་བྱང་སེམས་རིན་པོ་ཆེ། འགྲོ་བའི་བརྟེན་གནས་ཐུགས་རྗེའི་ཤུགས་
ཀྱིས་བསྐལ། ཐར་པའི་གཞི་མར་ཀུན་འབྱུང་ཐབས་ཀྱི་སྲིད། བསྐལ་སྲིད་གཉིས་ཀྱང་
བྱང་ཆུབ་སེམས་ལས་བྱུང་། ཐམས་ཅད་ཀུན་འབྱུང་བྱང་སེམས་རིན་པོ་ཆེ། ཆད་
པར་མ་ལྟུང་བསྐལ་སྲིད་འབྱུང་བར་གྲུབ། རྟག་པར་མ་ལྟུང་སྒྱུ་མ་ཆོ་འཕྲུལ་དབྱིངས།
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཆགས་གནས་འཇིག་སྟོང་བྱང་ཆུབ་སེམས་ལས་བྱུང༌། ཐམས་ཅད་ཀུན་འབྱུང་བྱང་
སེམས་རིན་པོ་ཆེ། མ་རྟོགས་སུན་དབྱུང་ཞེ་སྡང་ཁྲོ་ཚུལ་ཅན། བྲོད་པ་བདེ་བསྐྱེད་
མཉམ་ཉིད་ཞི་བ་ལྡན། དུག་ལྔ་ཡེ་ཤེས་བྱང་ཆུབ་སེམས་ལས་བྱུང་། ཐམས་ཅད་ཀུན་
འབྱུང་བྱང་སེམས་རིན་པོ་ཆེ། སྐྱེ་བར་མི་དམིགས་བོན་ཉིད་སྤྲོས་མཐའ་བྲལ། འགག་
པར་མི་དམིགས་བོན་ཅན་མཚན་མར་སྟོན། སྐྱེ་འགག་གཉིས་ཀྱང་བྱང་ཆུབ་སེམས་
ལས་བྱུང༌། ཐམས་ཅད་ཀུན་འབྱུང་བྱང་སེམས་རིན་པོ་ཆེ། སྣང་བར་མི་དམིགས་
རྨི་ལམ་སྒྱུ་མའི་ཚུལ། སྟོང་པར་མི་དམིགས་དངོས་པོ་མཚན་མར་སྣང་། སྣང་སྟོང་
གཉིས་ཀྱང་བྱང་ཆུབ་སེམས་ལས་བྱུང་། ཐམས་ཅད་ཀུན་འབྱུང་བྱང་སེམས་རིན་པོ་
ཆེ། ཡོད་པར་མི་དམིགས་གང་ལ་གཟུང་འཛིན་མེད། མེད་པར་མི་དམིགས་གང་ལ་
མངོན་རོལ་སྤྱོད། ཡོད་མེད་གཉིས་ཀྱང་བྱང་ཆུབ་སེམས་ལས་བྱུང་། ཐམས་ཅད་ཀུན་
འབྱུང་བྱང་སེམས་རིན་པོ་ཆེ། མང་དུ་སྤྲོས་ཀྱང་བརྒྱད་ཁྲི་བཞི་སྟོང་བོན། ཉུང་དུ་
བསྡུས་ན་ཐིག་ལེ་ཉག་གཅིག་བོན། མཚན་བཅས་མཚན་མེད་བྱང་ཆུབ་སེམས་ལས་
བྱུང་། ཐམས་ཅད་ཀུན་འབྱུང་བྱང་སེམས་རིན་པོ་ཆེ། ཀུན་རྫོབ་མཚན་མ་འགྲོ་ལ་
དངོས་པོར་བདེན། དོན་དམ་ངོ་བོ་སྟོང་པ་ཉིད་དུ་བདེན། དོན་དུ་བྱང་ཆུབ་སེམས་
ཀྱི་ངང་དུ་གཅིག །དོན་དམ་ཀུན་རྫོབ་བྱང་ཆུབ་སེམས་ལས་བྱུང་། དེ་ལྟར་བསྐལ་
སྲིད་འཁོར་བ་མྱང་འདས་དང༌། ཡོད་མེད་རྟག་ཆད་སྣང་སྟོང་སྐྱེ་འགག་དང༌། དུག་
ལྔ་ཡེ་ཤེས་བདེ་དང་སྡུག་བསྔལ་དང༌། བརྒྱད་ཁྲི་བཞི་སྟོང་ཐིག་ལེ་ཉག་གཅིག་དང་།
ཀུན་རྫོབ་མཚན་མ་དོན་དམ་ངོ་བོ་རྣམས། ཐམས་ཅད་ཀུན་གཞི་བྱང་ཆུབ་སེམས་
ལས་བྱུང༌། སྔོན་དང་མ་འོངས་ད་ལྟའི་དུས་ཉིད་དང་། དུས་གསུམ་དུས་མིན་དུས་
རྣམས་ཐམས་ཅད་དུ། རྒྱལ་བའི་བཀའ་དང་འཕགས་པའི་ལུང་ལས་སོགས། བཀའ་
རྒྱུད་རབ་འབྱམས་ཐེག་སྒོ་གང་སྤྱོད་ཀྱང་། ཀུན་གྱི་ཐོག་མར་སེམས་ཉིད་ཀློང་ཆེན་
102

༼ང༽
མདོ་སྡེ། ཡེ་གཤེན་ཐེག་པའི་མདོ།
སྔ། ཐམས་ཅད་ཀུན་ལ་འདི་ལས་ཆེ་བ་མེད། འདི་ལས་མ་གྲོལ་བོན་ལ་སྤྱོད་པ་མེད།
འདི་ཡིས་མ་ཁྱབ་འཁོར་འདས་བྱ་བ་མེད། དེ་ཕྱིར་བྱང་ཆུབ་སེམས་ཀྱི་བྱུང་ཁུངས་
དང་། ཆེ་བའི་ལོ་རྒྱུས་ངེས་པ་བསྟན་པའོ། །ཞེས་གསུངས་སོ། །
ཡང་སྟོན་པས་བཀའ་སྩལ་པ། ཉོན་ཅིག་ཡེ་གཤེན་གཙུག་ཕུད་ལས་སོགས་འཁོར།
གཡུང་དྲུང་བོན་ལ་རྒྱ་ཆེ་གྲངས་མང་ཡང༌། ཐེག་པའི་སྙིང་པོ་མཆོག་གི་དོན་དམ་
གྱི། དབྱིངས་ཤེས་དབྱེར་མེད་ཡེ་གཤེན་བོན་འདི་དག །བྱང་ཆུབ་སེམས་ཉིད་བསྒོམ་
པའི་དོན་ལས་བྱུང༌། འདི་ཡི་བྱུང་ཁུངས་ལོ་རྒྱུས་སྔོན་སོང་ནས། བར་དུ་སྤྱོད་ན་ཅི་
ལྟར་གྲུབ་པ་ནི། མཚན་བཅས་ཐབས་དང་མཚན་མེད་དོན་གཉིས་ཏེ། ལྟ་སྒོམ་སྤྱོད་
འབྲས་དམ་ཚིག་གཞུང་བསྲང་ཞིང་། རི་མཐོ་ས་གཙང་གཡའ་རི་གངས་བྲག་བསྟེན།
འགལ་བའི་རྐྱེན་མེད་དགྲ་དང་བགེགས་ཀྱིས་དབེན། དཔོན་གསས་བླ་མའི་ཐུགས་
བཟུང་ཞུ་དོན་གསོལ། མཆེད་དང་ལྕམ་དྲལ་དམ་ཚིག་ལུ་གུ་རྒྱུད། དབྱིངས་ཤེས་
དབྱེར་མེད་སྙོམས་འཇུག་བདེ་བ་སྤེལ། རྩ་རླུང་ཐིག་ལེ་བྱང་སེམས་བདེ་བས་གང་།
མཚན་བཅས་ཐབས་སྦྱོར་མཚན་མེད་དོན་ལ་སྒོམ། བྱང་ཆུབ་སེམས་གཟུང་སེམས་
ལ་ལྟ་རྟོགས་བྱ། བལྟས་པས་མཐོང་མེད་ངང་ལ་རྒྱུན་ཐག་བསྲིང་། མི་གཡེང་རྩེ་
གཅིག་དྲན་པའི་བྱ་ར་འཛུགས། བསྒོམ་པས་མ་བརྗེད་གོམས་པའི་ངང་ཐག་གཟུང་།
འབྲལ་མེད་འབྲེལ་མེད་འཆད་མེད་སྲོག་རྒྱུན་མཐུད། ལོ་ཟླ་ཞག་གྲངས་དམ་བཅའ་
མཐར་ཕྱིན་བྱ། ཆེད་དུ་མི་སྒོམ་ངང་གིས་བལྟས་མཐོང་སྟེ། བྱང་ཆུབ་སེམས་ཀྱི་ཡིན་
ཚུལ་གནས་པར་འགྱུར། གནས་དང་འགྱུར་བ་ཐེ་ཚོམ་གཞི་རྩ་བྲལ། འཁོར་འདས་བློ་
རྟོག་སེམས་ཉིད་ངང་དུ་ཞི། རྟོག་མེད་ཡེ་ཤེས་དོན་ལ་གནས་པར་འབྱུང་། ཡེ་གཤེན་
གཙུག་ཕུད་ཐུགས་ཀྱི་དཀྱིལ་དུ་ཞོགས། ཞེས་གསུངས་སོ། །
༧ དེ་ནས་ཡང་ཡིད་ལས་སྤྲུལ་པའི་ཁྱེའུ་ཡེ་གཤེན་གཙུག་ཕུད་ཀྱིས་གསོལ་པ།
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྟོན་པའི་སྒྲོན་མ་འགྲོ་བའི་དཔལ་དང་མགོན། རྣམ་པ་ཐམས་ཅད་མཁྱེན་པའི་སྟོན་
པ་ལགས། ཐེག་པ་རིམ་དགུ་བོན་གྱི་སྡོང་པོ་ལ། གཞན་ལས་དཔག་ཅིང་ངོ་མཚར་ཆེ་
བ་ཡི། ཡེ་གཤེན་ཐེག་པའི་བོན་སྒོ་འདི་དག་ལས། མཚན་བཅས་ཐབས་དང་མཚན་
མེད་གཉིས་གསུངས་པས། མཚན་བཅས་ཐབས་ཀྱི་རིམ་པ་ཅི་ལྟར་ལགས། མཚན་
མེད་ཤེས་རབ་སྒོམ་པ་ཅི་ལྟར་ལགས། དེ་ཡི་ལྟ་སྒོམ་སྤྱོད་འབྲས་ཅི་ལྟ་བུ། བདག་
ཅག་འཁོར་ལ་ངེས་པའི་བཀའ་གནང་འཚལ། ཞེས་གསོལ་ཏོ། །དེ་ལ་ཡང་སྟོན་པས་
བཀའ་སྩལ་པ། ཉོན་ཅིག་ཡེ་གཤེན་གཙུག་ཕུད་ལས་སོགས་འཁོར། ཐེག་བརྒྱད་སྡོང་
པོ་དགུ་འདུས་བོན་སྒོ་ལ། གཞན་ལས་དཔག་ཅིང་ངོ་མཚར་ཆེ་བ་ཡི། ཡེ་གཤེན་
ཐེག་པའི་བོན་སྒོ་འདི་དག་ལས། སྤྱི་རུ་ལུང་སྡེ་གཉིས་སུ་འཆད་པར་བྱེད། མཚན་
བཅས་ཡེ་ཤེས་ལྔ་ལྡན་བོན་སྡེ་དང་། མཚན་མེད་དབྱིངས་ཉིད་དག་པའི་བོན་སྡེ་
གཉིས། དེ་གཉིས་ཡོངས་སུ་སྤྱི་རུ་རྒྱུག་པ་ཡི། ལྟ་སྒོམ་སྤྱོད་འབྲལ་དམ་ཚིག་རྣམ་པ་
དྲུག །རྩ་བའི་རྒྱུད་གཉིས་ཡན་ལག་དྲུག་དང་བཅས། ཀུན་ཏུ་བཟང་པོ་ཡངས་པའི་
དཀྱིལ་འཁོར་ནས། བོན་ཉིད་སྐྱེ་བ་མེད་པའི་རང་བཞིན་ལས། བོན་ཅན་འགག་པ་
མེད་པའི་མཚན་མར་བྱུང༌། བདག་མེད་ཀུན་བཟང་རང་བཞིན་མཁའ་ལ་བདལ།
བདག་ཡོད་ཀུན་བཟང་ལོངས་སྤྱོད་ཞིང་དུ་གསལ། འོག་མིན་འདའ་བ་མེད་པའི་ཕོ་
བྲང་གི། རང་བཞིན་དྲི་མ་མེད་པར་ཁོད་སྙོམས་ཤིང་། ས་འོད་དཀར་ལ་ལྗོན་པའི་
གནས་མཆོག་གི། རིགས་ལྔ་ལྷུན་ལ་རྫོགས་པའི་ཞིང་ཁམས་སུ། ལོངས་སྤྱོད་རྫོགས་
སྐུ་ཀུན་ཏུ་བཟང་པོ་ཡིས། ཚད་མེད་འོད་ལྡན་ཐུགས་རྗེས་བྱིན་རླབས་རྒྱུད། ཚད་
མེད་འོད་ལྡན་རང་བཞིན་དྭངས་པའི་ལྷས། འཕྲུལ་གཤེན་སྣང་ལྡན་རིག་པ་ཐབས་
ཀྱི་རྒྱུད། འཕྲུལ་གཤེན་སྣང་ལྡན་ཐུགས་རྗེ་རྫུ་འཕྲུལ་གྱིས། འཆི་མེད་གཙུག་ཕུད་སྙན་
ནས་སྙན་དུ་རྒྱུད། འཆི་མེད་གཙུག་ཕུད་ཚིག་དང་ཡི་གེར་བྲིས། ད་ལྟ་བདག་ཉིད་
104

མདོ་སྡེ། ཡེ་གཤེན་ཐེག་པའི་མདོ། །
སྟོན་པའི་ཐུགས་ལ་གསལ། མ་རྟོགས་སེམས་ཅན་མ་རིག་ནད་ཀྱིས་གདུང་། ཉོན་
མོངས་དུག་ལྔ་ཕྲ་རྒྱས་རགས་པ་ལ། གཉེན་པོ་ཡེ་ཤེས་ལྔ་ཡི་རྩལ་བསྐྱེད་ཅིང་། ཉོན་
མོངས་སྤ་བཀོང་གནས་སུ་དག་པའི་ཕྱིར། དུག་ལྔ་གནས་དག་མཚན་བཅས་ཐབས་
ཀྱི་རྒྱུད། ཐབས་དང་ཐུགས་རྗེ་གཉིས་མེད་ཟུང་འབྲེལ་ནས། ཉོན་མོངས་དུག་ལྔ་རང་
སར་གྲོལ་བའི་ཕྱིར། ཡེ་ཤེས་ངང་གནས་མཚན་མེད་ཤེས་རབ་རྒྱུད། རྩ་བའི་རྒྱུད་
ལུང་ཆེན་པོ་གཉིས་སུ་བསྟན། དེ་ལས་ཡན་ལག་སོ་སོར་གྱེས་པ་ཡི། ཡན་ལག་རྒྱུད་
སྡེ་བཅུ་གཉིས་དག་ཏུ་ཤེས། དུག་ལྔ་གནས་དག་ཉོན་མོངས་སྤ་བཀོང་ནས། ཀུན་ཏུ་
བཟང་པོ་ཐུགས་རྗེ་རྫུ་འཕྲུལ་ལས། རྫོགས་སྐུ་རྒྱལ་བ་རིགས་ལྔའི་སྐུ་རུ་བྱུང་། རིགས་
ལྔ་ལྷུན་ལ་རྫོགས་པའི་རང་བཞིན་ལས། ཉོན་མོངས་སྤ་བཀོང་དུག་ལྔ་གནས་དག་
པའི། རིགས་ལྔ་ཡབ་ཡུམ་རྒྱུད་སྡེ་དྲུག་ཏུ་འཆད། ཞེ་སྡང་ཉོན་མོངས་གནས་སུ་དག་
པ་དང་། ཞེ་སྡང་མ་སྤངས་རང་སར་གྲོལ་བའི་ཕྱིར། ཀུན་ཏུ་བཟང་པོའི་ཐུགས་ཀྱི་
དཀྱིལ་འཁོར་ནས། སྟོང་ཉིད་ཡེ་ཤེས་གསལ་བའི་རྫུ་འཕྲུལ་ལས། ཀུན་སྣང་ཁྱབ་པ་
ཐུགས་ཉིད་གསལ་བའི་རྒྱུད། དུས་གསུམ་མི་ནུབ་ཏོག་གི་རྒྱུད་དུ་བྱུང༌། གཏི་མུག་
ཉོན་མོངས་གནས་སུ་དག་པ་དང་། གཏི་མུག་མ་སྤངས་རང་སར་གྲོལ་བའི་ཕྱིར།
ཀུན་ཏུ་བཟང་པོ་སྐུ་ཡི་དཀྱིལ་འཁོར་ནས། མེ་ལོང་ཡེ་ཤེས་གསལ་བའི་རྫུ་འཕྲུལ་
ལས། གསལ་བ་རང་འབྱུང་སྐུ་མཆོག་གསལ་བའི་རྒྱུད། འགྱུར་བ་མེད་པ་གཡུང་
དྲུང་རྒྱུད་དུ་བྱུང་། ང་རྒྱལ་ཉོན་མོངས་གནས་སུ་དག་པ་དང་། ང་རྒྱལ་མ་སྤངས་
རང་སར་གྲོལ་བའི་ཕྱིར། ཀུན་ཏུ་བཟང་པོའི་ཡོན་ཏན་དཀྱིལ་འཁོར་ནས། མཉམ་
ཉིད་ཡེ་ཤེས་གསལ་བའི་རྫུ་འཕྲུལ་ལས། དགེ་ལྷ་གར་ཕྱུག་ཡོན་ཏན་ལེགས་པའི་རྒྱུད།
དབང་བསྒྱུར་དབང་ལྡན་འཁོར་ལོའི་རྒྱུད་དུ་བྱུང་། འདོད་ཆགས་ཉོན་མོངས་གནས་
སུ་དག་པ་དང་། འདོད་ཆགས་མ་སྤངས་རང་སར་གྲོལ་བའི་ཕྱིར། ཀུན་ཏུ་བཟང་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པོའི་གསུང་གི་དཀྱིལ་འཁོར་ནས། སོར་རྟོགས་ཡེ་ཤེས་གསལ་བའི་རྫུ་འཕྲུལ་ལས། བྱེ་
བྲག་དངོས་མེད་གསུང་དབྱངས་དག་པའི་རྒྱུད། ཆགས་མེད་རྣམ་དག་པདྨའི་རྒྱུད་
དུ་བྱུང༌། ཕྲག་དོག་ཉོན་མོངས་གནས་སུ་དག་པ་དང་། ཕྲག་དོག་མ་སྤངས་རང་
སར་གྲོལ་བའི་ཕྱིར། ཀུན་ཏུ་བཟང་པོའི་ཕྲིན་ལས་དཀྱིལ་འཁོར་ནས། བྱ་གྲུབ་ཡེ་ཤེས་
གསལ་བའི་རྫུ་འཕྲུལ་ལས། དགའ་བ་དོན་གྲུབ་ཕྲིན་ལས་རྨད་བྱུང་རྒྱུད། དགོས་
འདོད་ཀུན་འབྱུང་ནོར་བུའི་རྒྱུད་དུ་བྱུང༌། འབྱུང་བ་རྣམ་ལྔ་གནས་སུ་དག་པ་དང་།
འབྱུང་ལྔ་མ་སྤངས་རང་སར་གྲོལ་བའི་ཕྱིར། ཀུན་ཏུ་བཟང་པོ་ཐབས་ཀྱི་དཀྱིལ་འཁོར་
ནས། མཁའ་དབྱིངས་བདེ་ཆེན་རོལ་པའི་རྫུ་འཕྲུལ་ལས། ཀུན་ཏུ་བཟང་མོའི་རིགས་
ཀྱི་ཡུམ་ལྔའི་རྒྱུད། རྩ་རླུང་ཐིག་ལེ་བདེ་ཆེན་རྒྱུད་དུ་བྱུང་། མཚན་བཅས་ཐབས་ཀྱི་
རྒྱུད་ཆེན་དྲུག་ཏུ་ཤེས། གཉིས་པ་མཚན་མེད་ཤེས་རབ་རྒྱུད་དྲུག་སྟེ། ཀུན་ཏུ་བཟང་
པོའི་ཐུགས་ཀྱི་དཀྱིལ་འཁོར་ནས། ཡེ་ཤེས་རང་འབྱུང་གསལ་བའི་འོད་ལྔ་ཤར། སྟོང་
ཉིད་ཡེ་ཤེས་ཤེལ་འོད་དཀར་པོ་ལས། སེམས་ཉིད་མ་བཅོས་སྤྲོས་དང་བྲལ་བ་ཡི།
ཡེ་ཉིད་སྟོན་པ་ཀུན་ཏུ་བཟང་པོའི་ངང༌། བྱང་ཆུབ་སེམས་ཀྱི་གནས་ཚུལ་བྱུང་བ་
ཡི། ཀུན་ཏུ་བཟང་པོ་སེམས་ཀྱི་ལུང་ཆེན་བྱུང་། མེ་ལོང་ཡེ་ཤེས་གསེར་འོད་སེར་པོ་
ལས། སེམས་ཉིད་མི་འགྱུར་དབྱིངས་ན་གནས་པ་ཡི། སྲ་བརྟན་འགྱུར་མེད་གསལ་
བ་རང་འབྱུང་དང༌། བྱང་ཆུབ་སེམས་ཉིད་མཉམ་པར་གནས་པ་ཡི། མན་ངག་ཅོག་
གཞག་དོན་གྱི་ལུང་ཆེན་བྱུང༌། མཉམ་ཉིད་ཡེ་ཤེས་ཤེལ་འོད་ལྗང་གུ་ལས། སེམས་
ཉིད་ཡོན་ཏན་ལྷུན་ལ་རྫོགས་པ་ཡི། ཡོན་ཏན་ལྷུན་རྫོགས་དགེ་ལྷ་གར་ཕྱུག་དང་།
བྱང་ཆུབ་སེམས་ཉིད་ཡོན་ཏན་རྫོགས་པ་ཡི། རིག་པའི་རྩལ་སྦྱངས་ཐབས་ཀྱི་ལུང་
ཆེན་བྱུང་། སོར་རྟོགས་ཡེ་ཤེས་ཟངས་འོད་དམར་པོ་ལས། སེམས་ཉིད་ས་ས་སོ་སོར་
གསལ་བ་ཡི། རྣམ་པར་དབྱེ་བ་བྱེ་བྲག་དངོས་མེད་དང༌། བྱང་ཆུབ་སེམས་ཉིད་ས་
106

༼ང༽
མདོ་སྡེ། ཡེ་གཤེན་ཐེག་པའི་མདོ།
ལེར་གསལ་བ་ཡི། ཡེ་ཤེས་སྒྲོན་མེ་གསལ་བའི་ལུང་ཆེན་བྱུང་། བྱ་གྲུབ་ཡེ་ཤེས་གཡུ་
འོད་སྔོན་པོ་ལས། སེམས་ཉིད་འཁོར་འདས་མངོན་པར་བྱང་ཆུབ་པས། བདེ་བ་དོན་
ལྡན་དགའ་བ་དོན་གྲུབ་དང་། བྱང་ཆུབ་སེམས་ཉིད་མཐའ་སྐྱོན་བྲལ་བ་ཡི། མཐའ་
བྲལ་ཆེན་པོ་དབུ་མའི་ལུང་ཆེན་བྱུང་། ཡེ་ཤེས་ལྔ་ལྡན་བེའུརྱ་འོད་ལས། སེམས་ཉིད་
དཀོན་ཞིང་དང་བ་སྤྲོ་བ་ཡི། ཡེ་ཤེས་གཟུངས་མ་དབྱིངས་ཀྱི་ཡུམ་ལྔ་དང་། བྱང་
ཆུབ་སེམས་ཉིད་དམར་ལ་ཟབ་པ་ཡི། གབ་སྦས་ཡིད་བཞིན་མཛོད་ཀྱི་ལུང་ཆེན་བྱུང་།
མཚན་མེད་ཤེས་རབ་ལུང་ཆེན་དྲུག་ཏུ་ཤེས། དེ་དག་ཀུན་ལ་སྤྱི་རུ་རྒྱུག་པ་ཡི། ལྟ་
སྒོམ་སྤྱོད་པ་དམ་ཚིག་འབྲས་བུ་སྟེ། ཀུན་ཏུ་བཟང་པོའི་སྐུ་ཡི་གནས་དྲུག་ནས། འཕྲོ་
བའི་དཀྱིལ་འཁོར་དྲུག་ཏུ་གསལ་བ་ལས། སྤྱི་རུ་རྒྱུག་པའི་རྒྱུད་ཆེན་དྲུག་ཏུ་འཆད།
སྤྱི་བོ་བདེ་ཆེན་དག་པའི་དཀྱིལ་འཁོར་ནས། བྱང་ཆུབ་སེམས་ལ་ཡངས་དོག་མེད་པ་
ཡི། སྤྱི་རྒྱ་རླབས་ཆོད་ལྟ་བའི་རྒྱུད་དུ་བྱུང་། མགྲིན་པ་ལོངས་སྤྱོད་རྫོགས་པའི་དཀྱིལ་
འཁོར་ནས། བྱང་ཆུབ་སེམས་ཀྱི་རང་མཚན་གསལ་བ་ཡི། དམིགས་མེད་འོད་གསལ་
སྒོམ་པའི་རྒྱུད་དུ་བྱུང༌། ལྟེ་བ་ཅིར་ཡང་སྤྲུལ་པའི་དཀྱིལ་འཁོར་ནས། བྱང་ཆུབ་
སེམས་ལས་སྣ་ཚོགས་འཆར་བ་ཡི། ཀུན་འབྱུང་དབྱིངས་རོལ་སྤྱོད་པའི་རྒྱུད་དུ་བྱུང་།
གསང་བ་ཐབས་དང་ཤེས་རབ་དཀྱིལ་འཁོར་ནས། བྱང་ཆུབ་སེམས་ཉིད་ཆགས་སྐྱོན་
བྲལ་བ་ཡི། ཡེ་བསྲུང་དྲི་མེད་དམ་ཚིག་རྒྱུད་དུ་བྱུང༌། ཐུགས་ཀ་བོན་ཉིད་དབྱིངས་
ཀྱི་དཀྱིལ་འཁོར་ནས། བྱང་ཆུབ་སེམས་ཉིད་མངོན་པར་ཆུབ་པ་ཡི། འཁོར་འདས་དྲི་
བྲལ་འབྲས་བུའི་རྒྱུད་དུ་བྱུང་། མཁའ་དབྱིངས་བདེ་ཆེན་རོལ་པའི་དཀྱིལ་འཁོར་ནས།
བྱང་ཆུབ་སེམས་ཉིད་རྣམ་པར་དག་པ་ཡི། རྩ་རླུང་ཐིག་ལེ་གསང་བའི་རྒྱུད་དུ་བྱུང་།
དེ་ལྟར་རྒྱུད་ཕྲན་བཅུ་གཉིས་ཉིང་ལག་དྲུག །རྩ་བའི་རྒྱུད་ཆེན་གཉིས་དང་ཉི་ཤུ་སྟེ།
དེ་ཡི་ཡན་ལག་སོ་སོར་གྱེས་པ་ནི། མ་རིག་བློ་སྒོ་འབྱེད་པའི་ལྡེ་མིག་དགུ་། རིག་པའི་
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཡེ་ཤེས་གསལ་བའི་མེ་ལོང་དགུ་། གབ་སྦས་གསལ་བར་བྱེད་པའི་སྒྲོན་མེ་དགུ་། མན་
ངག་གུད་དུ་སྦས་པའི་ཡང་ཞུན་དགུ་། རྩ་རླུང་གནད་དུ་བསྣུན་པའི་མན་ངག་དགུ་།
ལུང་མཐའ་ཚིག་གིས་སེལ་བའི་རྣམ་དབྱེ་དགུ་། ཚིག་མཐའ་ལུང་གིས་གནོན་པའི་
ལུང་ནོན་དགུ་། ལུས་སེམས་མཉམ་པར་གནས་པའི་ཅོག་གཞག་དགུ་། མན་ངག་
གནད་དུ་བསྣུན་པའི་གདམས་པ་དགུ་། དེ་ལྟར་དགུ་དགུ་བརྒྱད་ཅུ་རྩ་གཅིག་སྟེ། ཡེ་
གཤེན་ཐེག་པའི་བོན་དུ་བསྟན་པའོ། ། ལྟ་བའི་འཕྱོང་བཅད་སྤྱོད་པས་ཚགས་བསྡམས་
ཤིང་། སྒོམ་པའི་དོན་བསྡུས་དམ་ཚིག་གཞུང་བསྲང་ནས། འབྲས་བུའི་ལ་དོར་བོན་
ཉིད་དབྱིངས་སུ་སྐྱེལ། རང་སེམས་གཤེན་ལྷ་དཀར་པོའི་བདག་ཞལ་མཐོང་། བཅུ་
གཅིག་ཀུན་ཏུ་འོད་ཀྱི་ས་ལ་གནས། ཡེ་གཤེན་གཙུག་ཕུད་ཐུགས་ཀྱི་དཀྱིལ་དུ་ཞོག །
ཅེས་སྟོན་པས་བཀའ་བསྩལ་ཏོ། །
དེ་ལ་ཡང་ཡེ་གཤེན་གཙུག་ཕུད་ཀྱིས་གསོལ་པ། སྟོན་པའི་སྒྲོན་མ་འགྲོ་བའི་དཔལ་
དང་མགོན། རྣམ་པ་ཐམས་ཅད་མཁྱེན་པའི་ཐུགས་ཅན་ལགས། སྟོན་པའི་ཞལ་ནས་
བདེན་པའི་བཅུད་ཕྱུང་ཞིང་། བདག་ཅག་འཁོར་ལ་ངེས་པར་བསྟན་པ་ཡི། ཐེག་
པ་བརྒྱད་པ་ཡེ་གཤེན་བོན་སྒོ་ལས། དང་པོ་བྱང་ཆུབ་སེམས་ཀྱི་བྱུང་ཚུལ་དང་།
གཉིས་པ་བཀའ་རྒྱུད་ལུང་གི་ཆེ་བ་དང༌། གསུམ་པ་རྒྱུད་ལུང་སོ་སོར་བྱེ་བྲག་རྣམས།
བདག་ཅག་འཁོར་རྣམས་ཐུགས་ཀྱི་དཀྱིལ་དུ་ཕོག །དེ་ཡང་ཕྱི་རབས་རྣམས་ཀྱི་དོན་
ཆེད་དུ། དུག་ལྔ་གནས་དག་མཚན་བཅས་ཐབས་ཀྱི་རྒྱུད། ཡེ་ཤེས་ངང་གནས་
མཚན་མེད་ཤེས་རབ་རྒྱུད། རྩ་བའི་རྒྱུད་གཉིས་ཡན་ལག་བཅོ་བརྒྱད་དེ། ཉིང་ལག་
བརྒྱད་ཅུ་གྱ་གཅིག་རྣམ་གྲངས་བཅས། ངེས་པར་གཅིག་ཏུ་དྲིལ་བའི་སྙིང་པོའི་དོན།
མདོ་རུ་བསྡུས་པའི་ཉམས་ལེན་གོ་རིམ་ཞིག །བདག་ཅག་འཁོར་ལ་སྟོན་པས་བཀའ་
སྩལ་འཚལ། ཞེས་གསོལ་ཏོ།
108

མདོ་སྡེ། ཡེ་གཤེན་ཐེག་པའི་མདོ།
༧ དེ་ལ་ཡང་སྟོན་པས་བཀའ་སྩལ་པ། ཉོན་ཅིག་ཡེ་གཤེན་གཙུག་ཕུད་གུས་པས་
ཉོན། འདི་ལ་གོ་རིམ་རྣམ་པ་གཉིས་སུ་བསྟན། བསྐྱེད་པའི་རིམ་པ་བསྙེན་ཅིང་སྒྲུབ་
པ་དང༌། རྫོགས་པའི་རིམ་པ་སྒོམ་ཞིང་གོམས་པ་གཉིས། དོན་དམ་ཀུན་རྫོབ་མཚན་
བཅས་མཚན་མེད་ལྟར། ཐབས་དང་ཤེས་རབ་ཟུང་འབྲེལ་རྒྱུ་རུ་བསྟན། དོན་ལ་
གཉིས་སུ་ཡོད་པ་མ་ཡིན་ཞིང་། ཀུན་གཞི་བྱང་ཆུབ་སེམས་སུ་གཅིག་ལགས་ཀྱང་།
སེམས་ཅན་བཀྲིད་ཕྱིར་སོ་སོར་བསྟན་པ་ཙམ། དེ་ཡང་ངེས་པའི་དོན་ལ་ཚིག་ཏུ་
བསྡུ་། དེ་ཕྱིར་བསྐྱེད་དང་རྫོགས་པ་གཉིས་སུ་བསྟན། དེ་ལ་ཐོག་མར་བསྐྱེད་པའི་
རིམ་པ་ལས། སྔོན་འགྲོ་དངོས་གཞི་རྗེས་ཀྱི་བྱ་བ་གསུམ། དང་པོ་སྔོན་དུ་འགྲོ་བའི་
རིམ་པ་ལ། བརྒྱད་ཁྲི་བཞི་སྟོང་ཐེག་པ་རིམ་དགུ་དང་། སྒོ་བཞི་མཛོད་ལྔ་བོན་སྒོ་
གང་སྤྱོད་ཀྱང་། ཀུན་གྱི་འབྱུང་གནས་བླ་མ་དམ་པ་ཡིན། དེ་ཕྱིར་མཚན་ཉིད་ལྡན་
པའི་བླ་མ་བཙལ། ལུས་ངག་ཡིད་གསུམ་མོས་འདུན་གུས་པར་བསྐྱེད། ཅི་སྙེད་
མཆོད་ཡོན་བླ་མ་རྗེ་ལ་འབུལ། ལུས་སྲོག་རྒྱན་ལས་སོགས་པ་ཐམས་ཅད་ཀྱང་།
ཆགས་མེད་བློ་ཡིས་བླ་མ་མཆོད་བྱས་ན། བསྐལ་སྟོང་སངས་རྒྱས་ཐམས་ཅད་མཉེས་
དང་མཚུངས། བསོད་ནམས་བསགས་པའི་འབྲས་བུ་རྒྱུན་མི་ཆད། བསྐལ་པ་སྟོང་
གི་སངས་རྒྱས་དེ་དག་ཀྱང༌། བླ་མ་དག་ལ་བརྟེན་ནས་འབྱོན་པ་སྟེ། ད་ལྟའི་སྟོན་པ་
བདག་དང་མཚུངས་པའོ། །དེ་ཕྱིར་མཚན་ལྡན་བླ་མའི་ཐུགས་བཟུང་ནས། དབང་
དང་བྱིན་རླབས་ལུང་དང་མན་ངག་གི། ཞུ་དོན་གསོལ་ཞིང་ཁས་བླང་གཡར་དམ་
བཅའ། སེམས་ལ་དམ་བཅའ་ཡོད་ན་དགེ་བ་འགྲུབ། དམ་བཅའ་མེད་ན་ལེ་ལོ་
གཡེང་བས་ཁྱེར། ཚེ་གཅིག་དགེ་བ་སྤྱོད་བསམ་ལོང་ཁོམ་མེད། དེ་ཕྱིར་དགེ་བ་
གཡར་དམ་བཅའ་བ་དེ། ཞིང་ས་གཤིན་ལ་ས་བོན་བཏབ་པ་འདྲ། ནམ་ཡང་ལོ་ཏོག་
མྱུ་གུ་འཁྲུངས་པར་བྱེད། དེ་ལས་འབྲས་བུ་བརྩོན་འགྲུས་སྟོབས་ལ་རག །བརྩོན་
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འགྲུས་སྟོབས་ནི་ཞིང་སའི་སོ་ནམ་འདྲ། དེ་ཕྱིར་དམ་བཅའ་རྣམ་པར་དག་པ་གཅེས།
དམ་བཅའ་རྣམ་པར་དག་པ་སྔོན་སོང་ནས། དགེ་བའི་སྡོང་ལ་མཚན་ལྡན་གྲོགས་
གཅེས་པས། མཚན་དང་ལྡན་པའི་ལྷ་སྲས་ལྕམ་དྲལ་ནི། རིགས་བཟང་ཁུངས་བཙུན་
མི་རྒྱལ་རྒྱུད་པའི་བུ། གཞོན་ནུ་དལ་འབྱོར་དཔག་བསམ་ལྗོན་པ་འདྲ། ཡོན་ཏན་
ཀུན་འབྱུང་ལོ་འབྲས་མེ་ཏོག་ལྟར། གང་དུ་འདོད་པའི་དོན་རྣམས་རབ་གྲུབ་ཅིང་།
ཡིད་འོང་ངག་འཇམ་བྲན་གྱི་ཐ་མ་ལྟར། ཅི་བཅོལ་ལས་ལ་བསྒོ་བ་དེ་བཞིན་ཉན། མི་
དགེའི་ཕྱོགས་སྤང་དགེ་བཅུའི་ལས་ལ་བརྩོན། སེམས་དཀར་བཅོས་སླ་ཁྲེལ་དང་ངོ་
ཚ་ཤེས། དད་པ་འགྱུར་མེད་དགེ་སེམས་གཏོང་ཕོད་ཆེ། གཙང་མའི་ཚུལ་སྲུང་བྲམ་
ཟེ་ཚངས་པར་སྤྱོད། གཡོ་སྒྱུ་ཟོལ་ཟོག་འདོད་པ་གཏན་ནས་སྤང་། སྙིང་རྗེ་ཆེར་ལྡན་
འགྲོ་ལ་བྱམས་པའི་ཕུལ། རིགས་དང་ཤ་མཚན་པྲ་ལྟས་རྣམ་འགྱུར་ཞིས། རྩེ་གཅིག་
བྱང་ཆུབ་སྒྲུབ་པའི་གྲོགས་སུ་བཟང༌། གང་དུ་གནས་ཀྱང་ཐབས་ཀྱིས་བཀུག་ལ་
བསྟེན། གསང་དམ་གཉན་པོ་གཅིག་པར་བསྲེ་བར་བྱ། དཔོན་གསས་ལྷ་ལ་དབང་
ལུང་མན་ངག་ཞུ། སྡིག་སྤྱོད་ངན་འགྲོ་དམན་པའི་གྲོགས་རྣམས་ནི། དགེ་ལ་བར་དུ་
གཅོད་པས་སྤང་བར་བྱ། དེ་ཡང་མཚན་དང་ལྡན་པའི་མི་མོ་ནི། དབྱིངས་དང་ཡེ་
ཤེས་ཐབས་དང་ཤེས་རབ་སྟེ། རྩ་རླུང་ཐིག་ལེ་དབབ་པའི་གཟུང་མ་ཆེ། བྱང་ཆུབ་
སེམས་ཉིད་སྒྲུབ་པའི་གྲོགས་ཡིན་ཀྱང་། འཇིག་རྟེན་དག་ན་མེད་ཅིང་རབ་ཏུ་དཀོན།
ཨུ་དུམ་ཝ་ར་རྣམ་པར་རྒྱལ་བ་བཞིན། བརྒྱ་སྟོང་ཁྲི་འབུམ་རེ་རེར་སྲིད་པ་ཙམ། དེ་
ལ་རྟགས་དང་མཚན་མར་བརྟགས་བྱས་ཀྱང་། མང་ལ་ཉུང་དུ་བརྟགས་པས་སྤང་
བླང་བྱ། རིག་པའི་རྩལ་གྱིས་དཀྱིལ་འཁོར་དབང་ཡང་བསྐུར། གཉིས་མེད་དམ་ཚིག་
དོན་གྱི་སྙིང་པོ་སྦྱིན། མན་ངག་གསང་སྤྱོད་གབ་ཅིང་སྦ་བར་བྱ། བྱང་ཆུབ་བསྒྲུབ་
པའི་གྲོགས་སུ་བསྟན་པའོ། །དེ་ལྟར་དཔོན་གསས་དག་ལ་ལུང་ནོད་ཅིང་། མཆེད་
110

༼ང༽
མདོ་སྡེ། ཡེ་གཤེན་ཐེག་པའི་མདོ། །
དང་ལྕམ་དྲལ་དམ་ལྡན་ཚོགས་ནས་སུ། སྒྲུབ་པའི་ས་རུ་གསང་བའི་གནས་བཙལ་
ཏེ། དེ་ཡང་སྔོན་བྱུང་སྒྲུབ་པའི་གནས་ལྟ་བུ། གཡུ་ལུང་ཤེལ་གྱི་བྲག་ཕུག་ལས་སོགས་
ཏེ། གསང་བའི་བྲག་ཕུག་དགུ་རྒྱུད་ལྟ་བུ་དང༌། ཡང་ན་གཡུང་དྲུང་དགུ་བརྩེགས་རི་
བོ་དང་། རི་བོ་གངས་ཆེན་གླིང་གི་ཁྲོད་ལས་སོགས། ཤེལ་གྱི་བྲག་དཀར་རྩེ་རྫོང་ལྟ་
བུ་ཡི། དབེན་ལ་ཉམས་དགའ་ཡིད་དུ་འོང་བ་སྟེ། གཡའ་རི་གངས་བྲག་ནགས་ཚལ་
མཚོ་གླིང་ཁྲོད། དུར་ཁྲོད་མི་མེད་ལུང་སྟོང་དགོན་པ་བསྟེན། དགྲ་དང་རྐུན་བུ་མི་
མཐུན་བར་ཆད་དབེན། མཐུན་རྐྱེན་ཆ་མཐུན་འགལ་མེད་སོ་བསོད་གནས། མདུན་
རྒྱབ་མ་བསྣོལ་ཉིན་སྲིབ་གོ་མ་ལོག །གཡས་སྒྲོན་གཡོན་འབར་རྒྱབ་འགྱིང་མདུན་
རི་གཞོལ། གཙང་རྒྱས་ཆབ་ཀྱི་ལུ་མ་མིག་གིས་བལྟ། རྒྱ་མཚོ་དལ་ཟབ་ཆུ་བྲན་ཀུན་
ནས་འདུ། སྤྱན་ལམ་བཤུལ་རིང་ལྷོ་ཤར་ཡངས་ལ་བདལ། བྱང་གཡོར་ནུབ་སྐྱོར་མི་
མཐུན་དགྲ་ལམ་མེད། རྩི་ཤིང་ནགས་ཚལ་མེ་ཏོག་འདམ་བུའི་ཚལ། འདབ་ཆགས་
སྐད་སྙན་གཅན་གཟན་རི་མོ་བཀྲ། ཤ་རྐྱང་གཙོད་དགོ་རི་དྭགས་གཡུང་དྭགས་
འཛོམ། བྱང་ཆུབ་སེམས་ལྡན་སྤྲེའུའི་ཚོགས་ཀྱི་གླིང་། མི་མིན་ཡིད་གཟུགས་ལྷ་སྲིན་
དྲེགས་ཚོགས་འདུ། ལྟ་དམན་སྐྱི་འཇིགས་སྐྲུན་བུ་ཡ་ང་ཚ། ལྟ་བ་ཅན་རྣམས་བག་
དྲོ་བྱིང་བ་སངས། གང་དུ་ཡོད་ཀྱང་དཀའ་བ་སྤྱད་ལ་བཙལ། མ་དག་ཡུལ་དང་
མཐའ་འཁོབ་ཀླ་ཀློ་དང་། གྲོང་དང་གྲོང་ཁྱེར་གྲོང་རྡལ་ལས་སོགས་ཏེ། གནས་རྙིང་
མི་གཙང་དམན་པའི་ཚོགས་ར་དང༌། མཚན་དང་མི་ལྡན་གནས་ཡུལ་སྤང་བར་
བྱ། ཡིད་འོང་ཉམས་དགའ་མཚན་དང་ལྡན་པའི་གནས། བྱང་ཆུབ་སྒྲུབ་པའི་གནས་
སུ་བཟང་བས་བཙལ། དེ་ལྟར་མཚན་དང་ལྡན་པའི་གནས་མཆོག་ཏུ། ཕུན་སུམ་
ཚོགས་པའི་ཡོ་བྱད་རྫས་བསག་སྟེ། དར་དཀར་བླ་བྲེ་དར་དམར་ཡོལ་བ་དང་། མི་
ནུབ་རྒྱལ་མཚན་ཕྱེ་མ་འཕུར་མ་དང་། མདའ་དར་མེ་ལོང་ཙ་ཀྲ་ཧ་ལ་དང་། རིན་
II1

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཆེན་ཆག་ཤིང་ཡོ་གལ་དྲང་ཤིང་དང་། རྔ་གཤང་རོལ་མོ་མཆོད་པའི་བྱེ་བྲག་དང་།
རིན་ཆེན་བུམ་པ་མཛེས་ལྡན་མཎྜི་དང་། མཚན་ལྡན་ཡོལ་ཆེན་ཉ་ཕྱིས་ཕུད་ཞལ་
དང་། རིན་ཆེན་སྣོད་བཟང་འབྲུ་སྣའི་ཕྱེ་མ་དང་། དཀར་མངར་ཤ་ཁྲག་ཚོགས་
ཀྱི་ཡོ་བྱད་དང་། གཡུ་འབྲང་ཕུད་མཆོད་བདུད་རྩི་རྒྱ་མཚོ་དང༌། མེ་ཆུ་ཤིང་དང་
མཁོ་མཐུན་རྫས་ཆ་དང་། རིན་ཆེན་སྣ་ལྔ་འབྲུ་ཡི་བང་མཛོད་དང་། དངོས་གྲུབ་
ལང་ཚོ་ཁམ་གསོའི་རྫས་རྣམས་བསགས། གང་དགོས་ཡོ་བྱད་ཕུན་སུམ་འཚོགས་
པར་བྱ། དེ་ལྟར་རྫས་དང་ཡོ་བྱད་ཀུན་ཚོགས་ནས། ཐོག་མར་སྔོན་དུ་འགྲོ་བའི་
རིམ་པ་སྟེ། ཐེག་པ་རིམ་དགུའི་བོན་སྒོ་གང་སྤྱོད་ཀྱང་། འཇིག་རྟེན་བདག་པོ་མངའ་
དབང་ཅན་རྣམས་ལ། དཀར་མཆོད་གཙང་མའི་གཏོར་མ་གཏང་ནས་སུ། བདེར་
གཤེགས་གཞལ་ཡས་ཕོ་བྲང་མ་བསླངས་ན། མངའ་དབང་བདག་པོ་ས་བདག་ཀླུ་
གཉན་རྣམས། བསྟན་པ་ཅི་ལྟར་བསྲུང་ཡང་ཀོ་ལོང་དམ། ཤེས་རྒྱུད་ཅི་ལྟར་འཇམ་
ཡང་ལྷ་མིན་རིགས། དེ་ཕྱིར་ས་བདག་ཀླུ་གཉན་དཀར་གྱིས་བཅོས། ཤིང་རྩིའི་
ཞུགས་དང་གསེར་སྐྱེམས་ཡ་སྟགས་རྫས། རྒྱལ་བའི་བདེན་པའི་སྨྲང་གིས་བཀྲོལ་ལ་
འབུལ། འཇིག་རྟེན་མངའ་དབང་ཅན་རྣམས་དགྱེས་པར་བྱ། དགྱེས་མཛད་སྔོན་གྱི་
ཐ་ཚིག་དམ་དུ་བདར། བརྟན་པའི་གཞི་གནས་ཕོ་བྲང་འདུག་ས་བསླངས། བསྟན་
པ་སྲུང་བའི་ཐ་ཚིག་དཔང་དུ་བསྐོས། ཕྱིན་ཆད་ཡང་ཡང་དགོས་པའི་སྙན་གསན་
དབབ། དེ་ལྟར་འཇིག་རྟེན་ཞི་བདེ་ས་ལ་རག །ཞིང་ཁམས་བདེ་དང་ལོ་ཏོག་ལེགས་
པ་དང་། རྒྱལ་ཁམས་དར་ཞིང་མངའ་རིས་འཕེལ་བ་རྣམས། ཕྱེད་ཙམ་སྔོན་དང་
གནམ་གྱིས་བསྐོས་ལགས་ཀྱང་། ཕྱེད་ཙམ་ས་གཞི་མངའ་དབང་རྣམས་ལས་བྱུང་།
འདི་ལ་ཐབས་དང་བསྟུན་པ་མ་ཤེས་ན། མི་དགེ་ཉེས་པའི་རྩ་བ་འདི་ལས་བྱུང་།
དེ་ཕྱིར་ས་བདག་ཀླུ་གཉན་བཅོས་པར་བྱ། དེ་ལྟར་སྔོན་འགྲོའི་ཆོ་ག་ཚར་ནས་སུ།
112

༼ང༽
མདོ་སྡེ། ཡེ་གཤེན་ཐེག་པའི་མདོ།
བདེར་གཤེགས་གཞལ་ཡས་ཕོ་བྲང་གནས་བརྩིག་སྟེ། དཀར་སྣུམ་མཉེན་ལ་འབོལ་
བའི་ས་བླངས་ལ། འདོམ་གང་གྲུ་བཞི་མདའ་གང་གྲུ་བཞི་དང༌། གཞུ་གང་ལས་
སོགས་ཆེ་ཆུང་སྐབས་དང་སྦྱར། ཁྲུ་གང་ཆག་གང་མཐོ་གང་དཔང་གི་ཚད། རྒྱས་
འབྲིང་བསྡུས་གསུམ་གང་བྱེད་སྐབས་དང་སྦྱར། དབྱིབས་ལེགས་འཇམ་བདེ་མེ་
ལོང་སྦུབ་འདྲའི་ཚུལ། གཙང་མའི་ཚན་དང་དྲི་བཟང་སྨན་སྤོས་ཀྱིས། ཀུན་ནས་
ཡོངས་སུ་སྙོམས་པའི་ཆག་ཆག་གདབ། ཤིང་ཤུན་ཚོན་ཐག་དཀར་དམར་རྩི་ཡིས་
བྱུགས། ཐབས་དང་ཤེས་རབ་གཉིས་མེད་བྱིན་གྱིས་བརླབ། དཀར་དམར་འོད་ཟེར་
ཐིག་ཐག་སྟོང་ཁམས་ཁྱབ། མཐའ་དང་ཚངས་ཐིག་སྐོར་ཐིག་ཟླ་གམ་བཅད། འགྲུས་
དང་འགྲུས་སྟེང་ཕོ་བྲང་འབྱེད་ཐིག་དང༌། སྒོ་དང་གདུང་ཐིག་བཞི་བརྒྱད་སྐབས་
དང་སྦྱར། མཉམ་ལ་མ་འདྲེས་ཡོངས་སུ་སྙོམས་པར་གདབ། ཐིག་ཚོན་མཚམས་
ནས་གཙང་མའི་རྫས་རྣམས་བསག །དག་པའི་ལྷ་རྫས་དཀྱིལ་འཁོར་རྒྱན་རྫས་དང་།
བླ་མེད་མཆོད་རྫས་ན་བཟའ་རྒྱན་ཆ་རྫས། གཤེན་མཆེད་ལྷ་སྲས་ལྕམ་དྲལ་འཁོར་
བཅས་རྣམས། སྟ་བོན་དག་ལ་གནས་པའི་རིམ་གྲོ་བྱ། ཏིང་འཛིན་མི་གཡོ་གདན་ལ་
སྙེལ་བར་གཟིམས། མ་བརྗེད་དྲན་པས་རྨི་ལམ་པྲ་ལྟས་བརྟགས། ནངས་པར་ཁྲུས་
དང་གཙང་སྦྲའི་ཆས་སུ་ཞུགས། དཀར་ལྗང་དམར་སྔོ་ས་ཚོན་སྣ་ལྔ་ལ། ཡེ་ཤེས་ཆེན་
པོ་ལྔ་རུ་བྱིན་གྱིས་བརླབ། མཐེབ་མཛུབ་ལྷ་དང་ལྷ་མོར་བྱིན་བརླབ་ནས། བདེར་
གཤེགས་ཕོ་བྲང་ལྷ་ཡི་གཞལ་ཡས་བྲིས། བུམ་པ་མདའ་དར་མེ་ལོང་རལ་ཀྱུ་དང་།
རིན་ཆེན་ཆག་ཤིང་མི་ནུབ་རྒྱལ་མཚན་དང༌། དབལ་གཏོར་བརྗིད་ལྡན་མཚན་ལྡན་
ཡོལ་ཆེན་སོགས། ཕུན་སུམ་ཚོགས་པའི་རྒྱན་རྫས་དགྲམ་པར་བྱ། དར་དཀར་བླ་གུར་
དར་དམར་འཕན་གདུགས་དང་། ཟ་འོག་བླ་བྲེ་ཡོལ་བ་དབུབ་པར་བྱ། ཐོག་དབབ་
མྱུར་མགྱོགས་ཡེ་ཤེས་ཏིང་འཛིན་བསྒོམ། དཔོན་གསས་བླ་མ་དབང་སྟེགས་ཁྲི་ལ་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བཞུགས། མཆེད་དང་ལྕམ་དྲལ་གཙང་མའི་ཁྲུས་ནས་དབྱུང་། གར་མ་མཐོང་ཁྱབ་
ཆ་ལུགས་ལྡན་པར་བྱ། མཛེས་བརྗིད་སྒེག་ལྡན་ལྷ་དང་ལྷ་མོའི་ཚུལ། དགའ་བའི་
མདངས་ཕྱུང་སྤྲོ་བའི་དབྱངས་བླངས་ནས། གཉིས་མེད་དམ་ཚིག་བསྲེ་བའི་ཞུ་ལེན་
བྱ། དཀྱིལ་འཁོར་སྒོ་དབྱེ་ཡི་དམ་ལྷ་ཞལ་ལྟ། སྔགས་དང་ཕྱག་རྒྱ་ཏིང་འཛིན་སྙིང་པོ་
དཔོག ། ལོ་ཟླ་ཞག་གྲངས་ཅི་འཚམས་གཡར་དམ་བཅའ། སྔོན་འགྲོའི་རིམ་པ་དེ་ལྟར་
ཤེས་པར་བྱ། ཞེས་གསུངས་སོ། །
༧ ཡང་སྟོན་པས་བཀའ་སྩལ་པ། ཉོན་ཅིག་ཡེ་གཤེན་གཙུག་ཕུད་གུས་པས་ཉོན།
སྔོན་འགྲོའི་རིམ་པ་དེ་ལྟར་རྫོགས་ནས་ཀྱང༌། གཉིས་པ་དངོས་གཞིའི་རིམ་པ་འདི་
ལྟ་སྟེ། ཕྱི་ནང་སྣོད་བཅུད་སྣང་ཞིང་སྲིད་པ་རྣམས། ཡེ་ནས་སྟོང་ཞིང་བདག་མེད་
རང་བཞིན་ལ། རྣམ་པར་མི་རྟོག་དབྱིངས་ཉིད་མི་འཛད་པས། ཕྱི་སྣོད་ཐམས་ཅད་
རྒྱལ་བའི་དཀྱིལ་འཁོར་ཏེ། ནང་བཅུད་ཐམས་ཅད་ལྷ་དང་ལྷ་མོའི་སྐུ། དབྱིངས་དང་
ཡེ་ཤེས་འདུ་འབྲལ་མེད་པ་ཡིས། བགེགས་ཞེས་བྱ་བ་གདོད་ནས་མེད་ལགས་ཀྱང་།
དགེ་སྡིག་རྒྱུ་འབྲས་དཀར་ནག་མུན་སྣང་ལ། མ་རྟོགས་ལོག་པར་ལྟ་བ་འབྱུང་པོའི་
ཚོགས། བསྙེན་དང་སྒྲུབ་ལ་བར་དུ་གཅོད་པ་དང་། ཐར་ལམ་དགེ་བའི་གེགས་ཤིང་
བྱེད་པ་རྣམས། ཞི་བས་མི་འདུལ་ཉོན་མོངས་ལོག་སྲེད་ཅན། ཐུགས་རྗེའི་སྟོབས་
ཀྱིས་རྒྱང་མཚམས་གཅོད་པའི་ཕྱིར། ཐུགས་ཉིད་ཞི་བའི་ངང་ལས་མ་གཡོས་ཀྱང་།
ཐུགས་རྗེའི་སྤྲུལ་པ་འབར་བའི་སྐུར་བསྐྱེད་ནས། མེ་རི་མཚོན་ཆ་ཡུངས་དཀར་
སྔགས་ཀྱི་མདའ། བར་ཆད་ལོག་འདྲེན་རྒྱང་མཚམས་བཅད་པར་བྱ། ཐུགས་རྗེ་ཁྲོས་
པས་ལོག་ལྟ་ཚར་བཅད་ནས། མི་མིན་བགེགས་ཀྱི་བར་ཆད་ཞི་བའི་རྗེས། མཉམ་
ཉིད་ཞི་བའི་ཏིང་འཛིན་བསྒོམ་པར་བྱ། ཐོག་མར་རང་ཉིད་བདེ་བའི་གདན་ལས་
སུ། ཆ་ལུགས་ལྔ་ལྡན་ཕྱག་རྒྱ་མཉམ་སྙོམས་ཀྱིས། མ་བཅོས་སྤྲོས་བྲལ་ཀུན་སྣང་ཚད་
114

མདོ་སྡེ། ཡེ་གཤེན་ཐེག་པའི་མདོ། 
༼ང༽
མེད་འོད། འགྲོ་བ་ཡོངས་ལ་བྱམས་སེམས་ལྡན་པར་བྱ། ཏིང་འཛིན་འོད་ལས་ཡིག་
འབྲུའི་རྒྱུ་སྤྲོ་ཞིང་། སྣོད་ཀྱི་འཇིག་རྟེན་བཅུད་ཀྱི་སེམས་ཅན་དང༌། རང་ལུས་གདོས་
བཅས་མ་དག་བག་ཆགས་སྦྱོང་། དག་པའི་ཕྱག་རྒྱ་ལྷ་ཡི་སྐུ་རུ་འཇུག ། རྩ་གནས་
ཞིང་ཁམས་ལྷ་སྐུ་ཕྱག་རྒྱར་བསྒྱུར། འབྱུང་དུག་ཕུང་པོ་གནས་འགྱུར་ཡེ་ཤེས་སྐུ། མ་
བསྒྲུབས་སངས་རྒྱས་སྐད་ཅིག་དེ་ཉིད་གྲོལ། དབྱིངས་ནས་ཡེ་ཤེས་བསྲེ་བསྣན་གཉིས་
སུ་མེད། མཉམ་ཉིད་ཡེ་ཤེས་ལྷ་རུ་བསྒྱུར་བ་སྟེ། བདག་ཉིད་བསྐྱེད་པའི་རིམ་པ་
བསྟན་པའོ། ། དེ་ལྟར་བདག་ཉིད་ལྷ་ཡི་ཐུགས་ལས་སུ། སྐྱེ་མེད་ངང་ལས་འགག་མེད་
རཾ་ཡཾ་མཾ། བསྐལ་པ་ཆེན་པོས་ཞིང་ཁམས་རིམ་གྱིས་སྦྱོང་། སྟོང་ཉིད་ངང་ལས་བུམ་
པ་དཀྱིལ་འཁོར་བསྐྱེད། འབྱུང་ལྔའི་ས་བོན་ཡིག་འབྲུ་བཞུ་བཏུལ་ལས། ཡེ་ཤེས་ལྔ་
ལྡན་གཞལ་ཡས་རང་འོད་འབར། རྨང་གཞི་ཁྱམས་རྩིག་ཡ་གད་གུར་ཏོག་རྒྱས། སྒོ་
བཞི་ཕྱོགས་འོད་རྟ་བབས་རིམ་བཞིན་མཛེས། ཕྱི་ནང་ཅོག་བརྒྱད་ཚོགས་བརྒྱད་རིག་
པའི་མཁར། བར་ཁྱམས་འདོད་ཡོན་ལོངས་སྤྱོད་མཆོད་པའི་ཞིང་། ཕྱི་ཁྱམས་ཟངས་
ལྕགས་ཁོར་ཡུག་ཁྱུད་མོར་སྦྲག ། མེ་ཆུ་རླུང་གསུམ་བསྐལ་པའི་བུ་ཡུག་འཚུབས།
གཅན་ཆེན་ཀ་བ་ལྷ་བརྒྱད་གདུང་མ་གཤིབས། ཚངས་པའི་དྲལ་དཔྱམ་རྒྱུ་སྐར་གྲབ་
གནོན་སྤྲས། ཡ་གད་ཆུ་འབབ་དཔྱང་འཕྲུལ་ཟ་ར་ཚགས། ཡེ་ཤེས་དར་བརྒྱད་རིག་
པའི་དཔྱང་འཕྲུལ་རླབས། གཅན་ལྔ་ཟིལ་གནོན་ཉོན་མོངས་སྤ་བཀོང་ཁྲི། སྐྱོན་བྲལ་
པདྨ་ཉི་ཟླ་མཛེས་པའི་གདན། འོད་ལས་རྒྱུ་བསྐྱེད་རང་རང་ས་བོན་གསལ། སྔགས་
ཀྱིས་བསྐུལ་གདབ་ཕྱག་རྒྱས་བརྡ་མཚོན་ཅིང་། ཏིང་འཛིན་དགོངས་པས་མི་དམིགས་
གསལ་གདབ་སྟེ། བདེར་གཤེགས་དབྱིངས་ན་བཞུགས་པའི་ལྷ་ཚོགས་རྣམས། རང་
རང་གཙོ་ལ་འཁོར་གྱིས་བསྐོར་བ་རུ། སྐུ་མདོག་ཕྱག་མཚན་རྒྱན་དང་ཆས་པ་བསྐྱེད།
དབྱིངས་ནས་སྤྱན་དྲང་ཡེ་ཤེས་མཁའ་ལ་བྱོན། གཉིས་སུ་མེད་པར་དམ་ཚིག་ཀློང་དུ་
115

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བསྟིམ། དངོས་འབྱོར་ཡིད་སྤྲུལ་མཆོད་པའི་བྱེ་བྲག་ཚོགས། ལྷ་རྫས་དམ་པའི་ཡོ་བྱད་
ཅི་སྣང་བ། ཏིང་འཛིན་སྔགས་ཚིག་ཕྱག་རྒྱའི་བྱིན་བརླབས་ནས། རྒྱལ་བའི་དཀྱིལ་
འཁོར་ལྷ་ལ་མཆོད་པར་འབུལ། ཐུགས་དམ་དགྱེས་སྐོང་དབྱིངས་སུ་མཉེས་པར་
བསམ། བདག་ཉིད་ཐུགས་ལས་ཉི་ཟླ་པདྨའི་གདན། འོད་ལས་རང་བཞིན་མཚན་
མ་ཡི་གེའི་གཟུགས། སྐྱེ་མེད་ཨ་ལས་འགག་མེད་ཨོཾ་དུ་གྱུར། གསལ་བ་དགུ་འཛབ་
དཔའ་བོ་འབྲུ་ལྔ་དང༌། ཐུགས་གསལ་སུམ་ཅུ་སྤུ་ཤད་སྦྲེལ་ལྟར་འཁོར། ཡར་འཕྲོས་
དཀྱིལ་འཁོར་ལྷ་ཚོགས་ཐུགས་ལ་ཐིམ། ཐུགས་ལ་ཐིམ་ཞིང་ཐུགས་ལ་དེ་བཞིན་གསལ།
དེ་བཞིན་འཛབ་བསྐུལ་འཕྲོ་འདུས་དབྱིངས་སུ་མཆོད། མཁའ་ལས་འོད་སྤྲོས་ཀློང་
དུ་བྱིན་རླབས་དབབ། གཉིས་སུ་མེད་ཅིང་གཉིས་མེད་གཅིག་ཏུ་སྒྲུབ། དབྱིངས་
ཤེས་དབྱེར་མེད་བདེན་པའི་དོན་ལྡན་བྱ། འཕྲོ་འདུས་གསས་མཁར་ལྷ་དང་བདག་
གཞན་སྦྲེལ། ཡེ་གཤེན་ཐེག་པའི་དོན་དུ་སྤྱོད་ཚུལ་ལོ། ། དེ་ལྟར་བསྐྱེད་པའི་ལྷ་དང་
གཞལ་ཡས་ལ། དབྱིངས་ནས་ཡེ་ཤེས་དཀྱིལ་འཁོར་སྤྱན་དྲངས་ཏེ། ཐོག་མར་རང་
གྲོལ་དུག་ལྔ་གདན་ཐབས་འབུལ། དམ་ཚིག་ཐབས་ལྡན་གཤེན་གྲོགས་མཆེད་ལྕམ་
གྱིས། མཛེས་པའི་ཚུལ་ལྡན་རྒྱན་དང་ཆ་ལུགས་གཟབ། དགའ་བའི་མདངས་དང་
སྤྲོ་བའི་དབྱངས་བླང་ཞིང་། པདྨ་ཧ་ལོ་མེ་ཏོག་གདན་ཐབས་འབུལ། དུག་ལྔ་གནས་
དག་ཆེན་པོ་ལྔ་ཡི་སྟེགས། ཞེ་སྡང་གནས་དག་སེང་གེ་དཀར་མོས་འཇོམས། གཏི་
མུག་གནས་དག་གླང་ཆེན་སེར་པོས་འཇོམས། ང་རྒྱལ་གནས་དག་རྟ་མཆོག་ལྗང་
གུས་འཇོམས། འདོད་ཆགས་གནས་དག་གཡུ་འབྲུག་སྔོན་པོས་འཇོམས། ཕྲག་དོག་
གནས་དག་བྱ་ཁྱུང་ཀ་རུས་འཇོམས། མ་རིག་མུན་པ་ཉི་མ་ཟླ་བས་འཇོམས། རྟོག་
འཛིན་བག་ཆགས་སྐྱོན་བྲལ་པདྨས་འཇོམས། དུག་ལྔ་གནས་སུ་དག་པའི་གདན་ཕུལ་
བས། ཡེ་ཤེས་ལྔ་རྫོགས་འཁོར་བ་ཟིལ་གྱིས་ནོན། སྲི་ཞུ་གུས་པའི་གདན་མཆོག་ཕུལ་
16

མདོ་སྡེ། ཡེ་གཤེན་ཐེག་པའི་མདོ། ༼ང༽
ནས་ཀྱང་། དབྱིངས་ནས་སྤྱན་དྲང་གདན་ལ་བཞུགས་གསོལ་ཏེ། རྔ་གཤང་རོལ་མོ་
སྙན་པའི་སྒྲ་རྣམས་སྒྲོགས། དྲི་ཞིམ་ངད་ལྡན་སྤོས་ཀྱིས་ཤུལ་མཚོན་ཅིང་། གདུང་
བའི་དབྱངས་དང་ཚིག་གིས་བརྡ་སྦྱར་ནས། དབྱིངས་ན་བཞུགས་པ་རྒྱལ་བ་དཀྱིལ་
འཁོར་ལྷ། རང་བཞིན་ལྷུན་ལ་རྫོགས་པའི་ཞིང་ཁམས་ནས། སྲི་ཞུ་གུས་པའི་ཚུལ་
གྱིས་སྤྱན་འདྲེན་ན། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་
ཐུགས་རྗེ་གཟུང་བའི་དོན་སླད་དུ། སྤྲུལ་པ་ཐང་ཙམ་གནས་འདིར་མངོན་སྤྱན་དྲང་།
གཉིས་སུ་མེད་པར་གདན་ལ་བཞུགས་པར་ཞུ། ལུས་ངག་ཡིད་གསུམ་མོས་གུས་
ལྷ་ཕྱག་འཚལ། ལུས་ཀྱིས་ཕྱག་བགྱི་གུས་པ་ལྔ་ལྡན་འཚལ། ངག་གིས་ཕྱག་བགྱི་སྤྲོ་
དགའི་དབྱངས་བསྐྱེད་འཚལ། ཡིད་ཀྱིས་ཕྱག་བགྱི་དགའ་རབ་མཆོག་བསྐྱེད་འཚལ།
ཐོག་མེད་དུས་ནས་ད་ལྟ་ཡན་ཆད་དུ། སྡིག་པ་མི་དགེ་ཅི་བགྱིས་བཤགས་པ་འབུལ།
ཞེ་སྡང་དབང་གྱུར་བྱམས་པའི་ཀློང་དུ་བཤགས། གཏི་མུག་དབང་གྱུར་ཡེ་ཤེས་ངང་
དུ་བཤགས། ང་རྒྱལ་དབང་གྱུར་ཞི་བའི་ངང་དུ་བཤགས། འདོད་ཆགས་དབང་
གྱུར་སྦྱིན་པའི་ངང་དུ་བཤགས། ཕྲག་དོག་དབང་གྱུར་ཡངས་པའི་ངང་དུ་བཤགས།
འགྱོད་ཅིང་དག་པར་ཡེ་ཤེས་ལྷ་ལ་མཐོལ། ཚངས་པའི་དྲི་ལྡན་བླ་མེད་མཆོད་ཚོགས་
འབུལ། ཚོགས་བརྒྱད་ཡེ་ཤེས་རིག་པའི་ལྷ་མོ་བརྒྱད། ཡུལ་བརྒྱད་མཆོད་པའི་བྱེ་བྲག་
ཕྱག་ན་བསྣམས། གླུ་གར་སྟབས་ཀྱིས་ཡེ་ཤེས་ལྷ་ལ་འབུལ། འབྱུང་ལྔ་རྣམ་དག་ཡེ་
ཤེས་ལྷ་མོ་ལྔ། རིན་ཆེན་སྣ་ལྔའི་བཟེད་ཞལ་ཡངས་པ་རུ། གཡུ་འབྲང་ཡུ་ཏི་བདུད་
རྩི་སྨན་དང་སྦྱར། དགོངས་པ་མི་དམིགས་ཕྱག་རྒྱས་བྱིན་རླབས་ནས། དཀྱིལ་འཁོར་
ཡེ་ཤེས་ལྷ་ལ་མཆོད་པ་འབུལ། ཐུགས་དམ་མཉེས་སྐྱོང་དབང་དང་དངོས་གྲུབ་ཞུ།
བདག་ཉིད་ལྷ་དང་གསས་མཁར་བདག་ཞལ་སྦྲེལ། ཨ་དཀར་ཨོ་ལས་ཡེ་ཤེས་ཆེན་
པོ་ལྔ། གསལ་བ་དགུ་འཛབ་ཐུགས་གསལ་སུམ་ཅུ་ཡི། འོད་ཀྱི་ཉག་ཐག་གཞའ་ཚོན་
117

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལུ་གུ་རྒྱུད། ཟེར་གྱི་རང་བཞིན་ཀུན་ནས་འཕྲོ་བ་ཡིས། ཕྱི་ནང་སྣོད་བཅུད་གཞལ་
ཡས་ལྷ་རུ་བསྒྱུར། དབྱིངས་དང་ཡེ་ཤེས་ཐབས་དང་ཤེས་རབ་ཀྱི། སྐུ་དང་ཞིང་
ཁམས་ཟུང་འབྲེལ་བདག་ཞལ་མཐོང་། ཞལ་མཐོང་གྲུབ་པ་བླ་མེད་མཆོད་ཚོགས་
འབུལ། ཕྱི་ནང་སྣོད་བཅུད་དངོས་འབྱོར་ལོངས་སྤྱོད་ཚོགས། དབྱིངས་ཤེས་མཁའ་
ཀློང་ཐབས་ཤེས་གཉིས་སུ་མེད། ཡུལ་ཤེས་ལྷ་དང་སྐྱེ་འགྲོ་གཉིས་མེད་སྦྱར། དཀྱིལ་
འཁོར་ཡེ་ཤེས་ལྷ་ལ་མཆོད་པ་འབུལ། ཉམས་ཆག་འགལ་འཁྲུལ་གདུང་ཚིག་དབྱངས་
ཀྱིས་བཤགས། མ་རྟོགས་ལོག་རྟོག་ཐུགས་རྗེའི་སྟོབས་ཀྱིས་བསྒྲལ། རྣམ་རྟོག་མཚན་
མ་བོན་ཉིད་དབྱིངས་སུ་བསྟབས། དངོས་གྲུབ་ལང་ཚོ་དམུ་ཡད་བཅུད་དུ་རོལ།
ཟད་པ་མེད་པའི་གཏེར་ཆེན་དབྱིངས་སུ་སྦ། ཐབས་དང་ཤེས་རབ་ཕྱག་རྒྱ་མཁའ་ལ་
བསྒྱུར། ཕྱི་ནང་སྣོད་བཅུད་ལྷ་དང་ལྷ་མོས་གང༌། གླུ་དབྱངས་གར་སྟབས་རོལ་མོ་
ཚོམ་ཚོམ་འགྲོས། བྱེ་བ་ས་ཡ་མཐའ་ཡས་བསམ་མི་ཁྱབ། དཀྱིལ་འཁོར་ཡེ་ཤེས་ལྷ་ལ་
མཆོད་པ་འབུལ། གཉིས་མེད་རིག་པའི་ལྷ་ལ་བདག་ཕྱག་འཚལ། བོན་ཉིད་དབྱིངས་
ན་བཞུགས་པའི་དཀྱིལ་འཁོར་དང་། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
དང་། མཚན་མ་ཀློང་དུ་བསྐྱེད་བའི་དཀྱིལ་འཁོར་དང་། དཀྱིལ་འཁོར་རྣམ་གསུམ་
གསལ་བའི་ལྷ་མཆོག་ལ། དབུ་ཡི་གཙུག་དང་ཞབས་ཀྱི་ཁྲི་གདན་དང་། བརྗིད་པའི་
སྐུ་དང་ཚངས་པའི་གསུང་དབྱངས་དང༌། མཁྱེན་པའི་ཐུགས་དང་བརྩེ་བའི་དགོངས་
པ་དང་། བསྣམས་པའི་ཕྱག་མཚན་བརྡ་ཡི་དོན་རྟགས་དང་། མཛེས་པའི་རྒྱན་དང་
ལྷབ་ལྷུབ་ན་བཟའ་དང་། དགྱེས་པའི་ཡུམ་དང་བསྐོར་བའི་འཁོར་ཚོགས་དང་། ཆེ་
བའི་ཡོན་ཏན་མཛད་པའི་ཕྲིན་ལས་དང་། གང་ལ་མོས་པའི་སྒོ་ནས་དེ་བཞིན་བསྟོད།
བསྟོད་ཅིང་དགྱེས་པའི་མཚན་མ་རྟགས་སུ་བསྒྲུབ། སྐུ་དང་ཞིང་ཁམས་གདན་དང་
གཞལ་ཡས་དང་། ཞི་རྒྱན་བཅུ་གསུམ་ཚངས་པའི་ཚུལ་དགུ་རྫོགས། དུག་ལྔ་ཉོན་
118

མདོ་སྡེ། ཡེ་གཤེན་ཐེག་པའི་མདོ། ༼ང༽
མོངས་གནས་སུ་དག་པ་ཡི། ཡེ་ཤེས་ལྔ་ལྡན་ལོངས་སྤྱོད་རྟགས་སུ་བསྒྲུབ། བླ་མེད་
རྟགས་ཀྱིས་མཆོད་པ་དབྱིངས་སུ་བསྟབས། གླུ་དབྱངས་ཚོམ་ཚོམ་གར་སྟབས་བདེ་
བསྒྱུར་ནས། སྟག་འགྲོས་སེང་སྟབས་ཡེ་ཤེས་རོལ་པའི་བྲོ། དཀྱིལ་འཁོར་ཡེ་ཤེས་ལྷ་
ལ་མཆོད་པ་འབུལ། ཉིད་ཀྱི་ངང་ཚུལ་བདག་ལ་གནས་པར་ཞུ། དངོས་བཞིའི་རིམ་
པ་ཡོངས་སུ་རྫོགས་པའོ། །
༧ གསུམ་པ་རྗེས་ཀྱི་བྱ་བའི་རིམ་པ་ནི། ཚེ་རབས་གོང་ནས་སྦྱངས་པའི་ལས་འཕྲོ་
ཅན། དུས་འདིར་གཡུང་དྲུང་བོན་གྱི་ལས་འཕྲོ་ལེན། བསྐལ་སྲིད་གོང་ནས་སྒྲུབ་པའི་
ལྷ་ཞལ་བལྟ། དབང་བཞི་ཡོངས་སུ་རྫོགས་པའི་དངོས་གྲུབ་ཞུ། སྒྲུབ་པའི་དམ་བཅའ་
ཕུད་གཏའ་གནས་སུ་སྦྱོང༌། དམར་ཆེན་ཡེ་ཤེས་རོལ་པའི་དམར་མཆོད་བཏེག །
བདུད་བཞི་ཟིལ་གནོན་ཡེ་ཤེས་ལྷ་བྲོ་བརྡུང༌། གསས་མཁར་གསང་བ་དབྱེ་བསྡུའི་
རྒྱུན་ལ་འཇུག ། ལྷ་དང་གསས་མཁར་གཞལ་ཡས་བདག་ལ་བསྡུ་། གཉིས་མེད་ཐིག་
ལེ་ཀུན་བཟང་ངང་ལ་བདེ། བདེ་ཆེན་རྒྱལ་པོ་འདུ་འབྲལ་མེད་པའི་དབྱིངས། འདི་
ལ་བསྙེན་སྒྲུབ་ཡོན་ཏན་བསམ་མཐའ་ཡས། འཇིག་རྟེན་འདི་དང་འདི་ལས་འདས་
པ་དང༌། མ་འོངས་ཕྱི་མར་གྱུར་པའི་འཇིག་རྟེན་སོགས། གང་དུ་གནས་ཀྱང་གང་
དག་རྒྱལ་བའི་ཞིང་། རྒྱལ་བའི་དཀྱིལ་འཁོར་བཟང་ཞིང་ཉམས་དགའ་བ། པད་མོ་
དམ་པའི་ཞིང་ཁམས་བདེ་ལེགས་གནས། འཁོར་དང་ལོངས་སྤྱོད་སྐུ་ཚེ་མཐར་ཕྱིན་
ཅིང་། གདུལ་བྱ་ཕྲིན་ལས་ཡོན་ཏན་བཀྲ་ཤིས་པ། ཟད་པ་མེད་ཅིང་འགྲིབ་པ་མེད་པ་
ཡི། རྒྱལ་བ་རྒྱ་མཚོའི་ཞིང་ལ་རབ་གནས་ཤིང་། དཔག་ཏུ་མེད་ཅིང་ཡོན་ཏན་རྫོགས་
པར་འཐེབ། མཐར་ཡང་དབྱིངས་ཤེས་དབྱེར་མེད་ངང་མཉམ་ནས། མཁའ་མཉམ་
ཀློང་གདལ་བོན་ཉིད་དབྱིངས་སུ་བདེ། མཚན་བཅས་བསྐྱེད་པའི་རིམ་པ་བསྟན་
པའོ། ། ཡེ་གཤེན་གཙུག་ཕུད་ཐུགས་ཀྱི་དཀྱིལ་དུ་ཞོག །ཅེས་གསུངས་སོ། །
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཡེ་གཤེན་གཙུག་ཕུད་ལས་
སོགས་འཁོར། ཡེ་གཤེན་བོན་ལ་བསྐྱེད་དང་རྫོགས་པ་གཉིས། མཚན་བཅས་བསྐྱེད་
པའི་རིམ་པ་སྔོན་སོང་ནས། གཉིས་པ་མཚན་མེད་རྫོགས་པའི་རིམ་པ་བསྟན། འདི་
ལ་སྤྱི་དོན་རྣམ་པ་གསུམ་ཡིན་ཏེ། དང་པོ་ཐབས་དང་ལམ་ལ་འཁྲིད་ཚུལ་དང༌།
བར་དུ་བྱང་ཆུབ་སེམས་ཀྱི་སྐྱོང་ཚུལ་དང་། ཐ་མར་རྩལ་སྦྱང་བོག་འདོན་ལ་བཟླའོ། །
དང་པོར་ཐབས་དང་ལམ་ལ་འཁྲིད་ཚུལ་ནི། སྐྱེས་བུ་ཐབས་དང་རྫུ་འཕྲུལ་ལྡན་པ་
ཡིས། སྐྱེ་ཤི་གཏིང་ནས་འཇིགས་པའི་གང་ཟག་ལ། རྒྱུད་ལུང་མན་ངག་ཟབ་མོའི་
གདམས་པ་བཤད། ཐར་པའི་ལམ་ལ་བྲོད་ཁ་གཡང་ས་བཏིངས། སྐྱེ་ཤི་གཏིང་
ནས་འཇིགས་པའི་གང་ཟག་ཀྱང༌། མཚན་ལྡན་བླ་མའི་སྐུ་ལ་རབ་ཏུ་འཁོར། གང་
གསུང་བཀའ་ཉན་ཅི་བཅོལ་ལས་རྣམས་བསྒྲུབ། དང་པོ་ཐོས་པས་ཕྱི་ཡི་སྒྲོས་འདོག་
བཅད། རྒྱུད་ལུང་མན་ངག་གོམས་འདྲིས་ག་དར་བྱེད། ཐོས་པ་གཙོར་འཛིན་ཚིག་
ཕྱིར་འབྲང་མི་བྱ། སྒྲུབ་པའི་གྲོགས་ལ་དབེན་པའི་གནས་གཅེས་པས། གཡའ་རི་
གངས་བྲག་ཆུ་གླིང་ནགས་ཁྲོད་དང་། དུར་ཁྲོད་མི་མེད་ལུང་སྟོང་དབེན་པ་རུ། སྒོ་
གསུམ་ལུས་ངག་ཡིད་གསུམ་གློད་བྱས་ནས། འཇིག་རྟེན་འདི་བདེན་སྣང་བ་རྒྱབ་ཏུ་
བོར། ཕ་མ་ཤ་ཉེ་ནོར་ཟས་ཡུལ་མཁར་སྤང་། རི་དྭགས་རྨས་མ་བཞིན་དུ་གཅིག་བུ་
བཙའ། ཕ་རོལ་ཡུལ་ལ་སྣང་བ་མི་འབྲང་བར། ཡང་དག་རྩེ་གཅིག་ཕྱི་མའི་དོན་ལ་
འབྲང་། དང་པོ་སེམས་ལ་སྡུག་བསྔལ་བསླང་ནས་སུ། སྔར་སོང་ཕྱིས་འོངས་ད་ལྟ་
ལས་སོགས་ཀྱི། བདེ་སྡུག་ལེགས་ཉེས་སྐྱོན་ཡོན་བྱེ་བྲག་དང་། དགྲ་གཉེན་ཉེ་རིང་
བྱམས་སྡང་ལེ་ལན་དང༌། ལྟོ་རྒྱབ་བུ་ལོན་དྲག་དང་མི་དྲག་དང༌། འཇིག་རྟེན་བྱ་བ་
ལེགས་དང་མི་ལེགས་དང༌། སྐྱེས་པའི་ཕོ་ཁྱད་དྲག་དང་མི་དྲག་དང་། མཁས་པའི་
ཡོན་ཏན་ཤེས་དང་མི་ཤེས་དང་། གཟུང་བའི་ཡུལ་དང་བརྩིགས་པའི་སྐུ་མཁར་དང་།
120

མདོ་སྡེ། ཡེ་གཤེན་ཐེག་པའི་མདོ།
བཅད་པའི་ཞིང་ས་བསགས་པའི་ཟས་ནོར་དང་། ལུས་ཀྱི་ཕ་མ་མཆེད་ཀྱི་ཟླ་རོགས་
དང༌། འགྲོགས་པའི་གྲོགས་དང་བརྩེ་བའི་གཉེན་འདུན་དང་། ཡུལ་གྱི་མི་ཆེན་དུས་
ཀྱི་བསྟན་ཆུས་དང་། ཕྱི་སྣོད་འཇིག་རྟེན་ནང་བཅུད་སྐྱེ་འགྲོ་དང༌། ནམ་ཟླ་དུས་
བཞི་ལོ་ཟླ་ཞག་གྲངས་དང་། སྐྱེ་རྒས་ན་འཆི་ཆུ་བོའི་རྒྱུན་བཞི་དང༌། མདངས་སུམ་
རྨི་ལམ་ད་ལྟའི་ལས་སྤྱོད་ལ། བརྟགས་ཤིང་དཔྱད་ནས་རིག་ཅིང་རྟོགས་པར་བྱ། མ་
བརྟག་མ་གཞིག་དགེ་སྦྱོར་ལེ་ལོའི་རྒྱུ། བརྟགས་ན་སྙིང་པོ་མེད་པར་ཤེས་བཞིན་དུ།
སྡུག་བསྔལ་ལས་སྤྱོད་དེ་ལ་བསམ་ནས་སུ། མི་རྟག་བློ་ཡིས་བསྐྱེད་ལ་གྲངས་བཅད་
སྒོམ། དེ་ལ་གོམས་ན་འཇིག་རྟེན་ཧྲིལ་པོར་འགྲོ། སྣང་བ་བདེན་མེད་ཤེས་པ་ཡེངས་
ལ་འཕྱོ། གང་ལ་མི་གཏད་ཤེས་པ་ཆུང་བར་འོང་། དགེ་ལ་ཞུགས་ཀྱང་དེ་ལས་འགྱུར་
ལྡོག་མེད། དེ་ནས་ལུས་སེམས་བདེ་བ་བསྐྱེད་པ་སྟེ། ལུས་བདེ་ཙམ་ན་སེམས་ཀྱང་
བདེ་བ་སྟེ། རང་བཞིན་མི་བཞག་ཚད་ཀྱིས་བཅོས་པ་སྒོམ། ལུས་ནི་ཆ་ལུགས་ལྔ་
ལྡན་ཕྱག་རྒྱ་བཅའ། སེམས་ནི་གང་ལ་མི་འཕྲོ་གཏད་མེད་བཅོས། ལུས་སེམས་དྲིལ་
ཏེ་རྩེ་གཅིག་མ་ཡེངས་པ། རི་དྭགས་སྒྲ་ལ་ཉན་པ་ལྟ་བུའི་ལུས། པི་ཝང་རྒྱུན་ཐག་
བཅད་པ་ལྟ་བུའི་ངག །དཔའ་བོས་ཕུབ་ལ་མདུང་དྲིལ་ལྟ་བུའི་ཡིད། ལུས་ངག་ཡིད་
གསུམ་བདག་མེད་ངང་ལ་གཏད། སྔར་སོང་ཕྱིས་འོངས་ད་ལྟའི་རྗེས་མི་གཅོད། གར་
སྤྱིན་རླན་ལ་སྦྲང་བུ་ཆགས་པ་ལྟར། གཏད་མེད་ངང་ལ་ཤེས་པ་ཟིན་ནས་སུ། གཡོ་
མེད་ངང་ལ་མཉམ་པར་གནས་པ་འབྱུང་། གལ་ཏེ་དེ་ལ་གཏད་པས་མ་ཟིན་ན། ལྷ་
སྐུ་ཐིག་ལེ་ཡིག་འབྲུ་ཨ་ལ་གཏད། དེ་ལ་མ་ཡེངས་མི་ཟིན་མི་སྲིད་དོ། །འཛིན་རྒྱུ་
འཛིན་མཁན་འགྱུར་བྱེད་ཡིད་ཡིན་ཏེ། ཡིད་ཀྱི་དྲན་པ་རྣམ་པར་རྟོག་པ་ནི། དང་
པོ་རི་གཟར་ཁ་ལ་ཆུ་འབབ་འདྲ། གཅིག་ཕྱིར་གཅིག་འབྲང་གཅིག་ལ་གཅིག་འཕྲོས་
འགྱུར། གཅིག་ལ་གཅིག་ཐིམ་གང་ལ་ངོས་འཛིན་མེད། འཛིན་མེད་ངང་དུ་གང་ལ་，
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཏད་མི་འཆའ། གཏད་མེད་ཤེས་པ་ཁྲོལ་ལེ་ཤིགས་སེ་གནས། གཉིས་པ་ཆུ་བོ་ཀླུང་
དུ་དལ་བ་འདྲ། གཅིག་ལ་གཅིག་འབྲེལ་གཅིག་ལ་གཅིག་རྒྱུན་འཐུད། རྟོག་པ་རྒྱུན་
ཆད་དྲན་པ་རྒྱུན་དུ་ཆགས། རྒྱུན་མེད་ངང་ལ་ཤེས་པ་རྟོག་མེད་དབྱིངས། ལྷོད་དེ་
འབོལ་ལེ་ཤིགས་སེ་ཉལ་ལེར་གནས། གསུམ་པ་མི་གཡོ་གསལ་བས་མཚོ་གཏིང་འདྲ།
རྟོག་པ་རྟོག་མེད་ངང་དུ་རྟོག་འཛིན་དྲི་མ་བྲལ། འགྱུ་བ་འགྱུ་བྱེད་མཁན་པོ་སེམས་
ཉིད་ཀློང་དུ་སྟོར། འགྱུར་རྒྱུ་འགྱུ་མཁན་རང་རིག་སེམས་ཀྱི་ངང་། ངང་ཉིད་ཀློང་
ཐིམ་ཏིང་འཛིན་གཡོ་བ་མེད། ལྷང་ངེ་མེར་རེ་ཀྱིལ་ལེ་ལྷམ་མེར་གནས། དེ་གསུམ་
ཟུང་འབྲེལ་ཞི་གནས་བདེ་བའི་ཚད། ཉིན་དང་མཚན་མོའི་སྣང་བ་ངོ་མི་ཤེས། ལོ་ཟླ་
ཞག་གྲངས་དུས་ཚོད་ཚད་འཛིན་བྲལ། བསྒོམ་པས་མི་གསལ་མ་བསྒོམ་སྒྲིབ་པ་མེད།
དགྲ་གཉེན་ཉེ་རིང་ཆགས་སྡང་གཞི་རྩ་བྲལ། གསེར་དང་བོང་བ་ས་རྡོ་དབྱེར་མི་བྱེད།
འདི་ཡིན་འདི་མིན་འདི་ཞེས་གཟའ་གཏད་བྲལ། དྲང་སྲོང་འགོག་པའི་ངང་ལ་སྙོམས་
པར་འབྱུང༌། དང་པོ་ཐབས་དང་ལམ་ལ་འཁྲིད་ཚུལ་ལོ། །
༧ བར་དུ་བྱང་ཆུབ་སེམས་ཀྱི་སྐྱོང་ཚུལ་ལ། བཅའ་བཅོས་བློ་ཡིས་མ་བཅོས་སེམས་
བཙའ་བ། སེམས་ཉིད་མ་བཅོས་མཉམ་པར་བཞག་པའི་དོན། ཀུན་གཞི་བྱང་ཆུབ་
སེམས་ཀྱི་ཀློང་ཡངས་སུ། གཡོ་མེད་ཤེས་པ་རང་སར་གནས་པ་ལ། ངང་ལ་ངང་གིས་
གོམས་པ་བསྐྱེད་པ་ཡིས། དང་པོ་སེམས་ཉིད་སྟོང་པར་གནས་པའི་ཚད། མཚན་མའི་
བོན་ལ་དམིགས་པའི་བློ་མི་འཆའ། བསྐལ་པར་འཁྲུག་ཀྱང་སེམས་ལ་གཡོ་བ་མེད།
སང་ངེ་ཡང་ངེ་ཕྱོད་དེ་རྒྱང་ངེ་བ། ཕྱི་སྟོང་ནང་སྟོང་རང་བཞིན་མཚན་མ་སྟོང་།
གང་ལ་དངོས་པོ་མེད་ཅིང་ངོ་བོ་སྟོང༌། དཔེར་ན་ཉམས་སྣང་ནམ་མཁའི་ངོགས་
ལྟར་དུ། སྟོང་ཞིང་བདག་མེད་འདི་ཀ་ཡིན་ནམ་སྙམས། དེ་བས་སངས་རྒྱས་ལོག་ན་
མེད་པར་འཛིན། སྟོང་པའི་ཉམས་ལ་དྲོད་དང་ཚད་འབྱུང་བ། མཁའ་ལ་བྱ་འཕུར་
122

མདོ་སྡེ། ཡེ་གཤེན་ཐེག་པའི་མདོ། ༼ང༽
ཆུ་ལ་བྱིང་བ་མེད། རི་བོ་ཐལ་ཕྱུང་ས་རྡོ་ཟན་ལྟར་བརྫ་། གང་ལ་ཆགས་མེད་སེར་
སྣའི་མདུད་པ་གྲོལ། གཅིག་སྒྱུར་གཅིག་ལེན་བྱིས་པ་ཐོལ་མ་འགྱུ་། འདི་ཡིན་འདི་
མིན་སྤྱོད་ལ་ངེས་པ་མེད། འབྱུང་བའི་མཚོན་གྱིས་རེག་ཀྱང་གནོད་མི་འགྱུར། སྐྱི་
འཇིགས་གཡང་ཟ་ངོ་ཚའི་མཐའ་དང་བྲལ། གང་ཡིན་གང་མིན་ལྷ་བདུད་ངོས་མི་
འཛིན། སྨྱོ་སྤྱོད་ཐོ་ཅོ་མ་ངེས་རྫུ་འཕྲུལ་སྟོན། རྩིང་རྩུབ་སྤྱོད་པ་སྣ་ཚོགས་སྟོན་པར་
འོང་། དེ་ལ་དྲན་པའི་སེམས་ཀྱིས་རྩིས་གཟུང་ནས། ཆེད་དུ་མི་བསྒོམ་ངང་དུ་འབྲལ་
མེད་བཞག །བྱིས་པ་གཡང་སར་ལྟུང་དོགས་ལྟ་བུར་སྐྱོང་། རི་དྭགས་རྨས་མ་ལྟ་བུར་
རང་ཉིད་བཙའ། མཐོ་ལ་གཡང་ཟ་བྲལ་ལ་བོག་བསྐྱེད་འབྱུང༌། སྨྱོན་པ་གཡང་ལྟུང་
ལྟ་བུའི་སྐྱོན་ལས་གྲོལ། སྟོང་ཞིང་བདག་མེད་མ་བཅོས་ངང་ལ་བཞག །ངང་ལ་ངང་
གིས་གོམས་པ་བསྐྱེད་པའོ། །གཉིས་པ་སེམས་ཉིད་མཉམ་པར་གནས་པའི་ཚད། མེ་
ལོང་གཟུགས་བརྙན་རང་མཚན་ངོ་བོར་གསལ། མེད་ལ་ཡོད་མཐོང་ཆུ་ཟླའི་དཀྱིལ་
འཁོར་འོད། ཉིན་དང་མཚན་མོའི་སྣང་བ་གཉིས་མེད་མཉམ། གཉིད་པའི་རྨི་ལམ་
འོད་གསལ་ཉིད་དུ་ཤེས། མཚན་མོ་དག་ཀྱང་རས་དཀར་གུར་ཕུབ་འདྲ། ཕྱི་ནང་
སྒྲིབ་མེད་ཤེས་པ་ཟང་ཐལ་བ། རིག་པའི་སྙིང་པོ་སྒྲོན་མེའི་འོད་ལྟ་བུ། སལ་ལེ་ཧྲིག་
གེ་རྗེན་ནེ་ཁྱུག་གེ་བ། ཕྱི་གསལ་ནང་གསལ་རང་བཞིན་མཚན་མ་གསལ། གང་ལ་
དངོས་པོ་མེད་ཅིང་ངོ་བོ་གསལ། དཔེར་ན་གསལ་ཉམས་ཆུ་ཟླའི་འོད་ལྟ་བུ། སེམས་
ཉིད་ངོ་བོ་འདི་ཀ་ཡིན་ནམ་སྙམས། དེ་བས་སྙིང་པོ་ལོགས་སུ་མེད་པར་འཛིན།
གསལ་བའི་ཉམས་ལ་དྲོད་དང་ཚད་འབྱུང་བ། སེམས་ཉིད་ངོ་བོ་རང་མཚན་དཀྱིལ་
འཁོར་རྫོགས། ལྷ་སྐུ་ཐིག་ལེ་ཡིག་འབྲུ་ཞིང་ཁམས་འཆར། མུན་དང་སྣང་མེད་མཚན་
མོར་ཡིག་འབྲུ་གསལ། རི་རོང་དགུ་བརྒྱའི་ཕ་རོལ་ཞིང་ཁམས་མཐོང་། སྐྱོན་ཡོན་
ལེགས་ཉེས་བཟང་ངན་པྲ་ལྟས་སྟོན། ཕ་རོལ་སེམས་ཤེས་ཚེ་འདས་སྐྱེ་གནས་གསལ།
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རྒྱུ་འབྲས་ཤན་འབྱེད་སྒོམ་འབྱུང་ཤེས་རབ་བསྐྱེད། ཉམས་སྣང་རྨི་ལམ་དག་པའི་
ཞིང་ཁམས་བགྲོད། ཡི་དམ་ཞལ་མཐོང་མཁའ་འགྲོའི་གདམས་པ་སྟོན། སྔོན་དང་མ་
འོངས་ད་ལྟའི་སྐྱེ་གནས་རིག ། ཕྱི་ནང་སྒྲིབ་མེད་ལུས་ཀྱི་རྩ་གནས་གསལ། ཤེས་པའི་
གཏིང་གསལ་ངག་གི་རྩ་ཁ་དབྱེ། དཔེ་དོན་རྟགས་གསུམ་ཉམས་མྱོང་མགུར་དུ་ལེན།
བྲོ་དང་གླུ་གར་རོལ་མོ་འཁྲབ་པ་འབྱུང༌། དེ་ལ་དྲན་པའི་སེམས་ཀྱིས་རྩིས་གཟུང་
ལ། ཆེད་དུ་མི་བསྒོམ་ངང་དུ་འབྲལ་མེད་བཞག །སྒྲོན་མེ་རླུང་གིས་བསྐྱོད་དོགས་ལྟ་
བུར་སྐྱོང་། ཤ་རྒྱལ་ཤེའུ་འཚོ་ལྟ་བུར་རང་ཉིད་བཙའ། མེ་ལོང་གཡའ་ཕྱིས་ལྟ་བུའི་
བོག་བསྐྱེད་འབྱུང་། འོད་དགའ་མེར་མཆོང་ལྟ་བུའི་སྐྱོན་ལས་གྲོལ། དངོས་མེད་ཡེ་
སྟོང་འཛིན་མེད་ངང་ལ་བཞག །ངང་ལ་ངང་གིས་གོམས་པ་བསྐྱེད་པའོ། །གསུམ་པ་
སེམས་ཉིད་བདེ་བར་གནས་པའི་ཚད། ཀུན་གཞིའི་ཀློང་དུ་རིག་པའི་དོན་དམ་མྱོང་།
བོན་ཉིད་རོ་མཆོག་བུང་བའི་རྩི་ལྟ་བུ། བདེ་ཆེན་རྒྱལ་པོ་སྐད་ཅིག་འབྲལ་མི་ཕོད།
ན་ཆུང་བདེ་བ་མྱོང་བཞིན་སྣང་ཚད་གྲོལ། ལུས་མཉེན་ཤ་རྒྱས་ཐབས་ཀྱི་ཐིག་ལེས་
གང་། སྲེད་དང་ལེན་སྐྱེ་ཆགས་དང་ཞེན་པ་མེད། འབྱུང་ལྔ་ལས་རུང་ཁམས་ཀྱི་ཟས་
དང་བྲལ། ཏིང་འཛིན་བཅུད་རོལ་ཡེ་ཤེས་བདེ་བས་གང་། བདག་དང་གཞན་མེད་
སྣང་སྲིད་དགའ་མགུ་སྟེ། གང་ལ་འགག་མེད་མ་ལྡན་མི་ལྡན་མེད། གདོད་མའི་ངོ་བོ་
སྙིང་པོ་དེ་བཞིན་ཤེས། ལྷམ་མེ་ལྷན་ནེ་ལྷང་ངེ་མལ་ལེ་བ། ཕྱི་བདེ་ནང་བདེ་ཕྱི་ནང་
སྣོད་བཅུད་བདེ། བདེ་ཆེན་ངང་ལ་སྡུག་བསྔལ་གདོད་མ་གྲུབ། དཔེར་ན་བུང་བས་
རྩི་བཅུད་མྱོང་བ་ལྟར། དོན་དམ་ངོ་བོ་འདི་ལས་མེད་དོ་སྙམས། དེ་བས་ངོ་བོ་ལོགས་
སུ་མེད་པར་འཛིན། བདེ་བའི་ཉམས་ལ་དྲོད་དང་ཚད་འབྱུང་བས། མི་དང་མི་མིན་
སྣང་བ་དབང་དུ་འདུ། ཆུ་བོ་གལ་བསྒྱུར་གཅན་གཟན་ཁལ་དུ་འགེལ། ཁམས་ཀྱི་
ཟས་བྲལ་ཏིང་འཛིན་བཅུད་ལ་རོལ། མེ་དཔུང་ནང་བཞུགས་ལྷ་སྲིན་དབང་དུ་འདུ།
124124

མདོ་སྡེ། ཡེ་གཤེན་ཐེག་པའི་མདོ། ༼ང༽
བདེ་བས་དྲོད་ཚད་གཏུམ་མོའི་མེ་དྲོད་འབར། ཞེན་ལོག་སྣང་བསྒྱུར་སྐྱོན་རྣམས་ཡོན་
ཏན་རྒྱས། གང་གཏད་མི་འཛིན་གཟའ་ཆེན་གཏོད་ལ་གནོན། མ་རིག་ཉོན་མོངས་
ཐུགས་རྗེའི་ཞགས་ཀྱིས་འཛིན། མ་ནུས་རྨོངས་བསལ་འགྲོ་བའི་དགའ་བདེ་བསྐྱེད།
དག་པའི་ཞིང་མཐོང་མཆོད་གནས་བཀུར་བའི་ཞིང་། འགྲོ་བ་ཡོངས་ལ་བཀའ་བཙན་
ཆེན་པོར་འགྱུར། བསོད་ནམས་ལོངས་སྤྱོད་ཤུགས་ལས་སྐྱེ་བར་འབྱུང་། དེ་ལ་དྲན་
པའི་སེམས་ཀྱིས་རྩིས་གཟུང་ལ། ལོ་ཏོག་སྐྱེ་འཕྲོ་ལུས་དོགས་ལྟ་བུར་སྐྱོང་། དྲང་སྲོང་
འགོག་པ་ལྟ་བུར་རང་ཉིད་བཙའ། ཤེལ་སྒོང་རྡུལ་ཕྱིས་ལྟ་བུའི་བོག་བསྐྱེད་འབྱུང་།
རྨ་བྱས་མདངས་བལྟས་ལྟ་བུའི་སྐྱོན་ལས་གྲོལ། ཆགས་མེད་སྐྱོན་བྲལ་ཞེན་མེད་ངང་
ལ་བཞག །ངང་ལས་ངང་གིས་གོམས་པར་བསྐྱེད་པའོ། །
བཞི་པ་མི་རྟོག་སྤྲོས་དང་བྲལ་བའི་ཚད། རྣམ་པར་མི་རྟོག་བོན་ཉིད་དབྱིངས་མ་
ཟད། རྣམ་རྟོག་གློ་བུར་མཚན་མའི་རྐྱེན་མི་འཇིགས། འོད་གསལ་བོན་སྐུའི་ངང་དུ་
མཉམ་པ་ཉིད། མི་རྟོག་སྤྲོས་བྲལ་ཡེ་ཤེས་ལྷུན་གྱིས་གྲུབ། ཕྱི་ནང་སྣོད་བཅུད་འཁོར་
འདས་སྤང་བླང་མེད། མ་སྤང་མ་བླང་མ་བཀག་མི་འགག་པ། སྐྱོན་ཡོན་རོ་གཅིག་སྣ་
ཚོགས་རྒྱན་ཤར་བས། སྡུག་བསྔལ་ཉོན་མོངས་བོན་ཉིད་བདེ་བར་རོལ། དཔེར་ན་
རྩ་བྲལ་བར་སྣང་སྟོང་པ་ལྟར། གང་གི་མི་རྟོག་གང་གིས་འཛིན་པ་བྲལ། སྣང་སྲིད་
འཁོར་འདས་སེམས་ཉིད་ངང་དུ་རྫོགས། མ་བཅོས་རྩ་བྲལ་རང་བཞིན་ལྷུན་གྱིས་གྲུབ།
གནས་ལུགས་དོན་གྱི་སྙིང་པོ་ཡིན་པར་ཤེས། མི་རྟོག་སྤྲོས་བྲལ་ཏིང་འཛིན་དགོངས་
པའི་ཚད། རྟོག་མེད་ལྟ་བས་ཐམས་ཅད་ཟིལ་གྱིས་གནོན། དམིགས་མེད་སྒོམ་པས་རྩེ་
གཅིག་དོན་ལ་གནས། བྱར་མེད་སྤྱོད་པས་ཐམས་ཅད་བོན་ཉིད་རྩལ། དོགས་མེད་
འབྲས་བུ་ཡིད་བཞིན་ནོར་བུ་འཆང་། རྒྱུ་ལས་མ་བྱུང་རྐྱེན་གྱིས་དེ་མི་འཇིག །བར་དུ་
བྱང་ཆུབ་སེམས་ཀྱི་སྐྱོང་ཚུལ་ལོ། ། །
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
༧ ཐ་མ་རྩལ་སྦྱོང་བོག་འདོན་ལ་བཟླ་བ། བྱང་ཆུབ་སེམས་ཀྱི་ཀ་དག་གཞིར་ཕྱིན་
ལས། རྩལ་དང་བོག་བསྐྱེད་འདོན་དུ་ཡོད་མ་ཡིན། ཡེ་ནས་ཀ་དག་གཞིར་ཕྱིན་ཡིན་
མོད་ཀྱང་། ཐབས་དང་ལམ་ལ་མ་འགག་རྩལ་སྦྱོང་བ། སྣང་ཞིང་སྲིད་པའི་འཁོར་བ་
མྱང་འདས་བོན། མ་ཤོང་མི་ཤོང་ཡངས་ལ་དོགས་པ་མེད། དཔག་མེད་ནམ་མཁའ་
ལྟ་བུར་ཉམས་རྩལ་སྦྱོང་། འཇིག་རྟེན་ཡོན་ཏན་རྫས་དང་ཡོ་བྱད་རྣམས། མ་སྤང་
མ་བླང་ཆགས་དང་ཞེན་པ་མེད། ངེས་མེད་བྱིས་པ་ལྟ་བུར་ཉམས་རྩལ་སྦྱོང༌། སྐྱོན་
དང་ཡོན་ཏན་བདེ་དང་སྡུག་བསྔལ་རྫོགས། མི་མཐུན་རྐྱེན་དང་འགལ་བའི་ཚོགས་
རྣམས་ལ། མ་རྟོག་མི་རྟོག་རྟོག་འཛིན་དྲི་མ་དྲལ། གཏད་མེད་སྨྱོན་པ་ལྟ་བུར་ཉམས་
རྩལ་སྦྱོང་། ཆགས་དང་སྲེད་དང་ལེན་དང་སྐྱེ་བ་རྫོགས། འཇིག་རྟེན་འདི་བདེན་
རྫས་དང་ཡོ་བྱད་ལ། གང་ཡང་མ་སྤང་རྒྱན་ཤར་ཡིན་པའི་ཕྱིར། དུག་འཇོམས་རྨ་བྱ་
ལྟ་བུར་ཉམས་རྩལ་སྦྱོང་། འཇིག་རྟེན་རྫས་དང་ཟས་གོས་གྲོགས་རྣམས་ལ། གཙང་
སྨེ་བླང་དོར་རྣམ་པར་རྟོག་པ་འཇོམས། གནས་དང་བླ་གབ་གང་ལ་ངེས་པ་མེད། ཁྱི་
ཕག་གྲོགས་སྤང་ལྟ་བུར་ཉམས་རྩལ་སྦྱོང་། བྲོ་གར་གླུ་དང་རོལ་མོའི་ཚོགས་རྣམས་
དང་། སྣ་ཚོགས་སྒྲ་སྐད་གང་ཡང་ངེས་མེད་པ། ཅ་ཅོ་ཐོལ་མ་གྱུ་ལྟར་ཉམས་རྩལ་
སྦྱོང་། ལེགས་པར་བརྗོད་དང་ཉེས་པར་སྨྲ་བ་དང་། འཇིག་རྟེན་མཆོད་བརྗོད་
རྨོངས་པའི་སྡང་ཚིག་སོགས། མཐུན་པའི་གཉེན་དང་མི་མཐུན་དགྲ་རྣམས་ལ། གང་
ལ་རྟོག་དཔྱོད་ངོས་འཛིན་མེད་པ་རུ་། དངོས་མེད་བྲག་ཅ་ལྟ་བུར་ཉམས་རྩལ་སྦྱོང་།
ལོག་པར་སྤྱོད་དང་ཉེས་པར་སྤྱོད་པ་དང་། འཐད་པར་སྤྱོད་དང་མི་མཐུན་སྤྱོད་ལ་
སོགས། བྱ་བའི་སྤྱོད་ལམ་རྣམ་པ་ཐམས་ཅད་ཀུན། གང་ལ་འདི་ཞེས་གཟའ་གཏད་
མེད་པ་རུ་། འཛིན་མེད་རླུང་སོ་ལྟ་བུར་ཉམས་རྩལ་སྦྱོང༌། གཞན་སྐྱོན་བསྐུལ་དང་
རང་ཉིད་བློ་སྤྱོད་དང་། ཤུགས་ལས་བྱུང་དང་ཞོར་དང་སྟབས་ལ་སོགས། ཕ་རོལ་
126

མདོ་སྡེ། ཡེ་གཤེན་ཐེག་པའི་མདོ། ༼ང༽
གང་གིས་བསྒྱུར་དུ་མི་བཏུབ་པར། གང་བྱུང་སྣང་བ་ཐད་ཀར་གཅོད་པ་ཡི། གླང་
ཆེན་ཆུར་ཞུགས་ལྟ་བུར་ཉམས་རྩལ་སྦྱོང་། བདུད་དང་སྲིན་པོ་མུ་སྟེགས་ལས་སོགས་
པ། ཕ་རོལ་རྒོལ་བའི་ཚོགས་ལས་གྱུར་པ་དང་། འཇིག་རྟེན་མངའ་དབང་དྲེགས་
པ་ཆེ་བ་རྣམས། གང་ལ་ཉམ་ང་བག་ཚ་མེད་པ་ཡི། ཐམས་ཅད་མ་ལུས་ཟིལ་གྱིས་
གནོན་པའི་ཕྱིར། དཔའ་རྩལ་སེང་གེ་ལྟ་བུར་ཉམས་རྩལ་སྦྱོང་། བརྒྱད་ཁྲི་བཞི་སྟོང་
ཕྱི་ནང་གསང་གསུམ་བོན། ཉག་གཅིག་རིག་པའི་རྩལ་ལམ་ཆོ་འཕྲུལ་ལས། གང་
ཡང་བླང་ཞིང་དོར་བ་མེད་པའི་ཕྱིར། གང་ཡང་སྤྱོད་ལམ་མཐུན་པར་ཉམས་རྩལ་
སྦྱོང་། དེ་ལྟར་ཉམས་དང་ཤེས་པ་རྩལ་སྦྱངས་ནས། ཉམས་ཀྱི་ངོ་མཚར་ལམ་གྱི་
རྟགས་རྣམས་ཀུན། དྲོད་ཚད་མཚན་མ་སེམས་ཉིད་ངང་ལ་རྫོགས། ངོ་མཚར་ཡོན་
ཏན་རང་བཞིན་མཁའ་ལ་གསལ། སྣ་ཚོགས་ཕྲིན་ལས་སྒྲུབ་པའི་ཀློང་དུ་ཡངས། སྐུ་
དང་ཡེ་ཤེས་དུས་གསུམ་འདུ་འབྲལ་མེད། གང་ལ་ཐོགས་མེད་སྤྱི་རྒྱ་རླབས་ཀྱིས་
གཅོད། ཁྱུང་ཕྲུག་གཤོག་རྒྱས་ལྟ་བུའི་བོག་བསྐྱེད་འབྱུང་། གང་ལ་འཇིགས་སྐྲག་ཉམ་
ང་མེད་པ་ཡི། སེང་ཕྲུག་རྩལ་རྫོགས་ལྟ་བུའི་བོག་བསྐྱེད་འབྱུང་། སྐྱོན་ཡོན་རོ་གཅིག་
རྒྱན་དུ་ཤར་བ་ཡི། དུག་འཇོམས་རྨ་བྱ་ལྟ་བུའི་བོག་བསྐྱེད་འབྱུང༌། གང་གིས་བཅོས་
བསླད་བསྒྱུར་དུ་མི་བཏུབ་པའི། གླང་ཆེན་ཆུར་ཞུགས་ལྟ་བུའི་བོག་བསྐྱེད་འབྱུང་།
རང་སེམས་ངོ་བོ་ཀ་ནས་དག་པ་ཡི། དྲི་མེད་ཤེལ་སྒོང་ལྟ་བུའི་བོག་བསྐྱེད་འབྱུང་།
རང་བཞིན་མཚན་མ་ལྷུན་གྱིས་གྲུབ་པ་ཡི། ཡིད་བཞིན་ནོར་བུ་ལྟ་བུའི་བོག་བསྐྱེད་
འབྱུང་། སྣ་ཚོགས་སྣང་བ་ངོ་མཚར་དག་པ་ཡི། ཨུད་འབར་གླིང་ཚལ་ལྟ་བུའི་བོག་
བསྐྱེད་འབྱུང་། རང་མཚན་ངོ་བོ་གཏིང་ནས་གསལ་བ་ཡི། གསེར་ལ་ནག་མཚུར་
ལྟ་བུའི་བོག་བསྐྱེད་འབྱུང༌། སྡུག་བསྔལ་ཉོན་མོངས་རང་སར་གྲོལ་བ་ཡི། ནད་ལ་
སྨན་གཏོང་ལྟ་བུའི་བོག་བསྐྱེད་འབྱུང༌། སྣང་བ་སྣ་ཚོགས་སེམས་སུ་གྲོལ་བ་ཡི། རིན་
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཆེན་གསེར་གླིང་ལྟ་བུའི་བོག་བསྐྱེད་འབྱུང༌། རྟག་ཆད་མུ་བཞི་མཐའ་དང་བྲལ་བ་
ཡི། བདག་མེད་ནམ་མཁའ་ལྟ་བུའི་བོག་བསྐྱེད་འབྱུང༌། ཅི་བཞིན་མི་གཡོ་དོན་ལ་
གནས་པ་ཡི། གཡོ་མེད་རྒྱ་མཚོ་ལྟ་བུའི་བོག་བསྐྱེད་འབྱུང༌། འཁོར་འདས་གང་གི་
གཞི་རྩ་བྲལ་བ་ཡི། རྩ་བྲལ་བར་སྣང་ལྟ་བུའི་བོག་བསྐྱེད་འབྱུང་། ཡེ་ནས་རང་རིག་
སྒྲིབ་གཡོགས་མེད་པ་ཡི། ཤེལ་སྒོང་གཡའ་ཕྱིས་ལྟ་བུའི་བོག་བསྐྱེད་འབྱུང་། ཚད་
མེད་ཐུགས་རྗེ་ཡོངས་ལ་ཁྱབ་པ་ཡི། མཁའ་ལ་ཉི་ཤར་ལྟ་བུའི་བོག་བསྐྱེད་འབྱུང༌།
སྣང་སྲིད་འཁོར་ལོ་ཐབས་ཀྱིས་བསྒྱུར་བ་ཡི། དབང་བསྒྱུར་རྒྱལ་པོ་ལྟ་བུའི་བོག་
བསྐྱེད་འབྱུང་། ཕྲིན་ལས་རྣམ་བཞི་གང་ལ་གང་འདུལ་གྱི། འདམ་གྱི་ཕུར་པ་ལྟ་
བུའི་བོག་བསྐྱེད་འབྱུང༌། ཆུ་སྣོད་འབུམ་དུ་ཉི་མ་འབུམ་ཤར་བཞིན། འགྲོ་བའི་མིག་
གསལ་དེ་ཉིད་སངས་རྒྱས་ཐོབ། མ་བཅོས་སེམས་ཉིད་གཞི་ཡི་གནས་ཚུལ་ལས། མ་
འགག་ལམ་གྱི་བག་བསྐྱེད་འབྱུང་ཚུལ་ལོ། ། དེ་ཡང་ཐམས་ཅད་ཀུན་འབྱུང་སེམས་
ཉིད་འདི། དོན་དམ་སྙིང་པོ་ཉིད་དུ་ལ་བཟླ་བ། བཟླ་རྒྱུ་བཟླ་བྱེད་བཟླ་མཁན་སེམས་
ཡིན་ཏེ། གཉུག་མ་བདེ་ཆེན་དབུ་མའི་མཐར་ཕྱིན་ལམ། སྣང་སྲིད་འཁོར་འདས་མ་
ལུས་སེམས་ཀྱི་ངང་། སྐྱེ་ན་སྐྱེ་རུ་རུང་སྟེ་འབྱུང་བའི་རྒྱུ་ལས་སྐྱེས། འགག་ན་འགག་
ཏུ་རུང་སྟེ་བསྐལ་པའི་རྐྱེན་གྱིས་འགག །གཉིས་ཀའི་དོན་བསྟན་གཉུག་མའི་ངང་ལ་
བདེ། སྐྱེ་འགག་གཉིས་མེད་མཐར་ཕྱིན་དབུ་མའི་ལམ། ཀུན་གཞི་བྱང་ཆུབ་སེམས་
ཀྱི་ཀློང་དུ་བཟླ། བོན་ཉིད་སྟོང་པ་ཉིད་ཀྱི་དབྱིངས་སུ་ཆིབས། ཡོད་ན་ཡོད་དུ་རུང་
སྟེ་དངོས་པོ་མཚན་མར་སྣང་། མེད་ན་མེད་དུ་རུང་སྟེ་འདི་ཞེས་གཟའ་གཏད་བྲལ།
གཉིས་ཀའི་དོན་བསྟན་གཉུག་མའི་ངང་དུ་བདེ། ཡོད་མེད་གཉིས་མེད་མཐར་ཕྱིན་
དབུ་མའི་ལམ། ཀུན་གཞི་བྱང་ཆུབ་སེམས་ཀྱི་ཀློང་དུ་བཟླ། བོན་ཉིད་སྟོང་པ་ཉིད་ཀྱི་
དབྱིངས་སུ་ཆིབས། སྣང་ན་སྣང་དུ་རུང་སྟེ་འདི་ལྟར་སྣང་ཞིང་སྲིད། སྟོང་ན་སྟོང་དུ་
128

མདོ་སྡེ། ཡེ་གཤེན་ཐེག་པའི་མདོ།
རུང་སྟེ་བོན་ཉིད་དབྱིངས་སུ་བདལ། གཉིས་ཀའི་དོན་བསྟན་གཉུག་མའི་ངང་དུ་བདེ།
སྣང་སྟོང་དབྱེར་མེད་མཐར་ཕྱིན་དབུ་མའི་ལམ། ཀུན་གཞི་བྱང་ཆུབ་སེམས་ཀྱི་ཀློང་
དུ་བཟླ། བོན་ཉིད་སྟོང་པ་ཉིད་ཀྱི་དབྱིངས་སུ་ཆིབས། རྟག་ན་རྟག་ཏུ་རུང་སྟེ་སེམས་
ཉིད་ཀློང་དུ་རྟག །ཆད་ན་ཆད་དུ་རུང་སྟེ་སེམས་ཅན་འགྱུར་ལྡོག་ཆད། གཉིས་ཀའི་
དོན་བསྟན་གཉུག་མའི་ངང་དུ་བདེ། རྟག་ཆད་གཉིས་མེད་མཐར་ཕྱིན་དབུ་མའི་
ལམ། ཀུན་གཞི་བྱང་ཆུབ་སེམས་ཀྱི་ཀློང་དུ་བཟླ། བོན་ཉིད་སྟོང་པ་ཉིད་ཀྱི་དབྱིངས་
སུ་ཆིབས། རྟག་ཆད་མཐའ་བསལ་སེམས་ཉིད་མཐར་ཕྱིན་པས། དོན་དམ་ངོ་བོ་
ཉིད་དུ་ལ་བཟླའོ། །ཡེ་གཤེན་གཙུག་ཕུད་ཐུགས་ཀྱི་དཀྱིལ་དུ་ཞོག །ཡེ་གཤེན་ཐེག་
པའི་བོན་གྱི་ལས་གཉེར་གཏད། རི་བོ་གངས་གླིང་ཁྲོད་ཀྱི་བདག་པོར་བསྐོས། ཚད་
མེད་བྱང་ཆུབ་གླིང་དུ་བོན་འཁོར་བསྐོར། གཉུག་མ་བདེ་ཆེན་དོན་དམ་མཐར་ཕྱིན་
མཛོད། དབུ་མ་མཆོག་གི་ལམ་ལ་སངས་རྒྱས་འགྱུར། ལྟ་བ་དབྱིངས་ཤེས་དབྱེར་
མེད་དོན་ལ་ལྟ། སྒོམ་པ་བྱང་ཆུབ་སེམས་ཀྱི་གདར་ཤ་གཅད། སྤྱོད་པ་ཐབས་དང་
ཐུགས་རྗེ་ཟུང་འབྲེལ་སྤྱོད། དམ་ཚིག་རྣམ་དག་དྲི་མེད་འཆལ་བ་སྤང་། ཕྲིན་ལས་
ཡོངས་སུ་རྫོགས་པའི་ལས་དོན་བསྡུས། འབྲས་བུ་འཁོར་འདས་དབྱེར་མེད་གཅིག་ཏུ་
དྲིལ། ཞེས་གསུངས་ནས། ཐེག་པ་བརྒྱད་པ་ཡེ་གཤེན་གྱི་བོན་རྣམས་གཏན་ལ་ཕབ་
པ་སྟེ། འཁོར་རྣམས་ལ་གསུངས་སོ། ། །
༧ དེ་ནས་ཡང་དེའི་ཚེ། ཡིད་ལས་སྤྲུལ་པའི་ཡེ་གཤེན་གཙུག་ཕུད་ཀྱིས། སྟོན་པ་
ལ་གསོལ་བ། སྟོན་པའི་སྒྲོན་མ་ལགས། བདག་ཅག་འཁོར་དུ་གཏོགས་པའི་གཡུང་
དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
ཐེག་པ་བརྒྱད་པ་བླ་ན་མེད་པ་ཡེ་གཤེན་གྱི་ཐེག་པའི་སྒོ་རུ་འཇུག་ཅིང་བྱང་ཆུབ་ཀྱི་
སེམས་བསྒོམ་ནས་བརྩོན་ཞིང་རིག་པར་སྤྱོད་ན། དོན་དང་ཡོན་ཏན་ཅི་ལྟ་བུ་ཞིག་
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཐོབ་ནས་འགྲོ་བ་སེམས་ཅན་གྱི་དཔལ་དུ་གྱུར་པ་ལགས། ཞེས་གསོལ་ཏོ། ། དེ་ལ་སྟོན་
པས་བཀའ་སྩལ་པ། ཡིད་ལས་སྤྲུལ་པའི་ཡེ་གཤེན་གཙུག་ཕུད་དེ་ནི་འདི་ལྟ་སྟེ། གང་
ཞིག་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་དང་རིགས་ཀྱི་བུ་དང་
རིགས་ཀྱི་བུ་མོ་དག །ཡེ་གཤེན་ཐེག་པའི་སྒོ་རུ་ཞུགས་ཤིང་བྱང་ཆུབ་ཀྱི་སེམས་བསྒོམ་
ནས་བརྩོན་ཞིང་རིག་པར་སྤྱོད་ན། སེམས་ཉིད་ཀྱི་ངོ་བོ་དེ་བཞིན་ཉིད་མ་བཅོས་
མཉམ་པའི་ངང་ནས། སེམས་ཀྱི་གནས་ལུགས་རིག་པའི་སྙིང་པོ་མ་བསྒྲིབས་པར་
གསལ་ཞིང་ཏིང་འཛིན་གྱི་ཡན་ལག་བརྒྱད་ཅུ་གྱ་ལྔ་དང་ལྡན་པས་འགྲོ་བ་སྨག་གི་
མུན་པ་སེལ་ཞིང་སེམས་ཅན་ཉོན་མོངས་པ་སེལ་བའི་དཔལ་དུ་འགྱུར་རོ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་སེམས་
བསྒོམ་ནས་བརྩོན་ཞིང་རིག་པར་སྤྱོད་ན། ཅི་ཡང་མེད་ཅིང་མ་བཅོས་པར་མཉམ་
པར་གནས་པས་མཉམ་པ་ཉིད་ཀྱི་ཏིང་ངེ་འཛིན་དང་ལྡན་ཞིང་དེ་ཡི་ཡོན་ཏན་འཐོབ་
བོ་ཐོབ་པར་འགྱུར་རོ། ། ཉི་ཟེར་འགྱེད་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་
ཏན་འཐོབ་བོ་ཐོབ་པར་འགྱུར་རོ། ། ཆུ་ཟླ་འོད་ཀྱི་ཏིང་ངེ་འཛིན་དང་ལྡན་ཞིང་། དེ་
ཡི་ཡོན་ཏན་འཐོབ་བོ་ཐོབ་པར་འགྱུར་རོ། །གློག་གི་སྒྲོན་མེའི་ཏིང་ངེ་འཛིན་དང་ལྡན་
ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྣང་མེད་འོད་གསལ་དབང་
གི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། ཡེ་
ཤེས་དབང་གི་ཏིང་ངེ་འཛིན་དང་ལྡན་ཞིང༌། དེ་ཡི་ཡོན་ཏན་འཐོབ་བོ་ཐོབ་པར་
འགྱུར་རོ། །དག་པ་ཤེལ་སྒོང་ལྟ་བུའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། །སྣང་མེད་དཔེ་ལས་འདས་པའི་ཏིང་ངེ་འཛིན་དང་
ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །མྱུར་མགྱོགས་གློག་གི་ཏིང་
130

མདོ་སྡེ། ཡེ་གཤེན་ཐེག་པའི་མདོ།
ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །དབང་ཆེན་
འདུས་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་
རོ། །ཏིང་ངེ་འཛིན་དེ་དག་དང་ལྡན་ནས། སེམས་ཉིད་སྐྱེ་བ་མེད་པའི་ངང་ལས་སྐྱེ་
བའི་ཆོ་འཕྲུལ་གྱིས། གང་ལ་གང་འདུལ་དེ་ལ་དེར་སྟོན་གྱི་དོན་ཐོབ་ནས། འགྲོ་བ་
སེམས་ཅན་ཐར་པའི་ཁ་ལོ་བསྒྱུར་བའི་ཡོན་ཏན་དང་ལྡན་ནས། འགྲོ་བ་སེམས་ཅན་
གྱི་དཔལ་དུ་འགྱུར་བའོ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་སེམས་
སྒོམ་ནས་བརྩོན་ཞིང་རིག་པར་སྤྱོད་ན། སྐྱེ་མེད་གདོད་ནས་དག་པའི་ཏིང་ངེ་འཛིན་
དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། ཡེ་ཤེས་གདོད་ནས་
དག་པའི་ཏིང་ངེ་འཛིན་དང་ལྡན་ཞིང༌། དེ་ཡི་ཡོན་ཏན་འཐོབ་བོ་ཐོབ་པར་འགྱུར་
རོ། ། ལྟ་བ་གདོད་ནས་དག་པའི་ཏིང་ངེ་འཛིན་དང་ལྡན་ཞིང༌། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། །སྲིད་པ་གདོད་ནས་དག་པའི་ཏིང་ངེ་འཛིན་དང་ལྡན་
ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བསྐལ་པ་གདོད་ནས་དག་པའི་
ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྣང་
བ་གདོད་ནས་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་
པར་འགྱུར་རོ། ། སྐྱེ་མེད་གདོད་ནས་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་
ཡོན་ཏན་འཐོབ་བོ་ཐོབ་པར་འགྱུར་རོ། །མཁའ་ཀློང་གདོད་ནས་དག་པའི་ཏིང་ངེ་
འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །དབྱིངས་ཤེས་
གདོད་ནས་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་
པར་འགྱུར་རོ། ། ཡེ་མ་བྱུང་མ་སྐྱེ་སྐྱེ་བ་མེད་པ་གདོད་ནས་དག་པའི་ཏིང་ངེ་འཛིན་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །དེ་ལྟར་དུ་ཏིང་ངེ་
འཛིན་དེ་དག་དང་ལྡན་ནས་བོན་ཐམས་ཅད་གདོད་ནས་དག་པའི་ངང་། དེ་བཞིན་
དུ་སེམས་ཀྱི་ངོ་བོ་ཡང་གདོད་ནས་དག་པས་གང་དུ་མཛད་པའི་ཕྲིན་ལས་ཐམས་
ཅད་རྣམ་པར་དག་ཅིང་ཡེ་ནས་ཀ་དག་དྲི་མ་མེད་པའི་དོན་ཐོབ་ནས་མ་ཆགས་སྐྱོན་
དང་བྲལ་བའི་ཡོན་ཏན་དང་ལྡན་ཏེ་འགྲོ་བ་སེམས་ཅན་གྱི་དཔལ་དུ་འགྱུར་བའོ། །
དེ་བཞིན་དུ་གཤེན་རབ་གཡུང་དྲུང་སེམས་དཔའ་སེམས་དཔའ་རྣམས་དང་།
གང་ཞིག་རིགས་ཀྱི་བུ་དང་རིགས་ཀྱི་བུ་དག །ཡེ་གཤེན་ཐེག་པའི་བོན་སྒོ་རུ་ཞུགས་
ཤིང་བྱང་ཆུབ་ཀྱི་སེམས་བསྒོམ་ནས་བརྩོན་ཞིང་རིག་པར་སྤྱོད་ན། རྣམ་པར་དག་
པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །
སྲིད་པ་རྣམ་པར་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་
ཐོབ་པར་འགྱུར་རོ། །རང་བཞིན་རྣམ་པར་དག་པའི་ཏིང་ངེ་འཛིན་དང་ལྡན་ཞིང་།
དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བསྐལ་པ་རྣམ་པར་དག་པའི་ཏིང་ངེ་
འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྣང་བ་རྣམ་
པར་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་
འགྱུར་རོ། །སྐྱེ་བ་རྣམ་པར་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། །མཁའ་ཀློང་རྣམ་པར་དག་པའི་ཏིང་ངེ་འཛིན་དང་
ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བོན་ཉིད་རྣམ་པར་དག་
པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །
སྤྲུལ་སྐུ་རྣམ་པར་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་
ཐོབ་པར་འགྱུར་རོ། །ཡེ་ཤེས་རྣམ་པར་དག་པའི་ཏིང་ངེ་འཛིན་དང་ལྡན་ཞིང་། དེ་ཡི་
ཡོན་ཏན་འཐོབ་བོ་ཐོབ་པར་འགྱུར་རོ། །མཁྱེན་པའི་ཡེ་ཤེས་རྣམ་པར་དག་པའི་ཏིང་
132

མདོ་སྡེ། ཡེ་གཤེན་ཐེག་པའི་མདོ།
ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། དེ་ལྟར་ཏིང་
ངེ་འཛིན་དེ་དག་དང་ལྡན་ཞིང་བོན་ཉིད་ཀྱི་ངོ་བོ་ཡེ་ནས་རྣམ་པར་དག་པའི་ངང་།
དེ་བཞིན་དུ་སེམས་ཉིད་ཀྱི་ངོ་བོ་དེ་ཡང་ཡེ་ནས་རྣམ་པར་དག་པ་སྟེ། འཁོར་བའི་
བོན་དང་མྱ་ངན་ལས་འདས་པའི་བོན་ཐམས་ཅད་རྣམ་པར་དག་པའི་དོན་ཐོབ་ནས་
རྣམ་པ་ཐམས་ཅད་མཁྱེན་པའི་ཡོན་ཏན་དང་ལྡན་ཏེ་འགྲོ་བ་སེམས་ཅན་གྱི་དཔལ་དུ་
འགྱུར་བའོ། །
དེ་བཞིན་གཡུང་དྲུང་སེམས་དཔའ་རྣམས་དང་གང་ཞིག་རིགས་ཀྱི་བུ་དང་རིགས་
ཀྱི་བུ་མོ་དག ། ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་སེམས་བསྒོམ་
ནས་བརྩོན་ཞིང་རིག་པར་སྤྱོད་ན། ཡེ་སངས་རྒྱས་པའི་ཏིང་ངེ་འཛིན་དང་ལྡན་ཞིང་།
དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །འགྲོ་བ་ཡེ་སངས་རྒྱས་པར་བསྒོམ་པའི་
ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བསྐལ་
སྲིད་ཡེ་སངས་རྒྱས་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་
པར་འགྱུར་རོ། །བྷ་ག་ཡེ་སངས་རྒྱས་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་
ཏན་འཐོབ་བོ་ཐོབ་པར་འགྱུར་རོ། །མཁའ་ཀློང་དབྱིངས་གསུམ་ཡེ་སངས་རྒྱས་པའི་
ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྲིད་
པའི་བོན་ཉིད་ཡེ་སངས་རྒྱས་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། །དེ་ལྟར་དུ་ཏིང་ངེ་འཛིན་དེ་དག་དང་ལྡན་ནས་བོན་
ཉིད་ཀྱི་ངོ་བོ་ཡེ་ནས་ཡེ་སངས་རྒྱས་པའི་ངང་དེ་བཞིན་དུ་སེམས་ཉིད་ཀྱི་ངོ་བོ་ཡང་
ཡེ་ནས་ཡེ་སངས་རྒྱས་པར་གནས་ཤིང་། ཡེ་ནས་གདོད་མའི་སངས་རྒྱས་ཀྱི་དོན་ཐོབ་
ནས་བདག་དོན་ལྷུན་གྱིས་གྲུབ་ཅིང་གཞན་དོན་མཐའ་རུ་ཕྱིན་པའི་ཡོན་ཏན་དང་
ལྡན་ནས་འགྲོ་བ་སེམས་ཅན་གྱི་དཔལ་དུ་འགྱུར་བའོ། །
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་སེམས་
བསྒོམ་ནས་བརྩོན་ཞིང་རིག་པར་སྤྱོད་ན། མཉམ་ཉིད་རིག་པའི་ཏིང་ངེ་འཛིན་དང་
ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བོན་ཉིད་རིག་པའི་ཏིང་
ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། ཡེ་ཤེས་
རིག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་
རོ། །མཁའ་ཀློང་རིག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་
ཐོབ་པར་འགྱུར་རོ། །སྐྱེ་མེད་རིག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། །མ་རྨོངས་རིག་པའི་ཏིང་ངེ་འཛིན་དང་ལྡན་ཞིང་། དེ་
ཡི་ཡོན་ཏན་འཐོབ་བོ་ཐོབ་པར་འགྱུར་རོ། །གསལ་ཞིང་རིག་པའི་ཏིང་ངེ་འཛིན་དང་
ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྲིད་གསུམ་རིག་པའི་ཏིང་
ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། རྒྱུ་དྲུག་རིག་
པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། ཡེ་
མ་བྱུང་མ་སྐྱེས་སྐྱེ་བ་མེད་པ་རིག་པའི་ཏིང་ངེ་འཛིན་དང་ལྡན་ཞིང༌། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། ། དེ་ལྟར་དུ་ཏིང་ངེ་འཛིན་དེ་དང་ལྡན་ནས་བོན་ཉིད་ཀྱི་
ངོ་བོ་ཡང་ཡེ་ནས་མཉམ་པ་དང་མི་མཉམ་པ་མེད་ཅིང་སེམས་ཉིད་ཀྱང་དེའི་ངང་ལ།
བོན་ཐམས་ཅད་ཀྱི་མཚན་མ་མཉམ་པ་དང་མི་མཉམ་པ་མེད་ཅིང་ཡེ་ནས་མཉམ་
ཉིད་རིག་པའི་དོན་ཐོབ་ནས་མཉམ་ལ་མ་འདྲེས་པ་སོ་སོར་གསལ་བ་རུ་མཁྱེན་པའི་
ཡོན་ཏན་དང་ལྡན་ནས་འགྲོ་བ་སེམས་ཅན་གྱི་དཔལ་དུ་འགྱུར་བའོ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་སེམས་
134

མདོ་སྡེ། ཡེ་གཤེན་ཐེག་པའི་མདོ།
བསྒོམ་ནས་བརྩོན་ཞིང་རིག་པར་སྤྱོད་ན། མཉམ་ཉིད་འོད་གསལ་དུ་འཕྲོ་བའི་ཏིང་
ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ངང་ལ་འོད་
དུ་འཕྲོ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་
རོ། །རང་བཞིན་འོད་དུ་འཕྲོ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། །བདག་ཉིད་འོད་དུ་འཕྲོ་བའི་ཏིང་ངེ་འཛིན་དང་ལྡན་
ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ཡེ་ཤེས་འོད་དུ་འཕྲོ་བའི་ཏིང་ངེ་
འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྲིད་པ་འོད་
དུ་འཕྲོ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་
རོ། །ངང་ལས་ཁྱད་པར་འོད་དུ་འཕྲོ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་
ཏན་འཐོབ་བོ་ཐོབ་པར་འགྱུར་རོ། །རིག་པ་འོད་དུ་འཕྲོ་བའི་ཏིང་ངེ་འཛིན་དང་ལྡན་
ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། ཡེ་ནས་དག་པའི་འོད་དུ་འཕྲོ་
བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ཡེ་
མ་བྱུང་མ་སྐྱེས་སྐྱེ་བ་མེད་པར་གདོད་ནས་དག་པའི་ཏིང་ངེ་འཛིན་དང་ལྡན་ཞིང་།
དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། ། དེ་ལྟར་དུ་ཏིང་ངེ་འཛིན་དེ་དག་དང་
ལྡན་ནས་བོན་ཉིད་ཀྱི་ངོ་བོ་ཡང་ཡེ་ནས་རང་བཞིན་གྱི་འོད་དུ་གསལ་བས་སེམས་
ཉིད་ཀྱི་དཀྱིལ་འཁོར་ཡང་ཉི་མའི་འོད་ལྟར་ཡོངས་ལ་སྙོམས་ཤིང་ཚད་མེད་པ་བཞི་
དང་ལྡན་པའི་དོན་ཐོབ་སྟེ་འགྲོ་དྲུག་གི་སེམས་ཅན་ཐར་པར་འདྲེན་པའི་ཡོན་ཏན་
དང་ལྡན་ནས་འགྲོ་བ་སེམས་ཅན་གྱི་དཔལ་དུ་འགྱུར་བའོ། ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་སེམས་
བསྒོམ་ནས་བརྩོན་ཞིང་རིགས་པར་སྤྱོད་ན་འོད་ཟེར་དག་པའི་ཏིང་ངེ་འཛིན་དང
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྣང་སྲིད་འགྲོ་བ་སྒྲོལ་
བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ང་
བདག་ཆད་པ་བསལ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་
ཐོབ་པར་འགྱུར་རོ། །རང་བཞིན་འཕོ་འགྱུར་མེད་པའི་ཏིང་ངེ་འཛིན་དང་ལྡན་ཞིང་།
དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ཡོངས་སུ་རྣམ་པར་དག་པའི་ཏིང་ངེ་
འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྲིད་གསུམ་
འགྲོ་བ་འདྲེན་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་
འགྱུར་རོ། །ཁམས་གསུམ་ཁ་ལོ་བསྒྱུར་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་
ཏན་འཐོབ་བོ་ཐོབ་པར་འགྱུར་རོ། །ཡེ་ནས་གཤེགས་བཞུགས་མི་མངའ་བའི་ཏིང་
ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །གདོད་
ནས་མི་གཡོ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་
འགྱུར་རོ། །དེ་ལྟར་དུ་ཏིང་ངེ་འཛིན་དེ་དག་དང་ལྡན་ནས་བོན་ཉིད་ཀྱི་ངོ་བོ་ཡང་
ཡེ་ནས་འོད་ཟེར་དག་པའི་ངང་ལས་སེམས་ཉིད་ཀྱང་དེའི་ཀློང་དུ་ཤེས་བྱའི་དཀྱིལ་
འཁོར་ཡེ་ནས་སྒྲིབ་པ་མེད་པར་རྒྱས་ཤིང་རིག་པ་གསལ་བ། སྟོབས་དང་ལྡན་པ།
རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སྐྱེས་བུ་འདུལ་བ། འགྲོ་
བ་འདྲེན་པ། ཁ་ལོ་བསྒྱུར་བའི་དོན་འཐོབ་པ་སྟེ། གཞན་དང་འགྲན་ཟླ་བྲལ་བའི་
ཡོན་ཏན་དང་ལྡན་ནས། འགྲོ་བ་སེམས་ཅན་གྱི་དཔལ་ཏུ་འགྱུར་བའོ། །
དེ་བཞིན་དུ་གཡུང་དྲུང་སེམས་དཔའ་རྣམས། གང་ཞིག་རིགས་ཀྱི་བུ་དང་རིགས་
ཀྱི་བུ་མོ་དག ། ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་སེམས་བསྒོམ་
ནས་བརྩོན་ཞིང་རིག་པར་སྤྱོད་ན། སྟོང་པ་ཉིད་ཀྱི་ཏིང་ངེ་འཛིན་དང་ལྡན་ཞིང་། དེ་
ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྟོང་པ་ཆེན་པོའི་ཏིང་ངེ་འཛིན་དང་ལྡན་
136

མདོ་སྡེ། ཡེ་གཤེན་ཐེག་པའི་མདོ།
ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །དོན་དམ་དཔེ་ལས་འདས་པའི་
ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ཚིག་
དང་ཡི་གེ་ལས་འདས་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་
ཐོབ་པར་འགྱུར་རོ། ། སྒྲ་དང་སྐད་ལས་འདས་པའི་ཏིང་ངེ་འཛིན་དང་ལྡན་ཞིང་། དེ་
ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བརྗོད་དང་བྲལ་བའི་ཏིང་ངེ་འཛིན་དང་
ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །བསམ་ལས་འདས་པའི་
ཏིང་ངེ་འཛིན་དང་ལྡན་ཞིང༌། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ཡི་གེ་
བྲལ་བའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་པོ་ཐོབ་པར་འགྱུར་
རོ། །དོན་ཉིད་སྟོང་པར་རྟོགས་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
འཐོབ་བོ་ཐོབ་པར་འགྱུར་རོ། ། ཡེ་སངས་རྒྱས་པའི་ཏིང་ངེ་འཛིན་དང་ལྡན་ཞིང་། དེ་
ཡི་ཡོན་ཏན་འཐོབ་བོ་ཐོབ་པར་འགྱུར་རོ། །དེ་ལྟར་དུ་ཏིང་ངེ་འཛིན་དེ་དག་དང་
ལྡན་ནས་བོན་ཉིད་ཀྱི་ངོ་བོ་ཡང་ཡེ་ནས་མ་བཅོས་པའི་ཐིག་ལེ་གཅིག་ལ་གནས་ཤིང་
སེམས་ཉིད་ཀྱི་ངོ་བོ་ཡང་དེ་བཞིན་ཉིད་དུ་གནས་པའི་དོན་ཐོབ་སྟེ་སྟོང་ཉིད་སྙིང་རྗེའི་
རང་བཞིན་ཅན་གྱི་ཡོན་ཏན་དང་ལྡན་ནས་འགྲོ་བ་སེམས་ཅན་གྱི་དཔལ་དུ་འགྱུར་
བའོ། ། དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །ཡེ་གཤེན་ཐེག་པའི་བོན་སྒོ་རུ་ཞུགས་ཤིང་བྱང་ཆུབ་ཀྱི་
སེམས་བསྒོམ་ནས་བརྩོན་ཞིང་རིག་པར་སྤྱོད་ན། དཔེ་ལས་སྤྲུལ་པའི་ཏིང་ངེ་འཛིན་
དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །དོན་ལས་སྤྲུལ་པའི་
ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །རྟགས་
ལས་སྤྲུལ་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་
འགྱུར་རོ། །འབྲས་བུ་ལས་སྤྲུལ་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འཐོབ་བོ་ཐོབ་པར་འགྱུར་རོ། །རྒྱུ་ལས་སྤྲུལ་པའི་ཏིང་ངེ་འཛིན་དང་ལྡན་ཞིང་། དེ་
ཡི་ཡོན་ཏན་འཐོབ་བོ་ཐོབ་པར་འགྱུར་རོ། །འགྲོ་བ་དྲང་ལས་སྤྲུལ་པའི་ཏིང་ངེ་འཛིན་
དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །ཐུགས་རྗེ་སྤྲུལ་པའི་
ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་རོ། །སྤྲུལ་པ་
འགྱེད་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་པར་འགྱུར་
རོ། །མཐའ་མ་རིག་པའི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་བོ་ཐོབ་
པར་འགྱུར་རོ། །ཐིག་ལེ་ངང་གི་ཏིང་ངེ་འཛིན་དང་ལྡན་ཞིང་། དེ་ཡི་ཡོན་ཏན་འཐོབ་
བོ་ཐོབ་པར་འགྱུར་རོ། །དེ་བཞིན་དུ་ཏིང་ངེ་འཛིན་དེ་དག་དང་ལྡན་ནས་བོན་ཐམས་
ཅད་སེམས་ཉིད་ཀྱི་ངང་ལས་མ་བྱུང་བ་གང་ཡང་མེད་ཅིང་གང་དུ་མཛད་པའི་ཕྲིན་
ལས་ལ་ཐོགས་པ་མེད་པ་གང་དུ་ཡང་བསྒྱུར་དུ་བཏུབ་པའི་དོན་ཐོབ་སྟེ་ལས་བཞི་
མཐའ་རུ་ཕྱིན་པའི་དོན་དང་ཡོན་ཏན་ལྡན་ནས་འགྲོ་བ་སེམས་ཅན་གྱི་དཔལ་དུ་
འགྱུར་བའོ། ། །
དེ་བཞིན་དུ་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་
ཡེ་གཤེན་ཐེག་པའི་བོན་སྒོར་ཞུགས་ཤིང་བྱང་ཆུབ་ཀྱི་སེམས་རིན་པོ་ཆེའི་དོན་བསྒོམ་
ནས་སེམས་ལ་སེམས་སུ་མ་མཆིས་ཏེ། སེམས་ལ་སེམས་ཀྱི་རང་བཞིན་འོད་གསལ་
བའི་རྒྱུ་ལས་ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་དང་ལྡན་པར་འབྱུང་སྟེ་བླ་ན་
མེད་པ་ཡང་དག་པར་རྫོགས་པའི་ཐེག་པ་ཆེན་པོའི་ས་ལ་ལ་བཟླ་སྟེ་རྒྱུ་དང་འབྲས་
བུ་གཉིས་སུ་མེད་ཅིང་གཉིས་སུ་བྱར་མེད་དོ། །སོ་སོར་མ་ཡིན་ཐ་མི་དད་པར་གྲུབ་
ཅིང་རྟོགས་ཏེ། འགྲོ་བ་སེམས་ཅན་གྱི་དོན་དུ་ཉག་གཅིག་བྱང་ཆུབ་ཀྱི་དོན་དམ་ལ་
ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་མངའ་བ་ལས་ཉིང་ལག་སུམ་བརྒྱ་དྲུག་ཅུ་
རུ་སྤྲོས་ཏེ་དེ་དག་སྤྲུལ་པའི་སྐུ་མཆོག །འགྲོ་བ་འདྲེན་པའི་སྟོན་པ། ཐབས་ལ་མཁས་
138

མདོ་སྡེ། ཡེ་གཤེན་ཐེག་པའི་མདོ། །
པ། ཐུགས་རྗེ་ལྡན་པ། གཏོ་ཆེ་བ། དཔྱད་རིང་བ། དཔེ་ཡོངས་སུ་ཚོགས་པ། བཀའ་
རྒྱ་ཆེ་བ། ལུང་གྲངས་མང་བ། མན་ངག་མདོར་བསྡུས་པ། འགྲོ་བའི་མགོན་དུ་གྱུར་
པ། སེམས་ཅན་གྱི་དཔལ་དུ་ཆེ་བར་གྱུར་པ། ཐབས་དང་ཐུགས་རྗེ་རྣམ་པ་སྣ་ཚོགས་
ཀྱིས་འགྲོ་བ་འདུལ་བར་འགྱུར་རོ། །དེ་དག་ཀྱང་ཐུགས་རྗེ་རྒྱུན་ཐག་ངང་བསྲིང་
ནས་སེམས་ཅན་ཉོན་མོངས་པ་རྣམས་འཁོར་བ་ལས་ཐར་པར་སྒྲོལ་ཞིང་བོན་ཉིད་ཀྱི་
དབྱིངས་སུ་འཁོད་དོ། །བདག་གི་དོན་ཡོངས་སུ་ལྷུན་གྱིས་གྲུབ་ཅིང་གཞན་གྱི་དོན་
མཐའ་རུ་ཕྱིན་པར་འགྱུར་རོ། །མཐར་ཡང་ཕྱག་རྒྱ་ཆེན་པོར་དཀྱིལ་འཁོར་རྫོགས་པའི་
ངང་དུ་མཉམ་མོ། །དེའི་ཕྱིར་ན། གཤེན་རབ་གཡུང་དྲུང་སེམས་དཔའ་རྣམས་དང་།
རིགས་ཀྱི་བུ་དང་རིགས་ཀྱི་བུ་མོ་དག །ཐེག་པ་ཆེན་པོ་འདི་དག་ལ། མོས་པར་བྱའོ། །
བརྩོན་པར་བྱའོ། །བསྒོམ་པར་བྱའོ། །བསྒྲུབ་པར་བྱའོ། །ཕུད་དུད་དུ་བྱའོ། །ནན་
ཏན་དུ་བྱའོ། །དགེ་བའི་རྩ་བ་རྒྱ་ཆེ་རུ་འཕེལ་བར་བྱའོ། །དེས་ན་འདི་ཡི་དོན་དང་
ཡོན་ཏན་ནི། དཔེར་ན་ནམ་མཁའ་དང་འདྲ་སྟེ་མཐའ་ཡས་པའོ། །མཁའ་ལ་ཉི་
མ་ཤར་བ་དང་འདྲ་སྟེ་ཚད་མེད་པའོ། །ས་གཞི་དང་འདྲ་སྟེ་རྒྱ་ཆེ་བའོ། །རྩི་ཤིང་
ནགས་ཚལ་དང་འདྲ་སྟེ་ཕུན་སུམ་ཚོགས་པའོ། །ཞེས་བཀའ་སྩལ་ནས། འཁོར་དུ་
གཏོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་དང་།
ལྷ་དང་། ཀླུ་དང༌། མི་དང༌། ལྷ་མ་ཡིན་དང༌། ལྟོ་འཕྱེ་དང་། གྲུལ་བུམ་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་
གསུངས་པ་ལ་མངོན་པར་བསྟོད་དོ། །སྟོན་པ་འཁོར་དང་བཅས་པ་རྣམས་ཀྱང་
སླར་འོལ་མོ་གླིང་ཆེན་གྱི་རྒྱལ་ས་བར་པོ་སོ་བརྒྱད་དུ་གཤེགས་སོ། །སླད་ན་ཡེ་གཤེན་
གཙུག་ཕུད་ལས་སོགས་འཁོར་དུ་གཏོགས་པ་རྣམས་ཀྱིས་ཀྱང་ཚད་མེད་བྱང་ཆུབ་ཀྱི་
གླིང་དང་། རི་བོ་གངས་གླིང་ཁྲོད་ཀྱི་དགོན་པ་རུ་ཐེག་པ་བརྒྱད་པ་ཡེ་གཤེན་གྱི་བོན་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འཁོར་བསྐོར་རོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་
བའི་མདོ་ལས་སྟོན་པས་ཐེག་པ་བརྒྱད་པ་ཡེ་གཤེན་གྱི་བོན་གཏན་ལ་ཕབས་པའི་ལེའུ་
སྟེ་བཅོ་ལྔ་པའོ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག
140

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བླ་མེད་ཀྱི་
ཐེག་པའི་དོན་གཏན་ལ་ཕབ་པའི་
མདོ་བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་སང་མུ་ཡེ་ཁྲི་དཀར་གསལ། གང་ཟག་
མི་ཡི་སྐད་དུ་ན། སྟོན་པས་ཐེག་པ་དགུ་པ་བླ་མེད་ཀྱི་དོན་གཏན་ལ་ཕབ་པའི་མདོ།
རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། རྒྱལ་པོའི་གྲོང་ཁྱེར་ཆེན་
པོ་ཡངས་པ་ཅན་དུ་བཞུགས་ནས། ཐུགས་ལས་སྤྲུལ་པའི་རྨ་ལོ་དང༌། གསུང་ལས་
སྤྲུལ་པའི་གཡུ་ལོ་དང་། བློན་པོ་དང་། དེད་དཔོན་རིག་པ་ཅན་རྣམས་དང་། འཁོར་
མང་པོ་དང༌། རོལ་མོའི་ཚོགས་རྣམས་དང་བཅས་ནས། གནས་མཆོག་དམ་པ་འོལ་
མོ་གླིང་ཆེན་གྱི་ནུབ་ཕྱོགས། མི་གཡོ་བསམ་གཏན་གྱི་གླིང་ལ་བྱོན་ནས། གཤེན་གྱི་
ཕོ་བྲང་ཆེན་པོ་དགུ་ཁྲི་གླིང་མཁར་གྱི་དབུས་སུ་བཞུགས་ཏེ། དེ་ནས་ཡང་གསེར་གྱི་
འཁོར་ལོ་དགུ་བརྩིགས་ཀྱི་གདན་ལ་མཚན་དང་ལྡན་པའི་སྐྱེས་བུ་སོ་སོའི་མཐོང་ཡུལ་
དུ་སྐུ་མདོག་སྣ་ཚོགས་སུ་སྣང་ཞིང་། ཁ་དོག་སྣ་བརྒྱད་འོད་དུ་འབར་བ། དབུ་ལ་
དབང་གི་ཟེའུ་སྲོག་དང་། སྐུ་ལ་ཟ་འོག་གི་འགྱིང་བེར་དང་། ལྗང་སྨྲིག་གི་ཐོག་རལ་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནི་གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས་ནས། སྐྱེས་བུ་ཆེན་པོ་མཚན་
བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུས་བརྒྱན་པ། ཐུགས་
ལས་གསལ་བའི་འོད་ཟེར་ཕྱོགས་བཅུར་འཕྲོ་བ། ཀུན་ནས་གང་བའི་དཀྱིལ་འཁོར་
གྱིས་ལྷ་མིའི་གཟི་མདངས་དང་འོད་ཟེར་འཕྲོ་བ་དེ་ལྟ་བུའི་སྐུ་རུ་བཞུགས་སོ། །
དེ་ཡང་འཁོར་གྱི་དམ་པ་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས་དང་ཐབས་ཅིག་ཏུ་བཞུགས་ཏེ། གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཐུགས་ལས་སྤྲུལ་པའི་རྨ་ལོ་གཙུག་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གསུང་
ལས་སྤྲུལ་པའི་གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། ཉིད་ལས་མི་ཞན་པའི་འཁོར་ཚད་མེད་འོད་
ལྡན་གྱི་སྤྲུལ་པ་ཚད་མེད་གཙུག་ཕུད་ཅན་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡིད་ལས་སྤྲུལ་པའི་ཡེ་གཤེན་
གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཉིད་ལས་སྤྲུལ་པའི་ལྷའི་གཤེན་པོ་གསང་བ་འདུས་པ་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འདུར་གཤེན་གཙུག་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་
བོན་སྟག་ལྷ་མེ་འབར་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། སྣང་གཤེན་གཙུག་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཕྱྭ་གཤེན་
142

མདོ་སྡེ། བླ་མེད་ཐེག་པའི་མདོ། ༼ང༽
གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ཡེ་ཤེས་ཐིག་ལེ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། འོད་མ་རིང་བསྲེལ་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་
པ་འཇམ་དཔལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། སྤང་ལ་གནམ་གཤེན་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བདུད་རྩི་རྒྱུན་མེད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བདེ་བ་དོན་རྒྱས་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། གསལ་བ་འོད་ལྡན་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཐིག་ལེ་དོན་རྒྱས་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ནམ་མཁའ་སྐྱོལ་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། བྱམས་པ་མྱ་ངན་མེད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡིད་
བཞིན་བདེ་མཆོག་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། དབང་དོན་གྲུབ་པ་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷའི་གཤེན་པོ་གཡུང་
དྲུང་འོད་གསལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ལྷའི་བུ་བློ་གྲོས་རབ་ཏུ་བརྟན་པ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷའི་བུ་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
Eདཔལ་མཆོག་བཟང་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། ལྷའི་བུ་ཡིད་བཞིན་དབང་ཕྱུག་དང་ཐབས་ཅིག་
ཏུ་བཞུགས་སོ། ། །
གཞན་ཡང་ལྷ་ཡི་དབང་པོ་ཚངས་པ་དང་ཐབས་ཅིག་ཏུ་བཞུགས་སོ། །ལྷ་ཡི་
དབང་པོ་བརྒྱ་བྱིན་དང་ཐབས་ཅིག་ཏུ་བཞུགས་སོ། ། ལྷ་ཡི་གཙོ་བོ་ལྷ་ཆེན་མ་ཧཱ་དེ་བ་
དང་ཐབས་ཅིག་ཏུ་བཞུགས་སོ། ། ལྷ་ཡི་རྗེ་བོ་ཁྱབ་འཇུག་ཆེན་པོ་དང་ཐབས་ཅིག་ཏུ་
བཞུགས་སོ། ། ལྷ་ཡི་དེད་དཔོན་ལྷ་ཆེན་དཔལ་འབར་དང་ཐབས་ཅིག་ཏུ་བཞུགས་སོ།
གཞན་ཡང་ལྷ་མིན་གྱི་རྒྱལ་པོ་ཐགས་བཟང་རིང་སྐྱེས་དང་ཐབས་ཅིག་ཏུ་བཞུགས་སོ།
ལྷ་མིན་གྱི་རྒྱལ་པོ་གྷན་དྷ་སླག་ཆེན་དང་ཐབས་ཅིག་ཏུ་བཞུགས་སོ། །ལྷ་མིན་གྱི་རྒྱལ་
པོ་གོ་ཆ་འཛིན་དང་ཐབས་ཅིག་ཏུ་བཞུགས་སོ། །གཞན་ཡང་མི་ཡི་དབང་པོ་འདོད་
པ་དགུ་འགྱུར་དང་ཐབས་ཅིག་ཏུ་བཞུགས་སོ། །མི་ཡི་རྒྱལ་པོ་འཁོར་ལོ་དབང་བསྒྱུར་
དང་ཐབས་ཅིག་ཏུ་བཞུགས་སོ། །མི་ཡི་རྒྱལ་པོ་སྨྲ་མི་ལེགས་ལྡན་དང་ཐབས་ཅིག་ཏུ་
བཞུགས་སོ། ། མི་འམ་ཅི་ཡི་རྒྱལ་པོ་ལྗོན་པ་རྟ་མགོ་ཅན་དང་ཐབས་ཅིག་ཏུ་བཞུགས་
སོ། །གཞན་ཡང་ཀླུ་ཡི་རྒྱལ་པོ་དགའ་བོ་དང་ཐབས་ཅིག་ཏུ་བཞུགས་སོ། ། ཀླུ་ཡི་རྒྱལ་
པོ་འཇོག་པོ་དང་ཐབས་ཅིག་ཏུ་བཞུགས་སོ། །ཀླུ་ཡི་རྗེ་བོ་གཙུག་ན་རིན་ཆེན་དང་
ཐབས་ཅིག་ཏུ་བཞུགས་སོ། །ཀླུ་ཡི་དེད་དཔོན་སྟོབས་ལྡན་གཟི་ཆེན་དང་ཐབས་ཅིག་
ཏུ་བཞུགས་སོ། །གཞན་ཡང་གཉན་གྱི་རྒྱལ་པོ་གསལ་བ་འོད་ལྡན་དང་ཐབས་ཅིག་ཏུ་
བཞུགས་སོ། ། ས་བདག་གི་རྒྱལ་པོ་ཁྱབ་པ་དབང་ཆེན་དང་ཐབས་ཅིག་ཏུ་བཞུགས་
སོ། །ས་ཡི་ལྷ་མོ་བརྟན་མ་དང་ཐབས་ཅིག་ཏུ་བཞུགས་སོ། །གནོད་སྦྱིན་གྱི་རྒྱལ་པོ་
གང་བ་བཟང་པོ་དང་ཐབས་ཅིག་ཏུ་བཞུགས་སོ། །གནོད་སྦྱིན་གྱི་རྒྱལ་པོ་ནོར་བཟང་
དཔལ་བཟང་དང་ཐབས་ཅིག་ཏུ་བཞུགས་སོ། །གནོད་སྦྱིན་གྱི་རྒྱལ་པོ་ཆུ་དབང་
144

༼ང༽
མདོ་སྡེ། བླ་མེད་ཐེག་པའི་མདོ།
དཔལ་བཟང་དང་ཐབས་ཅིག་ཏུ་བཞུགས་སོ། །གཞན་ཡང་ལྷ་དང་ལྷ་མ་ཡིན་དང་།
མི་དང་མི་མ་ཡིན་དང༌། ཀླུ་དང་། གཉན་དང༌། ས་བདག་དང་། ལྟོ་འཕྱེ་དང༌།
གྲུལ་བུམ་དང་། ཤ་ཟན་དང༌། སྲིན་པོ་དང༌། རོ་ལངས་དང་། མཁའ་འགྲོ་མ་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་གྱི། ཕྱི་འཁོར་དང༌། ནང་
འཁོར་བསམ་གྱིས་མི་ཁྱབ་པ་དང་ཐབས་ཅིག་ཏུ་བཞུགས་སོ། །
དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ་རྣམས་དང་། གནས་དེར་ཚོགས་པ་རྣམས་ཀྱིས་སྟོན་པ་ལ་བླ་ན་
མེད་པའི་མཆོད་པ་ནམ་མཁའི་མཐའ་དང་མཉམ་པ་ཡོངས་སུ་གཏོང་བའི་སྤྲིན་ཞེས་
བྱ་བ་བཤམས་ནས་ཕུལ་ཏེ། དེ་ཡང་མཆོད་པ་ཐམས་ཅད་ཀྱི་སྔོན་དུ་འགྲོ་བ། ལྷ་ཡི་
ཁྱེའུ་དང་བུ་མོ་རྣམས་ཀྱིས། དར་དཀར་གྱི་གཡབ་མོ་དང་། མཚལ་སྤོས་ཀྱི་དུད་པ་
དང་། གཙང་མའི་ཁྲུས་ཆབ་ཁྱེར་རོ། །དེ་ནས་དེ་ཡི་རྗེས་སུ། ལ་ལ་ཞིག་ནི་ལྷ་ཡི་དར་
འཕྱར་རོ། ། ལ་ལ་ཞིག་ནི་ལྷ་ཡི་དུང་འབུད་དོ། ། ལ་ལ་ཞིག་ནི་ལྷ་ཡི་རྔ་བརྡུང་ངོ༌། ། ལ་
ལ་ཞིག་ནི་ལྷ་ཡི་གཤང་དཀྲོལ་ལོ། །ལ་ལ་ཞིག་ནི་ལྷ་ཡི་གླིང་བུ་འབུད་དོ། ། ལ་ལ་ཞིག་
ནི་ལྷ་ཡི་པི་ཝང་དཀྲོལ་ལོ། ། ལ་ལ་ཞིག་ནི་ལྷ་ཡི་ཏམ་བུ་ར་འབུད་དོ། །ལ་ལ་ཞིག་ནི་
ལྷ་ཡི་གར་བྱེད་དོ། ། ལ་ལ་ཞིག་ནི་ལྷ་ཡི་བྲོ་བརྡུང་ངོ༌། །ལ་ལ་ཞིག་ནི་ལྷ་ཡི་ཤོན་འཁྲབ་
བོ། ། ལ་ལ་ཞིག་ནི་ལྷ་ཡི་སྒོང་བསྒྱུར་རོ། །ལ་ལ་ཞིག་ནི་ལྷ་ཡི་སྒོང་སྤོར་རོ། །ལ་ལ་ཞིག་
ནི་ལྷ་ཡི་གླུ་དབྱངས་བསྒྱུར་རོ། །ལ་ལ་ཞིག་ནི་ལྷ་ཡི་མར་མེ་འབུལ་ལོ། །ལ་ལ་ཞིག་
ནི་སྤོས་མེ་བལྟམ་མོ། ། ལ་ལ་ཞིག་ནི་ལྷ་ཡི་ཚན་ཆབ་འབུལ་ལོ། ། ལ་ལ་ཞིག་ནི་ལྷ་ཡི་
ཞལ་ཟས་འབུལ་ལོ། །ལ་ལ་ཞིག་ནི་ལྷ་ཡི་མེ་ཏོག་འབུལ་ལོ། ། ལ་ལ་ཞིག་ནི་ལྷ་ཡི་ཁྱེའུ་
འབུལ་ལོ། །ལ་ལ་ཞིག་ནི་ལྷ་ཡི་བུ་མོ་འབུལ་ལོ། ། ལ་ལ་ཞིག་ནི་ལྷ་ཡི་ཅང་ཤེས་རྟ་ཕོ་
འབུལ་ལོ། ། ལ་ལ་ཞིག་ནི་ལྷ་ཡི་དུང་གི་གླང་པོ་འབུལ་ལོ། །ལ་ལ་ཞིག་ནི་འདོད་འཇོའི་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བ་མོ་འབུལ་ལོ། ། ལ་ལ་ཞིག་ནི་འདོད་འབྱུང་མ་ཧེ་འབུལ་ལོ། །ལ་ལ་ཞིག་ནི་ལྷབ་ལྷུབ་
ཀྱི་ན་བཟའ་འབུལ་ལོ། །ལ་ལ་ཞིག་ནི་འབྲུ་ཡི་ཕུང་པོ་འབུལ་ལོ། ། ལ་ལ་ཞིག་ནི་རིན་
པོ་ཆེའི་གྲམ་ཁྲོད་འབུལ་ལོ། ། ལ་ལ་ཞིག་ནི་སྨན་གྱི་སྡོང་པོ་འབུལ་ལོ། ། ལ་ལ་ཞིག་ནི་
ལུས་ཀྱི་རྒྱན་ཆ་ཆ་བྱད་འབུལ་ལོ། ། ལ་ལ་ཞིག་ནི་འཁོར་དང་ལོངས་སྤྱོད་འབུལ་ལོ། །
ལ་ལ་ཞིག་ནི་ཡུལ་ཞིང་བང་ཁང་འབུལ་ལོ། །དེ་ལྟར་མཆོད་པའི་ཡོ་བྱད་དཔག་ཏུ་
མེད་པ་ཕུལ་ནས་ཀུན་གྱི་རོལ་མོ་དང་གླུ་གར་བསྒྱུར་བས། འཇིག་རྟེན་གྱི་ཁམས་ཀྱང་
གཡོའོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་
ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་
རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལས་གསལ་བའི་འོད་མང་
པོ་ཤར་རོ། །བར་སྣང་ལས་སྒྲ་སྙན་པ་མང་པོ་གྲགས་སོ། །ས་གཞི་ལས་མཛེས་པའི་
མེ་ཏོག་མང་པོ་སྐྱེས་སོ། །དེ་ལས་སེམས་ཅན་ལྟ་བ་ཅན་རྣམས་ནི་ཤིན་ཏུ་ཡང་སྤྲོ་བ་
སྐྱེས་སོ། ། ལྟ་བ་དམན་པ་ཐམས་ཅད་ནི་རབ་ཏུ་ཡང་འཇིགས་ཤིང་སྐྲག་གོ །དེའི་ཚེ་
སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། ཕོ་བྲང་དགུ་ཁྲི་གླིང་མཁར་
གྱི་དབུས་སུ། ཐེག་པ་དགུ་པ་བླ་མེད་ཀྱི་བོན་གཏན་ལ་དབབ་པར་དགོངས་ཏེ། རིན་
པོ་ཆེའི་ཁྲི་ལ་ཁྲི་རྐང་བརྒྱད་དང་ལྡན་པ། ཁྲི་རྨང་བརྒྱད་དུ་ཤེལ་གྱི་སེང་གེ་བརྒྱད་
བསྣོལ་པ། དེ་ཡི་སྟེང་དུ་གསེར་གྱི་འཁོར་ལོ་རྩིབས་སྟོང་དང་ལྡན་པ། དགུ་བརྩེགས་
ཀྱི་གདན་ལ་བཞུགས་ཏེ། སྐུ་ཞབས་ཀྱི་མཐིལ་རིམ་དང༌། ལྟེ་བའི་ཀློང་རུམ་དང་།
ཐུགས་ཀྱི་དང་གོང་དང་། མགུར་གྱི་གསང་གོང་དང༌། ཕྱག་གི་སོར་མོ་དང༌། ཡན་
ལག་གི་ལྷུ་ཚིགས་དང༌། ཞལ་གྱི་དཀྱིལ་འཁོར་དང་། དཔྲལ་བའི་དབྱེས་རུམ་དང༌།
ལྟག་པའི་རྒྱས་རམ་དང༌། སྤྱི་བོའི་གཙུག་རུམ་དང་། བ་སྤུའི་བུ་ག་རྣམས་ནས་ཀྱང་།
འོད་ཟེར་གྱི་སྤྲོ་བསྡུ་བཀྱེ་བར་མཛད་དེ། དེ་ལ་ཡང་འོད་ཟེར་ཁ་དོག་རྣམ་པ་བརྒྱད་
146

༼ང༽
མདོ་སྡེ། བླ་མེད་ཐེག་པའི་མདོ།
དང་ལྡན་པ། དཀར་ཞིང་འཚེར་བ་མན་ཤེལ་གྱི་མདོག་ལྟ་བུ་དང་། དམར་ལ་དྭངས་
པ་བྱུ་རུའི་མདོག་ལྟ་བུ་དང་། མཐིང་ལ་སྔོ་བ་བཻཌཱུརྱ་སྔོན་པོ་གཡུ་འོད་ཀྱི་མདོག་ལྟ་
བུ་དང་། གསེར་མདོག་བཙོ་མ་ལྟ་བུའི་འོད་དང་། གཡུ་མདངས་བཻཌཱུརྱ་ལྗང་གུའི་
མདོག་ལྟ་བུ་དང༌། ལྗང་གུ་མན་ཤེལ་གྱི་མདོག་ལྟ་བུ་དང༌། དམར་སེར་ཉི་མའི་
དཀྱིལ་འཁོར་ལྟ་བུ་དང༌། དམར་ལྗང་ཏིང་མུར་གལ་གྱི་མདོག་ལྟ་བུ་དང་། ཁ་དོག་
རྣམ་པ་བརྒྱད་པོ་དེ་དག་ལ་ཡང་། ཁ་དོག་རྣམ་པ་སྣ་ཚོགས་སུ་མཉམ་ལ་མ་འདྲེས་
ཤིང༌། སོ་སོར་གསལ་བ། སྟོང་ཕྲག་བྱེ་བ་ཕྲག་བརྒྱ་དང་། ཁྲི་ཕྲག་དྲུག་ཅུ་དྲུག་ཅུར་
སྤྲོ་ཞིང་བཀྱེ་བས་སྟོང་གསུམ་གྱི་སྟོང་ཆེན་པོ། དེ་དག་ཕར་འདས་པའི་སྟོང་གསུམ་
གྱི་འཇིག་རྟེན་རྣམས་ཀྱང༌། སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །དེ་ཡིས་
སེམས་ཅན་ཉོན་མོངས་པ་རྣམས་ཀྱི་སྡུག་བསྔལ་དང་ཉོན་མོངས་པ་སངས་པར་གྱུར་
ཏེ། དམྱལ་བ་རྣམས་ཀྱང་ཚ་གྲང་གི་སྡུག་བསྔལ་དང་བྲལ་ཏེ། དར་ཅིག་བྱམས་པ་
ཆེན་པོའི་ངང་ལ་གནས་པར་གྱུར་ཏོ། །ཡི་དྭགས་རྣམས་ཀྱང་བཀྲེས་སྐོམ་གྱི་སྡུག་
བསྔལ་དང་བྲལ་ནས། དར་ཅིག་བཀྲེས་ཤིང་སྐོམས་པ་སེལ་ཏེ་ཚིམ་པར་གྱུར་ཏོ། །
བྱོལ་སོང་རྣམས་ཀྱང་གླེན་ལྐུགས་ཀྱི་སྡུག་བསྔལ་དང་བྲལ་ནས། དར་ཅིག་རྨུགས་པ་
དང་འཐིབས་པ་སངས་པར་གྱུར་ཏོ། ། མི་རྣམས་ཀྱང་བྲེལ་ཕོངས་ཀྱི་སྡུག་བསྔལ་དང་
བྲལ་ནས། དར་ཅིག་འདོད་པ་ཚིམ་པར་གྱུར་ཏོ། །ལྷ་མ་ཡིན་རྣམས་ཀྱང་འཐབ་རྩོད་
ཀྱི་སྡུག་བསྔལ་དང་བྲལ་ནས། དར་ཅིག་ཞི་བདེའི་ངང་ལ་གནས་པར་གྱུར་ཏོ། །ལྷ་
རྣམས་ཀྱང་ལེ་ལོའི་སྡུག་བསྔལ་དང་བྲལ་ནས། དར་ཅིག་དགེ་བའི་ལས་ལ་བརྩོན་
པར་གྱུར་ཏོ། །གཞན་ཡང་འཇིག་རྟེན་གྱི་ཁམས་རྣམས་སུ་དགེ་རྟགས་དུ་མ་འཕེལ་ཏེ།
ཞིང་ཁམས་ཐམས་ཅད་བཀྲ་ཤིས་པ་དང༌། དཔལ་ཆེ་བ་དང་། ལོ་ལེགས་པ་དང་།
གནམ་ལ་ཉི་ཟླའི་འོད་མདངས་གསལ་བ་དང་། ས་ལ་རྩི་ཏོག་གི་བཀྲག་མདངས་མ་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཡལ་བ་དང་། བར་དུས་བཞི་རྒྱལ་མོའི་ཆ་སྙོམས་པ་ལས་སོགས་པ་སྟེ། ངོ་མཚར་ཆེ་
བའི་རྟགས་རྣམས་བྱུང་ངོ༌། །འོད་ཟེར་དེ་དག་སླར་འདུས་པ་ལས་སྟོན་པའི་ཐུགས་ལ་
གསལ་བའི་འོད་ཚོན་གང་དུ་གྱུར་ཏེ། མུ་མེད་ནམ་མཁའ་ཡངས་པའི་ཏིང་ངེ་འཛིན་
ཞེས་བྱ་བ་མ་བཅོས་ཡོངས་ལ་ཁྱབ་པ་སྤྲོས་པའི་མཚན་མ་དང་བྲལ་བ། རྟག་པ་དང་
ཆད་པའི་མཐའ་གང་གིས་མཐའ་མ་རེག་པ། ཐོག་མ་དང་ཐ་མ་མེད་པ། དེ་བཞིན་
ཉིད་ཀྱི་ཏིང་ངེ་འཛིན་ལ་སྙོམས་པར་བཞུགས་སོ། །
༧ དེའི་ཚེ་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་དྲུག་སྟོང་
ལྔ་བརྒྱའི་ནང་ནས། ཉིད་ལས་མི་ཞན་པའི་འཁོར། གཤེན་ཚད་མེད་འོད་ལྡན་གྱི་
སྤྲུལ་པ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིག་པ་གསལ་
བ། ཤེས་པ་དང་བ། བློ་གྲོས་ཆེ་བ། ཏིང་ངེ་འཛིན་བརྟན་པ། ཚད་མེད་འོད་དང་
ལྡན་པའི་གཙུག་ཕུད་ཅན་ཞེས་བྱ་བ། རང་གི་གདན་ལས་བཞེངས་ནས་ལྷ་ཡི་མེ་
ཏོག་ནམ་མཁའ་ལྡིང་པདྨ་འདབ་མ་དགུ་རུ་བརྩེགས་པ་ཞིག་ཐོགས་ནས་སྟོན་པ་ལ་
ཕུལ་ཏེ། སྟོན་པའི་དྲུང་དུ་པུས་བཙུགས་ཐལ་མོ་སྦྱར་ནས་བཏུད་དེ་གསོལ་པ། རབ་
འབྱམས་ཞིང་ཁམས་དཔག་མེད་ཀྱི། དབུ་མ་མེ་ཏོག་བཀོད་པའི་ཞིང༌། ཕྱོགས་བཅུ་
སྟོང་གསུམ་བཅུ་རུ་ཆགས། དེ་དག་ཀུན་གྱི་དབུས་དཀྱིལ་དུ། མི་མཇེད་འཇིག་རྟེན་
བརྩོད་པ་ཅན། གདུལ་དཀའ་མུ་ཏིག་ཁ་ར་ཞེས། ཚངས་རྒྱུང་ཉེར་ལྔའི་དབུ་མ་
རུ། ལྷོ་ཕྱོགས་འཛམ་གླིང་སོག་ཁ་ཡི། གསལ་བ་འོད་ཀྱི་གླིང་ཆེན་དུ། འགྲོ་བ་རང་
མཐུན་ཆ་ལུགས་ཀྱིས། རྒྱལ་པོའི་སྲས་སུ་སྐྱེ་བ་བཞེས། རྒྱལ་བུ་དམ་པ་རྒྱལ་སར་
ཕྱུངས། ཀུན་རྫོབ་རྒྱལ་པོའི་ཁྲིམས་གནོན་ཅིང་། རྒྱལ་ཕྲན་སིལ་མ་འབངས་སུ་བཀོལ།
གདུང་རྒྱུད་རྒྱལ་པོ་བློན་ལ་བསྐོས། ཕྱོགས་དུས་ཞིང་ཁམས་བདེ་བར་མཛད། དོན་
དམ་བོན་གྱི་འཁོར་ལོ་བསྐོར། ཐེག་པ་རིམ་པར་གཏན་ལ་ཕབ། འཁོར་བའི་སེམས་
148

མདོ་སྡེ། བླ་མེད་ཐེག་པའི་མདོ།
ཅན་ཐམས་ཅད་ལ། སྔོན་ནས་སྨོན་ལམ་འཕྲོ་ཡོད་པས། ཞལ་མཐོང་གསུང་ཐོས་
ཐར་པ་ཐོབ། བླ་མེད་གོ་འཕང་ཐོབ་ཀྱིན་སོང་། སླད་ནས་ལུས་པའི་སེམས་ཅན་ཀྱང་།
དེ་ལ་སྤྲོ་བ་དང་བསྐྱེད་ཅིང་། བརྩོན་འགྲུས་ཉེར་ལེན་རྡུལ་ཞུགས་སྟོབས། གཡུང་
དྲུང་ཐེག་རིམ་བོན་ལ་སྤྱོད། ཨེ་མ་ངོ་མཚར་རྨད་དུ་བྱུང་། བསྟན་པའི་མངའ་བདག་
ཁྱེད་ལ་བསྟོད། ད་ལྟ་དག་པའི་གནས་མཆོག་གི། མི་གཡོ་བསམ་གཏན་གླིང་ཆེན་
དུ། ཕོ་བྲང་དགུ་ཁྲི་གླིང་མཁར་དབུས། རིན་ཆེན་ཁྲི་རྐང་བརྒྱད་ལྡན་གྱི། སེང་གེ་
བཞི་གཉིས་བརྒྱད་ཀྱི་ཁྲིར། འཁོར་ལོ་དགུ་བརྩེགས་གདན་སྟེང་ན། རྒྱལ་བའི་སྲས་པོ་
སངས་རྒྱས་སྐུ། སྐུ་མཆོག་འབར་བས་ལྟར་མི་ངོམས། གཟི་མདངས་འོད་ཟེར་ཀུན་
ལ་འཕྲོ། སྐུ་མདོག་ཁ་དོག་རྣམ་པ་བརྒྱད། གང་དག་མོས་པ་དེ་བཞིན་སྟོན། དབུ་ཡི་
གཙུག་གཏོར་མཐོ་ཞིང་ལྡེམ། ཨུཏྤལ་ཐོན་མཐིང་གཡས་སུ་འཁྱིལ། ཞལ་རས་ཟླ་བ་
ཉ་རྒྱས་ཚུལ། སྐྱེ་མགུལ་རིན་ཆེན་བུམ་པ་དྲིལ། དཔུང་སོག་བརྗིད་དཔག་སྐུ་སྟོད་
འགྱིང༌། རྐེད་སྐབས་འཁྲིལ་བག་ཕྱག་ཞབས་ལྷུབ། ཟ་འོག་འགྱིང་བེར་རྒྱལ་པོའི་ཆས།
དབུ་རྒྱན་ཟེའུ་སྲོག་ཆག་ཤིང་བརྒྱན། ལྷ་མི་ཀུན་གྱི་མགོན་གྱུར་པའི། གཤེན་རབ་
མཆོག་ལ་བདག་བསྟོད་དོ། །ད་ཡང་བདག་ཅག་འཁོར་རྣམས་ལ། གསས་མཁར་
སུམ་བརྒྱ་དྲུག་ཅུ་ལས། ངེས་ཚིག་བདེན་པའི་བོན་སྒོ་ཞིག །ཐུགས་ཀྱི་དཀྱིལ་ནས་
བཅུད་ཕྱུངས་ལ། བདག་ཅག་འཁོར་ལ་བཤད་དུ་གསོལ། ཅེས་གསོལ་ཏོ། །
༧ དེ་ལ་སྟོན་པས་ཞལ་འཛུམ་པར་མཛད་ནས། དགྱེས་པའི་ཚུལ་ནི་བསྟན།
དགའ་བའི་མདངས་ནི་ཕྱུང་ནས། ཞལ་གྱི་དཀྱིལ་འཁོར་ནས། ལྗགས་ཀྱི་དབང་པོ་
ལ་དཀྲམ་སྟེ། ཚངས་པའི་གསུང་ཕྱུང་ནས་གསུངས་པ། ཉོན་ཅིག་འདུས་པའི་འཁོར་
རྣམས་དང་། ཚད་མེད་འོད་ལྡན་གཙུག་ཕུད་ཉོན། འོག་མིན་བོན་གྱི་ཕོ་བྲང་ནས།
བོན་སྐུ་ཀུན་དུ་བཟང་པོ་ཡི། ཐུགས་དང་ཡིད་ལ་སྤྲུལ་པ་ནི། ལྷོ་ཤར་དགའ་ལྡན་
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཞིང་ཁམས་ན། པདྨའི་ཁ་ལ་རྫུས་སྐྱེས་པ། རྫོགས་སྐུ་ཚད་མེད་འོད་ལྡན་ཡིན། དེ་ཡི་
ཐུགས་ལས་རབ་སྤྲོས་ཤིང༌། ཉིད་ལས་ཉིད་དུ་མངོན་སྤྲུལ་པ། བདག་ལས་མི་ཞན་
པ་ཡི་འཁོར། ད་ལྟ་བདག་གི་བསྟན་པ་ལ། དུས་དང་བསྟུན་ནས་སྟོན་ཕྱིར་དུ། ཐེག་
པའི་གཉེར་དཔོན་དག་ཏུ་བྱོན། ཨེ་མ་ངོ་མཚར་ཤིན་ཏུ་ཆེ། ལེགས་སོ་ལེགས་སོ་ཁྱེད་
ལེགས་སོ། །བསྟན་པའི་གཉེར་དཔོན་ཁྱེད་ལེགས་སོ། །ཁྱོད་ལ་དགའ་ཞིང་མགུ་བར་
བགྱིད། ཐམས་ཅད་མཁྱེན་པའི་སྟོན་པ་བདག །འོག་མིན་བོན་གྱི་ཕོ་བྲང་དུ། རྫོགས་
སྐུ་གཤེན་ལྷ་འོད་དཀར་གྱིས། འགྲོ་བ་འདུལ་བའི་བོན་ལུང་ཕོག །ཡེ་སངས་སྲིད་
པའི་གནས་མཆོག་ཏུ། གཏོ་རབས་སངས་པོ་འབུམ་ཁྲི་ཡིས། སྲིད་པ་རྒྱུད་ཀྱི་ལུང་
སྡེ་གནང་། བར་ལྷ་འོད་གསལ་གནས་མཆོག་ཏུ། དག་པ་ས་སྟོང་དཔལ་འབྱོར་
གྱིས། ཅི་ལྟར་མཛད་པའི་རིམ་པ་བསྟན། ལྷ་གཤེན་སྲིད་པའི་ཐུགས་རྗེ་ཡིས། ད་ལྟ་
འགྲོ་བའི་དོན་ལ་འོང་། འོལ་མོ་གླིང་ལ་ཐུགས་གཏད་ནས། སོ་བརྒྱད་མཁར་ལ་སྐུ་
འཁྲུངས་ཤིང་། ཤམ་པོ་ལྷ་རྩེར་མཆོད་པ་ཕུལ། རྒྱལ་ས་ཕྱོགས་བཞིར་ཞབས་ཀྱིས་
བཅགས། སྒོ་བཞི་མཛོད་ལྔའི་རྒྱུད་ལུང་བསྟན། ཐེག་པ་རིམ་དགུ་གཏན་ལ་ཕབ། ད་
ལྟ་ཚད་མེད་གཙུག་ཕུད་ཀྱིས། ཞུས་པའི་དོན་དེ་སྐབས་ལ་ཕོག །བོན་སྒོ་བརྒྱད་ཁྲི་
བཞི་སྟོང་ལས། མདོར་བསྡུས་ཐེག་པ་རིམ་དགུ་དབྱེ། དོན་དམ་ཀུན་རྫོབ་གཉིས་སུ་
བསྟན། རྒྱུ་དང་འབྲས་བུ་གཉིས་སུ་འདོད། ཀུན་རྫོབ་མཚན་མ་དངོས་པོར་བདེན།
དོན་དམ་ངོ་བོ་ཉིད་དུ་འགྱུར། ཕྱྭ་གཤེན་སྣང་འཕྲུལ་སྲིད་གཤེན་བཞི། རྒྱུ་ཡི་ཐེག་པ་
བཞི་རུ་འདོད། དགེ་བསྙེན་དྲང་སྲོང་ཨ་དཀར་གསུམ། ཡེ་གཤེན་བྱང་ཆུབ་སེམས་
ལུང་བཞི། འབྲས་བུའི་ཐེག་པ་བཞི་རུ་འདོད། ད་ལྟ་རྒྱུ་འབྲས་གཉིས་མེད་ཅིང་།
གཉིས་སུ་མེད་དང་གཉིས་མེད་དེ། ཡང་དག་མཁའ་ལྟར་ཁྱབ་པ་ཡི། བླ་མེད་ཐེག་
པ་ཆེན་པོའི་བོན། ཚེ་གཅིག་སངས་རྒྱས་སྒྲུབ་པའི་ཐབས། གདོད་ནས་ཡེ་སངས་རྒྱས་
I50

མདོ་སྡེ། བླ་མེད་ཐེག་པའི་མདོ།
པའི་བོན། ཚད་མེད་གཙུག་ཕུད་གཉེར་དུ་གཏད། སེམས་ཅན་འགྲོ་ལ་སྨིན་མཛད་
ཅིང་། བསྟན་པ་རིན་ཆེན་རབ་བརྟན་མཛོད། བླ་མེད་ཐེག་པའི་གཉེར་བཞེས་ཤིག །
ཅེས་བཀའ་བསྩལ་ཏོ། །
དེ་ནས་ཡང་ཚད་མེད་གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པ་
ཡི། འགྲོ་བའི་དཔལ་མགོན་སྟོན་པ་ལགས། བོན་སྒོ་བརྒྱད་ཁྲི་བཞི་སྟོང་ལ། ཚུར་
བསྡུས་ཐེག་པ་རིམ་དགུར་གསུངས། དེ་དག་ནང་ནས་དཔག་པ་ཡི། ཐེག་ཆེན་སྡོང་
པོ་དགུ་འདུས་བོན། བདག་ལ་གཉེར་དུ་གཏད་པ་ཡི། བླ་མེད་ཐེག་པའི་བོན་འདི་
དག །འདི་ཡི་མཚན་ཉིད་ཅི་ལྟར་ལགས། སྤྱི་སྒོས་བྱེ་བྲག་ཅི་ལྟར་འབྱེད། ཞིབ་ཏུ་
དབྱེ་ནས་བཀའ་སྩལ་འཚལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་
ཅིག་ཚད་མེད་གཙུག་ཕུད་ཉོན། བྱང་ཆུབ་སེམས་ཉིད་རིན་པོ་ཆེ། གདོད་ནས་ཡེ་
སངས་རྒྱས་པའི་ངང་། གནས་ལུགས་རིག་པའི་ངོ་བོ་ཉིད། ཀ་དག་ཆེན་པོ་འདུ་མ་
བྱས། འཁོར་འདས་ཀུན་གྱི་གཞི་རྩ་བྲལ། མ་བཅོས་རྩ་བྲལ་ཆེན་པོ་ལས། དང་པོར་
གནས་པའི་བྱུང་ཁུངས་དང༌། བར་དུ་བགྲོད་པའི་ལམ་གནས་དང་། ཐ་མར་ཕྱིན་
པའི་ས་མེད་ཅིང་། འགྲོ་འོང་མཚན་མ་མ་གྲུབ་སྟེ། ཚིགས་སུ་བརྗོད་པའི་དོན་མེད་
ཀྱང་། འོན་ཀྱང་རྟག་ཆད་མཐའ་བསལ་ཞིང༌། མ་རྟོགས་སེམས་ཅན་བཀྲིད་ཕྱིར་
དུ། ཚིགས་སུ་བརྗོད་དེ་བཤད་པར་བྱ། ཐེག་པ་ཀུན་གྱི་ཡོངས་རྩེ་ཡི། བླ་མེད་ཐེག་པ་
ཆེན་པོའི་བོན། སྤྱི་རུ་རྣམ་པ་གསུམ་དུ་འཆད། གཞི་དང་ལམ་དང་འབྲས་བུ་གསུམ།
སྒོས་སུ་རྣམ་པ་བཞི་རུ་སྟེ། ལྟ་བ་སྤྱོད་པ་སྒོམ་པ་གསུམ། བླ་མེད་དོན་གྱི་འབྲས་བུ་
བཞི། བྱེ་བྲག་སོ་སོར་དབྱེ་བ་ན། ཕར་སྤྲོས་བརྒྱད་ཁྲི་བཞི་སྟོང་ལ། ཚུར་བསྡུས་ཐིག་
ལེ་ཉག་གཅིག་གོ །ཞེས་གསུངས་སོ། །
༧ དེ་ལ་ཡང་གསོལ་པ། ཐམས་ཅད་མཁྱེན་པའི་སྟོན་པ་ལགས། དེ་ལྟར་བླ་མེད་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཐེག་པ་ལས། སྤྱི་རུ་རྣམ་པ་གསུམ་གསུངས་པ། གཞི་དང་ལམ་དང་འབྲས་བུ་གསུམ།
གཞི་ཡི་མཚན་ཉིད་ཅི་ལྟར་ལགས། གཞི་ཡི་གྲོལ་ཚུལ་ཅི་ལྟར་ལགས། ལམ་གྱི་སྒྲུབ་
ཚུལ་ཅི་ལྟར་ལགས། འབྲས་བུ་གྲུབ་ཚུལ་ཅི་ལྟར་ལགས། ཞེས་གསོལ་ཏོ། །དེ་ལ་སྟོན་
པས་བཀའ་སྩལ་པ། ཉོན་ཅིག་ཚད་མེད་གཙུག་ཕུད་གཤེན། ཐོག་མར་གཞི་ཡི་གནས་
ཚུལ་ནི། མ་སྲིད་ཡེ་སྲིད་ཐོག་མ་ལ། དུས་གསུམ་སངས་རྒྱས་རྒྱུ་མ་གྲུབ། ཁམས་
གསུམ་སེམས་ཅན་རྐྱེན་མ་བསླད། འཁོར་འདས་མ་སྲིད་གོང་རོལ་དུ། ཐོག་མར་
རིག་པའི་རྒྱལ་པོ་སྔ། གནས་ལུགས་རིག་པའི་ངོ་བོ་ནི། ཀུན་གཞི་ཕྱེའོ་ལུང་མ་བསྟན།
ཡོད་པ་མ་ཡིན་མེད་པ་མིན། འཁོར་འདས་ཀུན་གྱི་མིང་མ་ཐོགས། དགེ་སྡིག་གང་
གི་འདུས་མ་བྱས། སྟོང་པ་མ་ཡིན་སྣང་བ་མིན། རྟག་པ་མ་ཡིན་ཆད་པ་མིན། བདེ་
བ་མ་ཡིན་སྡུག་བསྔལ་མིན། སངས་རྒྱས་མ་ཡིན་སེམས་ཅན་མིན། ཁ་དོག་གཟུགས་
སྣང་དབྱིབས་མ་གྲུབ། མུ་མེད་འབྱམས་ཡས་བོན་གྱི་དབྱིངས། རྒྱ་ཆད་ཕྱོགས་ལྟུང་
མཐར་མི་དམིགས། འཁོར་འདས་གང་གི་མིང་མ་ཐོགས། སྐྱོན་ཡོན་གང་གི་བློས་མ་
བསླད། དགེ་སྡིག་གང་གི་རྒྱུར་མ་གྲུབ། ཁ་དོག་དཀར་ནག་ཆེ་ཆུང་མེད། ཡངས་
དོག་མཐའ་དབུས་དཔྱོད་ལས་འདས། རྒྱ་ཁྱོན་དཔག་ཚད་གཞལ་མི་དཔོག །ཐོག་
མཐའ་འགྱུར་ནུབ་མེད་པར་གནས། འཕེལ་བ་མེད་ཅིང་འགྲིབ་པ་མེད། ཟད་པ་མེད་
ཅིང་འབྲི་བ་མེད། སྟོར་བ་མེད་ཅིང་འབྲལ་བ་མེད། ཆགས་པ་མེད་ཅིང་འཇིག་པ་
མེད། རྒྱུ་ལས་མ་བྱུང་རྐྱེན་མི་འཇིག །རྐྱེན་གྱིས་མ་བསླད་རྒྱུ་མི་མངོན། དཔེར་ན་
ནམ་མཁའི་དབྱིངས་ལྟར་དུ། སང་ངེ་ཕྱོད་དེ་རྒྱང་ངེ་བ། ཅི་ཡང་མེད་པའི་ངང་དུ་
གནས། ཐོག་མར་གཞི་ཡི་གནས་ཚུལ་ལོ། །
༧ གཉིས་པ་གཞི་ཡི་གྲོལ་ཚུལ་ནི། ཀུན་གཞི་སྐྱེ་མེད་བོན་གྱི་དབྱིངས། ཡེ་ནས་
ཕྱའོ་ལུང་མ་བསྟན། ཅི་ཡང་མེད་པའི་སྟོང་པ་ལས། རྟག་དང་ཆད་མཐར་མ་ལྟུང་
152

བླ་མེད་ཐེག་པའི་མདོ།
ཞིང་། མ་གཡོས་དབྱིངས་ཆེན་འབྱམས་ཡས་ལ། ཅི་ཡང་སྣང་བའི་རླབས་གཡོས་
པས། སྟོང་པའི་བཅུད་ལས་རིག་པ་བྱུང༌། དཔེར་ན་ཉི་མའི་སྙིང་པོ་བཞིན། སྟོང་
རིག་སྒྲིབ་མེད་ཟང་ཐལ་ལས། སྟོང་ཆ་འགག་མེད་རང་སྒྲ་སྒྲོག ། དེ་ལ་རང་བཞིན་
འོད་ལྔར་ཤར། ཟེར་ནི་རང་བཞིན་ཀུན་ཏུ་འཕྲོ། ཡོད་པར་སྣང་བཞིན་དངོས་མ་
གྲུབ། མེད་པར་སྣང་བཞིན་མཐར་མ་ལྷུང༌། ཡེ་སྲིད་རྒྱལ་པོ་འགྱུར་བ་མེད། ཡང་
མེས་རྒྱལ་པོ་གཡོ་མེད་སྐུ། དུས་གསུམ་སངས་རྒྱས་གཞི་ལ་གྲོལ། ཀུན་ཏུ་བཟང་པོ་
གློ་བུར་བ། ཚིག་དང་མིང་གིས་མཚོན་པ་ཙམ། དོན་དུ་མཚོན་པ་མྱ་ངན་འདས། ཡེ་
ནས་ཀ་དག་ཆེན་པོ་སྟེ། མ་བཅོས་སྤྲོས་བྲལ་ལྷུན་གྱིས་གྲུབ། གདོད་མའི་དུས་ནས་
འཁྲུལ་སྒྲིབ་བྲལ། དང་པོ་སངས་རྒྱས་རྒྱུ་མེད་པས། རྒྱུ་ལས་མ་བྱུང་རྐྱེན་མི་འཇིག །
སངས་རྒྱས་ཐོག་མ་ཐ་མ་མེད། སྒྲ་ནི་སྟོང་པ་བོན་གྱི་སྐུ། འོད་ནི་ལོངས་སྤྱོད་རྫོགས་
པའི་སྐུ། ཟེར་ནི་སྣ་ཚོགས་སྤྲུལ་པའི་སྐུ། འོད་ལྔ་ཁ་དོག་ཡེ་ཤེས་ལྔ། གཞན་སྣང་ཕ་
རོལ་མ་ཡིན་པར། རང་མཚན་དཀྱིལ་འཁོར་མཁའ་ལ་རྫོགས། སྙིང་པོ་འགྱུར་མེད་
བོན་གྱི་དབྱིངས། ངང་དང་རང་བཞིན་འདུ་འབྲལ་མེད། གདོད་ནས་ཡེ་སངས་
རྒྱས་པའི་སྐུ། སངས་རྒྱས་ཚིག་གིས་མཚོན་བྱ་ཙམ། གདོད་ནས་མ་བཅོས་རྩ་བྲལ་
ངང་། ཐིག་ལེ་ཉག་གཅིག་ཨེ་མ་ཧོ། རྟོགས་པའི་སངས་རྒྱས་གྲོལ་བའི་གཞི། ཀ་དག་
འགྱུར་མེད་ངོ་བོ་ཉིད། རང་མཚན་དཀྱིལ་འཁོར་རྫོགས་པའི་ལམ། རང་བཞིན་ལྷུན་
གྱིས་གྲུབ་པའི་ཞིང་། ལྷ་ལྔ་སྐུ་ལྔ་ཞིང་ཁམས་ལྔ། རིགས་ལྔ་སྟོབས་ལྔ་སྤྱན་ལྔ་རྫོགས།
སངས་རྒྱས་ཞེས་ཀྱི་མིང་དུ་བཏག །གནས་པའི་གཞི་དང་གྲོལ་བའི་ལམ། རང་རང་
སྒོས་ཀྱི་གཞི་ལམ་སྟེ། སངས་རྒྱས་ཚིག་གི་བླ་དྭགས་སོ། །མ་རྟོགས་སེམས་ཅན་འཁྲུལ་
ཚུལ་ནི། གོང་ལྟར་མ་གཡོས་དབྱིངས་ཆེན་ལས། ཅིར་ཡང་སྣང་བའི་རླབས་གཡོས་
པས། སྟོང་པའི་བཅུད་ལས་རིག་པ་བྱུང༌། རིག་པ་འགག་མེད་ཟང་ཐལ་ལས། སྒྲ་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འོད་ཟེར་གསུམ་རྩལ་དུ་ཤར། གཞི་ལ་ལམ་གྱིས་ཆོ་འཕྲུལ་བསླངས། དེ་ཉིད་མ་རིག་
འཁྲུལ་པ་ཤར། རྒྱུ་ནི་མ་རིག་པ་ལས་བྱུང༌། རྐྱེན་ནི་རང་བཞིན་འོད་ལྔས་བྱས། རང་
མཚན་དཀྱིལ་འཁོར་མ་རྟོགས་པས། གཞན་ལས་བྱུང་སྙམས་རྟོག་པ་འཁྲུལ། རྟོག་
པ་བརྟགས་པས་འཁོར་བར་ཤར། མེད་ལས་ཡོད་བཟུང་འཛིན་པས་འཁྲུལ། བདག་
ལས་གཞན་མེད་བརྟག་པས་འཁྲུལ། སེམས་ལ་སྡུག་བསྔལ་ཚོར་བས་འཁྲུལ། སྒྲ་ལ་
རང་སྐྲག་འཇིགས་པས་འཁྲུལ། འོད་ལ་རང་ཆགས་རྨོངས་པས་འཁྲུལ། ཟེར་ལས་
སེམས་འཕྲོས་བསླུ་བས་འཁྲུལ། འཁྲུལ་པའི་རྗེས་འབྲང་ཞིང་དུ་ཤར། འོད་ཟེར་ཁ་
དོག་དཀར་པོ་ལ། དང་པོར་དང་ཆགས་སྣང་བ་འཁྲུལ། དེ་ནས་ཡིད་རྨོངས་ཞེ་ལ་
སྡང་། ཚ་གྲང་དམྱལ་བའི་ཞིང་དུ་ཤར། བྱམས་པ་ཆེན་པོའི་དོན་ལ་བསྒྲིབས། འོད་
ཟེར་ཁ་དོག་དམར་པོ་ལ། དང་པོར་དང་ཆགས་སྣང་བ་འཁྲུལ། དེ་ནས་ཡིད་རྨོངས་
ཞེ་ལ་སྡང་། བཀྲེས་སྐོམ་ཡི་དྭགས་ཞིང་དུ་ཤར། སྦྱིན་པ་ཆེན་པོའི་དོན་ལ་བསྒྲིབས།
འོད་ཟེར་ཁ་དོག་སྔོན་པོ་ལ། དང་པོར་དང་ཆགས་སྣང་བ་འཁྲུལ། དེ་ནས་ཡིད་
རྨོངས་ཞེ་ལ་སྡང་། གླེན་ལྐུགས་བྱོལ་སོང་ཞིང་དུ་ཤར། ཡེ་ཤེས་ཆེན་པོའི་དོན་ལ་
བསྒྲིབས། འོད་ཟེར་ཁ་དོག་སེར་པོ་ལ། དང་པོར་དང་ཆགས་སྣང་བ་འཁྲུལ། དེ་
ནས་ཡིད་རྨོངས་ཞེ་ལ་སྡང་། བྲེལ་ཕོངས་མི་ཡི་ཞིང་དུ་ཤར། ཡངས་པ་ཆེན་པོའི་དོན་
ལ་བསྒྲིབས། འོད་ཟེར་ཁ་དོག་ལྗང་གུ་ལ། དང་པོར་དང་ཆགས་སྣང་བ་འཁྲུལ། དེ་
ནས་ཡིད་རྨོངས་ཞེ་ལ་སྡང་། འཐབ་རྩོད་ལྷ་མིན་ཞིང་དུ་ཤར། ཞི་བ་ཆེན་པོའི་དོན་
ལ་བསྒྲིབས། འོད་ཟེར་ཁ་དོག་ཆ་མཉམ་ལ། དང་པོར་དང་ཆགས་སྣང་བ་འཁྲུལ།
དེ་ནས་ཡིད་རྨོངས་ཞེ་ལ་སྡང་། འཕམ་ལྟུང་ལྷ་ཡི་ཞིང་དུ་ཤར། གཉིས་མེད་མཉམ་
པའི་དོན་ལ་བསྒྲིབས། གཟུགས་མེད་རྒྱུ་ལས་གཟུགས་སུ་གྲུབ། བདུད་ལྔ་དུག་ལྔ་
ཉོན་མོངས་ལྔ། ཕུང་པོ་ལྔ་པོའི་སྒྲོགས་སུ་བསྡམས། ཐར་མེད་འཁོར་བའི་དྲྭ་བར་ཆུད།
154

མདོ་སྡེ། ། བླ་མེད་ཐེག་པའི་མདོ། ༼ང༽
རང་རིག་ཡེ་ཤེས་འོད་མདངས་ནུབ། མི་ཤེས་རྨོངས་པའི་སྡུག་བསྔལ་སྦྱངས། ཉོན་
མོངས་འཁོར་བའི་བཙོན་རར་ཚུད། སྡུག་བསྔལ་འདོད་པའི་རྒྱ་མཚོར་བྱིང་། སྐྱེ་རྒ་ན་
འཆིའི་ཆུ་བོ་འབྲུག །རིགས་དྲུག་ཟོ་ཆུའི་བརྒྱུད་མར་རྒྱུད། རང་དབང་མ་ཐོབ་གཞན་
དབང་ཅན། སྡུག་བསྔལ་འཁོར་བར་འཁྱམས་པ་སྟེ། མ་རྟོགས་སེམས་ཅན་འཁྲུལ་
ཚུལ་ལོ། །གྲོལ་དང་འཁྲུལ་པའི་མཚན་ཉིད་དོ། །གཞི་ལས་མ་རིག་རྒྱུ་བསྐྱེད་ཅིང་།
ལམ་ལ་འཁྲུལ་ངོས་མ་ཟིན་ཀྱང་། སྔོན་དུ་གཞི་ཡི་བག་ཡོད་པས། ཉོན་མོངས་དུག་
ལྔ་སྦྱང་དུ་ཡོད། ཐར་པའི་ལམ་ལ་བགྲོད་དུ་ཡོད། སངས་རྒྱས་འབྲས་བུ་སྒྲུབ་ཏུ་ཡོད།
རིག་པའི་ཡེ་ཤེས་གསལ་དུ་ཡོད། གྲོལ་འཁྲུལ་བྱེ་བྲག་དེ་ལྟར་རོ། ། །
༧ གསུམ་པ་ལམ་གྱི་བགྲོད་ཚུལ་ནི། སྟོང་ཞིང་བདག་མེད་བྱང་ཆུབ་སེམས།
གནས་ལུགས་རིག་པའི་ངོ་བོ་ཉིད། དོན་དུ་རང་སེམས་སངས་རྒྱས་སྐུ། ཀུན་གཞི་སྐྱེ་
མེད་བོན་གྱི་དབྱིངས། རོལ་པ་འགག་མེད་རང་འབྱུང་རྩལ། ཅི་ལྟར་སྣང་བ་དེ་བཞིན་
སྟོང་། སྣང་དང་སྟོང་པ་ཁ་ད་ཆད། བོན་ཉིད་རང་ལས་རང་འབྱུང་རྩལ། བོན་ཅན་
མཚན་མ་བོན་ཉིད་དབྱིངས། ཡེ་ནས་གཞི་གནས་མཐར་ཕྱིན་ལ། འདི་ལ་བགྲོད་དང་
འགྲོ་འོང་མེད། མ་བཅོས་རྩོལ་བྲལ་སེམས་ཉིད་ངང་། མ་གཡོས་ཁྱབ་བདལ་བོན་
ཉིད་ཀློང་། དེ་ལ་ཉམས་སུ་ལེན་རྒྱུ་མེད། ལེན་རྒྱུ་ལེན་མཁན་རང་གི་སེམས། འོན་
ཀྱང་ཐབས་དང་བརྡ་བསྟན་པ། གནས་ཚུལ་སྟེང་དུ་བཞག་ཚུལ་ཙམ། དོན་ལ་ཡིན་
ཚུལ་ཤེས་པ་ཙམ། ཤེས་ཙམ་ཉིད་ནས་རྟོགས་པ་ཙམ། རྟོགས་དང་གྲོལ་བ་ཟུང་
འཇུག་ཙམ། ཀུན་གཞི་སྟོང་པའི་རང་མདངས་ལས། རིག་པ་སྒྲིབ་མེད་ཡེ་ཤེས་གསལ།
བྱུང་འཇུག་མཚན་མ་སྣ་ཚོགས་བློ། གཉིས་སུ་མེད་ཅིང་སོ་སོར་གསལ། ཡང་དག་
མཐའ་ལ་གཅིག་ཏུ་གནས། གནས་པའི་སྟེང་དུ་བཞག་པའི་ཚུལ། དོན་དུ་ནམ་མཁའི་
ཀློང་དུ་སྡུད། སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཀློང་། རིག་སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་
གཞི་ནམ་མཁའ་ལྟ་བུ་ལས། རིག་པ་ས་རླུང་མེ་ཆུར་གྲུབ། འབྱུང་འཇུག་ཞིང་ཁམས་
རབ་འབྱམས་ཆགས། གཉིས་སུ་མེད་ཅིང་སོ་སོར་གསལ། ཡང་དག་མཐའ་ལ་གཅིག་
ཏུ་གནས། གནས་པའི་སྟེང་དུ་བཞག་པའི་ཚུལ། དོན་དུ་ནམ་མཁའི་ཀློང་དུ་སྡུད།
སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང་། རིག་སྟོང་
དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་གཞི་བར་སྣང་ལྟ་བུ་
ལས། རིག་པ་གཞའ་སྤྲིན་རི་མོ་བཀྲ། འབྱུང་འཇུག་མཉམ་ལ་མ་འདྲེས་པས། གཉིས་
སུ་མེད་ཅིང་སོ་སོར་གསལ། ཡང་དག་མཐའ་ལ་གཅིག་ཏུ་གནས། གནས་པའི་སྟེང་
དུ་བཞག་པའི་ཚུལ། དོན་དུ་བར་སྣང་དབྱིངས་སུ་སྡུད། སྣང་སྟོང་དབྱེར་མེད་ཟུང་
དུ་འཇུག །བདེ་སྟོང་དབྱེར་མེད་རོལ་པའི་ཀློང་། རིག་སྟོང་དབྱེར་མེད་བྱང་ཆུབ་
སེམས། གཉིས་མེད་ངང་དུ་ཨེ་མ་ཧོ། ཀུན་གཞི་ས་གཞི་ལྟ་བུ་ལས། རིག་པ་འཇིག་
རྟེན་གཏོས་སུ་གྲུབ། བྱུང་འཇུག་རི་རབ་རོལ་མཚོ་གླིང་། གཉིས་སུ་མེད་ཅིང་སོ་སོར་
གསལ། ཡང་དག་མཐའ་ལ་གཅིག་ཏུ་གནས། གནས་པའི་སྟེང་དུ་བཞག་པའི་ཚུལ།
དོན་དུ་ས་གཞིའི་ཀློང་དུ་སྡུད། སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་
མེད་རོལ་པའི་ཀློང་། རིག་སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་
མ་ཧོ། ཀུན་གཞི་རི་བོ་ལྟ་བུ་ལས། རིག་པ་རྩི་ཤིང་ནགས་ཚལ་འཁྲུངས། བྱུང་འཇུག་
སྣ་ཚོགས་ཕུན་སུམ་ཚོགས། གཉིས་སུ་མེད་ཅིང་སོ་སོར་གསལ། ཡང་དག་མཐའ་ལ་
གཅིག་ཏུ་གནས། གནས་པའི་སྟེང་དུ་བཞག་པའི་ཚུལ། དོན་དུ་རི་བོའི་ངང་ལ་སྡུད།
སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང༌། རིག་
སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་གཞི་རྒྱ་མཚོ་
ལྟ་བུ་ལས། རིག་པ་ཆུ་བོའི་གཞུང་བཞིན་འབབ། འབྱུང་འཇུག་ཆུ་བྲན་ཀུན་ལ་ཁྱབ།
156

མདོ་སྡེ། བླ་མེད་ཐེག་པའི་མདོ། །
གཉིས་སུ་མེད་ཅིང་སོ་སོར་གསལ། ཡང་དག་མཐའ་ལ་གཅིག་ཏུ་གནས། གནས་
པའི་སྟེང་དུ་བཞག་པའི་ཚུལ། དོན་དུ་རྒྱ་མཚོའི་ཀློང་དུ་སྡུད། སྣང་སྟོང་དབྱེར་མེད་
ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང་། རིག་སྟོང་དབྱེར་མེད་བྱང་
ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་གཞི་དཔག་བསམ་ལྟ་བུ་ལས། རིག་
པ་ལོ་འབྲས་མེ་ཏོག་འཁྲུངས། འབྱུང་འཇུག་དགོས་འདོད་ཕུན་སུམ་ཚོགས། གཉིས་
སུ་མེད་ཅིང་སོ་སོར་གསལ། ཡང་དག་མཐའ་ལ་གཅིག་ཏུ་གནས། གནས་པའི་སྟེང་
དུ་བཞག་པའི་ཚུལ། དོན་དུ་དཔག་བསམ་ཉིད་ལ་སྡུད། སྣང་སྟོང་དབྱེར་མེད་ཟུང་
དུ་འཇུག །བདེ་སྟོང་དབྱེར་མེད་རོལ་པའི་ཀློང་། རིག་སྟོང་དབྱེར་མེད་བྱང་ཆུབ་
སེམས། གཉིས་མེད་ངང་དུ་ཨེ་མ་ཧོ། ཀུན་གཞི་ཞིང་ས་ལྟ་བུ་ལས། རིག་པ་ལྗང་བུའི་
མྱུ་གུ་འཁྲུངས། འབྱུང་འཇུག་འབྲུ་དགུའི་བཅུད་དུ་སྨིན། གཉིས་སུ་མེད་ཅིང་སོ་སོར་
གསལ། ཡང་དག་མཐའ་ལ་གཅིག་ཏུ་གནས། གནས་པའི་སྟེང་དུ་བཞག་པའི་ཚུལ།
དོན་དུ་ས་གཞིའི་ཀློང་དུ་སྡུད། སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་
མེད་རོལ་པའི་ཀློང༌། རིག་སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་
མ་ཧོ། ཀུན་གཞི་ཨུད་འབར་ལྟ་བུ་ལས། རིག་པ་འདབ་མ་བརྒྱད་ལྡན་སྟོང༌། འབྱུང་
འཇུག་ངོ་མཚར་ལྟད་མོ་བཀྲ། གཉིས་སུ་མེད་ཅིང་སོ་སོར་གསལ། ཡང་དག་མཐའ་
ལ་གཅིག་ཏུ་གནས། གནས་པའི་སྟེང་དུ་བཞག་པའི་ཚུལ། དོན་དུ་ཨུད་འབར་ངང་
དུ་སྡུད། སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང༌།
རིག་སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་གཞི་ནོར་
བུ་ལྟ་བུ་ལས། རིག་པ་ཁ་དོག་དབྱིབས་དང་ལྡན། འབྱུང་འཇུག་གང་དགོས་སྨོན་
ལམ་འགྲུབ། གཉིས་སུ་མེད་ཅིང་སོ་སོར་གསལ། ཡང་དག་མཐའ་ལ་གཅིག་ཏུ་གནས།
གནས་པའི་སྟེང་དུ་བཞག་པའི་ཚུལ། དོན་དུ་ཡིད་བཞིན་ངང་དུ་སྡུད། སྣང་སྟོང་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང་། རིག་སྟོང་དབྱེར་
མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་གཞི་རྣམ་རྒྱལ་ལྟ་བུ་ལས།
རིག་པ་དྲི་ཞིམ་ནུས་པ་ལྡན། འབྱུང་འཇུག་བཞི་བརྒྱ་རྩ་བཞི་འཇོམས། གཉིས་སུ་མེད་
ཅིང་སོ་སོར་གསལ། ཡང་དག་མཐའ་ལ་གཅིག་ཏུ་གནས། གནས་པའི་སྟེང་དུ་བཞག་
པའི་ཚུལ། དོན་དུ་རྣམ་རྒྱལ་ངང་དུ་སྡུད། སྣང་སྟོང་དབྱེར་མེད་ཟུང་དུ་འཇུག །
བདེ་སྟོང་དབྱེར་མེད་རོལ་པའི་ཀློང་། རིག་སྟོང་དབྱེར་མེད་བྱང་ཆུབ་སེམས། གཉིས་
མེད་ངང་དུ་ཨེ་མ་ཧོ། ཀུན་གཞི་ཉི་མ་ལྟ་བུ་ལས། རིག་པ་སྒྲིབ་མེད་གསལ་བའི་འོད།
འབྱུང་འཇུག་འོད་ཟེར་ཀུན་ཏུ་གསལ། གཉིས་སུ་མེད་ཅིང་སོ་སོར་གསལ། ཡང་དག་
མཐའ་ལ་གཅིག་ཏུ་གནས། གནས་པའི་སྟེང་དུ་བཞག་པའི་ཚུལ། དོན་དུ་ཉི་མའི་
སྙིང་པོར་སྡུད། སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་
ཀློང་། རིག་སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་
གཞི་སེམས་ཉིད་ལྟ་བུ་ལས། རིག་པ་སེམས་འབྱུང་མཚན་མར་སྣང་། འབྱུང་འཇུག་
སྐྱེ་འགྲོའི་སྲོག་དབུགས་སྡུད། གཉིས་སུ་མེད་ཅིང་སོ་སོར་གསལ། ཡང་དག་མཐའ་
ལ་གཅིག་ཏུ་གནས། གནས་པའི་སྟེང་དུ་བཞག་པའི་ཚུལ། དོན་དུ་སེམས་ཉིད་ངང་
དུ་སྡུད། སྣང་སྟོང་དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང༌། །
རིག་སྟོང་དབྱེར་མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། ཀུན་གཞི་བོན་
ཉིད་ལྟ་བུ་ལས། རིག་པ་བོན་ཅན་མཚན་མར་སྣང་། འབྱུང་འཇུག་བརྒྱད་ཁྲི་བཞི་
སྟོང་ཚོགས། གཉིས་སུ་མེད་ཅིང་སོ་སོར་གསལ། ཡང་དག་མཐའ་ལ་གཅིག་ཏུ་གནས།
གནས་པའི་སྟེང་དུ་བཞག་པའི་ཚུལ། དོན་དུ་བོན་ཉིད་ངང་དུ་སྡུད། སྣང་སྟོང་
དབྱེར་མེད་ཟུང་དུ་འཇུག །བདེ་སྟོང་དབྱེར་མེད་རོལ་པའི་ཀློང་། རིག་སྟོང་དབྱེར་
མེད་བྱང་ཆུབ་སེམས། གཉིས་མེད་ངང་དུ་ཨེ་མ་ཧོ། དེ་ལྟར་སེམས་ཉིད་གནས་ཚུལ་
158

མདོ་སྡེ། བླ་མེད་ཐེག་པའི་མདོ།
ལས། རང་བཞིན་ངང་ལ་བཞག་ཚུལ་གྱི། གནས་དང་འགྱུ་བ་བྱུང་ཐིམ་གཅིག །སྣང་
དང་སྟོང་པ་ཁ་ད་ཆད། སྐུ་དང་ཡེ་ཤེས་ཟུང་འཇུག་རྩལ། གདོད་ནས་བླ་མེད་ཕར་
ཕྱིན་ལས། བགྲོད་བྱ་བགྲོད་བྱེད་མཐའ་དང་བྲལ། སེམས་ཉིད་རང་སར་གནས་པ་ཡི།
འཁོར་འདས་རང་བྱུང་རོལ་བ་ལས། བགྲོད་ཚུལ་མིང་གི་གདག་བྱ་ཙམ། གསུམ་པ་
ལམ་གྱི་བགྲོད་ཚུལ་ལོ། །
༧ བཞི་པ་འབྲས་བུའི་གྲུབ་ཚུལ་ནི། ཀུན་གཞི་སྐྱེ་མེད་བོན་གྱི་དབྱིངས། རོལ་
པ་འགག་མེད་རང་བྱུང་རྩལ། གཉིས་སུ་མེད་པར་ཉག་གཅིག་སྐུ། འཁོར་འདས་
དབྱེར་མེད་རོ་གཅིག་དབྱིངས། ཡེ་ནས་སྐྱེ་མེད་འཆི་བྲལ་ཅིང་། གདོད་ནས་ཕ་རོལ་
ཕྱིན་པ་ལས། སྣང་སྲིད་འཁོར་བ་མྱང་འདས་བོན། རང་ཆས་ལྷུན་གྲུབ་རང་བཞིན་
གྱི། སྐུ་དང་ཡེ་ཤེས་ཟུང་འབྲེལ་ནས། ཡོན་ཏན་མ་བཙལ་ལྷུན་རྫོགས་ལས། འབྲས་
བུ་གྲུབ་དང་མ་གྲུབ་མེད། འོན་ཀྱང་གནས་ལུགས་རིག་པ་ལས། གནས་ཚུལ་སྟེང་
ན་བཞག་ཚུལ་དང༌། དེ་དག་བརྟན་པ་ཐོབ་ནས་སུ། རང་རིག་མངོན་དུ་གྱུར་པ་
ཡི། རང་མཚན་དཀྱིལ་འཁོར་རྫོགས་པ་ལས། སྣང་སྟོང་གཉིས་སུ་མེད་པ་ཡི། བདེ་
སྟོང་ཟུང་འཇུག་རོལ་པ་ལས། རིག་སྟོང་ལྷུན་གྱིས་གྲུབ་པ་ཡི། དཔག་པའི་ཡོན་ཏན་
བསམ་མཐའ་ཡས། ནམ་མཁའ་རི་རབ་རྒྱ་མཚོ་ལྟར། དཔག་གིས་མི་དཔོག་གཞལ་
མི་ལོང༌། སྐུ་ཉིད་གཅིག་ལས་མ་གཡོས་ཀྱང་། སྤྲུལ་པ་བྱེ་བ་ཕྲག་བརྒྱ་འགྱེད། གང་
ལ་གང་འདུལ་ཅིར་ཡང་སྟོན། འབྱུང་བཞི་མཚན་མ་ལས་སུ་རུང་། ནམ་མཁའ་ཉིད་
ལ་ཉིད་དུ་སྤྱོད། འཆི་མེད་བདུད་བྲལ་གཡུང་དྲུང་སྐུ། སྲོག་མེད་ནད་དུག་མཚོན་
མི་འཇིགས། མཁའ་ལ་བྱ་དང་ཆུ་ལ་ཉ། བྲག་ལ་ཐོག་གཤེགས་རྩི་ཤིང་སྡུད། རི་རབ་
ཕྱག་འདེབས་རྒྱ་མཚོ་རྔུབ། ཆུ་བོ་ཞགས་བསྡོགས་གཟའ་ཆེན་གཏོད། སྟོང་གསུམ་
སྟོང་གི་འཇིག་རྟེན་ཀྱང༌། རྐང་པ་ཡ་གཅིག་མཐེབ་ཀྱིས་གནོན། འགྱུར་བ་མེད་པའི་
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྐུ་མཆོག་ལྡན། གསུང་ཉིད་གཅིག་ལས་མ་བསྒྲགས་ཀྱང་། འགྲོ་བ་རིགས་དྲུག་སེམས་
ཅན་གྱིས། སྐད་རིགས་མི་མཐུན་སོ་སོ་རུ་། རང་རང་སྒྲ་སྐད་ཅི་བཞིན་གོ །བརྒྱད་ཁྲི་
བཞི་སྟོང་བོན་རྣམས་ཀུན། ཐོགས་པ་མེད་པར་རང་བཞིན་ཤར། སྐད་རིགས་སུམ་
བརྒྱ་དྲུག་ཅུར་འགྱུར། འགྲོ་བ་ཡོངས་ལ་བཀའ་དབང་བཙན། བདེན་པའི་ཚིག་ལ་སྤྲོ་
བ་བསྐྱེད། ཚངས་པའི་དབྱངས་ཀྱིས་མྱ་ངན་སངས། རྒྱལ་བའི་བཀའ་ལ་ཐམས་ཅད་
འདུས། བསྐོས་པའི་ལས་ལ་གང་ཡང་ཉན། དྲུག་ཅུ་ཡན་ལག་ཚངས་པའི་གསུང་།
འགག་པ་མེད་པའི་གསུང་མཆོག་ལྡན། ཐུགས་ཉིད་གཅིག་ལ་མ་གཡོས་ཀྱང༌། འགྲོ་
བ་རིགས་དྲུག་སེམས་ཅན་ལ། གང་འདུལ་དགོངས་པ་རེ་རེར་འཆར། མཁྱེན་པའི་
ཡེ་ཤེས་དགོངས་པ་ཡིས། འགྲོ་བ་གང་ལ་གང་འདུལ་གྱི། མཚན་ཉིད་བྱེ་བྲག་སོ་སོར་
དབྱེ། སྔོན་དང་མ་འོངས་ད་ལྟར་གྱི། སྐྱེ་གནས་རིམ་པ་བཞིན་དུ་ཤེས། ཏིང་འཛིན་
ཡན་ལག་དྲུག་ཅུ་ཡི། འོད་ཟེར་སྤྲོ་བསྡུ་འདུ་འཕྲོ་འགྱེད། འཁྲུལ་མེད་མཉམ་ཉིད་
ཐུགས་དང་ལྡན། ཡོན་ཏན་གཅིག་ལས་མ་སྤྲོས་ཀྱང་། གང་དག་འགྲོ་བའི་མིག་ལམ་
དུ། དཔག་བསམ་ལྗོན་ཤིང་རྒྱས་པ་ལས། ལོ་འབྲས་མེ་ཏོག་འཁྲུངས་པ་བཞིན། སོ་
སོར་ངོ་མཚར་ཆེ་བ་ཡི། ནད་ལ་སྨན་དང་དུག་ལ་རྩི། དབུལ་ཕོངས་དག་ལ་ཡིད་
བཞིན་ནོར། འཇིགས་པ་རྣམས་ལ་སྐྱེལ་མ་རོགས། རྨོངས་པའི་ཚོགས་ལ་གང་དགོས་
སྐབས། མཚན་དང་དཔེ་བྱད་ལེགས་པར་བརྒྱན། དཔེ་བྱད་བརྒྱད་ཅུ་ངེས་པར་
རྫོགས། ཀུན་གྱི་མཆོད་གནས་བཀུར་བའི་ཞིང་། བྱ་ཁྱུང་གཙུག་གི་ནོར་བུ་ཏོག །འགྲོ་
བའི་དཔལ་དང་མགོན་དུ་འགྱུར། ལེགས་པར་འབྱུང་བའི་ཡོན་ཏན་ལྡན། ཕྲིན་ལས་
གཅིག་ལས་མ་མཛད་ཀྱང་། འགྲོ་བ་གང་ལ་གང་འདུལ་གྱི། འདམ་གྱི་ཕུར་པ་ལྟ་བུ་
རུ། གང་དག་གནས་ལ་གང་བསྐོར་བདེ། ཞི་རྒྱས་དབང་དྲག་ལས་བཞི་རྒྱུན། ཚེ་
ནོར་དབང་ཐང་དཔལ་བསྐྱེད་སོགས། བར་ཆད་བགེགས་འདུལ་གཡུལ་ལས་རྒྱལ།
160

མདོ་སྡེ། བླ་མེད་ཐེག་པའི་མདོ།
སྣང་སྲིད་འཁོར་ལོ་ཐབས་ཀྱིས་བསྒྱུར། གདུལ་བྱའི་ཞིང་ཁམས་བསམ་མཐའ་ཡས།
སྟོང་གསུམ་སྟོང་གི་འཇིག་རྟེན་གྱི། མི་མཇེད་འཇིག་རྟེན་དབུ་མ་རུ། རྒྱལ་པོ་ལྟ་བུར་
སྐུ་འཁྲུངས་ཤིང་། བཙུན་མོ་སྲས་དང་འཁོར་དུ་བཅས། མཛད་པ་བཅུ་གཉིས་བཀོད་
པ་ཡི། འགྲོ་བ་འདྲེན་པའི་དཔལ་དུ་འགྱུར། མ་བཙལ་ལྷུན་གྲུབ་ཕྲིན་ལས་ལྡན། ཐ་
མར་འབྲས་བུའི་གྲུབ་ཚུལ་ལོ། ། དེ་ལྟར་བླ་མེད་ཐེག་པའི་བོན། ཐོག་མར་གཞི་ཡི་
གནས་ཚུལ་དང་། གཉིས་པ་གཞི་ལས་གྲོལ་ཚུལ་དང་། གསུམ་པ་ལམ་གྱི་བགྲོད་
ཚུལ་དང་། ཐ་མར་འབྲས་བུའི་གྲུབ་ཚུལ་ཏེ། ཚད་མེད་གཙུག་ཕུད་སྤྲུལ་པའི་གཤེན།
འགྲོ་བའི་དཔལ་དུ་གྱུར་པར་མཛོད། ཅེས་གསུངས་སོ། །
༧ དེ་ལ་ཡང་ཚད་མེད་གཙུག་ཕུད་ཀྱིས་གསོལ་པ། སྟོན་པའི་སྒྲོན་མེ་འགྲོ་བའི་
དཔལ། ཐམས་ཅད་མཁྱེན་པའི་སྟོན་པ་ལགས། བླ་མེད་ཐེག་པའི་ཡོངས་རྩེ་ལས།
གཞི་དང་ལམ་དང་འབྲས་བུ་ཡི། ཡིན་ཚུལ་གོང་དུ་སོང་ནས་ཀྱང༌། ལྟ་སྒོམ་སྤྱོད་
པ་འབྲས་བུ་བཞི། འདི་ཡི་མཚན་ཉིད་ཅི་ལྟར་ལགས། ཐུགས་ཀྱི་དཀྱིལ་ནས་བཅུད་
ཕྱུངས་ལ། བདག་ཅག་འཁོར་ལ་བཤད་དུ་གསོལ། ཞེས་གསོལ་ཏོ། ། །
དེ་ལ་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང་། ཚད་
མེད་གཙུག་ཕུད་གུས་པས་ཉོན། བླ་མེད་ཐེག་པའི་ཡོངས་རྩེ་ལས། ལྟ་བ་སྒོམ་པ་སྤྱོད་
པ་གསུམ། བླ་མེད་དོན་གྱི་འབྲས་བུ་བཞི། ཐོག་མར་ལྟ་བ་བསྟན་པ་ནི། ཀུན་གཞི་
སྐྱེ་མེད་བོན་གྱི་དབྱིངས། རོལ་པ་འགག་མེད་ཡེ་ཤེས་སྐུ། གཉིས་སུ་མེད་པར་ཉག་
གཅིག་ངང་། བླ་མེད་ཐེག་པ་ཆེན་པོའི་དོན། ལྟ་རྒྱུ་ལྟ་བྱེད་མཐའ་དང་བྲལ། བལྟས་
པས་མཐོང་མེད་བོན་ཉིད་དབྱིངས། མ་བལྟས་རང་གསལ་སེམས་ཀྱི་ངང་། གཉིས་
སུ་མེད་པར་ཉག་གཅིག་དབྱིངས། བླ་མེད་ཐེག་པ་ཆེན་པོའི་དོན། སྐྱེ་བར་འཛིན་པའི་
གྲུབ་པ་མེད། ཡེ་ནས་བོན་ཉིད་སྟོང་པའི་ཀློང་། འགག་པར་འཛིན་པའི་ཆད་པ་མེད།
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཡེ་ནས་རང་འབྱུང་ཡེ་ཤེས་མཁའ། སྐྱེ་འགག་གཉིས་མེད་སེམས་ཀྱི་ངང་། གཉིས་
སུ་མེད་པར་ཉག་གཅིག་དབྱིངས། བླ་མེད་ཐེག་པ་ཆེན་པོའི་དོན། ཡོད་པར་འཛིན་
པའི་གྲུབ་པ་མེད། ཡེ་ནས་དམིགས་མེད་བོན་གྱི་སྐུ། མེད་པར་འཛིན་པའི་ཁྱབ་པ་
མེད། ཡེ་ནས་ལོངས་སྤྱོད་རྫོགས་པའི་ཞིང་། ཡོད་མེད་གཉིས་ཀྱང་སེམས་ཀྱི་ངང་།
གཉིས་སུ་མེད་པར་ཉག་གཅིག་དབྱིངས། བླ་མེད་ཐེག་པ་ཆེན་པོའི་དོན། རྟག་པར་
འཛིན་པའི་གྲུབ་པ་མེད། ཡེ་ནས་མི་གནས་མྱ་ངན་འདས། ཆད་པར་འཛིན་པའི་
ཕྱལ་བ་མེད། ཡེ་ནས་སྣ་ཚོགས་ཅིར་ཡང་སྤྲུལ། རྟག་ཆད་གཉིས་མེད་སེམས་ཀྱི་ངང་།
གཉིས་སུ་མེད་པར་ཉག་གཅིག་དབྱིངས། བླ་མེད་ཐེག་པ་ཆེན་པོའི་དོན། སྣང་བར་
འཛིན་པའི་དངོས་པོ་མེད། ཡེ་ནས་བོན་ཉིད་སྟོང་པའི་ཀློང་། སྟོང་པར་འཛིན་པའི་
ངོ་བོ་མེད། ཡེ་ནས་རོལ་པ་འགག་མེད་དང་། སྣང་སྟོང་གཉིས་ཀྱང་སེམས་ཀྱི་ངང་།
གཉིས་སུ་མེད་པར་ཉག་གཅིག་དབྱིངས། བླ་མེད་ཐེག་པ་ཆེན་པོའི་དོན། ཡོད་མེད་
རྟག་ཆད་སྣང་སྟོང་དང་། སྐྱེ་འགག་མུ་བཞིའི་མཐའ་དང་བྲལ། མཐའ་བྲལ་ཆེན་
པོའི་ལྟ་བ་ལས། སྣང་སྲིད་འཁོར་བ་མྱང་འདས་དང་། བསྐལ་སྲིད་ཆགས་གནས་
འཇིག་སྟོང་དང༌། བདེ་སྡུག་ལེགས་ཉེས་བྱུང་ཚོར་དང་། རེ་དོགས་འཛིན་པ་ཡོད་
མ་ཡིན། དཔེར་ན་ནམ་མཁའི་ཀློང་ཡངས་སུ། མེ་ཆུ་ས་རླུང་འབྱུང་བ་བཞི། ཆགས་
དང་གནས་དང་འཇིག་སྟོང་དང་། ནམ་མཁའི་ཀློང་དུ་བྱུང་མི་ཚོར། དེ་བཞིན་
སེམས་ཉིད་ཀློང་ཡངས་སུ། སེམས་འབྱུང་མཚན་མའི་ཆོ་འཕྲུལ་རྣམས། སེམས་
ཉིད་ངང་དུ་བྱུང་མི་ཚོར། སྣང་སྲིད་སེམས་ཀྱི་ཡེ་སངས་ལ། སྤང་དང་བླང་དང་
རྒྱུ་མ་མཆིས། འཁོར་འདས་བོན་ཉིད་རོལ་པ་ལས། བཟང་ངན་ལེགས་ཉེས་གཞལ་
མི་དཔོག ། ལྷ་བདུད་སེམས་ཀྱི་ཆོ་འཕྲུལ་ལ། ཕན་དང་གནོད་པའི་མཐའ་མ་གྲུབ།
དཔེར་ན་མཁའ་ལ་ཁྱུང་གཤེགས་ན། སྲིད་གསུམ་སྤྱི་རྒྱ་རླབས་ཀྱིས་གཅོད། སྡེར་
162

མདོ་སྡེ། བླ་མེད་ཐེག་པའི་མདོ། ༼ང༽
ཆགས་ཐམས་ཅད་ཟིལ་གྱིས་གནོན། དེ་བཞིན་མཁའ་ལ་ཉི་ཤར་ན། འོད་གཞན་མ་
ལུས་ཟིལ་གྱིས་གནོན། མ་རིག་མུན་པའི་གླིང་ཁྲོད་གསལ། དེ་ལྟར་ཐེག་པ་ཆེན་པོའི་
དོན། རྟོག་མེད་ལྟ་བའི་རྒྱས་ཐེབ་ན། རྟོག་པའི་ཚོགས་རྣམས་ཟིལ་གྱིས་གནོན། ཐེག་
པ་འོག་མ་བག་ལ་ཞ། ཐམས་ཅད་ཀུན་ཡིན་གང་ཡང་མིན། མུ་བཞིའི་མཐའ་བྲལ་
དབུས་མ་གྲུབ། ཁྱབ་གདལ་བོན་ཉིད་སྤྲོས་མཐའ་བྲལ། ཡེ་ནས་ཡེ་སངས་རྒྱས་པའི་
ངང་། གདོད་ནས་མ་བཅོས་ཁྱབ་བདལ་ངང་། ཐེག་ཆེན་དོན་གྱི་ལྟ་བ་ཡིན།
༧ གཉིས་པ་སྒོམ་པ་བསྟན་པ་ནི། བླ་མེད་ཐེག་པ་ཆེན་པོའི་དོན། བྱང་ཆུབ་
སེམས་ཉིད་རིན་པོ་ཆེ། ཀ་དག་ལྷུན་གྲུབ་འདུ་མ་བྱས། ཡེ་ནས་མ་བཅོས་རྩ་བྲལ་ལ།
བསྒོམ་བྱ་སྒོམ་བྱེད་མཐའ་དང་བྲལ། བསྒོམ་རྒྱུ་བྱུང་ན་བོན་ཉིད་བཅོས། སྒོམ་མཁན་
བྱུང་ན་སེམས་ཉིད་བསླད། མ་གཡོས་མ་བཅོས་མ་བསླད་པ། སོ་མ་གཉུག་མ་དབུ་
མའི་ལམ། བདེ་བ་ཆེན་པོ་བོན་ཉིད་ངང་། ངང་ལ་ངང་གིས་མ་བཅོས་པར། ངང་
ལ་ངང་དུ་གནས་པ་ན། སྒོམ་པའི་རྒྱལ་པོ་དེ་ཀ་ཡིན། འོན་ཀྱང་ཚིག་གིས་མཚོན་བྱ་
ལས། བྱང་ཆུབ་སེམས་ཉིད་རིན་པོ་ཆེ། དཔེ་དོན་རྟགས་དང་གསུམ་དུ་བསྟན། དཔེ་
ནི་ནམ་མཁའ་ལྟ་བུ་ལ། དོན་ནི་ཡོངས་ལ་ཁྱབ་པ་སྟེ། རྟགས་ནི་ཕྱོགས་རིས་མེད་པར་
གནས། མཐའ་སྐྱོན་བྲལ་བ་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་
བར་སྣང་ལྟ་བུ་ལ། དོན་ནི་དངོས་པོ་མེད་པ་སྟེ། རྟགས་ནི་གཞི་རྩ་བྲལ་བར་གནས།
གཞི་མེད་རྩ་བྲལ་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་ས་གཞི་ལྟ་
བུ་ལ། དོན་ནི་སྣ་ཚོགས་སྣང་བ་སྟེ། རྟགས་ནི་ངོ་མཚར་ཆེ་བར་གནས། ཐམས་ཅད་
ཀུན་འབྱུང་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་རི་བོ་ལྟ་བུ་ལ།
དོན་ནི་འགྱུར་བ་མེད་པ་སྟེ། རྟགས་ནི་ཟིལ་གྱིས་གནོན་པར་གནས། འཕོ་འགྱུར་མེད་
པ་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་རྒྱ་མཚོ་ལྟ་བུ་ལ། དོན་ནི་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཁ་གཏིང་མེད་པ་སྟེ། རྟགས་ནི་རྦ་རླབས་ཞི་བར་གནས། གཡོ་འཁྲུལ་མེད་པ་སྒོམ་
པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་ཆུ་བོ་ལྟ་བུ་ལ། དོན་ནི་རྒྱུན་ཆད་
མེད་པ་སྟེ། རྟགས་ནི་ངང་ཐག་རིང་བར་གནས། གཉུག་མ་དོན་གྱི་སྒོམ་པ་ཡིན།
བྱང་ཆུབ་སེམས་ཉིད་རིན་པོ་ཆེ། དཔེ་ནི་ཉི་མ་ལྟ་བུ་ལ། དོན་ནི་ཡོངས་ལ་སྙོམས་པ་
སྟེ། རྟགས་ནི་ཀུན་ལ་ཁྱབ་པར་གནས། ཚད་མེད་བཞི་ལྡན་སྒོམ་པ་ཡིན། བྱང་ཆུབ་
སེམས་ཉིད་རིན་པོ་ཆེ། དཔེ་ནི་ཤེལ་སྒོང་ལྟ་བུ་ལ། དོན་ནི་དྲི་མ་མེད་པ་སྟེ། རྟགས་
ནི་སྐྱོན་དང་བྲལ་བར་གནས། དྲི་མ་མེད་པ་སྒོམ་པ་ཡིན། བྱང་ཆུབ་སེམས་ཉིད་རིན་
པོ་ཆེ། དཔེ་ནི་སྒྲོན་མེ་ལྟ་བུ་ལ། དོན་ནི་མུན་པ་སེལ་བ་སྟེ། རྟགས་ནི་འོད་གསལ་
ཆེན་པོར་གནས། རང་བཞིན་འོད་གསལ་སྒོམ་པ་ཡིན། བྱང་ཆུབ་སེམས་ཉིད་རིན་
པོ་ཆེ། དཔེ་ནི་ཆུ་ཟླ་ལྟ་བུ་ལ། དོན་ནི་དངོས་པོ་མེད་པ་སྟེ། རྟགས་ནི་དངོས་མཚན་
གསལ་བར་གནས། གསལ་སྟོང་དབྱེར་མེད་སྒོམ་པ་ཡིན། བྱང་ཆུབ་སེམས་ཉིད་རིན་
པོ་ཆེ། དཔེ་ནི་མེ་ལོང་ལྟ་བུ་ལ། དོན་ནི་རང་མཚན་གསལ་བ་སྟེ། རྟགས་ནི་རང་ངོ་
ཤེས་པར་གནས། རིག་སྟོང་སྤྲོས་བྲལ་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ།
དཔེ་ནི་ན་ཆུང་ལྟ་བུ་ལ། དོན་ནི་བདེ་བ་མྱོང་བ་སྟེ། རྟགས་ནི་བརྗོད་དུ་མེད་པར་
གནས། བདེ་སྟོང་དབྱེར་མེད་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་
སྨྲིག་རྒྱུ་ལྟ་བུ་ལ། དོན་ནི་སྒྱུ་མ་ལྟ་བུ་སྟེ། རྟགས་ནི་འཛིན་པ་མེད་པར་གནས། སྣང་
སྟོང་མཐའ་བྲལ་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་གླང་ཆེན་ལྟ་
བུ་ལ། དོན་ནི་མ་བཅོས་རྣལ་མ་སྟེ། རྟགས་ནི་གཡོ་བསྐྱོད་མེད་པར་གནས། གདེང་
དང་ལྡན་པའི་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་མཚོན་ཆ་ལྟ་
བུ་ལ། དོན་ནི་དཔའ་ངར་ལྡན་པ་སྟེ། རྟགས་ནི་ཐོགས་མེད་གཅོད་པར་གནས། ཡེ་
ཤེས་རྩེ་རྒྱལ་སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། དཔེ་ནི་བུ་རམ་ལྟ་བུ་ལ།
I64

༼ང༽
མདོ་སྡེ། བླ་མེད་ཐེག་པའི་མདོ།
དོན་ནི་རོ་མཆོག་མྱོང་བ་སྟེ། རྟགས་ནི་སྣ་ཚོགས་གཅིག་ཏུ་གནས། དུ་མ་རོ་གཅིག་
སྒོམ་པ་ཡིན། བྱང་ཆུབ་སེམས་ཉིད་རིན་པོ་ཆེ། སེམས་ལ་སེམས་སུ་མ་མཆིས་ཤིང་།
སེམས་ལ་སེམས་སུ་མ་གནས་ཏེ། སེམས་ཀྱི་རང་བཞིན་འོད་གསལ་བ། མ་གཡོ་མ་
བཅོས་མཉམ་པ་ཉིད། འཁོར་འདས་གཉིས་མེད་མཉམ་པའི་ངང་། བྱ་བཙལ་དྲི་མ་
ཀུན་ལས་འདས། སྐྱོན་ཡོན་ལེགས་ཉེས་མཐར་མི་དམིགས། དགེ་སྡིག་རྒྱུ་འབྲས་ཡོད་
མ་ཡིན། ཐམས་ཅད་ཉག་གཅིག་སེམས་ཀྱི་ངང་། བོན་ཉིད་ཀློང་དུ་མཉམ་གནས་
པས། ཐིག་ལེ་ཉག་གཅིག་བསྒོམས་པའོ། ། །
༧ གསུམ་པ་སྤྱོད་པ་བསྟན་པ་ནི། བླ་མེད་ཐེག་པ་ཆེན་པོའི་དོན། བྱང་ཆུབ་
སེམས་ཉིད་རིན་པོ་ཆེ། འཁོར་འདས་དབྱེར་མེད་མཉམ་པ་ཉིད། སྤང་དང་བླང་བའི་
མཐའ་མ་གྲུབ། བོན་ཉིད་ངང་ལས་རང་འབྱུང་སྐུ། ཐིག་ལེ་ཉག་གཅིག་མངོན་རོལ་
སྤྱོད། སྤྱད་རྒྱུ་སྤྱོད་མཁན་རང་གི་སེམས། སྤྱོད་ཀྱང་རང་འབྱུང་སེམས་ཀྱི་རྩལ། མ་
སྤྱོད་ཉག་གཅིག་དོན་ལ་གནས། དེ་ལ་སྤྱད་པའི་རྒྱུ་མ་མཆིས། སྤྱད་ཅེས་བྱ་བ་མཚན་
མའི་ཚིག །འོན་ཀྱང་ཚིག་གིས་མཚོན་བྱ་ལ། སེམས་ནི་ནམ་མཁའ་ལྟ་བུ་ལ། སྣང་བ་
མེ་ཆུ་ས་རླུང་གྲུབ། ནམ་མཁའི་ངང་དུ་མངོན་རོལ་སྤྱོད། སྤང་བླང་མེད་པའི་སྤྱོད་
པ་ཡིན། སེམས་ནི་བར་སྣང་ལྟ་བུ་ལ། སྣང་བ་གཞའ་སྤྲིན་རི་མོ་བཀྲ། བར་སྣང་
དབྱིངས་སུ་མངོན་རོལ་སྤྱོད། དངོས་འཛིན་མེད་པའི་སྤྱོད་པ་ཡིན། སེམས་ནི་ས་གཞི་
ལྟ་བུ་ལ། སྣང་བ་རྩི་ཤིང་ནགས་ཚལ་རྒྱས། ས་གཞིའི་ཀློང་དུ་མངོན་རོལ་སྤྱོད། སྤང་
བླང་མེད་པའི་སྤྱོད་པ་ཡིན། སེམས་ནི་དཔག་བསམ་ལྟ་བུ་ལ། སྣང་བ་ལོ་འབྲས་མེ་
ཏོག་འཁྲུངས། དཔག་བསམ་ཉིད་དུ་མངོན་རོལ་སྤྱོད། ངོ་མཚར་ལྡན་པའི་སྤྱོད་པ་
ཡིན། སེམས་ནི་རྒྱལ་པོ་ལྟ་བུ་ལ། སྣང་བ་སྒྱུ་མའི་གྲོང་ཁྱེར་བདལ། རང་དབང་ཆེ་
བར་མངོན་རོལ་སྤྱོད། གཞན་དབང་མི་འགྱུར་སྤྱོད་པ་ཡིན། སེམས་ནི་རྨ་བྱ་ལྟ་བུ་ལ།
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྣང་བ་རྩི་དུག་ལོ་འདབ་རྒྱས། རྟོག་པ་མེད་པར་མངོན་རོལ་སྤྱོད། མ་སྤང་རྒྱན་ཤར་
སྤྱོད་པ་ཡིན། སེམས་ནི་སྨྱོན་པ་ལྟ་བུ་ལ། སྣང་བ་སྐྱོན་ཡོན་བླང་དོར་མེད། གང་དུ་
མ་ངེས་མངོན་རོལ་སྤྱོད། བརྟུལ་ཞུགས་ཆེན་པོའི་སྤྱོད་པ་ཡིན། སེམས་ནི་བྱིས་པ་ལྟ་
བུ་ལ། སྣང་བ་རིན་ཆེན་གྲང་མའི་གླིང་། གཅིག་བསྐྱུར་གཅིག་ལེན་མངོན་རོལ་སྤྱོད།
ཆགས་པ་མེད་པའི་སྤྱོད་པ་ཡིན། སེམས་ནི་ངང་པ་ལྟ་བུ་ལ། སྣང་བ་ཆུ་དང་འོ་མ་
འབྱེད། ས་ས་སོ་སོར་མངོན་རོལ་སྤྱོད། རྣམ་པར་དག་པའི་སྤྱོད་པ་ཡིན། སེམས་ནི་
ཐབས་དང་ལྡན་པ་སྟེ། སྣང་བ་ཐུགས་རྗེ་འབྱུང་བ་ནི། ཟུང་དུ་འབྲེལ་བར་མངོན་
རོལ་སྤྱོད། འགྲོ་བ་འདུལ་བའི་སྤྱོད་པ་ཡིན། བྱང་ཆུབ་སེམས་ཉིད་རིན་པོ་ཆེ། སྣང་
སྲིད་འཁོར་བ་མྱང་འདས་བོན། སེམས་ལས་འབྱུང་ཞིང་སེམས་ལ་ཐིམ། ཉག་གཅིག་
སེམས་ཀྱིས་མངོན་རོལ་སྤྱོད། མ་སྤང་མ་བླང་མ་འགག་པ། རང་བཞིན་རོལ་པ་རྒྱན་
ཤར་ན། བླ་མེད་ཐེག་ཆེན་སྤྱོད་པ་ཡིན། །
༧ བཞི་པ་འབྲས་བུ་བསྟན་པ་ནི། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་
པ་ཆེན་པོའི་དོན། བདག་མེད་ལྟ་བ་རྟོག་མེད་དབྱིངས། དམིགས་མེད་སྒོམ་པ་བོན་
ཉིད་དབྱིངས། བྱར་མེད་སྤྱོད་པ་རང་འབྱུང་རྩལ། རེ་དོགས་མེད་པ་འབྲས་བུའི་
མཆོག །གདོད་ནས་ཤེས་རབ་ཕ་རོལ་ཕྱིན། མི་སྐྱེ་མི་འགག་བོན་གྱི་དབྱིངས། མཚན་
ཉིད་སོ་སོར་ཡེ་ཤེས་སྤྱོད། ཡེ་ནས་ཡེ་སངས་རྒྱས་པ་ལ། བསྒྲུབ་རྒྱུ་སྒྲུབ་བྱེད་མཐའ་
དང་བྲལ། བསྒྲུབ་རྒྱུ་བྱུང་ན་བོན་ཉིད་བཅོས། སྒྲུབ་མཁན་བྱུང་ན་སེམས་ཉིད་བསླད།
བཅོས་བསླད་མང་ན་རྒྱུ་རྐྱེན་འབྱུང་། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་
པ་ཆེན་པོའི་དོན། རྒྱུ་ལས་མ་བྱུང་རྐྱེན་མི་འཇིག །ཡེ་ནས་རྒྱུ་མེད་རྐྱེན་བྲལ་ཞིང་།
སྲོག་མེད་བདུད་བྲལ་གཡུང་དྲུང་སྐུ། འགྱུར་བ་མེད་པའི་འབྲས་བུ་འཆང་། བྱང་
ཆུབ་སེམས་ཉིད་རིན་པོ་ཆེ། བླ་མེད་ཐེག་པ་ཆེན་པོའི་དོན། འཁོར་བ་ཞེས་ཀྱི་སྤང་དུ་
166

མདོ་སྡེ། བླ་མེད་ཐེག་པའི་མདོ། །
མེད། མྱང་འདས་ཞེས་ཀྱི་བླང་དུ་མེད། འཁོར་འདས་དབྱེར་མེད་མཉམ་པ་ཉིད། རེ་
དོགས་མེད་པའི་འབྲས་བུ་འཆང་། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་
པ་ཆེན་པོའི་དོན། དུག་ལྔ་ཞེས་ཀྱི་སྤང་དུ་མེད། ཡེ་ཤེས་ཞེས་ཀྱི་བླང་དུ་མེད། སྐྱོན་
ཡོན་དབྱེར་མེད་མཉམ་པ་ཉིད། དུ་མ་རོ་གཅིག་འབྲས་བུ་འཆང་། བྱང་ཆུབ་སེམས་
ཉིད་རིན་པོ་ཆེ། བླ་མེད་ཐེག་པ་ཆེན་པོའི་དོན། བདག་ཏུ་བཟུང་བའི་ངེས་པ་མེད། །
གཞན་དུ་འཛིན་པའི་རྟོག་པ་མེད། བདག་གཞན་དབྱེར་མེད་མཉམ་པ་ཉིད། གཉིས་
མེད་མཉམ་པའི་འབྲས་བུ་འཆང་། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་པ་
ཆེན་པོའི་དོན། གཅིག་ཏུ་འཛིན་པའི་གྲུབ་པ་མེད། དུ་མར་འཛིན་པའི་དབྱེ་བ་མེད།
མ་བཅོས་སྤྲོས་བྲལ་མཉམ་པ་ཉིད། ཐིག་ལེ་ཉག་གཅིག་འབྲས་བུ་འཆང་། བྱང་ཆུབ་
སེམས་ཉིད་རིན་པོ་ཆེ། བླ་མེད་ཐེག་པ་ཆེན་པོའི་དོན། སངས་རྒྱས་ཐོག་མ་ཐ་མ་མེད།
གདོད་ནས་ཡེ་སངས་རྒྱས་པའི་ངང༌། ངོ་བོ་འགྱུར་མེད་བོན་གྱི་དབྱིངས། སྙིང་པོ་
འགྱུར་མེད་རིག་པའི་མཁའ། ངང་ཉིད་འགྱུར་མེད་སེམས་ཀྱི་ཀློང་། ངང་དང་རང་
བཞིན་འདུ་འབྲལ་མེད། འཁོར་དང་མྱང་འདས་དབྱེ་བ་མེད། བདེ་དང་སྡུག་བསྔལ་
ཚོར་བ་མེད། སྐྱོན་དང་ཡོན་ཏན་བླང་དོར་མེད། བདག་དང་གཞན་དུ་འཛིན་
པ་མེད། ཐབས་དང་ཤེས་རབ་འགག་པ་མེད། སྙིང་པོ་འགྱུར་མེད་གཡུང་དྲུང་སྐུ།
སྣང་བ་རིན་ཆེན་གསེར་གྱི་གླིང༌། ངོ་མཚར་ཡིད་བཞིན་དགོས་འདོད་ནོར། ཡོན་
ཏན་དཔག་བསམ་ལྗོན་པའི་ཤིང་། ཕྲིན་ལས་དབང་ཕྱུག་འཁོར་ལོ་བསྒྱུར། དོན་
གཉིས་འབྲས་བུ་གཏེར་གྱི་བཅུད། ཐོགས་པ་མེད་པའི་འབྲས་བུ་འཆང་། བླ་མེད་ཐེག་
པའི་དོན་དམ་མོ། །ཚད་མེད་གཙུག་ཕུད་སྤྲུལ་པའི་གཤེན། བླ་མེད་ཐེག་པ་ཆེན་པོ་
ཡི། ལྟ་སྒོམ་སྤྱོད་གསུམ་འབྲས་བུའི་དོན། སེམས་ཅན་འགྲོ་ལ་སྨིན་པར་མཛོད། ཅེས་
གསུངས་སོ། །
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
༧ དེ་ལ་ཡང་ཚད་མེད་གཙུག་ཕུད་ཀྱིས་གསོལ་པ། ཐམས་ཅད་མཁྱེན་པའི་སྟོན་
པ་ལགས། དེ་ལྟར་བདག་ལ་གསུངས་པ་ཡི། བླ་མེད་ཐེག་པ་ཆེན་པོའི་དོན། སྤྱི་རུ་
རྣམ་གྲངས་གསུངས་པ་ནི། གཞི་དང་ལམ་དང་འབྲས་བུ་གསུམ། ལྟ་བ་སྒོམ་པ་སྤྱོད་
པ་གསུམ། ངེས་པར་བདག་ལ་བཀའ་སྩལ་པ། བདག་ཅག་སེམས་ཀྱི་དཀྱིལ་དུ་ཕོག །
བོན་སྒོ་བརྒྱད་ཁྲི་བཞི་སྟོང་ལ། གསང་བའི་མན་ངག་མདོར་བསྡུ་ན། རྒྱུ་འབྲས་ཐེག་
པ་རིམ་པ་བརྒྱད། ཐེག་ཆེན་དོན་ལ་ཅི་ལྟར་བསྡུ་། བླ་མེད་ཐེག་པ་ཆེན་པོ་ལས།
རྒྱུད་ལུང་མན་ངག་ཅི་ལྟར་དབྱེ། བདག་ཅག་འཁོར་ལ་བཤད་དུ་གསོལ། ཞེས་གསོལ་
ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་དང༌།
ཐེག་པ་དགུ་ཡི་གཤེན་རྣམས་ཉོན། བོན་སྒོ་བརྒྱད་ཁྲི་བཞི་སྟོང་གི། གསང་བའི་མན་
ངག་མདོར་བསྡུ་ན། རྒྱུ་འབྲས་ཐེག་པ་རིམ་པ་བརྒྱད། ཐེག་ཆེན་དོན་ལ་བསྡུ་ཚུལ་
ནི། དང་པོ་རྒྱུ་ཡི་ཐེག་པ་བཞི། ཀུན་རྫོབ་དངོས་པོར་བདེན་པ་སྟེ། ཕྱྭ་གཤེན་འགྲོ་བ་
འདུལ་བའི་བོན། ནད་ལ་དཔྱད་དང་བགེགས་ལ་གཏོ། མི་མཐུན་པ་ལ་མཐུན་བྱེད་
རྩིས། དཔྱད་ཀྱི་སྨན་དང་གཏོ་ཡི་ཕན། རྩིས་ཀྱི་བསོད་ནམས་དཔལ་ཁ་ཤེས། འགྲོ་
ལ་ཕན་བདེ་བསྐྱེད་པ་སྟེ། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་པ་ཆེན་པོའི་
དོན། རྒྱུ་ལས་མ་བྱུང་ནད་མི་སྲིད། རྐྱེན་གྱིས་མ་བསླང་གདོན་མི་འཇིགས། མཐུན་
དང་འགལ་མེད་པྲ་མི་བརྟགས། དཔྱད་ཅེས་བྱ་བའི་སྨན་པ་མེད། གཏོ་ཞེས་བྱ་
བའི་ཕན་པ་མེད། རྩིས་ཞེས་བྱ་བ་གསོ་བ་མེད། ཡེ་ནས་ཕན་མེད་གནོད་བྲལ་ཞིང་།
གདོད་ནས་མཐུན་དང་འགལ་མེད་ལ། གཏོ་དཔྱད་ཀུན་རྫོབ་མཚོན་ཚུལ་ཙམ། དོན་
དུ་ཐེག་ཆེན་དོན་ལ་སྡུད། ཕྱྭ་གཤེན་གཙུག་ཕུད་ཐེག་པར་སྤར། དགེ་བསྙེན་དོན་ལ་
གནས་པར་མཛོད། རྒྱུ་འབྲས་གཉིས་མེད་ཐེག་པ་ཆེ། ཨེ་མ་ངོ་མཚར་རྨད་དུ་བྱུང་།
སེམས་ཅན་འགྲོ་ལ་སྨིན་པར་མཛོད།
168

མདོ་སྡེ། བླ་མེད་ཐེག་པའི་མདོ།
སྣང་གཤེན་འགྲོ་བ་འདུལ་བའི་བོན། ལྷ་ལ་ཡོན་དང་བགེགས་ལ་གླུད། སྣང་སྲིད་
འཇིག་རྟེན་ཁ་ཡོ་སྙོམས། ལྷ་ལ་ཡོན་འབུལ་མགོན་དང་སྐྱབས། བགེགས་ལ་གླུད་
གཏོང་ལན་ཆགས་བྲལ། སྣང་སྲིད་ཀུན་སྐོང་ཞིང་ཁམས་བདེ། འགྲོ་བའི་ཚེ་དཔལ་
བསྐྱེད་པ་སྟེ། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་པ་ཆེན་པོའི་དོན། ལྷ་
ཞེས་བྱ་བའི་ཕན་པ་མེད། བགེགས་ཞེས་བྱ་བའི་གནོད་པ་མེད། ཕན་མེད་གནོད་
བྲལ་འདུ་མ་བྱས། འཆི་མེད་སྐྱེས་བརྩོན་གཡུང་དྲུང་སྐུ། ཡེ་ནས་སྲོག་མེད་བདུད་
དང་བྲལ། གཞན་ཕན་ཀུན་རྫོབ་མཚོན་ཚུལ་ཙམ། དོན་དུ་ཐེག་ཆེན་དོན་ལ་སྡུད།
སྣང་གཤེན་གཙུག་ཕུད་ཐེག་པ་སྤར། དྲང་སྲོང་དོན་ལ་གནས་པར་མཛོད། རྒྱུ་འབྲས་
གཉིས་མེད་ཐེག་པ་ཆེ། ཨེ་མ་ངོ་མཚར་རྨད་དུ་བྱུང་། སེམས་ཅན་འགྲོ་ལ་སྨིན་པར་
མཛོད།
འཕྲུལ་གཤེན་འགྲོ་བ་འདུལ་བའི་བོན། དགྲ་ལ་རྦད་དང་བགེགས་ལ་བརྣག །
མཐུན་པ་གསོ་དང་འགལ་བ་བསྒྲལ། རྫུ་འཕྲུལ་བཅུ་གསུམ་ཆོ་འཕྲུལ་འགྱེད། བར་
ཆད་བདུད་འདུལ་བསྟན་པ་སྐྱོང་། འགྲོ་བའི་ཚེ་སྲོག་སྐྱོབ་པ་སྟེ། བྱང་ཆུབ་སེམས་
ཉིད་རིན་པོ་ཆེ། བླ་མེད་ཐེག་པ་ཆེན་པོའི་དོན། དགྲ་ཞེས་བྱ་བའི་སྡང་བ་མེད། །
བགེགས་ཞེས་བྱ་བའི་གནོད་པ་མེད། དགྲ་ལ་སྡང་མེད་བྱམས་པའི་ཕུལ། བགེགས་
ལ་གནོད་མེད་ཞི་བའི་ངང་། འགལ་དང་མཐུན་མེད་ཉག་གཅིག་དབྱིངས། འགལ་
མཐུན་ཀུན་རྫོབ་མཚོན་ཚུལ་ཙམ། དོན་དུ་ཐེག་ཆེན་དོན་ལ་སྡུད། འཕྲུལ་གཤེན་
གཙུག་ཕུད་ཐེག་པ་སྤར། ཨ་དཀར་དོན་ལ་གནས་པར་མཛོད། རྒྱུ་འབྲས་གཉིས་
མེད་ཐེག་པ་ཆེ། ཨེ་མ་ངོ་མཚར་རྨད་དུ་བྱུང་། སེམས་ཅན་འགྲོ་ལ་སྨིན་པར་མཛོད།
སྲིད་གཤེན་འགྲོ་བ་འདུལ་བའི་བོན། ན་གསོ་ཤི་འདུར་འཁོར་བ་སྒྲོལ། འདྲེན་རྒྱུ་
འདྲེན་མཁན་གཉིས་སུ་མཐོང་། སེམས་ཉིད་དུམ་བུ་གསུམ་དུ་འཛིན། བླ་ཡིད་སེམས་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གསུམ་གཅིག་ཏུ་བསྡུ་། གསོན་གྱི་སྲོག་སྐྱོབ་ཤི་བ་འདུར། འཁོར་བའི་འཇིགས་པ་སྒྲོལ་
བ་སྟེ། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་པ་ཆེན་པོའི་དོན། ན་ཞེས་བྱ་
བའི་རྒྱུ་མ་གྲུབ། འཆི་ཞེས་བྱ་བའི་རྐྱེན་མི་འཇིགས། རྒྱུ་རྐྱེན་མེད་པས་འདྲེན་པ་མེད།
སེམས་ཉིད་ཐིག་ལེ་ཉག་གཅིག་ལ། དུམ་བུར་འཛིན་པའི་རྒྱུ་མ་མཆིས། ཡེ་ནས་ཡེ་
སངས་རྒྱས་པ་ལ། ཐར་པར་བགྲོད་པའི་རེ་བ་མེད། འཁོར་བར་ལྟུང་བའི་དོགས་
པ་མེད། རེ་དོགས་གཉིས་འཛིན་མཐའ་དང་བྲལ། འདུར་ཐབས་ཀུན་རྫོབ་མཚོན་
ཚུལ་ཙམ། དོན་དུ་ཐེག་ཆེན་དོན་ལ་སྡུད། སྲིད་གཤེན་གཙུག་ཕུད་ཐེག་པ་སྤར། ཡེ་
གཤེན་དོན་ལ་གནས་པར་མཛོད། རྒྱུ་འབྲས་གཉིས་མེད་ཐེག་པ་ཆེ། ཨེ་མ་ངོ་མཚར་
རྨད་དུ་བྱུང་། སེམས་ཅན་འགྲོ་ལ་སྨིན་པར་མཛོད། །
གཉིས་པ་འབྲས་བུའི་ཐེག་པ་བཞི། དོན་དམ་ངོ་བོ་བདེན་པ་སྟེ། དགེ་བསྙེན་འགྲོ་
བ་འདུལ་བའི་བོན། དགེ་ལ་བསྙེན་ཞིང་སྡིག་ལ་འཛེམ། མི་དགེ་བཅུ་པོ་རྒྱབ་ཏུ་བོར།
དགེ་བ་བཅུ་པོ་དང་དུ་བླང་། སེམས་ལ་སེམས་ཀྱིས་བཅོས་བསླད་ཅིང་། དགེ་བསྙེན་
སྤང་བླང་གཉིས་སུ་མཐོང་། སྤང་བས་ཉོན་མོངས་ཟད་པར་འདོད། བླང་བས་ཡེ་
ཤེས་འཕེལ་བར་མཛོད། འགྲོ་བ་ཐར་པར་བགྲོད་པ་སྟེ། བྱང་ཆུབ་སེམས་ཉིད་རིན་པོ་
ཆེ། བླ་མེད་ཐེག་པ་ཆེན་པོའི་དོན། དགེ་ཞེས་བྱ་བའི་རྒྱུ་མ་གྲུབ། མི་དགེ་བྱ་བའི་རྐྱེན་
མི་འཇིགས། དགེ་སྡིག་ལས་སྤྱོད་དཀར་ནག་མེད། སེམས་ཉིད་ཡེ་སངས་རྒྱས་པ་ལ།
བླང་དང་དོར་བའི་རྒྱུ་མ་མཆིས། སྤང་བླང་ཀུན་རྫོབ་མཚོན་ཚུལ་ཙམ། དོན་དུ་ཐེག་
ཆེན་དོན་ལ་སྡུད། དགེ་བསྙེན་གཙུག་ཕུད་ཐེག་པ་སྤར། ཐེག་ཆེན་དོན་ལ་གནས་
པར་མཛོད། རྒྱུ་འབྲས་གཉིས་མེད་ཐེག་པ་ཆེ། ཨེ་མ་ངོ་མཚར་རྨད་དུ་བྱུང་། སེམས་
ཅན་འགྲོ་ལ་སྨིན་པར་མཛོད། །
དྲང་སྲོང་འགྲོ་བ་འདུལ་བའི་བོན། རྒྱུ་ལས་བསྐྱེད་ཅིང་འབྲས་བུར་བསྒྲུབ། འཐད་
170

༼ང༽
མདོ་སྡེ། བླ་མེད་ཐེག་པའི་མདོ།
པ་བླང་ཞིང་མི་འཐད་དོར། ཕྱི་ཚུལ་གཟབ་ཅིང་ནང་ཁྲིམས་སྲུང་། བསྲུང་བྱ་སྲུང་
བྱེད་གཉིས་སུ་མཐོང་། འདུལ་དཀའི་ཉོན་མོངས་འདུལ་བ་སྟེ། བྱང་ཆུབ་སེམས་ཉིད་
རིན་པོ་ཆེ། བླ་མེད་ཐེག་པ་ཆེན་པོའི་དོན། རྒྱུ་ཞེས་བྱ་བར་བསྐྱེད་པ་མེད། འབྲས་བུ་
བྱ་བར་གྲུབ་པ་མེད། འཐད་པ་བླང་བས་ཕན་པ་མེད། མི་འཐད་དོར་བས་གནོད་པ་
མེད། ཡེ་ནས་ཀ་དག་ཆེན་པོ་སྟེ། གདོད་ནས་དྲི་མེད་རྣམ་དག་ལ། ཁྲིམས་དང་ཚུལ་
གྱིས་བཅོས་མ་བསླད། བསྲུང་བྱ་སྲུང་བྱེད་རྒྱུ་མ་མཆིས། བསླབ་བྱ་ཀུན་རྫོབ་མཚོན་
ཚུལ་ཙམ། དོན་དུ་ཐེག་ཆེན་དོན་ལ་སྡུད། དྲང་སྲོང་གཙུག་ཕུད་ཐེག་པ་སྤར། ཐེག་
ཆེན་དོན་ལ་གནས་པར་མཛོད། ཨེ་མ་ངོ་མཚར་རྨད་དུ་བྱུང་། སེམས་ཅན་འགྲོ་ལ་
སྨིན་པར་མཛོད། །
ཨ་དཀར་འགྲོ་བ་འདུལ་བའི་བོན། ཐབས་དང་ཤེས་རབ་ཟུང་དུ་འབྲེལ། སྐུ་དང་
ཡེ་ཤེས་མཆོག་ཏུ་སྒྲུབ། དུག་དང་ཡེ་ཤེས་གནས་སུ་བསྒྱུར། བསྒྲུབ་བྱ་སྒྲུབ་བྱེད་
གཉིས་སུ་འཛིན། བསྒྲུབ་རྒྱུ་སྒྲུབ་མཁན་གཉིས་སུ་མཐོང་། བསྙེན་དང་སྒྲུབ་དང་ལས་
ལ་སྦྱར། མ་དག་འགྲོ་བ་འདུལ་བ་སྟེ། བྱང་ཆུབ་སེམས་ཉིད་རིན་པོ་ཆེ། བླ་མེད་ཐེག་
པ་ཆེན་པོའི་དོན། ཐབས་ལ་མ་བརྟེན་སྤྲོས་མཐའ་བྲལ། ཤེས་རབ་མི་བསྐྱེད་ཡེ་ཤེས་
སྐུ། སྐུ་ཉིད་མཆོག་ཐོབ་ཡེ་སངས་རྒྱས། ཡེ་ཤེས་ལུས་ཅན་འགྲོ་བའི་དཔལ། དུག་དང་
ཡེ་ཤེས་རྒྱུ་མ་མཆིས། ཡེ་ནས་རང་བཞིན་ལྷུན་གྲུབ་ལ། བསྒྲུབ་བྱ་སྒྲུབ་བྱེད་མཐའ་
དང་བྲལ། བསྒྲུབ་རྒྱུ་སྒྲུབ་མཁན་རང་གི་སེམས། གདོད་ནས་གྲུབ་པ་ཆེན་པོ་ལ།
བསྙེན་སྒྲུབ་ཀུན་རྫོབ་མཚོན་ཚུལ་ཙམ། དོན་དུ་ཐེག་ཆེན་དོན་ལ་སྡུད། ཨ་དཀར་
གཙུག་ཕུད་ཐེག་པ་སྤར། ཐེག་ཆེན་དོན་ལ་གནས་པར་མཛོད། ཨེ་མ་ངོ་མཚར་རྨད་
དུ་བྱུང་། སེམས་ཅན་འགྲོ་ལ་སྨིན་པར་མཛོད། །
ཡེ་གཤེན་འགྲོ་བ་འདུལ་བའི་བོན། དབྱིངས་དང་ཡེ་ཤེས་གཉིས་སུ་ལྟ། དབེན་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་མི་དབེན་གཉིས་སུ་འཛིན། སྒོམ་དང་མི་སྒོམ་སྐྱོན་ཡོན་བརྩི། གསལ་དང་འགྲིབ་
པས་བྲོད་ཞུམ་བྱེད། གནས་དང་འགྱུ་བའི་ཐེ་ཚོམ་བློ། བརྟན་དང་མི་བརྟན་ཐོག་
བསྐྱེད་བརྩི། བསྐྱེད་དང་རྫོགས་པའི་དོན་མཛད་དེ། བྱང་ཆུབ་སེམས་ཉིད་རིན་པོ་ཆེ།
བླ་མེད་ཐེག་པ་ཆེན་པོའི་དོན། དབྱིངས་དང་ཡེ་ཤེས་དབྱེར་མི་བྱེད། དབེན་དང་མི་
དབེན་གཉིས་སུ་འཛིན། སྒོམ་དང་མི་སྒོམ་མཐའ་སྐྱོན་བྲལ། གསལ་དང་འགྲིབ་པས་
བྲོད་ཞུམ་མེད། གནས་དང་འགྱུ་བའི་ཐེ་ཚོམ་བྲལ། ཡེ་ནས་དབྱིངས་ཤེས་དབྱེར་མེད་
ཅིང་། གདོད་ནས་མ་བཅོས་དྲི་བྲལ་ལ། བསྐྱེད་རྫོགས་ཀུན་རྫོབ་མཚོན་ཚུལ་ཙམ།
དོན་དུ་ཐེག་ཆེན་དོན་ལ་སྡུད། ཡེ་གཤེན་གཙུག་ཕུད་ཐེག་པ་སྤར། ཐེག་ཆེན་དོན་
ལ་གནས་པར་མཛོད། ཨེ་མ་ངོ་མཚར་རྨད་དུ་བྱུང༌། སེམས་ཅན་འགྲོ་ལ་སྨིན་པར་
མཛོད། ཚད་མེད་གཙུག་ཕུད་སྤྲུལ་པའི་གཤེན། རྒྱུ་འབྲས་ཐེག་རིམ་བསྡུ་ཚུལ་ལོ། ། །
དང་པོ་རྒྱུ་ཡི་ཐེག་པ་བཞི། འབྲས་བུའི་ཐེག་པ་བཞི་ལ་བསྡུ་། འབྲས་བུའི་ཐེག་པ་
རིམ་བཞི་ནི། རྒྱུ་འབྲས་གཉིས་མེད་ཐེག་པར་བསྡུ་། རྒྱུ་འབྲས་གཉིས་མེད་ཐེག་པ་
ནི། བླ་མེད་ཐེག་པ་ཆེན་པོ་སྟེ། དོན་དུ་བྱང་ཆུབ་སེམས་ལ་བསྡུ་། དོན་དུ་བྱང་ཆུབ་
སེམས་ཉིད་ནི། རྒྱུ་ལས་མ་བྱུང་རྐྱེན་མི་འཇིགས། མ་སྐྱེ་མི་སྐྱེ་སྐྱེ་བ་མེད། མ་འགག་
མི་འགག་འགག་པ་མེད། སྐྱེ་འགག་བོན་ཉིད་དབྱིངས་ཀྱི་ངང་། རྟག་ཆད་མཚན་
མ་སེམས་ཀྱི་ཀློང་། སྣང་སྟོང་རང་བཞིན་རིག་པའི་མཁའ། འཁོར་འདས་ཐིག་ལེ་
ཉག་གཅིག་དང་། སྐྱོན་ཡོན་དུ་མ་རོ་གཅིག་དབྱིངས། རྣམ་པར་རྟོག་མེད་རྟོག་པ་
འཇོམས། རྟོག་འཛིན་འཁོར་བ་ཟིལ་གྱིས་གནོན། ཐེག་པ་འོག་མའི་ཚོགས་ལས་རྒྱལ།
མ་བཅོས་གཞིར་ཕྱིན་ཡེ་སངས་རྒྱས། བླ་མེད་ཐེག་པ་ཆེན་པོ་སྟེ། བྱང་ཆུབ་སེམས་ལ་
བསྡུ་ཚུལ་ལོ། །ཚད་མེད་གཙུག་ཕུད་སྤྲུལ་པའི་གཤེན། བླ་མེད་ཐེག་པའི་ལས་གཉེར་
གཏད། དགུ་ཁྲི་གླིང་མཁར་བདག་པོར་བསྐོས། བསམ་གཏན་གླིང་དུ་བོན་འཁོར་
172

མདོ་སྡེ། བླ་མེད་ཐེག་པའི་མདོ།
བསྐོར། སེམས་ཅན་འགྲོ་ལ་སྨིན་པར་མཛོད།
དགུ་ནི་ཐེག་པ་རིམ་པ་དགུ་། ཁྲི་ནི་ཁྲི་འཕང་ཡོངས་གོང་བརྩིགས། གླིང་ནི་མཐར་
ཕྱིན་ཡོངས་ལ་བདལ། མཁར་ནི་དེ་ལ་དམ་ཆོས་མཁར། འདི་ནི་བླ་མེད་མཐར་
ཕྱིན་ལམ། གཞལ་བྱ་གཞལ་བྱེད་མ་མཆིས་ཤིང་། ཐིག་ལེ་ཉག་གཅིག་ཡིན་ལགས་
ཏེ། འོན་ཀྱང་སེམས་ཅན་བཀྲིད་དྲང་ཕྱིར། རྒྱུད་ལུང་མན་ངག་གསུམ་དུ་དབྱེ་། རྒྱུད་
གསུམ་ལུང་དྲུག་མན་ངག་དོན། སྤྱི་སྒོས་བྱེ་བྲག་གསུམ་དུ་སྟོན། རྒྱུད་ནི་རྣམ་པ་
གསུམ་ཡིན་ཏེ། སྤྱི་རྒྱ་རླབས་གཅོད་ལྟ་བའི་རྒྱུད། རང་བཞིན་འོད་གསལ་སྒོམ་པའི་
རྒྱུད། ཀུན་འབྱུང་རང་དག་སྤྱོད་པའི་རྒྱུད། ལུང་ནི་རྣམ་པ་དྲུག་ཏུ་འཆད། མ་བཅོས་
རྣལ་མ་ངོ་བོའི་ལུང༌། ཡེ་སྲིད་རྒྱལ་པོ་སེམས་ཀྱི་ལུང་། འཁོར་འདས་གཞི་རྩ་གྲོལ་བའི་
ལུང་། ཐམས་ཅད་རང་བཞིན་རྫོགས་པའི་ལུང་། མ་བཅོས་གཉུག་མ་དོན་གྱི་ལུང་།
མཐར་ཕྱིན་དབུ་མ་ཆེན་པོའི་ལུང་། མན་ངག་རྣམ་པ་བཅུ་གཉིས་ཏེ། གཞི་རྩ་གཅད་
པའི་མན་ངག་གསུམ། སེམས་ཉིད་གཞི་ཡི་གནས་ལུགས་དང་། རང་བཞིན་གཤིས་
ཀྱི་གནས་ལུགས་དང་། མན་ངག་དོན་གྱི་གདར་ཐག་གསུམ། ལ་ཤན་དབྱེ་བའི་
སྒྲོན་མ་གསུམ། འཁོར་འདས་ལ་ཤན་དབྱེ་བ་དང་། ལྟ་བའི་ལ་ཤན་དབྱེ་བ་དང་།
འགལ་མཐུན་ཟུང་འཇུག་ལ་ཤན་ནོ། །མཐའ་སྐྱོན་བསལ་བའི་གདམས་པ་གསུམ།
རྟག་ཆད་མཐའ་སྐྱོན་བསལ་བ་དང༌། བྱིང་རྒོད་མཐའ་སྐྱོན་བསལ་བ་དང་། ཉམས་
མྱོང་མཐའ་སྐྱོན་བསལ་བའོ། །རྒྱུད་ལ་སྨིན་པའི་དོན་དམ་གསུམ། གནས་ལུགས་དོན་
གྱི་གདམས་པ་དང་། མན་ངག་གནད་ཀྱི་གདམས་པ་དང་། མཐར་ཐུག་གཟེར་བུའི་
གདམས་པ་གསུམ། དེ་ལྟར་རྣམ་གྲངས་བཅུ་གཉིས་ཏེ། དེ་ལས་སོ་སོར་དབྱེ་བ་ནི།
འགྲོ་བའི་ཤེས་རྒྱུད་གྲོལ་བ་ཡི། ཐབས་ཀྱི་ཡན་ལག་བསམ་མི་ཁྱབ། མ་སྨིན་སྨིན་པར་
བྱེད་པ་དང་། མ་གྲོལ་གྲོལ་བར་བྱེད་པ་དང་། གྲོལ་བ་མཐའ་རུ་ཕྱིན་པ་ཡི། གང་ལ་
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གང་དགོས་རིམ་པར་བསྟན། ཞེས་གསུངས་སོ། །ཐེག་པ་དགུ་པ་ཡང་གསང་བླ་མེད་
ཀྱི་དོན་རྣམས་གཏན་ལ་ཕབ་སྟེ་གསུངས་སོ། །
༧ དེ་ལ་ཡང་ཚད་མེད་གཙུག་ཕུད་ཀྱིས་གསོལ་པ། སྟོན་པ་གཤེན་རབ་སངས་
རྒྱས་མཆོག །བདག་ཅག་འཁོར་དུ་གཏོགས་པའི་གཤེན་རབ་གཡུང་དྲུང་སེམས་
དཔའ་ཆེན་པོ་རྣམས་དང་། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བླ་ན་
མེད་པའི་ཐེག་པའི་བོན་སྒོ་འདི་དག་ལ་ཤེས་ཤིང་རྟོགས་པར་སྤྱོད་ན། དོན་དང་ཡོན་
ཏན་ཅི་ལྟ་བུའི་སྒོ་ནས་འགྲོ་བའི་དཔལ་དུ་གྱུར་པ་ལགས། སྟོན་པས་བཀའ་སྩལ་པ།
ཉོན་ཅིག་ཚད་མེད་གཙུག་ཕུད་ཉོན། དེ་ནི་འདི་ལྟ་སྟེ། གང་ཞིག་གཤེན་རབ་གཡུང་
དྲུང་སེམས་དཔའ་ཆེན་པོ་རྣམས་དང༌། རིགས་ཀྱི་བུ་དང་རིགས་ཀྱི་བུ་མོ་དག ། བླ་
ན་མེད་པའི་ཐེག་པའི་བོན་སྒོ་འདི་དག་ལ་ཤེས་ཤིང་རྟོགས་པར་སྤྱོད་ན། ཀུན་གཞི་
སྐྱེ་བ་མེད་པ་སྟོང་པ་བོན་ཉིད་ཀྱི་ཀློང་ནས། རིག་པ་སྒྲིབ་པ་མེད་པས་འགག་པ་
མེད་པའི་རང་བཞིན་ལ། མཁྱེན་པའི་ཡེ་ཤེས་དྲུག་ཅུ་རྩ་གཅིག་དང་ལྡན་ཏེ། འགྲོ་བ་
སེམས་ཅན་གྱི་དཔལ་དང་མགོན་དུ་གྱུར་པའོ། །གང་ཞིག་རིགས་ཀྱི་བུ་དང་རིགས་ཀྱི་
བུ་མོ་དག །བླ་ན་མེད་པ་ཡང་དག་པར་རྫོགས་པའི་ཐེག་པ་ཆེན་པོ་འདི་དག་ལ་ཤེས་
ཤིང་རྟོགས་པར་སྤྱོད་ན་འཁོར་བ་དང་མྱ་ངན་ལས་འདས་པའི་བོན་ཐམས་ཅད་སྟོང་
པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་མངའ་བར་འགྱུར་ཏེ། ཁྱབ་
པ་ཆེན་པོ་སྟོང་པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་མངའ་བར་
འགྱུར་རོ། །བདལ་པ་ཆེན་པོ་སྟོང་པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་
བར་མངའ་བར་འགྱུར་རོ། །དཔག་ཏུ་མེད་པ་སྟོང་པའི་རང་བཞིན་དུ་མཁྱེན་པའི་ཡེ་
ཤེས་དེ་ནི་གསལ་བར་མངའ་བར་འགྱུར་རོ། །ཟད་པ་མེད་པ་སྟོང་པའི་རང་བཞིན་དུ་
མཁྱེན་པའི་ཡེ་ཤེས་དེ་ནི་གསལ་བར་མངའ་བར་འགྱུར་རོ། ། མུ་མེད་པ་སྟོང་པའི་རང་
174

མདོ་སྡེ། བླ་མེད་ཐེག་པའི་མདོ།
བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་མངའ་བར་འགྱུར་རོ། །འབྱམས་ཡས་
པ་སྟོང་པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་མངའ་བར་འགྱུར་
རོ། །ཡོངས་སུ་རྒྱ་མ་ཆད་པ་སྟོང་པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་
བར་མངའ་བར་འགྱུར་རོ། །མཚན་མ་མེད་པ་སྟོང་པའི་རང་བཞིན་དུ་མཁྱེན་པའི་
ཡེ་ཤེས་དེ་ནི་གསལ་བར་མངའ་བར་འགྱུར་རོ། །གཟའ་གཏད་མེད་པ་སྟོང་པའི་རང་
བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་མངའ་བར་འགྱུར་རོ། །བཙལ་དུ་མེད་
པ་སྟོང་པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་མངའ་བར་འགྱུར་
རོ། །མཚོན་དུ་མེད་པ་སྟོང་པའི་རང་བཞིན་དུ་མཁྱེན་པའི་ཡེ་ཤེས་དེ་ནི་གསལ་བར་
མངའ་བར་འགྱུར་རོ། །ཐོག་མ་དང་ཐ་མ་མེད་པ་སྟོང་པའི་རང་བཞིན་དུ་མཁྱེན་པའི་
ཡེ་ཤེས་དེ་ནི་གསལ་བར་མངའ་བར་འགྱུར་རོ། །དེ་ལྟར་དུ་ཡེ་ཤེས་ཆེན་པོ་དེ་དག་
དང་ལྡན་ནས་བོན་ཉིད་ཀྱི་ངོ་བོ་ཡེ་ནས་སྟོང་ཞིང་བདག་མེད་པའི་ཕྱིར་དུ། སེམས་
ཉིད་ཀྱི་ངོ་བོ་ཡང་སྟོང་ཞིང་བདག་མེད་པས། འཁོར་བ་དང་མྱ་ངན་ལས་འདས་པའི་
བོན་ཐམས་ཅད་སྟོང་ཞིང་བདག་མེད་པར་རྟོགས་པའི་དོན་ཐོབ་ནས་འགྲོ་བ་སེམས་
ཅན་གྱི་དཔལ་དུ་གྱུར་པ་སྟེ། སེམས་ཅན་རྣམས་ཉོན་མོངས་པ་ཞེ་སྡང་གི་འཁོར་བ་
ལས་སྒྲོལ་ཞིང་བྱམས་པ་ཆེན་པོའི་དམ་ཆོས་ནས་སྟོང་པ་ཉིད་ཀྱི་ཡེ་ཤེས་སུ་གྲོལ་ཏེ།
དམིགས་མེད་བོན་གྱི་སྐུ་རུ་སངས་རྒྱས་པར་འགྱུར་རོ། ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག ། བླ་ན་མེད་པ་ཡང་དག་པར་རྫོགས་པའི་ཐེག་པ་ཆེན་པོ་འདི་
ཤེས་ཤིང་རྟོགས་པར་སྤྱོད་ན་འཁོར་བ་དང་མྱ་ངན་ལས་འདས་པའི་བོན་
དག་ལ། 
ཐམས་ཅད་གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་གསལ་བར་
མངའ་བར་འགྱུར་རོ། །བོན་ཐམས་ཅད་སྐྱེ་བ་མེད་པ་གདོད་ནས་དག་པ་གསལ་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་མངའ་བར་འགྱུར་རོ། །བོན་ཐམས་
ཅད་སྐྱེ་བའི་རྫུ་འཕྲུལ་གྱི་སྐུ་མངོན་དུ་གསལ་བར་གྱུར་ནས་གསལ་བའི་རང་བཞིན་
དུ་མཁྱེན་པའི་ཡེ་ཤེས་རྟོགས་པ་མངའ་བར་འགྱུར་རོ། །བོན་ཐམས་ཅད་སྤྱོད་པ་མེད་
པ་ཆུ་ཟླའི་འཁོར་ལོ་ལྟར་གསལ་བས་གསལ་བའི་རང་བཞིན་དུ་མཁྱེན་པའི་ཡེ་ཤེས་
རྟོགས་པ་མངའ་བར་འགྱུར་རོ། །བོན་ཐམས་ཅད་སྤོང་བ་མེད་པར་རྒྱུན་དུ་གསལ་
བས་གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་མངའ་བར་འགྱུར་
རོ། །བོན་ཐམས་ཅད་སྒྲིབ་པ་མེད་ཅིང་ཡོངས་ལ་སྣང་བར་གསལ་བས་གསལ་བའི་
རང་བཞིན་དུ་མཁྱེན་པའི་ཡེ་ཤེས་རྟོགས་པ་མངའ་བར་འགྱུར་རོ། །བོན་ཐམས་ཅད་
འབྱུང་བར་མ་འགག་པར་གསལ་བས་གསལ་བའི་རང་བཞིན་དུ་མཁྱེན་པའི་ཡེ་ཤེས་
རྟོགས་པ་མངའ་བར་འགྱུར་རོ། །བོན་ཐམས་ཅད་ཡེང་བ་མི་མངའ་བར་གསལ་བས་
གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་མངའ་བར་འགྱུར་རོ། །བོན་
ཐམས་ཅད་རང་བཞིན་མངོན་སུམ་དུ་གསལ་བས་གསལ་བའི་རང་བཞིན་དུ་མཁྱེན་
པའི་ཡེ་ཤེས་རྟོགས་པ་མངའ་བར་འགྱུར་རོ། །བོན་ཐམས་ཅད་གསལ་ལ་རང་བཞིན་
མེད་པར་སྐྱོན་དང་བྲལ་བར་གསལ་བས་གསལ་བའི་རང་བཞིན་དུ་མཁྱེན་པའི་ཡེ་
ཤེས་རྟོགས་པ་མངའ་བར་འགྱུར་རོ། །བོན་ཐམས་ཅད་སྐྱེ་བ་མེད་པར་རིག་པ་གདེང་
དུ་གྱུར་པར་གསལ་བས་གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་
མངའ་བར་འགྱུར་རོ། །བོན་ཐམས་ཅད་མ་བཅོས་པའི་ཡེ་ཤེས་རང་རིག་སྣང་བར་
གསལ་བས་གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་མངའ་བར་
འགྱུར་རོ། །བོན་ཐམས་ཅད་མི་འགྱུར་བའི་སྐུ་གཡུང་དྲུང་ལྷུན་གྱིས་གྲུབ་པའི་རང་
བཞིན་གསལ་བས་གསལ་བའི་རང་བཞིན་དུ་མཁྱེན་པའི་ཡེ་ཤེས་རྟོགས་པ་མངའ་
བར་འགྱུར་རོ། །དེ་ལྟར་དུ་ཡེ་ཤེས་ཆེན་པོ་དེ་དག་དང་ལྡན་ནས་བོན་ཉིད་ཀྱི་ངོ་བོ་
176

མདོ་སྡེ། བླ་མེད་ཐེག་པའི་མདོ།
ཡེ་ནས་གསལ་ལ་དངོས་པོ་མེད་པའི་ཕྱིར་དུ། སེམས་ཉིད་ཀྱི་ངོ་བོ་ཡང་གསལ་ལ་
དངོས་པོ་མེད་པས་འཁོར་བ་དང་མྱ་ངན་ལས་འདས་པའི་བོན་ཐམས་ཅད་གསལ་ལ་
དངོས་པོ་མེད་པའི་དོན་ཐོབ་ནས་འགྲོ་བ་སེམས་ཅན་གྱི་དཔལ་དུ་འགྱུར་ཏེ། སེམས་
ཅན་ཉོན་མོངས་པ་གཏི་མུག་གི་འཁོར་བ་ལས་སྒྲོལ་ཞིང་ཡེ་ཤེས་ཆེན་པོའི་དམ་ཆོས་
ནས་མེ་ལོང་ལྟ་བུའི་ཡེ་ཤེས་སུ་གྲོལ་ཏེ། ལོངས་སྤྱོད་རྫོགས་པའི་སྐུ་རུ་སངས་རྒྱས་པར་
འགྱུར་རོ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བླ་ན་མེད་པ་ཡང་དག་པར་རྫོགས་པའི་ཐེག་པ་ཆེན་པོ་འདི་
དག་ལ་ཤེས་ཤིང་རྟོགས་པར་སྤྱོད་ན་འཁོར་བ་དང་མྱ་ངན་ལས་འདས་པའི་བོན་
ཐམས་ཅད་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་
འགྱུར་ཏེ། བོན་ཐམས་ཅད་ཀུན་དུ་བཟང་པོའི་ངང་ཉིད་ལས་མཉམ་པའི་རང་བཞིན་
དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་རོ། །བོན་ཐམས་ཅད་སྤྲོས་པའི་
མཚན་མ་དང་བྲལ་བ་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་
མངའ་བར་འགྱུར་རོ། །བོན་ཐམས་ཅད་བདག་དང་གཞན་དུ་འཛིན་པ་མི་མངའ་
བས་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་
རོ། །བོན་ཐམས་ཅད་དམིགས་སུ་མེད་པས་མཉམ་པའི་རང་བཞིན་དུ་མཁྱེན་པའི་
ཡེ་ཤེས་གནས་པར་མངའ་བར་འགྱུར་རོ། །བོན་ཐམས་ཅད་བསྒོམ་ཞིང་སྤྱོད་དུ་མེད་
པས་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་
རོ། །བོན་ཐམས་ཅད་ཐོག་མ་མ་སྐྱེས་པ་ཐ་མ་མི་འགག་པས་མཉམ་པའི་རང་བཞིན་
དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་རོ། །བོན་ཐམས་ཅད་སྤང་
བླང་མེད་པས་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འགྱུར་རོ། །བོན་ཐམས་ཅད་དགོངས་པ་འཕྲོ་འདུའི་མཚན་མ་མེད་པ་ལ་སྙོམས་པར་
འཇུག་པས་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་
འགྱུར་རོ། །བོན་ཐམས་ཅད་ཚིག་དང་ཡི་གེའི་མཚན་མ་མེད་པ་ལ་སྙོམ་པར་འཇུག་
པས་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་རོ། །
བོན་ཐམས་ཅད་ཕྲིན་ལས་གཟའ་གཏད་མེད་པ་ལ་སྙོམ་པར་འཇུག་པས་མཉམ་པའི་
རང་བཞིན་དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་རོ། །བོན་ཐམས་
ཅད་ཤེས་བྱ་ལྷག་མཐོང་གི་མཚན་མ་ལ་སྙོམ་པར་འཇུག་པས་མཉམ་པའི་རང་བཞིན་
དུ་མཁྱེན་པའི་ཡེ་ཤེས་གནས་པར་མངའ་བར་འགྱུར་རོ། །བོན་ཐམས་ཅད་དེ་བཞིན་
ཉིད་ཀྱི་ངང་ལས་མ་གཡོས་པས་མཉམ་པའི་རང་བཞིན་དུ་མཁྱེན་པའི་ཡེ་ཤེས་གནས་
པར་མངའ་བར་འགྱུར་རོ། ། དེ་ལྟར་ཡེ་ཤེས་ཆེན་པོ་དེ་དག་དང་ལྡན་ནས་བོན་ཉིད་
ཀྱི་ངོ་བོ་ཡེ་ནས་མཉམ་པ་ཉིད་ཀྱི་ཆ་ལ་གནས་པའི་ཕྱིར་དུ། སེམས་ཉིད་ཀྱི་ངོ་བོ་ཡང་
མཉམ་པ་ཉིད་ཀྱི་ཆ་ལ་གནས་པས་འཁོར་བ་དང་མྱ་ངན་ལས་འདས་པའི་བོན་ཐམས་
ཅད་མཉམ་པ་ཉིད་ཀྱི་ཆ་ལ་གནས་པ་རུ་རྟོགས་པའི་དོན་ཐོབ་པས་འགྲོ་བ་སེམས་
ཅན་གྱི་དཔལ་དུ་འགྱུར་ཏེ། སེམས་ཅན་ཉོན་མོངས་པ་ང་རྒྱལ་གྱི་འཁོར་བ་ལས་སྒྲོལ་
ཞིང་ཞི་བ་ཆེན་པོའི་དམ་ཆོས་ནས་མཉམ་པ་ཉིད་ཀྱི་ཡེ་ཤེས་སུ་གྲོལ་ཏེ་ངོ་བོ་ཉིད་ཀྱི་
སྐུ་རུ་སངས་རྒྱ་བར་འགྱུར་རོ། །
དེ་བཞིན་དུ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་བུ་དང་།
རིགས་ཀྱི་བུ་མོ་དག །བླ་ན་མེད་པ་ཡང་དག་པར་རྫོགས་པའི་ཐེག་པ་ཆེན་པོ་འདི་
དག་ལ་ཤེས་ཤིང་རྟོགས་པར་སྤྱོད་ན་འཁོར་བ་དང་མྱ་ངན་ལས་འདས་པའི་བོན་
ཐམས་ཅད། སོ་སོའི་རང་བཞིན་དུ་མཁྱེན་པའི་ཡེ་ཤེས་གསལ་བར་མངའ་བར་འགྱུར་
རོ། །དེ་བཞིན་དུ་བོན་ཐམས་ཅད་སྤྱི་དང་རང་གི་མཚན་ཉིད་མ་འདྲེས་པའི་ཡོན་
178

མདོ་སྡེ། བླ་མེད་ཐེག་པའི་མདོ།
ཏན་སོ་སོ་ནས་འབྱུང་པའི་རང་བཞིན་དུ་མཁྱེན་པའི་ཡེ་ཤེས་གསལ་བར་མངའ་བར་
འགྱུར་རོ། །བོན་ཐམས་ཅད་དགེ་སྡིག་མི་འཆོལ་བར་སོ་སོའི་རང་བཞིན་དུ་མཁྱེན་
པའི་ཡེ་ཤེས་གསལ་བར་མངའ་བར་འགྱུར་རོ། །བོན་ཐམས་ཅད་རྒྱུ་འབྲས་སོ་སོའི་
ཚོགས་ལ་མ་བསྒྲིབས་པར་སོ་སོའི་རང་བཞིན་དུ་མཁྱེན་པའི་ཡེ་ཤེས་གསལ་བར་
མངའ་བར་འགྱུར་རོ། །བོན་ཐམས་ཅད་ཀྱི་འཇུག་སྒོ་མ་འདྲེས་པ་སོ་སོའི་རང་བཞིན་
དུ་མཁྱེན་པའི་ཡེ་ཤེས་གསལ་བར་མངའ་བར་འགྱུར་རོ། །བོན་ཐམས་ཅད་ལ་འཁྲུལ་
པ་མི་མངའ་བར་སོ་སོའི་རང་བཞིན་དུ་མཁྱེན་པའི་ཡེ་ཤེས་གསལ་བར་མངའ་བར་
འགྱུར་རོ། །བོན་ཐམས་ཅད་མི་བསྙེལ་བའི་གཟུངས་ཐོབ་པས་སོ་སོའི་རང་བཞིན་དུ་
མཁྱེན་པའི་ཡེ་ཤེས་གསལ་བར་མངའ་བར་འགྱུར་རོ། །བོན་ཐམས་ཅད་རྨད་ཀྱི་ཁྱད་
པར་གྱིས་གཟིགས་ཚད་སོ་སོའི་རང་བཞིན་དུ་མཁྱེན་པའི་ཡེ་ཤེས་གསལ་བར་མངའ་
བར་འགྱུར་རོ། །བོན་ཐམས་ཅད་སྒྱུ་མ་ཆོ་འཕྲུལ་གྱི་སྐུ་བྱེ་བ་ཕྲག་བརྒྱ་ལས། སོ་སོའི་
རང་བཞིན་དུ་མཁྱེན་པའི་ཡེ་ཤེས་གསལ་བར་མངའ་བར་འགྱུར་རོ། །བོན་ཐམས་
ཅད་གྲུབ་པའི་འབྲས་བུ་སོ་སོར་ཡང་དག་པར་རིག་པ་ཡིས་མཁྱེན་པའི་ཡེ་ཤེས་གསལ་
བར་མངའ་བར་འགྱུར་རོ། །དེ་ལྟར་དུ་མཁྱེན་པའི་ཡེ་ཤེས་དེ་དག་དང་ལྡན་ནས་
བོན་ཉིད་ཀྱི་ངོ་བོ་ཡེ་ནས་སོ་སོར་གསལ་བའི་ཕྱིར་དུ། སེམས་ཉིད་ངོ་བོ་ཡང་སོ་སོར་
གསལ་བས་འཁོར་བ་དང་མྱ་ངན་ལས་འདས་པའི་བོན་ཐམས་ཅད། སོ་སོར་གསལ་
བ་རུ་རྟོགས་པའི་དོན་ཐོབ་ནས་འགྲོ་བ་སེམས་ཅན་གྱི་དཔལ་དུ་གྱུར་ཏེ། སེམས་ཅན་
ཉོན་མོངས་པ་འདོད་ཆགས་ཀྱི་འཁོར་བ་ལས་སྒྲོལ་ཞིང་སྦྱིན་པ་ཆེན་པོའི་དམ་ཆོས་
ནས། སོ་སོ་རུ་རྟོགས་པའི་ཡེ་ཤེས་སུ་གྲོལ་ཏེ། ཅིར་ཡང་སྤྲུལ་པའི་སྐུ་རུ་སངས་རྒྱས་
པར་འགྱུར་རོ། ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རིགས་ཀྱི་བུ་མོ་དག །བླ་ན་མེད་པ་ཡང་དག་པར་རྫོགས་པའི་ཐེག་པ་ཆེན་པོ་འདི་
དག་ལ་ཤེས་ཤིང་རྟོགས་པར་སྤྱོད་ན་འཁོར་བ་དང་མྱ་ངན་ལས་འདས་པའི་བོན་
ཐམས་ཅད་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་གྲུབ་པར་མངའ་བར་
འགྱུར་རོ། །དེ་བཞིན་དུ་བོན་ཐམས་ཅད་བདག་གི་དོན་ལྷུན་གྱིས་གྲུབ་པར་མཛད་
ནས་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་གྲུབ་པར་མངའ་བར་འགྱུར་
རོ། །བོན་ཐམས་ཅད་གཞན་གྱི་དོན་མཐར་ཕྱིན་པར་མཛད་པས་བྱ་བ་ནན་ཏན་
གྱི་རང་བཞིན་དུ་མཁྱེན་པའི་ཡེ་ཤེས་གྲུབ་པར་མངའ་བར་འགྱུར་རོ། །བོན་ཐམས་
ཅད་མཚོན་དུ་མེད་པ་གཡུང་དྲུང་གི་གཟེར་ལྟར་གནས་པ་ལས་བྱ་བ་ནན་ཏན་གྱི་
རང་བཞིན་དུ་མཁྱེན་པའི་ཡེ་ཤེས་གྲུབ་པར་མངའ་བར་འགྱུར་རོ། །བོན་ཐམས་ཅད་
བདེན་པའི་དོན་གཏན་ལ་ཕབ་པ་མི་འཁྲུལ་པས་བྱ་བ་ནན་ཏན་གྱི་རང་བཞིན་དུ་
མཁྱེན་པའི་ཡེ་ཤེས་གྲུབ་པར་མངའ་བར་འགྱུར་རོ། །བོན་ཐམས་ཅད་དགོངས་པ་
ཟབ་མོའི་བསམ་པ་མྱ་ངན་ལས་འདས་པ་དམིགས་སུ་མེད་པས་བྱ་བ་ནན་ཏན་གྱི་
རང་བཞིན་དུ་མཁྱེན་པའི་ཡེ་ཤེས་གྲུབ་པར་མངའ་བར་འགྱུར་རོ། །བོན་ཐམས་ཅད་
བླང་དོར་མི་མངའ་བ་བསྲུང་དུ་མེད་པར་བྱ་བ་ནན་ཏན་གྱི་རང་བཞིན་དུ་མཁྱེན་
པའི་ཡེ་ཤེས་གྲུབ་པར་མངའ་བར་འགྱུར་རོ། །བོན་ཐམས་ཅད་རྣམ་པར་དག་པའི་
རང་བཞིན་དུ་སྦྱང་དུ་མེད་པས་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་
གྲུབ་པར་མངའ་བར་འགྱུར་རོ། །བོན་ཐམས་ཅད་བཙལ་དུ་མེད་པའི་རང་བཞིན་
གྱིས་བྱ་བ་ཐམས་ཅད་ལྷུན་གྱིས་གྲུབ་པས་བྱ་བ་ནན་ཏན་གྱི་རང་བཞིན་དུ་མཁྱེན་པའི་
ཡེ་ཤེས་གྲུབ་པར་མངའ་བར་འགྱུར་རོ། །བོན་ཐམས་ཅད་འཁྲུལ་པ་མེད་པའི་རིག་པ་
གདེང་དུ་གྱུར་པས་ཕྱིར་མི་ལྡོག་པས་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་
ཤེས་གྲུབ་པར་མངའ་བར་འགྱུར་རོ། །བོན་ཐམས་ཅད་གསལ་བ་ཀུན་ལ་ཁྱབ་པ་ལ་
180

༼ང༽
མདོ་སྡེ། ། བླ་མེད་ཐེག་པའི་མདོ།
གསལ་ལ་རྟོག་པ་མེད་པས་བྱ་བ་ནན་ཏན་གྱི་རང་བཞིན་དུ་མཁྱེན་པའི་ཡེ་ཤེས་གྲུབ་
པར་མངའ་བར་འགྱུར་རོ། ། དེ་ལྟར་དུ་ཡེ་ཤེས་ཆེན་པོ་དེ་དག་དང་ལྡན་ནས། བོན་
ཉིད་ཀྱི་ངོ་བོ་ཡེ་ནས་བཙལ་བ་མེད་པར་ལྷུན་གྱིས་གྲུབ་པའི་ཕྱིར་དུ། སེམས་ཉིད་ཀྱི་
ངོ་བོ་ཡང་རང་བཞིན་ལྷུན་གྱིས་གྲུབ་པས་འཁོར་བ་དང་མྱ་ངན་ལས་འདས་པའི་བོན་
ཐམས་ཅད་རང་བཞིན་ལྷུན་གྱིས་གྲུབ་པར་རྟོགས་པའི་དོན་ཐོབ་ནས་འགྲོ་བ་སེམས་
ཅན་གྱི་དཔལ་དུ་གྱུར་ཏེ། སེམས་ཅན་ཉོན་མོངས་པ་ཕྲག་དོག་གི་འཁོར་བ་ལས་སྒྲོལ་
ཞིང་ཡངས་པ་ཆེན་པོའི་དམ་ཆོས་ནས་བྱ་བ་གྲུབ་པའི་ཡེ་ཤེས་སུ་གྲོལ་ཏེ། མངོན་པར་
བྱང་ཆུབ་པའི་སྐུ་རུ་སངས་རྒྱ་བར་འགྱུར་རོ། ། །
དེ་བཞིན་དུ་གཡུང་དྲུང་སེམས་དཔའ་རྣམས་དང་། གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ཐེག་པ་
ཆེན་པོ་དེ་དག་ལ་ཤེས་ཤིང་རྟོགས་པར་སྤྱོད་ན་མཁྱེན་པའི་ཡེ་ཤེས་དྲུག་ཅུ་རྩ་གཅིག་
གི་དོན་དང་ལྡན་ཞིང་ཐུགས་ལ་གསལ་ཏེ། བོན་གྱི་སྐུ་ལས་རྫོགས་པའི་སྐུ་རུ་སྤྲུལ་
ཞིང་ཅིར་ཡང་སྤྲུལ་པའི་སྐུ་ཡིས་འགྲོ་བ་གང་ལ་གང་འདུལ་དུ་སྟོན་ཞིང་། ཐབས་ལ་
མཁས་པའི་སྐྱེས་བུ། ཐུགས་རྗེ་ཆེ་བ། རིག་པ་གསལ་བགས༢
 ། སྟོབས་དང་ལྡན་པ། རྨད་
དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སྒོ་གང་ལ་ཡང་མ་འགགས་པ།
མཚན་དང་ལྡན་པ། དཔེ་བྱད་ཚོགས་པ། དོན་རྟགས་གསལ་བ། འོད་ཟེར་སྤྲོ་བ།
ཐིག་ལེར་བསྡུད་པ། དེ་ལྟར་སྤྲུལ་པའི་སྐུ་བྱེ་བ་ཕྲག་བརྒྱ་རུ་སྤྲོ་ནུས་ཤིང་འཛམ་གླིང་
བྱེ་བ་ཕྲག་བརྒྱ་ནས་འགྲོ་བ་སེམས་ཅན་གྱི་དོན་རྒྱ་ལག་ཕྱད་པར་འགྱུར་རོ། །མཐར་
ཡང་བདག་གཞན་གྱི་དོན་མཐར་ཕྱིན་ཏེ། མཐར་ཕྱིན་གྲུབ་པ་འོག་མིན་གྱི་གནས་
སུ་མཁའ་ལ་མཉམ་ཞིང་ཀློང་དུ་བདལ་པར་འགྱུར་རོ། །དེ་ཡི་ཕྱིར་ན། གཡུང་དྲུང་
སེམས་དཔའ་རྣམས། འདི་ཡི་དོན་ལ་ཤིན་ཏུ་བརྩོན་པར་བྱའོ། །རབ་ཏུ་མོས་པར་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བྱའོ། །འཆད་པར་བྱའོ། །མཉན་པར་བྱའོ། །དོན་ཉམས་སུ་ལེན་པར་བྱའོ། །བསྒོམ་
པར་བྱའོ། །བསྒྲུབ་པར་བྱའོ། །ཤེས་པར་བྱའོ། །རིག་པར་བྱའོ། །རྟོགས་པར་བྱའོ། །
མཐར་ཕྱིན་པར་བྱའོ། །གང་ཞིག་ཐེག་པ་ཆེན་པོའི་དོན་དང་ཡོན་ཏན་ནི། སྒྲ་ཐོས་
པ་ཙམ་གྱིས་ཡོན་ཏན་ཀྱང་བགྲང་བར་མ་ནུས་ལ། ཐེག་པ་འོག་མའི་དོན་དང་ཡོན་
ཏན་ནི། དཔེར་ན་རི་ཡི་རྒྱལ་པོ་རི་རབ་ནི། རྡུལ་ཕྲ་རབ་ཏུ་ཕྱེ་བའི་གྲངས་ཙམ་ཡང་
བགྲང་བར་ལང་བའོ། །དེའི་ཕྱིར་ན། བླ་ན་མེད་པའི་ཐེག་པ་ཆེན་པོའི་ཡོན་ཏན་
བགྲང་བ་ནི་དཀའ་བའོ། །དེའི་ཕྱིར་ན་བླ་ན་མེད་པ་ཐེག་པའི་ཡོངས་རྩེ་ཞེས་བྱའོ། །
རྒྱུ་འབྲས་གཉིས་སུ་མེད་པའི་དོན་ཐེག་པ་མདོར་བསྡུས་ཞེས་བྱའོ། །ཐེག་པ་འོག་མ་
རྣམས་ཀྱིས་འགྲན་ཟླ་བྲལ་བས་ཐེག་པ་ཆེན་པོ་ཞེས་བྱའོ། །
དེ་སྐད་ཅེས་སྟོན་པས་བཀའ་སྩལ་པ། འཁོར་དུ་གཏོགས་པའི་གཤེན་རབ་གཡུང་
དྲུང་སེམས་དཔའ་རྣམས་དང༌། ལྷ་དང་ལྷ་མ་ཡིན་དང༌། མི་དང་མི་མ་ཡིན་དང༌།
ཀླུ་དང་གཉན་དང་། ས་བདག་དང་ལྟོ་འཕྱེ་དང་། གྲུལ་བུམ་དང༌། མིའམ་ཅི་དང་།
ནམ་མཁའ་ལྡིང་དང་། དྲི་ཟར་བཅས་པའི་འཇིག་རྟེན་ཀུན་ཡི་རངས་ཏེ་སྟོན་པས་
གསུངས་པ་ལ་མངོན་པར་བསྟོད་དོ། །སྟོན་པ་འཁོར་དང་བཅས་པ་རྣམས་ཀྱང་སླར་
འོལ་མོ་ལུང་རིང་དུ་གཤེགས་སོ། །སླད་ན་ཚད་མེད་གཙུག་ཕུད་ལས་སོགས་སྤྲེའུ་
བྱང་ཆུབ་སེམས་དཔའ་རྣམས་དང་། ཞིང་ཁམས་དེར་གནས་པའི་རིགས་ཀྱི་བུ་དང་
རིགས་ཀྱི་བུ་མོ་རྣམས་ཀྱང་བླ་མེད་ཐེག་པའི་བོན་ལ་མོས་པར་སྤྱོད་དོ། །འདུས་པ་
རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས་སྟོན་པས་ཐེག་
པ་དགུ་པ་བླ་མེད་ཀྱི་དོན་གཏན་ལ་ཕབ་པའི་ལེའུ་སྟེ་བཅུ་དྲུག་པའོ།། །།
182

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྐད་འགྱུར་
སོ་སོའི་བོན་བསྟན་པའི་མདོ་
བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། ཏ་རན་ཏི་ཀ་ཨུ་ཡ་ཏྲི། གང་ཟག་མི་ཡི་སྐད་
དུ་ན། སྟོན་པས་ཐེག་པ་རིམ་པ་དགུ་ཡི་བོན་གཏན་ལ་ཕབ་པ་ནས་སྐད་འགྱུར་སོ་
སོར་བསྒྱུར་བའི་བོན་བསྟན་པའི་མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་
ཕྱག་འཚལ་ལོ། །
༧ དེ་ཡི་ཚེ་དེ་ཡི་དུས་ན། སྟོན་པ་གཤེན་རབ་མི་བོ་ཞེས་བྱ་བ་དེ། ལྷོ་འཛམ་བུ་
གླིང་གི་དམིག །སོག་ཁ་བོན་གྱི་འབྱུང་གནས། སྟག་གཟིག་རྒྱལ་པོའི་ཡུལ། གནས་
མཆོག་དམ་པ་འོལ་མོ་གླིང་ཆེན་གྱི་དབུས་དཀྱིལ། རྒྱལ་ས་ཆེན་པོ་བར་པོ་སོ་བརྒྱད་ཀྱི་
དབུས་སུ། དམུ་རིགས་རྒྱལ་པོའི་སྲས་སུ་སྐྱེ་བ་བཞེས་ནས་འགྲོ་བ་སེམས་ཅན་གྱི་དོན་
ལ་དགོངས་ཏེ་ཐེག་པ་རིམ་པ་དགུ་ཡི་དོན་གཏན་ལ་ཕབ་ནས་འགྲོ་བ་རིགས་དྲུག་གི་
སེམས་ཅན་ལ་སྐད་འགྱུར་སོ་སོའི་བོན་བསྟན་པར་དགོངས་ནས་གྲོང་ཁྱེར་ཡངས་པ་
ཅན་གྱི་དབུས་དཀྱིལ་སྐུ་མཁར་བར་པོ་སོ་བརྒྱད་ཀྱི་རྩེ་ལ་བཞུགས་པ་ན། སྟོན་ཟླ་ར་
བའི་ཉ་ལ། ནམ་མཁའ་ལས་སྙན་པའི་སྒྲ་མང་པོ་གྲགས་སོ། །བར་སྣང་ལས་གསལ་
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བའི་འོད་མང་པོ་ཤར་རོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ།
འཇིག་རྟེན་གྱི་ཁམས་ཀྱང་། གཡོ་བ་དང་། འགུལ་བ་དང་། མེར་བ་དང་། ལྡེག་པ་
དང་། འུར་བ་དང་། ཐུག་པ་དང༌། ཆེམ་པ་ལས་སོགས་པས་ས་ཆེར་གཡོས་སོ། །
༧ དེའི་རྗེས་སུ་བར་སྣང་གི་ཁམས་གཞའ་སྤྲིན་འོད་ཟེར་གྱི་ནང་ནས་འདབ་ཆགས་
ཀྱི་རྒྱལ་པོ་མཐིང་གི་བྱ་ཁྱུང་སྔོན་པོ། ཁྱུང་རུ་དབལ་དང་ལྡན་པ། ཁྱུང་གཤོག་བརྗིད་
ལ་སྤུངས་པ། སྤྱན་མིག་བཀྲ་ལ་རིང་བ། སྤྱན་རྩ་དམར་ལ་འཁྱུགས་པ། ཁྱུང་མཆུ་
གུག་ལ་ལེགས་པ། ཁྱུང་སྤུ་འོད་ཟེར་གཟིང་བ། རྫི་སྨིན་དམར་སེར་རགས་པ། ཁྱུང་
སྡེར་ཐུར་དུ་བགྲད་པ། གཙུག་ན་ནོར་བུས་བརྒྱན་པ། སྐུ་ལུས་གཟི་བརྗིད་ཆེ་བ།
གསུང་སྐད་སྙན་ལ་འཚེར་བ། སྲིད་པའི་རྩེ་ན་འགྱིང་བ། རྣོ་མཐོང་བྱ་ར་བྱེད་པ། དེ་
ལྟ་བུ་ཞིག་གི་མགུལ་དུ། རིན་པོ་ཆེའི་བྱང་བུ་ལ་ཆབས་ཀྱིས་ཡི་གེ་བྲིས་ནས་མགུལ་དུ་
བཏགས་ཏེ། བྱ་ཕྲན་གྱི་སྡེ་ཚོགས་སྤུ་མཚན་མི་གཅིག་པ། ཁ་དོག་མདངས་དང་ལྡན་
པ། མཐོང་ན་མཚར་བ། བལྟ་ན་སྡུག་པ། ངོ་མཚར་ཆེ་བ། ཡིད་དུ་འོང་བ། སྤུ་རུ་
ལྡེམ་པ། སུམ་བརྒྱ་དྲུག་ཅུས་བསྐོར་ནས་སྟོན་པའི་དྲུང་དུ་འཁོད་དོ། །འདབ་ཆགས་
ཀྱི་རྒྱལ་པོ་དེས། ཏ་རན་ཀ་ལྷ་ཡི་སྐད་དང་། སཾ་སྐྲྀ་ཏ་ལྷ་ཡི་སྐད་དང་། ཀ་པི་ཏ་
ལྷ་ཡི་སྐད་དང༌། སྲིད་པ་གསུམ་ལ་གྲགས་པའི་ལྷ་ཡི་སྐད་བསྒྱུར་ནས། སྟོན་པ་ལ་
གསོལ་པ། ཐམས་ཅད་མཁྱེན་པའི་སྟོན་པ་ལགས། འོག་མིན་རྫོགས་སྐུའི་ཞིང་ཁམས་
ན། ཀུན་བཟང་གཤེན་ལྷའི་ལུང་བསྟན་པས། གནས་རིགས་ཆེན་པོ་བཞིའི་གནས་
ནས། འོད་གསལ་ལྷ་ལས་བབས་ནས་སུ། དག་པ་འཛམ་གླིང་སོག་ཁ་རུ་། འགྲོ་བ་
སེམས་ཅན་དོན་ཆེད་དུ། འོལ་མོའི་གླིང་ལ་ཐུགས་གཏད་ནས། སོ་བརྒྱད་མཁར་
ལ་སྐུ་འཁྲུངས་ཤིང་། ཤམ་པོ་ལྷ་རྩེར་བཀོད་པ་མཛད། ཐེག་པ་རིམ་དགུ་གཏན་ལ་
ཕབ། ད་ལྟ་ཐེག་རིམ་མཛད་པ་རྫོགས། རྒྱལ་མཁར་རྩེ་ལ་བཞུགས་ནས་སུ། འགྲོ་བ་
184

མདོ་སྡེ། སྐད་འགྱུར་བསྟན་པའི་མདོ།
སེམས་ཅན་དོན་དགོངས་པ། ཨེ་མ་ངོ་མཚར་ཤིན་ཏུ་ཆེ། བདག་ནི་སྲིད་གསུམ་རྗེ་བོ་
སྟེ། སྲིད་པ་ཡེ་སངས་གནས་དག་ནས། སྲིད་པའི་རྒྱལ་པོ་སངས་པོ་ཡིས། སྟོན་པའི་
དྲུང་དུ་བཏང་བ་ལགས། སྤྲིང་བའི་ཡི་གེ་སྙན་དུ་ཞུ། ཐམས་ཅད་མཁྱེན་པ་སྤྲུལ་པའི་
སྐུ། སྲིད་པའི་ཁྱེའུ་གསལ་བ་ཁྱོད། འགྲོ་བ་སེམས་ཅན་དོན་ཆེད་དུ། དབྱིངས་ནས་
གཤེན་ལྷས་ལུང་བསྟན་ཅིང་། མཁའ་ལ་རྫུ་འཕྲུལ་ཤུགས་ཀྱིས་གཤེགས། དོག་ལ་
སེམས་ཅན་དོན་དུ་བཞུད། འཛམ་གླིང་སོག་ཁར་སྐྱེ་བ་བཞེས། ལྷ་དང་གཤེན་དང་
སྲིད་པ་གསུམ། བསྟན་པ་གཅིག་ལ་གནས་པའི་ཚུལ། སྲིད་པས་ཅི་ལྟར་སྲིད་པ་དང༌།
སྐོས་པས་ཅི་ལྟར་བསྐོས་པ་བཞིན། ཉིད་ཀྱང་རང་མཐུན་དེ་བཞིན་མཛད། སངས་
རྒྱས་གཞོན་ནུ་རོལ་རྩེད་དང་། རྒྱལ་བུ་རྒྱལ་སར་ཕྱུང་ཚུལ་དང་། རྒྱལ་ཁྲིམས་རྒྱལ་
ས་གནོན་ཚུལ་ཏེ། སྐྱེ་བཞེས་མཛད་པ་ངོ་མཚར་ཆེ། དེ་ནས་བསྟན་པ་སྤེལ་བའི་ཕྱིར།
སྔོན་གྱི་སྔ་རབས་འདས་པ་བཞིན། གསས་མཁར་ཤམ་པོ་ལྷ་རྩེ་ལ། ངོ་མཚར་མཆོད་
པ་འབུལ་བ་དང༌། ཡེ་གཤེན་གཡུང་དྲུང་སེམས་དཔའ་ལ། མན་ངག་ལུང་གི་བོན་
བསྟན་ཅིང་། བསྟན་པའི་ལས་གཉེར་བསྐོས་པ་དང་། གཞན་ཡང་དགུང་ལོ་གཅིག་
བཞེས་ནས། ཐེག་པ་དང་པོ་གསུངས་པ་དང་། རྒྱལ་ས་ཞབས་ཀྱིས་བཅགས་པ་དང་།
སྒོ་བཞི་མཛོད་ལྔའི་བསྟན་པ་དང་། ཐེག་དགུ་གཏན་ལ་ཕབ་ཚུལ་རྣམས། ཨེ་མ་ངོ་
མཚར་ཤིན་ཏུ་ཆེ། བསྐོས་པ་བཞིན་དུ་མཁས་པའི་མཆོག །ཤེས་རབ་མཆོག་ལྡན་
བྱམས་པའི་ཕུལ། སྲིད་པའི་རྒྱལ་པོ་བདག་ཡི་རངས། ད་ཡང་ཤེས་རབ་ཕུལ་ལྡན་
ཁྱོད། བསྟན་པ་སྤེལ་བའི་དུས་ཡིན་པས། ཆིབས་ཀྱི་རྒྱལ་པོ་འདི་ལ་ཆིབས། གཡུང་
དྲུང་དགུ་བརྩེགས་རི་ལ་གཤེགས། སྐད་འགྱུར་སུམ་བརྒྱ་དྲུག་ཅུ་ཡིས། ཡེ་གཤེན་སུམ་
བརྒྱ་དྲུག་ཅུ་ལ། བསྟན་པ་སྤེལ་བའི་བོན་བསྟན་ཞིང་། འགྲོ་བ་རིགས་དྲུག་སེམས་
ཅན་ལ། རང་རང་སྒྲ་སྐད་ཅི་བཞིན་དུ། བོན་ཡང་དེ་བཞིན་སྟོན་ནས་སུ། བསྟན་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པའང་དེ་བཞིན་སྤེལ་བར་མཛོད། ཡེ་ཤེས་ལྷ་ཡང་དེ་ལ་དགྱེས། སྲིད་པའི་རྒྱལ་པོ་
བདག་ཀྱང་དགའ། ཤེས་རབ་ཕུལ་ལྡན་བསྟན་པ་རྒྱས། དེ་སྐད་སངས་པོས་སྙན་དུ་
གསོལ། བདག་ནི་ཡོངས་འདུའི་རྩེ་མོ་ནས། སྲིད་པ་གསུམ་པོ་ཟིལ་གནོན་པ། སྲིད་
པའི་སྤྱི་རྗེ་ཁྱུང་ཆེན་ལགས། བསྟན་པའི་མངའ་བདག་རིན་པོ་ཆེ། ཁྱེད་ཀྱི་ཞབས་ནས་
བདག་འདེགས་ཤིང་། བདག་གི་སྤྱི་བོའི་གཙུག་ཏུ་བཀུར། འཇིག་རྟེན་སྲིད་པ་གསུམ་
པོ་ལ། བདག་བས་མངའ་དབང་ཆེ་བ་མེད། དབང་ཆེན་བདག་གི་ཁྱེད་བཀུར་ན།
འགྲོ་ཀུན་ཁྱེད་ལ་གཞོལ་བར་བྱེད། སྲིད་པའི་རྒྱལ་པོས་བཀའ་བཞིན་དུ། གཡུང་དྲུང་
དགུ་བརྩེགས་གནས་སུ་གཤེགས། ཞེས་ཞུ་བ་གསོལ་ཅིང་འདུད་དོ། ། །
༧ དེའི་ཚེ་འཁོར་གྱི་འདབ་ཆགས་སུམ་བརྒྱ་དྲུག་ཅུས་ཀྱང་། དུས་གཅིག་ལ་སྐད་
རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་ནས་སྟོན་པ་ལ་བསྟོད་པ། སྟོན་
པའི་སྒྲོན་མ་འགྲོ་བའི་མགོན། བསྐལ་སྟོང་སངས་རྒྱས་ཐུ་བོ་སྲས། དུས་དང་བསྟུན་
པའི་སྟོན་པ་མཛད། མི་མཇེད་འཇིག་རྟེན་གདུལ་དཀའ་འདུལ། འཛམ་གླིང་སོག་
ཁར་སྐྱེ་བ་བཞེས། རྒྱལ་བའི་སྲས་པོ་རྒྱལ་ས་གནོན། མི་རྗེ་ལྷས་མཛད་སྐྱབས་མགོན་
དཔལ། དཔལ་མཆོག་འོད་ཟེར་ཀུན་ནས་འཕྲོས། འབར་བའི་སྐུ་མཆོག་བལྟར་མི་
ངོམས། དྲི་མ་མེད་ཅིང་གཟི་བརྗིད་ཆེ། དཔལ་འབར་རྒྱལ་པོ་ལོངས་སྤྱོད་རྫོགས། ཁ་
བ་དུང་ལྟར་དཀར་ཞིང་གཞོན། ཙམ་པ་ཀ་ལྟར་དཀར་ལ་དམར། དུང་མདོག་འོད་
ཀྱི་མདངས་ཆགས་པ། སྤྱན་སྙན་ཤངས་ལྗགས་ཀུན་ནས་མཛེས། ཞལ་རས་དཀྱིལ་
འཁོར་ཟླ་བ་ཉ། ཀུན་ནས་གང་བར་རབ་ཏུ་རྒྱས། ཕྱག་ཞབས་ལྷུ་ཚིགས་དྲྭ་བར་
འབྲེལ། དཔུང་སོག་བརྗིད་ཟླུམ་སྐུ་སྟོད་འགྱིང་། སྟ་ཟུར་སྒེག་ལྡན་ཡན་ལག་ལྷུབ།
གཙུག་ཏོར་རྣམ་རྒྱལ་འོད་སྟོང་འཕྲོ། སུམ་ཅུའི་མཚན་དཔེ་ཡོན་ཏན་རྫོགས། དཔེ་
བྱད་བརྒྱད་ཅུས་རབ་ཏུ་བརྒྱན། དྲུག་ཅུའི་གསུང་དབྱངས་ཚངས་པའི་སྒྲ། ཏིང་
186

མདོ་སྡེ། སྐད་འགྱུར་བསྟན་པའི་མདོ། ༼ང༽
འཛིན་ཡན་ལག་ཐུགས་ལ་རྫོགས། སུམ་བརྒྱ་དྲུག་ཅུ་ངེས་པར་གསལ། ཆེ་བའི་ཡོན་
ཏན་དཔག་བསམ་ལྗོན། གདུལ་བྱ་ཕྲིན་ལས་བསམ་མི་ཁྱབ། བཀོད་པ་རྣམ་དག་
ཞིང་ཁམས་སྤེལ། མཁྱེན་བརྩེ་དགོངས་སྤྱོད་བསམ་མཐའ་ཡས། འགྲོ་བ་མ་རིག་
སྦུབ་འབྱེད་ཅིང་། སྲིད་པའི་མཚོ་ལས་འཁོར་བ་སྒྲོལ། ཡེ་ཤེས་ཡེ་ཤེས་འབྱུང་གནས་
ཆེ། གནས་དང་བརྟན་པའི་བློ་གྲོས་ཆེ། དོན་ཡོད་སྣང་བ་མ་ལུས་བསྒྲལ། གཟུགས་
མེད་གཟུགས་བཟང་དམ་པའི་དཔལ། འོད་བཟང་དཔལ་གྱི་བློ་གྲོས་མཆོག །མཁའ་
ལྟར་ཀུན་ཁྱབ་ནམ་མཁའི་བདག །འབྱུང་ལྔའི་བདག་པོ་འགྲོ་ཀུན་བསྐྱེད། ཐུགས་
རྗེ་ཆེན་པོ་མཆོག་ཏུ་རྟག །འགྲོ་བའི་དབུགས་འབྱིན་དགའ་སྟོན་ཆེ། རྫུ་འཕྲུལ་རོལ་
མོའི་འགྲོ་ཀུན་དགའ། རྣམ་དབྱེ་ཐེག་པ་གང་འདུལ་སྟོན། འགྲོ་བའི་མིག་ལ་སངས་
རྒྱས་སྐུ། མཆོད་སྦྱིན་མཆོག་བདག་མཆོག་གི་དཔལ། ཚུལ་ཞི་ཚུལ་ལྡན་ཚུལ་ལ་
གནས། མཉམ་ཉིད་ཞི་བའི་ཞི་བ་ཆེ། ཉོན་མོངས་ཆགས་བྲལ་ཟག་པ་ཟད། བདུད་
བཞི་དགྲ་བཅོམ་ཡེ་ཤེས་སྐུ། ཆགས་མེད་ཆགས་བྲལ་ཆགས་པ་ཆེ། སྲེད་པ་ཆེན་
པོས་ལེན་མི་གཏོང་། འགྲོ་ཀུན་སྙིང་པོ་བསྡུད་པར་བྱེད། བཟོད་ཐོབ་སྲན་བཅས་གོ་
ཆ་རྫོགས། བརྩོན་འགྲུས་ཐབས་ལྡན་ལེ་ལོ་བྲལ། བསམ་གཏན་མི་གཡོ་མཉམ་པར་
གནས། འགྱུར་མེད་ཡེ་ཤེས་དོན་ལ་ཆུབ། གཡོ་བ་མེད་ཅིང་འཁྲུལ་པ་མེད། སྟོབས་
མཆོག་སྟོབས་ཤུགས་ཐོགས་པ་མེད། ཐོགས་མེད་རྒྱལ་པོ་རང་དབང་བསྒྱུར། སྙིང་
རྗེ་ཆེན་པོས་འགྲོ་ཀུན་སྐྱོབ། འགྲོ་བ་ཡོངས་ལ་བྱམས་པ་ཆེ། བྱམས་ཆེན་རང་བཞིན་
དཔག་ཏུ་མེད། འཇིག་རྟེན་མགོན་གྱུར་རྫོགས་སངས་རྒྱས། ཚད་མེད་སྙིང་རྗེས་ཀུན་
ནས་གང༌། སྨོན་ལམ་དམ་པ་རེ་དོགས་མེད། ཅི་བཞིན་དོན་ཀུན་གྲུབ་པ་པོ། དེ་
བཞིན་འགྲོ་ཀུན་ཐར་པར་འགོད། ཐབས་མཁས་ཐབས་ལྡན་ཐབས་ཀྱི་བདག །ཐབས་
ཀྱི་རྒྱལ་པོ་སྣ་ཚོགས་སྟོན། གཅིག་ཏུ་མ་ངེས་བསམ་མཐའ་ཡས། མཐའ་ཡས་རྒྱལ་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པོ་འགྲོ་ཀུན་སྐྱོང་། ཤེས་རབ་ཡེ་ཤེས་མི་བོ་ཆེ། འོད་ཆེན་རྣམ་པར་སྣང་བར་བྱེད།
ཐམས་ཅད་ཀུན་གྱི་དབང་དོན་རིག །རིག་མཆོག་དཔལ་གྱི་བློ་གྲོས་ཆེ། འགྲོ་ཀུན་
གསལ་བའི་ཡེ་ཤེས་སྒྲོན། ཡེ་ཤེས་སྣང་བས་མུན་པ་སེལ། ཀུན་སྣང་འོད་ཀྱི་དཀྱིལ་
འཁོར་འཆང་། ཕ་རོལ་ཕྱིན་པ་བཅུ་ལ་གནས། ཕ་རོལ་ཕྱིན་པ་བཅུ་ཡི་ཚུལ། ཕ་རོལ་
ཕྱིན་པ་བཅུ་ཡི་བདག །ཕ་རོལ་ཕྱིན་བཅུའི་དོན་རྣམས་སྟོན། ཤེས་བཅུ་རྣམ་པར་
དག་པ་ལྡན། སྦྱིན་རྫོགས་སེར་སྣའི་དྲི་མ་བྲལ། རབ་ཏུ་དགའ་བའི་ས་ལ་གནས། དྲི་
མ་མེད་ཅིང་འཆལ་བ་མེད། བཟོད་ཐོབ་ཀུན་ནས་འོད་ཟེར་འཕྲོ། ཕྱག་རྒྱ་བསྒྱུར་བྱེད་
དབང་དང་ལྡན། བོན་ཉིད་ཡེ་ཤེས་སྤྲིན་ཆེན་པོ། བདེ་ལྡན་དོན་ཀུན་དོན་རྟོགས་
ནས། ཡིད་བཞིན་དོན་འགྲུབ་ནོར་བུ་འཆང་། མ་ཆགས་སྐྱོན་བྲལ་རྣམ་པར་དག །
ལེགས་པའི་བློ་གྲོས་འབྱུང་གནས་ཆེ། མི་འགྱུར་གཡུང་དྲུང་སྐུ་ལ་འཆང་། ཀུན་དུ་
འོད་ཀྱི་ས་ལ་གནས། མ་ཆགས་དག་པའི་ཚུལ་འཆང་ཞིང་། འཁོར་ལོ་ཚོགས་ཆེན་
ཚོགས་ཀྱི་བདག །ཚོགས་ཀྱི་དབང་ཕྱུག་སྨྲ་བའི་དཔལ། འགྲོ་བའི་མགོན་པོ་བླ་ན་
མེད། ལམ་ལྔ་ས་བཅུའི་དོན་ཀུན་རྫོགས། དོན་གྲུབ་བསམ་པ་འགྲུབ་པ་པོ། རྒྱལ་
བའི་དཀྱིལ་འཁོར་ཐུགས་ལ་འཆང་། སྐུ་ལྔ་ཡེ་ཤེས་ལྔ་ཡི་བདག །ཁྱབ་གདལ་རིན་
ཆེན་གཙུག་ཏོར་འཛིན། མི་ནུབ་རྒྱལ་མཚན་མཐོན་པོའི་ཏོག །འགྲོ་ཀུན་དབང་བྱེད་
དབང་དང་ལྡན། འཁོར་ལོ་བསྒྱུར་རྒྱལ་རིགས་ཀྱི་མཆོག །རྣམ་སྣང་དུ་མས་འགྲོ་
བ་སྐྱོབ། དཔག་ཏུ་མེད་ཅིང་དཔག་མེད་སྐུ། དཔག་མེད་སངས་རྒྱས་བསྐལ་སྟོང་
འཛིན། མི་གནས་མྱ་ངན་འདས་པ་པོ། སྔོན་གྱི་སངས་རྒྱས་རྣམས་ཀྱི་ཐུགས། ད་
ལྟའི་སངས་རྒྱས་སྐུ་ཉིད་འཆང་། མ་འོངས་རྣམས་ཀྱི་གསུང་འགྱུར་ཕྱིར། དེ་བཞིན་
གཤེགས་པ་ཁྱེད་ལ་འདུད། སྐུ་གསུམ་ངོ་བོ་ཁྱེད་ལ་འདུད། སྐུ་བཞིའི་བདག་ཉིད་
ཁྱེད་ལ་འདུད། སྐུ་ལྔ་ཡོངས་རྫོགས་ཁྱེད་ལ་འདུད། སྐུ་གཉིས་དོན་མཛད་ཁྱེད་ལ་
188

མདོ་སྡེ། སྐད་འགྱུར་བསྟན་པའི་མདོ། ༼ང༽
འདུད། དབང་བསྒྱུར་རྒྱལ་པོ་ཁྱེད་ལ་འདུད། འགྲོ་ཀུན་སྙིང་པོ་ཁྱེད་ལ་འདུད། མེད་
པ་ལས་བྱུང་ཁྱེད་ལ་འདུད། ཡེ་ཤེས་ལུས་ཅན་ཁྱེད་ལ་འདུད། ཐམས་ཅད་ཀུན་
འབྱུང་ཁྱེད་ལ་འདུད། ནམ་མཁའི་བདག་པོ་ཁྱེད་ལ་འདུད། ལེགས་པའི་དབང་ཕྱུག་
ཁྱེད་ལ་འདུད། དགའ་ཞིང་མགུ་བ་ཁྱེད་ལ་འདུད། རྣམ་པར་དགོངས་པ་ཁྱེད་ལ་
འདུད། བསྐལ་སྟོང་སངས་རྒྱས་ཁྱེད་ལ་འདུད། རྣམ་པར་བཞེས་པ་ཁྱེད་ལ་འདུད།
རྒྱལ་བའི་སྲས་མཆོག་ཁྱེད་ལ་འདུད། རྣམ་པར་སྤེལ་བ་ཁྱེད་ལ་འདུད། སྤྲུལ་པའི་
སྐུ་མཆོག་ཁྱེད་ལ་འདུད། རྣམ་པར་འདྲེན་པ་ཁྱེད་ལ་འདུད། འགྲོ་བའི་མགོན་གྱུར་
ཁྱེད་ལ་འདུད། རྣམ་པར་ངེས་པ་ཁྱེད་ལ་འདུད། དཔལ་འབར་རྒྱལ་པོ་ཁྱེད་ལ་
འདུད། རྣམ་པར་སྤྲུལ་པ་ཁྱེད་ལ་འདུད། འགྲོ་བའི་ཡབ་གཅིག་ཁྱེད་ལ་འདུད། རྣམ་
པར་འཇོམས་པ་ཁྱེད་ལ་འདུད། བདུད་སྡེ་དཔུང་འཇོམས་ཁྱེད་ལ་འདུད། རྣམ་པར་
རྒྱལ་བ་ཁྱེད་ལ་འདུད། བསྟན་པའི་བདག་པོ་ཁྱེད་ལ་འདུད། རྣམ་པར་འདུལ་བ་
ཁྱེད་ལ་འདུད། རྣམ་དག་དྲི་མེད་ཁྱེད་ལ་འདུད། རྣམ་པར་བདེན་པ་ཁྱེད་ལ་འདུད།
མཉམ་ཉིད་རྒྱལ་པོ་ཁྱེད་ལ་འདུད། རྣམ་པར་གྲུབ་པ་ཁྱེད་ལ་འདུད། མྱ་ངན་འདས་
པ་ཁྱེད་ལ་འདུད། བདག་ཅག་ཁྱེད་ལ་གུས་བཏུད་ནས། བསྟན་པའི་བདག་པོ་ཁྱེད་
ཉིད་ཀྱི། ཐུགས་རྗེ་ཆེན་པོ་ཆེར་ལྡན་ཞིང་། བརྩེ་བའི་སེམས་ཀྱིས་རབ་དགོངས་ནས།
འགྲོ་ཀུན་ཐུགས་རྗེས་བསྐྱབ་ཏུ་གསོལ། ཕྱོགས་བཅུའི་ཞིང་རྣམས་ཐམས་ཅད་ཀུན།
དཔལ་ཀུན་གྱིས་ནི་ལེགས་བརྒྱན་ཞིང་། རིན་ཆེན་སྣ་ལྔས་རབ་བཀང་སྟེ། འགྲོ་ཀུན་
དབུལ་ཕོངས་སེལ་བ་དང་། དོན་ཀུན་བསམ་པ་འགྲུབ་པར་ཤོག །འཇིག་རྟེན་ཞིང་
ཀུན་བདེ་ལེགས་ཤིང་། ནད་ཀྱི་གདུག་པ་ཞི་བ་དང༌། མཚོན་གྱི་བསྐལ་པ་བརླག་པ་
དང་། འབྱུང་པོའི་ཚོགས་རྣམས་ཐམས་ཅད་ཀུན། ཞི་བདེ་མཉམ་པར་གནས་པར་
ཤོག །བདག་སོགས་འགྲོ་དྲུག་ཐམས་ཅད་ཀྱི། ནད་དང་གནོད་པ་ཞི་བ་དང༌། རྐྱེན་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་བར་ཆད་མི་འབྱུང་བར། ཚེ་དང་བསོད་ནམས་འཕེལ་བ་དང་། དཔལ་དང་
གྲགས་པ་རྒྱས་པར་ཤོག །ཕྱོགས་དང་དུས་དང་གནས་སྐབས་སུ། སངས་རྒྱས་བསྟན་
པ་དར་བ་དང་། གཡུང་དྲུང་དབུ་འཕང་མཐོ་བ་དང་། དཀར་པོ་དགེ་བ་འཕེལ་བ་
དང༌། ཅི་ལྟར་བསམ་པ་དེ་བཞིན་གྱི། གོང་ལྟར་སྨོན་པ་འགྲུབ་པར་ཤོག །ཨོཾ་ན་མ་
སད་གྱེར་དོན་སྤུངས་ཧ་ར་ཧུན་ནོ། །བྱིད་ཀ་པ་ཏྲེ། ཨ་མ་ཧ་ར། ཁྲི་དཀར་མུ་ནི། བྷ་
བ་སད་དོ། །པྲ་ཛྙཱ་པྲ་ཏ། ཧ་ར་མུ་ཏི། ས་མ་ཡ་པ་ཧོ། །
ཞེས་མགྲིན་གཅིག་ཏུ་བསྟོད་ཅིང་སྟོན་པ་ལ་གུས་པར་འདུད་པས་སྟོན་པ་ཡང་
ཐུགས་ཤིན་ཏུ་རངས་ཤིང་ངོ་མཚར་སྐྱེས་ཏེ་ཚིགས་སུ་བཅད་ནས་བཀའ་སྩལ་པ།
ལེགས་སོ་ལེགས་སོ་ལེགས་པའི་མཆོག ། བྱ་ཁྱུང་རྒྱལ་པོ་ཁྱོད་ཉིད་ལེགས། རི་རབ་
ལྷུན་པོའི་ཡོངས་ཐོག་གི། ཡོངས་འདུའི་ཤིང་གི་རྩེ་མོ་ཡི། གཞའ་འོད་འཁྱིལ་པའི་
གུར་ནང་ན། ཀླུ་བདུད་བསྣོལ་པའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཡེ་
སངས་སྲིད་པའི་གནས་མཆོག་གི། ཆེ་མཆོག་རྒྱལ་པོ་སངས་པོ་ཡི། ཐུགས་ལས་རབ་
སྤྲུལ་ཐུགས་ཀྱི་སྲས། ཐུགས་ཀྱི་སྲས་མཆོག་ངོ་མཚར་ཆེ། བྱ་ཁྱུང་རྒྱལ་པོ་ཀ་རུ་ན།
ཞལ་གཅིག་ཕྱག་གཉིས་གཟི་བརྗིད་འབར། སྐུ་མདོག་བཻཌཱུརྱ་འོད་འཚེར། ཁྱུང་རུ་
ཐབས་ཤེས་དབལ་དང་ལྡན། རལ་པ་དམར་སེར་མེ་རླུང་འབར། སྤྱན་མིག་ཉི་མ་
ཟླ་བ་འཁྱིལ། སྙན་མཆོག་ལྷ་ཡི་ཐལ་མོ་གཤིབས། མཆུ་སྡེར་ལྗང་འབར་ལྕགས་འོད་
འཚེར། རྫི་སྨིན་མེ་དཔུང་གློག་འོད་འགྱུ། སྐྱེ་མགུལ་རིན་ཆེན་བུམ་པའི་ལྟོ། སྐུ་ལུས་
གནོད་སྦྱིན་ཛམ་བྷ་ལ། ཕྱག་ཞབས་ལྷ་ཐུང་ཡན་ལག་རགས། སྐུ་སྟོད་ཟིལ་གནོན་
སྤུངས་ལ་བརྗིད། སྐུ་སྨད་གདུག་པ་ཀླུ་རྒྱལ་གནོན། ཁྱུང་གཤོག་ལྗོན་ཤིང་ལོ་འདབ་
སྤུངས། ཁྱུང་སྤུ་འོད་ཟེར་ཚ་ཚ་འཕྲོ། ཁྱུང་སྡེར་བདུད་ཀྱི་ཤ་ཟུང་འཇོམས། ཡན་
ལག་ལྷུ་ཚིགས་སྦྲུལ་གྱིས་བརྒྱན། རིན་ཆེན་སྣ་ལྔས་མགུལ་ཆུ་མཛེས། སྤྱི་གཙུག་ཡིད་
190

མདོ་སྡེ། སྐད་འགྱུར་བསྟན་པའི་མདོ།
བཞིན་ནོར་བུས་བརྒྱན། སྲིད་པ་མ་ལུས་མངའ་དབང་མཛད། ཁྱུང་སྐད་སྲིད་པའི་
རྩེ་ལ་སྒྲོགས། བྲེད་སྔངས་ས་འོག་ཀླུ་ལ་འབྱུང༌། བྱ་ཕྲན་སུམ་བརྒྱ་དྲུག་ཅུས་བསྐོར།
མཛེས་སྡུག་སྤུ་མཚན་སོ་སོར་གསལ། ཁ་དོག་གཅིག་བས་གཅིག་ལེགས་མཛེས། བྱ་
ལུས་རིན་ཆེན་བུམ་པ་ལ། སྐྱེ་མགུལ་བུམ་པ་དྲིལ་བ་འདྲ། སྤྱན་མིག་ལ་ཀའི་སྐར་མ་
འདྲ། མཆུ་སྡེར་ལྕགས་ཀྱུ་བཀུག་པ་འདྲ། སྒྲོ་ཆེན་ཐམས་ཅད་རལ་གྲི་འདྲ། སྒྲོ་ཕྲན་
ཐམས་ཅད་ཆུ་གྲི་འདྲ། ཐེལ་གཤོག་མཐེབ་རྩེ་སྤུངས་པ་འདྲ། ཤེས་རིག་འཛམ་གླིང་
མི་བས་གསལ། བཞིན་མཛེས་རྩ་གསུམ་ལྷ་བས་ཆེ། སྨྲ་བླག་སྒམ་པོ་ཕུ་བས་མཁས།
གསུང་སྐད་སཾ་ཀྲྀ་ཏ་བས་སྙན། གཙོ་འཁོར་སྤྲུལ་པར་བཅས་པ་རྣམས། སྲིད་པའི་
རྒྱལ་པོས་ལུང་བསྟན་ནས། སྟོན་པ་བདག་ཉིད་མདུན་དྲུང་དུ། བསྟན་པའི་དོན་དུ་
བྱོན་པ་ལེགས། འདབ་ཆགས་གཙོ་འཁོར་ཁྱོད་རྣམས་ཀྱང༌། འཁོར་བ་རང་རྒྱུད་མ་
ཡིན་པར། ལྷ་གསས་སྤྲུལ་པ་ཡིན་པར་ངེས། བྱ་ཁྱུང་རྒྱལ་པོ་ཁྱེད་ལ་འདུད། འདབ་
ཆགས་སྡེ་རིགས་རྣམས་ལ་བསྟོད། སྐད་འགྱུར་སུམ་བརྒྱ་དྲུག་ཅུ་ཡི། བདག་ལ་ཤིན་
ཏུ་བསྟོད་པ་དང་། མཚན་ནས་བརྗོད་པ་ཤིན་ཏུ་ལེགས། དེ་ཡི་ཡོན་ཏན་ངས་བཤད་
ཀྱི། འཁོར་རྣམས་མ་ཡེངས་བརྟན་པར་ཉོན། གང་དག་འགྲོ་བ་མ་ལུས་ཀུན། མ་
ལུས་སེམས་ཅན་མགོན་གྱུར་པའི། སྐུ་གསུམ་རྫོགས་སངས་རྒྱས་ཀུན་གྱི། མཚན་
ནས་ལེགས་པར་བརྗོད་པ་ཡི། ཚིགས་སུ་བཅད་པའི་དོན་དེ་དག །མི་བསྙེལ་ཡིད་ལ་
གཟུང་བ་སྟེ། སྲོད་དང་ཐོ་རེངས་ལངས་བྱས་ནས། གསལ་དག་དབྱངས་སུ་བརྗོད་
བྱེད་པ། དེ་ཉིད་ཡོན་ཏན་བསམ་མཐའ་ཡས། འཇིག་རྟེན་བྱེ་མའི་རྡུལ་གྲངས་ཀྱང་།
དེ་བཞིན་གཤེགས་པས་བགྲང་བར་ནུས། འདི་དག་ཚར་གཅིག་བརྗོད་ན་ཡང་། དེ་
ཡི་ཡོན་ཏན་བགྲང་མི་ལང་། བསྐལ་པའི་མཐར་ཡང་ཟད་པ་མེད། མི་འཇིག་གཏེར་
ཆེན་འཆང་བར་འགྱུར། བསོད་ནམས་ཡེ་ཤེས་རྒྱ་མཚོ་ལ། ཟད་པ་མེད་པའི་ཡེ་ཤེས་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྤྲིན། ཉོན་མོངས་སེལ་བ་བདུད་རྩིའི་ཆར། འགྲོ་བའི་དབུལ་ཕོངས་སྡུག་བསྔལ་སེལ།
འཁོར་ལོ་བསྒྱུར་རྒྱལ་དབང་ཕྱུག་འཐོབ། འགྲོ་ཀུན་རྟག་ཏུ་གཞོལ་བ་དང༌། རྐང་
གཉིས་གཙོ་བོ་སངས་རྒྱས་མཆོག །ཀུན་གྱི་བསྟོད་ཅིང་མཆོད་པར་བྱེད། མཆོད་
སྦྱིན་མཆོག་གི་བདག་པོར་འགྱུར། བདུད་དང་སྲིན་པོ་མུ་སྟེགས་སོགས། འབྱུང་
པོའི་ཚོགས་རྣམས་ཐམས་ཅད་ཀྱང་། ངོ་བོ་རྒྱུད་དུལ་བྱམས་སེམས་ལྡན། ཀུན་ནས་
ཡོངས་སུ་འདུད་པར་འགྱུར། རང་རིག་རྣམ་དག་དྲི་མ་མེད། ཤེས་རིག་རྒྱལ་པོ་བྱང་
ཆུབ་སེམས། མི་ཤེས་རྨོངས་པའི་ཚོགས་གསལ་ནས། མཁྱེན་པའི་ཡེ་ཤེས་འཆར་བར་
འགྱུར། འཇིག་རྟེན་ཞིང་འདིར་བདེ་ལེགས་ཤིང་། ནད་ཡམས་འཁྲུག་པ་མི་འབྱུང་
ནས། འབྲུ་བཅུད་ལོ་ཏོག་ལེགས་པ་དང་། སྣང་སྲིད་དགའ་བདེ་སྟེར་བར་འགྱུར།
དུས་ཀུན་རྣམ་པ་ཐམས་ཅད་དུ། རྫོགས་སངས་རྒྱས་ཀུན་བྱིན་རླབས་ཤིང་། རྟག་
ཏུ་བདེ་བར་གཤེགས་པས་བསྐྱབ། འཇིགས་པ་ཀུན་ལས་བསྒྲལ་བར་མཛད། ཞིང་
ཁམས་འདི་དང་འདི་ལས་སོགས། གཞན་དག་ཕ་རོལ་འཇིན་རྟེན་དུ། སྙན་པ་ཆེན་
པོར་གྲགས་པ་ཡིས། བསྟན་པ་ཡོངས་སུ་དར་བར་འགྱུར། འཇིག་རྟེན་ཞིང་འདིར་
བདེ་ལེགས་ཤིང་། ཕ་རོལ་ཞིང་དུ་འཕོ་བའི་ཚེ། སྒྲིབ་སྦྱོང་ཚོགས་གཉིས་རྫོགས་གྱུར་
ཏེ། ཡང་དག་སངས་རྒྱས་ཐོབ་པར་འགྱུར། དེ་ནས་མ་འོངས་པ་ཡི་དུས། སྐུ་གཉིས་
ཡེ་ཤེས་མཆོག་ཐོབ་ནས། ཐུགས་རྗེ་ཆེན་པོ་བཞི་ཡིས་སུ། རྟག་ཏུ་འགྲོ་དོན་བྱེད་པར་
འགྱུར། དེ་དག་ཐུགས་རྗེའི་ངང་བསྲིང་ནས། མཐར་རྫོགས་འགྲོ་དོན་མཐར་ཕྱིན་
ཅིང་། དོན་གཉིས་ཕུན་སུམ་ཚོགས་གྱུར་ནས། དབྱིངས་ཉིད་མྱ་ངན་འདའ་བར་
འགྱུར། ཞེས་བཀའ་བསྩལ་ཏོ། །དེ་ལ་ཡང་འཁོར་དུ་གཏོགས་པའི་གཡུང་དྲུང་སེམས་
དཔའ་རྣམས་དང༌། སྲིད་པའི་སྤྱི་རྗེ་བྱ་ཁྱུང་དང༌། བྱ་རིགས་སུམ་བརྒྱ་དྲུག་ཅུ་དང་།
ལྷ་དང༌། མི་དང་། ལྷ་མ་ཡིན་དང་། ཀླུ་དང་། བྱོལ་སོང་དང་། ནམ་མཁའ་ལྡིང་
192

མདོ་སྡེ། སྐད་འགྱུར་བསྟན་པའི་མདོ།
དང༌། དྲི་ཟ་དང་བཅས་པའི་འཇིག་རྟེན་ཀུན་ཡི་རངས་ཏེ། སྟོན་པས་གསུངས་པ་ལ་
མངོན་པར་བསྟོད་དོ། །
༧ དེ་ལ་སྟོན་པས་ཀྱང་དགོངས་པ་ལ་སྲིད་པའི་རྒྱལ་པོ་སངས་པོ་འབུམ་ཁྲིའི་
བཀའ་གཉན་པ་དང༌། སྐད་རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་
བ་དང་། ཐེག་པ་དགུ་ཡི་དོན་གཏན་ལ་ཕབ་ནས། བསྟན་པའི་དུས་ལ་བབ་པར་
དགོངས་ནས་འཁོར་གྱི་དམ་པ་ཐུགས་ལས་སྤྲུལ་པའི་རྨ་ལོ་དང༌། གསུང་ལས་སྤྲུལ་
པའི་གཡུ་ལོ་དང་། ཐེག་པ་དགུ་ཡི་གཤེན་དགུ་དང་། གཞན་ཡང་གཡུང་དྲུང་སེམས་
དཔའ་ཁྲི་དྲུག་སྟོང་དང་ཆས་ནས། འདབ་ཆགས་ཀྱི་རྒྱལ་པོ་ལ་བཅིབས་ནས་བསྐྱོད་
དེ་བྱ་ཕྲན་ཚོགས་དང་བཅས་ནས་འོད་ཟེར་དང་གཞའ་ཚོན་གྱི་ཤུལ་དུ་ཞུགས་ཏེ་ས་
ལ་མ་རེག་པར་བར་སྣང་གི་ཁམས་ནས་གཡུང་དྲུང་དགུ་བརྩེགས་ཀྱི་རི་ལ་གཤེགས་སོ།
དེ་ནས་རི་གཡུང་དྲུང་དགུ་བརྩེགས་ཀྱི་རྩེ་མོར། ཤེལ་གྱི་རྡོ་རིང་གཡུང་དྲུང་རིས་ཀྱི་རྩ་
བ་ལ། འཁོར་རྣམས་ཀྱིས་ཉི་ཟླ་རིས་ཀྱི་གུར་ཕུབ། གཞའ་ཚོན་རིས་ཀྱི་གདན་བཏིངས།
ཟ་འོག་རིས་ཀྱི་ཡོལ་བ་བྲེས་ནས། གདན་སེང་གེའི་ཁྲི་བཤམས་པ་ལ་ཞབས་སྐྱིལ་མོ་
ཀྲུང་བཅས་ནས་བཞུགས་སོ། ། །
དེ་ཡང་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རིག་པ་གསལ་བ། ཐབས་ལ་མཁས་པ། སྟོབས་དང་ལྡན་པ། རྨད་དུ་བྱུང་
བ། སྤོབས་པ་ཆེ་བ། ཞུ་བ་ནུས་པ། ཚོར་བ་མྱུར་བ། དྲན་པ་གསལ་བ། དོན་མི་
བསྙེལ་བའི་གཟུངས་དང་ལྡན་པ། རྨ་ལོ་གཙུག་ཕུད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཡུ་ལོ་གཙུག་ཕུད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཚད་མེད་འོད་ཀྱི་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡིད་ལས་སྤྲུལ་པའི་ཡེ་གཤེན་
གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། གསང་བ་འདུས་པ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྣམ་དག་གཙུག་ཕུད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། སྲིད་གཤེན་གཙུག་ཕུད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྟག་ལྷ་མེ་
འབར་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། སྣང་གཤེན་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཕྱྭ་གཤེན་ལེགས་རྒྱལ་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བླ་
ན་མེད་པའི་ཡེ་ཤེས་ཐིག་ལེ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། གཡུང་དྲུང་འོད་གསལ་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་པ་
འཇམ་དཔལ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། འོད་མ་རིང་བསྲེལ་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། གསལ་བ་འོད་ལྡན་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། བྱམས་པ་སྤོས་ངད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། བདུད་རྩི་གྲུབ་པ་དང་ཐབས་ཅིག་ཏུ་བཞུགས་
194

མདོ་སྡེ། སྐད་འགྱུར་བསྟན་པའི་མདོ། །
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། འཁོར་བ་སྤངས་
པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། རྒྱུ་ལས་གྲུབ་པའི་གཤེན་བརྒྱད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། གཙུག་
ཕུད་ཐོབ་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། མྱ་ངན་མེད་པའི་གཤེན་བརྒྱད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བཀའ་
རྟགས་འཛིན་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། བྱ་རུ་ཐོབ་པའི་གཤེན་བརྒྱད་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
བུམ་པ་ཐོབ་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། འཁོར་ལོ་ཐོབ་པའི་གཤེན་བརྒྱད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཚད་མེད་ཐོབ་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། རྨད་དུ་བྱུང་བའི་གཤེན་བརྒྱད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། རྫུ་འཕྲུལ་ལྡན་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་རྣོན་པོའི་གཤེན་བརྒྱད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྣ་ཚོགས་བསྐྱེད་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། དཀའ་བ་ཐུབ་པའི་གཤེན་བརྒྱད་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ནམ་མཁའ་གཡུ་ཡི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཕྲེང་བ་ཐོབ་པའི་གཤེན་བརྒྱད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། བཀའ་རྟགས་ཐོབ་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། མཚན་རྟགས་ཐོབ་པའི་
གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ངོ་མཚར་སྟོན་པའི་གཤེན་བརྒྱད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། མཚན་དང་ལྡན་
པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། འོད་དང་ལྡན་པའི་གཤེན་བརྒྱད་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྲིད་པ་
མི་འགྱུར་བའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། ཀུན་དགའ་འོད་ཀྱི་གཤེན་བརྒྱད་དང་ཐབས་
ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་
སྲས་ཡིད་ཀྱི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། འཇིག་རྟེན་དབང་བསྒྱུར་གྱི་གཤེན་བརྒྱད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། སྟེང་འོག་སྐྱོང་བའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཕྱོགས་མཚམས་སྐྱོང་བའི་གཤེན་
བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
196

མདོ་སྡེ། སྐད་འགྱུར་བསྟན་པའི་མདོ།
དཔའ་ཆེན་པོ། ལྷ་སྲིན་དབང་སྒྱུར་གྱི་གཤེན་བརྒྱད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཕྱྭ་ཚེ་གྲུབ་པའི་
གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། དབལ་གྱི་རྒྱལ་པོའི་གཤེན་བརྒྱད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྦྱིན་པའི་རྒྱལ་
པོའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཚུལ་ཁྲིམས་ལྡན་པའི་གཤེན་བརྒྱད་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བཟོད་
ཐོབ་རྒྱལ་པོའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། བརྩོན་འགྲུས་མྱུར་བའི་གཤེན་བརྒྱད་དང་
ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། གཡོ་འཁྲུལ་མེད་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། སྟོབས་དང་ལྡན་པའི་གཤེན་བརྒྱད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། སྙིང་རྗེ་ལྡན་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། རེ་དོགས་མེད་པའི་གཤེན་བརྒྱད་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཐབས་ལ་མཁས་པའི་གཤེན་བརྒྱད་དང་ཐབས་ཅིག་ཏུ་བཞུགས་སོ། །གཤེན་
རབ་གཡུང་དྲུང་སེམས་དཔའ་སེམས་དཔའ་ཆེན་པོ། འཁྲུལ་པ་མེད་པའི་གཤེན་
བརྒྱད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། མཐར་ཕྱིན་འཁོར་བ་སྒྲོལ་བའི་གཤེན་བརྒྱད་དང་ཐབས་ཅིག་ཏུ་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བཞུགས་སོ། །
གཞན་ཡང་ལྷ་ཡི་དབང་པོ་བརྒྱ་བྱིན་དང་། ལྷ་ཆེན་ཚངས་པ་དང་། མ་ཧཱ་དེ་བ་
དང་། གཟི་བརྗིད་དཔལ་འབར་དང་། ཉེ་དབང་གི་རྒྱལ་པོ་སུམ་ཅུ་རྩ་གཉིས་དང་
ཐབས་ཅིག་ཏུ་བཞུགས་སོ། །གཞན་ཡང་རྒྱལ་པོ་ཆེན་པོ་ཡུལ་འཁོར་སྲུང་དང་། རྣམ་
ཐོས་སྲས་དང་། སྤྱན་མི་བཟང་དང་། འཕགས་སྐྱེས་པོ་དང་། ཕྱོགས་སྐྱོང་བ་བཅུ་
དང་ཐབས་ཅིག་ཏུ་བཞུགས་སོ། །གཞན་ཡང་ལྷ་མ་ཡིན་གྱི་རྒྱལ་པོ་ཐགས་བཟང་
རིང་སྐྱེས་དང་། གྷ་དྷ་སླག་ཆེན་དང་། དབང་པོ་མགུལ་ཕྲེང་དང་། དབང་པོ་རབ་
གནོན་དང་། གོ་ཆ་འཛིན་པ་ལས་སོགས་པ་དང་ཐབས་ཅིག་ཏུ་བཞུགས་སོ། །གཞན་
ཡང་མི་ཡི་རྒྱལ་པོ་འདོད་པ་དགུ་འགྱུར་དང༌། ཀུ་མ་ར་ཙའི་རྒྱལ་པོ་དང༌། འཁོར་
ལོ་དབང་བསྒྱུར་དང་། སྨྲ་མི་ལེགས་ལྡན་དང༌། མིའམ་ཅི་ཡི་རྒྱལ་པོ་ལྗོན་པ་སྐྱིད་
དཔལ་དང༌། དེ་ལས་སོགས་པ་རྣམས་དང་ཐབས་ཅིག་ཏུ་བཞུགས་སོ། །གཞན་ཡང་
ཀླུ་ཡི་རྒྱལ་པོ་དགའ་བོ་དང་། འཇོག་པོ་དང༌། གཙུག་ན་རིན་ཆེན་དང་། གཉན་
ཆེན་སྤར་བ་དུང་མགོ་དང་། ས་བདག་ཁྱབ་པ་དབང་ཆེན་དང་། ས་ཡི་ལྷ་མོ་
བརྟན་མ་དང༌། བསྟན་པ་དག་ལ་གནས་པའི་མངའ་བོ་ཆེ་རྣམས་དང་ཐབས་ཅིག་
ཏུ་བཞུགས་སོ། །གཞན་ཡང་ནམ་མཁའ་དང་། བར་སྣང་དང་། ས་གཞི་ལ་གནས་
པའི་ལྷ་དང་ལྷ་མ་ཡིན་དང་གཟའ་དང་རྒྱུ་སྐར་དང་ལྟོ་འཕྱེ་དང་། གྲུལ་བུམ་དང་།
ཤ་ཟ་དང༌། སྲིན་པོ་དང་། མིའམ་ཅི་དང་། སྲུལ་པོ་དང་། ལུས་སྲུལ་པོ་དང༌།
སྐེམས་བྱེད་དང་། བརྗེད་བྱེད་དང༌། མཁའ་འགྲོ་མ་དང་། རོ་ལངས་དང་། འབྱུང་
པོའི་ཚོགས་དང་། སྤྲེའུ་ཚོགས་དང་། ཕྱི་འཁོར་དང་ནང་འཁོར་བསམ་གྱིས་མི་ཁྱབ་
པ་རྣམས་དང་ཐབས་ཅིག་ཏུ་བཞུགས་སོ། །
དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
198

༼ང༽
མདོ་སྡེ། སྐད་འགྱུར་བསྟན་པའི་མདོ། །
སེམས་དཔའ་ཆེན་པོ། ཡེ་གཤེན་སུམ་བརྒྱ་དྲུག་ཅུ་ལས་སོགས་པ་རྣམས་ཀྱིས་བླ་ན་
མེད་པའི་མཆོད་པ་སྤྲིན་གྱི་རྒྱན་ཞེས་བྱ་བ་བཤམས་ནས་སྟོན་པ་ཕུལ་ཏེ། དེ་ཡང་དང་
པོར་ལྷ་ཡི་ཁྱེའུ་དང་བུ་མོ་རྣམས་ཀྱིས་དར་སྟོང་རྩ་བརྒྱད་ནི་ཕྱིར་རོ། །དུང་སྟོང་རྩ་
བརྒྱད་ནི་འབུད་དོ། །རྔ་སྟོང་རྩ་བརྒྱད་ནི་བརྡུང་ངོ༌། །གཤང་སྟོང་རྩ་བརྒྱད་ནི་དཀྲོལ་
ལོ། །མར་མེ་སྟོང་རྩ་བརྒྱད་ནི་བལྟམ་མོ། །སྤོས་མེ་སྟོང་རྩ་བརྒྱད་ནི་གཏུལ་ལོ། །ཞལ་
ཟས་སྟོང་རྩ་བརྒྱད་ནི་བཏེག་གོ །དེ་ཡི་རྗེས་སུ། ལ་ལ་ཞིག་ནི་མར་མེ་ཐོགས་སོ། །ལ་
ལ་ཞིག་ནི་མེ་ཏོག་གཏོར་རོ། །ལ་ལ་ཞིག་ནི་གཙང་ཚན་འདེབས་སོ། ། ལ་ལ་ཞིག་ནི་
གླིང་བུ་འབུད་དོ། ། ལ་ལ་ཞིག་ནི་པི་ཝང་དཀྲོལ་ལོ། ། ལ་ལ་ཞིག་ནི་ཏམ་བུ་ར་འབུད་
དོ། ། ལ་ལ་ཞིག་ནི་གར་བྱེད་དོ། ། ལ་ལ་ཞིག་ནི་ཤོན་འཁྲབ་བོ། ། ལ་ལ་ཞིག་ནི་ཤོ་ན་
ལིང་རྩེའོ། ། ལ་ལ་ཞིག་ནི་བྲོ་བརྡུང་ངོ༌། །ལ་ལ་ཞིག་ནི་གདུགས་ཁྱེར་རོ། ། ལ་ལ་ཞིག་
ནི་བ་དན་ཕྱིར་རོ། ། ལ་ལ་ཞིག་ནི་ཕྱེ་མ་ཁྱེར་རོ། ། ལ་ལ་ཞིག་ནི་འཕུར་མ་བརླབ་བོ། །
ལ་ལ་ཞིག་ནི་ཞལ་ཟས་འབུལ་ལོ། །ལ་ལ་ཞིག་ནི་དཀར་གསུམ་འབུལ་ལོ། ། ལ་ལ་ཞིག་
ནི་མངར་གསུམ་འབུལ་ལོ། ། ལ་ལ་ཞིག་ནི་འབྲུ་ཡི་ཕུང་པོ་འབུལ་ལོ། །ལ་ལ་ཞིག་ནི་
རིན་ཆེན་གཏེར་མཆོད་འབུལ་ལོ། ། ལ་ལ་ཞིག་ནི་རྩི་མ་བུ་ཏ་རའི་འབྲས་བུ་འབུལ་ལོ། །
ལ་ལ་ཞིག་ནི་སྨན་ར་ས་ཡ་ནའི་སྡོང་པོ་འབུལ་ལོ། ། ལ་ལ་ཞིག་ནི་གུར་གུམ་གྱི་སྡོང་
པོ་དགུ་བརྩེགས་ལ་འདབ་མ་ཁྲི་འབུམ་དང་ལྡན་པ་འབུལ་ལོ། ། ལ་ལ་ཞིག་ནི་དཔག་
བསམ་གྱི་ལྗོན་པ་འབུལ་ལོ། ། ལ་ལ་ཞིག་ནི་བདུད་རྩི་ས་ཞག་འདམ་བུ་འབུལ་ལོ། ། ལ་
ལ་ཞིག་ནི་ལྷ་ཡི་ན་བཟའ་པཉྩ་ལི་ཀ་ཏོག་ཅེས་བྱ་བ་འབུལ་ལོ། །ལ་ལ་ཞིག་ནི་ལྷའི་ན་
བཟའ་དཔྱང་བུ་སྲུབ་མེད་འབུལ་ལོ། །ལ་ལ་ཞིག་ནི་དུང་གི་སེང་གེ་འབུལ་ལོ། ། ལ་
ལ་ཞིག་ནི་གསེར་གྱི་གླང་པོ་འབུལ་ལོ། ། ལ་ལ་ཞིག་ནི་གཡུ་ཡི་རྟ་ཕོ་འབུལ་ལོ། །ལ་ལ་
ཞིག་ནི་ཟངས་ཀྱི་རྨ་བྱ་འབུལ་ལོ། ། ལ་ལ་ཞིག་ནི་མཐིང་གི་བྱ་ཁྱུང་འབུལ་ལོ། ། ལ་ལ་༢
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཞིག་ནི་མུ་མེན་གྱི་གཡུ་འབྲུག་འབུལ་ལོ། ། ལ་ལ་ཞི་ནི་འདོད་འཇོའི་བ་མོ་འབུལ་ལོ། །
ལ་ལ་ཞིག་ནི་མ་རྨོས་པའི་ལོ་ཏོག་འབུལ་ལོ། ། ལ་ལ་ཞིག་ནི་མ་ཧེའི་མཛོ་མོ་འབུལ་ལོ། །
ལ་ལ་ཞིག་ནི་རིན་པོ་ཆེའི་རྐང་འགྲོས་འབུལ་ལོ། ། ལ་ལ་ཞིག་ནི་ཡིད་བཞིན་གྱི་ནོར་
བུ་རིན་པོ་ཆེ་འབུལ་ལོ། །དེ་ལྟར་ལྷ་ཡི་རོལ་མོ་དང་དཀོར་ཆ་སྣ་ཚོགས་པ་ཕུལ་བས་
འཇིག་རྟེན་གྱི་ཁམས་སྟོང་གསུམ་གྱི་སྟོང་ཆེན་པོ་རྣམས་ཀྱང༌། གཡོ་གཡོའོ་རབ་ཏུ་
གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་
གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་
ལྡེག་གོ་རབ་ཏུ་ལྡེག་གོ །ནམ་མཁའ་ལས་འོད་གསལ་བ་མང་པོ་ཤར་རོ། །བར་སྣང་
ལས་སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་
སོ། །ཕྱོགས་བཅུ་རུ་ལེགས་པའི་དགེ་རྟགས་མང་པོ་འཕེལ་ལོ། །དེ་ལས་སེམས་ཅན་ལྟ་
བ་ཅན་རྣམས་ནི་ཤིན་ཏུ་ཡང་སྤྲོ་བ་སྐྱེས་སོ། །ལྟ་བ་དམན་པ་རྣམས་ནི་རབ་ཏུ་ཡང་
འཇིགས་ཤིང་སྐྲགས་སོ། །
དེའི་ཚེ་སྟོན་པ་རྣམ་པ་ཐམས་ཅད་མཁྱེན་པའི་སྤྲུལ་པའི་སྐུ་དེས། གདན་སེང་
གེའི་ཁྲི་ལ་ཞབས་སྐྱིལ་མོ་ཀྲུང་བཅས་ནས་སྐུ་དྲང་པོར་བསྲངས་ཏེ། དབུ་ལ་དབང་
གི་གཙུག་ཕུད་ནི་བཅིངས། རིན་པོ་ཆེའི་སྲོག་ཞུ་ནི་གསོལ། སྐུ་ལ་དར་ཀྱི་ན་བཟའ་
ནི་མནབས། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས་ནས་སྐུ་མདོག་དཀར་
གསལ་གངས་རི་ལ་ཉི་མ་ཤར་བ་འདྲ་བ། ཞལ་གྱི་དཀྱིལ་འཁོར་ཟླ་བ་ཉ་གང་བ་ལྟ་
བུ། ལྷམ་མེ་ལྷན་ནེ་ལྷང་ངེར་བཞུགས་ནས། འོད་ཟེར་གྱི་སྤྲོ་བསྡུ་མཛད་དེ། སྐུའི་
ཞབས་ཀྱི་མཐིལ་རུམ་དང༌། ལྟེ་བའི་དབྱིངས་རུམ་དང༌། གསང་བའི་མཁའ་རུམ་
དང་། ཐུགས་ཀྱི་དཀྱིལ་རུམ་དང་། མགུལ་གྱི་གསང་རུམ་དང་། ལྟག་པའི་རྒྱས་རུམ་
དང་། སྤྱི་བོའི་གཙུག་རུམ་དང༌། དཔྲལ་བའི་དབྱེས་རུམ་དང་། སྨིན་མཚམས་ཀྱི་
200

མདོ་སྡེ། སྐད་འགྱུར་བསྟན་པའི་མདོ།
མཛོད་སྤུ་དང་། ཕྱག་གི་སོར་མོ་རྣམས་ནས་ཀྱང༌། འོད་ཟེར་བྱེ་བ་བརྒྱ་སྟོང་ཁྲི་ཕྲག་
དྲུག་ཅུ་དྲུག་ཅུ་སྤྲོ་ཞིང་བཀྱེ་བས། མི་མཇེད་ཀྱི་འཇིག་རྟེན་སྟོང་གསུམ་གྱི་སྟོང་ཆེན་པོ།
གཞན་ཡང་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་ན། ཀུན་ཏུ་བཟང་
པོ་རྒྱལ་བ་རྒྱ་མཚོའི་ཞིང་ཁམས་རྣམས་ཀྱང་། སྣང་བ་ཆེན་པོས་ཡོངས་སུ་ཁྱབ་པར་
གྱུར་ཏོ། །དེ་ཡང་འོད་ཟེར་དེ་དག་ནི་གཞན་དང་མི་འདྲ་ཞིང་གཞན་ལས་ཁྱད་པར་
དུ་དཔག་པ། ངོ་མཚར་ཆེ་བ། ཡིད་དུ་འོང་བ། ཁ་དོག་ལེགས་པ། དཀར་ཞིང་ཤིན་
ཏུ་དཀར་བ་དང་། དམར་ཞིང་ཤིན་ཏུ་དམར་བ་དང་། སྔོ་ཞིང་ཤིན་ཏུ་སྔོ་བ་དང་།
ལྗང་ཞིང་ཤིན་ཏུ་ལྗང་བ་དང༌། སེར་ཞིང་ཤིན་ཏུ་སེར་བ་དང༌། དེ་དག་རེ་རེ་ལ་
ཡང་ཁ་དོག་རྣམ་པ་ལྔ་ལྔ་རུ་ཆད་དེ་ཤིན་ཏུ་གསལ་བ། རབ་ཏུ་མྱུར་བ། གཟི་བརྗིད་
ཆེ་བ། ལྟ་ན་སྡུག་པ། འོད་ཀྱི་དཀྱིལ་འཁོར་ཉི་མའི་གུར་ལྟར་ཕུབ་ཅིང་ཟེར་གྱི་རང་
བཞིན་པད་མོའི་འདབ་མ་ལྟར་དུ་གནས་པ། དེ་ཡི་དཀྱིལ་དུ་སྤྲུལ་པའི་སྐུ་ཡུངས་འབྲུ་
ཙམ་དང༌། རིགས་ཀྱི་རྟགས་དང་། བཀྲ་ཤིས་རྫས་བརྒྱད་ཀྱིས་གང་བ། དེ་ལྟར་དུ་
འཕྲོས་པས། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་ན་གནས་པའི་སེམས་
ཅན་ཐམས་ཅད་ཀྱང་། དགའ་བ་དང་བཅས་ནས། མོས་པར་བྱེད་དོ། །འདུན་པར་
བྱེད་དོ། །དགེ་བར་བྱེད་དོ། །མགུ་བར་བྱེད་དོ། །མཆོད་པར་བྱེད་དོ། །བསྟོད་པར་
བྱེད་དོ། །འཐད་པར་བྱེད་དོ། །འོས་པར་བྱེད་དོ། །བཀུར་སྟིར་བྱེད་དོ། །རི་མོར་བྱེད་
དོ། །ཕུད་དུད་དུ་བྱེད་དོ། །ནན་ཏན་དུ་བྱེད་དོ། །རིམ་གྲོ་ཆེར་བྱེད་དོ། །ཐམས་ཅད་
ཀུན་གྱིས་མེ་ཏོག་གཏོར་ཞིང་སངས་རྒྱས་བསྟན་པའི་བདག་པོ་དེ་དག་ལ་ཡོངས་སུ་
འདུད་ཅིང་ཕྱག་འཚལ་ལོ། །མཆོད་པ་འབུལ་ལོ། །སེམས་ཅན་ཐམས་ཅད་ཀྱི་སྡིག་པ་
བཤགས་སོ། །དགེ་བ་ལ་རྗེས་སུ་ཡི་རངས་བར་བགྱིའོ། །བཀའ་ཡི་འཁོར་ལོ་ཡོངས་སུ་
བསྐོར་བར་འཚལ་ལོ། །ཞེས་བརྗོད་ཅིང་། གཤེན་རབ་མཆོག་ལ་མངོན་པར་བསྟོད་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དོ། །
གཞན་ཡང་འོད་ཟེར་དེ་དག་ཕྱོགས་བཅུའི་འཇིག་རྟེན་དུ་འཕྲོས་ཏེ། འཇིག་རྟེན་
འདི་དང་སྟོང་གསུམ་གྱི་འཇིག་རྟེན་འདི་ཕར་འདས་པའི་ཤར་ཕྱོགས་ལོགས་སུ་ཞི་བ་
འོད་མ་རྒྱ་འབྱམས་བྱ་བའི། སྟོང་གསུམ་གྱི་འཇིག་རྟེན་དུ་འཕྲོས་པས། དེ་ན་སྟོན་པ་
བཀའ་གསང་ཤེས་རབ་རྒྱས་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་མཚར་
བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་ནས་མོས་
པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །མཆོད་
པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་དོ། །བཀུར་
སྟིར་བྱེད་དོ། རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་བྱེད་དོ། །རིམ་
གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་རྒྱས་བསྟན་
པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་པ་འབུལ་
ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་ཡི་རངས་
བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་བརྗོད་ཅིང་།
གཤེན་རབ་མཆོག་ལ་མངོན་པར་བསྟོད་དོ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་བྱང་ཕྱོགས་ལོགས་སུ་
རྒྱས་པ་རླུང་འགྱུར་ཚལ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་
ན་སྟོན་པ་དབང་བསྒྱུར་འཁོར་ལོ་ཅན་ཞེས་བྱ་བ་ཡང་ཤིན་ཏུ་ཐུགས་རངས་པ་དང་།
ངོ་མཚར་བར་གྱུར་ནས་གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་
ནས་མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་
དོ། །མཆོད་པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་
བྱེད་དོ། །བཀུར་སྟིར་བྱེད་དོ། །རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་
202

མདོ་སྡེ། སྐད་འགྱུར་བསྟན་པའི་མདོ། ༼ང༽
བྱེད་དོ། །རིམ་གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་
རྒྱས་བསྟན་པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་
པ་འབུལ་ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་
ཡི་རངས་བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་
བརྗོད་ཅིང་། གཤེན་རབ་མཆོག་ལ་མངོན་པར་བསྟོད་དོ། ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་ནུབ་ཕྱོགས་ལོགས་སུ་
དབང་ལྡན་མེ་འོད་གསལ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་
ན་སྟོན་པ་པདྨ་མེ་འོད་མཛེས་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་མཚར་
བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་ནས་མོས་
པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །མཆོད་
པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་དོ། །བཀུར་
སྟིར་བྱེད་དོ། །རི་མོར་བྱེད་དོ། །ཕུད་དུད་དུ་བྱེད་དོ། །ནན་ཏན་དུ་བྱེད་དོ། །རིམ་
གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་རྒྱས་བསྟན་
པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་པ་འབུལ་
ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་ཡི་རངས་
བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་བརྗོད་ཅིང་།
གཤེན་རབ་མཆོག་ལ་མངོན་པར་བསྟོད་དོ། ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་ལྷོ་ཕྱོགས་སུ་ལྕང་ལོ་
དྲག་པོ་ཚལ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་ན་སྟོན་པ་
མུ་ལ་ཨུ་རྒྱན་ཞེས་བྱ་བ་ཡང་ཤིན་ཏུ་ཐུགས་རངས་བ་དང་ངོ་མཚར་བར་གྱུར་ནས།
གཡུང་དྲུང་སེམས་དཔའ་བྱེ་བ་ས་ཡ། དུང་ཕྱུར་དང་བཅས་ནས་མོས་པར་བྱེད་དོ། །
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །མཆོད་པར་བྱེད་དོ། །
བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་དོ། །བཀུར་སྟིར་བྱེད་དོ། །
རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་བྱེད་དོ། །རིམ་གྲོ་ཆེར་བྱེད་དོ། །
ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་རྒྱས་བསྟན་པའི་བདག་པོ་དེ་དག་
ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་པ་འབུལ་ལོ། །སེམས་ཅན་ཐམས་
ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་ཡི་རངས་བར་བགྱིའོ། །བཀའ་ཡི་
འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་བརྗོད་ཅིང་། གཤེན་རབ་མཆོག་ལ་
མངོན་པར་བསྟོད་དོ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་ལྷོ་ཤར་ལོགས་སུ་བདེ་
བ་གཟུགས་བཟང་ཚལ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་ན་
སྟོན་པ་མུ་ལ་བཙན་པོ་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་མཚར་བར་
གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་ནས་མོས་པར་
བྱེད་དོ། །འདུན་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །མཆོད་པར་བྱེད་
དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་དོ། །བཀུར་སྟིར་བྱེད་
དོ། ། རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་བྱེད་དོ། །རིམ་གྲོ་ཆེར་བྱེད་
དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་རྒྱས་བསྟན་པའི་བདག་པོ་
དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་པ་འབུལ་ལོ། །སེམས་ཅན་
ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་ཡི་རངས་བར་བགྱིའོ། །བཀའ་
ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་བརྗོད་ཅིང་། གཤེན་རབ་མཆོག་
ལ་མངོན་པར་བསྟོད་དོ། ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་བྱང་ཤར་ལོགས་སུ་
204

མདོ་སྡེ། སྐད་འགྱུར་བསྟན་པའི་མདོ།
འགྲོ་བ་རབ་ཏུ་མུན་པ་སངས་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས།
དེ་ན་སྟོན་པ་བདེ་མཆོག་འཁོར་ལོ་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་
མཚར་བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་
ནས་མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་
དོ། །མཆོད་པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་
བྱེད་དོ། །བཀུར་སྟིར་བྱེད་དོ། །རི་མོར་བྱེད་དོ། །ཕུད་དུད་དུ་བྱེད་དོ། །ནན་ཏན་དུ་
བྱེད་དོ། །རིམ་གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་
རྒྱས་བསྟན་པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་
པ་འབུལ་ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་
ཡི་རངས་བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་
བརྗོད་ཅིང་། གཤེན་རབ་མཆོག་ལ་མངོན་པར་བསྟོད་དོ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་བྱང་ནུབ་ལོགས་སུ་
ཤིང་ལོ་གྲིབ་སོ་འོད་མའི་ཚལ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས།
དེ་ན་སྟོན་པ་གུང་ཁྲི་བདལ་འོད་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་
མཚར་བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་
ནས་མོས་པར་བྱེད་དོ། །འདུན་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །
མཆོད་པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་དོ། །
བཀུར་སྟིར་བྱེད་དོ། །རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་བྱེད་དོ། །
རིམ་གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་རྒྱས་བསྟན་
པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་པ་འབུལ་
ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་ཡི་རངས་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་བརྗོད་ཅིང་།
གཤེན་རབ་མཆོག་ལ་མངོན་པར་བསྟོད་དོ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་ལྷོ་ནུབ་ལོགས་སུ་མུ་
རྒྱས་ལམ་སྣང་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་ན་སྟོན་པ་
བདེ་བ་རྒྱས་འདེབས་བདལ་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་མཚར་
བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་ནས་
མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་དོ། །
མཆོད་པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་དོ། །
བཀུར་སྟིར་བྱེད་དོ། ། རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་བྱེད་དོ། །
རིམ་གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་སངས་རྒྱས་བསྟན་
པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་པ་འབུལ་
ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་ཡི་རངས་
བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་བརྗོད་ཅིང་།
གཤེན་རབ་མཆོག་ལ་མངོན་པར་བསྟོད་དོ། །
གཞན་ཡང་སྟོང་གསུམ་གྱི་འཇིག་རྟེན་འདི་མར་འདས་པའི་འོག་ཕྱོགས་ལོགས་སུ་
མུ་མཚོ་ཀློང་དུ་འཁྱིལ་པ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་
ན་སྟོན་པ་ནོར་བུ་རིན་ཆེན་དཔལ་ཞེས་བྱ་བ་ཡང་ཤིན་ཏུ་ཐུགས་རངས་པ་དང་ངོ་
མཚར་བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་
ནས་མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་
དོ། །མཆོད་པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་བྱེད་
དོ། །བཀུར་བསྟིར་བྱེད་དོ། ། རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་
206

མདོ་སྡེ། སྐད་འགྱུར་བསྟན་པའི་མདོ།
བྱེད་དོ། །རིམ་གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཅིང་། སངས་
རྒྱས་བསྟན་པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་
པ་འབུལ་ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་
ཡི་རངས་བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་
བརྗོད་ཅིང་། གཤེན་རབ་མཆོག་ལ་མངོན་པར་བསྟོད་དོ། །
དེ་བཞིན་དུ་སྟོང་གསུམ་གྱི་འཇིག་རྟེན་འདི་ཕར་འདས་པའི་སྟེང་ཕྱོགས་ལོགས་སུ་
རིན་ཆེན་གྲམ་བུའི་ཚལ་ཞེས་བྱ་བའི་སྟོང་གསུམ་གྱི་འཇིག་རྟེན་དུ་འཕྲོས་པས། དེ་ན་
སྟོན་པ་བདེ་བ་ཁྱབ་བདལ་ཀློང་ཡངས་ཞེས་བྱ་བ་ཡང་ཤིན་ཏུ་ཐུགས་རངས་པ་དང་
ངོ་མཚར་བར་གྱུར་ནས། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་དང་བཅས་
ནས་མོས་པར་བྱེད་དོ། །འདུན་པར་བྱེད་དོ། །དགའ་བར་བྱེད་དོ། །མགུ་བར་བྱེད་
དོ། །མཆོད་པར་བྱེད་དོ། །བསྟོད་པར་བྱེད་དོ། །འཐད་པར་བྱེད་དོ། །འོས་པར་
བྱེད་དོ། །བཀུར་སྟིར་བྱེད་དོ། ། རི་མོར་བྱེད་དོ། །ཕུད་དུད་དུ་བྱེད་དོ། ནན་ཏན་དུ་
བྱེད་དོ། །རིམ་གྲོ་ཆེར་བྱེད་དོ། །ཐམས་ཅད་ཀུན་གྱིས་མེ་ཏོག་གཏོར་ཞིང་། སངས་
རྒྱས་བསྟན་པའི་བདག་པོ་དེ་དག་ལ་ཡོངས་སུ་འདུད་ཅིང་ཕྱག་འཚལ་ལོ། །མཆོད་
པ་འབུལ་ལོ། །སེམས་ཅན་ཐམས་ཅད་ཀྱི་སྡིག་པ་བཤགས་སོ། །དགེ་བ་ལ་རྗེས་སུ་
ཡི་རངས་བར་བགྱིའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །ཞེས་
བརྗོད་ཅིང་། གཤེན་རབ་མཆོག་ལ་མངོན་པར་བསྟོད་དོ། །
གཞན་ཡང་ཕྱོགས་བཅུའི་སྟོང་གསུམ་གྱི་འཇིག་རྟེན་དེ་དག་དང་དེ་དག་ཕར་
འདས་པའི་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་དང་ནམ་མཁའི་
ཁྱབ་ཚད་འཇིག་རྟེན་ཁམས་སུ་ཡང་སྤྲོས་པས་སྣོད་བཅུད་ཐམས་ཅད་ཀྱང་སྣང་བ་
ཆེན་པོས་ཡོངས་སུ་ཁྱབ་པར་གྱུར་ཏོ། །ལྷ་རྣམས་ནི་གཡེང་བའི་སྡུག་བསྔལ་མེད་ཅིང་
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བརྩོན་པར་གྱུར་ཏོ། །ལྷ་མ་ཡིན་རྣམས་ནི་འཐབ་རྩོད་ཀྱི་སྡུག་བསྔལ་མེད་ཅིང་ཞི་
བར་གྱུར་ཏོ། །མི་རྣམས་བྲེལ་ཕོངས་ཀྱི་སྡུག་བསྔལ་མེད་ཅིང་དལ་བར་གྱུར་ཏོ། །བྱོལ་
སོང་རྣམས་ནི་གླེན་ལྐུགས་ཀྱི་སྡུག་བསྔལ་ཞི་ཞིང་སངས་པར་གྱུར་ཏོ། ། ཡི་དྭགས་
རྣམས་ནི་བཀྲེས་སྐོམ་གྱི་སྡུག་བསྔལ་མེད་ཅིང་ཚིམ་པར་གྱུར་ཏོ། །དམྱལ་བ་རྣམས་
ནི་ཚ་གྲང་གི་སྡུག་བསྔལ་དང་བྲལ་བར་གྱུར་ཏོ། །བར་དོ་རྣམས་ནི་སྟོང་ཞེན་གྱི་སྡུག་
བསྔལ་ལས་གྲོལ་བར་གྱུར་ཏོ། །གཞན་ཡང་འཇིག་རྟེན་གྱི་ཁམས་ཐམས་ཅད་བདེ་
བ་དང་སྐྱིད་པ་ལས་སོགས་པས་དགའ་བ་དང་མགུ་བར་མཐོང་བར་གྱུར་ཏོ། །འོད་
ཟེར་དེ་དག་ཚུར་འདུས་པ་ལས་སྟོན་པའི་ཐུགས་ལ་གསལ་བའི་ཡེ་ཤེས་ཚོན་གང་དུ་
གསལ་ཏེ། ཏིང་ངེ་འཛིན་ཐམས་ཅད་ཀྱི་འབྱུང་གནས་མ་བཅོས་ཡོངས་ལ་ཁྱབ་པ་དེ་
བཞིན་ཉིད་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །
༧ དེའི་ཚེ་དེའི་དུས་ན། སྟོང་གསུམ་གྱི་འཇིག་རྟེན་དེ་དག་གི་ཤར་ཕྱོགས་ལོགས་
སུ་ཞི་བ་འོད་མ་རྒྱ་འབྱམས་ཞེས་བྱ་བའི་འཇིག་རྟེན་ན་སྟོན་པ་བཀའ་གསང་ཤེས་རབ་
རྒྱས་ཞེས་བྱ་བས་སྟོན་པ་མཛད་དེ། དེ་ཡི་མདུན་དྲུང་དུ་གཡུང་དྲུང་སེམས་དཔའ་ཁྲི་
དྲུག་སྟོང་ཡོད་པའི་ནང་ནས་མཚན་དང་ལྡན་པའི་ཁྱེའུ་གཡུང་དྲུང་སེམས་དཔའ་འ་
ཞ་དོན་ལྡན་ཞེས་བྱ་བ། ཤིན་ཏུ་གཡུང་དྲུང་སེམས་དཔའ་གཞན་ལས་དཔག་པ་དེས་
དད་པ་དང་དང་བ་སྐྱེས་ནས་སྟོན་པ་ལ་ཞུས་པ་སྟོན་པ་ལགས། འུ་བུའི་ཞིང་ཁམས་
འདི་ན་སྔ་ན་མ་མཐོང་བའི་འོད་ཟེར་ཤིན་ཏུ་གྲངས་མང་བ་རབ་ཏུ་ངོ་མཚར་ཆེ་བ་
སྒྲ་སྙན་པ་འདི་ལྟ་བུ་འཕྲོས་པ་འདི་ནི་ཅི་ལྟ་བུའི་ཆོ་འཕྲུལ་ལགས། བདག་ནི་ཤིན་ཏུ་
ཡང་སྤྲོ་བ་ལ། རབ་ཏུ་ཡང་དགའ་བ་ཞིག་བྱུང་བས་སོ། །ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་དེ་ནི་འུ་བུའི་ཞིང་
ཁམས་འདི་ཡི་ནུབ་ཕྱོགས་ལོགས་སུ། མི་མཇེད་པའི་འཇིག་རྟེན་སྟོང་གསུམ་གྱི་སྟོང་
208

མདོ་སྡེ། སྐད་འགྱུར་བསྟན་པའི་མདོ། ༼ང༽
ཆེན་པོ་བརྩོད་པ་ཅན་མུ་ལ་གྲམ་ཞེས་བྱ་བ་ཤིན་ཏུ་མི་མཇེད་ལ་རབ་ཏུ་བརྩོད་པ་ཆེ་
བ་ཞིག་ཡོད་པས། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་སྟོན་པ་གཤེན་རབ་མི་བོ་ཞེས་བྱ་བས་སྟོན་པ་མཛད་དེ། དེས་བསྟན་
པ་སྤེལ་བའི་དུས་ཡིན་པས་སྐུ་གསུང་ཐུགས་ལས་འོད་ཟེར་བྱེ་བ་ས་ཡ་སྤྲོ་ཞིང་བཀྱེ་
བས། དེ་ཡི་འོད་ཟེར་འདི་ཀུན་ན་ཡང་འཕྲོ་བ་ཡིན་ནོ། །ཞེས་བཀའ་བསྩལ་ཏོ། །
དེ་ལ་ཡང་གསོལ་པ། སྟོན་པའི་སྒྲོན་མ་འགྲོ་བའི་དཔལ་མགོན་ལགས། དེས་ན་
བདག་སྟོན་པ་དེ་ལ་ཤིན་ཏུ་དད་པ་ཆེར་སྐྱེས་པས་ཁྱེད་ལ་ཐུགས་རྗེ་རྫུ་འཕྲུལ་དཔག་
ཏུ་མེད་པ་མངའ་བས་བདག་སྟོན་པ་དེ་ཡི་ཞབས་དྲུང་དུ། སྐྱེལ་བར་ཞུ་འཚལ། ཞེས་
གསོལ་ཏོ། །དེ་ལ་སྟོན་པས་ཀྱང་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་གང་
དག་གང་ལ་གང་མོས་ཤིང་། དེ་དག་དེ་ལ་འདུད་བྱེད་པ། དེ་ཡི་ཡོན་ཏན་མངོན་དུ་
གྲུབ་ཅེས་བྱ་བ་ཡིན་པས། དད་ལྡན་མོས་པ་གཅོག་ཏུ་མི་རུང་བས། བདག་གི་དེ་ཡི་
མདུན་དུ་སྐྱེལ་བར་བྱའོ་གསུངས་ཏེ། ཕྱག་གི་ཐལ་མོ་གཡོན་གྱི་སྟེང་དུ་བཞག་ནས།
ཡང་གསུངས་པ། རིགས་ཀྱི་བུ་ཚེ་དང་ལྡན་པ་མི་མཇེད་ཀྱི་འཇིག་རྟེན་དེ་ནི། ཤིན་
ཏུ་ཡང་བརྩོད་པ་ཆེ་ལ་རབ་ཏུའང་མི་མཇེད་ཅིང་ཡ་ང་ལ་སྐྱི་འཇིགས་པ་ཡིན་ཞིང་།
འུ་བུའི་འཇིག་རྟེན་འདི་ནི་ཤིན་ཏུ་ཡང་མཇེད་ལ་རབ་ཏུ་ཡང་བརྩོད་པ་ཆུང་བ་ཡིན་
ཏེ། དེ་ཡང་དུག་ལྔ་ཉོན་མོངས་རགས་པ་གནས་འགྱུར་ནས་ཡེ་ཤེས་ཉིད་ཀྱང་དེ་
བཞིན་ཆེན་པོ་ཐོབ་བྱ་བ་ཡིན་པས། ཞིང་ཁམས་འདིར་ལོ་བརྒྱར་སྦྱིན་པ་གཏོང་བ་
བས། དེར་ལོ་གཅིག་སྦྱིན་པ་གཏོང་བས་བསོད་ནམས་ཆེའོ། །འདིར་ལོ་བརྒྱར་ཚུལ་
ཁྲིམས་བསྲུང་བ་བས། དེར་ལོ་གཅིག་ཚུལ་ཁྲིམས་བསྲུང་བས་བསོད་ནམས་ཆེའོ། །
འདིར་ལོ་བརྒྱར་བཟོད་པ་བསྒོམ་པ་བས། དེར་ལོ་གཅིག་བཟོད་པ་བསྒོམ་པས་
བསོད་ནམས་ཆེའོ། །འདིར་ལོ་བརྒྱར་བརྩོན་འགྲུས་བརྩམས་པ་བས། དེར་ལོ་གཅིག་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བརྩོན་འགྲུས་བརྩམས་པས་བསོད་ནམས་ཆེའོ། །འདིར་ལོ་བརྒྱར་བསམ་གཏན་
བསྒོམ་པ་བས། དེར་ལོ་གཅིག་བསམ་གཏན་བསྒོམས་པས་བསོད་ནམས་ཆེའོ། །
འདིར་ལོ་བརྒྱར་སྟོབས་ཤུགས་བསྐྱེད་པ་བས། དེར་ལོ་གཅིག་སྟོབས་ཤུགས་བསྐྱེད་
པས་བསོད་ནམས་ཆེའོ། །འདིར་ལོ་བརྒྱར་སྙིང་རྗེ་བསྐྱེད་པ་བས། དེར་ལོ་གཅིག་སྙིང་
རྗེ་བསྐྱེད་པས་བསོད་ནམས་ཆེའོ། །འདིར་ལོ་བརྒྱར་སྨོན་ལམ་བཏབ་པ་བས། དེར་
ལོ་གཅིག་སྨོན་ལམ་བཏབ་པས་བསོད་ནམས་ཆེའོ། །འདིར་ལོ་བརྒྱར་ཐབས་མཆོག་
བསྒྲུབ་པ་བས། དེར་ལོ་གཅིག་ཐབས་མཆོག་བསྒྲུབ་པས་བསོད་ནམས་ཆེའོ། །འདིར་
ལོ་བརྒྱར་ཤེས་རབ་སྦྱང་བ་བས། དེར་ལོ་གཅིག་ཤེས་རབ་སྦྱང་བས་བསོད་ནམས་
ཆེའོ། ། དེ་ཡི་ཕྱིར་ན། ཤིན་ཏུ་ཡང་མི་མཇེད་ལ་བརྩོད་པ་ཆེ་ཞིང་རབ་ཏུ་ཡང་གདུལ་
དཀའ་བ་ཡིན་ནོ། །རིགས་ཀྱི་བུ་ཚེ་དང་ལྡན་པ་ཁྱོད་ནི་སྔོན་ནས་སྟོན་པ་དེ་དང་
སྨོན་ལམ་འཕྲོ་མཐུན་པས། སྟོན་པ་དེ་ཡི་ཞབས་དྲུང་དུ་ཕྱིན་ནས་སངས་རྒྱས་ཀྱི་
ཞིང་དེ་ནི་ཤིན་ཏུ་ཡང་མགུ་བར་དཀའ་བ་ཡིན་པས་དེ་རུ་བག་ཡོད་པའི་སྤྱོད་པ་
དང་ལྡན་པར་གྱིས་ཤིག །ཚུལ་ཞི་བར་གྱིས་ཤིག །ངང་རིང་བར་གྱིས་ཤིག །རྒྱུད་
དུལ་བར་གྱིས་ཤིག །ཤེས་པ་རྣལ་མ་རུ་ཞོག་ཅིག །དེ་བཞིན་གཤེགས་པ་གཤེན་རབ་
མཆོག་དེ་ལ་མོས་ཤིང་ཡོངས་སུ་འདུད་པར་གྱིས་ཤིག །དགའ་བ་དང་མགུ་བ་བསྐྱེད་
པར་གྱིས་ཤིག ། གང་དུ་གསུངས་པའི་བཀའ་ལ་མི་འདའ་བར་གྱིས་ཤིག །བཀའ་ཡི་
གདམ་པ་ནོད་པར་གྱིས་ཤིག །གསང་བའི་མན་ངག་ཟུངས་སུ་ཐུབ་པར་གྱིས་ཤིག །
བདག་མེད་ཀྱི་ལྟ་བ་དབྱིངས་སུ་ཆོད་པར་གྱིས་ཤིག །མཉམ་གཞག་གི་སྒོམ་པ་མཐིལ་
དུ་ཕེབས་པར་གྱིས་ཤིག །ཤུགས་འབྱུང་གི་སྤྱོད་པ་ལ་དོར་བར་གྱིས་ཤིག །གྲུབ་པའི་
འབྲས་བུ་མཐར་ཕྱིན་པར་གྱིས་ཤིག །ཅེས་གསུངས་ནས། གསེར་གྱི་པད་མོ་འདབ་
མ་སྟོང་དང་ལྡན་པ་ཞིག་བསྐུར་ནས་ཕྱག་གཡས་པས་སེ་གོལ་གཏོགས་ཏེ་ནུབ་ཕྱོགས་
210

མདོ་སྡེ། སྐད་འགྱུར་བསྟན་པའི་མདོ།
ཀྱི་ངོས་སུ་བཏེག་པས་སྐད་ཅིག་མ་བདུན་གྱི་ཡུད་ཀྱིས་གཤེན་རབ་མཆོག་གཡུང་དྲུང་
དགུ་བརྩེགས་རི་ལ་བཞུགས་པའི་མདུན་དྲུང་དུ་ཕེབས་སོ། །
དེ་ནས་མཚན་དང་ལྡན་པའི་ཁྱེའུ་དེས་གསེར་གྱི་པདྨ་འདབ་མ་སྟོང་དང་ལྡན་པ་
དེ་སྟོན་པའི་ཕྱག་ཏུ་ཕུལ་ནས། མགོ་བོས་ཞབས་ལ་ཕྱག་འཚལ་ཞིང་། ཐལ་མོ་སྦྱར་བ་
བཏུད་དེ་གསོལ་པ། སྟོན་པ་གཤེན་རབ་མཆོག །བདག་ནི་ཞིང་ཁམས་འདི་ཡི་ཤར་
ཕྱོགས་ཞི་བ་འོད་མ་རྒྱ་འབྱམས་བྱ་བའི་སྟོང་གསུམ་གྱི་འཇིག་རྟེན་ན། གཤེན་རབ་
མཆོག་བཀའ་གསང་གཤེན་རབ་རྒྱས་པ་བྱ་བས་སྟོན་པ་མཛད་དེ་ཞབས་ཀྱི་པད་མོ་
འདུད་པ་ཞིག་ཡིན་ནའང་། སྟོན་པ་ཁྱོད་ཀྱིས་བོན་གྱི་འཁོར་ལོ་བསྐོར་བའི་འོད་ཟེར་
དེ་དག་ཏུ་འཕྲོས་པས། དེ་ལ་ཤིན་ཏུ་དད་པ་སྐྱེས་ནས་སྟོན་པ་དེ་ལ་ལུང་ཞུས་པས།
ལུང་སྩལ་ནས་པད་མོ་འདི་དག་བསྐུར་ཏེ་བདག་མཆིས་པ་ལགས། སྟོན་པ་གཤེན་
རབ་མཆོག་ཉིད་ནི་འགྲོ་བ་སེམས་ཅན་གྱི་དོན་མཛད་པ་ལ་སྐུ་བདེ་མོར་བཞུགས་
སམ། སྐུ་ལ་བསྙུན་མི་མངའ་འམ། ཟོ་མདོག་བདེའམ། ཐུགས་དགྱེས་པ་དང་སྤྲོ་བར་
བཞུགས་ལགས་སམ། ཞེས་གསོལ་པས།
སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པའི་ཁྱེའུ་། ཞིང་ཁམས་དེ་ནས་
འོང་པ་ནི་ཤིན་ཏུ་ཡང་ལེགས་སོ། །སྟོན་པ་དེ་དག་གི་དྲུང་དུ་སྐྱེས་ཤིང་སྐུ་ལ་འཁོར་
བ་ནི་རབ་ཏུ་ཡང་ངོ་མཚར་ཆེའོ། །ད་ཡང་བདག་གི་ཞིང་ཁམས་འདི་རུ་ཕྱིན་ནས་
བདག་ལ་དད་པ་དང་མོས་པ་ལྡན་ཞིང་། གཡུང་དྲུང་གི་བོན་ལ་རྒྱུན་དུ་སྤྱོད་པར་
བརྩོན་པས་ན་འཁོར་བ་ལ་ཕྱིར་མི་ལྡོག་པར་ཐར་པའི་ལམ་ལ་ཞུགས་ནས་གཡུང་
དྲུང་སེམས་དཔའི་སྤྱོད་ལ་ཞུགས་པ་ནི་ཨེ་མ་ངོ་མཚར་ཆེའོ། །དེ་བཞིན་དུ་འཁོར་དུ་
གཏོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་དང་
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འཇིག་རྟེན་འཁོར་བ་ལ་བློ་ལྡོག་ཅིང་
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བླ་ན་མེད་པ་ཡང་དག་ཐར་པའི་ལམ་ལ་ཞུགས་ཤིང་། གཡུང་དྲུང་སེམས་དཔའི་
སྤྱོད་པ་ཟབ་མོ་ལ་འཇུག་པ་རྣམས་ནི་ཨེ་མ་ངོ་མཚར་ཆེའོ། གང་ཞིག་དེ་བཞིན་དུ་
གཡུང་དྲུང་སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །ཆགས་
པ་མེད་པའི་སྦྱིན་པ་གཏོང་བ་དེ་ནི་ཤིན་ཏུ་ཡང་ཨེ་མ་ངོ་མཚར་ཆེའོ། །གང་ཞིག་སྦྱིན་
པ་གཏོང་བ་ལ་ཆགས་པ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
སྦྱིན་པ་གཏོང་བ་ལ་སེར་སྣ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་སྦྱིན་པ་གཏོང་བ་ལ་དམིགས་སུ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་དེ་བཞིན་དུ་གཡུང་དྲུང་སེམས་དཔའ་རྣམས་དང་རིགས་ཀྱི་བུ་
དང་རིགས་ཀྱི་བུ་མོ་དག །འཆལ་བ་མེད་པའི་འདུལ་ཁྲིམས་བསྲུང་བ་དེ་ནི་ཨེ་མ་ངོ་
མཚར་ཆེའོ། །གང་ཞིག་ཚུལ་ཁྲིམས་བསྲུང་བ་ལ་ཉམས་པ་མེད་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །གང་ཞིག་ཚུལ་ཁྲིམས་བསྲུང་བ་ལ་ང་བོ་མེད་པའི་སྐྱེས་
བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་ཚུལ་ཁྲིམས་བསྲུང་བ་ལ་རློམ་སེམས་
མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དེ་བཞིན་དུ་གཡུང་དྲུང་
སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །བྱུང་ཚོར་མེད་པའི་
བཟོད་པ་བསྒོམ་པ་དེ་ནི་ཨེ་མ་ངོ་མཚར་ཆེའོ། །གང་ཞིག་བཟོད་པ་བསྒོམ་པ་ལ་བྱུང་
ཚོར་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བཟོད་པ་བསྒོམ་པ་
ལ་སྲན་དང་བཅས་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བཟོད་པ་
བསྒོམ་པ་ལ་མཐའ་རུ་ཕྱིན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
དེ་བཞིན་དུ་གཡུང་དྲུང་སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་
དག ། ལེ་ལོ་མེད་པའི་བརྩོན་འགྲུས་བསྐྱེད་པ་རྣམས་ནི་ཨེ་མ་ངོ་མཚར་ཆེའོ། གང་
ཞིག་བརྩོན་འགྲུས་བསྐྱེད་པ་ལ་ལེ་ལོ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་
212

མདོ་སྡེ། སྐད་འགྱུར་བསྟན་པའི་མདོ།
ཆེའོ། །གང་ཞིག་བརྩོན་འགྲུས་བསྐྱེད་པ་ལ་ཐང་ལྷོད་མེད་པའི་སྐྱེས་བུ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་བརྩོན་འགྲུས་བསྐྱེད་པ་ལ་བཏང་སྙོམས་མེད་པའི་སྐྱེས་
བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བརྩོན་འགྲུས་བསྐྱེད་པ་ལ་མཐའ་རུ་
ཕྱིན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དེ་བཞིན་དུ་གཡུང་དྲུང་
སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །འགྱུར་ལྡོག་མེད་
པའི་བསམ་གཏན་བསྒོམ་པ་དེ་ནི་ཨེ་མ་ངོ་མཚར་ཆེའོ། །གང་ཞིག་བསམ་གཏན་
བསྒོམ་པ་ལ་འགྱུར་བ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
བསམ་གཏན་བསྒོམ་པ་ལ་གཡོ་འཁྲུལ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་བསམ་གཏན་བསྒོམ་པ་ལ་མཉམ་པར་གནས་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །གང་ཞིག་བསམ་གཏན་བསྒོམ་པ་ལ་ཏིང་ངེ་འཛིན་མི་གཡོ་
གཟེར་དུ་ཐེབས་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དེ་བཞིན་དུ་
གཡུང་དྲུང་སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །ཐོགས་
པ་མེད་པའི་སྟོབས་ཤུགས་བསྐྱེད་པ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
སྟོབས་ཤུགས་བསྐྱེད་པ་ལ་སྤོབས་པ་དང་ལྡན་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་སྟོབས་ཤུགས་བསྐྱེད་པ་ལ་ཐབས་དང་ལྡན་པའི་སྐྱེས་བུ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་སྟོབས་ཤུགས་བསྐྱེད་པ་ལ་ཞིང་ཁམས་གཡོ་བའི་སྐྱེས་
བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྟོབས་ཤུགས་བསྐྱེད་པ་ལ་འཁོར་ལོ་
བསྒྱུར་བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དེ་བཞིན་དུ་གཡུང་དྲུང་
སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །བདག་ཕྱོགས་མེད་
པའི་སྙིང་རྗེ་བསྐྱེད་པ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྙིང་རྗེ་བསྐྱེད་པ་ལ་
ཕྱོགས་རིས་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྙིང་རྗེ་བསྐྱེད་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པ་ལ་བྱམས་པ་དང་ལྡན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྙིང་
རྗེ་བསྐྱེད་པ་ལ་དགའ་བ་དང་ལྡན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་སྙིང་རྗེ་བསྐྱེད་པ་ལ་བཏང་སྙོམས་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་སྙིང་རྗེ་བསྐྱེད་པ་ལ་དཔག་ཏུ་མེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །གང་ཞིག་དེ་བཞིན་དུ་གཡུང་དྲུང་སེམས་དཔའ་རྣམས་དང་རིགས་ཀྱི་
བུ་དང་རིགས་ཀྱི་བུ་མོ་དག །རེ་དོགས་མེད་པའི་སྨོན་ལམ་འདེབས་པ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་སྨོན་ལམ་བཏབ་པ་ལ་མཐའ་ཡས་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །གང་ཞིག་སྨོན་ལམ་བཏབ་པ་ལ་རྒྱ་ཆེ་བའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །གང་ཞིག་སྨོན་ལམ་བཏབ་པ་ལ་དོན་དང་ལྡན་པའི་སྐྱེས་
བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྨོན་ལམ་བཏབ་པ་ལ་མཐའ་ཡོངས་
སུ་བཙན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དེ་བཞིན་དུ་གཡུང་
དྲུང་སེམས་དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །རྨོངས་པ་
མེད་པའི་ཐབས་མཆོག་བསྒྲུབ་པ་རྣམས་ནི་ཨེ་མ་ངོ་མཚར་ཆེའོ། །གང་ཞིག་ཐབས་
མཆོག་བསྒྲུབ་པ་ལ་ཟད་པ་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་ཐབས་མཆོག་བསྒྲུབ་པ་ལ་ཤིན་ཏུ་ཡངས་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་ཐབས་མཆོག་བསྒྲུབ་པ་ལ་ཤིན་ཏུ་མཁས་པའི་སྐྱེས་བུ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་ཐབས་མཆོག་བསྒྲུབ་པ་ལ་ལེགས་པར་འབྱུང་བའི་སྐྱེས་
བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་ཐབས་མཆོག་བསྒྲུབ་པ་ལ་ཐུགས་རྗེ་
ལྡན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དེ་བཞིན་དུ་གཡུང་དྲུང་
སེམས་དཔའ་རྣམས་དང་། རིགས་ཀྱི་བུ་དང་རིགས་ཀྱི་བུ་མོ་དག །འཁྲུལ་པ་མེད་
པའི་ཤེས་རབ་བསྐྱེད་པ་རྣམས་ནི་ཨེ་མ་ངོ་མཚར་ཆེའོ། །གང་ཞིག་ཤེས་རབ་བསྐྱེད་
214

༼ང༽
མདོ་སྡེ། སྐད་འགྱུར་བསྟན་པའི་མདོ།
པ་ལ་ཟབ་མོ་སྣང་བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་ཤེས་རབ་
བསྐྱེད་པ་ལ་བྲི་གང་མེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་ཤེས་
རབ་བསྐྱེད་པ་ལ་རྩེ་མོ་ལྡན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
ཤེས་རབ་བསྐྱེད་པ་ལ་དོན་དམ་རྟོགས་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །
གང་ཞིག་ཤེས་རབ་བསྐྱེད་པ་ལ་ཕུལ་དུ་ཕྱིན་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་དེ་བཞིན་དུ་གཡུང་དྲུང་སེམས་དཔའ་རྣམས་དང་རིགས་ཀྱི་བུ་དང་
རིགས་ཀྱི་བུ་མོ་དག །དག་པའི་གཞི་ལས་དང་པའི་དད་པ་བསྐྱེད་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། གང་ཞིག་དད་པ་བསྐྱེད་པ་ལ་རྒྱུན་ཆད་མེད་པའི་སྐྱེས་བུ་
རྣམས་ནི་ཨེ་མ་ངོ་མཚར་ཆེའོ། །གང་ཞིག་དད་པ་བསྐྱེད་པ་ལ་འགྱུར་ལྡོག་མེད་པའི་
སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་དད་པ་བསྐྱེད་པ་ལ་ཁ་གཏིང་མེད་
པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། གང་ཞིག་དེ་བཞིན་དུ་གཡུང་དྲུང་སེམས་
དཔའ་རྣམས་དང་རིགས་ཀྱི་བུ་དང་རིགས་ཀྱི་བུ་མོ་དག །དག་པའི་ཞིང་དུ་ཕྱིན་
ནས་འགྲོ་བའི་དཔལ་དུ་གྱུར་པ་རྣམས་ལ་མོས་གུས་ལྡན་པ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་མོས་གུས་ལྡན་པ་ལ་འདུ་འབྲལ་མེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །གང་ཞིག་མོས་གུས་ལྡན་པ་ལ་གདུང་བ་ཆུད་པའི་སྐྱེས་བུ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་མོས་གུས་ལྡན་པ་ལ་མཐར་ཕྱིན་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །རིགས་ཀྱི་བུ་ཚེ་དང་ལྡན་པ་དེ་ཡི་ཕྱིར་ན་དད་པ་བསྐྱེད་པར་
བྱའོ། །མོས་གུས་ལྡན་པར་བྱའོ། །སྦྱིན་པ་གཏོང་བར་བྱའོ། །ཚུལ་ཁྲིམས་བསྲུང་བར་
བྱའོ། །བཟོད་པ་བསྒོམ་པར་བྱའོ། །བརྩོན་འགྲུས་བརྩམ་པར་བྱའོ། །བསམ་གཏན་
ལ་མཉམ་པར་བཞག་པར་བྱའོ། །སྟོབས་ཤུགས་བསྐྱེད་པར་བྱའོ། །སྙིང་རྗེ་བསྒོམ་
པར་བྱའོ། །སྨོན་ལམ་གདབ་པར་བྱའོ། །ཐབས་ལ་མཁས་པར་བྱའོ། །ཤེས་རབ་སྦྱོང་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བར་བྱའོ། །དེས་ན་ཕ་རོལ་དུ་ཕྱིན་པ་བཅུ་ཡི་དོན་དང་ལྡན་ནས། བླ་ན་མེད་པར་
ཡང་དག་པའི་འབྲས་བུ་འཐོབ་པར་འགྱུར་རོ། །ཞེས་བཀའ་བསྩལ་ཏོ། །གཡུང་དྲུང་
སེམས་དཔའ་རྣམས་ཀྱང་། མཚན་དང་ལྡན་པའི་སྐྱེས་བུ་དེ་ཉིད་སྟོན་པའི་དྲུང་དུ་
འཁོད་པ་ལ་ཤིན་ཏུ་ངོ་མཚར་སྐྱེས་ནས་ཀུན་གྱིས་ལེགས་པའི་བྱ་བ་བྱིན་ཏེ་འདུན་
ནས་བསྟོད་དོ། ། །
༧ དེ་ལ་འ་ཞ་དོན་ལྡན་གྱིས་གསོལ་པ། སྟོན་པའི་སྒྲོན་མ་འགྲོ་བའི་དཔལ་མགོན་
ལགས། ཁྱེད་ཀྱི་ཞིང་ཁམས་འདི་ནི་ཤིན་ཏུ་མི་མཇེད་ལ་རབ་ཏུ་བརྩོད་པ་ཆེ་ཞིང་
གདུལ་དཀའ་བ་ཡིན་གསུངས་པས་བདག་ལ་གནས་དང་ཞིང་ཁམས་བསྟན་པར་
ཞུ་འཚལ། ཞེས་གསོལ་ཏོ། དེ་ལ་སྟོན་པས་ཕྱག་གི་མཐིལ་དུ་བཞག་ནས་མི་མཇེད་
ཀྱི་འཇིག་རྟེན་འདི་བསྟན་པས། ལྷ་རྣམས་ནི་ལེ་ལོའི་སྡུག་བསྔལ་དང༌། ལྷ་མ་ཡིན་
རྣམས་ནི་འཐབ་རྩོད་ཀྱི་སྡུག་བསྔལ་དང༌། མི་རྣམས་བྲེལ་ཕོངས་ཀྱི་སྡུག་བསྔལ་དང་།
བྱོལ་སོང་རྣམས་ནི་བླུན་རྨུགས་ཀྱི་སྡུག་བསྔལ་དང༌། ཡི་དྭགས་རྣམས་ནི་བཀྲེས་སྐོམ་
གྱི་སྡུག་བསྔལ་དང་། དམྱལ་བ་རྣམས་ནི་ཚ་གྲང་གི་སྡུག་བསྔལ་དང་། གཞན་ཡང་
གླིང་བཞི་མི་ཡི་སྡུག་བསྔལ་ནི་གཅིག་གིས་གཅིག་ལ་གནོད་པ་དང་། འཚེ་བ་དང་།
གསད་པ་དང༌། བཤའ་བ་དང་། འཐབ་པ་དང་། རྩོད་པ་དང་། འདེད་པ་དང༌།
འབྲོས་པ་དང་། ཕྲོག་པ་དང་། ནད་ཡམས་དང་། འཁྲུགས་པ་དང་། དེ་ལས་སོགས་
པས་མི་བདེ་བ་སྣ་ཚོགས་སྤྱོད་ཅིང་ཤིན་ཏུ་གདུལ་དཀའ་བ་ལ་རབ་ཏུ་མི་མཇེད་
པར་འདུག་པར་མཐོང་ནས། ཤིན་ཏུ་སྐྱི་འཇིགས་ལ། རབ་ཏུ་གཡའ་ང་བ་བྱུང་ནས་
གསོལ་པ། སྟོན་པ་ལགས་ཁྱེད་ལ་དད་པ་དཔག་ཏུ་མེད་པ་ཡོད་ཀྱང༌། ཁྱེད་ཀྱི་ཞིང་
ཁམས་ནི་ཤིན་ཏུ་གཡའ་ང་ལ་སྐྱི་འཇིགས་པར་འདུག་པས་ད་ནི་སྟོན་པ་ཁྱོད་ཀྱི་ཞལ་
ཡང་མཐོང༌། ཁྱེད་ཀྱི་བྱིན་རླབས་ཀྱིས་བདག་རང་གི་ཡུལ་དུ་སྐྱེལ་བར་ཞུ་འཚལ།
216

མདོ་སྡེ། ༼ང༽
སྐད་འགྱུར་བསྟན་པའི་མདོ།
ཞེས་ཞུས་སོ། །དེ་ལ་སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་འ་ཞ་
དོན་ལྡན་ཁྱོད་ནི། ཞིང་ཁམས་འདི་ལ་འཇིགས་ཤིང་སྐྲག་མི་དགོས་ཏེ། ཁྱེད་དང་ང་
གཉིས་སྔོན་ནས་ལས་འཕྲོ་མཐུན་པས། ད་ཡང་བདག་གི་བསྟན་པ་ལ་གནས་ནས་
བསྟན་པའི་དོན་ལ་ཞུགས་ཤིང་། བསྟན་པའི་བོན་གྱི་མདོ་བསྡུད་དགོས་པས། གསང་
བའི་མན་ངག་ཟུངས་སུ་ཐུབ་ཅིང་གསང་བའི་མན་ངག་དོན་དམ་མདོར་བསྡུ་བའི་
ཕྱིར་དུ། འ་ཞ་གསང་བ་མདོ་བསྡུད་དུ་མཚན་བཏག་ཅིང་། མི་མཇེད་ཞིང་ཁམས་
འདི་ལ་མི་ཡེང་བར་ཞུགས་ཤིང་ལོག་པའི་ལས་སྤྱོད་ལ་མི་བལྟ་བར། བྲག་སེང་གེ་
རྒྱབ་བསྣོལ་གྱི་ཕུག་ཏུ་དགོངས་པ་ཐང་ཆོད་པར་གྱིས་ཤིག །རིགས་ཀྱི་བུ་འ་ཞ་གསང་
བ་མདོ་སྡུད། ལྟ་བ་ནི་དབྱིངས་སུ་ཆོད་པར་གྱིས་ཤིག །སྒོམ་པ་ནི་མཐིལ་དུ་ཕེབས་
པར་གྱིས་ཤིག །སྤྱོད་པ་ནི་ལ་ཆེན་དོར་བ་གྱིས་ཤིག །འབྲས་བུ་ནི་ལྷུན་གྱིས་གྲུབ་པར་
གྱིས་ཤིག །མན་ངག་ནི་མདོ་རུ་བསྡུད་པར་གྱིས་ཤིག །ཏིང་ངེ་འཛིན་གྱི་རོ་མཆོག་
མྱོང་བར་གྱིས་ཤིག །ཟབ་མོའི་དོན་རྟོགས་པར་གྱིས་ཤིག །འགྲོ་བའི་ཤེས་རྒྱུད་བཀྲོལ་
བར་གྱིས་ཤིག །སངས་རྒྱས་ཀྱི་བསྟན་པ་སྤེལ་བར་གྱིས་ཤིག །ཅེས་བཀའ་སྩལ་པས།
༧ དེ་ལ་ཡང་འ་ཞ་གསང་བ་མདོ་སྡུད་ཀྱིས་གསོལ་པ། སྟོན་པའི་སྒྲོན་མ་ལགསས།།
ད་ནི་མི་མཇེད་ཀྱི་འཇིག་རྟེན་ལ། ཤིན་ཏུ་གཡའ་ང་ཞིང་སྐྱི་འཇིགས་པར་གྱུར་ན་ཡང་
ད་ནི་སྟོན་པ་ཁྱོད་ཀྱི་བཀའ་བཅག་ཏུ་མི་རུང་བས། གསང་བའི་གནས་སུ་ལུང་སྩལ་
ནས་གསང་བའི་མན་ངག་གསུངས་པ་ཡིས། གསང་བའི་སྒོམ་པ་མཐིལ་དུ་དབབ་
པར་བྱ་ཡིས། ཁྱོད་དང་ང་གཉིས་སྔོན་ནས་ལས་དབང་མཐུན་པ་ཅི་ལྟར་དུ་མཐུན་པ་
ལགས། ད་ཡང་བདག་མ་འོངས་པའི་དུས་སུ་གར་སྐྱེ་བ་ལགས། ཞེས་གསོལ་ཏོ། ། དེ་
ལ་ཡང་སྟོན་པས་བཀའ་སྩལ་པ། ཉོན་ཅིག་རིགས་ཀྱི་བུ་ཚེ་དང་ལྡན་པ་འ་ཞ་གསང་
བ་མདོ་སྡུད། སྔོན་འོ་སྐོལ་གཉིས་གྲངས་མེད་ལེགས་པར་བཀྲམ་པ་ཞེས་བྱ་བའི་དུས་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སུ། སངས་རྒྱས་སྟོན་པ་བྱམས་ལྡན་འཕྲུལ་གྱི་རྒྱལ་པོ་བྱ་བས་སྟོན་པ་མཛད་དེ། དེ་ཡི་
དུས་སུ་མི་མཇེད་ཀྱི་འཇིག་རྟེན་ཡོངས་ལ་བདལ་པ་བྱ་བའི་སྟོང་གསུམ་གྱི་བྱང་ཤར་
དུ། ཡུལ་དགའ་བ་དགེ་སྟེང་བྱ་བར་སངས་རྒྱས་དེ་ཡི་བསྟན་པ་འཛིན་པ། གཡུང་
དྲུང་སེམས་དཔའ་ཡིད་བཞིན་བློ་གྲོས་བྱ་བ་ཞིག་གི་ཞབས་དྲུང་དུ་སྐྱེས་ཏེ། བདག་གི་
ཕ་ཡི་མིང་ནི་བྲམ་ཟེ་སྨྲ་གསལ་བྱ་བ་ལགས་སོ། །མ་ཡི་མིང་ནི་ཞི་བ་འོད་མཚོ་བྱ་བ་
ལགས་སོ། །བདག་ནི་ཚོང་དཔོན་གྱི་བུ་འདོད་པ་དོན་གྲུབ་བྱ་བ་ལགས་སོ། །ཁྱོད་ཀྱི་
ཕ་ཡི་མིང་ནི་ཁྱིམ་བདག་དབང་དོན་བྱ་བ་ལགས་སོ། །མ་ཡི་མིང་ནི་བྲམ་ཟེ་མོ་ཚངས་
གསལ་བྱ་བ་ལགས་སོ། །ཁྱོད་ཀྱི་མིང་ནི་ཁྱིམ་བདག་གི་བུ་དར་མ་འབུམ་ཏིང་བྱ་བ་
ལགས་སོ། །བདག་ནི་ཚོང་དཔོན་གྱི་བུ་འདོད་པའི་ཡོ་བྱད་ཕུན་སུམ་ཚོགས་པ་དང་
ལྡན་ཏེ། ཁྱོད་ཀྱང་ཁྱིམ་བདག་འབྱོར་པ་དང་ལྡན་པ་ཞིག་ཡིན་པས། འོ་སྐོལ་གཉིས་
ནི་འཁོར་བའི་ལས་སྤྱོད་རྒྱབ་ཏུ་དོར་ནས་གཡུང་དྲུང་སེམས་དཔའ་དེ་ཉིད་ཀྱི་དྲུང་དུ་
རབ་ཏུ་བྱུང་སྟེ། རྒྱུ་བསོད་ནམས་ཀྱི་ཚོགས་དཔག་ཏུ་མེད་པར་བསགས་ནས། ངེད་
རང་གཉིས་ནམ་ཞིག་འཆི་འཕོའི་དུས་སུ་མ་གྱུར་གྱི་བར་དུ། སློབ་དཔོན་འདི་ཉིད་ཀྱི་
དྲུང་དུ་དགེ་སྦྱོར་མཉམ་པོར་སྐྱོང་ངོ༌། །ཞེས་དམ་བཅས་ནས་བསྒྲུབས་པས། དུས་
རེས་ཤིག་ན་ཁྱོད་ཀྱིས་སློབ་དཔོན་གཞན་ཞིག་ལས་ལུང་ཞུས་ཏེ་ལོགས་སུ་བསྒྲུབ་བོ། །
བདག་ནི་གནས་དེ་རུ་བསྡད་ནས་ཐང་བཅད་དེ་མཐའ་སྐྱོང་བར་བསྒྲུབ་བོ། །དེ་ནས་
ནམ་ཞིག་འཆི་འཕོའི་དུས་སུ་སོ་སོར་སྨོན་ལམ་བཏབ་ནས། འདི་ནས་མ་འོངས་པའི་
དུས་ཤིག་ན། ད་ལན་ལྷན་དུ་དམ་བཅས་པ་མ་ཐུབ་ཀྱང་། སོ་སོར་བོན་ལ་མོས་ཤིང་
དགེ་བར་མཐར་ཕྱིན་པར་སྤྱད་པའི་མཐུས། བསྟན་པ་གཅིག་ལ་གནས་ཤིང་འགྲོ་
བའི་དོན་བྱེད་པར་ཤོག་ཅིག །ཅེས་སོ་སོའི་སྨོན་ལམ་མཐའ་བཙན་པས། ད་ལྟའི་དུས་
འདིར་བདག་གི་བསྟན་པ་ལ་ལྷན་ཅིག་ཏུ་ཚོགས་པ་ལགས་སོ། །སྔོན་གྱི་དམ་བཅའ་
218

མདོ་སྡེ། སྐད་འགྱུར་བསྟན་པའི་མདོ། ༼ང༽
ཟུར་ཞིག་ཉམས་པས་ད་ལྟ་ཞིང་ཁམས་སོ་སོར་སྐྱེས་པ་ལགས་སོ། །སོ་སོ་རུ་དགེ་བའི་
ལམལས་མཐར་ཕྱིན་པར་བསྒྲུབ་པས་ད་ལྟ་འགྲོ་བ་སེམས་ཅན་གྱི་དོན་བྱེད་ནུས་པ་ལགས་
སོ། །འཆི་ཁའི་དུས་སུ་སྔོན་གྱི་དམ་ཚིག་ལ་ཤིན་ཏུ་འཕྲེང་སྟེ་སྨོན་ལམ་བཏབ་པས།
ད་ལྟ་ཤིན་ཏུ་ཡང་བརྩེ་ཞིང་གདུང་བ་ལགས་སོ། །སྔོན་གྱི་སློབ་དཔོན་ལས་གདམས་པ་
ལྷན་ཅིག་ཏུ་ནོད་པ་དེ་ནི་སྔ་རབས་འདས་པའི་སྟོན་པ་གཏོ་རྒྱལ་ཡེ་མཁྱེན་ཉིད་དོ། །
ཁྱོད་ཀྱི་ལོགས་སུ་ལུང་ནོད་པའི་སློབ་དཔོན་ནི་གཤེན་རབ་བཀའ་གསང་རབ་རྒྱས་ཉིད་
ལགས་སོ། །སྔོན་གྱི་བདག་གི་ཕ་མ་གཉིས་ནི་ད་ལྟའི་རྒྱལ་པོ་ཡབ་ཡུམ་ལགས་སོ། །
སྔོན་གྱི་ཁྱིམ་བདག་ཕོ་མོ་གཉིས་ནི་ད་ལྟ་སེང་གེ་རྒྱབ་བསྣོལ་གྱི་ནགས་ཚལ་ན་སྤྲེའུ་
བྱང་ཆུབ་སེམས་དཔའ་ཕོ་མོ་གཉིས་ཀྱིས་ཁྱོད་ཀྱི་ཚོགས་སྦྱོར་རྒྱུ་ཡི་ཡོན་བདག་བྱེད་
པར་འོང་ངོ༌། །འདི་ནས་མ་འོངས་པའི་དུས་ཤིག་ན། ཁྱོད་ནི་ང་དང་ལས་འཕྲོ་གཅིག་
ཅིང་ད་ལྟ་ང་ཡི་བྱིན་རླབས་ཀྱིས། བཟོད་པ་སྲན་དང་བཅས་པའི་དོན་མཐར་ཕྱིན་ཏེ།
དགྲ་བཅོམ་པའི་འབྲས་བུ་མངོན་དུ་ཐོབ་ནས། ཕུང་པོ་གཞའ་ལུས་འོད་དུ་འགྲུབ་སྟེ།
འཆི་བ་རང་དབང་ཆེ་ནས། འགྲོ་བ་སེམས་ཅན་གྱི་དོན་ལ་མི་མཇེད་ཀྱི་འཇིག་རྟེན་
གདུལ་དཀའ་བ་འདི་ཉིད་འདུལ་ཏེ། སྟོན་པ་གཤེན་རབ་མཆོག་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་ལ་འགྱུར་མེད་མཆོག་
ཅེས་བྱ་བར་འགྱུར་རོ། །ཞེས་བཀའ་སྩལ་པས། འ་ཞ་གསང་བ་མདོ་སྡུད་ཀྱང་ཤིན་ཏུ་
ཐུགས་རངས་ནས་བྲག་སེང་གེ་རྒྱབ་བསྣོལ་གྱི་ཕུག་ཏུ་དགོངས་པ་ལ་གཤེགས་སོ། ། །
དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
རྣམས་དང་། ལྷ་དང་ཀླུ་དང་མི་དང་ལྷ་མ་ཡིན་རྣམས་དང་། དགེ་བ་ལ་ཡིད་ཕྱོགས་
པ་རྣམས་ཀྱང༌། སྟོན་པའི་འོད་ཟེར་གྱི་སྤྲོ་བསྡུ་དང༌། གཤེན་རབ་གཡུང་དྲུང་སེམས་
དཔའ་སེམས་དཔའ་དེ་དག་གི་ལོ་རྒྱུས་དང་། དེ་རྣམས་ལ་ཤིན་ཏུ་ཡི་རངས་པ་དང་༨ རང
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་སྤྲོ་བར་གྱུར་ཏེ། འཁོར་དེ་རྣམས་ཀྱི་ནང་ནས་གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་ཡེ་ཤེས་ཐིག་ལེ་རང་གི་གདན་ལས་ལངས་ནས། ལྷ་ཡི་
མེ་ཏོག་ཨུ་དུམ་ཝ་ར་ལག་ཏུ་ཐོགས་ཏེ། སྟོན་པའི་མདུན་དུ་པུས་བཙུག་ཐལ་མོ་སྦྱར་
བར་བཏུད་དེ་གསོལ་པ། ཀྱེ་མ་རྒྱལ་སྲས་འགྲོ་བའི་དཔལ་དང་མགོན། མི་མངོན་
དབྱིངས་ཀྱི་རང་བཞིན་དཀྱིལ་འཁོར་གྱི། འོག་མིན་འདའ་བ་མེད་པའི་ཕོ་བྲང་ནས།
ཀུན་ཏུ་བཟང་པོ་གཤེན་ལྷ་འོད་དཀར་གྱི། ཐུགས་ལས་སྤྲུལ་པའི་ཐུགས་ཀྱི་སྲས་
མཆོག་སྟེ། བསྐལ་སྟོང་སངས་རྒྱས་ཐུ་བོར་གྱུར་པ་པོ། སྔོན་གྱི་སྟོན་པའི་གདུང་ཚོབ་
དམ་པའི་ཕུལ། ད་ལྟ་འགྲོ་བའི་དཔལ་མགོན་སྒྲོན་མའི་དཔལ། འཛམ་གླིང་དབུས་
དཀྱིལ་སོག་ཁ་བོན་གྱི་གནས། གཡུང་དྲུང་གསལ་བ་འོད་ཀྱི་གླིང་ཆེན་དུ། རིགས་
བཟང་ཁུང་བཙུན་རྒྱལ་པོའི་སྲས་སུ་འཁྲུངས། ལྷ་མིའི་མགོན་གྱུར་འགྲོ་བའི་གཙུག་
གི་རྒྱན། མ་རིག་མུན་སེལ་སྒྲོན་མེ་དམ་པའི་མཆོག །ལྐུགས་པ་ཁ་འབྱེད་འཕྲུལ་གྱི་ཡི་
གེའི་གསུང་། དུག་ལྔའི་ནད་འཇོམས་སྨན་མཆོག་རྣམ་པར་རྒྱལ། སྟོན་པའི་སྒྲོན་མ་
གཤེན་རབ་མི་བོ་ལགས། ཐུགས་ཀྱིས་འོད་ཟེར་སྤྲོ་ཞིང་བཀྱེ་བ་དང༌། ད་ལྟའི་མཛད་
པ་འདི་ཉིད་གང་གི་སྐབས། ད་ཡང་འགྲོ་བ་སེམས་ཅན་དོན་ཆེད་ལ། བདག་ཅག་ཡེ་
གཤེན་སུམ་བརྒྱ་དྲུག་ཅུ་དང་། འཁོར་དུ་གཏོགས་པའི་སེམས་དཔའ་ཐམས་ཅད་ལ།
མ་ནོར་ངེས་པའི་དོན་ཞིག་བསྟན་དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་བླ་ན་མེད་པ་ཡེ་ཤེས་ཐིག་ལེ་དེ་ནི་འདི་ལྟ་སྟེ། བདག་ནི་བསྐལ་པ་
གོང་ནས་གོང་དང༌། ཚེ་རབས་ནས་ཚེ་རབས་དང་། དུས་རྣམ་པ་ཐམས་ཅད་དུ་
གྲངས་མེད་གསུམ་ལ་ཚོགས་བསགས། གྲངས་མེད་གསུམ་ལ་སྒྲིབ་པ་སྦྱངས་ཤིང་
སྒྲིབ་སྦྱངས་ཚོགས་གཉིས་རྫོགས་ནས། འོག་མིན་རྫོགས་སྐུའི་ཐུགས་ལ་ཐིམ་སྟེ་མངོན་
220

མདོ་སྡེ། སྐད་འགྱུར་བསྟན་པའི་མདོ།
པར་རྫོགས་པར་སངས་རྒྱས་ཀྱི་གོ་འཕང་ཐོབ་པ་ལགས་སོ། ། དེ་ཡང་ཐུགས་རྗེ་རྒྱུན་
མི་འཆད་པའི་ཕྱིར་དུ། ཚད་མེད་པ་བཞི་ཡི་དོན་དང་ལྡན་ནས་འགྲོ་བའི་དོན་ཆེད་
དགོངས་པ་ལ། རྫོགས་སྐུ་གཤེན་ལྷ་འོད་དཀར་གྱི་ལུང་བསྟན་ནས། ཡེ་ཤེས་ལྷ་ཡི་
ཐུགས་རྗེ་དང་། སྲིད་པའི་རྒྱལ་པོ་སངས་པོ་འབུམ་ཁྲིའི་ཐབས་དང་ཤེས་རབ་ཟུང་དུ་
འབྲེལ་ནས་བསྟན་པ་གཅིག་ལ་དགོངས་ཏེ། མི་མཇེད་ཀྱི་འཇིག་རྟེན་འདིར་སྟོན་པའི་
སྒྲོན་མར་གཤེགས་པ་ལགས་སོ། །དེ་ཡང་རིགས་བཟང་ཞིང་ཁུངས་བཙུན་པ་རྒྱལ་
རིགས་དམུ་ཡི་རྒྱལ་ས་རུ་འཁྲུངས་པ་ལགས་སོ། ། ཆ་ལུགས་ནི་འགྲོ་བ་རང་མཐུན་གྱི་
ཐབས་སུ་སྤྲུལ་ནས་སྐུ་མདོག་དང་ཕྱག་མཚན་ནི་མི་རུ་བསྟན་པ་ལགས་སོ། །མཛད་
ཚུལ་ནི་སྤྲུལ་པའི་སྐུ་ལ་ཐོགས་པ་དང་ཐུག་པ་མེད་ཀྱང་འགྲོ་བ་བཀྲིད་དྲང་གི་དོན་དུ།
རྒྱུ་ལས་འབྲས་བུ་སྨིན་པ་དང་དོན་ལ་ཡོན་ཏན་གོང་འཕེལ་དུ་ཐོབ་ཚུལ་བསྟན་པ་
ལགས་སོ། །མཛད་པ་ནི་མཛད་པ་བཅུ་གཉིས་མཐར་ཕྱིན་པར་འབྱུང་སྟེ། དེ་ཡང་ད་
ལྟའི་མཛད་པ་འདི་ནི་སངས་རྒྱས་བསྟན་པ་སྤེལ་བར་མཛད་པའི་དུས་ཡིན་ནོ། །ཁྱོད་
རྣམས་ནི་བདག་གི་འཁོར་ལ་ཕྱི་འཁོར་དང༌། ནང་འཁོར་དང༌། བར་འཁོར་དང་།
ལྷ་ཀླུ་མི་གསུམ་གྱི་སློབ་མ་དང་། གཡུང་དྲུང་སེམས་དཔའ་བྱེ་བ་ས་ཡ་དུང་ཕྱུར་
དང་། ཁྲག་ཁྲིག་བསམ་གྱིས་མི་ཁྱབ་པ་ཞིག་མཆིས་ཀྱང༌། དེ་ཡི་ནང་ནས་འཁོར་
གྱི་དམ་པ་དང་པོ་རུ་གྱུར་པ་བསྟན་པའི་གཤེན་པོ་ཁྱོད་རྣམས་ཡིན་ཞིང་འོད་ཟེར་
གྱི་སྤྲོ་བསྡུ་དང་། དགོངས་པའི་དོན་ནི་འཇིག་རྟེན་གྱི་ཁམས་སུ་སྤྲུལ་པ་བྱེ་བ་ཕྲག་
བརྒྱ་བཀྱེ་ཞིང་བསྟན་པ་སྤེལ་བ་དང༌། ཁ་ལོ་བསྒྱུར་བ་དང་། འགྲོ་བ་འདུལ་བའི་
དོན་ཆེད་དུ་སྤྲོས་པ་ལགས་སོ། །མ་ནོར་ངེས་པའི་དོན་བསྟན་ན། ཡེ་གཤེན་གཡུང་
དྲུང་སེམས་དཔའ་རྣམས། སེམས་ཉིད་ཐིག་ལེ་ཉག་གཅིག་ལས། བོན་སྒོ་བརྒྱད་ཁྲི་
བཞི་སྟོང་སྤྲོས། མ་རིག་འཁོར་བའི་སེམས་ཅན་གྱི། ཉོན་མོངས་བརྒྱད་ཁྲི་བཞི་སྟོང་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ། ཡེ་ཤེས་བརྒྱད་ཁྲི་བཞི་སྟོང་བསྐྱེད། རྒྱས་པ་སྤྱི་རུ་བསྟན་པའོ། །འབྲིང་པོ་ཐབས་
སུ་བསྟན་པའོ། །བོན་སྒོ་བརྒྱད་ཁྲི་བཞི་སྟོང་ལས། གསས་མཁར་སུམ་བརྒྱ་དྲུག་ཅུར་
བསྡུས། མ་རིག་འཁོར་བའི་སེམས་ཅན་གྱི། འཁྲུལ་རྟོག་སུམ་བརྒྱ་དྲུག་ཅུ་ལ། ཏིང་
འཛིན་སུམ་བརྒྱ་དྲུག་ཅུར་བསྟན། འབྲིང་པོ་ཐབས་སུ་བསྟན་པའོ། །བསྡུས་པའི་དོན་
དུ་བསྟན་པ་ནི། བོན་སྒོ་བརྒྱད་ཁྲི་བཞི་སྟོང་ལ། གསས་མཁར་སུམ་བརྒྱ་དྲུག་ཅུར་
བསྡུས། གསས་མཁར་སུམ་བརྒྱ་དྲུག་ཅུ་ལས། བོན་སྒོ་ཐེག་པ་རིམ་དགུ་དབྱེ། མ་
རིག་འཁོར་བའི་སེམས་ཅན་གྱི། མ་རིག་འཁྲུལ་པའི་སྒོ་དགུ་ལ། གསས་མཁར་གསང་
བ་སྒོ་དགུར་སྟོན། བསྡུས་པ་དོན་དུ་བསྟན་པའོ། །མན་ངག་གནད་དུ་བསྟན་པ་ནི།
བོན་སྒོ་བརྒྱད་ཁྲི་བཞི་སྟོང་ལས། གསས་མཁར་སུམ་བརྒྱ་དྲུག་ཅུར་བསྡུས། གསས་
མཁར་སུམ་བརྒྱ་དྲུག་ཅུ་ལས། བོན་སྒོ་ཐེག་པ་རིམ་དགུར་དབྱེ། བོན་སྒོ་ཐེག་པ་རིམ་
དགུ་ལས། སྒོ་བཞི་མཛོད་དང་ལྔ་རུ་དབྱེ། མ་རིག་འཁོར་བའི་སེམས་ཅན་གྱི། དུག་
ལྔ་ཉོན་མོངས་ཆ་རགས་པར། ཡེ་ཤེས་ལྔ་ཡི་སྒྲོན་མེ་འདེགས། སྟོང་གསུམ་མི་མཇེད་
འཇིག་རྟེན་ལ། འཛམ་གླིང་བྱེ་བ་ཕྲག་བརྒྱ་ཡོད། འཛམ་གླིང་བྱེ་བ་ཕྲག་བརྒྱ་ལ།
སྐད་འགྱུར་སུམ་བརྒྱ་དྲུག་ཅུ་རེ། དེ་དག་སོ་སོར་བསྒྱུར་བ་ཡི། རང་རང་སྒྲ་སྐད་ཅི་
བཞིན་དུ། བོན་ཀྱང་དེ་བཞིན་བསྟན་པར་ཤེས། མ་ནོར་ངེས་པའི་དོན་དམ་མོ། ། མ་
ནོར་ངེས་པའི་དོན་དམ་ཀྱང་། ཕར་འཕྲོས་ཚུར་འདུས་གྲངས་དང་བརྩིས། ཚད་ཀྱིས་
དེ་ལྟར་གཟུང་མོད་ཀྱང༌། དོན་དུ་རྣམ་པ་གཉིས་སུ་བསྟན། དོན་དམ་ཀུན་རྫོབ་
གཉིས་སུ་སྟེ། དེ་ཡང་རྣམ་པ་གཅིག་ཏུ་བསྡུ་། དོན་དུ་ཐིག་ལེ་ཉག་གཅིག་གོ ། ཡེ་
གཤེན་གཡུང་དྲུང་སེམས་དཔའ་རྣམས། གཡུང་དྲུང་དགུ་བརྩེགས་བདག་ཏུ་བསྐོས།
སུམ་བརྒྱ་དྲུག་ཅུའི་ལས་གཉེར་གཏད། འཁོར་བའི་སེམས་ཅན་ཐམས་ཅད་ལ། སྐད་
འགྱུར་སུམ་བརྒྱ་དྲུག་ཅུ་ཡིས། བསྟན་པ་ཕྱོགས་བཅུར་སྤེལ་བར་གྱིས། སེམས་ཅན་
222

མདོ་སྡེ། ༼ང༽
སྐད་འགྱུར་བསྟན་པའི་མདོ།
འགྲོ་ལ་སྨིན་པར་མཛོད། ཅེས་བཀའ་བསྩལ་ཏོ། །
༧ དེ་ལ་ཡང་ཡེ་ཤེས་ཐིག་ལེས་སྟོན་པ་ལ་གསོལ་པ། སྟོན་པ་ལགས། བདག་ཅག་
འཁོར་དུ་གཏོགས་པའི་ཡེ་གཤེན་གཡུང་དྲུང་སེམས་དཔའ་རྣམས་ལ་རྒྱས་པ་སྤྱི་ཡི་
བོན་དང༌། འབྲིང་པོ་ཐབས་ཀྱི་བོན་དང་། བསྡུས་པ་དོན་གྱི་བོན་དང་། མན་ངག་
གནད་ཀྱི་བོན་དང་རྣམ་པ་བཞི་རུ་གསུངས་པ་གང་ལ་གང་འདུལ་གྱི་བྱེ་བྲག་དང་།
དེ་ཡི་མཚན་ཉིད་ཅི་ལྟ་བུ་ཞིག་ཏུ་དབྱེ་བ་ལགས། ཞེས་གསོལ་ཏོ། །དེ་ལ་སྟོན་པས་
བཀའ་སྩལ་པ། ཉོན་ཅིག་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
ཡེ་ཤེས་ཐིག་ལེ་དེ་ནི་འདི་ལྟ་སྟེ། སེམས་ཅན་ཉོན་མོངས་པ་རྣམས་འཁོར་བ་ནས་ཐར་
པར་དྲང་པའི་ཕྱིར་དུ་གཉེན་པོ་ཡེ་ཤེས་ཀྱི་དཔུང་བསྐྱེད་ནས་ཉོན་མོངས་པའི་དགྲ་
ཚོགས་གཞོམ་དགོས་པ་ཡིན་པས། དེ་ལ་སེམས་ཅན་རྣམས་ཀྱིས་སེམས་ཉིད་སངས་
རྒྱས་པའི་དོན་མ་རྟོགས་ཤིང༌། མ་རིག་པའི་རྒྱུ་བསྐྱེད་ནས་བློ་ཕྱིན་ཅི་ལོག་གིས་རྐྱེན་
བྱས་ཏེ་རང་རིག་པའི་ཡེ་ཤེས་མ་མཐོང་བར། དུག་ལྔའི་ངོ་བོར་གྲུབ་སྟེ་མ་རིག་པའི་བློ་
འཁྲུལ་བའི་སྒོ་དགུ་རུ་ཤར་རོ། །དེ་ལ་རྣམ་པར་རྟོག་པའི་རྐྱེན་གྱིས་བསླང་ནས་འཁྲུལ་
རྟོག་སུམ་བརྒྱ་དྲུག་ཅུ་རུ་གྱེས་སོ། །དེ་དག་ལས་རྟོག་པའི་འགྱུར་བ་དང་། རྟོག་
འཛིན་གྱི་ཤེས་པ་གཉིས་སུ་བྱུང་བས་ཤིན་ཏུ་མི་བདེ་བ་དང་། རབ་ཏུ་སྡུག་བསྔལ་
བར་ཚོར་བ་དང་རེག་པར་གྱུར་པས་ཀུན་ནས་ཉོན་མོངས་པ་སྟེ་ཉོན་མོངས་པ་བརྒྱད་
ཁྲི་བཞི་སྟོང་དུ་འཕེལ་ལོ། །དེ་ལས་སོ་སོ་རུ་འཕེལ་ཞིང་བློ་རྣམ་པར་རྟོག་པ་འགྱུ བྱེད་
ཀྱི་ཤེས་པས་དྲན་བྱེད་ཀྱི་ཡུལ་ལ་ཆགས་ཏེ་འཁོར་བ་མཐའ་མེད་ཀྱི་རྒྱ་མཚོ་ལ། སྡུག་
བསྔལ་ཟད་མེད་ཀྱི་ཆུ་བོ་བསྣན་ཏེ་འཁོར་བ་ཐོག་མཐའ་མེད་པ་རུ་གྲུབ་ནས་གྲངས་
དང་ཚད་དང་བགྲང་བར་མི་ནུས་པར་གྱུར་ཏོ། དེ་ལ་བདེ་བར་གཤེགས་པའི་ཐུགས་
རྗེ་མངོན་དུ་ཕྱུང་ཞིང་ཐབས་དང་ཐུགས་རྗེ་མ་འགགས་པས་སེམས་ཅན་ཉོན་མོངས་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པ་འདྲེན་པའི་དཔལ་དུ་གྱུར་ཏེ། འགྲོ་བ་འདུལ་བའི་ཐབས་ལ་དུས་གསུམ་གྱི་བདེ་
བར་གཤེགས་པ་འགྲོ་བའི་དོན་མཛད་པ་རྣམས། སེམས་ཉིད་ཡེ་སངས་རྒྱས་པའི་
དོན་རྟོགས་ཤིང་རིག་པའི་རྒྱུ་བསྐྱེད་དེ། སེམས་འབྱུང་གི་མཚན་མ་སེམས་ཉིད་ཀྱི་
ཀློང་དུ་གྲོལ་ནས། རིག་པའི་ཡེ་ཤེས་སྒྲིབ་མེད་དུ་སྣང་བ་ལ་ཡེ་ཤེས་ལྔ་ཡི་ངོ་བོར་གྲུབ་
སྟེ། བོན་ཉིད་རིག་པའི་ཀློང་དུ་འགྱུར་བ་མེད་པ་གཡུང་དྲུང་གི་དབྱིངས་དགུ་རུ་ཤར་
རོ། །དེ་ལ་རྣམ་པར་མི་རྟོག་པའི་དབྱིངས་ཉིད་དུ་གྲོལ་ནས། བོན་ཉིད་རིག་པའི་ཀློང་
དུ་འགྱུར་བ་མེད་པ་གཡུང་དྲུང་གི་དབྱིངས་དགུ་རུ་ཤར་རོ། །དེ་ལ་རྣམ་པར་མི་རྟོག་
པའི་དབྱིངས་ཉིད་ཡེ་ནས་ཟད་པ་མེད་པ་ལས། ཏིང་ངེ་འཛིན་གྱི་ཡན་ལག་སུམ་བརྒྱ་
དྲུག་ཅུ་རུ་གྱེས་སོ། །དེ་དག་ལ་མི་རྟོག་པའི་ངང་ཉིད་དང་རྟོགས་པའི་ངང་ཉིད་དང་
རྟོགས་པའི་ལྟ་བ་གཉིས་སུ་ཟུང་འབྲེལ་བ་ལས། བོན་ཉིད་ཀྱི་དབྱིངས་ལ་བདེ་སྡུག་གི་
ཚོར་བ་མེད་ཅིང་མཉམ་པར་གནས་ཤིང་མ་འགགས་ཀྱང་། བོན་ཅན་མཚན་མ་མྱ་
ངན་ལས་འདས་པའི་བོན། ཚིག་དང་མིང་གི་གདགས་སྒོ་རྣམས་ཀྱང་ཡེ་ནས་བདེ་བ་
ཆེན་པོའི་ངང་ལ་ངང་གིས་མྱོང་བར་གྱུར་ཏེ། བག་ཆགས་དང་དྲི་མ་ཀུན་ལས་འདས་
པ་རྣམ་པར་བྱང་བ་ཡེ་ཤེས་ཀྱི་ཕུང་པོ་བརྒྱད་ཁྲི་བཞི་སྟོང་དུ་འཕེལ་ལོ། །དེ་ལས་སོ་སོ་
རུ་འཕེལ་ཞིང་སྒྲིབ་པ་མེད་ཅིང་རིག་པས་རྟོག་མེད་ཀྱི་ཞིང་ལ་མངོན་པར་རྫོགས་ཏེ།
བོན་ཉིད་སྐྱེ་བ་མེད་པའི་དབྱིངས་ལ་རང་བཞིན་འགག་པ་མེད་པ་མཁའ་རུ་གསལ་ཏེ།
སངས་རྒྱས་ཐོག་མཐའ་མེད་པར་སྐུ་དང་ཡེ་ཤེས་ཟུང་དུ་འབྲེལ་ཏེ། དཔག་གིས་མི་
དཔོག་གཞལ་གྱིས་མི་ལོང་ཞིང་ཚད་དང་གྲངས་ཀྱིས་བགྲང་བར་མི་ནུས་ཏེ་བོན་ཉིད་
ཀྱི་དབྱིངས་ཞེས་བྱའོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ།
དེ་ཡི་ཕྱིར་ན་སེམས་ཅན་འཁོར་བ་ལ་གནས་པ་རྣམས། རིག་པ་བསྐྱེད་ཅིང་མྱ་ངན་
ལས་བཟླ་བར་འདོད་ན། ཉོན་མོངས་པ་བརྒྱད་ཁྲི་བཞི་སྟོང་ལ་དུག་ལྔའི་གཉེན་པོ་ཡེ་
224

མདོ་སྡེ། སྐད་འགྱུར་བསྟན་པའི་མདོ། ༼ང༽
ཤེས་ལྔ་ཡི་རྩལ་བསྐྱེད་དགོས་པས། དེ་ཡང་རྒྱས་འབྲིང་བསྡུས་གསུམ་མན་ངག་དང་
བཞི་བསྟན་ཞིང་འགྲོ་བ་འདུལ་བ་ལ། ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོ་
ཡེ་ཤེས་ཀྱི་རྩལ་བསྐྱེད་པ་ནི། དེ་ཡང་རྩ་བ་དུག་ལྔ་ལས་གྱེས་པས་དེ་ཡི་གཉེན་པོ་ཡང་
དེ་བཞིན་དུ་སྤྲོས་ཏེ། སེམས་ཅན་ཉོན་མོངས་པ་ཞེ་སྡང་གི་དབང་དུ་གྱུར་པ་རྣམས་
ལ་ཉོན་མོངས་པ་དེ་དག་གི་དྲེགས་པ་རང་སར་གཞོམ་ནས། ཞེ་སྡང་འདུལ་བའི་
གཉེན་པོ་ཞེ་སྡང་ཉིད་དུ་ཆེ་བས་སྔགས་ལས་གྱུར་པ་ཉི་ཁྲི་ཆིག་སྟོང་དུ་དབྱེ་བའོ། །
སེམས་ཅན་ཉོན་མོངས་པ་འདོད་ཆགས་ཀྱི་དབང་དུ་གྱུར་པ་རྣམས་ལ་ཉོན་མོངས་པ་
དེ་དག་མ་དག་པའི་སྣང་བ་དག་པ་རུ་བསྒྱུར་བའི་ཕྱིར་དུ་འདུལ་བ་ལས་གྱུར་པ་ཉི་
ཁྲི་ཆིག་སྟོང་དུ་དབྱེ་བར་བྱའོ། །སེམས་ཅན་ཉོན་མོངས་པ་གཏི་མུག་གི་དབང་དུ་གྱུར་
པ་རྣམས་ལ་ཉོན་མོངས་པ་དེ་དག་ལ་མ་རིག་པ་གསལ་ཞིང་རིག་པ་བསྐྱེད་པའི་ཕྱིར་
དུ་མཛོད་ལས་གྱུར་པ་ཉི་ཁྲི་ཆིག་སྟོང་དུ་དབྱེ་བར་བྱའོ། །སེམས་ཅན་ཉོན་མོངས་པ་
དེ་གསུམ་ཆ་མཉམ་ལས་ང་རྒྱལ་ཞིང་ཕྲག་དོག་པ་རྣམས་ལ་ཉོན་མོངས་པ་དེ་དག་
གིས་བཅིངས་པའི་ཐ་རམ་གྱིས་བསྡམས་པ་རྣམས་ལ་རྒྱུད་ལུང་མན་ངག་གིས་བཀྲོལ་
ཞིང་རྒྱ་བསྐྱེད་པའི་ཕྱིར་དུ་མདོ་ལས་གྱུར་པ་ཉི་ཁྲི་ཆིག་སྟོང་དུ་དབྱེ་བར་བྱའོ། །དེ་དག་
བརྒྱད་ཁྲི་བཞི་སྟོང་ནི་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་གསུངས་པའོ
དེ་ནི་རྒྱས་པ་སྤྱིར་གྲངས་ཀྱི་དོན་དུ་བསྟན་པ་སྟེ་ཤིན་ཏུ་རྒྱ་ཆེ་ཞིང་རབ་ཏུ་མཐའ་ཡས་
པར་སྤེལ་བའོ། །
༧ ད་གཉིས་པ་འབྲིང་པོ་ཐབས་སུ་བསྟན་པ་ནི། སེམས་ཅན་ཉོན་མོངས་པ་རྣམས་
རྣམ་པར་རྟོག་པའི་ཚོགས་ཀྱིས་འགྱུ་བའི་གཟུང་འཛིན་དང་བཅས་ཏེ། ཕྱི་བཟུང་
བའི་ཡུལ་ལ་ཆགས་པས་འཁྲུལ་རྟོག་སུམ་བརྒྱ་དྲུག་ཅུ་རུ་ཆགས་ནས་དེ་དག་འདུལ་
བའི་གཉེན་པོར། ཏིང་ངེ་འཛིན་གྱི་ཡན་ལག་སུམ་བརྒྱ་དྲུག་ཅུར་སྤྲོས་ཏེ་གསས་
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཁར་སུམ་བརྒྱ་དྲུག་ཅུ་རུ་དབྱེ་བ་ནི། དེ་ཡང་འཁོར་བའི་སེམས་ཅན་ཉོན་མོངས་
པ་གཟུགས་མེད་པའི་ཁམས་སུ་ཞེན་པ་རྣམས་ལ་སྐྱེ་མཆེད་མུ་བཞིའི་འཁོར་བ་ལས་
སྒྲོལ་བའི་ཕྱིར་དུ་དེ་བཞིན་ཉིད་ཀྱི་ཏིང་ངེ་འཛིན་ལས་སྤྲོས་པས་བོན་ཉིད་དབྱིངས་ཀྱི་
གསས་མཁར་བརྒྱ་ཉི་ཤུ་རུ་དབྱེའོ། །འཁོར་བའི་སེམས་ཅན་ཉོན་མོངས་པ་གཟུགས་
ཁམས་ལ་ཞེན་པ་རྣམས་ལ་ཞེན་ཆགས་འཁྲུལ་པའི་འཁོར་བ་ལས་སྒྲོལ་བའི་ཕྱིར་དུ་
ཀུན་དུ་སྣང་གི་ཏིང་ངེ་འཛིན་ལས་སྤྲོས་པས་ལོངས་སྤྱོད་རྫོགས་པའི་གསས་མཁར་
བརྒྱ་ཉི་ཤུ་རུ་དབྱེ་བའོ། །འཁོར་བའི་སེམས་ཅན་ཉོན་མོངས་པ་འདོད་ཁམས་ལ་ཞེན་
པ་རྣམས་ལ་འཛིན་ཆགས་ཉོན་མོངས་པའི་འཁོར་བ་ལས་བསྒྲལ་བའི་ཕྱིར་དུ་སྤྲུལ་
པ་རྒྱུ་ཡི་ཏིང་ངེ་འཛིན་ལས་སྤྲོས་པས་ཅིར་ཡང་སྤྲུལ་པའི་གསས་མཁར་བརྒྱ་ཉི་ཤུ་རུ་
དབྱེ་བའོ། །དེ་དག་ཏིང་ངེ་འཛིན་སུམ་བརྒྱ་དྲུག་ཅུ་སྟེ་འཁྲུལ་རྟོག་སུམ་བརྒྱ་དྲུག་ཅུའི་
གཉེན་པོར་གསུངས་པའོ། །དེ་ནི་འབྲིང་པོ་ཐབས་ཀྱི་དོན་དུ་བསྟན་པ་སྟེ། ཡར་སྤེལ་
བ་དང་མར་བསྡུས་པ་གང་དུ་ཡང་བཏུབ་པས་རང་སར་སོ་ཐུབ་དུ་སྤེལ་ལོ། །
༧ ད་གསུམ་པ་བསྡུས་པ་དོན་དུ་བསྟན་པ་ནི། སེམས་ཅན་ཉོན་མོངས་པ་རྣམས་
གཟུང་བའི་ཡུལ་ལ་ཆགས་ཤིང་ཞེན་པས། འཁྲུལ་པའི་བློ་དགུས་ཕྱིར་དྲངས་ཏེ་ཁམས་
གསུམ་དུ་ཁ་འཁོར། རྒྱུ་དྲུག་ཏུ་ལུས་བླངས། སྐྱེ་རྒ་ན་འཆི་ཟོ་ཆུའི་རྒྱུན་མ་བཞིན་
དུ་རྒྱུད་པ་ལ། དེ་དག་གི་གཉེན་པོར་བོན་ཉིད་སྐྱེ་བ་མེད་པ་རྣམ་པར་དག་པའི་
དབྱིངས་དགུ་ནས་རང་བཞིན་འགག་པ་མེད་པའི་གསས་མཁར་སྒོ་དགུ་རུ་སྤྲོས་ཏེ།
བོན་སྒོ་ཐེག་པ་རིམ་དགུ་རུ་དབྱེ་བ་ནི། དེ་ཡང་འཁོར་བའི་སེམས་ཅན་ཉོན་མོངས་
པ་གཟུང་འཛིན་གྱི་དངོས་པོ་ཞེན་ཆགས་དང་བཅས་ནས། ཤིན་ཏུ་ཉོན་མོངས་པ་
སྡུག་བསྔལ་ཡ་བཞི་ཟུང་བརྒྱད་ཀྱིས་མནར་བ་རྣམས་ལ་དེ་དག་མ་ནུས་པའི་རྨོངས་
པ་བསལ་བ་དང་། འགྲོ་ལ་ཕན་བདེ་བསྐྱེད་ཅིང་ཞིང་ཁམས་བདེ་ལ་འགོད་པའི་ཕྱིར་
226

མདོ་སྡེ། སྐད་འགྱུར་བསྟན་པའི་མདོ། ༼ང༽
དུ། རྒྱུ་ཡི་ཐེག་པ་བཞི་རུ་དབྱེ་སྟེ། ཕྱྭ་གཤེན་དང་སྣང་གཤེན་དང༌། འཕྲུལ་གཤེན་
དང༌། སྲིད་གཤེན་དང་བཞི་རུ་དབྱེ་བར་བྱའོ། །འཁོར་བའི་སེམས་ཅན་ཉོན་མོངས་
པ་རྟོག་འཛིན་གྱི་རྗེས་སུ་འབྲང་ཞིང་སྣང་བའི་ཡུལ་ལ་ཡེང་བ་རྣམས། དེ་ལྟར་རྟོག་
འཛིན་གྱི་རྗེས་སུ་མི་འབྲང་ཞིང་སྣང་བའི་ཡུལ་ལ་མི་ཡེང་བར་བླ་ན་མེད་པའི་འབྲས་
བུ་བསྒྲུབ་པར་བྱ་བའི་ཕྱིར་དུ། འབྲས་བུའི་ཐེག་པ་བཞི་རུ་དབྱེ་སྟེ། དགེ་བསྙེན་དང་།
དྲང་སྲོང་དང༌། ཨ་དཀར་དང་། ཡེ་གཤེན་དང་བཞི་རུ་དབྱེ་བར་བྱའོ། །འཁོར་བའི་
སེམས་ཅན་ཉོན་མོངས་པ་བདག་འཛིན་གྱི་མདུད་པ་དམ་ཞིང་ང་བདག་གི་དབང་
དུ་གྱུར་པ་རྣམས་ལ། བདག་མེད་ཡེ་ཤེས་ཆེན་པོའི་དོན་བསྟན་ཞིང་བདག་འཛིན་
མདུད་པ་དགྲོལ་བའི་ཕྱིར་དུ། རྒྱུ་འབྲས་གཉིས་སུ་མེད་པ་བླ་མེད་ཐེག་པའི་བོན་
བསྟན་པར་བྱའོ། །དེ་དག་ཐེག་པ་རིམ་པ་དགུ་ནི་མ་རིག་འཁྲུལ་པ་སྒོ་དགུའི་གཉེན་
པོར་བསྟན་པའོ། །དེ་ནི་བསྡུས་དོན་དུ་བསྟན་པ་སྟེ། ཀུན་རྫོབ་ཀྱི་བདེན་པ་དང་།
དོན་དམ་པའི་བདེན་པ་དང་། བདེན་གཉིས་དོ་རུ་མཉམ་ཞིང་། ཚད་གསུམ་ཟུང་དུ་
འབྲེལ་བ་རུ་བསྟན་པ་སྤེལ་བར་བྱའོ། །
ད་བཞི་པ་མན་ངག་གནད་དུ་བསྟན་པ་ནི། སེམས་ཅན་ཉོན་མོངས་པ་རྣམས་ལ་
ཀུན་གཞི་བྱང་ཆུབ་ཀྱི་སེམས་ཀྱི་ཀློང་ཡངས་སུ་རང་རིག་པའི་ཡེ་ཤེས་རང་མཚན་གྱི་
དཀྱིལ་འཁོར་མ་རྟོགས་པས་ཉོན་མོངས་པ་དུག་ལྔའི་དབང་དུ་གྱུར་པ་ལ། དེ་དག་
འདུལ་བའི་གཉེན་པོར་བོན་ཉིད་སྐྱེ་འགག་མེད་པའི་དབྱིངས་ནས། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་དུ་ཡེ་ཤེས་ཆེན་པོ་ལྔ་ཡི་འོད་ཟེར་ལས། ལྷ་སྐུ་ཕྱག་རྒྱ་
རིགས་སྟོབས་སུ་གསལ་བ་ལ་བོན་སྒོ་བཞི་མཛོད་དང་ལྔ་རུ་དབྱེ་སྟེ། དེ་ཡང་འཁོར་
བའི་སེམས་ཅན་ཉོན་མོངས་པ་གཏི་མུག་གི་དབང་དུ་གྱུར་པ་རྣམས་ལ། མ་རིག་པའི་
མུན་པ་སེལ་ཞིང་རིག་པའི་ཡེ་ཤེས་བསྐྱེད་པའི་ཕྱིར་དུ། དཔོན་གསས་མན་ངག་ལུང་
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གི་བོན་དུ་བསྟན་པར་བྱའོ། །འཁོར་བའི་སེམས་ཅན་ཉོན་མོངས་པ་ཞེ་སྡང་གི་དབང་
དུ་གྱུར་པ་རྣམས་ལ། ཞེ་སྡང་གི་འཁོར་བ་དབྱིངས་སུ་སྒྲོལ་བའི་ཕྱིར་དུ། ཆབ་དཀར་
ནག་པོ་སྔགས་ཀྱི་བོན་དུ་བསྟན་པར་བྱའོ། །འཁོར་བའི་སེམས་ཅན་ཉོན་མོངས་པ་
འདོད་ཆགས་ཀྱི་དབང་དུ་གྱུར་པ་རྣམས་ལ། ཞེན་ཅིང་ཆགས་པའི་སྡུག་བསྔལ་ལས་
གྲོལ་ཞིང་ཆགས་མེད་རྣམ་པར་དག་པའི་དོན་དང་ལྡན་པའི་ཕྱིར་དུ། འཕན་ཡུལ་
རྒྱས་པ་འབུམ་གྱི་བོན་དུ་བསྟན་པར་བྱའོ། །འཁོར་བའི་སེམས་ཅན་ཉོན་མོངས་པ་
ཕྲག་དོག་གི་དབང་དུ་གྱུར་པ་རྣམས་ལ། རུ་ང་དང་གདུག་རྩུབ་ཀྱི་ཕྲག་དོག་ཞི་ཞིང་
ཐམས་ཅད་ཡངས་པ་དང་བདེ་བའི་ཞིང་ཁམས་བསྐྱེད་པའི་ཕྱིར་དུ། ཆབ་ནག་སྲིད་
པ་རྒྱུད་ཀྱི་བོན་དུ་བསྟན་པར་བྱའོ། །འཁོར་བའི་སེམས་ཅན་ཉོན་མོངས་པ་ང་རྒྱལ་
གྱི་དབང་དུ་གྱུར་པ་རྣམས་ལ། རང་ཆེ་གྱོང་ཁེངས་ཀྱི་དྲེགས་པ་བཅོམ་ནས་ཞི་བདེ་
མཉམ་པའི་ངང་དུ་བསྙམས་པར་བྱ་བའི་ཕྱིར་དུ། ཐམས་ཅད་ཀུན་ལ་སྤྱི་རུ་རྒྱུག་ཅིང་
སྣང་ཞིང་སྲིད་པ་ཁ་ཡོ་བསྙམས་པ་གཙང་མ་མཐོ་ཐོག་མཛོད་ཀྱི་བོན་དུ་བསྟན་པར་
བྱའོ། །དེ་དག་སྒོ་བཞི་མཛོད་ལྔ་ནི་ཉོན་མོངས་པ་དུག་ལྔ་འདུལ་བའི་གཉེན་པོར་
གསུངས་སོ། ། དེ་ནི་མན་ངག་གནད་དུ་བསྟན་པ་སྟེ། གཡུང་དྲུང་གི་བོན་ལ་འཇུག་
པའི་སྒོ་བཞི་ཕྱིན་པའི་གནས་གཅིག་དང་ལྔ་རུ་དབྱེ་ཞིང༌། གང་ཟག་ལམ་བགྲོད་པའི་
ཐབས་སུ་བསྟན་པ་ཡོངས་སུ་སྤེལ་བའོ། །ཞེས་སྟོན་པས་བཀའ་བསྩལ་ཏོ། །
༧ དེ་ནས་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཡེ་
ཤེས་ཐིག་ལེ་ལས་སོགས་པ་རྣམས་ཀྱིས་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། དེ་ལྟར་དུ་བདག་ཅག་ཡེ་གཤེན་གཡུང་དྲུང་སེམས་དཔའ་རྣམས་ལ་
གསུངས་པའི་བཀའ་ལས། གྲངས་ཀྱི་དབྱེ་བ་དང་། མདོ་རུ་བསྡུས་པ་དང་། དོན་
གྱི་དགོས་ཆེད་དེ་ལྟར་དུ་ལགས་ན། དེའི་ཐབས་སུ་སྐད་འགྱུར་སུམ་བརྒྱ་དྲུག་ཅུ་རུ་
228

༼ང༽
མདོ་སྡེ། སྐད་འགྱུར་བསྟན་པའི་མདོ།
གསུངས་པ་འདི་ཡི་མཚན་ཉིད་བྱུང་ཁུངས་ཅི་ལྟ་བུ་ཞིག་ལགས། ཞེས་གསོལ་ཏོ། །དེ་
ལ་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་དཔའ་ཡེ་
ཤེས་ཐིག་ལེ་དེ་ནི་འདི་ལྟ་སྟེ། སངས་རྒྱས་ཀྱི་བསྟན་པ་རིན་པོ་ཆེ་ལ། ལེགས་པའི་ཡོན་
ཏན་གྱིས་འཇིག་རྟེན་གྱི་ཁམས་བརྒྱན་པ་ནི་རིག་པའི་གནས་ལྔ་རུ་འབྱུང་སྟེ། དེ་ཡང་
ཐོག་མར་བཟོ་རིག་པ་དང༌། སྒྲ་རིག་པ་དང༌། ཕྱི་རིག་པ་དང༌། ནང་རིག་པ་དང་།
གསོ་བ་རིག་པ་དང་ལྔའོ། །དེ་ཡི་ནང་ནས་བཟོ་རིག་པ་ནི་བཟོ་རྒྱལ་ཀར་མ་ལི་ཤོ་ལ་
བསྟན་ཞིང་། སྒྲ་རིག་པ་ནི་སྤྱི་རྗེ་རྒྱལ་པོ་བྱ་ཁྱུང་ལས་བྱུང་བས་ད་ལྟའི་སྐབས་སུ་ལུང་
བསྟན་པ་འདི་ཉིད་དོ། །འདི་ལ་ཡང་དོན་རྣམ་པ་ལྔ་ཡིས་བསྟན་ཏེ། སྒྲ་དང༌། སྒྲ་
མཐུན་དང་། སྒྲ་སྐད་དང༌། སྒྲ་བསྒྱུར་དང་། སྒྲ་ཚད་དང་ལྔའོ། །དེ་ལས་སྒྲ་ནི་ཐོག་
མར་བོན་ཉིད་སྟོང་པའི་ཀློང་ནས་སྟོང་ཆ་འགག་མེད་རང་སྒྲ་སྒྲོགས་པ་རུ་བྱུང་བ་ལ་
བྱའོ། །སྒྲ་མཐུན་ནི་འགྲོ་དྲུག་གི་སེམས་ཅན་རང་རང་གི་གོ་ཡུལ་དུ་མཐུན་པའི་རང་
སྒྲ་སྒྲོགས་པ་ལ་བྱའོ། ། སྒྲ་སྐད་ནི་དེ་དག་སོ་སོར་ཁ་ཁ་རང་རང་གི་སྒྲ་སྐད་ཅི་བཞིན་
དུ་བོན་ཀྱང་དེ་དག་གི་སྐད་དང་མཐུན་པར་སྟོན་པ་ལ་བྱའོ། །སྒྲ་བསྒྱུར་ནི་གཡུང་
དྲུང་གི་བོན་ལ་མཁས་ཤིང་། རིག་པར་རྟོགས་པ་ཡི་རྒྱལ་འཕགས་ལོ་པཎ་གྱི་གཤེན་
པོ་རྣམས་ཀྱིས་བོན་ཉིད་ལ་འགྱུར་བ་མེད་ཀྱང་བོན་ཅན་གྱི་མཚན་མ་གར་བསྒྱུར་དུ་
བཏུབ་ཅིང་། འགྲོ་བ་རང་མཐུན་གྱི་སྐད་དུ་བསྒྱུར་བ་ལ་བྱའོ། ། སྒྲ་ཚད་ནི་བོན་དེ་
དག་གི་དོན་བོན་ཉིད་ལ་བརྗོད་དུ་མེད་ཀྱང་བོན་ཅན་ལ་བརྗོད་དུ་བྱུང་བས་ཚིག་གི་
སྒྲོན་མས་དོན་གྱི་གདར་ཤ་གཅོད་ཅིང་རྟག་ཆད་ཀྱི་མཐའ་བསལ་བའི་ཕྱིར་དུ་འགལ་
བ་སྤོང་ཞིང་མཐུན་པ་སྡེབ་སྟེ། གལ་བོར་རྩོད་པའི་ཕྱིར་གསུང་ཞིང་ཐེ་ཚོམ་གྱི་སྒྲོ་
འདོག་གཅོད་ནས་དཔེ་དོན་རྟགས་གསུམ་ལ་གཞལ་ཞིང་ཚད་གསུམ་ཟུང་དུ་འབྲེལ་
པ་དང་། བདེན་གཉིས་དོར་མཉམ་དུ་བྱ་བ་རྣམས་སོ། །
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 1616
༧ དེ་ཡི་རྣམ་གྲངས་ནི་དེ་ལྟར་ལ། སྒོས་སུ་ད་ལྟའི་སྒྲ་སྐད་ཀྱི་སྐབས་ལ་སྤྱི་སྒོས་བྱེ་
བྲག་གསུམ་དུ་བསྟན་ཏེ། སྤྱི་རུ་འགྲོ་བ་རིགས་དྲུག་ལ་སྒྲ་སྐད་དྲུག་ཏུ་འཆད་པ་ལས།
སད་ཝེར་ལྷ་ཡི་སྐད་དང༌། སད་མིན་ལྷ་མིན་གྱི་སྐད་དང་འཕོ་འགྱུར་མི་ཡི་སྐད་
དང༌། དུད་མུར་བྱོལ་སོང་གི་སྐད་དང་། ཕྲེང་རྒྱུད་ཡི་དྭགས་ཀྱི་སྐད་དང་། དུཏི་
དམྱལ་བའི་སྐད་དང་དྲུག་སྟེ། དེ་ནི་སྤྱི་ཡི་སྒྲ་སྐད་དུ་ཤེས་སོ། །སྒོས་སུ་རེ་རེ་ལ་ཡང་
དྲུག་དྲུག་ཏུ་ཤེས་ཏེ། དང་པོར་ཡེ་སྲིད་ལྷ་ཡི་སྐད་དང༌། ཀ་པི་ཏ་ལྷ་ཡི་སྐད་དང༌།
ཏ་རན་ཀ་ལྷ་ཡི་སྐད་དང་། སཾ་སྐྲྀ་ཏ་ལྷ་ཡི་སྐད་དང༌། སིང་ང་ལ་ལྷ་ཡི་སྐད་དང་།
ཀ་ལ་པིང་ཀ་ལྷ་ཡི་སྐད་དང་དྲུག་གོ །གཉིས་པ་ལྷ་མིན་ལ་དྲུག་སྟེ། ཝང་ཅི་ལྷ་མིན་
གྱི་སྐད་དང༌། ཟུང་ང་ཞི་ལྷ་མིན་གྱི་སྐད་དང༌། ཟུར་མེན་ཞི་ལྷ་མིན་གྱི་སྐད་དང་།
ཐོག་ཐོག་ལྷ་མིན་གྱི་སྐད་དང་། དྲི་ལ་ཞི་ལྷ་མིན་གྱི་སྐད་དང་། ཐང་ཇི་ལྷ་མིན་གྱི་སྐད་
དང་དྲུག་གོ །གསུམ་པ་མི་ལ་དྲུག་སྟེ། ལུས་འཕགས་པོ་སྙན་ལ་འཚེར་བ་ཁྲི་སང་ཤ་
ན་ར་ཡི་སྐད་དང༌། སྒྲ་མི་སྙན་རྔམ་ལ་སྒྲོག་པ་གདུག་པ་གཅན་གྱི་སྐད་དང་། བ་
ལོངས་སྤྱོད་བརྟན་ལ་བརྗིད་པ་ཧུ་ཡ་གླང་པོའི་སྐད་དང་། འཛམ་བུའི་གླིང་སྣ་ཚོགས་
སུ་སྨྲ་བ་ཅི་ལི་བྱ་ཡི་སྐད་དང་། རི་བདུན་གྱི་མི་ལེགས་པར་སྨྲ་བ་ཁྲི་ཏྲམ་ཝེར་རྒྱལ་གྱི་
སྐད་དང་། སྨྲ་མི་འམ་ཅི་གཅམ་པར་སྨྲ་བ་ཏན་ཤན་བློན་གྱི་སྐད་དང་དྲུག་གོ །བཞི་
པ་བྱོལ་སོང་ལ་དྲུག་སྟེ། སྙན་པ་འདབ་ཆགས་ཀྱི་སྐད་དང་། རྔམ་པ་གཅན་གཟན་
གྱི་སྐད་དང༌། འཚེར་བ་རི་དྭགས་ཀྱི་སྐད་དང༌། བརྟན་པ་གཡུང་དྭགས་ཀྱི་སྐད་
དང་། དམ་ཆོལ་བླུན་པོའི་སྐད་དང་། ཕུ་ལི་ཀླུ་ཡི་སྒྲ་སྐད་དང་དྲུག་གོ ། ལྔ་པ་ཡི་
དྭགས་ལ་དྲུག་སྟེ། པྲ་ཏ་གདོན་ཆེན་གྱི་སྐད་དང་། ས་སྲི་འབྱུང་པོའི་སྐད་དང་། འི་
མཆུ་ཁ་འབར་མའི་སྐད་དང་། ཕྲེང་དུད་ཕྱི་ཡི་སྒྲིབ་པ་ཅན་གྱི་སྐད་དང་། ཕྲེང་ཙེ་
ནང་གི་སྒྲིབ་པ་ཅན་གྱི་སྐད་དང་། ཕྲེང་དུད་སྒྲིབ་པ་ཅན་གྱི་སྒྲིབ་པ་ཅན་གྱི་སྐད་དང་
230

༼ང༽
མདོ་སྡེ། སྐད་འགྱུར་བསྟན་པའི་མདོ།
དྲུག་གོ །དྲུག་པ་དམྱལ་བ་ལ་དྲུག་སྟེ། དུཕྲི་འཇིགས་པའི་སྐད་དང་། དུཝེར་རྔོམ་
པའི་སྐད་དང་། དུན་གདུག་པའི་སྐད་དང་། དུཅི་ཉོན་མོངས་ཀྱི་སྐད་དང་།
དུཤན་ཚ་གྲང་བཙོ་བསྲེག་གི་སྐད་དང༌། དུཏི་ངུ་སྒྲ་མནར་མེད་དམྱལ་བའི་སྐད་
དང་དྲུག་གོ །བྱེ་བྲག་ཏུ་བསྟན་པ་ནི། འགྲོ་བ་རིགས་དྲུག་གི་སྒྲ་སྐད་དང༌། སྐད་
ཆེན་དྲུག་པོ་རེ་རེ་ལ་ཡང་སུམ་བརྒྱ་དྲུག་ཅུ་རུ་གྱེས་སོ། ། དེ་ལ་མི་མཐུན་པའི་སྒྲ་ཚིག་
ལ་ཟད་པ་དང་འགྲིབ་པ་མེད་དོ། །དེ་ནི་སྤྱི་སྒོས་བྱེ་བྲག་ཏུ་བསྟན་པའོ། །སྒོས་ཀྱི་
སངས་རྒྱས་ཀྱི་བསྟན་པ་ཆགས་ཕེབས་པའི་འགྲོ་བ་མི་ཡི་སྐད་ལ་འང་གཉིས་ཏེ།
བསྒྱུར་དུ་བཏུབ་པ་དང༌། བསྒྱུར་དུ་མི་བཏུབ་པ་དང་གཉིས་སོ། །བསྒྱུར་དུ་བཏུབ་
པ་ནི། གླིང་བཞི་དག་པའི་མི་དང༌། རི་བདུན་གྱི་མི་དང་། ལྷོ་འཛམ་བུ་གླིང་གི་སྐད་
ཆེན་རྣམས་ལ་བཏུབ་པའོ། །མི་བཏུབ་པ་ནི་གླིང་ཕྲན་གྱི་མི་དང་། མཐའ་འཁོབ་དང་
གླིང་བར་རྣམས་ལ། ཀུན་རྫོབ་ཀྱི་བོན་ཆ་ཙམ་ལས་མ་གཏོགས་པས། རྒྱུ་འབྲས་
བདེན་པའི་བོན་ཀུན་བསྒྱུར་དུ་མི་བཏུབ་པའོ། །སྐད་འགྱུར་ལ་གཉིས་ཏེ། སྤྱི་རུ་བསྒྱུར་
བའི་སྐད་དང་། སོ་སོ་རུ་བསྒྱུར་བའི་སྐད་དང་གཉིས་སོ། །སྤྱི་རུ་བསྒྱུར་བའི་སྐད་ལ་
གཉིས་ཏེ། དག་པ་གཤེན་གྱི་སྐད་དང་། གང་ཟག་མི་ཡི་སྐད་དང་གཉིས་སོ། །དག་པ་
གཤེན་གྱི་སྐད་ལ་འང་ལྔ་སྟེ། རྩ་བའི་སྐད་གཅིག་དང༌། ཡན་ལག་གི་སྐད་ཆེན་
གཞུང་བཞིའོ། །རྩ་བ་ནི་གཡུང་དྲུང་ལྷ་ཡི་སྐད་དོ། །ཡན་ལག་གི་སྐད་བཞི་ནི།
གཡུང་དྲུང་གཙང་མ་ལྷ་ཡི་སྐད་དང་། དག་པ་ལྷ་ཡི་སྐད་དང་། སཾ་སྐྲྀ་ཏ་ལྷ་ཡི་སྐད་
དང་། ཁྲི་ཝེར་ལྷ་ཡི་སྐད་དང་ལྔའོ། །དེ་ལས་སྐད་ཆེན་སྡེ་ལྔ་ནི། གཡུང་དྲུང་ཞེས་བྱ་
བ་ནི། བོན་ཉིད་ཀྱི་དབྱིངས་མི་འགྱུར་བའི་ཀློང་ནས། བོན་ཅན་གྱི་མཚན་མ་འགག་
པ་མེད་ཅིང་། སྟོང་ཉིད་རང་སྒྲ་སྒྲོགས་པ་ལ་སྒྲ་སྐད་གང་གིས་ཀྱང་བསྒྱུར་དུ་མེད་དེ།
རང་དབང་རང་གིས་བསྒྱུར་བའི་སྐད་དོ། ། ལྷ་ཞེས་བྱ་བ་ནི། དམུ་གཤེན་ལྷ་ཡི་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གདུང་ལས་ཆད་ཅིང་བྱིན་གྱིས་བརླབས་ཏེ་ལྷོ་འཛམ་གླིང་གི་དམིག །སོག་ཁ་བོན་གྱི་
འབྱུང་གནས། གནས་མཆོག་དམ་པ་འོལ་མོ་ལུང་རིང་གི་རྒྱལ་ས་གླིང་བརྒྱད་ཀྱི་
དབུས། གཡུང་དྲུང་དགུ་བརྩེགས་ཀྱི་རྩེ་ལ། མི་རྗེ་ལྷ་ཡིས་མཛད་ནས་དབང་པོ་ཆེ་
ཀུན་གྱི་རྗེ་བོ་རུ་བྱོན་པས་ལྷ་ཞེས་བྱའོ། །སྐད་ཅེས་བྱ་བ་ནི། སྔོན་གྱི་སྟོན་པ་བདེ་བར་
གཤེགས་པ་རྣམས་དང་། ད་ལྟ་བཞུགས་པ་དང་། མ་བྱོན་པ་རྣམས་ཀྱང་འདི་རུ་
འགྲོ་བ་མི་ཡི་ཆ་ལུགས་སུ་བྱོན་ནས། དེ་དག་གི་བོན་གྱི་སྒོ་མོ་བརྒྱད་ཁྲི་བཞི་སྟོང་སྒྲ་
ལས་དྲངས་ཏེ་གསུངས་པས་སྐད་ཅེས་བྱའོ། །དེ་ནི་ལྷ་ཀླུ་མི་གསུམ་དང་འགྲོ་བ་
རིགས་དྲུག་སེམས་ཅན་གང་གིས་ཀྱང་བསྒྱུར་དུ་མི་བཏུབ་པའོ། །གཞན་གྱི་སྐད་ནི་
གང་གིས་ཀྱང་བསྒྱུར་དུ་བཏུབ་པ་སྟེ། གཡུང་དྲུང་ལྷ་ཡི་སྐད་ནི་སྐད་རིགས་ཐམས་
ཅད་ཟིལ་གྱིས་གནོན་ཅིང་འགྱུར་བ་མེད་པའི་སྐད་དོ། །དེ་ཡང་རྩ་བའི་གཡུང་དྲུང་ལྷ་
སྐད་ནི། རྒྱལ་ས་ཕོ་བྲང་གླིང་བརྒྱད་ཀྱི་སྐད་དེ་གཞིའོ། །སྐད་ཆེན་བཞི་ནི་ཆུ་བོ་
གཞུང་བཞིའི་སྐད་དེ། གཙང་མ་ལྷ་ཡི་སྐད་ནི་ཤར་ཕྱོགས་སུ་ཆུ་བོ་ན་ར་ཛ་རའི་རྒྱུད་
ལ་བསྒྱུར་བས་དེ་ཡི་མི་རྣམས་ནི་སྒྲ་དག་ལ་སྐད་གཙང་བ་དང་བརྡ་འཕྲོད་པའོ། །
དག་པ་ལྷ་ཡི་སྐད་ནི་བྱང་ཕྱོགས་སུ་ཆུ་བོ་པག་ཤུའི་རྒྱུད་ལ་བསྒྱུར་བས་དེ་ཡི་མི་
རྣམས་ནི་སྒྲ་དལ་ལ་སྐད་སྙན་པ་དང་མཛེས་པའོ། །སཾ་སྐྲྀ་ཏ་ལྷ་ཡི་སྐད་ནི་ནུབ་
ཕྱོགས་སུ་ཆུ་བོ་གྱིམ་ཤང་གི་རྒྱུད་ལ་བསྒྱུར་བས་དེ་ཡི་མི་རྣམས་ནི་སྒྲ་གཅམ་ལ་སྐད་
མྱུར་མགྱོགས་སུ་བསྒྱུར་རོ། ། ཁྲི་ཝེར་ལྷ་ཡི་སྐད་ནི་ལྷོ་ཕྱོགས་སུ་ཆུ་བོ་སི་དྷུའི་རྒྱུད་ལ་
བསྒྱུར་བས་དེ་ཡི་མི་རྣམས་ནི་སྒྲ་ཆེ་ལ་སྐད་བརྗིད་ཅིང་བརྟན་པའོ། །གཡུང་དྲུང་ལྷ་
ཡི་སྐད་ནི་འཁོར་མོ་གླིང་མཚོའི་རྒྱུད་ལ་བསྒྱུར་བས་དེ་ཡི་མི་རྣམས་ནི་སྒྲ་སྙན་པ་དང་
སྐད་མཛེས་བརྗིད་བཙུན་སྙན་ཟིལ་དང་བཅས་པའོ། །དེ་ཡི་ཉིང་ལག་གི་སྐད་བཞི་ནི།
མཚམས་ཀྱི་ཆུ་བྲན་བཞི་ཡི་རྒྱུད་ལ་བསྒྱུར་ཏེ། གཙང་མ་ལྷ་ཡི་སྐད་ལས་གྲོལ་བའི་ཧོ་
232

མདོ་སྡེ། སྐད་འགྱུར་བསྟན་པའི་མདོ། །
ཅི་འཕྲུལ་གྱི་སྐད་ནི་ཤར་ལྷོ་རུ་ཆུ་བོ་གང་གའི་རྒྱུད་ལས་བསྒྱུར་བས་དེ་ཡི་མི་རྣམས་ནི་
སྐད་མཛེས་ལ་ཚིག་དྲང་བའོ། །ཁྲི་ཝེར་ལྷ་ཡི་སྐད་ལས་གྲོལ་བའི་སྤོ་ཅི་འཕྲུལ་གྱི་སྐད་
ནི་ལྷོ་ནུབ་ཏུ་ཆུ་བོ་སི་ཏིའི་རྒྱུད་ལ་བསྒྱུར་བས་དེ་ཡི་མི་རྣམས་ནི་སྐད་བརྗོད་ལ་ཚིག་
ཆེ་བའོ། །སཾ་སྐྲྀ་ཏ་ལྷ་ཡི་སྐད་ལས་གྲོལ་བའི་ཅི་གུང་འཕྲུལ་གྱི་སྐད་ནི་ནུབ་བྱང་དུ་ཆུ་
བོ་སིང་གའི་རྒྱུད་ལ་བསྒྱུར་བས་དེ་ཡི་མི་རྣམས་ནི་སྐད་སྙན་ལ་ཚིག་མཁས་པའོ། །
དག་པ་ལྷ་ཡི་སྐད་ལས་གྲོལ་བའི་ཅི་ཙེ་འཕྲུལ་གྱི་སྐད་ནི་བྱང་ཤར་དུ་ཆུ་བོ་གསེར་ལྡན་
གྱི་རྒྱུད་ལ་བསྒྱུར་བས་དེ་ཡི་མི་རྣམས་ནི་སྐད་གདུང་ལ་ཚིག་གུས་པའོ། ། དེ་རྣམས་ནི་
དག་པ་གཤེན་གྱི་སྐད་དོ། །གང་ཟག་མི་ཡི་སྐད་ནི། འགྲོ་བ་རང་རང་སྤྱི་ཡི་སྐད་དོ། །
དེ་ནི་སྤྱི་རུ་བསྒྱུར་བའོ། །བྱེ་བྲག་སོ་སོའི་སྐད་ནི། འགྲོ་བ་རིགས་དྲུག་གི་སེམས་ཅན་ལ་
བོན་རང་མཐུན་གྱི་སྐད་དུ་བསྒྱུར་བས་རང་རང་གི་སྒྲ་སྐད་ཅི་བཞིན་དུ་འགྱུར་བའོ། །
དེ་རྣམས་ནི་སྐད་རིགས་སྤྱི་རུ་བསྟན་པའོ། ། སྒོས་སུ་ལྷོ་འཛམ་བུའི་གླིང་ན་གྲོལ་བའི་
མི་ལ་སྐད་རིགས་སུམ་བརྒྱ་དྲུག་ཅུ་རུ་ཡོད་དེ། གྲོལ་ཕུགས་ནི་ལྷ་ཡི་སྐད་རིགས་དྲུག་
ལས་གྲོལ་བའོ། ། དེ་ཡང་དེ་ཡི་ནང་དུ་སྐད་ཀྱི་དྭངས་མ་ཚིག་གི་འབྱུང་གནས་ལ།
སྐད་རིགས་ཆེན་པོ་བཅུ་གཉིས་སུ་བྱུང་སྟེ། སྟག་གཟིག་དང་ཞང་ཞུང་གི་སྐད་ནི། ཡེ་
སྲིད་ལྷ་ཡི་སྐད་ལས་གྲོལ་ལོ། །བྲུ་ཤ་དང་ཨོ་རྒྱན་གྱི་སྐད་ནི། ཏ་རན་ཀ་ལྷ་ཡི་སྐད་
ལས་གྲོལ་ལོ། ། ཟ་ཧོར་དང་སྤུ་གུར་གྱི་སྐད་ནི། ཀ་པི་ཏ་ལྷ་ཡི་སྐད་ལས་གྲོལ་ལོ། །རྒྱ་
གར་དང་བལ་པོའི་སྐད་ནི། སཾ་སྐྲྀ་ཏ་ལྷ་ཡི་སྐད་ལས་གྲོལ་ལོ། །བོད་དང་འཕན་ལྡོང་
དང་མེ་ཉག་གི་སྐད་ནི། སིང་ང་ལ་ལྷ་ཡི་སྐད་ལས་གྲོལ་ལོ། ། རྒྱ་ནག་དང་ཕྲོམ་གེ་
སར་གྱི་སྐད་ནི། ཀ་ལ་པིང་ཀ་ལྷ་ཡི་སྐད་ལས་གྲོལ་བའོ། ། དེ་ནི་འཛམ་བུའི་གླིང་གི་
སྐད་ཆེན་བཅུ་གཉིས་སུ་ཤེས་སོ། །དེ་ལས་ཆོལ་མེན་གྱི་སྐད་བཞི་འབྱུང་བ་ནི། བྷ་ར་
ཏ་ཧོར་གྱི་སྐད་དང་། བྷ་ཏོ་འཇང་གི་སྐད་དང་། བྷ་ལི་མོན་གྱི་སྐད་དང་། བྷ་བ་གར་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལོག་གི་སྐད་དང་བཞི་སྟེ། བཅུ་དྲུག་ཏུ་གྱེས་སོ། །དེ་རྣམས་ལས་སོ་སོར་གྱེས་པ་ནི།
སྐད་རིགས་མི་མཐུན་སུམ་བརྒྱ་དྲུག་ཅུ་རུ་གྱེས་ཏེ། ལྷོ་འཛམ་བུའི་གླིང་གི་སྐད་དོ། །དེ་
ཡང་ལྷོ་འཛམ་བུའི་གླིང་སོག་ཁ་བོན་གྱི་འབྱུང་གནས། གནས་མཆོག་དམ་པ་འོལ་མོ་
གླིང་ཆེན་ཞེས་བྱ་བ་དབལ་སོ་གངས་ཀྱི་ར་བའི་ནང་དུ། འཛམ་བུ་གླིང་གི་སྐད་
རིགས་མི་གཅིག་པ་བརྒྱ་དང་དྲུག་ཅུ་རྩ་བཞི་ནི་གླིང་འདིར་ཡོད་དོ། །བརྒྱ་དང་དགུ་
བཅུ་རྩ་དྲུག་ནི་ཕྱི་རོལ་གྱི་ཞིང་དུ་ཡོད་དོ། །དེ་ལས་བསྒྱུར་བ་ནི་གཉིས་ཏེ། རིམ་པར་
བསྒྱུར་བ་དང༌། ཐོག་བབས་སུ་བསྒྱུར་བ་དང་གཉིས་སོ། ། དེ་ལས་རིམ་པར་བསྒྱུར་
བ་ནི། དག་པ་གཤེན་གྱི་སྨྲ་བ་གཡུང་དྲུང་ལྷ་ཡི་སྐད་ནས་ཞིང་ཁམས་གང་ལ་གང་
འདུལ་དུ་བསྒྱུར་བ་ལྟར་རོ། །ཐོག་བབས་སུ་བསྒྱུར་བ་ནི། གཡུང་དྲུང་ལྷ་ཡི་སྐད་ནི་
ཞིང་ཁམས་དེ་ཡི་གང་ཟག་དེ་དག་གི་སྐད་ལ་བསྒྱུར་བ་དང་གཉིས་སོ། །གང་ཟག་ནི་
ལས་ཀྱི་འཕྲོ་ཅན། ཕྱི་རབས་བསྟན་པའི་རྗེས་འཇུག །དགེ་བའི་དེད་དཔོན། ཐར་
པའི་འབྲམ་གཞི། བསྟན་པའི་སྲོག་ཤིང་། གང་གིས་མོས་པ་རྣམས་ལ་ཟེར་ཏེ། སྤྱིའི་
སྒྲ་ཚིག་གོ །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་ཡེ་ཤེས་ཐིག་
ལེ། དེ་ལྟར་སྐད་རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་ནས། བློ་སྦྱང་
བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །སྐད་རིགས་མི་མཐུན་པ་སུམ་བརྒྱད་
དྲུག་ཅུའི་སྐད་བསྒྱུར་ནས་ཕྱོགས་བཅུར་བསྟན་པ་སྤེལ་བའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །སྐད་རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་ནས་འགྲོ་བ་
དྲང་བའི་སྐྱེས་བུ་རྣམས་ནི་རབ་ཏུ་ཡང་ཨེ་མ་ངོ་མཚར་ཆེའོ། །སྐད་རིགས་མི་མཐུན་
པ་སུམ་བརྒྱ་དྲུག་ཅུའི་སྐད་བསྒྱུར་ནས་བསྟན་པ་རྗེས་སུ་བཞག་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །སྐད་རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་
ནས་དཔག་ཏུ་མེད་ཅིང་མཐའ་ཡས་པར་སྤེལ་བའི་སྐྱེས་བུ་རྣམས་ནི་ཨེ་མ་ངོ་མཚར་
234

མདོ་སྡེ། སྐད་འགྱུར་བསྟན་པའི་མདོ།
ཆེའོ། །དེ་ཡི་ཕྱིར་ན་གཡུང་དྲུང་སེམས་དཔའ་རྣམས། འདི་ལ་རབ་ཏུ་བརྩོན་པར་
གྱིས་ཤིག །སྤོབས་པ་ཆེ་བར་གྱིས་ཤིག ། རྒྱ་ཆེ་བར་གྱིས་ཤིག །མཐའ་ཡས་པར་གྱིས་
ཤིག །ཅེས་བཀའ་བསྩལ་ཏོ། །
༧ དེ་ལ་ཡང་ཡེ་གཤེན་ཡེ་ཤེས་ཐིག་ལེས་གསོལ་པ། སྟོན་པའི་སྒྲོན་མ་འགྲོ་བའི་
དཔལ་མགོན་ལགས། དེ་ལྟར་དུ་ཉིད་ཀྱི་བསྟན་པ་ལ་རབ་ཏུ་གནས་ཤིང་ཡོངས་སུ་
སྤེལ་བར་བདེན། སེམས་ཅན་རྣམས་ཅི་ལྟ་བུ་ཞིག་གི་ལམ་དུ་ཞུགས་ཤིང་བོན་སྟོན་
པ་ལགས། སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་ཡེ་ཤེས་ཐིག་ལེ་དེ་ནི་འདི་ལྟ་སྟེ། སེམས་ཅན་ཉོན་མོངས་པ་འཁོར་བ་
ལ་ཕྱིར་ལྡོག་པ་རྣམས། ཕྱིན་ཅི་ལོག་གི་ལམ་དུ་མི་གོལ་བར་བྱེད་ཅིང་ཡང་དག་པའི་
འབྲས་བུ་བསྐྱེད་པར་བྱ་བ་ལ། སེམས་ཅན་རྣམས་གཞི་སྙིང་རྗེ་ཆེན་པོ་ལ་བླང་ཞིང༌།
ཐབས་ཕ་རོལ་དུ་ཕྱིན་པ་བཅུ་ཡི་ལམ་ལ་ཞུགས་ནས་འབྲས་བུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་འགྱུར་ཏེ། དེ་ཡང་འདི་སྐད་དུ་སེམས་ཅན་རྣམས་
ལ་བོན་སྟོན་པ་དེ་ནི། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འཁོར་བ་ལ་
བློ་ལྡོག་ཅིང་ཡང་དག་ཐར་པའི་འབྲས་བུ་བསྐྱེད་པར་བྱེད་པ་ལ། གཞི་ནི་སྙིང་རྗེ་ཆེན་
པོ་ལ་བླང་དགོས་པས། ཚད་མེད་པ་རྣམ་པ་བཞི་སྟེ། སེམས་ཅན་རྣམས་ལ་ཕན་
སེམས་ཀྱི་བྱམས་པ་དང་ལྡན་པར་བྱའོ། །སེམས་ཅན་རྣམས་ལ་དང་བའི་ཡིད་དགའ་
བ་དང་ལྡན་པར་བྱའོ། །སེམས་ཅན་རྣམས་ལ་བརྩེ་བའི་སྙིང་རྗེ་དང་ལྡན་པར་བྱའོ། །
སེམས་ཅན་རྣམས་ལ་བྲི་གང་མེད་པའི་བཏང་སྙོམས་དང་ལྡན་པར་བྱའོ། །
གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །སེམས་ཅན་རྣམས་ལ་ཕན་སེམས་
དང་ལྡན་པའི་བྱམས་པ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་བྱམས་པ་ཤིན་ཏུ་རྒྱ་ཆེ་ལ་དམིགས་པ་མེད་པར་བསྐྱེད་པའི་སྐྱེས་བུ་རྣམས་ནི་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཨེ་མ་ངོ་མཚར་ཆེའོ། །གང་ཞིག་བྱམས་པ་ཡོངས་སུ་བསྐྱེད་པའི་སྐྱེས་བུ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་བྱམས་པ་རབ་ཏུ་བསྐྱེད་པའི་སྐྱེས་བུ་རྣམས་ནི་ཨེ་མ་
ངོ་མཚར་ཆེའོ། །གང་ཞིག་བྱམས་པ་ཤིན་ཏུ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །གང་ཞིག་བྱམས་པ་རྒྱ་ཆེ་ལ་དམིགས་པ་མེད་པར་བསྐྱེད་པའི་སྐྱེས་བུ་
རྣམས་ནི་ཨེ་མ་ངོ་མཚར་ཆེའོ། །དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །སེམས་ཅན་རྣམས་གདུང་བའི་དགའ་བར་བསྐྱེད་པའི་སྐྱེས་བུ་རྣམས་ནི་ཨེ་
མ་ངོ་མཚར་ཆེའོ། །གང་ཞིག་དགའ་བ་ཡོངས་སུ་བསྐྱེད་པའི་སྐྱེས་བུ་རྣམས་ནི་ཨེ་མ་
ངོ་མཚར་ཆེའོ། །གང་ཞིག་དགའ་བ་རབ་ཏུ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །གང་ཞིག་དགའ་བ་ཤིན་ཏུ་རྒྱ་ཆེ་ལ་དམིགས་པ་མེད་པར་བསྐྱེད་པའི་
སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེ་བཞིན་དུ་རིགས་ཀྱི་བུ་དང་རིགས་ཀྱི་བུ་
མོ་དག །སེམས་ཅན་རྣམས་ལ་བརྩེ་བའི་སྙིང་རྗེ་བསྐྱེད་པའི་སྐྱེས་བུ་རྣམས་ནི་ཨེ་མ་
ངོ་མཚར་ཆེའོ། །གང་ཞིག་སྙིང་རྗེ་ཡོངས་སུ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །གང་ཞིག་སྙིང་རྗེ་རབ་ཏུ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་སྙིང་རྗེ་ཤིན་ཏུ་རྒྱ་ཆེ་ལ་དམིགས་པ་མེད་པ་དང་ལྡན་པར་བསྐྱེད་
པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེ་བཞིན་གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །སེམས་ཅན་རྣམས་ལ་བྲི་གང་མེད་པའི་བཏང་སྙོམས་དང་ལྡན་
པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བཏང་སྙོམས་ཡོངས་སུ་ལྡན་
པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བཏང་སྙོམས་རབ་ཏུ་ལྡན་
པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བཏང་སྙོམས་ཤིན་ཏུ་རྒྱ་ཆེ་
ལ་དམིགས་པ་མེད་པར་ལྡན་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེས་ན་
སེམས་ཅན་རྣམས་སྙིང་རྗེའི་ཡུལ་དུ་གྱུར་ཏེ་དགེ་བའི་རྩ་བ་ཐམས་ཅད་གཞན་དོན་
236

༼ང༽
མདོ་སྡེ། སྐད་འགྱུར་བསྟན་པའི་མདོ།
དུ་བྱས་ན་བདག་དོན་ཡོངས་སུ་ལྷུན་གྱིས་གྲུབ་པའོ། ། དེ་ནི་བོན་ཐམས་ཅད་ཀྱི་གཞི་
མའོ། །ཞེས་སེམས་ཅན་རྣམས་ལ་བོན་སྟོན་ནོ། །
གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་ཐིག་ལེ་
གཞན་ཡང་སེམས་ཅན་རྣམས་ལ་འདི་སྐད་དུ་བོན་སྟོན་ཏེ། གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག །འཁོར་བ་ལ་བློ་ལྡོག་ཅིང་ཡང་དག་ཐར་པའི་འབྲས་བུ་སྒྲུབ་
པར་བྱེད་པ་ལ། ཐབས་ཕ་རོལ་དུ་ཕྱིན་པ་བཅུ་ལ་སྤྱོད་དགོས་པས། ཆགས་པ་མེད་
པའི་སྦྱིན་པ་གཏང་བར་བྱའོ། །སྦྱིན་པ་གཏོང་བ་ལ་སེར་སྣ་མེད་པར་བྱའོ། །སྦྱིན་པ་
གཏོང་བ་ལ་འཇུངས་གེགས་མེད་པར་བྱའོ། །སྦྱིན་པ་གཏོང་བ་ལ་དམིགས་སུ་མེད་
པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འཛིན་
ཆགས་མེད་པར་སྦྱིན་པ་གཏོང་བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
སྦྱིན་པ་ཡོངས་སུ་གཏོང་བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྦྱིན་
པ་རབ་ཏུ་གཏོང་བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་སྦྱིན་པ་ཤིན་
ཏུ་རྒྱ་ཆེ་ལ་མི་དམིགས་པར་གཏོང་བའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེས་
ན་སེམས་ཅན་རྣམས་སྦྱིན་པའི་ཕ་རོལ་དུ་ཕྱིན་པ་མངོན་པར་རྫོགས་པར་འཚང་རྒྱ་
བར་འགྱུར་རོ། །ཞེས་བོན་སྟོན་ནོ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །
འཆལ་བ་མེད་པའི་ཚུལ་ཁྲིམས་བསྲུང་བར་བྱའོ། །ཚུལ་ཁྲིམས་བསྲུང་བ་ལ་དྲི་མེད་
པར་བྱའོ། །ཚུལ་ཁྲིམས་བསྲུང་བ་ལ་ང་བོ་མེད་པར་བྱའོ། །ཚུལ་ཁྲིམས་བསྲུང་བ་
ལ་མཐའ་རུ་ཕྱིན་པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །འཆལ་བ་མེད་པའི་ཚུལ་ཁྲིམས་བསྲུང་བའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་ཚུལ་ཁྲིམས་ཡོངས་སུ་བསྲུང་བའི་སྐྱེས་བུ་རྣམས་ནི་ཨེ་མ་ངོ་མཚར་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཆེའོ། །གང་ཞིག་ཚུལ་ཁྲིམས་རབ་ཏུ་བསྲུང་བའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་ཤིན་ཏུ་རྒྱ་ཆེ་ལ་དམིགས་པ་མེད་པར་བསྲུང་བའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །དེས་ན་སེམས་ཅན་རྣམས་ཚུལ་ཁྲིམས་ཀྱི་ཕ་རོལ་དུ་ཕྱིན་
ནས་མངོན་པར་རྫོགས་པར་འཚང་རྒྱ་བར་འགྱུར་རོ། །ཞེས་བོན་སྟོན་ནོ། །གཞན་
ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བྱུང་ཚོར་མེད་
པའི་བཟོད་པ་བསྒོམ་པར་བྱའོ། །བཟོད་པ་བསྒོམ་པ་ལ་སྲན་དང་བཅས་པར་བྱའོ། །
བཟོད་པ་བསྒོམ་པ་ལ་གཉིས་མེད་མཉམ་པར་བྱའོ། །བཟོད་པ་བསྒོམ་པ་ལ་མཐར་
ཕྱིན་པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །བྱུང་
ཚོར་མེད་པའི་བཟོད་པ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
བཟོད་པ་ཡོངས་སུ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
བཟོད་པ་རབ་ཏུ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་བཟོད་
པ་ཤིན་ཏུ་རྒྱ་ཆེ་ལ་དམིགས་པ་མེད་པར་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །དེས་ན་སེམས་ཅན་རྣམས་བཟོད་པའི་ཕ་རོལ་དུ་ཕྱིན་ནས་མངོན་པར་རྫོགས་
པར་སངས་རྒྱ་བར་འགྱུར་རོ། །ཞེས་བོན་སྟོན་ནོ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག ། ལེ་ལོ་
མེད་པའི་བརྩོན་འགྲུས་བརྩམ་པར་བྱའོ། །བརྩོན་འགྲུས་བརྩམ་པ་ལ་མྱུར་མགྱོགས་
ལྡན་པར་བྱའོ། །བརྩོན་འགྲུས་བརྩམ་པ་ལ་གཡེང་སྐྱོང་མེད་པར་བྱའོ། །བརྩོན་
འགྲུས་བརྩམ་པ་ལ་མཐར་ཕྱིན་ལྡན་པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་
དང་རིགས་ཀྱི་བུ་མོ་དག ། ལེ་ལོ་མེད་པའི་བརྩོན་འགྲུས་བསྐྱེད་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །གང་ཞིག་བརྩོན་འགྲུས་ཡོངས་སུ་བསྐྱེད་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །གང་ཞིག་བརྩོན་འགྲུས་རབ་ཏུ་བསྐྱེད་པའི་སྐྱེས་བུ་རྣམས་ནི་
238

མདོ་སྡེ། སྐད་འགྱུར་བསྟན་པའི་མདོ།
ཨེ་མ་ངོ་མཚར་ཆེའོ། །གང་ཞིག་བརྩོན་འགྲུས་ཤིན་ཏུ་རྒྱ་ཆེ་ལ་དམིགས་པ་མེད་པར་
བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེས་ན་སེམས་ཅན་རྣམས་བརྩོན་
འགྲུས་ཀྱི་ཕ་རོལ་དུ་ཕྱིན་ནས་མངོན་པར་རྫོགས་པར་སངས་རྒྱ་བར་འགྱུར་རོ། ། ཞེས་
བོན་སྟོན་ནོ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འགྱུར་
ལྡོག་མེད་པའི་བསམ་གཏན་བསྒོམ་པར་བྱའོ། །བསམ་གཏན་བསྒོམ་པ་ལ་འགྱུར་བ་
མེད་པར་བྱའོ། །བསམ་གཏན་བསྒོམ་པ་ལ་མཉམ་པར་གཞག་པར་བྱའོ། །བསམ་
གཏན་བསྒོམ་པ་ལ་གཡོ་བ་མེད་པར་བྱའོ། །བསམ་གཏན་བསྒོམ་པ་ལ་འཁྲུལ་པ་
སྤང་བར་བྱའོ། ། དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །འགྱུར་
ལྡོག་མེད་པའི་བསམ་གཏན་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་བསམ་གཏན་ཡོངས་སུ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་བསམ་གཏན་རབ་ཏུ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་བསམ་གཏན་ཤིན་ཏུ་རྒྱ་ཆེ་ལ་དམིགས་པ་མེད་པར་བསྒོམ་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །དེས་ན་སེམས་ཅན་རྣམས་བསམ་གཏན་གྱི་ཕ་རོལ་དུ་ཕྱིན་
ནས་མངོན་པར་རྫོགས་པར་སངས་རྒྱ་བར་འགྱུར་རོ། །ཞེས་བོན་སྟོན་ནོ། ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །ཐོགས་
པ་མེད་པའི་སྟོབས་ཤུགས་བསྐྱེད་པར་བྱའོ། །སྟོབས་ཤུགས་བསྐྱེད་པ་ལ་སྟོབས་དང་
ལྡན་པར་བྱའོ། །སྟོབས་ཤུགས་བསྐྱེད་པ་ལ་ཞུམ་པ་མེད་པར་བྱའོ། །སྟོབས་ཤུགས་
བསྐྱེད་པ་ལ་དབང་དང་ལྡན་པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །ཐོགས་པ་མེད་པའི་སྟོབས་ཤུགས་བསྐྱེད་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །གང་ཞིག་སྟོབས་ཤུགས་ཡོངས་སུ་བསྐྱེད་པའི་སྐྱེས་བུ་རྣམས་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནི་ཨེ་མ་ངོ་མཚར་ཆེའོ། །གང་ཞིག་སྟོབས་ཤུགས་རབ་ཏུ་བསྐྱེད་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །གང་ཞིག་སྟོབས་ཤུགས་ཤིན་ཏུ་རྒྱ་ཆེ་ལ་དམིགས་པ་མེད་
པར་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེས་ན་སེམས་ཅན་རྣམས་
སྟོབས་ཀྱི་ཕ་རོལ་དུ་ཕྱིན་ནས་མངོན་པར་རྫོགས་པར་སངས་རྒྱ་བར་འགྱུར་རོ། །ཞེས་
བོན་སྟོན་ནོ། །གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་ཕྱོགས་མེད་པའི་སྙིང་རྗེ་བསྒོམ་པར་བྱའོ། །སྙིང་རྗེ་བསྒོམ་པ་ལ་ཉེ་རིང་
མེད་པར་བྱའོ། །སྙིང་རྗེ་བསྒོམ་ལ་བདག་ཕྱོགས་མེད་པར་བྱའོ། ། སྙིང་རྗེ་བསྒོམ་པ་
ལ་ཀུན་ལ་སྙོམས་པར་བྱའོ། ། དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདག་ཕྱོགས་མེད་པའི་སྙིང་རྗེ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་སྙིང་རྗེ་ཡོངས་སུ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །
གང་ཞིག་སྙིང་རྗེ་རབ་ཏུ་བསྒོམ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་སྙིང་རྗེ་ཤིན་ཏུ་རྒྱ་ཆེ་ལ་དམིགས་པ་མེད་པར་བསྒོམ་པའི་སྐྱེས་བུ་རྣམས་ནི་ཨེ་མ་
ངོ་མཚར་ཆེའོ། །དེས་ན་སེམས་ཅན་རྣམས་སྙིང་རྗེའི་ཕ་རོལ་དུ་ཕྱིན་ནས་མངོན་པར་
རྫོགས་པར་སངས་རྒྱ་བར་འགྱུར་རོ། །ཞེས་བོན་སྟོན་ནོ། ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག ། རེ་
དོགས་མེད་པའི་སྨོན་ལམ་གདབ་པར་བྱའོ། །སྨོན་ལམ་གདབ་པ་ལ་རེ་དོགས་མེད་
པར་བྱའོ། །སྨོན་ལམ་གདབ་པ་ལ་རྒྱ་ཆེ་བར་བྱའོ། །སྨོན་ལམ་གདབ་པ་ལ་མཐའ་
ཡས་པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །རེ་
དོགས་མེད་པའི་སྨོན་ལམ་གདབ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་སྨོན་ལམ་ཡོངས་སུ་གདབ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་
ཞིག་སྨོན་ལམ་རབ་ཏུ་གདབ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །གང་ཞིག་
240

༼ང༽
མདོ་སྡེ། སྐད་འགྱུར་བསྟན་པའི་མདོ། །
སྨོན་ལམ་ཤིན་ཏུ་རྒྱ་ཆེ་ལ་དམིགས་པ་མེད་པར་གདབ་པའི་སྐྱེས་བུ་རྣམས་ནི་ཨེ་མ་ངོ་
མཚར་ཆེའོ། །དེས་ན་སེམས་ཅན་རྣམས་སྨོན་ལམ་གྱི་ཕ་རོལ་དུ་ཕྱིན་ནས་མངོན་པར་
རྫོགས་པར་སངས་རྒྱ་བར་འགྱུར་རོ། །ཞེས་བོན་སྟོན་ནོ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག །རྨོངས་
པ་མེད་པའི་ཐབས་མཆོག་བསྒྲུབ་པར་བྱའོ། །ཐབས་མཆོག་བསྒྲུབ་པ་ལ་ཤིན་ཏུ་
མཁས་པར་བྱའོ། །ཐབས་མཆོག་བསྒྲུབ་པ་ལ་རབ་ཏུ་བརྩོན་པར་བྱའོ། །ཐབས་
མཆོག་བསྒྲུབ་པ་ཟད་པ་མེད་པར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་
རིགས་ཀྱི་བུ་མོ་དག །རྨོངས་པ་མེད་པའི་ཐབས་མཆོག་བསྒྲུབ་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །གང་ཞིག་ཐབས་མཆོག་ཡོངས་སུ་བསྒྲུབ་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །གང་ཞིག་ཐབས་མཆོག་རབ་ཏུ་བསྒྲུབ་པའི་སྐྱེས་བུ་རྣམས་ནི་
ཨེ་མ་ངོ་མཚར་ཆེའོ། །གང་ཞིག་ཐབས་མཆོག་ཤིན་ཏུ་རྒྱ་ཆེ་ལ་དམིགས་པ་མེད་པར་
བསྒྲུབ་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །དེས་ན་སེམས་ཅན་རྣམས་ཐབས་
ཀྱི་ཕ་རོལ་དུ་ཕྱིན་ནས་མངོན་པར་རྫོགས་པར་སངས་རྒྱ་བར་འགྱུར་རོ། །ཞེས་བོན་
སྟོན་ནོ། ། །
གཞན་ཡང་འདི་སྐད་དུ། གང་ཞིག་རིགས་ཀྱི་བུ་དང་རིགས་ཀྱི་བུ་མོ་དག ། འཁྲུལ་
པ་མེད་པའི་ཤེས་རབ་བསྐྱེད་པར་བྱའོ། །ཤེས་རབ་བསྐྱེད་པ་ལ་འཁྲུལ་པ་མེད་པར་
བྱའོ། །ཤེས་རབ་བསྐྱེད་པ་ལ་རིག་པ་དང་ལྡན་པར་བྱའོ། །ཤེས་རབ་བསྐྱེད་པ་ལ་
ཐམས་ཅད་གྲོལ་བར་བྱའོ། །དེ་བཞིན་དུ་གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །འཁྲུལ་པ་མེད་པའི་ཤེས་རབ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་ཤེས་རབ་ཡོངས་སུ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་
ཆེའོ། །གང་ཞིག་ཤེས་རབ་རབ་ཏུ་བསྐྱེད་པའི་སྐྱེས་བུ་རྣམས་ནི་ཨེ་མ་ངོ་མཚར་ཆེའོ། །
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གང་ཞིག་ཤེས་རབ་ཤིན་ཏུ་རྒྱ་ཆེ་ལ་དམིགས་པ་མེད་པར་བསྐྱེད་པའི་སྐྱེས་བུ་རྣམས་
ནི་ཨེ་མ་ངོ་མཚར་ཆེའོ། །དེས་ན་སེམས་ཅན་རྣམས་ཤེས་རབ་ཀྱི་ཕ་རོལ་དུ་ཕྱིན་ནས་
མངོན་པར་རྫོགས་པར་སངས་རྒྱ་བར་འགྱུར་རོ། །ཞེས་བོན་སྟོན་ནོ། །ཞེས་བཀའ་
བསྩལ་ཏོ། དེ་ལ་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་ཡེ་ཤེས་ཐིག་ལེ་དེ་ལྟར་དུ་སེམས་ཅན་རྣམས་ལ་སྐད་
རིགས་མི་མཐུན་པ་སུམ་བརྒྱ་དྲུག་ཅུའི་སྐད་བསྒྱུར་ནས་གཡུང་དྲུང་གི་བོན་སོ་སོ་རུ་
བསྒྱུར་ནས་བསྟན་ཏེ་འགྲོ་བའི་ཤེས་རྒྱུད་སྨིན་པར་མཛད་ན། དེ་ཡི་བསོད་ནམས་
ཀྱི་ཆར་ནི། དཔེར་ན་རྒྱ་མཚོའི་ནང་དུ་མཆིལ་མ་ཐིག་གཅིག་གཏོར་ན་རྒྱ་མཚོ་དེ་མ་
ཟད་ཀྱི་བར་དུ་མཆིལ་མ་དེ་ཟད་པར་མི་འགྱུར་སྟོར་བར་མི་འགྱུར་ཏེ། དེ་བཞིན་དུ་
སེམས་ཅན་རྣམས་ནམ་ཞིག་སངས་རྒྱས་ཀྱི་འབྲས་བུ་འཐོབ་ཀྱི་བར་དུ་གཡུང་དྲུང་གི་
བོན་དེ་དག་དང་འབྲལ་བར་མི་འགྱུར་ཞིང་རྒྱུད་ལས་སྨིན་པའི་སྟོབས་ཀྱིས་སངས་རྒྱ་
བར་འགྱུར་རོ། །དེས་ན་དེ་ཡི་དོན་ནི་སེམས་ཅན་གྱི་དོན་དུ་གྱུར་པ་ལས། ཡོན་ཏན་
ནི་བདག་ཉིད་ཀྱི་ཐོབ་པར་འགྱུར་རོ། །དེའི་ཕྱིར་ན་གཡུང་དྲུང་སེམས་དཔའ་རྣམས་
དང༌། རིགས་ཀྱི་བུ་དང་རིགས་ཀྱི་བུ་མོ་དག །བདག་གི་བཀའ་འདི་ལ་ཤིན་ཏུ་མོས་
པར་བྱའོ། །རབ་ཏུ་བརྩོན་པར་བྱའོ། །བདག་ཉིད་ཀྱང་འཇུག་པར་བྱའོ། །གཞན་
དག་ཀྱང་བཀོལ་བར་བྱའོ། །གཞན་ལ་ཡང་དག་པར་སྟོན་པར་བྱའོ། །དེས་ན་སེམས་
ཅན་རྣམས་ཕ་རོལ་དུ་ཕྱིན་པ་བཅུ་ཡི་དོན་མཐར་ཕྱིན་ནས་ཡང་དག་པར་སངས་རྒྱ་
བར་འགྱུར་རོ། །བསོད་ནམས་ཀྱི་ཚོགས་དཔག་ཏུ་མེད་པ་རི་བོ་དང་འདྲའོ། །ཐུགས་
རྗེ་ཆེན་པོ་དཔག་ཏུ་མེད་པ་ནམ་མཁའ་དང་མཉམ་མོ། །ཐུགས་རྗེ་ཆེན་པོ་ཡོངས་ལ་
སྙོམས་པ་ཉི་མ་དང་འདྲའོ། །ཐུགས་རྗེ་ཆེན་པོ་ཟད་པ་མེད་པ་ས་གཞི་དང་མཉམ་མོ།
ཐུགས་རྗེ་ཆེན་པོ་རྒྱུན་ཆད་མེད་པ་ཆུ་བོ་དང་མཉམ་མོ། །དེས་ན་སེམས་ཅན་ཉོན་
242

༼ང༽
མདོ་སྡེ། སྐད་འགྱུར་བསྟན་པའི་མདོ།
མོངས་པ་རྣམས་འདྲེན་པའི་སྟོན་པར་འགྱུར་རོ། །བདག་གི་དོན་ཡོངས་སུ་ལྷུན་གྱིས་
གྲུབ་ནས་གཞན་གྱི་དོན་མཐར་ཕྱིན་ཏེ། བོན་ཉིད་ཀྱི་ངང་ལས་མཁའ་ལ་མཉམ་སྟེ་
ཀློང་དུ་བདལ་པའོ། །ཞེས་སྟོན་པས་བཀའ་བསྩལ་ཏོ། །དེ་ལ་འཁོར་རྣམས་ཀྱང་ཤིན་
ཏུ་དགའ་ལ་རབ་ཏུ་མགུ་ནས། ཡང་སྟོན་པ་ལ་བླ་ན་མེད་པའི་མཆོད་པ་སྤྲིན་གྱི་རྒྱན་
ཞེས་བྱ་བ་བཤམས་ནས་ཕུལ་བས། འཇིག་རྟེན་གྱི་ཁམས་ཀྱང་གཡོ་གཡོའོ་རབ་ཏུ་
གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་
གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་
ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་
ལས་སྒྲ་སྙན་པ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ།
དེ་ཡི་ཚེ་སྟོན་པའི་ཐུགས་རྗེ་དང་། སེམས་ཅན་ལས་ཀྱི་བསོད་ནམས་ཀྱིས། བསྟན་
པ་ཡོངས་སུ་སྤེལ་བའི་སྒྲ་ཡོངས་སུ་ཐོས་པའི་ཡོན་ཏན་གྱིས། སྟོང་གསུམ་གྱི་འཇིག་
རྟེན་ན་སྔོན་ནས་སྒྲིབ་པ་བྱང་ཞིང་ཚོགས་རྫོགས་པ་དང་། དུས་དེར་སྟོན་པའི་ཐུགས་
རྗེ་གཉིས་སུ་འཛོམ་ནས། ཚོགས་ཀྱི་ལྷག་མ་རྫོགས་ཏེ། ལྷ་དང་ཀླུ་དང་མི་དང་ལྷ་མ་
ཡིན་དང་རིགས་དྲུག་སེམས་ཅན་རྣམས་ལ་ཤིན་ཏུ་གྲངས་མང་བ་ཞིག །ཕུང་པོ་ནམ་
མཁའ་ལ་ཕྲ་རབ་ཀྱི་རྡུལ་དུ་ལྷགས་ཏེ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་
ཏེ་སོང་ངོ༌། ། དེ་ལ་སེམས་ཅན་ཀུན་ཀྱང་སྤྲོ་བ་སྐྱེས་ནས་གཡུང་དྲུང་བསྟན་པའི་བོན་
ལ་རབ་ཏུ་འདུན་ནོ། །གཤེན་རབ་གཡུང་དྲུང་སེམས་དཔའ་རྣམས་དང་བྱ་ཁྱུང་རྒྱལ་
པོ་གཙོ་འཁོར་དང་བཅས་པ་རྣམས་དང་། གཞན་ཡང་ལྷ་དང་ཀླུ་དང་མི་དང་ལྷ་མ་
ཡིན་དང་། ལྟོ་འཕྱེ་དང་གྲུལ་བུམ་དང༌། མིའམ་ཅི་དང་ནམ་མཁའ་ལྡིང་དང་། དྲི་
ཟར་བཅས་པའི་འཇིག་རྟེན་ཀུན་ཡི་རངས་ཏེ་སྟོན་པས་གསུངས་པ་ལ་མངོན་པར་
བསྟོད་དོ། །བྱ་ཁྱུང་གཙོ་འཁོར་དང་བཅས་པ་རྣམས་ཀྱང་སྲིད་པའི་རྩེ་ལ་གཤེགས་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སོ། །སྟོན་པ་འཁོར་དང་བཅས་པ་རྣམས་ཀྱང་སླར་རྒྱལ་ས་བར་པོ་སོ་བརྒྱད་དུ་
གཤེགས་སོ། །སླད་ན་ཡེ་གཤེན་གཡུང་དྲུང་སེམས་དཔའ་སེམས་དཔའ་རྣམས་ཀྱང་
གཡུང་དྲུང་དགུ་བརྩེགས་ཀྱི་རི་ལ། ནགས་ཚལ་དང་མེ་ཏོག་གི་གླིང་ལ་བཞུགས་ནས་
སྐད་འགྱུར་སུམ་བརྒྱ་དྲུག་ཅུའི་སྐད་སྦྱངས་ཏེ། གཡུང་དྲུང་གི་བོན་འགྲོ་བ་རང་རང་
གི་སྐད་དུ་བསྒྱུར་ཞིང་སྤེལ་ལོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྐད་འགྱུར་སོ་སོའི་བོན་བསྟན་པའི་ལེའུ་སྟེ་བཅུ་བདུན་
པའོ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
244

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་གདུལ་དཀའ་
བཏུལ་ནས་བསྟན་པ་སྤེལ་བའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། གུ་ནེ་ཁྲི་ཙེ་ནེ་གུང་སྨར། གང་ཟག་མི་ཡི་
སྐད་དུ་ན། སྟོན་པས་གདུལ་དཀའ་བཏུལ་ཞིང་བསྟན་པ་སྤེལ་བའི་མདོ། རྣམ་པ་
ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། མི་མཇེད་ཀྱི་འཇིག་རྟེན། ལྷོ་འཛམ་བུའི་གླིང་གི་དམིག །
སོག་ཁ་བོན་གྱི་འབྱུང་གནས་ཀྱི། གནས་མཆོག་དམ་པ་འོལ་མོ་ལུང་རིང་གི་བྱང་ཤར།
གཅན་གཟན་ཁྲོ་བོའི་གླིང་ཞེས་བྱ་བ། ཁྱི་ན་ཚུག་གི་ཡུལ་ཡོད་དེ། ཡུལ་དེ་ཡི་དབུས་
སུ། གྲོང་ཁྱེར་ཆེན་པོ་ཁྲོ་བ་ཞི་བདེ་གླིང་ཞེས་བྱ་བ་ཡོད་དོ། །དེ་ཡི་དབུས་སུ། སྐུ་
མཁར་བ་ལ་བིང་ཐོག་རྩེ་ཞེས་བྱ་བ་ཡོད་དོ། ། དེ་ཡི་ནང་ན། སྔོན་གཅན་གཟན་གྱི་
རྒྱལ་པོ་ཁྲོ་བ་ལ། བུ་དགུ་ཡོད་པའི་གཅེན་པོ་ནི། མི་དང་འཚོས་པའི་བུ། ཀུ་ཀུ་ར་ཙ་
བྱ་བ་སྲིད་པས་བསྐོས་བཞག་གི་དུས་སུ་རྒྱལ་ས་རུ་བཏོན་པས། དེ་དང་མོན་མོ་བྷ་
ཏ་ལི་གཉིས་འཚོས་པ་ལས། བུ་གཉིས་བྱུང་བས། གཅེན་པོ་ཁྱི་ཁྱོན་དང་། གཅུང་པོ་
ཁྱི་ཐན་གཉིས་སུ་བྱུང་སྟེ། གཅེན་པོ་ཁྱི་ཁྱོན་ནི་གདུག་པ་གཅན་གཟན་དང༌། ཕྲག་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དོག་ཅན་གྱི་མཐའ་མི་གཉིས་འཚོས་པའི་བུ་ཡིན་ཀྱང་། ཅུང་ཙམ་ངང་ཐག་རིང་བས་
སྨྲ་བ་ལ་ཉན་དུ་ཡོད་པས། ཚིག་པ་ཡང་དུས་སུ་མིན་པས་མི་ཟ་བར་འགྲོ་བ་མི་ཡང་
འགྲོགས་སུ་བཏུབ་པ་ཙམ་ཞིག་བྱུང་སྟེ་རྒྱལ་ས་རུ་བཏོན་ནོ། །ཁྱི་ཐན་ནི་ཁྲོ་གཏུམ་ཆེ་
བ། ང་རྒྱལ་དྲེགས་པ། འདོད་ཆགས་ཆེ་བ། ངང་ཐག་ཐུང་བ། སྨྲ་བ་ཉན་ལོང་མེད་
པ། འགྲོ་བ་ཀུན་ལ་ཚིག་པ་ཟ་བ། འགྲོ་བ་མི་དང་བསྟུན་དུ་མེད་པ། གང་མཐོང་
རྒོལ་བ། གང་ཐུབ་གསོད་པ། རྒྱལ་ཁམས་ཆོལ་བུར་གཏོང་བ་ཞིག་བྱུང་སྟེ། ཞིང་
ཁམས་དེ་ཡི་ཕྱི་རོལ། ཐོད་དཀར་གྱི་ཡུལ་ནས་རྒྱལ་མོ་སྨད་འཚོང་མའི་ཡུལ་དུ་སྤྲུགས་
ནས་བཏང་ངོ༌། །གཅེན་པོ་རྒྱལ་བུ་དང༌། དམངས་རིགས་གདོལ་པ་ཅན་གྱི་བུ་མོ་ས་
ར་བྷུ་མ་ལི་གཉིས་འཚོས་པ་ལས་བུ་བཞི་བྱུང་བ། ཀུ་ནེ་ར་ཙ་དང་། གུ་ལི་རལ་ཆེན་
དང་། ཀུ་བྷི་རྣ་ཙུག་དང༌། གུ་ལ་གདོང་ཐུང་དང་བཞིར་བྱུང་སྟེ། དེ་ཡང་གཅེན་པོ་
གུ་ནེ་ར་ཙ་རྒྱལ་ས་རུ་བཏོན་ནས་རྒྱལ་པོ་རུ་བསྐོས་སོ། །དེ་ཡི་འོག་མ་གུ་ལི་རལ་ཆེན་
ནི། རྒྱལ་གྱི་བློན་པོ་རུ་བསྐོས་སོ། ། དེ་ཡི་འོག་མ་གུ་བྷི་རྣ་ཙུག་ནི། ཚོང་དང་དམག་
གི་དེད་དཔོན་དུ་བསྐོས་སོ། །གཅུང་པོ་གུ་ལ་གདོང་ཐུང་ནི། འབངས་ཀྱི་འཁོར་དུ་
བསྐོས་སོ། །གཅེན་པོས་རྒྱལ་ས་བཟུང་ཞིང་། གཅུང་པོ་གསུམ་ལས་སོ་སོར་བུ་དྲུག་རེ་
བྱུང་སྟེ། དེ་ལས་ཚོ་ཆེན་བཅོ་བརྒྱད་དུ་གྱེས་སོ། །
དེ་ལས་གྱེས་པའི་ཡུལ་དེ་ཡི་མི་རྣམས་ནི། ལུས་པོ་མི་ལ་རིགས་པ། མགོ་བོ་གཅན་
གཟན་ལ་རིགས་པ། སྤྱན་མིག་ཟབ་པ། རྣ་བ་ཙོག་པ། གདོང་པ་ཐུང་བ། མཆེ་བ་
བཙིགས་པ། རལ་པ་ཡོད་པ། ཡ་ཐོད་ངན་པ། མ་མཆུ་རིང་བ། ལུས་པོ་མཉེན་པ།
བརྐྱངས་བསྐུམས་ཆེ་བ། ཁྲོ་གཏུམ་རྒོད་པ། ཤེད་མོང་རྫོགས་པ། དཔལ་རྩལ་ཆེ་བ།
མིག་རྩ་ཤེལ་བ། ཞེ་རྩ་སྤྱང་བ། ཚིག་པ་ཟ་བ། སྤྲོ་ལོ་རྒོད་པ། ཆགས་པ་ཆེ་བ། སྲེད་
པ་དམ་པ། སྒྲ་སྐད་གདུག་པ། གནམ་ལ་བྱ་ལྟར་རྙབ་པ། ས་ལ་བྱི་ལྟར་འཛུལ་བ།
246

མདོ་སྡེ། བསྟན་པ་སྤེལ་བའི་མདོ། །
ཆུ་ལ་ཉ་ལྟར་རྐྱལ་བ། སེམས་ཅན་གང་མཐོང་གསོད་པ། ངོ་ཚ་ཁྲེལ་འཛེམ་མེད་པ།
ཐུབ་ཐུབ་ཀུན་ལ་སྡང་བ། མ་ཐུབ་དགྲ་རུ་བསླང་བ། མཐོང་མཐོང་ཀུན་དང་འགྲས་
པ། ངན་ཐབས་ལག་ཤེས་བཟོ་བ། དགེ་སྡིག་ངོ་མི་ཤེས་པ། སྐྱོན་ཡོན་ལུང་མ་བསྟན་
པ། བྱ་སྤྱོད་ཕྱིན་ཅི་ལོག་པ། ངན་ཐབས་གཡོ་སྒྱུ་ཆེ་བ། དགྲ་དང་རྐུན་བུ་གཏོང་བ།
ཐན་དང་ལྟས་ངན་བསྟན་པ། དགེ་ལ་རྒྱབ་ཀྱིས་ཕྱོགས་པ། སྡིག་པ་དང་དུ་ལེན་པ།
རྒྱུ་འབྲས་ཁྱད་དུ་གསོད་པ། དེ་ལྟ་བུའི་རྒྱལ་ཁམས་སུ་ཡོད་དོ། ། དེ་ལ་རྒྱལ་པོ་གུ་ནེ་ར་
ཙ་དང་། རྒྱལ་པོ་ཁྲོམ་གྱི་གླིང་ནས། རྒྱལ་མོ་ཨ་ཤོལ་གཉིས་འཚོས་པ་ལས། མི་རབས་
གསུམ་གྱི་བར་དུ་ཆིག་རྒྱུད་དུ་བྱུང་སྟེ། དེའི་སྲས་གུ་ནེ་ཧོ་ཅི་ར་ཙ། དེ་ཡི་སྲས་གུ་ནེ་བྷ་
བ་ར་ཙ། དེ་ཡི་སྲས་གུ་ནེ་དར་མ་ར་ཙ་རྒྱལ་པོ་དེ་རྣམས་ཀྱི་རིང་ལ། ཤིན་ཏུ་གདུག་
རྩུབ་ཆེ་ནས། བློན་པོའི་ཚོགས་དང་དེད་དཔོན་གྱི་ཚོགས་དང༌། འབངས་འཁོར་མང་
པོ་དང་བཅས་ནས། གདུག་པའི་གོ་མཚོན་རྣམས་བསྟར་ནས། དམག་མི་ཁྲི་ཕྲག་རེ་
དང་བཅས་ཏེ། དེ་ཡི་ཕ་རོལ་གྱི་རྒྱལ་ཁམས་རྣམས་སུ་འགྲོ་ནས། གཡུལ་ཆེན་འགྱེད་
དོ། །འཁྲུག་པ་བྱེད་དོ། །ནོར་རྫས་ཁྱེར་རོ། །བཙོན་བུ་ཁྱེར་རོ། །གང་བྱུང་གསོད་
དོ། །གཞན་ཡང་ཁོ་རང་གི་རྒྱལ་ཁམས་སུ་འདུག་ནས། ཇག་པ་འགྱེད་དོ། །འཇབ་བུ་
གཏོང་ངོ༌། །མཐོང་མཐོང་དགྲ་རུ་བསླང་ངོ༌། །མ་མཐོང་སོ་པ་བཞག་གོ །གང་ཐུབ་
བྲན་དུ་བཀོལ་ལོ། ། མ་ཐུབ་ལམ་དུ་བཀུམ་མོ། །གཞན་ཡང་རི་དྭགས་དང༌། གཡུང་
དྭགས་དང༌། ཆུ་གནས་དང༌། འདབ་ཆགས་དང་། གཅན་གཟན་གྱི་རིགས་དང་།
གནམ་ལ་འཕུར་དགུ་བསད་དོ། །ས་ལ་འཛུལ་བཅུ་བསད་དོ། །བར་ན་འགྲིམ་དགུ་
བསད་དོ། །གཞན་ཡང་འབྲུ་དང༌། ཤིང་ཏོག་དང༌། དཀར་གསུམ་གྱི་ཟས་སྤངས་
ནས། འོ་སྐོལ་གཅན་གཟན་གྱི་ཟས་སྐལ་ཤ་དང་ཁྲག་ཡིན་ཟེར་ནས། སྲོག་དབུགས་
ལ་ལོངས་སྤྱོད་བྱེད་དོ། །དེ་ལ་རྒྱལ་པོ་དར་མ་ར་ཙས། ཡང་ཡུ་བུའི་ཞིང་ཁམས་འདི་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ན། ཕ་ཡི་ཆོ་རིགས་གདུག་པ་གཅན་གཟན་ལས་ཆད་པ། མ་ཡི་ཆོ་རིགས་ཕྲག་དོག་
མི་ལས་ཆད་པ་ཡི། ངེད་རང་ཁྱི་ཁྱོན་གྱི་རིགས་ལས་སྟོབས་ཆེ་བ་མེད་ཅིང་། སྲིན་
པོའི་གྲོང་ཁྱེར་ལ་འགྲན་ཀྱང་ཕོད་པ་ཙམ་ཞིག་ཡོད་དེ། འདི་ཙམ་གྱི་གདུག་རྩུབ་ཆེ་
ན། རང་གཞན་མེད་ཀྱི་རྒྱལ་ཁམས་ཀུན་བརླག་པར་འདུག་པས། ད་ནི་མི་ཤེས་རྒྱུད་
འཇམ་པ་ཞིག་དང་སྲིད་སྦྲེལ་ན། རྒྱལ་རྒྱུད་འདི་ལས་ཟུར་འཇམ་པ་ཞིག་བྱུང་ཡང་
མི་དོག་འདུག་བསམ་ནས། ཚོང་གི་དེད་དཔོན་རྣམས་བརྫངས་ཏེ། ཡུལ་དེ་ཡི་བྱང་
ཕྱོགས་སུ་བརྫངས་པས། དྷ་བ་དྷ་རུ་བྱ་བའི་རྒྱལ་ཁམས་ཤིག་ན། རྗེའུ་རིགས་ཀྱི་རྒྱལ་
པོ་བློ་ལྡན་འོད་གསལ་བྱ་བའི་བུ་མོ། ལ་ལོ་གསེར་སྒྲོན་བྱ་བ་ཁབ་ཏུ་བཞེས་ནས། དེ་
དང་སྡེབ་པ་ལས་སྲས་གུ་ནེ་སེང་ང་ར་ཙ་བྱ་བ་ཞིག་འཁྲུངས་ཏེ། རྒྱལ་བུ་དེ་ནི་གཞན་
མ་ཡབ་མེས་རྣམས་དང་མི་འདྲ་བར། མིག་རྩ་བཀྲ་ལ་རྣ་བ་ཐུང་བ། གདོང་པ་རིང་
བ། མཆེ་བ་བསྙལ་བ། ཡ་ཐོད་བཟང་བ། མི་ལས་རིག་ཤེས་ཆེ་བ་ཞིག་བྱུང་སྟེ། དེ་
རྒྱལ་སར་ཕྱུང་ནས་བཀུར་བས། གཞན་བས་ཁྲོ་གཏུམ་ཆུང་ཞིང་ཀུན་ལ་བྱམས་པ་
ཞིག་བྱུང་ངོ༌། །གལ་ཏེ་གལ་མེད་དུ་བྱུང་ན། ཡབ་མེས་རྣམས་བས་སྟོབས་ཆེ་ལ།
ཤེད་མོ་རྫོགས་པ་ཞིག་བྱུང་སྟེ། དེར་རྒྱལ་ཁམས་ཀུན་ཀྱང་ཤིན་ཏུ་བསྟོད་ཅིང་བཀུར་
རོ། །
དུས་རེས་ཤིག་ཙམ་ན་རྒྱལ་བུ་དེས་ཡབ་ཡུམ་དང་། བློན་པོ་དང་དེད་དཔོན་ཀུན་
ལ་སྦྲན་བཏང་ནས་རྒྱལ་ས་རུ་ཚོགས་ཏེ་རྒྱལ་བུས་སྨྲས་པ། ཀྱེ་མ་གསོན་དང་རྒྱལ་པོ་
ཡབ་ཡུམ་དང་། བློན་འབངས་གཙོ་འཁོར་བཅས་པ་སྙན་གསན་འཚལ། འོ་སྐོལ་ཏ་
ཟིག་ཁྲོམ་པའི་གླིང་ཆེན་འདིར། དབལ་སོ་གངས་ཀྱི་ར་བར་སྐྱེས་མོད་ཀྱང་། ཏ་ཟིག་
རྒྱལ་པོ་ནོར་གྱི་བང་མཛོད་ན། ཅི་འདོད་ལོངས་སྤྱོད་ཕུན་སུམ་འཚོགས་ཡོད་ཅིང་།
འགྲོ་བ་མི་ལ་དཀོར་ནོར་སྣ་ཚོགས་ཡོད། ཁྱད་པར་ཞབས་འདེགས་གྱི་ལིང་རྟ་ཕོ་
248

མདོ་སྡེ། བསྟན་པ་སྤེལ་བའི་མདོ། ༼ང༽
ཡོད། འོ་སྐོལ་རྣམས་ལ་རྐང་ཁལ་ཞིག་ཀྱང་མེད། འདོ་བ་རྟ་ནི་སྔོན་ནས་བསྐོས་པ་
མེད། གལ་ཏེ་བསྒྲུབ་ཀྱང་ཁྱི་ཡིས་རྟ་མི་ཁྱགས། གལ་ཏེ་བསྒྲུབ་ཀྱང་མི་འགྲུབ་མ་
ཡིན་ཏེ། མ་བསྐོས་པ་ལ་ཀུན་གྱིས་མཚར་བཞད་བྱེད། མི་འཐད་པ་ལ་གང་ཡང་ཁ་
གཏོ་འཇལ། མ་བཅོས་ལས་ལ་འཇུས་ན་ཐན་སྣ་འབྱུང༌། མ་བྱིན་པ་ལས་བླང་ན་
འཁྲུག་པ་བསླང་། མི་ཚངས་པ་ལ་སྤྱོད་ན་དམ་ཚིག་ཉམས། མི་འགལ་བ་ལ་འཐབ་
ན་རང་སྲོག་ཆད། མི་གོ་བ་ལ་གཏམ་ན་ཁྲོ་ཚིག་འབྱུང་། མི་འབྱུང་བ་ལ་བསླང་ན་
རང་ངོ་སྐྱེངས། མི་འཐད་པ་ལ་བསྟུན་ན་རང་སྨ་ཕབ། དེ་ཡང་སྲིད་པའི་གཏམ་རྒྱུད་
ནང་དུ་སྣང་། དེ་ཕྱིར་འགྲུབ་ཀྱང་མཚར་བཞད་རྩེད་མོའི་རྒྱུ། གཅན་གཟན་བཀོལ་
ཡང་ཕ་སྤུན་ཁྲོ་ཚིག་ཟ། ལར་ཡང་ཕ་སྤུན་ཉམ་ཆུང་བཀོལ་ན་ལོད། འདབ་ཆགས་
བཀོལ་ཡང་ཟུངས་ཆུང་འདབ་མི་ཁྱོགས། ཉ་སྲམ་གྱུར་ལ་ཞོན་བས་སྐམ་མི་བསྒྲོད།
རི་དྭགས་རྣམས་ནི་རང་སྐྲག་མཐའ་ལ་ཡར། གཡུང་དྭགས་རྣམས་ནི་དམུ་འཐུམ་
མགོ་བོ་འཁོར། རང་རེ་རྐང་འགྲོས་བྱས་པའི་ས་ཆོད་ཆུང་། རྔ་མོ་བཙན་ཐབས་
གལ་མེད་བྱས་གྱུར་ཡང་། ཡི་གར་མ་མོས་མཁྱེན་པ་ཇེ་ཆེ་ཆེ། སྲིད་པའི་ལུགས་དང་
མཐུན་པར་འགོ་མི་ཉན། ལར་ཡང་འོ་སྐོལ་གླིང་འདིར་སྐྱེས་པ་ལ། ནང་གླིང་བར་
གླིང་རྣམས་ནི་ག་ལ་བ། ཕྱི་ཡི་གླིང་ཆེན་ཙམ་ཞིག་མ་ཐོབ་པར། རྒྱ་མཚོའི་ཁུགས་
སོ་དོང་ཙེ་ཙམ་ཞིག་གི། ཡུལ་ཆུང་མཐའ་འཁོབ་གླིང་ཕྲན་འདི་བཞིན་ཐོབ། གཅན་
གཟན་ཁྲོམ་པས་མཐོང་ན་མི་ལ་འདྲ། ཡན་ལག་སུག་བཞི་བཙུག་ནས་མི་འགྲོ་ཙམ།
འགྲོ་བ་མི་ཡིས་མཐོང་ན་ཁྱི་ལ་འདྲ། རྔ་མ་ཁུར་ནས་རལ་པ་མི་བསིག་ཙམ། གང་
ཡང་མིན་པའི་འཆོལ་མིན་འདི་འདྲ་བ། སྲིད་པ་ཕྱ་ཡིས་མ་བསྐོས་གཅིག་ཀྱང་མེད།
གཞན་དག་བསྐོས་པ་ཐམས་ཅད་ལེགས་ཏེ་མཆིས། འོ་སྐོལ་རྣམས་ཀྱི་བསྐོས་པ་འདི་
མ་ཉན། འཛམ་གླིང་སོག་ཁར་སྐྱེས་པ་འདྲ་འདྲ་ལ། གཞན་གྱི་བྱ་བ་མང་དུ་ཡོད་མོད་
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཀྱང་། སྡུག་བསྔལ་ལྷག་པར་འཐབ་རྩོད་ལས་འདི་ཐོབ། ཡག་ན་ཇག་ཡག་ནོར་ཐོབ་
སྟངས་མ་ལོན། ཉེས་ན་དམག་དཔོན་གྱི་ཉེས་དམག་མི་ཕུང་། ཐོབ་ཤོར་མཚམས་
ན་དཔའ་བོའི་ཤེད་མོང་ཟད། རི་ཐང་མཚམས་ན་སྡར་མའི་བྱིན་པ་འདར། གཅེས་
པའི་བུ་དང་དམར་བའི་སྤུན་ཟླ་ལུས། རི་དྭགས་གླིང་དུ་ཕྱིན་པའི་གསོད་ལུགས་བྱེད།
རང་ཡང་ཤ་ཚ་རྗེས་སུ་འགྱོད་པ་སྐྱེ། དེ་འདྲ་མང་ན་གཏན་གྱི་ཆུས་ཀྱང་འཆོར། མ་
བརྩོད་བསྡད་ཀྱང་ལྟོ་རྒྱབ་ཚེ་མི་འཕྱིད། ཀྱེ་མ་ཀྱི་ཧུད་ཟ་མ་སྙིང་རེ་ན། འདི་བས་
ལས་ཤིག་བྱ་རྒྱུ་མེད་པ་ན། རྒྱལ་ཁམས་མངའ་རིས་ཐམས་ཅད་ཀུན་སྤང་ལ། ངེད་
རང་གཅན་གཟན་ཁྲོམ་པའི་ཡུལ་ལ་འགྲོ། འོན་ཀྱང་ལྟོ་རུ་ཟ་རྒྱུ་རྙེད་ལགས་ཀྱང༌།
རྒྱབ་ཏུ་གོན་པའི་གོས་ཀྱང་མི་ཕྱིད་འདུག །ཁོང་རྣམས་དག་ལ་སྤུ་མཚན་དྲ་མ་ཡོད།
འོ་སྐོལ་རྣམས་ལ་སྤུ་ཡོད་གཅིག་ཀྱང་མེད། གཅེར་བུ་ནགས་ཚལ་འགྲིམ་ཀྱང་ཚེ་མི་
ཕྱིད། མང་ན་དབུ་ནག་མི་ཡི་ཐན་དུ་མཐོང་། རང་རེས་ཕ་སྤུན་མཐོང་ན་བདའ་
དེད་བྱེད། གཅིག་བུར་འཁྱམས་ནའང་རང་ཉིད་ཡི་ག་རྨོངས། ལར་ཡང་ཆུས་ཆུང་
རང་ཡུལ་སྤང་ན་ལོད། མི་བདེ་བྱུང་ཡང་སྡུག་བསྲན་ཡུན་དུ་བསྐྱེད། བློ་མང་གྲོས་
ཆུང་སྔ་ན་འདུག་ཆུས་ལད། ཡང་ན་འདི་ལ་མ་ཡིན་ནང་རོལ་ན། དབང་ཆེན་རྒྱལ་
པོ་མངའ་དབང་ཅི་འདྲ་བཞུགས། དབང་བསྒྱུར་མངའ་དབང་ཙམ་ཞིག་བཞུགས་པ་
ན། མངའ་བཙན་དེ་ལ་ལུང་ཞིག་ཞུ་རུ་འགྲོ། ཡང་ན་ཅི་འདྲའི་ཐབས་ཤིག་ཤོམས་པ་
འཐད། ངེས་རང་རྒྱལ་བློན་གཙོ་འཁོར་བཀའ་གྲོས་མཛད། གལ་ཏེ་འདི་ལས་ཐབས་
དང་བློ་མེད་ན། བདག་ནི་རྒྱལ་ཁམས་ཤིག་ཏུ་འཁྱམ་དུ་འགྲོ། ཞེས་རྒྱལ་བུས་སྨྲས་པ་
རྒྱལ་པོ་ཡབ་ཀྱིས་ཞལ་ནས་གསུངས་པ། ཉོན་ཅིག་རྒྱལ་བུ་བློན་འཁོར་བཙུན་མོ་
རྣམས། འོ་སྐོལ་ཏག་ཟིག་ཁྲོམ་པའི་གླིང་འདི་ལ། ས་བཅད་ཡུལ་དབང་སྐྱེ་ས་ཞན་
250

མདོ་སྡེ། བསྟན་པ་སྤེལ་བའི་མདོ། ། ༼ང༽
པ་མིན། ངེད་རང་གནམ་གྱིས་བསྐོས་པའི་ལས་དབང་ཡིན། གཞན་དག་རྒྱལ་པོའི་
ཞབས་སུ་འོ་སྐོལ་མེད། འོ་སྐོལ་ཞིང་ཁམས་འདི་ཡི་ནུབ་ཕྱོགས་ན། དམུ་རིགས་
འཕྲུལ་གྱི་རྒྱལ་པོ་མ་གཏོགས་པས། གཞན་མ་རྒྱལ་པོ་རྣམས་དང་འདྲ་འདྲ་ཡིན།
ཞིང་ཁམས་མི་ངན་གཅན་གཟན་ཁྲོམ་པའི་གླིང་། གཞན་དག་གང་གིས་བརྒལ་དང་
གླགས་མི་རྙེད། རང་ཉིད་བཙན་ལ་འདུག་ཅིང་གཞན་ལ་རྒོལ། བཙན་པོ་ཡ་མེད་
ངེད་རང་གླིང་ཡིན་མོད། རྐང་ཁལ་རྔ་མོ་དག་བས་བཟང་བ་མེད། ཉ་ར་གསོ་གསན་
མི་དགོས་ཐེག་སྟོབས་ཆེ། མོས་པའི་ཡུལ་ན་གཤོག་འཐོག་བྱ་བས་མགྱོགས། མ་མོས་
ཡུལ་ན་རྨིག་འཐོག་གླང་བས་བུལ། རྔ་མོ་རྔལ་གྱི་སྤུ་ཡི་སྲིན་བལ་བཤོ། འཇམ་པའི་
གོས་ལ་དེ་བས་ལེགས་པ་མེད། ཟས་ནོར་ལོངས་སྤྱོད་ངེད་རང་རྣམས་ལ་ཡོད། ཡུལ་
མཁར་ས་ཞིང་འདོད་ཀྱང་རང་ལ་ཡོད། དེ་བས་གཞན་གྱི་རྫས་ལ་སྨོན་མི་དགོས།
ཅུང་ཙམ་བདག་ཅག་ཡན་ཆད་རྒྱལ་པོ་རྣམས། ཁྲོ་གཏུམ་ཟུར་ཙམ་ཆེ་བས་ཀུན་ལ་
སྡང་། ཕྱི་ནང་མེད་པར་ང་རྒྱལ་ཚིག་པ་ཟ། རྒྱལ་བུ་ཁྱོད་ནི་དེ་དང་མི་འདྲ་བར། དེ་
བས་བག་ཡོད་སོས་དལ་ཡོངས་ལ་བྱམས། དགོས་པའི་དུས་ན་ཡབ་མེས་གོང་བས་
ལྷག །ད་ནི་རྒྱལ་བློན་གཙོ་འཁོར་འཛོམ་པ་ཡིན། ཕ་མལ་བུས་འཛིན་སྲིད་པའི་
ལུགས་བཞིན་ཡིན། རྒྱལ་པོ་ཡབ་ཀྱང་དེ་ལ་དགྱེས་པར་བྱུང་། འདི་བས་ལྷག་པ་ཕ་
རོལ་གཞན་ན་མེད། དེ་བས་རང་མལ་སོ་ཐུབ་བཞུགས་པ་ལེགས། ཞེས་སྨྲས་སོ། ། །
དེ་ལ་བློན་པོ་རིག་པ་དང་ལྡན་པ་གླུ་ལི་བྷ་ར་བྷི་ཏ་བྱ་བས་སྨྲས་པ། ཉོན་ཅིག་རྒྱལ་
པོ་ཡབ་ཡུམ་སྲས་བཅས་དང་། བློན་འཁོར་དེད་དཔོན་འབངས་དང་བཅས་པས་
གསོན། རྒྱལ་པོ་ཡབ་སྲས་གཉིས་ཀྱི་མཆིད་གསུངས་པ། གང་ཡང་མི་འདྲའི་མཆིད་
ཚིག་མི་སྣང་སྟེ། སྟག་གཟིག་ཁྲོམ་པའི་ཡུལ་འདི་མཐའ་འཁོབ་མིན། གཅན་གཟན་
ཁྲོ་བའི་གླིང་འདི་ཡུལ་དོག་མིན། ཁྱི་ཁྱོན་གཏན་གྱི་མི་འདི་རིགས་ངན་མིན། བསད་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བཅད་རྐུ་ཕྲོག་ལས་འདི་སྡུག་བསྔལ་མིན། འཇིག་རྟེན་མི་དང་མི་འདྲ་ཐ་མལ་མིན།
རང་རེའི་རིགས་རྒྱུད་ཁུངས་ནས་བཤེར་བ་ན། སེམས་ཅན་གཞན་མ་རྣམས་དང་
ཅུང་མི་འདྲ། ཞེ་སྡང་ཆེ་བ་གདུག་པ་གཅན་གྱི་རིགས། ཕྲག་དོག་རྒོད་པ་རྐང་གཉིས་
མི་ཡི་ཚ། དེ་གཉིས་སྡོང་བས་ང་རྒྱལ་འབྲུག་བས་ཆེ། འདོད་ཆགས་ཆེ་བས་ཕ་རོལ་
ནོར་རྫས་ལེན། གཏི་མུག་མུན་པས་གང་འགྲས་གཟེར་མི་གཏོང་། དེ་ཕྱིར་འགྲོ་བ་
གཞན་ལས་ཅུང་ཞིག་དཔག །མི་ལ་ཐབས་དང་རྫུ་འཕྲུལ་ཡོད་བྱས་ཀྱང༌། སྟོབས་
དང་ཤེད་མོང་དཔལ་རྩལ་མེད་པ་ན། བློ་ལ་རེ་བ་ཉམ་ཆུང་མཐའ་སྒུག་ཡིན། རང་
རེ་གནམ་གྱིས་བསྐོས་པའི་རྒྱལ་པོ་ལས། གཞན་དག་རྒྱལ་པོ་སུ་ལ་ལུང་མི་ཞུ། བྱ་བ་
བརྗེས་པས་འདི་བས་ལྷག་མི་འབྱུང་། རྒྱལ་བུ་བྱ་བ་མ་མང་ཁ་རོག་བཞུགས། བྱ་བ་
མང་ན་བྱུར་གྱིས་གཙེས་པ་ཡིན། ཁྲིམས་གསར་བཙུགས་པ་རང་སྲོག་ཆད་འདྲེ་ཡིན།
ཅིས་ཀྱང་གཞན་དག་ནོར་རྫས་མི་ལེན་ཀྱང་། འབྲུ་དགུའི་སོ་ནམ་ཡིད་གཞུང་བྱེད་
པས་ཆོག ། ཤ་ཁྲག་ཟས་སུ་ཟ་བ་ད་མི་སྤོང་། རྒྱལ་པོ་རང་གི་ཡུལ་དུ་བཞུགས་ན་ཆེ།
གསེར་གཡུ་རིན་ཆེན་བྱུང་བའི་ཁུངས་ན་འབྲིམ། ན་བཟའ་གཡི་སྤྱང་ཡོད་པའི་དྲ་ན་
བཙུན། དེ་ཕྱིར་རྒྱལ་བུ་མལ་དུ་བཞུགས་པར་ཞུ། ཞེས་སྨྲས་སོ། །
དེ་ལ་རྒྱལ་བུ་རང་གི་བཙུན་མོ། སྔོན་གྱི་རྒྱལ་མོ་ཡུམ་གྱི་ཚ་མོ་རྗེའུ་རིགས་ཀྱི་སྲས་མོ་
ཉི་མ་གཟི་མཛེས་མ་བྱ་བས་སྨྲས་པ། གསོན་དང་རྒྱལ་པོ་ཡབ་ཡུམ་སྲས་དང་གསུམ།
བློན་འཁོར་དེད་དཔོན་མ་ལུས་སྙན་གསོན་དང་། ཁོ་མོ་བདག་གིས་ཅི་ཡང་མི་ཤེས་
ཏེ། བསམ་པའི་ཚིག་ལ་ཁར་བཏོན་འགལ་བ་མེད། ལར་ཡང་གནས་མལ་སྨད་པ་མ་
ཡིན་ཏེ། ཡུལ་ངན་མཐའ་འཁོབ་མ་དག་གནས་འདིར་ཕྱིན། གདུག་པ་གཅན་གཟན་
རྒྱུད་ལས་ཆད་མོད་ཀྱང་། ཚོད་འཛིན་མེད་པའི་ང་རྒྱལ་ཅུང་ཆེ་ཙམ། འགྲོ་བ་མི་ཡི་
ཚ་ལས་ཆད་གྱུར་ཡང༌། ཅི་ཡང་མི་ཤེས་ཞེ་རྩ་ཟུར་བླུན་ཙམ། འཛམ་གླིང་སོག་ཁ་
252

མདོ་སྡེ། བསྟན་པ་སྤེལ་བའི་མདོ། ། ༼ང༽
ཡངས་ལ་བདལ་པ་ཡི། རྒྱལ་ཁམས་པད་མོ་ཁ་བྱེ་ལྟ་བུ་རུ་། འདོད་པའི་ལོངས་སྤྱོད་
རིན་ཆེན་གྲམ་ཁྲོད་ལ། རང་རང་གང་འདོད་སྤྱོད་པས་ཆོག་པ་ལས། རང་གིས་རང་
བཅིང་སྣང་བ་བསྡམས་པ་ཡི། ཁྱོད་ཀྱི་སྤྱོད་པ་འདི་ལ་ཡིད་མ་ཆེས། ཁྲོ་གཏུམ་རྒོད་
པ་ཆེན་པོ་ཡིན་པ་ན། ཀླུ་སྲིན་གདུག་པ་ཆུ་གླིང་མུན་པར་སྦྱོང་། ཁོ་རང་གཅིག་བུར་
བསྡད་ན་མ་གཏོགས་པ། ཡར་ལ་དཔག་ན་གཞན་མཐོང་སྙིང་མི་སྡུག །ཚིག་པ་ཟ་
བ་དཔག་པ་ཡིན་སྙམས་ན། ཁྱོད་རང་ཕ་སྤུན་རྣམས་བས་དཔག་པ་མེད། མཐོང་
མཐོང་འགྲས་ཀྱང་མ་མཐོང་སོ་པ་འཛུག །གཞན་ལ་མ་ཐུབ་རང་ལ་རང་གིས་
རྒོལ། ངོ་ལ་སོ་རྗེས་ལུས་ལ་སྦར་རྗེས་དོད། དབུ་ནག་མི་ཡིས་ཁྱི་སྤྱོད་མཚར་བཞད་
བྱེད། ཟས་ངན་འབགས་ཤིང་མུན་ནག་སོ་པ་འཛུག །དཔག་པ་ཡིན་ན་དེ་འདྲ་ཅི་
ལ་བྱེད། གར་ཡང་མ་ཕྱིན་རྒྱལ་པོ་ཡིན་བསམ་ན། མཐའ་འཁོབ་ཡུལ་ཆུང་མི་རྣམས་
གར་མི་ཕྱིན། རང་ལ་ཡོད་པའི་ནོར་རྫས་མ་གཏོགས་པ། གཞན་དག་ཞིང་གི་དེ་ལ་
ཅི་མི་སྟེར། ཡུལ་ཆུང་དག་ན་ཁྲོ་གཏུམ་རྒོད་ལགས་ཀྱང་། རང་ཉིད་ཐང་ཆད་ངལ་
བ་མ་གཏོགས་པ། གཞན་དག་གང་གིས་དེ་ལ་སུ་མི་བརྒལ། ཅི་ཡང་མ་མཐོང་བློན་
པོ་ཡིན་སྙམས་ན། བླུན་རྨུགས་རང་བཞིན་འཐོམ་པས་ཅི་མི་མཐོང་། ལར་ཡང་ཡུལ་
ཆུང་མཐའ་འཁོབ་འདི་དག་ན། སྐད་ཅིག་འདུག་ཀྱང་བཟོད་གླགས་མེད་ལགས་ཏེ།
སྔོན་ལས་དབང་ཞིག་ཡིན་ནམ་སྙམས་ནས་བསྲན། ལུས་ཐོག་གཅིག་ལ་ཚེ་གཉིས་མི་
བསྐྱལ་བས། སྟང་དབྱལ་གཞུང་དང་ཚིག་གཅིག་རྣ་ལ་བསམ། ལར་ཡང་བདག་གི་
མཆིད་ལ་ཉན་པ་ན། ཡུལ་ཆུང་དག་ན་གནས་པའི་སེམས་ཆུང་མི། ཁྲོ་གཏུམ་རང་
མཐོང་མ་ཆེ་མི་ཡིས་འཕྱ། ཁྱོད་ཀྱི་ཡུལ་ན་དགེ་བ་བྱ་བ་མེད། ངེད་ཀྱི་ཡུལ་དུ་དགེ་
བ་བྱ་བ་ཡོད། ཁྱོད་ཀྱི་ཡུལ་ན་ལོངས་སྤྱོད་བྱ་བ་མེད། ངེད་ཀྱི་ཡུལ་ན་ལོངས་སྤྱོད་
ཕུན་ཚོགས་ཡོད། ཁྱོད་ཀྱི་ཡུལ་ན་བདེ་བ་བྱ་བ་མེད། ངེས་ཀྱི་ཡུལ་ན་བདེ་སྐྱིད་ལྡན་
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པར་ཡོད། ཁྱོད་ཀྱི་ཡུལ་ན་ལྟད་མོ་བྱ་བ་མེད། ངེད་ཀྱི་ཡུལ་དུ་ངོ་མཚར་ལྟད་མོ་ཡོད།
ཁྱོད་ཀྱི་ཡུལ་ཆུང་འདི་དག་མི་དགོས་དང་། ངེས་ཀྱི་རྗེའུ་རིགས་རྒྱལ་ས་རབ་ཅིག་ཡིན།
དེ་ཡང་ཡེ་རྗེ་གནམ་ནས་བསྐོས་པ་ཡི། དམུ་རིགས་རྒྱལ་པོ་དག་ལ་ཞུས་པ་ཡིན། འོ་
སྐོལ་བར་ན་བསོད་ནམས་དགུ་འགྱུར་མཆིས། ངན་པ་རྟོག་འདོད་མ་ཆེ་ཁྲོ་བའི་གླིང་།
བློ་ཕུགས་མོ་ལ་དྲི་བ་མ་ཡིན་ཏེ། ཁྱོད་རྣམས་འཐད་ན་ང་ཡིས་བསྟན་ཀྱང་བཟོད། ཁོ་
མོ་བདག་གི་ཁ་ལ་ཉན་པ་ན། འུ་བུའི་ཞིང་ཁམས་འདི་ཡི་ནུབ་ཕྱོགས་ན། དམུ་རིགས་
འཕྲུལ་གྱི་རྒྱལ་པོའི་རྒྱལ་ས་ཡོད། ད་ལྟ་དམུ་སྲས་བསྟན་པའི་མངའ་བདག་བཞུགས།
བདག་གི་ཡབ་མེས་རྣམས་ཀྱང་མཇལ་དུ་སོང༌། འདི་ལ་ཕན་པའི་ཆེ་རྟགས་ཡིག་
ཚང་ལོན། ཕྱི་མར་ཕན་པའི་གཡུང་དྲུང་བོན་སྤྱོད་ལོན། ངན་པ་རྟོག་འདོད་ཅན་
རྣམས་མི་དགོས་དང་། ལྷ་དབང་བརྒྱ་བྱིན་དག་ཀྱང་ཞབས་ནས་འདེགས། སྤྱི་རྗེ་
ཁྱུང་ཆེན་ཡིས་ཀྱང་གཙུག་ཏུ་བཀུར། ཐགས་བཟང་རིང་སྐྱེས་ཡིས་ཀྱང་བཀའ་ལ་
འདུད། ལས་ཀྱི་གཤིན་རྗེ་ཡིས་ཀྱང་ཅི་བཅོལ་ཉན། ལང་ཀ་མགྲིན་བཅུ་ཡིས་ཀྱང་
གུས་པར་འདུད། དེ་མིན་གཞན་མ་དག་ལ་སྨོས་ཅི་དགོས། རྒྱལ་བུ་ཡབ་མེས་གཞན་
ལས་དཔག་འདོད་ན། རྒྱལ་རིགས་དམུ་ཡི་རྒྱལ་ས་ཆེན་པོར་སོང༌། སྙིང་ལ་དམར་
བའི་ནོར་རྫས་ཁྱེར་ལ་སོང་། དམག་དང་དེད་དཔོན་དཔུང་དང་ཆོས་ལ་སོང་། འགྲོ་
བ་མི་ལ་བག་དང་ལྡན་པར་སོངས། ཁྱོད་རང་རྣམས་ཀྱང་ཁྱི་སྤྱོད་ལས་མ་བྱེད། རྒྱལ་
པོའི་ཞིང་ནི་མགུ་བར་དཀའ་བ་ཡིན། གུས་པའི་ཚུལ་གྱིས་ཞུ་བ་འབུལ་བར་གྱིས།
སྙན་པའི་ངག་གིས་བརྡ་ཚིག་འཕྲད་པར་གྱིས། ཆེ་བའི་ཡིག་ཚང་ལེན་པ་གལ་ཆེ་
སྟེ། འདི་བས་ཕྱི་མ་ཤིན་ཏུ་གལ་ཆེ་བས། སྟོན་པའི་སྒྲོན་མ་སྤྱན་འདྲེན་གྱིས་ལ་ཤོག །
འགྲོ་བའི་དོན་ལ་སངས་རྒྱས་སྐུ་མི་ཕོངས། ཞུ་བ་དོས་དྲག་ཅིས་ཀྱང་འབྱོན་པར་ངེས།
གལ་ཏེ་སྟོན་པ་སྤྱན་འདྲེན་མ་བྱས་ན། བདག་ནི་གདུང་བའི་བུ་ཙ་འབྲེལ་མོད་ཀྱང་།
254

མདོ་སྡེ། ༼ང༽
བསྟན་པ་སྤེལ་བའི་མདོ། །
ཞིང་ཁམས་གཞན་དག་གཅིག་ཏུ་འགྲོ་བ་ཡིན། ཞེས་ཟེར་ནས་གནད་ཚིག་ཕྱུང་ངོ༌། །
དེ་ལ་རྒྱལ་བློན་གཙོ་འཁོར་རྣམས་གྲོས་བྱས་པས། དེ་ཡང་བཙུན་མོའི་མཆིད་པས།
འོ་སྐོལ་རྒྱལ་བློན་གཙོ་འཁོར་རྣམས་ལ། ཁྱད་གསོད་དང་གལ་ཚིག་ཆེ་བར་འདུག་
ཀྱང་། རིགས་ཀྱི་མི་མོ་ཤེས་རིག་གསལ་མོ་ཞིག་འདུག་པས། བརྩེ་བའི་ཚིག་ལས་
བྱམས་པ་མེད་ཅེས་བྱ་བ་ཡིན་པས། རྒྱལ་བུ་རང་ཡང་གལ་མེད་དུ་འགྲོ་ཟེར་བ་དང་།
བཙུན་མོས་ཀྱང་གནད་ཚིག་བྱེད་པར་འདུག་པས། རྒྱལ་པོ་རེ་ཡི་རིང་ལ་དུས་རེ་ཡིན་
པས། ཁོ་རང་ཡབ་ཡུམ་གྱི་རིང་ལ། འདི་ལས་ལྷག་པ་ཞིག་ཡོང་ཡང་སྲིད། ཡང་ན་
འདི་ལས་མ་ཆོག་པ་ཞིག་ཡོང་ཡང་སྲིད། གང་ཡིན་ཀྱང་བསྐོར་བའི་གནམ་ཤེས་སུ་
ཆུགས་ཟེར་ནས་རྫོངས་པར་ཐག་བཅད་དོ། །དེ་ནས་རྒྱལ་བུ་དེས། བྱེས་སུ་འགྲོ་བའི་
དེད་དཔོན་དང་། བློན་པོ་དང༌། ཚོང་དཔོན་རྣམས་དང་། སྐུ་སྲུང་དང་། ཆིབས་
ཀྱི་ཁ་ལོ་བསྒྱུར་བ་དང་། གསོལ་གྱི་དང་འདྲེན་པ་རྣམས་དང་། སྲིད་ཀྱི་ཚོད་འཛིན་
པ་དང་། སྨྲ་མཁས་པ་ལྕེ་བདེ་དང་། ལམ་གྱི་མཁན་པོ་དང༌། ཉིན་མཚན་གྱི་བྱ་ར་
བ་རྣམས་དང་། དེ་ལ་སོགས་པའི་དམག་མི་དང་། གོ་མཚོན་མང་དུ་བསགས་ནས་
མཐའ་མིའི་རྒྱལ་པོ་དམུ་རིགས་རྒྱལ་པོའི་དྲུང་དུ་འགྲོ་བ་ལ། སྔ་ན་མ་མཐོང་བའི་མི་
ཡིན་པས། མི་རྣམས་ཀྱིས་ཕྲག་དོག་དང་རློམས་པ་བྱེད་ནས། ལམ་དུ་བར་ཆོད་ཀྱི་
དགྲ་དོགས་ཡོད་པས། དམག་མི་སྟོང་ཕྲག་དྲུག་དང་ལྔ་བརྒྱ་ཆས་ཏེ། དེ་ཡང་རྒྱལ་
པོའི་ཐུགས་འཛིན་པ་ལ་སྔོན་གྱི་ཡབ་མེས་རྣམས་ཀྱི་དཀོར་མཛོད་ནང་དུ་སོང་སྟེ།
རྫས་དང་དངོས་པོ་རྣམ་པར་དག་པ། རིན་ཐང་ཆེ་བ་ཅི་འདུག་བལྟས་པས། སྔོན་གྱི་
རྒྱ་མཚོའི་གཏིང་ནས་ལོན་པའི་རྫས་ཀྱི་ནོར་བུ་མེ་ཤེལ་གྱི་མདོག་འདྲ་བ་ཟུར་གསུམ་
པ་ཞིག་ལ། འོད་འདོམ་གང་དུ་འཕྲོ་བ་ཞིག་དང༌། ཉ་སླ་མོའི་ཐོད་པ་སྐྱེས་བུའི་ལག་
པ་བརྐྱངས་བསྐུམས་འཁོར་བ་ཞིག་ལ། ཁ་དོག་སྣ་ཚོགས་འོད་འབར་བ། ནང་དུ་
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བཀྲ་ཤིས་རྫས་ཀྱི་རིགས་རྟགས་བཀྲ་བ། རྒྱ་མཚོར་པ་དྲ་འཕེལ་ཆེན་གྱི་བསྐོར་བ། ཕྱི་
ནང་སྒྲིབ་མེད་གསལ་བ་ཞིག་འདུག་པས། སྣོད་བཅུད་དེ་གཉིས་ཁྱེར་རོ། །དེ་ནས་
བཙུན་མོ་དེས། འབྲས་དཀར་གྱི་ཕྱེ་མ་དང༌། ཏིལ་མར་དང་། ཤིང་ཏོག་དང༌། མེ་
ཏོག་གི་སྦྲང་རྩི་དང་། འབྲས་ཀྱི་ཡུ་ཏི་དང་། དེ་ལ་སོགས་པའི་འཚོ་བརྒྱགས་མང་པོ་
དང་བཅས་ནས་ཁོ་རང་ཡུལ་གྱི་ས་མཚམས་སུ་མ་ཕྱིན་གྱི་བར་དུ་བསྐྱལ་ལོ། །དེ་ནས་
འབྲས་དཀར་མོ་འབྲུ་བདུན་ལ་སྨོད་བཙུག་པ། འོ་ན་ཡང་ལགས་སོ། ། འོ་ན་ཡང་
ལགས་སོ། །དགུང་སྔོན་མཐོན་པོའི་གནམ་ལ་ཕྱག་འཚལ་ལོ། །ད་ལོ་གནམ་གྱི་ལོ་འདི་
RIལ་གནས་པ་ཡི། ལོ་ཡི་ལྷ་དང་། ཟླ་བའི་ལྷ་དང་། ཞག་གི་ལྷ་དང་། ཟ་མའི་ལྷ་དང་།
དུས་ཚོད་ཀྱི་ལྷ་དང་། དེ་རྣམས་ལ་མཆོད་པ་འབུལ་ལོ། །མཁྱེན་པ་གསོལ་ལོ། །སྙན་
གསན་དུ་གསོལ་ལོ། །བདག་ཅག་གི་རྒྱལ་བུ་འདི། འགྲོ་བ་མི་ལ་མགོན་དང་སྐྱབས་
སུ་བྱེད་ན། ཐབས་ནི་ཤིན་ཏུ་ཆུང་བས། ཐབས་ཆེ་བ་ཞིག་བསྒྲུབ་ཏུ་འགྲོ་ན། གོང་མ་
གནམ་དང་རྒྱལ་པོའི་བསོད་ནམས་ཀྱིས། ངེད་ཀྱི་རྒྱལ་བུས་ས་དང་མི་སྡེ་ལ་ཁྱགས་
པ་ཅི་ཡོད་པ་ཞིག་སྟེར་དུ་གསོལ་ལོ། །གཏང་རག་གི་མཆོད་པ་ཡང་བྱེད་དོ། །སྤར་
ཁམས་མི་བཤིག་གོ ། ལོ་སྐོར་མི་བསྲེའོ། །སྨེ་བ་མི་གཏོར་རོ། ། ཨོཾ་ཨ་ལི་ཀ་ན་མི་ཏ་ན་
ད་ར་པྲ་ཏི་ཡེ་སྭཱཧཱ། ཞེས་ཟེར་རོ། །འབྲས་མཆོད་ཅིང་ཕྱིར་ལ་ལོག་གོ ། དེ་ནས་རྒྱལ་
བུ་དེས། འཁོར་རྣམས་ལ་བཀའ་སྩལ་པ། འོ་སྐོལ་གྱི་དེད་དཔོན་རྣམས། སྟག་གཟིག་
རྒྱལ་པོའི་ཡུལ་ནི་ཤིན་ཏུ་མགུ་དཀའ་བ་ཡིན་པར་འདུག་པས། ངེད་རང་རྣམས་ཀྱང་
ཤིན་ཏུ་བག་དང་ལྡན་ཞིང་མཁས་པར་བྱ་དགོས་ཏེ། དེ་ལ་རང་རེ་རྣམས་ནི་གཞན་
དང་མི་འདྲ་ཞིང་། གཅན་གཟན་གྱི་རིགས་ཡིན་པས། སྤུ་རུ་ནི་བསྙོལ་ཅིག །མཆེ་བ་
ནི་སྐུངས་ཤིག །སྒྲ་སྐད་ནི་ཆོག་ཅིག །ལམ་རྒྱུད་ཤེས་པར་གྱིས་ཤིག ། སོ་པ་སྡུན་དུ་
སོང་ཞིག །རྒྱལ་འཁོར་བར་དུ་འགྲིམ་ཞིག །ཚོང་དཔོན་དེ་ཕྱིར་འབྲང་ཞིག །དེད་
256

ད༽
མདོ་སྡེ། བསྟན་པ་སྤེལ་བའི་མདོ།
དཔོན་རྒྱབ་ཏུ་ཤོག་ཅིག །ཚང་ལ་རན་ཐང་གྱིས་ཤིག །མཆིད་ཚིག་དྲང་དུ་སྨྲས་ཤིག །
ཅེས་སྨྲས་ནས། རྒྱལ་བུ་རང་ཡང་རྔ་མོའི་རྔལ་གྱི་ན་བཟའ་ལ། བྱི་བ་གཡུ་རུའི་གོང་
ལག་བཏགས་པ་ཞིག་ནི་མནབས། དབུ་ལ་རིས་བཀྲ་སྟག་གི་ལ་ཐོད་ལ། རྒྱུག་ཆེན་
འཕར་གྱི་ཆ་ག་བཏང་བ་ཞིག་ནི་གསོལ། ཞབས་ལ་དན་མིན་སྐྱིན་གྱི་ཆག་བུ་ལ། བྱུ་
རུ་དམར་པོའི་ཕོག་འཛེར་བཏབ་པ་ཞིག་ནི་གོན། འོག་ཏུ་ཀྱ་ལེ་རྔ་མོ་དཔུང་དཀར་ལ།
རྔམ་པ་དྲེད་ཀྱི་འཇམ་སྟན་དང་། ཕྲ་མེན་ཀེ་རུའི་སྒ་བཀྲ་བསྟད་པ་ཞིག་ནི་བཅིངས།
གློ་ན་གནམ་ལྕགས་འབར་བའི་ཡ་ཙ་ལ། རྨ་མདངས་མེ་ཡི་ཚ་ཚ་འཕྲོ་བ་ཞིག་ནི་
བཏགས། ཕྱག་ན་སྦ་བྲན་དཀར་པོའི་འགྱིང་དཀར་ལ། རིན་ཆེན་སྣ་ལྔའི་མཛེས་རྒྱན་
བྱས་པ་ཞིག་བསྣམས་ནས། བརྗིད་འགྱིང་དང་བཅས་ནས་བྱོན་ནོ། །དེ་ཡི་རྒྱབ་ཏུ་
སྐུ་སྲུང་གི་དམག་མི་སྟོང་ཕྲག་དྲུག་དང་ལྔ་བརྒྱ་ནི། གོ་མཚོན་བསྟར་ནས་བསྐོར་ཏེ་
འབྲང་ངོ༌། །དེ་ཡི་ཕྱོགས་བཞིར་རུ་དར་ཆེན་པོ་བཞི་ཕྱིར་རོ། །དེ་ལྟར་དུ་བློན་པོ་དང་།
དེད་དཔོན་འཁོར་དང་བཅས་པ་རྣམས་ཀུན་གྱིས་རྒྱལ་པོའི་བཀའ་ཁྲིམས་ལ་གནས་
ཤིང་། བག་དང་ལྡན་པར་བྱས་ནས་གཤེགས་སོ། །གཤེགས་པའི་ལམ་དུ་རྒྱལ་པོ་ཧོས་
ཀྱི་ཡུལ་དུ་ཕྱིན་ཙམ་ན། ཡུལ་ཁམས་དེ་ཡི་མི་རྣམས་ཤིན་ཏུ་བྲེད་ནས་མཐའ་མིའི་
དམག་ནང་རོལ་དུ་བྱུང་སྙམས་ནས། ཧོས་ཀྱི་རྒྱལ་ས་རུ་ཚོགས་ཏེ་རྒྱལ་པོ་ལ་ཞུས་པ།
རྒྱལ་པོ་ལགས། འུ་བུའི་རྒྱལ་ཁམས་འདི་ན། སྔ་ན་མ་མཐོང་བའི་མི། ལུས་པོ་ནི་མི་ལ་
འདྲ་བ། མགོ་བོ་ནི་ཁྱི་ལ་འདྲ་བ། ཡ་ཐོད་ངན་པ། མ་མཁལ་རིང་པ། རྣ་བ་ཙོག་པ།
གདོང་པ་ཐུང་བ། མིག་ཤེལ་པ། དེ་ལྟ་བུའི་དམག་མི་མང་པོ་ཕྱིན་ནས། གོ་མཚོན་
བསྟར་ནས་བྱུང་བ་འདི་ཅི་ལགས། མཐའ་མི་འདྲ་བའི་དམག་མི་འདྲ་ཡིན་ན་ངེད་
རང་ཡང་དམག་ཚོགས་རྣམས་བསྡུ་ནས་དེ་ཡི་གྲབས་དགོས་པར་འདུག་གོ །ཞེས་
ཞུས་པ་ལ། རྒྱལ་པོའི་ཞལ་ནས། དེ་ལ་ནི་ཁྱོད་རྣམས་འཇིགས་ཤིང་སྐྲག་མི་དགོས་
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཏེ། མཐའ་མིའི་དམག་མི་ཡིན་ན། རྒྱལ་པོ་ཕྲ་མོ་ལས་མེད་པས། འོ་སྐོལ་གྱི་རྒྱལ་ས་
འདི་རྒྱལ་ས་ཆེན་པོ་ཡིན་པ་དང་རང་རེ་གདུང་རྒྱུད་ཀྱི་རྒྱལ་པོ་ཡིན་པས་བརྒལ་བར་
ག་ལ་ནུས་ཀྱི། ལར་ཡང་གང་ནས་ཡིན་དང་གང་དུ་འགྲོ་བའི་ཆ་མེད་པར། ཡུལ་དུ་
ཕྱིན་པའི་མི་ལ་དམག་དཔུང་སྡུད་པའི་ཐབས་ག་ལ་ཡོད། རྒྱལ་པོའི་རྒྱལ་ས་ཆེན་པོ་ན།
ཚོང་འདུས་ཀྱི་འཁོར་ལོ་ཡོད་པས་ཚོང་གི་དེད་དཔོན་ཞིག་ཡིན་ཡང་སྲིད། འོན་ཀྱང་
མི་རྣམས་ཀྱི་འདྲ་ཚུལ་ཡིན་ན། འུ་བུའི་ཕྱི་རོལ་དུ་གཅན་གཟན་ཁྲོམ་པའི་གླིང་ཡོད་
པས། དེ་ཡི་མི་དམུ་རིགས་ཀྱི་རྒྱལ་ས་ཆེན་པོ་རུ་འགྲོ་བ་ཡིན་ཡང་སྲིད་དོ། །དེས་ན་
གང་ཡིན་གྱི་དྲི་བ་ཞིག་གྱིས་ལ་ཤོག་ཅིག་གསུངས་སོ། །དེ་ནས་འཁོར་པ་རྣམས་ཀྱིས་
དྲིས་པ། སྔ་ན་མ་མཐོང་བའི་མི་ཁྱོད་རྣམས། ངེད་ཀྱི་རྒྱལ་ཁམས་སུ་འོང་བ་ཅི་ཡིན་
ཚོང་གི་དེད་དཔོན་འདྲ་བ་ཡིན་ནམ། ཡང་ན་གཞན་དུ་དམག་མི་ལ་འགྲོ་བ་ཡིན་ནམ།
གང་དུ་འགྲོ་ཡང་ངེད་ཀྱི་རྒྱལ་པོ་ལ་ལུང་མི་ཞུ་བ། ཐོབ་རྫོབ་ཏུ་བྱེད་པ་ཡིན་ནམ། ཞེས་
དྲིས་པས། དེ་ལ་དེད་དཔོན་སྨྲ་མཁན་གྱིས་སྨྲས་པ། ངེད་རྣམས་གཅན་གཟན་ཁྲོ་བའི་
གླིང་ནས་འོང་བ་ལགས་སོ། །རྒྱལ་བུ་འདི་ཁྱི་ཁྱོན་གྱི་རྒྱལ་པོ་ལགས་སོ། ། ཚོང་གི་དེད་
དཔོན་དང་དམག་གི་དེད་དཔོན་གང་ཡང་མ་ལགས་སོ། །དམག་མི་དང་གོ་མཚོན་
བསྟར་བ་ནི། ཤིན་ཏུ་རྒྱུས་མེད་ཅིང་ལམ་དུ་འཇིགས་པ་འབྱུང་དོགས་པ་ལགས་སོ། །
ཁྱོད་ཀྱི་ཞིང་ཁམས་སུ་འོང་བ་ནི། ཞིང་ཁམས་འདི་ཡི་ནུབ་ཕྱོགས་སུ། མི་རྗེ་དབང་
པོ་ཆེ་ཡི་རྒྱལ་ཞིག་བཞུགས་ཟེར་བས། དེ་ལས་ཆེ་བ་དང་ཡིག་ཚང་གི་ལུང་ཞིག་ཞུ་
བསམ་ནས་འགྲོ་བ་ལགས་སོ། །རང་རེའི་རྒྱལ་པོ་འདི་ལགས་པ་ནི་སྲིད་དམ། ཡང་ན་
ཅི་ཙམ་ཞིག་གི་སླེབ་པ་ལགས། ཞེས་ཟེར་རོ། །
དེ་སྐད་དུ་རྒྱལ་པོ་ལ་ཞུས་པས། རྒྱལ་པོའི་འཕྲིན་གསུངས་པ། དེས་ན་ཁྱོད་རྣམས་
མཐའ་མིའི་རྒྱལ་ཕྲན་རྒྱལ་ས་ཆེན་པོ་རུ་ལུང་ཞུ་བ་འགྲོ་བ་ནི་ཤིན་ཏུ་ཡང་ལེགས་
258

མདོ་སྡེ། བསྟན་པ་སྤེལ་བའི་མདོ།
སོ། །ངེད་ཀྱི་རྒྱལ་ས་འདི་ཡིན་པ་ག་ལ་སྲིད། དེ་ན་སྟེང་གི་ལྷ་དང་འོག་གི་ཀླུ་དང་།
བར་གྱི་མི་ཐམས་ཅད་ཀུན་འདུས་ནས་ལུང་ཞུ་བ་ཞིག་ཡོད་པར་སྣང་བས། ངེད་
རྣམས་ཕྱིན་པ་ནི་མེད། དེས་ན་ཡུལ་འདི་ནས་ཚོང་གི་དེད་དཔོན་གྱི་ལུགས་ཀྱིས་ཟླ་
བ་གསུམ་ན་སླེབ་སྟེ་མཆིས་ཟེར་བ་གྲགས་སོ། །ད་རུང་ཟླ་བ་གཅིག་ཙམ་ནི། ངེད་ཀྱི་
རྒྱལ་ཁམས་ཀྱི་མངའ་རིས་ཡིན་པས། འདི་རུ་ལུང་སྩལ་ནས་བཏང་བ་ཡིན་ནོ། །ཞེས་
སྨྲོས་ཤིག །དེ་ཡན་ཆད་དུ་གཞན་གྱི་ཞིང་ཁམས་སུ་བསྐོས་པ་ཡི། རྒྱལ་པོ་སོ་སོ་རུ་
ཡོད་པས་ཐབས་དང་བསྟུན་ཅིག ཅེས་འཕྲིན་རྫོངས་པས། ཁོང་རྣམས་ཀྱང་ཤིན་ཏུ་
དགའ་ནས། ནུབ་ཕྱོགས་ཀྱི་ངོས་སུ་ཁ་བལྟས་ནས་སོང་ངོ༌། །དེ་ནས་རྒྱལ་བུ་གཙོ་
འཁོར་རྣམས་ནི། ཆུ་བོ་ཆེན་པོ་གྲུ་གཟིངས་འདོར་དགོས་པ་མང་པོ་དང་། ས་སྐས་
ཀྱི་ལ་བོ་ཆེ་མང་པོ་དང་། ཡུལ་དང་ཞིང་ཁམས་རིགས་མི་གཅིག་པ་མང་པོ་བརྒལ་
ནས་སྟག་གཟིག་ཁྲོམ་པའི་གླིང་། ཡུལ་འོལ་མོ་ལུང་རིང་གི་དབུས་ཕྱོགས་འོལ་མོ་གླིང་
ཆེན་ཞེས་བྱ་བ། དམུ་རིགས་རྒྱལ་པོའི་ཕོ་བྲང་རྒྱལ་ས་ཆེན་པོ་རུ་ཕེབས་སོ། ། དེ་ལ་
ཞིང་ཁམས་དེ་ནི་གཞན་དང་མི་འདྲ་བའི་ཡུལ་ཁྱད་པར་ཅན། རྒྱ་མཚོ་དང་། དཔག་
བསམ་དང་། རྩི་སྨན་དང་། མེ་ཏོག་གི་ར་བས་རིམ་པར་བསྐོར་བ། གཞན་ཡང་རིན་
པོ་ཆེ་ཁྲོལ་བུ་ཡོད་པའི་གྲམ་བུའི་ཚལ་དང་། བདུད་རྩི་ཨ་བའི་ནེའུ་ཐང་དང་། ཨ་
བ་པ་ནེའི་ལྗོངས་དང་། ཀར་ཤ་པ་ནེའི་མཚོ་གླིང་དང་། ཀུ་ཤ་ལའི་གླིང་དང་། དེ་
ལྟ་བུའི་མུ་ཁྱུད་རིམ་པས་བསྐོར་བ། དེའི་ནང་དུ་གནམ་ལ་འཁོར་ལོ་རྩིབས་བརྒྱད་ཀྱི་
དབྱིབས་དོད་པ། ས་ལ་པདྨ་འདབ་བརྒྱད་ཀྱི་ཚུལ་ཆགས་པ། རི་ལ་གཡུང་དྲུང་དགུ་
བརྩེགས་ཀྱི་དཔངས་མཐོ་བ། ཤིང་ལ་གཞའ་ཚོན་འོད་འབར་གྱི་མདངས་ཆགས་པ།
རྩྭ་ལ་མེ་ཏོག་སྣ་ཚོགས་ཀྱི་བཀྲག་ཆགས་པ། གསོས་ལ་བདུད་རྩི་སྨན་གྱི་ཚལ་སྐྱེས་
པ། དེ་ལྟ་བུའི་གནས་ལ་འདབ་ཆགས་དང༌། གཅན་གཟན་དང༌། རི་དྭགས་དང་།
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཡུང་དྭགས་དང༌། ཆུ་གནས་ལ་སོགས་པའི་སེམས་ཅན་རྣམས་ཀྱང་། སྔ་ན་མ་
མཐོང་བའི་ཁ་དོག་དང་། སྤུ་མཚན་དང༌། གསུང་སྐད་རིགས་མི་གཅིག་པ་གཅིག་
གིས་གཅིག་ལ་མི་འཚེ་བར། རི་དྭགས་རྣམས་ཀྱང་གཅན་གཟན་གྱི་རི་མོ་ལ་བལྟ་
བ། གཅན་གཟན་རྣམས་ཀྱང་རི་དྭགས་ཀྱི་གཤུམ་ལ་ཕྲུག་པ། འདབ་ཆགས་རྣམས་
ཀྱང་གཡུང་དྭགས་ཀྱི་རྭ་བར་དུ་འབབ་པ། གཡུང་དྭགས་རྣམས་ཀྱང་འདབ་ཆགས་
ཀྱི་གཤོག་པ་ལ་བརྩེ་བ། དེ་ལྟ་བུའི་བྱམས་པ་དང་སྙིང་རྗེ་ལྡན་ཞིང་། ཐམས་ཅད་
ཀུན་གྱིས་གཅིག་གིས་གཅིག་ལ་མི་འཚེའོ། །མི་གནོད་དོ། །དགའ་བར་བྱེད་དོ། །མགུ་
བར་བྱེད་དོ། །གདུང་བར་བྱེད་དོ། །རྩེ་འཇོལ་བྱེད་དོ། །རྒྱུག་མཆོང་བྱེད་དོ། །དཀྱུས་
མོ་བྱེད་དོ། །དེ་ལས་རྒྱལ་བུ་གཙོ་འཁོར་རྣམས་ཀྱང་། རང་གི་གླིང་ཆུང་ལ་དཔྱད་
ནས་ཞིང་ཁམས་དེ་རུ་དང་བའི་དད་པ་དཔག་ཏུ་མེད་པ་སྐྱེས་ཏེ། ཐམས་ཅད་ཀུན་
ཀྱང་དགའ་བ་དང་མགུ་བ་སྐྱེས་ནས། ཐང་ཆད་པ་ངལ་གསོས་སོས་པ་ལྟ་བུར་སོང་
ནས། རྒྱལ་བུའི་སྨྲས་པ། འོ་སྐོལ་གདུག་པའི་ཡུལ་དུ་སྐྱེ་སྐྱེས་པ། སྐྱེས་བུ་མི་ཡུལ་མ་
བགྲོད་མཐོང་ཕུལ་ཆུང་། གཞན་མཐོང་མ་མྱོང་མི་དེ་རང་མཐོང་ཆེ། འཛམ་གླིང་
སོག་ཁར་མ་སྐྱེ་ངན་སོང་གསུམ། མཁས་བཙུན་གྲྭ་སྒོ་མ་འགྲིམ་བྱོལ་སོང་གླང་། དགེ་
སྡིག་རྒྱུ་འབྲས་མ་ཤེས་གཏི་མུག་ཕག །ཞིང་ཁམས་འདི་ཉིད་མ་བགྲོད་འདབ་ཆགས་
བྱ། རྒྱལ་པོའི་ཕོ་བྲང་གླིང་བརྒྱད་མི་དགོས་དང༌། ཞིང་གི་མཐའ་སྐོར་མུ་ཁྱུད་རིམ་པ་
ཡང་། དགོས་འདོད་ཕུན་ཚོགས་ཡིད་བཞིན་གླིང་དུ་ལྟ། རྒྱལ་སློད་རྗེ་བློན་འབངས་
འཁོར་མི་དགོས་དང་། བྱ་གཅན་རི་དྭགས་གཡུང་དྭགས་ཚོགས་རྣམས་ཀྱང་། རྒྱུད་
འཇམ་སོས་དལ་བྱང་ཆུབ་སེམས་དཔར་སྣང་། འཛམ་གླིང་སོག་ཁ་ཡངས་ལ་བདལ་
པ་ཡི། དབལ་སོ་གངས་ཀྱི་ར་བའི་ནང་རོལ་གྱི། སྟག་གཟིག་ཁྲོམ་པ་ཚལ་གྱི་གླིང་ཆེན་
དུ། མུ་ཁྱུད་བདལ་པ་མཚོ་ཡི་འགྲམ་ཤོད་ན། མཐའ་མིའི་གླིང་ལ་སུམ་ཅུ་རྩ་གཉིས་
260

མདོ་སྡེ། བསྟན་པ་སྤེལ་བའི་མདོ།
ཡོད། དེ་དག་ནང་ནས་ཀུན་གྱིས་འོ་སྐོལ་ལ། མི་ཡང་མིན་ལ་གཅན་ཡང་མིན་པ་ཡི།
ཆོལ་མིན་ཁྲོ་བ་ཁྱི་ཡི་གླིང་ཟེར་ཡང་། ད་ལྟ་དཔག་པ་རང་རེ་རྣམས་ཡིན་མོད། སྟག་
གཟིག་ཁྲོམ་པའི་གླིང་ཆེན་སུ་ཡིས་བགྲོད། མཐའ་མིས་དབུས་ན་བགྲོད་པ་ཅི་ཆ་ཡོད།
རྒྱལ་པོའི་དྲུང་དུ་གཏུགས་པ་རེ་རེ་ཡིན། ལམ་དུ་འཇིགས་པ་མ་བྱུང་བསོད་ནམས་
ཤུགས། དག་པའི་གནས་འདིར་ཕྱིན་པ་སྔོན་ལས་དབང་། ད་ཡང་བསོད་ནམས་
འདི་ལ་ལྟོས་པ་ན། རྒྱལ་པོའི་ཐུགས་ལ་ཅིས་ཀྱང་བཏགས་ནས་འོང་། བསོད་ནམས་
ཅན་རྣམས་འོ་སྐོལ་རྣམས་ཡིན་མོད། བདག་ནི་དང་སྤྲོ་གློ་བ་དགའ་བར་བྱུང་། ཁྱེད་
ཅག་རྣམས་ཀྱང་དགའ་ཞིང་མགུ་ལགས་སམ། ཞེས་སྨྲས་པས། ཐམས་ཅད་ཀུན་གྱིས་
རྒྱལ་བུ་ལ། དེ་དེ་བཞིན་ནོ། །དེ་དེ་བཞིན་ཏོ། །ཞེས་ལེགས་པས་བྱ་བ་བྱིན་ཏེ། ཕྱིས་
དེ་ནམ་གྱི་ཐོ་རེངས་ནས་ལངས་ཏེ། རོལ་མོ་དང་བཅས་རྣམས་གཟབས་ནས་ཤུལ་དུ་
ཞུགས་ཏེ། རྒྱལ་ས་བར་པོ་སོ་བརྒྱད་དུ་གཤེགས་སོ། །
༧ དེའི་ཚེ་དེའི་དུས་ན། རྒྱལ་བུ་སྟོན་པ་གཤེན་རབ་ནི། གྲོང་ཁྱེར་ཡངས་པ་ཅན་
གྱི་དབུས་དཀྱིལ། རྒྱལ་ས་བར་པོ་སོ་བརྒྱད་ཀྱི་ནང་ན་བཞུགས་ནས། འཁོར་རྣམས་
ལ་བཀའ་སྩལ་པ། ཉོན་ཅིག་འཁོར་རྣམས། སང་ཉི་མའི་རྩེ་ལ་ཤར་ཕྱོགས་ནས།
མཐའ་མིའི་རྒྱལ་པོ་གཙོ་འཁོར་དང་བཅས་པ་ཞིག །འོ་སྐོལ་གྱི་རྒྱལ་ས་འདིར་མཇལ་
བར་འོང་བས། དེ་རྣམས་ནི་མི་ཆོ་རིགས་མི་གཅིག་པ་ཡིན་པས། གྲོང་ཁྱེར་ལ་སྦྲན་
ཐོང་ལ། ཀུན་གྱི་ལྟད་མོ་ལ་གཟིངས་ཀྱང་དཔྱད་ར་མ་བྱེད་ཅིག །ཀུ་རེའི་ཚིག་མ་སྨྲ་
ཞིག །འཕྱ་རློམས་མ་བྱེད་ཅིག །བསྙད་པ་མ་གཏོང་ཞིག །འཕྱ་བཞད་མ་བྱེད་ཅིག །
དེ་འདྲ་བྱས་ན་མཐའ་མི་ཤིན་ཏུ་ཁྲོ་གཏུམ་ཆེ་བ་དང༌། ཐག་རིང་ནས་ཡོང་བ་སུན་དུ་
འགྲོ་བ་ཡིན་པས་བླ་བོ་དྲང་དུ་སྨྲས་ཤིག །ཁྱེའུ་དང་བུ་མོ་མང་པོས་མདུན་ནས་བསུས་
ཤིག །ངོ་མཚར་གྱི་རོལ་མོ་མང་པོ་བསྒྱུར་ཞིག ། དེ་རྣམས་ནི་མཐའ་མི་ཤིན་ཏུ་གདུལ་
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དཀའ་བ་ཞིག་ཡིན་ཀྱང་། འོ་སྐོལ་གྱི་བསྟན་པ་སྤེལ་བའི་གནས་ཤིག་ཏུ་གྱུར་པ་ཡིན་
པས། ཤིན་ཏུ་དང་དུ་ལོངས་ཤིག །ཅེས་བཀའ་བསྩལ་ཏོ། ། །
དེ་ནས་སང་ཉི་མའི་རྩེ་ལ། གྲོང་ཁྱེར་གྱི་ཤར་ཕྱོགས་ནས། རོལ་མོ་དང༌། དམག་
དཔུང་དང༌། གོ་མཚོན་ལ་སོགས་པ་དང་བཅས་པའི་མི་ཞིག་གིས་རྔ་མོ་དཔུང་དཀར་
གྱི་རྟ་ལ་བཅིབས་ཏེ། འཁོར་མང་པོ་དང་བཅས་ནས་བྱུང་ངོ༌། །གྲོང་ཁྱེར་གྱི་རྩར་སླེབ་
པ་དང༌། མི་རྣམས་ཀྱིས་དཔྱད་པས། གཞན་དག་གི་མི་ལ་མི་འདྲ་བ། ཆོལ་མེན་ཆེ་
བའི་མི་འགའ་སྣང་བར་མཐོང་སྟེ། ཐམས་ཅད་ཀུན་གྱིས་ལྟད་མོ་ལྟ་བ་ལ་རབ་ཏུ་
གཟིངས་སོ། །ཁྱེའུ་དང་བུ་མོ་མང་པོས་མདུན་ནས་བསུས་སོ། །ངོ་མཚར་གྱི་ལྟད་མོ་
དང་ལྷའི་རོལ་མོ་མང་པོ་བསྒྱུར་རོ། ། དེ་ལས་ཁོང་རྣམས་ཀྱང་ཡི་རངས་ནས་དང་སྤྲོ་
བ་དང་སྣང་བ་བསྒྱུར་བས་ཡིད་འཕྲོག་པར་གྱུར་ཏོ། །དེ་ནས་གྲོང་ཁྱེར་གྱི་དབུས་སུ་
རྒྱལ་ས་ཡང་ཐོག་ཏུ་ཁྲིད་ནས་སྟོན་པ་དང་ཞལ་མཇལ་ཏེ། དེ་ཡང་རྒྱལ་བུ་དེ་བག་
དང་ལྡན་པར་བྱས་ནས་དཔྱད་པས། རྒྱལ་བུ་སྟོན་པ་དེ་ནི། རིན་པོ་ཆེ་གསེར་གྱི་ཁྲི་
རྐང་བརྒྱད་དང་ལྡན་པ། ཁྲི་མིག་ཏུ་ཤེལ་གྱི་སེང་གེ་བཞི་བཞི་བརྒྱད་ཀྱིས་འདེགས་པ།
དེ་ཡི་སྟེང་དུ་ཟ་འོག་གི་འབོལ་གདན་ལ་མཚན་དང་ལྡན་པའི་སྐྱེས་བུ་གཟི་བརྗིད་
ཆེ་བ། ཞལ་གྱི་དཀྱིལ་འཁོར་ཟླ་བ་ཉ་གང་བ་ལྟ་བུར་ཀུན་ནས་གང་བའི་འོད་ཟེར་
ཉི་མའི་དཀྱིལ་འཁོར་ལྟར་རྒྱས་པ། དབུ་ལ་དབང་གི་གཙུག་ཕུད་དང་། ཚེ་ཡི་ལན་
ཕྲན་བླས་པ། དབུ་ལ་ལ་སེང་དཀར་པོའི་ལ་ཐོད་ལ། ཆུ་དར་སྔོན་པོའི་ཆ་ག་བཏགས་
པ། དར་དམར་གྱི་འཛུམ་ཐོད་ལ། དར་ལྗང་གི་ཅོད་པན་འཕུར་བ། དེ་ལྟ་བུ་ཞིག་
མནབས་པ། སྐུ་ལ་ཟ་འོག་གི་བེར་ཆེན་དང༌། ལྗང་དམར་དང་ངུར་སྨྲིག་གི་ཐོག་རལ་
ནི་གསོལ། ཕྱག་ན་སྲིད་པ་སྐོས་ཀྱི་ཆག་ཤིང་ལ། སྣང་སྲིད་གསལ་བའི་ཡི་གེ་བཀྲ་བ་
ཞིག་བསྣམས་ནས། སྐུ་གཟི་བརྗིད་དང་ལྡན་ཞིང༌། ཀུན་གྱིས་བལྟར་མི་བཟོད་པ།
262

མདོ་སྡེ། ། བསྟན་པ་སྤེལ་བའི་མདོ།
སྣང་ཞིང་སྲིད་པ་ཟིལ་གྱིས་གནོན་པ། དེ་ལྟ་བུ་ཞིག་ལ། འཁོར་མཚན་དང་ལྡན་ཞིང་
ཕུན་སུམ་ཚོགས་པ། གཡུང་དྲུང་སེམས་དཔའ་ལྔ་སྟོང་ལྔ་བརྒྱ་དང་། བློན་པོ་དང་
དེད་དཔོན་དང་སྐུ་སྲུང་དང༌། དེ་ལ་སོགས་པ། ལྷ་དང་ཀླུ་དང་མི་ལ་སོགས་པ་ཡི།
ཕྱི་འཁོར་དང་ནང་འཁོར་བསམ་གྱིས་མི་ཁྱབ་པ་དང་བཅས་ནས་བཞུགས་སོ། །དེ་ལ་
རྒྱལ་བུ་དེ་ཡང་དང་སྤྲོ་བ་དང་། དད་པ་དང་མོས་པ་ལྡན་ནས། ཉ་སླ་མོའི་ཐོད་པ་
རིན་པོ་ཆེའི་སྣོད་དུ་རྫས་ཀྱི་ནོར་བུ་རིན་པོ་ཆེ་བཞག་ནས། རྒྱལ་བུའི་མདུན་དུ་ཕུལ་ཏེ།
གུས་པ་ལྔ་ལྡན་དུ་བྱས་ནས། རྒྱལ་ཕྱག་ཞེ་ས་དགུ་ཕྲུག་ཏུ་ཕུལ་ལོ། །འཁོར་རྣམས་
ཀྱིས་རྒྱལ་བུས་ཅི་ལྟར་མཛད་པ་བཞིན་དུ། ཀུན་གྱི་གུས་པས་བཏུད་ཅིང་ཞེ་ས་ཕུལ་
ལོ། །དེ་ལ་རྒྱལ་བུ་སྟོན་པ་ཡང་ཤིན་ཏུ་ཐུགས་རངས་པར་གྱུར་ཏེ་ཞལ་འཛུམ་པར་
མཛད་ནས། བཀའ་སྩལ་པ། ལེགས་སོ་ལེགས་སོ་ལེགས་པའི་མཆོག །རྒྱལ་བུ་དམ་པ་
ཁྱེད་ལེགས་སོ། །ཁྱེད་ནི་བཀྲ་ཤིས་རྫས་ཀྱི་སྣོད། ང་ནི་ནོར་བུ་རིན་པོ་ཆེ། བཀའ་ནི་
དགོས་འདོད་འབྱུང་བའི་གཏེར། བོན་ནི་ཕུན་སུམ་ཚོགས་པའི་རྫས། མཐར་ནི་འགྲོ་
བའི་དཔལ་དུ་འགྱུར། འདོད་པའི་དོན་གྲུབ་བསམ་པ་འགྲུབ། རྒྱལ་བུ་དམ་པ་བསམ་
གྲུབ་དཔལ། སྣོད་དང་བཅུད་གཉིས་འཛོམ་པ་ཡིས། ཐབས་དང་རྟེན་འབྲེལ་ཤིན་ཏུ་
ལེགས། ཨེ་མ་ངོ་མཚར་རབ་ཏུ་ཆེ། ཞེས་གསུངས་ནས། དགྱེས་པའི་ཚུལ་ཕྱུང་ནས་
སྣོད་བཅུད་ཕྱག་ཏུ་བཞེས་སོ། །
དེ་ནས་རྣམ་པ་ཐམས་ཅད་མཁྱེན་པ་ཡིན་པས། མ་རྨོངས་ཐུགས་ལ་ས་ལེར་
གསལ་ལགས་ཀྱང་། སེམས་ཅན་བཀྲིད་ཕྱིར་ཐབས་ལ་བརྟེན་ནས་སུ། ལོ་རྒྱུས་ཀྱི་
མཆིད་གསུངས་པ། རྒྱལ་བུ་དམ་པ་ཁྱོད་ཅག་གཙོ་འཁོར་རྣམས། ཡུལ་གྱི་མིང་ནི་ཅི་
སྐད་མིང་བྱ་བ་ནས་འོང་བ་ལགས། རིགས་ནི་གར་གཏོགས་པ་ལགས། ཕ་དང་མ་
ཡི་མིང་ནི་ཅི་སྐད་བྱ་བ་ལགས། ཁྱོད་རང་གི་མིང་ནི་ཅི་མིང་། འདི་རུ་འོང་བའི་དོན་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནི་ཅི་མཆིས། ཞེས་གསུངས་སོ། ། དེ་ལ་རྒྱལ་བུས་གསོལ་པ། རྒྱལ་པོ་ལགས། བདག་
ཅག་རྣམས་མཆིས་པའི་ཡུལ་ནི། དབལ་སོ་གངས་ཀྱི་ར་བའི་ནང་། མུ་ཁྱུད་བདལ་
པ་རྒྱ་མཚོའི་འགྲམ། གླིང་གི་མིང་ནི་གཅན་གཟན་ཁྲོ་བའི་གླིང་ཞེས་བྱ་བ་ལགས་
སོ། །ཡུལ་གྱི་མིང་ནི་ཁྱི་ན་ཚུགས་ཀྱི་ཡུལ་བྱ་བ་ལགས་སོ། །གྲོང་ཁྱེར་གྱི་མིང་ནི་ཁྲོ་བ་
ཞི་བདེ་གླིང་བྱ་བ་ལགས། སྐུ་མཁར་གྱི་མིང་ནི་བ་ལ་བིང་ཐོག་རྩེ་ཞེས་བྱ་བ་ལགས་
སོ། །རིགས་ཀྱི་མིང་ནི་གུ་གུ་ར་ཙ་ཁྱི་ཁྱོན་བྱ་བ་ལགས་སོ། །ཕ་ཡི་མིང་ནི་གུ་ནེ་རྒྱལ་པོ་
དར་མ་ར་ཙ་བྱ་བ་ལགས་སོ། །མ་ཡི་མིང་ནི་རྗེའུ་རིགས་ཀྱི་བུ་མོ་ལ་ལོ་གསེར་སྒྲོན་བྱ་
བ་ལགས་སོ། །བདག་རང་གི་མིང་ནི་རྒྱལ་བུ་སིང་ང་ར་ཙ་བྱ་བ་ལགས་སོ། །འདི་རུ་
མཆིས་པའི་དོན་ནི་ངེད་ཀྱི་རྒྱལ་ཁམས་དེ་ནི་ས་ཡི་མཐའ་འཁོབ་ཏུ་གྱུར་ནས། བསོད་
ནམས་དང་ལོངས་སྤྱོད་ཀྱང་རྒྱ་ཆེ་བ་ཙམ་མེད་པ་དང༌། འདི་རུ་རྒྱལ་པོ་མངའ་
དབང་བཙན་པ། འགྲོ་བ་འདུལ་བ། ཁ་ལོ་བསྒྱུར་བ། གནམ་གྱི་བུ་ཡོད་ཟེར་བ་
ཐོས་ནས། དེ་ལ་ཆེ་རྟགས་ཀྱི་ཡིག་ཚང་དང་། མངའ་དབང་གི་སྐོས་བཞག་ལེན་པ་
ལ་འོང་བ་ལགས་སོ། །ཞེས་ཞུས་སོ། །དེ་ལ་སྟོན་པ་ཡང་ཤིན་ཏུ་ཐུགས་དགྱེས་པར་
མཛད་དེ། རིགས་ཀྱི་བུ་དེ་ནི་ཤིན་ཏུ་ཡང་ལེགས་སོ། །རབ་ཏུ་ཡང་ལེགས་སོ། །ཞེས་
ལེགས་པའི་བྱ་བ་ནི་བྱིན་ནོ། །གཡུང་དྲུང་སེམས་དཔའ་རྣམས་ཀྱིས་ཀྱང༌། ལེགས་
པའི་བྱ་བ་བྱིན་ནོ། །ལྷ་ཀླུ་མི་གསུམ་གྱི་དབང་པོ་ཆེ་རྣམས་ཀྱིས་ཀྱང་། ལེགས་པའི་བྱ་
བ་བྱིན་ནོ། །དེ་ནས་དེ་རྣམས་ལ། བདའ་དགུའི་ཞལ་ཟས་ནི། བཤོས་ཆ་དང་། མང་
ཐུན་དང༌། ཡུ་ཏི་དང༌། དཀར་གསུམ་དང༌། མངར་གསུམ་དང་། སྨན་སྣ་དང་།
ཕུན་སུམ་ཚོགས་པའི་ཡོ་བྱད་མང་པོ་དྲངས་སོ། །དེ་ལ་ཁོང་རྣམས་ཀྱང་ཤིན་ཏུ་དང་
སྤྲོ་བ་དང༌། ཡིད་དུ་འོང་བ་དང་། དགའ་ཞིང་མགུ་བར་གྱུར་ཏོ། །གཞན་ཡང་ཕྱི་
རོལ་གྱི་གྲོང་ཁྱེར་དང༌། རྒྱལ་ས་ཆེན་པོ་རྣམས་སུ་ལྟད་མོ་ལྟ་བ་དང༌། བདེ་བར་
264

མདོ་སྡེ། བསྟན་པ་སྤེལ་བའི་མདོ།
གཤེགས་པའི་སྐུ་གདུང་དང༌། མཆོད་པའི་རྟེན་རྣམས་ལ་མཇལ་བ་དང་། སངས་
རྒྱས་ཀྱི་བཀོད་པ་དང་མཛད་སྤྱོད་དང་། རྒྱལ་པོའི་བཀའ་ཁྲིམས་དང་། རྒྱལ་སློད་
དང་། ལོངས་སྤྱོད་རྣམས་ལ་ཡེང་ནས། ལོ་དང་ཟླ་བ་རུ་འགོར་རོ། ། དེ་ནས་རྒྱལ་
བུ་དེས་སྟོན་པའི་དྲུང་པུས་བཙུགས་ཐལ་མོ་སྦྱར་བར་བཏུད་ནས་གསོལ་པ། མི་རྗེ་
དབང་པོ་བསྐོས་པ་གནམ་གྱི་བུ། རྒྱལ་བའི་སྲས་པོ་འགྲོ་བའི་དོན་དགོངས་ལགས།
བདག་ཅག་འདི་རུ་མཆིས་པའི་དོན་ཆེད་ནི། འཇིག་རྟེན་འདི་དང་ཕྱི་མ་གཉིས་ཡིན་
ཏེ། འདི་རུ་ཆེ་རྟགས་ཡིག་ཚང་ལེན་པ་དང་། ཁྱད་པར་ངེད་ལ་ཞབས་འདེགས་རྟ་
མེད་པས། ཆུ་ཉ་བྱ་གཤོག་མི་ཡི་རིག་པ་ཅན། གྱི་ལིང་རྟ་ཡི་བསྐོས་བཞག་ཞུ་བ་དང་།
ཕྱི་མར་སྒྲིབ་སྦྱངས་ཚོགས་གཉིས་རྫོགས་པའི་ཕྱིར། གཡུང་དྲུང་བོན་གྱི་གནང་བ་ཞུ་
བའི་ཕྱིར། མཐའ་མི་དབུས་ཀྱི་རྒྱལ་སར་ཡོང་བ་ལགས། འགྲོ་བའི་དོན་ལ་གཤེན་
རབ་སྐུ་མི་ཕོངས། བདག་གི་ཡུལ་དང་གནས་སུ་གཤེགས་པར་ཞུ། སྟོང་གསུམ་རབ་
འབྱམས་མི་མཇེད་འཇིག་རྟེན་འདིར། སྟོན་པ་ཉིད་ཀྱི་འདུལ་བྱར་གྱུར་པ་ལ། བཟང་
ངན་སྤང་བླང་བྱ་བའི་མཐའ་མ་མཆིས། ཞིང་ཁམས་དག་པའི་གནས་ལ་གདུལ་བྱ་སླ།
མ་དག་མཐའ་འཁོབ་འགྲོ་བ་འདུལ་བ་དཀའ། བདག་གི་ཡུལ་དེ་ཤིན་ཏུ་བརྩོད་པ་
ཆེ། ཉེས་པའི་ལས་སྤྱོད་ལེགས་པར་བསྒྱུར་བ་དང་། རྒྱལ་ཁམས་མངའ་རིས་བསྐོས་
ལ་འདེབས་པ་དང༌། མཐའ་མི་དགེ་བའི་ལས་ལ་བཙུད་པ་དང་། གཡུང་དྲུང་བོན་
གྱི་བསྟན་པ་སྤེལ་བའི་ཕྱིར། སྟོན་པའི་སྒྲོན་མ་ཅིས་ཀྱང་འབྱོན་པར་ཞུ། བདག་ཅག་
འཁོར་དང་བཅས་པ་ཉིད་ལ་འདུད། གང་གསུང་རྒྱལ་བའི་བཀའ་བཞིན་བསྒྲུབ་པར་
བགྱི། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་བུ་དམ་པ་བསམ་གྲུབ་དཔལ།
བདག་ནི་དམུ་རིགས་འཕྲུལ་གྱི་རྒྱལ་ས་ན། རྒྱལ་ཁྲིམས་གསེར་གྱི་ཐིག་ཆེན་གནོན་པ་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་། བོན་ཁྲིམས་དར་གྱི་མདུད་པ་བསྡམ་པ་དང༌། སྟོང་ཁམས་ཕྱོགས་བཞིའི་རེ་
བ་སྐོང་བ་དང༌། རྒྱལ་སྲིད་རིན་ཆེན་ཁ་ཡོ་བསྙམས་པ་དང་། བརྒྱད་ཁྲི་བཞི་སྟོང་
བཀའ་ལུང་འཆད་པ་སོགས། སྐད་ཅིག་ཡེང་བའི་ལོང་ཡང་མ་མཆིས་ཏེ། སེམས་
ཅན་མོས་པ་གཅིག་ཏུ་མི་རུང་ཞིང་། མཐའ་མི་དད་པ་མི་བཟློག་དོན་ཆེད་དུ། དར་
ཅིག་ཁྱོད་ཀྱི་ཡུལ་དུ་འགྲོ་བར་བགྱི། ཞེས་གསུངས་ནས་ཞལ་གྱིས་བཞེས་ཏེ། འཁོར་
རྣམས་ལ་བཀའ་སྩལ་པ། བདག་གི་འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་དང་། ལྷ་དང་ཀླུ་དང་མི་ཡི་སློབ་མ་རྣམས། བདག་ནི་བསྟན་
པ་སྤེལ་བའི་དུས་ལ་བབ་པ་དང་། སེམས་ཅན་མོས་པ་མི་གཅོག་པ་ཡི་ཕྱིར། མཐའ་
མི་རྒྱལ་པོའི་འགྲོ་དོན་ལ་འགྲོ་བ་ཡིན་པས། སླད་ན་འདུག་པ་ཁྱོད་རྣམས་ཀྱང་
བདག་མ་ཕྱིན་གྱི་བར་དུ། གཡུང་དྲུང་བོན་ལ་རྒྱུན་དུ་སྤྱོད་ཅིག །སྦྱིན་པ་ནི་ཐོངས་
ཤིག །ཚུལ་ཁྲིམས་ནི་སྲུངས་ཤིག །བཟོད་པ་ནི་སྒོམས་ཤིག །བརྩོན་འགྲུས་ནི་བསྐྱེད་
ཅིག །བསམ་གཏན་ལ་མཉམ་པ་ཞོག་ཅིག །སྟོབས་ནི་བསྐྱེད་ཅིག །སྙིང་རྗེ་ནི་སྒོམས་
ཤིག །སྨོན་ལམ་ནི་ཐོབས་ཤིག །ཐབས་ནི་སྒྲུབས་ཤིག །ཤེས་རབ་ནི་སྦྱོངས་ཤིག །
དོན་དེ་བཅུ་དང་ལྡན་ནས། བླ་ན་མེད་པ་ཡང་དག་པར་རྫོགས་པའི་འབྲས་བུ་ཐོབ་
པར་འགྱུར་རོ། །ཞེས་གསུངས་སོ། །དེ་ལ་རྒྱལ་བུ་སྟོན་པ་ཁྲི་ཝེར་སྤུངས་ནེ་ཞེས་བྱ་
བ་དེས། བསྟན་པ་སྤེལ་བའི་དུས་ལ་བབ་པར་དགོངས་ནས། ཡབ་ཀྱི་ཤིང་རྟ་གསེར་
གྱི་འཁོར་ལོ་བརྒྱད་པ་ལ་ནི་བཅིབས། སྐུ་ལ་ཟ་འོག་དང་ངུར་སྨྲིག་གི་ན་བཟའ་ནི་
གསོལ། དབུ་ལ་རིན་པོ་ཆེའི་སྲོག་ཞུ་ནི་མནབས། ཕྱག་ན་སྲིད་པ་སྐོས་ཀྱི་ཆག་ཤིང་ནི་
བསྣམས་ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཐུགས་ལས་སྤྲུལ་པའི་སྲས་མཆོག །རྨ་ལོ་དང་གཡུ་ལོ་གཉིས་ཀྱིས་
སྐུའི་སྟ་ཟུར་གཡས་གཡོན་ནས་བརྟེན། གཤེན་རབ་གཡུང་དྲུང་སེམས་དཔའ་སེམས་
266

མདོ་སྡེ། ། བསྟན་པ་སྤེལ་བའི་མདོ།
དཔའ་ཆེན་པོ། ཚངས་པ་གཙུག་ཕུད་དང་། སྤང་ལ་གནམ་གཤེན་དང་། ཡོངས་
སུ་དག་པ་དང་། མི་ལུས་བསམ་ལེགས་དང་། ཡེ་ཤེས་སྙིང་པོ་དང་། དགའ་བ་དོན་
ལྡན་དང༌། བྱམས་པ་འོད་ལྡན་དང༌། ཀུན་སྣང་འོད་ལྡན་དང་། ཀུན་དགའ་འོད་
ལྡན་དང་། བདེ་བ་དོན་ལྡན་དང་། མྱ་ངན་མེད་པའི་དཔལ་དང་། པད་མོ་དམ་པ་
དང༌། བྱམས་པ་སྒྲིབ་སེལ་དང་། བྱམས་པ་སྤོས་ངད་དང་། སྤོས་ཀྱི་གླང་པོ་དང་།
ཡིད་བཞིན་བདེ་སྤྱོད་དང༌། དེ་ལ་སོགས་པའི་གཡུང་དྲུང་སེམས་དཔའ་ཁྲི་དྲུག་སྟོང་
དང་ཆས་ནས་གཤེགས་སོ། །གཞན་ཡང་འཇིག་རྟེན་གྱི་མངའ་བོ་ཆེ། ལྷ་ཡི་དབང་པོ་
བརྒྱ་བྱིན་དང་། ཀླུ་གཙུག་ན་རིན་ཆེན་དང༌། ལྷ་མིན་ཐགས་བཟང་རིང་སྐྱེས་དང༌།
གཉན་ཆེན་སྤར་བ་དུང་མགོ་དང་། མི་ཡི་རྒྱལ་པོ་འཁོར་ལོ་དབང་བསྒྱུར་དང༌། སྨྲ་
མི་ལེགས་ལྡན་དང༌། སྨྲའུ་ལེགས་རྒྱལ་དང་། ཁྲི་ཤེས་འཁོར་ལོ་དང་། དཔའ་བོ་
དཔལ་ཐོགས་དང་། བྲམ་ཟེ་སན་ཏིང་སཱ་ར་དང་། དེ་ལ་སོགས་པའི་བློན་པོ་དང་།
དེད་དཔོན་དང༌། སྨྲ་མཁན་དང་། འཕྲིན་བློན་དང༌། ཕྱི་འཁོར་དང་། ནང་འཁོར་
དང་བསམ་གྱིས་མི་ཁྱབ་པ་དང་ཆས་ཏེ། དེ་ཡང་འཁོར་རྣམས་ཀྱིས་ཕུན་སུམ་ཚོགས་
པའི་རོལ་མོ་དང་བཅས་ཏེ། དེ་ཡང་ལ་ལ་ཞིག་ནི་སྐོར་བ་བྱེད་དོ། ། ལ་ལ་ཞིག་ནི་ལྷ་
ཕྱག་འཚལ་ལོ། །ལ་ལ་ཞིག་ནི་མཆོད་པ་འབུལ་ལོ། ། ལ་ལ་ཞིག་ནི་ལྷ་ཡི་དར་ཕྱར་
རོ། ། ལ་ལ་ཞིག་ནི་ལྷ་ཡི་དུང་འབུད་དོ། ། ལ་ལ་ཞིག་ནི་ལྷ་ཡི་རྔ་བརྡུང་ངོ༌། ། ལ་ལ་
ཞིག་ནི་ལྷ་ཡི་གཤང་དཀྲོལ་ལོ། ། ལ་ལ་ཞིག་ནི་ལྷ་ཡི་གླིང་བུ་འབུད་དོ། །ལ་ལ་ཞིག་ནི་
ལྷ་ཡི་པི་ཝང་དཀྲོལ་ལོ། །ལ་ལ་ཞིག་ནི་ལྷ་ཡི་ཏམ་བུ་ར་འབུད་དོ། ། ལ་ལ་ཞིག་ནི་ལྷ་
ཡི་སྦ་གླིང་འབུད་དོ། །ལ་ལ་ཞིག་ནི་ལྷ་ཡི་སྨྱུག་གླིང་འབུད་དོ། ། ལ་ལ་ཞིག་ནི་ལྷ་ཡི་
ཟངས་གླིང་འབུད་དོ། ། ལ་ལ་ཞིག་ནི་ལྷ་ཡི་དུང་གླིང་འབུད་དོ། ། ལ་ལ་ཞིག་གི་ལྷ་ཡི་
གསེར་གླིང་འབུད་དོ། ། ལ་ལ་ཞིག་ནི་ལྷ་ཡི་ལྕགས་གླིང་འབུད་དོ། །ལ་ལ་ཞིག་ནི་ལྷ་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཡི་ཅོང་ཆེན་བརྡུང་ངོ༌། ། ལ་ལ་ཞིག་ནི་ལྷ་ཡི་ཅིང་ཆེན་དཀྲོལ་ལོ། ། ལ་ལ་ཞིག་ནི་ལྷ་
ཡི་ཐང་རྡེབ་ཤན་ཞེས་བྱ་བའི་སྒྲ་སྐད་སྒྲོགས་སོ། ། ལ་ལ་ཞིག་ནི་ལྷ་ཡི་གདུགས་འཁྱེར་
རོ། ། ལ་ལ་ཞིག་ནི་ལྷ་ཡི་རྒྱལ་མཚན་ཁྱེར་རོ། ། ལ་ལ་ཞིག་ནི་ལྷ་ཡི་བ་དན་ཁྱེར་རོ། ། ལ་
ལ་ཞིག་ནི་ལྷ་ཡི་ཕྱེ་མ་འཁྱེར་རོ། ། ལ་ལ་ཞིག་ནི་ལྷ་ཡི་འཕུར་མ་བརླབ་བོ། ། ལ་ལ་ཞིག་
ནི་ལྷ་ཡི་སྒྲོན་མེ་བལྟམ་མོ། ། ལ་ལ་ཞིག་ནི་ལྷ་ཡི་སྤོས་མེ་གཏུལ་ལོ། ། ལ་ལ་ཞིག་ནི་ལྷ་
ཡི་ཁྲུས་ཆབ་གསོལ་ལོ། ། ལ་ལ་ཞིག་ནི་ལྷ་ཡི་ཞལ་ཟས་འབུལ་ལོ། །ལ་ལ་ཞིག་ནི་ལྷ་ཡི་
མེ་ཏོག་གཏོར་རོ། ། ལ་ལ་ཞིག་ནི་ལྷ་ཡི་རྒྱ་འབགས་བསྒྱུར་རོ། ། ལ་ལ་ཞིག་ནི་ལྷ་ཡི་རྒྱ་
རྟ་འཆམ་མོ། ། ལ་ལ་ཞིག་ནི་ལྷ་ཡི་སྒོང་བསྒྱུར་རོ། ། ལ་ལ་ཞིག་གི་ལྷ་ཡི་སྒོང་རྩེའོ། ། ལ་
ལ་ཞིག་ནི་ལྷ་ཡི་སྒོང་འཕེན་ནོ། །ལ་ལ་ཞིག་ནི་ལྷ་ཡི་གར་བྱེད་དོ། ། ལ་ལ་ཞིག་ནི་ལྷ་
ཡི་བྲོ་བརྡུང་ངོ༌། ། ལ་ལ་ཞིག་ནི་ལྷ་ཡི་ཤོན་འཁྲབ་བོ། ། ལ་ལ་ཞིག་ནི་ལྷ་ཡི་ནེ་ན་ཤོན་
འཁྲབ་བོ། ། ལ་ལ་ཞིག་ནི་ལྷ་བྲན་གྱི་མཛེས་གར་བསྒྱུར་རོ། ། ལ་ལ་ཞིག་ནི་ལྷ་མོའི་ལྡེམ་
གར་བསྒྱུར་རོ། ། ལ་ལ་ཞིག་ནི་ཁྱུང་མོའི་ལྡིང་གར་བསྒྱུར་རོ། ། ལ་ལ་ཞིག་ནི་རྟ་མཆོག་
གི་དཀྱུས་གར་བྱེད་དོ། ། ལ་ལ་ཞིག་ནི་རྒྱལ་པོའི་འགྱིང་གར་བྱེད་དོ། ། ལ་ལ་ཞིག་ནི་
ཕོ་ཉའི་རོལ་ཚོམ་བསྒྱུར་རོ། ། ལ་ལ་ཞིག་ནི་ཅང་ཤེས་ཀྱི་རྟ་ཕོ་ཁྲིད་དོ། ། ལ་ལ་ཞིག་ནི་
དུང་གི་གླང་པོ་ཁྲིད་དོ། ། ལ་ལ་ཞིག་ནི་མ་ཧེའི་མཛོ་མོ་ཁྲིད་དོ། ། ལ་ལ་ཞིག་ནི་འདོད་
འཇོའི་བ་མོ་ཁྲིད་དོ། ། ལ་ལ་ཞིག་ནི་འདོད་འབྱུང་གི་གཡང་མོ་ཁྲིད་དོ། ། ལ་ལ་ཞིག་ནི་
ངོ་མཚར་གྱི་རི་དྭགས་ཁྲིད་དོ། ། ལ་ལ་ཞིག་ནི་སྤུ་སྡུག་གི་གཅན་གཟན་ཁྲིད་དོ། ། ལ་
ལ་ཞིག་ནི་སྐད་སྙན་གྱི་འདབ་ཆགས་ཁྲིད་དོ། །ལ་ལ་ཞིག་ནི་མཐིང་གི་བྱ་ཁྱུང་ཁྲིད་
དོ། ། ལ་ལ་ཞིག་ནི་ཤེལ་གྱི་སེང་གེ་ཁྲིད་དོ། ། ལ་ལ་ཞིག་ནི་དགའ་ཞིང་དགོད་དོ། ། ལ་
ལ་ཞིག་ནི་དགའ་ཞིང་མཆོང་ངོ༌། །ལ་ལ་ཞིག་ནི་དགའ་ཞིང་འགྲེའོ། །ལ་ལ་ཞིག་ནི་
དགའ་ཞིང་རྩེའོ། ། དེ་ལྟར་ལྷ་ཡི་རོལ་མོ་དང་། ལྷ་རྫས་མཆོད་པ་དང༌། ལྷ་རྫས་ཀྱི་
268

མདོ་སྡེ། བསྟན་པ་སྤེལ་བའི་མདོ། ༼ང༽
རྒྱན་ཆ་དང༌། ལྷ་ཡི་དཀོར་ནོར་དང་། ལྷ་ཡི་ཡོ་བྱད་དཔག་ཏུ་མེད་པ་དང་བཅས་
ཏེ། སྟག་དང་གཡག་དང་སེང་གེ་དང་གླང་པོ་ཆེ་དང་བཞི་ཡིས་མཐའ་མནན་ནས་
གཤེགས་སོ། །གཤེགས་པའི་དུས་སུ་ཡང་། གནམ་ལ་ལྷ་ཆེན་པོ་བརྒྱད་ཀྱིས་ཉི་མ་
དང་ཟླ་བའི་གདུགས་ཕུབས་སོ། ། ས་ལ་ཀླུ་ཆེན་པོ་བརྒྱད་ཀྱིས་མེ་ཏོག་མཛེས་པའི་
གདན་བཏིངས་སོ། །བར་སྣང་ལ་གཟའ་ཆེན་པོ་བརྒྱད་ཀྱིས་གཞའ་ཚོན་སྣ་ལྔའི་ཡོལ་
བ་བྲེས་སོ། །གཞན་ཡང་དུས་བཞི་རྒྱལ་མོ་བཞིས་འབྱུང་བ་ཆ་བསྙམས་ནས། ཤིན་
ཏུ་བག་དྲོ་བ་དང་། བྱིང་གསེང་བ་དང༌། ཉམས་བདེ་བ་ལ་སོགས་མཛད་དོ། །དེའི་
དུས་སུ་ནམ་མཁའ་ལས་གསལ་བའི་འོད་མང་པོ་ཤར་རོ། །བར་སྣང་ལས་སྙན་པའི་
སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །འཇིག་རྟེན་
གྱི་ཁམས་ཀྱང་། ལན་གཅིག་གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་
འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམས་ཆེམས་
སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །དེ་
ལ་སྟེང་གི་ལྷ་དང༌། འོག་གི་ཀླུ་དང་། བར་གྱི་མི་དང༌། ས་བདག་ཀླུ་གཉན་དང་།
ཤ་ཟ་སྲིན་པོ་དང་། ལྟོ་འཕྱེ་དང་། གྲུལ་བུམ་དང༌། མིའམ་ཅི་ལ་སོགས་པ་རྣམས་
ཀྱིས་ཀྱང་། སངས་རྒྱས་བསྟན་པའི་བདག་པོ་དེ་དག་ལ། ཕྱོགས་གཅིག་ཏུ་གུས་པར་
འདུད་ཅིང་། ལྷ་ཕྱག་འཚལ་ལོ། །སྐོར་བ་བྱེད་དོ། །མཆོད་པ་འབུལ་ལོ། །ལེགས་པར་
བརྗོད་དོ། །གཏང་རག་འབུལ་ལོ། །མོས་པ་དང་། དགའ་བ་དང་མགུ་བ་དང་། ཡི་
རངས་ཆེར་བསྐྱེད་དདོ། ཀུན་གྱིས་སངས་རྒྱས་སྟོན་པ་གཤེན་རབ་མཆོག །དེ་བཞིན་
གཤེགས་པ་བདུད་བཅོམ་པ་ཡང་དག་པར་རྫོགས་པའི་སངས་རྒྱས། དྲི་མ་མེད་པ།
རྨད་དུ་བྱུང་བ། ངོ་མཚར་ཆེ་བ། ཁྲི་ཝེར་སྤུངས་ནེའི་སྐུ་ལ་ཕྱག་འཚལ་ལོ། །སྡིག་
པ་བཤགས་སོ། །མཆོད་པ་འབུལ་ལོ། །དགྱེས་པ་བསྐྱེད་དོ། །དགེ་བ་ལ་རྗེས་སུ་ཡི་
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རངས་བར་བྱའོ། །བཀའ་ཡི་འཁོར་ལོ་ཡོངས་སུ་བསྐོར་བར་བསྐུལ་ལོ། །བདག་ཅག་
ཉོན་མོངས་པའི་སྒྲིབ་པ་བྱང་བར་མཛད་དུ་གསོལ་ལོ། །མ་ནུས་པ་དང་དབུལ་ཕོངས་
ཀྱི་སྡུག་བསྔལ་བསལ་དུ་གསོལ་ལོ། །ཚེ་གཡང་དཔལ་གྱི་མཐུན་རྐྱེན་བསྐྱེད་པར་
མཛད་དུ་གསོལ་ལོ། །འཁོར་དང་མངའ་རིས་ཞིང་ཁམས་དར་བར་མཛད་དུ་གསོལ་
ལོ། །སྣང་སྲིད་ཀྱི་དགེ་བ་ཡོངས་སུ་འཕེལ་བར་མཛད་དུ་གསོལ་ལོ། །ཞེས་གུས་པར་
འདུད་ཅིང་གསོལ་བ་བཏབ་པས། སྟོན་པས་ཀྱང་དེ་དེ་བཞིན་དུ་འགྲུབ་པར་གྱུར་
ཅིག །ཅེས་བརྗོད་པས། སེམས་ཅན་ཉོན་མོངས་པ་ཅན་རྣམས། སྡུག་བསྔལ་ཡ་
བཞི་ཟུང་བརྒྱད་ལས་གྲོལ་བར་གྱུར་ཏོ། །ནད་ཡམས་དང་འཁྲུག་པ་ཞི་བར་གྱུར་
ཏོ། །མ་ནུས་པ་དང་རྨོངས་པ་བསལ་བར་གྱུར་ཏོ། །སྣང་སྲིད་ཀྱི་དགའ་བདེ་འཕེལ་
བར་གྱུར་ཏོ། །འཁོར་དང་ལོངས་སྤྱོད་རྒྱས་པར་གྱུར་ཏོ། ། ཚེ་དང་དཔལ་དང་བསོད་
ནམས་རྒྱས་པར་གྱུར་ཏོ། །དགེ་བའི་ལས་ལ་རྟག་ཏུ་གཞོལ་ཞིང་རྒྱུན་དུ་སྤྱོད་པར་
གྱུར་ཏོ། །གཞན་ཡང་ཡུལ་དེའི་འདབ་ཆགས་དང་། གཅན་གཟན་དང༌། རི་དྭགས་
དང༌། གཡུང་དྭགས་རྣམས་ཀྱིས་ཀྱང་། མདུན་ནས་བསུའོ། །རྒྱབ་ནས་བསྐྱེལ་ལོ། །
འཕུར་འཛོལ་བྱེད་དོ། །རྩེ་འཇོལ་བྱེད་དོ། །རྒྱུག་མཆོང་བྱེད་དོ། ། དེ་ནས་ཡུལ་དེ་ཡི་
བྱ་གཅན་དང་། རི་དྭགས་དང་གཡུང་དྭགས་དང་ལྷ་མིའི་སྐྱེལ་མ་རྣམས་ནི་ཡར་ལ་
ལྡོག་གོ །སྟོན་པ་འཁོར་དང་བཅས་པ་རྣམས་ནི། ཆུ་བོ་ཆེན་པོ་ན་ར་ཛཱ་ར་བརྒལ་
ནས་བྱང་ཤར་དུ་གཤེགས་སོ། །
༧ དེའི་ཚེ་དེའི་དུས་ན། གཅན་གཟན་ཁྲོ་བོའི་གླིང་གི་ཡུལ་གྱི། ཁྱི་ཁྱོན་གཏན་
གྱི་མི་རྣམས་དང་། རྒྱལ་ས་བ་ལ་བིང་ཐོག་གི་རྒྱལ་པོ་ཡབ་ཡུམ་རྣམས་ཀྱང༌། རྒྱལ་
བུ་གཙོ་འཁོར་རྣམས་ཤིན་ཏུ་ཡུན་རིང་བར་འགོར་བ་ལ། ཡི་མུག་ཅིང་ག་ཆད་ནས།
ཀུན་གྱིས་རྒྱལ་བུའི་བཙུན་མོ་ལ་སྨྲེ་ཚིག་སྨྲས་པས། བཙུན་མོ་དེ་ནི་མི་མོ་རིག་པ་དང་
270

༼ང༽
མདོ་སྡེ། བསྟན་པ་སྤེལ་བའི་མདོ།
ལྡན་ཞིང་། དཔྱད་པའི་འདུ་ཤེས་དྲག་ནས། ཡང་རྒྱལ་བུ་གཙོ་འཁོར་ལོ་དང་ཟླ་བ་
ལ་འགོར་ཀྱང་། ལམ་དུ་རྒྱལ་པོའི་ཁྲིམས་ཀྱིས་བཅད་པས། མགོ་མི་ཐོན་པའི་ཐབས་
ནི་མེད། གལ་ཏེ་ཡིན་ནའང་ཐམས་ཅད་ཀུན་བརླག་པའི་ཐབས་ཀྱང་མེད་པས། ང་
གཅིག་ཡུལ་དུ་ཕེབས་པ་ནི་མ་མཆིས། ཡུན་རིང་དུ་འགོར་ཀྱང་རྒྱལ་པོའི་རྒྱལ་སློད་
དང་། ཞིང་ཁམས་ལ་ཡེང་བ་ཡིན་ཀྱང་སྲིད། ཡང་ན་རྒྱལ་བུས་སྟོན་པའི་སྒྲོན་མ་དེ་
སྤྱན་འདྲེན་པ་ལ། རྒྱལ་སྤྱོད་རིན་པོ་ཆེའི་ཁ་ཡོ་སྙོམས་པ་དང་། དུས་དང་སྐབས་ལ་
མ་བབས་པ་ཡིན་ཀྱང་སྲིད་བསམ་ནས་ཐམས་ཅད་ཀུན་ལ་སྨྲས་པ། ཉོན་ཅིག་རྒྱལ་
པོ་བློན་འཁོར་བཙུན་མོ་བཅས། འོ་སྐོལ་སྡུག་པའི་ཡུལ་ན་སྐྱེ་བ་ལ། ཡུལ་ཆུང་འདི་
ན་སེམས་ཆུང་ཕྲག་དོག་མི། སྐྱེས་བུ་མི་ཡུལ་མ་འགྲིམ་མཐོང་ཕུག་ཆུང་། མགྱོགས་
པ་བྱང་ལམ་མ་བགྲོད་རྩེད་འཐིང་སྔར། མཛངས་མ་མགྲོན་བསྙེན་མ་མྱོང་སེམས་
རྩ་དོགས། ཁྱོད་རྣམས་ང་ལ་སྨྲེ་ངག་མི་དགོས་དང་། རྒྱལ་བུ་གཙོ་འཁོར་ཅི་ཡང་རེ་
དོགས་མེད། སྟག་གཟིག་ཁྲོམ་པ་འདུལ་བའི་གླིང་ཆེན་ལ། རྒྱ་ཁྱོན་འཛམ་བུའི་གླིང་
ཕྱེད་གཞལ་བ་སྟེ། རང་རེ་མཐའ་མི་དབུས་སུ་འགྲོ་བ་ལ། ལོ་དང་ཟླ་བར་བགྲང་བ་
མ་གཏོགས་པ། ཞག་དང་ཉི་མའི་ཚད་འཛིན་འཁོར་མི་སྲིད། སྟག་གཟིག་ནོར་གྱི་
བང་མཛོད་ཡིན་པ་ལ། རྒྱལ་པོའི་རྒྱ་སློད་རིན་ཆེན་གྲམ་ཁྲོད་དུ། ཡང་ན་ལྟད་མོ་
དག་ལ་འཐོག་ཀྱང་སྲིད། རྒྱལ་བུ་སྟོན་པ་འཇིག་རྟེན་སྒྲོན་མ་སྟེ། སྣང་སྲིད་འཇིག་
རྟེན་རེ་བ་བསྐོང་བ་ལ། ད་རུང་སྤྱན་འདྲེན་སྐབས་དང་མ་འབྱོར་སྲིད། མིན་ན་རྒྱལ་
འཁོར་ལམ་དུ་གྱ་ཉེས་ཀྱང་། ཐམས་ཅད་ཀུན་ཀ་བརླག་པའི་ཐབས་མ་མཆིས། དེས་
ན་མགྲོན་སོངས་རྒྱབ་ཀྱི་ངག་མེད་ལ། ཅི་ལྟར་ཡིན་ཀྱང་ཡོན་ཏན་ཡོད་དེ་མཆིས། ལོ་
དང་ཟླ་བ་འདི་ལ་འགོར་ལུགས་ཀྱིས། རྒྱལ་བུ་དམ་པས་བསམ་དོན་གྲུབ་ནས་མཆིས།
སྟོན་པའི་སྒྲོན་མ་སྤྱན་འདྲེན་འབྱོན་ཏེ་མཆིས། ཁྱོད་རྣམས་སྨྲེང་ཚིག་སྡུག་བསྔལ་མ་
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བྱེད་ལ། འབྲུ་དང་དཀར་མངར་ཤ་སྣ་གཙང་མ་དང་། འདོད་ཡོན་ཡུ་ཏི་ཕུན་ཚོགས་
རྫས་རྣམས་སོགས། ངེད་རང་མདུན་ནས་བསུ་བའི་གྲ་བགྱིས་ཤིག །ཅེས་སྨྲས་པས་
ཀུན་ཀྱང་དགའ་ནས། ལོངས་སྤྱོད་ཡོ་བྱད་དཔག་ཏུ་མེད་པར་བསགས་སོ། །དུས་
རེས་ཤིག་ཙམ་ན་ཡུལ་དེའི་མཚམས་ཀྱི་ལ་ཀ་ནས། ནམ་མཁའ་ནི་གཞའ་ཡིས་ཆོད།
བར་སྣང་ནི་དར་གྱིས་ཆོད། ས་གཞི་ནི་རོལ་མོས་ཆོད་ནས། སྔ་ན་མ་མཐོང་བའི་སྐྱེས་
བུ་ཁྱད་པར་དུ་དཔག་པ་ཞིག །ཤིང་རྟ་གསེར་གྱི་འཁོར་ལོ་བརྒྱད་པ་ཞིག་ལ་བཅིབས།
འཁོར་དང་རོལ་མོའི་ཚོགས་དང་བཅས་ནས་བྱུང་བ་ལ། ཐམས་ཅད་ཀུན་ཀྱང་ཤིན་
ཏུ་དགའ་ནས། རྒྱལ་བུས་དབང་བསྒྱུར་གྱི་རྒྱལ་པོ་གདན་དྲོང་ནས་བྱུང་བར་རིག་
ཏེ། ཁྱི་ཁྱོན་གྱི་རྒྱལ་བློན་གཙོ་འཁོར་དང་བཅས་པ་རྣམས་ཀྱང་། རོལ་མོ་དང་དམག་
དཔུང་དང་བཅས་ནས་མདུན་བསུ་བ་ལ་གཤེགས་ཏེ། ལ་ལས་ནི་དར་འཕྱར་རོ། །ལ་
དང་
ལས་ནི་དུང་འབུད་དོ། ། ལ་ལས་ནི་རྔ་བརྡུང་ངོ༌། ། ལ་ལས་ནི་གཤང་དཀྲོལ་ལོ། །ལ་
ལས་ནི་གར་བྱེད་དོ། ། ལ་ལས་ནི་བྲོ་བརྡུང་ངོ༌། །ལ་ལས་ནི་ཤོན་འཁྲབ་བོ། ། ལ་
ལས་ནི་སྒོང་རྩེའོ། །ལ་ལས་ནི་གླིང་བུ་འབུད་དོ། ། ལ་ལས་ནི་པི་ཝང་དཀྲོལ་ལོ། ། ལ་
ལས་ནི་མེ་ཏོག་གཏོར་རོ། །ལ་ལས་ནི་སྤོས་མེ་བཏུལ་ལོ། །ལ་ལས་ནི་སྒྲོན་མེ་འབུལ་
ལོ། ། ལ་ལས་ནི་སྐུ་ཁྲུས་གསོལ་ལོ། ། ལ་ལས་ནི་བཤོས་ཆ་འབུལ་ལོ། །ལ་ལས་ནི་མང་
ཐུན་འབུལ་ལོ། །ལ་ལས་ནི་ཡུ་ཏི་འབུལ་ལོ། །ལ་ལས་ནི་དཀར་གསུམ་འབུལ་ལོ། །ལ་
ལས་ནི་མངར་གསུམ་འབུལ་ལོ། ། ལ་ལས་ནི་འབྲུ་སྣ་འབུལ་ལོ། །ལ་ལས་ནི་ཤིང་ཏོག་
འབུལ་ལོ། ། ལ་ལས་ནི་རིན་པོ་ཆེའི་དཀོར་ཆ་འབུལ་ལོ། །དེ་ལྟར་དུ་རོལ་མོ་དང་
མཆོད་པ་མང་པོས་མདུན་ནས་བསུས་པས། སྟོན་པ་ཡང་ཐུགས་དགྱེས་ནས་ཞལ་
འཛུམ་པར་མཛད་དོ། །ཡུལ་ཁམས་དེ་ཡི་མི་རྣམས་ཀྱང༌། སྟོན་པ་དེ་ཡི་ཞལ་མཐོང་
བ་ཙམ་གྱིས་ཀུན་ཀྱང་དད་པ་དང་གུས་པ་ལྡན་ཏེ། འགྱུར་ལྡོག་མེད་པའི་མོས་པ་
272

མདོ་སྡེ། བསྟན་པ་སྤེལ་བའི་མདོ།
ཐོབ་པར་གྱུར་ཏོ། །
དེ་ནས་རྒྱལ་ས་ཡོངས་ཐོག་ཏུ་སྤྱན་དྲངས་ནས། རིན་པོ་ཆེའི་ཁྲི་ལ་བཞུགས་སུ་
གསོལ་ཏེ། རྒྱལ་པོ་དར་མ་ར་ཙས་ལྷ་ཕྱག་ལན་བདུན་ཕུལ་ནས་གསོལ་པ། རྒྱལ་བའི་
སྲས་པོ་འགྲོ་བའི་དཔལ་དང་མགོན། མཚན་དང་ལྡན་པའི་མི་མཆོག་སྐྱེས་བུ་ལགས།
ངེད་ཅག་མཐའ་མིའི་གླིང་ཁམས་འདི་དག་ནི། སྔོན་ནས་བསྐོས་པའི་རྒྱལ་པོ་རིམ་
བཞིན་དུ། རྒྱལ་ཁམས་མངའ་རིས་དབང་ཆེན་ཡོད་མོད་ནས། སོ་སོར་བསྐོས་པའི་
ལོངས་སྤྱོད་ཚོགས་མོད་ཀྱང་། རྒྱལ་པོ་ཁྱོད་ནི་གཞན་དང་མི་འདྲ་བར། ཡེ་རྗེ་གནམ་
གྱིས་བསྐོས་པའི་བུ་ཡིན་པས། ཆེ་རྟགས་ཡིག་ཚང་བསྐོ་བ་ལེན་པ་དང༌། གནམ་གྱི་
རྒྱལ་པོ་གདན་འདྲེན་བཏང་བ་ལགས། ལམ་སྟབས་ཤིན་ཏུ་འོ་བརྒྱལ་མི་མངའ་འམ།
ད་ཡང་བདག་གི་ཡུལ་འདིར་བྱོན་པ་ལེགས། བདག་ཅག་རྣམས་ཀྱང་ཤིན་ཏུ་གློ་བ་
དགའ། འདི་དང་ཕྱི་མ་གཉིས་སུ་ཡོད་པ་ན། དེ་ལ་གང་ཕན་བཀའ་ལུང་གང་གནང་
བགྱི། ཉིད་ཀྱི་ཞལ་ནས་གསུང་ཐོས་མ་གཏོགས་པ། དེ་མིན་ངེད་རྣམས་འདི་ཕྱི་ངོ་མི་
ཤེས། འཇིག་རྟེན་འདི་ལ་གང་ཕན་བསོད་ནམས་རྩི། དེ་བས་ལོགས་སུ་དོན་གཞན་
ཡོད་མི་བྱེད། དེ་ཡང་ངེད་རང་སྔོན་གྱི་ལུགས་སུ་འདུག །ད་ནི་ཞིང་ཁམས་བཅོས་ལ་
ཁྲིམས་གསར་འཛུག །རྒྱལ་བུ་དམ་པ་ཁྱོད་ཀྱི་བཀའ་ལ་ཉན། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་པོ་དར་མ་ར་ཙ་ཉོན། ཁྱོད་ནི་སྔོན་
ནས་ཁྲོ་གཏུམ་ང་རྒྱལ་རིགས། བདག་ནི་ཡེ་རྗེ་སྲིད་པ་གནམ་གྱི་བུ། འོ་སྐོལ་སྔོན་
ནས་སྨོན་ལམ་འབྲེལ་པ་དང༌། ཁྱོད་ཀྱི་རྒྱལ་བུས་བསོད་ནམས་ཚོགས་བསགས་ཤིང་།
སྔོན་ནས་ལས་འཕྲོ་བཟང་པོ་ཡོད་པའི་ཕྱིར། ད་ལྟ་ཞིང་ཁམས་གཅིག་ཏུ་སྐྱེ་བ་ཡིན།
བདག་ནི་སེམས་ཅན་འགྲོ་བའི་དོན་ལ་འོང་། སེམས་ཅན་དོན་ལ་སངས་རྒྱས་སྐུ་མི་
འཕོངས། ཐང་ཆད་ངལ་དུབ་བྱ་བ་ག་ལ་ཡོད། ད་ཡང་ཁྱོད་ཀྱི་འགྲོ་དོན་མཐར་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཕྱིན་ནས། ཁྱོད་ཉིད་རྫོགས་པའི་སངས་རྒྱས་འཐོབ་སྟེ་མཆི། རྒྱལ་ཁམས་མངའ་རིས་
བདེ་ལ་འཁོད་དེ་འོང་། ཁྱོད་རྣམས་བསོད་ནམས་རིགས་རྒྱུད་འཕེལ་ཏེ་འོང་། ཞེས་
གསུངས་པས། རྒྱལ་པོ་ཡང་ཤིན་ཏུ་ཐུགས་དགྱེས་ནས་ཡི་རངས་བར་གྱུར་ཏོ། །དེ་
ནས་སྟོན་པ་གཙོ་འཁོར་དང་བཅས་པ་རྣམས་ལ། རྒྱལ་བུའི་བཙུན་མོ་དང་། བློན་
འཁོར་རྣམས་ཀྱིས་བསགས་པའི་བདའ་དགུའི་ཞལ་ཟས་ནི། བཤོས་ཆ་དང་། མང་
ཐུན་དང༌། ཡུ་ཏི་དང་། དཀར་གསུམ་དང༌། མངར་གསུམ་དང༌། ཤིང་ཏོག་དང་།
འབྲུ་སྨན་དང༌། ཕུན་སུམ་ཚོགས་པའི་ཡོ་བྱད་རྣམས་དྲངས་སོ། །
༧ དེ་ནས་དེའི་ཚེ་དེའི་དུས་ན། སང་ཉི་མའི་རྩེ་ལ་གྲོང་ཁྱེར་གྱི་དབུས་སུ། རིན་པོ་
ཆེའི་ཁྲི་བཏེག་སྟེ། སྟོན་པའི་སྒྲོན་མ་སྤྱན་དྲངས་ནས། གཤེན་རབ་གཡུང་དྲུང་སེམས་
དཔའ་རྣམས་དང་། ལྷ་ཀླུ་མི་གསུམ་གྱི་མངའ་དབང་ཅན་རྣམས་དང་། རྒྱལ་པོ་དར་
མ་ར་ཙ་དང༌། བཙུན་མོ་ལ་ལོ་གསེར་སྒྲོན་དང་། རྒྱལ་བུ་སིང་ང་ར་ཙ་དང་། སྲས་
དང་བཙུན་མོ་དང་བློན་པོ་དང་། དེད་དཔོན་སོགས་འཁོར་དང་བཅས་པ་རྣམས་
དང་། ཡུལ་ཁམས་དེ་ཡི་མི་རྣམས་ཀུན་འཚོགས་ཏེ། བླ་ན་མེད་པའི་མཆོད་པ་དཔག་
ཏུ་མེད་པ་ཕུལ་ནས། རྒྱལ་བུ་སིང་ང་ར་ཙས་སྟོན་པའི་མདུན་དུ་པུས་བཙུགས་ཐལ་
མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ། འགྲོ་
བའི་དཔལ་གྱུར་རྒྱལ་བའི་སྲས་མཆོག་ལགས། སྣང་ཞིང་སྲིད་པ་འཁོར་བ་མྱང་འདས་
བོན། བསྐལ་སྲིད་ཆགས་དང་གནས་དང་འཇིག་པ་སྟོངས། འཁོར་བའི་ལས་སྤྱོད་
བདེ་དང་སྡུག་བསྔལ་འབྱུང༌། གང་ལ་གང་འདུལ་ཅི་ལ་ཅིར་སྟོན་པ། ཉིད་ཀྱི་ཐུགས་
ལ་མ་རྨོངས་ས་ལེར་གསལ། བདག་ཅག་འཁོར་དུ་གཏོགས་པའི་སེམས་ཅན་ལ། མ་
ནོར་ངེས་པའི་དོན་དམ་བསྟན་པ་དང༌། རྒྱལ་ཁམས་མངའ་རིས་ཆ་ལ་སྙོམས་པ་
དང༌། རྒྱལ་བློན་བཙུན་མོ་དགེ་ལ་འཛུད་པ་དང་། སྟོན་པའི་བསྟན་པ་རྗེས་སུ་འཛིན་
274

མདོ་སྡེ། བསྟན་པ་སྤེལ་བའི་མདོ། ༼ང༽
པའི་ཕྱིར། ཐུགས་ཀྱི་དཀྱིལ་ནས་བདེན་པའི་བཅུད་ཕྱུངས་ལ། བདག་ཅག་འཁོར་
རྣམས་ཀུན་ལ་བཤད་དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་བུ་དམ་པ་བསམ་གྲུབ་དཔལ། རྒྱལ་
བློན་གཙོ་འཁོར་བཙུན་མོ་སྲས་བཅས་ཉོན། སྤྱིར་ནི་བོན་ཉིད་རབ་འབྱམས་རྒྱ་མཚོ་
ལ། བོན་ཅན་མཚན་མ་ཟད་ཅིང་འགྲིབ་པ་མེད། འཕེལ་བ་མེད་ཅིང་འབྲི་བ་མེད་པ་
སྟེ། དབྱིངས་ཉིད་མ་ཟད་བར་དུ་ཚིག་མི་ཟད། བོན་ཉིད་དམ་པ་ཟད་མི་ཤེས་པའི་རྒྱུ།
དེ་ཕྱིར་དབྱིངས་ཉིད་རང་བཞིན་མཚོན་པ་ལས། གང་འདུལ་དེ་སྟོན་ཐབས་མཆོག་
ཟད་པ་མེད། འདིར་ནི་རྒྱལ་བློན་གཙོ་འཁོར་བཅས་པ་ལ། མ་ནོར་དོན་ལ་མི་འཁྱར་
ངེས་པའི་བཀའ། དོན་དམ་ཀུན་རྫོབ་མཚན་མ་གཉིས་སུ་བསྟན། དེ་ཡང་སོ་སོར་
དབྱེ་བ་བསྟན་པ་ན། འདི་དང་ཕྱི་མ་གཉིས་སུ་དགོངས་པ་སྟེ། འདིར་ནི་སྣང་སྲིད་
དབང་ལ་འདེབས་པ་དང་། སྟོང་ཁམས་ཕྱོགས་བཞིའི་རེ་བ་སྐོང་བ་དང་། རྒྱལ་སློད་
རིན་ཆེན་ཁ་ཡོ་བསྙམས་པའི་ཕྱིར། ཀུན་རྫོབ་བདེན་པའི་རྒྱལ་ཁྲིམས་ལུགས་སུ་བསྟན།
ཕྱི་མར་ཉོན་མོངས་སྡིག་སྒྲིབ་སྦྱང་བ་དང་། བསོད་ནམས་ཡེ་ཤེས་ཚོགས་ཆེན་རྫོགས་
པ་དང་། བླ་མེད་འབྲས་བུ་དོན་དམ་འཐོབ་པའི་ཕྱིར། དོན་དམ་བདེན་པའི་བོན་
ཁྲིམས་ལུགས་སུ་བསྟན། །
༧ ཐོག་མར་ཀུན་རྫོབ་རྒྱལ་པོའི་ཁྲིམས་ལས་སུ། ཕྱོགས་བཅུ་རབ་འབྱམས་དཔག་
མེད་ཞིང་ཁམས་དང་། སྟོང་གསུམ་སྟོང་དང་ཚངས་རྒྱུང་འཇིག་རྟེན་ན། ལྷ་དང་ལྷ་
མིན་མི་དང་མཐོ་རིས་གསུམ། བྱོལ་སོང་ཡི་དྭགས་དམྱལ་བ་ངན་སོང་གསུམ། འགྲོ་
བ་རིགས་དྲུག་སེམས་ཅན་གྲངས་མང་ཞིང་། ཁྱད་པར་སྟེང་གི་ལྷ་དང་འོག་གི་ཀླུ།
བར་གྱི་མི་དང་གསུམ་པོ་འདི་རྣམས་ལ། ཞིང་དེར་བསྐོས་པའི་རྒྱལ་པོ་རེ་རེ་ཡོད། དེ་
ཡང་ཡེ་རྗེ་གནམ་གྱིས་བསྐོས་པ་ཡི། སྔོན་གྱི་བསྐལ་པ་དང་པོའི་དུས་ནས་སུ། སྲིད་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པས་སྲིད་ཅིང་སྐོས་པས་བསྐོས་པ་ཡི། འགྲོ་བ་ཐར་པར་བགྲོད་པའི་བརྟེན་གནས་
དང་། སངས་རྒྱས་བསྟན་པ་ཆགས་ཕེབ་ཞིང་ས་ཡིན། འགྲོ་བ་མི་ལ་གོང་དུ་རྗེ་མེད་
ན། སེམས་ཅན་ཁ་འཐོར་འཆོལ་བུར་འགྲོ་བའི་རྒྱུ། སྐྱེ་འགྲོ་སེམས་ཅན་འཆོལ་བུར་
སོང་བ་ན། སངས་རྒྱས་བསྟན་པ་ཆགས་པའི་གནས་མ་མཆིས། དེ་ཡང་ཐབས་དང་
ཐུགས་རྗེ་གཉིས་སུ་སྣང་། སྣང་ཞིང་སྲིད་པའི་འགྲོ་བ་འདུལ་བ་ལ། ཐབས་དང་
ཐུགས་རྗེ་ཟུང་དུ་འབྲེལ་བ་དགོས། ཐབས་ལ་མ་བརྟེན་ཐུགས་རྗེ་འབྱུང་མི་སྲིད། དེ་
ཕྱིར་ཀུན་རྫོབ་རྒྱལ་ཁྲིམས་བསྐོས་པའི་ཐབས། ཤེས་རབ་བོན་ཁྲིམས་བླ་མེད་བསྒྲུབ་
པའི་ལམ། དེ་གཉིས་ཟུང་འབྲེལ་འགྲོ་བ་ཐར་པར་བགྲོད། དེ་ཕྱིར་རྒྱལ་པོས་བསྐོས་
པའི་ཁྲིམས་ལ་ཉོན། མི་རྗེ་ལྷ་མཛད་དབང་པོ་ཆེ་ཡི་སྲས། སྔོན་གྱི་འོད་གསལ་ལྷ་
མང་ལས་ཆད་པའི་རིགས། དབུ་ནག་མི་ཡི་མགོན་དུ་གྱུར་པའི་རྗེ། འཇིག་རྟེན་ཞིང་གི་
བདག་པོར་གྱུར་པ་ཡི། རྒྱལ་བློན་རྗེ་འཁོར་བཙན་མོ་བཅས་པ་རྣམས། ཁོ་བོ་བདག་
གིས་བཀའ་ཁྲིམས་ངག་ལ་གསོན། རྒྱལ་པོ་དམ་པ་རང་གི་ཡུལ་ན་ཆེ། རྒྱལ་ས་ཁྲིམས་
ཀྱི་གནོན་པ་རྒྱལ་པོའི་ལུགས། རིན་ཆེན་ཁྲི་ལ་བརྟན་པ་གཟི་བརྗིད་ཆེ། ཅ་ཅོལ་སྨྲ་བ་
མི་མང་ཚིག་གཅིག་གཏམ། རྒྱལ་པོ་སྨྲ་བ་ཚིག་གཅིག་ཀུན་ལ་ཉན། རིགས་རྒྱུད་མང་
དུ་མི་སྤེལ་ཆིག་རྒྱུད་མཆོག །རིགས་བཟང་ཁུངས་བཙུན་དབང་པོའི་མི་གཅིག་པོ།
རྒྱལ་པོའི་རྒྱལ་རྒྱུད་མང་ན་རྒྱལ་ས་འཚོལ། ལར་ཡང་དཀོན་པའི་མཆོག་ཏུ་གྱུར་པ་སྟེ།
མ་སྲིད་པ་ཡི་སྲིད་པ་རིན་པོ་ཆེ། འདབ་ཆགས་བྱ་ལ་རྭ་ཡོད་གཅིག་བས་མེད།
གཅིག་ལས་མེད་དེས་སྤྱི་རྒྱ་རླབས་ཀྱིས་ཆོད། དེ་ཕྱིར་སྤྱི་རྗེ་ཁྱུང་གིས་སྟོང་ཁམས་
གནོན། གཅན་གཟན་རྣམས་ལ་རལ་ཅན་གཅིག་ལས་མེད། གཅིག་ལས་མེད་དེས་
སྡེར་ཆགས་ཟིལ་གྱིས་གནོན། དེ་ཕྱིར་དཔའ་རྩལ་སེང་གེས་ཐམས་ཅད་འདུལ། རི་
དྭགས་རྣམས་ལ་གཙུག་ཏོར་གཅིག་བས་མེད། གཅིག་བས་མེད་དེས་ཀུན་ལ་ཁ་
276

མདོ་སྡེ། བསྟན་པ་སྤེལ་བའི་མདོ།
དབང་དྲག །དེ་ཕྱིར་བསེའུ་རུ་གཅིག་ཁ་དབང་དྲག །གཡུང་དྭགས་རྣམས་ལ་གཤོག་
འཐོག་གཅིག་བས་མེད། གཅིག་བས་མེད་དེས་སྟོང་ཁམས་ཡུད་ཀྱིས་འཁོར། དེ་ཕྱིར་
གྱི་ལིང་རླུང་གི་འདབ་གཤོག་རྒྱས། ཆུ་གནས་རྣམས་ལ་རྨིག་འཐོག་གཅིག་བས་མེད།
གཅིག་བས་མེད་དེས་ཡར་སྤེལ་མར་དུ་གཏུགས། དེ་ཕྱིར་སླ་མོ་ཉ་ཡིས་ཞིང་ཁམས་
མཐོང་། འགྲོ་བ་མི་ལ་བསོད་ལྡན་གཅིག་ལས་མེད། གཅིག་བས་མེད་དེས་འཇིག་
རྟེན་འཁོར་ལོ་བསྒྱུར། དེ་ཕྱིར་མི་ཡི་དབང་པོས་གང་བསྐོས་ཉན། དེ་ལ་ལྟོས་ཤིང་
རྒྱལ་པོས་བཀའ་ཁྲིམས་བསྡམས། ལར་ཡང་རྒྱལ་པོའི་ཁྲིམས་ཀྱི་མཚན་ཉིད་ལ། རྒྱལ་
གྱི་བཀའ་ཁྲིམས་མི་འགྱུར་གསེར་གྱི་ཐིག །གསེར་གྱི་ཐིག་ཤིང་ལྡོག་མེད་དྲང་ལ་བརྟན།
གང་དུ་བཞག་ཀྱང་གང་གི་གཉའ་ནོན་ལྕི། གལ་མེད་ཁྲིམས་ལ་མི་གཏུགས་རང་གི་
ཁྲིམས། ལེགས་ཉེས་ཆག་ཤེས་བཤེར་བ་གནམ་གྱིས་བསྐོས། བཙུན་མོ་རང་སར་
བཞག་པ་རྒྱལ་གྱི་ལས། བློན་པོ་མང་ཡང་ཤེས་ལྡན་ཞིག་ལ་བརྟེན། བྲན་ཁོལ་མང་
ཡང་རྗེ་ལ་དྲིན་པ་རྩི། དེས་ན་གཞན་ཀྱང་རང་བཞིན་ལས་ངོ་ལེན། ཕ་རོལ་ཞིང་ལ་
གལ་མེད་འཁྲུག་པ་བཤོལ། མངའ་རིས་གྱད་ཆེན་ཐབས་ཀྱིས་བསྟེན་ལ་བྱ། ཤེས་ལྡན་
རྒྱལ་པོས་སྟོང་གསུམ་འཁོར་ལོ་བསྒྱུར། ཤེས་མེད་དབང་ཡོད་རྒྱལ་ཁམས་ཆོལ་བུར་
གཏོང་། སྤྲོས་མེད་བརྟན་ཐོབ་རང་མལ་ས་ཟིན་ཙམ། རྒྱལ་ཁམས་ཞི་བདེ་རྒྱལ་པོ་
ཆེན་པོ་ཡིན། དགེ་ལ་བཙུད་ན་ཆེན་པོའི་ཆེན་པོ་ཡིན། ལོག་པར་སྤྱོད་པ་རྒྱལ་པོའི་
བླུན་པོ་ཡིན། རྒྱུ་འབྲས་མི་རྩི་འཐས་པོའི་རྩིང་པོ་ཡིན། དགེ་སྡིག་མི་བརྩི་གྲེད་པོ་
དབང་ཅན་ཡིན། འདི་དོན་བསྒྲུབ་པ་ཕྱི་མའི་འགྲམ་རྡོ་ཡིན། ཕྱི་མ་མི་བསྒྲུབ་རང་ལ་
ལྟོས་མེད་ཡིན། དེས་ན་རྒྱལ་པོའི་བཀའ་ཁྲིམས་ཤིན་ཏུ་དཀའ། འོན་ཀྱང་ཤེས་ན་རྒྱལ་
ཁམས་རྩེད་མོ་ལས། མི་ཤེས་རང་ཉིད་སྡུག་བསྔལ་ཁོ་ར་ཡུག །དེ་ཕྱིར་རྒྱལ་པོའི་
བཀའ་ཁྲིམས་རང་སར་བསྡམས། རྒྱལ་སྲིད་རིན་ཆེན་ཁ་ཡོ་བསྙམས་པ་དང་། སྟོང་
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཁམས་ཕྱོགས་བཞིའི་རེ་བ་བསྐོང་བ་དང་། རྒྱལ་ཁམས་ཞི་བདེ་མཉམ་པར་གནས་
པའི་ཕྱིར། ངང་པའི་རྒྱལ་པོས་ཆུ་དང་འོ་འབྱེད་ཅིང་། སྨན་དང་དུག་ལས་རྩི་རུ་
འབྱེད་པ་ལྟར། སྐད་ཅིག་མི་ཡེངས་དོན་ལ་བརྩོན་པར་བྱ། དར་ཅིག་ལས་སུ་བདེ་བ་
ཙམ་མེད་ཀྱང་། རྒྱལ་ཁྲིམས་འཇག་ན་བདེ་བ་ཆེན་པོ་འབྱུང་། རང་ཉིད་གཅིག་པར་
བདེ་བ་བདེ་ཆེན་མིན། རྒྱལ་ཁམས་ཐམས་ཅད་བདེ་བ་བདེ་ཆེན་ཡིན། སེམས་ཅན་
རེ་རེས་སྡུག་བསྔལ་མྱོང་མོད་ཀྱང་། ཀུན་གྱི་སྡུག་བསྔལ་ཆེན་པོ་ཞི་བདེར་འགྱུར། དེ་
ཕྱིར་ཁྲིམས་ལ་བསད་དང་བཅད་ཡིན་ཀྱང་། འགལ་མཐུན་མེ་དང་ཆུ་ཡི་གསོ་བསྐྱེད་
འདྲ། རེ་རེའི་དོན་བྱེད་སོ་སོར་ནུས་ལགས་ཀྱང་། གཉིས་ཀ་འཛོམ་ན་དོན་དམ་ཆེན་
པོར་འགྱུར། དེ་ཕྱིར་དྲང་པོའི་ཁྲིམས་ལ་འགལ་མེད་ཙམ། ལོག་པར་སྤྱོད་ན་ངན་
སོང་དམྱལ་བར་སྦྱོང་། དེ་ནས་ཤིན་ཏུ་རིག་པས་དཔྱོད་ལ་གཟོབས། མ་བརྟགས་མ་
གཟབས་རང་ཕུང་ཐོ་ཅོའི་རྒྱུ། ཐོ་ཅོ་ཆེ་ན་རང་ཕུང་གཞན་ཀྱང་བརླག །དེས་ན་
མངའ་དབང་རྒྱལ་པོ་འཐོབ་མི་འགྱུར། ཡེ་དབང་རྒྱལ་པོ་ཅི་མཛད་ཐབས་ལ་མཁས།
ཐབས་མཁས་སྐྱེས་བུས་འགྲོ་བ་ཁ་ལོ་བསྒྱུར། རྒྱལ་པོ་ཡབ་སྲས་དེ་བཞིན་ཐུགས་ལ་
ཞོག །རྒྱལ་པོའི་ཆབ་སྲིད་འཛིན་པ་བཙུན་མོ་སྟེ། དོན་དུ་རི་བོའི་བརྟེན་གནས་རྒྱ་
མཚོ་འདྲ། རྒྱ་མཚོ་མེད་ན་རི་རྒྱལ་སྐམ་ལ་གནས། དེ་ལས་འབྲུ་བཅུད་རྩི་ཏོག་སྨིན་
མི་འགྱུར། མི་འགྱུར་ཕྱིན་ན་གསོ་སྐྱེད་ག་ལ་ཡོད། དེ་ཕྱིར་རྒྱལ་གྱི་ཆབ་སྲིད་འཛིན་པ་
དགོས། གདུང་རྒྱུད་ཆད་ན་སེམས་ཅན་འཆོལ་བུར་འགྲོ། བཙུན་མོས་རང་གི་གནས་
མལ་བཟུང་ན་ལེགས། འགྲོ་འདུག་མང་ན་བྱུར་གྱི་གཙེས་པ་ཡིན། བྱ་བ་མང་ན་རང་
སྨྲ་བབས་འདྲེ་ཡིན། གནས་མལ་འཆུག་ན་སྐུ་མཁར་སློང་མེད་ཡིན། རང་ཆུས་ལོད་
ན་དམྱལ་བ་ཐར་མེད་ཡིན། རྒྱལ་གྱི་ཆབ་སྲིད་འཛིན་པ་ཤིན་ཏུ་དཀའ། ཀུན་ལ་ཁྱབ་
པ་ནམ་མཁའ་ལྟ་བུར་དགོས། ཡོངས་ལ་སྙོམས་པ་ཉི་མ་ལྟ་བུར་དགོས། ཤོང་ཡངས་
278

༼ང༽
མདོ་སྡེ། བསྟན་པ་སྤེལ་བའི་མདོ།
ཆེ་བ་ས་གཞི་ལྟ་བུར་དགོས། ཐམས་ཅད་འབྱུང་བ་ནོར་བུ་ལྟ་བུར་དགོས། དགོས་
འདོད་བཞི་པོ་གྲབས་སུ་བཞག་པ་ན། རྒྱལ་པོའི་ཆབ་སྲིད་ཟིན་ཏེ་མཆིས་པའོ། །རྒྱལ་
པོའི་ཆབ་སྲིད་ཟིན་ན་ལེགས་པའི་མཆོག །དད་ལྡན་དགེ་ལ་མོས་ན་རབ་ཀྱི་མཆོག །
དགེ་ལ་མོས་པ་སྤོབས་པ་ཆེན་པོའི་མཆོག །དེ་ལ་འགྱུར་ལྡོག་མེད་པ་མཐར་ཕྱིན་
མཆོག །གོང་དུ་ཆེ་བའི་རྒྱལ་པོ་དགུང་ལྟར་བཀྱགས། དེ་བས་གོང་གི་གཉེན་པོ་
བཙུན་ལྟར་བསྲུང་། དེ་འོག་རྒྱལ་གྱི་བློན་འབངས་བུ་ལྟར་སྐྱོངས། ཤེས་ལྡན་མི་མོ་
ཀུན་བསྐྱེད་ཡངས་པའི་གཞི། བཙུན་མོ་རྣམས་ཀྱང་དེ་ལྟར་ཡིད་ལ་ཞོག །རྒྱལ་པོ་
ཡབ་ཡུམ་དེ་ལྟར་འཛོམ་པ་ལ། རྗེ་ཁ་བསྒྱུར་བ་བློན་དང་དེད་དཔོན་དགོས། རྒྱལ་པོ་
ཡེ་སྲིད་གནམ་གྱི་བུ་ཡིན་ཀྱང༌། དེ་ལ་ཞབས་འདེགས་ཟུར་ན་བརྒྱན་པ་ཡི། བློན་པོ་
སྐོས་ལ་འདེབས་པའི་དྲང་མཁན་དང༌། ཆོག་ཤེས་ལྡན་པ་སྒམ་ཁྱེར་ཕྱུ་འདྲ་དགོས།
དེ་གསུམ་འཛོམ་ན་སྲིད་པའི་རྗེ་བོར་འབྱུང༌། བློན་པོ་གྱ་གྱུ་མ་སྐྱེན་རྒྱལ་ལ་གནོད།
འགྱུར་ལྡོག་མ་ཆེ་བློ་གྲོས་བརྟན་པར་མཛོད། ཉུང་དུ་གཅོད་ཀྱང་མང་གི་ཞལ་ཁ་
འགྲིམ། གསང་ཚིག་ཁྲོམ་དུ་མ་བསྒྲག་ཕ་རོལ་ཁྲེལ། འཐད་པའི་བློ་ལ་བཞག་ས་
གཅིག་བས་མེད། མི་འཐད་པ་ལ་རང་འདོད་ཕྱོགས་མ་ཆེ། རང་དབང་ཡོད་ཀྱང་
མཆིད་ཚིག་རྗེ་ལ་ཞུ། མི་བུ་ཆུང་ཡང་རིགས་སྲས་བརྙས་མི་ཕོད། ལས་ཀྱི་ལ་ཡོག་
དུས་ཀྱི་འཁོར་ལོ་འཁོར། རྟེན་འབྲེལ་གཟབ་ཀྱང་དེ་ལ་ཐར་པ་མེད། རྒྱལ་སྲིད་
འབངས་འཁོར་མཉམ་པོར་བསྐྱང་བར་བྱ། བཟང་པོ་ངོ་མཚར་ཆེ་ཡང་བསྟོད་མ་དྲག་
ངན་པ་རྟོགས་འདོད་ཆེ་ཡང་སྨྲ་མི་དབབ། རན་ཐང་རང་རང་མལ་མལ་ཐད་དུ་འཚོ།
སྡིག་པའི་སྟོབས་ལ་ཐང་གསུམ་ཡིན་ཀྱང་བཤོལ། དགེ་བའི་སྟོབས་ལ་ཐང་ཅིག་
གནས་ཀྱང་བཅད། ཤེས་མེད་གཡོ་སྒྱུའི་འདོད་བཞེད་སྤང་བར་བྱ། ཤེས་ལྡན་བག་
ཡོད་སྤྱོད་པ་ལྡན་པར་བྱ། དེད་དཔོན་རྟུལ་ཞུགས་སྤྱོད་པ་གཟབ་པར་བྱ། དམག་ལ་
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རྒྱལ་ཚོད་ཚོང་ལ་རན་ཚོད་བཟུང་། གླེན་པ་རང་རྒྱལ་ཆེ་བ་དཔའ་བོ་མིན། བླུན་པོ་
ནོར་སྙེད་ཆེ་བ་མཁས་པ་མིན། ཤེས་མེད་ཅ་ཅོ་མང་བ་སྨྲ་མཁན་མིན། མདོ་མེད་
ཀླད་པ་སླ་བ་སྤྱི་ཆུས་མིན། ངན་ཐབས་གཡོ་སྒྱུ་ཆེ་བ་ཤེས་ལྡན་མིན། སྡར་མ་མིག་
བྲིད་མཁས་པ་མཛངས་པ་མིན། དཔའ་བོ་གཡུལ་ཚོད་མི་ཟིན་ཝེར་མ་མིན། སྒྲིན་བུ་
རང་མཐོང་ཆེ་བ་ཁ་དྲག་མིན། མཐོང་མཐོང་དགྲ་རུ་བསླང་བ་ཡ་མེད་མིན། མ་
མཐོང་སོ་པ་བཞག་པ་བཙན་པོ་མིན། ཤ་ཁྲག་དམར་ལ་སྲེད་པ་སྲོག་བདག་མིན།
ངན་པ་སྤྲོ་ལོ་རྒོད་པ་བརྒལ་མེད་མིན། དམག་ལ་རྒྱལ་ཚོད་ཟིན་པ་དེད་དཔོན་རྗེ།
ཞིང་ཁམས་བདེ་བར་བྱུང་ན་སྐུ་དྲིན་ཚོར། ཚོང་ལ་རན་ཐང་ཁུག་ན་ཚོང་དཔོན་རབ།
བཤུལ་རིང་མགྲོན་ལམ་བདེ་བ་རབ་ཀྱི་མཆོག ། མི་མཐུན་གཉིས་གཅིག་མཐུན་ན་
སྒམ་པོ་ཕྱུ། གང་ཡང་མངའ་འོག་འདུས་ན་དྲང་ཆེན་སྐོས། ཐམས་ཅད་ཀུན་ལ་
མཛེས་ན་མཛངས་པའི་ཕུལ། བློན་པོ་རྣམས་ཀྱང་དེ་ལྟར་ཡིད་ལ་ཞོགས། རྒྱལ་བློན་
བཙུན་མོ་དེ་ལྟར་ཚོགས་པ་ལ། ཞབས་ནས་འདེགས་པ་འབངས་ཀྱི་འཁོར་པ་དགོས།
འཁོར་འབངས་མེད་ན་རྒྱལ་པོ་ཅི་ལ་མཐོ། མང་པོས་མ་བཏེགས་གཞན་གྱིས་ག་ན་
བཀུར། དེ་ཕྱིར་དྲན་དང་ཕོ་ཉ་ལས་བྱེད་གཅེས། ངན་པ་རྟོགས་འདོད་མ་ཆེ་
འབངས་ཀྱི་མི། རིགས་ངན་གྲལ་འགོ་མ་མཐོ་རང་སྨྲ་དབབ། ནོར་ལ་རན་ཐང་
བསགས་པ་དམངས་ཀྱི་རབ། གལ་མེད་འཁྲུག་པ་མ་ཤོར་རང་སྲོག་ཆད། མི་དགོས་
སྤྲོ་ལོ་མ་རྒོད་རང་ཕུང་བཟོ། དགྲ་རྐུན་ཆོམ་པོ་མ་མང་སྡེ་ཆུས་འཁྲུག །ཁ་དམན་རྗེ་
ལ་མ་རྒོལ་ལ་ཡོག་འབྱུང་། བླུན་པོ་རང་ཚོད་མི་བཟུང་ཁྲིམས་ལ་ཐུག །གོང་མའི་
རྒྱལ་བློན་ཅི་གསུངས་བཀའ་ལ་ཉོན། འོག་མ་རྣམས་ལ་སྐྱབས་པའི་མགོ་འདོན་བྱ།
འབྲུ་དགུ་རིན་ཆེན་གཏེར་ལ་སོ་ནམ་བྱེད། སྲོག་བཅད་རྐུ་ཕྲོག་ངན་སོང་དམྱལ་བའི་
རྒྱུ། རྒྱལ་པོའི་ཁྲིམས་འགལ་བཙུན་མོའི་བློ་མི་རྐུ། བློན་པོའི་ཐུགས་ཟིན་རང་ཡང་
280

མདོ་སྡེ། བསྟན་པ་སྤེལ་བའི་མདོ། ༼ང༽
འདུག་ཤེས་བྱ། ཀུན་དང་མཐུན་བསྒྲུབ་གང་དང་འགལ་མི་བྱ། རང་ལ་མི་བསྟོད་
གཞན་ལ་སྨད་མི་བྱ། སྡིག་ལ་འཛེམ་ཞིང་དགེ་ལ་འདུན་པར་བསྐྱེད། ཅི་སྙེད་མཆོད་
སྦྱིན་གཉིས་ཀྱི་ཡུལ་དུ་དམིགས། ད་ལྟ་འདིར་སྐྱིད་ཕྱི་མར་བདེ་བ་འཐོབ། རྒྱལ་
འབངས་སྡེ་འཁོར་དེ་བཞིན་ཡིད་ལ་ཞོག །ཀུན་རྫོབ་རྒྱལ་པོའི་ལུགས་ཀྱི་བཀའ་ཁྲིམས་
ཡིན། རང་གི་རྒྱལ་ཁམས་དལ་ཞིང་སྐྱིད་པར་གྱིས། གཞན་དག་རྒྱལ་ཁམས་རྣམས་
ལ་མཛའ་མཐུན་སྡེབས། དཀོར་ནོར་ལོངས་སྤྱོད་ཕར་སྤེལ་ཚུར་ལེན་གྱིས། ཐབས་ལ་
མཁས་ན་འོག་ཏུ་ཚུད་ཀྱང་སྲིད། གཏམ་པའི་མི་ལ་རྣ་དང་གཞུང་མ་ངན། བཅད་
པའི་གྲོས་ལ་ལེ་དང་ལན་མ་འདེད། འཐད་པའི་ལས་ལ་མི་འཐད་བློ་མ་མང་། རྒྱལ་
ཁམས་མངའ་རིས་དགེ་བ་ཅི་འཕེལ་ལྟོས། བྲན་དང་འཁོར་འབངས་སྡིག་པ་ཅི་སྤོང་
གྱིས། ལྟང་མ་དགྲ་དང་ཇུ་གང་གཉེན་ཡིན་ཏེ། སྐྱེས་པའི་ཕོ་ཁྱད་སྒམ་ཚིག་མཆིད་
གསུམ་དེ། བྱས་པ་དགེ་ལ་བྱས་ན་འཐོབ་པ་ཡིན། དེ་ཕྱིར་དཀར་པོའི་དགེ་ལ་བརྩོན་
འགྲུས་བསྐྱེད། སྒྲིབ་སྦྱངས་ཚོགས་རྫོགས་ཐར་པའི་གོ་འཕང་ཐོབ། ཅེས་གསུངས་སོ། །
༧ དེ་ན་ཡང་སྟོན་པས་བཀའ་སྩལ་པ། ཉོན་ཅིག་རྒྱལ་པོ་བློན་པོ་བཙུན་མོ་
རྣམས། གོང་དུ་བསྟན་པའི་བོན་རྣམས་ཐམས་ཅད་ནི། ཀུན་རྫོབ་རྒྱལ་པོའི་ཁྲིམས་སུ་
བསྟན་པའོ། །དེ་ཡང་དོན་དུ་བསྟན་པ་མ་ཡིན་ཏེ། བསྟན་པ་སྤེལ་བའི་ཞིང་ཁམས་
བདེ་ཚུལ་ཙམ། འདིར་ནི་དོན་དམ་བདེན་པའི་བོན་ཁྲིམས་བསྟན། རྒྱལ་བློན་སྡེ་
འཁོར་བཙུན་མོ་བཅས་པ་རྣམས། དོན་དམ་བདེན་པའི་ཁྲིམས་ལ་མ་ཉན་ན། ཚེ་
འདིར་བུ་ནོར་ལོངས་སྤྱོད་ཡོ་བྱད་དང་། ལས་དང་བྱ་བ་ལྟང་མ་ཅི་ཡོད་ཀྱང་། རང་
ཉིད་གཅིག་པུར་ཕ་རོལ་འགྲོ་བའི་དུས། མདངས་སུམ་རྨི་ལམ་སྐད་ཅིག་གཞའ་དང་
སྒྲིག ། མི་རྟག་སྒྱུ་མ་ཆོ་འཕྲུལ་ཡུད་ཙམ་ཞིག །བྱས་པ་དོན་མེད་ལས་ལ་འགྱོད་ཀྱང་
ཐལ། གཞན་དག་མི་ཡི་ལོངས་སྤྱོད་མ་གཏོགས་པ། རང་ལ་ཕན་པ་ཕྲ་རབ་རྡུལ་
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཙམ་མེད། རྒྱལ་པོའི་བཀའ་ཁྲིམས་བཙན་ཀྱང་ཆེ་ས་མེད། བཙུན་མོ་ཆབ་སྲིད་ཟིན་
ཀྱང་མཛངས་ས་མེད། བློན་པོ་ཆོག་ཤེས་ལྡན་ཀྱང་རྩི་ས་མེད། དེད་དཔོན་གཡུལ་ལ་
མཁས་ཀྱང་རྒྱལ་ས་མེད། ཚོང་དཔོན་ནོར་རྫས་ཚོགས་ཀྱང་བསླུ་ས་མེད། སྨྲ་མཁན་
ཤག་ཀ་རྣོ་ཡང་འདེབས་ས་མེད། དཔའ་བོ་གློ་སྙིང་ཆེ་ཡང་འཐབ་ས་མེད། སྡར་མ་
བྲོས་སྙིང་རློམས་ཡང་བྲོས་ས་མེད། ཁ་དྲག་རང་ཆེ་ཕྱིར་ཡང་འཇིགས་ས་མེད། ཁས་
དམན་སྐྱབས་ས་བཙལ་ཡང་ཞུ་ས་མེད། མཁས་པ་ཡོན་ཏན་ཆེ་ཡང་བཙུན་ས་མེད།
བླུན་པོ་ཅི་ཡང་མི་ཤེས་མཚང་ས་མེད། ཞལ་ལྕེ་མདུན་མ་མཁས་ཀྱང་གཅོད་ས་མེད།
ཕྱུག་པོ་ནོར་ཟས་ལྡན་ཀྱང་བཅོལ་ས་མེད། འཕེན་པོའི་རྐང་གྲངས་མང་ཡང་ཕུལ་
ས་མེད། ཉམ་ཆུང་ཉེས་པ་མེད་ཀྱང་བཞའ་ས་མེད། ཅི་འདྲའི་དུས་ཤིག་སྟེང་དུ་འོང་
ངེས་ན། མ་རིག་འཁྲུལ་པའི་སེམས་ཅན་སྙིང་རེ་རྗེ། སྡུག་བསྔལ་ཉོན་མོངས་འཁོར་
བའི་རྒྱ་མཚོ་ལ། གཏན་དུ་ཐར་མེད་མུན་པའི་དྲྭ་བར་སྦྱངས། སྐྱེ་རྒ་ན་འཆི་ཟོ་ཆུའི་
རྒྱུན་མ་འདྲ། གཅིག་ནས་གཅིག་འཁོར་ཤིང་རྟའི་འཕང་ལོ་འདྲ། སྒྱུ་མ་ཤ་གཟུགས་
གདོས་པའི་ལུས་བླངས་ན། ནམ་ཡང་མི་ཐར་དུས་ཀྱིས་འཆི་བ་ལ། ཅིས་ཀྱང་མི་སྡོད་
ཕན་པ་གཅིག་ཀྱང་མེད། ཚེ་ནི་རྟག་བསམ་སྐད་ཅིག་གློག་འོད་འགྱུ། ཟས་ནོར་རྟག་
བསམ་དབྱར་གསུམ་རྩྭ་མགོའི་ཟིལ། ཁ་དོག་རྟག་བསམ་རང་བསླུ་གཞའ་ཚོན་འོད།
སྙན་གྲགས་རྟག་བསམ་ནམ་མཁའི་སྒྲ་ཆེན་འབྲུག །བྱས་པ་རྟག་བསམ་མི་རྟག་སྒྱུ་མ་
མཁན། རྒྱལ་པོས་རྟག་བསམ་མ་མཛད་དགེ་ལ་འབད། ཕྱི་མའི་གྲོགས་ལ་དགེ་ལས་
སྡོང་ས་མེད། ད་ལྟ་ཅི་སྤྱོད་ཕྱི་མ་དགུ་འགྱུར་བུན། དགེ་ལ་ཟད་མེད་ཚེ་རབས་ཡུན་
དུ་ཕན། འོན་ཀྱང་རྒྱལ་པོ་དམ་པ་སྙན་གསན་འཚལ། མ་རིག་འཁྲུལ་པའི་སེམས་
ཅན་ཉོན་མོངས་རྣམས། མི་ཤེས་རྨོངས་པ་ཉོན་མོངས་རང་ཁར་སྤྱོད། དེ་ཡི་ལུས་
ངག་ཡིད་གསུམ་བག་ཆགས་སྒྲིབ། བསྐལ་པར་བསགས་པས་རི་རབ་རྒྱ་མཚོ་འདྲ།
282

༼ང༽
མདོ་སྡེ། བསྟན་པ་སྤེལ་བའི་མདོ།
ལུས་ཀྱི་སྒྲིབ་པ་ངམ་གྱི་སོལ་རི་འདྲ། ངག་གི་སྒྲིབ་པ་དུག་ཚེར་ནེའུ་ཐང་འདྲ། ཡིད་ཀྱི་
སྒྲིབ་པ་མུན་པའི་གླིང་ཆེན་འདྲ། ཞེ་སྡང་ལས་སྤྱོད་མཚོན་ཆའི་རྣོ་དབལ་འདྲ། རང་
ཡང་ཉེན་ལ་གཞན་གྱི་སྲོག་ཀྱང་གཅོད། དེ་ཡི་ལེ་ལན་ཕྱི་མར་སྲོག་ལ་ཉེན། དམྱལ་
བ་ངུ་འབོད་ཐིག་ནག་བསྡུས་འཇོམས་དང་། རབ་ཏུ་ཆེ་དང་མེ་མ་མུར་གྱི་འོབས། ཨ་
ཆུ་ཆུ་དང་སོ་འཐམ་ཆུ་བུར་རྡོལ། ཉིས་ཚེ་ཉེ་ཁོར་མནར་མེད་གནས་སུ་སྦྱང་། དེ་ཡི་
སྡུག་བསྔལ་ཤིན་ཏུ་བཟོད་གླགས་མེད། བསྐལ་པ་དཔག་མེད་སྡུག་བསྔལ་ཉམས་
སུ་མྱོང་། སྔོན་གྱི་ལས་དང་དགེ་སྡིག་སྐྱོན་ཡོན་མཐོང་། དེ་ལ་འགྱོད་ཀྱང་ཐལ་བས་
བཅོས་སུ་མེད། དེ་ཕྱིར་ཞེ་སྡང་ལས་ནི་སྤང་བར་གྱིས། འདོད་ཆགས་ལས་ནི་དུག་གི་
འདམ་རྫབ་འདྲ་། མི་ཚངས་སྤྱོད་དང་མ་བྱིན་བླང་ལ་སོགས། རང་ཡང་སྡུག་བསྔལ་
ཉོན་མོངས་འདམ་ལ་བྱིང་། གཞན་ཡང་སྡུག་བསྔལ་འདམ་ལ་འཛིན་པར་བྱེད། ཕྱི་
མར་ཡི་དྭགས་བཀྲེས་སྐོམ་གནས་སུ་སྦྱང་། མགོ་ནི་བོག་རི་སྐེ་ནི་བྲིང་རྒྱུད་འདྲ། རྐང་
ལག་རྩྭ་འཇག་ལྟོ་བ་བྱང་སྣང་འབྲོག །བཟའ་བའི་ཟས་མེད་ཡོད་ཀྱང་ཁར་མེ་འབར།
གལ་ཏེ་མཐོང་ཡང་ཁར་ཕྱིན་སྟོར་མི་འགྲོ། གལ་ཏེ་སོང་ནའང་མེ་ཡིས་ཤ་རུས་
བསྲེགས། ཞིང་ཁམས་ཐམས་ཅད་རྣག་ཁྲག་རྒྱ་མཚོར་མཐོང་། ཕྱི་ནང་སྒྲིབ་པ་ཅན་
དང་སྒྲིབ་པ་ཅན། བཀྲེས་སྐོམ་སྡུག་བསྔལ་ཤིན་ཏུ་བཟོད་གླགས་མེད། སྦྱིན་གཏོང་
ཡོན་ཏན་མཐོང་ཡང་ཐལ་བའི་ལས། འགྱོད་པ་སྐྱེས་ཀྱང་རྗེས་སུ་ཕན་པ་མེད། དེ་
བཀསཕྱིར་འདོད་ཆགས་ལས་སྤྱོད་སྤང་བར་གྱིས། གཏི་མུག་ལས་ནི་མུན་པའི་གླིང་ཁྲོད་
འདྲ། མ་རིག་བླུན་དང་རྨུགས་པས་ཅི་མི་ཤེས། མི་ཤེས་བཞིན་དུ་ལས་ཀྱི་རྣམ་སྨིན་
བསགས། ཕྱི་མར་བྱོལ་སོང་གླེན་ལྐུགས་གནས་སུ་སྐྱེ། མུན་པའི་གླིང་ཁྲོད་ཉི་ཟླའི་
འོད་མདངས་མེད། སྐྱེས་བུའི་ལག་པ་བརྐྱངས་བསྐུམས་མི་མཐོང་བར། ཆུ་གླིང་མུན་
ཁྲོད་གླིང་བར་གནས་སུ་སྦྱོང༌། གཅིག་གིས་གཅིག་ཟ་གཅིག་གིས་གཅིག་བརྩིར་ཞིང་།
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཅིག་གསོད་གཅིག་ཟ་ཉོན་མོངས་འཇིགས་སྐྲག་བྱེད། རྐང་གཉིས་རྐང་མང་རྐང་
བཞི་རྐང་མེད་འཁོབ། གླིང་བར་མུན་འཐོམས་མ་དག་སྣ་ཚོགས་ལུས། གླིང་བཞིར་
རང་བཞིན་འཐོམས་དང་གནས་ན་སྦྱང་། ལས་ལ་རྒྱུ་འབྲས་དགེ་སྡིག་ངོ་མི་ཤེས། ལྟོ་
རྒྱབ་བུ་ལོན་སྡུག་བསྔལ་དོས་དྲག་པ། ཤིན་ཏུ་ཉོན་མོངས་སྡུག་བསྔལ་ཆེ་བའོ། །དེ་
ཕྱིར་གཏི་མུག་ལས་སྤྱོད་སྤང་བར་གྱིས། ཕྲག་དོག་ལས་ནི་ཚེར་མའི་ནེའུ་ཐང་འདྲ།
རང་ཡང་མི་བདེ་གཞན་དག་སྙིང་ལ་གཟིར། ལར་ཡང་བྲེལ་ཕོངས་ལས་ལ་གྲུབ་པ་
མེད། ཅི་ལྟར་འབད་ཀྱང་རང་ཕུང་དོན་མེད་ལ། རང་ཉིད་འདིར་སྡུག་ཕྱི་མ་མཐའ་
འཁོབ་གནས། མ་དག་མི་སྡུག་གྲོགས་དང་དམན་པར་སྐྱེ། སྡུག་བསྔལ་ཡ་བཞི་ཟུང་
བརྒྱད་ཉམས་སུ་མྱོང་། གླིང་བར་མི་རྣམས་དུད་འགྲོ་ཕྱུགས་དང་འདྲ། དགེ་སྡིག་ངོ་
མི་ཤེས་པ་རང་ཉིད་འཐོམས། ཕ་མ་དབུལ་ཕོངས་བཟའ་ཞིང་བཏུང་བ་ཞན། མཛེ་
ཕོལ་སྐྲན་དང་དམུ་ཆུ་སུར་ཡ་རྡོལ། དྲག་དང་གྲུམ་བུ་བཞི་བརྒྱ་རྩ་བཞི་འཕྱོ། ནད་
ཀྱི་བསྐལ་པའི་སྡུག་བསྔལ་གཡའ་རེ་ང་། མུག་གེ་ཆེན་པོ་སྡུད་འཇོམས་དུས་ཀྱི་མུག །
བཟའ་བའི་ཟས་མེད་རང་ཤ་རང་གིས་ཟ། བཀྲེས་སྐོམ་དབུལ་ཕོངས་སྡུག་བསྔལ་
གཡའ་རེ་ང་། དུས་ཀྱི་འཁྲུག་པ་མཚོན་དང་མེ་དབལ་དང་། བསྐལ་པའི་མཚོན་དང་
བསྐལ་པ་ཆེན་པོའི་མཚོན། གསོད་དང་གཅོད་དང་གཏུབ་དང་སྙིང་ལ་གཟེར། རང་
སྲོག་རང་གཅོད་སྡུག་བསྔལ་གཡའ་རེ་ང་། བདེ་བའི་སྐབས་མེད་བྱེ་ཚན་ཉ་དང་སྦྲུལ།
སྡུག་བསྔལ་ཉོན་མོངས་ཟད་པ་མེད་པ་སྟེ། དེ་ཕྱིར་ཕྲག་དོག་ལས་སྤྱོད་སྤང་བར་གྱིས།
ང་རྒྱལ་ལས་ནི་དྲེགས་པ་རང་ཁ་མ། མཐོང་མཐོང་དགྲ་རུ་བསླང་ཞིང་རང་རྒྱུད་
དྲེགས། གང་ལ་ཆེ་འཆོས་ཕྱིར་ཕྱུང་རློམས་པ་སྐྱེས། འདིར་སྡུག་རང་བཅིང་ཕྱི་མར་ལྷ་
མིན་སྐྱེ། གསོད་དང་གཅོད་པའི་ལས་ལ་དལ་བ་མེད། ཟངས་རི་ལྕགས་ཐང་གཏར་
ཚན་བྱེ་མའི་གླིང་། རྣག་ཁྲག་ཆུ་བོ་དུག་མཚོ་ཚེར་མའི་འོབས། ཉིན་རེ་གཡུལ་ཆེན་
284

མདོ་སྡེ། བསྟན་པ་སྤེལ་བའི་མདོ།
བཅོ་བརྒྱད་སྤྱོད་པ་ལ། རང་སྲོག་ལན་གྲངས་དགུ་དགུར་གཅོད་པར་འོང༌། ཤིན་
ཏུ་མི་བདེ་སྡུག་བསྔལ་དམྱལ་བའི་བཙོན། དེ་ཕྱིར་ང་རྒྱལ་ལས་སྤྱོད་སྤང་བར་གྱིས།
དུག་ལྔ་ཆ་མཉམ་གཡེང་སྐྱོང་ལེ་ལོའི་དབང་། སྡུག་བསྔལ་ཚོར་མྱོང་ཕམ་ལྟུང་ལྷ་ཡི་
ལུས། བག་ཆགས་ལས་དབང་ལེ་ལོའི་དབང་དུ་གྱུར། བརྩོན་འགྲུས་དོན་སྤང་ཕ་རོལ་
ཡུལ་ལ་ཆགས། གཉེན་འདུན་འབྲལ་དོགས་ལོངས་སྤྱོད་འཛད་ཀྱིས་དོགས། ནམ་
འཆི་ཆ་མེད་ངེས་མེད་ལྟུང་བ་ཕོག །གར་འགྲོ་གར་ལྟུང་ལྷ་ཡི་མིག་གིས་མཐོང་། དེ་
ཡི་སྡུག་བསྔལ་སྐད་ཅིག་བཟོད་གླགས་མེད། དགེ་བ་དྲན་ཀྱང་འདུག་ནས་བྱ་དབང་
མེད། ངན་སོང་གསུམ་གྱི་གནས་སུ་སྡུག་བསྔལ་སྦྱོང་། ལྟུང་བའི་ལྷ་ལུས་མི་རྟག་སྐད་
ཅིག་མ། དེ་ཕྱིར་ལེ་ལོའི་གཡེང་སྐྱོང་ལས་སྤྱོད་སྤང་། དགེ་མེད་སྡིག་མེད་བར་མ་དོ་
རུ་སྦྱང་། སྟོང་ཞེན་གཟུགས་ཀྱིས་སྔར་གྱི་བག་ཆགས་དྲན། དབང་པོར་བཅས་པའི་
བཟའ་བཏུང་ལོངས་སྤྱོད་འདོད། འདོད་པའི་སྡུག་བསྔལ་ལྷག་པར་དེ་ཡི་ཆེ། བསྐལ་
པར་ལུས་མི་ལེན་པར་རང་བཞིན་སྦྱང་། བར་དོའི་སེམས་ཅན་མཐའ་མེད་རྒྱ་མཚོ་
འདྲ། འགྲོ་བ་རིགས་དྲུག་དེ་ཡི་འབབ་ཆུ་འདྲ། སྐྱེ་རྒ་ན་འཆི་ཟོ་ཆུའི་རྒྱུན་མ་འདྲ།།
སྐྱེས་པའི་ལུས་ལ་རྒ་རྒུད་དབང་པོ་ཉམས། ན་བའི་ཚེ་ན་འཆི་བའི་དུས་ཚོད་འབྱུང་།
ལས་ཀྱི་བག་ཆགས་བྱས་ཀྱང་སྐྱེ་བ་ཡིན། མི་དགེ་ལས་སྤྱོད་རྣམ་སྨིན་ཇེ་ཆེར་བསགས།
དེ་ནི་བསྐལ་པའི་རི་རབ་རྒྱ་མཚོ་བསགས། དེ་ཡི་ཕྱིར་ན་སྡིག་པའི་ལས་སྤྱོད་སྤང་།
དཀར་པོའི་དགེ་བ་ཞིང་དང་སོ་ནམ་འདྲ། ཐར་པའི་ས་བོན་འབྲུ་བཅུད་ལོ་ཏོག་འདྲ་།
སྔོན་དུ་སྤྱོད་པ་ད་ལྟ་འབྲས་བུ་སྨིན། ད་ལྟ་སྤྱོད་པ་ཕྱི་མ་དྲིན་དུ་ཚོར། ཕྱི་མར་སྤྱད་ན་
དེ་བཞིན་མང་དུ་འཕེལ། བསོད་ནམས་བསགས་པའི་རི་བོ་བརྟན་ལ་བརྗིད། ཅི་ཙམ་
དཀར་པོའི་ལས་ལ་དད་པ་ཡི། དེ་ཙམ་བདེ་སྐྱིད་དཔལ་དང་འབྱོར་པ་ཐོབ། ཅི་ཙམ་
ནག་པོའི་སྡིག་ལ་དད་པ་ཡི། དེ་ཙམ་ཉོན་མོངས་སྡུག་བསྔལ་ཉམས་སུ་མྱོང་། དེ་ཕྱིར་
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལས་ལ་དགེ་སྡིག་ལྟོས་དང་མངོན། ངེད་རང་འཁོར་བཅས་གནས་འདིར་ཚོགས་དང་
འདྲ། བདག་ནི་སྔོན་ནས་བསོད་ནམས་ཚོགས་བསགས་ཤིང༌། བསྐལ་པར་བསགས་
པའི་བག་ཆགས་སྒྲིབ་བྱང་བས། ད་ལྟ་འདྲེན་པའི་སྟོན་པ་དག་ཏུ་གྱུར། ལྷོ་ཕྱོགས་
འཛམ་བུ་གླིང་ཆུང་མི་དགོས་དང་། ཚངས་རྒྱུང་འཇིག་རྟེན་བྱེ་བ་ཕྲག་བརྒྱར་དབང་།
དེ་དག་ཕར་འདས་ཀུན་ན་འོད་ཟེར་འགྱེད། ཁྱོད་རྣམས་སྟོང་གསུམ་འཇིག་རྟེན་
མི་དགོས་དང་། ཡུལ་ཆུང་འདི་དག་བརྒལ་ནས་དབང་བྱར་མེད། དེ་ཡང་བསོད་
ནམས་བསགས་པའི་རྒྱུ་ལས་བྱུང་། རྒྱལ་པོས་དེ་ཕྱིར་དགེ་ལ་འབད་པར་ཞུ། སྡིག་
པའི་ལས་ལ་ཅིས་ཀྱང་འཛེམ་པར་གྱིས། རྒྱལ་ཁམས་མངའ་རིས་དགེ་ལ་བཙུད་པར་
གྱིས། གཅིག་ཙམ་དགེ་ན་དགེ་བ་ཆེན་པོ་མིན། ཐམས་ཅད་དགེ་ན་དགེ་བ་ཆེན་པོ་
ཡིན། འདིར་སྐྱིད་ཕྱི་མར་བདེ་བའི་གནས་སུ་བགྲོད། འདི་ནས་མ་འོངས་སྐྱེ་བ་བླང་
ན་ཡང་། མངོན་པར་དགའ་དང་རྣམ་དག་དཔལ་དང་ལྡན། བདེ་བ་ཅན་གྱི་ཞིང་དུ་
སྐྱེ་བར་འགྱུར། དེ་ནས་སྡུག་བསྔལ་བྱ་བ་གདོད་མ་གྲུབ། མངལ་གྱིས་མ་གོས་པདྨའི་
སྦུབས་ལས་སྐྱེས། སྐྱེ་འཆི་མི་མངའ་གཞའ་ལུས་འོད་ཀྱི་སྐུ། གལ་ཏེ་བླང་ཡང་བདག་
ཉིད་ལྟ་བུར་འགྱུར། དེ་ཕྱིར་རྒྱལ་པོས་དགེ་བ་སྤྱད་ན་ལེགས། དགེ་བའི་སྤྱད་ལུགས་
སྒྲིབ་སྦྱང་ཚོགས་གསོགས་ཤིང༌། དེ་གཉིས་མཐར་རྫོགས་མངོན་སངས་རྒྱས་པར་
འགྱུར། ཅེས་སྟོན་པས་བཀའ་བསྩལ་ཏོ། །
དེ་ལ་རྒྱལ་པོ་གཙོ་འཁོར་རྣམས་ཀྱང་སྟོན་པའི་གསུངས་དེ་ལ་ཤིན་ཏུ་གཡའ་ང་བ་
དང་། བག་ཚ་བ་དང་སྐྱི་འཇིགས་པར་གྱུར་ནས། འཇིག་རྟེན་གྱི་ཁམས་སུ་འགྲོ་བ་
རིགས་དྲུག་གི་སེམས་ཅན་ལ་འདི་ཙམ་ཞིག་ཡོད་པ་ལས། དེ་ཡི་ནང་ནས་ངེད་རྣམས་
བས་ལས་ངན་པ་མ་མཆིས་པར་འདུག་གོ་སྙམས་ནས། ཤིན་ཏུ་ཡང་འགྱོད་པ་སྐྱེས་
ཏེ། ལ་ལ་ནི་ངུའོ། །ལ་ལ་ནི་འགྲེའོ། །ལ་ལ་ནི་ལྡེག་གོ །ལ་ལ་ནི་བརྒྱལ་ལོ། །ལ་ལ་ནི་
286

མདོ་སྡེ། བསྟན་པ་སྤེལ་བའི་མདོ། ༼ང༽
རེང་ངོ༌། ། ལ་ལ་ནི་བྲེད་དོ། །ལ་ལ་ནི་བསྔངས་སོ། ། ལ་ལ་ནི་འདར་རོ། །དེ་ལ་རྒྱལ་
པོ་ཉིད་ཀྱང་སྤྱན་མིག་ནས་མཆིལ་མ་བྱུང་ནས། ཤིན་ཏུ་ཡང་བཤུམ་མོ། །རབ་ཏུ་
ཡང་བཤུམ་མོ། ། དེ་ནས་བཤུམ་པའི་མཆིལ་མ་ཕྱག་གིས་ཕྱིས་ནས། སྟོན་པའི་སྒྲོན་མ་
ལ། སྐོར་བ་ལན་བརྒྱ་རྩ་བརྒྱད་ནི་བྱས། ལྷ་ཕྱག་ནི་བརྒྱ་རྩ་བརྒྱ་ནི་བཙལ་བས། ཐང་
ཆད་ནས་འགྱེལ་ཏེ་སོང་ངོ༌། །དེའི་དུས་སུ་འཇིག་རྟེན་ཕྱི་རོལ་གྱི་སྣང་བ་ཐམས་ཅད།
མི་རྟག་པར་ཡིད་ལ་ཐག་ཆོད་ཅིང་། དགེ་ལ་མོས་པའི་དད་པ་འགྱུར་ལྡོག་མེད་པ་
རུ་སྐྱེས་ནས་ཡར་ལ་ལངས་ཏེལངས།
 ། སྟོན་པའི་མདུན་དུ་པུས་བཙུགས་ཐལ་མོ་སྦྱར་བར་
བཏུད་དེ་གསོལ་པ། རྣམ་པ་ཐམས་ཅད་ཅིར་ཡང་མཁྱེན་པ་ཡི། སྟོན་པའི་སྒྲོན་མ་
འགྲོ་བའི་དཔལ་མགོན་ལགས། ད་ལན་ཉིད་ཀྱི་ཐུགས་རྗེ་མ་ལགས་ན། བདག་ཅག་
མཐའ་མི་ལོག་པར་གོལ་ཏེ་མཆིས། འཇིག་རྟེན་འདིར་ནི་མི་བདེ་སྡུག་བསྔལ་རྒྱུ། ཕྱི་
མར་ངན་སོང་གསུམ་གྱི་གནས་སུ་ལྟུང་། གཏན་དུ་ཐར་མེད་སྡུག་བསྔལ་བཙོན་ར་
དམ། སྐད་ཅིག་བདེ་མེད་གཅོད་སྦྱོང་དམྱལ་བར་བྱེད། ལས་ཀྱི་གཤིན་རྗེས་ལེགས་
ཉེས་ཆད་པ་གཅོད། ཀྱེ་མ་ཀྱི་ཧུད་ཅི་འདྲའི་ལས་ཤིག་འོང་། སྟོན་པའི་སྒྲོན་མ་འགྲོ་
བའི་དཔལ་གཅིག་བུ། བདག་ཅག་རྣམས་ལ་ཐུགས་རྗེས་གཟིགས་ལགས་སམ། ལར་
ཡང་བདག་ཅག་གཙོ་བློན་འབངས་འཁོར་རྣམས། སྔར་བྱས་ལས་འདི་ཅི་ལྟར་བྱས་
ན་བྱང་། ཕྱིས་འབྱུང་དགེ་བ་ཅི་ལྟར་སྤྱད་ན་འགྲུབ། འཛམ་བུའི་གླིང་ན་ངེད་ལས་
སྡིག་ཆེ་མེད། གཅན་གཟན་ཁྲོ་བའི་རྒྱུད་ལས་གྲོལ་བ་ཡི། ངེད་ཅག་ཁྱི་ཁྱོན་གཏན་གྱི་
མི་འདི་ལ། སོ་སོར་གྱེས་པའི་ཚོ་ཆེན་བཅོ་བརྒྱད་ཡོད། དེ་དག་ཐམས་ཅད་ཡོངས་སུ་
དྲིལ་བ་ལས། བདག་གི་མངའ་འོག་ཁྲི་ཚོ་བཅུ་གཉིས་དབང༌། དམག་མི་འབུམ་སྡེ་
གཅིག་གི་མངའ་དབང་བྱེད། ངེད་ཀྱི་རིགས་འདི་གཞན་དང་མི་འདྲ་སྟེ། ཞེ་སྡང་ཆེ་
བ་གདུག་པ་གཅན་ལ་རིགས། ཕྲག་དོག་རྒོད་པ་སྒྲིན་བུ་མི་ལ་རིགས། འཛམ་གླིང་མི་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ་ངེད་བས་རྩལ་ཆེ་མེད། སྟོབས་ཆེན་གྱད་ཀྱི་རྩལ་ནི་ཆོག་པ་ཙམ། དེ་མིན་སེམས་
ཅན་གཞན་གྱི་ངེད་མི་དོ། གནམ་ལ་བྱ་འདྲ་འབེན་གང་ཙམ་ལ་རྙོབ། ས་ལ་བྱི་འདྲ་
ས་འོག་ཀླུ་ཡང་འདོན། ཆུ་ལ་ཉ་འདྲ་རྒྱ་མཚོ་ཆུ་གླིང་ཉུགས། གནམ་ལ་འཕུར་དགུ་
ས་ལ་འཛུལ་བཅུ་དང༌། བར་ན་འགྲིམ་དགུའི་སེམས་ཅན་མཐོང་མི་བཟོད། གཞན་
ཡང་ཕ་རོལ་ཞིང་ཁམས་རྣམས་ལ་རྒོལ། བསགས་པའི་ནོར་ཕྲོག་སྐྱེས་པའི་མི་ཡང་
གསོད། བརྩིགས་པའི་མཁར་བཤིག་སྐྱེས་པའི་ལོ་ཏོག་སྐེམ། དུག་དང་མཚོན་དང་
ལྟས་ངན་སྣ་ཚོགས་ཤོམས། རྒྱལ་ཁམས་ཐམས་ཅད་མི་བདེ་ཆོལ་བུར་གཏོང་། ལས་
དང་དགེ་སྡིག་རྒྱུ་འབྲས་ངོ་མི་ཤེས། རྒྱལ་པོའི་ཁྲིམས་ཀྱང་ལོག་པའི་གསོད་བཅད་
རྒྱུ། ཡི་གར་མ་སྡུག་ཕ་དང་མ་ཡང་བསད། དང་གར་མ་བྱུང་མཆན་གྱི་བུ་ཡང་
བཀུམས། ལོག་པའི་ལས་སྤྱོད་མི་མཐུན་ཅི་ཡང་སྤྱོད། འདི་ལ་འབྱོང་བའི་ཐབས་ནི་
མེད་དེ་བསམ། ནམ་ཡང་ངན་སོང་དམྱལ་བར་སྐྱེ་བར་འདུག ། ཅི་འདྲའི་ལས་ཤིག་
བྱས་ན་ཐར་པ་འཐོབ། སྟོན་པའི་སྒྲོན་མའི་ཐབས་མཆོག་ཅི་འདྲ་ཡོད། ཉིད་ལ་དཔག་
པའི་ཐུགས་རྗེ་ཅི་འདྲ་འབྱུང་། ད་ནི་བདག་ཅག་གང་གསུང་བཀའ་མི་བཅག །དགེ་
བ་སྤྱོད་ལུགས་གོང་དུ་ཉིད་གསུངས་པ། འགྲུབ་པར་གྱུར་ན་མྱུར་དུ་བསྙུར་ལ་བགྱིད།
ཞེས་གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་རྒྱལ་པོ་དར་མ་ར་ཙ་
ཉོན། མི་དགེ་སྡིག་ལ་ཤིན་ཏུ་འགྱོད་བསྐྱེད་ཅིང་། དགེ་ལ་མོས་པ་ཤིན་ཏུ་ངོ་མཚར་
ཆེ། འགྲོ་ལ་སྡིག་པ་བྱ་བ་ལོས་སོ་ཡོད། དེ་ལ་བཤགས་ན་མི་འབྱོང་གཅིག་ཀྱང་མེད།
མཚམས་མེད་ལྔ་ཡི་ལས་ཀྱང་བཤགས་ན་འབྱང་། དགེ་ལ་ལོག་པར་ལྟ་བ་བཤགས་
སུ་མེད། བོན་ལ་ལྟ་བ་ལོག་ན་སྦྱང་དུ་མེད། གཤེན་ལ་གཤེ་སྐུར་བཏབ་པ་ཚངས་
སུ་མེད། དེ་མིན་སྡིག་པ་ཀུན་ལ་བཤགས་སུ་ཡོད། རྒྱལ་པོས་བཤགས་ན་འབྱོང་བ་
བདག་གི་བཞེས། སྡིག་སྒྲིབ་སྦྱང་བའི་ཐབས་མཆོག་བདག་ལ་ཡོད། ཐར་པར་བགྲོད་
288

མདོ་སྡེ། བསྟན་པ་སྤེལ་བའི་མདོ།
པའི་ཐུགས་རྗེ་བདག་ལ་ཡོད། དེ་གཉིས་ཟུང་འབྲེལ་ཕུན་ཚོགས་བྱ་བས་ཆོག །ཅེས་
སྟོན་པས་བཀའ་བསྩལ་ཏོ། །དེ་ལ་རྒྱལ་པོ་ཡང་ཤིན་ཏུ་དབུགས་ཕྱུང་ནས། ངལ་སོས་
པ་དང་ཐུགས་བདེ་བར་གྱུར་ཏོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་གྱི་སྒྲིབ་པ་སྦྱོང་བ་དང་། རྒྱལ་པོ་འཁོར་བཅས་ཀྱི་དགེ་དོན་འགྲུབ་
པ་དང་། ཕྱི་རབས་རྣམས་ལ་དཔེ་རུ་བསྟན་པའི་ཕྱིར། སྒྲིབ་གཉིས་བྱང་ཞིང་ཚོགས་
གཉིས་གསོག་པའི་བོན་བསྟན་པར་དགོངས་ནས། འཁོར་རྣམས་ལ་བཀའ་སྩལ་པ།
ཉོན་ཅིག་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས་དང་།
རིགས་ཀྱི་བུ་དང་རིགས་ཀྱི་བུ་མོ་དག །འཁོར་བ་ལ་མི་གནས་ཤིང༌། མྱུར་དུ་མྱ་ངན་
ལས་འདའ་བར་འདོད་ན། བསྐལ་པར་བསགས་པའི་བག་ཆགས་དང་སྒྲིབ་པ་བྱང་
ཞིང༌། འབྱོར་ལྡན་ཡོ་བྱད་བསོད་ནམས་ཚོགས་གསོག་དགོས་པས། དེ་ཡང་ཞིང་
ཁམས་དགེ་བ་ལ་བསྒྱུར་བ་དང་། རྒྱལ་པོ་འཁོར་བཅས་སྒྲིབ་པ་སྦྱོང་བའི་སླད་དང་།
ཕྱི་རབས་རྣམས་ལ་དཔེར་བསྟན་པའི་ཕྱིར་དུ། སྒྲིབ་གཉིས་བྱང་ཞིང་ཚོགས་གཉིས་
བསགས་པའི་ཐབས་བྱ་སྟེ། དེ་ཡང་ཐོག་མར་སྒྲིབ་པ་སྦྱང་བ་ལ། ལུས་ངག་ཡིད་དང་
གསུམ་གྱི་སྒོ་ནས་སྦྱོང་བར་བྱ་སྟེ། དེ་ཡང་གང་ཞིག་རིགས་ཀྱི་བུ་དང་རིགས་ཀྱི་བུ་
མོ་དག །ནངས་པར་ནམ་ལངས་པའི་དང་པོ། ཉི་མ་ཤར་བའི་རྩེ་མོ་ལ། ཁྲུས་དང་
གཙང་སྦྲ་དག་པར་བྱས་ནས། བདེ་བར་གཤེགས་པའི་སྐུ་གདུང་དང་། སྐུ་གཟུགས་
དང༌། གསུང་རབ། ཞལ་སྐྱིན་གྱི་རྟེན་རྣམས་བཤམས་ལ། དེ་ཡི་མདུན་དུ་གཙང་
མའི་རྒྱན་གཞི་བཀོད་པ་ལ། མེ་ཏོག་མན་དྷ་ར་བའི་གཅལ་བཀྲམ་སྟེ། དེ་ཡི་སྟེང་དུ་
ལྷ་རྫས་ལས་བྱུང་བའི་མཆོད་པ་དང་། མར་མེ་དང་། མེ་ཏོག་དང༌། ཕྲེང་བ་དང་།
བྱུགས་པ་དང༌། ལྷ་སངས་དང་། ཞལ་ཟས་དང་། འབྲུ་བཅུད་དང་། དཀར་གསུམ་
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་། མངར་གསུམ་དང༌། ཕྱེ་མ་དང༌། འཕུར་མ་དང་། གདུགས་དང་། རྒྱལ་
མཚན་དང༌། བ་དན་དང༌། ལྷབ་ལྷུབ་དང༌། དྲི་ཆབ་དང་། བདུག་སྤོས་དང་།
གསེར་གཡུ་དང༌། ཟངས་ལྕགས་དང༌། མུ་ཏིག་དང༌། བྱུ་རུ་དང་། དུང་དང༌།
མན་ཤེལ་དང་། རིན་ཆེན་ནོར་བདུན་དང་། བཀྲ་ཤིས་རྫས་བརྒྱད་དང་། དེ་ལྟར་
མཆོད་པའི་ཡོ་བྱད་ཚོགས་ཚད་དུ་བཤམ་པར་བྱའོ། །དེ་ནས་བདེ་བར་གཤེགས་པའི་
དམིགས་རྟེན་དེ་དག་རྣམས་ལ། དབྱིངས་ནས་བདེ་བར་གཤེགས་པ་རྣམས། ཏིང་
ངེ་འཛིན་གྱིས་སྤྱན་དྲངས་ནས། རྟེན་ལ་ཐིམ་གྱིན་གདན་ལ་བཞུགས་པར་བསམ་ལ།
བླ་ན་མེད་པའི་མཆོད་པ་ནམ་མཁའི་མཐའ་དང་མཉམ་པར་སྤྲུལ་ཞིང༌། རྔ་གཤང་
རོལ་མོ་ལ་སོགས་ཏེ། དངོས་འབྱོར་གྱི་མཆོད་ཡོན་དཔག་ཏུ་མེད་པ་ཕུལ་ལོ། ། དེ་
ནས་བདེ་བར་གཤེགས་པ་དེ་རྣམས་ལ། ལུས་གུས་པ་དང་ལྡན་པའི་ཡན་ལག་ལྔར་
བཅས་པ་ས་ལ་གཏུགས་ལ། ངག་སྙན་པ་དང་ལྡན་པས་གདུང་བའི་དབྱངས་ཀྱིས་
མཚན་ནས་བརྗོད་ཅིང་ཕྱག་འཚལ་ལོ། །ཡིད་མོས་པ་དང་ལྡན་པས་སངས་རྒྱས་དང་
སེམས་དཔའ་རྣམས་ཀྱི་ཡོན་ཏན་རྗེས་སུ་དྲན་པར་བྱ་ཞིང་དང་བའི་དད་པ་བསྐྱེད་
དོ། །དེས་ན་སེམས་ཅན་རྣམས་ཀྱི་ཚེ་རབས་དཔག་ཏུ་མེད་པའི་སྡིག་པ་དང་སྒྲིབ་པ་
ཐམས་ཅད་བྱང་བར་འགྱུར་རོ། །དེ་ནི་ཕྱི་རབས་རྗེས་འབྲང་གི་གང་ཟག་རྣམས་དང་།
སླད་ནས་སེམས་ཅན་ཉོན་མོངས་པ་རྣམས། སྒྲིབ་པ་སྦྱོང་བའི་ཆེད་དུ་སྤྱིར་བསྟན་
པའོ། །སྒོས་སུ་ད་ལྟའི་སྐབས་ལ་རྒྱལ་པོ་ཡབ་ཡུམ་དང་། ཡུལ་ཁམས་འདི་ཡི་སེམས་
ཅན་རྣམས། སྒྲིབ་པ་སྦྱང་བའི་ཕྱིར་དུ། བླ་ན་མེད་པའི་མཆོད་པ་དཔག་ཏུ་མེད་པར་
བཤམས་ནས། བདེ་བར་གཤེགས་པ་རྣམས་ལ་འབུལ་ཞིང་། ཚངས་པ་གཙུག་ཕུད་
ཁྱོད་ནི་ཚིག་གིས་བསྡུས་པ་དང་། དོན་ལེགས་པར་ཡོངས་སུ་ཚོགས་པར་ཡིན་པས།
དུས་གསུམ་གྱི་བདེ་བར་གཤེགས་པ། སྔ་རབས་འདས་པ། ད་ལྟ་བཞུགས་པ། སླད་
290

མདོ་སྡེ། བསྟན་པ་སྤེལ་བའི་མདོ། ༼ང༽
ནས་བྱོན་པ། དེ་གསུམ་གྱི་མཚན་དང་། དེ་དག་གི་སྐུ་གསུང་ཐུགས་ཀྱི་འོད་ཟེར་ལས་
བསྐྱེད་པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བླ་ན་མེད་
པ། རིག་པ་གསལ་བ། སྟོབས་དང་ལྡན་པ། རྨད་དུ་བྱུང་བ། སེམས་ཤིན་ཏུ་རྣམ་
པར་གྲོལ་བ། དོན་མི་བསྙེལ་བའི་གཟུངས་ཐོབ་པ། སུམ་བརྒྱ་དྲུག་ཅུའི་མཚན་བརྗོད་
ཅིང་། རྒྱལ་པོ་ལ་སོགས་འཁོར་རྣམས་ཀྱིས་ལྷ་ཕྱག་རེ་རེ་འཚལ་ན། དེ་ནི་བདེ་བར་
གཤེགས་པ་མི་དམིགས་པའི་ཡུལ་བོན་ཉིད་ཀྱི་དབྱིངས་ནས་མཁའ་ལ་གསལ་གདབ་
སྟེ། སྣང་བའི་ཡུལ་དངོས་པོའི་འདི་ཀ་ན་ཡོད་པ། བདེ་བར་གཤེགས་པའི་ཞལ་སྐྱིན་
བསྟན་པ་རིན་པོ་ཆེའི་སྒྲོན་མ་འདེགས་པ་རྣམས་ལ། ཞལ་མཐོང་གསུང་ཐོས་པའི་
དད་པ་དང་མོས་པ་བྱས་ན་དོན་དང་ཡོན་ཏན་དེ་ཉིད་དུ་ཐོབ་སྟེ་འགྲོའོ། །དེས་ན་
དེའི་ཕྱིར་དུ། སངས་རྒྱས་དང་སེམས་དཔའ་སྐུ་དངོས་སུ་བཞུགས་པ་ལ། དད་པ་
དང་མོས་པ་བསྐྱེད་ལ། ཕྱག་འཚལ་ཞིང་མཆོད་པ་ཕུལ་བ་གྱིས་ཤིག་དང་། བདག་གི་
བྱིན་གྱིས་རླབས་པར་བྱའོ། ། ཞེས་བཀའ་བསྩལ་ཏོ། །
དེ་ནས་ཚངས་པ་གཙུག་ཕུད་དང་། འཁོར་རྣམས་ཀྱིས་སྟོན་པའི་བཀའ་སྩལ་པ་
བཞིན་དུ། སྟོན་པ་ཉིད་དང་གཤེན་རབ་གཡུང་དྲུང་སེམས་དཔའ་རྣམས་ཀྱི་མདུན་
དུ། བླ་ན་མེད་པའི་མཆོད་པ་བྱེ་བ་ས་ཡ་དཔག་ཏུ་མེད་པ་བཤམས་ནས། གཞན་
ཡང་རྒྱལ་པོ་འཁོར་དང་བཅས་པ་རྣམས་ཀྱིས། ཕ་མ་དང་ཤ་ཉེ་དང་། ནོར་རྫས་
དང༌། ཡུལ་ཞིང་དང་བང་ཁང་དང༌། རང་ལུས་ལ་སོགས་ཆགས་མེད་བློ་ཡིས་བླང་
སྟེ། དངོས་འབྱོར་ཡིད་ཀྱི་མཆོད་པ་དཔག་ཏུ་མེད་པ་ཕུལ་ལོ། །དེ་ནས་རྒྱལ་པོ་ཡབ་
ཡུམ་དང༌། བློན་པོ་དང་། དེད་དཔོན་དང་། རྒྱལ་བུ་དང་། བཙུན་མོ་དང་། འཁོར་
འབངས་རྣམས་ཀྱང་། རྒྱན་དང་ཆ་ལུགས་གཟབ་ཅིང་། སང་ཉི་མའི་རྩེ་ལ་ཁྲུས་དང་
གཙང་སྦྲ་བྱས་ནས། ཚངས་པ་གཙུག་ཕུད་ཀྱིས་བདེ་བར་གཤེགས་པ་དང་། གཡུང་
291

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དྲུང་སེམས་དཔའ་རྣམས་ཀྱི་མཚན་ནས་བརྗོད་ཙམ་ན། འཁོར་རྣམས་ཀྱི་ལྷ་ཕྱག་རེ་
རེ་འཚལ་ལོ། ། །
དེ་ནས་གཤེན་རབ་གཡུང་དྲུང་སེམས་དཔའ་ཆེན་པོ། ཚངས་པ་གཙུག་ཕུད་ཀྱིས་
ཚིགས་སུ་བཅད་དེ་བརྗོད་པ། ན་མོ་བོན་ཉིད་དབྱིངས་ནས་རང་བཞིན་ལོངས་སྤྱོད་
རྫོགས། འགྲོ་བའི་དོན་དུ་ཅིར་ཡང་སྤྲུལ་པར་སྟོན། སྔ་རབས་འདས་དང་ད་ལྟ་
བཞུགས་པ་དང་། སླད་ན་འབྱོན་པའི་དུས་གསུམ་བདེ་བར་གཤེགས། དེ་ཡི་ཐུགས་
སྲས་གཡུང་དྲུང་སེམས་དཔའི་ཚོགས། རྒྱལ་བ་སྲས་དང་བཅས་པ་མ་ལུས་ཀུན།
ཐུགས་ཉིད་མི་གཡོ་བོན་ཉིད་མཉམ་པའི་དབྱིངས། ཐུགས་རྗེས་སེམས་ཅན་དོན་
མཛད་སྤྲུལ་པའི་སྐུ། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་
ཐུགས་རྗེས་གཟུང་བའི་དོན་སླད་དུ། སྲི་ཞུ་གུས་པའི་ཚུལ་གྱིས་སྤྱན་འདྲེན་ན། སྤྲུལ་
པ་ཐང་ཙམ་གནས་འདིར་གཤེགས་སུ་གསོལ། སེང་གླང་རྟ་འབྲུག་ཁྱུང་དང་འཁོར་
ལོའི་ཁྲི། སྐྱོན་བྲལ་པདྨ་ཉི་མ་ཟླ་བ་དང༌། དམིགས་པའི་རྟེན་དང་རྫས་ལ་བཞུགས་
སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀྱིས། ཐུགས་དམ་
དབྱིངས་ནས་དགྱེས་པ་ཆེར་བསྐྱེད་པ། འཛམ་གླིང་གཞལ་ཡས་ལྷ་ཡི་ཕོ་བྲང་འདིར།
བླ་མེད་མཆོད་པ་སྤྲིན་གྱི་རྒྱན་བཤམས་པ། རྣམ་དག་མུ་ཏིག་རིན་ཆེན་གསེར་དང་
གཡུ། དུང་དང་མན་ཤེལ་བྱུ་རུ་ཟངས་དང་ལྕགས། གླ་བ་དྲི་གཙང་མེ་ཏོག་ཚན་དང་
སྤོས། སྨན་ལྔ་འབྲུ་ལྔ་རིན་ཆེན་སྙིང་པོ་ལྔ། དཀར་གསུམ་མངར་གསུམ་སྤྱན་གཟིགས་
མཆོད་པའི་རྫས། བླ་བྲེ་འཕན་གདུགས་ཕྱེ་མ་འཕུར་མའི་ཚོགས། དབལ་དར་རྒྱལ་
མཚན་བ་དན་ལྷབ་ལྷུབ་མཛེས། ཅང་ཤེས་རྟ་དང་དུང་གི་གླང་པོ་དང་། མ་ཧེ་མཛོ་
དང་འདོད་འཇོའི་བ་མོ་དང༌། རིན་ཆེན་ནོར་བདུན་བཀྲ་ཤིས་རྫས་བརྒྱད་སོགས།
ཕ་མ་ཉེ་འབྲེལ་ནོར་རྫས་ཡུལ་འཁོར་བཅས། བདག་གི་ལུས་ངག་གུས་པས་བཤམས་
292

༼ང༽
མདོ་སྡེ། བསྟན་པ་སྤེལ་བའི་མདོ།
པ་འདི། སྣང་སྲིད་རིན་ཆེན་གཏེར་གྱིས་གང་བར་འབུལ། དགྱེས་པའི་ཚུལ་གྱིས་ཞལ་
གྱི་འཛུམ་ཕྱུང་ལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བདག་སོགས་
འགྲོ་དྲུག་སེམས་ཅན་ཐམས་ཅད་ཀྱིས། རྒྱལ་བ་སྲས་བཅས་འཕགས་པའི་ཚོགས་
རྣམས་ལ། ལུས་ངག་ཡིད་གསུམ་དད་དང་མོས་པ་ཡིས། ཡན་ལག་སྨད་ལྔ་ས་ལ་
རབ་བཙུགས་ཤིང་། སྒོ་གསུམ་དང་བའི་སེམས་ཀྱིས་ཕྱག་འཚལ་ནས། མཉམ་ཉིད་
དགོངས་པས་བདག་ལ་དགོངས་སུ་གསོལ། ཡེ་ཤེས་སྤྱན་གྱིས་བདག་ལ་གཟིགས་སུ་
གསོལ། ཐུགས་རྗེ་ཆེན་པོས་བདག་ལ་བཟུང་དུ་གསོལ། ཐུགས་རྗེས་བདག་གི་སྡིག་
སྒྲིབ་བྱང་བར་མཛོད། ༀ་ན་མ་ཁྲི་ཝེར་སྤུངས་ནི། སད་གྱེར་ཧ་ར་ཧྲུན་ནོ། །ན་མོ་
གཤེན་རབ་མཆོག་བདེ་བར་གཤེགས་པ་བདུད་བཅོམ་པ་ཡང་དག་པར་རྫོགས་པའི་
སངས་རྒྱས་སྔ་རབས་འདས་པའི་སྟོན་པ་ས་སྟོང་དཔལ་འབྱོར་ལ་ཕྱག་འཚལ་ལོ། །ན་
མོ་གཤེན་རབ་མཆོག་བདེ་བར་གཤེགས་པ་བདུད་བཅོམ་པ་ཡང་དག་པར་རྫོགས་
པའི་སངས་རྒྱས་ད་ལྟ་བཞུགས་པའི་རྒྱལ་བ་གཤེན་རབ་མི་བོ་ལ་ཕྱག་འཚལ་ལོ། །ན་
མོ་གཤེན་རབ་མཆོག་བདེ་བར་གཤེགས་པ་བདུད་བཅོམ་པ་ཡང་དག་པར་རྫོགས་
པའི་སངས་རྒྱས་སླད་ན་བྱོན་པའི་འཆི་མེད་བྱམས་པ་ལ་ཕྱག་འཚལ་ལོ། །ན་མོ་གཤེན་
རབ་མཆོག་བདེ་བར་གཤེགས་པ་བདུད་བཅོམ་པ་ཡང་དག་པར་རྫོགས་པའི་སངས་
རྒྱས། སྔ་རབས་འདས་པ་དང་ད་ལྟ་བཞུགས་པ་དང༌། སླད་ན་བྱོན་པ་དེ་དག་གི་སྐུ་
གསུང་ཐུགས་ཡོན་ཏན་ཕྲིན་ལས་ལྔ་ཡི་འོད་ཟེར་བསྐྱེད་པ་ཡི། གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། རིག་པ་གསལ་བ། སྟོབས་དང་ལྡན་པ།
རྨད་དུ་བྱུང་བ། སེམས་ཤིན་ཏུ་རྣམ་པར་གྲོལ་བ། དོན་མི་བསྙེལ་བའི་གཟུངས་དང་
ལྡན་པ། སོ་སོའི་སྒོ་གང་ལ་ཡང་མ་འགག་པ། ཕ་རོལ་གྱི་སེམས་རབ་ཏུ་ཤེས་པ།
ཐབས་དང་ལྡན་པ། ཐུགས་རྗེ་ཆེ་བ། སྐྱེ་སྒོ་གཅོད་པ། བག་ཆགས་སྦྱོང་བ། སྒྲིབ་པ་
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སེལ་བ། འགྲོ་བ་འདྲེན་པ། འཁོར་བ་སྒྲོལ་བ། བླ་ན་མེད་པའི་ཡེ་གཤེན་སུམ་བརྒྱ་
དྲུག་ཅུ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཡེ་གཤེན་ཐིག་ལེ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། གཡུང་དྲུང་འོད་གསལ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཞི་དལ་ཀུན་སྙོམས་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་པ་འཇམ་དཔལ་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འོད་མ་
རིང་བསྲེལ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། གསལ་བ་འོད་ལྡན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། བྱམས་པ་སྤོས་ངད་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། བདུད་རྩི་གྲུབ་པ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ཁྲི་བཞི་ནམ་ཏིང་ལ་ཕྱག་འཚལ་ལོ།
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བ་རབ་གླིང་བཞི་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བ་རབ་གླིང་
རྩོལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཁྲི་རྨོང་གཤེན་ཆེན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ལྡེ་བོ་གསུང་ཆེན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཡེ་ཤེས་རྒྱལ་བ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། མཁའ་གཤེན་རྒྱལ་བ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མུ་ཆོ་ལྡེམ་དྲུག་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དགའ་བ་
294

༼ང༽
མདོ་སྡེ། བསྟན་པ་སྤེལ་བའི་མདོ།
དོན་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། བདུད་རྩི་མཉམ་སྦྱོར་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། བདུད་རྩི་རྒྱུན་མེད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། འཕྲུལ་གཤེན་སྣང་ལྡན་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གཤེན་ཆེན་པར་པན་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གསང་བ་
ངང་རིང་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། ཏི་སངས་རང་ཞི་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། སྣང་བ་མདོག་ཅན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཡེ་གཤེན་གཙུག་ཕུད་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་དགའ་གཙུག་ཕུད་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དགའ་འགྱུར་
གཙུག་ཕུད་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། སྣང་ལྡན་གཙུག་ཕུད་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། རིན་ཆེན་གཙུག་ཕུད་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་གཙུག་ཕུད་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྲིད་གཤེན་
གཙུག་ཕུད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། སྟོབས་ཀྱི་གཙུག་ཕུད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། གྲ་ལ་རབ་འབྱམས་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། གྲ་བྱིན་དོན་སྤུངས་ལ་ཕྱག་འཚལ་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་ཆེན་འོད་འཕྲོ་
ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཚངས་པ་གསལ་ལོན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཐུགས་རྗེ་དྲང་སྣང་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། པདྨ་འཁྱིལ་པ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། བྱམས་པ་སྒྲིབ་སེལ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མྱ་ངན་གཏིང་བཟློག་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་ཀྱི་
བཀའ་སྒྲོམ་འཛིན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། གློག་གི་སྒྲོན་མ་འཛིན་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། སྒྱུ་འཕྲུལ་དྲྭ་བ་འཛིན་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཚེ་ཡི་བཀའ་རྟགས་འཛིན་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མི་འགྱུར་
གཡུང་དྲུང་འཛིན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཐབས་ཀྱི་ཞགས་པ་འཛིན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ལས་ཀྱི་འཁོར་ལོ་འཛིན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མི་ནུབ་རྒྱལ་མཚན་འཛིན་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འགྱུར་
མེད་གསེར་གྱི་བྱ་རུ་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཐབས་ཆེན་དུང་གི་བྱ་རུ་ཅན་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། མཛེས་པའི་གཡུ་ཡི་བྱ་རུ་ཅན་ལ་
296

མདོ་སྡེ། བསྟན་པ་སྤེལ་བའི་མདོ།
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྟོབས་
ལྡན་ཁྲོ་ཆུའི་བྱ་རུ་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། དྲི་མེད་ཤེལ་གྱི་བྱ་རུ་ཅན་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ཕྲིན་ལས་ལྕགས་ཀྱི་བྱ་རུ་ཅན་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཚོལ་བྱེད་
ཟངས་ཀྱི་བྱ་རུ་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། སྲིད་གསུམ་ཁྱུང་གི་བྱ་རུ་ཅན་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། རིན་ཆེན་འོད་ཀྱི་མྱུ་གུ་ཅན་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འདོད་པ་དགུ་འགྱུར་
ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་
རྗེ་བདེ་རྒྱས་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། མེ་ཏོག་སྙིང་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། སྤོས་ཀྱི་གླང་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཀླུ་རྒྱལ་རིག་འཛིན་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་ཆེན་སྲོག་
ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ནམ་མཁའ་ཁྲི་འོད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། འདུལ་གཤེན་ཁུ་བྱུག་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། གསེར་འོད་མདོག་ཅན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བདུད་རྩི་རྒྱལ་བ་ལ་ཕྱག་
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བདུད་རྩིའི་
སྙིང་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
དབང་བསྒྱུར་རྒྱས་འདེབས་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཡེ་ཤེས་རླུང་འདབ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། འཁོར་ལོ་བདེ་སྤྱོད་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཕྱག་རྒྱ་བསྣོལ་མར་སྟོན་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རྫུ་
འཕྲུལ་ཁྲོ་གཉེར་སྟོན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། བདེ་རྒྱལ་གཤེན་ལམ་སྟོན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། དགའ་བའི་གཟི་མདངས་སྟོན་ལ་ཕྱག་འཚལ་
ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གསལ་བའི་སྒྲོན་མ་
ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཡི་གེ་ཨ་དཀར་སྟོན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། འཕྲུལ་གྱི་ལྡེ་མིག་སྟོན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། འོད་ཀྱི་ཐིག་ལེ་སྟོན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཨ་གཤེན་དགའ་བ་ཆེན་པོའི་
དཔལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཨ་གཤེན་བྱམས་པ་ཆེན་པོའི་དཔལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཨ་གཤེན་སྙིང་རྗེ་ཆེན་པོའི་དཔལ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཨ་གཤེན་ཚད་མེད་ཆེན་
པོའི་དཔལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
208

མདོ་སྡེ། བསྟན་པ་སྤེལ་བའི་མདོ།
ཆེན་པོ། ཨ་གཤེན་པད་མོ་དམ་པའི་དཔལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཨ་གཤེན་མྱ་ངན་མེད་པའི་དཔལ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཨ་གཤེན་
བདེ་བ་ཆེན་པོའི་དཔལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཨ་གཤེན་དོན་དམ་ཆེན་པོའི་དཔལ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་པོ་ཆེ་མི་ནུབ་རྒྱལ་
མཚན་ཏོག་གི་རྨད་དུ་བྱུང་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། རིན་པོ་ཆེ་འཁོར་ལོ་དབང་བསྒྱུར་ཞབས་ཀྱི་རྨད་དུ་བྱུང་བ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་པོ་
ཆེའི་ཞལ་མདོག་གཡུ་ཡི་མཚན་ཅན་དབང་གི་རྨད་དུ་བྱུང་བ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་པོ་ཆེ་སྤྱི་གཙུག་ཨུ་དུམ་
ཝཱ་ར་ཚེ་ཡི་རྨད་དུ་བྱུང་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། རིན་པོ་ཆེ་བཻཌཱུརྱ་གཟི་བརྗིད་དབང་གི་རྨད་དུ་བྱུང་བ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་པོ་ཆེ་
འདུལ་བའི་རྒྱལ་པོ་དུག་བཅོམ་བདུད་ལས་རྨད་དུ་བྱུང་བ་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རིན་པོ་ཆེ་ཤེལ་འོད་འབར་
བའི་མདོག་ཅན་ངོ་མཚར་རྨད་དུ་བྱུང་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། རིན་པོ་ཆེ་ཡིད་ལས་སྤྲུལ་པའི་ཁྱེའུ་རིག་པའི་
རྨད་དུ་བྱུང་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། རིན་པོ་ཆེ་འཁོར་བ་སྤངས་པའི་གཡུང་དྲུང་ཁྱིམ་ལ་རྨད་དུ་བྱུང་བ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་གྱི་རྒྱལ་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པོ་རྔ་གཤང་སྒྲ་རྒྱལ་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། འཕྲུལ་གྱི་རྒྱལ་པོ་གོ་བན་འགྱེད་པ་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་གྱི་རྒྱལ་པོ་ཕོ་མ་རོལ་
ཆེན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
འཕྲུལ་གྱི་རྒྱལ་པོ་ཡི་གེ་བཀོད་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། འཕྲུལ་གྱི་རྒྱལ་པོ་སྣང་ལེ་གྱེར་པོ་འཛིན་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་གྱི་རྒྱལ་པོ་
གནམ་ཆར་རོལ་པ་འབེབ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། འཕྲུལ་གྱི་རྒྱལ་པོ་མིག་གི་ལམ་མ་འཛིན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་གྱི་རྒྱལ་པོ་ཐབས་ཆེན་
སྣ་ཚོགས་སྟོན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཡེ་ཤེས་རྣོན་པོ་རལ་ཀྱུ་ཟླ་བ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཡེ་ཤེས་རྣོན་པོ་ཉི་མའི་འཁོར་ལོ་ཅན་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་རྣོན་
པོ་ཐུགས་རྗེ་སྟོབས་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཡེ་ཤེས་རྣོན་པོ་ཐར་ལམ་བདེ་འབྱེད་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་རྣོན་པོ་བྱམས་པ་
བདེ་སྒྲོལ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། ཡེ་ཤེས་རྣོན་པོ་དོན་ལ་དཔེ་མང་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཡེ་ཤེས་རྣོན་པོ་ཏིང་འཛིན་རྒྱལ་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཡེ་ཤེས་རྣོན་
300

༼ང༽
མདོ་སྡེ། བསྟན་པ་སྤེལ་བའི་མདོ།
པོ་སྤྱི་རྒྱ་རླབས་ཀྱིས་གཅོད་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། མཚལ་གྱི་སྟེགས་བུ་བསྐྱེད་པ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། སྐྱེ་བ་མང་ཙམ་བསྐྱེད་པ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཉི་མའི་རབ་
གསལ་བསྐྱེད་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ས་ལེ་ལྗོན་པ་བསྐྱེད་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། དམུ་མཚོ་དིང་བ་བསྐྱེད་པ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཚེ་རྟགས་ཡི་གེ་བསྐྱེད་པ་
ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཕྲུལ་
གྱི་གཤེན་སྔགས་བསྐྱེད་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། འཁོར་ལོ་ཚོགས་ཆེན་བསྐྱེད་པ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། དམུ་རྗེ་ཐུམ་ཐུམ་བརྣལ་མེད་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྟོབས་
ཆེན་བ་རབ་གྱེར་མེད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཡེ་ཤེས་འོད་དུ་གསལ་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། འོད་ཟེར་རིག་པའི་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གནམ་གཤེན་འོད་ཀྱི་
མཐོང་གྲགས་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཐུགས་རྗེ་ཆུ་ཞགས་རྒྱུན་མེད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཐུགས་རྗེ་འོད་ཀྱི་གཏོ་རྒྱལ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བདེ་ལྡན་དྲང་སྲོང་རྒྱལ་
301

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཁ་
སྟེ་མུ་ཡ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
འོལ་དྲུག་ཐང་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། འཆིང་དྲུག་རྩོལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། མཁས་དྲུག་ལེགས་པ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། གཡུ་གཤེན་མང་རྒྱལ་ལ་ཕྱག་འཚལ་
ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གཡུ་གཤེན་མཐོང་
གྲགས་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
གཡུ་གཤེན་ཟིན་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། གཡུ་གཤེན་ཐིམ་པ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཐུགས་དམ་ཚད་མེད་ཅན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་དམ་རྒྱུད་བསྐུལ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་
དམ་བདེ་སྤྱོད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཐུགས་དམ་དཔག་མེད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཐུགས་དམ་རྒྱུད་འཇུག་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་དམ་བྱམས་སྙོམས་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་དམ་
གཟུངས་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཐུགས་དམ་ཡོངས་དག་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཚེ་ཡི་བཀའ་རྟགས་ཅན་ལ་ཕྱག་འཚལ་ལོ། ། ཡེ་གཤེན་
302

༼ང༽
མདོ་སྡེ། བསྟན་པ་སྤེལ་བའི་མདོ།
གཡུང་དྲུང་སེམས་དཔའ་སེམས་དཔའ་ཆེན་པོ། ཐུགས་དམ་རྨད་དུ་བྱུང་བའི་བཀའ་
རྟགས་ཅན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། སྲིད་པ་སྐོས་ཀྱི་བཀའ་རྟགས་ཅན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། མན་ངག་དོན་གྱི་བཀའ་རྟགས་ཅན་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དོན་དམ་
ལུང་གི་བཀའ་རྟགས་ཅན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། གསས་མཁར་རྒྱུད་ཀྱི་བཀའ་རྟགས་ཅན་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འོད་ཟེར་རིག་པའི་བཀའ་
རྟགས་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། བདེ་བ་དོན་གྱི་བཀའ་རྟགས་ཅན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཐུགས་རྗེ་སྤྲུལ་པའི་མཚན་རྟགས་ཅན་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྒྲ་རྒྱལ་
གསུང་གི་མཚན་རྟགས་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཕྱག་དང་ཞབས་ཀྱི་མཚན་རྟགས་ཅན་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཡང་དག་དོན་གྱི་མཚན་
རྟགས་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། རིག་པ་སྤྱན་གྱི་མཚན་རྟགས་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། སྐུ་དང་གཟུགས་ཀྱི་མཚན་རྟགས་ཅན་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རོ་ལེན་
ལྗགས་ཀྱི་མཚན་རྟགས་ཅན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། མན་ངག་དོན་གྱི་མཚན་རྟགས་ཅན་ལ་ཕྱག་འཚལ་ལོ། ། ཡེ་
303

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐབས་མཁས་འགྲོ་བ་འདུལ་
བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
འཁོར་བའི་མྱ་ངན་སངས་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། འཁོར་བའི་ཆུ་རྒྱུན་གཅོད་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། འཁོར་བའི་འདམ་ནས་འདྲེན་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མ་རིག་
མུན་པ་སེལ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། བག་ཆགས་སྒྲིབ་པ་བཀྲུ་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ས་བཅུ་ཟིལ་གྱིས་གནོན་པ་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དགྲ་བགེགས་འདུལ་བར་
མཛད་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། མི་ནུབ་སྐུ་ཡི་མཚན་དང་ལྡན་པ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཆུ་ཟླའི་འོད་ཟེར་མཚན་དང་ལྡན་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཞལ་མདོག་
གཡུ་ཡི་མཚན་དང་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། གྲགས་པ་སྟོབས་ཀྱི་མཚན་དང་ལྡན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པའི་དབྱངས་ཅན་
གསུང་གི་མཚན་དང་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཤེལ་འོད་མདངས་ཀྱི་མཚན་དང་ལྡན་པ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གཙུག་ཏོར་དབུ་ཡི་མཚན་
དང་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
304

མདོ་སྡེ། བསྟན་པ་སྤེལ་བའི་མདོ།
པོ། ཡང་དག་ཐུགས་ཀྱི་མཚན་དང་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཚད་མེད་འོད་ལྡན་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གསལ་བ་འོད་ལྡན་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བདུད་རྩི་འོད་
ལྡན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཐུགས་རྗེ་འོད་ལྡན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། བྱམས་པ་འོད་ལྡན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། གཟི་བརྗིད་འོད་ལྡན་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། བདེ་བ་འོད་ལྡན་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དོན་གྱི་འོད་ལྡན་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་གཤེན་ཡ་
བོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཡོངས་སུ་དག་པ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཏིང་ཙུག་རྒྱལ་བ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཤོང་དྲུག་ཐང་པོ་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། ཐོད་དཀར་ལྡེམ་པ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བ་ནམ་ཚོལ་དྲུག་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ནམ་ཚ་དིང་
བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
གཟུ་དཔང་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། གཡུ་ལོ་གཏོ་ཆེན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དཔའ་སེམས་དཔའ་ཆེན་པོ། རྨ་ལོ་དར་དཔྱང་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། གཏོ་བུ་འབུམ་སྲས་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཁ་རྒྱལ་གཏོ་ཚོལ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གུང་ལྡེ་ཆེན་
པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐོ་
ཐོ་བོན་བོན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཐོ་ཐོ་དོས་དྲག་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཡིད་དྲག་བཙན་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ལྷ་བུ་དོན་ཡོད་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་བུ་བཀོད་ལེགས་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་བུ་དོན་རྙེད་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ལྷ་བུ་
ཕྱག་དཀར་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། འཕྲུལ་གྱི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཀུ་བྱི་མང་རྐེ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཁྲི་གཤེན་རྒྱལ་བ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། འབྲིམ་དང་སྣར་མ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྐྱིན་འདངས་ངར་གྱི་རྗེ་བོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གནམ་
གཤེན་གྲུ་གྲུ་སྐྱོལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། རྒྱལ་བོན་ཐོད་དཀར་ལ་ཕྱག་འཚལ་ལོ། །ཡེ་གཤེན་གཡུང་དྲུང་
306

མདོ་སྡེ། བསྟན་པ་སྤེལ་བའི་མདོ།
སེམས་དཔའ་སེམས་དཔའ་ཆེན་པོ། མི་མགོན་རྒྱལ་པོ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། བྱུང་རུམ་སྐྱོལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཆབ་ལྕགས་ཉུར་བ་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བསམ་
པ་ཡེ་ཐན་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། ཟོ་བོ་བཙན་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། དབྱར་སྙ་གྱིམ་བུ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཁྲོ་བཞི་རྒྱལ་དྲག་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། གསེར་གྱི་མདོག་ཅན་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གྱེར་སྤུངས་ཐང་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དྲོ་བཞུར་
ལེགས་པ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། དག་པ་ཐོད་དཀར་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཐང་པོ་གྲུ་སྐྱོལ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། པ་འདུལ་སྐྱོལ་པོ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། གུ་གེ་ཐང་པོ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ངེས་པོ་ཕྱུར་བ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐོན་གྱི་དབུ་
དཀར་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཐང་ཐང་ཁྲོལ་བ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། འབྲིམ་དང་སྣར་བ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དཔའ་སེམས་དཔའ་ཆེན་པོ། ལ་ཚ་ཁུག་པ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། རོལ་པ་ཐུགས་དཀར་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཤང་མེར་ཐང་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གྱེར་མཁས་
བཙན་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། གསང་བ་ཧོས་ལེགས་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། མེ་སྦྲང་དྲི་ཚོར་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ལྗིབ་པ་ཐིང་ནམ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། རྭ་ཞི་ཁོམ་རོག་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མུས་པ་འཕྲུལ་བྲེན་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྐྱི་
མདངས་མི་ཕུད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ནག་པོ་ཀུན་འདུལ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། ཕྱུའི་ཀྱུར་ཀྱུར་ཆུང་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ཐེག་གེ་ཐུགས་ལེགས་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཟུང་ཁྲི་བཙན་པོ་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རྒྱུད་ལས་
རོམ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཁ་ཏང་ཡེ་ཏན་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཟེར་གྱི་རེག་ཆོད་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཡེ་སྲིད་འཕྲུལ་གྱི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་
308

༼ང༽
མདོ་སྡེ། བསྟན་པ་སྤེལ་བའི་མདོ།
དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་ཚེའི་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་གྱི་རྒྱལ་པོ་མི་
བཟད་ཁྲོ་ཆུའི་ཟེར་བུ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། དབལ་གྱི་རྒྱལ་པོ་མི་བཟད་དྲག་པོ་ཛ་དབལ་འཛིན་ལ་ཕྱག་འཚལ་
ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་གྱི་རྒྱལ་པོ་མི་
བཟད་ཐོག་ཐོག་ངར་གྱི་རྗེ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། དབལ་གྱི་རྒྱལ་པོ་མི་བཟད་དུང་དབྱུག་དཀར་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་གྱི་
རྒྱལ་པོ་མི་བཟད་ཁྲི་གཤེན་རྒྱལ་བ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། དབལ་གྱི་རྒྱལ་པོ་མི་བཟད་རླུང་གི་འདབ་མ་ཅན་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དབལ་གྱི་
རྒྱལ་པོ་མི་བཟད་དགྲ་འདུལ་ཆེན་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། དབལ་གྱི་རྒྱལ་པོ་མི་བཟད་སྟག་ལྷ་མེ་འབར་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མ་གོད་སྦྱིན་
པ་འགྱེད་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་
པོ། གཡུང་དྲུང་མི་མགོན་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། མེ་ཏོག་འོད་ཀྱི་རྒྱལ་པོ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་གར་གྱི་རྒྱལ་པོ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མི་བཟད་བློ་
གྲོས་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། རིག་འཛིན་ཀླུ་ཡི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
309

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དཔའ་སེམས་དཔའ་ཆེན་པོ། སྟོབས་ཆེན་སྟག་འགྲོས་རྒྱལ་པོ་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གར་ཞགས་སྔགས་ཀྱི་རྒྱལ་པོ་
ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རྣམ་
དག་དྲི་མེད་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། མཚུངས་མེད་འོད་འབར་རྒྱལ་པོ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། སྐྱོན་བྲལ་པདྨའི་རྒྱལ་པོ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མ་ཆགས་
དག་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཆགས་བྲལ་བདེ་བའི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། ཡང་དག་འདུལ་བའི་རྒྱལ་པོ་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་སྤྱོད་མཚུངས་
པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། དཀའ་ཐུབ་མཐར་ཕྱིན་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ནད་སེལ་སྨན་གྱི་རྒྱལ་པོ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དུག་སེལ་རྩི་ཡི་རྒྱལ་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མཉམ་
ལྡན་བྱང་ཆུབ་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། བྱུང་ཚོར་མེད་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། དག་བྱེད་ཁྲུས་ཀྱི་རྒྱལ་པོ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྨིན་བྱེད་དྲོད་ཀྱི་རྒྱལ་པོ་ལ་
ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འདེགས་
310

མདོ་སྡེ། བསྟན་པ་སྤེལ་བའི་མདོ། ༼ང༽༼ང༽
བྱེད་རླུང་གི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། བསྐྱེད་བྱེད་རིན་ཆེན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། མི་འགྱུར་གཡུང་དྲུང་རྒྱལ་པོ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མི་ཡེང་ཏིང་
འཛིན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། མི་འཁྲུལ་བསམ་གཏན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། མི་གཡོ་མཉམ་ཉིད་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གོ་ཆ་འཕྲུལ་གྱི་རྒྱལ་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དོན་ལ་
འགྱུར་མེད་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཡང་དག་དོན་དམ་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། མ་བཅོས་ངང་ཉིད་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བསླབ་པ་མཐར་རྫོགས་
རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
བརྩོན་པ་ཕུལ་ཕྱིན་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། མྱུར་མགྱོགས་རྫུ་འཕྲུལ་རྒྱལ་པོ་ལ་ཕྱག་འཚལ་ལོ། ། ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། འཇུག་པ་ལམ་གྱི་རྒྱལ་པོ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མི་ལྡོག་ཕར་
ཕྱིན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། མཐའ་ཡས་ངོ་མཚར་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཞུགས་པ་མཐར་རྫོགས་མཆོག་གི་རྒྱལ་པོ་ལ་
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མཐར་
ཕྱིན་དོན་གྱི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཐོགས་མེད་སྟོབས་མཆོག་རྒྱལ་པོ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། གང་ལ་ཆགས་མེད་རྒྱལ་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཁོར་ལོ་
དབང་བསྒྱུར་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། སྲིད་པ་སྐོས་འདེབས་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། འབྱུང་བ་དབང་བསྒྱུར་རྒྱལ་པོ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དུས་བཞི་ཀུན་
སྙོམས་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། སྲིད་གསུམ་ཟིལ་གནོན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཁམས་གསུམ་དབང་སྡུད་རྒྱལ་པོ་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བྱམས་པ་ངང་ལྡན་
རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
དགའ་བ་འཕྲུལ་གྱི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཚད་མེད་སྙིང་རྗེ་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། བཏང་སྙོམས་མེད་པའི་རྒྱལ་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཀུན་ཁྱབ་
ནམ་མཁའི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཀུན་སྙོམས་ཉི་མའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཀུན་བརྟན་ཡངས་པའི་རྒྱལ་པོ་ལ་ཕྱག་འཚལ་
312

མདོ་སྡེ། བསྟན་པ་སྤེལ་བའི་མདོ།
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རྒྱུན་མེད་ཐུགས་རྗེའི་
རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
རེ་དོགས་མེད་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། རྒྱ་ཆེ་མཐའ་ཡས་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། བདག་མེད་ཡེ་ཤེས་རྒྱལ་པོ་ལ་ཕྱག་འཚལ་
ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། མཐའ་བཙུན་གྲུབ་
པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། ཞིང་ཁམས་བདེ་ལེགས་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ཕན་བདེ་བསོད་ལྡན་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཕུན་ཚོགས་བཀྲ་ཤིས་རྒྱལ་
པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ནོར་སྦྱིན་དཔལ་གྱི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། མ་རྨོངས་ཐབས་མཆོག་རྒྱལ་པོ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ཐབས་མཁས་འགྲོ་འདུལ་རྒྱལ་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐབས་
ལྡན་ཐུགས་རྗེ་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཐབས་མཆོག་ཟད་མེད་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། ཐབས་ཆེན་ཀུན་འདུལ་རྒྱལ་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཐབས་ཀྱི་
དབང་བསྒྱུར་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཐབས་ལ་ཀུན་འབྱུང་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དྲུང་སེམས་དཔའ་སེམས་དཔའ་ཆེན་པོ། ཐབས་ཀྱི་ཀུན་འདྲེན་རྒྱལ་པོ་ལ་ཕྱག་འཚལ་
ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཁྲུལ་མེད་ཤེས་རབ་
རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
མི་འཁྲུལ་དོན་གྱི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཀུན་མཁྱེན་རིག་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། རང་གསལ་ཤེས་རིག་རྒྱལ་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གཉིས་
མེད་མཉམ་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། རྣམ་པར་འབྱེད་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། དོན་ཀུན་གྲུབ་པའི་རྒྱལ་པོ་ལ་ཕྱག་
འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། གཡུང་དྲུང་
མི་འགྱུར་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་
དཔའ་ཆེན་པོ། ཡང་དག་མཐར་རྫོགས་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། རྟོག་མེད་མཐའ་ཡས་རྒྱལ་པོ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རྟོག་འཛིན་དྲི་
བྲལ་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་
ཆེན་པོ། རྟོགས་པ་མངོན་འགྱུར་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། ལམ་ལྔ་མཐར་ཕྱིན་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ས་བཅུ་ཟིལ་གནོན་རྒྱལ་
པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། བླ་
མེད་ཕར་ཕྱིན་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་
314

མདོ་སྡེ། བསྟན་པ་སྤེལ་བའི་མདོ། ༼ང༽
དཔའ་ཆེན་པོ། ཀུན་སྣང་འོད་ཀྱི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་
སེམས་དཔའ་སེམས་དཔའ་ཆེན་པོ། མ་ཆགས་དག་པའི་རྒྱལ་པོ་ལ་ཕྱག་འཚལ་ལོ། །
ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ཆགས་མེད་རྣམ་དག་རྒྱལ་
པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
ཆགས་སྐྱོན་དྲི་བྲལ་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། ཆགས་འཛིན་མཐའ་བྲལ་རྒྱལ་པོ་ལ་ཕྱག་འཚལ་ལོ། །ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། སྐྱོན་བྲལ་པདྨའི་རྒྱལ་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། ངོ༌
མཚར་ཡིད་བཞིན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། དབང་བསྒྱུར་འཁོར་ལོའི་རྒྱལ་པོ་ལ་ཕྱག་འཚལ་ལོ། ། ཡེ་
གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དུས་གསུམ་མི་ནུབ་རྒྱལ་པོ་
ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། དོན་
གཉིས་མཐར་ཕྱིན་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། སྣ་ཚོགས་ཐབས་ཀྱི་རྒྱལ་པོ་ལ་ཕྱག་འཚལ་ལོ། །ཡེ་གཤེན་
གཡུང་དྲུང་སེམས་དཔའ་སེམས་དཔའ་ཆེན་པོ། ཀུན་འབྱུང་ཐབས་ཤེས་རྒྱལ་པོ་ལ་
ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། རང་
བཞིན་མཁའ་ཡི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། རྫུ་འཕྲུལ་ཀློང་གི་རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་
དྲུང་སེམས་དཔའ་སེམས་དཔའ་ཆེན་པོ། སྐྱོན་མེད་དབྱིངས་ཀྱི་རྒྱལ་པོ་ལ་ཕྱག་འཚལ་
ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འགག་མེད་ཡེ་ཤེས་
རྒྱལ་པོ་ལ་ཕྱག་འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ།
315

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཉིས་མེད་མཉམ་པའི་རྒྱལ་པོ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་
དཔའ་སེམས་དཔའ་ཆེན་པོ། འཁོར་གྱི་དམ་པ་ཡེ་གཤེན་སུམ་བརྒྱ་དྲུག་ཅུ་ལ་ཕྱག་
འཚལ་ལོ། ། ཡེ་གཤེན་གཡུང་དྲུང་སེམས་དཔའ་སེམས་དཔའ་ཆེན་པོ། འཁོར་གྱི་དམ་
པ་ཡེ་གཤེན་ལྔ་སྟོང་ལྔ་བརྒྱ་ལ་ཕྱག་འཚལ་ལོ། །ཡེ་གཤེན་གཡུང་དྲུང་སེམས་དཔའ་
སེམས་དཔའ་ཆེན་པོ། འཁོར་གྱི་དམ་པ་གཤེན་ཕྲན་ཁྲི་དྲུག་སྟོང་ལ་ཕྱག་འཚལ་ལོ། །
བདག་དང་མཐའ་ཡས་སེམས་ཅན་ཐམས་ཅད་ཀྱི། བག་ཆགས་སྡིག་སྒྲིབ་ཐམས་ཅད་
བྱང་བར་མཛད་དུ་གསོལ་ལོ། །ན་མོ་བདག་དང་མཐའ་ཡས་སེམས་ཅན་གྱིས། ཐོག་
མ་མེད་ནས་ད་ལྟའི་དུས་འདི་བར། སྡིག་པ་མི་དགེའི་ལས་རྣམས་ཅི་བགྱིས་པ། རྣམ་
མཁྱེན་སྟོན་པའི་དྲུང་དུ་མཐོལ་ལོ་བཤགས། གཡུང་དྲུང་སེམས་དཔའི་ཚོགས་ལ་
གནོང་ངོ་འགྱོད། མི་འཆབ་མི་སྦེད་འགྱོད་ཚིག་ཁ་རུ་བྱུང་། ལུས་ངག་ཡིད་གསུམ་
གདུང་བའི་སྒོ་ནས་བཤགས། བྱང་དག་ཚངས་པའི་དངོས་གྲུབ་ཉིད་ཀྱིས་སྩོལ།
གཞན་ཡང་བདག་དང་མཐའ་ཡས་སེམས་ཅན་གྱི། ཞེ་སྡང་དབང་གིས་སྡིག་པ་ཅི་
བགྱིས་པ། རྣམ་མཁྱེན་སྟོན་པའི་དྲུང་དུ་མཐོལ་ལོ་བཤགས། གཡུང་དྲུང་སེམས་
དཔའི་ཚོགས་ལ་གནོང་ངོ་འགྱོད། མི་འཆབ་མི་སྦེད་འགྱོད་ཚིག་ཁ་རུ་བྱུང༌། ལུས་
ངག་ཡིད་གསུམ་གདུང་བའི་སྒོ་ནས་བཤགས། བྱང་དག་ཚངས་པའི་དངོས་གྲུབ་ཉིད་
ཀྱིས་སྩོལ། གཞན་ཡང་བདག་དང་མཐའ་ཡས་སེམས་ཅན་གྱི། འདོད་ཆགས་དབང་
གིས་སྡིག་པ་ཅི་བགྱིས་པ། རྣམ་མཁྱེན་སྟོན་པའི་དྲུང་དུ་མཐོལ་ལོ་བཤགས། གཡུང་
དྲུང་སེམས་དཔའི་ཚོགས་ལ་གནོང་ངོ་འགྱོད། མི་འཆབ་མི་སྦེད་འགྱོད་ཚིག་ཁ་རུ་
ཕྱུང༌། ལུས་ངག་ཡིད་གསུམ་གདུང་བའི་སྒོ་ནས་བཤགས། བྱང་དག་ཚངས་པའི་
དངོས་གྲུབ་ཉིད་ཀྱིས་སྩོལ། གཞན་ཡང་བདག་དང་མཐའ་ཡས་སེམས་ཅན་གྱི། གཏི་
མུག་དབང་གིས་སྡིག་པ་ཅི་བགྱིས་པ། རྣམ་མཁྱེན་སྟོན་པའི་དྲུང་དུ་མཐོལ་ལོ་
316

མདོ་སྡེ། བསྟན་པ་སྤེལ་བའི་མདོ། ༼ང༽
བཤགས། གཡུང་དྲུང་སེམས་དཔའི་ཚོགས་ལ་གནོང་ངོ་འགྱོད། མི་འཆབ་མི་སྦེད་
འགྱོད་ཚིག་ཁ་རུ་བྱུང་། ལུས་ངག་ཡིད་གསུམ་གདུང་བའི་སྒོ་ནས་བཤགས། བྱང་
དག་ཚངས་པའི་དངོས་གྲུབ་ཉིད་ཀྱིས་སྩོལ། གཞན་ཡང་བདག་དང་མཐའ་ཡས་
སེམས་ཅན་གྱི། ང་རྒྱལ་དབང་གིས་སྡིག་པ་ཅི་བགྱིས་པ། རྣམ་མཁྱེན་སྟོན་པའི་དྲུང་
དུ་མཐོལ་ལོ་བཤགས། གཡུང་དྲུང་སེམས་དཔའི་ཚོགས་ལ་གནོང་ངོ་འགྱོད། མི་
འཆབ་མི་སྦེད་འགྱོད་ཚིག་ཁ་རུ་བྱུང་། ལུས་ངག་ཡིད་གསུམ་གདུང་བའི་སྒོ་ནས་
བཤགས། བྱང་དག་ཚངས་པའི་དངོས་གྲུབ་ཉིད་ཀྱིས་སྩོལ། གཞན་ཡང་བདག་དང་
མཐའ་ཡས་སེམས་ཅན་གྱི། ཕྲག་དོག་དབང་གིས་སྡིག་པ་ཅི་བགྱིས་པ། རྣམ་མཁྱེན་
སྟོན་པའི་དྲུང་དུ་མཐོལ་ལོ་བཤགས། གཡུང་དྲུང་སེམས་དཔའི་ཚོགས་ལ་གནོང་ངོ་
འགྱོད། མི་འཆབ་མི་སྦེད་འགྱོད་ཚིག་ཁ་རུ་བྱུང་། ལུས་ངག་ཡིད་གསུམ་གདུང་བའི་
སྒོ་ནས་བཤགས། བྱང་དག་ཚངས་པའི་དངོས་གྲུབ་ཉིད་ཀྱིས་སྩོལ། བདག་དང་
མཐའ་ཡས་སེམས་ཅན་ཐམས་ཅད་ཀྱི། ལུས་ངག་ཡིད་གསུམ་གུས་པས་བཤམས་པ་
ཡི། འཛམ་གླིང་གཞལ་ཡས་ལྷ་ཡི་ཕོ་བྲང་འདིར། མར་མེ་མཆོག་དང་བདུད་རྩི་ཆུ་བོ་
དང༌། ལྷ་སངས་བཤོས་དང་དྲི་ཞིམ་ངད་ལྡན་དང་། མེ་ཏོག་མཛེས་དང་ཡིད་འོང་
ཞལ་ཟས་དང་། ལྷབ་ལྷུབ་རྒྱན་དང་ན་བཟའི་ཚོགས་རྣམས་དང༌། འབྲུ་དགུའི་
བཅུད་དང་ལོ་ཏོག་འབྲས་བུ་དང༌། དཀར་གསུམ་རྩི་དང་མངར་གསུམ་ཤིང་ཏོག་
དང་། ཅང་ཤེས་རྟ་དང་དུང་གི་གླང་པོ་དང༌། མ་ཧེ་མཛོ་དང་འདོད་འཇོའི་བ་མོ་
དང་། འདོད་འབྱུང་གཡུང་མོ་རིན་ཆེན་རྐང་འགྲོས་དང་། རྒྱལ་སྲིད་དཀོར་དང་
རྒྱལ་སློད་རིན་ཆེན་དང༌། ཡུལ་མཁར་ས་ཞིང་བང་ཁང་དབེན་པ་དང་། དྲིན་ཅན་
ཕ་མ་སྤུན་ཟླ་ཉེ་འབྲེལ་དང་། ལས་ཀྱི་ཟླ་རོགས་མཆན་གྱི་བུ་ལ་སོགས། བྲན་དང་
འཁོར་གཡོག་བདག་རང་གཅིག་པུར་བཅས། ཆགས་པ་མེད་པར་རྟུལ་ཞུགས་བློས་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བླང་ནས། བདག་གི་ལུས་ངག་གུས་པས་བཤམས་པ་དང་། གཞན་ཡང་མཐའ་ཡས་
འཇིག་རྟེན་མཐའ་དག་ནས། རབ་འབྱམས་རྒྱ་མཚོའི་ཞིང་ཁམས་དཔག་མེད་ན།
སྟོང་གསུམ་སྟོང་དང་ཚངས་རྒྱུང་འཇིག་རྟེན་དང་། རི་བདུན་རོལ་མཚོ་ལྕགས་རི་མུ་
ཁྱུད་དང་། གླིང་བཞི་གླིང་ཕྲན་རི་རབ་རི་ཡི་རྒྱལ། དཔག་བསམ་ལྗོན་པ་ཡིད་བཞིན་
དགོས་འདོད་འབྱུང༌། ཨར་མོ་ནི་ག་འདོད་འབྱུང་རིན་ཆེན་གྲམ། མེ་ཏོག་གླིང་ཆེན་
སྐྱེད་མོའི་ཚལ་དང་བཅས། རྣམ་རྒྱལ་ཁང་བཟང་མཚལ་རི་ལྷ་ཡི་མདུན། མ་རྨོས་ལོ་
ཏོག་གུར་ཀུམ་སྤང་རི་དང༌། ར་ས་ཡ་ན་སྨན་གྱི་ཚལ་ཆེན་དང་། རི་དྭགས་ཤ་ར་བྱ་
ཁྱུང་ཀ་ར་དང༌། སེང་གེ་གཡུ་འབྲུག་མཁའ་ལྡིང་ཤང་ཤང་དང་། གསེར་གྱི་ཉི་མ་
དུང་གི་ཟླ་བ་དང་། རིན་ཆེན་ནོར་བདུན་བཀྲ་ཤིས་རྫས་བརྒྱད་དང་། མཐོ་རིས་ངན་
སོང་ལྷ་མིའི་ཞིང་ཁམས་དང༌། སྲོག་དབུགས་བསྡུས་ཚད་འགྲོ་བ་ཐམས་ཅད་ཀྱི། ཅི་
སྙེད་མཆོད་ཡོན་མ་ལུས་ཡོད་པ་རྣམས། རྒྱལ་སྲས་འཕགས་པའི་ཚོགས་ལ་མཆོད་པ་
འབུལ། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། ཐུགས་རྗེས་བདག་གི་
ཚོགས་གཉིས་རྫོགས་པ་དང་། སྒྲིབ་གཉིས་མུན་པ་མཁའ་ལ་དངས་པར་མཛོད།
དུས་འདིར་བཟུང་ནས་ནམ་ཞིག་ཅི་སྲིད་དུ། འཁོར་བའི་རྒྱ་མཚོ་ཆེན་པོ་མ་སྟོངས་
བར། ཐུགས་རྗེ་ཆེན་པོས་འགྲོ་བའི་དོན་དགོངས་ལ། མྱ་ངན་མི་འདའ་བཞུགས་པར་
གསོལ་བ་འདེབས། རྒྱལ་བ་སྲས་བཅས་འཕགས་པའི་ཚོགས་རྣམས་ཀྱི། འཁོར་དང་
སྐུ་ཚེ་ཡོན་ཏན་ཕྲིན་ལས་དང༌། གདུལ་བྱ་བཀོད་པ་ཞིང་ཁམས་རྒྱ་ཆེ་བ། དེ་དག་
ཀུན་ལ་བདག་ཀྱང་རྗེས་ཡི་རངས། ངོ་མཚར་ཡིད་འོང་ཚོགས་ལ་དང་སྤྲོའོ། །དུས་
འདིར་བཟུང་ནས་ནམ་ཞིག་ཅི་སྲིད་དུ། རྒྱལ་བ་ཁྱེད་ཀྱི་རྗེས་སུ་འབྲང་བར་བགྱི།
བྱང་ཆུབ་སེམས་ཀྱི་བསླབ་པ་རྫོགས་པར་བགྱི། གཡུང་དྲུང་སེམས་དཔའི་སྤྱོད་པ་
སྤྱོད་པར་བགྱི། གཡུང་དྲུང་བོན་གྱི་འཁོར་ལོ་བསྐོར་བར་བགྱི། དེ་དག་སེམས་ཅན་
318

མདོ་སྡེ། བསྟན་པ་སྤེལ་བའི་མདོ།
ཀུན་ལ་བསྐུལ་བར་བགྱི། ཐམས་ཅད་དགེ་བའི་ཕྱོགས་ལ་གཞོལ་བར་བགྱི། བདག་གི་
དགེ་བ་འདི་དང་གཞན་ལ་སོགས། གང་དག་འཇིག་རྟེན་ཞིང་འདིར་འགྲོ་ཀུན་གྱི།
དགེ་བའི་རྩ་བ་རང་གིས་བགྱིས་པ་དང་། གཞན་དག་བགྱིད་ལ་ཡི་རངས་ཕུལ་བ་
དང༌། བགྱིས་པ་བགྱིད་དང་གཞན་ལ་བསྐུལ་བ་དང་། མཚན་བཅས་ཐབས་དང་
མཚན་མེད་ཤེས་རབ་དང་། དགེ་བའི་ལས་ལ་མོས་ཤིང་དད་པ་དང་། དགེ་བའི་
ཕྱོགས་སུ་གོམ་པ་གཅིག་འདོར་སོགས། བདག་སོགས་དགེ་བའི་རྩ་བ་ཅི་བགྱིས་པ།
འགྲོ་བ་རྣམས་དང་ཐུན་མོང་སྤྱིར་བྱས་ཏེ། ཀུན་ཀྱང་སངས་རྒྱས་འབྲས་བུ་ཐོབ་པའི་
ཕྱིར། བདག་གཞན་དོན་དུ་བྱང་ཆུབ་ས་ལ་བསྔོ། དགེ་བ་འདི་དང་བསོད་ནམས་
མཐུ་དང་དཔལ། སངས་རྒྱས་སྲས་བཅས་རྒྱལ་བའི་ཐུགས་རྗེ་དང་། འཕྲུལ་ངག་
བདེན་པ་བཀའ་ཡི་བྱིན་རླབས་དང༌། བདག་གི་སེམས་བསྐྱེད་དག་པའི་སྨོན་ལམ་
གྱིས། གང་དག་སྨོན་ལམ་ཅི་ལྟར་བཏབ་པ་བཞིན། དེ་དག་དོན་ཀུན་དེ་བཞིན་
འགྲུབ་པར་ཤོག །བདག་གི་དགེ་བའི་རྩ་བ་འདི་དག་གིས། ལས་ངན་ཉོན་མོངས་
བག་ཆགས་སྒྲིབ་བྱང་ནས། བསོད་ནམས་ཡེ་ཤེས་ཚོགས་ཆེན་རབ་རྫོགས་ཏེ། འབྲས་
བུ་སྐུ་གསུམ་སངས་རྒྱས་མཆོག་ཐོབ་ཤོག །དེ་དག་དེ་མ་ཐོབ་ཀྱི་བར་དུ་ཡང་། ངན་
སོང་གསུམ་དང་མ་དག་གནས་སྤང་ནས། དག་པའི་གནས་དང་རྒྱལ་བའི་ཞིང་
ཁམས་སུ། དལ་འབྱོར་ཕུན་ཚོགས་སྐྱེ་བ་ལེན་པར་ཤོག །ཆུང་ནས་དད་པའི་སེམས་
ལྡན་དགེ་ལ་མོས། བླ་མ་དམ་པའི་རྐྱེན་དང་ཡོངས་འཕྲད་ནས། བློ་ལྡན་ཤེས་རབ་
རྣམ་གསུམ་རྒྱུད་སྦྱོང་ཞིང་། བརྒྱད་ཁྲི་བཞི་སྟོང་གཏེར་མཛོད་འཆང་བར་ཤོག །རྒྱུན་
དུ་དགེ་བའི་ལས་ལ་ཡིད་གཞུངས་ཤིང༌། མྱུར་དུ་འདུལ་ཁྲིམས་གཙང་མའི་སྒོར་
ཞུགས་ནས། ཉམས་འགལ་ཉེས་ལྟུང་དྲི་མས་མ་གོས་ཤིང་། བསླབ་གསུམ་ཡོན་ཏན་
མཁའ་ལ་རྫོགས་པར་ཤོག །འགྲོ་ལ་ཕན་སེམས་སྙིང་རྗེ་ཆེར་ལྡན་ནས། འཁོར་དང་
319

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལོངས་སྤྱོད་རྒྱུན་དང་ཡོ་བྱད་རྫས། བདག་ལུས་ཡན་ཆད་བློ་ཡིས་བླང་ནས་སུ།
ཆགས་པ་མེད་པས་སྦྱིན་པ་གཏོང་བར་ཤོག །སུམ་བརྒྱ་དྲུག་ཅུ་ཕྱི་ཡི་ཚུལ་འཛིན་
ཞིང་། ཉིས་བརྒྱ་ལྔ་བཅུ་ནང་གི་ཁྲིམས་ལྡན་ནས། སྐད་ཅིག་ཙམ་ལ་ཉམས་པ་མེད་
པ་ཡི། འཆལ་བ་མེད་པའི་འདུལ་ཁྲིམས་བསྲུང་བར་ཤོག །བྱང་ཆུབ་སེམས་ནི་ཞི་བ་
མཆོག་ལྡན་ཞིང་། དགྲ་དང་དུག་མཚོན་ཕ་རོལ་མི་མཐུན་སོགས། གང་ལ་སྲན་
བཅས་ཉམ་ང་མེད་པ་ཡི། བྱུང་ཚོར་མེད་པའི་བཟོད་པ་བསྒོམ་པར་ཤོག །ཕ་རོལ་
གཡེང་བའི་ཚོགས་རྣམས་རབ་སྤང་ཞིང་། དགེ་བའི་ལས་ལ་རྒྱུན་དུ་ཡིད་གཞུང་ནས།
སྐད་ཅིག་ཙམ་ཡང་ཡེང་བ་མེད་པ་ཡི། ལེ་ལོ་མེད་པའི་བརྩོན་འགྲུས་བརྩམ་པར་
ཤོག ། མ་བཅོས་ཁྱབ་བདལ་མཉམ་པའི་ངང་གནས་ཤིང་། མི་འགྱུར་གཡུང་དྲུང་
གསེར་གྱི་བྲག་ཆེན་གཏམས། ཏིང་འཛིན་མི་འཆོར་མན་ངག་གཟེར་དུ་ཐེབ། འགྱུར་
ལྡོག་མེད་པའི་བསམ་གཏན་བསྒོམ་པར་ཤོག ། མ་ནུས་སྦུངས་ཆུང་ཞུམ་པ་གཏན་
སྤང་ཞིང་། གང་ཞིག་དགེ་བའི་སྟོབས་ལ་རབ་ཏུ་ཞུགས། སྟོང་གསུམ་འཁོར་ལོ་སྒྱུར་
བྱེད་དབང་ལྡན་ཞིང་། ཐོགས་པ་མེད་པའི་སྟོབས་མཆོག་བསྐྱེད་པར་ཤོག །བྱམས་
དགའ་བཏང་སྙོམས་སྙིང་རྗེ་ཆེར་ལྡན་ཞིང་། མཁའ་མཉམ་འགྲོ་དྲུག་སེམས་ཅན་
ཐམས་ཅད་ལ། ཕ་མ་བུ་གཉེན་ལྟ་བུའི་འདུ་ཤེས་ཀྱིས། བདག་ཕྱོགས་མེད་པའི་སྙིང་
རྗེ་བསྐྱེད་པར་ཤོག །འཇིག་རྟེན་ཞིང་ཀུན་བདེ་ལེགས་སེམས་ལྡན་ཞིང་། གང་དག་
འཁོར་བའི་ཆུ་བོ་ལས་བསྒྲལ་ནས། མྱང་འདས་བདེ་ཆེན་ས་ལ་འགོད་པའི་ཕྱིར། རེ་
དོགས་མེད་པའི་སྨོན་ལམ་འགྲུབ་པར་ཤོག །འགྲོ་ལ་ཕན་པའི་སེམས་ནི་ཡོངས་འཕེལ་
ཞིང་། སྡུག་བསྔལ་རྒྱ་མཚོར་བྱིང་བའི་སེམས་ཅན་རྣམས། དེ་ཉིད་སྐམ་སར་འདོན་
པའི་ཐབས་ལྡན་ཞིང༌། རྨོངས་པ་མེད་པའི་ཐབས་མཆོག་བསྐྱེད་པར་ཤོག །ཐོས་པས་
རྒྱུད་སྦྱང་བསམ་པས་དགེ་རྙེད་ཅིང་། དེ་གཉིས་བསྒོམ་པས་དེ་དོན་རྟོགས་པ་ཡི།
320

མདོ་སྡེ། བསྟན་པ་སྤེལ་བའི་མདོ། ༼ང༽
རང་རིག་ཡེ་ཤེས་མངོན་དུ་གྱུར་ནས་ཀྱང་། འཁྲུལ་པ་མེད་པའི་ཤེས་རབ་ལྡན་པར་
ཤོག །ཚོགས་ཀྱི་ལམ་དང་སྦྱོར་བའི་ལམ་ཞུགས་ཤིང་། མཐོང་བའི་ལམ་དང་སྒོམ་
པའི་ལམ་བགྲོད་དེ། བླ་ན་མེད་པའི་མཐར་ཕྱིན་ལམ་ལས་སུ། ལམ་ལྔའི་ཡོན་ཏན་
རྒྱུད་ལ་སྐྱེ་བར་ཤོག །རབ་ཏུ་དགའ་བ་དྲི་མེད་འོད་ཟེར་འཕྲོ། ཕྱག་རྒྱ་སྒྱུར་བྱེད་བོན་
ཉིད་བདེ་ལྡན་རྟོགས། ཡིད་བཞིན་དོན་གྲུབ་མ་ཆགས་འཁོར་ལོ་ཡི། མི་འགྱུར་གཡུང་
དྲུང་ས་ལ་གནས་པར་ཤོག །མི་འགྱུར་གཡུང་དྲུང་ས་ལ་གནས་ནས་ཀྱང་། བཅུ་
གཅིག་ཀུན་སྣང་འོད་ཀྱི་ཞིང་ཁམས་སུ། མི་གཡོ་མཉམ་གསལ་སྐུ་གསུམ་རྫོགས་
འགྱུར་ཏེ། ཡེ་ཤེས་ལྔ་ལྡན་མཉམ་ཉིད་ངང་གནས་ཤོག །རང་དོན་ཕུན་སུམ་ཚོགས་
པར་ལྷུན་གྲུབ་ཅིང་། གཞན་དོན་ཐུགས་རྗེས་འགྲོ་བ་འདུལ་བའི་ཕྱིར། མ་ཆགས་
པདྨའི་ཁ་ལ་རྫུས་སྐྱེས་ནས། སྐྱོ་ངལ་མེད་པར་སེམས་ཅན་དོན་བྱེད་ཤོག །སུམ་ཅུའི་
མཚན་དཔེ་དྲུག་ཅུའི་གསུང་དབྱངས་དང་། ཏིང་འཛིན་ཡན་ལག་འོད་ཟེར་དཔག་
མེད་ཀྱི། སྣང་བ་ཆེན་པོས་ཡོངས་ལ་ཀུན་ཁྱབ་ནས། སྤྲུལ་སྐུ་དུ་མས་འགྲོ་བ་འདྲེན་
པར་ཤོག །དེ་དག་འཁོར་དང་སྐུ་ཚེ་ཡོན་ཏན་དང་། འདུལ་བྱེད་ཕྲིན་ལས་བཀོད་པ་
བསམ་མཐའ་ཡས། མཛད་པ་བཅུ་གཉིས་ཞེ་བཞི་དྲུག་ཅུ་གཅིག །དཔག་མེད་འགྲོ་
དོན་མཐའ་རུ་ཕྱིན་པར་ཤོག །དཔག་མེད་འགྲོ་དོན་མཐར་ཕྱིན་འགྲུབ་ནས་ཀྱང་།
འཁོར་ལོ་ཚོགས་ཆེན་མི་སྣང་བོན་གྱི་དབྱིངས། རང་བཞིན་མཁའ་ལ་བདག་གཞན་
དབྱེར་མེད་མཉམ། བོན་ཉིད་ཀློང་དུ་གཉིས་མེད་མཉམ་པར་བདལ། ཅི་ལྟར་སྨོན་
པ་དེ་ལྟར་འགྲུབ་པར་ཤོག །ཅེས་ཚངས་པ་གཙུག་ཕུད་ཀྱིས་གསུངས་ཤིང་། རྒྱལ་པོ་
འཁོར་དང་བཅས་པ་རྣམས་ཀྱིས། ཕྱག་འཚལ་ཞིང་མཆོད་པ་ཕུལ་ནས། དགེ་བའི་རྩ་
བ་བྱང་ཆུབ་ཀྱི་ས་ལ་བསྔོ་ཞིང་སྨོན་ལམ་བཏབ་པས་སེམས་ཅན་རྣམས་སྒྲིབ་པ་བྱང་
སྟེ། དག་པའི་སྣང་བ་འཆར་བ་དང་། ལས་རྒྱུ་འབྲས་ཤེས་པ་དང་། ཚེ་སྔ་ཕྱི་དྲན་པ་
321

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དང་། ཏིང་འཛིན་ཟབ་མོ་རྒྱུད་ལ་སྐྱེས་ཏེ། དད་པ་དང་དམ་ཚིག་ལྡན་པར་གྱུར་ཏོ། །
དེ་ལ་ཤིན་ཏུ་སྤྲོ་བ་སྐྱེས་ནས། སྟོན་པ་ལ་རྒྱལ་པོ་ལ་སོགས་འཁོར་རྣམས་ཀྱིས་སྐོར་བ་
བྱས་སོ། ། ལྷ་ཕྱག་འཚལ་ལོ། །མེ་ཏོག་གཏོར་རོ། །མཆོད་པ་ཕུལ་ལོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། ཚངས་པ་གཙུག་ཕུད་ལ་ཀུན་གྱིས་
མངོན་པར་བསྟོད་དོ། །
༧ དེ་ནས་ཡང་དེའི་ཚེ་དེའི་དུས་ན། རྒྱལ་བུ་སིང་ང་ར་ཙས་སྟོན་པ་ལ་ཆུ་སྐྱེས་ཀྱི་
མེ་ཏོག་པདྨ་སྔོན་པོ་ཕུལ་ནས། གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། བདག་ཅག་རྣམས་ནི། སྔོན་ནས་ལས་ཀྱི་མནར་བའི་སེམས་ཅན་མཐའ་མི་རུ་
སྐྱེས་ཤིང་། ལས་དགེ་བ་དང་སྡིག་པ་ངོ་མ་ཤེས་ཀྱང་། དུས་འདིར་སྟོན་པའི་ཐུགས་
རྗེས་བཟུང་ནས། ཉིད་དང་ཞལ་མཇལ་ཏེ། གསུངས་པའི་བཀའ་ཐོས་ནས། ཐམས་
ཅད་ཀུན་གྱིས་དད་པ་སྐྱེས་ཤིང་ཕྱོགས་གཅིག་ཏུ་འདུན་པ་ལ། སྟོན་པའི་ཐུགས་རྗེ་
དང་། གཡུང་དྲུང་སེམས་དཔའ་རྣམས་ཀྱི་བྱིན་རླབས་ཀྱིས། སྒྲིབ་པ་སྦྱང་བའི་བོན་
བསྟན་པས། ཐམས་ཅད་སྒྲིབ་པ་བྱང་སྟེ། མངོན་པར་ཤེས་པ་འཆར་བ་དང༌། ལས་
རྒྱུ་འབྲས་ཤེས་པ་དང་། ཚེ་སྔ་ཕྱི་དྲན་པ་དང་། གནས་མཐོ་དམན་རྟོགས་པ་རུ་གྱུར་
ཏེ། ཞིང་ཁམས་ཐམས་ཅད་བདེ་བ་ལ་བཀོད་དོ། །ད་ཡང་སྒྲིབ་པ་བྱང་ནས་ཚོགས་
རྫོགས་པ་རུ་བྱས་ན་ཐར་པའི་འབྲས་བུ་ཐོབ་ནས་སངས་རྒྱས་ཏེ་འགྲོ་གསུངས་པས།
ཚོགས་ནི་ཅི་ལྟ་བུ་ཞིག་བསག་པ་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རིགས་ཀྱི་བུ་ཚེ་དང་ལྡན་པ། དེ་ནི་འདི་
ལྟ་སྟེ། སྤྱིར་ནི་སྒྲིབ་པ་སྦྱང་པའི་ཐབས་སྔོན་དུ་སོང་ནས། ཚོགས་བསག་པའི་ཡན་
ལག་བསམ་གྱིས་མི་ཁྱབ་པ་ཞིག་མཆིས་ཀྱང་། བདག་གི་ད་ལྟ་སྐུ་ཡི་ས་བོན་སྟོན་པའི་
དུས་ཡིན་པས། བོན་ཀྱང་གནས་སྐབས་དང་མཐུན་པར་སྟོན་དགོས་ཤིང་། སེམས་
322

མདོ་སྡེ། བསྟན་པ་སྤེལ་བའི་མདོ། ༼ང༽
ཅན་རྣམས་ཀྱང་ལས་འཕྲོ་དང་སྐལ་པའི་དུས་ཡིན་ཏེ། དེ་ཡང་སེམས་ཅན་རྣམས་
སྔོན་ནས་སྒྲིབ་པ་བྱང་ནས་ཚོགས་རྫོགས་ཤིང་ད་ལྟ་བདག་གི་གདུལ་བྱར་གྱུར་པ་
རྣམས་ནི། བདག་གི་ཞལ་མཐོང་ནས། སྐོར་བ་བྱས། ལྷ་ཕྱག་འཚལ། མཆོད་པ་ཕུལ་
བས་དེ་ཡི་ཡོན་ཏན་གྱིས། ཚོགས་ཀྱི་ལྷག་མ་རྫོགས་ཤིང་། ཐར་པའི་གོ་འཕང་ཐོབ་
ནས་སངས་རྒྱས་ཏེ་འགྲོའོ། །སྔོན་ནས་སྒྲིབ་པའི་ཆ་ཤས་ཙམ་ལས་མ་བྱང་བ་དང༌།
ཚོགས་མ་རྫོགས་པ་རྣམས་ནི་ད་ལྟ་བདག་གི་ཞལ་མཐོང་ཞིང་གསུང་ཐོས་པས།
བདག་གི་བཀའ་ལ་ཉན་ཏེ། ལས་དགེ་བ་ལ་སྤྱོད་ཅིང་སྒྲིབ་གཉིས་བྱང་ཞིང་ཚོགས་
གཉིས་རྫོགས་ནས་སངས་རྒྱས་ཏེ་འགྲོའོ། །ད་ཡང་འདིར་ཚོགས་རྒྱལ་པོ་ཡབ་ཡུམ་
དང་སྲས་རྣམས་ནི་སྔོན་ནས་བདག་དང་སྨོན་ལམ་གཅིག་སྟེ། ད་ལྟ་བདག་གི་གདུལ་
བྱར་གྱུར་བ་དང༌། སྒྲིབ་པ་ཡང་ཅུང་ཟད་བྱང་ནས་ད་རུང་ཚོགས་མ་རྫོགས་པ་དང་།
གཞན་མ་རྣམས་ནི་བདག་གི་གདུལ་བྱར་གྱུར་པ་མ་གཏོགས་པ། ད་རུང་སྒྲིབ་པ་
ཡང་མ་བྱང་ཚོགས་ཡང་མ་རྫོགས་པ་རྣམས་ལ་ད་ལྟ་དངོས་སུ་བཞུགས་པ་སྣང་བའི་
ཡུལ་ལ་ཕྱག་འཚལ་ཞིང་མཆོད་པ་ཕུལ་བས། སྟོན་པའི་ཐུགས་རྗེ་དང་གཡུང་དྲུང་
སེམས་དཔའ་རྣམས་ཀྱི་བྱིན་རླབས་དང་། ཁོ་རང་རྣམས་ཀྱི་དད་པ་དང་མོས་པ་ཀུན་
ཟུང་དུ་འབྲེལ་བས་སྒྲིབ་པ་ཐམས་ཅད་རྣམ་པར་བྱང་ནས་ད་ལྟ་ཚོགས་གསོག་པར་
བྱེད་པ་ལ། བདེ་བར་གཤེགས་པའི་སྐུ་གདུང་དང་སྐུ་གཟུགས་བཞེངས་སུ་གསོལ་
དགོས་པ་ཡིན་པས། དེ་ཡང་རྒྱལ་པོ་འཁོར་དང་བཅས་པ་རྣམས་ཀྱིས། འབྱོར་བ་
ཕུན་སུམ་ཚོགས་པ་གང་དུ་ལྕོགས་པའི་སྒོ་ནས་བདེ་བར་གཤེགས་པའི་གཞལ་ཡས་
ཁང་ཞིག་བཞེངས་སུ་གསོལ་བར་གྱིས་ཤིག ། དེ་དག་དེ་ཡི་ཡོན་ཏན་ནི། དཔག་གིས་
མི་དཔོག་ཅིང་གཞལ་གྱིས་མི་ལོང་སྟེ། རྒྱུ་བསོད་ནམས་ཀྱི་ཚོགས་ཡོངས་ལ་ཁྱབ་པ་
ནི་ནམ་མཁའ་དང་འདྲའོ། །ཀུན་ལ་སྙོམས་པ་ཉི་མ་དང་འདྲའོ། །ཟད་པ་མེད་པ་ནི་
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ས་གཞི་དང་འདྲའོ། །རྒྱུན་ཆད་མེད་པ་ནི་ཆུ་བོ་དང་འདྲའོ། །འབྲས་བུ་སྨིན་པ་ནི་ལོ་
ཏོག་དང་འདྲའོ། །ངོ་མཚར་ཆེ་བ་ནི་ཨུ་དུམ་ཝཱ་ར་དང་འདྲའོ། །དགོས་འདོད་འབྱུང་
བ་ནི་ཡིད་བཞིན་གྱི་ནོར་བུ་རིན་པོ་ཆེ་དང་འདྲའོ། །ཕུན་སུམ་ཚོགས་ཤིང་གང་བ་ནི་
དབུལ་པོས་གཏེར་རྙེད་པ་དང་འདྲའོ། །དེ་ཡི་ཕྱིར་ན་དགེ་བའི་རྩ་བ་རྒྱ་ཆེ་བས། འདི་
ཡི་ཕྱོགས་སུ་གོམ་པ་གཅིག་འདོར་བ་དང་། གཞན་དག་གི་དགེ་བ་ཕྲ་མོ་ཅི་ཙམ་གྱི་
གྲངས་སུ་སྤྱོད་པ་རྣམས་ཀྱི་ཡོན་ཏན་ནི་གྲངས་ཀྱིས་བགྲང་བར་ལོང་ལ་འདི་དག་
གི་ཡོན་ཏན་ནི་བགྲང་བར་ག་ལ་ནུས་ཤིང་། དཔེར་ན་རི་ཡི་རྒྱལ་པོ་རི་རབ་ནི། སྐྱེ་
འགྲོ་ཀུན་གྱི་བརྟེན་གནས་སུ་གྱུར་པ་ཡིན་གྱི། གཞན་དག་གི་རྩི་ཤིང་དང་། ནགས་
ཚལ་དང་། ནེའུ་ལྗོངས་དང་སྐྱེད་མོའི་ཚལ་རྣམས་ནི། གནས་སྐབས་སུ་གྱུར་པ་དང་
མཚོན་པ་ཙམ་མོ། །དེས་ན་འདི་ཡི་ཡོན་ཏན་ནི་དེ་བཞིན་དུ་མཐའ་ཡས་ཏེ། ཟད་
པར་མི་འགྱུར་རོ་སྟོར་བར་མི་འགྱུར་ཞིང་། ཡོན་ཏན་འབྱུང་བ་ནི་རིན་པོ་ཆེ་གསེར་
དང་འདྲའོ། །དེས་ན་རྒྱལ་བུ་དགེ་བའི་སྟོབས་ལ་འཇུག་པར་གྱིས་ཤིག །ཅེས་བཀའ་
བསྩལ་ཏོ། །
དེ་ལ་རྒྱལ་བུ་ཡང་ཤིན་ཏུ་དང་སྤྲོ་ནས། ཡང་སྟོན་པ་ལ་གསོལ་པ། རྣམ་པ་ཐམས་
ཅད་མཁྱེན་པའི་སྟོན་པ་ལགས། བདག་ཅག་འཁོར་བའི་སེམས་ཅན་མ་རིག་པ། ཚེ་
རབས་འཁོར་བ་ཐོག་མ་མེད་པ་ནས། ཐ་མ་ད་ལྟ་དུས་འདི་ཡན་ཆད་དུ། ལས་དང་
དགེ་བ་སྡིག་པ་ངོ་མ་ཤེས། དེ་ཡི་སྟོབས་ཀྱིས་མཐའ་འཁོབ་གནས་འདིར་སྐྱེ། ཆུང་
ནས་མི་དགེ་སྡིག་པའི་ལས་ལ་བརྩོན། ད་ལྟ་རྒྱལ་བའི་ཐུགས་རྗེ་མ་ལགས་ན། སྐྱེ་
བ་གཏན་དུ་འཁོར་བར་འཁྱམས་ཏེ་མཆི། ད་ཡང་དགེ་བ་རྒྱ་ཆེར་སྤྱོད་གསུངས་
པས། བདེར་གཤེགས་གཞལ་ཡས་སྐུ་གདུང་ཕོ་བྲང་ལ། མཐའ་འཁོབ་མི་ཡིས་འགྲུབ་
པ་དཀའ་མོད་ཀྱང་། སྟོན་པའི་ཐུགས་རྗེས་འགྲུབ་ནས་འོང་ཡང་སྲིད། བདག་ཅག་
324

མདོ་སྡེ། བསྟན་པ་སྤེལ་བའི་མདོ།
རིག་པའི་བློ་རྩལ་ཞན་ནས་སུ། གང་ལ་གང་དགོས་ཆ་ཙམ་མ་མཆིས་པས། རྒྱུ་དང་
ཡོ་བྱད་རྫས་རྣམས་ངེད་ཀྱིས་གསོག །གང་ལ་གང་དགོས་ཅི་ལྟར་བཞེངས་པ་རྣམས།
སྟོན་པ་ཉིད་ཀྱིས་བཀའ་གནང་མཛད་ནས་ཀྱང༌། གཡུང་དྲུང་སེམས་དཔའ་རྣམས་
ཀྱིས་སྐོས་ཐོབས་ཤིག །གཞན་དག་འབངས་འཁོར་ཞབས་ནས་འདེགས་པར་བྱ། ཞེས་
གསོལ་ཏོ། །དེ་ལ་སྟོན་པས་བཀའ་སྩལ་པ། རིགས་ཀྱི་བུ་རྒྱལ་བུ་དམ་པ་བསམ་གྲུབ་
དཔལ། ཁྱོད་ནི་སྔོན་ནས་བསོད་ནམས་ཀྱི་ཚོགས་བསགས་ཤིང་སྒྲིབ་པ་བྱང་བས། ད་
ཡང་བདག་གི་བསྟན་པའི་ཐོག་མར་བསྟན་འཛིན་གྱི་རྒྱལ་པོར་གྱུར་པ་ལགས་སོ། །
གནས་ངན་གྱི་མཐའ་མིར་སྐྱེས་ཀྱང༌། འདི་དག་ཐམས་ཅད་བདེ་བ་ལ་བཀོད་པའི་
དེད་དཔོན་ཆེན་པོར་གྱུར་པ་ལགས་སོ། །ད་ཡང་དགེ་བའི་རྩ་བ་འདི་དག་བརྩམས་
ནས་མྱུར་དུ་འགྲུབ་སྟེ་འོང་ངོ༌། །དེ་ཡི་སྐོས་དང་ལག་ལེན་ནི་བདག་གིས་བཀའ་སྩལ་
གྱིས། རྫས་དང་ཡོ་བྱད་ནི་ཁྱོད་རྣམས་ཀྱིས་འཚོགས་པར་གྱིས་ཤིག །ཅེས་བཀའ་སྩལ་
པས་ཐམས་ཅད་ཀུན་ཀྱང་དགའ་ཞིང་དང་སྤྲོ་ནས། རྫས་དང་ཡོ་བྱད་མ་ལུས་པར་
བསགས་སོ། །
༧ དེ་ནས་དེའི་ཚེ་སྟོན་པ་འཁོར་དང་བཅས་ནས་ཡུལ་དེ་ཡི་ཤར་ཕྱོགས་སུ་མུ་
ཁྱུད་གདལ་པའི་མཚོ་འགྲམ་དུ་བྱོན་ནས་བཀྲ་ཤིས་ཀྱི་ས་གནས་བཙལ་བས། ལུ་མ་
དང་འབྲི་མིག་གྲངས་སུ་འཁྱིལ་ཞིང་། ནེའུ་ལྗོངས་མེ་ཏོག་གིས་བརྒྱན་པའི་དཀྱིལ་
དུ། དབྱིབས་སུ་གཞན་བས་དཔག་ཅིང་མཐོ་ལ་རན་པ། འཇམ་ལ་ཡོངས་སུ་སྙོམས་
པ་ཞིག་སྣང་བས། དེ་རུ་གསས་ཁང་གི་གཞི་བཟུང་སྟེ། དེ་ཡང་སྟོན་པས་དང་ལ་
གཞི་གནས་བསླངས་པའི་ཆོ་ག་མཛད་དེ། མདུན་དུ་རིན་པོ་ཆེའི་སྣོད་དུ་འབྲུ་སྣའི་
དཀར་མཆོད་ལ། དཀར་གསུམ་དང་མངར་གསུམ་དང་། རྩི་སྨན་དང་མེ་ཏོག་
གིས་བཀངས་ནས། ཨཱཨཱ་ཧཱུྃ་གསུམ་གྱི་བྱིན་གྱིས་བརླབས་ཏེ་གསུངས་པ། ལྷོ་བྱམས་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལྡན་རྒྱལ་བའི་དཀྱིལ་འཁོར་དུ། འཇིག་རྟེན་གསུམ་གྱི་མགོན་པོའི་ཚོགས། དཀར་
པོ་དགེ་བའི་གྲོགས་མཛད་པ། ལྷ་བརྒྱད་ཀླུ་བརྒྱད་གཟའ་བརྒྱད་དང་། རྒྱུ་སྐར་ལྷ་
མོ་ཉི་ཤུ་བརྒྱད། ཕྱོགས་སྐྱོང་བཅུ་དང་རྒྱལ་ཆེན་བཞི། ས་བདག་གསང་བ་ལག་པོ་
ཆེ། ཙང་ཙང་གསེར་གྱི་འཁོར་ལོ་བསྒྱུར། ལྷ་མོ་ཡིད་བཞིན་བུམ་པ་ཅན། རྒྱལ་པོ་
བློན་པོ་བཙུན་མོ་དང་། བྲན་དང་ཕོ་ཉ་འཁོར་དང་བཅས། ཁྱེད་ལ་མཆོད་པ་འབུལ་
བ་ནི། རིན་ཆེན་མཛེས་པའི་སྣོད་ཡངས་སུ། འབྲུ་སྣའི་གཙང་བཤོས་དཀར་མངར་
ཕུད། གསེར་གཡུ་དར་སྟག་རིན་པོ་ཆེ། ཏིང་འཛིན་དགོངས་པས་བྱིན་བརླབས་
ནས། དམིགས་པའི་ལོངས་སྤྱོད་རྒྱན་འབུལ་གྱིས། དཀར་མཆོད་དམ་པ་འདི་བཞེས་
ལ། བདག་དང་རྒྱུ་སྦྱོར་ཡོན་བདག་གིས། སྒྲིབ་སྦྱངས་ཚོགས་གཉིས་བསག་པའི་ཕྱིར།
བདེར་གཤེགས་གཞལ་ཡས་གནས་བརྩིག་ན། བརྟེན་པའི་གཞི་གནས་སྩལ་དུ་གསོལ།
ཨོཾ་ན་མ་སད་དོ་སྭ་ཏི་སརྦ་ས་མ་ཡ་ཧ་ར་ཐིམ་ཐིམ་ཡེ་སྭཱཧཱ། ཞེས་པས་བརྟེན་པའི་
གཞི་དང་ཡོ་བྱད་བསླངས་ནས། འབྱུང་བའི་ལྷ་མོ་ལྔས་རིན་པོ་ཆེ་སྣ་ལྔའི་དངོས་གྲུབ་
སྟོན་པའི་མདུན་དུ་ཕུལ་ཏོ། །
དེ་ན་ཡང་སྟོན་པས་ལྷ་སྲས་ཀརྨ་ལི་ཤྭ་དང༌། འཛམ་གླིང་བསྟན་པའི་རྒྱན་དྲུག་
རྣམས་ལ་བཀའ་སྩལ་པ། ཉོན་ཅིག་ལྷ་སྲས་གར་མ་དང་། འཛམ་གླིང་བསྟན་པའི་
རྒྱན་གྱུར་དྲུག །ཁྱོད་རྣམས་ལས་འཕྲོ་སྐལ་བ་ལྡན། སྔོན་ནས་བསོད་ནམས་ཚོགས་
བསགས་པས། ད་ལྟ་བསོད་ལྡན་ཞིང་ཁམས་འདིར། སྟོན་པ་བདག་གི་མཐུ་ཉིད་
དང་། དཔལ་ལ་བརྟེན་ཏེ་ལེགས་བྱུང་བས། འཇིག་རྟེན་ཡོན་ཏན་འབྱུང་བའི་གནས།
བདག་གི་བསྟན་པའི་སྡོང་དང་གྲོགས། བསྟན་པ་ཅི་ལྟར་གནས་བར་དུ། ཁྱོད་ཀྱང་
ཡོན་ཏན་དེ་བཞིན་གནས། ཅི་སྲིད་འཁོར་བ་མ་སྟོང་བར། དེ་སྲིད་འགྲོ་བའི་བརྟེན་
གནས་ཏེ། སྣོད་ནི་ཡོན་ཏན་ལེགས་པའི་སྣོད། བཅུད་ནི་ཕྲིན་ལས་གྲུབ་པའི་བཅུད།
326

མདོ་སྡེ། བསྟན་པ་སྤེལ་བའི་མདོ།
དེ་ཕྱིར་སྣོད་བཅུད་རྨད་དུ་བྱུང༌། ཐབས་དང་ཐུགས་རྗེ་ཟུང་འབྲེལ་ཡིན། ཨེ་མ་ཡ་
མཚན་རྨད་དུ་བྱུང༌། ད་ཡང་ད་ལྟའི་གནས་སྐབས་འདིར། རྒྱལ་བུ་དམ་པ་བསམ་
གྲུབ་དཔལ། ཐུགས་དགོངས་ཤིན་ཏུ་རྫོགས་པ་དང༌། ཡབ་ཡུམ་སྲས་དང་བློན་
འཁོར་གྱི། སྒྲིབ་སྦྱངས་ཚོགས་གཉིས་རྫོགས་ཕྱིར་དང༌། སངས་རྒྱས་བསྟན་པའི་
ཆགས་གནས་དང་། ཕྱི་རབས་རྣམས་ལ་དཔེར་བསྟན་ཕྱིར། བདེ་བར་གཤེགས་པའི་
ཕོ་བྲང་གི། གསས་ཁང་ཆེན་པོ་བཞེངས་འཚལ་ན། ཁྱེད་ཀྱིས་དབུས་ནས་སྐོས་ཐོབས་
ལ། གཞན་དག་ཕྱོགས་བཞིར་ལས་ལ་རེམས། ལ་འུར་དགེ་བའི་ལས་ལ་འབད། ཐང་
བཅད་མཐར་རུ་རྒྱས་པར་འགྲུབ། ཅེས་བཀའ་བསྩལ་ཏོ། །
༧ དེ་ལ་བཟོ་རྒྱལ་ཀར་མ་ལི་ཤུས་ཀྱང༌། སྟོན་པའི་བཀའ་ཡི་ཞལ་ཏས་བཅད་
པས། གསས་ཁང་གི་སྐོས་མཛད་དེ། འཁོར་རྣམས་ལ་གསུངས་པ། ཉོན་ཅིག་འཛམ་
གླིང་རྒྱན་དྲུག་ཉོན། འོ་སྐོལ་འཛམ་བུའི་གླིང་འདི་ན། ཡོངས་སུ་གྲགས་པའི་རྒྱན་
དང་དཔལ། འཇིག་རྟེན་ཡོན་ཏན་སྤེལ་བ་དང་། ཞིང་ཁམས་ལེགས་པར་བརྒྱན་པ་
ཡི། དཔལ་གྱི་མཆོག་གྱུར་སྐྱེས་བུ་རྣམས། ཐམས་ཅད་མཁྱེན་པས་བཀའ་སྩལ་ནས།
རྒྱལ་བུའི་བསམ་དོན་འགྲུབ་པ་དང༌། སྒྲིབ་བྱང་ཚོགས་གཉིས་རྫོགས་ཕྱིར་དང་།
སངས་རྒྱས་བསྟན་པ་ཆགས་པ་དང༌། ཕྱི་རབས་རྣམས་ལ་དཔེར་བསྟན་ཕྱིར། ཕོ་
བྲང་གསས་ཁང་བཞེངས་བ་ལ། སྤྱིར་ནི་བཟོ་ཡི་རིག་པ་ལ། བཟོ་སྣ་བསམ་གྱིས་མི་
ཁྱབ་སྟེ། དགོས་སུ་ཐོག་ཏུ་དབུབ་པ་ལ། སུམ་བརྒྱ་དྲུག་ཅུ་ངེས་པར་སྟོན། འདིར་ནི་
ཀུན་ལ་རྒྱུག་པ་ཡི། གསས་ཀྱི་བ་གམ་ལྷ་རྩེ་བཟོ། རྒྱ་ཁྱོན་དཔག་ཚད་ཆེ་ཆུང་ཁྱད།
ཡོན་བདག་རྒྱལ་པོའི་ཐབས་དང་བསྟུན། དེ་ནས་སྤྱི་རུ་བཟོ་གནས་ནི། བཻཌཱུརྱ་ཡི་ས་
གཞི་ལ། གླང་ཆེན་ཐེག་པ་བརྟན་པ་ཞེས། གསེར་གྱི་གླང་ཆེན་ཀ་གདན་ལ། པདྨ་
འདབ་མ་སྟོང་དང་ལྡན། དེ་སྟེང་ཀ་བ་གཟུག་པ་སྟེ། གསེར་གྱི་ཐིག་ཤིང་དྲང་ལ་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཉམ། ཟུར་ལ་རི་དྭགས་ཤ་ར་འཁྱུད། གནོན་དང་སྒེག་པ་རྒྱ་མདུད་སྒེག །དེ་སྟེང་
ཀ་ཞུ་འདེགས་པ་སྟེ། ཞུ་གདན་ཞུ་ལོན་ཞུ་ནོན་གསུམ། ཆ་མཉམ་བྱ་ཁྱུང་ཀ་ར་བཟོ།
གཞུག་མ་པ་དྲ་གྱེན་ལ་འཁྱིལ། ལྷ་བརྒྱད་གདུང་འདེགས་སྤྲིན་དཀར་ལྡིང༌། རྒྱུ་སྐར་
དཔྱམ་གདུང་ནམ་མཁའ་ནོན། གཟའ་ཆེན་དཔྱམ་བར་འོད་ཟེར་གཟིང་། ཡ་གད་
བྱ་འདབ་ཟ་ར་ཚགས། ཐོག་ཕུབས་ཁྱུང་གུར་ཁྱུང་མགོ་དང༌། གསེར་གྱི་ཏོག་ཆེན་
དབྱིངས་སུ་ལྡེམ། ཕྱི་ནང་རྩིག་པ་རིམ་གཉིས་ལྡན། སྒོ་རྒྱན་རིན་ཆེན་པ་དྲ་མཛེས།
སྒོ་རྒྱན་མཆོད་རྟེན་རྟ་བབས་ལྡན། ཡ་གད་ཁྱུང་གཤོག་གཡུ་འོད་འབར། ཟུར་བཞི་
ཆུ་སྲིན་ཞལ་ཁ་གདེངས། ལོགས་བཞི་ཙི་པར་སེང་གེའི་གདོང་། འཕྱང་འཕྲུལ་ལྡ་ལྡི་
ཟ་ར་ཚགས། ཕྱི་རིམ་ལྕགས་རི་ཁྱུད་མོ་སྦྲགས། གྲུ་བཞི་ཕྱོགས་བཞིར་སྒོ་བཞི་ལྡན།
སྒོ་སྲུང་གནོད་སྦྱིན་ནོར་ལྷས་བྱེད། དེ་རྒྱབ་དཔག་བསམ་མེ་ཏོག་སྐྱེད། མཁས་ཁྱད་
ལག་ལེན་གཟབ་པར་བྱ། ལྷ་མི་གཤེན་གསུམ་དང་སྤྲོའི་གནས། སྣང་སྲིད་སྒྱུ་མའི་
དཀྱིལ་འཁོར་ཏེ། ཡོན་ཏན་མཁན་པོ་ཕྱག་ཏུ་བཀྲ། བྱ་བ་ཡིན་གསུངས་ཏེ་བཟོ་རྒྱལ་
གྱིས་སྐོས་མཛད་ནས་འཛམ་བུའི་གླིང་གི་རྒྱན་དྲུག་དང་། ལྷ་ཀླུ་མི་གསུམ་གྱི་བཟོ་བོ་
དང་། ཁོ་རང་ཁྱི་ཁྱོན་གྱི་མི་རྣམས་ཀྱང༌། ཤིན་ཏུ་སྟོབས་ཆེ་ལ་ཤེས་པ་བཀྲ་བ་སོགས་
ཐམས་ཅད་ཀུན་འཛོམ་པས་དགུང་ཟླ་གཅིག་གི་འགོ་གཞུག་ལ་གྲུབ་བོ། །དེ་ལས་ལྷ་
མི་ཀུན་ཀྱང་། ཤིན་ཏུ་དང་སྤྲོ་ལ་ངོ་མཚར་བར་གྱུར་ནས། ཀུན་གྱི་རྒྱལ་བུ་དམ་པ་
བསམ་གྲུབ་དཔལ་ཉིད་ནི། ངེད་ཅག་ལྷ་ཀླུའི་རྒྱལ་པོ་ཞིག་བས་ཀྱང་བསོད་ནམས་ཆེ་
བར་འདུག་པས། སངས་རྒྱས་ཀྱི་བསྟན་པ་སྤེལ་བའི་དུས་སུ་ནང་རོལ་དུ་རྒྱལ་པོ་ཆེན་
པོ་མང་ཡང་། ཕྱི་རོལ་གྱི་རྒྱལ་པོ་ལ་འདི་བས་བསྟན་པ་ཆགས་ཕེབས་སྔ་བ་མེད་པས།
ངེད་རྣམས་བས་ཀྱང་བསོད་ནམས་ཆེ་བར་འདུག་གོ །བདེ་བར་གཤེགས་པའི་གསས་
ཁང་ཡང༌། དགུང་ཟླ་གཅིག་གི་ནང་ནས་མཐའ་རུ་རྒྱས་པར་གྲུབ་པ་དེ་བས་ཀྱང་
328

མདོ་སྡེ། བསྟན་པ་སྤེལ་བའི་མདོ།
ངོ་མཚར་ཆེའོ། །རིགས་ཀྱི་བུ་རྒྱལ་བུ་དམ་པ། ཁྱོད་ལ་བདག་ཅག་རྣམས་ནི། ཤིན་
ཏུ་ཡང་འདུད་དོ། །རབ་ཏུ་ཡང་བསྟོད་དོ། །རིགས་ཀྱི་བུ་སྐྱེས་བུ་ཆེན་པོ། ལེགས་སོ་
ལེགས་སོ། །དགེ་བའི་སྟོབས་ལ་ཞུགས་པ་དེ་ནི། ཤིན་ཏུ་ཡང་ལེགས་སོ། རབ་ཏུ་ཡང་
མངོན་པར་བསྟོད་དོ། །ཞེས་ཀུན་གྱིས་བསྟོད་ནས་ལེགས་པའི་བྱ་བ་བྱིན་ཏོ། །ཁྱི་ཁྱོན་
གྱི་རྒྱལ་པོ་ཡབ་སྲས་འཁོར་དང་བཅས་པ་རྣམས་ཀྱང་ཤིན་ཏུ་དགའ་ནས། སྟོན་པའི་
སྒྲོན་མ་དང་། གཡུང་དྲུང་སེམས་དཔའ་རྣམས་དང་། ལྷ་ཀླུ་མི་གསུམ་གྱི་མངའ་བོ་
ཆེ་རྣམས་དང་། འཛམ་གླིང་ཡོན་ཏན་གྱིས་བརྒྱན་པ་རྣམས་དང་། དེར་ཚོགས་པ་
རྣམས་ལ། དགའ་སྟོན་དང་མཆོད་པ་རྒྱ་ཆེན་པོ་རུ་བྱས་སོ། །རྒྱལ་པོའི་དཀོར་མཛོད་
ནས། ནོར་གྱི་དམ་པ་དབྱིག་རྫས་མང་པོ་དཀྲོལ་ནས་ཕུལ་ལོ། ། །
དེ་ནས་ཡང་སྟོན་པས་གཡུང་དྲུང་སེམས་དཔའ་རྣམས་དང༌། བཟོ་རྒྱལ་ཀར་མ་
ལི་ཤོ་ལ་སོགས་པ་རྣམས་ལ་བཀའ་སྩལ་པ། ཉོན་ཅིག་གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་རྣམས། བདེ་བར་གཤེགས་པའི་གསས་ཁང་བཞེངས་སུ་
གསོལ་བས། ཕྱི་སྣོད་གཞལ་ཡས་ཁང་གྲུབ་ཀྱང་། ད་རུང་ནང་བཅུད་ཀྱི་སྐུ་གཟུགས་
དང་། མཆོད་པའི་བྱེ་བྲག་རྣམས་མ་འཛོམ་པས། ད་ནི་སྣོད་བཅུད་གཉིས་ཀ་འཛོམ་
དགོངས་པས་ན། ཡུལ་འདི་ཡི་མི་རྣམས་ནི། རྒྱུ་ཞེ་སྡང་ཤས་ཆེ་ཞིང༌། རྐྱེན་བསད་
བཅད་ཀྱི་ལས་བྱས་པས། ད་ཡང་གང་ལ་གང་འདུལ་གྱི་བོན་བསྟན་ནས་སྒྲིབ་གཉིས་
བྱང་ཞིང་ཚོགས་གཉིས་བསགས་པའི་དོན་དགོས་ཏེ། ད་ཡང་བདེ་བར་གཤེགས་པའི་
སྐུ་གཟུགས་དང་། སྐུ་གདུང་དང་གསུང་རབ་སོགས། བྱང་ཆུབ་སྒྲུབ་པའི་ཐབས་
ལ་བསམ་གྱིས་མི་ཁྱབ་པ་དང་། བརྗོད་ཀྱིས་མི་ལོང་བ་ཞིག་མཆིས་ཀྱང༌། ཞེ་སྡང་
འདུལ་བའི་གཉེན་པོ་བྱམས་པ་ཆེན་པོ་ཡེ་ཤེས་ཀྱི་དཔུང་བསྐྱེད་དགོས་པས། བདེ་
བར་གཤེགས་པ་བྱམས་ལྡན་རྒྱལ་བའི་དཀྱིལ་འཁོར་གྱི་ལྷ་ཚོགས་རྣམས་བཞེངས་
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཤིང་། མངའ་དབུལ་དང་རབ་གནས་བྱ་དགོས་གསུངས་ནས། ཡང་འཁོར་རྣམས་
ཀྱིས་རིན་པོ་ཆེ་སྣ་ལྔ་དང་། མུ་མེན་དང་། མུ་ཏིག་དང་། ཀེ་ཀེ་རུ་དང་། ཨུརྱ་སྤུག་
དང༌། གླུ་བྷི་ཏ་དང་། དེ་ལ་སོགས་པའི་སྣ་བརྒྱད་དང་། རིན་ཆེན་གྱི་ཕྲད་རྣམས་
ལ། བདེ་བར་གཤེགས་པ་བྱམས་ལྡན་རྒྱལ་བའི་དཀྱིལ་འཁོར་གྱི་ལྷ་ཚོགས་རྣམས་
དང་། གཞན་ཡང་བདེ་བར་གཤེགས་པའི་སྐུ་གདུང་སྐུ་གཟུགས་བསམ་གྱིས་མི་ཁྱབ་
པ་བཞེངས་སུ་གསོལ་ཏེ། བླ་བྲེ་དང་། འཕན་གདུགས་དང༌། ཕྱེ་མ་དང་། འཕུར་
མ་དང་། གནམ་རྒྱན་དང༌། ས་རྒྱན་དང་། བར་རྒྱན་དང་། བུམ་པ་དང༌། དེ་ལ་
སོགས་པའི་རོལ་མོ་སྣ་ཚོགས་དང༌། མཆོད་པའི་ཡོ་བྱད་དཔག་ཏུ་མེད་པར་བཤམས་
ཏེ། ཕྱི་སྣོད་ནང་བཅུད་རྫོགས་པ་རུ་གྲུབ་ནས། བདེ་བར་གཤེགས་པ་བྱམས་ལྡན་
རྒྱལ་བའི་དཀྱིལ་འཁོར་ཞལ་ཕྱེས་ནས། མངའ་གསོལ་དང་རབ་གནས་རྒྱ་ཆེན་པོ་རུ་
བྱས་པས། རྒྱལ་པོ་ཡབ་སྲས་དང་། བཙུན་མོ་དང་། བློན་པོ་རྣམས་ཀྱིས་ཀྱང་། བདེ་
བར་གཤེགས་པ་རྣམས་ཀྱི་ཞལ་ལྷག་ལྷག་མཐོང་བ་དང་། གསུང་ལྷང་ལྷང་ཐོས་པར་
གྱུར་ཏོ། །
དེ་ལ་རྒྱལ་པོ་ཡབ་ཡུམ་སྲས་དང་བཙུན་མོ་རྣམས་ཀྱང༌། ཤིན་ཏུ་ཡང་དང་སྤྲོ་ལ་
ཡིད་དགའ་ནས་སྟོན་པའི་སྒྲོན་མ་ལ་ཕྱག་ཕུལ་ཏེ། རྒྱལ་པོ་ཡབ་ཀྱིས་གསོལ་པ། རྣམ་
པ་ཐམས་ཅད་མཁྱེན་པའི་སྟོན་པ་ལགས། བདག་ཅག་ཡབ་ཡུམ་དང༌། རྒྱལ་བུ་དང་།
བཙུན་མོ་དང༌། བློན་འཁོར་འདི་རྣམས་སྔོན་ནས་སྨོན་ལམ་ཅི་ལྟ་བུ་ཞིག་གིས་བསྡུས་
ཤིང་། གནས་འདི་རུ་ཚོགས་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་
པ། ཉོན་ཅིག་འདུས་པའི་འཁོར་རྣམས་དང་། རྒྱལ་པོ་ཡབ་ཡུམ་སྲས་འཁོར་རྣམས།
དེ་ཡི་རྒྱུ་འབྲས་འདི་ལྟ་སྟེ། སྔོན་ཞིང་ཁམས་འདི་ཡི་ཤར་ཕྱོགས་ཕར་འདས་པའི་
འཇིག་རྟེན་ཡངས་པ་བདེ་ལྡན་ཞེས་བྱ་བའི་སྟོང་གསུམ་ཞིག་ན། སྟོན་པ་མཐའ་ཡས་
330

ང ༽
མདོ་སྡེ། བསྟན་པ་སྤེལ་བའི་མདོ།
གཟི་བརྗིད་ཞེས་བྱ་བས་སྟོན་པ་མཛད་དེ། དེ་ཡི་ཞིང་ཁམས་སུ་ཡུལ་ཟི་བ་པན་སིན་
བྱ་བ་ཞིག་ཏུ། རྒྱལ་པོ་ཞི་བ་བདེ་སྐྱོང་ཞེས་བྱ་བ་དང་། བཙུན་མོ་ཧ་རི་སིན་ཏིང་མ་
གཉིས་ལ། སྲས་གསུམ་མངའ་ཞིང་། སྲས་འོད་སྲུང་དང་། འོད་མཆོག་དང་། འོད་
བཟང་དཔལ་དང་གསུམ་མོ། །
དེ་ལ་རྒྱལ་བུ་གཅེན་པོ་ནི། ཞི་ངང་དལ་འབྱོར་དང་ལྡན་ཞིང་རི་བོ་ཤ་ན་དྲི་ཡའི་
དགོན་པར། བྱང་ཆུབ་སེམས་དཔའ་དོན་ཡོད་དཔལ་ཞེས་བྱ་བའི་མདུན་དུ་རབ་ཏུ་
བྱུང་ནས། ཉིས་བརྒྱ་ལྔ་བཅུའི་ཁྲིམས་ནོད་དེ། དྲང་སྲོང་ལེགས་པའི་དབང་པོ་ཞེས་བྱ་
བར་བཏགས་སོ། །གཅུང་པོ་གཉིས་ནི་སོ་སོར་ཁྱིམ་ལ་བརྟེན་ཏེ་རྒྱལ་སྲིད་དང་ལོངས་
སྤྱོད་འཛིན་ནོ། །དེ་ནས་རྒྱལ་བུ་དྲང་སྲོང་གིས་མཆེད་གཉིས་ལ་མཆིད་གླེང་བ། རྒྱལ་
བུ་དམ་པ་རིགས་ཀྱི་སྲས་པོ་གཉིས། འོ་སྐོལ་དབང་ཆེན་རྒྱལ་པོར་སྐྱེས་པ་ལ། འཁོར་
དང་ལོངས་སྤྱོད་ཕུན་སུམ་ཚོགས་མོད་ཀྱང་། གང་འབྱོར་མཆོད་སྦྱིན་ཚོགས་སུ་མ་
བསགས་ན། འཇིག་རྟེན་འདི་བདེན་སྐད་ཅིག་ཡུད་ཙམ་ལ། ཟས་ནོར་ལོངས་སྤྱོད་
སྒྱུ་མའི་ཡེང་སྣོན་པས། གཏན་དུ་ཐར་མེད་ཉེས་པའི་ཚྭ་ཐང་ལ། འདོད་སྲེད་མཛོ་མོ་
ཚྭ་འཐུང་ཉེས་ཉེན་སྣང་། དེ་ཕྱིར་ལོངས་སྤྱོད་དགེ་བའི་ཕྱོགས་སུ་ཐོངས། ཁྱོད་རང་
རྣམས་ཀྱང་དགེ་བསྙེན་སྒོ་རུ་ཞུགས། རྒྱལ་ཁམས་ཀུན་ཀ་དགེ་ལ་བཀོད་པར་འཐད།
དབང་ཆེན་རྒྱལ་པོའི་ལུས་འདི་དྲེགས་པ་ཆེ། འཐབ་དང་གསོད་དང་གཅོད་པ་གཡའ་
རེ་ང་། ཞེས་སྨྲས་པས། རྒྱལ་བུ་འབྲིང་པོ་ནི་གཅེན་པོའི་ཁ་ལ་ཉན་པ་ཙམ་འདུག་གོ །
གཅུང་པོ་ནི་ཤིན་ཏུ་ཡང་ཁ་ལ་མི་ཉན་པར། གཅེན་པོ་ལ་སྨྲས་པ། རྒྱལ་བུ་གཅེན་
པོ་བདག་ལ་སྙན་གསོན་དང༌། འོ་སྐོལ་སྤུན་ཟླ་མཉམ་པོར་སྐྱེས་པ་ལ། ཁྱོད་ཀྱིས་
རྒྱལ་ས་འཛིན་རྒྱུ་ཡིན་མོད་ཀྱང་། ཁྱོད་རང་རྒྱལ་པོའི་ཡུལ་ནས་བུད་ནས་སུ། དོན་
མེད་ཕལ་པ་དམངས་ཀྱི་གསེབ་ཏུ་འཁྱམས། དེ་ཡང་བདག་ཅག་མ་ལན་ཁྱོད་རང་
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལན། རྒྱལ་པོའི་གདུང་རྒྱུད་རིགས་སུ་ཆེ་བས་ན། ཁུངས་སུ་བཙུན་ཞིང་མངའ་དབང་
བཙན་པ་ལ། ཐ་མལ་སྤྲང་པོའི་ཆ་ལུགས་ཚལ་གསེབ་འགྲིམ། དེ་ཡང་བདག་ཅག་མ་
ལན་ཁྱེད་རང་ལན། ད་ནི་ཁྱོད་ལ་ལོངས་སྤྱོད་དཀོར་མེད་པས། ངེད་ཀྱི་ལོངས་སྤྱོད་
གཏོར་སྤྱད་གྱིས་ཤིག་སྐད། རྒྱལ་པོ་རྒྱལ་སློད་ཚུར་ལ་བཀང་ཡིན་མོད། རྒྱལ་སློད་
གཏོར་བས་རྒྱལ་པོ་ག་ན་འབྱུང༌། དགེ་སྒོར་ཞུགས་པ་མ་ནུས་སྤྲང་པོ་ཡིན། བདག་
གི་རྒྱལ་སློད་ཁྱོད་ལ་བགོ་རྒྱུ་མེད། རྒྱལ་བུ་གཅེན་པོ་ཁྱོད་རང་གང་མོས་མཛོད། ལར་
ཡང་རྒྱལ་པོ་དག་ལ་དཀོར་མེད་ན། ཐ་མལ་སྤྲང་པོ་རྣམས་དང་ཅི་མི་འདྲ། དེ་ཡང་
དཀོར་ནོར་ལོངས་སྤྱོད་ཡོད་མེད་དང་། ཀུན་ལ་མངའ་དབང་བཙན་དང་མི་བཙན་
ལས། དམངས་དང་རྒྱལ་པོ་གཉིས་སུ་བྱུང་བ་ཡིན། གཉིས་ཀ་འདྲ་འདྲ་ཡིན་ན་ཅི་
ཁྱད་ཡོད། ཅེས་ཟེར་ནས་ཁ་ལ་མ་ཉན་ཏོ། །གཞན་ཡང་རྒྱལ་ཁམས་དང་མངའ་རིས་
ཐམས་ཅད་ཀྱང་ཁྲིམས་འོག་ཏུ་བཅུག་སྟེ། རྒྱལ་བུ་དྲང་སྲོང་ལ་སྨད་ཚིག་དང་ཡ་ག་
དང༌། དགེ་བའི་གེགས་ཤིང་བྱེད་དོ། ། དེ་ལ་རྒྱལ་བུ་གཅེན་པོས་ནི་ཁོ་ཡིས་ཅི་ཟེར་
ཡང་། བདག་རང་ཐར་པ་ཐོབ་པས་ཀྱང་མི་ཆོག་པས་རྒྱལ་ཁམས་དགེ་ལ་མ་ཚུད་
ཀྱང་ཡབ་ཡུམ་དང་རྒྱལ་བུ་འབྲིང་པོ་དང་འཁོར་འབངས་ཡང་ཕྱེད་ཙམ་ཞིག་དགེ་བ་
ལ་ཨེ་ཚུད་བསམ་ནས། ཐབས་ལ་མཁས་པར་བྱས་ནས་རྒྱལ་བུ་གཅུང་པོ་ལ་མཆིད་
གླེང་བ། གསོན་དང་རྒྱལ་བུ་དམ་པ་འོད་བཟང་དཔལ། འོ་སྐོལ་སྤུན་ཟླ་མཉམ་པོར་
སྐྱེས་པ་ལ། རྒྱལ་སློད་ཡོད་ན་མཉམ་པོར་བགོས་ནས་སུ། དྲིན་ཆེན་ཕ་མ་མཉམ་
པོར་བསྐྱང་རྒྱུ་སྟེ། དེ་བས་དྲང་པོ་ཡིན་ན་ངས་དཔག་དགོས། རྒྱལ་ས་གཅེན་གྱིས་
བཟུང་བ་རྒྱལ་པོའི་ཁྲིམས། གཅུང་རྣམས་ཟུར་ལ་བསྐོས་པ་གང་དག་ལུགས། དེ་སྟེ་
བདག་ནི་རབ་ཏུ་བྱུང་ནས་སུ། རྒྱལ་པོའི་རྒྱལ་ས་བདག་གིས་སྤངས་ཟིན་ཡིན། རྒྱལ་
སློད་དགེ་བརྒྱགས་ཙམ་ཞིག་དགོས་མོད་དེ། དེ་ཡང་མི་བསྙེགས་གཅུང་དང་རྩོད་པ་
332

༼ང༽
མདོ་སྡེ། བསྟན་པ་སྤེལ་བའི་མདོ།
ཕོངས། ད་ཡང་འོ་སྐོལ་ལྷན་གཅིག་སྤུན་ཡིན་པས། ཟུར་ཙམ་བདག་གི་ཁ་ལ་ཉན་པ་
ན། བདག་གི་རྒྱལ་སློད་དཀོར་ནོར་སུམ་ཆ་དེ། ཕྱེད་ཙམ་དྲིན་ཆེན་ཕ་མའི་གསོ་རྐྱེན་
གྱིས། ཕྱེད་ཙམ་རྒྱལ་བུ་ཁྱོད་ཀྱི་རྒྱལ་སློད་གྱིས། རྒྱལ་བུ་འབྲིང་ལ་མི་དགོས་རང་སྤྱོད་
ཙམ། ཁྱོད་ནི་རྒྱལ་ས་དམ་པ་གནོན་པ་དང་། སྣང་ཞིང་སྲིད་པའི་རེ་བ་སྐོང་བ་དང་།
རྒྱལ་སྲིད་རིན་ཆེན་ཁ་ཡོ་སྙོམས་པའི་ཕྱིར། ལོངས་སྤྱོད་ཡོད་ན་ཁྱོད་ལ་དགོས་ཡིན་
མོད། དེ་བས་རྒྱལ་ས་དམ་པ་ཁྱོད་ཀྱིས་ཟུངས། རྒྱལ་བུ་འབྲིང་པོ་ཆེ་ཡང་ཟུར་ལ་སྡོད།
རྒྱལ་ཁམས་ཁྲིམས་འོག་མ་འཛུད་ཅུང་ཙམ་གློད། ཁོ་རང་གང་མོས་ལས་སྤྱོད་བྱེད་དུ་
ཆུགས། ཞེས་སྨྲས་པས། ཁོ་ཡང་ཅུང་ཙམ་སེམས་ཞི་ནས། ལས་དགེ་བ་ལ་མོས་པ་
མ་ཡིན་ཏེ། རྒྱལ་བུ་གཅེན་པོས་ཟེར་བའི་ཚིག་ལ། རྒྱལ་ས་ནི་གཅེན་པོའི་བཀའ་ཡིས་
བཅད་པས། དེ་ལ་གང་གིས་ཀྱང་མི་བསྒྱུར་བས་ང་རང་ལ་ཡོད། རྒྱལ་སྤྱོད་ཀྱང་ཕྱེད་
མར་བགོས་པ་ལ་ང་རང་རྒྱལ་ཁ་ཙམ་དུ་ནི་རེད། ཕ་མ་ནི་ཁོ་རང་གཉིས་ལ་ཁག་ཆེ་
བས་ང་ཡི་ཆེད་གལ་ཆེན་པོ་ནི་མེད། རྒྱལ་ཁམས་ནི་གང་མོས་སུ་སྤྱོད་དུ་གཞུག་ལ་
ནམ་ཡང་རྒྱལ་ས་ཆེན་པོ་མ་གཏོགས་པས། གཞན་གྱིས་དབང་བྱར་མི་ནུས་པས་ཨེ་
ཉན་ནམ་བསམ་ནས་རྒྱལ་བུས་གསུངས་པ་དེ་ནི་ལེགས་སོ། །བདག་གིས་ཀྱང་རྒྱལ་
ཁམས་ཀྱི་མངའ་འོག་ཁྲིམས་སུ་བཅུག་པ་རྣམས་བཀྲོལ་ལོ། །ང་ནི་རྒྱལ་སྲིད་རིན་
ཆེན་ཁ་ཡོ་སྙོམས་དགོས་པ་ལ་དགེ་བ་སྤྱོད་པ་ནི་མི་ཡོང་སྟེ། ཁྱོད་རང་རྣམས་ནི་གང་
དགའ་རུ་སྤྱོད་ཅིག །ཅེས་ཁོས་ཀྱང་ཐབས་ལ་བརྟེན་པ་རུ་བྱས་སོ། །
དེ་ནས་རྒྱལ་བུ་གཅེན་པོ་དེས། ཐབས་དང་ལྡན་པར་བྱས་ནས་ཡབ་ཡུམ་དང་
རྒྱལ་བུ་འབྲིང་པོ་དང་། བཙུན་མོ་རྣམས་ལ་སྔོན་གྱི་མཆིད་ཚིག་གི་མུས་གླེང་སྟེ། ཁྱོད་
རྣམས་འཇིག་རྟེན་གྱི་ཁམས་འདིར་དར་ཅིག་དང་ཡུད་ཙམ་ཡིན་པ་ལ་འདི་བདེན་གྱི་
སྣང་བ་ནི་རྨི་ལམ་དང་འདྲའོ། ། ཁ་དོག་ནི་གཞའ་སྤྲིན་དང་འདྲའོ། །སྙན་གྲགས་ནི་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཡུ་འབྲུག་དང་འདྲའོ། །སྡུག་བསྔལ་ནི་བཙོན་ར་དང་འདྲའོ། ། དེ་ཡི་ཕྱིར་ན། འདི་
རུ་དགེ་བའི་ལས་ཤིག་སྤྱོད་ཅིང་གང་ཡོད་དགེ་བའི་ཕྱོགས་སུ་བཏང་ན། ཟང་ཟིང་
གི་སྙིང་པོ་ནི་འགྱུར་བ་མེད་པ་གསེར་དང་འདྲའོ། །དགོས་འདོད་འབྱུང་བ་ནི་ནོར་
བུ་དང་འདྲའོ། །ཟད་པ་མེད་པ་ནི་ས་གཞི་དང་འདྲའོ། །སྟོར་བར་མི་འགྱུར་བ་རྒྱ་
མཚོའི་ནང་དུ་མཆིལ་མ་གཏོར་བ་དང་འདྲའོ། །དེ་ཡི་ཕྱིར་ན་བདག་གི་རྒྱལ་སློད་
དང་དཀོར་ནོར་འདི་ཁྱོད་རང་རྣམས་ལ་བགོས་ནས་སྟེར་གྱིས། རང་རང་གང་མོས་
ཀྱིས་དགེ་བ་ལ་ཡིད་གཞུང་པར་གྱིས་ཤིག །ཅེས་བཀའ་སྩལ་པས། རྒྱལ་བུའི་བཙུན་
མོས་གསོལ་པ། གསོན་དང་རྒྱལ་པོ་ཡབ་ཡུམ་རྒྱལ་བུ་བཅས། འོ་སྐོལ་རྒྱལ་སློད་རིན་
ཆེན་དཀོར་མཛོད་ལ། འདི་དང་ཕྱི་མ་གཉིས་ཀའི་དོན་ཆེད་ཕྱིར། རྒྱལ་བུ་གཅེན་
གྱིས་གང་གསུང་བསྒྲུབ་པར་མཛོད། ཕྱི་མ་མེད་ན་རྒྱལ་བུས་འདི་མི་བསྒྲུབ། ད་ལྟར་
རང་རེའི་གཏན་ཆུས་མི་བསམ་ན། རྒྱལ་བུ་རྒྱལ་ས་བསྐྱུར་བའི་སེམས་ལྡན་པས། འོ་
སྐོལ་རྣམས་ལ་མཆིད་ཚིག་ག་ན་སྨྲ། འཇིག་རྟེན་འདི་ལ་ཅི་ལྟར་བྱས་ཀྱང་ཕྱིད། ཕྱི་
མ་གཏན་གྱི་སོ་ནམ་དེ་བས་དགོས། དེས་ན་དགེ་བའི་ལས་ལ་འབད་པར་གྱིས། ཅེས་
སྨྲས་པས། རྒྱལ་པོ་ཡབ་ཡུམ་སྲས་གསུམ་དང་བློན་འབངས་དང་འཁོར་པ་ཁ་ཅིག་
གིས་ཀྱང་དེ་ལྟར་རིག་པར་བཅད་དོ། །ཁ་ཅིག་དང་རྒྱལ་བུ་གཅུང་པོ་ནི་དགེ་བ་ལ་
མ་མོས་པར་ཡོད་དོ། །དེ་ནས་རྒྱལ་བུ་དེ་རྒྱལ་སློད་དེ་རྣམས་ཀྱང་གང་ལྟར་དུ་བགོས་
ནས་སོ་སོ་རུ་བྱིན་ཏེ། རྒྱལ་པོ་ཡབ་ཡུམ་དང་རྒྱལ་བུ་འབྲིང་པོའི་རྒྱལ་སློད་དེ་རྣམས་
ལ། རན་ཐང་གི་ཁམས་གསོས་ཙམ་ཞིག་མ་གཏོགས་པ། གཤེན་གྱི་བྱང་ཆུབ་སེམས་
དཔའ་དེ་ཉིད་སྤྱན་དྲངས་ནས་བདེ་བར་གཤེགས་པའི་གསས་ཁང་ཞིག་བཞེངས་སུ་
གསོལ་ཏེ། དེ་ཡང་འབངས་འཁོར་དང་བློན་པོ་དང་དེད་དཔོན་དང་དགེ་བ་ལ་མོས་
པའི་རྒྱལ་ཁམས་ཀུན་གྱིས་བཏེག་པས་དགེ་བའི་རྩ་བ་ཡང་མཐའ་རུ་ཕྱིན་པར་གྲུབ་
334

༼ང༽
མདོ་སྡེ། བསྟན་པ་སྤེལ་བའི་མདོ། །
བོ། །དེ་ལ་མངའ་གསོལ་དང་རབ་གནས་རྒྱ་ཆེན་པོ་རུ་བྱས་ཏེ། རྒྱལ་བུ་དྲང་སྲོང་
གིས་སྨོན་ལམ་བཏབ་པ། བདག་གི་དགེ་བའི་རྩ་བ་དང་སྟོབས་ཆེན་པོ་འདི་དག་གིས།
ནམ་ཞིག་ཚོགས་རྫོགས་སྒྲིབ་པ་བྱང་ནས་སེམས་ཅན་ཉོན་མོངས་པ་འདྲེན་པའི་སྟོན་
པ་ཞིག་ཏུ་གྱུར་ཅིག །བདག་གི་ཡབ་ཡུམ་གཉིས་ནི་དེ་དག་བསྐྱེད་པའི་ཡབ་དང་ཡུམ་
དུ་གྱུར་ཅིག །རྒྱལ་བུ་འབྲིང་པོ་དང་བཙུན་མོ་ནི་སེར་སྣ་དང་འཛིན་ཆགས་ཀྱི་གནོད་
འགལ་མ་བཏང་བས། དེ་ཡི་དུས་སུ་ཚོགས་སྦྱོར་གྱི་ཡོ་བྱད་ཕུན་སུམ་ཚོགས་ནས་
བསྟན་པ་འཛིན་པའི་རྒྱལ་པོ་ཡབ་ཡུམ་གཉིས་སུ་གྱུར་ཅིག །རྒྱལ་བུ་གཅུང་པོ་ཡང་དེ་
ཡི་དུས་སུ། ད་ལྟ་རང་ཉིད་དགེ་བ་ལ་མ་མོས་ཀྱང་འཁོར་འབངས་རྣམས་ཁྲིམས་ལ་
མ་བཅུག་པ་དང༌། ཡབ་ཡུམ་གྱི་དགེ་བ་མ་བཤོལ་བའི་སྟོབས་ཀྱིས་བདག་གིས་ཐུལ་
ཞིང་ཐར་པ་ཐོབ་པར་གྱུར་ཅིག །བདག་ལ་གཤེ་སྐུར་དང་སྨོད་ཚིག་སྨྲས་པ་རྣམས་
ཀྱང་ནམ་ཞིག་བདག་གི་གདུལ་བྱ་རུ་གྱུར་ནས་སངས་རྒྱ་བར་གྱུར་ཅིག །ཅེས་སྨོན་
ལམ་བཏབ་པའི་སྟོབས་ཀྱིས་དགེ་བའི་རྩ་བ་འགྱུར་ཆེ་ཞིང་སྨོན་ལམ་མཐའ་བཙན་
པས། སྔོན་གྱི་རྒྱལ་བུ་དྲང་སྲོང་ནི། ད་ལྟའི་སྟོན་པ་བདག་ཉིད་དོ། །སྔོན་གྱི་རྒྱལ་པོ་
ཡབ་ཡུམ་གཉིས་ནི། ད་ལྟའི་བདག་གི་ཡབ་ཡུམ་ཉིད་དོ། །སྔོན་གྱི་རྒྱལ་བུ་འབྲིང་པོ་
ནི། ད་ལྟའི་རྒྱལ་བུ་བསམ་གྲུབ་དཔལ་ཉིད་དོ། །སྔོན་གྱི་བཙུན་མོ་ནི། དགེ་བ་འགྲུབ་
པའི་རྩ་བ་རུ་གཏོགས་པས། ད་ལྟའི་བཙུན་མོ་ཉིད་དོ། །སྔོན་གྱི་དགེ་བ་ཕྱི་བཤོལ་མ་
བཏང་པས། ད་ལྟ་ཡང་གང་འདོད་གྲུབ་པ་ལགས་སོ། །སྔོན་གྱི་རྒྱལ་བུ་གཅུང་པོ་
ཡབ་ཡུམ་ནི། ད་ལྟའི་རྒྱལ་པོ་ཡབ་ཡུམ་ཉིད་དོ། །རང་ཉིད་དགེ་བ་ལ་མ་མོས་ཀྱང་།
གཞན་དག་མ་བཤོལ་བའི་སྟོབས་ཀྱིས་ད་ལྟ་དགེ་བ་ལ་སྤྱོད་པའི་སྐལ་བ་དང་ལྡན་
པ་ལགས་སོ། །བདག་དང་ལྷན་ཅིག་གི་སྤུན་དུ་སྐྱེས་པས། བདག་གིས་ད་ལྟ་ཞི་ཞིང་
ཐུལ་བ་ལགས་སོ། །རྒྱལ་ཁམས་ཀྱི་མི་ལོག་པར་ཕྱོགས་པ་རྣམས་ནི། ད་ལྟའི་ཁྱི་ཁྱོན་
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གྱི་མི་རྣམས་ལགས་སོ། །བདག་གི་གདུལ་བྱར་གྱུར་པ་ནི་སྔོན་གྱི་སྨོན་ལམ་ལགས་
སོ། །གཅན་གཟན་གྱི་རིགས་སུ་སྐྱེས་པ་ནི། ཞེ་སྡང་གི་ལས་དབང་བཙན་པ་ལགས་
སོ། །མི་དང་མི་འདྲ་བར་ཆོལ་མེན་དང་མ་དག་པ་ནི། དེའི་དུས་སུ་རྣམ་པར་དག་
པ་གཤེན་གྱི་དྲང་སྲོང་ལ་གཤེ་སྐུར་བཏབ་པ་ལགས་སོ། །ད་ཡང་སྔོན་གྱི་སྨོན་ལམ་
གྱི་སྟོབས་ཀྱིས་ཚོགས་རྫོགས་སྒྲིབ་པ་བྱང་ནས། ཡུན་དུ་མི་ཐོག་པར་འཕྲལ་ལ་ཐར་
པ་འཐོབ་སྟེ་འགྲོའོ། །རྒྱལ་པོ་སྔོན་གྱི་རྒྱུ་འབྲས་དེ་ལྟར་ཡིན། འཁོར་བ་རྣམས་ཀྱང་རྒྱུ་
འབྲས་དེ་ལྟར་ཡིན། ཞེས་གསུངས་པས། རྒྱལ་པོ་ཡབ་ཡུམ་དང་། འཁོར་རྣམས་ཀྱང་
ཤིན་ཏུ་དགའ་ནས། ཡང་སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་
ཕུལ་བས། འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡའོ། །འགུལ་འགུལ་
ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །
ཆེམས་ཆེམས་སོ་རབ་ཏུ་ཆེམས་སོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་
ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལས་སྙན་པའི་
སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་
སུ་རྒྱལ་པོ་དར་མ་ར་ཙ་དང༌། ཡུལ་དེ་ཡི་མི་ལ་ཤིན་ཏུ་གྲངས་མང་བ་ཡུལ་ཁམས་
སྟོང་པ་ཙམ་ཞིག །གཟུགས་ཀྱི་ཕུང་པོ་ལྷག་མ་མ་ལུས་པ་ནམ་མཁའ་ལ་གཞའ་ཚོན་
གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། དེ་ལ་ཐམས་ཅད་ཀུན་ཀྱང་སྤྲོ་བ་སྐྱེས་
ནས། ཡང་སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས།
རྒྱལ་བུས་གསོལ་པ། སྟོན་པ་ལགས། བདག་ཅག་ཡུལ་ཁམས་འདི་ཡི་སེམས་ཅན་ལ།
འདི་ཙམ་ཞིག་སངས་རྒྱས་ཏེ་སོངས་པ་ལ། བདག་ཅག་སླད་ན་ལུས་པ་འདི་རྣམས་ཅི་
ལྟར་ལུས་པ་ལགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་བུ་དམ་པ་བསམ་གྲུབ་དཔལ། དེ་
336

༼ང༽
མདོ་སྡེ། བསྟན་པ་སྤེལ་བའི་མདོ།
ནི་འདི་ལྟ་སྟེ། རྒྱལ་པོ་ལ་སོགས་སངས་རྒྱས་པ་རྣམས་ནི། སྒྲིབ་པ་བྱང་ནས་ཚོགས་
རྫོགས་པ་ལགས་སོ། །སླད་ན་ལུས་པ་རྣམས་ནི། ད་རུང་སྒྲིབ་པ་མ་བྱང་ནས་ཚོགས་
རྫོགས་པར་མ་གྲུབ་པ་ལགས་སོ། །ད་ཡང་དགེ་བ་བཅུའི་གཞུང་དུ་སྤྱོད་ནས། གསས་
ཁང་བ་གམ་ལྷ་རྩེ་ལ། མཆོད་པ་རྒྱུན་དུ་ཕུལ་ན་བདག་གི་བསྟན་པའི་དུས་ཤིག་ཕྱིན་
པའི་དུས་སུ། ལས་དང་རྐྱེན་གྱི་འཛོམ་ནས་སངས་རྒྱས་ཏེ་འགྲོའོ། །རྒྱལ་བུ་ཡབ་ཡུམ་
སྲས་དང་བཅས་པ་རྣམས་ནི། སྔོན་ནས་སྒྲིབ་པ་བྱང་ཞིང་ཚོགས་རྫོགས་པ་ཡིན་ཀྱང་།
ད་རུང་བདག་གི་བསྟན་པའི་ཆགས་འཛིན་ལ་གནས་དགོས་པ་ཡིན་པས་སངས་མ་
རྒྱས་པའོ། །དེས་ན་བདག་གིས་ནམ་ཞིག་བསྟན་པ་རྗེས་སུ་བཞག་པའི་དུས་སུ་སངས་
རྒྱས་ཏེ་འགྲོའོ། །ཞེས་གསུངས་སོ། །དེ་ལ་འཁོར་རྣམས་ཀྱང་ཤིན་ཏུ་དགྱེས་སོ། །ཡུལ་
དེ་རུ་སླད་ན་ལུས་པ་རྣམས་ཀྱང་། རྒྱལ་བུ་གཅེན་པོ་ཁྲི་རྗེ་ར་ཙ་རབ་ཏུ་བྱུང་ནས།
ཁྱིའི་གཡུང་དྲུང་སེམས་དཔའ་དོན་ཡོད་དཔལ་སྐྱོངས་ཞེས་བྱ་བར་བཏགས་ཏེ་གསས་
ཁང་གི་བདག་ཏུ་བསྐོས་སོ། །གཅུང་པོ་ཁྲི་བརྟན་ར་ཙ་ནི་རྒྱལ་པོའི་གདུང་རྒྱུད་འཛིན་
ནོ། །རྒྱལ་པོ་ཡབ་ཡུམ་དང་འཁོར་རྣམས་ནི་ལས་དགེ་བ་ལ་ཡིད་གཞུངས་ནས་སྤྱོད་
དོ། །སྟོན་པ་འཁོར་དང་བཅས་པ་རྣམས་ནི་གསེར་གྱི་ཤིང་རྟ་འཁོར་ལོ་བརྒྱད་པ་ནི་
བསྐོར་ཏེ་སླར་འོལ་མོ་ལུང་རིང་དུ་གཤེགས་སོ། །འདུས་པ་རིན་པོ་ཆེ་ཡི་རྒྱུད་དྲི་མ་
མེད་པ་གཟི་བརྗིད་རབ་ཏུ་འབར་བའི་མདོ་ལས། སྟོན་པས་གདུལ་དཀའ་བཏུལ་
ནས་བསྟན་པ་སྤེལ་བའི་ལེའུ་སྟེ་བཅོ་བརྒྱད་པའོ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག
338

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བདེ་བར་གཤེགས་པ་
བྱམས་ལྡན་རྒྱལ་བའི་དཀྱིལ་འཁོར་གྱི་
ཆོ་ག་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ལམ་ཡོངས་ཁྱབ་ཁྲི་ལམ་གསལ། གང་
ཟག་མི་ཡི་སྐད་དུ་ན། སྟོན་པས་བདེ་བར་གཤེགས་པ་བྱམས་ལྡན་རྒྱལ་བའི་དཀྱིལ་
འཁོར་གྱི་དོན་བསྟན་པའི་མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་
འཚལ་ལོ། །
༧ དེའི་ཚེ་དེའི་དུས་ན། རྣམ་པ་ཐམས་ཅད་མཁྱེན་པའི་སྟོན་པ་གཤེན་རབ་མི་བོ་
ནི། གནས་མཆོག་དམ་པ་འོལ་མོ་ལུང་རིང་གི་ཤར་ཕྱོགས། གཅན་གཟན་ཁྲོ་བའི་
གླིང༌། མུ་ཁྱུད་བདལ་པ་རྒྱ་མཚོའི་འགྲམ། ཁྱི་ན་ཚུགས་ཀྱི་ཡུལ་དུ། རྒྱལ་པོ་སིང་ང་
ར་ཙའི་འགྲོ་དོན་མཛད་དེ། སངས་རྒྱས་ཀྱི་བསྟན་པ་སྤེལ་བའི་དོན་དུ། ལྷ་ཀླུ་མི་
གསུམ་གྱི་བཟོ་བོ་རྣམས་ལ་བཀའ་སྩལ་པས་གསས་ཁང་བ་གམ་ལྷ་རྩེ་བཞེངས་སུ་
གསོལ་ནས། དེ་ཡང་སྟོན་པའི་ཐུགས་རྗེ་དང་། རྒྱལ་པོའི་བསོད་ནམས་ཀྱིས་མྱུར་དུ་
གྲུབ་ནས། དེ་ཡི་ནང་དུ་དགའ་སྟོན་དང་མཆོད་པ་རྒྱ་ཆེན་པོར་བྱས་སོ། །འཁོར་དུ་
གཏོགས་པའི་གཤེན་རབ་གཡུང་དྲུང་སེམས་དཔའ་རྣམས་དང་། ལྷ་ཀླུ་མི་གསུམ་གྱི་
339

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རྒྱལ་པོ་རྣམས་དང་ཐབས་ཅིག་ཏུ་བཞུགས་སོ། །
དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
རྣམས་ཀྱི་ནང་ནས། གཤེན་ཚངས་པ་གཙུག་ཕུད་ཀྱིས། རྒྱན་དང་ཆ་ལུགས་མཛེས་
པར་བྱས་ནས། སྟོན་པའི་མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་
པ། རྣམ་པ་ཐམས་ཅད་མཁྱེན་པའི་སྟོན་པ་ལགས། རྒྱལ་བུ་སིང་ང་ར་ཙའི་བསམ་
དོན་གྱི། ངོ་མཚར་ཆེ་བའི་གསས་ཁང་འདི་དག་ནི། འཛམ་གླིང་རྒྱན་དྲུག་དཔལ་
གྱིས་བསྐོས་བཏབ་ནས། ལྷ་ཀླུ་མི་གསུམ་ཀུན་གྱིས་ཞབས་འདེགས་ཤིང་། དགེ་བའི་
ལས་ལ་ཐང་བཅད་མཐར་དབྱུང་བས། ད་ལྟ་གསས་ཁང་མཐར་རུ་རྒྱས་པར་གྲུབ།
དགའ་སྟོན་རོལ་མོ་ཤིན་ཏུ་རྒྱ་ཆེ་སྟེ། འདི་ལ་སྟོན་པས་མངའ་དབུལ་མ་གསོལ་ན།
མཐའ་ཡང་ཡུན་དུ་བརྟན་པར་མཆིས་ལགས་སམ། ཞེས་གསོལ་ཏོ། །དེ་ལ་སྟོན་པས་
བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། ཚེ་དང་ལྡན་པ་ཚངས་པ་གཙུག་
ཕུད་ཁྱོད་ནི་ཐེག་པའི་འཛིན་གྱི་གཤེན་པོ། ལས་རྒྱུ་འབྲས་ཀྱི་ཤན་འབྱེད། དགེ་སྡིག་གི་
དཔང་འཛུག །བསྟན་པའི་སྲོག་འཛིན་ཡིན་པས། ཁྱོད་ཀྱིས་ཞུས་སམ་གསོལ་པ་དེ་ནི་
ཤིན་ཏུ་ཡང་ལེགས་སོ། །ད་ཡང་བདེ་བར་གཤེགས་པའི་སྐུ་གདུང་དང་། གཞལ་ཡས་
ཁང་དང༌། རྟེན་གསུམ་འདི་རྣམས་ལ་མངའ་དབུལ་བ་དང་། ཞལ་བསྲོ་བ་དང་།
བཀྲ་ཤིས་གསོལ་བའི་ཆོ་ག་མ་བྱས་ན། ཡུན་དུ་བཀྲ་མི་ཤིས་ཤིང་། མཐའ་རུ་བྱིན་ཆེ་
བར་མི་འགྱུར་བས། མངའ་དབུལ་བ་དང༌། ཞལ་བསྲོ་བ་དེ་ནི་ཤིན་ཏུ་ཡང་ལེགས་
སོ། །ད་ཡང་དེ་ཡི་གཉེར་དཔོན་དུ་ཁྱོད་ཉིད་བསྐོ་བ་ཡིན་པས། ཁྱོད་ཀྱིས་སྤོབས་པ་
ཆེར་བསྐྱེད་ལ། བདེ་བར་གཤེགས་པ་བྱམས་ཆེན་དཀྱིལ་འཁོར་གྱི་ཞལ་དབྱེ་ཞིང་།
མངའ་དབུལ་བ་དང་། ཞལ་བསྲོ་བགྱིས་ཤིག །ཅེས་བཀའ་བསྩལ་ཏོ། །
༧ དེ་ལ་ཚངས་པ་གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པའི་
340

མདོ་སྡེ། བྱམས་ལྡན་རྒྱལ་བའི་ཆོ་ག
སྟོན་པ་ལགས། བདེ་བར་གཤེགས་པའི་གཞལ་ཡས་གསས་ཁང་ལ། མངའ་དབུལ་
ཆོ་ག་བདག་ལ་གཉེར་དུ་གསུངས། སྟོན་པའི་བཀའ་གཉན་ཀུན་གྱི་ཐུན་མོང་མིན།
བདག་གི་བསྐོས་པའི་ལས་གཉེར་བསྒྲུབ་ལགས་ཀྱིས། བདག་རྒྱུད་ཐུགས་རྗེས་བྱིན་
གྱིས་བརླབ་ཏུ་གསོལ། རྫས་དང་ཡོ་བྱད་ཅི་དགོས་བཀའ་གནང་འཚལ། བརྟེན་པའི་
གནས་ལ་མངའ་བདག་དབང་ཆེ་བས། གཞི་གནས་བསླངས་པའི་ཆོ་ག་ཉིད་ཀྱིས་
མཛོད། དེ་མིན་བདག་གིས་ཞབས་ནས་འདེགས་པར་བགྱི། ཞེས་གསོལ་ཏོ། །དེ་ལ་
ཡང་སྟོན་པས་བཀའ་སྩལ་པ། ཉོན་ཅིག་གཤེན་རབ་གཡུང་དྲུང་སེམས་དཔའ་རྣམས་
དང༌། རྒྱལ་པོ་འཁོར་དང་བཅས་པ་རྣམས། བདེ་བར་གཤེགས་པའི་སྐུ་གདུང་ཞལ་
བསྲོ་ལ། ཐོག་མར་དཀྱིལ་འཁོར་གྱི་རྒྱན་རྫས་ནི། དཀར་མཆོད་གཙང་མ་དང་།
རིན་པོ་ཆེའི་ཕ་གུ་དང༌། གནམ་ལྕགས་ཀྱི་འཇོར་གཡག་དང་། པད་ཟངས་ཀྱི་ཆབ་
སྣོད་དང་། ཤིང་ཤུན་གྱི་ཐིག་ཐག་དང་། ཐིག་འཇོར་དང་། ངར་སོ་དང་། ས་ཚོན་
དང་། བླ་བྲེ་དང་། བླ་གུར་དང༌། ཡོལ་བ་དང་། གདུགས་དང་། རྒྱལ་མཚན་དང་།
མདའ་དར་དང་། མེ་ལོང་དང་། རལ་ཀྱུ་དང་། བུམ་པ་ལ་སོགས་པའོ། །བདེ་བར་
གཤེགས་པ་མཆོད་པའི་རྫས་ལ། མར་མེ་དང་། ཡོན་ཆབ་དང༌། ཞལ་ཟས་དང་།
བདུག་སྤོས་དང་། མེ་ཏོག་དང་། ཕྱེ་མ་དང་། འཕུར་མ་དང་། བྱུགས་པ་ལ་སོགས་
པའོ། །མངའ་དབུལ་བའི་རྫས་ལ། དཀར་གསུམ་དང་། མངར་གསུམ་དང༌། འབྲུ་
སྣ་དང་། རྟ་དང་། གླང་པོ་དང་། མ་ཧེ་དང༌། ཁྱུ་མཆོག་དང་། རྐང་འགྲོས་དང༌།
བཀྲ་ཤིས་རྫས་བརྒྱད་དང་། རིན་ཆེན་ནོར་བདུན་ལ་སོགས་པ་རྣམས་སོ། ། དེ་ལྟར་དུ་
ཕུན་སུམ་ཚོགས་པའི་ཡོ་བྱད་རྣམས། མ་ཚང་བ་མེད་པར་སོགས་ཤིག །ཅེས་བཀའ་
སྩལ་ནས། ཐམས་ཅད་ཀུན་གྱིས་ཕུན་སུམ་ཚོགས་པར་བསགས་སོ། །
དེ་ནས་སྟོན་པས་གཞི་གནས་བསླང་བའི་ཆོ་ག་མཛད་དེ། མདུན་དུ་རིན་པོ་ཆེའི་
341

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྣོད་དུ། འབྲུ་སྣའི་དཀར་མཆོད་དང་། དཀར་གསུམ་དང་། མངར་གསུམ་དང༌།
རྩི་སྨན་དང་། མེ་ཏོག་གིས་བཀང་ནས། ཨཱ ཨཱི་ཧཱུྃ་གསུམ་གྱི་བྱིན་གྱིས་བརླབས་ཏེ་
ཚིགས་སུ་བཅད་དེ་གསུངས་པ། ལྷོ་བྱམས་ལྡན་རྒྱལ་བའི་དཀྱིལ་འཁོར་ན། འཇིག་
རྟེན་གསུམ་གྱི་མགོན་པོའི་ཚོགས། དཀར་པོ་དགེ་བའི་གྲོགས་མཛད་པའི། ལྷ་བརྒྱད་
ཀླུ་བརྒྱད་གཟའ་བརྒྱད་དང༌། རྒྱུ་སྐར་ལྷ་མོ་ཉི་ཤུ་བརྒྱད། ཕྱོགས་སྐྱོང་བཅུ་དང་རྒྱལ་
ཆེན་བཞི། ས་བདག་གསང་བ་ལག་པོ་ཆེ། ཙང་ཙང་གསེར་གྱི་འཁོར་ལོ་བསྒྱུར། ལྷ་
མོ་ཡིད་བཞིན་བུམ་པ་ཅན། རྒྱལ་པོ་བློན་པོ་བཙུན་མོ་དང༌། བྲན་དང་ཕོ་ཉ་འཁོར་
དང་བཅས། ཁྱོད་ལ་མཆོད་པ་འབུལ་བ་ནི། རིན་ཆེན་མཛེས་པའི་སྣོད་ཡངས་སུ།
འབྲུ་སྣའི་གཙང་བཤོས་དཀར་མངར་ཕུད། གསེར་གཡུ་དར་སྟག་རིན་པོ་ཆེ། ཏིང་
འཛིན་དགོངས་པའི་བྱིན་བརླབས་ནས། དམིགས་པའི་ལོངས་སྤྱོད་རྒྱན་འབུལ་གྱིས།
དཀར་མཆོད་དམ་པ་འདི་བཞེས་ལ། བདག་དང་རྒྱུ་སྦྱོར་ཡོན་བདག་གིས། སྒྲིབ་
སྦྱངས་ཚོགས་གཉིས་བསགས་པའི་ཕྱིར། བདེར་གཤེགས་གཞལ་ཡས་གནས་བརྩིག་རས་
ན། བརྟེན་པའི་གཞི་གནས་སྩལ་དུ་གསོལ། ཨོཾ་ན་མ་སད་དོ་སྭ་སྟི་སརྦ་ས་མ་ཡ་ཧ་
ར་ཐིམ་ཐིམ་ཡེ་སྭཱཧཱ། ཞེས་དཀར་མཆོད་ཕུལ་ནས། ཡོ་བྱད་བསླངས་པས་ས་བདག་རས་
ལྕམ་དྲལ་གྱིས་སྟོན་པའི་མདུན་དུ། ས་ཚོན་སྣ་ལྔའི་དངོས་གྲུབ་ཕུལ་ལོ། ། དེ་ནི་གཞི་
བསླངས་པའི་ཆོ་ག་བསྟན་པའོ། ། །
དེ་ནས་གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད་ཀྱིས། སྟོན་
པས་བཀའ་རྩལ་པ་བཞིན་དུ། གཙང་མའི་ས་ལ་དཀྱིལ་འཁོར་རྩིག་པར་མཛད་
དེ། ས་ཚོན་ཁ་དོག་སྣ་ལྔ་བླངས་ཏེ། རིན་པོ་ཆེའི་ཕ་གུ་དང་། པད་ཟངས་ཆབ་སྣོད་
རྣམས་བསགས་ཏེ། གཞལ་ཡས་ཀྱི་དབུས་སུ། རྡུལ་ཚོན་དཀྱིལ་འཁོར་ལ། མཐའ་
སྐོར་ཕོ་འདོམ་བཅུ་རུ་འཁོར་བ། དབྱིབས་སུ་འཇམ་ལ་དཔངས་སུ་མཐོ་བ་རུ་
342

༼ང༽
མདོ་སྡེ། ། བྱམས་ལྡན་རྒྱལ་བའི་ཆོ་ག
བརྩིགས་ནས། ག་བུར་དང་ཚན་སྤོས་ཀྱིས་ཆག་ཆག་གདབ་ཅིང་ཚིགས་སུ་བཅད་དེ་
གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ནས། དབྱིངས་ཀྱི་དཀྱིལ་
འཁོར་ཡེ་ནས་དག་པ་ལ། ཚན་དང་སྤོས་ཀྱི་ཆག་ཆག་མི་འཚལ་ཏེ། སེམས་ཅན་ཉོན་
མོངས་དྲི་མ་དག་བྱའི་ཕྱིར། རྡུལ་ཚོན་དཀྱིལ་འཁོར་དེང་འདིར་བཞེངས་པ་ལ། ཚན་
དང་སྤོས་ཀྱིས་ཆག་ཆག་འདི་འདེབས་པས། སེམས་ཅན་ཉོན་མོངས་དྲི་མ་དག་གྱུར་
ཅིག ། ཨོཾ་ན་མ་སངས་སལ་སལེ་བདལ་སཱཧཱ། ཞེས་ཆག་ཆག་གདབ་བོ། །
གཉིས་པ་ཐིག་གདབ་པ་ནི། ཤིང་ཤུན་གཙང་མའི་ཐིག་ཐག་ལ། ག་བུར་མཚལ་
གྱིས་བྱུགས་ནས་ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་ཡེ་ནས་གསལ་བ་ལ། སྒྱུ་མའི་ཚོན་
གྱིས་ཐིག་གདབ་མི་འཚལ་ཏེ། སེམས་ཅན་མ་རིག་མ་མཐོང་གསལ་བའི་ཕྱིར། རྡུལ་
ཚོན་དཀྱིལ་འཁོར་དེང་འདིར་བཞེངས་བ་ལ། སྒྱུ་མའི་ཚོན་གྱིས་དཀར་དམར་ཐིག་
གདབ་པས། སེམས་ཅན་མ་རིག་མ་མཐོང་གསལ་གྱུར་ཅིག །ཨོཾ་ན་མ་མུ་ཡེ་ཧ་ར་
བདལ་སཱཧཱ། ཞེས་གསུངས་ཏེ། དཀར་དམར་ཐིག་གིས་ཁྱབ་ཅིང་བདལ་པ་རུ་བསམ་
མོ། །དེ་ནས་དང་ལ་མཐའ་ཡི་ཐིག་བཞི་གདབ། དེ་ནས་ཚངས་པའི་ཐིག་བཞི་གདབ།
དེ་ནས་བསྐོར་ཐིག་རིམ་པ་གསུམ་དུ་གདབ། བསྐོར་ཐིག་སོ་ནས་ཟླ་གམ་ཐིག་བཞི་
གདབ། འགྲུས་དང་འགྲུས་སྟེང་ཕོ་བྲང་འབྱེད་ཐིག་སོགས། ཀུན་ནས་ཆ་སྙོམས་མ་
འདྲེས་སོ་སོར་གདབ། ཅེས་བྱ་སྟེ། དཀྱིལ་འཁོར་གྱི་ཆག་ཆག་དང་ཐིག་གདབ་པ་
བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། ནངས་པར་བདེ་བར་གཤེགས་པའི་
ཞལ་བསྲོ་ལ། དོ་མོད་སྟ་གོན་གྱི་རིམ་གྲོ་རྒྱས་པར་མཛད་དེ། དེ་ཡང་རྫས་དང་ཡོ་
བྱད་མ་ལུས་པར་བཀྲམ་ནས་ཐོག་མར་མཚམས་བཅད་དེ། རྔ་གཤང་གི་སྒྲ་ཕྱུང་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ། གསེར་དང་ཡུངས་ཀར་སྔགས་ནས་ཚིགས་སུ་བཅད་དེ་གསུངས་པ། ཨོཾ་བདག་
གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། བདག་ཉིད་བྱམས་
ཆེན་སངས་རྒྱས་སྐུ། ཡེ་ནས་བྱམས་ལྡན་དཀྱིལ་འཁོར་ལ། བགེགས་ཞེས་བྱ་བ་མེད་
ན་ཡང་། མ་རྟོགས་ལོག་པའི་བགེགས་ཀྱི་ཚོགས། འདི་རུ་མ་འདུག་གཞན་དུ་དེངས།
གལ་ཏེ་མི་འགྲོ་འདུག་གྱུར་ན། བྱམས་ལྡན་ཐུགས་ཀྱི་དཀྱིལ་འཁོར་ལ། ཡེ་ཤེས་བསྐལ་
པའི་མེ་ཆེན་འབར། འབར་བའི་དབུས་ན་ཁྲོ་བོའི་ཚོགས། མེ་དཔུང་མཚོན་ཆ་ཚ་ཚ་
འཁྲུགས། དགེ་ལ་བར་དུ་གཅོད་པ་ཀུན། ཐལ་བ་རྡུལ་དུ་བརླག་པར་བྱའོ། །བསྭཱ་ཨོཾ་
ཀྲོ་ཏ་ན་མ་ཏི་སྟ་སརྦ་བྲད་ཏི་ཧཱུྃ་ཕཊ༔ ཅེས་ཡུངས་ཀར་གྱིས་བྲིམ་མོ། །དེ་ནས་རྫས་
དང་ཡོ་བྱད་རྣམས་དག་ཅིང་ཚངས་པར་བྱ་སྟེ། ཚན་སྤོས་ཀྱིས་བསང་ལ་ཚིགས་སུ་
བཅད་དེ་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་
སྟོབས་ཀྱིས་ནི། བདག་ཉིད་བྱམས་ཆེན་སངས་རྒྱས་སྐུ། སྐྱོན་གྱི་མ་གོས་སྐུ་མདོག་
དཀར། སྐྱོན་རྣམས་འཇོམས་པའི་མེ་ལོང་འོད། ཐུགས་ཉིད་ཡེ་ཤེས་དག་པའི་ཆུ།
ཐུགས་རྗེ་དྲི་ངད་ལྡན་པའི་སྤོས། རྫས་རྣམས་མ་ལུས་བསང་བར་བྱ། མི་ཚངས་དྲི་
མ་དག་གྱུར་ཅིག །བསྭཱ་ཨཱ་ན་མ་ནེ་ཏིང་ནེ་སུམ་སང་སལ་སལེ་སང་ངེ་ཡེ་སྭཱཧཱ། ཞེས་
ཚན་དང་སྤོས་ཀྱིས་བསང་ངོ༌། །
དེ་ནས་བདེ་བར་གཤེགས་པ་རྣམས་དབྱིངས་ཀྱི་དཀྱིལ་འཁོར་ནས་རང་བཞིན་
གྱི་དཀྱིལ་འཁོར་དུ་སྙན་གསན་དབབ་པར་དམིགས་ཏེ་ཚིགས་སུ་བཅད་དེ་གསུངས་
པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ན། བྱམས་ལྡན་རྒྱལ་བ་ཐུགས་རྗེའི་བདག་ཉིད་ཅན། མ་ལུས་
མགོན་གྱུར་འགྲོ་བ་ཡོངས་ཀྱི་དཔལ། བྱམས་ཆེན་ལྷ་བརྒྱད་གཙོ་དང་འཁོར་དུ་བཅས།
འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་
344

མདོ་སྡེ། བྱམས་ལྡན་རྒྱལ་བའི་ཆོ་ག
བའི་དོན་སླད་དུ། ནངས་པར་འགྲོ་བའི་དོན་དུ་སྤྱན་འདྲེན་གྱིས། དོ་མོད་ཏིང་འཛིན་
གསལ་བའི་དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་ན། ཐུགས་རྗེ་ཀུན་ལ་ཁྱབ་པའི་བྱམས་པ་བརྒྱད། འགྲོ་བ་ཡོངས་ལ་བརྩེ་བའི་
བྱམས་མ་བརྒྱད། བྱམས་སྲས་ལྕམ་དྲལ་བཅུ་དྲུག་འཁོར་དང་བཅས། འགྱུར་མེད་
གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་དོན་སླད་
དུ། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་
དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་ཉིད་མི་འགྱུར་
གཡུང་དྲུང་དབྱིངས་དཀྱིལ་གྱི། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ན།
ངན་སོང་སྒོ་གཅོད་ཁྲོས་པའི་སྒོ་བ་བཞི། ཐར་པའི་ལམ་འབྱེད་བཞད་པའི་སྒོ་མ་བཞི།
འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་
བའི་དོན་སླད་དུ། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་
གསལ་བའི་དཀྱིལ་འཁོར་དུ། འཁོར་བཅས་སྟ་གོན་ལ་ནི་བཞུགས་སུ་གསོལ། སྣང་
སྲིད་འཇིག་རྟེན་ཡངས་པའི་དཀྱིལ་འཁོར་ན། སངས་རྒྱས་བསྟན་པ་དག་ལ་གནས་
པ་ཡི། འཇིག་རྟེན་སྐྱོང་མཛད་གནོད་སྦྱིན་ནོར་ལྷའི་ཚོགས། བཀའ་ཉན་བསྟན་པ་
སྲུང་བའི་རྒྱལ་པོ་བཞི། ནངས་པར་སངས་རྒྱས་བསྟན་པ་སྲུང་བ་དང་། མཆོད་སྦྱིན་
གཏོར་མ་རྒྱ་ཆེན་འགྱེད་པས་སུ། དོ་མོད་སྟ་གོན་འདི་ལ་གནས་པར་མཛོད། དཀྱིལ་
འཁོར་དགོད་པའི་རྒྱན་དང་ཡོ་བྱད་དང༌། བླ་མེད་མཆོད་པའི་སྤྲིན་ཚོགས་མ་ལུས་
པར། ནངས་པར་བདེར་གཤེགས་མཆོད་པའི་རྒྱན་དགོད་ཕྱིར། དོ་མོད་སྟ་གོན་ལ་
ནི་གཞག་པར་བྱ། དགོངས་པ་བླ་ན་གསལ་བའི་གཤེན་རབ་དང་། བསམ་པ་རྣམ་
པར་དག་པའི་སེམས་དཔའི་ཚོགས། རྒྱུ་སྦྱོར་ཡོན་བདག་འཁོར་དང་བཅས་པ་རྣམས།
345

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནངས་པར་བདེར་གཤེགས་ལྷ་དང་མཇལ་བའི་ཕྱིར། དོ་མོད་སྟ་གོན་དག་ལ་གནས་
པར་མཛོད། ཅེས་སྟ་གོན་ལ་གནས་པའི་ཆོ་ག་བསྟན་པའོ། ། །
དེ་ནས་ཡང་ཚངས་པ་གཙུག་ཕུད་ཀྱིས། དཀྱིལ་འཁོར་བྲི་བ་དང་རྒྱན་རྫས་དཀྲམ་
པའི་ཆོ་ག་མཛད་དེ། ས་ཚོན་སྣ་ལྔ་ལ་ཡེ་ཤེས་ལྔ་རུ་བྱིན་གྱིས་བརླབས་ལ། དབུས་ཀྱི་
ཕོ་བྲང་ལ་བསྐོར་ཐིག་རིམ་པ་ལྔ་རུ་བསྐོར་ལ། དབུས་ཀྱི་ལྟེ་བ་མཐིང་གས་དགང༌།
དེ་རྒྱབ་གསེར་གྱི་པདྨ་འདབ་བཞི་རུ་བྲི། དེ་ཡི་ཕྱི་རིམ་གཞའ་ཚོན་སྣ་ལྔའི་ར་བས་
བསྐོར། དེ་རྒྱབ་གདན་གྱི་པདྨ་འདབ་བརྒྱད་ཕྱོགས་ཚོན་དུ་བྲིས། དེ་ཡི་ཕྱི་རིམ་འདོད་
ཡོན་གྱི་པདྨ་བཅུ་དྲུག་དམར་པོ་རུ་བྱ། མཚམས་བཞི་གྲུ་ཆད་སེར་པོ་ལ་ཤིང་ལོ་དང་
པ་དྲ་མཁའ་ལྡིང་དང་གཤོག་འཐོག་ཏུ་བྲི། དེའི་ཕྱི་རིམ་ཐིག་ཆ་ལ། འབྱུང་རྩིག་དང་
ཡ་གད་དང་ཟ་ར་ཚགས་དང་དར་བུ་ཁད་དུ་བྲིས། དེ་རྒྱབ་འདོད་ཡོན་དམར་པོ་ལ།
མཆོད་པའི་རྒྱན་རྣམས་དགོད། སྒོ་བཞི་ཕྱོགས་ཀྱི་ཁ་དོག་དང་སྦྱར། སྒོ་འགྲམ་གསེར་
ཀྱི་ཀ་བ་དང་། གཡུ་ཡི་གདུང་མ་ཁྱུང་གུར་དང་། ཁྱུང་མགོ་ཏོག་དང་བཅས་པ་རུ་བྲི།
དེ་རྒྱབ་ཀྱི་ཕྱི་ལོགས་ལ་གོང་གིས་མཚོན་ཅིང་། སྒོ་བཞི་སྒོ་རྒྱན་རྟ་བབས་དང་བཅས་
པ་རུ་བྲི། ཟླ་གམ་བཞི་ནི་ནམ་མཁའི་ངོགས་ལ་རླུང་རྡོ་རྗེ་རྒྱ་གྲམ་གྱིས་འདེགས་པར་
བྲི། དེ་རྒྱབ་ཟངས་ལྕགས་ཀྱི་ཁྱུད་འཁོར་ལ། སྒོ་བཞི་གནོད་སྦྱིན་གྱི་ཕོ་བྲང་དུ་བྲི་བར་
བྱ་ལ། དེ་ནི་དཀྱིལ་འཁོར་བྲི་བ་བསྟན་པའོ། །
ད་གཉིས་པ་རྒྱན་དགོད་པ་ནི། རིན་པོ་ཆེའི་བུམ་པ་དང་། གཙང་ཆབ་དང་། འོ་
དཀར་དང༌། སྨན་འབྲུ་དང་། མེ་ཏོག་སྩལ་ལ། ཁ་རྒྱན་དང༌། མགུལ་ཆིངས་དང་།
གཟུངས་ཐག་གིས་བརྒྱན་ཏེ། མནྡྲིལ་གྱི་སྟེང་དུ་བཞག་ནས། ཚིགས་སུ་བཅད་དེ་
གསུངས་པ། བུམ་པ་ཟླུམ་པོ་བོན་ཉིད་གཞལ་ཡས་ཁང༌། ཆུ་དང་འོ་མ་མཁའ་ཀློང་
ཡང་པའི་བཅུད། སྨན་འབྲུ་མེ་ཏོག་བྱམས་ལྡན་སངས་རྒྱས་སྐུ། ཁ་རྒྱན་མགུལ་ཆིངས་
346

མདོ་སྡེ། བྱམས་ལྡན་རྒྱལ་བའི་ཆོ་ག ང༽
ཡོན་ཏན་ལྷུན་ལ་རྫོགས། གཟུངས་ཐག་ཐུགས་རྗེ་ཚད་མེད་འོད་ཟེར་འཕྲོ། མནྡྲིལ་
སྟོང་གསུམ་འཇིག་རྟེན་ཡངས་པའི་གཏོས། གཞལ་ཡས་ལྷ་དང་དབྱེར་མེད་བུམ་པ་
འདི། དཀྱིལ་འཁོར་འདི་ཡི་དབུས་སུ་བཞུགས་སུ་གསོལ། ཐུགས་རྗེ་རྫུ་འཕྲུལ་ཐབས་
ཀྱི་མདའ་མོ་བརྒྱད། ཁ་དོག་རྒྱན་ལྡན་ལྷབ་ལྷུབ་དར་སྣ་བརྒྱད། བྱམས་ཆེན་ལྷ་
བརྒྱད་བྱམས་སྲས་ལྕམ་དྲལ་སྐུ། འགྲོ་དྲུག་སེམས་ཅན་ཐུགས་རྗེས་གཟུང་བའི་ཕྱིར།
དཀྱིལ་འཁོར་འདི་ཡི་རྒྱན་དུ་བཞུགས་སུ་གསོལ། ཙཀྲ་ཧ་ལ་ཡེ་ཤེས་རལ་ཀྱུ་བཞི། མ་
མཐོང་ལྟ་བ་འཕྲུལ་གྱི་མེ་ལོང་བཞི། སྒོ་སྲུང་ཡབ་ཡུམ་སྐུ་རུ་བྱིན་གྱིས་རློབས། དཀྱིལ་
འཁོར་འདི་ཡི་རྒྱན་དུ་བཞུགས་སུ་གསོལ། བསྭོ་ༀ་ན་མ་པྲ་ཕུད་ཝེར་ཧྲིམ་ཤི་ཤོན་ཙཀྲ་
པྲ་མོ་ཧ་ར་བྲོ་འདུ། ཞེས་བཀོད་དོ། །རྒྱན་དགོད་པའི་ཆོ་ག་བསྟན་པའོ། །
༧ དེ་ནས་ཚངས་པ་གཙུག་ཕུད་ཀྱིས་བྱམས་ལྡན་རྒྱལ་བའི་དཀྱིལ་འཁོར་བསྒོམ་
པར་མཛད་དེ། ཐོག་མར་བདེ་བའི་གདན་ལ། ཆ་ལུགས་ལྔ་ལྡན་གྱི་ཕྱག་རྒྱ་བཅས་
ནས། ཚད་མེད་བཞིའི་རྒྱུན་ལ་འཇུག་པར་མཛད་དེ། དེ་ནས་ངག་ཏུ། བསྭོ་ༀ་ན་མ་
ཨ་དཀར་མུ་ཡེ་ཧ་ར་ཨོཾ་འདུ། ཞེས་པས། ཐུགས་ཀའི་ཨ་ལས་འོད་ཟེར་ཕར་འཕྲོས་
ཚུར་འདུས་པ་ལས། ཨོཾ་ཁ་དོག་ལྔ་ལྡན་ཞིག་ཏུ་གྱུར་པ་དེ་འོད་དུ་གྱུར་པ་ལས་བདག་
ཉིད་ལྷ་རྒྱལ་བ་བྱམས་པ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ལོངས་
སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་གཡས་པས་ཏིང་ངེ་འཛིན་གྱི་ཕྱག་རྒྱ་དང༌།
གཡོན་པས་མཉམ་གཞག་ཏུ་མཛད་པ། དེ་དག་གི་ཐུགས་ལས་རཾ་ཡཾ་མོ་གསུམ་འཕྲོས་
པ་ལ། ངག་ཏུ། བསྭོ་ༀ་ན་མ་ནེ་རི་ལི་ཡཾ་ཏིང་ནམ་ཕྱེད་ཕྱོད་སལེ་སང་ངེ་ཡེ་སྭཱཧཱ།
ཞེས་པས། སྣོད་བཅུད་ཐམས་ཅད་སྟོང་པའི་ངང་ལས། བསྭཱ་ཨཱི་ཨ་ཡཾ་རཾ་མཾ་ཁཾ་ཧཱུཾ་
འདུ། རི་ཏི་གར་མ་ལ་ཧོ། ཞེས་པས། ཐུགས་ལས་འབྲུ་དྲུག་འཕྲོས་པས། མདུན་གྱི་
རྡུལ་ཚོན་གྱི་དཀྱིལ་འཁོར་ནི། རྒྱུ་རིན་པོ་ཆེ་སྣ་ཚོགས་ལས་གྲུབ་པ། གྲུ་བཞི་སྒོ་བཞི་
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཕྱི་ནང་རྟ་བབས་དང་ལྡན་པ། སྟེང་བྱ་འདབ་གསུམ་རིམ། ཏོག་དང་ཁྱུང་གུར་ཁྱུང་
མགོས་བརྒྱན་པ། བར་ཁྱམས་འདོད་ཡོན་གྱི་ར་བ་དང་། ཕྱི་ཁྱམས་ཟངས་ལྕགས་
ཀྱི་ཁོར་ཡུག་སྦྲགས་པ། དེ་ལྟ་བུའི་གཞལ་ཡས་ཁང་། ཉམས་དགའ་བ་ཡིད་དུ་འོང་
བ། དེ་ཡི་ནང་དུ། གསེར་གྱི་ཀ་བ་དང་། གཡུ་ཡི་གདུང་མ་དང་། རིན་པོ་ཆེའི་
དྲལ་དཔྱམ་བཀྱེས་པ། དེ་ཡི་དབུས་སུ་གསེར་གྱི་ས་གཞི་ལ། སྣ་ཚོགས་པདྨའི་གདན་
མཛེས་པ། ངག་ཏུ། བསྭོ་ༀ་ན་མ་ཨ་དཀར་སད་གྱེར་ཧ་ར་ཧཱུཾ་འདུ། ཨོཾ་ཨ་ཧ་རཾ་ཧཱུཾ་ཛ།
ཞེས་བརྗོད་ནས། ཕྱག་རྒྱ་རིགས་རྟགས་ཀྱི་བརྡ་མཚོན་ལ། བདག་གི་ཐུགས་ལས་འོད་
ཟེར་ཁ་དོག་སྣ་ཚོགས་འཕྲོས་ནས། ཕོ་བྲང་གི་གདན་ཐོག་ཏུ་འོད་ཀྱི་བཅུད་ལས་ཡིག་
འབྲུ་རུ་གསལ་ཏེ། རང་རང་གི་གདན་ཐོག་ཏུ་འོད་དུ་ཞུ་བ་ལས། དབུས་ཀྱི་གདན་
ཐོག་ཏུ་ༀ་ལས་ལྷ་རྒྱལ་བ་བྱམས་པ་སྐུ་མདོག་ཆུ་ཤེལ་གྱི་མདོག་འདྲ་བ་ཞལ་གཅིག་
ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། སྟོད་གཡོགས་དང་སྨད་ཤམ་
རྣམ་པར་ཀླུབས་པ། ཕྱག་གཡས་པས་ཏིང་ངེ་འཛིན་གྱི་ཕྱག་རྒྱ་ཐུགས་ཀར་གཏད་
པ། གཡོན་པས་མཉམ་གཞག་གི་ཕྱག་རྒྱ་མཛད་པ། སྟོབས་ལྡན་གླང་ཆེན་དང་ཉི་ཟླ་
པདྨའི་གདན་ལ་བཞུགས་པ། དེ་ཡི་ཕྱི་རིམ་པདྨ་འདབ་བརྒྱད་ཀྱི་སྟེང་དུ། ཨ་བརྒྱད་
འོད་དུ་ཞུ་བ་ལས། ཤར་དུ་ཚད་མེད་བྱམས་པ་སྐུ་མདོག་དཀར་པོ། ཕྱག་རྒྱ་གཡུང་
དྲུང་རྒྱ་གྲམ་དུ་མཛད་པ། བྱང་དུ་དབང་བསྒྱུར་བྱམས་པ་སྐུ་མདོག་ལྗང་གུ་། ཕྱག་
རྒྱ་འཁོར་ལོ་ཁ་སྤྲོད་དུ་མཛད་པ། ནུབ་ཏུ་སྙིང་རྗེ་བྱམས་པ་སྐུ་མདོག་དམར་པོ། ཕྱག་
རྒྱ་པདྨ་ཁ་བྱེ་རུ་མཛད་པ། ལྷོ་རུ་བཏང་སྙོམས་བྱམས་པ་སྐུ་མདོག་སེར་པོ། ཕྱག་རྒྱ་
ཡིད་བཞིན་ནོར་བུ་རུ་མཛད་པ། ལྷོ་ཤར་དུ་དགའ་ལྡན་བྱམས་པ་སྐུ་མདོག་དམར་
སྐྱ། ཕྱག་རྒྱ་ཐུགས་རྗེའི་ལྕགས་ཀྱུ་རུ་མཛད་པ། བྱང་ཤར་དུ་དབང་ལྡན་བྱམས་པ་
སྐུ་མདོག་དཀར་ལྗང༌། ཕྱག་རྒྱ་ཤེས་རབ་ཀྱི་རལ་ཀྱུ་རུ་མཛད་པ། བྱང་ནུབ་ཏུ་བདེ་
348

མདོ་སྡེ། བྱམས་ལྡན་རྒྱལ་བའི་ཆོ་ག
ལྡན་བྱམས་པ་སྐུ་མདོག་དམར་ལྗང༌། ཕྱག་རྒྱ་ཐུགས་ཀར་མཉམ་བཞག་སྦྲེལ་བ། ལྷོ་
ནུབ་ཏུ་མཉམ་ལྡན་བྱམས་པ་སྐུ་མདོག་སྔོན་དམར། ཕྱག་རྒྱ་ཐུགས་ཀར་ཐལ་མོ་སྦྱར་
བ། དེ་ཡི་ཕྱི་རིམ་བར་ཁྱམས་ལ། ཧ་རོ་བཅུ་དྲུག་འོད་དུ་ཞུ་བ་ལས། བྱམས་སྲས་
ལྕམ་དྲལ་བཅུ་དྲུག ། སྒོ་བཞི་ལ་ཧཱུྃ་བཞི་ཛ་བཞི་འོད་དུ་ཞུ་བ་ལས། སྒོ་བ་ཡབ་ཡུམ་
བརྒྱད། དེ་ཡི་ཕྱི་རིམ་ལྕགས་རིའི་ནང་དུ། འཇིག་རྟེན་དཔལ་མགོན་དང་གནོད་སྦྱིན་
ནོར་ལྷ་རྒྱལ་ཆེན་དང་བཅས་པ། དེ་རྣམས་གཙོ་ལ་འཁོར་གྱིས་བསྐོར་ཞིང་། སྣང་ལ་
རང་བཞིན་མེད་པ། གསལ་ལ་དངོས་པོ་མེད་པ། མེ་ལོང་གི་གཟུགས་བརྙན་དང་།
ཆུ་ཟླའི་དཀྱིལ་འཁོར་ལྟར་གནས་པ། སྒྲིབ་མེད་འོད་སྣང་གི་ལྷ་དང་བཅས་པའི་
གཞལ་ཡས་སུ་བསྒོམ་པའོ། །
གཉིས་པ་མཆོད་རྫས་བྱིན་གྱིས་བརླབ་པ་ནི། ཕྱག་རྒྱ་རིན་པོ་ཆེའི་གཏེར་ཁྱིམ་དུ་
བཅའ་ལ་སྔགས་བརྗོད་པ། བསྭོ་ༀ་ན་མ་ར་ྩ་དྲུང་ཟད་རི་རྭང༌། ནམ་ཟུར་མུ་ཡེ་
ཧ་ར་དེ་ཤོ་ཐོར་ཐོར་ཐིམ་ཐིམ་ཡེ་སྭཱཧཱ། ཞེས་པས། བདག་གི་ཐུགས་ལས་འོད་ཟེར་
གསལ་ལ་དྭངས་པ། ཁ་དོག་ལྔ་ལྡན་དུ་འཕྲོས་པས། མཆོད་པའི་ཡོ་བྱད་རྣམས་ནི།
ལྷ་རྫས་ལས་བྱུང་བའི་མཆོད་པ། རྣམ་པར་དག་པ། ཡིད་དུ་འོང་བ་ཕུན་སུམ་ཚོགས་
པ། ནམ་མཁའ་དང་རི་རབ་ས་གཞི་རྒྱ་མཚོ་ལྟ་བུ་རུ་གྱུར་ནས། བདེ་བར་གཤེགས་
པའི་ཐུགས་དམ་མཉེས་པར་བསམ་མོ། །དེ་ནི་དཀྱིལ་འཁོར་བསྒོམ་པ་དང་། མཆོད་
རྫས་བྱིན་གྱིས་བརླབས་པའི་ཆོ་ག་བསྟན་པའོ། །
དེ་ནས་ཚངས་པ་གཙུག་ཕུད་ཀྱིས་རྒྱལ་བ་བྱམས་ལྡན་དཀྱིལ་འཁོར་གྱི་ལྷ་ཚོགས་
རྣམས། དབྱིངས་ནས་སྤྱན་དྲངས་པར་མཛད་དེ། རྔ་གཤང་རོལ་མོའི་སྒྲ་བསྒྲག་ཅིང་།
སྤོས་ཀྱི་དུད་པ་དང་། མཚལ་གྱི་སྣང་མ་བལྟམས་ནས། ཚིགས་སུ་བཅད་དེ་གསུངས་
པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། རང་བཞིན་ལྷུན་གྱིས་གྲུབ་
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པའི་ཞིང་ཁམས་ན། བྱམས་ལྡན་རྒྱལ་བ་ཐུགས་རྗེའི་བདག་ཉིད་ཅན། མ་ལུས་མགོན་
འགྱུར་འགྲོ་བ་ཡོངས་ཀྱི་གཙོ། བྱམས་ལྡན་ལྷ་བརྒྱད་གཙོ་འཁོར་བཅས་པ་རྣམས།
འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་ཐུགས་རྗེས་གཟུང་བའི་
དོན་སླད་དུ། སྤྲུལ་པ་མྱུར་མགྱོགས་ཐང་ཙམ་འདིར་གཤེགས་ལ། རྡུལ་ཚོན་དཀྱིལ་
འཁོར་གནས་འདིར་བཞུགས་སུ་གསོལ། མི་འགྱུར་གཡུང་དྲུང་བོན་གྱི་དབྱིངས་
དཀྱིལ་གྱི། རང་བཞིན་ལྷུན་ལ་རྫོགས་པའི་ཞིང་ཁམས་ན། ཐུགས་རྗེ་ཡོངས་ལ་ཁྱབ་
པའི་སེམས་དཔའ་བརྒྱད། འགྲོ་བ་ཡོངས་ལ་བརྩེ་བའི་བྱམས་མ་བརྒྱད། བྱམས་སྲས་
ལྕམ་དྲལ་བཅུ་དྲུག་འཁོར་དང་བཅས། འགྱུར་མེད་གཡུང་དྲུང་དབྱིངས་ནས་མི་གཡོ་
ཡང༌། འགྲོ་དྲུག་ཐུགས་རྗེས་གཟུང་བའི་དོན་སླད་དུ། སྤྲུལ་པ་མྱུར་མགྱོགས་ཐང་
ཙམ་འདིར་གཤེགས་ལ། རྡུལ་ཚོན་དཀྱིལ་འཁོར་གནས་འདིར་བཞུགས་སུ་གསོལ།
མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། རང་བཞིན་ལྷུན་ལ་རྫོགས་པའི་ཞིང་
ཁམས་ན། ངན་སོང་སྒོ་གཅོད་ཁྲོས་པའི་ཁྲོ་བོ་བཞི། ཐར་པའི་ལམ་འབྱེད་བཞད་
པའི་སྒོ་མ་བཞི། འགྱུར་མེད་གཡུང་དྲུང་དབྱིངས་ནས་མི་གཡོ་ཡང་། འགྲོ་དྲུག་
ཐུགས་རྗེས་གཟུང་བའི་དོན་སླད་དུ། སྤྲུལ་པ་མྱུར་མགྱོགས་ཐང་ཙམ་འདིར་གཤེགས་
ལ། རྡུལ་ཚོན་དཀྱིལ་འཁོར་གནས་འདིར་བཞུགས་སུ་གསོལ། སྣང་སྲིད་འཇིག་རྟེན་
ཡངས་པའི་དཀྱིལ་འཁོར་ན། སངས་རྒྱས་བསྟན་པ་དག་ལ་གནས་པ་ཡི། འཇིག་
རྟེན་སྐྱོང་མཛད་གནོད་སྦྱིན་ནོར་ལྷའི་ཚོགས། བཀའ་ཉན་བསྟན་པ་སྲུང་བའི་རྒྱལ་པོ་
བཞི། གཡུང་དྲུང་བསྟན་པ་དག་ལ་གནས་པའི་ཕྱིར། སྤྲུལ་པ་ཐང་ཙམ་གནས་འདིར་
གཤེགས་སུ་གསོལ། རང་རང་མཛེས་པའི་གདན་ལ་བཞུགས་སུ་གསོལ། ཞེས་སྤྱན་
དྲངས་པའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པ་བྱམས་ལྡན་རྒྱལ་
350

མདོ་སྡེ། ། བྱམས་ལྡན་རྒྱལ་བའི་ཆོ་ག་༼ང༽
བའི་དཀྱིལ་འཁོར་ལྷ་ཚོགས་རྣམས་ལ་སྐུ་ཁྲུས་གསོལ་ནས་མངའ་དབུལ་བའི་ཆོ་ག་
མཛད་དེ། ཐོག་མར་རིན་པོ་ཆེའི་སྣོད་དུ་གཙང་མའི་ཆབ་ལྔ་སྩལ་ནས་ཚིགས་སུ་
བཅད་དེ་གསུངས་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན། དབྱིངས་
ཀྱི་དཀྱིལ་འཁོར་སྐུ་གདུང་སྐུ་གཟུགས་རྣམས། ཡེ་ནས་དྲི་མེད་རྣམ་པར་དག་པ་ལ།
གཙང་མའི་ཚན་གྱིས་ཁྲུས་གསོལ་མི་འཚལ་ཏེ། སེམས་ཅན་ཉོན་མོངས་དྲི་མ་དག་
བྱའི་ཕྱིར། གཙང་མའི་ཚན་གྱིས་སྐུ་ཁྲུས་འདི་གསོལ་བས། ལྷ་རྣམས་ཡེ་ནས་དག་པ་
ཅི་བཞིན་དུ། མི་རྣམས་ཉོན་མོངས་དྲི་མ་དག་གྱུར་ཅིག །ཅེས་ཁྲུས་གསོལ་ལོ། གཉིས་
པ་མངའ་དབུལ་བར་མཛད་དེ། སྐུ་གསུང་ཐུགས་ཀྱི་སྙིང་པོས་མེ་ཏོག་ལ་སྔགས་ཏེ།
བསྭཱ་ༀ་ན་མ་ཨ་དཀར་སད་གྱེར་ཧ་ར་མུ་ཁྱུང་པྲ་ཕུད་བིང་ང་ཉི་རི་བྷ་ར་དྲང་འདུ།
ཞེས་བརྒྱ་རྩ་བརྒྱད་སྔགས་ལ། ཚིགས་སུ་བཅད་དེ་གསུངས་པ། མི་འགྱུར་གཡུང་དྲུང་
བོན་གྱི་དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་སྐུ་གདུང་སྐུ་གཟུགས་རྣམས།
ཡེ་ནས་མི་འགྱུར་སྐུ་དང་ལྡན་པ་ལ། འགྱུར་མེད་སྙིང་པོའི་མངའ་དབུལ་མི་འཚལ་
ཏེ། སེམས་ཅན་མི་འགྱུར་སྐུ་དང་ལྡན་པའི་ཕྱིར། སྐུ་ཡི་སྙིང་པོས་མངའ་ཆེན་འདི་
གསོལ་བས། ལྷ་རྣམས་མི་འགྱུར་སྐུ་དང་ལྡན་པ་བཞིན། མི་རྣམས་འགྱུར་མེད་སྐུ་
མཆོག་ཐོབ་པར་ཤོག །བསྭོ་ༀ་ན་མ་ཨ་དཀར་སད་གྱེར་ཧ་ར་མུ་ནེ་གླང་ཆེན་བིང་ང་
ཉི་རི་བྷ་ར་དྲང་འདུ། ཞེས་བརྒྱ་རྩ་བརྒྱད་སྔགས་ལ་ཚིགས་སུ་བཅད་སྟེ་གསུངས་པ།
མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་སྐུ་གདུང་
སྐུ་གཟུགས་རྣམས། ཡེ་ནས་མི་འགག་གསུང་དང་ལྡན་པ་ལ། འགག་མེད་སྙིང་པོའི་
མངའ་དབུལ་མི་འཚལ་ཏེ། སེམས་ཅན་མི་འགག་གསུང་དང་ལྡན་པའི་ཕྱིར། གསུང་
གི་སྙིང་པོས་མངའ་ཆེན་འདི་གསོལ་བས། ལྷ་རྣམས་མི་འགག་གསུང་དང་ལྡན་པ་
བཞིན། མི་རྣམས་འགག་མེད་གསུང་དང་ལྡན་གྱུར་ཅིག །བསྭོ་ༀ་ན་མ་ཨ་དཀར་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སད་གྱེར་ཧ་ར་མུ་ཡེ་ཤེ་ཐུན་བིང་ང་ཉི་རི་བྷ་ར་དྲང་འདུ། ཞེས་བརྒྱ་རྩ་བརྒྱད་སྔགས་
ལ། ཚིགས་སུ་བཅད་དེ་གསུངས་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན།
དབྱིངས་ཀྱི་དཀྱིལ་འཁོར་སྐུ་གདུང་སྐུ་གཟུགས་རྣམས། ཡེ་ནས་མི་འཁྲུལ་ཐུགས་དང་
ལྡན་པ་ལ། འཁྲུལ་མེད་སྙིང་པོའི་མངའ་དབུལ་མི་འཚལ་ཏེ། སེམས་ཅན་མི་འཁྲུལ་
ཐུགས་དང་ལྡན་པའི་ཕྱིར། ཐུགས་ཀྱི་སྙིང་པོས་མངའ་ཆེན་འདི་གསོལ་བས། ལྷ་
རྣམས་མི་འཁྲུལ་ཐུགས་དང་ལྡན་པ་བཞིན། མི་རྣམས་འཁྲུལ་མེད་ཐུགས་དང་ལྡན་
གྱུར་ཅིག །ཅེས་སྐུ་གསུང་ཐུགས་ཀྱི་བྱིན་གྱིས་བརླབས་ཤིང་མངའ་དབུལ་བའོ། །
ད་གཉིས་པ་ཞལ་བསྲོ་བར་མཛད་དེ། ཞལ་བསྲོ་བའི་རྫས་རྣམས་བཏེག་ནས།
ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། ལྷ་རྣམས་ཡེ་ནས་སྒྲིབ་མེད་གསལ་བ་ལ། གསལ་བའི་རྫས་ཀྱིས་ཞལ་བསྲོ་མི་
འཚལ་ཏེ། སེམས་ཅན་མ་རིག་མ་མཐོང་གསལ་བའི་ཕྱིར། གསལ་བའི་སྒྲོན་མེ་འདི་
ཡིས་ཞལ་བསྲོ་བས། ལྷ་རྣམས་ཡེ་ནས་སྒྲིབ་མེད་གསལ་བ་བཞིན། མི་རྣམས་མ་རིག་
མུན་པ་གསལ་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་
རྣམས་ཡེ་ནས་མདངས་དང་ལྡན་པ་ལ། མདངས་ལྡན་རྫས་ཀྱིས་ཞལ་བསྲོ་མི་འཚལ་
ཏེ། སེམས་ཅན་ཁ་དོག་མདངས་དང་ལྡན་པའི་ཕྱིར། མཛེས་པའི་མེ་ཏོག་འདི་ཡིས་
ཞལ་བསྲོ་བས། ལྷ་རྣམས་ཡེ་ནས་མདངས་དང་ལྡན་པ་བཞིན། མི་རྣམས་ཁ་དོག་
མདངས་དང་ལྡན་གྱུར་ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་
རྣམས་ཡེ་ནས་དྲི་དང་ལྡན་པ་ལ། དྲི་ཞིམ་སྤོས་ཀྱིས་ཞལ་བསྲོ་མི་འཚལ་ཏེ། སེམས་
ཅན་ཉོན་མོངས་དྲི་མ་སངས་པའི་ཕྱིར། དྲི་ཞིམ་ངད་ལྡན་འདི་ཡིས་ཞལ་བསྲོ་བས། ལྷ་
རྣམས་ཡེ་ནས་དྲི་ངད་ལྡན་པ་བཞིན། མི་རྣམས་ཉོན་མོངས་དྲི་མ་སངས་གྱུར་ཅིག །
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་ཐུགས་དམ་
352

མདོ་སྡེ། བྱམས་ལྡན་རྒྱལ་བའི་ཆོ་ག ༼ང༽
དང་པ་ལ། ཐུགས་དམ་རྫས་ཀྱིས་ཞལ་བསྲོ་མི་འཚལ་ཏེ། སེམས་ཅན་བཀྲེས་སྐོམ་
སྡུག་བསྔལ་སངས་པའི་ཕྱིར། ཞལ་ཟས་རོ་མཆོག་འདི་ཡིས་ཞལ་བསྲོ་བས། ལྷ་རྣམས་
ཡེ་ནས་ཐུགས་དམ་དགྱེས་པ་བཞིན། མི་རྣམས་བཀྲེས་སྐོམ་སྡུག་བསྔལ་ཞི་གྱུར་ཅིག །
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་ཐོགས་མེད་
བསྐྱོད་པ་ལ། བསྐྱོད་བྱེད་རྫས་ཀྱི་ཞལ་བསྲོ་མི་འཚལ་ཏེ། སེམས་ཅན་བསྐྱོད་མེད་
གནས་སུ་ཕྱིན་པའི་ཕྱིར། ཤུགས་ལྡན་རྟ་མཆོག་འདི་ཡིས་ཞལ་བསྲོ་བས། ལྷ་རྣམས་
ཡེ་ནས་བསྐྱོད་མེད་གནས་ཕྱིན་བཞིན། མི་རྣམས་ཐོགས་མེད་དབྱིངས་སུ་བསྐྱོད་གྱུར་
ཅིག །བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་མི་གཡོ་
བརྟན་པ་ལ། བརྟན་བྱེད་རྫས་ཀྱིས་ཞལ་བསྲོ་མི་འཚལ་ཏེ། སེམས་ཅན་བྱང་ཆུབ་
དོན་ལ་བརྟན་པའི་ཕྱིར། སྟོབས་ལྡན་གླང་ཆེན་འདི་ཡིས་ཞལ་བསྲོ་བས། ལྷ་རྣམས་
ཡེ་ནས་མི་གཡོ་བརྟན་པ་བཞིན། མི་རྣམས་མི་གཡོ་བརྟན་བརྗིད་ལྡན་གྱུར་ཅིག །
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་དགོས་འདོད་
ལྡན་པ་ལ། འདོད་འབྱུང་རྫས་ཀྱི་ཞལ་བསྲོ་མི་འཚལ་ཏེ། སེམས་ཅན་དགོས་འདོད་
ཆར་དུ་འབབ་པའི་ཕྱིར། འདོད་འབྱུང་མ་ཧེ་འདི་ཡིས་ཞལ་བསྲོ་བས། ལྷ་རྣམས་ཡེ་
ནས་དགོས་འདོད་ལྡན་པ་བཞིན། མི་རྣམས་དགོས་འདོད་རེ་བ་སྐོང་གྱུར་ཅིག །བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་འདོད་ཡོན་ཚོགས་
པ་ལ། འདོད་ཡོན་རྫས་ཀྱིས་ཞལ་བསྲོ་མི་འཚལ་ཏེ། སེམས་ཅན་འདོད་ཡོན་མ་ལུས་
འབྱུང་བའི་ཕྱིར། འདོད་འཇོའི་བ་མོ་འདི་ཡིས་ཞལ་བསྲོ་བས། ལྷ་རྣམས་ཡེ་ནས་
འདོད་ཡོན་ཚོགས་པ་བཞིན། མི་རྣམས་འདོད་ཡོན་ཕུན་སུམ་ཚོགས་གྱུར་ཅིག །བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་གཏེར་དང་ལྡན་པ་
ལ། རིན་ཆེན་གཏེར་གྱིས་ཞལ་བསྲོ་མི་འཚལ་ཏེ། སེམས་ཅན་ཟད་མེད་གཏེར་ལ་
353

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྤྱོད་པའི་ཕྱིར། རིན་ཆེན་གཏེར་བརྒྱད་འདི་ཡིས་ཞལ་བསྲོ་བས། ལྷ་རྣམས་ཡེ་ནས་
གཏེར་མཛོད་ལྡན་པ་བཞིན། མི་རྣམས་ཟད་མེད་གཏེར་དང་ལྡན་གྱུར་ཅིག །བོན་
ཉིད་མི་འགྱུར་གཡུང་དྲུང་དབྱིངས་དཀྱིལ་ན། ལྷ་རྣམས་ཡེ་ནས་སྙན་པར་ལྡན་པ་ལ།
སྒྲ་སྙན་ཚོགས་ཀྱིས་ཞལ་བསྲོ་མི་འཚལ་ཏེ། སེམས་ཅན་སྙན་པ་ཕྱོགས་བཅུར་གྲགས་
པའི་ཕྱིར། སྒྲ་སྙན་རོལ་མོ་འདི་ཡིས་ཞལ་བསྲོ་བས། ལྷ་རྣམས་ཡེ་ནས་སྙན་གྲགས་
ལྡན་པ་བཞིན། མི་རྣམས་སྙན་པ་ཆེན་པོ་ཐོབ་པར་ཤོག །ཅེས་རྫས་ཆ་རྣམས་མདུན་
དུ་བཀྲམ་མོ། །མངའ་དབུལ་ཞལ་བསྲོ་བའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བྱམས་ལྡན་རྒྱལ་བའི་དཀྱིལ་འཁོར་གྱི་
ལྷ་ཚོགས་རྣམས་ལ། ཕྱག་འཚལ་བ་དང་སྡིག་པ་བཤགས་པ་མཛད་དེ། ཚིགས་སུ་
བཅད་དེ་གསུངས་པ། ཨེ་མ་ཧོ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
གྱི། རང་བཞིན་ལྷུན་ལ་རྫོགས་པའི་ཞིང་ཁམས་ན། བདེར་གཤེགས་བྱམས་ལྡན་
དཀྱིལ་འཁོར་ལྷ་ཚོགས་ལ། ལུས་ངག་ཡིད་གསུམ་གུས་པས་ཕྱག་འཚལ་ལོ། །མཁྱེན་
བརྩེ་གཉིས་ལྡན་འགྲོ་བ་བུ་ལྟར་སྐྱབས། བྱམས་ལྡན་སངས་རྒྱས་སྐུ་ལ་ཕྱག་འཚལ་
ལོ། །ཐུགས་རྗེ་ཚད་མེད་འགྲོ་བ་བུ་བཞིན་སྐྱོངས། ཚད་མེད་བྱམས་པའི་སྐུ་ལ་ཕྱག་
འཚལ་ལོ། །འགྲོ་བ་དབང་བསྒྱུར་ཐར་པའི་ལམ་ལ་འགོད། དབང་བསྒྱུར་བྱམས་
པའི་སྐུ་ལ་ཕྱག་འཚལ་ལོ། །སྙིང་རྗེ་ཆེན་པོས་འགྲོ་ལ་མ་ལྟར་བྱམས། སྙིང་རྗེ་བྱམས་
པའི་སྐུ་ལ་ཕྱག་འཚལ་ལོ། །འགྲོ་བའི་དོན་ལ་ཐུགས་དམ་བསྙེལ་མི་མངའ། བཏང་
སྙོམས་བྱམས་པའི་སྐུ་ལ་ཕྱག་འཚལ་ལོ། །དགའ་ཞིང་མགུ་བས་སྣང་སྲིད་དགའ་བདེ་
བསྐྱེད། དགའ་ལྡན་བྱམས་པའི་སྐུ་ལ་ཕྱག་འཚལ་ལོ། །དབང་ལྡན་དབང་བསྒྱུར་འགྲོ་
བ་དབང་ལ་འདེབས། དབང་ལྡན་བྱམས་པའི་སྐུ་ལ་ཕྱག་འཚལ་ལོ། །བདེ་ཆེན་རྒྱལ་
པོ་དུས་གསུམ་འདུ་འབྲལ་མེད། བདེ་ལྡན་བྱམས་པའི་སྐུ་ལ་ཕྱག་འཚལ་ལོ། །མཉམ་
354

མདོ་སྡེ། བྱམས་ལྡན་རྒྱལ་བའི་ཆོ་ག
ཉིད་མཆོག་ལྡན་དུས་ཀུན་བདེ་བར་གཤེགས། མཉམ་ལྡན་བྱམས་པའི་སྐུ་ལ་ཕྱག་
འཚལ་ལོ། །ཐུགས་རྗེ་ཀུན་ལ་ཁྱབ་པའི་བདག་ཉིད་ཅན། བྱམས་སྲས་སེམས་དཔའ་
བརྒྱད་ལ་ཕྱག་འཚལ་ལོ། །འགྲོ་བ་ཡོངས་ལ་བརྩེ་བའི་བྱམས་སེམས་ཅན། རིགས་ཀྱི་
སེམས་པ་བརྒྱད་ལ་ཕྱག་འཚལ་ལོ། ། སྐྱེ་བཞིའི་སྒོ་གཅོད་ངན་སོང་འཁོར་བ་གནོན།
ཁྲོས་པའི་ཁྲོ་བོ་བཞི་ལ་ཕྱག་འཚལ་ལོ། །དུས་བཞིའི་བཅུད་བསྡུད་འབྱུང་བཞིའི་ཁ་
ལོ་བསྒྱུར། བཞད་པའི་སྒོ་མ་བཞི་ལ་ཕྱག་འཚལ་ལོ། །སངས་རྒྱས་བསྟན་སྐྱོང་འཇིག་
རྟེན་དགའ་བདེ་སྟེར། གནོད་སྦྱིན་ནོར་ལྷའི་ཚོགས་ལ་ཕྱག་འཚལ་ལོ། །སྣང་སྲིད་
ཕན་བདེ་ཁྱེད་ཀྱིས་མཛད་དུ་གསོལ། ཞེས་ཕྱག་འཚལ་ལོ། །
ད་གཉིས་པ་བཤགས་པ་འབུལ་བ་ནི། ན་མོ་བདག་དང་མཐའ་ཡས་སེམས་ཅན་
གྱིས། སྡིག་པ་མི་དགེའི་ལས་རྣམས་ཅི་བགྱིས་པ། བྱམས་ལྡན་དཀྱིལ་འཁོར་ལྷ་ཚོགས་
རྣམས་ལ་བཤགས། ཁྱེད་ཀྱི་ཐུགས་རྗེས་ཀུན་ཀྱང་བྱང་བར་མཛོད། ཞེ་སྡང་དབང་
གིས་སྡིག་པ་ཅི་བགྱིས་པ། བྱམས་ལྡན་དཀྱིལ་འཁོར་ལྷ་ཚོགས་སྐུ་ལ་བཤགས། ཁྱེད་
ཀྱི་ཐུགས་རྗེས་ཀུན་ཀྱང་བྱང་བར་མཛོད། མི་འགྱུར་སྐུ་ཡི་དངོས་གྲུབ་སྩལ་དུ་གསོལ།
འདོད་ཆགས་དབང་གིས་སྡིག་པ་ཅི་བགྱིས་པ། བྱམས་ལྡན་དཀྱིལ་འཁོར་ལྷ་ཚོགས་
གསུང་ལ་བཤགས། ཁྱེད་ཀྱི་ཐུགས་རྗེས་ཀུན་ཀྱང་བྱང་བར་མཛོད། འགག་མེད་
གསུང་གི་དངོས་གྲུབ་སྩལ་དུ་གསོལ། གཏི་མུག་དབང་གིས་སྡིག་པ་ཅི་བགྱིས་པ།
བྱམས་ལྡན་དཀྱིལ་འཁོར་ལྷ་ཚོགས་ཐུགས་ལ་བཤགས། ཁྱེད་ཀྱི་ཐུགས་རྗེས་ཀུན་ཀྱང་
བྱང་བར་མཛོད། འཁྲུལ་མེད་ཐུགས་ཀྱི་དངོས་གྲུབ་སྩལ་དུ་གསོལ། ང་རྒྱལ་དབང་
གིས་སྡིག་པ་ཅི་བགྱིས་པ། བྱམས་ལྡན་དཀྱིལ་འཁོར་ཡོན་ཏན་ཉིད་ལ་བཤགས། ཁྱེད་
ཀྱི་ཐུགས་རྗེས་ཀུན་ཀྱང་བྱང་བར་མཛོད། ལེགས་འབྱུང་ཡོན་ཏན་དངོས་གྲུབ་སྩལ་
ཏུ་གསོལ། ཕྲག་དོག་དབང་གིས་སྡིག་པ་ཅི་བགྱིས་པ། བྱམས་ལྡན་དཀྱིལ་འཁོར་ཕྲིན་
355

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལས་ཉིད་ལ་བཤགས། ཁྱེད་ཀྱི་ཐུགས་རྗེས་ཀུན་ཀྱང་བྱང་བར་མཛོད། ལྷུན་གྲུབ་ཕྲིན་
ལས་དངོས་གྲུབ་སྩལ་དུ་གསོལ། ཞེས་ཕྱག་དང་བཤགས་པའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བྱམས་ལྡན་དཀྱིལ་འཁོར་ལྷ་ཚོགས་
རྣམས་ལ། མཆོད་པ་འབུལ་བར་མཛད་དེ། ཚིགས་སུ་བཅད་དེ་གསུངས་པ། ན་མོ་
རིན་ཆེན་འོད་ལས་སྤྲོས་པ་སྟེ། དག་ཅིང་གཙང་མར་བཤམས་པ་ཡི། མ་རིག་མུན་
སེལ་སྒྲོན་མེ་འདི། བདག་དང་མཐའ་ཡས་སེམས་ཅན་གྱི། མ་རིག་མུན་པ་བསལ་
བའི་ཕྱིར། བྱམས་ལྡན་དཀྱིལ་འཁོར་ལྷ་ལ་འབུལ། ཐུགས་རྗེ་དང་ནི་དམ་ཚིག་
གི། གཉིས་མེད་དོན་གྱིས་བཞེས་སུ་གསོལ། གཉིས་མེད་དོན་གྱིས་བཞེས་ནས་ཀྱང་།
བདག་དང་མཐའ་ཡས་སེམས་ཅན་རྣམས། མི་རྟག་འཆི་འཕོའི་དུས་བྱུང་ཚེ། བྱམས་
ལྡན་རྒྱལ་བའི་ཐུགས་རྗེ་ཡིས། ཞེ་སྡང་ལས་ཀྱི་སྒྲིབ་དག་ནས། བྱམས་པའི་ཚོགས་
ཆེན་རབ་རྫོགས་ཏེ། དམྱལ་བར་སྐྱེ་བའི་སྒོ་ཆོད་ནས། ཐར་པ་མངོན་སངས་རྒྱས་པར་
ཤོག །ཐར་པ་མངོན་སངས་རྒྱས་ནས་ཀྱང་། སླར་ཡང་སེམས་ཅན་དོན་ནུས་ཏེ། ཞེ་
སྡང་ལས་ཀྱི་དབང་གྱུར་པའི། མ་རིག་སེམས་ཅན་ཉོན་མོངས་ལ། སྟོང་ཉིད་ཡེ་ཤེས་
རྩལ་བསྐྱེད་ནས། ཐུགས་རྗེ་ཆེན་པོ་བཞི་ཡིས་སུ། རྟག་ཏུ་འགྲོ་དོན་མཛད་ནས་ཀྱང་།
དོན་གཉིས་མཐར་ཕྱིན་གྲུབ་པར་ཤོག །རི་རྒྱལ་རྩེ་ལ་ནགས་ཚལ་བཅུད། དག་ཅིང་
གཙང་མར་བཤམས་པ་ཡི། དྲི་ཞིམ་ངད་ལྡན་སྤོས་མཆོད་འདི། བདག་དང་མཐའ་
ཡས་སེམས་ཅན་གྱི། བག་ཆགས་སྒྲིབ་པ་བསལ་བའི་ཕྱིར། བྱམས་ཆེན་དཀྱིལ་འཁོར་
ལྷ་ལ་འབུལ། ཐུགས་རྗེ་དང་ནི་དམ་ཚིག་གི། གཉིས་མེད་དོན་གྱིས་བཞེས་སུ་གསོལ།
གཉིས་མེད་དོན་གྱིས་བཞེས་ནས་ཀྱང་། བདག་དང་མཐའ་ཡས་སེམས་ཅན་རྣམས།
མི་རྟག་འཆི་འཕོའི་དུས་བྱུང་ཚེ། བྱམས་ལྡན་རྒྱལ་བའི་ཐུགས་རྗེ་ཡིས། འདོད་ཆགས་
ལས་ཀྱི་སྒྲིབ་དག་ནས། སྦྱིན་པའི་ཚོགས་ཆེན་རབ་རྫོགས་ཏེ། ཡི་དྭགས་སྐྱེ་བའི་སྒོ་
356

མདོ་སྡེ། བྱམས་ལྡན་རྒྱལ་བའི་ཆོ་ག
ཆོད་ནས། ཐར་པ་མངོན་སངས་རྒྱས་པར་ཤོག །ཐར་པ་མངོན་སངས་རྒྱས་ནས་
ཀྱང་། སླར་ཡང་སེམས་ཅན་དོན་ནུས་ཏེ། འདོད་ཆགས་ལས་ཀྱི་དབང་གྱུར་པའི། མ་
རིག་སེམས་ཅན་ཉོན་མོངས་ལ། སོར་རྟོགས་ཡེ་ཤེས་རྩལ་བསྐྱེད་ནས། ཐུགས་རྗེ་ཆེན་
པོ་བཞི་ཡིས་སུ། རྟག་ཏུ་འགྲོ་དོན་མཛད་ནས་ཀྱང་། དོན་གཉིས་མཐར་ཕྱིན་གྲུབ་
པར་ཤོག །སྐྱོན་གྱི་གངས་རིའི་རྩེ་བཅོམ་ནས། དག་ཅིང་གཙང་མར་བཤམས་པ་ཡི།
བག་ཆགས་སྒྲིབ་སེལ་ཚན་ཆབ་འདི། བདག་དང་མཐའ་ཡས་སེམས་ཅན་གྱི་། བག་
ཆགས་སྒྲིབ་པ་བསལ་བའི་ཕྱིར། བྱམས་ཆེན་དཀྱིལ་འཁོར་ལྷ་ལ་འབུལ། ཐུགས་རྗེ་
དང་ནི་དམ་ཚིག་གི། གཉིས་མེད་དོན་གྱིས་བཞེས་སུ་གསོལ། གཉིས་མེད་དོན་གྱིས་
བཞེས་ནས་ཀྱང་། བདག་དང་མཐའ་ཡས་སེམས་ཅན་རྣམས། མི་རྟག་འཆི་འཕོའི་
དུས་བྱུང་ཚེ། བྱམས་ལྡན་རྒྱལ་བའི་ཐུགས་རྗེ་ཡིས། གཏི་མུག་ལས་ཀྱི་སྒྲིབ་དག་ནས།
ཡེ་ཤེས་ཚོགས་ཆེན་རབ་རྫོགས་ཏེ། བྱོལ་སོང་སྐྱེ་བའི་སྒོ་ཆོད་ནས། ཐར་པ་མངོན་
སངས་རྒྱས་པར་ཤོག །ཐར་པ་མངོན་སངས་རྒྱས་ནས་ཀྱང་། སླར་ཡང་སེམས་ཅན་
དོན་ནུས་ཏེ། གཏི་མུག་ལས་ཀྱི་དབང་གྱུར་པའི། མ་རིག་སེམས་ཅན་ཉོན་མོངས་
ལ། མེ་ལོང་ཡེ་ཤེས་རྩལ་བསྐྱེད་ནས། ཐུགས་རྗེ་ཆེན་པོ་བཞི་ཡིས་སུ། རྟག་ཏུ་འགྲོ་
དོན་མཛད་ནས་ཀྱང་། དོན་གཉིས་མཐར་ཕྱིན་གྲུབ་པར་ཤོག །རིན་ཆེན་འབྲུ་ལས་
བསྐྱེད་པ་སྟེ། དག་ཅིང་གཙང་མར་བཤམས་པ་ཡི། རི་རབ་ལྷ་སངས་མཆོད་པ་འདི།
བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་བསལ་པའི་ཕྱིར། བྱམས་
ཆེན་དཀྱིལ་འཁོར་ལྷ་ལ་འབུལ། ཐུགས་རྗེ་དང་ནི་དམ་ཚིག་གི། གཉིས་མེད་དོན་
གྱིས་བཞེས་སུ་གསོལ། གཉིས་མེད་དོན་གྱིས་བཞེས་ནས་ཀྱང་། བདག་དང་མཐའ་
ཡས་སེམས་ཅན་རྣམས། མི་རྟག་འཆི་འཕོའི་དུས་བྱུང་ཚེ། བྱམས་ལྡན་རྒྱལ་བའི་
ཐུགས་རྗེ་ཡིས། ཕྲག་དོག་ལས་ཀྱི་སྒྲིབ་དག་ནས། ཡངས་པའི་ཚོགས་ཆེན་རབ་རྫོགས་
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཏེ། བྲེལ་ཕོངས་སྐྱེ་བའི་སྒོ་ཆོད་ནས། ཐར་པ་མངོན་སངས་རྒྱས་པར་ཤོག །ཐར་པ་
མངོན་སངས་རྒྱས་ནས་ཀྱང་། སླར་ཡང་སེམས་ཅན་དོན་ནུས་ཏེ། ཕྲག་དོག་ལས་
ཀྱི་དབང་གྱུར་པའི། མ་རིག་སེམས་ཅན་ཉོན་མོངས་ལ། བྱ་གྲུབ་ཡེ་ཤེས་རྩལ་བསྐྱེད་
ནས། ཐུགས་རྗེ་ཆེན་པོ་བཞི་ཡིས་སུ། རྟག་ཏུ་འགྲོ་དོན་མཛད་ནས་ཀྱང་། དོན་
གཉིས་མཐར་ཕྱིན་གྲུབ་པར་ཤོག །དྲོད་གཤེར་བརླན་ལས་བསྐྱེད་པ་སྟེ། དག་ཅིང་
གཙང་མར་བཤམས་པ་ཡི། མཛེས་སྡུག་བཀྲ་གསལ་མེ་ཏོག་འདི། བདག་དང་མཐའ་
ཡས་སེམས་ཅན་གྱི། བག་ཆགས་སྒྲིབ་པ་བསལ་པའི་ཕྱིར། བྱམས་ཆེན་དཀྱིལ་འཁོར་
ལྷ་ལ་འབུལ། ཐུགས་རྗེ་དང་ནི་དམ་ཚིག་གི། གཉིས་མེད་དོན་གྱིས་བཞེས་སུ་གསོལ།
གཉིས་མེད་དོན་གྱིས་བཞེས་ནས་ཀྱང༌། བདག་དང་མཐའ་ཡས་སེམས་ཅན་རྣམས།
མི་རྟག་འཆི་འཕོའི་དུས་བྱུང་ཚེ། བྱམས་ལྡན་རྒྱལ་བའི་ཐུགས་རྗེ་ཡིས། ང་རྒྱལ་ལས་
ཀྱི་སྒྲིབ་དག་ནས། ཞི་བའི་ཚོགས་ཆེན་རབ་རྫོགས་ཏེ། ལྷ་མིན་སྐྱེ་བའི་སྒོ་ཆོད་ནས།
ཐར་པ་མངོན་སངས་རྒྱས་པར་ཤོག །ཐར་པ་མངོན་སངས་རྒྱས་ནས་ཀྱང༌། སླར་
ཡང་སེམས་ཅན་དོན་ནུས་ཏེ། ང་རྒྱལ་ལས་ཀྱི་དབང་གྱུར་པའི། མ་རིག་སེམས་ཅན་
ཉོན་མོངས་ལ། མཉམ་ཉིད་ཡེ་ཤེས་རྩལ་བསྐྱེད་ནས། ཐུགས་རྗེ་ཆེན་པོ་བཞི་ཡིས་སུ།
རྟག་ཏུ་འགྲོ་དོན་མཛད་ནས་ཀྱང་། དོན་གཉིས་མཐར་ཕྱིན་གྲུབ་པར་ཤོག །ཨོཾ་ན་མ་
ནེ་ཏིང་པུས་པེ་ཏིང་ནམ་རི་རྭང་ཧ་ལོ་ཧ་ར་ཐིམ་ཐིམ་ཡེ་སྭཱཧཱ། ཞེས་མཆོད་པ་འབུལ་
བའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པ་བྱམས་ལྡན་དཀྱིལ་
འཁོར་གྱི་ལྷ་ཚོགས་རྣམས། སྐུ་བསྟོད་པའི་ཆོ་ག་མཛད་དེ། རྔ་གཤང་དང་རོལ་མོའི་
སྒྲ་བསྒྲགས་ནས། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། ཡིད་འོང་ལྷ་ཡི་གཞལ་ཡས་ཀྱི། དབུས་ཕྱོགས་འོག་མིན་ཞིང་
358

མདོ་སྡེ། བྱམས་ལྡན་རྒྱལ་བའི་ཆོ་ག
ཁམས་ན། གླང་ཆེན་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། བདེར་
གཤེགས་རྒྱལ་བ་བྱམས་པ་ནི། སྐུ་མདོག་ཆུ་ཤེལ་སྙིང་པོ་འདྲ། དབུ་ལ་རིན་ཆེན་
སྲོག་ཞུ་གསོལ། སྟོད་གཡོགས་སྨད་ཤམ་རྒྱན་གྱིས་བརྒྱན། གཡས་པས་ཕྱག་རྒྱ་ཏིང་
ངེ་འཛིན། གཡོན་པས་མི་གཡོ་མཉམ་པར་གནས། ཞབས་ཀྱང་སྐྱིལ་ཀྲུང་གདན་
ལ་བཞུགས། སྐྱོན་གྱི་མ་གོས་སྐུ་མདོག་དཀར། རྫོགས་སངས་རྒྱས་ཀུན་དབུས་ན་
བཞུགས། ཐུགས་རྗེའི་སྤྱན་གྱིས་འགྲོ་ལ་གཟིགས། རྟག་ཏུ་བྱམས་དང་སྙིང་རྗེ་ལྡན།
ཀུན་སྣང་ཚད་མེད་ཐུགས་རྗེའི་འོད། བྱམས་ལྡན་རྒྱལ་བའི་དཀྱིལ་འཁོར་དབྱིངས།
མཐའ་ཡས་ཀུན་ལ་ཁྱབ་པའི་ལྷ། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་
བཀའ་འཁོར་ནི། བྱམས་ལྡན་རྒྱལ་བའི་ལྷ་བརྒྱད་དེ། ཤར་ཕྱོགས་པདྨའི་གདན་སྟེང་
ན། ཚད་མེད་བྱམས་ལྡན་རྒྱལ་པོ་ནི། སྐུ་མདོག་དཀར་པོ་རྒྱན་དང་ཆས། ཕྱག་རྒྱ་
གཡུང་དྲུང་རྒྱ་གྲམ་སྟོན། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་
གདན་སྟེང་ན། དབང་བསྒྱུར་བྱམས་ལྡན་རྒྱལ་པོ་ནི། སྐུ་མདོག་ལྗང་གུ་རྒྱན་དང་
ཆས། ཕྱག་རྒྱ་འཁོར་ལོ་ཁ་སྤྲོད་སྟོན། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་
པདྨའི་གདན་སྟེང་ན། སྙིང་རྗེ་བྱམས་ལྡན་རྒྱལ་པོ་ནི། སྐུ་མདོག་དམར་པོ་རྒྱན་
དང་ཆས། ཕྱག་རྒྱ་པདྨ་ཁ་བྱེ་སྟོན། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་
པདྨའི་གདན་སྟེང་ན། བཏང་སྙོམས་བྱམས་ལྡན་རྒྱལ་པོ་ནི། སྐུ་མདོག་སེར་པོ་རྒྱན་
དང་ཆས། ཕྱག་རྒྱ་ཡིད་བཞིན་ནོར་བུ་སྟོན། དེ་ལ་ཕྱག་འཚལ་མཆོད་པ་འབུལ། ལྷོ་
ཤར་པདྨའི་གདན་སྟེང་ན། དགའ་ལྡན་བྱམས་པའི་རྒྱལ་པོ་ནི། སྐུ་མདོག་དམར་
སྐྱ་རྒྱན་དང་ཆས། ཕྱག་རྒྱ་ཐུགས་རྗེའི་ལྕགས་ཀྱུ་སྟོན། དེ་ལ་ཕྱག་འཚལ་མཆོད་པ་
འབུལ། བྱང་ཤར་པདྨའི་གདན་སྟེང་ན། དབང་ལྡན་བྱམས་པའི་རྒྱལ་པོ་ནི། སྐུ་
མདོག་དཀར་ལྗང་རྒྱན་དང་ཆས། ཕྱག་རྒྱ་ཤེས་རབ་རལ་ཀྱུ་སྟོན། དེ་ལ་ཕྱག་འཚལ་
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཆོད་པ་འབུལ། བྱང་ནུབ་པདྨའི་གདན་སྟེང་ན། བདེ་ལྡན་བྱམས་པའི་རྒྱལ་པོ་ནི།
སྐུ་མདོག་དམར་ལྗང་རྒྱན་དང་ཆས། ཕྱག་རྒྱ་མཉམ་བཞག་ཐུགས་ཀར་སྦྲེལ། དེ་
ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན། མཉམ་ལྡན་བྱམས་
པའི་རྒྱལ་པོ་ནི། སྐུ་མདོག་སྔོ་དམར་རྒྱན་དང་ཆས། ཕྱག་རྒྱ་ཐུགས་ཀར་ཐལ་མོ་སྦྱར།
དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བར་ཁྱམས་
འདོད་ཡོན་ར་བ་ན། བྱམས་སྲས་སེམས་དཔའ་དྲལ་བརྒྱད་དེ། ཤར་ཕྱོགས་རིན་ཆེན་
གདན་སྟེང་ན། བྱམས་པ་མ་རིག་མུན་སེལ་ནི། སྐུ་མདོག་དཀར་ལ་འོད་ཟེར་འབར།
ཕྱག་མཚན་གསལ་བའི་སྒྲོན་མེ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཕྱོགས་རིན་ཆེན་གདན་སྟེང་ན། བྱམས་ལྡན་དག་པ་སྒྲིབ་སེལ་ནི། སྐུ་མདོག་ལྗང་
གུ་འོད་ཟེར་འབར། ཕྱག་མཚན་ཚན་གྱི་བུམ་པ་བསྣམས། དེ་ལ་ཕྱག་འཚལ་མཆོད་
པ་འབུལ། ནུབ་ཕྱོགས་རིན་ཆེན་གདན་སྟེང་ན། བྱམས་ལྡན་མྱ་ངན་མེད་པ་ནི། སྐུ་
མདོག་དམར་ལ་འོད་ཟེར་འབར། ཕྱག་མཚན་མེ་ཏོག་ཁུག་ཆོས་བསྣམས། དེ་ལ་ཕྱག་
འཚལ་མཆོད་པ་འབུལ། ལྷོ་ཕྱོགས་རིན་ཆེན་གདན་སྟེང་ན། བྱམས་པ་ཡིད་བཞིན་
འབྱུང་གནས་ནི། སྐུ་མདོག་སྔོ་ལ་འོད་ཟེར་འབར། ཕྱག་མཚན་ཡིད་བཞིན་ནོར་
བུ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་རིན་ཆེན་གདན་སྟེང་ན།
བྱམས་པ་དགའ་བ་ཆེན་པོ་ནི། སྐུ་མདོག་དམར་སྐྱ་འོད་ཟེར་འབར། ཕྱག་མཚན་མེ་
ཤེལ་ནོར་བུ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་རིན་ཆེན་གདན་
སྟེང་ན། བྱམས་པ་མགུ་བ་ཆེན་པོ་ནི། སྐུ་མདོག་དཀར་ལྗང་འོད་ཟེར་འབར། ཕྱག་
མཚན་ཆུ་ཤེལ་འཁོར་ལོ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་རིན་
ཆེན་གདན་སྟེང་ན། བྱམས་པ་དགྱེས་པ་ཆེན་པོ་ནི། སྐུ་མདོག་དམར་ལྗང་འོད་ཟེར་
འབར། ཕྱག་མཚན་རིན་ཆེན་ཕྲེང་བ་བསྣམས། དེ་ལ་ཕྱག་འཚལ་མཆོད་པ་འབུལ།
360

མདོ་སྡེ། བྱམས་ལྡན་རྒྱལ་བའི་ཆོ་ག
ལྷོ་ནུབ་རིན་ཆེན་གདན་སྟེང་ན། བྱམས་པ་བཞད་པ་ཆེན་པོ་ནི། སྐུ་མདོག་སྔོ་ལྗང་
འོད་ཟེར་འབར། ཕྱག་མཚན་རིན་ཆེན་གའུ་བསྣམས། དེ་ལ་ཕྱག་འཚལ་མཆོད་པ་
འབུལ། ཕོ་བྲང་ཡིད་འོང་གཞལ་ཡས་ཀྱི་། བར་ཁྱམས་འདོད་ཡོན་ར་བ་ན། བྱམས་
ཆེན་སེམས་མ་ལྕམ་བརྒྱད་ནི། ཤར་ཕྱོགས་རིན་ཆེན་གདན་སྟེང་ན། བྱམས་མ་གསལ་
བའི་གོ་འབྱེད་མ། སྐུ་མདོག་དཀར་མོ་རྒྱན་དང་ལྡན། ཕྱག་མཚན་གསལ་བའི་མེ་
ལོང་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་རིན་ཆེན་གདན་སྟེང་
ན། བྱམས་མ་མི་ཡེང་དོན་བརྩོན་མ། སྐུ་མདོག་ལྗང་མོ་རྒྱན་དང་ཆས། ཕྱག་མཚན་
ཐུགས་དམ་བགྲང་ཕྲེང་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་
རིན་ཆེན་གདན་སྟེང་ན། བྱམས་མ་མཉམ་ཉིད་ཐུགས་ལྡན་མ། སྐུ་མདོག་དམར་
པོ་རྒྱན་དང་ལྡན། ཕྱག་མཚན་ཐུགས་དམ་པོ་ཏི་བསྣམས། དེ་ལ་ཕྱག་འཚལ་མཆོད་
པ་འབུལ། ལྷོ་ཕྱོགས་རིན་ཆེན་གདན་སྟེང་ན། བྱམས་མ་སྙིང་རྗེ་ཆེར་ལྡན་མ། སྐུ་
མདོག་སེར་པོ་རྒྱན་དང་ལྡན། ཕྱག་མཚན་བདུད་རྩི་བུམ་པ་བསྣམས། དེ་ལ་ཕྱག་
འཚལ་མཆོད་པ་འབུལ། ལྷོ་ཤར་རིན་ཆེན་གདན་སྟེང་ན། བྱམས་མ་དགའ་བ་དགེ་
ལྡན་མ། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་ཕྱེ་མ་འཕུར་མ་བསྣམས།
དེ་ལ་ཕྱག་འཚལ་མཆོད་པ་འབུལ། བྱང་ཤར་རིན་ཆེན་གདན་སྟེང་ན། བྱམས་མ་
དབང་བསྒྱུར་དོན་གྲུབ་མ། སྐུ་མདོག་དམར་ལྗང་རྒྱན་དང་ཆས། ཕྱག་མཚན་དབང་
བསྒྱུར་འཁོར་ལོ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་རིན་ཆེན་
གདན་སྟེང་ན། བྱམས་མ་ཐུགས་རྗེའི་སྟོབས་ལྡན་མ། སྐུ་མདོག་སེར་ལྗང་རྒྱན་དང་
ཆས། ཕྱག་མཚན་ཐབས་ཀྱི་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ།
ལྷོ་ནུབ་རིན་ཆེན་གདན་སྟེང་ན། བྱམས་མ་ཐམས་ཅད་མཁྱེན་ལྡན་མ། སྐུ་མདོག་སྔོ་
དམར་རྒྱན་དང་ཆས། ཕྱག་མཚན་གསེར་གྱི་གཡུང་དྲུང་བསྣམས། དེ་ལ་ཕྱག་འཚལ་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། སྒོ་བཞི་རིན་ཆེན་གདན་སྟེང་ན།
བྱམས་ལྡན་སྒོ་བ་སྒོ་མ་སྟེ། ཤར་གྱི་ཕྱོགས་ན་སྒོ་སྲུང་བ། ཁྲོ་བོའི་རྒྱལ་པོ་ཡང་དག་
སྐུ། སྐུ་མདོག་དཀར་པོ་རྒྱན་དང་ཆས། གཡས་པས་གསེར་གྱི་གཡུང་དྲུང་བསྣམས།
གཡོན་པས་སྡིག་མཛུབ་ཐུགས་ཀར་གདེངས། དེ་ལ་ཕྱག་འཚལ་མཆོད་པ་འབུལ།
ཤར་གྱི་ཕྱོགས་ནས་སྒོ་འབྱེད་མ། ལྷ་མོ་མི་འགྱུར་གཡུང་དྲུང་མ། སྐུ་མདོག་དཀར་མོ་
རྒྱན་དང་ཆས། ཕྱག་མཚན་ཐུགས་རྗེའི་ལྕགས་ཀྱུ་བསྣམས། དེ་ལ་ཕྱག་འཚལ་མཆོད་
པ་འབུལ། བྱང་གི་ཕྱོགས་ན་སྒོ་སྲུང་བ། ཁྲོ་བོའི་རྒྱལ་པོ་ཀཱི་ལ་ཡ། སྐུ་མདོག་ལྗང་གུ་
རྒྱན་དང་ཆས། གཡས་པས་མཐིང་གི་པྲ་ཕུད་བསྣམས། གཡོན་པས་དབང་བསྒྱུར་
འཁོར་ལོ་འཛིན། དེ་ལ་ཕྱག་འཚལ་མཆོད་པ་འབུལ། བྱང་གི་ཕྱོགས་ནས་སྒོ་འབྱེད་
མ། ལྷ་མོ་དབང་བསྒྱུར་འཁོར་ལོ་མ། སྐུ་མདོག་ལྗང་མོ་རྒྱན་དང་ཆས། ཕྱག་མཚན་
ཐབས་ཀྱི་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཀྱི་ཕྱོགས་ན་
སྒོ་སྲུང་བ། ཁྲོ་བོ་ཆེན་པོ་ཧ་ཡ་གྷི། སྐུ་མདོག་དམར་པོ་རྒྱན་དང་ཆས། གཡས་པས་
ཐོད་དབྱུག་འབར་བ་བསྣམས། གཡོན་པས་རྫུ་འཕྲུལ་ཞགས་པ་འཛིན། དེ་ལ་ཕྱག་
འཚལ་མཆོད་པ་འབུལ། ནུབ་ཀྱི་ཕྱོགས་ནས་སྒོ་འབྱེད་མ། ལྷ་མོ་འབར་བ་མེ་ཕྲེང་
མ། སྐུ་མདོག་དམར་མོ་རྒྱན་དང་ཆས། ཕྱག་མཚན་སྤྲུལ་པའི་ལྕགས་སྒྲོག་བསྣམས།
དེ་ལ་ཕྱག་འཚལ་མཆོད་པ་འབུལ། ལྷོ་ཡི་ཕྱོགས་ནས་སྒོ་སྲུང་བ། ཁྲོ་བོ་ཆེན་པོ་
བགེགས་ཀྱི་གཤེད། སྐུ་མདོག་སྔོ་སྐྱ་རྒྱན་དང་ཆས། གཡས་པས་གནམ་ལྕགས་རལ་
ཀྱུ་བསྣམས། གཡོན་པས་ཐབས་ཀྱི་ཞགས་པ་འཛིན། དེ་ལ་ཕྱག་འཚལ་མཆོད་པ་
འབུལ། ལྷོ་ཡི་ཕྱོགས་ན་སྒོ་འབྱེད་མ། ལྷ་མོ་རིན་ཆེན་ནོར་རྒྱུན་མ། སྐུ་མདོག་སེར་མོ་
རྒྱན་དང་ཆས། ཕྱག་མཚན་སྤྲུལ་པའི་གླང་རེ་བསྣམས། དེ་ལ་ཕྱག་འཚལ་མཆོད་པ་
འབུལ། ཞེས་བསྟོད་དདོ། ། སྐུ་བསྟོད་པའི་ཆོ་ག་བསྟན་པའོ། །
362

མདོ་སྡེ། བྱམས་ལྡན་རྒྱལ་བའི་ཆོ་ག
དེ་ནས་ཡང་ཚངས་པ་གཙུག་ཕུད་ཀྱིས། སངས་རྒྱས་བསྟན་པ་སྐྱོང་ཞིང་། གསས་
ཁང་དཀོར་གྱི་བདག་པོར་བསྐོས་པའི་འཇིག་རྟེན་གྱི་མངའ་དབང་ཅན་རྣམས་ལ།
མཆོད་སྦྱིན་གྱི་གཏོར་མ་འབུལ་ཏེ། ཚིགས་སུ་བཅད་དེ་གསུངས་པ། ཨོཾ་བདག་གི་
ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་ཡི་གཞལ་
ཡས་འདིར། མཆོད་སྦྱིན་མགྲོན་དུ་གྱུར་པ་ཡི། དཔལ་མགོན་ལྷ་སྲིན་རིགས་དྲུག་
ཚོགས། རང་རང་འདོད་པའི་གཏོར་མ་ལོངས། རབ་འབྱམས་རྒྱལ་བའི་ཞིང་ཁམས་
ན། སངས་རྒྱས་བསྟན་པ་སྐྱོང་བ་དང་། དཀར་པོ་དགེ་བའི་གྲོགས་མཛད་ཅིང་།
ལོངས་སྤྱོད་དཀོར་གྱི་མངའ་བདག་པོ། ཚངས་པ་ཆེན་པོ་ལྷ་ཡི་རྗེ། དཀར་པོ་ཉི་
མའི་འཁོར་ལོ་ཅན། དབང་པོ་བརྒྱ་བྱིན་ལྷ་ཡི་སྲས། སེར་པོ་གསེར་གྱི་གཡུང་དྲུང་
ཅན། མ་ཧཱ་དེ་བ་ལྷ་ཡི་དཔོན། མཐིང་ནག་རྡོ་རྗེ་བེ་ཅོན་ཅན། ཚོགས་ཀྱི་བདག་པོ་
གླང་པོའི་དབུ། སེར་པོ་ནེའུ་ལེའི་རྐྱལ་པ་ཅན། ལྷ་ཡི་སྡེ་ཚོགས་འཁོར་དང་བཅས།
བྱིན་གྱིས་བརླབས་པའི་མཆོད་ཡོན་འབུལ། དགྱེས་ཏེ་སངས་རྒྱས་བསྟན་པ་སྲུངས།
དཀར་པོ་དགེ་བའི་སྡོང་གྲོགས་མཛོད། གནོད་སྦྱིན་རྒྱལ་པོ་གང་བ་བཟང་། མཐིང་
ག་རིན་ཆེན་དབྱུག་ཏོ་ཅན། གནོད་སྦྱིན་རྒྱལ་པོ་རྣམ་ཐོས་སྲས། སེར་པོ་ནེའུ་ལེའི་
རྐྱལ་པ་ཅན། ནོར་ལྷའི་རྒྱལ་པོ་ཨརྱ་འཛམ། མཐིང་ནག་རལ་ཀྱུ་སྡིགས་མཛུབ་ཅན།
དཀོར་བདག་ཆེན་པོ་ནོར་བུ་བཟང་། སེར་སྐྱ་ཡིད་བཞིན་ནོར་བུ་འཛིན། གནོད་
སྦྱིན་སྡེ་ཚོགས་འཁོར་བཅས་ལ། བྱིན་གྱིས་བརླབས་པའི་མཆོད་ཡོན་འབུལ། དགྱེས་
ཏེ་སངས་རྒྱས་བསྟན་པ་སྲུངས། དཀར་པོ་དགེ་བའི་སྡོང་གྲོགས་མཛོད། ཀླུ་ཡི་རྒྱལ་
པོ་འཇོག་པོ་ནི། སྔོ་སྐྱ་མེ་ཏོག་ཨུཏྤལ་ཅན། གཉན་ཆེན་སྤར་བ་དུང་མགོ་ནི། སེར་སྐྱ་
སྲིད་པའི་ཤིང་སྡོང་ཅན། ས་བདག་ཁྱབ་པ་དབང་ཆེན་ཏེ། གསེར་མདོག་གསེར་གྱི་
འཁོར་ལོ་ཅན། ས་ཡི་ལྷ་མོ་བརྟན་མ་སྟེ། ལྷ་མོ་ཡིད་བཞིན་བུམ་པ་ཅན། ས་བདག་
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཀླུ་གཉན་འཁོར་དང་བཅས། བྱིན་གྱིས་བརླབས་པའི་མཆོད་ཡོན་འབུལ། དགྱེས་ཏེ་
སངས་རྒྱས་བསྟན་པ་སྲུངས། དཀར་པོ་དགེ་བའི་སྡོང་གྲོགས་མཛོད། ལྷ་མིན་རྒྱལ་
པོ་ཐགས་བཟང་རིས། སྔོ་སྐྱ་ལྕགས་ཀྱི་ཤང་ལངས་ཅན། དྲི་ཟའི་རྒྱལ་པོ་ཟུར་ཕུད་
ལྔ། དཀར་པོ་སྲིད་པའི་བ་དན་ཅན། མེ་ལྷའི་རྒྱལ་པོ་དྲང་སྲོང་སྟེ། དམར་སེར་མེ་ཡི་
བ་དན་ཅན། གཤིན་རྗེའི་རྒྱལ་པོ་ཡ་མ་སྟེ། སྔོ་སྐྱ་ལྕགས་ཀྱི་ཤང་ལངས་ཅན། སྲིན་
པོའི་རྒྱལ་པོ་རུ་དྲ་སྟེ། དམར་ནག་སྲིན་མདུང་འཚམ་རིང་ཅན། ཀླུ་དབང་སྦྲུལ་མགོ་
བདུན་པ་སྟེ། དམར་ལྗང་སྦྲུལ་ནག་ཞགས་པ་ཅན། རླུང་ལྷའི་རྒྱལ་པོ་ཡ་བ་སྟེ། ལྗང་
ནག་རླུང་གི་བ་དན་ཅན། དབང་ལྡན་རྒྱལ་པོ་བགེགས་ཀྱི་གཙོ། དཀར་པོ་ཁ་ཊ་
རྩེ་གསུམ་ཅན། ཡར་གཡེན་མར་གཡེན་བར་གཡེན་དང་། གཟའ་དང་རྒྱུ་སྐར་ལ་
སོགས་ཏེ། ལྷ་སྲིན་སྡེ་བརྒྱད་འཁོར་བཅས་ལ། བྱིན་གྱིས་བརླབས་པའི་མཆོད་ཡོན་
འབུལ། དགྱེས་ཏེ་སངས་རྒྱས་བསྟན་པ་སྲུངས། དཀར་པོ་དགེ་བའི་སྡོང་གྲོགས་
མཛོད། གནོད་པའི་ཡིད་དང་བྲལ་ནས་ཀྱང་། སྐྱོབ་པའི་སེམས་དང་ལྡན་གྱུར་ཅིག །
བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་ལྷ་
ཡི་གཞལ་ཡས་འདིར། མཆོད་པའི་ལོངས་སྤྱོད་བསམ་མི་ཁྱབ། གཟུགས་སྒྲ་དྲི་རོ་རེག་
བྱ་རྒྱན། འདོད་པའི་དམིགས་རྫས་སྣ་ཚོགས་འདི་། དམྱལ་བ་ཡི་དྭགས་བྱོལ་སོང་
དང་། མི་དང་ལྷ་དང་ལྷ་མིན་སོགས། སྟོང་ཞིང་བར་དོར་གནས་པ་ཡི། རིགས་དྲུག་
སེམས་ཅན་རྣམས་ལ་འབུལ། ཅི་འདོད་ཡིད་བཞིན་འཕྲོད་ནས་ཀྱང་། དགོས་འདོད་
རེ་བ་སྐོང་གྱུར་ཅིག །བསྭཱ་ཨཱི་ན་མ་དྲུང་ཟད་རི་རྭང་ཟད་མིན་ཧ་ར་ཨ་ཏྲི་རྫི་སུ་པྲ་དུ་
ཐིམ་ཐིམ་ཡེ་སྭཱཧཱ། ཞེས་མཆོད་སྦྱིན་གྱི་གཏོར་མའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བྱམས་ལྡན་དཀྱིལ་འཁོར་གྱི་མཆོད་སྦྱིན་
རྒྱས་པར་གྲུབ་པའི་རྟིང་ལ། ཚོགས་རྫོགས་སྒྲིབ་པ་བྱང་བའི་སྨོན་ལམ་གདབ་པར་
364

མདོ་སྡེ། ། བྱམས་ལྡན་རྒྱལ་བའི་ཆོ་ག
མཛད་དེ། ཚིགས་སུ་བཅད་དེ་གསུངས་པ། ན་མོ་བོན་ཉིད་མི་འགྱུར་གཡུང་དྲུང་
དབྱིངས་དཀྱིལ་ན། བྱམས་ལྡན་རྒྱལ་བའི་དཀྱིལ་འཁོར་ལྷ། བརྩེ་གདུང་ཐུགས་རྗེའི་
ངང་བསྲིང་ལ། བདག་ལ་གསན་ཅིང་དགོངས་སུ་གསོལ། བདག་དང་མཐའ་ཡས་
སེམས་ཅན་གྱིས། དགེ་རྩ་འདི་དང་འདི་ལ་སོགས། དུས་གསུམ་དགེ་རྩ་ཅི་བགྱིས་
པ། མྱུར་དུ་བྱང་ཆུབ་ས་ལ་བསྔོ། དེ་དག་བསྔོས་པའི་སྦྱིན་སྟོབས་དང་། རྒྱལ་བ་
བྱམས་པའི་ཐུགས་རྗེ་ཡིས། བདག་དང་མཐའ་ཡས་སེམས་ཅན་རྣམས། སྒྲིབ་བྱང་
ཚོགས་གཉིས་རྫོགས་པར་ཤོག །སྒྲིབ་བྱང་ཚོགས་གཉིས་རྫོགས་ནས་ཀྱང༌། འཁོར་
བའི་ས་ལ་མི་གནས་པར། བྱམས་ལྡན་རྒྱལ་བའི་དཀྱིལ་འཁོར་དུ། ཐར་པ་མངོན་
སངས་རྒྱས་པར་ཤོག །ཐར་པ་མངོན་སངས་རྒྱས་ནས་ཀྱང་། འགྲོ་བའི་དོན་ལ་ཆེར་
དགོངས་ཤིང་། བོན་གྱི་སྐུ་ལ་ལོངས་སྤྱོད་རྫོགས། སྤྲུལ་སྐུ་དུ་མར་འགྱེད་པར་ཤོག །
དེ་དག་སྤྲུལ་པའི་སྐུ་མཆོག་གིས། གདུལ་བྱའི་ཐབས་ལ་རབ་མཁས་ཤིང་། འགྲོ་བ་
རང་མཐུན་ཆ་ལུགས་ཀྱིས། གང་དང་མཐུན་པར་དོན་བྱེད་ཤོག །རིགས་ངན་དམན་
པའི་ལུས་སྤང་ནས། རྒྱལ་པོ་ལྟ་བུར་སྐུ་འཁྲུངས་ཤིང་། བཙུན་མོ་སྲས་དང་འཁོར་དུ་
བཅས། སྣང་སྲིད་འཁོར་ལོ་བསྒྱུར་བར་ཤོག ། སྐྱེ་བ་བཞེས་དང་བསྟན་པ་སྤེལ། འགྲོ་
བ་བཀྲིད་དྲང་རྣམ་པར་ངེས། བདུད་བཏུལ་བསྟན་པ་རྗེས་སུ་བཞག །ཁྱིམ་སྤང་
རབ་བྱུང་མཐར་རྫོགས་ཤོག །མཛད་པ་བཅུ་གཉིས་མཐར་ཕྱིན་ནས། བདག་དོན་
གྲུབ་ཅིང་གཞན་དོན་རྫོགས། མྱ་ངན་འདས་ཏེ་འདས་པ་ཡི། འདས་པ་ཆེན་པོ་ཐོབ་
པར་ཤོག །སྣང་ཞིང་སྲིད་དང་སྲོག་དབུགས་བསྡུས། ནམ་མཁས་ཁྱབ་པའི་སེམས་
ཅན་རྣམས། མཁའ་ལ་མཉམ་ཞིང་ཀློང་དུ་གདལ། བོན་ཉིད་དབྱིངས་སུ་ངང་མཉམ་
ཤོག །ཅེས་རེ་དོགས་མེད་པའི་སྨོན་ལམ་གཞན་དོན་དུ་བཏབས་པ་བསྟན་པའོ། །
༧ དེ་ནས་ཡང་ཚངས་པ་གཙུག་ཕུད་ཀྱིས་བྱམས་ལྡན་རྒྱལ་བའི་དཀྱིལ་འཁོར་གྱི་
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྒོ་དབྱེ་ནས། ལྷ་ཞལ་བལྟ་བ་མཛད་དེ། མཚན་དང་ལྡན་པའི་ཁྱེའུ་དང་བུ་མོ་བཞི་
ཡིས། དཀྱིལ་འཁོར་གྱི་ཕྱོགས་བཞི་ནས་གསལ་བའི་སྒྲོན་མེ་ཐོགས་ལ། ཚིགས་སུ་
བཅད་དེ་གསུངས་པ། བྱམས་ལྡན་རྒྱལ་བའི་དཀྱིལ་འཁོར་གྱི། ཤར་གྱི་ཕྱོགས་ནས་
སྒོ་སྲུང་བ། ཁྲོ་བོ་ཆེན་པོ་ཡང་དག་སྐུ། དཀར་འབར་གཡུང་དྲུང་སྡིག་མཛུབ་ཅན།
གསལ་བའི་སྒྲོན་མེ་ཁྱེད་ལ་འབུལ། ཁྱེད་ཀྱི་ཐུགས་རྗེའི་མཐུ་སྟོབས་ཀྱིས། སྐྱེ་བཞི་སྒོ་
མོ་གཅད་དུ་གསོལ། ལྷ་མོ་མི་འགྱུར་གཡུང་དྲུང་མ། དཀར་མོ་ཐུགས་རྗེའི་ལྕགས་ཀྱུ་
ཅན། ཤར་གྱི་ཕྱོགས་ཀྱི་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། བྱམས་
ལྡན་རྒྱལ་བའི་དཀྱིལ་འཁོར་གྱི། བྱང་གི་ཕྱོགས་ནས་སྒོ་སྲུང་བ། ཁྲོ་བོ་ཆེན་པོ་ཀི་ལ་ཡ།
ལྗང་འབར་མཐིང་གི་པྲ་ཕུད་ཅན། གསལ་བའི་སྒྲོན་མེ་ཁྱེད་ལ་འབུལ། ཁྱེད་ཀྱི་ཐུགས་
རྗེའི་མཐུ་སྟོབས་ཀྱིས། རྒ་རྒུད་སྒོ་མོ་གཅད་དུ་གསོལ། ལྷ་མོ་དབང་བསྒྱུར་འཁོར་ལོ་
མ། ལྗང་མོ་ཐབས་ཀྱི་ཞགས་པ་ཅན། བྱང་གི་ཕྱོགས་ཀྱི་སྒོ་ཕྱེས་ལ། དཀྱིལ་འཁོར་ལྷ་
ཞལ་བསྟན་དུ་གསོལ། བྱམས་ལྡན་རྒྱལ་བའི་དཀྱིལ་འཁོར་གྱི། ནུབ་ཀྱི་ཕྱོགས་ནས་སྒོ་
སྲུང་བ། ཁྲོ་བོ་ཆེན་པོ་ཧ་ཡ་གྷི། དམར་འབར་རིན་ཆེན་དབྱུག་ཏོ་ཅན། གསལ་བའི་
སྒྲོན་མེ་ཁྱེད་ལ་འབུལ། ཁྱེད་ཀྱི་ཐུགས་རྗེའི་མཐུ་སྟོབས་ཀྱིས། ནད་གཅོང་སྒོ་མོ་གཅད་
དུ་གསོལ། ལྷ་མོ་འབར་བ་མེ་ཕྲེང་མ། དམར་མོ་སྤྲུལ་པའི་ལྕགས་སྒྲོགས་ཅན། ནུབ་
ཀྱི་ཕྱོགས་ཀྱི་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། བྱམས་ལྡན་རྒྱལ་བའི་
དཀྱིལ་འཁོར་གྱི། ལྷོ་ཡི་ཕྱོགས་ནས་སྒོ་སྲུང་བ། ཁྲོ་བོ་ཆེན་པོ་བགེགས་ལས་རྒྱལ། སྔོ་
སྐྱ་གནམ་ལྕགས་རལ་ཀྱུ་ཅན། གསལ་བའི་སྒྲོན་མེ་ཁྱེད་ལ་འབུལ། ཁྱེད་ཀྱི་ཐུགས་
རྗེའི་མཐུ་སྟོབས་ཀྱིས། འཆི་འཕོ་སྒོ་མོ་གཅད་དུ་གསོལ། ལྷ་མོ་རིན་ཆེན་ནོར་རྒྱུན་
མ། སེར་མོ་སྤྲུལ་པའི་གླང་རེ་ཅན། ལྷོ་ཡི་ཕྱོགས་ཀྱི་སྒོ་ཕྱེས་ལ། དཀྱིལ་འཁོར་ལྷ་ཞལ་
བསྟན་དུ་གསོལ། ཞེས་དཀྱིལ་འཁོར་གྱི་སྒོ་དབྱེ་ནས་ལྷ་ཞལ་བསྟན་པར་བྱའོ། ། སྒོ་
366

མདོ་སྡེ། བྱམས་ལྡན་རྒྱལ་བའི་ཆོ་ག
དབྱེ་བའི་ཆོ་ག་བསྟན་པའོ། །
དེ་ནས་ཚངས་པ་གཙུག་ཕུད་ཀྱིས། བྱམས་ལྡན་རྒྱལ་བའི་དཀྱིལ་འཁོར་གྱི་དབང་
བསྐུར་བར་མཛད་དེ། དེ་ལ་ཡང་དོན་རྣམ་པ་གསུམ་སྟེ། ཕྱི་དཀྱིལ་འཁོར་གཞལ་
ཡས་བུམ་པའི་དབང་དང༌། ནང་ལྷ་སྐུ་ཕྱག་རྒྱ་མཚན་མའི་དབང་དང་། གསང་
བ་རིགས་རྟགས་བརྡ་མཚོན་ཕྱག་རྒྱའི་དབང་དང་གསུམ་མོ། །དེ་ལ་ཡང་ཐོག་མར་
དཀྱིལ་འཁོར་གཞལ་ཡས་བུམ་པའི་དབང་ལ། བུམ་པ་ལྷ་དང་གཞལ་ཡས་སུ་བསྐྱེད་
ཅིང་སྤྱི་བོ་རུ་བསྐུར་ནས། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་
གཡུང་དྲུང་དབྱིངས་དཀྱིལ་ན། བུམ་པ་ཟླུམ་པོ་རང་བཞིན་དཀྱིལ་འཁོར་ཆེ། ཆུ་
དང་འོ་མ་དབྱིངས་ཤེས་མཁའ་ཀློང་ཐབས། སྨན་འབྲུ་མེ་ཏོག་བྱམས་ལྡན་རྒྱལ་བའི་
ལྷ། ཁ་རྒྱན་མགུལ་ཆིངས་ཚད་མེད་ལོངས་སྤྱོད་རྫོགས། གཟུངས་ཐག་ཐུགས་རྗེས་
ཉག་ཐག་འགྲོ་བ་འདྲེན། གཞལ་ཡས་ལྷ་དང་དབྱེར་མེད་བུམ་པ་འདིས། སྐལ་ལྡན་
སྐྱེས་བུ་རྣམས་ལ་དབང་བསྐུར་བས། བྱམས་ལྡན་སྐུ་གསུང་ཐུགས་ཀྱི་དཀྱིལ་འཁོར་
དུ། གཉིས་མེད་མཉམ་པ་ཆེན་པོའི་དབང་ཐོབ་ཤོག །བསྭོ་ༀ་ན་མ་ཨ་དཀར་སད་
གྱེར་ཧ་ར་མུ་ཡེ་ཧཱུཾ་འདུ། ཞེས་བསྐུར་རོ། །གཉིས་པ་ལྷ་སྐུ་ཕྱག་རྒྱ་མཚན་མའི་དབང་
ལ། སྐུ་ཙ་ཀ་ལིའི་དབང་བསྐུར་ཏེ། ཚིགས་སུ་བཅད་དེ་གསུངས་པ། བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་གྱི། རང་བཞིན་ལྷུན་ལ་རྫོགས་པའི་ཞིང་ཁམས་
ན། བྱམས་ལྡན་རྒྱལ་བ་ཐུགས་རྗེའི་བདག་ཉིད་ཅན། མ་ལུས་མགོན་གྱུར་འགྲོ་བ་
ཡོངས་ཀྱི་དཔལ། སྐྱོན་གྱི་མ་གོས་སྐུ་མདོག་ཤེལ་དཀར་འོད། རྫོགས་པའི་སངས་
རྒྱས་ཀུན་གྱིས་གཙུག་ཏུ་བཀུར། མཁྱེན་དང་བརྩེ་བའི་བདག་ཉིད་རིན་པོ་ཆེ། བྱམས་
ལྡན་འགྲོ་བའི་མགོན་པོས་དབང་བསྐུར་བས། ཞེ་སྡང་ཉོན་མོངས་ཐ་རམ་གྲོལ་ནས་
ཀྱང་། སྟོང་ཉིད་ཡེ་ཤེས་བྱམས་པའི་དབང་ཐོབ་ཤོག །བསྔོ་ༀ་ན་མ་ཨ་དཀར་སད་
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གྱེར། ཨ་ཨོ་ཉི་རི་བྷ་ར་དྲང་འདུ། ཞེས་བསྐུར་རོ། །གཉིས་པ་བྱམས་ཆེན་ལྷ་བརྒྱད་ཀྱི་
དབང་ལ། ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་
དཀྱིལ་ན། གཏི་མུག་འཇོམས་མཛད་རྒྱལ་བ་བྱམས་པའི་སྐུ། དྲི་མེད་ཤེལ་མདོག་མི་
འགྱུར་གཡུང་དྲུང་ཅན། ཚད་མེད་ཐུགས་རྗེས་འགྲོ་བ་ཡོངས་ལ་ཁྱབ། སྐལ་ལྡན་
སྐྱེས་བུ་རྣམས་ལ་དབང་བསྐུར་བས། གཏི་མུག་ཉོན་མོངས་ཐ་རམས་གྲོལ་ནས་ཀྱང་།
མེ་ལོང་ཡེ་ཤེས་གསལ་བའི་དབང་ཐོབ་ཤོག །བསྭཱ་ༀ་ན་མ་ཨ་དཀར་སད་གྱེར། ཨ་
ཨོཾ་ཉི་རི་བྷ་ར་དྲང་འདུ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ང་རྒྱལ་
འཇོམས་མཛད་རྒྱལ་བ་བྱམས་པའི་སྐུ། ཤེལ་མདོག་མི་འགྱུར་དབང་བསྒྱུར་འཁོར་
ལོ་ཅན། དབང་བསྒྱུར་ཐུགས་རྗེས་འགྲོ་བ་ཡོངས་ལ་ཁྱབ། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། ང་རྒྱལ་ཉོན་མོངས་ཐ་རམས་གྲོལ་ནས་ཀྱང་། མཉམ་ཉིད་
ཡེ་ཤེས་ཞི་བའི་དབང་ཐོབ་ཤོག །བསྭོ་ༀ་ན་མ་ཨ་དཀར་སད་གྱེར། ཨ་ཨོཾ་ཉི་རི་བྷ་
ར་དྲང་འདུ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། འདོད་ཆགས་
འཇོམས་མཛད་རྒྱལ་བ་བྱམས་པའི་སྐུ། ཟངས་མདོག་མི་འགྱུར་སྐྱོན་བྲལ་པདྨ་ཅན།
སྙིང་རྗེ་ཆེན་པོས་འགྲོ་བ་ཡོངས་ལ་ཁྱབ། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། འདོད་ཆགས་ཉོན་མོངས་ཐ་རམས་གྲོལ་ནས་ཀྱང་། སོར་རྟོགས་ཡེ་ཤེས་སྦྱིན་
པའི་དབང་ཐོབ་ཤོག །བསྭོ་ༀ་ན་མ་ཨ་དཀར་སད་གྱེར། ཨ་ཨོ་ཉི་རི་བྷ་ར་དྲང་འདུ།
བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཕྲག་དོག་འཇོམས་མཛད་རྒྱལ་བ་
བྱམས་པའི་སྐུ། གཡུ་མདོག་མི་འགྱུར་ཡིད་བཞིན་ནོར་བུ་ཅན། བཏང་སྙོམས་ཆེན་
པོས་འགྲོ་བ་ཡོངས་ལ་ཁྱབ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཕྲག་
དོག་ཉོན་མོངས་ཐ་རམས་གྲོལ་ནས་ཀྱང་། བྱ་གྲུབ་ཡེ་ཤེས་ཡངས་པའི་དབང་ཐོབ་
ཤོག །བསྭོ་ༀ་ན་མ་ཨ་དཀར་སད་གྱེར་ཨ་ཨོཾ་ཉི་རི་བྷ་ར་དྲང་འདུ། བོན་ཉིད་མི་
368

༼ང༽
མདོ་སྡེ། བྱམས་ལྡན་རྒྱལ་བའི་ཆོ་ག
འགྱུར་གཡུང་དྲུང་དབྱིངས་དཀྱིལ་ན། སྐྱེ་བཞི་བདུད་འཇོམས་རྒྱལ་བ་བྱམས་པའི་
སྐུ། བྱུ་རུའི་འོད་མདངས་ཐུགས་རྗེའི་ལྕགས་ཀྱུ་ཅན། དགའ་བ་ཆེན་པོས་འགྲོ་བ་
ཡོངས་ལ་ཁྱབ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། སྐྱེ་བཞི་ཉོན་མོངས་
ཐ་རམས་གྲོལ་ནས་ཀྱང་། དགའ་ཞིང་མགུ་བའི་དབང་མཆོག་ཐོབ་པར་ཤོག །བསྭཱ་
ༀ་ན་མ་ཨ་དཀར་སད་གྱེར་ཨ་ཨོ་ཉི་རི་བྷ་ར་དྲང་འདུ། བོན་ཉིད་མི་འགྱུར་གཡུང་
དྲུང་དབྱིངས་དཀྱིལ་ན། རྒས་རྒུད་བདུད་བཅོམ་རྒྱལ་བ་བྱམས་པའི་སྐུ། ཨིན་ཏྲ་ནི་
ལ་ཤེས་རབ་རལ་ཀྱུ་ཅན། མཐུ་དབང་ཆེན་པོས་འགྲོ་བ་ཡོངས་ལ་ཁྱབ། སྐལ་ལྡན་
སྐྱེས་བུ་རྣམས་ལ་དབང་བསྐུར་བས། རྒས་རྒུད་ཉོན་མོངས་ཐ་རམས་གྲོལ་ནས་ཀྱང་།
མཐུ་དབང་བྱིན་རླབས་ཆེན་པོའི་དབང་ཐོབ་ཤོག །བསྔོ་ༀ་ན་མ་ཨ་དཀར་སད་
གྱེར་ཨ་ཨོཾ་ཉི་རི་བྷ་ར་དྲང་འདུ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། ནད་གཅོང་བདུད་འཇོམས་རྒྱལ་བ་བྱམས་པའི་སྐུ། དམར་ལྗང་མུ་མེན་མཉམ་
གཞག་ཐུགས་ཀར་སྦྲེལ། བདེ་ལྡན་ཆེན་པོས་འགྲོ་བ་ཡོངས་ལ་ཁྱབ། སྐལ་ལྡན་སྐྱེས་
བུ་རྣམས་ལ་དབང་བསྐུར་བས། ནད་གཅོང་ཉོན་མོངས་ཐ་རམས་གྲོལ་ནས་ཀྱང་།
ཞིང་ཁམས་བདེ་བ་ཆེན་པོའི་དབང་ཐོབ་ཤོག །བསྭོ་ༀ་ན་མ་ཨ་དཀར་སད་གྱེར་ཨ་
ཨོ་ཉི་རི་བྷ་ར་དྲང་འདུ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། འཆི་
འཕོ་བདུད་བཅོམ་རྒྱལ་བ་བྱམས་པའི་སྐུ། སྔོ་དམར་མེ་ཤེལ་ཕྱག་རྒྱ་ཐལ་སྦྱོར་ཅན།
མཉམ་ཉིད་ཐུགས་རྗེ་འགྲོ་བ་ཡོངས་ལ་ཁྱབ། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། འཆི་འཕོ་ཉོན་མོངས་ཐ་རམས་གྲོལ་ནས་ཀྱང་། མཉམ་ལྡན་བྱམས་པ་
ཆེན་པོའི་དབང་ཐོབ་ཤོག །བསྭོ་ༀ་ན་མ་ཨ་དཀར་སད་གྱེར་ཨ་ཨོ་ཉི་རི་བྷ་ར་དྲང་
འདུ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། ཚོགས་བརྒྱད་ཡེ་ཤེས་ཡུལ་
བརྒྱད་ཞེན་ཆགས་འཇོམས། བྱམས་སྲས་ལྕམ་དྲལ་འགྲོ་བའི་དོན་ལ་དགོངས། ཚད་
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མེད་ཐུགས་རྗེས་འགྲོ་བ་ཡོངས་ལ་ཁྱབ། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། ཡུལ་བརྒྱད་ཉོན་མོངས་ཞོགས་ཀྱིས་འདེབས་ནས་ཀྱང་། ཚོགས་བརྒྱད་ཡེ་ཤེས་
གསལ་བའི་དབང་ཐོབ་ཤོག །བསྲོ་ༀ་ན་མ་ཨ་དཀར་སད་གྱེར་ཨ་ཨོ་ཉི་རི་བྷ་ར་དྲང་
འདུ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན། སྐྱེ་བཞིའི་བདུད་འཇོམས་
དུས་བཞིའི་ཁ་ལོ་བསྒྱུར། འཇིགས་པའི་སྒོ་གཅོད་ཐར་པའི་ལམ་འབྱེད་ཅིང་། སྒོ་བ་
ཡབ་ཡུམ་ལས་བཞིའི་ཕྲིན་ལས་ལྷ། སྐལ་ལྡན་སྐྱེས་བུ་རྣམས་ལ་དབང་བསྐུར་བས།
སྐྱེ་བཞིའི་འཁོར་བའི་བདུད་ལས་རྒྱལ་བ་དང་། བདུད་བཞི་རང་སར་གྲོལ་བའི་
དབང་ཐོབ་ཤོག །བསྭོ་ༀ་ན་མ་ཨ་དཀར་སད་གྱེར་ཨ་ཨོཾ་ཉི་རི་བྷ་ར་དྲང་འདུ། ཞེས་
བསྐུར་རོ། །གསུམ་པ་རིགས་རྟགས་བརྡ་མཚན་གྱི་དབང་ལ། ཕྱག་རྒྱ་རིགས་རྟགས་
ལྔ་རུ་བཅའ་ཞིང་བསྒྱུར་ནས་བསྐུར་ཏེ། བོན་ཉིད་མི་འགྱུར་གཡུང་དྲུང་དབྱིངས་
དཀྱིལ་ན། དབྱིངས་ཀྱི་ལྷ་རྣམས་རྟགས་ཀྱིས་མཚོན་པ་ལ། རིགས་ཀྱི་བརྡ་མཚོན་
རྟགས་ཀྱི་ཕྱག་རྒྱ་བྱུང༌། གཡུང་དྲུང་འཁོར་ལོ་པདྨ་རིན་པོ་ཆེ། མི་ནུབ་མི་འགྱུར་མ་
ཆགས་དགོས་འདོད་འབྱུང༌། དབང་བསྒྱུར་དབང་ལྡན་བཀའ་རྟགས་ཕྱག་རྒྱ་འདིས།
སྐལ་ལྡན་སྐྱེས་བུ་རྣམས་ལ་དབང་བསྐུར་བས། དུག་ལྔ་ཉོན་མོངས་རང་སར་གྲོལ་
ནས་ཀྱང་། ཕུང་པོ་སྐུ་ལྔ་ལྷ་ལྔར་གསལ་བ་ཡི། ལྷ་སྐུ་རིགས་སྟོབས་ཕྱག་རྒྱའི་དབང་
ཐོབ་ཤོག །བསྲོ་ཨོཾ་ཝེར་ཞི་དྲུང་མུ་ཙཀྲ་རདྨ་ཉི་རི་བྷ་ར་དྲང་འདུ། ཞེས་བསྐུར་རོ། །
བྱམས་ལྡན་རྒྱལ་བའི་དཀྱིལ་འཁོར་གྱི་དབང་བསྐུར་བའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པ་བྱམས་ལྡན་རྒྱལ་
བའི་དཀྱིལ་འཁོར་གྱི་ལྷ་ཚོགས་རྣམས། འགྲོ་བའི་དོན་གྲུབ་ནས་དབྱིངས་སུ་བསྐྱོད་
པའི་ཆོ་ག་མཛད་དེ། ཚིགས་སུ་བཅད་ནས་གསུངས་པ། བོན་ཉིད་མི་འགྱུར་གཡུང་
དྲུང་དབྱིངས་དཀྱིལ་གྱི། རང་བཞིན་ལྷུན་ལ་རྫོགས་པའི་ཞིང་ཁམས་ན། བྱམས་ལྡན་
370

མདོ་སྡེ། བྱམས་ལྡན་རྒྱལ་བའི་ཆོ་ག
རྒྱལ་བའི་དཀྱིལ་འཁོར་ལྷ་ཚོགས་རྣམས། བོན་ཉིད་མི་འགྱུར་དབྱིངས་ནས་སྤྱན་
དྲངས་ནས། ཀློང་འདིར་སེམས་ཅན་དོན་ཀུན་གྲུབ་པར་མཛོད། བོན་ཉིད་དབྱིངས་
ལ་རྟག་ཆད་མ་མཆིས་ཏེ། བོན་ཅན་མཚན་མ་རྟག་ཆད་མཐའ་བསལ་ཕྱིར། འགྲོ་
བའི་དོན་གྲུབ་དབྱིངས་སུ་གཤེགས་སོ་འཚལ། མཚན་མ་རྫས་ཀྱི་རྡུལ་ཚོན་དཀྱིལ་
འཁོར་ཡང་། འདུས་བྱས་མི་རྟག་རང་བཞིན་ཡིན་པས་སུ། ས་ཆུ་མེ་རླུང་ནམ་མཁའི་
ངང་དུ་བསྐྱོད། གདན་དང་གཞལ་ཡས་བོན་ཉིད་དབྱིངས་སུ་བསྡུ་། ཨ་ཧ་ར་མུ་ཡེ་
ཨོཾ་ཨ། ཞེས་དབྱིངས་སུ་བསྐྱོད་ཅིང་། གདན་དང་གཞལ་ཡས་བསྡུ་བར་མཛད་དོ། །
དེ་ནི་ལྷ་དང་གདན་བསྐྱོད་པའི་ཆོ་ག་བསྟན་པའོ། ། །
དེ་ནས་ཡང་ཚངས་པ་གཙུག་ཕུད་ཀྱིས་གཞི་བརྟན་པའི་བཀྲ་ཤིས་གསོལ་བར་
མཛད་དེ། འབྲུ་དང་མེ་ཏོག་དང་རིན་པོ་ཆེ་གཏོར་ཞིང༌། ཚིགས་སུ་བཅད་དེ་
གསུངས་པ། བོན་ཉིད་མི་འགྱུར་གཡུང་དྲུང་ཡངས་པའི་དབྱིངས། རང་བཞིན་ལྷུན་
གྲུབ་ལོངས་སྤྱོད་རྫོགས་པའི་ཞིང་། ཡེ་ནས་འཕོ་འགྱུར་འཇིག་བྲལ་མེད་པའི་གནས།
གསས་མཁར་གཞལ་ཡས་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་
ཤིས་བདེ་ལེགས་ཤོག །བོན་ཉིད་མི་འགྱུར་རང་བཞིན་ལྷུན་གྱིས་གྲུབ། འགྲོ་བའི་དོན་
དུ་བྱམས་ལྡན་རྒྱལ་བའི་སྐུ། བདེར་གཤེགས་གཙོ་འཁོར་བཀྲ་ཤིས་གང་ལགས་པ།
དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ཐུགས་རྗེ་ཐབས་མཁས་འགྲོ་བའི་
དཔལ་དང་མགོན། གང་འདུལ་དེ་སྟོན་ཕྲིན་ལས་མཐའ་ཡས་སྐུ། གཤེན་རབ་བླ་
མའི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ས་
བཅུའི་ལམ་འདྲེན་ཐར་པའི་སྐས་ལམ་འཛུགས། ཐུགས་རྗེ་ཚད་མེད་འགྲོ་བ་ཡོངས་ལ་
བྱམས། གཡུང་དྲུང་སེམས་དཔའི་བཀྲ་ཤིས་གང་ལགས་པ། དེང་འདིར་གསལ་ཞིང་
བཀྲ་ཤིས་བདེ་ལེགས་ཤོག །དད་ལྡན་གུས་འབུལ་དཀར་པོའི་ལས་ལ་བརྩོན། བསོད་
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནམས་ཚོགས་བསགས་སྦྱིན་མཆོག་སྟོབས་དང་ལྡན། རྒྱུ་སྦྱོར་ཡོན་བདག་བཀྲ་ཤིས་
གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །རིན་ཆེན་ནོར་
བདུན་བཀྲ་ཤིས་རྫས་བརྒྱད་དང༌། འདོད་པའི་ལོངས་སྤྱོད་ཕུན་ཚོགས་ཟད་མེད་
གཏེར། ཡོ་བྱད་རྫས་ཀྱི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་
བདེ་ལེགས་ཤོག །ཅེས་གཞི་བརྟན་པའི་བཀྲ་ཤིས་གསོལ་བས་མེ་ཏོག་གི་ཆར་མངོན་
པར་བབས་ཏེ། འཇིག་རྟེན་གྱི་ཁམས་ཐམས་ཅད་ཞི་བ་དང་བདེ་ལེགས་སུ་གྱུར་ཏོ། །
དེའི་ཚེ་རྒྱལ་པོ་ལ་སོགས་འཁོར་རྣམས་ཀྱང་དེ་ལ་སྤྲོ་བ་སྐྱེས་ནས། གསས་ཁང་
དང་སྟོན་པ་འཁོར་དང་བཅས་པ་རྣམས་ལ། སྐོར་བ་ནི་བྱས་སོ། །ལྷ་ཕྱག་ནི་འཚལ་
ལོ། །མཆོད་པ་ནི་ཕུལ་ལོ། ། མེ་ཏོག་ནི་གཏོར་རོ། །དེའི་དུས་སུ་འཇིག་རྟེན་གྱི་ཁམས་
ཀྱང་། གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་
རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་
མེར་རོ་རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་
འོད་མང་པོ་ཤར་རོ། །བར་སྣང་ལ་སྒྲ་སྙན་པ་མང་པོ་གྲག་གོ ། ས་གཞི་ལས་མཛེས་
པའི་མེ་ཏོག་མང་པོ་སྐྱེས་སོ། །དེའི་ཚེ་རྒྱལ་པོ་དར་མ་ར་ཙ་ལ་སོགས་འཁོར་རྣམས་
ཀྱིས། བདེ་བར་གཤེགས་པ་བྱམས་ལྡན་རྒྱལ་བའི་ཞལ་མངོན་སུམ་དུ་མཐོང་སྟེ། སྒྲིབ་
གཉིས་བྱང་ཞིང་ཚོགས་གཉིས་རྫོགས་ནས། ཞིང་ཁམས་དེ་ཡི་འཇིག་རྟེན་སྟོང་པ་
ཙམ་ཞིག །གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷགས་ནས། ནམ་མཁའ་ལ་
གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །སླད་ན་ལུས་པ་རྣམས་
ཀྱང་དེ་ལ་སྤྲོ་བ་སྐྱེས་ནས། སྟོན་པའི་བཀའ་ཉན་ཞིང་གཡུང་དྲུང་གི་བོན་ལ་རྒྱུན་དུ་
བརྩོན་པར་སྤྱོད་དོ། །སྟོན་པ་འཁོར་དང་བཅས་པ་རྣམས་ཀྱང་ཁྲོ་བ་རྒྱལ་པོའི་འགྲོ་
དོན་མཐར་ཕྱིན་ནས་སླར་འོལ་མོ་ལུང་རིང་དུ་གཤེགས་སོ། །འདུས་པ་རིན་པོ་ཆེའི་
372

མདོ་སྡེ། བྱམས་ལྡན་རྒྱལ་བའི་ཆོ་ག
རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས་བྱམས་ལྡན་རྒྱལ་བའི་
དཀྱིལ་འཁོར་གྱི་ཆོ་ག་བསྟན་པའི་ལེའུ་སྟེ་བཅུ་དགུ་པའོ།། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག
373

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་བསྟན་པ་རིན་པོ་ཆེ་
བརྟན་པར་མཛད་པ་དཔལ་ལྡན་དུས་ཀྱི་
འཁོར་ལོའི་ཆོ་ག་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཨ་ནི་ཁྲི་དཀར་ནེ་རམ་གསལ། གང་ཟག་མི་
ཡི་སྐད་དུ་ན། སྟོན་པས་བསྟན་པ་རིན་པོ་ཆེ་རབ་ཏུ་བསྟན་པ་སྤེལ་བའི་མདོ། རྣམ་
པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། ལྷོ་འཛམ་བུའི་གླིང་གི་
དམིག །གནས་མཆོག་དམ་པ་འོལ་མོ་ལུང་རིང་གི་རྒྱལ་རིགས་དམུ་ཡི་རྒྱལ་ས་གྲོང་
ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ། མཁར་བར་པོ་སོ་བརྒྱད་ཀྱི་ཕྱི་རོལ།
གདན་སེང་གེའི་ཁྲི་ལ་བཞུགས་ཏེ། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ་རྣམས་དང༌། ལྷ་དང་ཀླུ་དང་མི་ལ་སོགས་པ།
བསམ་གྱིས་མི་ཁྱབ་པ་ལ། འཕྲུལ་ངག་བདེན་པའི་བོན་བཤད་ཅིང་བཞུགས་པ་ན། །
ཡུལ་དེའི་ལྷོ་ཕྱོགས་ནས། གསེར་གྱི་བུད་མེད་སེར་མོ་ལ་གཡུ་ཡི་རལ་པ་དང་རྫི་
སྨིན་འཁྱུག་པ། གཟི་ཡི་སྤྱན་མིག་བཀྲ་བ། དུང་གི་ཚེམས་བར་ན། ལེབ་རྒན་གྱི་
ལྗགས་ལ་པདྨའི་ཚུལ་ཆགས་པ། དབུ་ཡི་གཙུག་ཏོར་ལ། གསེར་གྱི་ནོར་བུ་དང་།
374

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
པདྨ་དམར་པོའི་ཕྲེང་བས་བརྒྱན་པ། སྐུ་ལ་དར་ལྗང་གི་སྟོད་གཡོགས་དང་། དར་
དམར་གྱི་ཡང་ཤམ་དཀྲིས་པ། དར་དཀར་གྱི་ཅོག་ཞུ་འཕུར་བ། ཕྱག་གདུབ་དང་
ཞབས་གདུབ་རིན་པོ་ཆེ་སྣ་ཚོགས་ལས་བྱས་པ། ཕྱག་ན་གསེར་གྱི་བུམ་པ་བདུད་རྩི་
བཅུད་ཀྱིས་བལྟམས་པ་ཞིག་བསྣམས་ཏེ། གསེར་གྱི་ཕག་མོ་གཡུ་ཡི་སྣ་ལྗགས་དང༌།
དུང་གི་སྤྱན་མིག་དང༌། ཟངས་ཀྱི་ཟེ་བ་ཡོད་པ་ཞིག་ལ་བཅིབས་ནས། འཁོར་དུ་
ཁྱེའུ་དང་བུ་མོ་སྐུ་ལུས་གསེར་དུ་འདུག་པ། དབུ་སྐྲ་དང་རྫི་སྨིན་གཡུ་རུ་ཡོད་པ། ཆ་
ལུགས་དང་རྒྱན་ཆ་གཙོ་མོ་དང་འདྲ་བ་སྟོང་གིས་བསྐོར་ནས་བྱུང་ངོ༌། །དེ་ལ་ཀུན་
གྱིས་བལྟས་པས། གནམ་གྱི་ལྷ་དང་ས་ཡི་ཀླུ་དང་། བར་གྱི་མི་དང༌། བར་སྣང་རྒྱུ་
སྐར་གྱི་ལྕམ་མོ་དང་། གང་ལ་ཡང་མི་འདྲ་ཞིང་། ཀུན་ལས་འཕགས་པ། སྐུ་ཡི་
གཟི་མདངས་འབར་བའི་འོད་ཀྱིས། ཉི་མའི་མདངས་ཡང་ཕྲོག་ལ་ཁད་པ། བཞད་
པའི་འཛུམ་གྱིས་སྟོང་ཁམས་འོད་ཀྱིས་གང་བ། དགྱེས་པའི་བཞིན་གྱིས་འཇིག་རྟེན་
གྱི་ཁམས་རྣམས་ཆགས་པ་གཡོ་བ། དགའ་བའི་མདངས་ཀྱིས་སྣང་སྲིད་ཀྱི་དགའ་
བདེ་བསྐྱེད་པ་དང་། གཤེགས་པའི་ཤུལ་དུ་མེ་ཏོག་གི་ཚོམ་བུ་བཀྲ་བ། དེ་ལ་ཐམས་
ཅད་ཀྱང་ཤིན་ཏུ་ངོ་མཚར་བར་གྱུར་ནས། སྟོན་པ་ལ་ཞུས་པས། སྟོན་པའི་སྒྲོན་
མས་བཀའ་སྩལ་པ། དེ་ནི་སྟེང་གི་ལྷ་དང་། འོག་གི་ཀླུ་དང་། བར་གྱི་མི་གང་གི་
ཡང་བུ་མོ་མ་ཡིན་པར། ས་ཡི་ལྷ་མོ་བརྟན་མ་ཞེས་བྱ་བ། འོག་ཕྱོགས་སྐྱོང་བའི་
བདག་མོ། སྔོན་གྱི་སངས་རྒྱས་ཀྱི་བསྟན་པའི་རྗེས་འཛིན་པ། ད་ཡང་བདག་སངས་
རྒྱས་ཀྱི་བསྟན་པ་ལ་གནས་ཤིང་འཛིན་པ། བདག་གི་བསྟན་པ་སྐྱོང་བའི་དུས་ལ་
བབས་ནས་གནས་འདིར་འོང་བ་ཡིན་པས། ཁྱེད་རྣམས་ཀྱིས་མདུན་ནས་བསུས་
ཤིག །ཅེས་གསུངས་ཏེ། ཐམས་ཅད་ཀུན་ཀྱང་ཤིན་ཏུ་དགའ་ནས། ཁྱེའུ་དང་བུ་མོ་
རྣམས་ཀྱིས་རོལ་མོ་དང་གླུ་གར་བསྒྱུར་ནས། དེ་རྣམས་ཀྱི་མདུན་ནས་བསུའོ། །དེ་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ་ཤིན་ཏུ་དགའ་ཞིང་། མགུ་བའི་ཚུལ་བསྟན་ཏོ། ། དེ་ནས་སྟོན་པའི་སྤྱན་སྔར་ཕྱིན་
ནས། ཐམས་ཅད་ཀུན་གྱིས་སྟོན་པ་འཁོར་དང་བཅས་པ་ལ། སྐོར་བ་ནི་བྱས་སོ། །ལྷ་
ཕྱག་ནི་འཚལ་ལོ། །རོལ་མོ་ནི་བསྒྱུར་རོ། ། མེ་ཏོག་ནི་གཏོར་རོ། །སྐུ་ཁྲུས་ནི་གསོལ་
ལོ། །གཙང་ཚན་ནི་འདེབས་སོ། ། དེ་ལྟར་རོལ་མོའི་ཚོགས་མང་པོ་བསྒྱུར་ཞིང་མཆོད་
པ་ཕུལ་བས། འཇིག་རྟེན་གྱི་ཁམས་ཐམས་ཅད། གཡོ་གཡོའོ་རབ་ཏུ་གཡོའོ། །འགུལ་
འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་
གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་
ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་
སྒྲ་མང་པོ་གྲགས་སོ། ། ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེ་ལ་སེམས་
ཅན་ཐམས་ཅད་ཀྱང་རབ་ཏུ་དགའ་བ་སྐྱེས་ནས། སྟོན་པའི་སྒྲོན་མ་ལ་གུས་པར་
འདུད་དོ། ། །
༧ དེ་ནས་དེའི་ཚེ་ས་ཡི་ལྷ་མོ་བརྟན་མས། གསེར་གྱི་བུམ་པ་བདུད་རྩི་བཅུད་ཀྱིས་
བལྟམས་པ་ཞིག །སྟོན་པ་ལ་ཕུལ་ནས། སྟོན་པའི་མདུན་དུ་པུས་བཙུགས་ཐལ་མོ་
སྦྱར་བ་བཏུད་དེ་གསོལ་པ། སྟོན་པའི་སྒྲོན་མ་འགྲོ་བའི་དཔལ་དང་མགོན། གྲངས་
མེད་ཚོགས་བསགས་གྲངས་མེད་སྒྲིབ་སྦྱངས་ཤིང་། འོག་མིན་གནས་སུ་མངོན་པར་
སངས་རྒྱས་ཀྱང་། འགྲོ་ལ་རྣམ་བརྩེས་སེམས་ཅན་དོན་མཛད་ཕྱིར། འཛམ་གླིང་
སོག་ཁའི་གནས་འདིར་བྱོན་པ་ལེགས། སྔོན་གྱི་རྒྱལ་བའི་གདུང་ཚོབ་རིན་པོ་ཆེ། ད་
ལྟ་འགྲོ་བའི་དཔལ་གྱུར་སྒྲོན་མེའི་མཆོག །གཤེན་རབ་མཆོག་ལ་བདག་ཅག་གུས་
འདུད་དོ། །ཁྱེད་ཀྱི་བསྟན་པ་རིན་ཆེན་བདག་གིས་འཛིན། མགུར་གྱི་བཅུད་ལ་བུམ་
པའི་མངའ་གསོལ་ལོ། །བཀྲ་ཤིས་དམ་པ་འདི་དག་གང་ལགས་པ། རྒྱལ་བའི་སྲས་
པོས་བཀྲ་ཤིས་དམ་པ་ཐོབ། ཉིན་དང་མཚན་མོ་དུས་ཀུན་བདེ་ལེགས་ཤོག །མགུར་
376

མདོ་སྡེ། དུས་ཀྱི་འཁོར་ལོའི་ཆོ་ག
གྱི་བཅུད་ལ་ཚངས་པའི་གསུང་ཕྱུངས་ལ། ཐུགས་བཅུད་བུམ་པ་བལྟམས་པ་ལྟ་བུ་ཡི།
ཕྱོགས་བཅུར་བོན་གྱི་ཆར་ཆེན་དབབ་ཏུ་གསོལ། ཞེས་གསོལ་ཏེ། སྟོན་པ་ལ་བཀྲ་
ཤིས་བརྗོད་དོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་ལེགས་པའི་མཆོག །ལྷ་མོ་
བརྟན་མ་ཁྱོད་ལེགས་སོ། །ཁྱོད་ནི་གསེར་གྱི་བུམ་པའི་སྣོད། མི་འགྱུར་ཤོང་ཡངས་
བརྟན་བརྗིད་ཆེ། ང་ནི་བདུད་རྩི་བུམ་པའི་བཅུད། སྐྱེ་འགྲོ་སེམས་ཅན་གསོས་ཀྱི་སྨན།
བོན་ནི་དཔག་བསམ་ལྗོན་པའི་ཤིང་། ངོ་མཚར་ཡིད་འོང་ཕུན་སུམ་ཚོགས། ཤུན་པ་
གོས་དང་འབྲས་བུ་ཟས། ཁུ་བ་བདུད་རྩི་སྐྱེ་འགྲོའི་གསོས། སྣོད་དང་བཅུད་དུ་རྟེན་
འབྲེལ་འཛོམ། སྔོན་ཀྱང་སངས་རྒྱས་བསྟན་པ་འཛིན། ད་ཡང་བདག་གི་བསྟན་པ་ནི།
ལྷ་མོ་ཁྱོད་ཀྱིས་འཛིན་པར་གྱིས། སྤེལ་ཞིང་བསྒྱུར་བའི་སྡོང་གྲོགས་མཛོད། ཨོཾ་ན་མ་
སརྦ་སྭ་ཏི་བྲི་ཏ་གུ་ཡ་ས་མ་ཡ་ཨ་མྲྀ་ཏེ་ཁ་ཧི། ཞེས་གསུངས་ནས། ཕྱག་རྒྱ་བདུད་རྩི་
བུམ་པ་རུ་བཅས་ཏེ། རིན་པོ་ཆེའི་སྣོད་དུ། བདུད་རྩིའི་ཕུད་མཆོད་བྱིན་གྱིས་བརླབས་
ནས་ཕུལ་བས། ཀུན་ཀྱང་དགའ་མགུ་ཡི་རངས་བ་དང་ལྡན་པར་གྱུར་ཏོ། །དེ་ནས་
ས་ཡི་ལྷ་མོ་བརྟན་མས་ཀྱང་སྟོན་པ་ལ་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། བདག་འདི་རུ་མཆིས་པའི་དོན་ནི། སྟོན་པའི་སྒྲོན་མ་འགྲོ་བའི་དཔལ་
དུ་བྱོན་པ་ལ། བསྟན་པའི་ཞབས་ནས་འདེགས་པ། གནམ་གྱི་ལྷ་དང་། ས་ཡི་ཀླུ་
དང་། བར་གྱི་མི་དང༌། ལྷ་མ་ཡིན་དང༌། ཀླུ་དང་གཉན་དང་། མི་འམ་ཅི་དང་།
དེ་ལ་སོགས་པ་དཔག་ཏུ་མེད་པར་མངའ་ཡང་། དེ་ཡི་ནང་ནས་ཀུན་ལ་བཀའ་དྲིན་
ཆེ་ཞིང་། བསྟན་པ་རིན་པོ་ཆེ་ཞབས་འདེགས་ཀྱི་གཞི་མར་གྱུར་བ། བདག་ཅག་
དབང་ཆེན་ས་ཡི་བདག་པོ། མངའ་དབང་དང་ལྡན་པ་ལགས་སོ། །
དེ་ཡང་སྔོན་བསྐལ་སྲིད་འབྱུང་བ་ཆགས་པའི་དང་པོ། སྐྱེ་འགྲོ་ས་ཡི་བརྟེན་གནས་
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མེད་པ་ལ། ལྷ་རྣམས་ཀྱིས་སྨོན་ལམ་བཏབ་པས། སྐྱེ་འགྲོ་བརྟེན་པའི་གཞི་མར། མ་
ཧཱ་གསེར་གྱི་རུས་སྦལ་འབྱུང་བ་ལྔ་ཡི་བདག་པོ་རུ་སྲིད་དོ། །དེའི་མགོ་བོ་ལྷོ་ཕྱོགས་
སུ་བསྟན་ནས་གན་རྐྱལ་དུ་འདུག་པའི་སྟེང་དུ། དབང་ཆེན་གསེར་གྱི་ས་གཞི་དང་།
གླིང་བཞི་རི་རབ་རི་བདུན་དང་བཅས་ནས། ཚངས་རྒྱུང་གི་འཇིག་རྟེན་ཏུ་སྲིད་དོ། །
དེ་ལས་མཐོ་རིས་དང་ངན་སོང་འགྲོ་བ་རིགས་དྲུག་གི་བརྟེན་གནས་སྲིད་དོ། །དེའི་
མགོ་བོ་ལྷོ་ཕྱོགས་སུ་བསྟན་པའི་དམིག་ཏུ། ལྷོ་འཛམ་བུའི་གླིང་སོག་ཁ་གཡུ་ལས་གྲུབ་
པ་རུ་སྲིད་དོ། །དེའི་སོག་ཁ་ཡངས་ལ་བདལ་པ་ལ། སངས་རྒྱས་བསྟན་པའི་ཞིང་
ཁམས་ཆགས་སོ། །དེའི་ལྷོ་ཕྱོགས་དབལ་སོ་གངས་ཀྱི་ར་བའི་ནང་དུ། མུ་ཁྱུད་གདལ་
བའི་མཚོ་འགྲམ་ན། དབང་ཆེན་ས་བདག་གི་གླིང་ཞེས་བྱ་བ་ཡོད་དོ། །སྟོན་པ་ལགས།
སྔོན་གྱི་སྟོན་པ་གཤེན་རབ་མཆོག་རྣམས་ཀྱང་། སྟོན་པས་མཛད་པ་བསྟན་པ་སྤེལ་
བའི་དུས། བདག་གི་ཡུལ་དང་ཞིང་ཁམས་ཞབས་ཀྱིས་བཅགས། བདག་ཅག་རྣམས་
ཀྱིས་བསྟན་པའི་ཞབས་ནས་འདེགས། བསྟན་པ་རིན་ཆེན་བརྟན་པའི་སྨོན་ལམ་
བཏབ། ད་ཡང་སྟོན་པའི་སྒྲོན་མ་འགྲོ་བའི་མགོན། རང་རེ་རྒྱལ་རིགས་དྲ་མའི་རྒྱལ་
ས་ན། རྒྱལ་པོ་གནས་དང་བསྐྱོད་པ་མ་མཆིས་ཏེ། བདག་གི་ཞིང་ཁམས་གནས་དེར་
གཤེགས་པར་ཞུ། ཞེས་ཞུས་སོ། །
དེ་ལ་སྟོན་པས་ཀྱང་། སྔོན་གྱི་སྟོན་པ་རྣམས་ཀྱིས་ཞབས་ཀྱིས་བཅགས་པའི་
ཡུལ་དང་གནས་ལགས་པ་དང༌། ད་ཡང་བསྟན་པ་སྤེལ་བའི་དུས་དང་སྐབས་ལ་
བབས་པར་དགོངས་ནས། གཤེགས་པར་ཞལ་གྱིས་བཞེས་སོ། ། དེ་ནས་དེའི་ཚེ་རྒྱལ་
བུ་སྟོན་པ་གཤེན་རབ་ཉིད་ནི། ཡབ་ཀྱི་གསེར་གྱི་ཤིང་རྟ་འཁོར་ལོ་བརྒྱད་པ་ལ་ནི་
བཅིབས། དབུ་ལ་རིན་པོ་ཆེའི་སྲོག་ཞུ་ནི་གསོལ། སྐུ་ལ་དར་དང་ཟ་འོག་གི་ན་བཟའ་
ནི་མནབས། ཕྱག་ན་སྲིད་པ་སྐོས་ཀྱི་ཆག་ཤིང་ནི་བསྣམས་ནས། འཁོར་དུ་གཏོགས་
378

མདོ་སྡེ། དུས་ཀྱི་འཁོར་ལོའི་ཆོ་ག
པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རྨ་ལོ་དང་གཡུ་ལོ་
གཉིས་ཀྱིས་སྐུ་ཡི་སྟ་ཟུར་གཡས་གཡོན་ནས་བརྟེན། ཚངས་པ་གཙུག་ཕུད་དང་སྤོས་
ཀྱི་གླང་པོ་གཉིས་ཀྱིས་གཤེགས་པའི་སྣ་དྲངས། སྤང་ལ་གནམ་གཤེན་དང་བདེ་བ་
དོན་རྒྱས་གཉིས་ཀྱི་བྱོན་པའི་ཤུལ་མཚོན། གཞན་ཡང་གཤེན་རབ་གཡུང་དྲུང་སེམས་
དཔའ་ཁྲི་དྲུག་སྟོང་དང་ཆས་ཏེ། དེའི་ནང་ནས་ལྔ་སྟོང་ལྔ་བརྒྱས་ནི་ཞབས་ནས་
འདེགས་སོ། །སུམ་བརྒྱ་དྲུག་ཅུ་ནི་སྐུ་ལ་འཁོར་རོ། ། དེ་མིན་གཞན་རྣམས་ནི་རོལ་མོ་
བསྒྱུར་རོ། །དེ་ཡང་ལ་ལ་ཞིག་ནི་དར་འཕྱར་རོ། །ལ་ལ་ཞིག་ནི་དུང་འབུད་དོ། ། ལ་
ལ་ཞིག་ནི་རྔ་བརྡུང་ངོ༌། ། ལ་ལ་ཞིག་ནི་གཤང་དཀྲོལ་ལོ། །ལ་ལ་ཞིག་ནི་གླིང་བུ་
འབུད་དོ། ། ལ་ལ་ཞིག་ནི་ཏམ་བུ་ར་འབུད་དོ། ། ལ་ལ་ཞིག་ནི་པི་ཝང་དཀྲོལ་ལོ། ། ལ་
ལ་ཞིག་ནི་ཅོང་ཆེན་བརྡུང་ངོ༌། ། ལ་ལ་ཞིག་ནི་ཅིང་ཆེན་དཀྲོལ་ལོ། ། ལ་ལ་ཞིག་ནི་
གནྡེ་བརྡུང་ངོ༌། །ལ་ལ་ཞིག་ནི་གདུགས་འཁྱེར་རོ། །ལ་ལ་ཞིག་ནི་རྒྱལ་མཚན་ཕྱར་
རོ། ། ལ་ལ་ཞིག་ནི་ཕྱེ་མ་འཁྱེར་རོ། །ལ་ལ་ཞིག་ནི་འཕུར་མ་བརླབས་སོ། ། ལ་ལ་ཞིག་
ནི་དར་བུ་ཁད་བརླབས་སོ། ། ལ་ལ་ཞིག་ནི་ཟ་ར་ཚགས་ཁྱེར་རོ། །ལ་ལ་ཞིག་ནི་ཕྲེང་
བ་ཁྱེར་རོ། ། ལ་ལ་ཞིག་ནི་མར་མེ་འབུལ་ལོ། །ལ་ལ་ཞིག་ནི་སྤོས་མེ་འབུལ་ལོ། །ལ་
ལ་ཞིག་ནི་ལྷ་སངས་འབུལ་ལོ། ། ལ་ལ་ཞིག་ནི་ཚན་ཆབ་འབུལ་ལོ། །ལ་ལ་ཞིག་ནི་མེ་
ཏོག་གཏོར་རོ། ། ལ་ལ་ཞིག་ནི་ལྷབ་ལྷུབ་ཀྱི་ན་བཟའ་འབུལ་ལོ། ། ལ་ལ་ཞིག་ནི་གསེར་
གཡུ་དར་སྟག་འབུལ་ལོ། ། ལ་ལ་ཞིག་ནི་འབྲུའི་ཕུང་པོ་འབུལ་ལོ། ། ལ་ལ་ཞིག་ནི་གར་
བྱེད་དོ། །ལ་ལ་ཞིག་ནི་བྲོ་བརྡུང་ངོ༌། ། ལ་ལ་ཞིག་ནི་ཤོན་འཁྲབ་བོ། ། ལ་ལ་ཞིག་ནི་
སྒོང་རྩེའོ། །དེ་ལྟར་དུ་ལྷ་ཡི་རོལ་མོ་དང་། མཆོད་པ་དཔག་ཏུ་མེད་པ་ཐོགས་ཏེ། ལྷ་
ཡི་དབང་པོ་བརྒྱ་བྱིན་དང་། ཀླུ་གཙུག་ན་རིན་ཆེན་དང་། མི་ཡི་དབང་པོ་འདོད་
པ་དགུ་འགྱུར་དང་། ལྷ་མིན་ཐགས་བཟང་རིང་སྐྱེས་དང་བཞིས་ཟུར་བཞིའི་དཔུང་
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བརྒྱན། སྟག་དང་གཡག་དང་གླང་པོ་ཆེ་དང༌། སེང་གེ་བཞིས་ཕྱོགས་བཞིའི་མཐའ་
མནན་ནས། ཤིན་ཏུ་བརྗིད་པ་དང་འཇིགས་པ་དང་འགྱིང་བའི་ཚུལ་དུ་གཤེགས་
སོ། །གཤེགས་པའི་དུས་སུ་འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །
འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་
ཏུ་ཐུག་གོ །ཆེམས་ཆེམ་མོ་རབ་ཏུ་ཆེམ་མོ། །ལྡེག་ལྡེག་གོ་རབ་ཏུ་ལྡེག་གོ །མེར་མེར་
རོ་རབ་ཏུ་མེར་རོ། །ནམ་མཁའ་ལས་གསལ་བའི་འོད་མང་པོ་ཤར་རོ། །བར་སྣང་ལས་
སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །
གསལ་བའི་འོད་ཟེར་ཕྱོགས་བཅུར་ཡོངས་སུ་འཕྲོས་ཏེ། འཇིག་རྟེན་གྱི་ཁམས་སྣང་བ་
ཆེན་པོས་ཡོངས་སུ་ཁྱབ་ནས། མེ་ཏོག་གི་ཆར་མངོན་པར་བབས་ཏེ། མེ་ཏོག་གི་ཆར་
དང་འགྲོགས་ནས་གཤེགས་སོ། གཤེགས་པའི་ལམ་དུ་ཡང་། འདབ་ཆགས་དང༌།
གཅན་གཟན་དང་། རི་དྭགས་དང་། གཡུང་དྭགས་དང་། སྤྲེའུ་བྱང་ཆུབ་སེམས་
དཔའ་རྣམས་ཀྱིས་ཀྱང་། སྐོར་བ་ནི་བྱེད་དོ། །ལྷ་ཕྱག་ནི་འཚལ་ལོ། །མཆོད་པ་ནི་
འབུལ་ལོ། རྩེ་འཇོལ་ནི་བྱེད་དོ། །ས་མཚམས་ཀྱི་གླིང་བར་དུ་སྐྱེལ་ལོ། །གཞན་ཡང་
གྲོང་དང་གྲོང་ཁྱེར་གྲོང་རྡལ་དང་། རྒྱལ་པོའི་ཁབ་ཐམས་ཅད་ཀྱིས་ཀྱང་། ཞལ་བལྟ་
བ་དང༌། མཆོད་པ་འབུལ་བ་ནི། གཤེགས་པའི་ཤུལ་རིང་ནས་མི་འོང་ཀྱང་། ཀུན་
གྱིས་ཕྱོགས་གཅིག་ནས་གུས་པར་འདུད་དེ། ལྷ་ཕྱག་འཚལ་ནས་མེ་ཏོག་གཏོར་ཅིང་།
སངས་རྒྱས་བསྟན་པའི་གཙོ་བོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་རྒྱལ་བ་གཤེན་རབ་མི་བོའི་སྐུ་ལ་ཕྱག་འཚལ་
ལོ། །མཆོད་པ་འབུལ་ལོ། །སྡིག་པ་བཤགས་སོ། དགེ་བ་ལ་རྗེས་སུ་ཡི་རངས་བར་
བགྱིའོ། །མི་དགེ་བའི་ལས་སྤང་བ་བགྱིད་པར་འཚལ་ལོ། །བཀའ་ཡི་འཁོར་ལོ་ཡོངས་
སུ་བསྐོར་བར་མཛད་དུ་གསོལ་ལོ། །བསྟན་པ་རིན་པོ་ཆེ་རབ་ཏུ་དར་ཞིང་རྒྱས་པར་
380

མདོ་སྡེ། ། དུས་ཀྱི་འཁོར་ལོའི་ཆོ་ག་
གྱུར་ཅིག །ཅེས་ཀུན་གྱིས་སྨོན་ལམ་བཏབ་ཅིང་། འབྲུ་དང་མེ་ཏོག་གཏོར་ནས། དེ་
བཞིན་གཤེགས་པ་དེ་དག་གི་རྗེས་སུ་གཞོལ་ལོ། །
༧ དེ་ནས་སྟོན་པ་འཁོར་དང་བཅས་པ་རྣམས་ཀྱང་། ཞིང་ཁམས་དེའི་ལྷོ་ཕྱོགས་
ཀྱི། གླིང་གི་མིང་ནི་དབང་ཆེན་ས་བདག་གི་གླིང་ཞེས་བྱ་བ། ཡུལ་གྱི་མིང་ནི་མོན་
ཡུལ་སུམ་སྟོད་ཞེས་བྱའོ། །གྲོང་ཁྱེར་ཆེན་པོ་གབ་རྩེ་གླིང་ཆེན་གྱི་དབུས་དཀྱིལ་ཕོ་བྲང་
ཆེན་པོ་ཡང་རྩེ་འབུམ་གླིང་དུ་གཤེགས་ཏེ། སྤྱིར་ནི་ས་བདག་ཁྱབ་པ་དབང་ཆེན་ལ།
ཚངས་རྒྱུང་གི་འཇིག་རྟེན་ན། གླིང་བཞི་རི་རབ་རི་བདུན་དང་བཅས་པ་ལ། ཕོ་བྲང་
གླིང་ཆེན་བཅུ་བདུན་དུ་ཡོད་དེ་དེ་ནི་དག་པ་གཤེན་གྱི་བསྟན་པ་འཛིན་པའི་གནས་
ཏེ། དཀར་པོ་དགེ་བའི་སྤྱོད་པ་འཛིན་པའི་གནས་སོ། །དེ་ནས་ཡུལ་ཁམས་དེའི་ས་
བདག་དང་ཀླུ་གཉན་གྱི། ཁྱེའུ་དང་བུ་མོ་དང་། རྒྱལ་པོ་དང་བློན་པོ་དང་། དེད་
དཔོན་དང་བཙུན་མོ་ལ་སོགས་པ་རྣམས་ཀྱིས་སྟོན་པའི་མདུན་ནས་བསུས་ཏེ། རོལ་
མོ་དང་གླུ་གར་དང་། མཆོད་པ་སྣ་ཚོགས་ཕུལ་ཏེ། རྒྱལ་ས་ཡང་ཐོག་ཏུ་སྤྱན་དྲངས་
སོ། །དེ་ལ་ས་བདག་ཁྱབ་པ་དབང་ཆེན་གྱིས། གསེར་གྱི་འཁོར་ལོ་རྩིབས་སྟོང་དང་
ལྡན་པའི་དབུས་སུ། གསེར་གྱི་ཉི་ཟླ་ནོར་བུས་བརྒྱན་པ་ཞིག་བཞག་ནས་སྟོན་པ་ལ་
ཕུལ་ཏེ། ལྷ་ཕྱག་ལན་གསུམ་འཚལ་ནས་ཞུས་པ། ཨེ་མ་སྟོན་པ་བླ་ན་མེད། འགྲོ་བའི་
མགོན་པོ་ཐུགས་རྗེ་ལྡན། བདུད་བཞི་དགྲ་བཅོམ་ཟག་པ་ཟད། ཉོན་མོངས་ཆགས་
བྲལ་ཞི་བའི་སྐུ། བསྐལ་སྟོང་སངས་རྒྱས་ཐུ་བོ་སྲས། འཇིག་རྟེན་ཁམས་ཀྱི་མིག་
གཅིག་པུ། བསྟན་པ་རིན་ཆེན་སྤེལ་བ་ལེགས། ད་ཡང་བརྟན་པར་མཛད་དུ་གསོལ།
ཞེས་གསོལ་ནས་གུས་པས་འདུད་དོ། །དེ་ལ་ཡང་སྟོན་པའི་ཞལ་འཛུམ་པར་མཛད་
ནས་གསུངས་པ། ལེགས་སོ་ལེགས་སོ་ཁྱོད་ལེགས་སོ། །ས་བདག་རྒྱལ་པོ་ཁྱོད་ལེགས་
སོ། །དབང་ཆེན་རྒྱལ་པོ་ཁྱོད་ལེགས་སོ། །མངའ་དབང་ཆེན་པོ་ཁྱོད་ལེགས་སོ། །ཁྱོད་
381

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནི་འཁོར་ལོས་བསྒྱུར་བའི་རྒྱལ། འཇིག་རྟེན་སྟོང་གི་མངའ་བདག་པོ། ང་ནི་ཉི་ཟླ་
རིན་པོ་ཆེ། འཇིག་རྟེན་ཁམས་ཀྱི་སྒྲོན་མའི་མཆོག །སྣོད་དང་བཅུད་དུ་འཛོམས་པ་
ལ། དུས་དང་བསྟན་པ་ལོས་སོ་འབྱུང་། ད་ཡང་བདག་གི་བསྟན་པ་ནི། དབང་ཆེན་
རྒྱལ་པོ་ཁྱོད་ཀྱིས་སྐྱོངས། བདག་ཀྱང་ཁྱོད་ལ་སྨོན་ལམ་བཏབ། ཁྱོད་ནི་ནམ་ཞིག་
སངས་རྒྱ་ནས། འགྲོ་བའི་དཔལ་མགོན་རྒྱ་ཆེན་སྟོབས། འཁོར་བ་དབྱིངས་སུ་སྒྲོལ་
བར་འགྱུར། ཞེས་སྟོན་པས་བཀའ་བསྩལ་ཏོ། །
དེ་ལ་ས་བདག་རྒྱལ་པོ་དང་ལྷ་མོ་བརྟན་མ་ལ་སོགས། དབང་ཆེན་ས་བདག་གི་
སྡེ་ཚོགས་རྣམས་ཀྱང་། ཤིན་ཏུ་ཡི་རང་ངོ༌། །དེ་ནས་སྟོན་པ་འཁོར་དང་བཅས་པ་
རྣམས་ལ། གསོལ་ཟས་བདའ་དགུ་དང་། མཆོད་པ་རྒྱ་ཆེན་པོར་ཕུལ་ལོ། །དེའི་ཚེ་
ལྷ་མོ་བརྟན་མས་གསོལ་པ། ཐམས་ཅད་མཁྱེན་པའི་སྟོན་པ་ལགས། ཉིད་ནི་འདྲེན་
པའི་སྟོན་པར་བྱོན། བདག་ཅག་འདུལ་བའི་ཞིང་དུ་གྱུར། ད་ཡང་ཐབས་དང་ཐུགས་
རྗེ་ཡིས། བསྟན་པ་རིན་ཆེན་བརྟན་པ་དང་། བདག་ཅག་སྒྲིབ་པ་སྦྱོང་བ་དང་། ཕྱི་
རབས་རྣམས་ལ་དཔེར་བསྟན་ཕྱིར། དགེ་བ་ཅི་ལྟར་སྤྱོད་པ་ན། རྒྱུ་ལས་འབྲས་བུ་
ཅི་ལྟར་འབྱུང༌། བདག་ཅག་འཁོར་ལ་བཤད་དུ་གསོལ། ཞེས་ཞུས་སོ། །དེ་ལ་སྟོན་
པས་བཀའ་སྩལ་པ། ཉོན་ཅིག་ལྷ་མོ་བརྟན་མ་ཉོན། བདག་ནི་འགྲོ་བའི་དཔལ་
དུ་ཤར། ཁྱོད་ནི་འཇིག་རྟེན་གཏོས་ཀྱི་བདག །དུས་དང་བསྟུན་པའི་རྟེན་འབྲེལ་
འགྲིགས། བསྟན་པ་རིན་ཆེན་བརྟན་པ་དང་། སེམས་ཅན་སྒྲིབ་པ་སྦྱོང་བ་དང་། ཕྱི་
རབས་རྣམས་ལ་དཔེར་བསྟན་པའི། དགེ་བ་ཅི་ལྟར་སྤྱད་ཅེ་ན། གཤེན་རབ་བདག་
གི་བསྟན་པ་ལ། སྐུ་གསུང་ཐུགས་ཀྱི་བསྟན་པ་གསུམ། ད་ལྟ་སྐུ་ཡིས་འདུལ་བའི་དུས།
སྔོན་ནས་སྒྲིབ་སྦྱངས་ཚོགས་རྫོགས་ཤིང་། སེམས་ཅན་ལས་སྐལ་ལྡན་པ་རྣམས། ད་
ལྟ་བདག་དང་མཇལ་བའི་དུས། བདག་ལ་མཆོད་པ་ཕུལ་བ་ཡིས། ཚོགས་ཀྱི་ལྷག་
382

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
མ་རྫོགས་ནས་སུ། ཐར་པ་མངོན་སངས་རྒྱས་ཏེ་སོང་། ཕྱིན་ཆད་སླད་ན་ལུས་པ་ནི།
འགྲོ་བ་སེམས་ཅན་ཐམས་ཅད་ཀུན། ད་ལྟ་སྐུ་ཡིས་འདུལ་བའི་ཕྱིར། ཞལ་མཐོང་ཐར་
པ་མ་ཐོབ་ཀྱང་། སེམས་ཅན་སྒྲིབ་པ་སྦྱོང་ནས་སུ། སླད་ནས་ཐར་པ་འཐོབ་པའི་ཕྱིར།
སྐུ་གདུང་བརྩིག་ཅིང་སྐུ་གཟུགས་བཞེངས། གསུང་རབ་ཡི་གེའི་རྒྱུད་བྲིས་ན། འབྲས་
བུ་ཐར་པ་འཐོབ་སྟེ་འོང་། ཞེས་བཀའ་བསྩལ་ཏོ། ། །
དེ་ལ་ཡང་ལྷ་མོ་བརྟན་མས་གསོལ་པ། རྣམ་པ་ཐམས་ཅད་མཁྱེན་པ་ཡི། སྟོན་
པའི་སྒྲོན་མ་འགྲོ་བའི་དཔལ། དུས་དང་བསྟུན་པའི་སྟོན་པ་མཛད། སྟོན་པས་
མཛད་པ་མཐར་ཕྱིན་ཕྱིར། བདག་ཅག་དགེ་དོན་འགྲུབ་པ་ཡི། ཕྱི་རབས་རྣམས་
ལ་དཔེར་བསྟན་ཞིང་། སེམས་ཅན་སྒྲིབ་པ་སྦྱོང་བའི་ཕྱིར། ས་བདག་རྒྱལ་པོའི་ཕོ་
བྲང་འདིར། བདེར་གཤེགས་སྤྱན་དྲང་མཆོད་པ་དང་། བཤགས་གསོལ་ཕྱག་སྐོར་
མོས་འདུན་དང་། བོན་གྱི་འཁོར་ལོ་བསྐོར་བ་དང༌། བསྟན་པ་རིན་ཆེན་རབ་བརྟན་
ཕྱིར། ཕོ་བྲང་གཞལ་ཡས་བཞེངས་པ་ཡི། ཞལ་སྐོས་རབ་གནས་མཛད་དུ་གསོལ།
གཞི་ནི་ས་བདག་རྒྱལ་པོས་བཏིངས། སྡོང་ནི་ལྷ་ཀླུ་ཀུན་གྱིས་མཛོད། ཀུན་གྱི་སངས་
རྒྱས་བསྟན་པ་དང་། རང་རང་སྒྲིབ་པ་སྦྱོང་སླད་དུ། དགེ་བའི་ལས་ལ་ཐང་བཅད་
མཛོད། ཁྱོད་རྣམས་ཚེ་དང་བསོད་ནམས་དང༌། དཔལ་གྲགས་མཐུན་ཁ་བདག་
གིས་བསྐྱེད། ཅེས་གསོལ་ཏོ། །དེ་ལ་སྟོན་པ་ཡང་ཤིན་ཏུ་ཐུགས་དགྱེས་ཏེ་དགོངས་
པ་བཏང་བས། སངས་རྒྱས་ཀྱི་མཛད་པ་བཅུ་གཉིས་ལས། བསྟན་པ་སྤེལ་བའི་ལོ་
མཛོད་ཀྱི་བསྟན་པ་རྫོགས་ནས། ཕག་ལོ་ལ་ཕྱིན་པའི་དུས་དང་། ས་ཡི་ལྷ་མོ་བརྟན་
མས་བཀྲ་ཤིས་བུམ་པ་ཕུལ་བ་དང་། ས་བདག་ཁྱབ་པ་དབང་ཆེན་གྱིས་གསེར་གྱི་
འཁོར་ལོ་ཕུལ་བ་དང་། དུས་དང་རྟེན་འབྲེལ་འཛོམ་པས། ཤིན་ཏུ་ཡང་དང་སྤྲོ་བ་
དང༌། ད་ཡང་བསྟན་པ་རིན་པོ་ཆེ་འདི་བརྟན་དང་མི་བརྟན་གྱི་རྩ་བ་དབང་ཆེན་
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ས་བདག་ལ་ཐུག་པས། འདི་ལ་བསྐོས་བཞག་དང་གཏད་གཉེར་བཅོལ་ན་ཤིན་ཏུ་
དར་བ་དང༌། རབ་ཏུ་བརྟན་པ་རུ་འགྲོ་དགོངས་ཏེ། འཁོར་རྣམས་ལ་བཀའ་སྩལ་པ།
ཉོན་ཅིག་གཤེན་རབ་གཡུང་དྲུང་སེམས་དཔའ་རྣམས་དང་། ལྷ་ཡི་དབང་པོ་བརྒྱ་
བྱིན་དང་། གཙུག་ན་རིན་ཆེན་དང་། ཐགས་བཟང་རིང་སྐྱེས་དང་། འདོད་པ་དགུ་
འགྱུར་དང་། ཁྱབ་པ་དབང་ཆེན་དང་། ལྷ་མོ་བརྟན་མ་ལ་སོགས། འཇིག་རྟེན་གྱི་
མངའ་དབང་ཅན་རྣམས་དང་། འཁོར་དུ་གཏོགས་པ་ཐམས་ཅད་ཉོན་ཅིག །བདག་
ནི་འགྲོ་བ་སེམས་ཅན་གྱི་དོན་ལ། ལྷོ་འཛམ་བུའི་གླིང་འདིར་དགོངས་ཏེ་འོང་བ་ཡིན་
པས། དེ་ཡང་དགོངས་ཚུལ་དེ་དག་ལ་མཛད་ཚུལ་ནི། མཛད་པ་བཅུ་གཉིས་ཀྱི་དོན་
མཐར་ཕྱིན་པར་བྱ་དགོས་པ་ལ། མཛད་པ་རིམ་པར་མཛད་པའི་སྐབས་ལས། ད་
ལྟ་བསྟན་པ་སྤེལ་བའི་དུས་ལགས་སོ། །བསྟན་པ་སྤེལ་བའི་རིམ་པ་ལའང་དགུང་ལོ་
གཅིག་བཞེས་ནས། རྒྱུ་འབྲས་ཀྱི་ཐེག་པ་ལ་འཇུག་པའི་ཚུལ་བསྟན་ཞིང་། གཏན་ལ་
ཕབ་སྟེ་རིམ་པར་སོང་ནས། ད་ལྟ་དགུང་ལོ་བཅུ་གཉིས་ལོན་པའི་དུས་སུ། བསྟན་
པ་རབ་ཏུ་བརྟན་པར་བྱ་བ་དང་། ས་བདག་ལྕམ་དྲལ་གྱི་དགོངས་དོན་འགྲུབ་པ་
དང་། ཕྱི་རབས་རྣམས་ལ་དཔེར་བསྟན་པའི་ཕྱིར། བདེ་བར་གཤེགས་པའི་སྐུ་གདུང་
གཞལ་ཡས་ཁང་ཞིག་བཞེངས་སུ་གསོལ་གྱིས། དེ་ལ་བསྐོས་ནི་བདག་གིས་བྱ་ཡིས། །
གཞི་ནི་ས་བདག་རྒྱལ་པོས་ཟུངས་ཤིག །སྡོང་ནི་ལྷ་ཀླུ་མི་གསུམ་ལ་སོགས་གནས་
འདིར་ཚོགས་པ་ཀུན་གྱིས་གྱིས་ཤིག །བཟོ་ནི་བཟོ་རྒྱལ་གར་མ་ལི་ཤོ་དང་། འཛམ་
གླིང་བསྟན་པའི་རྒྱན་དྲུག་གིས་གྱིས་ཤིག །ཅེས་བཀའ་སྩལ་པས། སྟོན་པའི་བཀའ་དེ་
ལ། དབང་པོ་རྒྱལ་བྱིན་ལ་སོགས་འཇིག་རྟེན་མངའ་དབང་གི་བདག་པོ་རྣམས་ཀྱང་།
ཤིན་ཏུ་དགའ་བ་དང་སྤྲོ་བར་གྱུར་ནས། སྟོན་པས་གསུངས་པའི་བཀའ་དེ་ནི། ཤིན་
ཏུ་ཡང་ལེགས་སོ། །རབ་ཏུ་ཡང་ལེགས་སོ། །བདག་ཅག་རྣམས་ཀྱིས་ཀྱང་ཞབས་ནས་
384

མདོ་སྡེ། དུས་ཀྱི་འཁོར་ལོའི་ཆོ་ག
འདེགས་སོ། །བསྟན་པ་སྐྱོང་ངོ༌། །སྡོང་གྲོགས་བྱེད་དོ། །ཞེས་ལེགས་པའི་ཞུ་བ་ཕུལ་
ནས། ཕྱོགས་གཅིག་ནས་གུས་པར་འདུད་དོ། །དེ་ལ་ལྷ་སྲས་ཀར་མ་ལི་ཤོས་གསོལ་པ།
རྣམ་པ་ཐམས་ཅད་མཁྱེན་པའི་སྟོན་པ་ལགས། སྟོན་པའི་འཁོར་ལ་རྒྱ་ཆེ་གྲངས་མང་
ཡང་། ལྷ་དང་ཀླུ་དང་མི་དང་ལྷ་མིན་དང་། ཤེས་རིག་ངོ་མཚར་བཀྲ་བ་མང་ཡོད་
ཀྱང་། ཁོ་བོ་བདག་ལ་བཀའ་ཡིས་བཅད་པ་ཡི། སངས་རྒྱས་བསྟན་པ་ཆགས་པའི་
རྟེན་གནས་དང༌། ཕྱི་རབས་སེམས་ཅན་རྣམས་ལ་དཔེར་བསྟན་དང་། ས་བདག་
རྒྱལ་པོའི་དགོངས་དོན་འགྲུབ་པའི་ཕྱིར། བདེ་བར་གཤེགས་པའི་གཙུག་ལག་ཁང་
བཞེངས་པ། འདི་ལ་བཟོ་ཡི་རིམ་པ་ཅི་ལྟར་བྱ། འཇིག་རྟེན་བདག་པོ་མངའ་དབང་
ཅན་རྣམས་ལ། བརྟན་པའི་གཞི་གནས་ཉིད་ཀྱིས་བཀའ་གནང་འཚལ། བཟོ་ཡི་རིམ་
པ་བདག་ཅག་ཡིད་འཐད་གཟབས། ཞེས་གསོལ་ཏོ། །དེ་ལ་ཡང་སྟོན་པས་བཀའ་
སྩལ་པ། ཉོན་ཅིག་ལྷ་སྲས་ཀར་མ་ལི་ཤོ། ཞུས་པའི་དོན་དེ་བདག་གིས་བཤད་པར་
བྱ་ཡིས། འཇིག་རྟེན་གྱི་ཁམས་འདི་ན། བསྟན་པ་རིན་པོ་ཆེའི་ཞབས་ནས་འདེགས་
པ་ལ། རིགས་སུ་ཆེ་བ། ཁུངས་སུ་བཙུན་པ། ངང་ཉིད་བཟང་བ། སྐྱེ་བྱད་ལེགས་པ།
ཤེས་པ་བཀྲ་བ། རིག་པ་གསལ་བ། འདུ་བྱེད་མཁས་པ། འདུ་ཤེས་མྱུར་བ། སྟེང་
གི་ལྷ་དང་། འོག་གི་ཀླུ་དང་། བར་གྱི་མི་ལ་སོགས་པ་མང་དུ་ཡོད་ན་ཡང་། དེའི་
ནང་ནས་ཁྱོད་ནི་བདག་གི་སྐྱེ་བ་བཞེས་ནས། བསྟན་པ་མ་སྤེལ་བའི་དུས་ནས་ཞལ་
མཇལ་ཞིང་། བདག་གིས་ལུང་གནང་ནས་འཛམ་གླིང་བསྟན་པའི་རྒྱན་དུ་གྱུར་ཏེ།
འཇིག་རྟེན་གྱི་ཁམས་ཐམས་ཅད་ཡོན་ཏན་གྱིས་བརྒྱན་པར་ཞལ་གྱིས་བཞེས་པས་ན།
ད་ཡང་འཛམ་བུའི་གླིང་དང་། སྟེང་གི་ལྷ་དང་། འོག་གི་ཀླུ་དང་། བར་གྱི་མི་གང་
གིས་ཀྱང་། བསྟན་པའི་ཆགས་གནས་དང་། སྒྲིབ་སྦྱང་ཚོགས་གཉིས་བསགས་པའི་
དམིགས་རྟེན། བདེ་བར་གཤེགས་པའི་སྐུ་གདུང་དང་སྐུ་གཟུགས་དང་། གསུང་རབ་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ་སོགས་པ་གང་བཞེངས་ན་ཡང་། ཁྱོད་ལས་མངའ་དབང་ཆེ་བ་མེད་པས། གང་
ཞིག་བསྐོས་པའི་གཉེར་དུ་གཏད་པ་ལགས་སོ། །དེ་ཡང་སངས་རྒྱས་བསྟན་པའི་རྗེས་
བཞག་དང་། དབང་ཆེན་རྒྱལ་པོའི་དགོངས་དོན་འགྲུབ་པར་བྱ་བའི་ཕྱིར། བརྟན་
པའི་གཞི་གནས་ནི་བདག་གིས་བསླངས་ཤིང༌། ཞལ་སྐོས་ནི། འདི་བསྟན་པའི་
ཆགས་གནས་དང་། དབང་ཆེན་རྒྱལ་པོའི་བསོད་ནམས་དང་། ས་བདག་གྲོང་ཁྱེར་
གྱི་ཆགས་ས་ཡིན་པས། སྟེང་གི་ལྷ་དང་འོག་གི་ཀླུ་དང་བར་གྱི་མི་དང༌། བར་སྣང་
གི་ལྷ་མ་ཡིན་དང་། ཤ་ཟ་སྲིན་པོ་ལ་སོགས་པ་ཀུན་ལ་དཔེ་བླང་དགོས་པས། བརྟན་
ལ་བརྗིད་པ། ལྷུན་ལ་ཆེ་བ། བཙུན་ལ་འཇིགས་པ། དེ་ལྟ་བུ་རུ་བཞེངས་ཤིག །ཅེས་
གསུངས་ནས། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ། རྨ་ལོ་
གཡུ་ལོ་དང་། ཚངས་པ་གཙུག་ཕུད་དང་། སྤང་ལ་གནམ་གཤེན་དང༌། དེ་རྣམས་
ལ་བཀའ་སྩལ་ནས། རོལ་མོའི་སྒྲ་དང་མཆོད་པའི་ཡོ་བྱད་རྣམས་གྲབས་ཏེ། ལྷ་ཀླུའི་
མངའ་བོ་ཆེ་རྣམས་དང་། ས་བདག་ལྕམ་དྲལ་དང་བཅས་ནས། ཡུལ་དེའི་ཤར་
ཕྱོགས་སུ། མཚོ་གླིང་འདབ་བུའི་ཚལ་ལ་གཤེགས་ཏེ། ཕོ་བྲང་གི་ས་བཙལ་བས།
མཚོ་གླིང་བར་ཁམས་ཀྱི་གབ་ཚེ་གླིང་དགུ་འདྲ་བ་ཞིག་གི་དཀྱིལ་དུ། འདམ་བུ་མེ་ཏོག་
གི་ཚལ་ཆེན། རུས་སྦལ་གྱི་པདྨ་སྤུངས་པ་འདྲ་བ་ཞིག་སྣང་བས། དེའི་དབུས་སུ་བྱོན་
ནས། ཟ་འོག་བེར་ཁྱིམ་གྱི་གདན་ལ་བཞུགས་ཏེ། མདུན་དུ་དཀར་མཆོད། འབྲུ་ཡི་
ཏོང་རྩེ་གླིང་དགུ་བཤམས་ནས། རྩི་སྨན་དང་མེ་ཏོག་གིས་བཀང་ནས། ཕྱག་རྒྱ་ཐལ་
མོ་ཁ་སྦྱོར་དུ་མཛད་དེ་བྱིན་གྱིས་བརླབས་ནས་ཚིགས་སུ་བཅད་དེ་གསུངས་པ། ཨོཾ་
བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཚུར་གཤེགས་
ཚུར་གཤེགས་མཆོད་སྦྱིན་བདག །དུས་ཀྱི་འཁོར་ལོའི་བཀའ་ཉན་ཅིང་། དཔལ་སྦྱིན་
འབྱོར་བ་དུས་ཀྱི་ལྷ། དུས་དང་བསྐལ་སྲིད་འབྱུང་བ་ལ། ལོ་ཟླ་ཞག་གྲངས་ཟ་མ་
386

མདོ་སྡེ། དུས་ཀྱི་འཁོར་ལོའི་ཆོ་ག
ཡི། མཐུན་གསུམ་དཔལ་བསྐྱེད་འགལ་བཀྱོན་པའི། ཙང་ཙང་འཁོར་བ་ཀུན་གྱི་རྗེ།
གསེར་གྱི་ལྷ་མོས་བུམ་པ་ཐོགས། རྒྱལ་པོ་བློན་པོ་བཙུན་མོ་དང་། བྲན་དང་ཕོ་ཉ་
ལས་བྱེད་ཅན། སྤར་ཁམས་ཆེན་པོའི་ལྷ་བརྒྱད་དང༌། གླིང་དགུ་སྨེ་བའི་ལྷ་དགུ་དང་།
ལོ་སྐོར་ལོ་ལྷ་བཅུ་གཉིས་དང༌། གཟའ་སྐར་ཟླ་སྐྱེས་བཅུ་གཉིས་དང༌། སུམ་བརྒྱ་དྲུག་
ཅུ་ཞག་གི་ལྷ། བདུན་བརྒྱ་ཉི་ཤུ་ཟ་མའི་ལྷ། དུས་དྲུག་འབྱུང་བ་བཞི་ཡི་ལྷ། སྟོང་
ཕྲག་དགུ་བཅུ་འཁོར་དང་བཅས། མཆོད་སྦྱིན་གཙང་མའི་གནས་འདི་རུ། སྐད་ཅིག་
ཡུད་ཙམ་འདིར་གཤེགས་ལ། དམིགས་པའི་ལོངས་སྤྱོད་རྒྱུན་ཚོགས་བཞེས། བཅོལ་
བའི་ཕྲིན་ལས་མྱུར་དུ་སྒྲུབས། བདག་དང་རྒྱུ་སྦྱོར་ཡོན་བདག་གིས། བདེར་གཤེགས་
ཕོ་བྲང་གནས་བརྩིགས་ན། བཀྲ་ཤིས་ས་གནས་སྩལ་དུ་གསོལ། ཁྱེད་ནི་འཇིག་རྟེན་
མགོན་པོ་སྟེ། དཔལ་ཚོགས་གསུམ་དང་ཐབས་ཅིག་ཏུ། བསོད་ནམས་མ་ལུས་བསྐྱེད་
པ་དང་། བསྟན་པ་རིན་ཆེན་རབ་བརྟན་མཛོད། ཨོཾ་ན་མ་སརྦ་སྭ་བྷ་དྷ་ཨ་བ་ལོ་ཀེ་
སཱ་ཡེ་སྭཱཧཱ། ཞེས་གསུངས་ནས། ཕྱོགས་བཅུར་གཏོར་ནས། ཕྱག་གིས་མདུན་གྱི་ས་
གཞི་ལ། ལན་གསུམ་བརྡབ་པས། ས་གཞི་རྒྱ་གྲམ་དུ་གས་པའི་ནང་ནས། ས་ཡི་ལྷ་
མོ་སེར་མོ་ལོངས་སྤྱོད་བརྟན་མ་ཞེས་བྱ་བ། སྐུ་སྟོད་ལྟེ་བ་ཡན་ཆད་ས་ལས་དཔག་
ནས། གསེར་གྱི་བུམ་པ་བདུད་རྩིའི་བཅུད་ཀྱིས་བལྟམས་པ་ཞིག་སྟོན་པ་ལ་ཕུལ་བའི་
ཚུལ་བསྟན་ཏོ། ། །
༧ དེ་ནས་དེའི་ཚེ། དབུས་སུ་ཐིག་གིས་ས་བཅད་པའི། གསེར་གྱི་ས་གཞི་གྲུ་བཞི་
རུ་བགོས་ཏེ། ལོགས་རེ་ལ་རྩལ་ཆེན་གྱད་ཀྱི་ཕོ་འདོམ་བརྒྱ་དང་བཞི་བཅུ་རེ་ཡོད་པར་
བཅད་དོ། ། དེ་ནི་མཐའ་བསྐོར་ལྕགས་རིའི་ཚད་དུ་བྱས་སོ། །དེའི་ནང་དུ་ཕོ་བྲང་ཕྱི་
བསྐོར་དུ། གྲུ་བཞི་མི་ཡི་འདོམ་ལ་གཞལ་བའི། ལོགས་རེ་ལ་ཕོ་འདོམ་བརྒྱ་དང་ཉི་
ཤུ་རྩ་ལྔ་རེ། དེ་དག་གྲུ་བཞིའི་ཚད་དུ་སྙོམས་པར་བྱས་སོ། །དེ་ནས་ལྷ་སྲས་ཀར་མས་
387

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འཁོར་རྣམས་ལ་བཀའ་སྩལ་པ། ཉོན་ཅིག་འཛམ་བུའི་གླིང་གི་རྒྱན། བདག་ལ་མཁས་
པར་བསླབས་ནས་སུ། གོམས་འདྲེ་ག་དར་སྦྱངས་བྱས་ནས། ཤེས་རབ་ཚད་དུ་སླེབ་
པ་ཡི། བཟོ་ལ་བཟོ་རྗེ་ལྷ་དབང་དང་། ཕུབ་ལ་རྫུ་འཕྲུལ་དབང་བསྒྱུར་དང་། བླུགས་
ལ་བླུགས་ཐོག་བ་ཝ་དང༌། མགར་ལ་མགར་ལྷ་ཡུག་པ་དང་། ལྷ་ལ་ལྷ་སྲས་པདྨ་
དང་། བྲིས་ལ་ཡི་གེ་འཕྲུལ་ཆུང་དང་། འཛམ་བུའི་གླིང་གི་རྒྱན་དྲུག་སྲས། སངས་
རྒྱས་བསྟན་པའི་ཞབས་འདེགས་དང༌། སེམས་ཅན་སྤྱི་ཡི་སྒྲིབ་སྦྱོང་དང་། དབང་
ཆེན་རྒྱལ་པོའི་དགོངས་དོན་དང༌། ཕྱི་རབས་རྣམས་ལ་དཔེར་བསྟན་ཕྱིར། བདེར་
གཤེགས་ཕོ་བྲང་བཞེངས་པ་ལ། ཕྱི་ནང་བར་གསུམ་མཐའ་དབུས་སོགས། གང་ལ་
གང་དགོས་རིམ་པ་རྣམས། སེམས་ལ་ཁྲེམ་ཞིང་ཡིད་ལ་གཞིག །ཚོད་དུ་བརྟགས་
ཤིང་ཚད་དུ་བཅད། ལེགས་པར་བཀྲམ་ཞིང་དལ་བར་སྤྱད། ངེས་པར་ཐིག་ཅིང་
མཁས་པར་བྱ། མཁས་འདོད་མི་བྱ་ཁྱད་མི་གསོད། རང་ཉིད་མི་བསྟོད་གཞན་མི་
སྨད། འཕྲལ་དུ་མི་འདོན་ཕུག་མི་དབྲི། མཁས་པའི་ཡོན་ཏན་སྦས་ཀྱང་མངོན། སྒྲིན་
བུས་ཕོ་རྒོད་བཙོང་ཡང་གབ། མཁས་པ་མཁས་པའི་གྲྭ་ན་མཛེས། མི་ཤེས་བླུན་པོའི་
གསེབ་ན་འབྲིམ། མཁས་པ་མང་དུ་ཡོད་མོད་ཀྱང་། མཁས་ལ་ཚད་དུ་ལྡན་པ་དཀོན།
དེ་ཕྱིར་རྒྱལ་པོའི་ཐུགས་དམ་འདི། རྒྱལ་བའི་བཀའ་ཡིས་བཅད་ནས་སུ། ལྷ་དང་ཀླུ་
དང་མི་ལ་སོགས། གང་དང་མཐུན་པའི་བཟོ་སྣ་ནི། ས་ས་སོར་སོར་ཚོགས་དགོས་
གསུངས། དེ་ལ་རིག་པས་དཔྱད་ནས་སུ། གང་དང་མཐུན་པར་སྦྱར་བ་ཡིས། རྨང་
གཞི་འབྱུང་བ་རིམ་རྩིག་བཟོ། གོར་མོ་རྡོ་ལ་གཅལ་བཀྲམ་སྟེ། རྡོ་མཁན་རྣམས་ཀྱིས་
རྡོ་བཟོས་ནས། ཁྲོ་ཆུ་ཞུན་མས་དམ་སྦྱར་ཏེ། བང་རིམ་བཞི་ལྡན་ཁོར་ཡུག་གསུམ།
དཔངས་ལ་གྱད་ཀྱི་ཁྲུ་རེ་སྟེ། ཁྲུ་བཞི་མི་ཡིས་འཇལ་བ་ཡི། ཁྲུ་བཞི་ཆག་གང་ལྡན་
པའི་ཚད། ས་རླུང་མེ་ཆུ་པ་དྲ་འཁྲུགས། འབྱུང་བ་བཞི་ཡི་གཏོས་དང་སྦྱར། དེ་སྟེང་
388

མདོ་སྡེ། དུས་ཀྱི་འཁོར་ལོའི་ཆོ་ག
ཀ་བས་འདེགས་པ་སྟེ། ཀ་གདན་རུས་སྦལ་པདྨ་བཟོ། བར་ཁམས་གླིང་བརྒྱད་སྨེ་
བ་དགུ། བཅུ་གཉིས་ལོ་སྐོར་ཕོ་བྲང་བཟོ། དེ་སྟེང་ཀ་བ་གཟུག་པ་སྟེ། པདྨ་སྤུངས་
ཆེན་ཡར་ལ་གྱུ། པདྨ་སྤུངས་ཆུང་ཐུར་ལ་གྱུ། པད་འབུར་པད་སྐྱོར་པད་མདངས་
གསུམ། དཀར་ལྗང་དམར་སྔོའི་ཁ་དོག་འབྱུང་། ས་བདག་རྒྱལ་པོའི་གནས་དང་སྦྱར།
དེ་སྟེང་ཀ་བ་གཟུག་པ་སྟེ། ཀ་བ་ཀླུ་བརྒྱད་འཁྱུད་པ་བཟོ། སྐུ་སྟོད་མཚན་ལྡན་མི་ཡི་
ལུས། སྐུ་སྨད་གཡུ་སྦྲུལ་མཇུག་མ་འཁྱིལ། མཇུག་མ་གཅིག་འཁྲིལ་གཅིག་ལ་འཁྱུད།།
ལག་པ་གཅིག་འཁྱུད་གཅིག་ལ་འཇུ། མགོ་བོ་ལྟག་སྤྲད་ཟུར་ལ་གཟིགས། དེ་སྟེང་
སྦྲུལ་མགོ་ཐུར་ལ་བལྟ། ཀླུ་བརྒྱད་ཁ་དོག་སོ་སོར་བསྒྱུར། ཀླུ་དབང་རྒྱལ་པོའི་ཐབས་
དང་བསྟུན། དེ་སྟེང་ཀ་ཞུ་སྒེག་པ་སྟེ། ཞུ་གདན་རིན་ཆེན་བང་སོ་བརྩེགས། ཟུར་
བཞི་ལོགས་བཞི་གླིང་བཞི་བཀྲ། འགྲོ་བ་མི་ཡི་གནས་དང་བསྟུན། ཞུ་ནོན་མཉེན་
འགྱུར་གཡུ་འབྲུག་བཟོ། གཅིག་ལ་གཅིག་འཁྱུད་ཟེ་བ་སྤྲད། གཞུག་མ་བང་སོའི་
སྟེང་དུ་འཁྱིལ། སྣ་ལྗགས་ལྷ་བརྒྱད་གདུང་མ་འདེགས། ང་རོ་སྐད་འདོན་སྤྱན་མིག་
བགྲད། ལྷ་མ་ཡིན་གྱི་གནས་དང་སྦྱར། དེ་སྟེང་གདུང་གིས་གནོན་པ་སྟེ། གདུང་མ་
གཞའ་སྤྲིན་པ་དྲ་བཟོ། ལྷ་བརྒྱད་སྤྲིན་དཀར་གསེབ་ནས་འཕྱོ། སྤྲིན་དམར་མཛེས་
པའི་གདུང་ཁེབས་ལ། ཆར་སྤྲིན་ནག་པོས་གདུང་ནོན་བྱ། གཞའ་སྤྲིན་སེར་ལྗང་པ་
དྲ་བཟོ། ལྷ་བརྒྱད་ཕོ་བྲང་དག་དང་སྦྱར། དེ་སྟེང་དཔྱམ་གདུང་རྒྱུག་པ་སྟེ། འོད་
ཟེར་གཞའ་ཚོན་དྲྭ་བ་རིས། དྲྭ་མིག་གཡུང་དྲུང་འཁོར་ལོས་གཏམས། དྲྭ་མདུད་རྡོ་
རྗེའི་གསང་ལམ་སྒེག །གཞའ་གདན་ནམ་མཁའ་གཡུ་མདངས་འོད། བར་ལྷ་འོད་
གསལ་ལྷ་དང་སྦྱོར། དེ་སྟེང་སྟོང་པ་འོག་མིན་དབྱིངས། ཞིང་ཁམས་སྤྲོས་ན་ལོངས་
སྤྱོད་རྫོགས། མ་སྤྲོས་བོན་ཉིད་ཕྱོགས་མཐའ་བྲལ། ཕོ་བྲང་ནང་གི་དབུབ་ཚུལ་ལོ། །
ཕོ་བྲང་ཕྱི་ཡི་བསླང་ཚུལ་ནི། ཟུར་བཞི་ཀླུ་ཡི་བཟོ་རིགས་ཏེ། རྒྱ་མཚོ་ན་ཀྲ་ཁོང་སེང་
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བཟོ། ན་ཀྲ་དམར་ལྗང་སྤེལ་མ་སྟེ། རྒྱ་མཚོ་ཁ་དོག་སྔོན་པོར་བཞག །དེ་ལ་ལྷ་བ་
ཆགས་ན་མཛེས། ལོགས་བཞི་མི་ཡི་བཟོ་རིགས་ཏེ། བེག་རྩེ་ཁྲི་མིག་དྲྭ་བ་བཟོ། བེག་
རྩེ་ཁྲི་མིག་ཆ་སྙོམས་ལ། ཁྲི་བར་རིན་ཆེན་སྣ་བཞིའི་ཕྲ། ཕྲ་གདན་བཻཌཱུརྱ་ཡིས་དགང་།
ཁྲི་མིག་གསེར་གྱི་འཁོར་ལོས་གཏམས། ལྟེ་བ་ཧ་ལོ་མེ་ཏོག་མཛེས། རྩིབས་བར་མེ་རི་
འཁྲུགས་ཤིང་སྙོམས། སྒོ་བཞི་སྲིན་པོའི་བཟོ་རིགས་ཏེ། ཁྲོ་ཆུའི་མེ་རི་རྩེ་མཁར་བཟོ།
སྒོ་བཞི་ཕྱོགས་བཞིར་འབུར་བ་ལ། ཁྲོ་ཆུ་ཞུན་མའི་མཁར་དུ་བརྩིགས། དུར་སོལ་ནག་
པོའི་རྩི་ཡིས་བྱུགས། ནག་ལ་སོལ་ཁའི་པ་དྲ་འཁྲུགས། པུ་ཟངས་དམར་པོའི་ཁ་པད་
ནི། བྱུ་རུའི་མཆོད་རྟེན་བརྩིགས་པ་འདྲ། དེ་ལ་མེ་ལྕེ་པ་ཏྲ་རིས། རིན་ཆེན་སེར་གྱི་སྒོ་
འགྲམ་ལ། བྱུ་རུ་དམར་པོའི་སྒོ་ཁྱུད་ཅན། མཚོ་རོ་གཡུ་ཡི་སྒོ་མོ་ལ། ཨུན་ཆེན་དུང་གི་
ཕོག་འབུར་ཅན། ཁ་པད་ལྷ་མིན་བཟོ་རིགས་ཏེ། མེ་ཆུ་རླུང་འཁྱིལ་པ་དྲ་བཟོ། ཁོང་
གསེང་ཁོང་བརྒྱུད་ཁོང་འགྲིམ་གསུམ། ཆ་གསུམ་ཆ་མཉམ་རླུང་ལྕེ་འཆུས། རླུང་ནག་
མེ་དམར་ཆུ་སྔོ་བ། འཁྲུག་ཅིང་སྙོམས་ལ་རེག་ཅིང་རྩུབ། ཁོང་གསེང་གཅན་ཆེན་ཐོད་
པས་དགང་། པད་ལེན་གླང་ཆེན་སྣ་ལྕག་འདེགས། པད་འོག་མཚོན་ཆ་གཤིབས་པ་
འདྲ། སྔོ་དམར་ཆ་མཉམ་མདུང་རྩེ་བཟོ། ཡ་གད་ལྷ་ཡི་བཟོ་རིགས་ཏེ། བྱ་སྡེར་ཁྱུང་
སྡེར་ཐེལ་གཤོག་བཟོ། བྱ་སྡེར་ལོགས་ལ་གདིངས་པ་ཡིན། ཁྱུང་སྡེར་ཟུར་ལ་བགྲད་
པ་འདྲ། ཐེལ་གཤོག་མཐེབ་རྩེ་སྤུངས་པ་འདྲ། རྒྱང་ནས་བལྟས་ན་སྤུངས་པ་འདྲ།
དྲུང་ནས་བལྟས་ན་བརྩིགས་པ་འདྲ། ནང་ལོགས་སྲིད་པའི་ལུགས་ཀྱི་བཟོ། ལོགས་
བཞི་རིན་ཆེན་ས་ཕག་བརྩིགས། སྒོ་བཞི་རང་སར་སྒོ་ཁྱུད་ལྡན། མཚལ་འོད་སིན་
དྷུ་ར་ཡིས་བྱུགས། དངུལ་དཀར་མེ་ལོང་འཇམ་བྱད་ལྡན། ཕྱི་ལོགས་དག་ལས་སུམ་
ཆར་མཐོ། གསེར་གྱི་ཡ་གད་ཁྱུང་གཤོག་གདེངས། བྱུ་རུའི་གདུང་འབུར་ཟ་ར་ཚགས།
གསེར་གྱི་པ་དྲའི་སྒོ་མོ་འཛུག །ཐོག་ཕུབ་ཕྱུ་སྲིད་སྐོས་གསུམ་ལས། ཕྱོགས་བཞི་སྐོས་
300

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
ཀྱི་བཟོ་རིགས་ཏེ། སྐོས་ཀྱི་ལ་བ་པིང་ཐོག་བཟོ། པུ་ཟངས་དམར་པོའི་གསས་མཁར་
ལ། རིན་ཆེན་གསེར་གྱི་བྱ་འདབ་མཛེས། ཏོག་དང་བྱ་རུ་དབལ་དང་ཆས། གཡུ་
ཡི་རེ་བཞི་དུང་གི་སྒོ། ཟུར་བཞི་ཕ་ཡི་བཟོ་རིགས་ཏེ། ཕ་མཁར་སྟེགས་པ་གཡུ་རྩེའི་
བཟོ། དུང་མཁར་གཡུ་ཡི་ཁ་པད་ཅན། མཐིང་གི་སྒོ་ཁྱུད་བྱུ་རུའི་སྒོ། གཡུ་རྩེ་མཆོད་
རྟེན་བརྩིགས་པ་འདྲ། དེ་ལ་གསེར་གྱི་ནོར་བུས་བརྒྱན། དབུ་རྩེ་སྲིད་པའི་བཟོ་རིགས་
ཏེ། ཡེ་སངས་གུང་ཁྲི་གནམ་གྱི་བཟོ། ཡང་ཕུབ་ནམ་མཁའ་སྟོང་པ་ལ། ལོགས་བཞི་
རྫུ་འཕྲུལ་དྲྭ་བ་རིས། དྲྭ་མིག་ཉི་མ་ཟླ་བ་རིས། དྲྭ་མདུད་སྐར་ཆེན་ཚོམ་བུ་བཀྲ། དེ་
སྟེང་ཁྱུང་གུར་ཁྱུང་འདབ་སྟེ། ཁྱུང་མགོ་གཡས་གཡོན་ཏོག་དང་ལྡན། གཞན་ལས་
ཁྱུང་གུར་ཡན་ཆད་དཔག ། ཕྲ་མིན་སྒོ་ཁྱུད་གསེར་གྱི་སྒོ། དེ་ལྟར་ཕྱི་ནང་རྫོགས་པ་ལ།
ནང་གླིང་བདེར་གཤེགས་གཞལ་ཡས་ཁང་། བར་ཁྱམས་འདོད་ཡོན་མཆོད་པའི་སྣམ།
ཕྱི་ཁྱམས་ལྷ་མི་ཚོགས་པའི་ས། ལྕགས་རི་ཁྲོ་ཆུ་ཞུན་མ་ལ། དཔངས་སུ་ཁྲུ་བཞིའི་
ལུས་ཚད་བཅུ། ཕྱོགས་བཞིར་སྒོ་རྒྱན་མཆོད་རྟེན་བཞི། ཟུར་བཞིར་རྒྱལ་པོའི་ཕོ་བྲང་
བཞི། དེ་རྒྱབ་དཔག་བསམ་ཚལ་དུ་བསྐྱེད། རྒྱ་མཚོ་ཆུ་ཡི་ར་བས་བསྐོར། དེ་འདྲའི་
བཟོ་རིགས་ཁྱད་པར་ཅན། སངས་རྒྱས་བསྟན་པའི་ཆགས་གནས་དང་། ལྷ་མི་གཤེན་
གྱི་བསོད་ནམས་དང་། ས་བདག་རྒྱལ་པོའི་དགོངས་དོན་དང་། ཕྱི་རབས་རྣམས་ལ་
དཔེར་བསྟན་ཕྱིར། འཛམ་གླིང་རྒྱན་དྲུག་མཁས་པའི་ཕུལ། མཁས་པར་གྱིས་ཤིང་
ལེགས་པར་གཟོབས། ད་ལྟ་དུས་ཀྱི་བསྐལ་པ་ལ། ས་བདག་རྒྱལ་པོ་མ་གཏོགས་པ།
ཕལ་པ་རྣམས་ནི་ག་ན་བ། རྒྱལ་ཕྲན་གཞན་གྱིས་འདི་མི་ཁྱགས། བསྟན་པའི་ཆགས་
གནས་ཡིན་པས་ལེགས། ད་ཡང་མྱུར་དུ་འགྲུབ་སྟེ་འོང་། ཞེས་གསུངས་ནས། བཟོ་
རྒྱལ་གར་མ་ལི་ཤོ་དང་། འཛམ་བུའི་གླིང་གི་རྒྱན་དྲུག་དང་། སྟོབས་ཆེན་དཔལ་གྱི་
གྱད་བཞི་དང་། ལྷ་དང་ཀླུ་དང་མི་དང་ལྷ་མ་ཡིན་དང་། ཤ་ཟ་དང་སྲིན་པོ་དང་།
391

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མི་འམ་ཅི་ལ་སོགས་པ། དགེ་བ་ལ་ཕྱོགས་པ་རྣམས་ཀྱིས་བརྩིགས་པས། སྟོན་པའི་
ཐུགས་རྗེ་དང༌། ས་བདག་རྒྱལ་པོས་བསོད་ནམས་ཀྱིས། དགུང་ཟླ་གཉིས་དང་ངོ་
གསུམ་གྱི་ནང་ན་གྲུབ་བོ། །དེ་ནས་གསས་ཁང་ཆེན་པོ་དེ་ལ། ལྷ་ཡི་དབང་པོ་བརྒྱ་
བྱིན་དང༌། གཙུག་ན་རིན་ཆེན་དང་། ཐགས་བཟང་རིང་སྐྱེས་དང་། འདོད་པ་
དགུ་འགྱུར་དང་། འཇིག་རྟེན་གྱི་མངའ་དབང་ཆེ་རྣམས་ཀྱིས་དཔྱད་པས། གསས་
ཁང་ཆེན་པོ་དེ་ནི། ཆུ་གླིང་རྒྱ་མཚོའི་དཀྱིལ་གྱི། ལྕགས་རི་དང་ལྗོན་ཤིང་གི་ནང་
དུ། གཞན་དག་གང་ལ་ཡང་མི་འདྲ་བར། ལྷ་ཡི་གཞལ་ཡས་ཁང་ཆེན་པོ། བརྟན་
ལ་བརྗིད་པ། ལྷུན་ལ་ཆེ་བ། བཙུན་ལ་འཇིགས་པ། སྒེག་ལ་མཛེས་པ། རྒྱ་རུ་ཆེ་བ།
དཔངས་སུ་མཐོ་བ། གཞན་ལས་དཔག་པ། ངོ་མཚར་ཆེ་བ། དེ་ལྟ་བུ་ཞིག་ཏུ་སྣང་སྟེ།
མངའ་བོ་ཆེ་བཞིའི་ཞལ་མཐུན་པར། མཚན་ཀྱང་གསས་ཁང་བ་རབས་ཡོངས་འདུལ་
ཞེས་བྱ་བར་བཏགས་སོ། །དེ་ལ་ཡང་སྟོན་པ་ཐུགས་ཤིན་ཏུ་དགྱེས་ཤིང་། ཞལ་འཛུམ་
པར་མཛད་ནས་བཀའ་སྩལ་པ། ལེགས་སོ་ལེགས་སོ་འཇིག་རྟེན་མངའ་དབང་ཅན།
གཡུང་དྲུང་བསྟན་པ་དར་ལ་རྒྱས་པ་དང་། ལྷ་ཀླུ་མི་གསུམ་དགེ་བ་འཕེལ་བ་དང༌།
ས་བདག་རྒྱལ་པོའི་དགོངས་དོན་འགྲུབ་པའི་ཕྱིར། ལྷ་ཀླུ་མི་གསུམ་ལས་ལ་རེམ་པ་
ཡིས། དགུང་ཟླ་ངོ་གསུམ་གསས་ཁང་རྒྱས་པར་གྲུབ། བཟོ་རྒྱལ་ཀར་མས་ཤིན་ཏུ་
བསྐོས་ལེགས་ཤིང་། འཛམ་གླིང་རྒྱན་དྲུག་ཤེས་རབ་རྩལ་རྫོགས་པས། ངོ་མཚར་
ཡིད་འོང་གཞལ་ཡས་ཀུན་ལས་དཔག །ལྷ་ཀླུ་མི་གསུམ་མངའ་དབང་རྒྱལ་པོ་ཡིས།
མཚན་བརྟགས་མཚན་གདགས་དཔེ་དོན་འཛོམ་པར་བྱུང་། བ་ནི་བོན་ཉིད་དབྱིངས་
ནས་སྤྲུལ་པས་བ། རབས་ནི་འགྲོ་བའི་དོན་དུ་བྱོན་པས་རབས། ཡོངས་ནི་ཐུགས་རྗེ་
ཡོངས་ལ་ཁྱབ་པས་ཡོངས། འདུལ་ནི་ཐབས་མཁས་འགྲོ་བ་འདྲེན་པས་འདུལ། དེ་ཡི་
ཕྱིར་ན་བ་རབས་ཡོངས་འདུལ་ལོ། །
302

མདོ་སྡེ། དུས་ཀྱི་འཁོར་ལོའི་ཆོ་ག ང༽
ད་ཡང་གསས་ཁང་འདི་ལ་བརྟགས་པ་ན། བསྟན་པ་རིན་ཆེན་མཐའ་རུ་རྒྱས་པར་
འབྱུང་། ཞེས་བཀའ་བསྩལ་ཏོ། །དེ་ལ་ཡང་ལྷ་སྲས་ཀར་མས་གསོལ་པ། ཐམས་ཅད་
མཁྱེན་པའི་སྟོན་པ་ལགས། གསས་ཁང་བ་རབས་ཡོངས་འདུལ་གྱི། ཕྱི་ཡི་བཟོ་རིགས་
དེ་འདྲ་ན། ནང་གི་བཀོད་པ་ཅི་ལྟར་ལགས། བདག་ཅག་རིག་པའི་རྩལ་ཞན་པས།
ཕྱི་ཡི་བཟོ་རིགས་མ་གཏོགས་པ། ནང་གི་བདེར་གཤེགས་དཀྱིལ་འཁོར་རྣམས། བརྡ་
དང་ཐབས་ཀྱིས་གོ་མི་ཕྱེད། ཐམས་ཅད་མཁྱེན་པས་བཀའ་སྩལ་འཚལ། ཞེས་གསོལ་
ཏོ། ། དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། འཛམ་གླིང་
རྒྱན་དྲུག་དཔལ་དང་བདུན། ཁྱོད་ནི་དཔལ་གྱི་མགོན་གྱུར་ཏེ། བདག་གིས་ལེགས་
པར་ཁྱེད་ལ་བཤད། ཁྱེད་ཀྱི་གུས་པས་ཉན་པར་གྱིས། ལར་ཡང་གསས་ཁང་གཞལ་
ཡས་ལ། ཕྱི་ཡི་སྣོད་དང་ནང་གི་བཅུད། གང་ལ་གང་འདུལ་ཅི་བསྟན་དང་། དོན་
ཆེད་ཅི་ཕྱིར་བཞེངས་པ་ཡི། རིས་སུ་བྲིས་དང་འབུར་དུ་དོད། ལུགས་སུ་བླུགས་ལ་
སོགས་པ་ཡི། སྐུ་གདུང་སྐུ་གཟུགས་གསུང་རབ་དང་། རྟེན་གསུམ་འགྲོ་བ་འདྲེན་པ་
རྣམས། དེ་བཞིན་དོན་དང་ལྡན་པར་བཞེངས། འདིར་ཡང་བསྟན་པ་རབ་བརྟན་
ཕྱིར། བསྐལ་སྲིད་འབྱུང་བ་ཆགས་གནས་དང༌། འཇིག་དང་སྟོང་ལ་དབང་བསྒྱུར་ལྷ།
དུས་ཀྱི་འཁོར་ལོ་གཙོ་བོར་འཛིན། གསས་ཁང་དབུ་མའི་བཀོད་པ་ལ། ཡེ་ཉིད་ཀུན་
ཏུ་བཟང་པོའི་ལྷ། སྐུ་གསུང་ཐུགས་དང་ཡོན་ཏན་དང་། ཕྲིན་ལས་ཀུན་གྲུབ་དཀྱིལ་
འཁོར་ནས། འགྲོ་བའི་དོན་ལ་རབ་ཏུ་སྤྲོས། རང་བཞིན་ལྷུན་གྱིས་གྲུབ་པ་ཡི། ཀུན་
དུ་བཟང་པོ་ལོངས་སྤྱོད་རྫོགས། དབང་ལྡན་དུས་ཀྱི་འཁོར་ལོའི་སྐུ། ཞི་རྒྱས་དབང་
དྲག་ཕྲིན་ལས་བཞི། ཞི་བ་ཞལ་གཅིག་ཕྱག་གཉིས་པ། སྐུ་མདོག་རིན་ཆེན་གཡུ་
འོད་འབར། རྒྱན་དང་ཆ་ལུགས་ལོངས་སྤྱོད་རྫོགས། གཡས་པས་སྐོས་ཀྱི་ཆག་ཤིང་
བསྣམས། གཡོན་པས་དུས་ཀྱི་འཁོར་ལོ་འཛིན། ཞབས་གཉིས་མཉམ་བཞག་གདན་
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ་བཞུགས། རྒྱས་པ་ཞལ་གསུམ་ཕྱག་དྲུག་པ། སྐུ་མདོག་བཙོ་མའི་གསེར་འོད་འབར།
གཡས་དཀར་གཡོན་དམར་དབུ་མ་སེར། རྒྱན་དང་ཆ་ལུགས་ལོངས་སྤྱོད་རྫོགས།
གཡས་གསུམ་མི་ནུབ་རྒྱལ་མཚན་བསྣམས། གཡོན་གསུམ་བདུད་རྩི་བུམ་པ་འཛིན།
ཞབས་གཉིས་འགྱིང་བག་གདན་ལ་བཞུགས། དབང་ནི་ཞལ་བཞི་ཕྱག་བརྒྱད་དེ། སྐུ་
མདོག་ར་གའི་ཟངས་འོད་འབར། གཡས་སེར་གཡོན་ལྗང་དབུ་མ་དམར། སྤྱི་གཙུག་
འཛུམ་ཞལ་གཡུ་འོད་འབར། རྒྱན་དང་ཆ་ལུགས་ལོངས་སྤྱོད་རྫོགས། དང་པོའི་ཕྱག་
གཉིས་ཕུར་པ་དྲིལ། དེ་འོག་གཡས་གསུམ་རལ་ཀྱུ་བསྣམས། གཡོན་པ་གསུམ་ན་
འཁོར་ལོ་ཐོགས། ཞབས་གཉིས་བརྐྱངས་བསྐུམས་གདན་ལ་བརྗིད། དྲག་པོའི་ཞལ་
ལྔ་ཕྱག་བཅུ་སྟེ། སྐུ་མདོག་མཐིང་ནག་བཻཌཱུརྱ། དཀར་སེར་དམར་ལྗང་ཐོན་མཐིང་
ཞལ། དང་པོ་ཕྱག་གཉིས་ཕུར་པ་དང་། བྷན་དྷ་ལྕང་ལོ་ཁྲག་བཀང་འཛིན། དེ་འོག་
ཕྱག་བརྒྱད་མཚོན་ཆ་འགྱེད། སྲིན་པོའི་གཡང་གཞི་སྟག་ཤམ་བརྒྱན། གླང་ཆེན་ཀོ་
རློན་ཐོད་སྐམ་དང༌། ཐོད་རློན་དོ་ཤལ་དུར་ཁྲོད་ཆས། ཞབས་ཀྱང་འདོར་ཐབས་
སྲིན་པོ་གནོན། ས་བདག་རུས་སྦལ་གདན་ལ་བརྗིད། དེ་དང་གཉིས་མེད་མཉམ་
པའི་ཡུམ། དུས་བཞི་དབང་བསྒྱུར་མཐུ་ལྡན་རྒྱལ། སྲིད་པའི་རྒྱལ་མོ་འགྲན་ཟླ་མེད།
སྐུ་མདོག་དམར་ལྗང་ཟངས་འོད་འབར། ཞི་རྒྱས་དབང་དྲག་ཡབ་དང་སྦྱོར། ཕྱག་
མཚན་རལ་ཀྱུ་བུམ་པ་བསྣམས། རིན་ཆེན་སྣ་ལྔའི་རྒྱན་གྱིས་བརྒྱན། ཡབ་ཡུམ་གཉིས་
མེད་སྤྲུལ་པ་ལས། རིགས་དང་རྫུ་འཕྲུལ་དུས་ཀྱི་བདག །བྱེ་བ་ས་ཡ་བསམ་མི་ཁྱབ།
རིས་སུ་བྲིས་དང་འབུར་དུ་དོད། ལུགས་སུ་བླུགས་པ་ལ་སོགས་གཟབས། བླ་མེད་
མཆོད་པའི་སྤྲིན་ཚོགས་བཤམས། དུས་ཀྱི་འཁོར་ལོའི་དཀྱིལ་འཁོར་རྫོགས། སྒོ་བཞི་
སྒོ་བ་སྒོ་མར་བཅས། གཙང་ཁང་དབུ་མའི་བཀོད་པའོ། །བར་ཁྱམས་འདོད་ཡོན་ར་
བ་ལ། མཆོད་པའི་བྱེ་བྲག་སྣ་ཚོགས་དགོད། བར་ཁྱམས་ནང་གི་ཕྱི་ལོགས་ལ། སྔོན་
394

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
དང་མ་འོངས་ད་ལྟར་གྱི། སངས་རྒྱས་ཁྲི་དང་དྲུག་སྟོང་དང༌། སེམས་དཔའ་ཁྲི་ཕྲག་
དུང་ཕྱུར་གྱི་། རྣམ་སྤྲུལ་སྐུ་ཡི་བཀོད་པ་དགོད། བར་ཁྱམས་ཕྱི་ཡི་ནང་ལོགས་ལ།
དེ་དག་འདུལ་བའི་ཞིང་གྱུར་པའི། སྟོང་གསུམ་སྟོང་དང་ཚངས་རྒྱུང་དང་། དེ་དག་
ཕར་འདས་འཇིག་རྟེན་དང་། ཕྱོགས་བཅུ་འབྱམས་ཡས་ཞིང་ཁམས་དང་། དེ་དག་
དེ་རུ་གནས་པ་ཡི། བསྐལ་སྲིད་ཆགས་གནས་འཇིག་སྟོང་དང་། འགྲོ་བ་རིགས་དྲུག་
རྟེན་གནས་དང་། ཕྱི་སྣོད་ནང་བཅུད་ཐམས་ཅད་དགོད། དེ་དག་ཕྱི་ཡི་སྒོ་བཞི་དང་།
བདུད་འདུལ་གནོད་སྦྱིན་སྲིན་པོ་དང་། ལྷ་ཆེན་མ་ཧཱ་དེ་བ་དང་། འཇིགས་བྱེད་
གཤིན་རྗེའི་ཞིང་ཁམས་དགོད། གཙང་ཁང་དབུ་མའི་ཐོག་ཕུབ་ལ། ཀུན་དབྱིངས་
རྒྱལ་བའི་དཀྱིལ་འཁོར་དགོད། དེ་སྟེང་ཡང་ཕུབ་རྩེ་བརྒྱད་གླིང༌། སྐོས་མཁར་བཞི་
ལ་གཙོ་བཞི་བཞེངས། ཕྱི་མཁར་བཞི་ལ་གསས་བཞི་གནས། དབུ་མ་རྒྱལ་བ་རྒྱ་མཚོ་
བཞེངས། ཕྱི་སྒོ་ལྕགས་རིའི་སྒོ་བཞི་ལ། རྒྱལ་ཆེན་བཞི་ཡི་ཕོ་བྲང་དགོད། དེ་ནི་ནང་
བཅུད་བཀོད་ཚུལ་ལོ། །གཞན་ཡང་བཀའ་སྐྱོང་སྲུང་མ་དང་། གནོད་སྦྱིན་ནོར་ལྷ་
དཔལ་སྐྱོང་དང་། འཇིག་རྟེན་འགོ་བའི་ལྷ་རིགས་དང༌། དཀར་པོ་དགེ་ལ་གྲོགས་
མཛད་ཅིང་། སངས་རྒྱས་བསྟན་པ་སྐྱོང་བ་ཡི། འཇིག་རྟེན་མངའ་དབང་བདག་པོ་
དང་། ཚོགས་སྦྱོར་རྒྱུ་ཡི་ཡོན་བདག་དང་། རང་རང་གང་མོས་འདོད་དང་སྦྱོར། གྲུ་
བཞི་ཆགས་ཚད་སྙོམས་པ་དང༌། དཀར་དམར་ཐིག་གིས་ཕྱེད་པ་དང་། སྣ་ཚོགས་
ཚོན་གྱི་བཀྲག་མདངས་དང་། རིན་ཆེན་སྣ་ལྔའི་ཞུན་འཐར་དང༌། མཁས་ཁྱད་ལག་
ལེན་ལྡན་པ་ཡི། ཤིན་ཏུ་ལེགས་པ་གཟབ་པར་བྱ། ཅེས་བཀའ་བསྩལ་ཏོ། །
དེ་ནས་ཡང་བཟོ་རྒྱལ་ཀར་མ་ལི་ཤོ་ལ་སོགས། འཛམ་བུའི་གླིང་གི་རྒྱན་རྣམས་
དང་། གཞན་ཡང་ལྷ་དང༌། ཀླུ་དང་མི་རྣམས་ཀྱིས་བཟོ་བོ་རྣམས་འདུས་ནས། སྟོན་
པས་བཀའ་སྩལ་པ་བཞིན་དུ། ཤེས་རིག་ལྡན་པའི་མཁས་པ་རྣམས། ལྕགས་མཁན་
395

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
རྣམས་ཀྱིས་ལྕགས་ཀྱང་བཏུལ། ཞུན་མཁན་རྣམས་ཀྱིས་ཞུན་ཡང་བྱས། བླུགས་
མཁན་རྣམས་ཀྱིས་བླུགས་ཀྱང་བྱས། འདུལ་མཁན་རྣམས་ཀྱིས་འདུལ་ཡང་སྦྱོང་།
གསེར་དངུལ་མཁན་གྱིས་ཞུན་ཡང་བཏང་། ཚོན་རྩི་མཁན་གྱིས་ཚོན་རྩི་སྦྱངས། བྲིས་
མཁན་རྣམས་ཀྱིས་བྲིས་ཀྱང་བྱས། རྡོ་མཁན་རྣམས་ཀྱིས་རྡོ་ཡང་བཟོས། དེ་ལྟར་
ཐམས་ཅད་ཚོགས་པ་ཡི། སྟོན་པའི་གསུངས་པ་ཅི་བཞིན་དུ། གསས་མཁར་གཞལ་
ཡས་ནང་བཅུད་གྲུབ། ནང་ཉིད་རིན་ཆེན་འོད་དུ་འཕྲོ། འོད་ཟེར་འཕྲོས་པའི་ལྷ་
རྣམས་ནི། སྟེང་འོག་ཕྱོགས་མཚམས་ཁྱབ་པར་བཞུགས། གོང་བས་གཟི་མདངས་
དགུ་འགྱུར་ཆེ། ཤིན་ཏུ་ལེགས་པའི་ཚད་དང་ལྡན། དབང་ཆེན་ས་བདག་རྒྱལ་པོ་
ཡི། བསམ་དོན་མཐའ་རུ་ཕྱིན་པའོ། ། དེ་ནས་ཡང་རྗེ་ས་བདག་རྒྱལ་པོ་ཡིས་ཚོགས་
པའི་གཞི་བཟུངས་ལྷ་ཀླུ་མི་གསུམ་གྱི་རྒྱལ་པོས་བྱ་བའི་བསྐོས་བཏབ། ལྷ་མིན་དམག་
གི་རྒྱལ་པོས་མི་དབང་བ་ཚར་བཅད་ནས། གསས་ཁང་བ་རབས་ཡོངས་འདུལ་གྱི་
དབུས་སུ་སེང་གེས་ཁྲི་བཏེགས་ཏེ། སྟོན་པའི་སྒྲོན་མ་སྤྱན་དྲངས་ནས་བཞུགས་སོ། །
གཡུང་དྲུང་སེམས་དཔའ་རྣམས་དང༌། ཡོན་ཏན་མཁས་པའི་བཟོ་བོ་རྣམས་དང་།
ལྷ་དང་ཀླུ་དང་མི་དང་ལྷ་མ་ཡིན་དང༌། ཤ་ཟ་དང་སྲིན་པོ་དང༌། གྲུལ་བུམ་དང་།
མིའམ་ཅི་དང༌། ནམ་མཁའ་ལྡིང་དང༌། དྲི་ཟ་དང་ལྟོ་འཕྱེ་དང༌། ཕྱོགས་སྐྱོང་བ་
བཅུ་དང་། རྒྱལ་པོ་ཆེན་པོ་བཞི་དང་། དེ་ལ་སོགས་པ་དགེ་བ་ལ་དད་ཅིང་འདུན་
པ། བསམ་གྱིས་མི་ཁྱབ་པ་ཚོགས་ནས། ཀུན་ལ་དགའ་སྟོན་དང་། བསྙེན་བཀུར་རྒྱ་
ཆེན་པོ་རུ་བྱས་སོ། །འཇིག་རྟེན་ཡོན་ཏན་གྱི་བརྒྱན་པ་རྣམས་ལ་ཡང་། རིན་པོ་ཆེ་སྣ་
ལྔ་དང་། ས་བདག་རྒྱལ་པོའི་དཀོར་ནོར་མང་པོ་དང་། རིན་པོ་ཆེ་འདོད་འབྱུང་གི་
དཀོར་ནོར་མང་པོ་ཕུལ་ལོ། །དེར་ཚོགས་པ་རྣམས་ཀྱང་ཤིན་ཏུ་ཡི་རངས་ནས། ས་
བདག་རྒྱལ་པོ་ལ་ཀུན་གྱིས་མངོན་པར་བསྟོད་དོ། །
396

༼བ༽
མདོ་སྡེ། དུས་ཀྱི་འཁོར་ལོའི་ཆོ་ག
༧ དེའི་ཚེ་དེའི་དུས་ན། གཤེན་རབ་གཡུང་དྲུང་སེམས་དཔའ་ཆེན་པོ། ཚངས་
པ་གཙུག་ཕུད་ཀྱིས། སྟོན་པའི་མདུན་དུ། པུས་བཙུག་ཐལ་མོ་སྦྱར་ཏེ། ལྷ་ཡི་མེ་ཏོག་
ཀ་ན་རི་ཕུལ་ནས་གསོལ་པ། སྟོན་པའི་སྒྲོན་མ་འགྲོ་བའི་དཔལ་དང་མགོན། ཐམས་
ཅད་ས་ལེར་མཁྱེན་པའི་ཐུགས་ཅན་ལགས། འོ་སྐོལ་ལྷ་མོ་བརྟན་མས་སྤྱན་དྲངས་
ནས། ས་བདག་རྒྱལ་པོའི་གནས་འདིར་ཕྱིན་པ་ལ། དབང་ཆེན་ས་བདག་རྒྱལ་པོས་
གཞི་བཟུངས་ནས། བསྟན་པ་རིན་ཆེན་རབ་ཏུ་བརྟན་པ་ལ། འགྲོ་དྲུག་སེམས་ཅན་
སྒྲིབ་པ་སྦྱང་བ་དང༌། ཕྱི་རབས་རྣམས་ལ་བཀའ་ཡི་དཔེར་བསྟན་དང༌། ས་བདག་
རྒྱལ་པོའི་དགོངས་དོན་གྲུབ་པའི་ཕྱིར། བདེར་གཤེགས་གཞལ་ཡས་ཕོ་བྲང་བཞེངས་
སུ་གསོལ། རྒྱལ་བའི་བཀའ་ཡིས་གནང་བ་མཛད་པ་དང་། འཇིག་རྟེན་ཡོན་ཏན་
མཁན་གྱི་བསྐོས་བཏབ་ནས། ལྷ་ཀླུ་མི་གསུམ་ཀུན་གྱིས་ཞབས་བཏེག་ཅིང་། ཐམས་
ཅད་ཀུན་གྱིས་དགེ་བའི་སྡོང་བགྱིས་པས། གསས་ཁང་ངོ་མཚར་མཐའ་རུ་རྒྱས་པར་
གྲུབ། སྐྱེ་འགྲོ་སེམས་ཅན་ཀུན་གྱི་དཔལ་དུ་ཤར། དབང་ཆེན་ས་བདག་རྒྱལ་པོའི་
བསོད་ནམས་ཡིན། འཇིག་རྟེན་ཁམས་ཀྱི་སྒྲོན་མར་གྲུབ་པ་ཡིན། ད་ཡང་འདི་ལ་
རབ་ཏུ་གནས་པ་དང༌། སྟོན་པས་མངའ་དབུལ་ཞལ་བསྲོ་མ་བགྱིད་ན། ཡུན་དུ་
བཀྲ་ཤིས་མཐའ་རུ་བྱིན་མི་ཆེ། བསྟན་པ་ཡུན་དུ་གནས་པར་གྱུར་ལགས་སམ། ཞེས་
གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་འཁོར། ཞུས་པའི་དོན་དེ་སྐབས་ལ་རན་གྱིས་ཕོག ། ཕྱི་རབས་གང་ཟག་བསྟན་
པའི་རྗེས་འཛིན་ནས། བདེར་གཤེགས་སྐུ་གདུང་གཞལ་ཡས་བཞེངས་པ་ནི། འདི་
ལ་ཆ་གསུམ་མཉམ་པོར་དགོས་པ་སྟེ། ཆ་གཅིག་ཕྱི་ཡི་ཕུབ་དང་གཞལ་ཡས་སོ། ཆ་
གཅིག་ནང་གི་སྐུ་གཟུགས་མཆོད་པའི་རྫས། ཆ་གཅིག་རབ་ཏུ་གནས་པའི་རིམ་པའོ། །
དེ་གསུམ་ཟུང་འབྲེལ་སྒྲིབ་བྱང་ཚོགས་གཉིས་རྫོགས། གང་ཞིག་དེ་གསུམ་ཟུང་དུ་མ་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འབྲེལ་ན། བྱིས་པས་ས་ལ་ཁོང་བུ་རྩིག་པ་འདྲ། ཅི་ལྟར་ནམ་འཇིག་གང་ལ་ངེས་པ་
མེད། གཏན་དུ་བརྟན་པ་ཐོབ་པར་ག་ལ་འགྱུར། རབ་ཏུ་གནས་པའི་རིམ་པས་རྒྱས་
ཐེབ་ན། སྲ་བརྟན་བྲག་ལ་བརྟན་པའི་མཁར་བརྩིགས་དང༌། རིན་ཆེན་གསེར་ལ་
ནག་མཚུར་ཐེབ་པ་འདྲ། བསྐལ་པར་སོང་ཡང་དེ་ལ་འགྱུར་བ་མེད། དེ་ཕྱིར་བསྟན་
པ་རིན་ཆེན་བརྟན་པ་དང་། བསྐལ་པའི་མཐར་ཡང་ནུབ་པ་མེད་པར་འགྱུར། ཞེས་
བཀའ་བསྩལ་ཏོ། །
དེ་ལ་ཡང་ཚངས་པ་གཙུག་ཕུད་ཀྱིས་གསོལ་པ། ཐམས་ཅད་མཁྱེན་པའི་སྟོན་པ་
ལགས། དེ་ལྟར་གསས་ཁང་གཞལ་ཡས་ལ། བསྟན་པ་རིན་ཆེན་རབ་བརྟན་ཞིང་།
རྗེས་བཞག་མཐའ་རུ་རྒྱས་ལགས་ན། རབ་ཏུ་གནས་པའི་རིམ་པ་ལ། ཚོགས་སྦྱོར་རྒྱུ་
ཡི་ཡོན་བདག་དང་། བདག་ཅག་གཡུང་དྲུང་སེམས་དཔའ་ལ། ཅི་ལྟར་དགོས་པའི་
བཀའ་སྩོལ་ཅིག །ལས་ལ་མྱུར་བར་བརྩམ་ན་འགྲུབ། གལ་ཏེ་བཏང་སྙོམས་ལེ་ལོ་
ན། བགེགས་ཀྱིས་བར་ཆད་འཇུག་ཀྱང་སྲིད། དེ་ཕྱིར་འདི་ལ་མྱུར་བར་བྱ། ཐམས་
ཅད་མཁྱེན་པས་དགོངས་སུ་གསོལ། ཞེས་ཞུས་ལན་ཏུ་གསོལ་ཏོ། །དེ་ལ་སྟོན་པས་
བཀའ་སྩལ་པ། ཉོན་ཅིག་ཚངས་པ་གཙུག་ཕུད་དང་། འདུས་པའི་འཁོར་རྣམས་
ཐམས་ཅད་ཀུན། ཐོག་མར་བདེར་གཤེགས་མཆོད་པའི་རྫས། མཛེས་པའི་གཟུགས་
དང་སྙན་པའི་སྒྲ། ཞིམ་པའི་དྲི་དང་མངར་བའི་རོ། །ལྷབ་ལྷུབ་རྒྱན་དང་མེ་ཏོག་
མཛེས། དགྱེས་པའི་གར་དང་རིན་ཆེན་གཏེར། ཅང་ཤེས་རྟ་དང་དུང་གི་གླང་། མ་
ཧེ་མཛོ་དང་འདོད་འཇོའི་བ། རིན་ཆེན་རྐང་འགྲོས་ལ་སོགས་པ། དབལ་དར་རྒྱལ་
མཚན་ལྷབ་ལྷུབ་དང་། བླ་བྲེ་འཕན་དང་དར་དཔྱང་དང༌། ཕྱེ་མ་འཕུར་མ་པན་ཙ་
ལི། རྣམ་དག་མུ་ཏིག་རིན་ཆེན་གསེར། དུང་དང་མན་ཤེལ་བྱུ་རུའི་འོད། ནེ་སྤུངས་
ཏིང་ལེན་ཨརྱ་སྤུག །ཉ་ཕྱིས་ཕྲ་མིན་ཀེ་ཀེ་རུ། གླ་བ་དྲི་གཙང་མེ་ཏོག་སྤོས། རིན་
398

མདོ་སྡེ། དུས་ཀྱི་འཁོར་ལོའི་ཆོ་ག
ཆེན་སྦུར་ལེན་རིན་ཆེན་ཐུར། སྨན་ལྔ་སྤོས་ལྔ་དྲི་ཞིམ་ཚོགས། དར་ཟབ་ན་བཟའ་
རིན་ཆེན་ཕྲེང་། རྔ་གཤང་དུང་གླིང་སྒྲ་སྙན་ཚོགས། བདེར་གཤེགས་མཆོད་པའི་
རྫས་སུ་སོགས། གཉིས་པ་བཀྲ་ཤིས་ཞལ་བསྲོ་བ། ནས་འབྲས་གྲོ་དང་ཏིལ་དཀར་
དང༌། དཀར་གསུམ་མངར་གསུམ་ཕུན་ཚོགས་རྫས། གསེར་གཡུ་དར་སྟག་རིན་
ཆེན་གཏེར། ཡུལ་མཁར་ས་ཞིང་བང་ཁང་བཅས། ཁྱེའུ་བུ་མོས་གླུ་གར་བསྒྱུར། རིན་
ཆེན་ནོར་བདུན་བཀྲ་ཤིས་རྫས། བདུད་རྩི་བུམ་པ་བཅུད་ཀྱིས་བལྟམས། འཇིག་རྟེན་
མཆོད་ཡོན་ཇི་སྙེད་རྫས། དེ་སྙེད་ལུས་སྲོག་རྒྱན་ལ་སོགས། བཀྲ་ཤིས་ཞལ་བསྲོའི་
རྟེན་དུ་བསོགས། གསུམ་པ་རིགས་དྲུག་སྦྱིན་པའི་རྫས། ཅི་ལྟར་འདོད་ཅིང་མཐུན་
པ་ཡི། མིག་གི་གཟུགས་དང་རྣ་བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་
ཡིད་ཀྱི་འཐད། མི་ནོར་ཡུལ་མཁར་འདོད་པའི་རྫས། སྐྱེས་པ་བུད་མེད་རྟ་དང་གླང་།
དཀར་མངར་ཤ་ཁྲག་འདོད་ཡོན་རྫས། འདོད་དགུའི་ལོངས་སྤྱོད་ཕུན་ཚོགས་སོགས།
དབང་པོའི་མིག་ཡུལ་ཅི་བཞིན་དུ། དངོས་སུ་འབྱོར་ལྕོགས་ཡིད་ཀྱིས་དམིགས། འབྲུ་
སྣའི་ཕྱེ་ལས་སྣ་ཚོགས་གཟུགས། སྤུ་མཚན་མ་ནོར་ཁ་དོག་བསྒྱུར། གསེར་གཡུ་དར་
སྟག་རིན་ཆེན་རྒྱན། སྲིད་པའི་ལུགས་དང་མཐུན་པ་རུ། ཅི་འདོད་ཡིད་བཞིན་སྤྲུལ་
པ་ཡིས། དགོས་འདོད་རེ་བ་དེ་བཞིན་བསྐང༌། ཡོ་བྱད་རྫས་ཀྱི་རིམ་པ་སྟེ། གང་དུ་
དགོས་པ་བསྟན་པའོ། །ཞེས་བཀའ་བསྩལ་ཏོ། །
ཡང་གསོལ་པ། ཐམས་ཅད་མཁྱེན་པའི་སྟོན་པ་ལགས། གང་ལ་གང་དགོས་ཕུན་
ཚོགས་ཀྱི། ཡོ་བྱད་རིམ་པ་དེ་ལྟར་ན། བོན་སྒོ་བརྒྱད་ཁྲི་བཞི་སྟོང་ལས། ཞལ་ནི་གང་
གིས་བསྲོ་བ་དང༌། གང་གི་དཀྱིལ་འཁོར་དབྱེ་བ་ལགས། དེ་ལ་སྟོན་པས་བཀའ་སྩལ་
པ། ཉོན་ཅིག་ཚངས་པ་གཙུག་ཕུད་གཤེན། སྤྱིར་ནི་བོན་ཉིད་རབ་འབྱམས་ལ། ཟད་
པ་མེད་ཅིང་འབྲི་བའང་མེད། ནམ་མཁའ་རྒྱ་མཚོའི་གཏིང་དཔག་སྟེ། སངས་རྒྱས་
399

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཁྱེན་ཚད་གྲངས་ལས་འདས། གང་འདུལ་དེ་སྟོན་ཟད་པ་མེད། བོན་ཉིད་གཏིང་
མཐའ་ཆོད་པ་མེད། དེ་ཕྱིར་རབ་འབྱམས་རྒྱ་མཚོ་ཞེས། འོན་ཀྱང་མདོར་བསྡུས་
གྲངས་འཛིན་ན། བརྒྱད་ཁྲི་བཞི་སྟོང་གྲངས་ཀྱི་ཚད། གསས་མཁར་སུམ་བརྒྱ་དྲུག་
ཅུར་བསྟན། དེ་ལས་ཐེག་པ་རིམ་དགུར་བསྡུ་། དེ་དག་སྒོ་བཞི་མཛོད་ལྔར་དབྱེ། དེ་
ཡི་ནང་ནས་མཛོད་ཀྱི་བོན། བོན་སྒོ་སྤྱི་ལ་རྒྱུག་པ་ཡི། དབང་ལྡན་དུས་ཀྱི་འཁོར་ལོའི་
ལྷ། འདི་ལ་མདོ་རྒྱུད་གཉིས་ཡིན་ཏེ། མདོ་ནི་བསྐལ་སྲིད་བྲོས་འདེད་མདོ། རྒྱུད་ནི་
དུས་ཀྱི་འཁོར་ལོའི་རྒྱུད། ཞི་རྒྱས་དབང་དྲག་ལས་བཞིར་དབྱེ། དེ་ལ་རྣམ་པ་གསུམ་
ཡིན་ཏེ། སྒྲུབ་མཆོད་མན་ངག་གསུམ་དུ་དབྱེ། སྒྲུབ་པ་དབང་དྲག་རྒྱས་པ་སྟེ། སྐུ་
གསུང་ཐུགས་ཀྱི་རྒྱུད་གསུམ་མོ། །འཁོར་ལོ་རོལ་པ་སྐུ་ཡི་རྒྱུད། འཁོར་ལོ་དབང་
ཕྱུག་གསུང་གི་རྒྱུད། འཁོར་ལོ་གསང་བ་ཐུགས་ཀྱི་རྒྱུད། རྒྱུད་སྲུང་གིང་དང་མགོན་
པོ་དང༌། དཔལ་འབར་ཨེ་ཀ་ཛཱ་ཊི་སྟེ། འཇིག་རྟེན་མངའ་དབང་བདག་པོས་སྐྱོང་།
ལེའུ་སྟོང་ཕྲག་བརྒྱ་དང་བཅས། ཤིན་ཏུ་རྒྱ་ཆེ་མཐའ་ཡས་སོ། །མཆོད་སྦྱིན་དུས་ཀྱི་
འཁོར་ལོ་ལས། ཕོ་བྲང་གཞལ་ཡས་ཚོམ་བུ་དགུ་། ཕྱི་ནང་སྒོ་སྲུང་མཆོད་འབུལ་
བརྒྱད། བདུན་ཅུ་རྩ་བཞི་རྩ་བའི་ལྷ། རྒྱལ་ཆེན་ཕྱོགས་ཀུན་སྐྱོང་བ་བཅས། སངས་
རྒྱས་བསྟན་པ་བརྟན་པའི་ཕྱིར། རབ་ཏུ་གནས་པའི་ཆོ་ག་སྟེ། སྒྲིབ་སྦྱང་ཚོགས་གཉིས་
རྫོགས་ཕྱིར་དང་། ཕྱི་རབས་རྣམས་ལ་དཔེར་བསྟན་ཕྱིར། སེམས་ཅན་སྒྲིབ་པ་སྦྱང་
སླད་དོ། །མན་ངག་དུས་ཀྱི་འཁོར་ལོ་ནི། བསྐལ་སྲིད་ཆགས་གནས་འཇིག་སྟོང་དང་།
དུས་བཞི་འབྱུང་བའི་དར་རྒུད་དང་། ཁམས་གསུམ་སེམས་ཅན་སྐྱེ་འཕེལ་དང་། ཚེ་
གཅིག་དུས་དང་དབང་བསྐལ་དང་། དཔལ་དང་བསོད་ནམས་གྲགས་བསྐྱེད་དང་།
སྔོན་དང་མ་འོངས་ད་ལྟ་དང་། ལོ་ཟླ་ཞག་གྲངས་དུས་ཚོད་དང༌། གང་དུ་བྱ་བའི་
ལས་མཐའ་དང༌། ཀུན་རྫོབ་མངོན་པར་ཤེས་པ་སྟེ། མི་ཤེས་རྨོངས་པ་བསལ་བའི་
400

མདོ་སྡེ། ། དུས་ཀྱི་འཁོར་ལོའི་ཆོ་ག
ཕྱིར། ཡང་དག་སངས་རྒྱས་བཀའ་ལས་གསུངས། ཐབས་ལ་བརྟེན་ཅིང་ཐུགས་རྗེས་
འདུལ། འགྲོ་བ་བཀྲིད་དྲང་དོན་ཆེད་དུ། གང་ལའང་མ་འགགས་ཐབས་སུ་བསྟན།
དེ་ལྟར་མདོ་མཛོད་རྒྱུད་ལུང་དང་། མན་ངག་བཞི་རུ་འཛོམ་པ་སྟེ། མཐོ་ཐོག་སྤྱིར་
རྒྱུག་མཛོད་ཀྱི་བོན། ཨེ་མ་ངོ་མཚར་རྨད་དུ་བྱུང་། བསྟན་པའི་ཞལ་བསྲོ་དེ་ཡིས་
བྱ། འགྲོ་ཀུན་ལས་འཕྲོ་སྐལ་བར་ལྡན། བསྟན་པ་རིན་ཆེན་རབ་བརྟན་འགྱུར། ཞེས་
བཀའ་བསྩལ་ཏོ། །
དེ་ལ་ཡང་ཚངས་པ་གཙུག་ཕུད་ཀྱིས་གསོལ་པ། ཨེ་མ་སྟོན་པ་རྨད་དུ་བྱུང༌།
ཐམས་ཅད་མཁྱེན་པའི་བདག་ཉིད་ཅན། ཉིད་ཀྱི་ཞལ་ནས་གསུངས་པའི་བོན།
བདེར་གཤེགས་ཕོ་བྲང་ཞལ་བསྲོ་བར། གཙང་མ་མཐོ་ཐོག་བོན་ལས་སུ། མདོ་མཛོད་
རྒྱུད་ལུང་མན་ངག་བཞི། ཐམས་ཅད་ཀུན་འཛོམ་ངོ་མཚར་ཅན། ཕུན་སུམ་ཚོགས་
པའི་བོན་དུ་སྣང་། དེ་ཡང་རབ་ཏུ་གནས་པ་ལ། བདག་ཅག་རིག་པའི་བློ་རྩལ་ཞན།
མཆོད་སྦྱིན་མངའ་དབུལ་ཞལ་བསྲོ་བར། ཅུང་ཙམ་ཕྱེད་པར་མི་འགྱུར་བས། ཉིད་
ཀྱི་བཀའ་གནང་མཛད་དུ་གསོལ། བདག་ཅག་འཁོར་དུ་གཏོགས་པ་ཡིས། རྫས་དང་
ཡོ་བྱད་གང་དགོས་བསྒྲུབ། ཅེས་གསོལ་ཏོ། ། དེ་ལ་སྟོན་པས་བཀའ་སྩལ་པ། རིགས་
ཀྱི་བུ་དེ་དེ་བཞིན་ནོ། ཁྱོད་རྣམས་ཀྱིས་རྫས་དང་ཡོ་བྱད་མ་ལུས་པ་སོགས་ཤིག་དང༌།
བདག་གིས་ལས་ཀྱི་གོ་རིམ་དང༌། གང་དགོས་ཀྱི་རིམ་པ་དབྱེ་བར་བྱའོ། །ཞེས་
བཀའ་བསྩལ་ཏོ། །འཁོར་རྣམས་ཀྱང་ཤིན་ཏུ་སྤྲོ་ནས། སྟོན་པས་ཞལ་ནས་གསུངས་
པའི། རྫས་དང་ཡོ་བྱད་མ་ལུས་པ་བསགས་སོ། །དེའི་ཚེ་དེའི་དུས་ན། སྟོན་པ་རྣམ་
པ་ཐམས་ཅད་མཁྱེན་པ་སྤྲུལ་པའི་སྐུ་དེས་འགྲོ་བ་སེམས་ཅན་གྱི་དོན་དུ་དགོངས་
ཏེ། སངས་རྒྱས་ཀྱི་བསྟན་པ་རབ་ཏུ་གནས་པར་བྱ་བ་དང་། བདེ་བར་གཤེགས་པའི་
སྐུ་གདུང་དང་དཀྱིལ་འཁོར་གྱི་ཞལ་བསྲོ་བ་དང་། དབང་ཆེན་ས་བདག་རྒྱལ་པོའི་
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དགོངས་དོན་གྲུབ་པ་དང་། སེམས་ཅན་ཉོན་མོངས་པ་རྣམས་ཀྱི་སྒྲིབ་གཉིས་བྱང་
ཞིང་། ཚོགས་གཉིས་བསག་པར་བྱ་བའི་ཕྱིར་དང་། ཕྱི་རབས་སེམས་ཅན་རྣམས་
ལ་དཔེར་བསྟན་པའི་ཆེད་དུ། ཀུན་ཏུ་བཟང་པོ་དབང་ལྡན་དུས་ཀྱི་འཁོར་ལོའི་
དཀྱིལ་འཁོར་གྱི་ཞལ་ཕྱེ་ཞིང་། མཆོད་སྦྱིན་གྱི་ཆོ་ག་རྒྱས་པར་མཛད་པར་དགོངས་
ནས། འཁོར་གྱི་གཤེན་རབ་གཡུང་དྲུང་སེམས་དཔའ་རྣམས་ལ་བཀའ་སྩལ་པ། ཉོན་
ཅིག་འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ་རྣམས་དང་། ཕྱི་རབས་གང་ཟག་རིགས་ཀྱི་བུ་དང་རིགས་ཀྱི་བུ་མོ་དག །སངས་
རྒྱས་ཀྱི་བསྟན་པ་ལ་རབ་ཏུ་གནས་པར་བྱ་བ་དང༌། བདེ་བར་གཤེགས་པའི་སྐུ་
གདུང་དང་སྐུ་གཟུགས་དང་གསུང་རབ་དང་དཀྱིལ་འཁོར་རྣམས་ཞལ་བསྲོ་བ་དང་།
སེམས་ཅན་ཉོན་མོངས་པ་རྣམས་ཀྱི་སྒྲིབ་གཉིས་བྱང་ཞིང་། ཚོགས་གཉིས་བསག་པར་
བྱ་བའི་ཕྱིར་དུ། ཀུན་ཏུ་བཟང་པོ་དབང་ལྡན་དུས་ཀྱི་འཁོར་ལོའི་དཀྱིལ་འཁོར་གྱི་ཆོ་
ག་འདི་ཉིད་ལ་ཡོངས་སུ་བརྩོན་པར་བྱའོ། །རབ་ཏུ་ཤེས་པར་བྱའོ། །ཤིན་ཏུ་བརྩོན་
པར་བྱའོ། །ཞེས་བཀའ་བསྩལ་ཏོ། ། །
དེ་ལ་གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད་ཀྱིས་གསོལ་པ།
རྣམ་པ་ཐམས་ཅད་མཁྱེན་པའི་སྟོན་པ་ལགས། སྟོན་པའི་ཞལ་ནས་གསུངས་པའི་
བཀའ་འདི་ལ། དོན་རྣམ་པ་དུ་ཡིས་གཏན་ལ་དབབ་པ་ལགས། སྟོན་པས་བཀའ་
སྩལ་པ། རིགས་ཀྱི་བུ་དེ་ནི་འདི་ལྟ་སྟེ། སྤྱི་སྒོས་དང་བྱེ་བྲག་གསུམ་གྱིས་གཏན་ལ་
དབབ་སྟེ་བསྟན་པར་བྱའོ། །དེ་གང་ཞེ་ན། སྤྱི་རུ་གཏན་ལ་དབབ་པ་ནི། སྔོན་འགྲོ་
དང་དངོས་གཞི་དང༌། རྗེས་ཀྱི་བྱ་བ་དང་གསུམ་མོ། །སྒོས་སུ་གཏན་ལ་དབབ་པ་
ནི། དེ་དག་ཀུན་ལ་སྤྱི་རུ་རྒྱུག་པའི་ཏིང་ངེ་འཛིན་དང་། ཕྱག་རྒྱ་དང་། སྙིང་པོ་
དང་གསུམ་མོ། བྱེ་བྲག་ཏུ་གཏན་ལ་དབབ་པ་ནི། དོན་རྣམ་པ་བདུན་བདུན་གྱིས་
402

༼ང༽
མདོ་སྡེ། ། དུས་ཀྱི་འཁོར་ལོའི་ཆོ་ག་
གཏན་ལ་དབབ་སྟེ། ཐོག་མར་སྔོན་དུ་འགྲོ་བ་ལ་དོན་རྣམ་པ་བདུན་ཏེ། རྫས་དང་
ཡོ་བྱད་བསག་པ་དང་། དཀྱིལ་འཁོར་གྱི་གཞི་བསླང་བ་དང༌། དཀྱིལ་འཁོར་བརྩིག་
ཅིང་ཆག་ཆག་གདབ་པ་དང༌། ཐིག་གདབ་པ་དང་། སྟ་གོན་གྱི་རིམ་གྲོ་བྱ་བ་དང་།
དཀྱིལ་འཁོར་བྲི་ཞིང་རྒྱན་དགོད་པ་དང་། དཀྱིལ་འཁོར་སྒོམ་པ་དང་བདུན་
ནོ། །གཉིས་པ་དངོས་གཞི་ལ་དོན་རྣམ་པ་བདུན་ཏེ། བདེ་བར་གཤེགས་པ་རྣམས་
དབྱིངས་ནས་སྤྱན་དྲང་ཞིང་བཞུགས་སུ་གསོལ་བ་དང༌། ཁྲུས་གསོལ་ཞིང་མངའ་
དབུལ་བ་དང༌། ཕྱག་འཚལ་ཞིང་སྡིག་པ་བཤགས་པ་དང་། མཆོད་པ་འབུལ་བ་
དང༌། སྐུ་བསྟོད་པ་དང་། མཆོད་སྦྱིན་བསྔོ་བ་དང་། སྨོན་ལམ་གདབ་པ་དང་
བདུན་ནོ། །གསུམ་པ་རྗེས་ཀྱི་བྱ་བ་ལ་རྣམ་པ་བདུན་ཏེ། སྒོ་དབྱེ་བ་དང༌། ལྷ་ཞལ་
བལྟ་བ་དང་། དབང་བསྐུར་བ་དང༌། བདེ་བར་གཤེགས་པ་དབྱིངས་སུ་བསྐྱོད་པ་
དང་། གདན་དང་གཞལ་ཡས་བསྡུ་བ་དང་། བཀྲ་ཤིས་གསོལ་བ་དང༌། རྗེས་སུ་
མི་དམིགས་པའི་རྒྱས་གདབ་པ་དང་བདུན་ནོ། །རིགས་ཀྱི་བུ་དེ་ལྟར་དུ། དོན་རྣམ་
པ་བདུན་བདུན་གྱིས་གཏན་ལ་དབབ་སྟེ། གོ་རིམ་ཉི་ཤུ་རྩ་གཅིག་གི་དབྱེ་བ་བསྟན་
པའོ། །ཞེས་བཀའ་བསྩལ་ཏོ། །
དེ་ལ་ཡང་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། དེ་ལྟར་དུ་
ཡན་ལག་ཉི་ཤུ་རྩ་གཅིག་གིས་གཏན་ལ་དབབ་པའི། ཆོ་གའི་གཞི་བཟུང་ནས་དུས་ཀྱི་
འཁོར་ལོའི་དཀྱིལ་འཁོར་ཞལ་དབྱེ་ན། ཅུང་ཙམ་སྟོན་པའི་སྒྲོན་མ་སྙན་གསོན་དང་།
འགྲོ་བའི་དོན་ལ་སངས་རྒྱས་སྐུ་མི་ཕོངས། ཡིད་བཞིན་ནོར་བུ་འདྲ་སྟེ་གང་དགོས་
སྨོན་ན་འབྱུང་། དབང་ཆེན་རྒྱལ་པོས་མཛད་ན་གང་ཡང་མངའ་དབང་བཙན།
སྨོན་ལམ་གཤེན་གྱིས་བཏབ་ན་ཁྱད་པར་དགུ་འགྱུར་ཆེ། ཞེས་བྱ་བ་ཡིན་པས། ད་ལྟ་
སྤྱི་ཡི་དབྱེ་བ་རྒྱས་མཛད་ཀྱང་། བདག་ཅག་རིག་པའི་བློ་རྩལ་མ་རྫོགས་པས། དབྱེ་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཤགས་ཞན་པས་ཅུང་ཙམ་ཤན་མི་བྱེད། སྔོན་འགྲོའི་རིམ་པ་ཙམ་ཞིག་བཀའ་གནང་
ན། དངོས་གཞི་ཕྲིན་ལས་གོ་རིམ་ལ་སོགས་པ། བདག་ཅག་རྣམས་ཀྱིས་ཞབས་
འདེགས་གང་དགོས་བྱ། སྟོན་པའི་སྒྲོན་མའི་ཐུགས་རྗེས་བཟུང་དུ་གསོལ། ཞེས་
གསོལ་ཏོ། །དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་རིགས་ཀྱི་བུ། ཁྱོད་ཀྱི་
ཅི་ལྟར་དུ་ཞུས་པ་བཞིན་དུ་བདག་གིས་བསྒྲུབ་པར་བྱ་ཡིས། དེ་ལ་ཀུན་དུ་བཟང་པོ་
དབང་ལྡན་དུས་ཀྱི་འཁོར་ལོའི་ཡན་ལག་ཉི་ཤུ་རྩ་གཅིག་ལས། ཐོག་མར་རྫས་དང་ཡོ་
བྱད་བསགས་ནས། སྔོན་དུ་འགྲོ་བའི་རིམ་པ་ནི་བདག་གིས་བཀའ་སྩལ་གྱིས། དངོས་
གཞི་ཕྲིན་ལས་ཀྱི་རིམ་པ་ནི། ཁྱོད་དང་སྤང་ལ་གནམ་གཤེན་གྱི་རྒྱུད་ལ། བདག་གི་
བྱིན་གྱིས་བརླབ་པར་བྱའོ། ཚིག་བཞིས་ཚིགས་སུ་བཅད་པའི་དོན་མ་ནོར་བར་གྱིས་
ཤིག །ཏིང་འཛིན་དང་། སྙིང་པོ་དང་། ཕྱག་རྒྱ་ནི་བདག་གིས་བསྒྱུར་ཞིང་། དེ་ཡི་
རྗེས་སུ་འབྲང་བར་གྱིས་ཤིག །ཅེས་སྟོན་པའི་བཀའ་བསྩལ་ཏོ། །དེ་ལ་འཁོར་རྣམས་
ཀྱང་ཤིན་ཏུ་དགའ་ནས། སྟོན་པས་གསུངས་པའི་བཀའ་ལ་ཀུན་སྤྲོ་བ་སྐྱེས་སོ། །
༧ དེ་ནས་ཡང་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ལ་
སོགས་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ་རྣམས། ཐོག་མར་
རྫས་བསག་པ་ནི། རྣམ་པ་གསུམ་སྟེ། ཕོ་བྲང་དཀྱིལ་འཁོར་གྱི་རྫས་དང་། མངའ་
དབུལ་ཞལ་བསྲོའི་རྫས་དང༌། བླ་མེད་མཆོད་ཡོན་གྱི་རྫས་དང་གསུམ་མོ། །དེ་ལ་
དང་པོ་དཀྱིལ་འཁོར་གྱི་རྫས་ལ། འབྲུ་སྣའི་ཕྱེ་མ་དང༌། དཀར་གསུམ་མངར་གསུམ་
དང་རིན་པོ་ཆེའི་སྣོད་དང༌། རིན་པོ་ཆེའི་ཕྲད་གཏེར་དང༌། བསེ་ཡི་གཡག་པ་དང་།
དུང་གི་བྲེ་བ་དང་། ལྕགས་ཀྱི་འཇོར་ཆེན་དང༌། རིན་ཆེན་ས་ཕག་དང༌། གཙང་
མའི་ཚན་སྤོས་དང༌། གནམ་རྒྱན་དང་། ས་རྒྱན་དང་། ཡོལ་བ་དང་། བླ་གུར་དང་།
མདའ་དར་དང་། རལ་གྱུ་དང་། མེ་ལོང་དང༌། མཉྫི་དང་། རིན་པོ་ཆེའི་བུམ་པ་
404

མདོ་སྡེ། དུས་ཀྱི་འཁོར་ལོའི་ཆོ་ག
དང་། ཤིང་ཤུན་གྱི་ཐིག་ཐག་དང༌། ཐིག་འཇོར་དང་། ངར་སོ་དང༌། ས་ཚན་དང་།
དེ་ལ་སོགས་པས་གང་ལ་གང་དགོས་རྫས་བསག་པར་བྱའོ། །གཉིས་པ་མངའ་དབུལ་
ཞལ་བསྲོ་བའི་རྫས་ལ། གཙང་མའི་ཆབ་ལྔ་དང་། དར་དཀར་གྱི་རྡུལ་ཕྱིས་དང་། །
བཻཌཱུརྱ་ཡི་སོ་མང་དང་། གསེར་གྱི་སྦུར་ལེན་དང་། དངུལ་གྱི་ཐུར་མ་དང༌། སྨན་གྱི་
སྡོང་པོ་དང་། འབྲུ་ཡི་བཤོས་ཆ་དང་། དར་ཟབ་ཀྱི་ན་བཟའ་དང་། རིན་པོ་ཆེའི་
ཕྲེང་བ་དང་། དེ་ལ་སོགས་པས། དཀར་གསུམ་དང་། མངར་གསུམ་དང༌། འབྲུ་
སྨན་དང༌། རྟ་དང་གླང་པོ་དང་། མ་ཧེ་དང༌། ཁྱུ་མཆོག་དང་། བ་མོ་དང༌། མཁའ་
ལྡིང་དང༌། རིན་པོ་ཆེ་ཡི་རྐང་འགྲོས་དང་། གསེར་གྱི་རུས་སྦལ་དང་། མཁའ་ལྡིང་
གི་འདབ་ཆགས་དང༌། རྔམ་པའི་གཅན་གཟན་དང་། སེང་གེ་དང་། གཡུ་འབྲུག་
དང་། ངོ་མཚར་གྱི་རི་དྭགས་དང་། ལྷ་སྲས་ཁྱེའུ་དང་། ཡིད་འོང་གི་བུ་མོ་དང་།
གཞན་ཡང་ཡུལ་མཁར་དང་། ས་ཞིང་དང་། དཀོར་ནོར་དང༌། རྒྱལ་སྲིད་ཕུན་སུམ་
ཚོགས་པ་རུ་བསག་གོ །གསུམ་པ་བླ་མེད་མཆོད་པའི་རྫས་ལ། གསལ་བའི་སྒྲོན་མེ་
དང་། སྙན་པའི་རྔ་གཤང་དང་། ཞིམ་པའི་བདུག་སྤོས་དང་། མངར་བའི་རོ་མཆོག་
དང༌། ཡིད་འོང་གི་ལྷབ་ལྷུབ་དང་། མཛེས་པའི་མེ་ཏོག་དང་། དགྱེས་པའི་གར་
སྟབས་དང་། ཡིད་བཞིན་གྱི་གཏེར་མཛོད་ལ་སོགས་པ་རྣམས་མཆོད་པའི་ཡོ་བྱད་
དོ། །སྦྱིན་པའི་ཡ་སྟགས་ལ། མིག་གི་གཟུགས་དང་། རྣ་བའི་སྒྲ་དང་། སྣ་ཡི་དྲི་དང་།
ལྕེ་ཡི་རོ་དང་། ལུས་ཀྱི་རེག་དང༌། ཡིད་ཀྱི་འཐད་འོས་སུ་གྱུར་པ་དང་། འབྲུ་སྣའི་
གཙང་མཆོད་རྣམས་སོ། །གཞན་ཡང་སེམས་ཅན་གྱི་སྒྲིབ་པ་སྦྱང་བའི་སླད་དུ། འབྲུ་
སྣའི་ཕྱེ་མ་ལ། མི་ནོར་ཡུལ་མཁར་དང་། གནམ་ལ་འཕུར་དགུ་དང་། ས་ལ་འཛུལ་
བཅུ་དང་། བར་ན་འགྲིམ་དགུའི་གཟུགས་བརྙན་སྣ་ཚོགས་སུ་བྱ་ཞིང་སྤུ་མཚན་མ་
ནོར་བར་བཙུག་ལ། གསེར་གཡུ་དང་། དར་སྟག་དང་། ཤ་སྣ་དང༌། ཁྲག་སྣ་དང་།
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འབྲུ་སྣ་དང་། སྨན་སྣ་མང་པོ་ཚོགས་ཚད་དུ་བསག་སྟེ། དཔེར་ན་སེམས་ཅན་གྱི་
སྣང་བ་ལ་མི་འཐད་པ་དང་། མི་འབྱུང་བ་མེད་པ་ལྟར་དུ། རྫས་དང་ཡོ་བྱད་དེ་ལྟར་
དུ་བསག་གོ །དེ་ནི་ཡོ་བྱད་རྫས་བསོག་པ་བསྟན་པའོ། །
དེ་ནས་ཡང་སྟོན་པས། གཉིས་པ་དཀྱིལ་འཁོར་གྱི་གཞི་བསླང་བའི་ཆོ་ག་མཛད་
དེ། མདུན་དུ་རིན་པོ་ཆེའི་སྣོད་བཟང་དུ། འབྲུ་སྣའི་ཕྱེ་ལ་དཀར་མཆོད་དང༌། ཏོང་
ཙེ་གླིང་དགུ་རུ་བཤམས་ནས། རྩི་སྨན་དང་མེ་ཏོག་གིས་དགང་སྟེ། ཕྱག་རྒྱ་གཡས་
གཡོན་དུ་བསྒྱུར་ཞིང༌། ཐལ་མོ་ཁ་སྦྱོར་དུ་མཛད་ནས། སྔགས་བརྗོད་པ། ཨོཾ་ན་མ་
སརྦ་ས་མ་གྷ་དྷ་བ་ལོ་ཀ་སྭཱ་ཡེ་སྭཱཧཱ། ཞེས་བརྗོད་པས། མདུན་གྱི་ཏོང་རྩེ་གླིང་དགུ་
ནི། ཚངས་རྒྱུང་གི་འཇིག་རྟེན་དགུ་རུ་བྱིན་གྱིས་རླབས་ལ། ཚིགས་སུ་བཅད་དེ་
གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་
ནི། ཚུར་གཤེགས་ཚུར་གཤེགས་མཆོད་སྦྱིན་བདག །དུས་ཀྱི་འཁོར་ལོའི་བཀའ་ཉན་
ཅིང་། དཔལ་སྦྱིན་འབྱོར་བ་དུས་ཀྱི་ལྷ། དུས་དང་བསྐལ་སྲིད་འབྱུང་བ་དང་། ལོ་
ཟླ་ཞག་གྲངས་ཟ་མ་ཡི། མཐུན་གསུམ་དཔལ་བསྐྱེད་འགལ་བཀྱོན་པའི། ཙང་ཙང་
འཁོར་བ་ཀུན་གྱི་རྗེ། གསེར་གྱི་ལྷ་མོས་བུམ་པ་ཐོགས། རྒྱལ་པོ་བློན་པོ་བཙུན་མོ་དང་།
བྲན་དང་ཕོ་ཉ་ལས་བྱེད་བཅས། སྤར་ཁམས་ཆེན་པོའི་ལྷ་བརྒྱད་དང་། གླིང་དགུ་སྨེ་
བའི་ལྷ་དགུ་དང་། ལོ་སྐོར་ལོ་ལྷ་བཅུ་གཉིས་དང་། ཟླ་སྐོར་ཟླ་ལྷ་བཅུ་གཉིས་དང་།
སུམ་བརྒྱ་དྲུག་ཅུ་ཞག་གི་ལྷ། བདུན་བརྒྱ་ཉི་ཤུ་ཟ་མའི་ལྷ། དུས་དྲུག་འབྱུང་བ་ལྔ་ཡི་
ལྷ། སྟོང་ཕྲག་དགུ་བཅུ་འཁོར་དང་བཅས། མཆོད་སྦྱིན་གཙང་མའི་གནས་འདི་རུ།
སྐད་ཅིག་ཡུད་ཙམ་འདིར་གཤེགས་ལ། དམིགས་པའི་ལོངས་སྤྱོད་རྒྱན་ཚོགས་བཞེས།
བཅོལ་བའི་ཕྲིན་ལས་མྱུར་དུ་སྒྲུབས། བདག་དང་རྒྱུ་སྦྱོར་ཡོན་བདག་གིས། བདེར་
གཤེགས་ཕོ་བྲང་གནས་བརྩིགས་ན། བཀྲ་ཤིས་ས་གནས་བསྩལ་དུ་གསོལ། ཁྱོད་ནི་
406

མདོ་སྡེ། དུས་ཀྱི་འཁོར་ལོའི་ཆོ་ག་
འཇིག་རྟེན་མགོན་པོ་སྟེ། དཔལ་ཚོགས་གསུམ་དང་ཐབས་ཅིག་ཏུ། བསོད་ནམས་
མ་ལུས་བསྐྱེད་ནས་སུ། བསྟན་པ་རིན་ཆེན་རབ་བརྟན་མཛོད། ཅེས་ཕྱོགས་བཅུར་
གཏོར་བས། མངའ་དབང་གི་བདག་པོ་རྣམས་དགྱེས་ནས། ས་ཡི་དངོས་གྲུབ་ཕུལ་
བར་བསམ་མོ། །གཞི་གནས་བསླངས་པའི་ཆོ་ག་བསྟན་པའོ། ། །
དེ་ནས་ཡང་སྟོན་པས། དཀྱིལ་འཁོར་བརྩིགས་ཤིང་ཆག་ཆག་གདབ་པའི་ཆོ་ག་
མཛད་དེ། གཡུང་དྲུང་སེམས་དཔའ་རྣམས་ཀྱིས་གཙང་མའི་ས་ལ་ཐིག་གྲུ་བཞིར་
བཅད་དེ། ལོགས་རེ་ལ་ཕོ་འདོམ་བཞི་རེ་བཅད་པའི་ཚད་ལས་སུ། དཔངས་ལ་ཁྲུ་
བཞི་ཡོད་པའི་ཚད་དུ་བརྩིགས། ཞེང་ལ་ཁྲུ་དོ་ཆག་གང་ཁྲུ་རེ་སྟེ། འདིར་ནི་བསྟན་
པ་རིན་ཆེན་བརྟན་པའི་ཕྱིར། ཁྲུ་བཞི་ཆག་ཚད་སྤར་ནས་བརྩིགས་པའོ། །དཀར་
སྣུམ་མཉེན་ལ་འབོལ་བའི་ས་བླང་ནས། རིན་ཆེན་སྣ་ལྔ་གསེར་གྱི་ཕྲད་སྩལ་ནས།
དབྱིབས་སུ་རན་ལ་འབུར་འཇོམ་བསྙམས་པར་བྱ། དེ་ནས་གཙང་མའི་ཚན་དང་
སྤོས་སྦྱང་ནས། ལྗོན་ཤིང་ལོ་མས་གཏོར་ཞིང་ཆག་གདབ་སྟེ། སྟོན་པས་ཕྱག་རྒྱ་དག་
ཅིང་ཚངས་པ་ཞེས་བྱ་བ། གཡོན་པའི་ཁྱོར་བ་གྱེན་ལ་བཟེད་ནས། གཡས་ཀྱི་སོར་
མོས་གཏོར་བའི་ཚུལ་མཛད་དེ། སྔགས་བརྗོད་པ། ཨོཾ་ན་མ་རདྨ་ནེ་ཏིང་ཨ་དཀར་
གཤའ་ཡ་ནི་སྭཱཧཱ། ཞེས་བརྗོད་ཅིང་། ཚིགས་སུ་བཅད་དེ་གསུངས་པ། བོན་ཉིད་
རབ་འབྱམས་དག་པའི་རྒྱ་མཚོ་ན། ཡེ་ཤེས་ལྔ་ལྡན་དབྱིངས་ཀྱི་དཀྱིལ་འཁོར་གསལ།
ཡེ་ནས་དྲི་མེད་སྐྱོན་དང་བྲལ་བ་ལ། གཙང་མའི་ཆག་ཆག་གདབ་ལྟ་མི་འཚལ་ཏེ།
བདག་དང་མཐའ་ཡས་སེམས་ཅན་ཐམས་ཅད་ཀྱི། བག་ཆགས་སྐྱོན་གྱི་དྲི་མ་དག་
བྱའི་ཕྱིར། ཚན་དང་སྤོས་ཀྱི་ཆག་ཆག་འདི་གདབ་པས། དབྱིངས་ཀྱི་དཀྱིལ་འཁོར་ཡེ་
ནས་དག་པ་བཞིན། སེམས་ཅན་བག་ཆགས་དྲི་མ་དག་གྱུར་ཅིག ། ཅེས་གདབ་ཅིང་།
དྲི་ཞིམ་ངད་དང་ལྡན་པའི་ཞིང་ཁམས་སུ་བསམ་མོ། །དེ་ནི་དཀྱིལ་འཁོར་བརྩིགས་
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཤིང་ཆག་ཆག་གདབ་པའི་ཆོ་ག་བསྟན་པའོ། །
དེ་ནས་ཡང་སྟོན་པས་བཞི་པ་ཐིག་གདབ་པའི་ཆོ་ག་མཛད་དེ། ཤིང་ཤུན་གྱི་ཐིག་
ཐག་ལ། ག་བུར་དང་མཚལ་གྱིས་བྱུགས་ལ། ཕྱག་རྒྱ་གཡས་གཡོན་དུ་བསྒྱུར་ཞིང་
མཐེབ་མཛུབ་སྤྲད་ནས་གདབ་པའི་ཚུལ་མཛད་དེ་སྔགས་བརྗོད་པ། ཨོཾ་ན་མ་མུ་ཡེ་
ཧ་ར་ཁི་ཁར་ཁྱབ་གདལ་ཐིང་ནམ་ཐིག་སྭཱཧཱ། ཞེས་བརྗོད་ནས། ཚིགས་སུ་བཅད་དེ་
གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་ན། དབྱིངས་ཀྱི་དཀྱིལ་འཁོར་
ཡེ་ནས་གསལ་བ་ལ། སྒྱུ་མའི་ཚོན་གྱིས་ཐིག་གདབ་མི་འཚལ་ཏེ། སེམས་ཅན་མ་རིག་
མ་མཐོང་བསྟན་པའི་ཕྱིར། རྡུལ་ཚོན་དཀྱིལ་འཁོར་དིང་འདིར་བཞེངས་པ་ལ། སྒྱུ་
མའི་ཚོན་གྱིས་ཐིག་ཆེན་འདི་གདབ་པས། སེམས་ཅན་མ་རིག་མ་མཐོང་གསལ་གྱུར་
ཅིག །ཅེས་པས་དཀར་དམར་གྱི་ཐིག་གིས་སྟོང་གསུམ་ཁྱབ་སྟེ། རང་བཞིན་གྱི་དཀྱིལ་
འཁོར་གསལ་བར་བསམ་མོ། །དེ་ཡང་དང་ལ་མཐའ་ཡི་ཐིག་བཞི་གདབ། དེ་ནས་
ཚངས་པའི་ཐིག་བཞི་གདབ། ཚངས་ཐིག་དབུས་ནས་བཟུང་ལ་ཕྱི་ནང་རིམ་བཞི་དབྱེ།
ཕོ་བྲང་སུམ་ཆར་བགོས་ལ་སྒོ་དང་གདུང་ཐིག་བརྐྱངས། དེ་རྣམས་ཐིག་ཆེན་ཡིན་
པས་དཀར་པོ་གདབ། དེ་ནས་དཀར་དང་དམར་གྱི་འབྱོར་ཐིག་ནི། ཕྱི་ནང་རྩིག་
པ་འདོད་ཡོན་ར་བ་དང་། ཡ་གད་ཟར་ཚགས་དར་བུ་ཁད་ལ་སོགས། ཀུན་དུ་ཆ་
བསྙམས་མཉམ་ལ་མ་འདྲེས་པ། གདུང་བཞི་གདུང་སྐྱོར་ལ་སོགས་ཐེབས་པར་གདབ།
ཅེས་བྱ་སྟེ་ཐིག་གདབ་པ་བསྟན་པའོ། །
དེ་ནས་ཡང་སྟོན་པས། ལྔ་པ་སྟ་གོན་གྱི་རིམ་གྲོ་མཛད་དེ། བུམ་པ་དང་། གཙང་
ཆབ་དང་། མདའ་དར་དང་། མེ་ལོང་དང༌། རལ་ཀྱུ་དང་མཛེས་པའི་ས་ཚོན་སྣ་
ལྔ་དང་། རྫས་དང་ཡོ་བྱད་ཀུན། མདུན་དུ་ཚོགས་པར་བཤམས་ནས། ཐོག་མར་
མཚམས་བཅད་པ་ནི། རྔ་གཤང་གི་སྒྲ་བསྒྲག་ལ། གསེར་དང་ཡུངས་ཀར་སྔགས་ཏེ།
408

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
ཕྱག་རྒྱ་གཡས་པས་སྡིག་མཛུབ་དང་། གཡོན་པས་ས་གནོན་དུ་མཛད་ནས། སྔགས་
བརྗོད་པ། ཨོཾ་ན་མ་ཀྲོ་ཏ་ཏི་སྟ་བྷ་བ་ཡཀྵ་ས་མ་ཡ་ཧཱུཾ་ཧཱུཾ། ཞེས་བརྗོད་ཅིང་། ཚིགས་
སུ་བཅད་དེ་གསུངས་པ། ཨོ་སྣང་སྲིད་སྣོད་བཅུད་རབ་འབྱམས་ཞིང་ཁམས་ཀུན། ཡེ་
ནས་བོན་ཉིད་དག་པའི་རྒྱ་མཚོ་ལ། བགེགས་དང་ལོག་འདྲེན་བྱ་བ་མི་མངའ་ཡང་།
མ་རྟོགས་ལོག་པར་རྟོགས་པའི་བགེགས་ཀྱི་ཚོགས། གནས་འདིར་མ་འདུག་རང་རང་
གནས་སུ་དེངས། གལ་ཏེ་མི་འགྲོ་གནོད་པའི་བགེགས་འཆང་ན། བདག་ཉིད་སྐུ་
གསུང་ཐུགས་ཀྱི་དཀྱིལ་འཁོར་ནས། ཁྲོ་བོ་ཁྲོ་མོ་མེ་དཔུང་མཚོན་ཆའི་ཚོགས། སྤྲུལ་
པ་ཡང་སྤྲུལ་ཕོ་ཉ་བསམ་མི་ཁྱབ། འཇིགས་པའི་གཟུགས་དང་དགྱེས་པའི་གད་མོ་
བཞད། གཏུམ་པའི་ངང་ཚུལ་འདུ་འཕྲོ་ཕྱོགས་བཅུར་འགྱེད། ཡུངས་ཀར་གསེར་
ཛ་དྲག་པོའི་མེ་རི་འབར། བགེགས་དང་ལོག་འདྲེན་འབྱུང་པོའི་ཚོགས་རྣམས་ཀུན།
ཐལ་བ་རྡུལ་ཕྲན་བཞིན་དུ་བརླག་པར་བྱ། ཞེས་གསེར་དང་ཡུངས་ཀར་གྱིས་བྲིམ་
ཞིང་། བར་དུ་གཅོད་པའི་བགེགས་རྣམས་ཞི་བར་བསམ་མོ། །
གཉིས་པ་ཁྲུས་གསོལ་བ་ནི། གཙང་མའི་ཚན་དང་སྤོས་སྦྱར་ལ། ཕྱག་རྒྱ་བདུད་
རྩི་བུམ་པ་རུ་བཅའ་ལ། སྔགས་བརྗོད་པ། ཨོཾ་ན་མ་ནེ་ཏིང་མུ་ཡེ་ཧ་ར་སངས་གསལ་
སཱཧཱ། ཞེས་བརྗོད་ནས་ཚིགས་སུ་བཅད་དེ་གསུངས་པ། བོན་ཉིད་རབ་འབྱམས་དག་
པའི་རྒྱ་མཚོ་ན། དབྱིངས་ཀྱི་ལྷ་རྣམས་ཡེ་ནས་དག་པ་ལ། གཙང་མའི་ཚན་གྱིས་ཁྲུས་
གསོལ་མི་འཚལ་ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། མི་གཙང་
བག་ཆགས་དྲི་མ་དག་བྱའི་ཕྱིར། ལྷ་རྫས་མཆོད་རྫས་རྣམས་ལ་ཁྲུས་གསོལ་བས། མི་
གཙང་བག་ཆགས་དྲི་མ་དག་གྱུར་ཅིག །ཅེས་མཆོད་རྫས་མ་ལུས་པ་དག་པར་བསམ་
གསུམ་པ་སྤོས་ཀྱིས་བསང་བ་ནི། ཕྱག་རྒྱ་སྤོས་ཀྱི་ལྡིང་ཁང་ཞེས་བྱ་བ། ཐལ་མོ་
409

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཁོང་སྟོང་དུ་སྦྱར་ལ། སྔགས་བརྗོད་པ། ཨོཾ་ན་མ་ཤིམ་ཕོད་ནེ་ར་ས་ལེ་སང་ངེ་ཡེ་སྭཱཧཱ།
ཞེས་བརྗོད་ཅིང་ཚིགས་སུ་བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་
མཚོ་ན། དབྱིངས་ཀྱི་ལྷ་རྣམས་ཡེ་ནས་ཚངས་པ་ལ། དྲི་ཞིམ་སྤོས་ཀྱིས་རྣལ་བསང་མི་
འཚལ་ཏེ། བདག་དང་མཐའ་ཡས་སེམས་ཅན་ཐམས་ཅད་ཀྱི། མི་གཙང་ཉོན་མོངས་
དྲི་མ་སངས་པའི་ཕྱིར། ལྷ་རྫས་མཆོད་ཡོན་རྣམས་ལ་རྣལ་བསང་བས། མི་གཙང་
ཉོན་མོང་དྲི་མ་དག་གྱུར་ཅིག །ཅེས་མཆོད་རྫས་མ་ལུས་པ་དག་ཅིང་ཚངས་པར་
བསམ་མོ། །
བཞི་པ་སྟ་གོན་གྱི་རིམ་གྲོ་བྱ་སྟེ། ཕྱག་རྒྱ་མི་གཡོ་མཉམ་པ་རུ་བཅའ་ལ་སྔགས་
བརྗོད་པ། ཨོཾ་ན་མ་མུ་ཡེ་ཧ་ར་ཁྱབ་གདལ་སད་དོ་ས་མ་ཡ་ཛ་ཛ། ཞེས་བརྗོད་ཅིང་
ཚིགས་སུ་བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། དབུས་ཕྱོགས་འོག་མིན་དབྱིངས་ཀྱི་
ཞིང་ཁམས་ན། ཐམས་ཅད་དབང་བསྒྱུར་དུས་ཀྱི་འཁོར་ལོའི་ལྷ། ཀུན་ཏུ་བཟང་པོ་
ཕྲིན་ལས་མཐའ་ཡས་སྐུ། དུས་བཞི་མངའ་བདག་བྷ་གའི་ཀློང་ཆེན་ཡུམ། བདེར་
གཤེགས་ཡབ་ཡུམ་འཁོར་དང་བཅས་པ་རྣམས། ནངས་པར་འགྲོ་བའི་དོན་དུ་སྤྱན་
འདྲེན་ནས། དོ་མོད་ཏིང་འཛིན་གསལ་བའི་དཀྱིལ་འཁོར་འདིར། འཁོར་བཅས་སྟ་
གོན་ལ་ནི་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། ཤར་ཕྱོགས་མངོན་པར་དགའ་བའི་ཞིང་
ཁམས་ན། འབྱུང་བ་དབང་བསྒྱུར་དུས་ཀྱི་འཁོར་ལོའི་ལྷ། འོད་ལྷ་སངས་པོ་ཐུགས་རྗེ་
ཐབས་ཀྱི་ཡབ། འོད་ཀྱི་ལྷ་མོའི་སྐུ་དང་གཉིས་མེད་ཡུམ། བདེར་གཤེགས་ཡབ་ཡུམ་
འཁོར་དང་བཅས་པ་རྣམས། ནངས་པར་འགྲོ་བའི་དོན་དུ་སྤྱན་འདྲེན་ནས། དོ་མོད་
ཏིང་འཛིན་གསལ་བའི་དཀྱིལ་འཁོར་འདིར། འཁོར་བཅས་སྟ་གོན་ལ་ནི་བཞུགས་
410

མདོ་སྡེ། དུས་ཀྱི་འཁོར་ལོའི་ཆོ་ག
སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་གྱི། ལྷོ་ཕྱོགས་དཔལ་དང་ལྡན་པའི་ཞིང་ཁམས་ན། སྲིད་པ་དབང་
བསྒྱུར་དུས་ཀྱི་འཁོར་ལོའི་ལྷ། སྲིད་ལྷ་འོད་དཀར་ཐུགས་རྗེ་ཐབས་ཀྱི་ཡབ། སྲིད་པའི་
ལྷ་མོ་གཉིས་མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་
རྣམས། ནངས་པར་འགྲོ་བའི་དོན་དུ་སྤྱན་འདྲེན་ནས། དོ་མོད་ཏིང་འཛིན་གསལ་
བའི་དཀྱིལ་འཁོར་འདིར། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་ཉིད་
རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི།
ནུབ་ཕྱོགས་བདེ་བ་ཅན་གྱི་ཞིང་ཁམས་ན། བསྐལ་པ་དབང་བསྒྱུར་དུས་ཀྱི་འཁོར་
ལོའི་ལྷ། ཁྲི་ཁུག་རྒྱལ་བ་ཐུགས་རྗེ་ཐབས་ཀྱི་ཡབ། བསྐལ་པའི་ལྷ་མོ་གཉིས་མེད་
མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་རྣམས། ནངས་
པར་འགྲོ་བའི་དོན་དུ་སྤྱན་འདྲེན་ནས། དོ་མོད་ཏིང་འཛིན་གསལ་བའི་དཀྱིལ་འཁོར་
འདིར། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་ཉིད་རབ་འབྱམས་དག་
པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། བྱང་ཕྱོགས་རྣམ་
པར་དག་པའི་ཞིང་ཁམས་ན། བསྐོས་པ་དབང་བསྒྱུར་དུས་ཀྱི་འཁོར་ལོའི་ལྷ། བསྐོས་
ལྷ་ཞིང་དྲུག་ཐུགས་རྗེ་ཐབས་ཀྱི་ཡབ། བསྐོས་ཀྱི་རྒྱལ་མོ་གཉིས་མེད་མཉམ་པའི་ཡུམ།
བདེར་གཤེགས་ཡབ་ཡུམ་འཁོར་དང་བཅས་པ་རྣམས། ནངས་པར་འགྲོ་བའི་དོན་དུ་
སྤྱན་འདྲེན་ནས། དོ་མོད་ཏིང་འཛིན་གསལ་བའི་དཀྱིལ་འཁོར་འདིར། འཁོར་བཅས་
སྟ་གོན་ལ་ནི་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། ཤར་ལྷོ་དགའ་ལྡན་དག་པའི་ཞིང་ཁམས་
ན། ཆགས་པ་དབང་བསྒྱུར་དུས་ཀྱི་འཁོར་ལོའི་ལྷ། མགོན་ལྷ་དཀར་པོ་ཐུགས་རྗེ་
ཐབས་ཀྱི་ཡབ། མཐར་རྫོགས་ལྷ་མོ་གཉིས་མེད་མཉམ་པའི་ཡུམ། བདེར་གཤེགས་
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཡབ་ཡུམ་འཁོར་དང་བཅས་པ་རྣམས། ནངས་པར་འགྲོ་བའི་དོན་དུ་སྤྱན་འདྲེན་
ནས། དོ་མོད་ཏིང་འཛིན་གསལ་བའི་དཀྱིལ་འཁོར་འདིར། འཁོར་བཅས་སྟ་གོན་ལ་
ནི་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་གྱི། ལྷོ་ནུབ་མཉམ་ལྡན་དག་པའི་ཞིང་ཁམས་ན། གནམ་
ས་དབང་བསྒྱུར་དུས་ཀྱི་འཁོར་ལོའི་ལྷ། མཉམ་ལྡན་རྒྱལ་པོ་ཐུགས་རྗེ་ཐབས་ཀྱི་ཡབ།
མཉམ་ཉིད་ལྷ་མོ་གཉིས་མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་
བཅས་པ་རྣམས། ནངས་པར་འགྲོ་བའི་དོན་དུ་སྤྱན་འདྲེན་ནས། དོ་མོད་ཏིང་འཛིན་
གསལ་བའི་དཀྱིལ་འཁོར་འདིར། འཁོར་བཅས་སྟ་གོན་ལ་ནི་བཞུགས་སུ་གསོལ།
བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་གྱི་། བྱང་ནུབ་བདེ་ལྡན་དག་པའི་ཞིང་ཁམས་ན། འཇིག་པ་དབང་བསྒྱུར་
དུས་ཀྱི་འཁོར་ལོའི་ལྷ། མཐའ་ཡས་རྫོགས་པ་ཐུགས་རྗེ་ཐབས་ཀྱི་ཡབ། མཐུ་ལྡན་
རྒྱལ་མོ་གཉིས་མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་
པ་རྣམས། ནངས་པར་འགྲོ་བའི་དོན་དུ་སྤྱན་འདྲེན་ནས། ད་མོད་ཏིང་འཛིན་གསལ་
བའི་དཀྱིལ་འཁོར་འདིར། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་ཉིད་
རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི།
བྱང་ཤར་དབང་ལྡན་དག་པའི་ཞིང་ཁམས་ན། སྟོང་པ་དབང་བསྒྱུར་དུས་ཀྱི་འཁོར་
ལོའི་ལྷ། མུ་མེད་ཁྱབ་བདལ་ཐུགས་རྗེ་ཐབས་ཀྱི་ཡབ། མཐར་ཕྱིན་ལྷ་མོ་གཉིས་མེད་
མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་རྣམས། ནངས་
པར་འགྲོ་བའི་དོན་དུ་སྤྱན་འདྲེན་ནས། དོ་མོད་ཏིང་འཛིན་གསལ་བའི་དཀྱིལ་འཁོར་
འདིར། འཁོར་བཅས་སྟ་གོན་ལ་ནི་བཞུགས་སུ་གསོལ། བོན་ཉིད་རབ་འབྱམས་དག་
པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། འདོད་ཡོན་ལྷུན་ལ་
412

མདོ་སྡེ། དུས་ཀྱི་འཁོར་ལོའི་ཆོ་ག
རྫོགས་པའི་ཞིང་ཁམས་ན། ཚོགས་བརྒྱད་ཡེ་ཤེས་རིག་པའི་ལྷ་མོ་བརྒྱད། དུས་བཞི་
དབང་བསྒྱུར་རྫུ་འཕྲུལ་སྒོ་མ་བཞི། ཕྱོགས་བཞིའི་སྒོ་སྲུང་སྒོ་བ་སྒོ་མ་བཅས། དབང་
ལྡན་དུས་ཀྱི་འཁོར་ལོའི་ལྷ་ཚོགས་རྣམས། ནངས་པར་འགྲོ་བའི་དོན་དུ་སྤྱན་འདྲེན་
ནས། དོ་མོད་ཏིང་འཛིན་གསལ་བའི་དཀྱིལ་འཁོར་འདིར། འཁོར་བཅས་སྟ་གོན་ལ་
ནི་བཞུགས་སུ་གསོལ། འཇིག་རྟེན་དག་ན་ཕྱོགས་ཀུན་སྐྱོང་བ་དང་། རྒྱལ་ཆེན་ནོར་
སྲུང་དཔལ་མགོན་སྡེ་ཚོགས་དང༌། ཡོན་ཏན་ལན་ཆགས་སྙིང་རྗེའི་མགྲོན་རིགས་
རྣམས། ནངས་པར་མཆོད་སྦྱིན་རྒྱ་ཆེན་འགྱེད་པས་སུ། དོ་མོད་དགའ་དང་མོས་
པའི་ཚུལ་སྟོན་ལ། འཁོར་བཅས་སྟ་གོན་དག་ལ་གནས་པར་མཛོད། དགོངས་པ་བླ་
ན་གསལ་བའི་དཔོན་གསས་དང༌། བསམ་པ་འོག་ན་དག་པའི་འཕྲིན་ལས་མཁན།
ཚོགས་སྦྱོར་ཕུན་སུམ་ཚོགས་པའི་ཡོན་བདག་རྣམས། ནངས་པར་མཆོད་སྦྱིན་རྒྱ་ཆེན་
འབུལ་བའི་ཚུལ། དོ་མོད་སྟ་གོན་དག་ལ་གནས་པར་མཛོད། རིན་ཆེན་བུམ་པ་བཀྲ་
ཤིས་གཞལ་ཡས་ཁང༌། ཆུ་དང་འོ་མ་དབྱིངས་དང་ཡེ་ཤེས་ཚུལ། སྨན་དང་འབྲུ་
བཅུད་མཁའ་ཀློང་དབྱེར་མེད་ངང་། ཁ་རྒྱན་མགུལ་ཆིངས་ཐབས་དང་ཤེས་རབ་
ལྡན། གཟུངས་ཐག་ཐུགས་རྗེ་ཚད་མེད་འོད་ཟེར་འཕྲོ། མཉྫི་འཇིག་རྟེན་གཏོས་ཀྱི་
ཆགས་གནས་གཞི། ས་ཚོན་སྣ་ལྔ་ཡེ་ཤེས་འོད་ཟེར་འཕྲོ། མདའ་དར་མེ་ལོང་རལ་ཀྱུ་
བླ་བྲེ་གུར། མཆོད་པའི་ཡོ་བྱད་སྦྱིན་པའི་ཡ་སྟགས་རྫས། ནངས་པར་དཀྱིལ་འཁོར་
ལྷ་ཡི་རྒྱན་དགྲམ་ཞིང་། བདེར་གཤེགས་མཉེས་དང་འགྲོ་དྲུག་བསྐང་བའི་ཕྱིར། དོ་
མོད་སྟ་གོན་དག་ལ་བཞག་པར་བྱའོ། །ཞེས་བདེ་བར་གཤེགས་པའི་མཆོད་གནས་ཀྱི་
མགྲོན་དང༌། མཆོད་སྦྱིན་ཡ་སྟགས་རྣམས་སྟ་གོན་དག་ལ་གནས་པར་བསམ་མོ། །
དེ་ནི་སྟ་གོན་གྱི་རིམ་འགྲོ་བསྟན་པའོ། །
དེ་ནས་ཡང་སྟོན་པས་དྲུག་པ་དཀྱིལ་འཁོར་བྲི་བ་དང༌། རྒྱན་བཀོད་པའི་ཆོ་ག་
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཛད་དེ། དེ་ཡང་དང་པོ་དཀྱིལ་འཁོར་བྲི་བ་ལ། ས་ཚན་སྣ་ལྔ་ལ་ཡེ་ཤེས་ལྔ་རུ་བྱིན་
གྱིས་བརླབས་ཏེ། དབུས་ཀྱི་ཕོ་བྲང་གླིང་དགུ་ལ། པདྨ་མཛེས་པའི་གདན་དགོད་དེ།
དེ་ཡང་མུ་ཁྱུད་རིམ་པ་གསུམ་རེར་བསྐོར་ལ། དབུས་ཀྱི་ལྟེ་བ་སེར་པོ་རུ་བྱས་སོ། །དེ་
རྒྱབ་པདྨ་འདབ་བཞི་ཕྱོགས་ཀྱི་ཁ་དོག་དང་བསྟུན། དེ་ཡི་ཕྱི་རིམ་མུ་ཁྱུད་མཐིང་ག་ལ།
རིན་པོ་ཆེའི་གཅལ་དུ་བྲིས། དེ་ཡི་ཕྱི་རིམ་གྲུ་བཞི་རྒྱས་པ་གསེར་འོད་ལ། ཤིང་ལོ་དང་
པ་དྲ། མཁའ་ལྡིང་དང་གཤོག་འཐོག་ཏུ་བྲིས། དེ་རྒྱབ་གཡུ་ཡི་གདུང་མ་ལ། རིན་
པོ་ཆེའི་པ་དྲ། གསེར་གྱི་ཀ་བས་བཏེག་པ་རུ་བྲིས། དེ་སྟེང་རྟ་བབས་རིམ་བཞི་དང་།
སྐོས་ཀྱི་གསས་མཁར་ལ། གཡུ་ཡི་ཁྱུང་གུར་དང་ཁྱུང་མགོ་ཏོག་དང་ལྡན་པ་རུ་བྲིས།
དེ་ཡི་བར་སྣང་ལ། འབྱུང་བ་ལྔ་ཡི་རྩིག་པ་དང༌། ཡ་གད་དང་ཟ་ར་ཚགས་དང་།
དར་བུ་ཁད་ཀྱི་ལྷབ་ལྷུབ་ཏུ་བྲིས། དེའི་ཕྱི་རིམ་བར་ཁྱམས་ལ། འདོད་ཡོན་དམར་
པོས་བཀང་ཞིང་། མཆོད་པའི་བྱེ་བྲག་ཏུ་བྲིས། སྒོ་བཞི་ཕྱོགས་ཀྱི་ཁ་དོག་དང་བསྟུན།
དེ་རྒྱབ་ཕྱི་རྩིག་གི་འབྱུང་སྣམ་དང་། ཡ་གད་དང་། ཟ་ར་ཚགས་དང་། དར་བུ་ཁད་
དུ་བྲིས། དེ་ཡི་ཕྱི་རིམ་སྒོ་བཞི་ནི། ཁྲོ་ཆུ་མེ་རི་གླིང་གི་སྐུ་མཁར་ལ། འོག་གཞི་རྡོ་རྗེ་
རྒྱ་གྲམ་གྱི་དབྱིབས་སུ་བྲིས། དེ་ཡི་ཕྱི་གླིང་ན། བོན་ཉིད་རབ་འབྱམས་ཞིང་ཁམས་ལ།
སྣ་ཚོགས་པད་མོའི་འཇིག་རྟེན་དུ་བྲིས། དེ་ཡི་ཕྱི་རིམ་དུ་ལྕགས་རི་སྔོན་པོ་ལ། སྒོ་བཞི་
རྒྱལ་པོའི་སྐུ་མཁར་དུ་བྲིས་སོ། །
དེ་ནས་གཉིས་པ་རྒྱན་དགོད་པ་ནི། ཕྱག་རྒྱ་དབང་བསྒྱུར་བརྟན་པ་ཞེས་བྱ་བ།
འཁོར་ལོ་ཁ་སྤྲད་དུ་མཛད་ནས་སྔགས་བརྗོད་པ། ཨོཾ་ན་མ་ཙ་ཀྲ་མུ་ཡེ་ཧ་ར་བརྟན་
དུ་ཧྲན་ཧུན། ཞེས་བརྗོད་ཅིང་ཚིགས་སུ་བཅད་དེ་གསུངས་པ། རིན་ཆེན་བུམ་པ་
བཀྲ་ཤིས་གཞལ་ཡས་ཁང་། ཆུ་དང་འོ་མ་དབྱིངས་ཤེས་དབྱེར་མེད་ངང་། སྨན་
དང་འབྲུ་བཅུད་མཁའ་ཀློང་རིག་པའི་སྐུ། ཁ་རྒྱན་མགུལ་ཆིངས་ཐབས་དང་ཤེས་
414

མདོ་སྡེ། དུས་ཀྱི་འཁོར་ལོའི་ཆོ་ག
རབ་ལྡན། གཟུངས་ཐག་ཐུགས་རྗེ་ཚད་མེད་འགྲོ་བ་འདྲེན། མཉྫི་འཇིག་རྟེན་སྐྱེ་འགྲོ་
བརྟན་པའི་གཞི། རབ་འབྱམས་བོན་ཉིད་རྒྱ་མཚོར་བྱིན་གྱིས་བརླབས། དཀྱིལ་འཁོར་
འདི་ཡི་དབུས་སུ་བཞུགས་སུ་གསོལ། ཐུགས་རྗེ་འཕུར་བྱེད་སྤྲུལ་པའི་མདའ་དར་
དགུ་། ཡེ་ཤེས་རང་འབྱུང་གསལ་བའི་སྒྲོན་མ་དགུ་། བདེར་གཤེགས་ཡབ་ཡུམ་སྐུ་རུ་
བྱིན་གྱིས་བརླབས། དཀྱིལ་འཁོར་ཕྱོགས་མཚམས་དབུས་སུ་བཞུགས་སུ་གསོལ། ཙཀྲ་
ཧ་ལ་གཅོད་པའི་རལ་ཀྱུ་བཞི། མ་མཐོང་གསལ་བ་འཕྲུལ་གྱི་མེ་ལོང་བཞི། འཇིགས་
པའི་སྒོ་གཅོད་ཐར་ལམ་འབྱེད་པའི་ཕྱིར། དཀྱིལ་འཁོར་ཕྱི་ནང་སྒོ་བཞིར་བཞུགས་སུ་
གསོལ། རིན་ཆེན་ཡོ་གལ་མེད་པའི་དྲང་ཤིང་ལ། ཁ་དོག་ལྔ་ལྡན་དར་གྱི་བླ་བྲེ་དང་།
དུས་གསུམ་ནུབ་པ་མེད་པའི་རྒྱལ་མཚན་ཏོག ། སྣ་ཚོགས་མཛེས་པའི་ཟ་འོག་ཡོལ་བ་
འདི། བདེར་གཤེགས་ལྷ་ཡི་རྒྱན་དུ་དབུབ་པར་བྱ། བདེར་གཤེགས་མཆོད་པའི་ཡོ་
བྱད་རྫས་རྣམས་དང་། རིགས་དྲུག་སྦྱིན་པའི་ཡ་སྟགས་འདོད་རྣམས་ཀུན། སེམས་
ཅན་སྒྲིབ་སྦྱང་ཚོགས་གཉིས་རྫོགས་པའི་ཕྱིར། གཙང་མའི་གདན་དང་སྣམ་བུར་
བཀྲམ་པར་བགྱི། ཞེས་རྒྱན་རྣམས་སོ་སོར་འགོད་པར་བྱས་སོ། ། དེ་ནི་དཀྱིལ་འཁོར་
བྲི་བ་དང་རྒྱན་བཀོད་པའི་ཆོ་ག་བསྟན་པའོ། །
དེ་ནས་ཡང་སྟོན་པས་བདུན་པ་དཀྱིལ་འཁོར་བསྒོམ་པ་བསྟན་ཏེ། དེ་ཡང་བདེ་
བའི་གདན་ལ་ལུས་རང་བཞིན་ཆ་ལུགས་ཀྱི་ཕྱག་རྒྱ་ལྔ་བཅས། ཐུགས་མི་དམིགས་
པའི་ངང་ལ་གསལ་གདབ། ངག་ཏུ། ༀ་ན་མ་ཨ་དཀར་ས་ལེ་འོད་དུ་འདུ་ཨོཾ། ཞེས་
པས་བདག་གི་ཐུགས་ལ། ཨ་དང་ཨཱ་གྱི་འཕྲོ་འདུ་ལས། བདག་ཉིད་དབང་ལྡན་དུས་
ཀྱི་འཁོར་ལོའི་ལྷ། ཀུན་དུ་བཟང་པོ་ཕྲིན་ལས་མཐའ་ཡས་ཞེས་བྱ་བ། སྐུ་མདོག་སྔོན་
པོ་ནམ་མཁའི་གཡུ་མདངས་དང་ལྡན་པ། ཞལ་གཅིག་ཕྱག་གཉིས་ལོངས་སྤྱོད་རྫོགས་
པའི་རྒྱན་གྱིས་བརྒྱན་པ། ཕྱག་གཡས་པས་གསེར་གྱི་ཆག་ཤིང་དང་། གཡོན་པས་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དུང་གི་འཁོར་ལོ་འཛིན། ཞབས་སྐྱིལ་ཀྲུང་དུ་བཞུགས་པ། དེ་ཡི་གཡོན་ན་ཡུམ་དུས་
བཞིའི་མངའ་བདག་བྷ་གའི་ཀློང་ཆེན། སྐུ་མདོག་ལྗང་གུ་། ཕྱག་ན་བདུད་རྩིའི་བུམ་
པ་འཛིན་པ། དེ་ལྟ་བུ་ཞིག་བསྒོམ་ཞིང་། བདག་རྒྱུད་ཐམས་ཅད་ཡོངས་སུ་སྨིན་ཅིང་
གྲོལ་བར་བྱིན་གྱིས་བརླབས་པའོ། །
ད་གཉིས་པ་བུམ་པ་འབྱུང་བ་ལྔ་དང་དཀྱིལ་འཁོར་བསྒོམ་པ་ནི། ཕྱག་རྒྱ་འབྱུང་
བཞི་བརྩིགས་པ་ཞེས་བྱ་བ། མཐེབ་ཆུང་གཉིས་གདེངས་ནས། དེ་ཡི་སྟེང་དུ་སྲིན་
ལག་གཉིས་རྩེ་མོ་སྤྲད་ནས་གདེངས་ལ། དེ་ཡི་སྟེང་དུ་གུང་མོ་གཉིས་རྩེ་མོ་སྤྲད་ནས་
གྲུ་བཞི་རུ་བྱ་སྟེ། མཐེབ་བོང་དང་མཛུབ་མོ་ནོར་བུའི་ཚུལ་གྱིས་མནན་ནས་སྔགས་
བརྗོད་པ། ཨོཾ་ན་མ་ཨ་དཀར་ཨ་ཡཾ་ར་མོ་ཁཾ་ཧཱུྃའདུ་ཨོཾ། ཞེས་པས། བདག་ཉིད་ཡབ་
ཡུམ་གྱི་ཐུགས་ལས། འོད་ཟེར་ཁ་དོག་སྣ་ལྔ་རུ་འཕྲོས་པས་མདུན་གྱི་བུམ་པ་དང་
དཀྱིལ་འཁོར་ལ་ཕོག་པས། འོད་ཀྱི་བཅུད་ལས། ཨ་ཡཾ་རཾ་མཾ་ཁཾ་ཧཱུྃ་དུ་གྱུར་ནས། འོད་
དུ་ཞུ་བ་ལས། འབྱུང་བ་རིམ་བརྩིགས་ཀྱི་སྟེང་དུ། ཧཱུྃ་ལས་ལྷ་ཡི་གཞལ་ཡས་ཁང་།
རྒྱུ་རིན་པོ་ཆེ་སྣ་ཚོགས་ལས་གྲུབ་པ། གྲུ་བཞི་སྒོ་བརྒྱད་ཕྱི་ནང་རིམ་པ་གཉིས་དང་
ལྡན་པ། ནང་ལྷ་ཡི་གཞལ་ཡས་ཁང་། ཉམས་དགའ་བ། ཡིད་དུ་འོང་བ། སྟེང་
ཐོགས་ཕུབ་དང་ཡང་ཕུབ། ཁྱུང་གུར་ཁྱུང་མགོ་ཏོག་དང་ལྡན་པ། ཡ་གད་དང་བྱ་
འདབ། ཟ་ར་ཚགས་དང་དར་བུ་ཁད་དུ་འཕྲུལ་བ། བར་ཁྱམས་འདོད་ཡོན་གྱི་ར་བ་
ཕུན་སུམ་ཚོགས་པ། ཕྱི་ཁྱམས་ལྕགས་རི་དང་མུ་ཁྱུད་དུ་བཅས་པ། དེ་ལྟ་བུའི་གཞལ་
ཡས་ཁང་དུ་བསྐྱེད་དོ། །དེའི་དབུས་སུ་གདན་བསྒོམ་པ་ནི། རིན་ཆེན་གསེར་གྱི་ས་
གཞི་ལ། ཕོ་བྲང་པདྨ་གླིང་དགུའི་གདན་བཀྲ་བ་རུ་བསྒོམ་མོ། །
ད་གསུམ་པ་ལྷ་བསྐྱེད་པ་ནི། ཕྱག་རྒྱ་གཡས་གཡོན་དུ་བསྒྱུར་ཞིང་། མཉམ་པར་
བཞག་ནས་སྔགས་བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་ཧཱུཾ་འདུ་ༀ་བ། ཞེས་
416

མདོ་སྡེ། དུས་ཀྱི་འཁོར་ལོའི་ཆོ་ག་
པས། བདག་ཉིད་ཀྱི་ཐུགས་ལས། འོད་ཟེར་ཁ་དོག་སྣ་ཚོགས་སུ་འཕྲོས་པས། འོད་
ཀྱི་བཅུད་ལས་ཡིག་འབྲུ་རུ་གསལ་ཏེ། དབུས་ཕྱོགས་ཕོ་བྲང་གི་དབུས་སུ། ཨོ་དང་བ་
ལས་ཀུན་དུ་བཟང་པོ་ཕྲིན་ལས་མཐས་ཡས་ཡབ་ཡུམ་འཁོར་དང་བཅས་པ། ཕྱག་རྒྱ་
ཡིད་བཞིན་ནོར་བུ་རུ་བཅའ་ལ། ༀ་ན་མ་ཨ་དཀར་ས་ལེ་འོད་དེ་ཧཱུྃའདུ་ཨོཾ་མ། ཞེས་
པས། ཤར་ཕྱོགས་ཕོ་བྲང་གི་དབུས་སུ། ཨོཾ་དང་མ་ལས་འོད་ལྷ་སངས་པོ་ཡབ་ཡུམ་
འཁོར་དང་བཅས་པ། ཕྱག་རྒྱ་མི་འགྱུར་གཡུང་དྲུང་དུ་བཅའ་ལ། ༀ་ན་མ་ཨ་དཀར་
ས་ལེ་འོད་དེ་གྷོ་འདུ་ཨོཾ་ཡཾ། ཞེས་པས། ལྷོ་ཕྱོགས་ཕོ་བྲང་གི་དབུས་སུ། ཨོཾ་དང་ཡཾ་
ལས་སྲིད་ལྷ་འོད་དཀར་ཡབ་ཡུམ་འཁོར་དང་བཅས་པ། ཕྱག་རྒྱ་སྐྱོན་བྲལ་པདྨ་རུ་
བཅའ་ལ། ༀ་ན་མ་ཨ་དཀར་ས་ལེ་འོད་དེ་གྷོ་འདུ་ༀ་རོ་ཞེས་པས། ནུབ་ཕྱོགས་ཕོ་
བྲང་གི་དབུས་སུ། ཨོཾ་དང་རཾ་ལས་ཁྲི་ཁུག་རྒྱལ་པོ་ཡབ་ཡུམ་འཁོར་དང་བཅས་པ།
ཕྱག་རྒྱ་དབང་བསྒྱུར་འཁོར་ལོ་རུ་བཅའ་ལ། ༀ་ན་མ་ཨ་དཀར་ས་ལེ་འོད་དེ་ཧཱུཾ་འདུ་
ཨོཾ་ཛ། ཞེས་པས། བྱང་ཕྱོགས་ཕོ་བྲང་གི་དབུས་སུ། ཨོཾ་དང་ཛ་ལས་སྐོས་ལྷ་ཞིང་དྲུག་
ཡབ་ཡུམ་འཁོར་དང་བཅས་པ། ཕྱག་རྒྱ་སོར་མོ་འཕྲེད་ལ་བསྣོལ་ནས་རིམ་བརྩིགས་
སུ་བྱས་ལ། ཨོཾ་ན་མ་ཨ་དཀར་ས་ལེ་འོད་དེ་ཧྲུའདུ་ཨོཾ་ས། ཞེས་པས། ཤར་ལྷོ་ཕོ་བྲང་
གི་དབུས་སུ། ཨོཾ་དང་ས་ལས་མགོན་ལྷ་དཀར་པོ་ཡབ་ཡུམ་འཁོར་དང་བཅས་པ།
ཕྱག་རྒྱ་ལག་པ་གཉིས་བསྣོལ་ནས་ཕྲག་ལ་བཀལ་སྟེ། ༀ་ན་མ་ཨ་དཀར་ས་ལེ་འོད་དེ་
ཧཱུྃའདུ་ༀ་ཆ། ཞེས་པས། ལྷོ་ནུབ་ཕོ་བྲང་གི་དབུས་སུ། ཨོཾ་དང་ཆ་ལས་མཉམ་ལྡན་
རྒྱལ་པོ་ཡབ་ཡུམ་འཁོར་དང་བཅས་པ། ཕྱག་རྒྱ་ལག་པ་གཉིས་བསྣོལ་ནས་སོར་མོ་
དཀྲོལ་ཏེ། ༀ་ན་མ་ཨ་དཀར་ས་ལེ་འོད་དེ་ཧྲུའདུ་ཨོཾ་ཧ་ཞེས་པས། ནུབ་བྱང་ཕོ་བྲང་
གི་དབུས་སུ། ཨོཾ་དང་ཧ་ལས་མཐའ་ཡས་རྫོགས་པ་ཡབ་ཡུམ་འཁོར་དང་བཅས་པ།
ཕྱག་རྒྱ་ལག་པ་གཉིས་བསྣོལ་ནས་སེ་གོལ་གཏོགས་ཏེ། ༀ་ན་མ་ཨ་དཀར་ས་ལེ་འོད་
417417

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དེ་ཧཱུྃའདུ་ཨོཾ་ཧཾ། ཞེས་པས། བྱང་ཤར་ཕོ་བྲང་གི་དབུས་སུ། ཨོཾ་དང་ཧུཾ་ལས་མུ་མེད་
ཁྱབ་བདལ་ཡབ་ཡུམ་འཁོར་དང་བཅས་པ། དེ་རྣམས་སྐུ་མདོག་དང་ཕྱག་མཚན་
རྒྱན་དང་ཆ་ལུགས་ལྡན་པ་ལ། རང་རང་གི་འཁོར་གྱིས་བསྐོར་བ། དེའི་ཕྱི་རིམ་སྒོ་
བཞི་ལ་སྒོ་མ་བཞི། བར་ཁྱམས་འདོད་ཡོན་གྱི་ར་བ་ལ། མཆོད་པའི་ལྷ་མོ་བརྒྱད། ཕྱི་
སྒོ་བཞི་ལ། གནོད་སྦྱིན་དང་སྲིན་པོ་དང་། ལྷ་མིན་དང་གཤིན་རྗེ་དང་། སྒོ་བ་སྒོ་
མར་བཅས། ཕྱི་ཁྱམས་ལ་འཇིག་རྟེན་གྱི་དཔལ་མགོན་དང་། ལྕགས་རི་ལ་རྒྱལ་པོ་
བཞི་ཡི་ཕོ་བྲང་བཅས་པ། དེ་ལྟ་བུ་རུ་བསྐྱེད་དོ། །བཞི་པ་མཆོད་སྦྱིན་གྱི་རྫས་རྣམས་
བྱིན་གྱིས་བརླབ་པ་ནི། ཕྱག་རྒྱ་ཟད་པ་མེད་པ་རིན་པོ་ཆེའི་གཏེར་ཁྱིམ་དུ་བཅའ་
ལ། ༀ་ན་མ་ཨ་དཀར་ས་ལེ་འོད་དེ་སང་སལ་སཱཧཱ། ཨོཾ་ན་མ་ཨ་དཀར་ས་ལེ་འོད་
དེ་ཧྥུའདུ་འོད་དུ་ལམ་སཱཧཱ། ཨོཾ་ན་མ་ཨ་དཀར་ས་ལེ་འོད་དེ་དེ་ཤོ་ཧ་ར་ཐིམ་ཐིམ་ཡེ་
སཱཧཱ། ཞེས་པས། མཆོད་སྦྱིན་རྫས་རྣམས་དག་ཅིང་ཚངས་པར་གྱུར་ནས། མཆོད་
པའི་ཡོ་བྱད་ནམ་མཁའ་གང་བ། ཡོངས་སུ་གཏོང་བའི་སྤྲིན་དང་ལྡན་པ། བདེ་བར་
གཤེགས་པ་རྣམས་ལ་ཕུལ་བས། ཐུགས་དམ་གྱི་རྒྱུད་མཉེས་ནས། བསོད་ནམས་ཀྱི་
ཚོགས་རྫོགས་པ་རུ་བསམ་མོ། །སྦྱིན་པའི་ཡོ་བྱད་ནི། ས་གཞིའི་གཏོས་དང་མཉམ་པ།
འདོད་པའི་ཡོན་ཏན་དང་ལྡན་པ། ཁམས་གསུམ་གྱི་སེམས་ཅན་ཐམས་ཅད་ཀྱི། ཅི་
འདོད་ཕུན་སུམ་ཚོགས་ནས་དགོས་འདོད་རེ་བ་སྐོང་བ་རུ་བསམ་མོ། ། དེ་ནི་དཀྱིལ་
འཁོར་བསྒོམ་པ་བསྟན་པའོ། །
༧ ད་གཉིས་པ་དངོས་གཞིའི་རིམ་པ་བདུན་ལས། ཐོག་མར་སྤྱན་དྲང་ཞིང་
བཞུགས་སུ་གསོལ་བའི་ཆོ་ག་མཛད་དེ། སྟོན་པས་ཕྱག་རྒྱ་མྱུར་མགྱོགས་གུས་འབུལ་
ཞེས་བྱ་བ། གཡས་གཡོན་དུ་བསྒྱུར་ཞིང་། ཐལ་མོ་སྦྱར་ནས་མཉམ་པར་བཞག་སྟེ།
སྔགས་བརྗོད་པ། ༀ་ན་མ་ཨ་དཀར་ས་ལེ་འོད་དེ་ས་མ་ཡ་པ་ཧོ། བརྟན་པར་ཧུན་
418

མདོ་སྡེ། དུས་ཀྱི་འཁོར་ལོའི་ཆོ་ག
ཧྲུན། ཞེས་བརྗོད་ནས། ཚངས་པ་གཙུག་ཕུད་ལ་སོགས་འཁོར་རྣམས་ཀྱིས་ཚིགས་
སུ་བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་
ལྷུན་གྱིས་གྲུབ་པའི་དཀྱིལ་འཁོར་གྱི། དབུས་ཕྱོགས་འོག་མིན་དབྱིངས་ཀྱི་ཞིང་ཁམས་
ན། ཐམས་ཅད་དབང་བསྒྱུར་དུས་ཀྱི་འཁོར་ལོའི་ལྷ། ཀུན་ཏུ་བཟང་པོ་ཕྲིན་ལས་
མཐའ་ཡས་སྐུ། དུས་བཞི་མངའ་བདག་བྷ་གའི་ཀློང་ཆེན་ཡུམ། བདེར་གཤེགས་ཡབ་
ཡུམ་འཁོར་དང་བཅས་པ་རྣམས། ཏིང་འཛིན་མཁའ་ལ་གསལ་བའི་དཀྱིལ་འཁོར་
ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་
འདིར་གཤེགས་སུ་གསོལ། རིན་ཆེན་པདྨའི་གདན་ལ་བཞུགས་སུ་གསོལ། བོན་ཉིད་
རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
གྱི། ཤར་ཕྱོགས་མངོན་པར་དགའ་བའི་ཞིང་ཁམས་ན། འབྱུང་བ་དབང་བསྒྱུར་དུས་
ཀྱི་འཁོར་ལོའི་ལྷ། འོད་ལྷ་སངས་པོ་ཐུགས་རྗེ་ཐབས་ཀྱི་ཡབ། འོད་ཀྱི་ལྷ་མོ་གཉིས་
མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་རྣམས། ཏིང་
འཛིན་མཁའ་ལ་གསལ་བའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། རིན་ཆེན་
པདྨའི་གདན་ལ་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ།
རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། ལྷོ་ཕྱོགས་དཔལ་དང་ལྡན་པའི་ཞིང་
ཁམས་ན། སྲིད་པ་དབང་བསྒྱུར་དུས་ཀྱི་འཁོར་ལོའི་ལྷ། སྲིད་ལྷ་འོད་དཀར་ཐུགས་
རྗེ་ཐབས་ཀྱི་ཡབ། སྲིད་པའི་ལྷ་མོ་གཉིས་མེད་མཉམ་པའི་ཡུམ། བདེར་གཤེགས་
ཡབ་ཡུམ་འཁོར་དང་བཅས་པ་རྣམས། ཏིང་འཛིན་མཁའ་ལ་གསལ་བའི་དཀྱིལ་
འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་
གནས་འདིར་གཤེགས་སུ་གསོལ། རིན་ཆེན་པདྨའི་གདན་ལ་བཞུགས་སུ་གསོལ།
419

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་གྱི། ནུབ་ཕྱོགས་བདེ་བ་ཅན་གྱི་ཞིང་ཁམས་ན། བསྐལ་པ་དབང་བསྒྱུར་དུས་
ཀྱི་འཁོར་ལོའི་ལྷ། ཁྲི་ཁུག་རྒྱལ་པོ་ཐུགས་རྗེ་ཐབས་ཀྱི་ཡབ། བསྐལ་པའི་ལྷ་མོ་གཉིས་
མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་རྣམས། ཏིང་
འཛིན་མཁའ་ལ་གསལ་བའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། རིན་ཆེན་
པདྨའི་གདན་ལ་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ།
རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། བྱང་ཕྱོགས་རྣམ་པར་དག་པའི་ཞིང་
ཁམས་ན། བསྐོས་པའི་དབང་བསྒྱུར་དུས་ཀྱི་འཁོར་ལོའི་ལྷ། སྐོས་ལྷ་ཞིང་དྲུག་ཐུགས་
རྗེ་ཐབས་ཀྱི་ཡབ། སྐོས་ཀྱི་ལྷ་མོ་གཉིས་མེད་མཉམ་པའི་ཡུམ། བདེར་གཤེགས་ཡབ་
ཡུམ་འཁོར་དང་བཅས་པ་རྣམས། ཏིང་འཛིན་མཁའ་ལ་གསལ་བའི་དཀྱིལ་འཁོར་
ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་
འདིར་གཤེགས་སུ་གསོལ། རིན་ཆེན་པདྨའི་གདན་ལ་བཞུགས་སུ་གསོལ། བོན་ཉིད་
རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི།
ཤར་ལྷོ་དགའ་ལྡན་དག་པའི་ཞིང་ཁམས་ན། ཆགས་པ་དབང་བསྒྱུར་དུས་ཀྱི་འཁོར་
ལོའི་ལྷ། མགོན་ལྷ་དཀར་པོ་ཐུགས་རྗེ་ཐབས་ཀྱི་ཡབ། མཐར་རྫོགས་ལྷ་མོ་གཉིས་
མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་རྣམས། ཏིང་
འཛིན་མཁའ་ལ་གསལ་བའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། རིན་ཆེན་
པདྨའི་གདན་ལ་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ།
རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། ལྷོ་ནུབ་མཉམ་ལྡན་དག་པའི་ཞིང་
420

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
ཁམས་ན། གནས་པ་དབང་བསྒྱུར་དུས་ཀྱི་འཁོར་ལོའི་ལྷ། མཉམ་ལྡན་རྒྱལ་པོ་ཐུགས་
རྗེ་ཐབས་ཀྱི་ཡབ། མཉམ་ཉིད་ལྷ་མོ་གཉིས་མེད་མཉམ་པའི་ཡུམ། བདེར་གཤེགས་
ཡབ་ཡུམ་འཁོར་དང་བཅས་པ་རྣམས། ཏིང་འཛིན་མཁའ་ལ་གསལ་བའི་དཀྱིལ་
འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་
གནས་འདིར་གཤེགས་སུ་གསོལ། རིན་ཆེན་པདྨའི་གདན་ལ་བཞུགས་སུ་གསོལ།
བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་གྱི། བྱང་ནུབ་བདེ་ལྡན་དག་པའི་ཞིང་ཁམས་ན། འཇིག་པ་དབང་བསྒྱུར་དུས་
ཀྱི་འཁོར་ལོའི་ལྷ། མཐའ་ཡས་རྫོགས་པ་ཐུགས་རྗེ་ཐབས་ཀྱི་ཡབ། མཐུ་ལྡན་རྒྱལ་མོ་
གཉིས་མེད་མཉམ་པའི་ཡུམ། བདེར་གཤེགས་ཡབ་ཡུམ་འཁོར་དང་བཅས་པ་རྣམས།
ཏིང་འཛིན་མཁའ་ལ་གསལ་བའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་
ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། རིན་
ཆེན་པདྨའི་གདན་ལ་བཞུགས་སུ་གསོལ། བོན་ཉིད་རབ་འབྱམས་དག་པའི་རྒྱ་མཚོ་སྟེ།
རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། བྱང་ཤར་དབང་ལྡན་དག་པའི་ཞིང་
ཁམས་ན། སྟོང་པ་དབང་བསྒྱུར་དུས་ཀྱི་འཁོར་ལོའི་ལྷ། མུ་མེད་ཁྱབ་གདལ་ཐུགས་
རྗེ་ཐབས་ཀྱི་ཡབ། མཐར་ཕྱིན་ལྷ་མོ་གཉིས་མེད་མཉམ་པའི་ཡུམ། བདེར་གཤེགས་
ཡབ་ཡུམ་འཁོར་དང་བཅས་པ་རྣམས། ཏིང་འཛིན་མཁའ་ལ་གསལ་བའི་དཀྱིལ་
འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་
གནས་འདིར་གཤེགས་སུ་གསོལ། རིན་ཆེན་པདྨའི་གདན་ལ་བཞུགས་སུ་གསོལ།
བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་གྱི། འདོད་ཡོན་ལྷུན་ལ་རྫོགས་པའི་ཞིང་ཁམས་ནས། ཚོགས་བརྒྱད་ཡེ་ཤེས་
རིག་པའི་ལྷ་མོ་བརྒྱད། དུས་བཞི་དབང་བསྒྱུར་རྫུ་འཕྲུལ་སྒོ་མ་བཞི། ཕྱོགས་བཞི་
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
སྒོ་སྲུང་སྒོ་བ་སྒོ་མ་བཅས། དབང་ལྡན་དུས་ཀྱི་འཁོར་ལོའི་ལྷ་ཚོགས་རྣམས། རང་
བཞིན་མཁའ་ལ་གསལ་བའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། འདོད་ཡོན་
མཛེས་པའི་གདན་ལ་བཞུགས་སུ་གསོལ། འཇིག་རྟེན་དག་ན་ཕྱོགས་ཀུན་སྐྱོང་བ་
དང་། རྒྱལ་ཆེན་ནོར་སྲུང་དཔལ་མགོན་སྡེ་ཚོགས་དང་། ཡོན་ཏན་ལན་ཆགས་སྙིང་
རྗེའི་མགྲོན་རིགས་རྣམས། དེང་འདིར་མཆོད་སྦྱིན་རྒྱ་ཆེན་འགྱེད་པས་སུ། དགའ་
དང་མོས་དང་གུས་པའི་ཚུལ་སྟོན་ལ། རྡུལ་ཚོན་དཀྱིལ་འཁོར་གནས་འདིར་གཤེགས་
སུ་གསོལ། བདེར་གཤེགས་བཀའ་ཉན་འཁོར་དུ་བཞུགས་སུ་གསོལ། ཞེས་རང་
བཞིན་གྱི་མཁའ་ལ་བྱོན་ཏེ། རྡུལ་ཚོན་གྱི་དཀྱིལ་འཁོར་ལ་བཞུགས་པར་བསམ་མོ། །
སྤྱན་དྲང་ནས་བཞུགས་སུ་གསོལ་བའི་ཆོ་ག་བསྟན་པའོ། །
དེ་ནས་ཡང་སྟོན་པས། གཉིས་པ་ཁྲུས་གསོལ་ཞིང་། མངའ་དབུལ་ཞལ་བསྲོ་བའི་
ཆོ་ག་མཛད་དེ། ཕྱག་རྒྱ་བུམ་པ་དང་ལྗོན་ཤིང་གི་ཚུལ་མཛད་དེ། སྔགས་བརྗོད་
པ། ཨོཾ་ན་མ་ཨ་དཀར་ས་ལེ་འོད་དེ་སང་གསལ་སང་ངེ་ཡེ་སྭཱཧཱ། ཞེས་བརྗོད་ཅིང་།
ཚིགས་སུ་བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ན། དབྱིངས་ཀྱི་ལྷ་རྣམས་ཡེ་ནས་དག་པ་ལ།
གཙང་མའི་ཚན་གྱིས་ཁྲུས་གསོལ་མི་འཚལ་ཏེ། སེམས་ཅན་བག་ཆགས་དྲི་མ་དག་
བྱའི་ཕྱིར། བདེར་གཤེགས་སྐུ་གདུང་དཀྱིལ་འཁོར་སྐུ་གཟུགས་ལ། གཙང་མའི་ཚན་
དང་སྦྱར་བས་ཁྲུས་གསོལ་བས། ལྷ་རྣམས་ཡེ་ནས་རྣམ་པར་དག་པ་བཞིན། སེམས་
ཅན་བག་ཆགས་དྲི་མ་དག་གྱུར་ཅིག །ཅེས་གཙང་མའི་ཚན་གྱིས་དག་ཅིང་ཚངས་
པར་བསམ་མོ། །
ད་གཉིས་པ་བྱིན་གྱིས་བརླབ་པ་ལ། ཕྱག་རྒྱ་ཐལ་མོ་ཁོང་སྟོང་དུ་བཅའ་ལ། སྔགས་
422

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་མུ་ཡཾ་མུ་ཡེ་བྷ་བ་ཧ་ནི་སྭཱཧཱ། ཞེས་བརྒྱ་རྩ་
བརྒྱད་མེ་ཏོག་ལ་སྔགས་ནས་གསུངས་པ། ན་མོ་བོན་ཉིད་རབ་འབྱམས་དག་པའི་རྒྱ་
མཚོ་ན། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ལ་དཔེ་བླངས་ཤིང་། འགྲོ་བ་
སེམས་ཅན་གྱི་དོན་དུ་བཞེངས་པའི་བདེ་བར་གཤེགས་པའི་སྐུ་གདུང་གི་གཞལ་ཡས་I
ཁང་འདི་ལ། བོན་ཉིད་སྐུ་ཡི་སྙིང་པོ་བརྒྱ་རྩ་བརྒྱད་མེ་ཏོག་ལ་སྔགས་ཏེ་མངའ་གསོལ་
བས། བདེ་བར་གཤེགས་པའི་གཞལ་ཡས་ཁང་འདི་ཡི་ཐོག་ཕུབ་དང་ཡང་ཕུབ་ནི།
སྟོང་པ་བོན་ཉིད་ཀྱི་དབྱིངས་དང་དབྱེར་མེད་པའི་མངའ་ཐོབ་པར་གྱུར་ཅིག །དེ་ལྟར་
གྱུར་ནས་ཀྱང་ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་དོན་རྒྱ་
ལག་ཕྱད་པར་བཞུགས་པ་ལ། སྟོང་པ་བོན་ཉིད་ཀྱི་དབྱིངས་ལྟར་འཇིག་བྲལ་མེད་པ་
རུ་གྱུར་ཅིག །ཅེས་བརྗོད་དོ། དེ་ནས་ཡང་ཕྱག་རྒྱ་རིགས་ལྔ་རྒྱན་རྫོགས་སུ་བཅའ་ལ་
སྔགས་བརྗོད་པ། ༀ་ན་མ་ཨ་དཀར་ས་ལེ་འོད་དེ་མུ་ལཾ་ཧ་ར་ཁི་ཁར་ཨོཾ་ནི་སྭཱཧཱ། ཞེས་
བརྒྱ་རྩ་བརྒྱད་སྔགས་ལ་གསུངས་པ། ན་མོ་བོན་ཉིད་རབ་འབྱམས་དག་པའི་རྒྱ་མཚོ་
ན། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ལ་དཔེ་བླངས་ཤིང་། འགྲོ་བ་སེམས་
ཅན་གྱི་དོན་དུ་བཞེངས་པའི། བདེ་བར་གཤེགས་པའི་སྐུ་གདུང་གི་གཞལ་ཡས་ཁང་
འདི་ལ། ལོངས་སྤྱོད་རྫོགས་པའི་སྙིང་པོ་བརྒྱ་རྩ་བརྒྱད་མེ་ཏོག་ལ་སྔགས་ཏེ་མངའ་
གསོལ་བས། བདེ་བར་གཤེགས་པའི་གཞལ་ཡས་ཁང་འདི་ཡི། བྱ་འདབ་དང་ཁྱུང་
གུར་ཁྱུང་མགོ་དང་ཏོག་དང་། ཡ་གད་དང་ཟ་ར་ཚགས་དང་། དར་བུ་ཁད་རྣམས་
ནི། རང་བཞིན་ལྷུན་ལ་རྫོགས་པའི་མཁའ་དང་དབྱེར་མེད་པའི་མངའ་ཐོབ་པར་
གྱུར་ཅིག ། དེ་ལྟར་གྱུར་ནས་ཀྱང་། ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་
སེམས་ཅན་གྱི་དོན་རྒྱ་ལག་ཕྱེད་པར་བཞུགས་པ་ལ། རང་བཞིན་ལྷུན་ལ་རྫོགས་པའི་
མཁའ་ལྟར་གསལ་འགྲིབ་མེད་པར་གྱུར་ཅིག །ཞེས་གསོལ་ཏོ། །
423

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དེ་ནས་ཡང་ཕྱག་རྒྱ་སྣ་ཚོགས་སྤྲུལ་པ་ཞེས་བྱ་བ། གཡས་གཡོན་དུ་དགྲོལ་ཞིང་།
སྔགས་བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་མུ་སྤྲོ་མུ་བདལ་ཡོངས་ཁྱབ་བྷུ་ནི་
སཱཧཱ། ཞེས་བརྒྱ་རྩ་བརྒྱད་སྔགས་ལ་གསུངས་པ། ན་མོ་བོན་ཉིད་རབ་འབྱམས་དག་
པའི་རྒྱ་མཚོ་ན། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ལ་དཔེ་བླངས་ཤིང་།
འགྲོ་བ་སེམས་ཅན་གྱི་དོན་དུ་བཞེངས་པའི། བདེ་བར་གཤེགས་པའི་སྐུ་གདུང་གི་
གཞལ་ཡས་ཁང་འདི་ལ། ཅིར་ཡང་སྤྲུལ་པའི་སྙིང་པོ་བརྒྱ་རྩ་བརྒྱད་མེ་ཏོག་ལ་སྔགས་
ཏེ་མངའ་གསོལ་བས། བདེ་བར་གཤེགས་པའི་སྐུ་གདུང་གི་གཞལ་ཡས་ཁང་འདི་
ཡི་ཕྱི་ཁྱམས་དང་ནང་ཁྱམས་དང༌། བར་ཁྱམས་འདོད་ཡོན་གྱི་ར་བ་དང་། སྒོ་དང་
རྩིག་པ་དང༌། སྒོ་རྒྱན་དང་ལྕགས་རི་དང༌། ཀ་བ་དང་གདུང་མ་དང་། དྲལ་དཔྱམ་
དང་རྒྱན་རྫས་དང༌། སྐུ་གདུང་དང་སྐུ་གཟུགས་དང་། གསུང་རབ་འདི་རྣམས་ཀྱང་།
སྣ་ཚོགས་ཅིར་ཡང་འབྱུང་བའི་ཀློང་དང་དབྱེར་མེད་པའི་མངའ་ཐོབ་པར་གྱུར་ཅིག །
དེ་ལྟར་གྱུར་ནས་ཀྱང་ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་
དོན་རྒྱ་ལག་ཕྱད་པར་བཞུགས་པ་ལ། སྣ་ཚོགས་ཅིར་ཡང་འབྱུང་བའི་ཀློང་ལྟར་ཟད་
པ་མེད་པར་གྱུར་ཅིག །ཅེས་གསོལ་ཏོ། །དེ་ནི་ཕྱི་ཡི་གཞལ་ཡས་ཁང་ལ་མངའ་གསོལ་
བའོ། །
ད་གཉིས་པ་ནང་གི་བཅུད་ལ་མངའ་གསོལ་བ་ནི། ཕྱག་རྒྱ་གཡུང་དྲུང་རྒྱ་གྲམ་
དུ་བཅའ་ལ། སྔགས་བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་དྲུང་མུ་ཁྲི་ཡེ་སྭཱཧཱ།
ཞེས་མེ་ཏོག་ལ་སྔགས་ལ་གསུངས་པ། ན་མོ་བོན་ཉིད་རབ་འབྱམས་དག་པའི་རྒྱ་མཚོ་
ན། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ལ་དཔེ་བླངས་ཤིང་། འགྲོ་བ་སེམས་
ཅན་གྱི་དོན་དུ་བཞེངས་པ་ཡི། བདེ་བར་གཤེགས་པའི་ཞལ་སྐྱིན་གྱི་སྐུ་གཟུགས་འདི་
རྣམས་ལ། བདེ་བར་གཤེགས་པའི་སྐུ་ཡི་སྙིང་པོ་བརྒྱ་རྩ་བརྒྱད་མེ་ཏོག་ལ་སྔགས་ཏེ་
424

༼ང༽
མདོ་སྡེ། ། དུས་ཀྱི་འཁོར་ལོའི་ཆོ་ག
མངའ་གསོལ་བས། བདེ་བར་གཤེགས་པའི་ཞལ་སྐྱིན་གྱི་སྐུ་གཟུགས་འདི་རྣམས་
ཀྱང་། བདེ་བར་གཤེགས་པའི་སྐུ་དང་དབྱེར་མེད་པའི་མངའ་ཐོབ་པར་གྱུར་ཅིག །དེ་
ལྟར་གྱུར་ནས་ཀྱང་། ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་
དོན་རྒྱ་ལག་ཕྱད་པར་བཞུགས་པ་ལ། སྐུ་གཅིག་ལས་སྤྲུལ་པའི་སྐུ་དུ་མར་སྣང་ནས།
འགྲོ་བའི་དོན་རྒྱ་ལག་སྤྱད་པར་གྱུར་ཅིག །ཅེས་གསོལ་ཏོ། ། །
དེ་ནས་ཡང་ཕྱག་རྒྱ་གླེགས་བམ་བརྩིགས་པ་རུ་བཅའ་ལ། སྔགས་བརྗོད་པ། ཨོཾ་ན་
མ་ཨ་དཀར་ས་ལེ་འོད་དེ་གུ་གེ་ལོ་སྔ་སཱཧཱ། ཞེས་མེ་ཏོག་ལ་སྔགས་ནས་གསུངས་པ།
ན་མོ་བོན་ཉིད་རབ་འབྱམས་དག་པའི་རྒྱ་མཚོ་ན། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ལ་དཔེ་བླངས་ཤིང་། འགྲོ་བ་སེམས་ཅན་གྱི་དོན་དུ་བཞེངས་པའི། བདེ་
བར་གཤེགས་པའི་བཀའ་རྒྱུད་ཀྱི་གསུངས་རབ་འདི་རྣམས་ལ། འགག་མེད་གསུང་
གི་སྙིང་པོ་བརྒྱ་རྩ་བརྒྱད། མེ་ཏོག་ལ་སྔགས་ཏེ་གཏོར་ནས་མངའ་གསོལ་བས། བདེ་
བར་གཤེགས་པའི་བཀའ་རྒྱུད་ཀྱི་གསུང་རབ་འདི་རྣམས་ཀྱང་། བདེ་བར་གཤེགས་
པའི་གསུང་དང་དབྱེར་མེད་པའི་མངའ་ཐོབ་པར་གྱུར་ཅིག །དེ་ལྟར་གྱུར་ནས་ཀྱང་
ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་དོན་རྒྱ་ལག་ཕྱད་པར་
བཞུགས་པ་ལ། གསུང་གཅིག་ལས་ངེས་པའི་དོན་སོ་སོར་གོ་ནས། འགྲོ་བའི་དོན་རྒྱ་
ལག་ཕྱད་པར་གྱུར་ཅིག །ཅེས་གསོལ་ཏོ། ། །
དེ་ནས་ཡང་ཕྱག་རྒྱ་པྲ་ཕུད་རྩེ་དགུ་རུ་བཅའ་ལ། སྔགས་བརྗོད་པ། ཨོཾ་ན་མ་
ཨ་དཀར་ས་ལེ་འོད་དེ་མུ་ཡེ་ཧཱུཾ་འདུ་སཱཧཱ། ཞེས་མེ་ཏོག་ལ་སྔགས་ནས་གསུངས་
པ། ན་མོ་བོན་ཉིད་རབ་འབྱམས་དག་པའི་རྒྱ་མཚོ་ན། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ལ་དཔེ་བླངས་ཤིང་། འགྲོ་བ་སེམས་ཅན་གྱི་དོན་དུ་བཞེངས་པ་
ཡི། བདེ་བར་གཤེགས་པའི་སྐུ་གདུང་གི་མཆོད་རྟེན་འདི་རྣམས་ལ། འཁྲུལ་པ་མེད་
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
པ་ཐུགས་ཀྱི་སྙིང་པོ་བརྒྱ་རྩ་བརྒྱད། མེ་ཏོག་ལ་སྔགས་ཏེ་མངའ་གསོལ་བས། བདེ་
བར་གཤེགས་པའི་སྐུ་གདུང་གི་མཆོད་རྟེན་འདི་རྣམས་ཀྱང་། བདེ་བར་གཤེགས་
པའི་ཐུགས་དང་དབྱེར་མེད་པའི་མངའ་ཐོབ་པར་གྱུར་ཅིག །དེ་ལྟར་གྱུར་ནས་ཀྱང་
ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་དོན་རྒྱ་ལག་ཕྱད་པར་
བཞུགས་པ་ལ། ཐུགས་གཅིག་ལས་མཁྱེན་པའི་ཡེ་ཤེས་སོ་སོར་གསལ་བས། འགྲོ་བ་
སེམས་ཅན་གྱི་དོན་རྒྱ་ལག་ཕྱད་པར་གྱུར་ཅིག །ཅེས་གསོལ་ཏོ། །
དེ་ནས་ཡང་ཕྱག་རྒྱ་རིན་པོ་ཆེ་གཏེར་ཁྱིམ་དུ་བཅའ་ལ། སྔགས་བརྗོད་པ། ཨོཾ་
ན་མ་ཨ་དཀར་ས་ལེ་འོད་དེ་རངྷ་ཛ་ཡེ་སྭཱཧཱ། ཞེས་མེ་ཏོག་ལ་སྔགས་ནས་གསུངས་
པ། ན་མོ་བོན་ཉིད་རབ་འབྱམས་དག་པའི་རྒྱ་མཚོ་ན། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ལ་དཔེ་བླངས་ཤིང་། འགྲོ་བ་སེམས་ཅན་གྱི་དོན་དུ་བཞེངས་པ་
ཡི། བདེ་བར་གཤེགས་པའི་མཆོད་ཡོན་གྱི་རྒྱན་རྫས་འདི་རྣམས་ལ། ལེགས་འབྱུང་
ཡོན་ཏན་གྱི་སྙིང་པོ་བརྒྱ་རྩ་བརྒྱད། མེ་ཏོག་ལ་སྔགས་ཏེ་མངའ་གསོལ་བས། བདེ་
བར་གཤེགས་པའི་མཆོད་ཡོན་གྱི་རྒྱན་རྫས་འདི་རྣམས་ཀྱང་། བདེ་བར་གཤེགས་པའི་
ཡོན་ཏན་དང་དབྱེར་མེད་པའི་མངའ་ཐོབ་པར་གྱུར་ཅིག །དེ་ལྟར་གྱུར་ནས་ཀྱང་
ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་དོན་རྒྱ་ལག་ཕྱད་པར་
བཞུགས་པ་ལ། ཡོན་ཏན་གཅིག་ལས་དགོས་འདོད་སོ་སོ་རུ་འབྱུང་ཞིང་། འགྲོ་བའི་
དོན་རྒྱ་ལག་ཕྱད་པར་གྱུར་ཅིག །ཅེས་གསོལ་ཏོ། ། །
དེ་ནས་ཡང་ཕྱག་རྒྱ་དབང་བསྒྱུར་འཁོར་ལོ་རུ་བཅའ་ལ། སྔགས་བརྗོད་པ། ཨོཾ་
ན་མ་ཨ་དཀར་ས་ལེ་འོད་དེ་ཙ་ཀྲ་ཁི་ཁར་སྭཱཧཱ། ཞེས་མེ་ཏོག་ལ་སྔགས་ནས་གསུངས་
པ། ན་མོ་བོན་ཉིད་རབ་འབྱམས་དག་པའི་རྒྱ་མཚོ་ན། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ལ་དཔེ་བླངས་ཤིང་། འགྲོ་བ་སེམས་ཅན་གྱི་དོན་དུ་བཞེངས་པ་ཡི།
426

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
བདེ་བར་གཤེགས་པའི་བཀོད་པ་གང་འདུལ་གྱི་མཛད་པ་འདི་རྣམས་ལ། ལྷུན་གྲུབ་
ཕྲིན་ལས་ཀྱི་སྙིང་པོ་བརྒྱ་རྩ་བརྒྱད། མེ་ཏོག་ལ་སྔགས་ཏེ་མངའ་གསོལ་བས། བདེ་
བར་གཤེགས་པའི་བཀོད་པ་གང་འདུལ་གྱི་མཛད་པ་འདི་རྣམས་ཀྱང༌། བདེ་བར་
གཤེགས་པའི་ཕྲིན་ལས་དང་དབྱེར་མེད་པའི་མངའ་ཐོབ་པར་གྱུར་ཅིག ། དེ་ལྟར་གྱུར་
ནས་ཀྱང་། ནམ་ཞིག་འཁོར་བ་མ་སྟོངས་ཀྱི་བར་དུ། འགྲོ་བ་སེམས་ཅན་གྱི་དོན་རྒྱ་
ལག་ཕྱད་པར་བཞུགས་པ་ལ། ཕྲིན་ལས་གཅིག་ལས་གང་ལ་གང་འདུལ་དུ་སྟོན་
ཞིང་། འགྲོ་བའི་དོན་རྒྱ་ལག་ཕྱད་པར་གྱུར་ཅིག །ཅེས་གསོལ་ཏོ། །དེ་ནི་བྱིན་གྱིས་
རླབས་ཤིང་མངའ་དབུལ་བའོ། ། །
ད་གཉིས་པ་དབང་པོའི་སྒོ་དབྱེ་བ་ལ་རྫས་ཆ་རྣམས་ལག་ཏུ་ཐོག་སྟེ་ཚིགས་སུ་
བཅད་དེ་གསུངས་པ། ན་མོ་བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ལྷ་རྣམས་ཡེ་ནས་རྡུལ་དང་བྲལ་བ་
ལ། དར་དཀར་གཡབ་མོས་ཞལ་ཕྱིས་མི་འཚལ་ཏེ། མི་རྣམས་སྐྱོན་གྱི་དྲི་མ་བསལ་
བའི་ཕྱིར། དར་དཀར་གཡབ་མོ་འདི་ཡིས་ཞལ་ཕྱིས་པས། ལྷ་རྣམས་དྲི་མེད་མདངས་
དང་ལྡན་པ་བཞིན། མི་རྣམས་དེ་བཞིན་མདངས་དང་ལྡན་གྱུར་ཅིག །བོན་ཉིད་
རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས།
ལྷ་རྣམས་ཡེ་ནས་མཛེས་བརྗིད་ལྡན་པ་ལ། མཐིང་གི་སོ་མང་དབུ་བཤད་མི་འཚལ་
ཏེ། སེམས་ཅན་མཛེས་ཤིང་ཡིད་དུ་འོང་བའི་ཕྱིར། མཐིང་གི་སོ་མང་འདི་ཡིས་དབུ་
བཤད་པས། ལྷ་རྣམས་ཡེ་ནས་མཛེས་བརྗིད་ལྡན་པ་བཞིན། མི་རྣམས་དེ་བཞིན་
མཛེས་བརྗིད་ལྡན་གྱུར་ཅིག །བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ལྷ་རྣམས་ཡེ་ནས་སྤྱན་དང་ལྡན་པ་
ལ། གསེར་གྱི་ལྷུར་ལེན་སྤྱན་དབྱེ་མི་འཚལ་ཏེ། སེམས་ཅན་མ་རིག་ལིང་ཐོག་བསལ་སལ་་
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བའི་ཕྱིར། གསེར་གྱི་ལྷུར་ལེན་འདི་ཡིས་སྤྱན་དབྱེ་བས། ལྷ་རྣམས་ཡེ་ཤེས་སྤྱན་དང་
ལྡན་པ་བཞིན། མི་རྣམས་དེ་བཞིན་སྤྱན་དང་ལྡན་གྱུར་ཅིག །བོན་ཉིད་རབ་འབྱམས་
དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ལྷ་རྣམས་
ཡེ་སངས་སྙན་དང་ལྡན་པ་ལ། དངུལ་གྱི་ཐུར་མའི་སྙན་བསལ་མི་འཚལ་ཏེ། སེམས་
ཅན་མི་ཐོས་འོན་འཐིབས་བསལ་བའི་ཕྱིར། དངུལ་གྱི་ཐུར་མ་འདི་ཡིས་སྙན་བསལ་
བས། ལྷ་རྣམས་ཡེ་སངས་སྙན་དང་ལྡན་པ་བཞིན། མི་རྣམས་དེ་བཞིན་སྙན་དང་
ལྡན་གྱུར་ཅིག །བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་
གྲུབ་པའི་དཀྱིལ་འཁོར་ནས། ལྷ་རྣམས་ཡེ་ཐིམ་ཤངས་དང་ལྡན་པ་ལ། གཡུ་ཡི་པད་
ལོས་ཤངས་སྙོམས་མི་འཚལ་ཏེ། སེམས་ཅན་དྲི་ཚོར་ངད་ལྡན་སྙོམ་པའི་ཕྱིར། གཡུ་
ཡི་པད་ལོ་འདི་ཡིས་ཤངས་སྙོམ་པས། ལྷ་རྣམས་ཡེ་ཐིམ་ཤངས་དང་ལྡན་པ་བཞིན།
མི་རྣམས་དེ་བཞིན་ཤངས་དང་ལྡན་གྱུར་ཅིག །བོན་ཉིད་རབ་འབྱམས་དག་པའི་རྒྱ་
མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ལྷ་རྣམས་ཡེ་གྲོལ་ལྗགས་
དང་ལྡན་པ་ལ། ཟངས་ཀྱི་འཁོར་ལོའི་ལྗགས་བཀྲོལ་མི་འཚལ་ཏེ། སེམས་ཅན་མ་
གྲོལ་ལྐུགས་པ་སྨྲ་བའི་ཕྱིར། ཟངས་ཀྱི་འཁོར་ལོ་འདི་ཡིས་ལྗགས་བཀྲོལ་བས། ལྷ་
རྣམས་ཡེ་གྲོལ་ལྗགས་དང་ལྡན་པ་བཞིན། མི་རྣམས་དེ་བཞིན་ལྗགས་དང་ལྡན་གྱུར་
ཅིག །བོན་ཉིད་རབ་འབྱམས་དག་པའི་རྒྱ་མཚོ་ན། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ན། ལྷ་རྣམས་ཡེ་ནས་རྒྱན་དང་ལྡན་པ་ལ། ཤིང་ཤོན་རྒྱན་གྱི་ན་བཟའ་
མི་འཚལ་ཏེ། སེམས་ཅན་མཛེས་སྡུག་རྒྱན་དང་ལྡན་པའི་ཕྱིར། ཤིང་ཤོན་ན་བཟའ་
འདི་ཡིས་རྒྱན་གསོལ་བས། ལྷ་རྣམས་ཡེ་ནས་རྒྱན་དང་ལྡན་པ་བཞིན། མི་རྣམས་དེ་
བཞིན་རྒྱན་དང་ལྡན་གྱུར་ཅིག །བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ན། ལྷ་རྣམས་ཡེ་ནས་གཏེར་དང་ལྡན་པ་ལ།
428

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
རིན་ཆེན་སྣ་ལྔའི་ཐུགས་དམ་མི་འཚལ་ཏེ། སེམས་ཅན་དགོས་འདོད་ཕུན་སུམ་ཚོགས་
པའི་ཕྱིར། རིན་ཆེན་སྣ་ལྔ་འདི་ཡིས་གཏེར་འབུལ་བས། ལྷ་རྣམས་ཡེ་ནས་གཏེར་
དང་ལྡན་པ་བཞིན། མི་རྣམས་དེ་བཞིན་ཀུན་དང་ལྡན་གྱུར་ཅིག །ཅེས་དབང་པོའི་
སྒོ་དབྱེ་བར་བྱའོ། །
ད་བཞི་པ་ཞལ་བསྲོ་བ་ལ། ཞལ་བསྲོ་བའི་རྫས་རྣམས་ཐོགས་ནས། ཚིགས་སུ་
བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ན། བདེར་གཤེགས་གཞལ་ཡས་སྐུ་གདུང་སྐུ་གཟུགས་
རྣམས། ཡེ་ནས་མི་འགྱུར་བརྟན་པའི་རང་བཞིན་ལ། གླང་ཆེན་ཐེག་པས་ཞལ་བསྲོ་
མི་འཚལ་ཏེ། མི་ནུབ་བསྟན་པ་དར་རྒྱས་བརྟན་པའི་ཕྱིར། གསེར་གྱི་གླང་པོ་འདི་
ཡིས་ཞལ་བསྲོ་བས། བསྟན་པ་རིན་ཆེན་རབ་ཏུ་བརྟན་གྱུར་ཅིག །ཅེས་གཞལ་ཡས་
ཀྱི་རྨང་དུ་བཞག་གོ །བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ན། བདེར་གཤེགས་གཞལ་ཡས་སྐུ་གདུང་སྐུ་གཟུགས་
རྣམས། ཡེ་ནས་རྒྱུ་འབྲས་སོ་སོར་གསལ་བ་ལ། རི་དྭགས་ཤ་རས་ཞལ་བསྲོ་མི་འཚལ་
ཏེ། མི་རྣམས་དགེ་བཅུ་གཞུང་དུ་སྤྱོད་པའི་ཕྱིར། རི་དྭགས་ཤ་ར་འདི་ཡིས་ཞལ་
བསྲོ་བས། སྣང་སྲིད་དགེ་བ་ཡོངས་སུ་འཕེལ་གྱུར་ཅིག །ཅེས་གཞལ་ཡས་ཀྱི་པད་
གདན་ལ་བཞག་གོ །བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ན། བདེར་གཤེགས་གཞལ་ཡས་སྐུ་གདུང་སྐུ་གཟུགས་
རྣམས། ཡེ་ནས་སྤྱི་རྒྱ་རླབས་ཀྱིས་གཅོད་པ་ལ། བྱ་ཁྱུང་ཀ་རས་ཞལ་བསྲོ་མི་འཚལ་ཏེ།
མི་རྣམས་སྤྱི་རྒྱ་རླབས་ཀྱིས་གཅོད་པའི་ཕྱིར། བྱ་ཁྱུང་ཀ་ར་འདི་ཡིས་ཞལ་བསྲོ་བས།
སྟོང་ཁམས་སྤྱི་རྒྱ་རླབས་ཀྱིས་ཆོད་གྱུར་ཅིག །ཅེས་གཞལ་ཡས་ཀྱི་རྩེ་ལ་བཞག་གོ །
བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་
429

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འཁོར་ན། བདེར་གཤེགས་གཞལ་ཡས་སྐུ་གདུང་སྐུ་གཟུགས་རྣམས། ཡེ་ནས་ལོངས་
སྤྱོད་ཕུན་སུམ་ཚོགས་པ་ལ། ལོངས་སྤྱོད་དཀོར་གྱིས་ཞལ་བསྲོ་མི་འཚལ་ཏེ། མི་
རྣམས་དགོས་འདོད་མ་ལུས་འབྱུང་བའི་ཕྱིར། ཅང་ཤེས་རྟ་དང་དུང་གི་གླང་པོ་དང༌།
མ་ཧེ་མཛོ་དང་འདོད་འཇོའི་བ་མོ་དང་། འདོད་འབྱུང་གཡུང་མོ་རིན་ཆེན་རྐང་
འགྲོས་དང༌། ངོ་མཚར་རི་དྭགས་གཅན་གཟན་རིས་བཀྲ་དང་། སྐད་སྙན་བྱ་རིགས་
གཡུང་དྭགས་སྣ་ཚོགས་ཀྱིས། བདེར་གཤེགས་སྐུ་གདུང་སྐུ་གཟུགས་ཞལ་བསྲོ་བས།
དཀོར་ནོར་ལོངས་སྤྱོད་ཕུན་སུམ་ཚོགས་གྱུར་ཅིག །ཅེས་བར་ཁྱམས་འདོད་ཡོན་གྱི་
སྣམ་བུ་ལ་བཀོད་དོ། །བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ན། བདེར་གཤེགས་གཞལ་ཡས་སྐུ་གདུང་སྐུ་གཟུགས་
རྣམས། ཡེ་ནས་བསོད་ནམས་ཚོགས་ཆེན་རྫོགས་པ་ལ། ཕུན་ཚོགས་མཆོད་པའི་ཞལ་
བསྲོ་མི་འཚལ་ཏེ། མི་རྣམས་བསོད་ནམས་ཚོགས་ཆེན་རྫོགས་པའི་ཕྱིར། མར་མེ་མེ་
ཏོག་ཞལ་ཟས་བདུག་སྤོས་དང་། ལྷ་རྫས་དྲི་ཆབ་རོལ་མོ་སྣ་ཚོགས་དང་། གདུགས་
དང་རྒྱལ་མཚན་བ་དན་ལྷབ་ལྷུབ་དང་། བླ་བྲེ་འཕན་དང་ཕྱེ་མ་འཕུར་མ་དང་། རྔ་
གཤང་དུང་གླིང་སྒྲ་སྙན་མཆོད་པ་དང་། ཁྱེའུ་བུ་མོ་གླུ་གར་རོལ་མོ་དང༌། དཀར་
གསུམ་མངར་གསུམ་ཞལ་ཟས་སྤྱན་གཟིགས་དང༌། སྟོང་གསུམ་སྟོང་དང་འཇིག་རྟེན་
ཁམས་རྣམས་ནི། ཇི་སྙེད་མཆོད་རྫས་མ་ལུས་ཡོད་པ་དང་། དེ་སྙེད་བདག་གིས་གུས་
པར་བཤམས་པ་ཡི། བླ་མེད་མཆོད་སྤྲིན་ཚོགས་གྱིས་ཞལ་བསྲོ་བས། བསོད་ནམས་
ཡེ་ཤེས་ཚོགས་ཆེན་རྫོགས་གྱུར་ཅིག །ཅེས་འབུལ་ལོ། །མངའ་དབུལ་དང་ཞལ་བསྲོ་
བའི་ཆོ་ག་བསྟན་པའོ། །
དེ་ནས་ཡང་བདེ་བར་གཤེགས་པ་རྣམས་ལ་ཕྱག་འཚལ་ཞིང་མཆོད་པ་འབུལ་
བའི་ཆོ་ག་མཛད་དེ། འཁོར་རྣམས་ཀྱིས་ལུས་ངག་ཡིད་གསུམ་གུས་པའི་སྒོ་ནས་ཕྱག་
430

མདོ་སྡེ། དུས་ཀྱི་འཁོར་ལོའི་ཆོ་ག་
འཚལ་ཞིང་། ཚངས་པ་གཙུག་ཕུད་ཀྱིས་ཚིགས་སུ་བཅད་དེ་གསུངས་པ། ཨེ་མ་ཧོ།
བོན་ཉིད་དབྱིངས་ནས་རང་བཞིན་ལྷུན་ལ་རྫོགས། ཐམས་ཅད་དབང་བསྒྱུར་དུས་
ཀྱི་འཁོར་ལོའི་ལྷ། མཁྱེན་བརྩེ་གཉིས་ལྡན་རྒྱལ་བ་ཀུན་དུ་བཟང་། ཕྲིན་ལས་མཐའ་
ཡས་འཁོར་དང་བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། འབྱུང་
བ་དབང་བསྒྱུར་དུས་ཀྱི་འཁོར་ལོའི་ལྷ། བསྐལ་སྲིད་ཆགས་གནས་འཇིག་སྟོང་བསྐྱེད་
པར་མཛད། འོད་ལྷ་སངས་པོ་འཁོར་དང་བཅས་པ་ལ། གུས་པས་ཕྱག་འཚལ་དང་
བས་སྐྱབས་སུ་མཆི། སྲིད་པ་དབང་བསྒྱུར་དུས་ཀྱི་འཁོར་ལོའི་ལྷ། སྣང་ཞིང་སྲིད་པ་
མ་ལུས་འབྱུང་བར་མཛད། སྲིད་ལྷ་འོད་དཀར་འཁོར་དང་བཅས་པ་ལ། གུས་པས་
ཕྱག་འཚལ་དང་བས་སྐྱབས་སུ་མཆི། བསྐལ་པ་དབང་བསྒྱུར་དུས་ཀྱི་འཁོར་ལོའི་ལྷ།
དུས་དང་ཚོད་དང་གནས་སུ་བསྐལ་པར་མཛད། ཁྲི་ཁུག་རྒྱལ་པོ་འཁོར་དང་བཅས་
པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། བསྐོས་པ་དབང་བསྒྱུར་དུས་
ཀྱི་འཁོར་ལོའི་ལྷ། སྐྱེ་འགྲོ་མ་ལུས་བསྐོས་ལ་འདེབས་པར་མཛད། སྐོས་ལྷ་ཞིང་དྲུག་
འཁོར་དང་བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། ཆགས་
པ་དབང་བསྒྱུར་དུས་ཀྱི་འཁོར་ལོའི་ལྷ། རྫོགས་ལྡན་འགྲོ་བ་ཐར་པ་འདྲེན་མཛད་
པ། མགོན་ལྷ་དཀར་པོ་འཁོར་དང་བཅས་པ་ལ། གུས་པས་ཕྱག་འཚལ་དང་བས་
སྐྱབས་སུ་མཆི། གནས་པ་དབང་བསྒྱུར་དུས་ཀྱི་འཁོར་ལོའི་ལྷ། མཉམ་ལྡན་འགྲོ་བར་
དགའ་བདེ་བསྐྱེད་པར་མཛད། མཉམ་ལྡན་རྒྱལ་པོ་འཁོར་དང་བཅས་པ་ལ། གུས་
པས་ཕྱག་འཚལ་དང་བས་སྐྱབས་སུ་མཆི། འཇིག་པ་དབང་བསྒྱུར་དུས་ཀྱི་འཁོར་ལོའི་
ལྷ། རྩོད་ལྡན་འགྲོ་བའི་དོན་ལ་བརྩོན་པར་མཛད། མཐའ་ཡས་རྫོགས་པ་འཁོར་དང་
བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི། སྟོང་པ་དབང་བསྒྱུར་
དུས་ཀྱི་འཁོར་ལོའི་ལྷ། འཁོར་བ་དོང་སྤྲུགས་དབྱིངས་སུ་འཁོད་པར་མཛད། མུ་མེད་
431

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཁྱབ་གདལ་འཁོར་དང་བཅས་པ་ལ། གུས་པས་ཕྱག་འཚལ་དང་བས་སྐྱབས་སུ་མཆི།
ཡུལ་ལ་དབང་བསྒྱུར་དུས་ཀྱི་འཁོར་ལོའི་ལྷ། ཚོགས་བརྒྱད་ཡེ་ཤེས་རིག་པའི་བཅུད་
མདངས་བསྡུད། མཆོད་འབུལ་ལྷ་མོ་འཁོར་དང་བཅས་པ་ལ། གུས་པས་ཕྱག་འཚལ་
དང་བས་སྐྱབས་སུ་མཆི། སྐྱེ་བཞི་དུས་ཀྱི་དབང་བསྒྱུར་འཁོར་ལོའི་ལྷ། འཇིགས་པའི་
སྒོ་གཅོད་ཐར་པའི་ལམ་འབྱེད་པའི། སྒོ་བ་ཡབ་ཡུམ་འཁོར་དང་བཅས་པ་ལ། གུས་
པས་ཕྱག་འཚལ་དང་བས་སྐྱབས་སུ་མཆི། ཞེས་ཕྱག་འཚལ་བར་བསྟན་པའོ། །
ད་གཉིས་པ་སྡིག་པ་བཤགས་པ་ནི། ལུས་ངག་ཡིད་གསུམ་འགྱོད་པའི་ཚུལ་དང་
བཅས་ཏེ་ཚིགས་སུ་བཅད་དེ་གསུངས་པ། ན་མོ་བདག་དང་མཐའ་ཡས་སེམས་
ཅན་གྱིས། སྡིག་པ་མི་དགེའི་ལས་རྣམས་ཅི་བགྱིས་པ། རྒྱལ་བའི་དཀྱིལ་འཁོར་ལྷ་ལ་
མཐོལ་ལོ་བཤགས། མཐོལ་བཤགས་ཕུལ་ནས་ཚངས་པ་སྩལ་དུ་གསོལ། གཞན་ཡང་
བདག་དང་མཐའ་ཡས་སེམས་ཅན་གྱིས། ཚེ་རབས་བསགས་པའི་སྡིག་པ་ཅི་བགྱིས་
པ། དབང་བསྒྱུར་དུས་ཀྱི་ལྷ་ལ་མཐོལ་ལོ་བཤགས། མཐོལ་བཤགས་ཕུལ་ནས་ཚངས་
པར་བསྩལ་དུ་གསོལ། འབྱུང་བཞིས་བསགས་པའི་སྡིག་པ་ཅི་བགྱིས་པ། འབྱུང་
བ་དུས་ཀྱི་ལྷ་ལ་མཐོལ་ལོ་བཤགས། མཐོལ་བཤགས་ཕུལ་ནས་ཚངས་པར་བསྩལ་
དུ་གསོལ། སྲིད་གསུམ་བསགས་པའི་སྡིག་པ་ཅི་བགྱིས་པ། སྲིད་པ་དུས་ཀྱི་ལྷ་ལ་
མཐོལ་ལོ་བཤགས། མཐོལ་བཤགས་ཕུལ་ནས་ཚངས་པར་བསྩལ་དུ་གསོལ། བསྐལ་
པར་བསགས་པའི་སྡིག་པ་ཅི་བགྱིས་པ། བསྐལ་པ་དུས་ཀྱི་ལྷ་ལ་མཐོལ་ལོ་བཤགས།
མཐོལ་བཤགས་ཕུལ་ནས་ཚངས་པར་བསྩལ་དུ་གསོལ། བསྐོས་པའི་དུས་ཀྱི་སྡིག་པ་
ཅི་བགྱིས་པ། བསྐོས་པ་དུས་ཀྱི་ལྷ་ལ་མཐོལ་ལོ་བཤགས། མཐོལ་བཤགས་ཕུལ་ནས་
ཚངས་པར་བསྩལ་དུ་གསོལ། རྫོགས་ལྡན་དུས་ཀྱི་སྡིག་པ་ཅི་བགྱིས་པ། ཆགས་པ་
དུས་ཀྱི་ལྷ་ལ་མཐོལ་ལོ་བཤགས། མཐོལ་བཤགས་ཕུལ་ནས་ཚངས་པར་བསྩལ་དུ་
432

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག།
གསོལ། མཉམ་ལྡན་དུས་ཀྱི་སྡིག་པ་ཅི་བགྱིས་པ། གནས་པ་དུས་ཀྱི་ལྷ་ལ་མཐོལ་ལོ་
བཤགས། མཐོལ་བཤགས་ཕུལ་ནས་ཚངས་པར་བསྩལ་དུ་གསོལ། རྩོད་ལྡན་དུས་
ཀྱི་སྡིག་པ་ཅི་བགྱིས་པ། འཇིག་པ་དུས་ཀྱི་ལྷ་ལ་མཐོལ་ལོ་བཤགས། མཐོལ་བཤགས་
ཕུལ་ནས་ཚངས་པར་སྩལ་དུ་གསོལ། སྟོང་ཞེན་དུས་ཀྱི་སྡིག་པ་ཅི་བགྱིས་པ། སྟོང་
པ་དུས་ཀྱི་ལྷ་ལ་མཐོལ་ལོ་བཤགས། མཐོལ་བཤགས་ཕུལ་ནས་ཚངས་པར་བསྩལ་དུ་
གསོལ། ཡུལ་བརྒྱད་བསགས་པའི་སྡིག་པ་ཅི་བགྱིས་པ། ཚོགས་བརྒྱད་ལྷ་མོའི་སྐུ་ལ་
མཐོལ་ལོ་བཤགས། མཐོལ་བཤགས་ཕུལ་ནས་ཚངས་པར་བསྩལ་དུ་གསོལ། དུས་
བཞིར་བསགས་པའི་སྡིག་པ་ཅི་བགྱིས་པ། སྒོ་བ་ཡབ་ཡུམ་སྐུ་ལ་མཐོལ་ལོ་བཤགས།
མཐོལ་བཤགས་ཕུལ་ནས་ཚངས་པར་བསྩལ་དུ་གསོལ། ཞེས་བཤགས་པའི་ཆོ་ག་
བསྟན་པའོ། །
དེ་ནས་ཡང་བཞི་པ་མཆོད་པ་འབུལ་བར་མཛད་དེ། ཕྱག་རྒྱ་གཡས་གཡོན་བསྒྱུར་
ཞིང་། ཐལ་མོ་གཉིས་གཤིབས་ནས། མཆོད་པ་འདེགས་པའི་ཚུལ་མཛད་དེ། སྔགས་
བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་ནམ་ཟུར་མུ་ཡེ་སད་དོ་ཧ་ར་རདྨ་དྲུང་
མུ་དྲུང་ཟད་རི་རང་སཱཧཱ། ཞེས་བརྗོད་ཅིང་ཚིགས་སུ་བཅད་དེ་གསུངས་པ། ན་མོ་
བོན་ཉིད་དག་པའི་རྒྱ་མཚོ་ན། ཡེ་ཤེས་འོད་ལས་སྤྲུལ་པ་ཡི། སྒྲོན་མེའི་མཆོད་པ་ཇི་
སྙེད་དང༌། འབྱུང་ལྔའི་བཅུད་ལས་གྲུབ་པ་སྟེ། དག་ཅིང་གཙང་མར་བཤམས་པ་
ཡི། རྩི་བཅུད་མར་གྱི་སྒྲོན་མེ་འདི་། གཅིག་ལས་བཅུར་སྤྲོས་བརྒྱ་དང་སྟོང་། བྱེ་བ་
ས་ཡ་བསམ་མི་ཁྱབ། བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་
སྦྱང་བའི་ཕྱིར། དུས་ཀྱི་འཁོར་ལོའི་ལྷ་ལ་འབུལ། བྱིན་གྱིས་རློབས་ལ་བཞེས་སུ་གསོལ།
བསོད་ནམས་ཚོགས་ཆེན་རྫོགས་པར་མཛོད། ན་མོ་བོན་ཉིད་དག་པའི་རྒྱ་མཚོ་ན།
རང་བཞིན་དྲི་ལས་སྤྲུལ་པ་ཡི། དྲི་ཞིམ་མཆོད་པ་ཇི་སྙེད་དང༌། ནགས་ཚལ་གླིང་
433

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལས་གྲུབ་པ་སྟེ། དག་ཅིང་གཙང་མར་བཤམས་པ་ཡི། དྲི་ཞིམ་ངད་ལྡན་སྤོས་མཆོད་
འདི། གཅིག་ལས་བཅུར་སྤྲོས་བརྒྱ་དང་སྟོང་། བྱེ་བ་ས་ཡ་བསམ་མི་ཁྱབ། བདག་
དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་སྦྱང་བའི་ཕྱིར། དུས་ཀྱི་འཁོར་
ལོའི་ལྷ་ལ་འབུལ། བྱིན་གྱིས་རློབས་ལ་བཞེས་སུ་གསོལ། བསོད་ནམས་ཚོགས་ཆེན་
རྫོགས་པར་མཛོད། ན་མོ་བོན་ཉིད་དག་པའི་རྒྱ་མཚོ་ན། རང་བཞིན་ངང་ལས་སྤྲུལ་
པ་ཡི། ཚན་ཆབ་མཆོད་པ་ཇི་སྙེད་དང་། ཟིལ་དང་ངད་ལས་གྲུབ་པ་སྟེ། དག་ཅིང་
གཙང་མར་བཤམས་པ་ཡི། བདུད་རྩི་འོད་དཀར་ཚན་ཆབ་འདི། གཅིག་ལས་བཅུར་
སྤྲོས་བརྒྱ་དང་སྟོང་། བྱེ་བ་ས་ཡ་བསམ་མི་ཁྱབ། བདག་དང་མཐའ་ཡས་སེམས་
ཅན་གྱི། བག་ཆགས་སྒྲིབ་པ་སྦྱང་བའི་ཕྱིར། དུས་ཀྱི་འཁོར་ལོའི་ལྷ་ལ་འབུལ། བྱིན་
གྱིས་རློབས་ལ་བཞེས་སུ་གསོལ། བསོད་ནམས་ཚོགས་ཆེན་རྫོགས་པར་མཛོད། ན་
མོ་བོན་ཉིད་དག་པའི་རྒྱ་མཚོ་ན། རང་བཞིན་རོ་ལས་སྤྲུལ་པ་ཡི། ཞལ་ཟས་མཆོད་
པ་ཇི་སྙེད་དང༌། རིན་ཆེན་འབྲུ་ལས་གྲུབ་པ་སྟེ། དག་ཅིང་གཙང་མར་བཤམས་པ་
ཡི། ཞལ་ཟས་རོ་མཆོག་ལྷ་སངས་འདི། གཅིག་ལས་བཅུར་སྤྲོས་བརྒྱ་དང་སྟོང་། བྱེ་
བ་ས་ཡ་བསམ་མི་ཁྱབ། བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་
པ་སྦྱང་བའི་ཕྱིར། དུས་ཀྱི་འཁོར་ལོའི་ལྷ་ལ་འབུལ། བྱིན་གྱིས་རློབས་ལ་བཞེས་སུ་
གསོལ། བསོད་ནམས་ཚོགས་ཆེན་རྫོགས་པར་མཛོད། ན་མོ་བོན་ཉིད་དག་པའི་རྒྱ་
མཚོ་ན། རང་བཞིན་མདངས་ལས་སྤྲུལ་པ་ཡི། མེ་ཏོག་མཆོད་པ་ཇི་སྙེད་དང་། དྲོད་
གཤེར་བརླན་ལས་གྲུབ་པ་སྟེ། དག་ཅིང་གཙང་མར་བཤམས་པ་ཡི། བཀྲ་གསལ་མེ་
ཏོག་མདངས་ལྡན་འདི། གཅིག་ལས་བཅུར་སྤྲོས་བརྒྱ་དང་སྟོང་། བྱེ་བ་ས་ཡ་བསམ་
མི་ཁྱབ། བདག་དང་མཐའ་ཡས་སེམས་ཅན་གྱི། བག་ཆགས་སྒྲིབ་པ་སྦྱང་བའི་ཕྱིར།
དུས་ཀྱི་འཁོར་ལོའི་ལྷ་ལ་འབུལ། བྱིན་གྱིས་རློབས་ལ་བཞེས་སུ་གསོལ། བསོད་ནམས་
434

མདོ་སྡེ། དུས་ཀྱི་འཁོར་ལོའི་ཆོ་ག
ཚོགས་ཆེན་རྫོགས་པར་མཛོད། ན་མོ་བོན་ཉིད་དག་པའི་རྒྱ་མཚོ་ན། རང་བཞིན་
རྒྱན་ལས་སྤྲུལ་པ་ཡི། རོལ་མོའི་མཆོད་པ་ཇི་སྙེད་དང་། སྣང་ཞིང་སྲིད་ལས་སྤྲུལ་
པ་སྟེ། བདག་གི་གུས་པས་བཤམས་པ་ཡི། དབལ་དར་རྒྱལ་མཚན་ལྷབ་ལྷུབ་དང་།
གསེར་ཡུ་མན་ཤེལ་རིན་ཆེན་གཏེར། རྔ་གཤང་དུང་གླིང་སྙན་པའི་སྒྲ། རིན་ཆེན་
རྐང་འགྲོས་འདོད་ཡོན་རྫས། གླུ་གར་རོལ་མོ་ཚོམ་ཚོམ་འདི། གཅིག་ལས་བཅུར་སྤྲོས་
བརྒྱ་དང་སྟོང་། བྱེ་བ་ས་ཡ་བསམ་མི་ཁྱབ། བདག་དང་མཐའ་ཡས་སེམས་ཅན་གྱི།
བག་ཆགས་སྒྲིབ་པ་སྦྱང་བའི་ཕྱིར། དུས་ཀྱི་འཁོར་ལོའི་ལྷ་ལ་འབུལ། བྱིན་གྱིས་རློབས་
ལ་བཞེས་སུ་གསོལ། བསོད་ནམས་ཚོགས་ཆེན་རྫོགས་པར་མཛོད། ཅེས་འབུལ་ཏེ།
མཆོད་པ་འབུལ་བའི་ཆོ་ག་བསྟན་པའོ། །
དེ་ནས་ཡང་ལྔ་པ་སྐུ་བསྟོད་པའི་ཆོ་ག་མཛད་དེ། ཕྱག་རྒྱ་གཡས་གཡོན་དུ་བསྒྱུར་
ཞིང༌། ཐལ་མོ་གྱེན་དུ་བརྩེགས་ལ། སྔགས་བརྗོད་པ། ཨོཾ་ན་མ་ཨ་དཀར་ས་ལེ་འོད་
དེ་སད་གྱེར་ས་མ་ཡ་ཧོ། ཞེས་བརྗོད་ནས། ཚིགས་སུ་བཅད་དེ་གསུངས་པ། བོན་
ཉིད་རབ་འབྱམས་ཞིང་ཁམས་ཀྱི། དབུས་ཕྱོགས་འོག་མིན་ཕོ་བྲང་གི། ཉི་ཟླ་པདྨའི་
གདན་སྟེང་ན། བདེར་གཤེགས་ཀུན་དུ་བཟང་པོའི་སྐུ། ལྷ་ཆེན་ཕྲིན་ལས་མཐའ་ཡས་
ནི། སྐུ་མདོག་གཡུ་ཡི་སྙིང་པོ་ལ། རིན་ཆེན་གསེར་གྱི་སྲོག་ཞུ་གསོལ། རྒྱན་དང་ཆ་
ལུགས་ལོངས་སྤྱོད་རྫོགས། གཡས་པས་གསེར་གྱི་ཆག་ཤིང་བསྣམས། གཡོན་པས་
དུས་ཀྱི་འཁོར་ལོ་འཛིན། དབང་བསྒྱུར་དུས་ཀྱི་འཁོར་ལོའི་ལྷ། དེ་ལ་ཕྱག་འཚལ་
མཆོད་པ་འབུལ། དེ་དང་གཉིས་མེད་མཉམ་པའི་ཡུམ། དུས་བཞི་བྷ་གའི་ཀློང་ཆེན་
ནི། སྐུ་མདོག་ལྗང་མོ་རྒྱན་དང་ཆས། ཕྱག་མཚན་བདུད་རྩིའི་བུམ་པ་བསྣམས། དེ་
ལ་ཕྱག་འཚལ་མཆོད་པ་འབུལ། ཡབ་ཡུམ་དེ་ཡི་བཀའ་འཁོར་ནི། དབང་བསྒྱུར་
དུས་ཀྱི་ལྷ་བཞི་སྟེ། ཤར་ཕྱོགས་པདྨའི་གདན་སྟེང་ན། ལྷ་ཆེན་གར་གསས་བཙན་པོ་
435

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནི། སྐུ་མདོག་དཀར་ལ་འོད་ཟེར་འབར། ཕྱག་མཚན་གར་མདུང་འཚམས་རིང་
བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ལྷ་
ཆེན་གསས་རྗེ་རྨང་པོ་ནི། སྐུ་མདོག་མཐིང་ག་འོད་ཟེར་འབར། ཕྱག་མཚན་སྐོས་ཀྱི་
འགྱིང་ཀར་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་
སྟེང་ན། ལྷ་ཆེན་གནམ་གསས་དབྱིངས་རུམ་ནི། སྐུ་མདོག་དམར་ལ་འོད་ཟེར་འབར།
ཕྱག་མཚན་འབྲུག་གི་རྒྱལ་མཚན་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཕྱོགས་པདྨའི་གདན་སྟེང་ན། ལྷ་ཆེན་རྒོད་གསས་ཁམ་པ་ནི། སྐུ་མདོག་ལྗང་གུ་འོད་
ཟེར་འབར། ཕྱག་མཚན་རྒོད་ཀྱི་རུ་མཚོན་བསྣམས། དེ་ལ་ཕྱག་འཚལ་མཆོད་པ་
འབུལ། བོན་ཉིད་རབ་འབྱམས་ཞིང་ཁམས་ཀྱི། ཤར་ཕྱོགས་མངོན་དགའི་ཕོ་བྲང་གི།
ཉི་ཟླ་པདྨའི་གདན་སྟེང་ན། འབྱུང་བ་དུས་ཀྱི་འཁོར་ལོའི་ལྷ། ལྷ་ཆེན་འོད་ལྷ་སངས་
པོ་ནི། སྐུ་མདོག་ཆུ་ཤེལ་དྭངས་པ་ལ། དབུ་ལ་གཡུ་ཡི་སྲོག་ཞུ་གསོལ། རྒྱན་དང་ཆ་
ལུགས་ལོངས་སྤྱོད་རྫོགས། གཡས་པས་འོད་ཀྱི་འཁོར་ལོ་བསྒྱུར། གཡོན་པས་འབྱུང་
བའི་འཁོར་ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་
པའི་ཡུམ། ཡུམ་ཆེན་འོད་ཀྱི་ལྷ་མོ་ནི། སྐུ་མདོག་དཀར་ལྗང་རྒྱན་དང་ཆས། ཕྱག་
མཚན་འོད་ཀྱི་གའུ་བསྣམས། དེ་ལ་ཕྱག་འཚལ་མཆོད་པ་འབུལ། ཡབ་ཡུམ་དེ་ཡི་
བཀའ་འཁོར་ནི། འབྱུང་བ་དུས་ཀྱི་ལྷ་བཞི་སྟེ། ཤར་ཕྱོགས་པདྨའི་གདན་སྟེང་ན། ལྷ་
ཆེན་ས་ལྷ་ཤོང་ཡངས་ནི། སྐུ་མདོག་སེར་ལ་འོད་ཟེར་འབར། ཕྱག་མཚན་རིན་ཆེན་
འབར་བ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་
ན། ལྷ་ཆེན་ཆུ་ལྷ་ཀུན་བསྡུད་ནི། སྐུ་མདོག་སྔོ་ལ་འོད་ཟེར་འབར། ཕྱག་མཚན་
འཁོར་ལོ་ལྔ་བསྐོར་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་
གདན་སྟེང་ན། མེ་ལྷ་དྲོད་ཆེན་སྨིན་པ་ནི། སྐུ་མདོག་དམར་ལ་འོད་ཟེར་འབར།
436

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
ཕྱག་མཚན་པདྨ་འདབ་བརྒྱད་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཕྱོགས་པདྨའི་གདན་སྟེང་ན། ལྷ་ཆེན་རླུང་ལྷ་སྟོབས་ལྡན་ནི། སྐུ་མདོག་ལྗང་གུ་འོད་
ཟེར་འབར། ཕྱག་མཚན་རྡོ་རྗེ་རྒྱ་གྲམ་བསྣམས། དེ་ལ་ཕྱག་འཚལ་མཆོད་པ་འབུལ།
བོན་ཉིད་རབ་འབྱམས་ཞིང་ཁམས་ཀྱི། ལྷོ་ཕྱོགས་དཔལ་གྱི་ཕོ་བྲང་གི། ཉི་ཟླ་པདྨའི་
གདན་སྟེང་ན། སྲིད་པ་དུས་ཀྱི་འཁོར་ལོའི་ལྷ། ལྷ་ཆེན་སྲིད་ལྷ་འོད་དཀར་ནི། སྐུ་
མདོག་བཻཌཱུརྱ་འོད་ལ། དབུ་ལ་གསེར་གྱི་སྲོག་ཞུ་གསོལ། རྒྱན་དང་ཆ་ལུགས་ལོངས་
སྤྱོད་རྫོགས། གཡས་པས་མི་ནུབ་རྒྱལ་མཚན་བསྣམས། གཡོན་པས་སྲིད་པའི་འཁོར་
ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་པ་ཡི།
ཡུམ་ཆེན་སྲིད་པའི་ལྷ་མོ་ནི། སྐུ་མདོག་དཀར་པོ་རྒྱན་དང་ཆས། ཕྱག་མཚན་སྲིད་
པའི་རུ་མཚོན་བསྣམས། དེ་ལ་ཕྱག་འཚལ་མཆོད་པ་འབུལ། ཡབ་ཡུམ་དེ་ཡི་བཀའ་
འཁོར་ནི། སྲིད་པ་དུས་ཀྱི་ལྷ་བཞི་སྟེ། ཤར་ཕྱོགས་པདྨའི་གདན་སྟེང་ན། ལྷ་ཆེན་ཡེ་
ལྷ་དཀར་པོ་ནི། སྐུ་མདོག་དཀར་ལ་འོད་ཟེར་འབར། ཕྱག་མཚན་སྤྲུལ་པའི་མདའ་
དར་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན།
ལྷ་ཆེན་འོད་ལྷ་འཕེལ་ཆེན་ནི། སྐུ་མདོག་སྔོ་ལ་འོད་ཟེར་འབར། ཕྱག་མཚན་མནྡ་ར་
བ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན།
ལྷ་ཆེན་སྲོག་ལྷ་སྐྱབ་ཆེན་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་ཚེ་ཡི་
དམུ་ཐག་འཛིན། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་
ན། ལྷ་ཆེན་དབང་ལྷ་འོད་དཀར་ནི། སྐུ་མདོག་ལྗང་ལ་འོད་ཟེར་འབར། ཕྱག་
མཚན་དབང་གི་སྲོག་ཞུ་བསྣམས། དེ་ལ་ཕྱག་འཚལ་མཆོད་པ་འབུལ། བོན་ཉིད་
རབ་འབྱམས་ཞིང་ཁམས་ཀྱི། ནུབ་ཕྱོགས་བདེ་བའི་ཕོ་བྲང་གི། ཉི་ཟླ་པདྨའི་གདན་
སྟེང་ན། བསྐལ་པ་དུས་ཀྱི་འཁོར་ལོའི་ལྷ། ལྷ་ཆེན་ཁྲི་ཁུག་རྒྱལ་པོ་ནི། སྐུ་མདོག་
437

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དམར་ལྗང་ཟངས་འོད་འབར། དབུ་ལ་ཤེལ་གྱི་ཟེའུ་སྲོག་གསོལ། རྒྱན་དང་ཆ་ལུགས་
ལོངས་སྤྱོད་རྫོགས། གཡས་པས་ཡེ་ཤེས་སྒྲོན་མེ་འདེགས། གཡོན་པས་རྩིས་ཀྱི་འཁོར་
ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་པའི་ཡུམ།
སྐོས་ཀྱི་ལྷ་མོ་གྲངས་འཛིན་མ། སྐུ་མདོག་དམར་མོ་རྒྱན་དང་ཆས། ཕྱག་མཚན་རྩིས་
ཀྱི་བྱང་བུ་བསྣམས། དེ་ལ་ཕྱག་འཚལ་མཆོད་པ་འབུལ། ཡབ་ཡུམ་དེ་ཡི་བཀའ་
འཁོར་ནི། བསྐལ་པ་དུས་ཀྱི་ལྷ་བཞི་སྟེ། ཤར་ཕྱོགས་པདྨའི་གདན་སྟེང་ན། ལྷ་ཆེན་
ནམ་མཁའ་མཐའ་ཡས་ནི། སྐུ་མདོག་ནམ་མཁའི་སྙིང་པོ་ལ། ཕྱག་མཚན་ནམ་
མཁའི་བ་དན་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་
སྟེང་ན། ལྷ་ཆེན་ཀུན་འབུམ་མཐས་ཡས་ནི། སྐུ་མདོག་གསེར་གྱི་སྙིང་པོ་ལ། ཕྱག་
མཚན་ཤེས་རབ་རལ་ཀྱུ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་
པདྨའི་གདན་སྟེང་ན། ལྷ་ཆེན་སྣང་བ་མཐའ་ཡས་ནི། སྐུ་མདོག་མེ་ཡི་སྙིང་པོ་ལ།
ཕྱག་མཚན་ཐབས་ཀྱི་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་
ཕྱོགས་པདྨའི་གདན་སྟེང་ན། ལྷ་ཆེན་འདྲེན་པ་མཐའ་ཡས་ནི། སྐུ་མདོག་ཆུ་ཡི་སྙིང་
པོ་ལ། ཕྱག་མཚན་ཐུགས་རྗེའི་ལྕགས་ཀྱུ་བསྣམས། དེ་ལ་ཕྱག་འཚལ་མཆོད་པ་
འབུལ། བོན་ཉིད་རབ་འབྱམས་ཞིང་ཁམས་ཀྱི། བྱང་ཕྱོགས་རྣམ་དག་ཕོ་བྲང་གི། ཉི་
ཟླ་པདྨའི་གདན་སྟེང་ན། སྐོས་པ་དུས་ཀྱི་འཁོར་ལོའི་ལྷ། ལྷ་ཆེན་སྐོས་ལྷ་ཞིང་དྲུག་ནི།
སྐུ་མདོག་ལྗང་གུ་ཤེལ་འོད་འབར། དབུ་ལ་མུ་མེན་ཟེའུ་སྲོག་གསོལ། རྒྱན་དང་ཆ་
ལུགས་ལོངས་སྤྱོད་རྫོགས། གཡས་པས་སྐོས་ཀྱི་ཆག་ཤིང་བསྣམས། གཡོན་པས་སྐོས་
ཀྱི་འཁོར་ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་
པའི་ཡུམ། སྐོས་ཀྱི་རྒྱལ་མོ་མཐུ་མོ་ཆེ། སྐུ་མདོག་དམར་ལྗང་རྒྱན་དང་ཆས། ཕྱག་
མཚན་སྐོས་ཀྱི་རྩིས་བྱང་བསྣམས། དེ་ལ་ཕྱག་འཚལ་མཆོད་པ་འབུལ། ཡབ་ཡུམ་དེ་
438

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
ཡི་བཀའ་འཁོར་ནི། སྐོས་པ་དུས་ཀྱི་ལྷ་བཞི་སྟེ། ཤར་ཕྱོགས་པདྨའི་གདན་སྟེང་ན།
ལྷ་ཆེན་དྲང་རྗེ་དཀར་པོ་ནི། སྐུ་མདོག་དཀར་ལ་འོད་ཟེར་འབར། ཕྱག་མཚན་སྐོས་
ཀྱི་ཆག་ཤིང་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་
སྟེང་ན། ལྷ་ཆེན་གྲངས་འཛིན་རྩིས་མཁྱེན་ནི། སྐུ་མདོག་སྔོ་ལ་འོད་ཟེར་འབར། ཕྱག་
མཚན་རྩིས་ཀྱི་ཤོ་རྡོ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་
གདན་སྟེང་ན། ལྷ་ཆེན་དྲང་ཤན་བདེ་འབྱེད་ནི། སྐུ་མདོག་དམར་ལ་འོད་ཟེར་
འབར། ཕྱག་མཚན་སྐོས་ཀྱི་ལྡེ་མིག་བསྣམས། དེ་ལ་ཕྱག་འཚལ་མཆོད་པ་འབུལ།
བྱང་ཕྱོགས་པདྨའི་གདན་སྟེང་ན། ལྷ་ཆེན་གཟུ་དཔང་རྒྱལ་པོ་ནི། སྐུ་མདོག་ལྗང་གུ་
འོད་ཟེར་འབར། ཕྱག་མཚན་གཟུ་ཡི་དཔང་རྡོ་བསྣམས། དེ་ལ་ཕྱག་འཚལ་མཆོད་
པ་འབུལ། བོན་ཉིད་རབ་འབྱམས་ཞིང་ཁམས་ཀྱི། ཤར་ལྷོ་དགའ་ལྡན་ཕོ་བྲང་གི། ཉི་
ཟླ་པདྨའི་གདན་སྟེང་ན། ཆགས་པ་དུས་ཀྱི་འཁོར་ལོའི་ལྷ། ལྷ་ཆེན་མགོན་ལྷ་དཀར་
པོ་ནི། སྐུ་མདོག་དམར་སྐྱ་བྱུ་རུའི་མདོག །དབུ་ལ་གཡུ་ཡི་ཟེའུ་ཕྲོག་གསོལ། རྒྱན་
དང་ཆ་ལུགས་ལོངས་སྤྱོད་རྫོགས། གཡས་པས་ནམ་མཁའི་བ་དན་བསྣམས། གཡོན་
པས་གཡུ་ཡི་འཁོར་ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་
མེད་མཉམ་པའི་ཡུམ། མཐར་རྫོགས་དུས་ཀྱི་རྒྱལ་མོ་ནི། སྐུ་མདོག་རིན་ཆེན་སྣ་བཞི་
འབར། ཕྱག་མཚན་འབྱུང་བ་རིམ་བརྩིགས་བསྣམས། དེ་ལ་ཕྱག་འཚལ་མཆོད་པ་
འབུལ། ཡབ་ཡུམ་དེ་ཡི་བཀའ་འཁོར་ནི། ཆགས་པ་དུས་ཀྱི་ལྷ་བཞི་སྟེ། ཤར་ཕྱོགས་
པདྨའི་གདན་སྟེང་ན། ལྷ་ཆེན་གཤེན་ལྷ་འོད་དཀར་ནི། སྐུ་མདོག་དཀར་ལ་འོད་
ཟེར་འབར། ཕྱག་མཚན་ས་ཡི་བ་དན་བསྣམས། དེ་ལ་ཕྱག་འཚལ་མཆོད་པ་འབུལ།
ལྷོ་ཕྱོགས་པདྨའི་གདན་སྟེང་ན། ལྷ་ཆེན་འོད་ལྷ་བདལ་དྲུག་ནི། སྐུ་མདོག་སྔོ་ལ་འོད་
ཟེར་འབར། ཕྱག་མཚན་ཆུ་ཡི་བ་དན་བསྣམས། དེ་ལ་ཕྱག་འཚལ་མཆོད་པ་འབུལ།
439

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནུབ་ཕྱོགས་པདྨའི་གདན་སྟེང་ན། ལྷ་ཆེན་ནུབ་ལྷ་འཕྲུལ་ཆེན་ནི། སྐུ་མདོག་དམར་
ལ་འོད་ཟེར་འབར། ཕྱག་མཚན་མེ་ཡི་བ་དན་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཕྱོགས་པདྨའི་གདན་སྟེང་ན། ལྷ་ཆེན་བྱང་ལྷ་རྡུལ་མེད་ནི། སྐུ་མདོག་
ལྗང་ལ་འོད་ཟེར་འབར། ཕྱག་མཚན་རླུང་གི་བ་དན་བསྣམས། དེ་ལ་ཕྱག་འཚལ་
མཆོད་པ་འབུལ། བོན་ཉིད་རབ་འབྱམས་ཞིང་ཁམས་ཀྱི། ལྷོ་ནུབ་མཉམ་ལྡན་ཕོ་བྲང་
གི། ཉི་ཟླ་པདྨའི་གདན་སྟེང་ན། གནས་པ་དུས་ཀྱི་འཁོར་ལོའི་ལྷ། ལྷ་ཆེན་མཉམ་
ལྡན་རྒྱལ་པོ་ནི། སྐུ་མདོག་སྔོ་དམར་མེ་ཆུའི་མདོག །དབུ་ལ་རིན་ཆེན་པྲོག་ཞུ་གསོལ།
རྒྱན་དང་ཆ་ལུགས་ལོངས་སྤྱོད་རྫོགས། གཡས་པས་ཧ་ལོ་མེ་ཏོག་བསྣམས། གཡོན་
པས་ཆུ་ཡི་འཁོར་ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་
མཉམ་པའི་ཡུམ། མཉམ་ཉིད་ལྷ་མོ་ཀུན་སྙོམས་མ། སྐུ་མདོག་སེར་མོ་རྒྱན་དང་ཆས།
ཕྱག་མཚན་ཚངས་རྒྱུང་འཇིག་རྟེན་བསྣམས། དེ་ལ་ཕྱག་འཚལ་མཆོད་པ་འབུལ།
ཡབ་ཡུམ་དེ་ཡི་བཀའ་འཁོར་ནི། གནས་པ་དུས་ཀྱི་ལྷ་བཞི་སྟེ། ཤར་ཕྱོགས་པདྨའི་
གདན་སྟེང་ན། ལྷ་ཆེན་དང་ཁུག་རྒྱལ་པོ་ནི། སྐུ་མདོག་དཀར་ལ་འོད་ཟེར་འབར།
ཕྱག་མཚན་སྐྱེ་འཕེལ་ས་བོན་བསྣམས། ལུས་འཕགས་པོ་ཡི་སྐྱེ་བྱེད་འཛིན། དེ་ལ་
ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ལྷ་ཆེན་ཁྲི་ཤེས་དཀར་
པོ་ནི། སྐུ་མདོག་མཐིང་ག་འོད་ཟེར་འབར། ཕྱག་མཚན་ཡིད་བཞིན་ནོར་བུ་བསྣམས།
འཛམ་བུའི་གླིང་གི་གཏེར་མཛོད་འཛིན། དེ་ལ་ཕྱག་འཚལ་མཆོད་པ་འབུལ། ནུབ་
ཕྱོགས་པདྨའི་གདན་སྟེང་ན། ལྷ་ཆེན་བ་ནམ་ཕྱུག་པོ་ནི། སྐུ་མདོག་དམར་ལ་འོད་
ཟེར་འབར། ཕྱག་མཚན་སྤོས་ཀྱི་གླང་པོ་བསྣམས། བ་ལོངས་སྤྱོད་ཀྱི་གསོས་སྦྱིན་
མཛད། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་ན། ལྷ་
ཆེན་ཏིང་ཙེ་སྒྲ་རྒྱལ་ནི། སྐུ་མདོག་ལྗང་གུ་འོད་ཟེར་འབར། ཕྱག་མཚན་ཚེ་ཡི་བུམ་པ་
440

མདོ་སྡེ། དུས་ཀྱི་འཁོར་ལོའི་ཆོ་ག་༼ང༽
བསྣམས། སྒྲ་མི་སྙན་གྱི་ཚེ་དཔལ་སྐྱབས། དེ་ལ་ཕྱག་འཚལ་མཆོད་པ་འབུལ། བོན་
ཉིད་རབ་འབྱམས་ཞིང་ཁམས་ཀྱི། ནུབ་བྱང་བདེ་ལྡན་ཕོ་བྲང་གི། ཉི་ཟླ་པདྨའི་གདན་
སྟེང་ན། འཇིག་པ་དུས་ཀྱི་འཁོར་ལོའི་ལྷ། ལྷ་ཆེན་མཐའ་ཡས་རྫོགས་པ་ནི། སྐུ་
མདོག་སྔོ་ལྗང་འཚེར་བ་ལ། དབུ་ལ་བྱུ་རུའི་ཟེའུ་སྲོག་གསོལ། རྒྱན་དང་ཆ་ལུགས་
ལོངས་སྤྱོད་རྫོགས། གཡས་པས་རྔ་གཤང་གོ་པན་བསྣམས། གཡོན་པས་རླུང་གི་
འཁོར་ལོ་འཛིན། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་པའི་
ཡུམ། མཐུ་ལྡན་དུག་འདུལ་རེ་ཤག་མ། སྐུ་མདོག་མཐིང་ནག་རྒྱན་དང་ཆས། ཕྱག་
མཚན་ལྕགས་ཀྱི་པྲ་ཕུད་བསྣམས། མི་ཡེང་དོན་ལ་བརྩོན་པར་མཛད། དེ་ལ་ཕྱག་
འཚལ་མཆོད་པ་འབུལ། ཡབ་ཡུམ་དེ་ཡི་བཀའ་འཁོར་ནི། འཇིག་པ་དུས་ཀྱི་ལྷ་བཞི་
སྟེ། ཤར་ཕྱོགས་པདྨའི་གདན་སྟེང་ན། ལྷ་ཆེན་ཏིང་འཛིན་རྒྱལ་པོ་ནི། སྐུ་མདོག་
དཀར་ལ་འོད་ཟེར་འབར། ཕྱག་མཚན་ཐུགས་དམ་བགྲང་ཕྲེང་བསྣམས། མི་ཡེང་
དོན་ལ་བརྩོན་པར་མཛད། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་
གདན་སྟེང་ན། ལྷ་ཆེན་ཉོན་མོངས་ནད་སེལ་ནི། སྐུ་མདོག་སྔོ་ལ་འོད་ཟེར་འབར།
ཕྱག་མཚན་སྨན་གྱི་སྡོང་པོ་བསྣམས། ནད་ཀྱི་བསྐལ་པ་ཞི་བར་མཛད། དེ་ལ་ཕྱག་
འཚལ་མཆོད་པ་འབུལ། ནུབ་ཕྱོགས་པད་མའི་གདན་སྟེང་ན། ལྷ་ཆེན་ཡིད་བཞིན་
འདོད་སྤྱོད་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་འབྲས་ཀྱི་བམ་པོ་
བསྣམས། མུ་གེའི་བསྐལ་པ་འཇོམས་པར་མཛད། དེ་ལ་ཕྱག་འཚལ་མཆོད་པ་འབུལ།
བྱང་ཕྱོགས་པདྨའི་གདན་སྟེང་ན། ལྷ་ཆེན་ཞི་བ་ངང་ལྡན་ནི། སྐུ་མདོག་ལྗང་གུ་འོད་
ཟེར་འབར། ཕྱག་མཚན་སྐྱོབས་པའི་གོ་ཆ་བསྣམས། མཚོན་གྱི་བསྐལ་པ་བརླག་པར་
མཛད། དེ་ལ་ཕྱག་འཚལ་མཆོད་པ་འབུལ། བོན་ཉིད་རབ་འབྱམས་ཞིང་ཁམས་ཀྱི།
བྱང་ཤར་དབང་ལྡན་ཕོ་བྲང་གི། ཉི་ཟླ་པདྨའི་གདན་སྟེང་ན། སྟོང་པ་དུས་ཀྱི་འཁོར་
441

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལོའི་ལྷ། ལྷ་ཆེན་མུ་མེད་ཁྱབ་བདལ་ནི། སྐུ་མདོག་དཀར་ལྗང་རྒྱན་དང་ཆས། དབུ་
ལ་ཟངས་ཀྱི་ཟེའུ་སྲོག་གསོལ། རྒྱན་དང་ཆ་ལུགས་ལོངས་སྤྱོད་རྫོགས། གཡས་པས་
སྟོང་ཉིད་ཡི་གེ་བསྣམས། གཡོན་པས་ནམ་མཁའི་འཁོར་ལོ་འཛིན། དེ་ལ་ཕྱག་འཚལ་
མཆོད་པ་འབུལ། དེ་དང་གཉིས་མེད་མཉམ་པའི་ཡུམ། མཐར་ཕྱིན་ལྷ་མོ་སྒྲོལ་མ་ནི།
སྐུ་མདོག་ལྗང་གུ་རྒྱན་དང་ཆས། ཕྱག་མཚན་མེ་ཏོག་ཨུཏྤལ་བསྣམས། དེ་ལ་ཕྱག་
འཚལ་མཆོད་པ་འབུལ། ཡབ་ཡུམ་དེ་ཡི་བཀའ་འཁོར་ནི། སྟོང་པ་དུས་ཀྱི་ལྷ་བཞི་སྟེ།
ཤར་ཕྱོགས་པདྨའི་གདན་སྟེང་ན། ལྷ་ཆེན་ཐབས་མཁའི་རྒྱལ་པོ་ནི། སྐུ་མདོག་དཀར་
ལ་འོད་ཟེར་འབར། ཕྱག་མཚན་ཐབས་ཀྱི་ཞགས་པ་བསྣམས། དེ་ལ་ཕྱག་འཚལ་
མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། ལྷ་ཆེན་ཐུགས་རྗེས་འདྲེན་བྱེད་ནི།
སྐུ་མདོག་སྔོ་ལ་འོད་ཟེར་འབར། ཕྱག་མཚན་ཐུགས་རྗེའི་ལྕགས་ཀྱུ་བསྣམས། དེ་ལ་
ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ལྷ་ཆེན་ཐར་ལམ་
བདེ་འབྱེད་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་གསལ་བའི་སྒྲོན་མེ་
བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་ན། ལྷ་
ཆེན་འཁོར་བ་དོང་སྤྲུགས་ནི། སྐུ་མདོག་ལྗང་གུ་འོད་ཟེར་འབར། ཕྱག་རྒྱ་མི་དམིགས་
ཏིང་ངེ་འཛིན། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི།
ཤར་ཕྱོགས་སྒོ་མ་ཆེན་མོ་ནི། ལྷ་མོ་ཐུགས་རྗེའི་ལྕགས་ཀྱུ་མ། སྐུ་མདོག་དཀར་མོ་རྒྱན་
དང་ཆས། ཕྱག་མཚན་ཐུགས་རྗེའི་ལྕགས་ཀྱུ་བསྣམས། དེ་ལ་ཕྱག་འཚལ་མཆོད་པ་
འབུལ། ཕོ་བྲང་ཡིད་འོང་གཞལ་ཡས་ཀྱི། ལྷོ་ཕྱོགས་སྒོ་མ་ཆེན་མོ་ནི། ལྷ་མོ་གླང་རེ་
གཤང་ཐོགས་མ། སྐུ་མདོག་སེར་མོ་རྒྱན་དང་ཆས། ཕྱག་མཚན་གླང་རེ་འཁྲོལ་མ་
བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ནུབ་
ཕྱོགས་སྒོ་མ་ཆེན་མོ་ནི། ལྷ་མོ་སྤྲུལ་པའི་ལྕགས་སྒྲོག་མ། སྐུ་མདོག་དམར་མོ་རྒྱན་
442

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
དང་ཆས། ཕྱག་མཚན་སྤྲུལ་པའི་ལྕགས་སྒྲོག་བསྣམས། དེ་ལ་ཕྱག་འཚལ་མཆོད་པ་
འབུལ། ཕོ་བྲང་ཡིད་འོང་གཞལ་ཡས་ཀྱི། བྱང་ཕྱོགས་སྒོ་མ་ཆེན་མོ་ནི། ལྷ་མོ་ཐབས་
ཀྱི་ཞགས་པ་མ། སྐུ་མདོག་ལྗང་མོ་རྒྱན་དང་ཆས། ཕྱག་མཚན་ཐབས་ཀྱི་ཞགས་པ་
བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བར་
ཁྱམས་འདོད་ཡོན་ར་བ་ན། གཏེར་འཛིན་མཆོད་པའི་ལྷ་མོ་བརྒྱད། ཤར་ཕྱོགས་
པདྨའི་གདན་སྟེང་ན། གཟུགས་ཀྱི་ལྷ་མོ་གཏེར་འཛིན་མ། སྐུ་མདོག་དཀར་མོ་རྒྱན་
དང་ཆས། ཕྱག་མཚན་གསལ་བའི་མར་མེ་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ཕྱོགས་པདྨའི་གདན་སྟེང་ན། རོ་ཡི་ལྷ་མོ་གཏེར་འཛིན་མ། སྐུ་མདོག་སྔོན་
མོ་རྒྱན་དང་ལྡན། ཕྱག་མཚན་ལྷ་རྫས་དྲི་ཆབ་བསྣམས། དེ་ལ་ཕྱག་འཚལ་མཆོད་པ་
འབུལ། ནུབ་ཕྱོགས་པདྨའི་གདན་སྟེང་ན། དྲི་ཡི་ལྷ་མོ་གཏེར་འཛིན་མ། སྐུ་མདོག་
དམར་མོ་རྒྱན་དང་ཆས། ཕྱག་མཚན་དྲི་ཞིམ་སྤོས་མེ་བསྣམས། དེ་ལ་ཕྱག་འཚལ་
མཆོད་པ་འབུལ། བྱང་ཕྱོགས་པདྨའི་གདན་སྟེང་ན། སྒྲ་ཡི་ལྷ་མོ་གཏེར་འཛིན་མ།
སྐུ་མདོག་ལྗང་མོ་རྒྱན་དང་ཆས། ཕྱག་མཚན་སྒྲ་སྙན་རྔ་གཤང་བསྣམས། དེ་ལ་ཕྱག་
འཚལ་མཆོད་པ་འབུལ། ཤར་ལྷོ་པདྨའི་གདན་སྟེང་ན། རེག་བྱའི་ལྷ་མོ་གཏེར་འཛིན་
མ། སྐུ་མདོག་སེར་མོ་རྒྱན་དང་ཆས། ཕྱག་མཚན་ལྷབ་ལྷུབ་ན་བཟའ་བསྣམས། དེ་
ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན། ཐུགས་ཀྱི་ལྷ་མོ་
གཏེར་འཛིན་མ། སྐུ་མདོག་དཀར་ལྗང་རྒྱན་དང་ཆས། ཕྱག་མཚན་ཡིད་བཞིན་ནོར་
བུ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་བྱང་པདྨའི་གདན་སྟེང་ན།
ཡིད་ཀྱི་ལྷ་མོ་གཏེར་འཛིན་མ། སྐུ་མདོག་དམར་ལྗང་རྒྱན་དང་ཆས། ཕྱག་མཚན་
གར་གྱི་པི་ཝང་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་པདྨའི་
གདན་སྟེང་ན། གསུང་གི་ལྷ་མོ་གཏེར་འཛིན་མ། སྐུ་མདོག་སྔོ་སྐྱ་རྒྱན་དང་ཆས།
443

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཕྱག་མཚན་མེ་ཏོག་ཧ་ལོ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་
འོང་གཞལ་ཡས་ཀྱི། ཤར་གྱི་ཕྱོགས་ན་སྒོ་སྲུང་བ། ལྷ་ཆེན་མ་ཧཱ་དེ་བ་ནི། སྐུ་མདོག་
མཐིང་ནག་རྒྱན་དང་ཆས། ཕྱག་མཚན་པྲ་ཕུད་འབར་བ་བསྣམས། དེ་ལ་ཕྱག་
འཚལ་མཆོད་པ་འབུལ། དེ་དང་གཉིས་མེད་མཉམ་པའི་ཡུམ། ལྷ་མོ་དཀར་མོ་ཚེ་
འཛིན་མ། སྐུ་མདོག་དཀར་མོ་རྒྱན་དང་ཆས། ཕྱག་མཚན་ནེའི་ལེའུ་རྐྱལ་པ་འཛིན།
ཤར་སྒོ་སྲུང་ཞིང་དངོས་གྲུབ་སྡུད། དེ་ལ་ཕྱག་འཚལ་མཆོད་པ་འབུལ། ལྷོ་ཡི་ཕྱོགས་
ན་སྒོ་སྲུང་བ། གཤིན་རྗེའི་རྒྱལ་པོ་ཡ་མ་ཊཱི། སྐུ་མདོག་སྔོ་སྐྱ་རྒྱན་དང་ཆས། ཕྱག་
མཚན་དཔའ་བོ་རལ་ཀྱུ་བསྣམས། དེ་ལ་ཕྱག་འཚལ་མཆོད་པ་འབུལ། དེ་དང་
གཉིས་མེད་མཉམ་པའི་ཡུམ། ལྷ་མོ་འདོད་པའི་དབང་ཕྱུག་མ། སྐུ་མདོག་སྔོན་མོ་
རྒྱན་དང་ཆས། ཕྱག་མཚན་ནེའུ་ལེའི་རྐྱལ་པ་བསྣམས། ལྷོ་སྒོ་སྲུང་ཞིང་དངོས་གྲུབ་
སྡུད། དེ་ལ་ཕྱག་འཚལ་མཆོད་པ་འབུལ། ནུབ་ཀྱི་ཕྱོགས་ན་སྒོ་སྲུང་བ། སྲིད་པའི་
རྒྱལ་པོ་ཀྲོ་ཏ་ཧྲི། སྐུ་མདོག་དམར་ནག་རྒྱན་དང་ཆས། ཕྱག་མཚན་ཐོད་དབྱུག་
འབར་བ་བསྣམས། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་
པའི་ཡུམ། ལྷ་མོ་དཔལ་གྱི་སྲོག་སྐྱབས་མ། སྐུ་མདོག་དམར་མོ་རྒྱན་དང་ཆས། ཕྱག་
མཚན་ནེའུ་ལེའི་རྐྱལ་པ་བསྣམས། ནུབ་སྒོ་སྲུང་ཞིང་དངོས་གྲུབ་སྡུད། དེ་ལ་ཕྱག་
འཚལ་མཆོད་པ་འབུལ། བྱང་གི་ཕྱོགས་ན་སྒོ་སྲུང་བ། གནོད་སྦྱིན་རྒྱལ་པོ་གང་བ་
བཟང་། སྐུ་མདོག་དཀར་པོ་རྒྱན་དང་ཆས། ཕྱག་མཚན་རིན་ཆེན་དབྱུག་ཏོ་ཕྱར།
དེ་ལ་ཕྱག་འཚལ་མཆོད་པ་འབུལ། དེ་དང་གཉིས་མེད་མཉམ་པའི་ཡུམ། ལྷ་མོ་ཡིད་
བཞིན་ནོར་རྒྱུན་མ། སྐུ་མདོག་སེར་མོ་རྒྱན་དང་ལྡན། ཕྱག་མཚན་ནེའུ་ལེའི་རྐྱལ་པ་
བསྣམས། བྱང་སྒོ་སྲུང་ཞིང་དངོས་གྲུབ་སྡུད། དེ་ལ་ཕྱག་འཚལ་མཆོད་པ་འབུལ།
ཞེས་སྐུ་བསྟོད་པའི་ཆོ་ག་བསྟན་པའོ། །
444

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
དེ་ནས་ཡང་དྲུག་པ་མཆོད་སྦྱིན་འབུལ་བའི་ཆོ་ག་མཛད་དེ། མཆོད་སྦྱིན་གྱི་ཡ་
སྟགས་རྣམས་ཆ་བཞི་རུ་བཤམས་ནས་བྱིན་གྱིས་བརླབས་ཤིང་ཚིགས་སུ་བཅད་དེ་
གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་
ནི། སྟོང་གསུམ་ལྷ་ཡི་གཞལ་ཡས་འདིར། བླ་མེད་མཆོད་པའི་རྒྱན་ཚོགས་ནི། ཕྱི་
ནང་སྣོད་བཅུད་གཏེར་ཀྱི་རྫས། གཟུགས་སྒྲ་དྲི་རོ་རེག་བྱ་རྒྱན། ནམ་མཁའ་གང་བའི་
མཆོད་སྤྲིན་འདི། སྲི་ཞུའི་མགྲོན་དུ་གྱུར་པ་ཡི། དུས་གསུམ་བདེ་བར་གཤེགས་པ་
དང་། རྒྱལ་བའི་དཀྱིལ་འཁོར་ལྷ་ཚོགས་ལ། དམིགས་པ་མེད་པའི་མཆོད་ཡོན་འབུལ།
གཏད་པ་མེད་པར་བཞེས་སུ་གསོལ། ཁྱེད་ཀྱི་ཐུགས་རྗེའི་བྱིན་རླབས་ཀྱིས། བདག་
དང་མཐའ་ཡས་སེམས་ཅན་རྣམས། སྒྲིབ་གཉིས་རྣམ་པར་བྱང་གྱུར་ཅིག །བསོད་
ནམས་ཚོགས་ཆེན་རྫོགས་པར་མཛོད། ཅེས་སྲི་ཞུའི་མགྲོན་ལ་འབུལ་ལོ། །གཉིས་
པ་ཡོན་ཏན་གྱི་མགྲོན་ལ་འབུལ་ཏེ། ཚིགས་སུ་བཅད་དེ་གསུངས་པ། ཨོྃ་བདག་
གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྟོང་གསུམ་ལྷ་ཡི་
གཞལ་ཡས་འདིར། བླ་མེད་མཆོད་པའི་རྒྱན་ཚོགས་ནི། ཕྱི་ནང་སྣོད་བཅུད་གཏེར་
ཀྱི་རྫས། གཟུགས་སྒྲ་དྲི་རོ་རེག་བྱ་རྒྱན། འདོད་ཡོན་འབྱུང་བའི་མཆོད་པ་འདི། ཡོན་
ཏན་མགྲོན་དུ་གྱུར་པ་ཡི། ལྷ་ཀླུ་གཟའ་དང་རྒྱུ་སྐར་དང་། གནོད་སྦྱིན་ནོར་སྲུང་
རྒྱལ་ཆེན་དང་། འཇིག་རྟེན་སྐྱོང་བའི་མངའ་དབང་དང་། དཔལ་མགོན་བདུན་ཅུ་
འཁོར་བཅས་ལ། ཕུན་སུམ་ཚོགས་པའི་ཡོ་བྱད་འབུལ། དགའ་ཞིང་མགུ་བར་བཞེས་
སུ་གསོལ། ཁྱེད་ཀྱི་ཐུགས་རྗེའི་རྫུ་འཕྲུལ་གྱིས། བདག་དང་མཐའ་ཡས་སེམས་ཅན་
གྱི། ཡུལ་འདིར་ལོ་ཕྱུགས་ལེགས་པ་དང༌། དཀར་པོ་དགེ་བ་འཕེལ་བ་དང་། སངས་
རྒྱས་བསྟན་པ་རྒྱས་པ་དང་། བཀྲ་ཤིས་བདེ་ལེགས་ལྡན་པར་མཛོད། ཨོཾ་བདག་
གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། སྟོང་གསུམ་ལྷ་ཡི་
445

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཞལ་ཡས་འདིར། བླ་མེད་མཆོད་པའི་རྒྱན་ཚོགས་ནི། ཕྱི་ནང་སྣོད་བཅུད་གཏེར་ཀྱི་
རྫས། གཟུགས་སྒྲ་དྲི་རོ་རེག་བྱ་རྒྱན། འདོད་དགུ་འབྱུང་བའི་ལོངས་སྤྱོད་འདི། ལན་
ཆགས་མགྲོན་དུ་གྱུར་པ་ཡི། ལྷ་དང་ལྷ་མིན་བདུད་དང་སྲིན། ཀླུ་གཉན་ས་བདག་
རྒྱལ་པོ་དང་། བགེགས་དང་དྲི་ཟ་འབྱུང་པོའི་ཚོགས། ལྷ་སྲིན་སྡེ་བརྒྱད་འཁོར་བཅས་
ལ། འདོད་དགུ་དམིགས་པའི་ལོངས་སྤྱོད་འབུལ། དགྱེས་ཤིང་བསྐང་བར་བཞེས་སུ་
གསོལ། ཁྱེད་ཀྱི་འདོད་པ་བསྐངས་ནས་ཀྱང་། བདག་དང་མཐའ་ཡས་སེམས་ཅན་
གྱི། བུ་ལོན་ལན་ཆགས་བྲལ་གྱུར་ཅིང་། ཤ་འཁོན་ལན་ཆགས་བྱང་གྱུར་ཅིག །དུས་
ཀྱི་འཁྲུག་པ་ཞི་བ་དང༌། མཚོན་གྱི་བསྐལ་པ་ཉམས་པ་དང༌། མི་མཐུན་བར་ཆད་
བསལ་དུ་གསོལ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་
ཀྱིས་ནི། སྟོང་གསུམ་ལྷ་ཡི་གཞལ་ཡས་འདིར། བླ་མེད་མཆོད་པའི་རྒྱན་ཚོགས་ནི།
ཕྱི་ནང་སྣོད་བཅུད་གཏེར་ཀྱི་རྫས། གཟུགས་སྒྲ་དྲི་རོ་རེག་བྱ་རྒྱན། དབང་པོ་ལྔ་ལ་
ལོངས་སྤྱོད་འགྱེད། ཕུན་སུམ་ཚོགས་པའི་ཡོ་བྱད་འདི། སྙིང་རྗེའི་མགྲོན་དུ་གྱུར་པ་
ཡི། དམྱལ་བ་ཡི་དྭགས་བྱོལ་སོང་དང་། མི་དང་ལྷ་མིན་ལྷ་ལ་སོགས། སྟོང་ཞེན་བར་
དོ་བཅས་པ་ལ། རང་རང་འདོད་པའི་རྫས་སུ་འགྱེད། སོ་སོར་དབང་པོའི་སྤྱོད་ཡུལ་
དུ། ཅི་འདོད་ཡིད་བཞིན་གཏེར་འཕྲོད་ནས། དགོས་འདོད་རེ་བ་བསྐང་གྱུར་ཅིག །
དགོས་འདོད་རེ་བ་བསྐངས་ནས་ཀྱང་། སྡུག་བསྔལ་ཀུན་ལས་ཐར་བ་ཡི། བདེ་བའི་
འབྲས་བུ་ཐོབ་གྱུར་ཅིག །ཅེས་མགྲོན་བཞི་བསྐངས་ནས་གནས་སུ་ཐིམ་པར་བསྔོ་བ་
སྟེ་མཆོད་སྦྱིན་འབུལ་བའི་ཆོ་ག་བསྟན་པའོ། །
དེ་ནས་ཡང་དབང་ལྡན་དུས་ཀྱི་འཁོར་ལོའི་མཆོད་སྦྱིན་རྒྱས་པར་མཛད་པའི་རྟིང་
དུ། སྨོན་ལམ་གདབ་པར་མཛད་དེ། ཕྱག་རྒྱ་ཐུགས་ཀར་ཐལ་མོ་སྦྱར་ནས་ཚིགས་
སུ་བཅད་དེ་གསུངས་པ། ན་མོ་བདག་དང་མཐའ་ཡས་སེམས་ཅན་གྱིས། ཚེ་རབས་
446

མདོ་སྡེ། དུས་ཀྱི་འཁོར་ལོའི་ཆོ་ག ༼ང༽
ཐོག་མ་དཔག་ཏུ་མེད་པ་ནས། ད་ལྟའི་དུས་འདི་བཟུང་བ་ཡན་ཆད་དུ། ལུས་ངག་
ཡིད་གསུམ་དགེ་བའི་སྒོར་ཞུགས་ནས། མཚན་བཅས་མཚན་མེད་དགེ་བ་ཅི་བགྱིས་
པ། འགྲོ་བ་རྣམས་དང་ཐུན་མོང་སྤྱིར་བྱས་ཏེ། ཀུན་ཀྱང་བླ་མེད་འབྲས་བུ་འཐོབ་
བྱའི་ཕྱིར། བདག་གཞན་དོན་དུ་བྱང་ཆུབ་ས་ལ་བསྔོ་། དགེ་བ་བསོད་ནམས་དེ་ཡི་
མཐུ་དཔལ་དང་། དབང་ལྡན་དུས་ཀྱི་འཁོར་ལོའི་བྱིན་བརླབས་ཀྱིས། བདག་དང་
མཐའ་ཡས་སེམས་ཅན་ཐམས་ཅད་ཀྱང་། སྒྲིབ་བྱང་ཚོགས་རྫོགས་བོན་སྐུ་ཐོབ་པར་
ཤོག །དེ་དག་སངས་མ་རྒྱས་ཀྱི་བར་དུ་ཡང་། ངན་སོང་གསུམ་དང་མཐའ་འཁོབ་མ་
ཡིན་པར། དག་པའི་གནས་དང་བདེ་བའི་ཞིང་དག་ཏུ། དལ་འབྱོར་ལྷ་མིའི་གོ་འཕང་
ཐོབ་པར་ཤོག །དལ་འབྱོར་ལྷ་མིའི་གོ་འཕང་ཐོབ་ནས་ཀྱང་། ཆུང་ནས་རྒྱུན་དུ་དགེ་
བའི་སེམས་ལྡན་ཞིང་། ཐོས་བསམ་སྒོམ་གསུམ་ཤེས་རབ་རྣམ་གསུམ་གྱི། གཡུང་
དྲུང་བོན་ལ་རྒྱུན་དུ་སྤྱོད་པར་ཤོག །དེ་དག་མཁས་པར་བསླབ་བྱ་རབ་རྫོགས་ནས།
དམན་དང་ཐ་མའི་ཐེག་པ་མ་ཡིན་པར། དག་པ་རྣམ་དག་འདུལ་ཁྲིམས་སྒོར་ཞུགས་
ནས། ཉིས་བརྒྱ་ལྔ་བཅུའི་ཁྲིམས་ལ་རབ་གནས་ཤོག །དེ་ཡང་འཆལ་དང་ཉམས་
པ་མི་མངའ་ཞིང༌། ཕྱི་ཚུལ་ནང་ཁྲིམས་ཟུང་དུ་འབྲེལ་བ་ཡིས། དང་སྤྲོ་དང་འདྲེན་
འགྲོ་བའི་ཉོན་མོངས་སེལ། བསླབ་པ་མཐར་ཕྱིན་ཡོན་ཏན་རབ་རྫོགས་ཤོག །སྦྱིན་པ་
ཚུལ་ཁྲིམས་བཟོད་པ་བརྩོན་འགྲུས་དང་། བསམ་གཏན་མཉམ་གནས་སྟོབས་དང་
སྙིང་རྗེའི་དཔལ། སྨོན་ལམ་དམ་པ་ཐབས་ཤེས་ཟུང་དུ་འབྲེལ། ཕ་རོལ་ཕྱིན་བཅུའི་
དོན་དང་ལྡན་པར་ཤོག །ཚོགས་ལམ་དང་པོའི་སྦྱོར་བ་རབ་རྫོགས་ཤིང་། མཐོང་
དང་སྒོམ་པའི་དོན་དམ་མཐར་ཕྱིན་ལམ། ལམ་ལྔའི་ཡོན་ཏན་རྒྱུད་ལ་སྐྱེས་ནས་ཀྱང་།
འགྲོ་རྣམས་ཐར་པའི་ལམ་ལ་བགྲོད་པར་ཤོག །རབ་དགའ་དྲི་མེད་འོད་ཟེར་ཕྱག་རྒྱ་
བསྒྱུར། བོན་ཉིད་སྤྲིན་ཚོགས་བདེ་ལྡན་ཞིང་དུ་སོང་། བརྒྱད་པ་མི་གཡོ་བློ་གྲོས་མི་
447

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
འགྱུར་འཆང་། ས་བཅུ་རིམ་བགྲོད་མངོན་སངས་རྒྱ་བར་ཤོག །བསྐལ་པ་འདི་དང་
མ་འོངས་མཐའ་དག་ཏུ། བསྐལ་སྲིད་འབྱུང་བ་དུས་ཀྱི་འཁོར་ལོ་འཛིན། སྲིད་གསུམ་
འགྲོ་བའི་མགོན་གྱུར་དཔལ་གྱི་མཆོག །དེ་དག་འདྲེན་པའི་སྟོན་པར་རྒྱུན་དུ་ཤོག །
ཆགས་པའི་བསྐལ་པ་རྫོགས་ལྡན་ཤར་བའི་དུས། སྣང་སྲིད་སྐྱེ་འགྲོ་མ་ལུས་བསྐྱེད་
པའི་གཞི། ཚེ་དང་དབང་ཐང་དཔལ་དང་བསོད་ནམས་སྐལ། དཀར་པོའི་ཕྱོགས་
འཛིན་འགྲོ་བ་འདྲེན་པར་ཤོག །གནས་པའི་བསྐལ་པ་མཉམ་ལྡན་ཤར་བའི་དུས།
འགྲོ་དྲུག་ཐུགས་རྗེའི་ངང་ལ་མཉམ་གནས་ཤིང་། གང་འདུལ་དེ་སྟོན་དཔལ་གྱི་འོད་
ཟེར་གྱིས། སྐྱོ་ངལ་མེད་པས་འགྲོ་བའི་དོན་བྱེད་ཤོག །འཇིག་པའི་བསྐལ་པ་རྩོད་ལྡན་
ཤར་བའི་དུས། སྣང་སྲིད་འཁོར་ལོས་བསྒྱུར་རྒྱལ་འགྲོ་བའི་མགོན། དགྲ་དང་དུག་
མཚོན་ནད་ཀྱི་དབལ་མི་ཚུགས། བཟོད་ཐོབ་རྒྱལ་པོས་འགྲོ་བའི་དོན་བྱེད་ཤོག །སྟོང་
པ་དབང་ལྡན་བསྐལ་པ་ཤར་བའི་དུས། བདག་དོན་ལྷུན་གྲུབ་གཞན་དོན་མཐའ་རུ་
ཕྱིན། འཁོར་བ་དོང་སྤྲུགས་བོན་ཉིད་དབྱིངས་སུ་འཁོད། མཁའ་མཉམ་ཀློང་གདལ་
བོན་ཉིད་ངང་མཉམ་ཤོག །བདག་གིས་སྨོན་ལམ་ཅི་ལྟར་བཏབ་པ་བཞིན། དབང་
ལྡན་དུས་ཀྱི་འཁོར་ལོའི་བྱིན་རླབས་ཀྱིས། གང་དག་སྨོན་ལམ་བཏབ་བཞིན་འགྲུབ་
གྱུར་ཅིག །དེ་དག་དོན་དང་ཡོན་ཏན་ཐོབ་པར་ཤོག །ཅེས་རེ་དོགས་མེད་པའི་སྨོན་
ལམ་རྒྱ་ཆེན་པོར་གདབ་པར་བྱའོ། །དབང་ལྡན་དུས་ཀྱི་འཁོར་ལོའི་དངོས་གཞི་ལག་
ལེན་གྱི་ཆོ་ག་བསྟན་པའོ། །
༧ ད་གསུམ་པ་རྗེས་ཀྱི་བྱ་བའི་རིམ་པ་བདུན་ལས། ཐོག་མར་དཀྱིལ་འཁོར་གྱི་སྒོ་
དབྱེ་བ་ནི། དཀྱིལ་འཁོར་གྱི་ཕྱོགས་བཞིར་གསལ་བའི་སྒྲོན་མེ་དང༌། སྤོས་ཀྱི་དུད་པ་
ཐོགས་ལ་ཕྱག་རྒྱ་གཡས་གཡོན་དུ་བསྒྱུར་ཞིང་། སྔགས་བརྗོད་པ། ཨོཾ་ན་མ་ཨ་དཀར་
ས་ལེ་འོད་དེ་སང་སལ་ཤག་ཤག་སལེ་སང་ངེ་སྭཱཧཱ། ཞེས་བརྗོད་ཅིང་ཚིགས་སུ་བཅད་
448

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
དེ་གསུངས་པ། རབ་འབྱམས་དཀྱིལ་འཁོར་གཞལ་ཡས་ཀྱི། ཤར་གྱི་ཕྱོགས་ནས་སྒོ་
སྲུང་བ། མ་ཧཱ་དེ་བ་ལྕམ་དང་དྲལ། ཁྱེད་ལ་སྒྲོན་མེའི་མཆོད་པ་འབུལ། དཀྱིལ་
འཁོར་ཕྱི་ཡི་སྒོ་དབྱེ་འཚལ། ཤར་གྱི་ཕྱོགས་ན་སྒོ་འབྱེད་མ། ལྷ་མོ་ཐུགས་རྗེའི་ལྕགས་
ཀྱུ་མ། ཕྱག་མཚན་འཕྲུལ་གྱི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་ལ། དུས་
ཀྱི་ལྷ་ཞལ་བསྟན་དུ་གསོལ། ལྷོ་ཡི་ཕྱོགས་ན་སྒོ་སྲུང་བ། གཤིན་རྗེའི་རྒྱལ་པོ་ལྕམ་དང་
དྲལ། ཁྱེད་ལ་སྒྲོན་མེའི་མཆོད་པ་འབུལ། དཀྱིལ་འཁོར་ཕྱི་ཡི་སྒོ་དབྱེ་འཚལ། ལྷོ་ཡི་
ཕྱོགས་ན་སྒོ་འབྱེད་མ། ལྷ་མོ་སྤྲུལ་པའི་གླང་རེ་མ། ཕྱག་མཚན་འཕྲུལ་གྱི་ལྡེ་མིག་གིས།
དཀྱིལ་འཁོར་གསང་བའི་སྒོ་ཕྱེས་ལ། དུས་ཀྱི་ལྷ་ཞལ་བསྟན་དུ་གསོལ། ནུབ་ཀྱི་ཕྱོགས་
ན་སྒོ་སྲུང་བ། སྲིན་པོའི་རྒྱལ་པོ་ལྕམ་དང་དྲལ། ཁྱེད་ལ་སྒྲོན་མེའི་མཆོད་པ་འབུལ།
དཀྱིལ་འཁོར་ཕྱི་ཡི་སྒོ་དབྱེ་འཚལ། ནུབ་ཀྱི་ཕྱོགས་ན་སྒོ་འབྱེད་མ། ལྷ་མོ་རྫུ་འཕྲུལ་
ཞགས་པ་མ། ཕྱག་མཚན་འཕྲུལ་གྱི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་
ལ། དུས་ཀྱི་ལྷ་ཞལ་བསྟན་དུ་གསོལ། བྱང་གི་ཕྱོགས་ན་སྒོ་སྲུང་བ། གནོད་སྦྱིན་རྒྱལ་
པོ་ལྕམ་དང་ལ། ཁྱེད་ལ་སྒྲོན་མེའི་མཆོད་པ་འབུལ། དཀྱིལ་འཁོར་ཕྱི་ཡི་སྒོ་དབྱེ་
འཚལ། བྱང་གི་ཕྱོགས་ན་སྒོ་འབྱེད་མ། ལྷ་མོ་སྤྲུལ་པའི་ལྕགས་སྒྲོག་མ། ཕྱག་མཚན་
འཕྲུལ་གྱི་ལྡེ་མིག་གིས། དཀྱིལ་འཁོར་གསང་བའི་སྒོ་ཕྱེས་ལ། དུས་ཀྱི་ལྷ་ཞལ་བསྟན་
དུ་གསོལ། ཞེས་དཀྱིལ་འཁོར་གྱི་སྒོ་ཕྱེས་ནས། ལྷ་ཚོགས་རྣམས་ཀྱི་ཞལ་མཐོང་བར་
བསམ་མོ། །སྒོ་དབྱེ་བའི་ཆོ་ག་བསྟན་པའོ། །
ད་གཉིས་པ་ལྷ་ཞལ་བསྟན་ཏེ་གསུངས་པ། འོ་དིང་གི་གཤེན་མཆེད་ལྷ་སྲས་ལྕམ་
དྲལ་རྣམས་ཀྱང་། དབང་ལྡན་དུས་ཀྱི་འཁོར་ལོའི་ལྷ་ཞལ་བསྟན་པར་བྱ་སྟེ། རྡུལ་
ཚོན་གྱི་དཀྱིལ་འཁོར་འདི་ནི། ལྷ་ཡི་གཞལ་ཡས་ཁང་ཆེན་པོ། རྒྱུ་རིན་པོ་ཆེ་སྣ་ཚོགས་
ལས་གྲུབ་པ། གྲུ་བཞི་སྒོ་བརྒྱད་ཕྱི་ནང་རིམ་པ་གཉིས་དང་ལྡན་པ། ནང་ལྟར་ལྷ་ཡི་
449

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
གཞལ་ཡས་ཁང་། ཉམས་དགའ་བ། ཡིད་དུ་འོང་བ། སྟེང་ཐོག་ཕུབ་དང་ཡང་ཕུབ་
ལ། ཁྱུང་གུར་ཁྱུང་མགོ་ཏོག་དང་ལྡན་པ། ཡ་གད་དང་ཟ་ར་ཚགས་དང་། དར་
བུ་ཁད་འཕྲུལ་བ། བར་ཁྱམས་འདོད་ཡོན་གྱི་ར་བ་ཕུན་སུམ་ཚོགས་པ། ཕྱི་ཁྱམས་
ཟངས་ལྕགས་མུ་ཁྱུད་དང་བཅས་པ། དེ་ལྟ་བུའི་གཞལ་ཡས་ཁང་རྒྱ་ཆེ་ལ་དཔངས་
མཐོ་བ། དེའི་ནང་དུ་རིན་པོ་ཆེ་གསེར་གྱི་ས་གཞི་ལ། ཕོ་བྲང་པདྨ་གླིང་དགུའི་གདན་
བཀྲ་བ། དེ་ཡི་དབུས་སུ་བདེ་བར་གཤེགས་པ་ཀུན་ཏུ་བཟང་པོ་དབང་ལྡན་དུས་
ཀྱི་འཁོར་ལོ་ཞེས་བྱ་བ། སྐུ་མདོག་སྔོན་པོ་ནམ་མཁའི་གཡུ་མདངས་འོད་དང་ལྡན་
པ། ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། ཕྱག་གཡས་
ན་གསེར་གྱི་ཆག་ཤིང་གཡོན་པས་དུང་གི་འཁོར་ལོ་འཛིན་པ། ཞབས་སྐྱིལ་ཀྲུང་དུ་
བཞུགས་པ། དེའི་གཡོན་དུ། ཡུམ་དུས་བཞིའི་བྷ་གའི་ཀློང་ཆེན། སྐུ་མདོག་ལྗང་གུ་།
ཕྱག་ན་བདུད་རྩིའི་བུམ་པ་འཛིན་པ། དེ་ལ་འཁོར་དབང་ལྡན་དུས་ཀྱི་ལྷ་བཞིས་
བསྐོར་ནས་བཞུགས་པ། དེའི་ཕྱོགས་མཚམས་ཕོ་བྲང་གླིང་བརྒྱད་ཀྱི་དབུས་སུ། སྣ་
ཚོགས་པདྨའི་གདན་ལ། ཤར་དུ་འོད་ལྷ་སངས་པོ་ཡབ་ཡུམ་ལ། འབྱུང་བ་དུས་ཀྱི་ལྷ་
བཞིས་བསྐོར་བ། ལྷོ་རུ་སྲིད་ལྷ་འོད་དཀར་ཡབ་ཡུམ་ལ། སྲིད་པ་དུས་ཀྱི་ལྷ་བཞིས་
བསྐོར་བ། ནུབ་ཏུ་ཁྲི་ཁུག་རྒྱལ་བ་ཡབ་ཡུམ་ལ། བསྐལ་པ་དུས་ཀྱི་ལྷ་བཞིས་བསྐོར་
བ། བྱང་དུ་སྐོས་ལྷ་ཞིང་དྲུག་ཡབ་ཡུམ་ལ། བསྐོས་པ་དུས་ཀྱི་ལྷ་བཞིས་བསྐོར་བ།
ཤར་ལྷོ་རུ་མགོན་ལྷ་དཀར་པོ་ཡབ་ཡུམ་ལ། ཆགས་པ་དུས་ཀྱི་ལྷ་བཞིས་བསྐོར་བ།
ལྷོ་ནུབ་ཏུ་མཉམ་ལྡན་རྒྱལ་པོ་ཡབ་ཡུམ་ལ། གནས་པ་དུས་ཀྱི་ལྷ་བཞིས་བསྐོར་བ།
ནུབ་བྱང་དུ་མཐའ་ཡས་རྫོགས་པ་ཡབ་ཡུམ་ལ། འཇིག་པ་དུས་ཀྱི་ལྷ་བཞིས་བསྐོར་
བ། བྱང་ཤར་དུ་མུ་མེད་ཁྱབ་གདལ་ཡབ་ཡུམ་ལ། སྟོང་པ་དུས་ཀྱི་ལྷ་བཞིས་བསྐོར་
བ། དེ་རྣམས་ཀྱང་སྐུ་མདོག་ཕྱག་མཚན་དང་། རྒྱན་དང་ཆ་ལུགས་ལྡན་པ་ལ། རང་
450

མདོ་སྡེ། ། དུས་ཀྱི་འཁོར་ལོའི་ཆོ་ག
རང་གི་འཁོར་གྱིས་བསྐོར་ནས་བཞུགས་པ། དེ་ཡི་ཕྱི་རིམ་སྒོ་བཞི་ལ་སྒོ་མ་བཞི། བར་
ཁྱམས་འདོད་ཡོན་གྱི་ར་བ་ལ། མཆོད་པའི་ལྷ་མོ་བྱེ་བ་ས་ཡ། ཕྱི་སྒོ་བཞི་ལ། གནོད་
སྦྱིན་དང༌། སྲིན་པོ་དང༌། ལྷ་མིན་དང༌། གཤིན་རྗེ་དང༌། སྒོ་བ་དང་སྒོ་མ་བཅས་
པ། ཕྱི་ཁྱམས་ལ། འཇིག་རྟེན་གྱི་དཔལ་མགོན་དང་། ལྕགས་རི་ལ་རྒྱལ་པོ་བཞིའི་
ཕོ་བྲང་བཅས་པ། དེ་ལྟར་དུ་གསལ་ལ་རང་བཞིན་མེད་པ། སྣང་ལ་དངོས་པོ་མེད་
པ་སྒྱུ་མ་ཆོ་འཕྲུལ་གྱི་སྐུ་རུ་བཞུགས་པ་འདི་ཉིད། སྔོན་ཡང་ཡི་དམ་གྱི་ལྷ་ཡིན་པས།
འདིར་ཡང་ཞལ་མཇལ། འདིར་ཡང་ཡི་དམ་གྱི་ལྷ་ཡིན་པས། མ་བརྗེད་པར་རྒྱུན་
དུ་སྒོམས་ཤིག ། ཕྱི་མ་ཡང་ཡི་དམ་གྱི་ལྷ་ཡིན་པས་ཐུགས་རྗེའི་ཡོངས་སུ་འཛིན་ཞིང་།
ངན་འགྲོའི་འཇིགས་པ་ལས་སྐྱོབ་སྟེ། ཐར་པའི་གོ་འཕང་འཐོབ་པར་འགྱུར་རོ། །ཞེས་
སྐུ་མདོག་དང་ཕྱག་མཚན་རྒྱན་དང་ཆ་ལུགས་རྫོགས་པ་རུ་བསྟན་ནོ། ། དེ་ནི་དཀྱིལ་
འཁོར་གྱི་ལྷ་ཞལ་བལྟ་བ་བསྟན་པའོ། །
དེ་ནས་ཡང་གསུམ་པ་དུས་ཀྱི་འཁོར་ལོའི་དབང་བསྐུར་བར་མཛད་དེ། ཐོག་མར་
སློབ་མ་ཁྲུས་ནས་དབྱུང་སྟེ། རིན་པོ་ཆེའི་བུམ་པར་གཙང་མའི་ཆབ་ལྔ་སྩལ་ནས།
ཚིགས་སུ་བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། དབང་ལྡན་དུས་ཀྱི་འཁོར་ལོའི་ཐུགས་ཀ་
ནས། ཡེ་ཤེས་ལྔ་ལྡན་ཆུ་བོའི་རྒྱུན་བབས་པས། ཁ་དོག་ལྔ་ལྡན་རིན་ཆེན་བུམ་པར་
འཁྱིལ། སྐལ་ལྡན་མཆེད་ལྕམ་རྣམས་ལ་ཁྲུས་གསོལ་བས། ཉོན་མོངས་དུག་ལྔའི་ལས་
སྒྲིབ་དག་གྱུར་ཅིག ། ཨོཾ་ན་མ་ཨ་དཀར་ས་ལེ་འོད་དེ་ཏིང་ནམ་ཧ་ར་སངས་གསལ་ས་
ལེ་སང་ངེ་ཡེ་སྭཱཧཱ། ཞེས་ཁྲུས་གསོལ་ཏོ། །དེ་ནས་ཀུན་གྱི་ཐོག་མར་བུམ་པའི་དབང་
བསྐུར་བར་མཛད་དེ། བུམ་པ་རི་རབ་གླིང་དགུ་ལྷ་ཡི་གཞལ་ཡས་ཁང་ཆེན་པོར་བྱིན་
གྱིས་བརླབས་ལ། ཚིགས་སུ་བཅད་དེ་གསུངས་པ། བུམ་པ་ཟླུམ་པོ་བོན་ཉིད་གཞལ་
451

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཡས་ཁང་། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་གྱི། ལོངས་སྤྱོད་རྫོགས་པའི་ཞིང་དང་གཉིས་སུ་མེད། ཆུ་དང་འོ་མ་
མཁའ་ཀློང་ཡབ་དང་ཡུམ། སྨན་འབྲུ་མེ་ཏོག་རྒྱལ་བ་སྲས་བཅས་སྐུ། དུས་ཀྱི་འཁོར་
ལོའི་ལྷ་དང་གཉིས་སུ་མེད། ཁ་རྒྱན་མགུལ་ཆིངས་གཟུངས་ཐག་ལུ་གུ་རྒྱུད། སྤྲུལ་པ་
འབྱུང་བའི་གནས་དང་གཉིས་སུ་མེད། གཞལ་ཡས་ལྷ་དང་དབྱེར་མེད་བུམ་པ་འདི།
སྐལ་ལྡན་མཆེད་ལྕམ་རྣམས་ལ་དབང་བསྐུར་བས། སྐུ་དང་ཞིང་ཁམས་རྫོགས་པའི་
དབང་ཐོབ་ཤོག ། ཨོཾ་ན་མ་ཨ་དཀར་ས་ལེ་འོད་དེ་མུ་ཡང་མུ་ཡེ་ཧཱུྃའདུ། ཞེས་བསྐུར་
རོ། །
དེ་ནས་གཉིས་པ་སྐུ་དང་ཙ་ཀ་ལིའི་དབང་བསྐུར་བར་མཛད་དེ། ཚིགས་སུ་
བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་གྱི། དབུས་ཕྱོགས་འོག་མིན་དབྱིངས་ཀྱི་ཞིང་ཁམས་ན།
ཀུན་ཏུ་བཟང་པོ་ཕྲིན་ལས་མཐའ་ཡས་སྐུ། བྷ་གའི་ཀློང་ཆེན་གཉིས་མེད་མཉམ་པའི་
ཡུམ། དབང་བསྒྱུར་དུས་ཀྱི་ལྷ་བཞི་འཁོར་དང་བཅས། ཀུན་ལ་དབང་བསྒྱུར་མཐུ་
དབང་བྱིན་རླབས་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། དབང་
བསྒྱུར་དུས་ཀྱི་འཁོར་ལོའི་དབང་ཐོབ་ཤོག ། ཨོཾ་ན་མ་ཨ་དཀར་ས་ལེ་འོད་དེ་ཨོཾ་འདུ་
དྲང་འདུ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་གྱི། ཤར་ཕྱོགས་མངོན་པར་དགའ་བའི་ཞིང་ཁམས་ན། འབྱུང་བ་
དབང་བསྒྱུར་དུས་ཀྱི་འཁོར་ལོའི་ལྷ། འོད་ལྷ་སངས་པོ་ཡབ་ཡུམ་འཁོར་དང་བཅས།
འབྱུང་བ་དབང་བསྒྱུར་མཐུ་དབང་བྱིན་རླབས་ཅན། སྐལ་ལྡན་མཆེད་ལྕམ་རྣམས་
ལ་དབང་བསྐུར་བས། འབྱུང་ལྔ་རང་དབང་བསྒྱུར་བའི་དབང་ཐོབ་ཤོག ། ཨོཾ་ན་མ་
ཨ་དཀར་ས་ལེ་འོད་དེ་ཨོཾ་འདུ་དྲང་འདུ། བོན་ཉིད་རབ་འབྱམས་དག་པའི་རྒྱ་མཚོ་སྟེ།
452

མདོ་སྡེ། དུས་ཀྱི་འཁོར་ལོའི་ཆོ་ག
རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། ལྷོ་ཕྱོགས་དཔལ་དང་ལྡན་པའི་ཞིང་
ཁམས་ན། སྲིད་པ་དབང་བསྒྱུར་དུས་ཀྱི་འཁོར་ལོའི་ལྷ། སྲིད་ལྷ་འོད་དཀར་ཡབ་
ཡུམ་འཁོར་དང་བཅས། སྲིད་པ་དབང་བསྒྱུར་མཐུ་དབང་བྱིན་རླབས་ཅན། སྐལ་
ལྡན་མཆེད་ལྕམ་རྣམས་ལ་དབང་བསྐུར་བས། སྲིད་གསུམ་འགྲོ་བ་འདྲེན་པའི་དབང་
ཐོབ་ཤོག །ༀ་ན་མ་ཨ་དཀར་ས་ལེ་འོད་དེ་ཨོཾ་འདུ་དྲང་འདུ། བོན་ཉིད་རབ་འབྱམས་
དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། ནུབ་ཕྱོགས་
བདེ་བ་ཅན་གྱི་ཞིང་ཁམས་ན། བསྐལ་པ་དབང་བསྒྱུར་དུས་ཀྱི་འཁོར་ལོའི་ལྷ། ཁྲི་
ཁུག་རྒྱལ་པོ་ཡབ་ཡུམ་འཁོར་དང་བཅས། བསྐལ་པ་དབང་བསྒྱུར་མཐུ་དབང་བྱིན་
རླབས་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། བསྐལ་སྟོང་འགྲོ་བ་
འདྲེན་པའི་དབང་ཐོབ་ཤོག ། ༀ་ན་མ་ཨ་དཀར་ས་ལེ་འོད་དེ་ཨོཾ་འདུ་དྲང་འདུ། བོན་
ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
གྱི། བྱང་ཕྱོགས་རྣམ་པར་དག་པའི་ཞིང་ཁམས་ན། བསྐོས་པ་དབང་བསྒྱུར་དུས་ཀྱི་
འཁོར་ལོའི་ལྷ། བསྐོས་ལྷ་ཞིང་དྲུག་ཡབ་ཡུམ་འཁོར་དང་བཅས། བསྐོས་པ་དབང་
བསྒྱུར་མཐུ་དབང་བྱིན་རླབས་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། སྣང་སྲིད་བསྐོས་ལ་འདེབས་པའི་དབང་ཐོབ་ཤོག ། ༀ་ན་མ་ཨ་དཀར་ས་ལེ་
འོད་དེ་ༀ་འདུ་དྲང་འདུ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་
ལྷུན་གྱིས་གྲུབ་པའི་དཀྱིལ་འཁོར་གྱི། ཤར་ལྷོ་མངོན་པར་དགའ་བའི་ཞིང་ཁམས་
ན། ཆགས་པ་དབང་བསྒྱུར་དུས་ཀྱི་འཁོར་ལོའི་ལྷ། མགོན་ལྷ་དཀར་པོ་ཡབ་ཡུམ་
འཁོར་དང་བཅས། ཆགས་པ་དབང་བསྒྱུར་མཐུ་དབང་བྱིན་རླབས་ཅན། སྐལ་ལྡན་
མཆེད་ལྕམ་རྣམས་ལ་དབང་བསྐུར་བས། སྣང་སྲིད་དགའ་བདེ་བསྐྱེད་པའི་དབང་
ཐོབ་ཤོག ། ༀ་ན་མ་ཨ་དཀར་ས་ལེ་འོད་དེ་ཨོ་འདུ་དྲང་འདུ། བོན་ཉིད་རབ་འབྱམས་
453

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི་ ལྷོ་ནུབ་མཉམ་
ལྡན་དག་པའི་ཞིང་ཁམས་ན། གནས་པ་དབང་བསྒྱུར་དུས་ཀྱི་འཁོར་ལོའི་ལྷ། མཉམ་
ལྡན་རྒྱལ་པོ་ཡབ་ཡུམ་འཁོར་དང་བཅས། གནས་པ་དབང་བསྒྱུར་མཐུ་དབང་བྱིན་
རླབས་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། ཐུགས་རྗེ་ཀུན་ལ་
སྙོམས་པའི་དབང་ཐོབ་ཤོག ། ཨོཾ་ན་མ་ཨ་དཀར་ས་ལེ་འོད་དེ་ཨོ་འདུ་དྲང་འདུ། བོན་
ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་
གྱི། ནུབ་བྱང་བདེ་ལྡན་དག་པའི་ཞིང་ཁམས་ན། འཇིག་པ་དབང་བསྒྱུར་དུས་ཀྱི་
འཁོར་ལོའི་ལྷ། མཐར་རྫོགས་རྒྱལ་པོ་ཡབ་ཡུམ་འཁོར་དང་བཅས། འཇིག་པ་དབང་
བསྒྱུར་མཐུ་དབང་བྱིན་རླབས་ཅན། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། ཐུགས་རྗེ་རྒྱུན་ཆད་མེད་པའི་དབང་ཐོབ་ཤོག །ཨོཾ་ན་མ་ཨ་དཀར་ས་ལེ་འོད་
དེ་ༀ་འདུ་དྲང་འདུ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་གྱི། བྱང་ཤར་དབང་ལྡན་དག་པའི་ཞིང་ཁམས་ན། སྟོང་
པ་དབང་བསྒྱུར་དུས་ཀྱི་འཁོར་ལོའི་ལྷ། མུ་མེད་ཁྱབ་གདལ་ཡབ་ཡུམ་འཁོར་དང་
བཅས། སྟོང་པ་དབང་བསྒྱུར་མཐུ་དབང་བྱིན་རླབས་ཅན། སྐལ་ལྡན་མཆེད་ལྕམ་
རྣམས་ལ་དབང་བསྐུར་བས། འཁོར་བ་དོང་ནས་སྤྲུགས་པའི་དབང་ཐོབ་ཤོག ། ཨོཾ་
ན་མ་ཨ་དཀར་ས་ལེ་འོད་དེ་ཨོ་འདུ་དྲང་འདུ། བོན་ཉིད་རབ་འབྱམས་དག་པའི་རྒྱ་
མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། འདོད་ཡོན་ལྷུན་ལ་རྫོགས་
པའི་ཕོ་བྲང་ན། ཚོགས་བརྒྱད་ཡེ་ཤེས་རིག་པའི་ལྷ་མོ་བརྒྱད། ཡུལ་བརྒྱད་འཁོར་
བའི་བག་ཆགས་འཇོམས་པར་མཛད། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། འདོད་ཡོན་ལྷུན་ལ་རྫོགས་པའི་དབང་ཐོབ་ཤོག །བོན་ཉིད་རབ་འབྱམས་དག་
པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་འཁོར་གྱི། འགྲོ་འདུལ་ཐར་
454

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
ལམ་འབྱེད་པའི་ཕོ་བྲང་ན། སྒོ་བ་སྒོ་མ་ཡབ་ཡུམ་སྤྲུལ་པར་བཅས། དབང་ལྡན་དུས་
ཀྱི་བསྟན་པ་སྐྱོང་མཛད་པ། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། སྐྱེ་
བཞིའི་སྒོ་གཅོད་ཐར་ལམ་འབྱེད་པ་དང་། ཕ་རོལ་གཡུལ་ལས་རྒྱལ་བའི་དབང་ཐོབ་
ཤོག །ཅེས་བསྐུར་རོ། ། །
ད་གསུམ་པ་རྫས་ཀྱི་དབང་ལས། ཐོག་མར་དབུ་རྒྱན་གྱི་དབང་ལ། བོན་ཉིད་
རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྲུབ་རིགས་ལྔའི་དབུ་རྒྱན་བྱུང༌།
རིགས་ལྔ་སངས་རྒྱས་འགྲོ་བ་འདྲེན་པའི་དཔལ། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། ཉོན་མོངས་དུག་ལྔ་ཟིལ་གྱིས་གནོན་པ་དང་། ཡེ་ཤེས་ལྔ་དང་
ལྡན་པའི་དབང་ཐོབ་ཤོག །བོན་ཉིད་རབ་འབྱམས་དག་པའི་རྒྱ་མཚོ་ནས། བོན་
ཅན་མཚན་མ་ཚིག་དང་ཡི་གེར་བྱུང༌། བརྒྱད་ཁྲི་བཞི་སྟོང་བོན་གྱི་ཆར་ཆེན་འབེབ།
ལྐུགས་པ་ཁ་འབྱེད་འཕྲུལ་གྱི་ཡི་གེ་འདིས། སྐལ་ལྡན་མཆེད་ལྕམ་རྣམས་ལ་དབང་
བསྐུར་བས། ཚད་གསུམ་ཟུང་འབྲེལ་བདེན་གཉིས་དོ་མཉམ་ཞིང་། བོན་གྱི་འཁོར་ལོ་
བསྐོར་བའི་དབང་ཐོབ་ཤོག །བོན་ཉིད་རབ་འབྱམས་དག་པའི་རྒྱ་མཚོ་ནས། བདེར་
གཤེགས་ཐུགས་འཛབ་གསལ་བའི་སྒྲོན་མེ་འབྱུང་། བདག་གཞན་རྒྱུད་སྦྱོངས་ལྷ་ཞལ་
ཁུམས་པའི་ཕྱིར། རྩིས་དང་གྲངས་འཛིན་རིན་ཆེན་ཕྲེང་བ་འདིས། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། འཁྲུལ་སྣང་ལོག་པའི་རྗེས་སུ་མི་འབྲང་བར། མ་
ནོར་དོན་ལ་ངེས་པའི་དབང་ཐོབ་ཤོག །བོན་ཉིད་རབ་འབྱམས་དག་པའི་རྒྱ་མཚོ་
ནས། སྣ་ཚོགས་སྤྲུལ་པའི་ལྷབ་ལྷུབ་རྒྱན་ཆ་བྱུང་། འདོད་ཡོན་ངོ་མཚར་རྨད་དུ་བྱུང་
བ་ཡི། ཁ་དོག་མཛེས་ལྡན་དར་གྱི་ཅོདྲན་འདིས། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། འདོད་ཡོན་ལོངས་སྤྱོད་ཕུན་སུམ་ཚོགས་པ་དང་། ཞིང་ཁམས་
བདེ་ལེགས་སྟེར་བའི་དབང་ཐོབ་ཤོག །བོན་ཉིད་རབ་འབྱམས་དག་པའི་རྒྱ་མཚོ་
455

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ནས། མ་བཅོས་ཡོངས་ལ་ཁྱབ་པའི་ཐུགས་རྗེ་བྱུང༌། ༨སྙན་པའི་གྲགས་པ་ནམ་མཁའི་
མཐའ་དང་མཉམ། བཙུན་སྙན་བརྗིད་ལྡན་སྒྲ་རྒྱལ་རོལ་མོ་འདིས། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། སྙན་པའི་སྒྲ་དབྱངས་ཕྱོགས་བཅུར་སྒྲོགས་པ་
དང༌། སྙན་པ་བོན་དུ་གྲགས་པའི་དབང་ཐོབ་ཤོག །ཅེས་རོལ་མོའི་སྒྲ་བསྒྲགས་ནས།
སྟག་འགྲོས་དང་སེང་སྟབས་ཀྱི་ངོ་མཚར་གྱི་ལྟད་མོས། འཇིག་རྟེན་གྱི་ཁམས་གང་
བར་བྱས་སོ། །དབང་ལྡན་དུས་ཀྱི་འཁོར་ལོའི་རྒྱུད་ལས། དབང་བསྐུར་བའི་རིམ་པ་
བསྟན་པའོ། །
དེའི་ཚེ་དེའི་དུས་ན། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་
རྣམས་དང་། གང་ཞིག་ལྷ་ཀླུ་མི་གསུམ་གྱི་མངའ་བོ་ཆེ་རྣམས་དང༌། ས་བདག་གི་
རྒྱལ་པོ་ལ་སོགས་འཁོར་རྣམས་ཀྱིས། བདེ་བར་གཤེགས་པའི་སྐུ་གདུང་དང་། སྟོན་
པའི་སྐུ་ལ་ཤིན་ཏུ་དང་སྤྲོ་བ་དང་། དད་པ་དང་མོས་པ་ཆེར་བསྐྱེད་ནས། བླ་ན་མེད་
པའི་མཆོད་པ་ཡོངས་སུ་གཏོང་བའི་སྤྲིན་ཞེས་བྱ་བ་བཤམས་ནས་ཕུལ་ཏེ། ལ་ལས་ནི་
སྐོར་བ་བྱེད་དོ། །ལ་ལས་ནི་ལྷ་ཕྱག་འཚལ་ལོ། ། ལ་ལས་ནི་མཆོད་པ་ཕུལ་ལོ། །དེའི་
དུས་སུ་ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་
མང་པོ་གྲག་གོ །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེའི་ཚེ་སྟོན་པའི་
བསྟན་པ་ལ་གནས་ཤིང་། འདུལ་བའི་ཞིང་ཁམས་སུ་གྱུར་པ་ཡི། སྟེང་གི་ལྷ་དང༌།
འོག་གི་ཀླུ་དང་། བར་གྱི་མི་དང་། འགྲོ་བ་རིགས་དྲུག་གི་སེམས་ཅན་ལ། ཤིན་ཏུ་
གྲངས་མང་བ་འཇིག་རྟེན་གྱི་ཁམས་སྟོང་པ་ཙམ་ཞིག །ཀུན་ཏུ་བཟང་པོ་དབང་ལྡན་
དུས་ཀྱི་འཁོར་ལོའི་ཞལ་མཐོང་ནས། མངོན་སུམ་དུ་སངས་རྒྱས་ཏེ་སོང་ངོ༌། །སླད་
ནས་ལུས་པ་རྣམས་ཀྱང་། སྟོན་པའི་བཀའ་ལ་སྤྲོ་བ་སྐྱེས་ནས། གཡུང་དྲུང་གི་བོན་ལ་
མོས་པར་རྒྱུན་དུ་སྤྱོད་དོ། །
456

མདོ་སྡེ། དུས་ཀྱི་འཁོར་ལོའི་ཆོ་ག
དེ་ནས་ཡང་སྟོན་པས། དབང་ལྡན་དུས་ཀྱི་འཁོར་ལོའི་དབང་བཞི་རྫོགས་པར་
བསྐུར་ནས། བདེ་བར་གཤེགས་པ་རྣམས་དབྱིངས་སུ་བསྐྱོད་པར་མཛད་དེ། ཕྱག་
རྒྱ་གཡས་གཡོན་དུ་བསྒྱུར་ཞིང༌། ཐལ་མོ་གྱེན་ལ་བཏེག་ཅིང་དབྱིངས་སུ་གཤེགས་
པའི་ཚུལ་མཛད་དེ། སྔགས་བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་མུ་ཡང་མུ་
ཡེ་ཕྱོད་ཕྱོད་ཧ་ལོ་སང་སིང་སཱཧཱ། ཞེས་བརྗོད་ནས། ཚིགས་སུ་བཅད་དེ་གསུངས་པ།
བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་ན། ལྷ་རྣམས་ཡེ་ནས་དོན་གཉིས་གྲུབ་པ་ལས། འགྲོ་བའི་གཞན་དོན་མཛད་
ལྟ་མི་འཚལ་ཏེ། སེམས་ཅན་ཉོན་མོངས་ཐུགས་རྗེས་གཟུང་བའི་ཕྱིར། ཚད་མེད་
དབྱིངས་ནས་ཐུགས་རྗེའི་འོད་སྤྲོས་ཤིང་། འགྲོ་བའི་དོན་དུ་མཁའ་ལ་དཀྱིལ་འཁོར་
རྫོགས། སྤྲུལ་པའི་ཀློང་དུ་སེམས་ཅན་དོན་ཀུན་མཛད། འགྲོ་བའི་དོན་གྲུབ་དབྱིངས་
སུ་གཤེགས་སོ་འཚལ། གཏན་དུ་ཡེ་ནས་གཤེགས་པ་མ་ལགས་ཏེ། རྟག་ཆད་མཐའ་
བསལ་རེས་ཤིག་དོན་མཚོན་ཙམ། སླར་ཡང་འགྲོ་བའི་དོན་ལ་ཐུགས་རྗེས་དགོངས།
ཐུགས་རྗེ་རྒྱུན་ཆད་མེད་པས་གཟུང་དུ་གསོལ། ཞེས་མི་མངོན་པའི་དབྱིངས་སུ་
གཤེགས་པར་བསམ་མོ། །
དེ་ནས་གདན་བསྐྱོད་པ་དང་། གཞལ་ཡས་བསྡུ་བར་མཛད་དེ། ཕྱག་རྒྱ་གཡས་
གཡོན་དུ་བསྒྱུར་ནས། གདན་དང་གཞལ་ཡས་བསྡུ་བའི་ཚུལ་མཛད་དེ་སྔགས་
བརྗོད་པ། ཨོཾ་ན་མ་ཨ་ཡཾ་རཾ་མཾ་ཁཾ་ཧཱུཾ་མུ་ལཾ་ཧ་ར་སྭ་བྷ་བ་ཧ་ཨ། ཞེས་བརྗོད་ཅིང་།
ཚིགས་སུ་བཅད་དེ་གསུངས་པ། བོན་ཉིད་རབ་འབྱམས་དག་པའི་རྒྱ་མཚོ་སྟེ། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ན། ཡེ་ནས་འཇིག་བྲལ་མེད་པའི་རང་བཞིན་
ལ། གདན་དང་གཞལ་ཡས་དབྱེ་བསྡུ་མི་འཚལ་ཏེ། འདུས་བྱས་མི་རྟག་སྒྱུ་མའི་དོན་
མཚོན་ཕྱིར། རྡུལ་ཚོན་དཀྱིལ་འཁོར་དེང་འདིར་བསྡུ་བར་བྱ། མེ་ཆུ་ས་རླུང་ནམ་
457

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཁའི་ངང་དུ་དེངས། སེམས་འབྱུང་མཚན་མ་སེམས་ཉིད་ངང་དུ་རྫོགས། བོན་ཅན་
མཚན་མ་བོན་ཉིད་ཀློང་དུ་བདེ། ཞེས་དཀྱིལ་འཁོར་གྱི་རྒྱན་རྫས་ལ་སོགས་པའི་བསྡུ་
བར་མཛད་དེ། རྡུལ་ཚོན་ནམ་མཁའ་ལ་གཏོར་རོ། །
དེ་ནས་གཞི་བརྟན་པའི་བཀྲ་ཤིས་གསོལ་བའི་ཆོ་ག་མཛད་དེ། བཀྲ་ཤིས་པའི་
རྫས་ཆ། འཇིག་རྟེན་ལྷ་མིའི་ལོངས་སྤྱོད་དཔག་ཏུ་མེད་པར་བཤམས་ནས། འབྲུ་དང་།
རིན་པོ་ཆེ་དང་། མེ་ཏོག་གི་མཆོད་པ་གཏོར་ཏེ། ཕྱག་རྒྱ་གཡས་གཡོན་དུ་བསྒྱུར་
ཞིང་། ས་གནོན་དུ་མཛད་དེ་སྔགས་བརྗོད་པ། ཨོཾ་ན་མ་ཨ་དཀར་ས་ལེ་འོད་དེ་ལོ་
ཀ་དྷ་བ་འཛའ་ན་པྲ་ཏི་མུ་ནེ་མོ་ཧ་ཡེ་སྭཱཧཱ། ཞེས་བརྗོད་ནས། ཚིགས་སུ་བཅད་དེ་
གསུངས་པ། བོན་ཉིད་རབ་འབྱམས་དག་པ་རྒྱ་མཚོའི་དབྱིངས། རང་བཞིན་ལྷུན་གྱིས་
གྲུབ་པའི་དཀྱིལ་འཁོར་མཁའ། འོག་མིན་ཕྱོགས་བཅུ་འབྱམས་ཡས་ཞིང་ཁམས་ཀློང་།
གསས་མཁར་གཞལ་ཡས་བཀྲ་ཤིས་གང་ལེགས་པ། དེང་འདིར་གསལ་ཞིང་བཀྲ་
ཤིས་བདེ་ལེགས་ཤོག །དུས་ཀྱི་འཁོར་ལོའི་ཐུགས་རྗེའི་རྫུ་འཕྲུལ་ཁྱབ། བསྐལ་སྲིད་
འབྱུང་བ་ཤེས་རབ་ཡུམ་གྱི་ཀློང་། བདེར་གཤེགས་ཡབ་ཡུམ་བཀྲ་ཤིས་གང་ལེགས་
པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །འདོད་ཡོན་ལྷུན་རྫོགས་ཕུན་
སུམ་ཚོགས་པའི་གཏེར། ཚོགས་བརྒྱད་ཡེ་ཤེས་སྤྱོད་ཡུལ་དག་པའི་སྐུ། འདོད་ཡོན་ལྷ་
མོའི་བཀྲ་ཤིས་གང་ལེགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག ། སྐྱེ་
བཞིའི་སྒོ་གཅོད་ཐར་ལམ་འབྱེད་པའི་སྐུ། དུས་བཞིའི་བཅུད་སྡུད་འགྲོ་བའི་དབུལ་
ཕོངས་སེལ། སྒོ་བ་ཡབ་ཡུམ་བཀྲ་ཤིས་གང་ལེགས་པ། དེང་འདིར་གསལ་ཞིང་བཀྲ་
ཤིས་བདེ་ལེགས་ཤོག །འདོད་ཡོན་ལོངས་སྤྱོད་ཕུན་སུམ་ཚོགས་པའི་གཏེར། སྤྱད་
ཅིང་སྨེ་དང་བཀུར་ཞིང་ཡང་བའི་རྫས། ཡོ་བྱད་རྫས་ཀྱི་བཀྲ་ཤིས་གང་ལེགས་པ།
དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །བསྐལ་སྲིད་འབྱུང་བ་ཐུགས་
458

མདོ་སྡེ། དུས་ཀྱི་འཁོར་ལོའི་ཆོ་ག་
རྗེའི་སྟོབས་ལས་གྲུབ། འགྲོ་བའི་བརྟེན་གནས་ཐར་པའི་ཞིང་ས་བསྐྱེད། ཕྱོགས་དུས་
གནས་སྐབས་བཀྲ་ཤིས་གང་ལེགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་
ཤོག །ཅེས་འབྲུ་དང་མེ་ཏོག་གཏོར་ཞིང་། བཀྲ་ཤིས་ཀྱི་སྨོན་ལམ་བརྗོད་དོ། ། དེ་ནི་
བཀྲ་ཤིས་ཀྱི་ཆོ་ག་བསྟན་པའོ། །
ཐ་མ་རྗེས་སུ་མི་དམིགས་པའི་རྒྱས་གདབ་པ་ནི། སྤྱིར་འཁོར་འདས་ཀྱི་བོན་རྣམས་
དང་། དགེ་བའི་རྩ་བ་ཐམས་ཅད་གང་ཡང་མི་དམིགས་པའི་རྒྱས་གདབ་ཅིང་། གང་
དུ་ཡང་མི་དམིགས་ཤིང་འཛིན་པ་མེད་པར་བཞག་ནས་བོན་ཉིད་རྒྱས་ཐེབ་པར་
བྱའོ། ། དེ་ནི་རྗེས་ཀྱི་བྱ་བའི་རིམ་པ་བདུན་དུ་བསྟན་པའོ། །དེའི་ཚེ་དེའི་དུས་ན། ས་
ཡི་ལྷ་མོ་བརྟན་མས། སྟོན་པ་ལ་གསེར་གྱི་མེ་ཏོག་པདྨ་འདབ་མ་སྟོང་དང་ལྡན་
པ་ཞིག་ཕུལ་ནས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། སྟོན་
པའི་སྒྲོན་མ་འགྲོ་བའི་དོན་ལ་དགོངས། འཛམ་གླིང་སོག་ཁ་བོན་གྱི་འབྱུང་གནས་
ཀྱི། གནས་མཆོག་དམ་པ་འོལ་མོ་གླིང་དུ་འཁྲུངས། མཛད་པ་བཅུ་གཉིས་མཐའ་
རུ་ཕྱིན་པར་མཛད། ད་ལྟ་བསྟན་པ་སྤེལ་བའི་མཛད་པ་ལ། འཇིག་རྟེན་ཁམས་ན་
སེམས་ཅན་མང་ལགས་ཀྱང་། བདག་ཅག་མངའ་དབང་ས་བདག་མ་གཏོགས་པས།
སྟོན་པའི་བསྟན་པ་སུ་ཡིས་འཛིན་མི་ནུས། འཛིན་པར་བྱེད་པ་ཀུན་ཏུ་མང་ལགས་
ཏེ། ཟིན་པའི་གནས་སྐབས་ས་བདག་གཉན་ལ་རག ། འཇིག་རྟེན་ཁམས་ན་དབུལ་
ཕོངས་མང་ལགས་ཀྱང་། བསོད་ནམས་ལོངས་སྤྱོད་ས་འོག་ཀླུ་ལ་རག །དེ་ཕྱིར་ས་
བདག་ཀླུ་གཉན་དབང་ཆེ་བས། བསྟན་པ་རིན་ཆེན་བདག་གིས་བརྟན་པར་བགྱི།
ཉིད་ཀྱི་བཀའ་ཡིས་གནང་བ་མཛད་དུ་གསོལ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་ལྷ་མོ་བརྟན་མ་ཉོན། ཁྱེད་ནི་འཇིག་རྟེན་
བརྟན་བྱེད་མ། ཤེས་རབ་ཕར་ཕྱིན་བྱིན་གྱིས་བརླབས། མཐར་ཡང་བསྟན་པའི་དོན་
459

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ལ་གནས། རྟག་ཏུ་འགྲོ་བའི་དཔལ་མགོན་ཆེ། ཡུན་དུ་བསྟན་པའི་མཐར་འཛིན་མ།
སྔོན་ཀྱང་སངས་རྒྱས་བསྟན་པ་འཛིན། ད་ཡང་བདག་གི་བསྟན་པ་ནི། ལྷ་མོ་དམ་པ་
ཁྱོད་ལ་གཏད། སྔོན་ཆད་བསྟན་པ་དབུ་ཟུགས་དང༌། ད་ལྟ་བསྟན་པ་སྤེལ་བ་དང་།
བར་དུ་བསྟན་པ་རྗེས་བཞག་དང་། ཐ་མ་བསྟན་པའི་གཉེར་གཏད་ལ། མཛད་པ་
རྣམ་པ་བཅུ་གཉིས་འབྱུང་། ཡན་ལག་དྲུག་ཅུ་རྩ་གཅིག་སྟེ། དགུང་ལོ་རེ་ལ་མཛད་
པ་རེ། རེ་རེ་ལ་ཡང་བཞི་བཞི་སྟེ། དང་པོར་བསྟན་པའི་ཆགས་གནས་རེ། བར་
དུ་སྟོན་པའི་མཛད་སྲོལ་རེ། དེ་ནས་བསྟན་པའི་རྗེས་བཞག་རེ། ཐ་མ་བསྟན་པའི་
གཏད་གཉེར་རེ། སྤྱི་རུ་བསྟན་དང་བྱེ་བྲག་བསྟན། དགོས་དོན་བྱེ་བ་ས་ཡ་སྟེ། ཚད་
ཀྱིས་མི་ཟིན་གཞལ་མི་ལང་། དཔག་གིས་མི་དཔོག་བསམ་མཐའ་ཡས། འཁོར་དང་
སྐུ་ཚེ་ཡོན་ཏན་དང༌། གདུལ་བྱ་བཀོད་པ་བསམ་མཐའ་ཡས། ལྷ་མོ་ཁྱེད་ལ་གཉེར་
དུ་གཏད། བསྟན་པ་རིན་ཆེན་རབ་བརྟན་མཛོད། དབང་ལྡན་དུས་ཀྱི་འཁོར་ལོ་ཆེ།
མཆོད་དང་སྒྲུབ་དང་བརྩོན་པ་ལ། མོས་དང་འདུན་དང་སྤྱོད་པར་མཛོད། འདི་རུ་
བསམ་པའི་དོན་གྲུབ་ཅིང༌། ཕྱི་མར་སྒྲིབ་སྦྱངས་ཚོགས་རྫོགས་ནས། བླ་མེད་བྱང་
ཆུབ་ཐོབ་པར་འགྱུར། ཞེས་གསུངས་ནས། དུས་ཀྱི་འཁོར་ལོའི་མདོ་གཟུངས་མན་
ངག་དང་བཅས་པ་གཏན་ལ་ཕབས་ནས། ས་བདག་གི་བོན་པོ་གསེར་ཐུབ་འོད་སྲུང་
ཞེས་བྱ་བ་ལ་གཉེར་དུ་གཏད་དེ། གསས་ཁང་བ་རབ་ཡོངས་འདུལ་གྱི་བདག་ཏུ་
བསྐོས་སོ། །དེ་ལ་སྟེང་གི་ལྷ་དང་། འོག་གི་ཀླུ་དང་། བར་གྱི་མི་དང༌། ས་བདག་གི་
རྒྱལ་པོ་འཁོར་དང་བཅས་པ་རྣམས་ཀྱང་། ཤིན་ཏུ་དགའ་མགུ་ཡི་རངས་ནས། སྟོན་
པའི་གསུངས་པའི་བཀའ་དང་མཛད་པའི་སྲོལ་དེ་རྣམས་ལ། ཤིན་ཏུ་མངོན་པར་
བསྟོད་དོ། །སྟོན་པ་འཁོར་དང་བཅས་པ་རྣམས་ཀྱང་། དབང་ཆེན་ས་བདག་རྒྱལ་
པོ་དང་། ལྷ་མོ་བརྟན་མའི་འགྲོ་དོན་མཐར་ཕྱིན་ནས། སླར་འོལ་མོ་གླིང་ཆེན་དུ་
460

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
གཤེགས་སོ། །སླད་ནས་དབང་བསྒྱུར་ས་བདག་གི་གླིང་དང་། མོན་ཡུལ་སུམ་སྟོད་ན་
གནས་པའི་ས་བདག་གི་གྲོང་ཁྱེར་རྣམས་ཀྱང་། རྒྱལ་པོ་དང་། བཙུན་མོ་དང༌། སྲས་
དང༌། བློན་པོ་དང་། འཁོར་རྣམས་དང་བཅས་ནས། སྟོན་པས་གསུངས་པའི་བཀའ་
ལ་ཡིད་གཞུང་པར་སྤྱོད་དོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས། སྟོན་པས་བསྟན་པ་རིན་པོ་ཆེ་རབ་ཏུ་བརྟན་པར་
མཛད་པའི་ལེའུ་སྟེ་ཉི་ཤུ་པའོ། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང་། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟང་ཆེན་དམུ་ཚ་གྱེར་མེད་
461

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་པ་དང་།
དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་དུ་བསྒྲུབ།
ཤིང་པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་བཞག་བྱས་
ཐོག །ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་ཚར་གཉིས་
དང་། རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་བཤུས་ཅན་དང༌།
སྤྱི་ལོ་༢༠༠༠ ལོ་ བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་བསྐྲུན་པའི་དེབ་
གཟུགས་ཅན་དང༌། དབལ་ཁྱུང་དགོན་པའི་བཀའ་འགྱུར་གྲས་སུ་ཡོད་པའི་ལག་
བྲིས་ཡིག་ནག་དཔེ་རྙིང་དང་། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽གཉིས་ཀྱི་དུམ་
པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང༌། ཁྱད་པར་
དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་བྲིས་ངོ་མར་
གྲགས་པའི་ངག་སྒྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་ནུབ་བཞུགས་
པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང་། ༼ཀ་དུམ་༽ལས་
སྟོན་པ་འོད་གསལ་ལྷ་ལས་བབས་པའི་ལེའུ་དང༌། སངས་རྒྱས་ཀྱི་གནས་དང་ཞིང་
ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་བསྡུར་དུ་
མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་ཆེན་མོ་
བསྟན་འཛིན་རྣམ་དག་རིན་པོ་ཆེ་མཆོག་དང་། ཁྱུང་པོ་བྱ་གཟེ་དགོན་པ་དང༌། ཁྱུང་
པོ་སྒར་ཁང་བླ་བྲང༌། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་ཤེས། ཁྱུང་པོ་
ནག་རུ་ཞ་འར་ཕུ་། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་ཤིན་ཏུ་ཆེ། དེ་
ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་པའི་ཆད་ལྷག་
དང༌། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད། མ་དཔེ་ཁྲོ་
ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་མིན་པར་
462

༼ང༽
མདོ་སྡེ། དུས་ཀྱི་འཁོར་ལོའི་ཆོ་ག
བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་བམ༽ གྱི་དེབ་
གྲངས་ ༡༦ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་ལྷག་
སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་བོད་
ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་བསྒྲིགས་བྱས་
པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་གྱི་དཔེ་
གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས། འདིར་
ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་པས་གོམ་
ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་དཔྱོད་རབ་
འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་བའི་གསེབ་ཏུ་
དལ་བརླིང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་གནས་སྟངས་
ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་ཀྱིས་རྗེས་སུ་
གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་གནང་རེ་ཆེ་ཞིང་།
འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་བསྟན་པ་རིན་པོ་ཆེ་
གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་འགྱུར་སྙམ་ཆེ་བ་བཅས།
འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤ ཚེས་ ༡༡ ཉིན། སྤྱི་ལོ་
༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
463

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་()
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད།
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
465

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར། །
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང)ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང༌། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
466

བསྒྲིགས་རྗེས་ཀྱི་གཏམ།
རིགས། 
ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན།
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
467

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང༌། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང༌། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང༌། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
468

s3
༧ རྨེ་བ་མཚམས་མེད་དབུ་བརྒྱད་པ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 16
( ༩ )
ལ
༧ སྲིད་རྒྱལ་དབུ་བརྒྱ་ཕྱག་སྟོང་།

གསུང་རབ་སྒོ་མཛོད་རིན་པོ་ཆེའི་གླེགས་བམ
དྲི་མེད་གཟི་བརྗིད
ཁ་རླུང་དང་བོད་ཀྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁོང་ནས། ། 
ང

