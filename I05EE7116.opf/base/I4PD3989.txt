༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD3989
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang /
Date: 2015
Volume:
151
Total Volumes:
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

གསུང་རབ་སྒོ་མཛོད་རིན་པོ་དེ་ད་་༠༠།
{_18 }
དྲི་མེད་གཟི་བརྗིད། ཆ
མདོ'
 ཟུང་འབྲེལ་
སྔགས་
[ ། |
ཟེག་ཆེན་ཐེག་ཆེན་གཡུང་དྲུང་བོན་དྲུང་བོན
ཀན་སུའུ་མི་རིགས་དཔེ་སྐྲུན་ཁང་།

1
༢༢ 
ད 
བ 
ང 
མ 
1
411 
ལམ
1
ད 
༣ 
Dabao 
། JL
Jinglan 
21 
elas
22 Tassic 
5 
door
or 
ས
library
734
f7f 
it
༣༣༢༠ 
1 
11 
12 
113 
གསུང་རབ་སྒོ་མཛོད་རིན་པོ་ཆེའི་གླེགས་བམ།
111 
118 
11 
1 
༡ 
11111111111 
༢
1 
1
1
15
5
13 
14 
༤ 
ད 
ད 
ད 
ད 
༩༦ 
fift 
ད 
ད 
B
ད 
1
༈ 
དེ 
དོ 
དོ 

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
༄༅། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས་
ཀུན་རིག་སྒྲོན་མའི་ཆོ་ག་
བཞུགས་སོ། །
ཀན་སུའུ་མི་རིགས་དཔེ་སྐྲུན་ཁང་།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང་།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ། །
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།

U
པ
(31 )
༧ ཀུན་རིག་སྒྲོན་མའི་ཞལ་ཐང་།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།

༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
002 འདུལ་བ་རྒྱུད་དྲུག 042 མདོ་ཀ་བ་གླིང་དགུ།
003 དྲུང་མུ་བསྐལ་བཟང་། སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ། །
དྲུང་མུ་བསྐལ་བཟང་། གཡུང་དྲུང་ལས་དག་རྒྱུད། །
005 ཁོད་པོ་བསྐལ་བཟང་། ༼སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང༌། བྱམས་མའི་འབུམ། རབ་གནས་སྐོར་གསུམ།
གོ་ལྡེ་བསྐལ་བཟང་། ༼སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
གོ་ལྡེ་བསྐལ་བཟང་། སྨད། 046 རྣམ་དག་འདུལ་འབུམ།
009 ཁྲོ་གཉེར་བསྐལ་བཟང༌། 048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང༌། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང་། ༼སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
018
 མདོ་དྲི་མེད་གཟི་བརྗིད། ། 051 གསོ་རིག་རྩ་བ་ཐུགས་འབུམ་མཁའ་སྔོན། ༼ཀ
024 མདོ་དྲི་མེད་གཟི་བརྗིད། ། གསོ་བྱད་དཔྱད་འབུམ་ཁྲ་བོ། །
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ། །
026 མཛད་མདོ་འབྲིང་པོ་གཟེར་མིག ། 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། ། ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། ། ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། ། ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ། །
036 གཉན་འཐིང་རིགས་དྲུག་ཐར་ལམ་གྱི་མདོ། _081 ཁམས་བསྡུས་དུམ་བུ་གཉིས་པ། །
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། སྟོད 133 ཀུན་འབུམ་རྩ་རྒྱུད། །
བར 134 གསང་བའི་གཟུངས་སྡེའི་སྐོར།
ཀླུ་འབུམ།
104 ཀླུ་འབུམ། སྨད 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
138 ཡེ་ཁྲི་མཐའ་སེལ།
106 ཀླུ་ཡི་པང་ཀོང་། ས་བདག་འབུམ། 
139 མུ་མེད་བདལ་པ། ཐེག་རིམ།
107 གཉན་འབུམ། གཏོད་འབུམ། ། 
108 འབུམ་ཉི་མ་དགུ་ཤར། ཀ 140 ནམ་མཁའ་སྤྱི་གཅོད།
117 འབུམ་ཉི་མ་དགུ་ཤར། 141 ཀུན་བཟང་མཉམ་ཉིད་རྒྱུད།
142 གསེར་འོད་དམ་པའི་མདོ་སྡེ།
118 རྩ་རྒྱུད་གསང་བ་བསེན་ཐུབ། ། 
ཞི་རྒྱུད་གཡུང་དྲུང་ཡོངས་རྫོགས། ། 143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག ། 144 གསང་འདུས་ཡབ་རྒྱུད།
121 བྱང་གཏེར་ཁྲོ་བོའི་རྒྱུད་དྲུག ། བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། ། ཟོད་གཏོང་རྒྱུད།
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། 147 གཡུང་དྲུང་སྡེ་ལྔ། །
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག ། 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

xཇལསང་བ་པོ།ཆ་ས༔ཐཐཱཙཐགམལསགཟི་བཛྲ ཐ་
བསཔxཐསཇར་མཛོ་མསཀྲམབོས་
སྒོམ་རྨ་མཚོ་གསབཞགལ་ལོ། ༈
:2:|:|:1
:|:1
གཡཐཐཱཐཐོསརྦཀམཐGམཐཱ།ས༔ཐཕྱོགསཟསྒྲགལསཁས

སྤྱིའི་དེབ་ 13—24 སྤྱིའི་པོད། 14—25
1 << མདོ་དྲི་མེད་གཟི་བརྗིད། »
2 བཀའ།
མདོ།
4 སྙན་རྒྱུད།
5 སྙན་རྒྱུད་ཕབ་མཁན། སྤྲུལ་པའི་སྐུ་མཆོག་བློ་ལྡན་སྙིང་པོ།
6 སྙན་རྒྱུད་ཕབ་གནས་གསའ་ཡི་བྲག་ར།
7 གླེགས་བམ། 12 ལེའུ་གྲངས། 61

དཀར་ཆག
ལེའུ་ཉེར་ལྔ་པ། ཀུན་རིག་སྒྲོན་མའི་ཆོ་ག་བཞུགས་སོ།
རྒྱལ་པོ་ཁྲི་ཤི་དབང་གི་གཏམ་རྒྱུད་བསྟན
ཁྲི་ཤི་དབང་གི་རྒྱལ་པོའི་འགྲོ་དོན་གཤེགས། 
.......25
ཀུན་རིག་ཞལ་ཕྱེས་ཁྲི་ཤི་ཐར་པར་བཀོད།.. 
..............31
སྔོན་དུ་འགྲོ་བ་འཇུག་པའི་རིམ་པ་བདུན་བསྟན་པ། 
གཞུང་དུ་བྱ་བ་མཆོད་པའི་རིམ་པ་བདུན་བསྟན་པ། 
འདུལ་དྲུག་སྐབས་ཀྱི་ཆོ་གས་ངན་སོང་གི་གནས་སྦྱང་བ་དོན་བདུན་གྱིས་བསྟན་
......…....….....................................57
པ།…...་
རྗེས་སུ་བྱ་བ་སྡུད་པའི་རིམ་པ་བདུན་བསྟན་པ།
གཡུང་དྲུང་ས་བཅུ་ལམ་གྱིས་ཆོ་གས་གནས་སྤར་བ་ལ་དོན་བདུན་གྱིས་བསྟན་པ།
་༌༌་་་་...……...……...130
ལེའུ་ཉེར་དྲུག་པ། ཀུན་ཏུ་བཟང་པོ་རྒྱལ་བ་རྒྱ་མཚོའི་ཆོ་ག་བཞུགས་སོ།… …..151
དྲག་བྱེད་ཧ་ལ་ར་ཙའི་གཏམ་རྒྱུད་བསྟན།.. .....................
..151
སྟོན་པའི་སྒྲོན་མ་ཁྲི་རྩེ་མཁར་གླིང་ཕེབས།
ཀུན་བཟང་རྒྱལ་བ་རྒྱ་མཚོའི་དཀྱིལ་འཁོར་བསྟན། 
.............171

ཐོག་མར་རྫས་དང་ཡོ་བྱད་བསགས་པའི་རིམ་པ་བསྟན།. ..
གཉིས་པ་སྔོན་དུ་འགྲོ་བའི་རིམ་པ་དྲུག་བསྟན་པ། 
..............180
གསུམ་པ་འཕྲིན་ལས་གཞུང་གི་གོ་རིམ་བརྒྱད་བསྟན་པ།
བཞི་པ་རྗེས་སུ་བྱ་བའི་གོ་རིམ་གསུམ་བསྟན་པ། 
..............232
ལེའུ་ཉེར་བདུན་པ། གུ་ཝེར་རྒྱལ་པོའི་སྒྲིབ་པ་སྦྱང་བའི་མདོ་བཞུགས་སོ།… .247
གུ་ཝེར་སོའུ་ར་ཙའི་གཏམ་རྒྱུད་བསྟན། 
……………………….………………………………….…… 247
རྒྱལ་པོ་སོའུའི་སྒྲིབ་པ་སྦྱང་ཕྱིར་གཤེགས།….....…….. 
་་་་་་་་་.......………...…...….262
དགྲ་བཅོམ་བརྒྱ་དང་རྩ་བརྒྱད་ཀྱི་མཚན་ཕྱག་བྱ་བའི་ཆོ་ག་དང་སྨོན་ལམ་
....….........268
གསུངས་པ།..……..…..
སྟོན་པས་ཁབ་ཀྱི་དཔལ་འབར་བཞེས་པའི་མདོ་བཞུགས་སོ
ལེའུ་ཉེར་བརྒྱད་པ། 
…… ..... ......291
ལྔ་གསུམ་བཅོ་ལྔ་སྐོར་བཞིའི་མཛད་ཚད་བསྟན། 
... ..291
སྐུ་དང་ཞིང་སྤྲོས་སྒོ་བཞི་མཛོད་ལྔ་གསུངས།
སྒོ་བཞི་མཛོད་ལྔའི་བསྟན་པ་གཉེར་གཏད་མཛད།
ལྔ་པ་རྣམ་པར་ངེས་པའི་མཛད་པ།
གསས་ཡུལ་ཧོས་མོ་གླིང་གི་བཀོད་པ་བསྟན། 
.....313
...............323
རྒྱལ་བུ་འཁོར་བཅས་སྟོན་པ་བསུ་རུ་འབྱོར།
2

ཡིད་ཀྱི་ཁྱེའུ་ཆུང་ཧོས་ཡུལ་མཆོད་གནས་གཤེགས། 
..........325
སབཙུན་མོས་ཉེས་བསགས་སློབ་དཔོན་དགོན་པར་བྱོན། ................341
ཕྱུ་བཟའ་འགུ་ལིང་རྣམ་སྨིན་ནད་ཀྱིས་མནར།..... ............360
སྟོན་མཆོག་གདན་དྲངས་སྒྲིབ་སྦྱོང་ཆོ་ག་གསུངས། 
.…......…......381
ཧོས་བཟའ་རྒྱལ་མེད་སྟོན་པའི་ཁབ་ཏུ་ཕུལ།… ...
ཁབ་ཀྱི་དཔལ་འབར་བཞེས་པའི་མཛད་པ་བསྟན། 
.........405
ཞུས་སྒྲིག་ཚན་པའི་གསལ་བཤད།

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་ཀུན་རིག་
སྒྲོན་མའི་ཆོ་ག་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཁྲི་དཀར་སངས་ནེ་མུ་རམ་ལམ། གང་ཟག་
མི་ཡི་སྐད་དུ་ན། སྟོན་པས་འགྲོ་བ་སེམས་ཅན་གྱི་ཉོན་མོངས་པའི་སྒྲིབ་པ་སྦྱང་ཞིང༌།
ཐར་པར་དྲང་བ་ཀུན་རིག་སྒྲོན་མའི་ཆོ་ག་བསྟན་པའི་མདོ། རྣམ་པ་ཐམས་ཅད་
མཁྱེན་པ་སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། གནས་མཆོག་དམ་པ་འོལ་མོ་གླིང་ཆེན་གྱི་ལྷོ་ཕྱོགས་སུ་
རྗེའུ་རིགས་བཀོད་པའི་གླིང་ཞེས་བྱ་བ། ཆུ་བོ་སིན་དྷུའི་འགྲམ། གྲོང་ཁྱེར་དབང་
བསྒྱུར་བཀོད་པའི་དབུས། སྐུ་མཁར་དགུ་ར་ཁྱུད་མོའི་ནང་ན། ཡབ་རྗེའུ་རིགས་ཀྱི་
རྒྱལ་པོ་ཁྲི་བརྟན་དར་མ་དང་། ཡུམ་དམངས་རིགས་ཀྱི་བཙུན་མོ་ཁྲི་མ་ལམ་གསལ་
མ་གཉིས་ལ། སྲས་རྒྱལ་བུ་ཁྲི་ཤི་དབང་གི་རྒྱལ་པོ་བྱ་བ། ཤིན་ཏུ་སྟོབས་ཆེ་ལ་རྩལ་
དྲག་པ། ཁྲོ་གཏུམ་ལ་བཞིན་ཟློག་པ། ལུས་ལ་དམར་ནག་མེ་ལྕེ་མཆེད་པ། མགོ་ལ་
དབུ་སྐྲ་དམར་སེར་དུ་སྐྱེས་པ། སོར་མོ་ལྕགས་ཀྱུ་ཁ་བརྒྱད་དུ་གཟིངས་པ། མཆེ་བ་
ཅུང་ཙམ་བསྣོལ་མ་རུ་བལྟམས་པ་དེ་ལྟ་བུ་ཞིག་བྱུང་སྟེ། དེ་དང་ཕྱི་རོལ་གྱི་རྒྱལ་པོ་
དབང་ལྡན་ལེགས་པའི་སྲས་མོ་དབང་ལྕམ་སྒྲོན་མ་གཉིས་འཚོས་པ་ལས་སྲས་ལྕམ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དྲལ་གཉིས་མངའ་སྟེ། ཁྲི་རྗེ་བིང་ཐང་དང་ཁྲི་ལྕམ་མཁར་མོ་གཉིས་སོ། །དེ་ལ་འཁོར་
དང་མངའ་རིས་དང་། ལོངས་སྤྱོད་བསམ་གྱིས་མི་ཁྱབ་པ་མངའ་ནའང༌། རྒྱལ་བུ་
དེ་ནི་སྔོན་གྱི་ཡབ་མེས་རྣམས་གང་དང་ཡང་མི་འདྲ་བར་ཤིན་ཏུ་མི་བསྲུན་ཞིང་རབ་
ཏུ་ཡང་མི་བསྲུན་པ། དགེ་བའི་ལས་བྱ་བ་ནི་ཏིལ་གྱི་འབྲུ་མ་ཙམ་ཡང་མི་སྤྱོད་དོ། །
སྡིག་པའི་ལས་བྱ་བ་ནི་རྩི་ཡི་མཆོག་མ་ཙམ་ལས་ཀྱང་གྲངས་མང་བ་རུ་བསགས་སོ། །
གཞན་ཡང་ཕ་རོལ་གྱི་རྒྱལ་ཁམས་རྣམས་སུ་དམག་མི་དང་གོ་མཚོན་མང་པོ་དང་
བཅས་ནས་དམག་ཁྱེར་དང་སྡེ་འཁྲུག་བྱེད་དོ། །ཡུལ་ཞིང་དང་བང་ཁང་འཕྲོགས་
སོ། ། མི་བསད་ལ་ནོར་ཁྱེར་རོ། ། དེ་འདྲའི་གཡུལ་ངོ་རེ་རེ་ལ་ཡང་མི་རྟ་བརྒྱ་ཕྲག་མང་
པོ་རུ་འགྲོའོ། །གཞན་ཡང་ཁོ་རང་གི་རྒྱལ་ཁམས་ན་ཡང་གནམ་ལ་འཕུར་དགུ་དང་།
ས་ལ་འཛུལ་བཅུ་དང་། བར་ན་འགྲིམ་དགུའི་སེམས་ཅན་ལ་འདབ་ཆགས་མང་པོ་
བསད་དོ། །རི་དྭགས་མང་པོ་བསད་དོ། །གཅན་གཟན་མང་པོ་བསད་དོ། །གཡུང་
དྭགས་མང་པོ་བསད་དོ། ། ཆུ་གནས་མང་པོ་བསད་དོ། །གཞན་ཡང་རྒྱལ་ཁྲིམས་ཡིན་
ཟེར་ནས་མ་ཉེས་པའི་སེམས་ཅན་ཐམས་ཅད་ལ་བཀའ་བཀྱོན་ཞིང་ཁྲིམས་སུ་བཅུག་
ནས་ཁྲིམས་ཀྱི་གཅོད་ལུགས་ཀྱང་། ཞེ་སྨེ་ལ་སྐྱུག་བྲོ་བ། ཤ་ཚ་ལ་སྐྱི་འཇིགས་པ། ཡ་
ང་ལ་རབ་ཏུ་བྱེད་པ་མང་པོ་རུ་བྱེད་དོ། །
དེ་ལ་རྒྱལ་པོ་ཡབ་ཀྱི་ཞལ་ནས། རྒྱལ་བུ་དམ་པ་ཁྲི་ཤི་དབང་གི་རྗེ། འོ་སྐོལ་དམུ་
རིགས་རྒྱལ་པོའི་མངའ་འོག་འདིར། གཞན་དག་རྒྱལ་ཕྲན་བསམ་གྱིས་མི་ཁྱབ་ཀྱང་།
རྒྱལ་གྱི་མཆན་ན་བཙུན་གྱི་བློན་པོ་དེ། ལྷོ་གླིང་དག་ལ་དབང་བསྒྱུར་རྒྱལ་པོ་སྟེ། རྗེའུ་
རིགས་བཙུན་པོ་དབང་ལྡན་རྒྱལ་པོ་ཡིན། སྔོན་ཆད་རྒྱལ་པོ་རབས་དང་རིམ་པ་
བཞིན། བྱས་པ་དགེ་ལ་བྱེད་པས་བཤོ་སྲོལ་ཡོད། ལྟང་མ་དགྲ་ལ་ལེན་པའི་ངོ་སོ་ཡོད།
ཅུ་གང་གཉེན་ལ་སྐྱེལ་བའི་བྱ་བ་ཡོད། བཅས་བཅོས་སྤྱོད་པ་རྩིང་བའི་ལས་ཀ་མེད།

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
མཐོང་མཐོང་དགྲ་རུ་སློང་བའི་སྒྲིན་བུ་མེད། དཔྱད་ཅིང་མ་བརྟགས་མ་བཟབས་ཐོ་
ཅོ་མེད། སྤྱོད་པ་རང་ཁར་བཏང་བའི་གནས་སྐབས་མེད། རྒྱལ་བུ་དེ་འདྲ་མ་མཛད་
རྒྱལ་ཁྲིམས་སྐྱོངས། ཡབ་མེས་གོང་མ་རྣམས་བས་ཁྱེད་མི་ལྷག །ལྷག་ན་ལྷག་ཆེད་
དགེ་ལ་མཉམ་ན་ཡིན། སྡིག་པའི་ལས་སྤྱོད་འཁོར་བར་ལྟུང་འདྲེ་ཡིན། ཕྱི་མ་མི་དྲན་
ངན་སོང་འགྲམ་རྡོ་ཡིན། ད་ལྟའི་བྱ་བ་རང་ཁ་ཐལ་འདྲེ་ཡིན། སྔོན་གྱི་སྲོལ་བསྣུབས་
བཀའ་ཆད་འབྱུང་འདྲེ་ཡིན། ལྷ་ལ་རྒྱབ་ཕྱོགས་བདུད་ཀྱིས་བསླུས་པ་ཡིན། བོན་ལ་
མི་མོས་ལོག་པར་གོལ་བ་ཡིན། དེ་ཕྱིར་རྒྱལ་བུའི་སྤྱོད་པ་བག་ཡོད་མཛོད། ཅེས་རྒྱལ་
པོས་གསུངས་པ་ལ། རྒྱལ་བུས་སྨྲས་པ། གསོན་དང་ཡབ་ཅིག་རྒྱལ་པོ་སྙན་གསོན་
དང༌། རྒྱལ་པོས་བཀའ་ཡི་མཆིད་ཚིག་གནང་ནས་སུ། སྔོན་གྱི་རྒྱལ་པོའི་མཛད་སྲོལ་
མི་སྐྱོང་ནས། ད་ལྟའི་བྱ་བ་རང་ཁར་བཏང་གསུངས་ཏེ། དབང་ཆེན་རྒྱལ་པོར་སྐྱེས་
པའི་མི་རྣམས་ལ། ཐམས་ཅད་ཀུན་ཀ་མཉམ་མཉམ་འདྲ་འདྲ་མིན། རྒྱལ་པོ་གང་
གི་རིང་ལ་གང་དར་དང་། རྒྱལ་ཁྲིམས་སུ་ཡི་རིང་ལ་གང་འཛུགས་དང་། ལས་སྤྱོད་
གང་གི་དུས་ལ་གང་སྤྱོད་ཡོད། དེ་ཡང་ཐམས་ཅད་གཅིག་ཏུ་མ་ངེས་ཏེ། ཡབ་མེས་
དྲག་ལ་བུ་ཙ་ཞན་པ་ཡོད། ཡབ་མེས་ཞན་ལ་བུ་ཙ་དྲག་པ་ཡོད། བདག་ནི་གཞན་
ལས་དཔག་པ་མ་ཡིན་ཏེ། ང་རང་ཐད་སོར་རང་དགོས་ཐུབ་པ་ཙམ། འཇིག་རྟེན་
འདི་བདེན་དར་ཙམ་ཡུད་ཙམ་ལ། རྒྱལ་པོའི་བཀའ་ཁྲིམས་གང་བརྩིས་རྣ་ལ་བསམ།
རྒྱལ་ཁམས་གཞན་ཡང་ཞབས་སུ་ཨེ་འདུ་བསམ། རྒྱལ་པོའི་ཁྲིམས་ལ་གསོད་གཅོད་
གཉིས་ལས་མེད། གསོད་གཅོད་མེད་ན་རྒྱལ་ཁྲིམས་ཚུགས་པ་མེད། རང་ཁར་བཏང་
ན་རང་རྒྱལ་སྤྱོད་པ་བྱེད། བདག་ནི་ད་ལན་རྒྱལ་པོ་འདིར་སྐྱེས་ཚེ། ང་རང་སྣང་བ་
གར་བསྒྱུར་བྱེད་པ་ཡིན། སྔོན་ཆད་རྒྱལ་པོས་ཅི་མཛད་ངས་མི་ཤེས། ཕྱི་མ་ཟེར་བ་
ཡོད་པ་ངས་མི་འཛིན། དགེ་བ་དག་ལ་ཡོན་ཏན་ངས་མི་བརྩི། འཇིག་རྟེན་འདི་ལ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཟས་ནོར་ལོངས་སྤྱོད་དང༌། ཕུན་སུམ་ཚོགས་པའི་བྱ་བ་ཡོད་གྱུར་ན། འཇིག་རྟེན་
དགའ་བའི་དགེ་བ་དེ་ཡིན་མོད། དེ་བས་དགེ་བ་ལོགས་སུ་ག་ལ་ཡོད། ད་ལྟ་འདི་ལ་
དབང་ཆེན་ཐོབ་ནས་སུ། མངའ་རིས་ལོངས་སྤྱོད་དར་རྒྱས་ཚོགས་པ་ན། ཕྱི་མ་དེ་
འགྱུར་རྟག་པ་ཡོད་པར་འདོད། ད་ལྟ་ཅི་ཡང་མེད་ཅིང་དབུལ་ཕོངས་ན། ཕྱི་མར་
དེ་ལས་དབུལ་ཕོངས་ཆེ་བར་འགྱུར། ལར་ཡང་དགེ་བ་བྱ་བ་ཡོད་མ་ཡིན། ད་ལྟ་
ཡོ་བྱད་མུན་ཁང་རྫས་བླུགས་ཡིན། བདག་གིས་བསགས་པའི་ཡོ་བྱད་ཆུད་མི་གསན།
ང་རང་ད་ལྟ་ཡུད་ཙམ་ཡིན་ལགས་ཀྱང་། ཕ་མས་བསགས་པ་བུ་ཚའི་སྤྱོད་ཡུལ་རྒྱུ།
བུ་ཚས་བསགས་པ་ཕ་མ་གསོ་བསྐྱེད་རྒྱུ། གཞན་དག་ཕ་མེས་རྣམས་དང་ཅུང་མི་འདྲ།
མངའ་དབང་གཞན་གྱིས་བདག་ལ་བརྒལ་མི་བཏུབ། བདག་གིས་རྒྱལ་ཁམས་གཞན་
ལ་བརྒལ་བར་ནུས། ཕ་རོལ་གཞན་རྣམས་བདག་ལ་ཅུང་ཞིག་འདུན། དེ་ཡང་ང་
རང་དྲག་ཤུལ་གཏུམ་ལས་བྱུང་། ཞི་བདེ་མཉམ་པར་བཞག་ན་ཚུར་ལ་རྒོལ། བུ་ཙའི་
མིག་རྩ་ཞན་ན་དགྲ་ཡིས་བརྙས། བུ་མོ་མགོ་ལོ་གཡུང་ན་སུས་ཀྱང་ལོད། རྒྱལ་པོའི་
རྒྱལ་ཁྲིམས་མེད་ན་རྒྱལ་ཁམས་འཆོལ། དེ་ཕྱིར་ཡབ་མེས་གོང་མས་གང་སྤྱད་སྤྱོད།
བདག་ནི་ང་རང་འདིར་བདེན་མ་གཏོགས་པ། ཕྱི་མ་བྱ་བ་དགོས་པ་ཡེ་ནས་མེད།
རྒྱལ་པོ་ཡབ་ཡུམ་ཐུགས་དམ་བདེ་མོར་བཞུགས། བདག་གིས་ཞབས་འདེགས་བསྙེན་
བཀུར་རྒྱ་ཆེན་བྱ། བུ་གསོས་ཕ་མའི་དྲིན་ལན་འདི་ནས་བསབས། ཕྱི་མ་ཟེར་བ་སྤྲིན་
ལ་ཚད་བཙུགས་ཡིན། ད་ལྟ་རང་དབང་རང་ལ་ཡོད་པ་ཡིན། བཟའ་བའི་ཟས་ལ་
ཤ་ཁྲག་དོན་གྱིས་ཞིམ། བཏུང་བའི་སྐོམ་ལ་ཡུ་ཏི་ཆང་གིས་ངོམས། གོན་པའི་གོས་
ལ་གཡི་སྤྱང་སྟག་གཟིག་བཙུན། བསགས་པའི་ནོར་ལ་རྟ་ལུག་གནག་གསུམ་བཟང་།
འགྲོགས་པའི་གྲོགས་ལ་མི་མོ་བཞིན་སྡུག་མཛེས། འཆང་བའི་ཟོང་ལ་གོ་ཁྲབ་མཚོན་
ཆ་བརྩི། གཏམ་པོའི་རྣ་ལ་ཕོ་སྒོ་ལྟང་མ་བརྩི། འཇིག་རྟེན་ལོངས་སྤྱོད་རྒྱལ་གྱི་སྡེ་

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
འཁྲུག་ཡིན། སྐྱེས་པ་ཕོ་ཡིས་ཕོ་ཞིག་མ་འདུལ་ན། ཟ་མ་མོ་དང་དེ་ལ་ཅི་ཁྱད་ཡོད།
དེ་ཕྱིར་བདག་ནི་ལྟང་མ་དགྲ་ལ་བརྩི། ཚེ་ལ་དུས་འདེབས་དགེ་བ་ངས་མི་སྤྱོད། ཅེས་
ཟེར་ནས་ཤིན་ཏུ་ཡང་ཁ་ལ་མི་ཉན་པར་ལས་སྡིག་པ་ཅི་ཚུགས་སུ་སྤྱོད་དོ། །
དེ་ལ་རྒྱལ་པོ་ཡབ་ཡུམ་ཡང་ཤིན་ཏུ་ཐུགས་ཆད་ནས་ཡུལ་དེའི་བྱང་ཤར་དུ་རི་བོ་
ཁྱུང་སྨན་ལྷ་རི་ཞེས་བྱ་བའི་དགོན་པར། གཡུང་དྲུང་སེམས་དཔའ་དོན་ཡོད་སྙིང་
པོའི་མདུན་དུ་གཤེགས་ཏེ་རབ་ཏུ་བྱུང་ནས་གཡུང་དྲུང་གི་བོན་ལ་སྤྱོད་དོ། །དེ་ལ་
རྒྱལ་བུ་ནི་ཤིན་ཏུ་མ་དགའ་ནས། ལུས་བསྐྱེད་དྲིན་ཆེན་ཕ་མ་ཡིན་ལགས་པས། ཅི་
ཙམ་བྱས་ན་འཇིག་རྟེན་རྣ་བ་ཁྲེལ། དེ་མིན་རྒྱལ་ཁྲིམས་གཅིག་ལ་མི་གནས་པར།
ལོག་པར་གོལ་བའི་ཆད་པ་མཆིས་པ་སྟེ། ཕ་མ་རེད་པས་གང་འཐད་བྱ་རུ་ཆུག །ཁྱེད་
རང་འབངས་འཁོར་བློན་རྣམས་ཐམས་ཅད་ནི། གཅིག་ཀྱང་དེ་ཡི་རྗེས་སུ་མ་འབྲང་
ཞིག །རྒྱལ་སར་འདུག་ན་ཀུན་གྱིས་ཞབས་འདེགས་དང་། ཕུན་སུམ་ཚོགས་པའི་དྲིན་
ལན་བསབས་བསམ་ན། ཅིས་ཀྱང་མི་ཕན་འབངས་སུ་ལྷུངས་ནས་སུ། ལོག་པར་
ཕྱོགས་པའི་དགེ་བ་སྤྱད་ཟེར་ནས། རྒན་རྒོན་བཅོས་པ་བྱིས་པ་དབང་ལོག་ཡིན། ཁོ་
རང་སྤྱོད་པ་རང་ཁར་གཏོང་བ་ལ། གཞན་དག་སུ་ཡིས་དེ་ལ་བཅོས་སུ་མེད། འཐད་
པར་སྣང་ན་ཁོ་རང་གང་མོས་མཛོད། ལས་སུ་མི་རུང་མིན་ན་ཅི་ཡང་སྲིད། རྒྱལ་པོའི་
རྒྱལ་ཁྲིམས་རང་སར་བསྡོམས་པ་ན། གཞན་དག་ཁྲིམས་ལ་དེ་ཡི་འདའ་མི་ནུས། ཕ་
མ་མིན་པའི་སྤུན་ཟླ་ཡིན་མོད་ཀྱང་། དེ་ཙམ་ཁྲིམས་ལ་གཏུགས་ནས་གཅོད་སྦྱོང་བྱེད།
དེ་ཡིས་སྟོང་ཁམས་ཤུགས་ཀྱི་མངའ་འོག་འདུ། ཞེས་ཟེར་ནས་རྒྱལ་པོ་ཡབ་ཡུམ་ནི་
གང་དགའ་རུ་ཀློད་དོ། །གཞན་དག་རྒྱལ་ཁམས་ནི་གཅིག་ཀྱང་མ་ལུས་པ་སྡིག་པའི་
ལས་ལ་ཁྲིམས་ཀྱིས་མངའ་འོག་ཏུ་བཅུག་གོ །གཞན་ཡང་རྒྱལ་པོ་དེས་དམག་མི་དང་
དེད་དཔོན་གྱི་ཚོགས་མང་པོ་དང༌། རྐུན་བུ་དང་འཇབ་བུ་དང༌། འུ་ལེའི་ཚོགས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མང་པོ་བཏང་ནས། ཕ་རོལ་གྱི་རྒྱལ་ཁམས་རྣམས་ནས་ཀྱང་མི་བསད་ལ་ནོར་ཕྲོག་
པ་དང་། ཞིང་ཁམས་ལ་མེ་བཏང་བ་དང༌། མཁར་དང་གྲོང་ཁྱེར་བརྡལ་པ་དང་།
བཙོན་དུ་བཟུང་ནས་འོང་བ་དང༌། དེ་ལས་སོགས་པའི་མི་དགེ་བ་སྣ་ཚོགས་མང་
པོ་བྱས་སོ། ། ཁོ་རང་གི་རྒྱལ་ཁམས་ན་ཡང་ཉེས་པའི་མི་དང་ཁོའི་ཁྲིམས་ལ་འགལ་
བ་བྱུང་ན། གཅིག་ལས་མ་ཉེས་ཀྱང་བརྒྱ་ལ་ཆད་པ་བཅད་དོ། །གཞན་ཡང་གཅན་
གཟན་གྱི་ཕྲུ་གུ་གསོ་བ་དང༌། ཁྲ་ཀླག་སྦྱོད་པ་དང་། འགྱེད་ཁྱི་གཏོང་བ་དང་། རྒྱ་ལ་
བཏུམ་པ་ལས་སོགས་པ་ཐབས་སྣ་ཚོགས་པར་བཤམས་ནས་རི་དྭགས་དང་། གཡུང་
དྭགས་དང༌། འདབ་ཆགས་དང་། གཅན་གཟན་དང་། ཆུ་གནས་ལས་སོགས་པ་ཟླ་
བ་རེ་རེའི་ནང་སེམས་ཅན་འབུམ་ཕྲག་རེ་རེའི་སྲོག་ལ་འབགས་སོ། །གཞན་ཡང་ཁོ་
གནས་པའི་རྒྱལ་ཁམས་ཀྱི་ཕྱི་རོལ་པ་རྣམས་ཀྱང་ཤིན་ཏུ་སྐྲག་པ་དང་འཇིགས་ཏེ། ཁྲི་
ཤི་དབང་གི་རྒྱལ་པོ་ལ་བརྒལ་ན་གདུག་པ་གཤིན་རྗེའི་ཁ་རུ་ཆུད་པ་ཡིན་ཟེར་ནས་
ཀུན་གྱི་མི་བསད་ནོར་ཁྱེར་ཡང་། ཁོ་ལ་གཞོལ་བ་དང་། མངའ་དབང་དུ་འདུད་པར་
བྱེད་དོ། །
དེ་ནས་དེའི་ཚེ་དུས་རེས་ཤིག་ཙམ་ན། ཁྲི་ཤི་དབང་གི་རྒྱལ་པོ་ཡང་རང་གིས་ལས་
བྱས་རང་ལ་སྨིན་པ་དང༌། རྒྱལ་ཁམས་ཀྱི་དགེ་བ་བསྣུབས་པ་དང༌། ཕ་མའི་བཀའ་
བཅག་པ་དང་། གཡུང་དྲུང་གི་བོན་ལ་རྒྱབ་ཀྱིས་ཕྱོགས་པ་དང་། གཤེན་རབ་ཀྱི་
བཀའ་ལ་སྒྲོ་སྐུར་བཏབ་པ་ཡིས་ལས་ཀྱི་རྣམ་སྨིན་འདུས་ནས། ལྷ་དང་སྲུང་མའི་དབུ་
ཡོགས་ནི་བབས། བདུད་དང་སྲིན་པོའི་ཁྲམ་ལ་ནི་ཐེབས། བཙན་དང་མ་མོས་ཟ་
རེས་ནི་བབས། གདུག་པ་གཤིན་རྗེའི་ཁ་རུ་ཆུད་ནས། གནམ་ལ་ཟླ་ཐིམ་ས་ལ་ཞག་
ཐིམ། དུས་ཀྱི་བདུད་བྱུང་། འཆི་བའི་ནད་ཀྱིས་ཟིན་ནས། རོ་སྟོད་ཚ་བའི་ནད་ཀྱིས་
མེ་ལྟར་འབར། རོ་སྨད་གྲང་བའི་ནད་ཀྱིས་ཆུ་ལྟར་འཁྱགས་སོ། རྐེད་པ་འདུ་བའི་

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
ནད་ཀྱིས་རླུང་ལྟར་འཚུབས་ཏེ། ཤིན་ཏུ་མི་བདེ་བ་དང་སྡུག་བསྔལ་ནི་ཉ་བྱེ་ཚན་ལ་
འགྲེ་བ་ཙམ་མོ། །
དེ་ལ་དེའི་ཚེ་རྒྱལ་པོ་དེས་སྲས་རྒྱལ་བུ་དང་། བཙུན་མོ་དང་། བློན་པོ་དང་།
འཁོར་རྣམས་ལ་སྨྲས་པ། ཉོན་ཅིག་རྒྱལ་བུ་བཙུན་མོ་བློན་འཁོར་རྣམས། འཇིག་རྟེན་
ཁམས་ན་མངའ་དབང་མང་ལགས་ཀྱང༌། སྟོབས་དང་རྫུ་འཕྲུལ་ང་བས་ཆེ་བ་མེད།
ཡབ་མེས་གཞན་བས་དགུ་འགྱུར་ཙམ་ལས་དཔག །གཞན་དག་རྒྱལ་ཁམས་རྣམས་
ཀྱང་བདག་ལ་འདུད། ང་མིན་གཞན་ལ་གུས་པ་འདུད་མ་མྱོང་། བདག་ལས་ཕོ་
རྒོད་རྩལ་དྲག་མེད་བསམ་སྟེ། ད་ལྟའི་སྐབས་སུ་འདུ་བའི་ནད་ཀྱིས་ཟིན། སེམས་ལ་
ཉམས་པ་མེད་ཀྱང་ལུས་ལ་ཉམས། འདི་ལ་ཕན་པའི་གཏོ་ཐབས་ཅི་འདྲ་ཡོད། ཁྱེད་
རྣམས་ལ་འུར་དེ་ཡི་གཏོ་ཐབས་གྱིས། ད་ནས་མི་ཁོམ་རྒྱལ་སྲིད་ཁ་སྙོམས་དགོས།
གསོད་གཅོད་ལས་ལ་བར་ཆད་སོང་བ་ན། རྒྱལ་པོ་རྒུད་ན་རྒྱལ་ཁྲིམས་འཆུགས་སོ་
བསམ། གཞན་དག་རྒྱལ་ཁམས་དགྲ་རུ་ལྡང་ནས་འོང་། ཞེས་ཟེར་རོ། །
དེ་ལ་རྒྱལ་བུ་ཁྲི་རྗེ་པིང་ཐང་གིས་སྨྲས་པ། གསན་དང་རྒྱལ་པོ་དམ་པ་ཡབ་ཅིག་
ལགས། རྒྱལ་པོས་བྱ་བ་ནོན་ཞིང་མ་ཐལ་ཙམ། བློན་པོའི་བྱ་བ་མཁས་ཤིང་མ་ཐུལ་
ཙམ། བཙུན་མོ་བྱ་བ་མཛངས་ཤིང་མ་བསླད་ཙམ། དམག་དཔོན་བྱ་བ་རྒྱལ་ཞིང་
ཚོད་ཟིན་ཙམ། ཚོང་དཔོན་བྱ་བ་ཁུག་ཅིང་རན་ཐང་ཙམ། དེས་ན་རྒྱལ་གྱི་བྱ་བ་ཅུང་
ཐལ་ཡིན། རྒྱལ་པོ་ཁྱེད་ལས་བསམ་པ་ཆེ་མེད་དེ། ད་ལྟ་དགོས་པའི་ལྟང་མ་སྡིག་ལ་
བསྒྱུར། ཕྱི་མར་དགོས་པའི་དགེ་བ་ཁྲིམས་ལ་བཅད། གོང་ན་གཉན་པོའི་གཤེན་ལ་
གཤེ་སྐུར་བཏབ། སྐྱབས་དང་མགོན་པའི་ལྷ་ལ་རྒྱབ་ཀྱིས་ཕྱོགས། ལུས་བསྐྱེད་དྲིན་
ཆེན་ཕ་མ་རྒྱབ་ཏུ་བསྐྱུར། ཉེས་མེད་སེམས་ཅན་མང་པོ་ཁྲིམས་ལ་གཏུགས། ཉེས་
ཅན་སྡིག་ལ་མི་འཛེམ་ངོ་སོ་ཁྱེར། ཕ་རོལ་རྒྱལ་ཁམས་རྣམས་ཀྱང་མི་བདེར་བསླངས།

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རང་གི་རྒྱལ་ཁམས་དེ་བས་བཙོན་དུ་བསྡམས། རྒྱལ་པོའི་བྱ་བ་ཐལ་བའི་ལས་ཡིན་
མོད། འདི་ལ་ཕན་པའི་ཐབས་ལ་དགེ་བས་མེད། དེ་སྟེ་དགེ་བྱེད་ཡུལ་དུ་འདུག་མ་
སྟེར། ད་ཡང་ནད་ལ་དཔྱད་དང་གཏོས་ཕན་པའི། གཏོ་དཔྱད་བོས་ཀྱང་སྣང་བ་
ལོག་པ་ཡི། ཅི་འདྲའི་ཕན་ཞིག་ཐོགས་ནས་ཡོང་སྙམ་མེད། ཡིན་ཀྱང་གཏོ་དཔྱད་
སྙོགས་དང་ཕན་ཐབས་བྱ། ཞེས་ཟེར་བ་ལ། རྒྱལ་པོས་ཀྱང་རེས་ཤིག་གི་ནད་ལ་ཕན་
པའི་ཐབས་ཡིན་པས། གཞན་དག་གཅིག་ནས་མོ་བོན་དང་དཔྱད་བོན་རྣམས་གཉེར་
བ་ལས་ཐབས་མེད་བསམ་སྟེ། རྒྱལ་བུས་སྨྲས་པ་དེ་དེ་བཞིན་ནོ། །ད་ཡང་འཕྲལ་
དུ་ཕན་པའི་ཐབས་གྱིས་ཤིག་ཟེར་རོ། །དུས་དེ་ཙམ་ལ་ཀུན་གྱིས་རྒྱལ་ཁམས་གཞན་
ནས་མོ་བོན་དང་སྨན་དཔྱད་པ་མང་པོ་གཉེར་ཏེ། གཏོ་དང་དཔྱད་དུ་བྱས་པས་གཏོ་
དཔྱད་ཀྱི་རྩིས་ལ་བཟུང་ནས། ན་རེ་རྒྱལ་པོའི་བསྙུང་འདི་ནི། ལས་དགེ་བ་ལ་མ་
མོས་པ་དང་། སྡིག་པ་ལ་ཕྱོགས་པའི་སྐྱོན་གྱིས། ལྷའི་བཀའ་ཆད་དང་སྲུང་མའི་དབུ་
ཡོགས་དང་སྡེ་བརྒྱད་ཀྱི་བྱོལ་ཁ་རྣམས་དུས་གཅིག་ཏུ་ལངས་ནས། ལས་དབང་གིས་
ནད་དུ་སྣང་བས་ཕན་པའི་ཐབས་མི་སྣང་ངོ༌། །ད་ཡང་གནས་སྐབས་སུ་ཅུང་བདེ་
ཙམ་ལ་ལྷ་ལ་བཤགས་གསོལ་དང་མཆོད་པ་དང༌། སྲུང་མ་ལ་བསྐང་གསོལ་དང་།
ལྷ་སྲིན་སྡེ་བརྒྱད་ལ་བྱོལ་འདེབས་དང་། འབྱུང་པོ་དང་ཡི་དྭགས་ལ་ལན་ཆགས་གླུད་
ཀྱི་གཏོར་མ་དང་མཆོད་སྦྱིན་བྱས་ན། ཅུང་ཙམ་ཞི་བདེ་ཙམ་ལས་མ་གཏོགས་པ་
ཕན་པ་རུ་མི་འགྱུར་རོ། །ཞེས་ཁ་དམར་བཏགས་ཏེ། མོ་གཏོ་དང་སྨན་དཔྱད་དང་།
བསྐང་གསོལ་དང༌། བཤགས་པ་དང་། གླུད་གཏོར་ལས་སོགས་པ། ཕན་པའི་གཏོ་
ཐབས་མང་དུ་བྱས་ཀྱང་། གནས་སྐབས་ཀྱི་ཞི་བདེ་ཙམ་མ་གཏོགས་པར་ཕན་པར་མ་
གྱུར་ནས། ཕྱིར་ལ་ཇེ་ཆེ་རུ་ཐུའོ། །
དེའི་ཚེ་རྒྱལ་པོ་དེ་ཁོ་རང་ལའང་ཤིན་ཏུ་མི་དགེ་བའི་རྟགས་སྣ་ཚོགས་སྣང་ལམ་
3

མདོ་སྡེ། ། ཀུན་རིག་སྒྲོན་མའི་ཆོ་ག ༼ཆ༽
དུ་མངོན་སུམ་བྱུང་ནས། འཇིག་རྟེན་འདི་ལ་ད་ལན་བེམ་རིག་མ་བྲལ་ན་ལས་དགེ་
སྡིག་གང་ཡང་བྱ་རུ་བཏུབ་སྟེ། མོ་གཏོ་དང་སྨན་དཔྱད་གང་བྱས་ཀྱང་ཕན་ཐབས་
རྡུགས་པ་དང་། མོ་བོན་རྣམས་ཀྱིས་མོ་པྲ་ལས་བཟུང་བ་དང་། ང་རང་གི་མངོན་
སུམ་དུ་ཡང་ལན་ཆགས་དང་བུ་ལོན་བསྙེགས་པ་འདི་རྣམས་བྱུང་བའི། ང་རང་སྣང་
བ་འཁྲུལ་པ་ནི་མིན། ང་ལས་དབང་པོ་བརྟན་པ་དང་ཤེས་པ་གྲུང་པ་མེད་པ། དེ་
ཡང་འདི་ལྟར་དུ་ཡིན་ན། ལས་ལ་དགེ་སྡིག་བྱ་བ་ཡང་ཡོད་པ་ཨེ་ཡིན། དེ་མིན་ན་
ང་ལས་དབང་དང་སྟོབས་ཆེ་བ་མེད་པས་ཕ་རོལ་གྱི་རྒོལ་བ་གང་གིས་ཀྱང་མི་ཚུགས་
པར་འདོད་ན། ནད་ཅེས་བྱ་བ་འདི་འདྲ་དབང་ཆེ་བ་ཞིག་ཅི་ལ་འོང་། གཞན་དག་
དམངས་དང་ཕལ་པ་རྣམས་ལ་ངའི་བ་སྤུ་ཉག་གཅིག་ཡང་མི་དོ་བ་རྣམས་ནི་བདེ་
བ་དང་བཅས་ནས་འདུག་པ་འདི། ཅིས་ཀྱང་སྐྱོན་ཡོན་ཞིག་ཡོད་པར་འདུག་པས་
ད་ནི་མོ་གཏོ་དང་སྨན་དཔྱད་འདི་རྣམས་གང་གིས་ཀྱང་ཕན་ཐོགས་མེད་པར་འཆི་
བར་འདུག་པས། རྒྱལ་པོ་ཡབ་ཡུམ་གྱི་ཅན་དུ་སོང་ནས་གཡུང་དྲུང་སེམས་དཔའ་
དེ་སྤྱན་དྲངས་ན། འདིར་ཡང་ནད་འདི་ལས་ཨེ་གྲོལ། མ་གྲོལ་ན་ཡང་ཕྱི་མ་ལ་ལན་
ཆགས་བསྙགས་མི་ཡིན་བྱ་བ་འདི་རྣམས་དང་འགྲོགས་ནས་སོང་བས་ཚེ། ངའི་ནད་
འདི་ལ་མ་ཕན་ན་ལུས་ཀྱི་མི་གཉོམ་ནས་འདི་རྣམས་ལ་རྒོལ་ནུས་པར་མི་འདུག་ཅིང་།
འདི་རྣམས་ཀྱིས་ཀྱང་ད་ལྟ་ལན་ཆགས་ཤིག་ལེན་པ་རུ་སྣང་བས། ལས་ལ་དགེ་སྡིག་
ཡོད་ན་དེའི་དུས་སུ་ཡིན་ཀྱང་ཨེ་སྡོང་བསམ་ནས་སྨྲས་པ། ཉོན་ཅིག་རྒྱལ་བུ་བཙུན་
མོ་སྲས་འཁོར་རྣམས། བདག་ནི་ནད་ཀྱི་བསྐལ་པས་གདུངས་པ་འདི། མོ་གཏོ་སྨན་
དཔྱད་བྱས་ཀྱང་མ་ཕན་ཞིང་། ཇེ་ཆེར་ཕྱིར་ཕྱིར་ཐུ་ནས་འགྲོ་ལུགས་ཀྱིས། ཅིས་ཀྱང་
མི་འཚོ་འཆི་བར་ཨེ་འགྱུར་ན། འཇིག་རྟེན་ཁམས་ན་བརྩེ་བ་ཕ་མ་ཡིན། ཡབ་ཡུམ་
གཉིས་ལ་ཐེངས་གཅིག་འཕྲད་དུ་འདོད། ས་ལ་སྡིག་པའི་ལས་ལ་དགེ་བས་ཕན་ཐོགས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཤིང་། ང་ཉིད་ཅིས་ཀྱང་སྡིག་པའི་ནད་ཡིན་ན། གཤེན་རབ་སེམས་དཔའ་དེ་ཡང་
སྤྱན་དྲོངས་དང༌། ཁོང་གིས་ཚེ་གཅིག་དགེ་བའི་ལས་སྤྱད་པས། ད་ལྟ་ང་ལ་མི་
ཕན་སུ་ལ་སྡོང་། དེ་ཡང་དགེ་སྡིག་གང་ཡིན་མཐོང་ཞིང་བརྟག །སྡིག་པའི་ལས་
ལ་ང་ལས་ཆེ་བ་མེད། ང་ལ་ཕན་ན་ཐག་ཆོད་ངེས་པ་ཡིན། མ་ཕན་གྱུར་ན་དགེ་
ཡང་དེ་འདྲ་བ། ཞེས་སྨྲས་པ་དེ་ལ་རྒྱལ་བུ་དང་བཙུན་མོ་རྣམས་ཀྱིས་ཀྱང་། ཡབ་
རྒྱལ་པོ་འདི་ནི་ཅིས་ཀྱང་མི་འཚོ་བར་འདུག་པས། ཁོ་རང་གི་སྣང་ཡུལ་ལ་ཡབ་ཡུམ་
དང་འཕྲད་འདོད་པ་དང་། དགེ་སྡིག་ལ་ཐེ་ཚོམ་གྱི་རྟོག་པ་སྐྱེས་ནས་འཕྲིགས་པས།
གཤེན་པོ་ཡང་སྤྱན་དྲངས་ན་འདི་རུ་སྲོག་མ་སྐྱོབས་ཀྱང་ཕྱི་མར་ངན་སོང་དུ་མ་སོང་
བ་ཙམ་ཞིག་ཨེ་ཡོང་བསམ་ནས། ཡུལ་དེའི་བྱང་ཤར་གྱི་རི་བོ་ཁྱུང་སྨན་ལྷ་རིའི་གནས་
ནས་རྒྱལ་པོ་ཡབ་ཡུམ་དང་གཡུང་དྲུང་སེམས་དཔའ་དེ་དག་སྤྱན་དྲངས་སོ། ། །
དེ་ལ་རྒྱལ་པོ་ཡབ་ཡུམ་དང་གཡུང་དྲུང་སེམས་དཔའ་དེ་ཉིད་ཀྱང་ཤིན་ཏུ་སྙིང་
རྗེ་ཞིང་ཉམ་ཐག་པར་གཟིགས་ཏེ་སྤྱན་ནས་མཆི་མ་བྱུང་སྟེ་རྒྱལ་པོ་ཡབ་ཡུམ་གྱིས་
སྨྲས་པ། ལས་ངན་སེམས་ཅན་ཉོན་མོངས་སྙིང་རེ་རྗེ། གདུག་རྩུབ་རྒྱལ་བུ་ནད་ཀྱིས་
གདུངས་ལགས་སམ། རྒྱལ་བུའི་བྱ་བ་རན་ཚོད་མ་བཟུང་བས། ལས་ཀྱི་རྣམ་སྨིན་ད་
ལྟ་ཉིད་ནས་འདུས། ད་ནི་ཕན་པའི་ཐབས་ཀྱང་ཇི་འདྲ་ན། ལུས་ལ་ཟུག་གཟེར་ན་
ཚ་ཅི་ཙམ་ཡོད། སེམས་ལ་སྡུག་བསྔལ་ཉོན་མོངས་ཅི་ཙམ་ཡོད། ཅེས་གསུངས་ནས་
ཕྱག་གིས་མགོ་བཏེགས་པས། རྒྱལ་བུ་ཡང་ཡར་ལངས་མི་ནུས་ཀྱང་ཡར་ལ་ཙོག་བུ་
རུ་སྔས་ལ་སྙེས་ནས་སྨྲས་པ། འཇིག་རྟེན་ཁམས་ན་གཉན་པའི་ཡབ་ཡུམ་དང་། སྲིད་
པ་གསུམ་ལ་གཉན་པའི་གཤེན་པོ་ལགས། བདག་ཀྱང་ལང་ཚོ་སྟོབས་ཤེད་དར་དྲག་
ཅིང་། རྒྱལ་པོ་གཞན་དང་མི་འདྲ་སྟོབས་ཆེ་བས། སྐྱེས་པ་ཕོ་ཁྱད་གཏམ་དང་རྣ་ལ་
བསམ། གདུག་པའི་ཚོགས་དང་ཆེན་པོའི་སྟོབས་བསྐྱེད་ནས། རྒྱལ་ཁམས་མངའ་
]

མདོ་སྡེ། ཀུན་རིག་སྒྲོན་མའི་ཆོ་ག
རིས་མང་པོ་འོག་ཏུ་བཙུད། རྒྱལ་པོའི་ཁྲིམས་ལ་གསོད་གཅོད་ཡིན་བསམ་པས། དགེ་
བ་ཞོར་དང་སྟབས་ཀྱིས་ལུས་ནས་སོང༌། སྡིག་པའི་ལས་ལ་ཚད་ཀྱིས་བཟུང་དུ་མེད།
གཞོན་ནུའི་སྙིང་ལ་ཁྲག་གི་དྭངས་ཆགས་པས། ལས་ལ་དགེ་སྡིག་བྱ་བ་ཡོད་སྙམ་
མེད། ལུས་ལ་དར་རྒུད་བྱ་བ་ཡོང་སྙམ་མེད། ཅི་བྱེད་རང་དབང་རང་ཆེ་ཡིན་པ་
ལ། གཞན་དབང་རྐྱེན་གྱིས་བདག་ལ་འཇིག་སྙམ་མེད། དེ་དག་དྲན་པའི་རྩིས་ཀྱིས་
མ་ཟིན་པས། བྱ་བ་དག་ཀྱང་ཅུང་ཙམ་ཐལ་བར་སྣང་། ད་ལྟ་གློ་བུར་ནད་ཀྱིས་ཐོག་
བབས་གདུངས། ན་ཚ་སྡུག་བསྔལ་ཉོན་མོངས་བསམ་མི་ཁྱབ། ཁོག་སྟོད་ཚ་བའི་
ནད་ཀྱིས་མེ་དཔུང་འབར། གློ་སྙིང་ནང་ཁྲོལ་རྫ་སོར་མེ་བཏང་འདྲ། ཁོག་སྨད་གྲང་
བའི་ནད་ཀྱིས་ཆུ་རླུང་འཁྱིལ། རྒྱུ་ལོང་ནང་ཁྲོལ་འཁྱགས་རོམ་དབང་བཏབ་འདྲ།
ལུས་ཉམས་མི་བདེ་བྱེ་ཚན་སྲིན་བུ་འདྲ། ངག་ཉམས་མི་བདེ་མྱ་ངན་ངུ་སྒྲ་འཆོར།
ཡིད་ཉམས་མི་བདེ་ཟིལ་བསྒྱུར་འདྲེས་དེད་འདྲ། ནད་ཀྱིས་གདུངས་ཕྱིན་བསམ་པ་
ཅུང་ཟད་ཟིན། མོ་གཏོ་སྨན་དཔྱད་བདེན་པས་ཨེ་ཕན་བསམ། རྒྱལ་བུ་ལས་སོགས་
བཙུན་མོ་བློན་འཁོར་གྱིས། མོ་བོན་དཔྱད་མཁན་མང་པོ་གཉེར་ནས་སུ། གཏོ་
དཔྱད་རྒྱ་ཆེན་བྱས་ཀྱང་ཕན་མ་ཐོགས། གནས་སྐབས་ལན་རེ་བདེ་བ་མ་གཏོགས་པ།
གཏན་དུ་མ་ཕན་ཕྱིར་ལ་ཇེ་ཆེར་ཐུ་། མི་འཚོ་ལུས་སེམས་འབྲལ་བར་འདུག་སྙམ་ནས།
ཁྱེད་ཅག་ཡབ་ཡུམ་དག་ལ་སྤྲོ་བ་དང༌། གཡུང་དྲུང་སེམས་དཔའ་འདི་ཉིད་བྱོན་པ་
ན། ཅིས་ཀྱང་གཡུང་དྲུང་བོན་ལ་བདེན་ཡོད་ཚེ། ད་ལྟ་ནད་ཀྱི་སྡུག་བསྔལ་ཨེ་གྲོལ་
དང་། མ་གྲོལ་ཡིན་ཀྱང་ཕྱི་མ་ཨེ་སྐྱོབས་བསམ། དེས་ན་འདི་རུ་སྤྱན་འདྲེན་མཆིས་
པ་ལགས། ད་ནི་ཡབ་ཡུམ་གཤེན་གསུམ་ཅི་ལྟར་དགོངས། བདག་གི་ནད་འདི་ཅི་
ལྟར་བྱས་ན་ཕན། ཡང་ན་སྔོན་གྱི་ལས་དབང་ཡིན་ནམ་སྙམ། ཡང་ན་འཕྲལ་གྱི་བར་
ཆོད་ཡིན་ནམ་སྙམ། སྔོན་དབང་ཡིན་ན་ཕྱི་མར་ཅི་ཡི་ཕན། འཕྲལ་རྐྱེན་ཡིན་ན་ད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལྟ་ཅི་ཡི་ཕན། འདི་ལ་ཐབས་དང་ཐུགས་རྗེ་ཇི་ལྟར་མཆིས། ཞེས་ཟེར་བ་ལ། གཤེན་
པོ་དོན་ཡོད་སྙིང་པོས་གསུངས་པ། གསོན་དང་རྒྱལ་པོ་དམ་པ་རིགས་ཀྱི་བུ། ཁྱེད་ཀྱི་
ལུས་བསྐྱེད་ཕ་མ་ཡབ་ཡུམ་གཉིས། བདག་གི་ཅན་དུ་བོན་ལ་མོས་ནས་བྱུང་། རྒྱལ་
པོས་རྒྱལ་སར་བོན་འཁོར་མི་སྐོར་ཞིང་། རྒྱལ་ཁམས་ཐམས་ཅད་དགེ་ལ་མི་བཙུད་
ནས། བདག་རང་གཅིག་པུའི་ཅན་དུ་ཅི་ཞིག་བྱ། དེ་ལ་ཡབ་ཡུམ་གཉིས་ཀྱིས་མཆིད་
ནས་སུ། བདག་ཅག་ལུས་ལ་གཅེས་པའི་བུ་གསོས་པ། ལོག་པར་གོལ་བས་སྡང་བའི་
དགྲ་རུ་ཆད། རྒྱལ་ཁམས་དག་ཏུ་དགེ་བ་སྤྱོད་མ་བཅོལ། བདུད་དང་སྲིན་པོ་མུ་
སྟེགས་དབང་དུ་གྱུར། ཞིང་ཁམས་དེ་རུ་འདུག་ས་མ་བདེ་ནས། གཤེན་པོ་ཉིད་ཀྱི་
དྲུང་དུ་བསྙགས་པ་ལགས། ཞེས་ཟེར་བདག་གི་དམ་ཚིག་གདམས་པ་ཕོག །གཙང་
མ་གཙུག་ཕུད་ཕོ་མོའི་སྒོ་རུ་ཞུགས། ད་ལྟ་སྒྲིབ་སྦྱོང་ཚོགས་ཀྱི་ལམ་ལ་ཞུགས། རྒྱལ་
བུ་སྔོན་གྱི་ལས་དབང་གཙོར་ཆེ་སྟེ། ད་ལྟའི་སྤྱོད་པ་ཅུང་ཙམ་ཐལ་བས་ལན། འཇིག་
རྟེན་འདི་ནི་དར་ཙམ་ཡུད་ཙམ་ཡིན། སྙན་གྲགས་འདི་ནི་སྐད་ཅིག་འབྲུག་ཙམ་ཡིན།
སྒྱུ་ལུས་ཕུང་པོ་དར་ཅིག་གཞའ་ཙམ་ཡིན། དེ་ལྟར་ཐམས་ཅད་མི་རྟག་རང་བཞིན་
ལ། འདུ་བའི་ནད་ཀྱང་དེ་བཞིན་ལྡང་ཡིན་མོད། རྒྱལ་པོ་ལས་ལ་དགེ་སྡིག་ཨེ་ཡོད་
དང་། རྟག་པར་ཨེ་འཛིན་དེ་བཞིན་ཐུགས་ལ་དགོངས། བདག་གིས་མི་ཡེངས་ཏིང་
འཛིན་སྒོམ་པ་དང་། ཆུ་བོའི་རྒྱུན་གྱི་རྣལ་འབྱོར་སྐྱོང་བ་ལ། སྐད་ཅིག་ཡེངས་བའི་
ཐབས་ཀྱང་མ་མཆིས་ཏེ། རྒྱལ་བུ་སྡུག་བསྔལ་ནད་ཀྱིས་གདུངས་པ་ལ། རྒྱུ་འབྲས་
དགེ་སྡིག་སྐྱོན་ཡོན་བསྟན་དུ་འོང་། དེ་ལ་དྲན་པས་རྩིས་ཀྱིས་ཅུང་ཟིན་ནས། ཐེ་ཚོམ་
ཙམ་དུ་སྣང་བ་ངོ་མཚར་ཆེ། ད་ཡང་སྡུག་བསྔལ་ནད་ལ་ཨེ་འཚོ་ཡི། མོ་གཏོ་རིམ་
འགྲོ་ད་རུང་བསྐྱར་ལ་བྱ། གལ་ཏེ་འདི་ལ་འཚོ་བར་མ་གྱུར་ན། བདག་གིས་བཤད་
པའི་བཀའ་ལ་མ་ཡེངས་ཤིང་། པས་ཟརྒྱུ་འབྲས་ལས་ལ་ཐག་ཆོད་འགྱོད་བསྐྱེད་དང་། ཕ་
12

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
རོལ་འཇིགས་པ་ཅུང་ཙམ་ངས་ཀྱང་བསྐྱབ། དེ་མིན་རྒྱལ་པོ་ཤིན་ཏུ་སྡིག་ཆེ་བས།
ཞིང་ཁམས་འདི་ཡི་བྱང་ཕྱོགས་རྒྱལ་ས་ན། བདག་གི་སློབ་དཔོན་སྟོན་པ་གཤེན་རབ་
བཞུགས། དེ་དག་མིན་པའི་དྲོངས་པར་མི་འགྱུར་བས། དེ་ཡི་ཐབས་དང་སྡོང་གྲོགས་
བདག་གིས་བྱ། ཞེས་གསུངས་ནས་རྒྱུ་འབྲས་ཀྱི་བོན་མང་པོ་བསྟན་ཞིང་། མོ་གཏོ་
དང་རིམ་འགྲོ་བསྐྱར་ནས་བྱས་པས་འཕྲུལ་ངག་བདེན་པའི་བཀའ་མི་ནུབ་པའི་ཕྱིར།
གནས་སྐབས་ཅུང་ཙམ་བདེ་བ་མ་གཏོགས་པར། ཡར་ལ་ཕན་པར་མ་གྱུར་ནས་ཕྱིར་
ལ་ཐུའོ། །རྒྱལ་པོ་ཡང་གཤེན་པོའི་བཀའ་ལ་ཉན་པས། ལས་རྒྱུ་འབྲས་ལ་གོ་བ་སྐྱེས་
ཤིང་སྔར་བྱས་ཀྱི་ལས་ལ་འགྱོད་པ་ཙམ་བྱུང་ངོ༌། །
དེ་ནི་དུས་དེ་ཙམ་ན། རྒྱལ་བུ་དེ་ལ་འཆི་བའི་ནད་ཀྱིས་གདུངས་ནས་ཚེའི་དུས་
ལ་ཐུག་སྟེ། ཁོ་རང་གི་སྣང་ཡུལ་ལ་མངོན་སུམ་དུ་ལན་ཆགས་སྙེགས་པའི་བདག་
པོ་རྣམས་བྱུང་སྟེ། དེ་ཡང་ཀུན་གྱི་ཁྲིམས་དཔོན་ནི། གཤིན་རྗེའི་ལས་དཔོན་ཆེན་
པོ་བཞི་སྟེ། མིའི་ལུས་པོ་ལ་གླང་གི་མགོ་བོ་ཅན་དང་། མིའི་ལུས་པོ་ལ་སྤྲེལ་གྱི་མགོ་
བོ་ཅན་དང་། མིའི་ལུས་པོ་ལ་ཕག་གི་མགོ་བོ་ཅན་དང་མིའི་ལུས་པོ་ལ་སོ་བྱའི་མགོ་
བོ་ཅན་དང༌། བཞིའི་དམག་དཔོན་བྱས་ནས། དམག་མི་འབུམ་ཕྲག་མང་པོ་ཁྲིད་
དེ། གཤིན་རྗེའི་ཁྲིམས་བཅས་ལ། ལྕགས་ཀྱུ་དང་། ཞགས་པ་དང༌། ལྕགས་སྒྲོག་
དང་། ཐོ་བ་དང་། ཐུ་ལུམ་དང༌། ཡ་ཙ་དང༌། སྤར་ཤད་དང་། ཀ་མ་ལི་དང་།
ཁྲམ་དང་། འཁོར་ལོ་དང༌། གཏར་རྡོ་དང་། ཆུ་གྲི་དང་། སྤུ་གྲི་དང་། ཐུན་བཅས་
དང་། ཛཱ་དབལ་དང་། དེ་ལ་སོགས་པ་མང་པོ་ཐོགས་ནས་རྒྱལ་བུའི་དྲུང་དུ་བསྐོར་
ཏེ། འཇིགས་པའི་སྐད་དང་། གཏུམ་པའི་ཚུལ་དང་། རྔམ་པའི་ང་རོ་དང་། དྲག་
པོའི་རྐན་སྒྲ་རྡེབ་ཀྱིན་གཤིན་རྗེའི་ལས་དཔོན་རྣམས་ཀྱིས་སྨྲས་པ། གསོན་དང་རྒྱལ་
པོ་ཁྲི་ཤི་དབང་གི་རྗེ། གསོན་པའི་དུས་ལ་ཁྱེད་བས་དབང་ཆེ་མེད། ད་ལྟ་ན་ཡང་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཅི་ཙམ་རང་དབང་སྣང༌། ཤི་བའི་དུས་ན་དབང་བྱར་ཅི་འདྲ་ཡོད། བདག་ཅག་
རྣམས་ནི་དགེ་སྡིག་ལས་དཔོན་ཡིན། དགེ་བ་སྤྱད་ན་ད་རུང་འདུག་པས་ཆོག །སྡིག་
པ་སྤྱད་ན་ལ་འུར་ད་འགྲོ་དགོས། ཁྱེད་ཀྱིས་བསད་བཅད་བརྡུངས་དང་བརྡེག་པ་
དང༌། དམག་ཁྱེར་སྡེ་འཁྲུགས་འཕྲོག་རློམ་བྱས་པ་རྣམས། ཐམས་ཅད་འཚོགས་ནས་
ཁྱོད་ཉིད་བསྒུག་ནས་ཡོད། རྒྱལ་པོ་སྟོབས་ཤུགས་ཤེ་མོང་ཆེ་ལགས་ཏེ། འཐབ་ན་མི་
ཐུབ་བྲོས་པས་མི་ཐར་ཞིང་། ཞུས་པས་མི་འབྱུང་གཏམ་པའི་ཚང་ས་མེད། བདག་
ཅག་སྡུན་དུ་འདི་རུ་འོང་བ་ཡིན། ཁྱོད་ཀྱིས་དགེ་སྡིག་ཅི་བྱ་བལྟ་རུ་འོང་། དྲང་པོ་
མིན་པས་བདག་ལ་ཚང་ས་མེད། ལས་ལ་དགེ་སྡིག་ལྟ་དང་མངོན་པ་ཡིན། བཙན་
དང་ཁས་ཉེན་སྟེང་འོག་བརྗེ་རེས་ཡིན། ཕམ་དང་རྒྱལ་གཉིས་ལེ་ལན་སྐོར་རེས་ཡིན།
བཟང་དང་ངན་གཉིས་ལན་ཆགས་བསྙག་རེས་ཡིན། རྒྱལ་བུ་འགྲོ་དང་ཁས་དམན་
ཞུ་བ་འབུལ། ད་ལན་རྒྱལ་ན་རྒྱལ་ཆེན་ཐོབ་པ་ཡིན། ད་ལན་ཕམ་ན་ཕམ་ཆེན་ཁུར་
བ་ཡིན། ཞེས་ཟེར་ནས། ཐམས་ཅད་ཀུན་གྱིས་ཕྱོགས་མཚམས་ནས་བསྐོར་ནས་
འདུག་གོ །
དེ་ལ་རྒྱལ་བུ་ཡང་ཤིན་ཏུ་བྲེད་ནས་ལས་སྡིག་པ་ཅི་ཚུགས་སུ་སྤྱོད་ཅིང་དགེ་བའི་
ལས་ནི་ཏིལ་འབྲུ་ཙམ་ཡང་མ་སྤྱོད་པས། གཤིན་རྗེ་རྣམས་ལ་ཤགས་མ་ཐེབས་པར་
འཇིགས་པའི་སྐད་ངན་ཤོར་ནས་ཤིན་ཏུ་བརྒྱལ་ནས་སོང་ངོ༌། །དེ་ནས་དར་ཙམ་
ཞིག་ལ་བརྒྱལ་བ་སངས་ནས་མིག་གིས་བལྟས་པས་གཤིན་རྗེ་རྣམས་གར་མི་སྣང་ནས།
རྒྱལ་བུ་དང་བཙུན་མོ་དང་ཡབ་ཡུམ་རྣམས་ཀྱིས་བསྐོར་ནས་འདུག་པ་ལ་སྨྲས་པ།
གསོན་དང་རྒྱལ་པོ་ཡབ་ཡུམ་དང་། བཙུན་མོ་སྲས་དང་བློན་འཁོར་རྣམས། བདག་
ནི་ཚ་གྲང་འདུ་ནད་ཀྱིས། ཟིན་པས་འཆི་ལ་ཕར་ཕར་ཉེ། མི་འཆི་འཚོ་ནས་འདུག་
སྙམ་ད་མི་གདའ། ད་ལྟ་ཕ་མ་བུ་གཉེན་ཁྱེད་རྣམས་ཀྱིས། བདག་གི་མདུན་རྒྱབ་
14

མདོ་སྡེ། ཀུན་རིག་སྒྲོན་མའི་ཆོ་ག
བསྐོར་ནས་འདུག་པ་དེ། རང་རེ་གདུང་སེམས་ཆགས་པ་མ་གཏོགས་པར། རང་ཉིད་
གཅིག་པུར་ཕ་རོལ་འགྲོ་བའི་དུས། ཁྱོད་རྣམས་ཅིས་ཀྱང་སྡོང་ཞིག་མི་ཐེབས་ཚད།
མདུན་རྒྱབ་བསྐོར་བའི་ཁྲོམ་ཚོགས་མང་དུ་སྣང་། གོ་ཁྲབ་མཚོན་ཆ་དམག་དཔུང་
མང་དུ་སྣང༌། ཕ་རོལ་དགྲ་ལ་རྒོལ་བ་མང་དུ་སྣང༌། མངའ་ཆེན་ཁྲི་ཤི་དབང་གི་
རྒྱལ་པོ་ང་། འདི་དང་ཕྱི་མར་ལོངས་སྤྱོད་འདི་ཙམ་ཆེ། ནམ་ཡང་དམག་མི་དཔུང་
དང་བཅས་ནས་འགྲོ། གོ་གྱོན་མཚོན་ཐོགས་སྟོབས་ཤུགས་བསྐྱེད་ནས་འགྲོ། ཀུ་སྒྲ་
ཆ་སྒྲས་རི་ལུང་བཀང་ནས་འགྲོ། གསོད་དང་གཅོད་པ་ཤན་པས་བསྐོར་ནས་འགྲོ།
འདི་སྙམ་ད་ཕྱིན་གཉིས་ཀར་མི་རྟག་ན། ང་རང་དག་ལ་བཟོད་ཚུགས་མིན་ལགས་
ཏེ། འོན་ཀྱང་ད་ལྟ་འགྱོད་པས་ད་མི་ཕན། དཔའ་བོ་བཀྱེ་ཁར་བསམ་ན་སྔར་མ་
ཡིན། རྣོན་པོ་འདེབས་ཁར་ཚད་ན་རྟུལ་བ་ཡིན། མགྱོགས་པ་རྒྱུག་ཁར་བྱང་ན་བུལ་
བ་ཡིན། དེ་ཕྱིར་ད་ཙམ་རྟིང་ལ་ཐུག་པ་ན། སྐྲག་སྐྲག་བྱས་ཀྱང་སྙིང་རྗེ་ད་མི་སྐྱེ་།
འགྱོད་འགྱོད་བྱས་ཀྱང་བདེན་ཁ་ད་མི་སྟེར། མཛངས་མཛངས་བྱས་ཀྱང་མདུན་མ་
ད་མི་ཐོན། ཕྱུག་ཕྱུག་བྱས་ཀྱང་ནོར་ལ་ད་མི་བལྟ། ཞུ་ཞུ་བྱས་ཀྱང་གཡོག་པོར་ད་མི་
བསྐོར། ཉམ་ཆུང་བྱས་ཀྱང་ཡིན་མིན་ད་མི་ནོར། ཅི་ལྟར་བྱས་ཀྱང་ཐང་གཅིག་འགྲོ་
དགོས་སྣང་། གང་ལྟར་ཡིན་ཡང་ཐེངས་གཅིག་གསད་ལས་ཆེ། གཏན་དུ་ཚེ་ཤི་རོ་
མེད་མ་བྱུང་ན། ཐེངས་གཅིག་མི་དགོས་ཐེངས་གཉིས་ཤི་ཡང་བཟོད། ཐེངས་གསུམ་
ཐེངས་བཞི་ལྔ་དྲུག་ཡིན་ཀྱང་ཁྱགས། གཏན་དུ་ཐར་མེད་གཅོད་སྦྱོང་ཡོད་གྱུར་ན།
ཅུང་ཙམ་མི་བཟོད་ཡོད་དེ་རང་བྱས་ཡིན། འདི་ནས་ཕ་རོལ་ལན་ཆགས་མི་དགོས་
དང་། འཇིག་རྟེན་འདིར་ཡང་རང་ལ་ལག་ལེན་ཡོད། བཟང་པོའི་ལན་ལ་བཟང་
ཞིག་མ་ཐིངས་ན། བཟང་པོའི་ཡི་ཆད་བསམ་ནས་ཞེ་རྩ་འཐེང་། ངན་པའི་ལན་ལ་
ངན་ཅིག་མ་ཐིངས་ན། ངན་པའི་ཤེད་བསྐྱེད་བསམ་ནས་ཞེ་སྡང་འཆང་། དེ་ཡང་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ནོར་ལ་ནོར་གྱི་ལན་མོ་བླངས། སྲོག་ལ་སྲོག་གི་དགུ་འགྱུར་བུན་ཐང་བླངས། ཚིག་ལ་
ཚིག་གིས་བརྡ་སྤྲད་ཚིམ་པར་བྱས། དེ་རྣམས་མ་ལོན་བར་དུ་སྙིང་ལ་གཟེར། ལོན་ན་
རང་རྒྱལ་རློམ་སེམས་མ་གཏོགས་པ། སྔར་བས་སྙིང་ན་ཅུང་ཙམ་ཞི་བར་སོང་། དེ་
ཕྱིར་དེ་དང་ཆ་མཐུན་ཡོད་པ་ན། ཁོང་རྣམས་ང་ལ་ལན་ཆགས་ཅི་བསྙག་ཀྱང་། ལེ་
ལན་བདེན་པ་ཆེ་ཆུང་གང་ཡོད་ཅི། སྙིང་ཚིམ་ཙམ་ན་ཅུང་ཞིག་ཨེ་མི་གློད། མི་གློད་
གལ་མེད་གཏན་དུ་སྙེགས་པ་ན། འགལ་མེད་ཁྲིམས་ལ་ངས་ཀྱང་གཏུགས་མ་མྱོང་།
བདེན་དྲང་གཟུ་བོ་ཡོད་ན་དེས་ཀྱང་འབྱེད། དེ་ཕྱིར་ཉེས་ལན་རྒྱུ་མཚན་ང་རང་ཞིབ།
ཁོང་རྣམས་ཕྱི་མའི་ལག་ལེན་མཁས་ལགས་ཏེ། ང་ཡང་འདི་བདེན་ལག་ལེན་མཁས་
པ་ཡིན། མཁས་གཉིས་ཐད་སོར་འཛོམ་ནས་གཅིག་བསླད་དུས། གཅིག་གིས་གཅིག་
ལ་ཞེ་ཁྲེལ་དཔྱད་པར་འོས། དེས་ན་བདེན་དྲང་གཟུ་བོ་སུ་ཡིས་བྱེད། དེ་རྣམས་
རང་བཞིན་མཚན་ཉིད་འདྲ་ཚུལ་ཡིན། ད་ཡང་ཚུར་བསྡུས་མདོ་དོན་གཞལ་ཙམ་ན།
སོས་དལ་མི་ཁོམ་བཤུལ་རིང་འགྲོས་ཀྱི་གཏུགས། ད་ཡང་སླད་ན་ལུས་པའི་ཡབ་ཡུམ་
དང་། བཙུན་མོ་སྲས་དང་བློན་འཁོར་བཅས་པ་རྣམས། བདག་ནི་ཕ་རོལ་གནས་སུ་
འགྲོ་བའི་དུས། སྡུག་སེམས་མྱ་ངན་མ་བྱེད་རང་སྡུག་ཡིན། བྱས་ཀྱང་མི་ཕན་ཡར་ལ་
ལྡོག་རྒྱུ་མེད། དབང་མེད་ཁྲིད་ན་གར་འགྲོ་ཅི་ཆ་ཡོད། གལ་ཏེ་ཐར་ནས་ལུས་ཤིག་
ལེན་ན་ཡང་། ལུས་འདིར་ཞུགས་ནས་འོང་སྙམ་ད་མི་འདུག །སྙིང་རྗེ་བསྐྱེད་དང་
གདུང་སེམས་དེ་ཡིན་མོད། བདག་གི་ཤུལ་དུ་ལུས་པའི་ཟས་ནོར་ལ། རྒྱུ་འབྲས་ལས་
ནི་ཅིས་ཀྱང་བདེན་ནས་སུ། དགེ་སྤྱོད་སྡིག་ལ་ཕན་པ་ཡིན་གྱུར་ན། ཅི་འོང་མཚན་
ཉིད་ང་རང་ད་གཟོད་ཤེས། དགེ་བའི་ལས་ལ་ཅི་དང་ཅི་དགོས་རྣམས། གཤིན་གྱི་ར་
མདའ་ཡིན་པས་མ་ཕྱི་ཞིག །གསོན་གྱི་ངོ་སོ་ཡིན་པས་མ་ཞན་ཅིག །ཤི་གསོན་འབྲེལ་
ཐག་ཡིན་པས་མ་བཅད་ཅིག །གྲོགས་ཀྱི་སྐུ་རྣ་ཡིན་པས་མ་ཆུང་ཞིག །ལས་དང་བྱ་

མདོ་སྡེ། ཀུན་རིག་སྒྲོན་མའི་ཆོ་ག
བ་ཡིན་པས་མ་ཞན་ཅིག །གཏམ་དང་རྣ་སྙན་ཡིན་པས་མ་སྐུངས་ཤིག །ཁྲེལ་དང་
ངོ་ཚ་ཡིན་པས་མ་སྐྱུར་ཅིག །རྣ་དང་གཞུང་དུ་ཡིན་པས་མ་བརྗེད་ཅིག །རང་གིས་
ཕ་མ་དག་ལ་ཅི་བྱས་པ། རྗེས་སུ་བུས་ཀྱང་རང་ལ་དེ་བཞིན་བྱེད། དེས་ན་རྗེས་ཤུལ་
ཕྱི་ཐག་རིང་བར་གྱིས། བདག་ནི་ཤིན་ཏུ་སྟོབས་དང་རྩལ་དྲག་པས། སྡིག་པ་ཅི་ཙམ་
བཞིན་དུ་ཆེ་བ་བཞིན། དགེ་བའི་དེད་དཔོན་དེ་བཞིན་སྟོབས་ལྡན་དགོས། གཤེན་
ཕྲན་ཕལ་གྱིས་བདག་ལ་ཕན་མི་ཐོགས། དཔེར་ན་དུག་སྦྲུལ་ཤུན་ནས་བུད་ཙམ་ན།
ཙན་དན་ནགས་ཀྱི་བསིལ་ཞིག་མ་སླེབ་པར། ཞེ་སྡང་ངར་དང་བཅས་ནས་འགྲིམ་པ་
ལ། བསེ་ཡི་ཕག་རྒོད་དམར་པོས་མ་གཏོགས་པ། གདུག་པ་གཅན་ཆེན་ཡིན་ཀྱང་
འཇུ་མི་ནུས། དེ་བཞིན་ཕྲན་གྱིས་ང་ལ་འཇུ་བ་ན། ཟིན་པ་མི་དགོས་རང་ཡང་མཐའ་
ལ་ཡར། དེ་ཕྱིར་གཤེན་ཕྲན་ཕལ་གྱིས་དགོས་ཆེད་ཆུང་། འོན་ཀྱང་སྡོང་གདབ་ཡིན་
པས་མ་ཉུང་ཞིག །བརྒྱ་སྟོང་ཁྲི་འབུམ་ཡིན་ཀྱང་ཞབས་ནས་ཐེགས། སྒྱུ་མའི་ནོར་
རྫས་ཞབས་ནས་ཐེགས་པ་ཡོད། ཤུལ་དུ་ལུས་པའི་རྒྱལ་བུ་བློན་འཁོར་རྣམས། སེམས་
ལ་རྩོལ་བ་ཡོད་ན་ནོར་ལ་ཟད་པ་མེད། རྩོལ་བ་ཟད་ན་རི་བོ་ཡིན་ཡང་ཆུང་། གཡུ་
འབྲུག་སྔོན་མོ་ངར་ཆེན་འཕྱོ་བ་ལ། སེང་གེ་དཀར་མོ་མིན་པས་གོང་མི་གནོན། གྱི་
ལིང་ཁ་དཀར་འདབ་གཤོག་རྒྱས་པ་ལ། མི་བུ་རིན་ཆེན་མིན་པས་བཤུལ་མི་གནོན།
བན་གླང་དམར་པོས་མཚོན་ཆ་བསྐོར་བ་ལ། ལྷ་དབང་སྲས་པོ་མིན་པས་གཙུག་མི་
ཟིན། ཤ་ཟན་སྟག་མོ་གྲ་སྤུ་གཟེངས་པ་ལ། ལྷ་གཡག་ངར་མ་མིན་པས་སྤར་མི་སྙོམ།
གཅན་གཟན་ཁྲོས་པའི་གླིང་ཆེན་འཕྱོ་བ་ལ། ཁས་དྲག་བསེ་བུ་མིན་པས་སྒྲ་མི་གནོན།
ཁྱུང་ཆེན་གཤོག་རྒྱངས་འུར་གྱིས་འགེངས་པ་ལ། གསུང་སྙན་ཁུ་བྱུག་མིན་པས་སྙན་
མི་བཏུབ། ཁྲི་ཤི་རྒྱལ་པོ་དམྱལ་བར་ལྟུང་བ་ལ། དུས་གསུམ་སྟོན་པ་མིན་པས་ང་མི་
དྲོང་། དེ་ཕྱིར་རྒྱལ་ས་འོལ་མོ་གླིང་ཆེན་ནས། སྟོན་པའི་སྒྲོན་མ་སྤྱན་དྲོངས་མཆོད་
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གནས་གྱིས། བདག་ལ་མྱ་ངན་མ་བྱེད་ཡབ་ཡུམ་ལགས། སྐྱེས་པའི་རྗེས་སུ་རྒས་པ་
ཀུན་ཀ་ཡིན། ཚེ་མཐར་ཕྱིན་པ་བསོད་ནམས་དམ་པ་ཡིན། དེས་ན་ན་དང་འཆི་བ་
ལོས་སོ་ཡོད། ཤི་ནས་ནམ་ཡང་མི་སྐྱེ་མི་སྲིད་དེ། དེས་ན་སེམས་ཅན་སྐྱེ་འཆི་ཟེར་བ་
འདུག །བདག་ནི་ནམ་ཡང་འགྲོ་དགོས་འཚེར་བ་མེད། ཁྱེད་རྣམས་སྟོན་པའི་སྒྲོན་མ་
སྤྱན་དྲོངས་ལ། འཕྲལ་དུ་ཐུགས་རྗེས་ཟིན་ཞིང་སྐྱབས་ཀྱང་བསྲིད། ད་ལྟ་གཤེན་པོ་
དོན་ཡོད་སྙིང་པོ་ཡིས། བདག་ལ་ཐུགས་རྗེས་བཟུང་ཞིང་སྐྱབ་ཏུ་གསོལ། ཞེས་ཟེར་
ནས་རྒྱལ་བུ་ཡང་དབུགས་ཆད་ནས་ཤིའོ། །ཤི་བའི་དུས་སུ་ལས་ཀྱི་དབང་གིས་ངན་
སོང་དུ་འགྲོ་དགོས་པས་ཤི་མ་ཐག་ཏུ་གཤིན་རྗེའི་ལས་དཔོན་རྣམས་ཀྱིས་ལྕགས་ཀྱི་དྲྭ་
བའི་ནང་དུ་བཅུགས་ནས། ཕྱོགས་བཞི་ན་ལྕགས་ཀྱི་ཐག་པ་བཞི་བཏགས་ཏེ། གཞན་
ཡང་ལན་ཆགས་བསྙག་པའི་སེམས་ཅན་མིའི་ལུས་པོ་ལ་འདབ་ཆགས་ཀྱི་མགོ་བོ་ཅན་
དང་། མིའི་ལུས་པོ་ལ་གཅན་གཟན་གྱི་མགོ་བོ་ཅན་དང་། མིའི་ལུས་པོ་ལ་རི་དྭགས་
ཀྱི་མགོ་བོ་ཅན་དང་། མིའི་ལུས་པོ་ལ་གཡུང་དྭགས་ཀྱི་མགོ་བོ་ཅན་རྣམས་ཀྱིས་མཚོན་
ཆ་སྣ་ཚོགས་ཐོགས་ནས། ཕྱོགས་མཚམས་ནས་བསྐོར་ཏེ་ངན་སོང་གསུམ་དུ་ཁྲིད་
ནས་སོང་ངོ༌། །
དེའི་ཚེ་རྒྱལ་བུ་ལ་ལན་ཆགས་བསྙག་པའི་སེམས་ཅན་ཐམས་ཅད་ཀྱིས། ལ་ལས་ནི་
ལྕགས་ཀྱུས་སྙིང་ནས་འཛིན་ཏོ། ། ལ་ལས་ནི་ལྕགས་སྒྲོག་གིས་ཡན་ལག་བསྡམས་སོ། །
ལ་ལས་ནི་ཞགས་པས་སྐེ་ནས་ཁྲིད་དོ། །ལ་ལས་ནི་རལ་ཀྱུས་ཡན་ལག་གཤགས་སོ།
ལ་ལས་ནི་ཆུ་གྲིས་ཉིང་ལག་བཅད་དོ། ། ལ་ལས་ནི་མདའ་མདུང་གིས་སྲོག་ལ་གཟིར་
རོ། ། ལ་ལས་ནི་ཐོ་བས་ཀླད་ནས་བཅོམ་མོ། ། ལ་ལས་ནི་དགྲ་སྟས་སྒལ་ནས་གཤགས་
སོ། ལ་ལས་ནི་དུག་ཁྲག་དང་ཐུན་གྱིས་བསྣུན་ནོ། །དེ་ལ་སྔོན་གྱི་ལས་དབང་གིས་
ལན་ཆགས་བསྙག་པའི་སེམས་ཅན་རྣམས་ཀྱི་སྣང་ཡུལ་ལ། རྒྱལ་བུའི་ལུས་པོ་ནི་རི་
18

མདོ་སྡེ། ། ཀུན་རིག་སྒྲོན་མའི་ཆོ་ག ༼ཆ༽
བོ་ཙམ་དུ་གདའ་བ་ལ། གཞན་དག་སེམས་ཅན་རྣམས་ནི་རྩི་ཤིང་ནགས་ཚལ་ཙམ་
དུ་གྱུར་ནས་ཐམས་ཅད་ཀུན་འཕུངས་ཏེ་སོང་ངོ༌། ། དེ་ལ་སེམས་ཅན་རྣམས་ཀྱིས་
ཀྱང་སོ་སོར་ཁ་མ་དུམ་ནས་སྨྲས་པ། ལ་ལས་ན་རེ་རྒྱལ་བུ་འདི་མ་ཤི་གསོན་པའི་དུས་
སུ། རྒྱུ་ཞེ་སྡང་ཤས་ཆེ་ཞིང་རྐྱེན་བསད་བཅད་ཀྱི་ལས་བྱས་པས། འབྲས་བུ་དམྱལ་
བའི་གནས་སུ་ཁྲིད་ནས་སྦྱང་དགོས་ཟེར་རོ། ། ལ་ལས་ན་རེ་རྒྱལ་བུ་འདི་མ་ཤི་གསོན་
པའི་དུས་སུ། རྒྱུ་འདོད་ཆགས་ཤས་ཆེ་ཞིང་རྐྱེན་ཕྲོག་རློམ་གྱི་ལས་བྱས་པས། འབྲས་
བུ་ཡི་དྭགས་ཀྱི་གནས་སུ་ཁྲིད་ནས་སྦྱང་དགོས་ཟེར་རོ། ། ལ་ལས་ན་རེ་རྒྱལ་བུ་འདི་མ་
ཤི་གསོན་པའི་དུས་སུ། རྒྱུ་གཏི་མུག་ཤས་ཆེ་ཞིང་རྐྱེན་བཀོལ་སྤྱོད་ཀྱི་ལས་བྱས་པས།
འབྲས་བུ་བྱོལ་སོང་གི་གནས་སུ་ཁྲིད་ནས་སྦྱང་དགོས་ཟེར་རོ། །དེ་ལྟར་ངན་སོང་
གསུམ་གྱི་དམྱལ་དཔོན་རྣམས་ཁ་མ་འཆམས་པའི་དུས་སུ། རྒྱལ་བུ་ནི་ལས་ཀྱི་དབང་
གིས་སྡིག་ཤིན་ཏུ་ཆེ་ཡང་། འཆི་ཁའི་བསམ་སྦྱོར་མ་ལོག་ཅིང་། གཡུང་དྲུང་སེམས་
དཔའ་དེ་ཉིད་ཀྱི་ཞལ་མཐོང་ཞིང་གསུང་ཐོས་པ་ལ་དད་པ་སྐྱེ་ཞིང་བློ་འགྱུར་བ་དང་།
ཞལ་ནས་གསུངས་པའི་བཀའ་ལ། ལས་རྒྱུ་འབྲས་ཀྱི་མཚན་ཉིད་དང་ཡིན་ཚུལ་གོ་
ཞིང་དད་པ་དང་ཐུགས་རྗེ་ཟུང་དུ་འབྲེལ་བས་ཁོང་རྣམས་ཀྱི་གསོད་གཅོད་དང་།
རྡེག་རྡུང་མང་དུ་བྱས་པའང་ལུས་ལ་ན་ཚ་དང་སྡུག་བསྔལ་མི་བཟོད་པར་ཡོད་ཀྱང་།
སེམས་ལ་ལན་ཆགས་ཀྱི་བསྐོར་ཟློག་ཏུ་ཤེས་པས་བསྲན་ཐུབ་པ་ཙམ་དུ་ཡོད་དེ།
དེ་རྣམས་ལ་སྨྲས་པ། ཉོན་ཅིག་གསོན་དང་དམྱལ་བའི་ལས་དཔོན་རྣམས། ཁྱེད་
རྣམས་དགེ་སྡིག་དཔང་པོ་ཡིན་ནས་སུ། ལས་ཀྱི་གཤིན་རྗེའི་བཀའ་ཁྲིམས་བཙན་པ་
ན། འདི་འདྲ་བྱས་པས་དགེ་སྡིག་དཔང་མི་འོང་། ཁྱེད་རང་རང་ཁྲིམས་སོ་སོར་མ་
འཇགས་པར། གཞན་དག་ཁྲིམས་ལ་གཏུགས་པ་ག་ལ་འཇགས། སྲིད་པའི་ལུགས་
དང་བསྐོས་པ་དེ་མ་མཐུན། ང་ལ་ཅི་ལྟར་བྱས་ཀྱང་བཏུབ་ལགས་ཏེ། ཁྱེད་རང་
19

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྣམས་ཀྱིས་ཁྲིམས་ལ་བཟོ་མ་བྱེད། ཅེས་སྨྲས་པ་ལ། ཁོང་རྣམས་ཀྱང་དེ་ལ་ཁ་གཅིག་
སེམས་གཉིས་ཟོས་ནས་རྡེག་རྡུང་གི་འཕྲོ་བཅད་ནས་ཉན་ནོ། །དེ་ལ་ཡང་སྨྲས་པ།
ཡང་ཅིག་གསོན་དང་གཤིན་རྗེའི་ལས་དཔོན་རྣམས། ལྟས་ངན་མ་མཐོང་ཆོལ་མིན་
དམག་ཚོགས་རྣམས། ལུས་པོ་མི་ལ་རིག་པས་དམག་ཁྲལ་བབས། མགོ་བོ་ཕྱུགས་ལ་
རིག་པས་ཞེ་རྩ་བླུན། ཁྱེར་རྣམས་ང་ལ་ལན་ཆགས་སྙེག་པ་ན། དར་ཙམ་མི་དགོས་
གཏན་དུ་སྙེག་ལོང་ཡོད། ད་ལྟ་བདག་གིས་སྨྲ་བ་མ་བཅོམ་དང་། དམྱལ་དཔོན་
རྣམས་ལ་བདག་གིས་འདྲ་ཞིག་བཤད། ཁྱེད་རྣམས་ཁྲིམས་ཀྱིས་ལས་དཔོན་ཡིན་པ་
ན། ཁྱེད་རྣམས་ཤི་བའི་ཡུལ་ན་དབང་ཆེ་སྟེ། ང་ཡང་གསོན་པོའི་ཡུལ་ན་དབང་ཆེ་
བས། ངེད་རང་དབང་ཆེན་འདྲ་འདྲ་གཏུགས་ཙམ་ན། ཁྱེད་ཀྱི་ཁྲིམས་ཀྱང་གསོད་
གཅོད་རྡེག་རྡུང་རེད། ངེད་ཀྱི་ཁྲིམས་ཀྱང་གསོད་གཅོད་རྡེག་རྡུང་ཡིན། དེ་ཡང་
ཁྲིམས་ཀྱི་གཅོད་ལུགས་མཐུན་འདུག་པས། ཁྲིམས་ཀྱི་ཉེས་འགལ་རྩ་བ་འདྲ་མིན་
མེད། ཁྱེད་ཀྱང་དགེ་སྡིག་རྒྱུ་འབྲས་གཞལ་ནས་སུ། གང་དུ་ཉེས་པར་ཆད་པ་གཅོད་
ལས་ཆེ། ངས་ཀྱང་བདེན་རྫུན་རྩ་བ་བཤེར་ནས་སུ། མི་བདེན་པ་ལ་ཆད་པ་གཅོད་
པ་ཡིན། བདེན་པ་རས་སུ་མི་འབོར་བཞག་པ་ཡིན། ལར་ཡང་ཁྱེད་རྣམས་སོ་སོར་
མ་རྩོད་དང་། ཁྲིམས་བདག་ཡོད་ན་དེ་རུ་བཤེར་དུ་འགྲོ། ཁྱེད་རྣམས་སོ་སོར་འཕྲོག་
འཐེན་མི་དགོས་དང་། འདི་ལྟར་གྱིས་ཤིག་བཀའ་གནང་ཡོད་ལས་ཆེ། མེད་ན་དགེ་
སྡིག་དཔང་པོ་སུ་ཡིས་བཅོལ། ལས་དཔོན་ཡིན་རྒྱུ་གོང་ན་རྗེ་མེད་དང༌། ཁྲིམས་
བདག་ཡིན་རྒྱུ་ཁོང་ན་ཤེས་མེད་པ། གླེན་པ་ང་རྒྱལ་ཀུ་ཆོ་ཆེ་བ་ཡི། ཅོལ་མེད་ཁྱེད་
རྣམས་དག་ལ་ཡིད་མ་ཆེས། ཁྱེད་ཀྱི་ཡུལ་ན་འདི་ལྟར་ཁྲིམས་ཡོད་ཀྱང་། ངེད་ཀྱི་
ཡུལ་ན་འདི་འདྲའི་ཁྲིམས་ལུགས་མེད། ཉེས་ཅན་བཟུངས་ནས་འོང་བའི་ལུགས་ཡོད་
དེ། བདེན་རྫུན་རྒྱལ་པོའི་དྲུང་དུ་བཤེར་བ་ལ། ལ་འུར་མྱུར་དུ་ཁྲིད་པར་མ་གཏོགས་
20

མདོ་སྡེ། ཀུན་རིག་སྒྲོན་མའི་ཆོ་ག
པར། ལམ་དུ་རྩོད་ཅིང་རྡུང་བཙོག་བྱེད་པ་དང་། སོ་སོར་མི་འཆམས་བྱ་བ་ལུགས་ན་
མེད། གལ་ཏེ་ཉེས་པ་ཆེ་ཆུང་མི་བཤེར་བར། སྡུག་བསྔལ་བཙོན་བུ་ལམ་དུ་གྱ་ཉེས་
ན། རྒྱལ་པོས་བཀའ་ཡི་བཀྱོན་པ་བཏང་ནས་སུ། ལས་དཔོན་རྣམས་ལ་ཁྲིམས་ཀྱི་
ཞལ་ལྕེ་ཐུག །ལར་ཡང་སྲིད་པའི་གཏམ་རྒྱུད་དག་ལས་སུ། ལས་དཔོན་བྱ་བ་རྩིང་ན་
རྒྱལ་ཁྲིམས་ཕོག ། ཕོ་ཉ་དྲག་ཐལ་བྱས་ན་རང་སྲོག་འཆད། འཕྲིན་པས་ཞུ་བ་མང་ན་
རྫུན་ལ་འཐོག །སྡར་མ་བྱིན་འདར་བཙོན་བུའི་སྟེང་ན་དཔའ། གླེན་པས་ནོར་འདོད་
མང་པོའི་དཀྱིལ་ན་ལྕེབ། ལྐུགས་པ་ཁ་འབྱར་ཕ་མའི་མཆན་དུ་སྒམ། དེ་ཡང་སྲིད་
པའི་གཏམ་རྒྱུད་ཡིན་པར་སྣང་། ང་ལ་ལེ་ལན་གང་འདོད་སྙོག་པས་ཆོག །ཁྱེད་རང་
ནང་དུ་བློ་གྲོས་འཆམས་པར་གྱིས། ཞེས་སྨྲས་པས་གཤེན་པོ་དོན་ཡོད་སྙིང་པོའི་བྱིན་
རླབས་ཀྱིས། ཁོང་རྣམས་ཀྱང་ཐང་ཅིག་སྐྱེངས་པ་འདྲ་བ་ཞིག་བྱུང་བས་མི་ལུས་གླང་
གི་མགོ་བོ་ཅན་གྱིས། ད་ཁྱེད་རྣམས་སོ་སོར་མ་རྩོད་པར། ངེད་རང་རྣམས་ཐང་ཅིག་
ཁྲིམས་ཀྱི་རྒྱལ་པོའི་མདུན་དུ་ལ་འུར་ཁྲིད་ནས་འགྲོ་སྟེ་དགེ་སྡིག་རྒྱུ་འབྲས་གཞལ་ནས་
གང་གསུང་གི་ལན་ཆགས་བསྙགས་སོ། །དེའི་བར་ལ་རྡེག་རྡུང་ཡང་དེ་ཙམ་མ་བྱེད་
ཅིག །ཅེས་ཟེར་ནས་མར་དམྱལ་ཁམས་བཅོ་བརྒྱད་ཀྱི་གླིང་ཆེན་དུ་ཁྲིད་དེ་སོང་ངོ༌། །
དེ་ནས་གཤིན་རྗེའི་རྒྱལ་པོའི་ཡུལ་དུ་ཕྱིན་ནས་རྒྱལ་བུས་ཀྱང་བལྟས་པས། ཞིང་
ཁམས་དེ་ནི་ཤིན་ཏུ་ཡ་ང་ལ་སྐྱི་འཇིགས་པ། ཟངས་ལྕགས་ཀྱི་ཐང་ལ་བྱེ་མའི་གླིང་
བརྡལ་བ། ཁྲོ་ཆུས་ཞུན་མཁར་དཔག་ཚད་དང་རྒྱང་གྲགས་ཀྱིས་གཞལ་བའི་ནང་
དུ། ཟངས་ལྕགས་ཀྱི་ཁང་པ་དང༌། གྲོང་ཁྱེར་དང་གྲོང་རྡལ་སྟོང་དང་ཁྲི་འབུམ་དུ་
ཆགས་པ། དེ་ལ་ཐལ་ཚན་གྱི་ཆུ་བོ་རབ་མེད་དང་། རོ་མྱགས་ཀྱི་འདམ་དོང་དང་།
མེ་མ་མུར་གྱི་འོབས་ཆེན་དང་། ཤལ་མ་རིའི་སྡོང་པོ་དང་། རལ་གྲིའི་ནགས་ཚལ་
དང་། ཤིང་ཨ་བ་གྷ་ཚ་ཞེས་བྱ་བ་དང་། གདུག་པ་སྐྱེར་ཚེར་གྱི་ཡམས་ཤིང་ལ། དུག་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྦྲུལ་འཁྲིལ་བའི་ཁ་རླངས་དང་། རྩེ་ལ་དུར་བྱ་ནག་པོའི་ཚང་བཅས་པ་ཉིན་ཤིང་མེ་
འབར་ཞིང་། མཚན་ཤིང་དུད་པ་འཐུལ་བ་དེ་ལྟ་བུ་ར་བས་བསྐོར་བ་རུ་སྣང་ངོ༌། །
གཞན་ཡང་འབུ་སྲིན་དང་གཅན་གཟན་དང༌། སྦལ་སྦྲུལ་རྣམས་ཀྱང་ཞེ་རྩོག་པ་
དང༌། སྐྱུག་བྲོ་བ་དང་ཡ་ང་བ་སྐྱི་འཇིགས་པ་མང་པོའི་སྒྲ་སྐད་གདུག་པའི་ཚོགས་
མང་པོ་སྒྲོགས་ཤིང་། གཟན་ཚོལ་ནས་སེམས་ཅན་སྣ་ཚོགས་པ་གསོད་པ་དང་བཟའ་
བ་དང་། འདེད་པ་ལ་སོགས་བྱེད་དོ། །དེ་ནས་དེའི་གླིང་དཀྱིལ་ཞིག་ཏུ་རྒྱལ་པོའི་ཕོ་
བྲང་ཆེན་པོ་དཔག་ཏུ་མེད་པ་ཞིག་སྣང་། དེའི་ནང་དུ་ཁྲིད་ནས་སོང་བས་ཀུན་གྱིས་
ཁྲི་ཤི་དབང་གི་རྒྱལ་པོ་ཁྲིད་ནས་བྱུང་ཟེར་ནས། མིའི་ལུས་པོ་ལ་སེམས་ཅན་སྣ་ཚོགས་
ཀྱི་མགོ་བོ་ཅན་ཁྲི་འབུམ་དུང་ཕྱུར་དུ་ཡོད་པ་ཙམ་རྣམས་ཀྱིས་གདུག་པའི་མཚོན་
དང༌། འཇིགས་པའི་ཆ་ལུགས་བསྟན་ནས་ཁོའི་སྟེང་དུ་རྒྱུག་ནས་བྱུང་ངོ༌། །དེ་ནས་
ཕོ་བྲང་དེའི་དབུས་སུ། གསེར་ལས་གྲུབ་པའི་རྒྱལ་ས་ཆེན་པོ་རུ། རིན་པོ་ཆེའི་ཁྲི་ཆེན་
པོ་བརྩིགས་ནས། དེའི་སྟེང་དུ་མི་ཆེན་པོ་གཟི་བརྗིད་དང་ལྡན་པ། ལུས་ལ་ཟ་འོག་
གི་འགྱིང་བེར་གོན་པ། མགོ་ལ་དར་གྱི་ཐོད་བཅིངས་པ། ལག་ན་སྐོས་ཀྱི་ཆག་ཤིང་
བསྣམས་པ། ཤིན་ཏུ་འཇིགས་སུ་རུང་བ་ཞིག་སྣང་ངོ༌། །དེ་ནས་རྒྱལ་བུ་ཡང་ལྕགས་
ཀྱི་དྲྭ་བའི་ནང་ནས་བཏོན་ཏེ་མདུན་དུ་བཞགས་པ་ལ་མི་ཆེན་པོ་དེ་ཡི་ཞལ་ནས།
གསོན་དང་ཁྲི་ཤི་དབང་གི་རྒྱལ་པོ་རྗེ། རང་དབང་རང་ལ་ཡོད་པའི་དུས་ཚོད་ལ།
དགེ་བ་མི་སྤྱོད་སྡིག་པ་ཅི་ལ་སྤྱོད། བཟང་དབང་མི་བསྒྱུར་ངན་དབང་ཅི་ལ་བསྒྱུར།
རྒྱལ་བའི་ཚེ་ན་རྒྱལ་ཚོད་མི་ཟིན་ཅིང་། རན་པའི་དུས་ལ་བྱ་བ་མི་འཇོག་པར། ད་ལྟ་
ཐ་མལ་འབངས་དང་ཅི་མ་ཁྱད། འགྱོད་པ་རྗེས་སུ་སྐྱེ་བར་ཨེ་གྱུར་ན། ཉིན་གཅིག་
ནང་དུ་བདག་གི་རྣ་ལམ་ལ། ཁྱེད་ཀྱི་མིང་ནས་འཛིན་པ་ཁྲི་འབུམ་ཙམ། དེ་འདྲའི་
བྱ་བ་ཁྱེད་ལ་ཅི་ཕན་ཡོད། ཕན་པ་ཡོད་ན་ད་ལྟ་དགོས་པ་ཡོད། དགེ་བ་མི་སྤྱོད་
22

མདོ་སྡེ། ཀུན་རིག་སྒྲོན་མའི་ཆོ་ག་༼ཆ༽
ཁྱོད་ཀྱིས་ཇི་ཞིག་དྲན། ད་ལྟ་དམྱལ་ཟངས་ནང་དུ་འཚོད་པ་དང༌། སོག་ལེ་དམར་
ནག་ཤིན་ཏུ་དྲ་བ་དང༌། འཛིན་པའི་ལྕགས་ཀྱུས་སྙིང་ནས་བཟུང་བ་དང༌། ལྕགས་
སྒྲོག་ཡན་ལག་ལྷུ་ཚིགས་བསྡོམ་པ་དང་། དགྲ་སྟ་རལ་ཀྱུས་མགོ་ལུས་གཤོག་པ་དང་།
སྤུ་གྲི་ཆུ་གྲིས་གཅོད་ཅིང་གཏུབ་པ་དང་། ཤ་ལ་བཟའ་ཞིང་ཁྲག་ལ་བཏུང་བ་དང་།
མིང་ནས་བཟུང་ཞིང་མཚང་ནས་འདོན་པ་དང༌། དམྱལ་ཁམས་བཅོ་བརྒྱད་རེས་
མོར་འགྲིམ་པ་ན། དེ་ལ་ཁྱེད་ཀྱིས་ཡིད་རངས་ཨེ་ནུས་སམ། ང་ནི་གཤིན་རྗེའི་ཁྲིམས་
སྐྱོང་རྒྱལ་པོ་ཡིན། དགེ་སྡིག་དཔང་པོར་སྲིད་པས་བསྐོས་པ་ཡིན། ཞེས་ཟེར་བ་ལ།
རྒྱལ་བུས་ཡང་སྐྲག་པ་དང་འཇིགས་པའི་ཚུལ་མ་བསྟན་པར་སྨྲས་པ། གསོན་དང་
ཁྲིམས་ཀྱི་མངའ་བདག་གཤིན་རྗེའི་དཔོན། ཁྱེད་ཀྱི་མཆིད་ལན་སྨྲ་བ་མ་ཡིན་ཏེ། མི་
རྗེ་ཁྲི་ཤི་དབང་གི་རྒྱལ་པོ་ང་། གསོན་པོའི་དུས་ན་དབང་ཆེན་ཡོད་ལགས་ཏེ། མངའ་
བདག་རྒྱལ་པོའི་བུ་རུ་སྐྱེས་པ་ཡིས། ཐད་སོར་རྒྱལ་ཁྲིམས་སྐྱོང་བ་མ་གཏོགས་པ།
རབ་ཏུ་བྱུང་ནས་བཙུན་པ་ངས་མ་བྱས། རྒྱལ་སྲིད་བསྐྱུར་ནས་གཅིག་པུར་ངས་མ་
བསྒྲུབས། བསྒྲུབ་ན་ཁོང་རྣམས་ཙམ་ཞིག་འོང་ལས་ཆེ། དེ་ཡང་བསྐོས་པའི་ལས་ངོ་
མ་གཏོགས་པ། མ་བསྐོས་ལས་ལ་མ་འཇུས་ཁྲིམས་འགལ་བསམ། ཁྱེད་བཞིན་དམྱལ་
བའི་ཡུལ་ན་མ་སྐྱེས་པས། ཤི་བའི་ལོ་རྒྱུས་དེ་དུས་ངས་མ་ཤེས། ཤེས་ན་ངས་ཀྱང་བྱ་
རྒྱུ་ཡོད་ལས་ཆེ། རྒྱུ་འབྲས་ལས་ལ་བདེན་པ་ཡོད་བསམ་མེད། རྒྱལ་ཁྲིམས་སྐྱོང་ན་
རྒྱལ་ཁམས་ཨེ་འཇག་བསམ། རྒྱལ་ཁྲིམས་གསོད་གཅོད་ལས་བས་མེད་ལགས་པས།
དེ་ལ་ཉེས་པ་ཡོད་ན་མང་དུ་བྱས། ལར་ཡང་ཁྱོད་ཀྱིས་གསོན་ལ་ལེ་བདའ་ན། ང་
ལས་མ་གཏོགས་ཁྱེད་ལ་གཏུགས་པ་རྣམས། ཤི་བའི་ལོ་རྒྱུས་ཤེས་མི་ཅི་ཙམ་སྣང་།
རྗེས་སུ་ཅི་འོང་སྔོན་དུ་ཤེས་མོད་ནས། རང་དབང་རང་ལ་ཡོད་དུས་གཟབ་ཡོད་
ན། སྲིད་པས་ཁྱེད་ལ་བསྐོས་བཞག་བྱ་བའི་དུས། ཅི་བྱེད་ཁྱེད་རང་གདམ་ང་ཡོད་པ་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ན། འཇིག་རྟེན་ཁམས་ན་འདོམ་རྒྱུ་གསུམ་ཡོད་པས། ལྷ་ཀླུ་མི་ཡི་རྒྱལ་ས་མི་གདམ་
པར། ཀུན་གྱི་མར་མཐའ་རི་རབ་གཏན་གཞི་འདིར། སྡུག་པའི་ཡུལ་ན་འཇིགས་པའི་
མི་དང་འགྲོགས། སྐད་ཅིག་མི་དལ་བཙོ་སྲེག་བཤའ་གཏུབ་ལས། འདི་ཡི་ཆེད་གལ་
ཁྱེད་ལ་ཅི་ཞིག་བྱུང་། ཁྲིམས་ཀྱི་གཅོད་ལུགས་འོ་སྐོལ་འདྲ་བར་འདུག །གང་ཡང་
གསོད་གཅད་རྡེག་རྡུང་ལས་སུ་སྣང་། དེ་ལ་ངེད་ཀྱིས་འཚོད་ཅིང་མི་བཟའ་ཙམ།
དམྱལ་བའི་བུ་ཕོ་ལས་ཀྱིས་སྡུག་པ་ལ། དེ་ཡི་སྡུག་གྲོགས་ཁྱེད་ཀྱིས་ཇི་ལ་བྱེད། གསོད་
གཅོད་ལས་བས་ཡ་ང་མེད་པ་ལ། དེ་ཡི་ལས་ལ་ཁྱེད་ཀྱིས་ཅི་ལ་འཇུག །ངན་སོང་
གསུམ་བས་གནས་ངན་མེད་པ་ལ། དེ་ཡི་གདམ་སྤུས་ཁྱེད་ཀྱིས་ཅི་ལ་འཇོག །ང་ལ་
གཅོད་སྦྱོང་བྱས་ཀྱང་འགྱོད་པ་མེད། རང་གི་ལས་བྱས་རང་ལ་སྨིན་པ་ལ། ང་རང་
ཁུར་དུ་ལྕི་བ་མ་གཏོགས་པ། གཞན་དག་སུ་ལ་དེ་ཡི་ལེ་ལན་མེད། རྒྱལ་པོས་རང་
ཁྲིམས་འགལ་ན་རང་ཁྲིམས་གཅོད། གཞན་དག་ཁྲིམས་བས་དགུ་འགྱུར་ཆེ་བར་
བྱ། དགེ་བ་མ་སྤྱོད་རྗེས་སུ་འགྱོད་མོད་དེ། ད་ལྟར་འགྱོད་ཀྱང་ཁྱེད་ཀྱིས་བདེན་མི་
སྟེར། རྒྱུ་འབྲས་མ་བསྟན་བར་དུ་ཤེས་པ་མེད། བསྟན་ནས་ངས་ཀྱང་ཡིན་ཚུལ་ཅུང་
ཙམ་ཤེས། གཅོད་སྦྱོང་ཉོན་མོངས་སྡུག་པ་ཅི་བྱས་ཀྱང་། དེ་ལ་བདག་གིས་ཡི་རངས་
ཅི་ལ་ཕུལ། དེས་ན་ངེས་ཀྱིས་བསད་བཅད་བྱས་པ་ལ། ཁྱེད་ཀྱིས་ཡི་རངས་མི་འབུལ་
ཅི་ལ་འཕྱ། ཁྱེད་ཀྱི་རྒྱུ་འབྲས་སྔོན་ནས་ཤེས་པ་ན། ཤེས་བཞིན་དུག་ལ་འཐུང་བ་ཅི་
ཡི་ཕྱིར། གསོད་གཅོད་ལས་འདི་དགེ་བར་འགྱུར་བ་ན། དེས་ན་ང་ཡི་སྡིག་པ་གང་
དུ་ཐལ། ཡང་ན་སྡིག་ལ་དཀར་ནག་ཡོད་ལགས་སམ། ལར་ཡང་རྒྱལ་པོས་བསམ་
བཞིན་སྨྲ་བ་ཡིན། ཚིག་གཅིག་ཐང་དུ་ལྷུངས་ན་བླང་རྒྱུ་མེད། དེ་ལ་རྗེས་སུ་འགྱོད་
པའི་བྱ་བ་ཐལ། ཁྱེད་ལ་བརྒལ་བའི་ཞུ་བ་མ་ཡིན་ཏེ། རང་གི་འདྲ་འཐད་བཤད་པས་
གླེང་སློང་ཡིན། ད་ཡང་རྒྱུ་འབྲས་དཔང་པོ་ཁྱེད་ཡིན་ན། ཁར་རྩང་ཁོང་རྣམས་བྱ་བ་
24

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
མ་ཡིན་པར། ཁྱེད་རང་ཁྲིམས་སུ་བསྡོམས་ལ་ཞིབ་ཏུ་བཤེར། ཉེས་པ་གང་སྣང་ཆད་
པ་ལོས་གཅོད་ཡིན། མ་ཉེས་པ་ལ་ཆད་པ་བཅད་པ་ན། ནག་ཅན་མི་དགོས་ཁྲིམས་
བདག་རང་ཡང་ཐུག །དེ་ཕྱིར་ཞིབ་ཀྱིས་ལེགས་ཉེས་ཚད་འཛིན་འཐད། ཅེས་སྨྲས་པ་
ལ་གཤིན་རྗེའི་རྒྱལ་པོ་ཡང་འཛུམ་པར་མཛད་དོ། ། དེ་ནས་གཤིན་རྗེའི་ཁྲིམས་དཔོན་
རྣམས་ཀྱིས་ལས་ཀྱི་མེ་ལོང་དང༌། རྩིས་ཀྱི་ཡི་གེ་དང་། དཀར་ནག་གི་རྡེའུ་རྣམས་
བརྩིས་ཏེ་བལྟས་པས། ལྷོ་འཛམ་བུ་གླིང་དུ་ཤིན་ཏུ་སྡིག་ཆེ་བའི་སེམས་ཅན་ལ་རྒྱལ་པོ་
གཏོ་བུ་དོད་དེ་དང༌། ཁྲི་ཤི་དབང་གི་རྒྱལ་པོ་གཉིས་ལས་སྡིག་ཆེ་བ་མི་འདུག་སྟེ། དེ་
ཡང་ཁྲི་ཤི་དབང་གི་རྒྱལ་པོ་ནི་ཤིན་ཏུ་སྡིག་ཆེ་ཡང་འཆི་ཁའི་བསམ་སྦྱོར་མ་ལོག་ཅིང་།
གཡུང་དྲུང་སེམས་དཔའ་དེ་ཉིད་ལ་སྣང་བ་མ་ལོག་པར། དད་པ་དང་ལྡན་ནས་
རྒྱུ་འབྲས་ཀྱི་རྩ་བ་དང་ཡིན་ཚུལ་བྱེ་བྲག་གསལ་བ་རུ་གོ་བས། སྔོན་དུ་སྡིག་པ་ཆེ་བ་
ལ་རྗེས་སུ་དགེ་བས་སྡོང་བསྣན་དང༌། སྟོན་པའི་སྒྲོན་མ་ལ་དད་པ་ལྡན་ཞིང༌། ཁ་
ཆེམས་སུ་བཞག་པས་དགེ་བའི་རྒྱུར་འགྱུར་བའི་ཕྱིར་དུ་གཅོད་སྦྱོང་ཡང་དེ་ལུགས་ཀྱི་
ཆུང་བར་བྱས་སོ། །དེ་ལ་རྒྱལ་པོ་ཡང་ལས་རྒྱུ་འབྲས་ཀྱི་རྩ་བ་ཤེས་པས། སྡུག་བསྔལ་
གྱི་ན་ཚ་ཟུར་ཆུང་ཙམ་དུ་བྱུང་ངོ༌། ། །
༧ དེའི་ཚེ་དེའི་དུས་ན། རྒྱལ་པོ་ཡབ་ཡུམ་དང་། བཙུན་མོ་དང་། སྲས་ལྕམ་དྲལ་
དང་། བློན་འབངས་རྣམས་དང་། གཡུང་དྲུང་སེམས་དཔའ་དོན་ཡོད་སྙིང་པོ་དང་།
དེ་རྣམས་ཀྱིས་གྲོས་བསྡུར་ནས། འོ་སྐོལ་གྱི་རྒྱལ་པོ་ཁྲི་ཤི་དབང་གི་རྒྱལ་པོ་འདི་གྲོངས་
བ་ལ། ད་ལྟ་གཡུང་དྲུང་སེམས་དཔའ་རྣམས་ཀྱིས་འདྲེན་པའི་སྟོན་པ་བྱེད་པ་དང་།
དགེ་བའི་ལས་ཅི་བྱས་ཀྱང་སྡིག་པའི་སྟོབས་ཆེ་བ་དང་། ཁོ་རང་གིས་ཁ་ཆེམས་སུ་
ཡང་བཞག་པས་སྟོན་པའི་སྒྲོན་མ་མིན་པའི་མི་འདྲོངས་ཏེ་མཆིས་པས། ད་ལྟ་སྟོན་
པའི་སྒྲོན་མ་སྤྱན་འདྲེན་དུ་མཆིས་ན་དགེ་བའི་རྩ་བ་རྒྱ་ཆེན་པོར་བྱེད་པ་གལ་ཆེ་སྟེ་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཤིན་ཏུ་མྱུར་བའི་ཐབས་འཚལ་ལོ། །ཞེས་ཀུན་གྱིས་ཟེར་ནས་སྟོན་པའི་སྒྲོན་མ་སྤྱན་
དྲང་བ་ལ། རྒྱལ་བུ་དེ་གཙོ་འཁོར་སྟོང་དང་བཅས་ནས་ཡུལ་དེའི་བྱང་ཕྱོགས་སུ་
གཤེགས་སོ། །དེ་ནས་གནས་མཆོག་དམ་པ་འོལ་མོ་གླིང་ཆེན་གྱི་རྒྱལ་ས་བར་པོ་སོ་
བརྒྱད་དུ་ཕེབས་སོ། །
དེའི་ཚེ་སྟོན་པས་ནི་འཁོར་སྡེ་བཞི་ཡ་བརྒྱད་ལ། འཕྲུལ་ངག་བདེན་པའི་བོན་
སྟོན་ཅིང་བཞུགས་པ་ལ་ཡུལ་དེའི་ལྷོ་ཕྱོགས་ནས། རྒྱལ་བུ་འཁོར་ཚོགས་མང་པོ་དང་
བཅས་ནས་ཕེབས་པ་སྟོན་པའི་དྲུང་དུ་འཇལ་ཏེ། རྒྱལ་བུ་འཁོར་ཚོགས་རྣམས་ཀྱིས་
སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། སྟོན་པའི་
ཐུགས་ལ་ཇི་ལྟར་ཡིན་པར་དགོངས་ཀྱང་ཐབས་ལ་དགོངས་ནས་བཀའ་སྩལ་པ།
རིགས་ཀྱི་བུ་ཚེ་དང་ལྡན་པ་ཁྱེད་རྣམས་འོངས་བའི་ཡུལ་གྱི་མིང་ནི་ཇི་སྐད་བྱ་བ་ཡིན།
གྲོང་ཁྱེར་གྱི་མིང་ནི་ཇི་སྐད་བྱ་བ་ལགས། སྐུ་མཁར་གྱི་མིང་ནི་ཇི་མིང་། རིགས་ནི་
གར་གཏོགས། ཕྱི་མེས་ཀྱི་མིང་ནི་ཇི་སྐད་ཟེར། ཕ་དང་མའི་མིང་ནི་ཇི་སྐད་བྱ་བ་རུ་
འབོད། ཁྱོད་རང་གི་མིང་ནི་ཇི་མིང་། འདི་རུ་འོང་བའི་དོན་ཆེད་ནི་ཇི་ལགས། ཞེས་
བཀའ་སྩལ་པས་དེ་ལ་རྒྱལ་བུས་གསོལ་པ། སྟོན་པ་ལགས། བདག་ཅག་མཆིས་པའི་
ཡུལ་གྱི་མིང་ནི། རྗེའུ་རིགས་བཀོད་པའི་གླིང་ཆེན་ཞེས་བྱ་བ་ལགས་སོ། །གྲོང་ཁྱེར་
གྱི་མིང་ནི་དབང་བསྒྱུར་བཀོད་པ་བྱ་བ་ལགས་སོ། །སྐུ་མཁར་གྱི་མིང་ནི་དགུ་ར་ཁྱུད་
མོ་བྱ་བ་ལགས་སོ། །རིགས་ནི་རྗེའུ་རིགས་བཙུན་པོའི་རིགས་སུ་གཏོགས་པ་ལགས་
སོ། །མྱེས་ཀྱི་མིང་ནི་ཁྲི་བརྟན་དར་མ་བྱ་བ་ལགས་སོ། ། ཕྱི་མོའི་མིང་ནི་ཁྲི་མ་ལམ་
གསལ་བྱ་བ་ལགས་སོ། །ཕའི་མིང་ནི་ཁྲི་ཤི་དབང་གི་རྒྱལ་པོ་བྱ་བ་ལགས་སོ། །མའི་
མིང་ནི་དབང་ལྕམ་སྒྲོན་མ་བྱ་བ་ལགས་སོ། །བདག་གི་མིང་ནི་ཁྲི་རྗེ་བིང་ཐང་བྱ་བ་
ལགས་སོ། །འདི་རུ་མཆིས་པའི་དོན་ནི། བདག་ཅག་རྣམས་སྔོན་ནས་མངའ་དབང་
26

མདོ་སྡེ། ཀུན་རིག་སྒྲོན་མའི་ཆོ་ག
དང་ལོངས་སྤྱོད་ཕུན་སུམ་ཚོགས་པ་མངའ་ཞིང་ཀུན་ལས་ཆེ་བ་དང་གཉན་པར་
ཡོད་ཀྱང་། བདག་གི་ཡབ་རྒྱལ་པོ་དེ་ཤིན་ཏུ་སྟོབས་ཆེ་ལ་རྩལ་དྲག་པ་ཞིག་བྱུང་བས།
སྔོན་ཡབ་མེས་གོང་མ་རྣམས་ཀྱིས་ཇི་ལྟར་མཛད་པ་དགེ་བའི་གཤོ་སྲོལ་རྣམས་བཅད་
ནས། ད་ལྟ་འཇིག་རྟེན་འདི་ཉིད་གྱི་བྱ་སྤྱོད་དང་སྡིག་པའི་ལས་མང་པོར་སྤྱོད་དོ། །
དེ་ལ་ཡབ་ཡུམ་དང༌། བློན་འཁོར་དང་། བདག་ཅག་སྲས་དང་། བཙུན་མོ་དང་།
གང་གིས་ཀྱང་ཁ་ལ་མ་ཉན་པར། སྡིག་པ་ཅི་ཚུགས་སུ་སྤྱོད་དོ། ། དེ་ཡང་དུས་ཀྱི་
དབང་བྱས་ནས་འདུ་བའི་ནད་ཀྱིས་ཟིན་པ་ལ། བདག་ཅག་རྣམས་ཀྱིས་ཀྱང་མོ་གཏོ་
དང་། སྨན་དཔྱད་དང་། རིམ་གྲོ་ལ་སོགས་པ་མང་དུ་བྱས་ཀྱང་འཚོ་རུ་མ་བཏུབ་སྟེ་
ཐུ་རུ་སོང་བ་ལ། ཉིད་ཀྱི་སློབ་མ་གཡུང་དྲུང་སེམས་དཔའ་དོན་ཡོད་སྙིང་པོ་ཞེས་བྱ་
བ་སྤྱན་དྲངས་ནས་རྒྱུ་འབྲས་ཀྱི་བོན་བསྟན་པས། ཅུང་ཙམ་བདུད་ལ་ལྷ་སེམས་སྐྱེས་
ནས་རྒྱུ་འབྲས་ལ་ཡིད་གཏད་པས་གོ་བ་ཙམ་བྱུང་ཡང་ཚེའི་དུས་ལ་ཐུག་ནས་གུམས་
པ་ལགས་སོ། །དེ་ཡང་འཆི་ཁར་ཁོ་རང་ཡང་འགྱོད་པ་དྲག་པོ་སྐྱེས་ནས་གཡུང་དྲུང་
སེམས་དཔའ་དེ་ཉིད་ཀྱི་དྲུང་དུ། ཁོ་ཤིན་ཏུ་སྡིག་པ་ཆེ་བས་གཞན་དག་གང་གིས་ཀྱང་
དྲངས་པར་མི་འགྱུར་བས་སྟོན་པའི་སྒྲོན་མ་སྤྱན་དྲོངས་ལ་མཆོད་གནས་གྱིས་ཤིག །
ཅེས་ཟེར་ནས་དབུགས་ཆད་དོ། །དེ་ལ་བདག་ཅག་འཁོར་དང་བཅས་པ་རྣམས་ཀྱིས་
ཀྱང་གྲོས་བྱས་ནས་གཡུང་དྲུང་སེམས་དཔའ་དེ་ཉིད་ཀྱིས་བརྫངས་པ་ལགས་སོ། །
སྟོན་པའི་སྒྲོན་མ་མྱུར་དུ་གཤེགས་པར་ཞུ། བདག་གི་མཆོད་གནས་དམ་པ་མཛད་
པར་ཞུ། འགྲོ་བའི་ཉོན་མོངས་ཐུགས་རྗེས་དྲང་དུ་གསོལ། ཞེས་ཞུས་ནས་མགོ་བོས་
ཞབས་ལ་ཕྱག་འཚལ་ཞིང་གུས་པས་འདུད་དེ་ཞུ་བ་འབུལ་ལོ། །
དེ་ལ་སྟོན་པས་ཀྱང་ཐུགས་ལ་དགོངས་པས་འགྲོ་བ་འདུལ་བའི་དུས་ལ་བབས་པ་
དང༌། བོན་འཆད་པའི་ཐུན་མཚམས་རྫོགས་པ་དང་། དུས་དང་སྐབས་ལ་བབས་ཏེ་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བྱོན་པར་དགོངས་ནས་བཀའ་སྩལ་པ། ཉོན་ཅིག་རྒྱལ་བུ་དམ་པ་བློན་འཁོར་རྣམས།
ལས་ངན་ཉོན་མོངས་སེམས་ཅན་སྡུག་བསྔལ་ཅན། རྒྱལ་པོ་དམ་པ་ཁྲི་ཤི་དབང་གི་
རྗེ། མ་རིག་དབང་གིས་ལོག་པའི་ས་རུ་གོལ། འཁྲུལ་པའི་དབང་གིས་དམྱལ་བའི་ས་
བོན་བསགས། ད་ལྟ་རྒྱུ་འབྲས་ལས་ནི་མངོན་པར་སྨིན། འཁོར་བ་ངན་སོང་དམྱལ་
བའི་གནས་སུ་འཁྱམས། མི་བདེ་སྡུག་བསྔལ་ཉོན་མོངས་ཡ་རེ་ང་། གསོད་གཅོད་
རྡེག་རྡུང་བཙོ་སྲེག་སྐྱི་རེ་འཇིགས། གཏན་དུ་ཐར་མེད་སྡུག་བསྔལ་སྙིང་རེ་རྗེ། དེ་ཚེ་
ང་ནི་འདྲེན་པའི་སྟོན་པ་སྟེ། རྣམ་མཁྱེན་རྒྱལ་བ་གཤེན་རབ་མི་བོ་ཡིན། བདག་གིས་
མིན་པ་འདྲོངས་པར་ག་ལ་འགྱུར། གདུལ་བྱའི་གནས་ལ་བྲི་བཀོལ་ག་ལ་ཡོད། འགྲོ་
བའི་དོན་ལ་གཤེན་རབ་སྐུ་མི་ཕོངས། དེ་ཕྱིར་ཁྱེད་རྣམས་དད་པ་མི་ལྡོག་ཕྱིར། རྒྱལ་
བུ་དྲང་ཕྱིར་ཐང་ཅིག་ཁྱེད་ཡུལ་འགྲོ། དུས་དང་སྐབས་ལ་བབ་ན་དྲོངས་ཏེ་མཆི།
ཞེས་གསུངས་ནས་ཞལ་གྱིས་བཞེས་སོ། །གཞན་ཡང་འཁོར་རྣམས་ལ་བཀའ་སྩལ་པ།
བདག་ཅག་རྣམས་ནི་རྗེའུ་རིགས་ཀྱི་རྒྱལ་པོའི་འགྲོ་དོན་ལ་འགྲོ་བ་ཡིན་པས་སླད་ན་
འདུག་པ་ཁྱེད་རྣམས་ཀྱིས་ཀྱང་། སྡིག་པ་མི་དགེ་བ་བཅུ་པོ་གཏན་ནས་སྤོངས་ཤིག །
དགེ་བ་རྣམ་པ་བཅུ་པོ་དང་དུ་ལོངས་ཤིག །གཡུང་དྲུང་སེམས་དཔའི་བསླབ་པ་ལ་
གུས་པར་གྱིས་ཤིག །འཇུག་པའི་ལམ་ལ་མཐར་ཕྱིན་པར་གྱིས་ཤིག །དོན་དེ་བཞི་
དང་ལྡན་ན། མྱུར་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འགྱུར་རོ། །ཞེས་
བཀའ་བསྩལ་ནས། འཁོར་དུ་གཏོགས་པའི་གཡུང་དྲུང་སེམས་དཔའ་ལྔ་སྟོང་ལྔ་བརྒྱ་
དང་། ཡེ་གཤེན་སུམ་བརྒྱ་དྲུག་ཅུ་དང་། རྨ་ལོ་དང་གཡུ་ལོ་དང་། ཚངས་པ་གཙུག་
ཕུད་དང་། ཡིད་ཀྱི་ཁྱེའུ་ཆུང་དང་བཅས་ནས་གསེར་གྱི་ཤིང་རྟ་འཁོར་ལོ་བརྒྱད་པ་
ལ་བཅིབས་ཏེ། འཁོར་རྣམས་ཀྱིས་བསྐོར་ནས་རོལ་མོའི་སྒྲ་དང་བཅས་ཏེ། ལྷོ་ཕྱོགས་
རྗེའུ་རིགས་བཀོད་པའི་གླིང་དུ་གཤེགས་སོ། དེའི་དུས་སུ་འཇིག་རྟེན་གྱི་ཁམས་ཀྱང་།

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
གཡོ་གཡོའོ་རབ་ཏུ་གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་
ཏུ་འུར་རོ། །ཐུག་ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་
རབ་ཏུ་མེར་རོ། །ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་
པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་
ཏོག་མང་པོ་སྐྱེས་སོ། །གཞན་ཡང་ལྷ་དང་ཀླུ་དང་མི་ལ་སོགས་པ་རྣམས་དང་། སྤྲེའུ་
བྱང་ཆུབ་སེམས་དཔའ་རྣམས་ཀྱིས་ཀྱང་། སྨན་དང་ཤིང་ཏོག་དང༌། མཆོད་པའི་
ཡོ་བྱད་སྣ་ཚོགས་པ་ཐོགས་ནས་སྟོན་པ་ལ་སྐྱེལ་མ་བྱེད་ཅིང་སླར་ལ་ལྡོག་གོ །འདབ་
ཆགས་དང་། རི་དྭགས་དང་། གཡུང་དྭགས་དང་། གཅན་གཟན་རྣམས་ཀྱིས་ཀྱང་།
སྐད་སྙན་པར་སྒྲོག་པ་དང༌། བཞིན་མཛེས་པར་བསྟན་ནས། མདུན་ནས་བསུས་
ཤིང་རྩེད་འཇོ་དང་རོལ་ཚོམ་བྱེད་དོ། ། དེ་ལྟར་དུ་ངོ་མཚར་གྱི་ལྟད་མོ་དང་། ཡིད་
འོང་གི་རོལ་མོ་སྣ་ཚོགས་དང་བཅས་ནས་མེ་ཏོག་གི་ཆར་དང་འགྲོགས་ཏེ་མངོན་པར་
གཤེགས་སོ། །
དེའི་ཚེ་ལྷོ་ཕྱོགས་རྗེའུ་རིགས་བཀོད་པའི་གླིང་གི་མི་རྣམས་དང་། རྒྱལ་པོ་ཡབ་
ཡུམ་དང་། བཙུན་མོ་དང་། བློན་པོ་དང་འཁོར་འབངས་རྣམས་དང་། གཡུང་
དྲུང་སེམས་དཔའ་དོན་ཡོད་སྙིང་པོ་ལ་སོགས་པ་རྣམས་ཀྱིས། སྟོན་པའི་མདུན་ནས་
བསུས་ཏེ། ལ་ལས་ནི་དར་ཕྱར་རོ། ། ལ་ལས་ནི་དུང་འབུད་དོ། ། ལ་ལས་ནི་རྔ་བརྡུང་
ངོ༌། ། ལ་ལས་ནི་གཤང་དཀྲོལ་ལོ། ། ལ་ལས་ནི་པི་ཝང་སྒྲིལ་ལོ། ། ལ་ལས་ནི་གླིང་བུ་
འབུད་དོ། ། ལ་ལས་ནི་གདུགས་ཁྱེར་རོ། ། ལ་ལས་ནི་རྒྱལ་མཚན་ཕྱར་རོ། ། ལ་ལས་
ནི་ཕྱེ་མ་ཁྱེར་རོ། །ལ་ལས་ནི་འཕུར་མ་བརླབ་བོ། ། ལ་ལས་ནི་མེ་ཏོག་འབུལ་ལོ། ། ལ་
ལས་ནི་སྒྲོན་མེ་ཐོགས་སོ། །ལ་ལས་ནི་སྤོས་མེ་བལྟམ་མོ། །ལ་ལས་ནི་སྐུ་ཁྲུས་གསོལ་
ཏོ། ། ལ་ལས་ནི་གཙང་ཚན་འདེབས་སོ། །ལ་ལས་ནི་གར་བྱེད་དོ། །ལས་ལས་ནི་བྲོ་
29

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བརྡུང་ངོ༌། ། ལ་ལས་ནི་རྩེད་འཇོ་བྱེད་དོ། །ལ་ལས་ནི་རོལ་མོ་བསྒྱུར་རོ། ། ལ་ལས་ནི་
མཆོད་བརྗོད་བྱེད་དོ། ། ལ་ལས་ནི་བསྟོད་ཚིག་བྱེད་དོ། །དེ་ལྟར་རོལ་མོ་དང་མཆོད་
པ་སྣ་ཚོགས་པས་མདུན་ནས་བསུས་ཤིང་། སྐུ་མཁར་དགུ་ར་ཁྱུད་མོའི་རྒྱལ་ས་ཡང་
ཐོག་ཏུ་སྤྱན་དྲངས་ནས། གསོལ་ཟས་རོ་མཆོག་དང་ལྡན་པ་སྣ་ཚོགས་པ་དྲངས་སོ། །
དེ་ནས་དེའི་ཚེ་རྒྱལ་པོ་ཁྲི་བརྟན་དར་མས་སྟོན་པ་ལ་སྐོར་བ་ནི་བྱས། ལྷ་ཕྱག་ནི་
འཚལ། མེ་ཏོག་སྣ་ཚོགས་པའི་མཆོད་པ་ཕུལ་ནས། མདུན་དུ་པུས་བཙུགས་ཐལ་མོ་
སྦྱར་བར་བཏུད་དེ་གསོལ་པའི་མདོ། རྣམ་པ་ཐམས་ཅད་མཁྱེན་པའི་སྟོན་པ་ལགས།
བདག་ཅག་རྣམས་ནི་སྔོན་ནས་ལས་དཀར་པོ་དགེ་བ་ལ་སྤྱོད་ཅིང་གཡུང་དྲུང་གི་
བོན་ལ་བློ་མོས་པ་ཞིག་ཡིན་ཡང་། སྐབས་སུ་བདག་གི་སྲས་རྒྱལ་བུ་གཅིག་བྱུང་བ་
དེ། སྔོན་གྱི་ཡབ་མེས་རྣམས་དང་ཡང་མི་འདྲ་བར་ཤིན་ཏུ་སྟོབས་ཆེ་ལ་རྩལ་དྲག་པ་
སྟོང་ཁམས་ཀྱི་འཁོར་ལོ་བསྒྱུར་ཞིང་ཁམས་ཐམས་ཅད་དབང་དུ་སྡུད་པ་གཅིག་བྱུང་
བ་དེས། ལས་དཀར་པོ་དགེ་ལ་མི་སྤྱོད་པར་སྡིག་པ་ཅི་ཚུགས་སུ་སྤྱོད་པས། དེ་ལ་
བདག་ཅག་ཡབ་ཡུམ་དང་། བཙུན་མོ་དང༌། སྲས་བློན་འཁོར་དང་བཅས་པ་རྣམས་
ཀྱིས་ཀྱང་། གྲོས་འདེབས་པ་དང་དྲན་བསྐུལ་གང་བྱས་ཀྱང་བསྒྱུར་དུ་མ་བཏུབ་
ཅིང་ཉན་དུ་མ་འདོད་དོ། །དེ་ལ་བདག་ཅག་ཡབ་ཡུམ་གཉིས་ནི་གཡུང་དྲུང་སེམས་
དཔའ་དོན་ཡོད་སྙིང་པོའི་དྲུང་དུ་དགེ་བ་ལ་སྤྱོད་དུ་སོང་ངོ༌། །སླད་ན་རྒྱལ་བུ་ཡང་
དུས་ཀྱིས་དབང་བསྒྱུར་ནས། ལུས་ལ་འདུ་བའི་ནད་ཀྱིས་ཟིན་པ་ལ། མོ་གཏོ་དང་
སྨན་དཔྱད་ཅི་བྱས་ཀྱང་ཕན་པར་མ་གྱུར་ནས། བདག་ཅག་ཡབ་ཡུམ་དང་གཤེན་
པོའི་མདུན་དུ་ཞུ་རུ་བྱུང་བ་ལ། བདག་ཅག་དང་གཤེན་པོ་རྣམས་གཤེགས་ཏེ་ཤིན་
ཏུ་ན་ཚའི་སྡུག་བསྔལ་ཆེ་ཞིང་རབ་ཏུ་ཉམ་ཐག་པར་འདུག་པ་ལ་བདག་ཅག་རྣམས་
ཀྱིས་ཀྱང་། སྔར་བྱས་ཀྱི་ལས་རྣམས་བཤད་ཅིང་གཤེན་པོའི་ཞལ་ནས་རྒྱུ་འབྲས་ཀྱི་
30

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
བོན་བསྟན་པས། དེ་ལ་ཅུང་ཞིག་གོ་བ་སྐྱེས་ནས། ན་ཚ་དང་སྡུག་བསྔལ་ལ་བསྲན་
དུ་བཟོད་ཅིང་། དགེ་སྡིག་གི་སྐྱོན་ཡོན་ཤེས་པ་ཙམ་དུ་བྱུང་སྟེ་དགེ་བ་སྤྱོད་པ་ལ་བློས་
མོས་ཀྱང་། སྔོན་གྱི་ལས་དབང་དང་། འཆི་བའི་ནད་དང་དུས་ཀྱི་བདུད་བྱུང་ནས་
གུམས་པ་ལགས་སོ། །དེའི་དུས་སུ་བདག་ཅག་རྣམས་ལ་ཡང་ཁ་ཆེམས་བཞག་ནས་
བདག་ནི་ཤིན་ཏུ་ཡང་སྡིག་ཆེ་བ་དང་། དགེ་བའི་ལས་མ་སྤྱོད་པས་ནམ་ཡང་ངན་
སོང་གསུམ་གྱི་གནས་སུ་སྐྱེ་བར་ངེས་སོ། །དེ་ལ་གཞན་གང་གིས་ཀྱང་ཕན་མི་ཐོགས་
པས་སྟོན་པའི་སྒྲོན་མ་སྤྱན་དྲོངས་ལ་བདག་འདྲེན་པའི་སྟོན་པ་གྱིས་ཤིག །ཅེས་ཟེར་
ནས་ཁ་ཆེམས་བཞག་པས། རྒྱལ་བུ་སྟོན་པ་སྤྱན་འདྲེན་དུ་བརྫངས་པ་ལགས་སོ། ད་
ཡང་སྟོན་པའི་སྒྲོན་མ་འགྲོ་བའི་དཔལ་དང་མགོན། བདག་གི་ཡུལ་དང་གནས་
འདིར་བྱོན་པ་ལེགས། རྒྱལ་བུ་ཐུགས་རྗེའི་སྤྱན་གྱིས་གཟིགས་ནས་ཀྱང་། ངན་སོང་
གསུམ་གྱི་གནས་ནས་དྲང་དུ་གསོལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ།
ཉོན་ཅིག་རྒྱལ་པོ་ཁྲི་བརྟན་དར་མ་རྗེ། ཞུས་པའི་དོན་དེ་སྐབས་ལ་རན་པར་ཕོག །
བདག་ནི་ད་ལྟ་སྐུ་ཡིས་འདུལ་བ་ཡིན། འགྲོ་འདུལ་བསྟན་པ་བྱུང་བའི་དུས་ཡིན་པས།
ལས་ངན་སེམས་ཅན་ཉོན་མོངས་སྡིག་ཆེ་བས། ངན་སོང་གསུམ་གྱི་གནས་སུ་ལྟུང་བ་
རྣམས། བདག་གི་ཐུགས་རྗེས་བཟུང་ཞིང་དྲང་བར་འབྱུང་། དེ་ཕྱིར་ཁྲི་ཤི་དབང་གི་
རྒྱལ་པོ་ཡང་། བདག་གི་ཐུགས་རྗེས་བཟུང་ཞིང་དྲང་བར་བྱ། འཁོར་རྣམས་མི་རྟག་
མྱ་ངན་རྒྱུན་ཆོད་ལ། དགེ་ལ་སྡོང་གདབ་ལས་ལ་འབད་པར་གྱིས། ཞེས་སྟོན་པས་
བཀའ་སྩལ་པས་རྒྱལ་པོ་ཡབ་ཡུམ་དང་འཁོར་རྣམས་ཀྱང་ཤིན་ཏུ་དགའ་ནས་སྤྲོ་བ་
སྐྱེས་སོ། །
༧ དེའི་ཚེ་དེའི་དུས་ན། སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས།
འགྲོ་བ་སེམས་ཅན་ཉོན་མོངས་པ་རྣམས་ཀྱི་སྒྲིབ་པ་སྦྱོང་ཞིང་ཐར་པར་དྲངས་པ་
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དང༌། ཕྱི་རབས་ཀྱི་གང་ཟག་རྣམས་ལ་འགྲོ་བའི་དཔེར་བསྟན་པའི་ཕྱིར་དུ། ཀུན་
རིག་སྒྲོན་མའི་དཀྱིལ་འཁོར་གྱི་ཞལ་ཕྱེ་ནས་ངན་སོང་སྒྲིབ་སྦྱོང་གི་ཆོ་ག་བསྟན་པར་
དགོངས་ཏེ། འཁོར་དུ་གཏོགས་པའི་གཤེན་རབ་གཡུང་དྲུང་སེམས་དཔའ་རྨ་ལོ་དང་།
གཡུ་ལོ་དང༌། ཚངས་པ་གཙུག་ཕུད་དང༌། ཡིད་ཀྱི་ཁྱེའུ་ཆུང་རྣམས་ལ་བཀའ་སྩལ་
པ། ཉོན་ཅིག་གཤེན་རབ་གཡུང་དྲུང་སེམས་དཔའ་རྣམས། འཁོར་བའི་སེམས་ཅན་
ཉོན་མོངས་མ་རིག་པ། འཁོར་བ་ཐོག་མ་མེད་ནས་ད་ལྟའི་བར། མ་རིག་དབང་གིས་
འཁྲུལ་པའི་རྐྱེན་བསྐུལ་ནས། འཁྲུལ་པ་རྒྱ་འབྱམས་རིགས་དྲུག་ཞིང་དུ་ཤར། སྐྱེ་རྒ་ན་
འཆིའི་ཆུ་བོ་བཞི་ལ་རྒྱུད། སྡུག་བསྔལ་ཉོན་མོངས་ཡ་བཞི་ཟུང་བརྒྱད་མྱོང༌། གཏན་
དུ་ཐར་མེད་རྒྱུན་དུ་འཁོར་བར་འཁྱམས། འཁྲུལ་འཁོར་མུན་པའི་སྨག་ལས་ཐར་དུས་
མེད། དེ་ཚེ་འདྲེན་པའི་སྟོན་པ་ཐབས་ལྡན་གྱིས། ཚད་མེད་བཞི་ལྡན་སྙིང་རྗེའི་གཞི་
བཟུང་ནས། ཕ་རོལ་ཕྱིན་དྲུག་ཡེ་ཤེས་འཁོར་ཚོགས་བསྐོར། ཐུགས་རྗེའི་ལྕགས་ཀྱུ་
ཐབས་ལྡན་འདྲེན་པའི་ཞགས། ཁ་དོག་རྣམ་དྲུག་རིས་དྲུག་གནས་སུ་བཏབ། སེམས་
ཅན་ཉོན་མོངས་ཐུགས་རྗེའི་ཞགས་ཀྱིས་འཛིན། ཐུགས་རྗེ་ཐབས་ལྡན་འདུལ་བའི་
གཤེན་དྲུག་བསྐུལ། བག་ཆགས་ས་བོན་གནས་དྲུག་སྒྲིབ་པ་སྦྱངས། འཇིགས་པ་
བརྒྱད་ལ་འཁོར་བའི་གཡང་ས་བསྐྱུར། ཐར་པ་བརྒྱད་ལ་མྱང་འདས་བདེ་བ་བསྐྱེད།
བར་ས་བདེ་ལ་ཡངས་པའི་གནས་སུ་དྲངས། བག་ཆགས་ངན་སོང་འཁོར་བའི་ཞེན་
པ་བཟློག ། མ་ཆགས་མི་ལེན་མཉམ་པའི་ཐང་ལ་དབྱུང་། མ་རིག་མུན་སེལ་རིག་
པའི་དོན་དང་སྤྲད། གཡུང་དྲུང་ས་བཅུར་ཤེས་བྱའི་སྒྲིབ་པ་སྦྱངས། ཀུན་སྣང་གླིང་
དུ་ཡི་དམ་ལྷ་ངོ་སྤྲད། སྐྱེ་མེད་ཡི་གེ་ཨ་ཡི་རྟ་ལ་བསྐྱོན། རྒྱལ་བ་ཀུན་རིག་ཐུགས་ཀྱི་
དཀྱིལ་དུ་བསྟིམ། རྒྱལ་བ་རྒྱ་མཚོའི་ཞིང་དུ་རྫོགས་སངས་རྒྱས། རྒྱལ་བ་ཀུན་སྣང་སྐུ་
རུ་མངོན་པར་ཆུབ། མཛད་ནི་སེམས་ཅན་འགྲོ་བའི་དོན་ལ་དགོངས། བཞུགས་ནི་
32

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
བོན་ཉིད་མཉམ་པའི་ཀློང་དུ་བདེ། འཁོར་དུ་གཏོགས་པའི་གཡུང་དྲུང་སེམས་དཔའ་
དང་། ཕྱི་རབས་གང་ཟག་ཐུགས་ཀྱི་དཀྱིལ་དུ་ཞོགས། འཁོར་བ་ངན་སོང་འདྲེན་པའི་
ལྕགས་ཀྱུ་སྟེ། ཐུགས་རྗེ་རྫུ་འཕྲུལ་ཐབས་ཀྱི་ཞགས་པ་ཡིན། སྡུག་བསྔལ་རྒྱ་མཚོ་སྐེམ་
པའི་ཉི་མ་ཡིན། མ་རིག་མུན་པ་སེལ་བའི་སྒྲོན་མ་ཡིན། རང་རིག་ཡེ་ཤེས་གསལ་བའི་
མེ་ལོང་ཡིན། རིག་པའི་བདག་ཞལ་སྟོན་པའི་ལྡེ་མིག་ཡིན། སྐྱེ་བཞི་ཆུ་བོ་སྒྲོལ་བའི་གྲུ་
OIགཟིངས་ཡིན། མཐོ་རིས་ཐར་ལམ་བགྲོད་པའི་ཐེམ་སྐས་ཡིན། ད་ལྟ་འགྲོ་བ་འདྲེན་
པའི་ཐབས་མཆོག་ཡིན། ཕྱི་རབས་རྣམས་ལ་བསྟན་པའི་དཔེར་བཞག་ཡིན། ཞེས་
སྟོན་པས་བཀའ་བསྩལ་ཏོ། །
དེ་ལ་འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་དཔའ་ཚངས་པ་
གཙུག་ཕུད་ཀྱིས། ལྷའི་མེ་ཏོག་པདྨ་དམར་པོ་ཕུལ་ནས་ཞུས་སམ་གསོལ་པ། རྣམ་པ་
ཐམས་ཅད་མཁྱེན་པའི་སྟོན་པ་ལགས། བདག་ཅག་ལ་སོགས་ཕྱི་རབས་གང་ཟག་གི།
སེམས་ཅན་ཉོན་མོངས་གདུལ་དཀའ་འདུལ་བའི་ཕྱིར། ཚད་མེད་བཞི་ལྡན་སྙིང་རྗེ་
གཞི་བཟུང་ནས། ཕ་རོལ་ཕྱིན་དྲུག་ཡེ་ཤེས་འཁོར་བསྐོར་ཞིང་། ཐུགས་རྗེའི་ལྕགས་ཀྱུ་
ཐབས་ལྡན་ཞགས་པ་ཡིས། སེམས་ཅན་ཉོན་མོངས་གནས་ནས་དྲངས་པ་ན། བརྒྱད་
ཁྲི་བཞི་སྟོང་ཐེག་པ་རིམ་དགུ་ཡི། བོན་སྒོ་གང་ལ་འཇུག་ཅིང་སྤྱོད་ནས་སུ། གང་གི་
དཀྱིལ་འཁོར་ཞལ་སྒོ་དབྱེ་བ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ།
ཉོན་ཅིག་ཚངས་པ་གཙུག་ཕུད་ལ་སོགས་འཁོར། བརྒྱད་ཁྲི་བཞི་སྟོང་ཐེག་པ་རིམ་
དགུ་ལས། འཁོར་བ་ཉོན་མོངས་གནས་ནས་འདྲེན་པ་ལ། ངན་སོང་སྒྲིབ་སྦྱང་དཀྱིལ་
འཁོར་མང་ལགས་ཀྱང་། དེ་ཡི་ནང་ནས་མཆོག་ཏུ་གྱུར་པ་ཡི། བདེར་གཤེགས་ཀུན་
རིག་རྣམ་སྣང་རྒྱལ་པོ་ལ། གཉིས་མེད་མཉམ་པའི་ཡུམ་དང་སྲས་སུ་བཅས། རིགས་
ཀྱི་ཡབ་ཡུམ་ཡེ་གཤེན་ལྕམ་དྲལ་དང་། སྒོ་བ་ཡབ་ཡུམ་འདུལ་གཤེན་ཐུབ་པ་དྲུག །
33

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཕྱི་སྒོ་སྐྱོང་མཛད་བསྟན་སྲུང་རྒྱལ་པོ་བཅས། བཞི་བཅུ་རྩ་བརྒྱད་ངན་སོང་སྦྱོང་
མཛད་ལྷ། བྱེ་བ་ས་ཡ་སྤྲུལ་པ་བསམ་མི་ཁྱབ། བདེར་གཤེགས་མཆོག་གྱུར་རྒྱལ་བ་
ཀུན་གྱི་གཙོ། རྒྱལ་བ་རྒྱ་མཚོ་ཐུགས་ཉིད་རྣམ་པར་དག །རྣམ་སྣང་རྒྱལ་བའི་དཀྱིལ་
འཁོར་ཞལ་སྒོ་དབྱེ། གོ་རིམ་མ་ནོར་ཐབས་མཁས་ལག་ལེན་དང༌། ཐུགས་རྗེ་ཚད་
མེད་སེམས་བསྐྱེད་ཟུང་འབྲེལ་ན། སེམས་ཅན་ཉོན་མོངས་ཐུགས་རྗེས་དྲངས་ཏེ་མཆི། །
ཞེས་བཀའ་བསྩལ་ཏོ། ། །
དེ་ལ་ཡང་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་
པ་ལགས། བརྒྱད་ཁྲི་བཞི་སྟོང་བོན་གྱི་ཡང་བཅུད་ཀྱི། འཁོར་བ་ཉོན་མོངས་གནས་
ནས་འདྲེན་པ་ཡི། ངན་སོང་སྒྲིབ་སྦྱང་ཀུན་རིག་དཀྱིལ་འཁོར་ལས། ལས་ཀྱི་གོ་རིམ་
མ་ནོར་སྤྱོད་པ་ན། དེ་ཡི་གོ་རིམ་ཇི་ལྟར་དབྱེ་བ་ལགས། སྟོན་པའི་ཐུགས་ལས་བདེན་
པའི་བཅུད་ཕྱུངས་ནས། བདག་ཅག་འཁོར་རྣམས་ཀུན་ལ་བཤད་པར་འཚལ། ཞེས་
གསོལ་ཏོ། །དེ་ལ་ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་ལ་སོགས་འདུས་
པའི་འཁོར། དེ་ཡི་གོ་རིམ་རྣམ་པ་གསུམ་ཡིན་ཏེ། ཀུན་རིག་དཀྱིལ་འཁོར་མཆོད་པའི་
ཁོག་དབུབ་ཅིང་། འདུལ་དྲུག་སྐབས་ཀྱིས་ངན་སོང་གནས་ནས་དྲང༌། ས་བཅུ་ལམ་
གྱི་ཆོ་གས་དབྱིངས་སུ་བསྟིམ། རྒྱུ་རྐྱེན་ཡོ་བྱད་མཐུན་རྐྱེན་ཕུན་ཚོགས་ཤིང་། མཆོད་
སྦྱིན་ཡུལ་ཤེས་དམིགས་མེད་རྒྱས་ཐེབས་ན། བདག་དོན་ལྷུན་གྲུབ་གཞན་དོན་མཐའ་
རུ་ཕྱིན། ཞེས་བཀའ་བསྩལ་ཏོ། ། །
དེ་ལ་ཡང་ཚངས་པ་གཙུག་ཕུད་ཀྱིས་གསོལ་པ། རྣམ་པ་ཐམས་ཅད་མཁྱེན་པའི་
སྟོན་པ་ལགས། བདག་ཅག་ཞུ་འཁོར་སྤོབས་པ་ཆེ་ལགས་ཀྱང་། ཇི་སྙེད་མཁྱེན་པའི་
ཡེ་ཤེས་མི་ལྡན་པས། ཀུན་རིག་མཆོད་པའི་དཀྱིལ་འཁོར་ཞལ་ཕྱེ་དང་། འདུལ་དྲུག་
སྐབས་ཀྱི་ངན་སོང་གནས་སྦྱང་དང་། ས་བཅུ་ལམ་གྱི་ཆོ་གས་གནས་སྤར་དང་། ད་
34

མདོ་སྡེ། ཀུན་རིག་སྒྲོན་མའི་ཆོ་ག
རུང་གོ་སྐབས་རྒྱས་པར་ཅུང་མ་ཕྱེད། འགྲོ་བའི་དོན་ལ་གཤེན་རབ་སྐུ་མི་ཕོངས།
མཆོད་པའི་གོ་རིམ་ཇི་ལྟར་འབྱུང་བ་རྣམས། སྟོན་པ་ཉིད་ཀྱི་ཞལ་ནས་བཀའ་གནང་
འཚལ། རྫས་དང་ཡོ་བྱད་བསག་པའི་རིམ་པ་རྣམས། བདག་ཅག་རྣམས་ཀྱིས་གང་
དགོས་བསྒྲུབ་པར་བགྱི། ཞེས་གསོལ་ཏོ། ། དེ་ལ་སྟོན་པས་བཀའ་སྩལ་པ། ཉོན་ཅིག་
གཤེན་རབ་གཡུང་དྲུང་སེམས་དཔའ་རྣམས། ཚངས་པ་གཙུག་ཕུད། ཞུས་པའི་དོན་
དེ་བདག་གིས་གནང་བར་བྱ། དེ་ཡང་འདི་ལྟ་སྟེ། བདག་གི་འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས་དང་། གང་ཞིག་ཕྱི་རབས་ཀྱི་རྗེས་སུ་འབྲང་བའི་
གང་ཟག་རྣམས། བདག་གཞན་གྱི་སྒྲིབ་པ་ཡོངས་སུ་སྦྱོང་བ་དང་། བདག་གི་དོན་
ཡོངས་སུ་ལྷུན་གྱིས་གྲུབ་ནས་ཀྱང་། འགྲོ་བ་གཞན་གྱི་དོན་མཐའ་རུ་ཕྱིན་པར་མཛད་
པའི་ཕྱིར། འཁོར་རྣམས་ངན་སོང་སྒྲིབ་སྦྱང་གི་བོན་ལ་འཇུག་པར་བྱ་སྟེ། དེ་ཡང་
དོན་རྣམ་པ་གསུམ་གྱིས་གཏན་ལ་ཕབ་ཅིང་བསྟན་ཏེ། བདེ་བར་གཤེགས་པ་ཀུན་
རིག་སྒྲོན་མའི་ཆོ་གའི་དཀྱིལ་འཁོར་གྱི་ཁོག་དབུབ་པ་དང་། འདུལ་དྲུག་སྐབས་ཀྱི་ཆོ་
གས་ངན་སོང་གི་གནས་སྦྱོང་བ་དང་། གཡུང་དྲུང་ས་བཅུ་ལམ་རིམ་གྱི་ཆོ་གས་བདེ་
ཆེན་དུ་གནས་སྤར་བ་དང་གསུམ་སྟེ། དེ་ལ་སྔོན་དུ་གཞི་རུ་རྫས་དང་ཡོ་བྱད་བསག་
པ་བསྟན་པ་ལ་དོན་རྣམ་པ་གསུམ་སྟེ། ཚོགས་གཉིས་ཡོངས་སུ་རྫོགས་པའི་ཕྱིར་དུ་
མཆོད་པའི་ཡར་སྟེགས་ལྡན་པ་རྣམ་པ་ལྔ་དང་། སྒྲིབ་གཉིས་རྣམ་པར་བྱང་བའི་ཕྱིར་
དུ་སྦྱིན་པའི་མར་སྟེགས་འདོད་པ་རྣམ་པ་ལྔ་དང༌། མཁོ་མཐུན་གང་ལ་གང་དགོས་
ཀྱི་དོན་དུ་ཡོ་བྱད་ཀྱི་རྒྱན་རྫས་དང་གསུམ་མོ། ། །
དེ་ལ་ཐོག་མར་མཆོད་པའི་ཡར་སྟེགས་ལྡན་པ་རྣམ་ལྔ་ནི། མཛེས་པའི་གཟུགས་
དང་ལྡན་པའི་མཆོད་པ་ཞེས་བྱ་བ་ནི། བདེ་བར་གཤེགས་པའི་སྤྱན་ལམ་དུ་མཛེས་
ཤིང་ཡིད་དུ་འོང་བའི་ཁྱེའུ་དང་བུ་མོ་རྣམས་ཀྱིས་རྒྱན་དང་ཆ་ལུགས་མཛེས་པར་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གཟབས་ནས། གུས་པ་དང་རོལ་མོའི་མཆོད་པ་ལ་སོགས་པའོ། །གཞན་ཡང་རིས་
སུ་བྲི་བ་དང་། འབུར་དུ་དོད་པ་དང༌། ལུགས་སུ་བླུགས་པ་དང་། དངོས་སུ་ཡོད་
པ་རིན་ཆེན་ནོར་བདུན་དང་། བཀྲ་ཤིས་རྫས་བརྒྱད་དང་། རྟ་དང༌། གླང་པོ་དང་།
མ་ཧེ་དང༌། ཁྱུ་མཆོག་དང༌། བ་མོ་དང༌། རིན་པོ་ཆེའི་རྐང་འགྲོས་དང་། རིགས་
རྟགས་དང་། རིན་པོ་ཆེའི་མཎྜལ་ལ་སོགས་པ། གཟུགས་མཛེས་པར་དོད་པ་རྣམས་
སོ། །གཉིས་པ་སྙན་པའི་སྒྲ་དང་ལྡན་པའི་མཆོད་པ་ནི། རྔ་གཤང་དང་། དུང་གླིང་
དང༌། ཅིང་དང་པི་ཝང་དང༌། ཏམ་བུ་ར་དང་། ཅག་པར་དང་། གླུ་དབྱངས་དང༌།
མཆོད་བསྟོད་དང་། གཏང་རག་རྣམས་སོ། །གསུམ་པ་ཞིམ་པའི་དྲི་དང་ལྡན་པའི་
མཆོད་པ་ནི། རྒྱ་སྤོས་དང་། སྤང་སྤོས་དང༌། བྲག་སྤོས་དང༌། གྲོ་སྤོས་དང༌། ཀ་
པུ་ར་དང་། ཙནྡན་དང་། ཨ་ཀ་རུ་དང་། སྤོས་དཀར་སི་ལའི་དུད་པ་དང༌། གླ་བ་
དྲི་ལྡན་གྱི་མཆོད་པ་ལས་སོགས་པ་རྣམས་སོ། །བཞི་པ་མངར་བའི་རོ་དང་ལྡན་པའི་
མཆོད་པ་ནི། ལྷ་སངས་དང་། ཞལ་ཟས་དང་། སྤྱན་གཟིགས་དང་། བཤོས་ཆ་དང་།
དཀར་གསུམ་དང་། མངར་གསུམ་དང་། འབྲུ་བཅུད་ལོ་ཏོག་ལ་སོགས་པ་རྣམས་
སོ། ། ལྔ་པ་མཛེས་པའི་རྒྱན་དང་ལྡན་པའི་མཆོད་པ་ནི། བླ་བྲེ་དང་། འཕན་དང་། །
གདུགས་དང་། རྒྱལ་མཚན་དང༌། ཕྱེ་མ་དང༌། འཕུར་མ་དང༌། ལྷབ་ལྷུབ་དང༌།
ན་བཟའ་དང་། དབུ་རྒྱན་དང་། སྙན་ཆ་དང་། མགུལ་ཆུ་དང་། ཕྱག་གདུབ་དང་།
ཞབས་གདུབ་དང་། དོ་ཤལ་དང་། སེ་མོ་དོ་དང་། སྟོད་གཡོགས་དང་། སྨད་ཤམ་
དང༌། ཆུན་འཕྱང་དང་། ཟ་ར་ཚགས་ལས་སོགས་པའི་རྒྱན་ཆ་སྣ་ཚོགས་པ་རྣམས་
གཉིས་པ་སྦྱིན་པའི་མར་སྟེགས་འདོད་པ་ལྔ་ནི། དང་པོ་ཀ་ན་མིག་གིས་གཟུགས་
སྡུག་པར་འདོད་པ་ལ། འབྲུ་སྣ་ཚོགས་ཀྱི་ཕྱེ་མ་ལ། འདབ་ཆགས་དང༌། གཅན་
36

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
གཟན་དང༌། རི་དྭགས་དང་། གཡུང་དྭགས་དང༌། ཆུ་གནས་དང་། སྐྱེས་པ་དང་།
བུད་མེད་དང་། རྟ་དང་། གླང་པོ་ལས་སོགས་པ་མཛེས་པའི་གཟུགས་བརྙན་དང་།
གཞན་ཡང་དངོས་སུ་ཡོད་པ་ནི། ཡུལ་ཞིང་དང༌། བང་ཁང་དང་། རོལ་མོ་དང་།
རང་རང་སྤྱན་ལ་མཛེས་པ་དང་། གཟུགས་སྡུག་པ་ཐམས་ཅད་དོ། །གཉིས་པ་ན་
བས་སྒྲ་སྙན་པར་འདོད་པ་ལ་རྔ་གཤང་དང༌། སྒྲ་སྙན་དང་། པི་ཝང་དང༌། རྒྱུད་
མང་དང་། སྦུབ་ཀྱི་སྒྲ་དང༌། གླུ་དབྱངས་དང་། མཆོད་བརྗོད་དང་། སྙན་ངག་
དང་། གཏང་རག་ལས་སོགས་པ་རྣམས་སོ། །གསུམ་པ་སྣས་དྲི་ཞིམ་པར་འདོད་པ་
ལ། སྤོས་དཀར་དང་། སི་ལ་དང་། ག་པུར་དང་། ཙནྡན་དང་། ཨ་ཀ་རུ་དང་། གླ་
བའི་རྩི་དང་། གླང་པོའི་ཁྲག་དང་། གྷ་ཏི་སི་དང་། དེ་ལ་སོགས་པ་རྣམས་སོ། །བཞི་
པ་ལྕེས་རོ་མངར་བར་འདོད་པ་ལ། དཀར་གསུམ་དང༌། མངར་གསུམ་དང་། འབྲུ་
སྣ་དང༌། ཡུ་ཏི་དང་། འབྲས་ཆན་དང༌། སྲོག་མ་བཅད་པའི་ཤ་སྣ་དང་། ཁྲག་སྣ་
དང་། བདའ་དགུའི་ཞལ་ཟས་ལ་མ་འཚོགས་ཤིང་མི་ཚང་བ་མེད་པ་རྣམས་སོ། ། ལྔ་
པ་ལུས་རེག་བྱ་འཇམ་པར་འདོད་པ་ལ། དར་ཟབ་དང༌། ལྷབ་ལྷུབ་དང་། སྟོད་
གཡོགས་དང་། སྨད་ཤམ་དང་། དཔྱང་རལ་དང་། འགྱིང་བེར་དང་། གོ་ཁྲབ་དང་།
སྟག་གཟིག་དང་། གཡི་གསའ་དང༌། འཕར་སྤྱང་དང་། རྒྱན་ཆ་དང་། མཛེས་རྒྱན་
སྣ་ཚོགས་སོ། །
གསུམ་པ་ཡོ་བྱད་ཀྱི་མཁོ་མཐུན་ལ། ཐོག་མར་དཀྱིལ་འཁོར་གྱི་རྒྱན་རྫས་དང་།
གཉིས་པ་སྐབས་ཀྱི་མཆོད་རྫས་དང་གཉིས་ཏེ། དེ་ཡང་དཀྱིལ་འཁོར་གྱི་རྫས་ལ། རྩི་
སྨན་དང་། ཐིག་ཐག་དང་། ཐིག་འཇོར་དང་། ས་ཚོན་སྣ་ལྔ་དང་། གནམ་རྒྱན་
དང་། བླ་གུར་དང་། ཡོལ་བ་དང༌། གདུགས་དང་། རྒྱལ་མཚན་དང་། མདའ་
དར་དང་། མེ་ལོང་དང་། རལ་ཀྱུ་དང་། ཆག་ཤིང་དང༌། བུམ་པ་རྒྱན་དང་ལྡན་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་ལས་སོགས་པའོ། །གཉིས་པ་སྐབས་སུ་མཆོད་པའི་རྫས་ལ། མར་མེ་དང་། བདུག་
སྤོས་དང༌། ཚན་ཆབ་དང་། ཞལ་ཟས་དང་། མེ་ཏོག་དང་། རིན་པོ་ཆེ་དང༌། རྐང་
འགྲོས་དང་། མཆོད་པའི་བྱེ་བྲག་བསམ་གྱིས་མི་ཁྱབ་པ་རྣམས་སོ། །དེ་ནི་རྫས་དང་
ཡོ་བྱད་བསག་པ་བསྟན་པ་སྟེ། ཕུན་སུམ་ཚོགས་པ་རུ་བསག་པར་བྱའོ། །ཞེས་བཀའ་
བསྩལ་ཏོ། །
དེ་ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། རྒྱལ་པོ་ཡབ་
ཡུམ་དང་འཁོར་རྣམས་ཀྱིས་མཆོད་སྦྱིན་གྱི་རྫས་དང་། མཁོ་མཐུན་གྱི་ཡོ་བྱད་རྣམས།
སྟོན་པས་བཀའ་སྩལ་པ་བཞིན་དུ། ཐམས་ཅད་མ་ལུས་པ་འཚོགས་པར་བསགས་སོ།
དེ་ནས་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ། ཚངས་པ་གཙུག་ཕུད་ལས་སོགས་འདུས་པའི་འཁོར་རྣམས། བདག་
གཞན་གྱི་སྒྲིབ་པ་སྦྱང་ཞིང་ཚོགས་རྫོགས་པར་བྱ་བ་དང་། སེམས་ཅན་ཉོན་མོངས་
པ་རྣམས་ཐར་པར་དྲངས་པ་དང་། ཕྱི་རབས་རྣམས་ལ་དཔེར་བསྟན་པའི་ཕྱིར་དུ།
བདེ་བར་གཤེགས་པ་ཀུན་རིག་སྒྲོན་མའི་ཆོ་ག་འདི་ལ། གོ་རིམ་ནི་རྣམ་པ་གསུམ་དུ་
བསྟན་ཏེ། སྔོན་དུ་འགྲོ་བ་འཇུག་པའི་རིམ་པ་དང་། གཞུང་དུ་བྱ་བ་མཆོད་པའི་རིམ་
པ་དང་། རྗེས་ཀྱི་བྱ་བ་སྡུད་པའི་རིམ་པ་དང་གསུམ་མོ། །
༧ དེ་ལ་ཐོག་མར་སྔོན་དུ་འགྲོ་བ་འཇུག་པའི་རིམ་པ་ལ་དོན་རྣམ་པ་བདུན་ཏེ།
གཞི་བསླང་བའི་ཆོ་ག་དང་། དཀྱིལ་འཁོར་བརྩིག་པ་དང༌། ཆག་ཆག་གདབ་པ་
དང་། ཐིག་གདབ་པ་དང༌། སྟ་བོན་གྱི་རིམ་གྲོ་དང་། དཀྱིལ་འཁོར་བྲིས་ཤིང་རྒྱན་
རྫས་དགོད་པ་དང་། ཏིང་འཛིན་བསྒོམ་པ་དང་བདུན་ནོ། ། དེ་ལ་ཐོག་མར་གཞི་
བསླང་བའི་ཆོ་ག་མཛད་དེ། མདུན་དུ་རིན་པོ་ཆེའི་སྣོད་བཟང་དུ་འབྲུ་སྣའི་གཏོར་
མ་དང་། དཀར་གྱི་མཆོད་པ་བཤམས་ནས། ཕྱག་རྒྱ་བདུད་རྩི་བུམ་པ་རུ་བཅའ་སྟེ་
38

མདོ་སྡེ། ཀུན་རིག་སྒྲོན་མའི་ཆོ་ག
ངག་ཏུ། ཨ་ཨོཾ་ཧཱུཾ་ན་མ་དྲུང་ཟད་རི་རྭང་རད་ན། མུ་ཡེ་ཧ་ར་ཐིམ་ཐིམ་ཡེ་སྭཱཧཱ། ཞེས་
པས་བདུད་རྩིའི་རྒྱ་མཚོ་དང་འདོད་པའི་ཡོན་ཏན་སྣ་ཚོགས་སུ་གྱུར་ནས། འཇིག་
རྟེན་གྱི་བདག་པོ་དང་། མངའ་དབང་གི་ས་བདག་ཀླུ་གཉན་རྣམས་མཉེས་ཤིང་
བསྐངས་ནས། བདེ་བར་གཤེགས་པའི་ཕོ་བྲང་དང་གཞི་གནས་ཕུལ་བར་བསམ་ལ་
ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་
ཉིད་ཀྱི་སྟོབས་ཀྱིས་ནི། ཡིད་ཀྱིས་དམིགས་པའི་གནས་འདི་རུ། འཇིག་རྟེན་མགོན་
པོ་མངའ་དབང་ཅན། ཚངས་པ་ཆེན་པོ་ལྷ་ཡི་རྒྱལ། འཇིག་རྟེན་ཕྱོགས་ཀུན་སྐྱོང་བ་
དང༌། གཟའ་དང་རྒྱུ་སྐར་འཁོར་དང་བཅས། ས་བདག་ཀླུ་གཉན་གཏོད་ཀྱི་སྡེ། མེ་
ཆུ་ས་རླུང་འབྱུང་བཞིའི་བདག །དཀར་པོ་དགེ་བའི་གྲོགས་མཛད་པ། གནས་དང་
ཡུལ་གྱིས་བསྡུས་པ་དང་། མཐུན་དང་དགེ་བའི་སྡོང་གདབ་དང་། ལྷན་ཅིག་གནས་
པའི་གཏོད་ཀྱི་ཚོགས། ཁྱེད་ལ་མཆོད་སྦྱིན་གཏོར་མ་ནི། འབྲུ་སྣའི་གཙང་བཤོས་
དཀར་གསུམ་ཕུད། འདོད་པའི་དམིགས་རྫས་རིན་ཆེན་གཏེར། བྱིན་གྱིས་བརླབས་
པའི་མཆོད་ཡོན་འདི། ནམ་མཁའི་མཐའ་དང་མཉམ་པར་འབུལ། དགྱེས་ཏེ་དཀར་
པོའི་སྡོང་གྲོགས་མཛོད། བདག་དང་རྒྱུ་སྦྱོར་ཡོན་བདག་གི། སྒྲིབ་སྦྱང་ཚོགས་གཉིས་
བསགས་པའི་ཕྱིར། བདེར་གཤེགས་གཞལ་ཡས་གནས་བརྩིག་ན། རིན་ཆེན་ས་ཡི་
དངོས་གྲུབ་སྩོལ། བརྐོ་ཞིང་བཅད་དང་གཏུབ་གྱུར་ཡང་། ས་བདག་ཀླུ་གཉན་སྙིང་
མ་འགྲམས། ས་ལ་ས་གཏེར་ཕྲད་དུ་གཞུག །ཞི་བདེ་མཉམ་པའི་ངང་ལ་སྙོམས།
ཞེས་བརྗོད་ནས། དཀར་གྱི་གཏོར་མ་ཕྱོགས་དང་བསྟུན་པར་འབུལ། སའི་དངོས་
གྲུབ་བླངས་པའོ། །དེ་ནི་དཀྱིལ་འཁོར་གྱི་གཞི་བསླང་བའི་ཆོ་ག་བསྟན་པའོ། །
དེ་ནས་སྟོན་པས་དཀྱིལ་འཁོར་རྩིག་པའི་ཆོ་ག་མཛད་དེ། འཁོར་རྣམས་ཀྱིས་
གཙང་མའི་ས་ལ་རིན་པོ་ཆེའི་ཕྲད་བསྩལ་ནས་དཀྱིལ་འཁོར་འདོམ་གང་གྲུ་བཞི་ལ།
30

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དཔངས་སུ་གྲུ་གང་ཆག་གང་དང་ལྡན་པར་བརྩིག་ལ་སྟོན་པས་ཚིགས་སུ་བཅད་
དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ནས། དབྱིངས་ཀྱི་
དཀྱིལ་འཁོར་འཇིག་འདྲལ་མེད་པ་ལ། གཞི་རྨང་ཁྲི་འཕང་རྩིག་པ་མི་འཚལ་ཡང་།
སེམས་ཅན་ཐར་པའི་གོ་འཕང་བགྲོད་པའི་ཕྱིར། བདེར་གཤེགས་ཕོ་བྲང་གཞལ་ཡས་
བརྩིག་པར་བྱ། འཇིག་འདྲལ་མེད་པར་ཡོངས་སུ་བརྟན་གྱུར་ཅིག །བསྔོ་ༀ་ན་མ་ཨ་
ཡཾ་རཾ་མཾ་ཁཾ་ཧཱུྃ་འདུ། ཞེས་ཆག་ཚད་དང་ལྡན་པར་བརྩིག་པ་བྱའོ། ། དེ་ནས་ཡང་ཆག་
ཆག་གདབ་པར་མཛད་དེ། གཙང་མའི་ཆབ་དང་སྨན་སྤོས་དང་། མེ་ཏོག་སྦྱར་ལ་
ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་ན།
དབྱིངས་ཀྱི་དཀྱིལ་འཁོར་ཡེ་ནས་དག་པ་ལ། གཙང་མའི་ཚན་གྱི་ཆག་ཆག་མི་འཚལ་
ཏེ། སེམས་ཅན་ཉོན་མོངས་དྲི་མ་དག་བྱའི་ཕྱིར། གཙང་མའི་ཚན་གྱི་ཆག་ཆག་གདབ་
པར་བྱ། མཛེས་ཤིང་ཡིད་དུ་འོང་བར་སྙོམས་གྱུར་ཅིག །བསྲོ་ༀ་ན་མ་ཏིང་ནམ་མུ་ཡེ་
ཧ་ར་གདལ་གདལ། ཞེས་ཡོངས་སུ་སྙོམས་པར་གདབ་བོ། །
དེ་ནས་ཡང་ཐིག་གདབ་པར་མཛད་དེ། ཤི་ཤོན་གཙང་མའི་ཐིག་ཐག་ལ། དཀར་
དམར་ཚོན་གྱིས་ཁ་དོག་བསྒྱུར་ནས་ཚིགས་སུ་བཅད་དེ་གསུངས་པ། བོན་ཉིད་མི་
འགྱུར་གཡུང་དྲུང་དབྱིངས་དཀྱིལ་ན། དབྱིངས་ཀྱི་དཀྱིལ་འཁོར་ཡེ་ནས་གསལ་བ་ལ།
སྒྱུ་མའི་ཚོན་གྱིས་ཐིག་གདབ་མི་འཚལ་ཏེ། སེམས་ཅན་མ་རིག་མ་མཐོང་བསྟན་པའི་
ཕྱིར། དཀར་དམར་ཚོན་གྱིས་ཐིག་ཆེན་གདབ་པར་བྱ། རང་རིག་ཡེ་ཤེས་ཐིག་ཆེན་
གསལ་གྱུར་ཅིག །བསྲོ་ༀ་ན་མ་མུ་ཡང་ཧ་ར་ཁི་ཁར་ས་ལེ་ཡེ་སྭཱཧཱ། ཞེས་གདབ་པར་
བྱའོ། །དེ་ཡང་དང་ལ་མཐའ་ཡི་ཐིག་བཞི་དང༌། ཕྱོགས་མཚམས་ཚངས་པའི་ཐིག་
བཞི་གདབ། དེ་ནས་སྐོར་ཐིག་རིམ་པ་གསུམ་དུ་བསྐོར། སྐོར་ཐིག་ནང་ན་ཟླ་གམ་
ཐིག་བཞི་གདབ། འགྲུས་དང་འགྲུས་སྟེང་ཐིག་བཞི་གདབ་པར་བྱ། ཟླ་གམ་གཞུང་
40

མདོ་སྡེ། ཀུན་རིག་སྒྲོན་མའི་ཆོ་ག
ཐིག་གཡས་གཡོན་སོར་བརྒྱད་གཅལ། སྒོ་དང་གདུང་ཐིག་སྐོར་ཐིག་སོ་རུ་གཅལ།
ཟུར་ཐིག་མཉམ་པོར་བགོ་ལ་ཕྱི་ནང་དབྱེ། འབྱུང་རྩིག་ཡ་གད་ཟར་ཚགས་དར་བུ་
ཁད། བར་ཁྱམས་འདོད་ཡོན་ར་བ་དང་། ཐིག་དགུ་མི་འགྱུར་འཁོར་བར་གདབ། ཕོ་
བྲང་ནང་དུ་སྐོར་ཐིག་རིམ་བཞི་བསྐོར། དེ་ལྟར་ཆ་སྙོམས་ཐེབས་པར་གདབ་པའོ། །
ཞེས་བྱ་སྟེ་དཀྱིལ་འཁོར་གྱི་ཐིག་གདབ་པར་བསྟན་པའོ། །
དེ་ནས་ཡང་སྟོན་པས་སྟ་གོན་གྱི་རིམ་གྲོ་མཛད་དེ། དང་པོར་གཙང་མའི་ཆས་སུ་
འཇུག་པ་དང་། བར་ཆད་ཀྱི་བགེགས་བསལ་བའོ། །ཐོག་མར་གཙང་མའི་ཁྲུས་དང་
ཚན་སྤོས་ཀྱིས་བསང་སྟེ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་
སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། མཁའ་དབྱིངས་དག་པའི་རྒྱ་མཚོ་ལ།
བདུད་རྩིའི་ཆར་གྱི་ཟིལ་ཐིགས་ཏེ། གླིང་དགུ་བཅུད་ཀྱི་རྒྱ་མཚོར་འཁྱིལ། མཆོད་རྫས་
རྣམས་ལ་ཁྲུས་གསོལ་བས། མི་གཙང་དྲི་མ་དག་གྱུར་ཅིག །བསྭོ་ༀ་ན་མ་དང་ར་
ཨག་ཀྱོ་ས་ལེ་སངེ་ཡེ་སྭཱཧཱ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་
སྟོབས་ཀྱིས་ནི། བོན་ཉིད་དག་པའི་དཀྱིལ་འཁོར་ན། དྲི་ཞིམ་ངད་ལྡན་སྤྲིན་གཏིབས་
ཏེ། རི་རྒྱལ་རྩེ་ལ་ཚལ་དུ་བསྐྱེད། མཆོད་རྫས་རྣམས་ལ་མནོལ་བསང་བས། མི་
གཙང་དྲི་མ་སངས་གྱུར་ཅིག །བསོ་ཨོཾ་ན་མ་རི་རང་ཤིམ་ཕོད་སལེ་སངེ་ཡེ་སྭཱཧཱ། ཞེས་
ཚན་དང་སྤོས་ཀྱིས་བསང་ངོ་། །
གཉིས་པ་བར་ཆད་ཀྱི་བགེགས་བསལ་བ་ལ། རྔ་གཤང་གི་སྒྲ་བསྒྲགས་ནས།
གསེར་དང་ཡུངས་ཀར་ཐོགས་ལ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་
འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། བདག་ཉིད་རྣམ་སྣང་དཔལ་
གྱི་སྐུ། གདོད་ནས་བོན་ཉིད་འབྱམས་ཡས་ལ། བགེགས་ཞེས་བྱ་བ་མེད་ན་ཡང་། མ་
རྟོགས་འཁྲུལ་པ་བགེགས་ཀྱི་ཚོགས། འདི་རུ་མ་འདུག་གཞན་དུ་དེངས། བགེགས་ཀྱི་
4

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྦྱོར་བ་རྒྱུན་ཆོད་ཅིག །གལ་ཏེ་མི་འགྲོ་འདུག་གྱུར་ན། བདག་ཉིད་རྣམ་སྣང་ཐུགས་
ལས་སུ། ཡེ་ཤེས་བསྐལ་པའི་མེ་ཆེན་འབར། ཕྱོགས་བཅུ་སྲུང་བྱེད་གུར་དུ་འཁྲིགས།
ཡེ་ཤེས་བསྐལ་པའི་ཀློང་ཡངས་སུ། མཚམས་ཀྱི་རྒྱལ་པོ་ཁྲོ་བོ་ཡིས། སྤྲུལ་པ་མྱུར་
མགྱོགས་རྫུ་འཕྲུལ་གྱིས། ཐལ་བ་རྡུལ་དུ་བརླག་པར་བྱ། བསྭོ་ༀ་ན་མ་ཀྲོ་ཏ་ནེ་རམ་
ཧ་ལ་ཤག་ཚལ་དུམ་བུར་རྦད་ཡ། ཞེས་ཡུངས་ཀར་གྱི་བྲིམ་ཞིང་བསྐྲད་པར་བྱའོ། །
དེ་ནས་སྟོན་པས་སྟ་བོན་ལ་གནས་པའི་རིམ་པ་མཛད་དེ། ཐོག་མར་རིན་པོ་ཆེའི་
བུམ་པ་ཚན་དང་སྤོས་ཀྱིས་བསང་ལ། གཙང་ཆབ་དང༌། འོ་དཀར་དང༌། འབྲུ་
སྣ་དང་། མངར་སྣ་དང་། རིན་པོ་ཆེ་སྣ་ལྔ་དང་། སྨན་སྤོས་དང་། ཁ་རྒྱན་དང་།
མགུལ་ཆིངས་དང་། གཟུངས་ཐག་རྣམས་ཚོགས་པར་བསགས་ལ་ཚིགས་སུ་བཅད་
དེ་གསུངས་པ། བུམ་པ་ཟླུམ་པོ་བོན་ཉིད་གཞལ་ཡས་ཁང་། རྒྱ་ཁྱོན་དཔག་ཚད་
མཐའ་དབུས་གཞལ་མི་དཔོག །བོན་ཉིད་སྟོང་པའི་ཀློང་དུ་བྱིན་གྱིས་རློབས། ཆུ་དང་
འོ་མ་ཐབས་ཆེན་ཡབ་ཀྱི་མཁའ། མཁའ་ཀློང་བདེ་ཆེན་ངང་དུ་བྱིན་གྱིས་རློབས། ངང་
དང་རང་བཞིན་འདུ་འབྲལ་མེད་པའི་ཕྱིར། ཕོ་བྲང་གཞལ་ཡས་གནས་སུ་བསྒྲུབ་
པར་བྱ། རིན་ཆེན་སྣ་ལྔ་རིགས་ལྔ་ཡབ་ཡུམ་བཅུ། འབྲུ་ནི་སེམས་དཔའ་ཡབ་ཡུམ་
ལྕམ་དང་དྲལ། སྨན་ནི་ཉོན་མོངས་ནད་སེལ་སྒོ་བ་བརྒྱད། སྤོས་ནི་ཐུགས་རྗེས་
འདྲེན་མཛད་འདུལ་བ་དྲུག །ཀུན་རིག་དཀྱིལ་འཁོར་ལྷ་དང་གཉིས་སུ་མེད། བུམ་པ་
འདི་ཡི་བཅུད་དུ་བསྩལ་བར་བྱ། ཁ་རྒྱན་དཔག་བསམ་ཚད་མེད་ལོངས་སྤྱོད་རྫོགས།
མགུལ་ཆིངས་ཁ་དོག་ལྔ་ལྡན་ཅིར་ཡང་སྤྲུལ། གཟུངས་ཐག་ཐུགས་རྗེའི་འོད་ཟེར་འགྲོ་
བ་འདྲེན། འགྲོ་དྲུག་ཐུགས་རྗེས་གནས་སུ་འདྲེན་པའི་ཕྱིར། བུམ་པ་འདི་ཡི་རྒྱན་དུ་
གསོལ་བར་བྱ། བསྭོ་ༀ་ན་མ་མུ་ཡང་མུ་ཡེ་རད་ན་ཧ་ར་ཁི་ཁར་ཧཱུཾ་འདུ། ཞེས་རྒྱན་
མདང་ཆས་པར་བྱ་ལ་དཀྱིལ་འཁོར་གྱི་སྟེང་དུ་གཞག་པར་བྱའོ། །
42

མདོ་སྡེ། ཀུན་རིག་སྒྲོན་མའི་ཆོ་ག
དེ་ནས་བདེ་བར་གཤེགས་པ་རྣམས་ལ་སྙན་གསན་དབབ་པ་དང་སྟ་བོན་གྱི་
རིམ་གྲོ་མཛད་པ་ནི། ལྷ་ཚོགས་རྣམས་རང་བཞིན་གྱི་མཁའ་ལ་གསལ་གདབ་ཅིང་
རྔ་གཤང་དང་རོལ་མོའི་སྒྲ་བསྒྲགས་ནས། མཚལ་སྤོས་ཀྱི་དུད་པ་བཏང་ལ་ཚིགས་
སུ་བཅད་དེ་གསུངས་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན། དབུས་
ཕྱོགས་དེ་བཞིན་རིགས་ཀྱི་ཞིང་ཁམས་ན། རྣམ་སྣང་རྒྱལ་པོས་ནམ་མཁའི་འགྲོ་བ་
འདྲེན། ནམ་མཁའི་ལྷ་མོ་གསལ་བྱེད་གདོས་བྲལ་ཡུམ། དེ་བཞིན་རིགས་ཀྱི་རྒྱལ་བ་
སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་པར་
འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ།
འཁོར་བཅས་སྟ་བོན་ལ་ནི་བཞུགས་སུ་གསོལ། མི་འགྱུར་གཡུང་དྲུང་བོན་གྱི་དབྱིངས་
དཀྱིལ་གྱི། ཤར་ཕྱོགས་མངོན་པར་དགའ་བའི་ཞིང་ཁམས་ན། མི་འགྱུར་སྙིང་པོ་
ས་ཡི་འགྲོ་བ་འདྲེན། ས་ཡི་ལྷ་མོ་ཀུན་བསྐྱེད་བརྟན་མ་ཡུམ། གཡུང་དྲུང་རིགས་ཀྱི་
རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་
པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་
དུ། འཁོར་བཅས་སྟ་བོན་ལ་ནི་བཞུགས་སུ་གསོལ། མི་འགྱུར་གཡུང་དྲུང་བོན་གྱི་
དབྱིངས་དཀྱིལ་གྱི། བྱང་ཕྱོགས་རྣམ་པར་དག་པའི་ཞིང་ཁམས་ན། གར་དབང་རྒྱལ་
པོ་རླུང་གི་འགྲོ་བ་འདྲེན། རླུང་གི་ལྷ་མོ་ཀུན་སྐྱོང་སྒྲོལ་མ་ཡུམ། འཁོར་ལོ་རིགས་ཀྱི་
རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་
པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་
དུ། འཁོར་བཅས་སྟ་བོན་ལ་ནི་བཞུགས་སུ་གསོལ། མི་འགྱུར་གཡུང་དྲུང་བོན་གྱི་
དབྱིངས་དཀྱིལ་གྱི། ནུབ་ཕྱོགས་བདེ་བ་ཅན་གྱི་ཞིང་ཁམས་ན། སྨོན་ལམ་མཐའ་ཡས་
མེ་ཡི་འགྲོ་བ་འདྲེན། མེ་ཡི་ལྷ་མོ་ཀུན་སྨིན་གསལ་མ་ཡུམར་ལ
 ། པདྨ་རིགས་ཀྱི་རྒྱལ་བ་
43

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་པར་
འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་དུ།
འཁོར་བཅས་སྟ་བོན་ལ་ནི་བཞུགས་སུ་གསོལ། མི་འགྱུར་གཡུང་དྲུང་བོན་གྱི་དབྱིངས་
དཀྱིལ་གྱི། ལྷོ་ཕྱོགས་དཔལ་དང་ལྡན་པའི་ཞིང་ཁམས་ན། ནམ་མཁའི་མདོག་ཅན་
ཆུ་ཡི་འགྲོ་བ་འདྲེན། ཆུ་ཡི་ལྷ་མོ་ཀུན་གསོ་རོ་ལྡན་ཡུམ། རིན་ཆེན་རིགས་ཀྱི་རྒྱལ་
བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། ནངས་
པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་དཀྱིལ་འཁོར་
དུ། འཁོར་བཅས་སྟ་བོན་ལ་ནི་བཞུགས་སུ་གསོལ། མི་འགྱུར་གཡུང་དྲུང་བོན་གྱི་
དབྱིངས་དཀྱིལ་གྱི། འདོད་ཡོན་ལྷུན་ལ་རྫོགས་པའི་ཞིང་ཁམས་སུ། ཚོགས་བརྒྱད་ཡེ་
ཤེས་རིག་པའི་སེམས་དཔའ་བརྒྱད། ཡུལ་བརྒྱད་འདོད་ཡོན་མཛེས་པའི་ལྷ་མོ་བརྒྱད།
ཚོགས་བརྒྱད་རིག་པའི་སེམས་དཔའ་སེམས་མར་བཅས། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་
འཛིན་གསལ་བའི་དཀྱིལ་འཁོར་དུ། འཁོར་བཅས་སྟ་བོན་ལ་ནི་བཞུགས་སུ་གསོལ།
མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། ཕྲིན་ལས་ལྷུན་གྱིས་གྲུབ་པའི་ཞིང་
ཁམས་ན། སྐྱེ་བཞི་སྒོ་གཅོད་ཐབས་ཀྱི་སྒོ་བ་བཞི། དུས་བཞི་བཅུད་བདག་ཤེས་རབ་
སྒོ་མ་ཡུམ། ཕྲིན་ལས་རིགས་ཀྱི་སེམས་དཔའ་སེམས་མར་བཅས། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་
མོད་ཏིང་འཛིན་གསལ་བའི་དཀྱིལ་འཁོར་དུ། འཁོར་བཅས་སྟ་བོན་ལ་ནི་བཞུགས་
སུ་གསོལ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། ཐུགས་རྗེ་ཡོངས་ལ་ཁྱབ་
པའི་ཞིང་ཁམས་ན། ཐབས་མཁས་འགྲོ་བ་འདུལ་བའི་ཐུབ་པ་དྲུག །སེམས་དཔའ་
ངང་ལྡན་སྟོང་ཕྲག་དྲུག་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་

མདོ་སྡེ། ཀུན་རིག་སྒྲོན་མའི་ཆོ་ག
ནས། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་ཏིང་འཛིན་གསལ་བའི་
དཀྱིལ་འཁོར་དུ། འཁོར་བཅས་སྟ་བོན་ལ་ནི་བཞུགས་སུ་གསོལ། འཇིག་རྟེན་སྐྱོང་
མཛད་རྒྱལ་ཆེན་སྒོ་བ་དང་། ཡོན་ཏན་ལན་ཆགས་སྙིང་རྗེའི་མགྲོན་རིགས་རྣམས།
ནངས་པར་མཆོད་སྦྱིན་རྒྱ་ཆེན་འགྱེད་པས་སུ། ད་མོད་ཡིད་ཀྱི་དམིགས་པའི་གནས་
འདི་རུ། འཁོར་བཅས་སྟ་བོན་དག་ལ་གནས་པར་མཛོད། བདེར་གཤེགས་མཆོད་
པའི་ཡར་སྟེགས་ལྡན་པ་ལྔ། རིགས་དྲུག་སྦྱིན་པའི་མར་སྟེགས་འདོད་པ་ལྔ། མཁོ་
མཐུན་འདོད་པའི་རྫས་དང་ཡོ་བྱད་རྣམས། ནངས་པར་ཅི་འདོད་ཕུན་སུམ་ཚོགས་
པའི་ཕྱིར། དོ་མོད་སྟ་བོན་དག་ལ་བཞག་པར་བྱ། དགོངས་པ་བླ་ན་མེད་པའི་གཤེན་
རབ་དང་། བསམ་པ་རྣམ་པར་དག་པའི་ཕྲིན་ལས་མཁན། ཚོགས་སྦྱོར་རྒྱུ་ཡི་ཡོན་
བདག་ཕོ་མོ་རྣམས། ནངས་པར་བདེར་གཤེགས་ལྷ་དང་མཇལ་འཚལ་ནས། མཆོད་
སྦྱིན་དམིགས་མེད་རྒྱ་ཆེན་འགྱེད་པ་ཡི། དོ་མོད་སྟ་བོན་དག་ལ་བཞུགས་སུ་གསོལ། །
ཞེས་འཁོར་བཅས་སྟ་བོན་ལ་གནས་པའི་ཆོ་ག་བསྟན་པའོ། ། །
དེ་ནས་ཡང་སྟོན་པས་དཀྱིལ་འཁོར་བྲིས་ཤིང་། རྒྱན་རྫས་དགོད་པའི་རིམ་པ་
མཛད་དེ། དེ་ཡང་ས་ཚོན་རྣམ་པ་ལྔ་ལ། འབྱུང་བའི་ལྷ་མོ་ལྔར་བྱིན་གྱིས་བརླབས་
ནས། བདེ་བར་གཤེགས་པའི་གཞལ་ཡས་དབུབ་པར་བསམ་ལ། དེ་ཡང་དང་པོ་
ཚོན་བཀྱེ་དབུས་ནས་བཀྱེ་བྱ་བ་ཡིན་པས། ཕོ་བྲང་དབུས་ཀྱི་ལྟེ་བ་ལ། མཐིང་ག་འོད་
ཀྱིས་འཁོར་བ་རུ་བྲི། དེ་རྒྱབ་གསེར་གྱི་པདྨ་འདབ་བཞི་ལ་ཟུར་བཞི་གསེར་གྱི་མེ་ཏོག་
འཕྲོ་བ་རུ་བྲི། དེ་རྒྱབ་གཡུའི་གདུང་བཞི་རྒྱུག་པ་ལ་མཚལ་གྱི་པ་ཏྲ་རིས་སུ་བྲི། དེ་
རྒྱབ་གསེར་གྱི་ས་གཞི་བརྡལ་པ་ལ་རིགས་ཀྱི་པདྨ་འདབ་བཞི་རུ་བྲི། དེ་རྒྱབ་གཡུའི་
ནེའུ་ཐང་འཁོར་བ་ལ་ཕྱོགས་ཀྱི་པདྨ་འདབ་བརྒྱད་དུ་བྲི། མཚམས་བཞི་བཻཌཱུརྱའི་འོད་
ལ་དཔག་བསམ་ལྗོན་པའི་ནགས་ཚལ་བྲི། སྒོ་བཞི་གསེར་གྱི་ཀ་བ་དང༌། རིན་པོ་ཆེའི་
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྒོ་ཁྱུད་དང་སྒོ་ཕུབ་བྲི། དེ་རྒྱབ་འབྱུང་རྩིག་དང་ཡ་གད་དང་། ཟ་ར་ཚག་དང་དར་
བུ་ཁད་དུ་བྲི། དེ་སྟེང་རྟ་བབས་དང་ཐོག་ཕུབ་ཁྱུང་གུར་ཁྱུང་མགོ་ཏོག་དང་བཅས་
པ་རུ་བྲི། དེ་རྒྱབ་བར་ཁྱམས་འདོད་ཡོན་གྱི་ར་བ་ལ། རིན་ཆེན་མཛེས་པའི་གཅལ་དུ་
བྲི། དེའི་ཕྱི་རིམ་སྒོ་དང་རྩིག་པ་གོང་གི་མཚོན་པ་ལ། སྒོ་རྒྱན་མཆོད་རྟེན་རྟ་བབས་
དང་བཅས་པ་རུ་བྲི། ཟླ་གམ་བཞི་ནི་ནམ་མཁའི་ངོག་ལ། རྨང་གཞི་རླུང་རི་རྡོ་རྗེ་རྒྱ་
གྲམ་དུ་བྲི། དེའི་ཕྱི་རིམ་ཟངས་རི་ལ་མེ་འབར་ཞིང་། ལྕགས་རི་ལ་ཆུ་བྲུག་པ་རུ་བྲི།
དེ་ནི་དཀྱིལ་འཁོར་བྲི་བར་བསྟན་པའོ། །
དེ་ནས་རྒྱན་རྫས་རྣམས་དགོད་པར་བྱ་སྟེ། དང་པོ་མཉྫི་དང་བུམ་པ་འགོད་དེ་
ཚིགས་སུ་བཅད་དེ་གསུངས་པ། མཉྫི་འཇིག་རྟེན་འོད་ཀྱི་གཞལ་ཡས་ཁང་། སྣང་
སྲིད་ཡོངས་ཀྱི་གཞི་མར་བྱིན་གྱིས་རློབས། བུམ་པ་རི་རབ་ལྷ་ཡི་ཕོ་བྲང་རྟེན། ཆུ་
དང་འོ་མ་ཐབས་དང་ཤེས་རབ་ཚུལ། སྨན་འབྲུ་མེ་ཏོག་རྒྱལ་བ་ལྷ་ཡི་སྐུ། ཁ་རྒྱན་
དཔག་བསམ་ལྗོན་ཤིང་སྲིད་རྩེར་འཁྱིལ། མགུལ་ཆིངས་སྤྲུལ་པའི་དར་རྒྱན་ཕྱོགས་སུ་
རློབས། གཟུངས་ཐག་ཐུགས་རྗེ་ཉག་ཐག་འགྲོ་བ་འདྲེན། གཞལ་ཡས་ལྷ་དང་དབྱེར་
མེད་བུམ་པ་འདི། དཀྱིལ་འཁོར་འདི་ཡི་དབུས་སུ་བཞུགས་སུ་གསོལ། བསྭོ་ཨོཾ་ན་
མ་རི་རང་རད་ན་བརྟན་དུ་ཧཱུཾ་འདུ། མི་ནུབ་བདུད་ལས་རྒྱལ་བའི་རྒྱལ་མཚན་བཞི།
གཡུང་དྲུང་འཁོར་ལོ་པདྨ་རིན་པོ་ཆེ། རིགས་བཞི་ཡབ་ཡུམ་སྐུ་རུ་བྱིན་གྱིས་རློབས།
དཀྱིལ་འཁོར་འདི་ཡི་རྒྱན་དུ་བཞུགས་སུ་གསོལ། བསྭོ་ༀ་ན་མ་ཝེར་ཞི་དྲུང་མུ་ཙ་ཀྲ་
ནེ་ར་རདྨ་ཧཱུཾ་འདུ། ཐུགས་རྗེ་རྫུ་འཕྲུལ་ལྡན་པའི་གསས་མདའ་བརྒྱད། སྤྲུལ་པ་སྣ་
ཚོགས་འབྱུང་བའི་དར་སྣ་བརྒྱད། ཡེ་གཤེན་ཡབ་ཡུམ་སྐུ་རུ་བྱིན་གྱིས་རློབས། དཀྱིལ་
འཁོར་འདི་ཡི་རྒྱན་དུ་བཞུགས་སུ་གསོལ། བསྭོ་ༀ་ན་མ་ཝེར་ཧྲིམ་ཤི་ཤོན་ད་རས་གྷོ་
འདུ། ཙ་ཀྲ་ཧ་ལ་གཅོད་པའི་རལ་ཀྱུ་བཞི། མ་མཐོང་གཟུགས་བརྙན་ལྟ་བའི་མེ་ལོང་
46

མདོ་སྡེ། ཀུན་རིག་སྒྲོན་མའི་ཆོ་ག
བཞི། སྒོ་བ་ཡབ་ཡུམ་སྐུ་རུ་བྱིན་གྱིས་རློབས། དཀྱིལ་འཁོར་འདི་ཡི་རྒྱན་དུ་བཞུགས་
སུ་གསོལ། བསྭཱ་ཨོཾ་ན་མ་ཙ་ཀྲ་པྲ་མོ་ཝེར་ཞི་ཧཱུཾ་འདུ། སྲིད་པ་བསྐོས་འདེབས་དབང་
གི་ཆག་ཤིང་དྲུག ། ཕ་རོལ་ཕྱིན་དྲུག་རྫོགས་པའི་དོན་དང་ལྡན། འདུལ་བ་ཐུབ་དྲུག་
སྐུ་རུ་བྱིན་གྱིས་རློབས། དཀྱིལ་འཁོར་འདི་ཡི་རྒྱན་དུ་བཞུགས་སུ་གསོལ། བསྭོ་ཨོཾ་ན་
མ་ཨ་ཏྲི་རྫི་སུ་པྲ་དུ་ཞི་བ་སལ་ལེ་ལྷན་ནེ་ཧཱུཾ་འདུ། བདེར་གཤེགས་མཆོད་པའི་ཡར་
སྟེགས་ལྡན་པ་ལྔ། རིགས་དྲུག་སྦྱིན་པའི་མར་སྟེགས་འདོད་པ་ལྔ། མཁོ་མཐུན་ཡོ་བྱད་
རྫས་སུ་བྱིན་གྱིས་རློབས། དཀྱིལ་འཁོར་འདི་ཡི་རྒྱན་དུ་བཞུགས་སུ་གསོལ། བསྭཱ་ཨཱ་ན་
མ་མུ་ཡེ་ཟད་མིན་ཧ་ར་སད་དོ་ཧྥུའདུ། ཞེས་རྒྱན་དགོད་པའི་ཆོ་ག་བསྟན་པའོ། ། །
དེ་ནས་ཏིང་ངེ་འཛིན་རྣམ་གསུམ་རིམ་པར་སྒོམ་པར་མཛད་དེ། དེ་ལ་ཡང་དོན་
རྣམ་པ་གཉིས་སུ་གསུངས་པས། བདག་ཉིད་ལྷའི་དཀྱིལ་འཁོར་དུ་འཇུག་པར་བྱ་
བ་དང་། མདུན་གྱི་བུམ་པ་དང་དཀྱིལ་འཁོར་ལ་བྱིན་གྱིས་བརླབས་པ་དང་གཉིས་
ཏེ། དེ་ལ་ཐོག་མར་བདག་ལྷའི་དཀྱིལ་འཁོར་དུ་འཇུག་པ་ནི། བདེ་བའི་གདན་ལ་ཆ་
ལུགས་ལྔ་ལྡན་གྱི་ཕྱག་རྒྱ་བཅའ་ལ། སེམས་ཉིད་མ་བཅོས་མཉམ་པའི་ངང་ལ། མི་
གཡོ་བ་དེ་བཞིན་ཉིད་ཀྱི་ཏིང་ངེ་འཛིན་ལ་བཞག་པར་བྱའོ། །གཉིས་པ་ངག་ཏུ། ཨ་
མུ་ཡེ་ཨ་དཀར་ཨ་ནི་ཨོྃ། ཅེས་པས། བདག་གི་ཐུགས་ལས་ཨ་དཀར་པོ་ཆུ་ཤེལ་གྱི་
མདོག་འདྲ་བ། དེ་ལས་འོད་ཟེར་ཕར་འཕྲོས་པས་སེམས་ཅན་གྱི་སྒྲིབ་པ་སྦྱངས། ཚུར་
འདུས་བདག་རྒྱུད་ཀྱི་སྒྲིབ་པ་སྦྱངས་ནས་སེམས་ཉིད་དྲི་མེད་རྣམ་པར་དག་པའི་
ངང་ལ། ཀུན་ཏུ་སྣང་གི་ཏིང་ངེ་འཛིན་ཞེས་བྱ་བ། སེམས་ཅན་རྣམས་ལ་བྱམས་པ་
དང་དགའ་བ་དང་། སྙིང་རྗེ་དང་བཏང་སྙོམས་དང་། ཚད་མེད་པ་བཞིའི་རྒྱུན་ལ་
འཇུག་པར་བྱའོ། །གསུམ་པ། འོད་ཀྱི་བཅུད་ལས་ཨོཾ་ཁ་དོག་ལྔ་ལྡན་ཞིག་ཏུ་གསལ་
ཏེ། སེམས་ཉིད་ཡེ་ཤེས་ལྔ་དང་ལྡན་པའི་ངང་ལས། སྤྲུལ་པ་རྒྱུའི་ཏིང་ངེ་འཛིན་ཞེས་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ། ཨོཾ་འོད་དུ་ཞུ་བ་ལ། བདག་ཉིད་བདེར་གཤེགས་རྣམ་སྣང་དཔལ་གྱི་རྒྱལ་པོ། སྐུ་
མདོག་དཀར་པོ་མེ་ཏོག་ཙམ་པ་ཀ་འདྲ་བ། ཞལ་གཅིག་ཕྱག་གཉིས་ལོངས་སྤྱོད་
རྫོགས་པའི་སྐུ་རུ་བཞུགས་པ། སྟོད་གཡོགས་དང་སྨད་ཤམ་གྱི་རྒྱན་གྱིས་བརྒྱན་པ།
ཕྱག་གཡས་པས་མི་ནུབ་པའི་རྒྱལ་མཚན་དང་། གཡོན་པས་མཉམ་གཞག་གི་ཕྱག་རྒྱ་
མཛད་པ། རྩལ་ཆེན་སེང་གེ་དང་ཉི་ཟླ་པདྨའི་གདན་ལ་བཞུགས་པ། དེའི་གཡོན་དུ་
ཡུམ་ནམ་མཁའི་ལྷ་མོ་སྐུ་མདོག་སྔོན་མོ། ཕྱག་ན་ནམ་མཁའི་མེ་ཏོག་བསྣམས་པ། དེ་
ནས་ངག་ཏུ། བསྭོ་ༀ་ན་མ་ཨོཾ་ཨ་ཧཱུྃ་རཾ་ཛ་སད་སལ་ལེ་ལྷན་ནེ་ཞི་བ་འདུ་འདུ་ས་མ་
ཡ་ཧཱུཾ། ཞེས་པས། བདག་ལུས་ཀྱི་རྩ་གནས་རྣམས་སུ། ཀུན་རིག་དཀྱིལ་འཁོར་གྱི་ལྷ་
ཚོགས་རྣམས་གསལ་གདབ་སྟེ། མཚེར་པའི་རྩ་ལ་མི་འགྱུར་སྙིང་པོ་ཡབ་ཡུམ། གློ་
བའི་རྩ་ལ་གར་དབང་རྒྱལ་པོ་ཡབ་ཡུམ། མཆིན་པའི་རྩ་ལ་སྨོན་ལམ་མཐའ་ཡས་
ཡབ་ཡུམ། མཁལ་མའི་རྩ་ལ་ནམ་མཁའི་མདོག་ཅན་ཡབ་ཡུམ། རྣམ་པར་ཤེས་
པའི་ཚོགས་བརྒྱད་ལ་ཡེ་གཤེན་སེམས་དཔའ་ཡབ་ཡུམ། ཡན་ལག་གི་རྩ་སྒོ་བཞི་ལ་
སྒོ་བ་ཡབ་ཡུམ། ཕུང་པོའི་གནས་དྲུག་ཏུ་འདུལ་བ་ཐབས་ཀྱི་གཤེན་དྲུག །བ་སྤུའི་
བུ་ག་ན་ཀུན་རིག་དཀྱིལ་འཁོར་གྱི་ལྷ་ཚོགས་རྣམས་གསལ་བ། དེ་ལས་འོད་ཟེར་གྱི་
འཕྲོ་འདུས། གཉིས་མེད་ལས་ཀྱི་ལྷ་རུ་བྱིན་གྱིས་བརླབ་བོ། །བདག་ཉིད་ལྷའི་དཀྱིལ་
འཁོར་དུ་འཇུག་པ་སྟེ། བདག་འཇུག་གི་རིམ་པ་བསྟན་པའོ། །གཉིས་པ་མདུན་གྱི་
བུམ་པ་དང་དཀྱིལ་འཁོར་ལ་བསྐྱེད་པ་ནི། ངག་ཏུ། རཾ་ཡཾ་མཾ་ས་བྷ་བ་ཧཾ། ཞེས་
པས། བདག་གི་ཐུགས་ལ་རཾ་ཡཾ་མཾ་གསུམ་ལ། མེ་ཆུ་རླུང་གསུམ་དུ་གྱུར་ནས། ཕྱི་
ནང་སྣོད་བཅུད་ཐམས་ཅད་སྦྱངས་ཏེ། ཨ་ལ་ཅི་ཡང་མེད་པ་སྟོང་པའི་རང་བཞིན་
དུ་གྱུར། སྟོང་པའི་ངང་ལ། འབྱུང་བ་རིམ་བརྩིག་གི་ཕྱག་རྒྱ་དང་། སྙིང་པོ་བརྗོད་
པ་བསྒོམ་པ་སྟེ། ཕྱག་རྒྱ་མཐེ་བོང་གཉིས་སེར་མོ་སྦྲེལ་ནས། ཐལ་མོ་རྣམས་གཤིབས་
48

མདོ་སྡེ། ། ཀུན་རིག་སྒྲོན་མའི་ཆོ་ག ༼ཆ༽
ནས་གདེངས་ཏེ། གཞུའི་ཚུལ་མཛད་ནས་སྔགས་བརྗོད་པ། བསྭཱ་ཨོཾ་ན་མ་ཡཾ་ཡཾ་ནི་ལི་
ཡཾ་འདུ་སྭཱཧཱ། ཞེས་པས། ཡཾ་ལས་རླུང་གི་དཀྱིལ་འཁོར་ལྗང་གུ་གཞུའི་དབྱིབས་ལ་བ་
དན་དང་བཅས་པ། ནང་སྙིང་མཐིང་ནག་རྡོ་རྗེ་རྒྱ་གྲམ་གྱི་མཚོན་པ། ཕྱག་རྒྱ་མཐེ་
བོང་གཉིས་སྦྲེལ་ནས་ཕྱི་མ་རྣམས་རྩེ་མོ་གདེངས་ཏེ། མེའི་ཚུལ་མཛད་ནས་སྔགས་
བརྗོད་པ། བསྭཱ་ཨོཾ་ན་མ་རཾ་རཾ་ནི་ནེ་ར་འདུ་སྭཱཧཱ། ཞེས་པས། དེའི་སྟེང་དུ་རཾ་ལས་མེའི་
དཀྱིལ་འཁོར་དམར་པོ། གྲུ་གསུམ་ནང་སྙིང་དམར་ནག་པདྨ་འདབ་བརྒྱད་ཀྱི་མཚོན་
པ། ཕྱག་རྒྱ་མཐེ་བོང་གཉིས་སྦྲེལ་ནས་ཕྱི་མ་རྣམས་ཅུང་ཟད་བསྡུས་ཏེ་གཤིབས་ནས།
ཆུ་གཟར་གྱི་ཚུལ་མཛད་དེ་སྔགས་བརྗོད་པ། བསྔོ་ༀ་ན་མ་མཾ་མཾ་ནི་མཾ་པ་འདུ་སཱཧཱ།
ཞེས་པས། དེའི་སྟེང་དུ་མཾ་ལས་ཆུའི་དཀྱིལ་འཁོར་ཟླུམ་པོ། ནང་སྙིང་གཡུ་མདངས་
འཁོར་ལོ་ལྔ་བསྐོར་གྱི་མཚོན་པ། ཕྱག་རྒྱ་མཐེ་བོང་གཉིས་སྤྲད་ནས་མཛུབ་མོ་དང་
གུང་མོ་བཀུག་ནས་སྲིན་ལག་གཉིས་གཤིབས་ཏེ། ནོར་བུ་བསྣོལ་མའི་ཚུལ་མཛད་
དེ་སྔགས་བརྗོད་པ། བསྭཱ་ཨཱ་ན་མ་ཁཾ་ཁཾ་ནི་སླ་ཞི་འདུ་སཱཧཱ། ཞེས་པས། དེའི་སྟེང་དུ་
ཁཾ་ལས། དབང་ཆེན་གསེར་གྱི་ས་གཞི་གྲུ་བཞི། ནང་སྙིང་གསེར་མདོག་ནོར་བུ་བཞི་
བསྣོལ་གྱི་མཚོན་པ། ཕྱག་རྒྱ་སོར་མོ་རྣམས་རྩེ་མོ་སྤྲད་དེ། ཐོག་ཕུབ་ཀྱི་ཚུལ་མཛད་
དེ་སྔགས་བརྗོད་པ། བསྭོ་ༀ་ན་མ་བྷུཤྩནི་རི་རང་འདུ་སཱཧཱ། ཞེས་པས། དེའི་སྟེང་དུ་
བྷཱུ་ཁ་དོག་ལྔ་ལྡན་ལས། ལྷའི་གཞལ་ཡས་ཁང་རྒྱུ་རིན་པོ་ཆེ་སྣ་ཚོགས་ལ་གྲུབ་པ། གྲུ་
བཞི་སྒོ་བརྒྱད་ཕྱི་ནང་རིམ་གཉིས་དང་ལྡན་པ། དེའི་ནང་དུ་གསེར་གྱི་ཀ་བ། གཡུའི་
གདུང་མ། རིན་པོ་ཆེའི་དྲལ་དཔྱམ། ཉི་ཟླའི་དཔྱམ་བར། རྒྱུ་སྐར་གྱི་དྲབ་ནོན་བྱས་པ།
སྟེང་ན་ནམ་མཁའ་གཡུ་མདངས་ཀྱི་ཐོག་ཕུབ་ལ། ཁྱུང་གུར་ཁྱུང་མགོ་ཏོག་དང་ལྡན་
པ། ཁ་བད་གཡུའི་ཡ་གད་ལ། རིན་པོ་ཆེའི་ཟ་ར་ཚགས་དང་། གཞའ་ཚོན་གྱི་དར་
བུ་ཁད་འཕྲུལ་བ། བར་ཁྱམས་འདོད་ཡོན་གྱི་ར་བ་ལ། འདོད་ཡོན་ཕུན་སུམ་ཚོགས་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ། ཕྱི་སྒོ་རྟ་བབས་དང༌། སྒོ་བཞི་ཅོག་བཞི་རྒྱས་པ། དེའི་ཕྱི་རིམ་དུ་ཟངས་ལྕགས་
དབང་གི་ཁྱུད་འཁོར་དུ་སྦྲག་པ། དེ་ལྟ་བུའི་གཞལ་ཡས་ཁང་ཉམས་དགའ་བ་ཡིད་
དུ་འོང་བ། རྒྱ་ཁྱོན་ཚད་ལ་འདས་པ་ཕྱི་ནང་སྒྲིབ་མེད་འོད་དུ་གསལ་བ། དྲི་ཞིམ་
སྤོས་ཀྱི་ཕྱོགས་བཅུར་ཡོངས་ལ་ཁྱབ་པ་དེ་ལྟ་བུ་རུ་བསྐྱེད་དོ། །གསུམ་པ་ལྷ་བསྐྱེད་
པ་ནི། གཞལ་ཡས་ཁང་དེའི་དབུས་སུ་གསེར་གྱི་ས་གཞི་ལ། མཛེས་པའི་མེ་ཏོག་སྣ་
ཚོགས་ཀྱི་གདན་བཀྲམ་པ། དེའི་དབུས་སུ་སེམས་ཅན་ཆེན་པོ་ལྔའི་ཁྲི་དང་ཉི་ཟླ་
པདྨའི་གདན་ལ། ཕྱག་རྒྱ་རིགས་ལྔ་རྒྱན་རྫོགས་སུ་བཅའ་ལ། ངག་ཏུ། བསྭོ་ༀ་ན་མ་
ཨོཾ་ཨ་ཧཱུྃ་རཾ་ཛ་ཨ་ཡཾ་ར་མོ་ཁཾ་ཧ་ར་ཧཱུཾ་ཛ། ཨ་ཧ་ར་ཁི་ཁར་ཧྥུའདུ། ཞེས་པས། བདག་
གི་ཐུགས་ལས་འོད་ཟེར་ཁ་དོག་སྣ་ལྔ་འཕྲོས་ནས། དབུས་ཀྱི་གདན་ཐོག་ཏུ་གསལ་བ་
ལ། འོད་ཀྱི་བཅུད་ལས་ཡིག་འབྲུ་རུ་གསལ་ཏེ། དབུས་སུ་རྩལ་ཆེན་སེང་གེ་དང་ཉི་
ཟླ་པདྨའི་གདན་ལ། ཨོཾ་ཡེ་ཤེས་ལྔ་ལྡན་དང་། མ་སྔོན་མོ་གཉིས་འོད་དུ་ཞུ་བ་ལ། ཨོཾ་
ལས་བདེར་གཤེགས་རྣམ་སྣང་རྒྱལ་པོ། སྐུ་མདོག་དཀར་པོ་མེ་ཏོག་ཙམ་པ་ཀ་འདྲ་
བ། ཞལ་གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་
མི་ནུབ་པའི་རྒྱལ་མཚན་དང་། གཡོན་པས་མཉམ་བཞག་གི་ཕྱག་རྒྱ་མཛད་པ། སྟོད་
གཡོགས་དང་སྨད་ཤམ་རྣམ་པར་ཀླུབས་པ། གཡོན་དུ་མ་ལས་ལྷ་མོ་གསལ་བྱེད་བདེ་
ལྡན་མ། སྐུ་མདོག་གཡུ་འོད་རྒྱན་དང་ལྡན་པ། ཕྱག་ན་ནམ་མཁའི་མེ་ཏོག་འཛིན་
པ། དེ་ལ་འཁོར་དེ་བཞིན་རིགས་ཀྱི་བདེ་བར་གཤེགས་པ་རྣམས་ཀྱིས་བསྐོར་ནས་
བཞུགས་པ། དེའི་ཤར་དུ་སྟོབས་ལྡན་གླང་ཆེན་དང་ཉི་ཟླ་པདྨའི་གདན་ལ། ཨ་སེར་
པོ་དང་ཁཾ་སེར་མོ་གཉིས་འོད་དུ་ཞུ་བ་ལ། ཨ་ལས་བདེར་གཤེགས་མི་འགྱུར་སྙིང་པོ།
སྐུ་མདོག་སེར་པོ་མེ་ཏོག་ནེ་ར་སེར་ཆེན་འདྲ་བ། ཞལ་གཅིག་ཕྱག་གཉིས་ལོངས་སྤྱོད་
རྫོགས་པའི་རྒྱན་གྱིས་བརྒྱན་པ། གཡས་པས་མི་འགྱུར་བའི་གཡུང་དྲུང་དང་། གཡོན་
50

མདོ་སྡེ། ཀུན་རིག་སྒྲོན་མའི་ཆོ་ག 
༼ཆ༽
པས་ས་གནོན་གྱི་ཕྱག་རྒྱ་མཛད་པ། སྟོད་གཡོགས་དང་སྨད་ཤམ་རྣམ་པར་ཀླུབས་
པ། གཡོན་དུ་ཁཾ་ལས་ལྷ་མོ་ཀུན་བསྐྱེད་བརྟན་མ། སྐུ་མདོག་སེར་མོ་ཕྱག་མཚན་མེ་
ཏོག་ནེ་ར་འཛིན་པ། དེ་ལ་འཁོར་གཡུང་དྲུང་རིགས་ཀྱི་བདེ་བར་གཤེགས་པ་རྣམས་
ཀྱིས་བསྐོར་ནས་བཞུགས་པ། བྱང་དུ་ཤུགས་ལྡན་རྟ་མཆོག་དང་ཉི་ཟླ་པདྨའི་གདན་
ལ། ཛ་ལྗང་གུ་དང་ཡཾ་ལྗང་མོ་གཉིས་འོད་དུ་ཞུ་བ་ལ། ཛ་ལས་བདེར་གཤེགས་གར་
དབང་རྒྱལ་པོ། སྐུ་མདོག་ལྗང་གུ་མེ་ཏོག་ཧ་ལོ་འདྲ་བ། ཞལ་གཅིག་ཕྱག་གཉིས་
ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་དབང་བསྒྱུར་གྱི་འཁོར་ལོ་
དང་། གཡོན་པས་མཉམ་བཞག་གི་ཕྱག་རྒྱ་མཛད་པ། སྟོད་གཡོགས་དང་སྨད་ཤམ་
རྣམ་པར་ཀླུབས་པ། གཡོན་དུ་ཡཾ་ལས་ལྷ་མོ་ཀུན་སྐྱོང་སྒྲོལ་མ། སྐུ་མདོག་ལྗང་གུ་
ཕྱག་མཚན་མེ་ཏོག་ཧ་ལོ་འཛིན་པ། དེ་ལ་འཁོར་ལས་ཀྱི་རིགས་ཀྱི་བདེ་བར་གཤེགས་
པ་རྣམས་ཀྱིས་བསྐོར་ནས་བཞུགས་པ། ནུབ་ཏུ་མཛེས་པའི་རྨ་བྱ་དང་ཉི་ཟླ་པདྨའི་
གདན་ལ། རཾ་དམར་པོ་དང་རཾ་དམར་མོ་གཉིས་འོད་དུ་ཞུ་བ་ལ། རཾ་ལས་བདེར་
གཤེགས་སྨོན་ལམ་མཐའ་ཡས་སྐུ་མདོག་དམར་པོ་མེ་ཏོག་བུད་དྷ་འདྲ་བ། ཞལ་
གཅིག་ཕྱག་གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་སྐྱོན་བྲལ་
གྱི་པདྨ་དང་། གཡོན་པས་ཕྱག་རྒྱ་ཐལ་མོ་བཟུར་བ། སྟོད་གཡོགས་དང་སྨད་ཤམ་
རྣམ་པར་ཀླུབས་པ། གཡོན་དུ་རཾ་ལས་ལྷ་མོ་ཀུན་སྨིན་གསལ་མ། སྐུ་མདོག་དམར་
མོ་ཕྱག་མཚན་མེ་ཏོག་བྷུདྷ་འཛིན་པ། དེ་ལ་འཁོར་པདྨ་རིགས་ཀྱི་བདེ་བར་གཤེགས་
པ་རྣམས་ཀྱིས་བསྐོར་ནས་བཞུགས་པ། ལྷོ་རུ་མཁའ་ལྡིང་ཤང་ཤང་དང་ཉི་ཟླ་པདྨའི་
གདན་ལ། ཧཱུཾ་སྔོན་པོ་དང་མཾ་སྔོན་མོ་གཉིས་འོད་དུ་ཞུ་བ་ལ། ཧཱུྃ་ལས་བདེར་གཤེགས་
ནམ་མཁའི་མདོག་ཅན། སྐུ་མདོག་སྔོན་པོ་མེ་ཏོག་ཨུཏྤལ་འདྲ་བ། ཞལ་གཅིག་ཕྱག་
གཉིས་ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་ཡིད་བཞིན་གྱི་ནོར་
51

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བུ་དང་། གཡོན་པས་ཐུགས་ཀར་ཐལ་མོ་སྦྱར་བ། སྟོད་གཡོགས་དང་སྨད་ཤམ་རྣམ་
པར་ཀླུབས་པ། གཡོན་དུ་མཾ་ལས་ལྷ་མོ་ཀུན་གསོ་བསྡུད་མ། སྐུ་མདོག་སྔོན་མོ་ཕྱག་
མཚན་མེ་ཏོག་ཨུཏྤལ་འཛིན་པ། དེ་ལ་འཁོར་རིན་ཆེན་རིགས་ཀྱི་བདེ་བར་གཤེགས་
པ་རྣམས་ཀྱིས་བསྐོར་ནས་བཞུགས་པ། དེའི་ཕྱི་རིམ་པདྨ་འདབ་བརྒྱད་ཀྱི་སྟེང་དུ། ཧ་
རཾ་བཅུ་དྲུག་འོད་དུ་ཞུ་བ་ལ། ཡེ་གཤེན་སེམས་དཔའ་ཡབ་ཡུམ་བཅུ་དྲུག་ལ། ཚོགས་
བརྒྱད་རིགས་ཀྱི་སེམས་དཔའ་དང་སེམས་མ་བྱེ་བ་ས་ཡས་བསྐོར་ནས་བཞུགས་པ།
དེའི་ཕྱི་རིམ་སྒོ་བཞི་ལ། ཧཱུྃ་བཞི་ཛ་བཞི་འོད་དུ་ཞུ་བ་ལ། སྒོ་བ་ཡབ་ཡུམ་བརྒྱད་ལ།
ཕྲིན་ལས་རིགས་ཀྱི་སེམས་དཔའ་དང་སེམས་མ་བྱེ་བ་ས་ཡས་བསྐོར་ནས་བཞུགས་པ།
དེའི་ཕྱི་རིམ་བར་ཁྱམས་ལ། ཨ་དྲུག་འོད་དུ་ཞུ་བ་ལ་འདུལ་བ་ཐབས་ཀྱི་གཤེན་དྲུག་
ལ། སེམས་དཔའ་ངང་ལྡན་སྟོང་ཕྲག་དྲུག་གིས་བསྐོར་ནས་བཞུགས་པ། དེའི་ཕྱི་རིམ་
སྒོ་བཞི་རྒྱལ་ཆེན་ཡབ་ཡུམ་བརྒྱད་དང་། ཕྱི་རོལ་ཏུ་ཡོན་ཏན་ལན་ཆགས་སྙིང་རྗེའི་
མགྲོན་རིགས་རྣམས་གནས་པ། དེ་རྣམས་ཀྱང་སྣང་ལ་རང་བཞིན་མེད་པ། གསལ་
ལ་དངོས་པོ་མེད་པ། བསྒྲིབས་མེད་འོད་སྣང་གི་སྐུ་རུ་བཞུགས་ཤིང་། མཁྱེན་བརྩེའི་
ཡེ་ཤེས་ཀྱི་སྟོབས་དང་ལྡན་པ་རུ་བསྒོམ་མོ། །དེ་ནི་དཀྱིལ་འཁོར་བསྒོམ་པར་བསྟན་
པའོ། །
ད་ནི་གསུམ་པ་མཆོད་སྦྱིན་བྱིན་གྱིས་བརླབ་པ་ནི། ཕྱག་རྒྱ་རིན་པོ་ཆེ་གཏེར་ཁྱིམ་
དུ་བཅའ་ལ་སྔགས་བརྗོད་པ། བསྔོ་ༀ་ན་མ་སལེ་ཏིང་ནམ་མུ་ཡེ་ཧ་ར་སད་དོ་དྲུང་
ཟད་རི་རང་ཟད་མིན་ཧ་ར་ཐིམ་ཐིམ་ཡེ་སྭཱཧཱ། ཞེས་བརྗོད་པས། བདག་གི་ཐུགས་
ལས་ཡེ་ཤེས་དག་པའི་ཆུ་བོ་འཕྲོས་ནས། མཆོད་སྦྱིན་གྱི་མི་གཙང་བའི་བག་ཆགས་
སྦྱངས་ཏེ། གཙང་ཞིང་ཡིད་དུ་འོང་བར་གྱུར་པ་བསྒོམ་མོ། །ཡང་བདག་གི་ཐུགས་
ལས་འོད་ཟེར་ཁ་དོག་ལྔ་ལྡན་དུ་འཕྲོས་ནས། མཆོད་སྦྱིན་གྱི་ཡོ་བྱད་རྣམས་སྟོང་

མདོ་སྡེ། ཀུན་རིག་སྒྲོན་མའི་ཆོ་ག
གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པར་ཁྱབ་སྟེ།
མཆོད་པའི་ཡར་སྟེགས་ལྡན་པ་རྣམ་པ་ལྔ་ལྡན་ནི། བདེ་བར་གཤེགས་པའི་དཀྱིལ་
འཁོར་གྱི་ལྷ་ཚོགས་རྣམས་ཀྱི་སྤྱན་ལམ་དུ། གཟུགས་མཛེས་པ། སྒྲ་སྙན་པ། དྲི་ཞིམ་
པ། རོ་མངར་བ། རྒྱན་མཛེས་པ། གཞན་ཡང་མཆོད་པའི་བྱེ་བྲག །མར་མེ་བདུག་
སྤོས། ཚན་ཆབ་ལྷ་སངས། ཞལ་ཟས་མེ་ཏོག །རིན་ཆེན་རྐང་འགྲོས། སྒྲ་སྙན་རོལ་
མོ་བསམ་གྱིས་མི་ཁྱབ་པར་གྱུར་ནས། ཐུགས་དམ་ཀྱི་རྒྱུད་མཉེས་ཏེ་འགྲོ་དྲུག་ཐུགས་
རྗེས་བཟུང་བར་བསམ་མོ། །གཉིས་པ་སྦྱིན་པའི་མར་སྟེགས་འདོད་པ་རྣམ་པ་ལྔ་ལྡན་
ནི། འགྲོ་བ་རིགས་དྲུག་གི་སྣང་ཡུལ་དུ། མིག་གི་ཡུལ་དུ་གཟུགས་མཛེས་པ། རྣ་བའི་
ཡུལ་དུ་སྒྲ་སྙན་པ། སྣའི་ཡུལ་དུ་དྲི་ཞིམ་པ། ལྕེའི་ཡུལ་དུ་རོ་མངར་བ། ལུས་ཀྱི་ཡུལ་
དུ་རེག་བྱ་འཇམ་པ། གཞན་ཡང་མཁོ་མཐུན་གྱི་ཡོ་བྱད་དང་། འདོད་པའི་ལོངས་
སྤྱོད་བསམ་གྱིས་མི་ཁྱབ་པར་གྱུར་ནས། འགྲོ་བ་རིགས་དྲུག་གི་གནས་སུ་ཅི་འདོད་
ཡིད་བཞིན་འཕྲད་ནས། དགོས་འདོད་རེ་བ་བསྐངས་ཏེ། སེམས་ཅན་ཉོན་མོངས་
པ་རྣམས་ཀྱི་བུ་ལོན་དང་ལན་ཆགས་བྱང་ནས། བདག་གཞན་ཐམས་ཅད་ཐར་པའི་
གོ་འཕང་ཐོབ་པར་བསམ་མོ། །དེ་ནི་ཏིང་ངེ་འཛིན་རྣམ་གསུམ་རིམ་པར་བསྒོམ་པ་
བསྟན་པའོ། །བདེ་བར་གཤེགས་པ་ཀུན་རིག་སྒྲོན་མའི་ཆོ་ག་ལས། སྔོན་དུ་འགྲོ་བ་
འཇུག་པའི་རིམ་པ་བསྟན་པའོ། །
༧ དེ་ནས་ཡང་སྟོན་པས་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
ཆེན་པོ་ཚངས་པ་གཙུག་ཕུད། དེ་ལྟར་སྔོན་དུ་འགྲོ་བ་འཇུག་པའི་རིམ་པ་རྣམས་ཚར་
ནས། གཉིས་པ་གཞུང་དུ་བྱ་བ་མཆོད་པའི་རིམ་པ་ལ་དོན་རྣམ་པ་བདུན་ཏེ། བདེ་
བར་གཤེགས་པ་ཀུན་རིག་དཀྱིལ་འཁོར་གྱི་ལྷ་ཚོགས་རྣམས། དབྱིངས་ནས་སྤྱན་
དྲངས་ཤིང་བཞུགས་སུ་གསོལ་བ་དང་། མཆོད་པའི་བྱེ་བྲག་གིས་དགྱེས་པར་བསྐྱེད་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་དང་། གཙང་མའི་ཁྲུས་གསོལ་བ་དང༌། ཕྱག་འཚལ་ཞིང་སྡིག་པ་བཤགས་པ་
དང་། མཆོད་པའི་བྱེ་བྲག་དབུལ་བ་དང་། བདེ་བར་གཤེགས་པ་རྣམས་ལ་སྐུ་བསྟོད་
པ་དང་། མཆོད་སྦྱིན་གྱི་གཏོར་མ་གཏང་བ་དང་བདུན་ཏེ། དེ་ཡང་ཁྱེད་ཀྱི་གོ་རིམ་
མ་ནོར་བར་གྱིས་ཤིག །བདག་གིས་རྒྱུད་ལ་བྱིན་གྱིས་བརླབ་པར་བྱའོ། །བདག་ནི་མི་
གཡེལ་བར་དགོངས་པ་ཐང་བཅད་ཅིང་། སྐབས་ཀྱི་ཆོ་ག་ནི་བདག་གིས་བརྗོད་པར་
བྱའོ། །ཞེས་གསུངས་ནས་བཀའ་བསྩལ་ཏོ། །
དེ་ནས་དེའི་ཚེ་ཚངས་པ་གཙུག་ཕུད་ཀྱིས། བདེ་བར་གཤེགས་པ་ཀུན་རིག་དཀྱིལ་
འཁོར་གྱི་ལྷ་ཚོགས་རྣམས། དབྱིངས་ནས་སྤྱན་དྲངས་པའི་ཆོ་ག་མཛད་དེ། རྔ་གཤང་
དང་རོལ་མོའི་སྒྲ་བསྒྲགས་ནས། དྲི་བཟང་དང་སྤོས་ཀྱི་དུད་པ་བཏང་ནས་ཚིགས་
སུ་བཅད་དེ་གསུངས་པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། དབུས་
ཕྱོགས་དེ་བཞིན་རིགས་ཀྱི་ཞིང་ཁམས་ན། རྣམ་སྣང་རྒྱལ་པོ་ནམ་མཁའི་འགྲོ་བ་
འདྲེན། ནམ་མཁའི་ལྷ་མོ་གསལ་བྱེད་བདེ་ལྡན་ཡུམ། དེ་བཞིན་རིགས་ཀྱི་རྒྱལ་བ་
སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་
ཅན་དོན་དུ་སྤྱན་འདྲེན་ན། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ།
མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། ཤར་ཕྱོགས་མངོན་པར་དགའ་
བའི་ཞིང་ཁམས་ན། མི་འགྱུར་སྙིང་པོ་ས་ཡི་འགྲོ་བ་འདྲེན། ས་ཡི་ལྷ་མོ་ཀུན་བསྐྱེད་
བརྟན་མ་ཡུམ། གཡུང་དྲུང་རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་
གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་དུ་སྤྱན་འདྲེན་ན། རྡུལ་
ཚོན་དཀྱིལ་འཁོར་གནས་འདིར་གཤེགས་སུ་གསོལ། མི་འགྱུར་གཡུང་དྲུང་བོན་གྱི་
དབྱིངས་དཀྱིལ་གྱི། བྱང་ཕྱོགས་རྣམ་པར་དག་པའི་ཞིང་ཁམས་ན། གར་དབང་རྒྱལ་
པོ་རླུང་གི་འགྲོ་བ་འདྲེན། རླུང་གི་ལྷ་མོ་ཀུན་སྐྱོང་སྒྲོལ་མ་ཡུམ། འཁོར་ལོ་རིགས་ཀྱི་
54

མདོ་སྡེ། ཀུན་རིག་སྒྲོན་མའི་ཆོ་ག
རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་
བ་སེམས་ཅན་དོན་དུ་སྤྱན་འདྲེན་ན། རྡུལ་ཚོན་དཀྱིལ་འཁོར་གནས་འདིར་གཤེགས་
སུ་གསོལ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། ནུབ་ཕྱོགས་བདེ་བ་ཅན་
གྱི་ཞིང་ཁམས་ན། སྨོན་ལམ་མཐའ་ཡས་མེ་ཡི་འགྲོ་བ་འདྲེན། མེ་ཡི་ལྷ་མོ་ཀུན་སྨིན་
གསལ་མ་ཡུམ། པདྨ་རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ནས། འགྲོ་བ་སེམས་ཅན་དོན་དུ་སྤྱན་འདྲེན་ན། རྡུལ་ཚོན་དཀྱིལ་
འཁོར་གནས་འདིར་གཤེགས་སུ་གསོལ། མི་འགྱུར་གཡུང་དྲུང་བོན་གྱི་དབྱིངས་
དཀྱིལ་གྱི། ལྷོ་ཕྱོགས་དཔལ་དང་ལྡན་པའི་ཞིང་ཁམས་ན། ནམ་མཁའི་མདོག་ཅན་
ཆུ་ཡི་འགྲོ་བ་འདྲེན། ཆུ་ཡི་ལྷ་མོ་ཀུན་གསོ་སྡུད་མ་ཡུམ། རིན་ཆེན་རིགས་ཀྱི་རྒྱལ་བ་
སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་
ཅན་དོན་དུ་སྤྱན་འདྲེན་ན། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ།
མི་འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། འདོད་ཡོན་ལྷུན་ལ་རྫོགས་པའི་
ཞིང་ཁམས་ན། ཚོགས་བརྒྱད་ཡེ་ཤེས་རིག་པའི་སེམས་དཔའ་བརྒྱད། ཡུལ་བརྒྱད་
འདོད་ཡོན་མཛེས་པའི་ལྷ་མོ་བརྒྱད། ཚོགས་བརྒྱད་རིགས་ཀྱི་སེམས་དཔའ་འཁོར་
དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་
དོན་དུ་སྤྱན་འདྲེན་ན། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། མི་
འགྱུར་གཡུང་དྲུང་བོན་གྱི་དབྱིངས་དཀྱིལ་གྱི། ཕྲིན་ལས་ལྷུན་གྱིས་གྲུབ་པའི་ཞིང་
ཁམས་ན། སྐྱེ་བཞིའི་སྒོ་གཅོད་ཐབས་ཀྱི་སྒོ་བ་བཞི། དུས་བཞི་བཅུད་བདག་ཤེས་
རབ་སྒོ་མ་བཞི། ཕྲིན་ལས་རིགས་ཀྱི་སེམས་དཔའ་སེམས་མར་བཅས། རང་བཞིན་
ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དུ་སྤྱན་འདྲེན་ན། རྡུལ་
ཚོན་དཀྱིལ་འཁོར་གནས་འདིར་གཤེགས་སུ་གསོལ། མི་འགྱུར་གཡུང་དྲུང་བོན་གྱི་
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དབྱིངས་དཀྱིལ་གྱི། ཐུགས་རྗེ་ཡོངས་ལ་ཁྱབ་པའི་ཞིང་ཁམས་ན། ཐབས་མཁས་འགྲོ་
བ་འདུལ་བའི་ཐུབ་པ་དྲུག །སེམས་དཔའ་ངང་ལྡན་སྟོང་ཕྲག་དྲུག་དང་བཅས། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་དུ་སྤྱན་འདྲེན་
ན། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། སྟོང་གསུམ་འཇིག་
རྟེན་རབ་འབྱམས་ཞིང་ཁམས་ན། འཇིག་རྟེན་སྐྱོང་མཛད་རྒྱལ་ཆེན་སྒོ་བ་བཞི། ཡོན་
ཏན་ལན་ཆགས་སྙིང་རྗེའི་མགྲོན་རིགས་རྣམས། མཆོད་སྦྱིན་གཏོར་མ་རྒྱ་ཆེན་འགྱེད་
པས་སུ། ཡིད་ཀྱིས་དམིགས་པའི་གནས་འདིར་གཤེགས་སུ་གསོལ། བསྭོ་ༀ་ན་མ་ཨ་
ཨོཾ་ཧཱུྃ་རཾ་ཛ་སད་དོ་ས་མ་ཡ་ཛ་ཛ། ཞེས་པས་སྤྱན་དྲངས་པའོ། །
དེ་ནས་གདན་ལ་བཞུགས་སུ་གསོལ་ཏེ་ཚིགས་སུ་བཅད་དེ་གསུངས་པ། གཞའ་
ཚོན་བྲེས་ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་རན།*
འདིར། དུས་གསུམ་བདེར་གཤེགས་མ་ལུས་འཁོར་བཅས་དང་། བདེར་གཤེགས་
ཀུན་རིག་དཀྱིལ་འཁོར་ལྷ་ཚོགས་ལ། ངོ་མཚར་ཡིད་འོང་གདན་མཆོག་འབུལ་བ་ནི།
སྟོང་གསུམ་རིན་ཆེན་གསེར་གྱི་ས་གཞི་ལ། བཻཌཱུརྱ་འོད་ནེའུ་ཐང་ཚལ་དུ་མཛེས། མེ་
ཏོག་ལྡུམ་འཛིན་འདོད་ཡོན་ར་བས་བསྐོར། སེང་གེ་གླང་ཆེན་རྟ་མཆོག་རྨ་བྱ་དང་།
མཁའ་ལྡིང་ཤང་ཤང་ཉི་ཟླ་པདྨའི་གདན། སྲི་ཞུ་གུས་པའི་ཚུལ་གྱིས་འབུལ་ལགས་ན། །
སེམས་ཅན་མ་རིག་སྒྲིབ་པ་སྦྱོང་བ་དང༌། དུག་ལྔ་ཉོན་མོངས་གནས་སུ་དག་པའི་
ཕྱིར། ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བསྭོ་ༀ་ན་མ་ཨུ་དུག་གྱ་ནོམ་
ཨ་མ་ནེ་ར་ས་མ་ཡ་བརྟན་དུ་གསལ་ཨོཾ། ཞེས་གདན་ལ་བཞུགས་སུ་གསོལ་བའོ། །
དེ་ནས་ཡང་དགྱེས་པར་བསྐྱེད་དེ། ཚིགས་སུ་བཅད་དེ་གསུངས་པ། གཞའ་ཚོན་
བྲེས་ལེགས་ཡོངས་སུ་བཀོད་འདྲ་བའི། ཕོ་བྲང་ཡིད་འོང་ལྷ་ཡི་གཞལ་ཡས་འདིར།
དུས་གསུམ་བདེར་གཤེགས་མ་ལུས་འཁོར་དང་བཅས། བདེར་གཤེགས་ཀུན་རིག་
56

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
དཀྱིལ་འཁོར་ལྷ་ཚོགས་ལ། ཐུགས་དམ་དབྱིངས་ནས་དགྱེས་པ་ཆེར་བསྐྱེད་ལ། སྟོང་
གསུམ་འཇིག་རྟེན་རབ་འབྱམས་ཞིང་ཁམས་འདིར། ཚངས་རྒྱུང་འཇིག་རྟེན་བྱེ་བ་
ཕྲག་བརྒྱ་རུ། རི་རབ་རི་བདུན་རོལ་མཚོ་ལྕགས་རི་བཅས། གླིང་བཞི་གླིང་ཕྲན་ཉི་མ་
ཟླ་བ་དང་། རིན་ཆེན་ནོར་བདུན་བཀྲ་ཤིས་རྫས་བརྒྱད་དང་། རྣམ་དག་མུ་ཏིག་རིན་
ཆེན་གསེར་དང་གཡུ། དུང་དང་མན་ཤེལ་བྱུ་རུ་ཟངས་དང་ལྕགས། གླ་བ་དྲི་གཙང་
མེ་ཏོག་ཚན་དང་སྤོས། མར་མེ་མཆོག་དང་བདུད་རྩི་ཆུ་བོ་དང་། ལྷ་སངས་བཤོས་
དང་དཔའ་བོ་འབྲུ་བཅུད་དང་། དཀར་གསུམ་མངར་གསུམ་སྤྱན་གཟིགས་སྙིང་པོ་
དང་། ལོ་ཏོག་འབྲུ་ལྔ་བཏབ་མེད་འབྲས་བུ་དང་། གར་དང་རོལ་མོ་ཚོམ་ཚོམ་རྔ་
གླིང་དང་། ཅིང་དང་པི་ཝང་གླིང་བུ་ཏམ་བུ་ར། སྒོང་དང་ཤིང་རྟ་རྨ་བྱ་མཛེས་པ་
དང༌། དབལ་དར་རྒྱལ་མཚན་བ་དན་ལྷབ་ལྷུབ་དང༌། བླ་བྲེ་འཕན་དང་གདུགས་
དང་རྒྱབ་ཡོལ་དང་། ཅང་ཤེས་རྟ་དང་དུང་གི་གླང་པོ་དང་། མ་ཧེ་མཛོ་དང་འདོད་
འཇོའི་བ་མོ་དང་། ཀུ་ཤ་ལ་དང་རྒྱལ་སྲིད་རིན་ཆེན་དང་། འདི་ལྟར་མཆོད་པའི་
རྒྱུ་རྣམས་ཐམས་ཅད་ནི། སྟོང་གསུམ་འཇིག་རྟེན་ལྷ་ཡི་ཕོ་བྲང་འདིར། རིན་ཆེན་
གཏེར་གྱིས་གང་བར་འབུལ་ལགས་ན། དགྱེས་པའི་ཚུལ་གྱིས་ཞལ་གྱི་འཛུམ་ཕྱུངས་ལ།
ཐུགས་རྗེས་བྱིན་གྱིས་རློབས་ལ་བཞེས་སུ་གསོལ། བསྭོ་ཨོཾ་ན་མ་སརྦ་སྭ་སྟི་ཀོ་ཀ་ཛཱ་ཡེ་
ཟད་མིན་ཧ་ར་སད་སཱཧཱ། ཞེས་དགྱེས་པ་བསྐྱེད་པར་བསྟན་པའོ། ། །
༧ དེ་ནས་ཡང་སྟོན་པས་འདུལ་དྲུག་སྐབས་ཀྱི་ཆོ་གས་ངན་སོང་གི་གནས་སྦྱང་
བར་མཛད་དེ། ཚངས་པ་གཙུག་ཕུད་ལ་བཀའ་སྩལ་པ། གཤེན་རབ་གཡུང་དྲུང་
སེམས་དཔའ་ཆེན་པོ་ཚངས་པ་གཙུག་ཕུད། འཁོར་བ་ངན་སོང་སྒྲིབ་སྦྱང་གི་བོན་
གཏན་ལ་ཕབ་པ་ལས། ད་གཉིས་པ་འདུལ་དྲུག་སྐབས་ཀྱི་ཆོ་གས་ངན་སོང་གི་གནས་
སྦྱང་བར་བྱ་སྟེ། དེ་ལ་ཡང་དོན་རྣམ་པ་བདུན་གྱིས་བསྟན་ཏེ། དང་པོར་མཚན་
57

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གྱི་བྱང་བུ་བྲིས་ནས་ལན་ཆགས་ཀྱི་གླུད་གཏོར་གཏང་བ་དང་། ལྷན་ཅིག་སྐྱེས་པའི་
བདུད་དང་ཕྲལ་བ་དང༌། རྣམ་ཤེས་མཚན་གྱི་བྱང་བུ་ལ་བསྟིམ་པ་དང་། སྒྲིབ་པ་
དག་པའི་ཁྲུས་གསོལ་བ་དང་། ནངས་ནུབ་ཀྱི་འཚོ་བའི་ཟས་སྐལ་གཏད་པ་དང་།
འཇིག་རྟེན་འཁོར་བའི་གཡང་ས་བསྐྱུར་བ་དང༌། མྱ་ངན་བདེ་བའི་དྲོད་ཁ་བསྐྱེད་པ་
དང་བདུན་ནོ། ། །
དེ་ལ་དང་པོར་མཚན་གྱི་བྱང་བུ་བྲི་བ་ནི། དེ་ཡང་འཁོར་བའི་སེམས་ཅན་ཡས་
མར་གྱི་ཟང་ཐལ་དུ་འགྲོ་བ་མ་གཏོགས་པ། སྤྱི་བཙན་འཁྲུལ་པ་ཁ་འཁོར་དུ་འཁྱམས་
ནས། སྐྱེ་རྒ་ན་འཆི་བཞི་ལ་བརྒྱུད་པ་རྣམས་ནི། ཤི་ནས་ཞག་གསུམ་དྲོས་བཞི་ལ་མ་
ཕྱིན་གྱི་བར་དུ། ད་ལྟར་སྐྱེས་མ་ཐག་ནས་མ་ཤིའི་བར་དུ། གར་ཕྱིན་པའི་ས་གནས་
སུ་མདུང་དང་མདུང་ཁྱིམ་གྱི་ཚུལ་དུ་བསྐོར་བསྐོར་ནས། ཐང་ཆད་དེ་མལ་ལ་འཁོར་
ཏེ། བཞི་བཅུ་རྩ་དགུའི་བར་ལ་བསྡད་དོ། ། དེ་ནས་དགེ་སྡིག་གི་འཕེན་ལན་གྱིས།
སེམས་ཅན་ལས་གར་མཐུན་པ་ཞིག་ཏུ་སྐྱེའོ། །དེའི་ཕྱིར་ན་མཚན་གྱི་བྱང་བུ་ཡང་།
ཞག་གསུམ་དྲོ་བཞིའི་ནངས་པར་འབྲི་བར་བྱའོ། ། དེ་ཡང་ཇི་ལྟར་དུ་བྲི་ན། དུང་ཤོག་
དཀར་པོ་ལ་མིའི་གཟུགས་སུ་བཏོད། དེ་ལ་དཔའ་བོ་འབྲུ་ལྔ་དང་། རིགས་དྲུག་གི་ས་
བོན་རྣམས་དགོད་དོ། ། དེ་ཡང་གློ་བའི་རྩ་སྒོ་རྐང་པ་གཡས་པ་ལ་ཡཾ། མཆིན་པའི་རྩ་
སྒོ་རྐང་པ་གཡོན་པ་ལ་རཾ། མཚེར་པའི་རྩ་སྒོ་ལག་པ་གཡས་པ་ལ་ཁཾ། མཁལ་མའི་རྩ་
སྒོ་ལག་པ་གཡོན་པ་ལ་སྲུ་། སྙིང་གི་རྩ་སྒོ་དཔྲལ་བ་ལ་ཨོྃ། དེའི་སྤྱི་བོ་རུ་ཨ། མགྲིན་
པ་རུ་ཏྲི། སྙིང་ཁ་རུ་རྨི ལྟེ་བ་རུ་སུ། གསང་གནས་སུ་དྲི། རྐང་མཐིལ་དུ་དུ། དེའི་
སྟེང་དུ་འདུལ་དྲུག་གི་ས་བོན་ཨ་དྲུག་དགོད་དོ། །དེའི་རྒྱབ་ཏུ་མིང་བྱང་བྲི་སྟེ་སྨྱུག་
རྒོད་ཚིགས་གསུམ་ལ་གདགས། དེ་ལ་དར་ཟབ་ཀྱི་ན་བཟའ་དང་། གསལ་བའི་མེ་
ལོང་དང་། རིན་པོ་ཆེ་སྣ་ལྔ་གདགས་ལ། སྟེགས་བུ་གཉིས་ཀྱི་བར་ལ་གཟུག་གོ །
58

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
གཞན་ཡང་ན་བཟའ་དྲི་མ་དང་། གསོས་ཀྱི་འཚོ་བ་དང༌། སྐྱེམས་ཀྱི་ཞལ་བུ་དང་།
ཤག་རག་གཉེན་འདུན་གྱི་ཅུ་གང་དང་། འདོད་པའི་ཡོ་བྱད་ཕུན་སུམ་ཚོགས་པ་རུ་
བཤམ་མོ། །
དེ་ལྟར་དུ་བཅའ་དང་ཡོ་བྱད་ཚོགས་ནས། དོན་བདུན་གྱི་གཏན་ལ་དབབ་པའི་
ཡོན་ཏན་འདི་ལྟ་སྟེ། དང་པོ་མཚན་གྱི་བྱང་བུ་ལ་དམིགས་རྟེན་དུ་བྱ་ཞིང༌། ལན་
ཆགས་གླུད་ཀྱི་གཏོར་མ་གཏང་བ་ནི། ཚེ་འདས་བར་དོའི་གནས་སུ་མི་འཁྱམས་ཤིང་།
ལན་ཆགས་བསྙག་པའི་སེམས་ཅན་རྣམས་ཀྱི་བུ་ལོན་དང་སྙིང་ཁྲིན་བསྐང་བ་དང༌།
གཉིས་པ་བར་ཆད་ཀྱི་བགེགས་བསྐྲད་པ་དང་། ཚེ་སྲོག་ལེན་པའི་གཤེད་མ་དང་
དབྲལ་ནས། བླ་ཡིད་སེམས་གསུམ་གཅིག་ཏུ་འཕྲོད་ནས། འཇིགས་སྐྲག་བྱེད་པའི་
དབུགས་དབྱུང་བ་དང་། གསུམ་པ་རྣམ་ཤེས་མཚན་གྱི་བྱང་བུ་ལ་བསྟིམ་པས། སྔོན་
གྱི་བག་ཆགས་དྲན་ནས་ལུས་སེམས་འཕྲད་པ་དང་། བཞི་པ་སྒྲིབ་པ་དག་པའི་ཁྲུས་
གསོལ་བས། ཉོན་མོངས་དུག་ལྔའི་སྒྲིབ་པ་དག་པ་དང་། ལྔ་པ་ནངས་ནུབ་འཚོ་
བའི་ཟས་སྐལ་གཏད་པས། བཀྲེས་སྐོམས་ཀྱི་གདུང་བ་སེལ་ཞིང་། ཟད་པ་མེད་
པའི་གཏེར་དང་ལྡན་པ་དང་། དྲུག་པ་འཁོར་བའི་གཡང་ས་བསྐྱུར་བས། འཁོར་
བ་ལ་ཞེན་པ་ལོག་ཅིང་ཕྱིར་མི་ལྡོག་པ་དང་། བདུན་པ་ཐར་པའི་བྲོད་ཁ་འདེབས་
པས། བདེ་བ་ལ་སེམས་བཏེག་ནས། མཐོང་ལམ་གྱི་དགའ་བ་སྐྱེ་སྟེ་དེ་ལྟ་བུའི་ཡོན་
ཏན་དང་ལྡན་པའོ། །དཔའ་བོ་འབྲུ་ལྔ་བཀོད་པ་ནི། རྣམ་པར་ཤེས་པར་ཡེ་ཤེས་ལྔའི་
ས་བོན་ཡོད་པས་ཕྱིར་རོ། །རིགས་དྲུག་གི་ས་བོན་བཀོད་པ་ནི། ཕུང་པོ་ལྔ་ལ་རིགས་
དྲུག་གི་སྐྱེ་གནས་ཚང་བའི་ཕྱིར་རོ། །ཨ་དྲུག་བཀོད་པ་ནི། འདུལ་བ་གཤེན་དྲུག་གིས་
རིགས་དྲུག་གི་གནས་སྦྱང་བའི་ཕྱིར་རོ། །སྨྱུག་རྒོད་ཚིགས་གསུམ་ནི་ཚེ་སྲོག་མི་ཉམས་
པའི་རྟེན་ནོ། །ན་བཟའ་དྲི་མ་ནི་བག་ཆགས་དྲན་ནས་གནས་སུ་འཁོར་བའི་རྟེན་ནོ། །
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མིང་གི་བྱང་བུ་བཏག་པ་ནི། ཡིད་སེམས་བླ་གཟུགས་ལ་འཁོར་བའི་རྟེན་ནོ། །གསལ་
བའི་མེ་ལོང་ནི། ཡིད་ཀུན་གཞིའི་བག་ལས་ཐོན་པའི་རྟེན་ནོ། །རིན་ཆེན་སྣ་ལྔ་ནི་
སེམས་མ་གཡེང་བར་ལུས་སེམས་འཕྲོད་པའི་རྟེན་ནོ། ། དེ་ལྟར་དུ་བླ་ཡིད་སེམས་
གསུམ་གཅིག་ཏུ་འཕྲོད་ནས་མཚན་གྱི་བྱང་བུ་ལ་འཁོར་བས། སྔར་བས་ཤེས་པ་དགུ་
འགྱུར་གྱི་གསལ་ཏེ། རྗེས་སུ་དགེ་བའི་རྩ་བ་རྒྱ་ཆེ་ཆུང་དུ་བགྱིད་པ་དང་། འདྲེན་པའི་
ཤུགས་དང་ལྡན་པ་ཡིས། ཐབས་དང་ཐུགས་རྗེ་ཟུང་དུ་འབྲེལ་ན། རབ་ནི་དགུང་
ཞག་བཞི་བཅུ་རྩ་དགུའི་ནང་ནས་ཐོགས་ཆགས་མེད་པར་སངས་རྒྱས་ཏེ་འགྲོ་བ་ཡང་
ཡོད། འབྲིང་ཉོན་མོངས་པའི་སྒྲིབ་པ་བྱང་ནས་རྒྱུ་བསོད་ནམས་ཀྱི་ཚོགས་རྫོགས་ཏེ།
བར་ལྷ་འོད་གསལ་གྱི་གནས་སུ་སྐྱེ་བ་ཡང་ཡོད། ཐ་མ་ནི་ངན་སོང་གསུམ་གྱི་སྐྱེ་སྒོ་
ཆོད་ནས། དག་པ་ལྷ་མིའི་གོ་འཕང་ཐོབ་སྟེ། དཀར་པོ་དགེ་བའི་ལས་འཕྲོ་ལེན་ནས་
ལམ་གོང་འཕེལ་དུ་འགྲོ་ཞིང་ཐར་པའི་གོ་འཕང་ཐོབ་པའོ། །དེའི་ཕྱིར་ན་མཚན་གྱི་
བྱང་བུ་དང༌། འདྲེན་པའི་ཆོ་ག་བགྱིས་པ་ལ། གཡུང་དྲུང་སེམས་དཔའ་རྣམས་འདིའི་
དོན་ལ་ཤིན་ཏུ་བརྩོན་པར་བྱའོ། །འདིའི་དོན་ལ་རབ་ཏུ་མོས་པར་བྱའོ། །འདིའི་དོན་
ལ་ཡོངས་སུ་ལྷུན་གྱིས་གྲུབ་པར་བྱའོ། །ཞེས་སྟོན་པས་བཀའ་བསྩལ་ཏོ། །དེ་ནས་
ཚངས་པ་གཙུག་ཕུད་དང་འཁོར་རྣམས་ཀྱིས། སྟོན་པས་བཀའ་སྩལ་པ་བཞིན་དུ།
རྒྱལ་བུའི་མཚན་གྱི་བྱང་བུ་དང་ཕུན་སུམ་ཚོགས་པའི་རྫས་དང་ཡོ་བྱད་སྣ་ཚོགས་པར་
བསགས་སོ། །
དེ་ནས་ཡང་སྟོན་པས་སྐབས་ཀྱི་ཆོ་ག་ལ། ལན་ཆགས་གླུད་ཀྱི་གཏོར་མ་གཏང་
བར་མཛད་དེ། གླུད་ཀྱི་གཏོར་མ་རྒྱ་ཆེན་པོར་བཤམས་ནས། བྱིན་གྱིས་བརླབ་ཅིང་
ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་
ཉིད་ཀྱི་སྟོབས་མཆོག་གིས། སྣང་སྲིད་ལྷ་ཡི་གཞལ་ཡས་འདིར། དམིགས་པའི་ལོངས་

མདོ་སྡེ། ། ཀུན་རིག་སྒྲོན་མའི་ཆོ་ག ༼ཆ༽
སྤྱོད་འདོད་ཡོན་ཚོགས། གཟུགས་སྒྲ་དྲི་རོ་རེག་བྱ་རྒྱན། འདུག་པའི་ཡུལ་དང་འཁྲས་
པའི་མཁར། སྐྱེས་པ་བུད་མེད་རྟ་དང་གླང༌། ཤ་ཁྲག་དཀར་མངར་འབྲུ་བཅུད་
ཚོགས། གསེར་གཡུ་དར་སྟག་རིན་པོ་ཆེ། ཕུན་སུམ་ཚོགས་པར་བྱིན་གྱིས་བརླབས།
འཇིག་རྟེན་འདི་ནས་ཚེ་འདས་པ། ཕ་རོལ་སེམས་ཅན་ཉོན་མོངས་ལ། གནོད་ཅིང་
འཚེ་བར་བྱེད་པ་ཡི། བདུད་དང་མ་མོ་བཙན་དང་དམུ། རྒྱལ་པོ་གནོད་སྦྱིན་གཤིན་
རྗེ་བགེགས། ནམ་མཁའ་ལྡིང་དང་དྲི་ཟ་དང་། འཇུ་བྱེད་གཏུམ་བྱེད་སྨྱོ་བྱེད་དང་།
སྐེམ་བྱེད་བརྗེད་བྱེད་ཁུ་ཚུར་ཅན། སྲུལ་པོའི་སྡེ་དང་ལུས་སྲུལ་པོ། ལྟོ་འཕྱེ་གྲུལ་བུམ་
མི་འམ་ཅི། ཤ་ཟ་སྲིན་པོ་རོ་ལངས་དང་། ཀླུ་དང་ས་བདག་གཉན་དང་ཆུད། འཕྲོག་
མ་མ་བུ་ལྔ་བརྒྱ་དང་། ཚེ་སྲོག་མདངས་ལ་རློམ་པ་ཡིས། ཟ་བའི་སྲི་དང་འཆི་བའི་
གཤེད། འབྱུང་པོའི་ཚོགས་རྣམས་མ་ལུས་པ། ལན་ཆགས་གླུད་ཀྱི་གཏོར་མ་ལོངས།
རང་གི་ལུས་ལ་དཔེ་ལོངས་ལ། གཞན་ལ་གནོད་པ་མ་བྱེད་པར། ཚེ་འདས་གཤེད་
མར་ཆེ་བ་དང༌། ཐར་ལམ་གེགས་སུ་མ་བྱེད་པར། རང་རང་གནས་སུ་བདེ་བར་
དེངས། རྒྱལ་བ་སྟོན་པའི་བཀའ་ལ་ཉོན། གལ་ཏེ་བཀའ་ལས་འདས་གྱུར་ན། གཏོར་
མ་མེ་ཆུ་རླུང་གསུམ་འཁྲུགས། ཐལ་བ་རྡུལ་དུ་བརླག་པར་འགྱུར། དེ་བས་བདུད་རྩི་
གཏོར་མ་ལོངས། བསྭཱ་ཨོཾ་ན་མ་དྲུང་ཟད་རི་རང་སྲི་དྲི་དུ་ཏྲི་མུ་ཁ་ཐིམ་ཐིམ་ཡེ་སྭཱཧཱ།
ཞེས་གསུངས་ནས། གླུད་ཀྱི་གཏོར་མ་རྒྱ་ཆེན་པོ་རུ་མཛད་དོ། །
དེ་ནས་ཡང་སྟོན་པས། བར་ཆད་ཀྱི་བགེགས་བསྐྲད་ཅིང་། ཚེ་འདས་གཤེད་དང་
ཕྲལ་བར་མཛད་དེ། བདག་ཉིད་ཐུགས་ཞི་བའི་ངང་ལ་མ་གཡོས་ཀྱང༌། སྐུ་འབར་
བའི་ཁྲོ་བོ་རུ་བསྒོམ་ཞིང་། རྔ་གཤང་སྒྲ་རྒྱལ་གོ་བན་སྣ་ཚོགས་ཐོགས་ནས། སྟག་
འགྲོས་དང་སེང་སྟབས་ཀྱིས་ས་བཅད་ཅིང་ཚིགས་སུ་བཅད་དེ་གསུངས་པ། བསྭོ་བོན་
ཉིད་དབྱིངས་ཀྱི་ཕོ་བྲང་ན། དབུས་ཕྱོགས་འབར་བའི་ཨེ་ཀློང་གི། མེ་རི་མཐིང་དམར་

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཀློང་དཀྱིལ་ན། བདུད་བཞི་བསྣོལ་པའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཁྲོ་
བོ་ཆེ་མཆོག་མཁའ་འགྱིང་ཁ། དབུ་གསུམ་ཕྱག་དྲུག་གཤོག་པ་ཅན། སྐུ་མདོག་མཐིང་
ནག་མེ་རི་འབར། གཡས་དཀར་གཡོན་དམར་དབུ་མཐིང་ཞལ། རལ་པ་དམར་སེར་
གྱེན་ལ་འཁྱིལ། ཐོད་སྐམ་རིན་ཆེན་དབུ་ལ་བརྒྱན། གཟའ་ཆེན་ཉི་ཟླའི་སྙན་ཆ་འཁྲོལ།
ཀླུ་རྒྱལ་སྦྲུལ་གྱི་མགུལ་ཆུ་བགྱིས། རྒྱུ་སྐར་རྩ་བརྒྱད་ཕྱག་ཞབས་བརྒྱན། ཕྱག་དྲུག་
གཡས་གཡོན་དང་པོ་གཉིས། རྣམ་དག་ཤེལ་གྱི་ཕུར་པ་འདྲིལ། གང་ལ་དམིགས་
པའི་འབེན་ལ་རྡེག །ཞེ་སྡང་འཁོར་བ་གཏིང་ནས་ལེན། དེ་འོག་གཡས་གཡོན་རལ་
ཀྱུ་ཞགས། སྡིག་ཅན་ལྟ་བ་ལོག་པ་དང་། དམ་ཉམས་དབང་པོ་འཁྲུལ་པ་རྣམས།
ཞགས་པས་འཆིང་ཞིང་རལ་ཀྱུས་གཤོག །གཡང་གཞི་སྟག་ཤམ་སྦྲུལ་གྱིས་བརྒྱན།
གླང་ཆེན་ཀོ་རློན་གོས་སུ་གྱོན། དྲག་ཆེན་ཧ་ཧའི་གད་མོ་བཞད། རི་རབ་སྐྱེལ་ཞིང་
རྒྱ་མཚོ་སྐེམ། བགེགས་དང་ལོག་འདྲེན་སྨོས་ཅི་དགོས། རྡོ་རྗེ་ཁྱུང་གཤོག་མཁའ་ལ་
གདེངས། སྟོང་ཁམས་སྤྱི་རྒྱ་རླབས་ཀྱིས་གཅོད། ཞབས་ཀྱང་འདོར་ཐབས་གདན་ལ་
བརྗིད། ཁམས་གསུམ་མ་ལུས་དབང་དུ་སྡུད། སྲིད་གསུམ་མ་ལུས་ཟིལ་གྱིས་གནོན།
སྲིད་པའི་ཁ་ལོ་གྱེན་ལ་བསྒྱུར། ན་རགས་སྒོ་དགུ་ཐུར་དུ་གནོན། དེ་དང་གཉིས་
མེད་མཉམ་པའི་ཡུམ། ནམ་མཁའི་ཁྲོ་མོ་དབྱིངས་ཕྱུག་མ། སྔོན་མོ་རུས་པའི་རྒྱན་
གྱིས་བརྒྱན། གཡས་པས་ཐོག་རྒོད་དམར་པོ་བསྣམས། མཁའ་ལ་གནས་པའི་གདོན་
རྣམས་འདུལ། གཡོན་པས་བྷན་དྷ་ཡབ་ལ་སྟོབ། གཉིས་མེད་ཡབ་ལ་བདེ་བར་འཁྲིལ།
ཡབ་ཡུམ་ཐབས་དང་ཤེས་རབ་ལ། ཁྲོ་མཆོག་དགུ་ཁྲི་དགུ་འབུམ་འགྱེད། རེ་རེ་ལ་
ཡང་འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། རྒྱན་ལྡན་མཆོད་པ་འདི་བཞེས་
ལ། བཞེངས་ཤིག་བོན་ཉིད་དབྱིངས་ནས་བཞེངས། བསྐྱོད་ཅིག་རང་བཞིན་མཁའ་ལ་
བསྐྱོད། ཀློང་དུ་སྡང་བའི་དགྲ་བོ་དང་། མཁའ་ལ་འཁྲུགས་པའི་འབྱུང་པོ་དང་། བག་
62

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
ལ་ཉལ་བའི་གདོན་བགེགས་དང༌། ཚེ་འདས་གཤེད་མར་ཆེ་བ་རྣམས། ཐལ་བ་རྡུལ་
དུ་བརླག་པར་བྱའོ། །བསྭོ་ཨོ་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཀྲོ་ཏ་ཏི་སྟ་
མ་ར་ཡ་ཧཱུྃ་ཕཊ༔ མ་མ་ཉེ་ལོ་ཡོ་སྤུངས་སོ་ཐད་དོ། །མུ་ཡེ་གྲན་ལ་ཐུན་ཕྱོགས་ཐུན་བྷོ། ཞེས་
གསེར་སྐྱེམས་ཀྱིས་མཆོད་ཅིང་ཡུངས་ཀར་བྲིམ་སྟེ་མཚམས་བཅད་པའོ། །
དེ་ནས་ཡང་སྟོན་པས་ཚེ་འདས་ཀྱི་རྣམ་ཤེས་བཀུག་ནས། མཚན་བྱང་ལ་བསྟིམ་
པར་མཛད་དེ། ཕྱག་རྒྱ་ལྕགས་ཀྱུ་སྒྲིལ་མ་རུ་བཅའ་སྟེ། སྔགས་བརྗོད་པ། བསྭཱ་ཨོཾ་ཨ་
དུ་ཞི་བ་ལྷན་ནེ་ས་མ་ཡ་ཛ་ཛ། ཞེས་པས། ཐུགས་མི་དམིགས་པའི་ངང་ལ། ཞབས་
ཀྱི་མཐིལ་རུམ་ནས། འོད་ཟེར་མཐིང་དམར་ཞིག་འཕྲོས་པས་འོད་ཀྱི་བཅུད་ལ་ཨ་
མཐིང་དམར་གཅིག་ཏུ་གྱུར་ཏེ། རལསཨ་ལས་འདུལ་བ་ངར་དྲག་བྱམས་པ། སྐུ་མདོག་
མཐིང་དམར་རྒྱན་དང་ལྡན་པ། གཡས་པས་མཐིང་གིས་ཆག་ཤིང་དང༌། གཡོན་
པས་མེ་ཆུའི་རྒྱལ་མཚན་འཕྱར་བ། འཁོར་བྱམས་པ་ངང་དང་ལྡན་པའི་སེམས་དཔའ་
སྟོང་གིས་བསྐོར་ནས། ཚེ་འདས་ཀྱི་རྣམ་པར་ཤེས་པ་དམྱལ་བའི་ཡུལ་ནས་དྲང་སྟེ།
གཟུགས་ཀྱི་བྱང་བུ་ལ་ཐིམ་པར་བསམ་ལ། ཚིགས་སུ་བཅད་དེ་གསུངས་པ། ཨཱ་དེང་
གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་མེད་
པ་ནས། རིག་པའི་ཡེ་ཤེས་མ་ལྡན་ཞིང་། མ་རིག་ཉོན་མོངས་འཁྲུལ་པ་ཡིས། ཁམས་
གསུམ་འཁོར་བའི་གནས་སུ་འཁྱམས། སྐྱེ་རྒ་ན་འཆི་བཞི་ལ་བརྒྱུད། སྡུག་བསྔལ་
དཔག་མེད་ཉམས་སུ་མྱོང་། ཞེ་སྡང་ཉོན་མོངས་དབང་གྱུར་པས། གསོད་དང་གཅོད་
པའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། དུས་ཀྱི་བདུད་བྱུང་འཆི་འཕོས་
ཚེ། ཕ་རོལ་བར་དོའི་གནས་སུ་འཁྱམས། འབྲས་བུ་དམྱལ་བའི་གནས་སུ་སྐྱེས། བཙོ་
སྲེག་སྡུག་བསྔལ་ཡ་རེ་ང་། དམྱལ་ཁམས་བཅོ་བརྒྱད་སྐྱི་རེ་འཇིགས། ཉོན་མོངས་
འཁོར་བ་གཏིང་རེ་ཟབ། དེའི་ཚེ་རྒྱལ་བའི་ཐུགས་རྗེ་ཡིས། ང་ནི་འདྲེན་པའི་སྟོན་པ་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྟེ། འཕྲུལ་བོན་ངར་དྲག་བྱམས་པ་ཡིན། སྟོན་པ་ང་ཡི་བཀའ་ལ་ཉོན། སྔོན་གྱི་བག་
ཆགས་དྲན་པར་གྱིས། མར་མེ་གསལ་བའི་མདངས་ལ་ལྟོས། ཏིང་འཛིན་འོད་ཟེར་
རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་འཁོར་བར་
གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད། མཆེད་དང་
ལྕམ་དྲལ་འདི་ན་ཡོད། གནས་མཆོག་འདི་ནི་རྒྱལ་བའི་ཞིང་། གཡུང་དྲུང་གསང་
བའི་གྲལ་ལ་སྡོད། ལུས་ངག་ཡིད་གསུམ་གུས་པ་བསྐྱེད། འཕྲུལ་ངག་བདེན་པའི་
བཀའ་ལ་ཉོན། ན་བཟའ་དྲི་མ་ལུས་ཀྱི་རྟེན། སྨྱུག་རྒོད་ཚིགས་གསུམ་སྲོག་གི་རྟེན།
གསལ་བའི་མེ་ལོང་ཡིད་ཀྱི་རྟེན། རྟེན་གསུམ་རྟེན་ལ་བརྟེན་ཆོས་ལ། དར་ཙམ་བོན་
ལ་ཉན་པར་གྱིས། བསྭཱ་ཨཱི་ཨ་དུ་ཞི་བ་ལྷན་ནེ་ས་མ་ཡ་ཛ་ཛ། ཞེས་མཚན་གྱི་བྱང་བུ་
ལ་བསྟིམས་པར་མཛད་དོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པའི་ཀུན་རིག་དཀྱིལ་
འཁོར་ལྷ་ཚོགས་རྣམས་ལ། ཁྲུས་གསོལ་བར་མཛད་དེ་ཚིགས་སུ་བཅད་དེ་གསུངས་
པ། མི་འགྱུར་གཡུང་དྲུང་བོན་གྱི་དབྱིངས་དཀྱིལ་ན། ཕོ་བྲང་ཡིད་འོང་ལྷ་ཡི་གཞལ་
ཡས་འདིར། དུས་གསུམ་བདེར་གཤེགས་མ་ལུས་འཁོར་དང་བཅས། ཀུན་རིག་རྣམ་
སྣང་དཀྱིལ་འཁོར་ལྷ་ཚོགས་རྣམས། ཡེ་ནས་དྲི་མེད་རྣམ་པར་དག་པ་ལ། གཙང་
མའི་ཚན་གྱི་ཁྲུས་གསོལ་མི་འཚལ་ཏེ། བདག་དང་མཐའ་ཡས་སེམས་ཅན་ཐམས་
ཅད་ཀྱི། ཉོན་མོངས་བག་ཆགས་དྲི་མ་དག་བྱའི་ཕྱིར། ནམ་མཁའ་ཡངས་ལ་བབས་
པ་མེད་པའི་ཆུ། རྒྱ་མཚོ་གླིང་དགུར་འཁྱིལ་བ་ཡོད་པའི་ཆུ། བདུད་རྩི་འོ་དཀར་ཡོད་
མེད་མཚམས་ཀྱི་ཆུ། ཏིང་ཤོ་གལ་ཆེན་སྐྱེ་འགྲོ་གསོས་ཀྱི་ཆུ། མ་དྲོས་ལུ་མ་འབྲི་མིག་
འཁྱིལ་པའི་ཆུ། ཐ་ལེ་གཙང་མ་གཡའ་དང་གངས་ཀྱི་ཆུ། དམུ་ཡད་ཏིང་ཕྱི་ངད་དང་
ཟིལ་གྱི་ཆུ། བདུད་རྩི་ཟིལ་ཐིགས་ནགས་ཚལ་སྨན་གྱི་ཆུ། གཙང་མར་སྦྱར་བའི་ཚན་
64

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
དང་སྤོས་ཀྱི་ཆུ། ཆུ་དགུ་དག་པར་སྦྱར་བའི་ཚན་ཆབ་ལ། དྲི་ཞིམ་སྨན་དང་སྤོས་ཀྱི་
ཕྲད་གསལ་ནས། བདེར་གཤེགས་སྐུ་ལ་སྐུ་ཁྲུས་འདི་གསོལ་བས། སྐུ་རྣམས་ཡེ་ནས་
དག་པ་ཅི་བཞིན་དུ། མི་རྣམས་བག་ཆགས་དྲི་མ་དག་གྱུར་ཅིག །བསྲོ་ༀ་ན་མ་མུ་
ཡང་ཏིང་ཕྱི་དང་ར་གུ་ཤུན་ས་ལེ་སང་ངེ་ཡེ་སྭཱཧཱ། ཞེས་ཆུ་དགུ་དག་པའི་ཁྲུས་གསོལ་
བར་བསྟན་པའོ། །
ད་གཉིས་པ་སྐབས་ཀྱི་ཆོ་ག་ལ། མཚན་བྱང་ལ་ཁྲུས་གསོལ་བར་མཛད་དེ། སྟོན་
པས་ཞལ་ནས་ཚིགས་སུ་བཅད་དེ་གསུངས་པ། ཨོ་བོན་ཉིད་དག་པའི་རྒྱ་མཚོ་ལ། ཡེ་
ཤེས་ལྔ་ཡི་འོད་ཟེར་ལས། ཉོན་མོངས་དག་བྱེད་བདུད་རྩིའི་ཆུ། མཁའ་ལས་ཆར་
བབས་རྒྱ་མཚོའི་ཀློང་། རིན་ཆེན་བུམ་པའི་བཅུད་དུ་འཁྱིལ། དེང་གི་ཚེ་འདས་ལུས་
བརྗེས་ལ། གཙང་མའི་སྐུ་ཁྲུས་འདི་གསོལ་བས། ཉོན་མོངས་དྲི་མ་དག་གྱུར་ཅིག །
འདི་ནི་སྟོང་ཉིད་ཡེ་ཤེས་ཆུ། ཞེ་སྡང་དྲི་མ་དག་གྱུར་ཅིག །འདི་ནི་མེ་ལོང་ཡེ་ཤེས་
ཆུ། གཏི་མུག་དྲི་མ་དག་གྱུར་ཅིག །འདི་ནི་མཉམ་ཉིད་ཡེ་ཤེས་ཆུ། ང་རྒྱལ་དྲི་མ་
དག་གྱུར་ཅིག །འདི་ནི་སོར་རྟོགས་ཡེ་ཤེས་ཆུ། འདོད་ཆགས་དྲི་མ་དག་གྱུར་ཅིག །
འདི་ནི་བྱ་གྲུབ་ཡེ་ཤེས་ཆུ། ཕྲག་དོག་དྲི་མ་དག་གྱུར་ཅིག །འདི་ནི་སྦྱིན་པ་ཆེན་པོའི་
ཆུ། སེར་སྣའི་དྲི་མ་དག་གྱུར་ཅིག །འདི་ནི་ཚུལ་ཁྲིམས་ཆེན་པོའི་ཆུ། འཆལ་བའི་དྲི་
མ་དག་གྱུར་ཅིག །འདི་ནི་བཟོད་པ་ཆེན་པོའི་ཆུ། བྱུང་ཚོར་དྲི་མ་དག་གྱུར་ཅིག །
འདི་ནི་བརྩོན་འགྲུས་ཆེན་པོའི་ཆུ། ལེ་ལོའི་དྲི་མ་དག་གྱུར་ཅིག །འདི་ནི་བསམ་གཏན་
ཆེན་པོའི་ཆུ། འགྱུར་ལྡོག་དྲི་མ་དག་གྱུར་ཅིག །འདི་ནི་སྟོབས་ཤུགས་ཆེན་པོའི་ཆུ། མ་
ནུས་དྲི་མ་དག་གྱུར་ཅིག །འདི་ནི་སྙིང་རྗེ་ཆེན་པོའི་ཆུ། བདག་འཛིན་དྲི་མ་དག་གྱུར་
ཅིག །འདི་ནི་སྨོན་ལམ་ཆེན་པོའི་ཆུ། རེ་དོགས་དྲི་མ་དག་གྱུར་ཅིག །འདི་ནི་ཐབས་
མཆོག་ཆེན་པོའི་ཆུ། རྨོངས་པའི་དྲི་མ་དག་གྱུར་ཅིག །འདི་ནི་ཤེས་རབ་ཆེན་པོའི་ཆུ།
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འཁྲུལ་པའི་དྲི་མ་དག་གྱུར་ཅིག །དུག་ལྔ་ཉོན་མོངས་སྒྲིབ་དག་ནས། ཡེ་ཤེས་ལྔ་ཡི་
འོད་གསལ་ཏེ། ལྷ་ལྔ་སྐུ་ལྔའི་ཞལ་མཐོང་ཤོག །བསྭཱ་ཨཱི་ན་མ་དམུ་ཡང་ཏིང་ནམ་ཨུ་
དུག་སང་གསལ་སལེ་སང་ངེ་ཡེ་སྭཱཧཱ། ཞེས་དག་པའི་ཁྲུས་གསོལ་ནས་ལུས་ངག་ཡིད་
གསུམ་གྱི་སྒྲིབ་པ་དག་པར་མཛད་དོ། །
དེ་ནས་ཡང་ཚངས་པ་གཙུག་ཕུད་ཀྱིས་བདེ་བར་གཤེགས་པ་ཀུན་རིག་དཀྱིལ་
འཁོར་གྱི་ལྷ་ཚོགས་རྣམས་ལ། ཕྱག་འཚལ་ཞིང་བཤགས་པ་འབུལ་བར་མཛད་དེ་
ཚིགས་སུ་བཅད་དེ་གསུངས་པ། ཨེ་མ་ཧོ། བོན་ཉིད་དབྱིངས་ནས་ཐུགས་རྗེས་ཡོངས་
ལ་ཁྱབ། དུས་གསུམ་བདེར་གཤེགས་རྣམས་ལ་ཕྱག་འཚལ་ལོ། །ཀུན་སྣང་དང་བས་
འགྲོ་བ་ཡོངས་ལ་ཁྱབ། རྣམ་སྣང་རྒྱལ་པོའི་སྐུ་ལ་ཕྱག་འཚལ་ལོ། །མི་འགྱུར་སྐུར་
བསྐྱེད་གཡུང་དྲུང་སྙིང་པོ་འཆང༌། མི་འགྱུར་སྙིང་པོའི་སྐུ་ལ་ཕྱག་འཚལ་ལོ། ། མི་
ཤིགས་ཐོགས་མེད་དབང་ཕྱུག་འཁོར་ལོ་བསྒྱུར། གར་དབང་རྒྱལ་པོའི་སྐུ་ལ་ཕྱག་
འཚལ་ལོ། །མ་ཆགས་སྐྱོན་བྲལ་དྲི་མེད་པདྨའི་མདངས། སྨོན་ལམ་མཐའ་ཡས་སྐུ་ལ་
ཕྱག་འཚལ་ལོ། །མ་བརྩལ་ལྷུན་གྲུབ་ཡིད་བཞིན་ནོར་བུ་འཆང་། ནམ་མཁའི་མདོག་
ཅན་སྐུ་ལ་ཕྱག་འཚལ་ལོ། །ནམ་མཁའ་ལས་བྱུང་སྲིད་པའི་གོ་ཡང་འབྱེད། གསལ་
བྱེད་བདེ་ལྡན་སྐུ་ལ་ཕྱག་འཚལ་ལོ། །ནེ་སླས་ལས་བྱུང་སྐྱེ་འགྲོ་བརྟེན་པའི་གཞི། ཀུན་
བསྐྱེད་བརྟེན་མའི་སྐུ་ལ་ཕྱག་འཚལ་ལོ། ། ལི་ཡང་ལས་བྱུང་སྐྱེ་འགྲོ་བྱིང་བ་གསིང་།
ཀུན་སྐྱོང་སྒྲོལ་མའི་སྐུ་ལ་ཕྱག་འཚལ་ལོ། །ནེ་རམ་ལས་བྱུང་སྐྱེ་འགྲོ་བཀྲག་མདངས་
བསྐྱེད། ཀུན་སྨིན་གསལ་མའི་སྐུ་ལ་ཕྱག་འཚལ་ལོ། །ཏིང་ནམ་ལས་བྱུང་སྐྱེ་འགྲོ་བག་
ཆགས་བཀྲུ། ཀུན་གསོ་བསྡུད་མའི་སྐུ་ལ་ཕྱག་འཚལ་ལོ། ། ཡེ་ཤེས་སྣང་བས་འགྲོ་བ་
ཡོངས་ལ་ཁྱབ། མ་རིག་མུན་སེལ་སྐུ་ལ་ཕྱག་འཚལ་ལོ། །སྙན་པའི་སྒྲ་དབྱངས་བར་
སྣང་མཁའ་ལ་སྒྲོག །སྒྱུ་འཕྲུལ་རྒྱལ་པོའི་སྐུ་ལ་ཕྱག་འཚལ་ལོ། །དྲི་ཞིམ་ངད་ལྡན་
66

མདོ་སྡེ། ཀུན་རིག་སྒྲོན་མའི་ཆོ་ག
འགྲོ་བ་ཡོངས་ལ་སྙོམས། ཐུགས་རྗེ་རྒྱུན་མེད་སྐུ་ལ་ཕྱག་འཚལ་ལོ། ། མ་དག་ཀུན་
སེལ་དྲི་མེད་གཙུག་གི་རྒྱན། དག་པ་སྒྲིབ་སེལ་སྐུ་ལ་ཕྱག་འཚལ་ལོ། །མི་འགྱུར་སྐུ་ལ་
ལྷུན་པོའི་མཚན་དཔེ་འཆང་། གཡུང་དྲུང་མཐའ་ཡས་སྐུ་ལ་ཕྱག་འཚལ་ལོ། །གསུང་
དབྱངས་དྲུག་ཅུས་འཁོར་བའི་མྱ་ངན་སངས། ཚངས་པའི་དབྱངས་ཅན་སྐུ་ལ་ཕྱག་
འཚལ་ལོ། །དགྱེས་པའི་གར་གྱིས་སྟོང་ཁམས་ཟིལ་གྱིས་གནོན། བྱམས་ལྡན་དགྱེས་
པའི་སྐུ་ལ་ཕྱག་འཚལ་ལོ། །ཏིང་འཛིན་ཡན་ལག་དྲུག་ཅུའི་ཐབས་དང་ལྡན། མཉམ་
ལྡན་གཙུག་ཕུད་སྐུ་ལ་ཕྱག་འཚལ་ལོ། ། ཡེ་ཤེས་སྒྲོན་མས་མ་རིག་མུན་པ་སེལ། རིག་
པའི་ལྷ་མོའི་སྐུ་ལ་ཕྱག་འཚལ་ལོ། །བཙུན་སྙན་བརྗིད་ལྡན་སྒྲ་ཚོགས་ཟིལ་གྱིས་གནོན།
སྒྲ་ཡི་ལྷ་མོའི་སྐུ་ལ་ཕྱག་འཚལ་ལོ། །ཐུགས་རྗེ་དྲི་གསལ་ཉོན་མོངས་ནད་རྣམས་སེལ།
དྲི་ཡི་ལྷ་མོའི་སྐུ་ལ་ཕྱག་འཚལ་ལོ། །བདུད་རྩིའི་ཆར་གྱིས་སྐྱེ་འགྲོ་གསོས་ཀྱིས་གསོ།
ཁྲུས་ཀྱི་ལྷ་མོའི་སྐུ་ལ་ཕྱག་འཚལ་ལོ། །མི་འགྱུར་སྐུ་བསྐྱེད་ཐམས་ཅད་འབྱུང་བའི་
ཀློང་། རེག་བྱའི་ལྷ་མོའི་སྐུ་ལ་ཕྱག་འཚལ་ལོ། །ཚངས་པའི་གསུང་དབྱངས་ཁུ་བྱུག་
གསང་བའི་མགྲིན། གསུང་གི་ལྷ་མོའི་སྐུ་ལ་ཕྱག་འཚལ་ལོ། །མཉེན་ལྕུག་འཁྲིལ་ལྡེམ་
འགྲོ་ཀུན་དགའ་བདེ་བསྐྱེད། གར་གྱི་ལྷ་མོའི་སྐུ་ལ་ཕྱག་འཚལ་ལོ། །དགོས་འདོད་
ཀུན་འབྱུང་ཡིད་བཞིན་གཏེར་མཛོད་འཛིན། ཐུགས་ཀྱི་ལྷ་མོའི་སྐུ་ལ་ཕྱག་འཚལ་
ལོ། །ཁམས་གསུམ་དབང་བསྒྱུར་ཕྱག་རྒྱ་གར་གྱི་བདག །དྲག་པོ་ངར་གྱི་རྗེ་ལ་ཕྱག་
འཚལ་ལོ། །སྲིད་གསུམ་ཟིལ་གནོན་ས་གསུམ་གོམ་པས་གཅོད། དྲག་པོ་ཛ་དབལ་
འཛིན་ལ་ཕྱག་འཚལ་ལོ། །དུས་གསུམ་བཅུད་ལེན་པུ་ཙམ་མཁའ་ལ་དབྱེ། དྲག་པོ་
དགྲ་བགེགས་འདུལ་ལ་ཕྱག་འཚལ་ལོ། །སྟོང་གསུམ་མངའ་བདག་སྣང་སྲིད་སྐོས་ལ་
འདེབས། དྲག་པོ་སྲི་གཅན་འདུལ་ལ་ཕྱག་འཚལ་ལོ། །གཏུམ་ཆེན་ནག་མོས་སྣང་
སྲིད་ཡང་ཞིང་གཡོ། དཔྱིད་ཀྱི་རྒྱལ་མོའི་སྐུ་ལ་ཕྱག་འཚལ་ལོ། །གླང་ར་སྔོན་མོས་སྣང་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྲིད་ཚེ་འཕེལ་མ། དབྱར་གྱི་རྒྱལ་མོའི་སྐུ་ལ་ཕྱག་འཚལ་ལོ། ། ལེ་བར་དམར་མོས་སྣང་
སྲིད་བཅུད་ལེན་མ། སྟོན་གྱི་རྒྱལ་མོའི་སྐུ་ལ་ཕྱག་འཚལ་ལོ། །དབང་བསྡུད་དཀར་
མོས་སྣང་སྲིད་སྐོས་ལ་འདེབས། དགུན་གྱི་རྒྱལ་མོའི་སྐུ་ལ་ཕྱག་འཚལ་ལོ། །བྱམས་པ་
ཆེན་པོས་ཚ་གྲང་དམྱལ་བ་འདུལ། ངར་དྲག་བྱམས་པའི་སྐུ་ལ་ཕྱག་འཚལ་ལོ། །སྦྱིན་
པ་ཆེན་པོའི་བཀྲེས་སྐོམ་ཡི་དྭགས་འདུལ། གྲངས་འཛིན་བྱིན་སྤུངས་སྐུ་ལ་ཕྱག་འཚལ་
ལོ། །ཡེ་ཤེས་ཆེན་པོས་གཏི་མུག་བྱོལ་སོང་འདུལ། ཏིང་གསལ་སྒྲོན་མའི་སྐུ་ལ་ཕྱག་
འཚལ་ལོ། །ཡངས་པ་ཆེན་པོས་བྲེལ་ཕོངས་མཐའ་འཁོབ་འདུལ། གྲྭ་བྱིན་དོན་སྤུངས་
སྐུ་ལ་ཕྱག་འཚལ་ལོ། ། ཞི་བ་ཆེན་པོས་ང་རྒྱལ་ལྷ་མིན་འདུལ། མུ་སངས་ལྕེ་འབར་
སྐུ་ལ་ཕྱག་འཚལ་ལོ། །བརྩོན་འགྲུས་ཆེན་པོས་ཕམ་ལྟུང་ལྷ་རིགས་འདུལ། ཀུན་ཤེས་
གསལ་འབར་སྐུ་ལ་ཕྱག་འཚལ་ལོ། །ཁྲིམས་སྐོས་མངའ་བདག་ཕྱོགས་བཞིའི་དྲེགས་
པ་འདུལ། རྒྱལ་ཆེན་ཡབ་ཡུམ་ཚོགས་ལ་ཕྱག་འཚལ་ལོ། །བདག་སོགས་སེམས་ཅན་
ཐུགས་རྗེས་བཟུང་དུ་གསོལ། མ་ནོར་ཐར་པའི་ལམ་སྣ་དྲང་དུ་གསོལ། ཞེས་ཕྱག་
འབུལ་ལོ། །
གཉིས་པ་བཤགས་པ་བྱ་བ་ནི། ན་མོ་བདག་དང་མཐའ་ཡས་སེམས་ཅན་གྱི། ཐོག་
མ་མེད་ནས་ད་ལྟ་དུས་འདིའི་བར། སྡིག་པ་མི་དགེའི་ལས་རྣམས་ཅི་བགྱིས་པ། དུས་
གསུམ་བདེར་གཤེགས་རྣམས་ལ་མཐོལ་ལོ་བཤགས། ཞེ་སྡང་དབང་གིས་སྡིག་པ་ཅི་
བགྱིས་པ། རྣམ་སྣང་རྒྱལ་པོའི་སྐུ་ལ་མཐོལ་ལོ་བཤགས། གཏི་མུག་དབང་གིས་སྡིག་
པ་ཅི་བགྱིས་པ། མི་འགྱུར་སྙིང་པོའི་སྐུ་ལ་མཐོལ་ལོ་བཤགས། ང་རྒྱལ་དབང་གིས་
སྡིག་པ་ཅི་བགྱིས་པ། གར་དབང་རྒྱལ་པོའི་སྐུ་ལ་མཐོལ་ལོ་བཤགས། འདོད་ཆགས་
དབང་གིས་སྡིག་པ་ཅི་བགྱིས་པ། སྨོན་ལམ་མཐའ་ཡས་སྐུ་ལ་མཐོལ་ལོ་བཤགས།
ཕྲག་དོག་དབང་གིས་སྡིག་པ་ཅི་བགྱིས་པ། ནམ་མཁའི་མདོག་ཅན་སྐུ་ལ་མཐོལ་ལོ་

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
བཤགས། སེམས་ཀྱིས་བསགས་པའི་སྡིག་པ་ཅི་བགྱིས་པ། གསལ་བྱེད་བདེ་ལྡན་སྐུ་ལ་
མཐོལ་ལོ་བཤགས། ཤ་ཡིས་བསགས་པའི་སྡིག་པ་ཅི་བགྱིས་པ། ཀུན་བསྐྱེད་བརྟན་
མའི་སྐུ་ལ་མཐོལ་ལོ་བཤགས། དབུགས་ཀྱིས་བསགས་པའི་སྡིག་པ་ཅི་བགྱིས་པ། ཀུན་
སྐྱོང་སྒྲོལ་མའི་སྐུ་ལ་མཐོལ་ལོ་བཤགས། དྲོད་ཀྱིས་བསགས་པའི་སྡིག་པ་ཅི་བགྱིས་
པ། ཀུན་སྨིན་གསལ་མའི་སྐུ་ལ་མཐོལ་ལོ་བཤགས། ཁྲག་གིས་བསགས་པའི་སྡིག་པ་
ཅི་བགྱིས་པ། ཀུན་གསོ་སྡུད་མའི་སྐུ་ལ་མཐོལ་ལོ་བཤགས། ཚོགས་བརྒྱད་བསགས་
པའི་སྡིག་པ་ཅི་བགྱིས་པ། ཡེ་གཤེན་སེམས་དཔའ་བརྒྱད་ལ་མཐོལ་ལོ་བཤགས།
ཡུལ་བརྒྱད་བསགས་པའི་སྡིག་པ་ཅི་བགྱིས་པ། ཡེ་སངས་ལྷ་མོ་བརྒྱད་ལ་མཐོལ་ལོ་
བཤགས། སྐྱེ་རྒ་ན་འཆིའི་སྡིག་པ་ཅི་བགྱིས་པ། སྒོ་བ་ཡབ་བཞིའི་སྐུ་ལ་མཐོལ་ལོ་
བཤགས། དུས་བཞི་དབང་གིས་སྡིག་པ་ཅི་བགྱིས་པ། སྒོ་མ་ཡུམ་བཞིའི་སྐུ་ལ་མཐོལ་
ལོ་བཤགས། རྒྱུ་དྲུག་བསགས་པས་སྡིག་པ་ཅི་བགྱིས་པ། འདུལ་བ་གཤེན་དྲུག་སྐུ་ལ་
མཐོལ་ལོ་བཤགས། སྐྱེ་བཞི་ལུས་བླངས་འཁོར་བའི་བག་ཆགས་རྣམས། རྒྱལ་ཆེན་
ཡབ་ཡུམ་སྐུ་ལ་མཐོལ་ལོ་བཤགས། ཡེ་ཤེས་ལྔ་ལྡན་ཚངས་པའི་དངོས་གྲུབ་སྩོལ།
ཞེས་ཕྱག་དང་བཤགས་པའི་ཆོ་ག་བསྟན་པའོ། །
དེ་ནས་ཡང་ཚངས་པ་གཙུག་ཕུད་ཀྱིས། བདེ་བར་གཤེགས་པ་ཀུན་རིག་དཀྱིལ་
འཁོར་གྱི་ལྷ་ཚོགས་རྣམས་ལ། མཆོད་པ་དབུལ་བའི་ཆོ་ག་མཛད་དེ། རྔ་གཤང་རོལ་
མོའི་སྒྲ་བསྒྲགས་ནས་ཚིགས་སུ་བཅད་དེ་གསུངས་པ། སྟོང་གསུམ་རབ་འབྱམས་ཞིང་
ཁམས་ན། སྣ་ཚོགས་གཟུགས་ལས་བསྐྱེད་པ་ཡི། གཟུགས་མཛེས་ཇི་སྙེད་ཡོད་པ་
དང་། བདག་གི་གུས་པས་བཤམས་པ་ཡི། ཤེལ་སྒོང་འོད་དང་མེ་ལོང་འོད། འབྲུ་
མར་ཏིལ་མར་རྩི་མར་གྱིས། གསལ་བ་འོད་ཀྱི་མར་མེ་འདི། བདེར་གཤེགས་ཀུན་
རིག་ལྷ་ལ་འབུལ། བདག་དང་མཐའ་ཡས་སེམས་ཅན་གྱི། བསོད་ནམས་ཚོགས་ཆེན་
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྫོགས་པའི་ཕྱིར། ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་
གསོལ། སྟོང་གསུམ་རབ་འབྱམས་ཞིང་ཁམས་ན། སྣ་ཚོགས་སྒྲ་ལས་བསྐྱེད་པ་ཡི།
སྒྲ་སྙན་ཇི་སྙེད་ཡོད་པ་དང༌། བདག་གི་གུས་པས་བཤམས་པ་ཡི། རྔ་གཤང་དུང་
གླིང་པི་ཝང་དང༌། ཅིང་དང་གླིང་བུ་ཏམ་བུ་ར། གཏང་རག་དབྱངས་ཀྱི་མཆོད་པ་
འདི། བདེར་གཤེགས་ཀུན་རིག་ལྷ་ལ་འབུལ། བདག་དང་མཐའ་ཡས་སེམས་ཅན་གྱི།
བསོད་ནམས་ཚོགས་ཆེན་རྫོགས་པའི་ཕྱིར། ཐུགས་རྗེ་དང་ནི་དམ་ཚིག་གིས། གཉིས་
མེད་དོན་གྱིས་བཞེས་སུ་གསོལ། སྟོང་གསུམ་རབ་འབྱམས་ཞིང་ཁམས་ན། སྣ་ཚོགས་
དྲི་ལས་བསྐྱེད་པ་ཡི། ངད་ལྡན་ཇི་སྙེད་ཡོད་པ་དང༌། བདག་གི་གུས་པས་བཤམས་
པ་ཡི། ག་པུར་ཙན་དན་ཨ་ཀ་རུ། རྒྱ་སྤོས་སྤང་སྤོས་བྲག་སྤོས་དང་། དྲི་བདའ་
སྤོས་ཀྱི་དུད་པ་འདི། བདེར་གཤེགས་ཀུན་རིག་ལྷ་ལ་འབུལ། བདག་དང་མཐའ་
ཡས་སེམས་ཅན་གྱི། བསོད་ནམས་ཚོགས་ཆེན་རྫོགས་པའི་ཕྱིར། ཐུགས་རྗེ་དང་ནི་
དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་རབ་འབྱམས་
ཞིང་ཁམས་ན། སྣ་ཚོགས་གསོས་ལས་བསྐྱེད་པ་ཡི། ཡོན་ཆབ་ཇི་སྙེད་ཡོད་པ་དང༌།
བདག་གི་གུས་པས་བཤམས་པ་ཡི། ཆུ་བོ་ཆུ་བྲན་རྒྱ་མཚོ་དང་། མ་དྲོས་ལུ་མ་ལས་
སོགས་ཏེ། གསོ་བསྐྱེད་བདུད་རྩི་རྩི་སྨན་འདི། བདེར་གཤེགས་ཀུན་རིག་ལྷ་ལ་འབུལ།
བདག་དང་མཐའ་ཡས་སེམས་ཅན་གྱི་། བསོད་ནམས་ཚོགས་ཆེན་རྫོགས་པའི་ཕྱིར།
ཐུགས་རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་
རབ་འབྱམས་ཞིང་ཁམས་ན། སྣ་ཚོགས་རོ་ལས་བསྐྱེད་པ་ཡི། ཞལ་ཟས་ཇི་སྙེད་ཡོད་
པ་དང་། བདག་གི་གུས་པས་བཤམས་པ་ཡི། དཀར་གསུམ་མངར་གསུམ་སྤྱན་
གཟིགས་དང༌། ལོ་ཏོག་འབྲུ་བཅུད་བསམ་མི་ཁྱབ། ཞལ་ཟས་རོ་མཆོག་ལྷ་སངས་
འདི། བདེར་གཤེགས་ཀུན་རིག་ལྷ་ལ་འབུལ། བདག་དང་མཐའ་ཡས་སེམས་ཅན་གྱི།
70

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
བསོད་ནམས་ཚོགས་ཆེན་རྫོགས་པའི་ཕྱིར། ཐུགས་རྗེ་དང་ནི་དམ་ཚིག་གིས། གཉིས་
མེད་དོན་གྱིས་བཞེས་སུ་གསོལ། སྟོང་གསུམ་རབ་འབྱམས་ཞིང་ཁམས་ན། སྣ་ཚོགས་
རྒྱན་ལས་སྤྲུལ་པ་ཡི། ལྷབ་ལྷུབ་ཇི་སྙེད་ཡོད་པ་དང་། བདག་གི་གུས་པས་བཤམས་
པ་ཡི། གདུགས་དང་རྒྱལ་མཚན་བ་དན་དང་། ཕྱེ་མ་འཕུར་མ་རི་ལུང་ཁྱབ། ལྷབ་
ལྷུབ་རྒྱན་གྱི་མཆོད་པ་འདི། བདེར་གཤེགས་ཀུན་རིག་ལྷ་ལ་འབུལ། བདག་དང་
མཐའ་ཡས་སེམས་ཅན་གྱི། བསོད་ནམས་ཚོགས་ཆེན་རྫོགས་པའི་ཕྱིར། ཐུགས་རྗེ་
དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་རབ་
འབྱམས་ཞིང་ཁམས་ན། སྣ་ཚོགས་མདངས་ལ་བསྐྱེད་པ་ཡི། མདངས་ལྡན་ཇི་སྙེད་
ཡོད་པ་དང་། བདག་གི་གུས་པས་བཤམས་པ་ཡི། ཐང་སྐྱེས་རི་སྐྱེས་ཆུ་སྐྱེས་དང་།
ཨུ་དུམ་ཝར་དང་ནམ་མཁའ་ལྡིང༌། མེ་ཏོག་མདངས་ལྡན་མཆོད་པ་འདི། བདེར་
གཤེགས་ཀུན་རིག་ལྷ་ལ་འབུལ། བདག་དང་མཐའ་ཡས་སེམས་ཅན་གྱི། བསོད་
ནམས་ཚོགས་ཆེན་རྫོགས་པའི་ཕྱིར། ཐུགས་རྗེ་དང་ནི་དམ་ཚིག་གིས། གཉིས་མེད་
དོན་གྱིས་བཞེས་སུ་གསོལ། སྟོང་གསུམ་རབ་འབྱམས་ཞིང་ཁམས་ན། སྣ་ཚོགས་བོན་
ལ་བསྐྱེད་པ་ཡི། རོལ་མོ་ཇི་སྙེད་ཡོད་པ་དང་། བདག་གིས་གུས་པར་བཤམས་པ་ཡི།
མཉེན་ལྕུག་འཁྲིལ་ལྡེམ་ཁྲོ་བཞད་རྔམ། གཡོ་དང་དགྱེས་འཛུམ་སྟབས་དང་བཅས།
གར་དང་རོལ་མོའི་མཆོད་པ་འདི། བདེར་གཤེགས་ཀུན་རིག་ལྷ་ལ་འབུལ། བདག་
དང་མཐའ་ཡས་སེམས་ཅན་གྱི། བསོད་ནམས་ཚོགས་ཆེན་རྫོགས་པའི་ཕྱིར། ཐུགས་
རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། སྟོང་གསུམ་རབ་
འབྱམས་ཞིང་ཁམས་ན། སྣ་ཚོགས་གཏེར་ལས་བསྐྱེད་པ་ཡི། རིན་ཆེན་ཇི་སྙེད་ཡོད་
པ་དང་། བདག་གིས་གུས་པར་བཤམས་པ་ཡི། རིན་ཆེན་ནོར་བདུན་བཀྲ་ཤིས་རྫས།
གསེར་གཡུ་ཟངས་ལྕགས་མན་ཤེལ་འོད། རིན་ཆེན་གཏེར་གྱི་མཆོད་པ་འདི། བདེར་
71

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གཤེགས་ཀུན་རིག་ལྷ་ལ་འབུལ། བདག་དང་མཐའ་ཡས་སེམས་ཅན་གྱི། བསོད་
ནམས་ཚོགས་ཆེན་རྫོགས་པའི་ཕྱིར། ཐུགས་རྗེ་དང་ནི་དམ་ཚིག་གིས། གཉིས་མེད་
དོན་གྱིས་བཞེས་སུ་གསོལ། སྟོང་གསུམ་རབ་འབྱམས་ཞིང་ཁམས་ན། ལོངས་སྤྱོད་
དཀོར་ལ་བསྐྱེད་པ་ཡི། རྐང་འགྲོས་ཇི་སྙེད་ཡོད་པ་དང༌། བདག་གིས་གུས་པར་
བཤམས་པ་ཡི། ཅང་ཤེས་རྟ་དང་དུང་གི་གླང་། མ་ཧེ་མཛོ་དང་འདོད་འཇོའི་བ།
རིན་ཆེན་རྐང་འགྲོས་མཆོད་པ་འདི། བདེར་གཤེགས་ཀུན་རིག་ལྷ་ལ་འབུལ། བདག་
དང་མཐའ་ཡས་སེམས་ཅན་གྱི། བསོད་ནམས་ཚོགས་ཆེན་རྫོགས་པའི་ཕྱིར། ཐུགས་
རྗེ་དང་ནི་དམ་ཚིག་གིས། གཉིས་མེད་དོན་གྱིས་བཞེས་སུ་གསོལ། ཞེས་སྒྲ་གཏོང་
ཞིང་མཆོད་པ་དབུལ་ལོ། །མཆོད་པ་དབུལ་བའི་ཆོ་ག་བསྟན་པའོ། །
དེ་ནས་ཡང་སྟོན་པས་འདུལ་དྲུག་སྐབས་ཀྱི་ཆོ་ག་ལས། ནངས་ནུབ་འཚོ་བའི་
ཟས་སྐལ་གཏད་པར་མཛད་དེ། གཏད་པའི་ཡར་སྟེགས་བྱིན་གྱིས་བརླབ་ལ། སྣང་
མའི་མེ་ལ་བསྲེག་ཅིང་ཚིགས་སུ་བཅད་དེ་གསུངས་པ། ཨཱ་དེང་གི་ཚེ་ལས་འདས་
པ་ཡི། སེམས་ཅན་ཉོན་མོངས་རིགས་ཀྱི་བུ། ཐང་ཅིག་ཡུད་ཙམ་འདིར་འཁོར་ནས།
མཚན་བྱང་གཟུགས་ལ་བརྟེན་པ་ཁྱོད། མ་ཡེངས་དབང་པོ་གཏོད་ལ་ཉོན། ཡང་
དག་གསང་བའི་གསས་གྲལ་འདིར། ལྷ་དང་སློབ་དཔོན་མཆེད་དང་ལྕམ། ཉེ་དྲུང་
འབྲེལ་བ་ཀུན་ཚོགས་ནས། ཁྱེད་ལ་ཟས་སྐལ་གཉེར་དུ་གཏད། ནངས་ནུབ་འཚོ་
བའི་ཟས་སྐལ་འདྲེན། ཙནྡན་སྣང་མའི་སྒྲོན་ཤིང་ལ། ཞུགས་མར་མེ་ཡི་ཕྲད་སལ་
ནས། དྲི་གསུར་ངད་ལྡན་ཚིམ་པའི་རྫས། རིན་ཆེན་སྣ་ལྔའི་སྣོད་བཟང་དུ། འབྲུ་སྣའི་
བཤོས་གཙང་རྒྱན་དང་ལྡན། དཀར་མངར་ཤ་ཁྲག་འདོད་ཡོན་ཟས། ཇ་ཆང་ཡུ་ཏི་
སྐོམ་པའི་བཏུང༌། སྨན་སྤོས་དྲི་ཞིམ་ཁམས་ཀྱི་རྫས། སྙན་པའི་མཆིད་ཚིག་གོ་བའི་
བརྡ། ཁྱེད་ལ་ཤག་རག་ཇུ་གང་འདེབས། ཁྱེད་ཀྱི་དབང་པོའི་སྤྱོད་ཡུལ་དུ། བྲེལ་བ་

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
དལ་ཞིང་ལུས་སེམས་འཕྲད། སྙན་པ་ཐོས་ཤིང་གདུང་བ་རྙེད། འཁྱགས་པ་དྲོ་ཞིང་
འཇིགས་པ་སྐྱོབ། བཀྲེས་པ་ཚིམ་ཞིང་སྐོམས་པ་ངོམས། མི་ཟད་གཏེར་ལ་ལོངས་
སྤྱོད་ཅིང་། ཟད་མེད་གཏེར་དང་འཕྲད་ནས་ཀྱང་། བསོད་ནམས་ཚོགས་ཆེན་རྫོགས་
གྱུར་ཅིག །ཅེས་ཚིམས་པར་བསྔོ་ཞིང་གདན་ལ་བཞུགས་སུ་གསོལ་ཏེ། ཨཱ་དེང་གི་ཚེ་
ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། གནས་མཆོག་འདི་ནི་གྲུབ་
པའི་གནས། གཡུང་དྲུང་གསང་བའི་གྲལ་ལ་སྡོད། ན་ནམ་སུམ་བརྩེགས་འབོལ་བའི་
གདན། དར་ཟབ་ཁ་དོག་མནབས་པའི་གོས། སྨྱུག་རྒོད་ཚིགས་གསུམ་སྲོག་གི་མཁར།
གསལ་བའི་མེ་ལོང་ཡིད་ཀྱི་རྟེན། རིན་ཆེན་སྣ་ལྔ་སེམས་ཀྱི་རྟེན། ལྷ་དང་སློབ་དཔོན་
སྐྱོབ་པའི་མགོན། མཆེད་དང་ལྕམ་དྲལ་གདུང་བའི་གྲོགས། དཀྱིལ་འཁོར་གསང་བའི་
བཀྲག་ལ་ལྟོས། མར་མེ་གསལ་བའི་མདངས་ལ་ལྟོས། གསུངས་དབྱངས་ཚངས་པའི་
མགྲིན་ལ་ཉོན། ང་ནི་འདྲེན་པའི་སྟོན་པ་ཡིན། འཕྲུལ་ངག་བདེན་པའི་བོན་བཤད་
ཀྱི། མ་ཡེངས་དབང་པོ་བརྟན་པར་ཉོན། ལུས་ངག་ཡིད་གསུམ་གུས་པས་ཐུད། བྱང་
ཆུབ་མཆོག་ཏུ་སེམས་བསྐྱེད་ཅིག །ཅེས་ཟས་སྐལ་གཏད་ཅིང་ཟད་མེད་གཏེར་དང་
འཕྲད་པར་མཛད་དོ། །
དེ་ནས་ཡང་སྟོན་པས་འདུལ་དྲུག་སྐབས་ཀྱི་ཆོ་ག་ལས། འཇིག་རྟེན་འཁོར་བའི་
གནས་སུ་གཡང་ས་བསྐྱུར་བར་མཛད་དེ་ཚིགས་སུ་བཅད་དེ་གསུངས་པ། ཨཱ་དེང་གི་
ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། ཁྱོད་དང་པོ་ཐོག་མ་མེད་
པའི་དུས། ཀུན་གཞི་སྐྱེ་མེད་ཀློང་ཡངས་སུ། རོལ་པའི་འགག་མེད་རྩལ་ཤར་བས།
རང་མཚན་དཀྱིལ་འཁོར་མ་རྟོགས་པར། མ་རྟོགས་སེམས་ཅན་རྒྱུ་རུ་འཁྲུལ། འཁྲུལ་
པའི་རྒྱུ་ནི་མ་རིག་པ། འཁྲུལ་པའི་རྐྱེན་ནི་རང་འོད་ལྔ། རྒྱུ་དང་རྐྱེན་གྱི་རྟེན་འབྲེལ་
ལས། ཉོན་མོངས་དུག་ལྔའི་རྒྱུ་རུ་བྱུང་། མ་རྟོགས་འཁྲུལ་པའི་ལམ་ལྔར་དོད། འགྲོ་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བ་རིགས་དྲུག་ཞིང་དུ་ཤར། སྐྱེ་རྒ་ན་འཆི་བཞི་ལ་བརྒྱུད། སྡུག་བསྔལ་འཁོར་བའི་
གནས་སུ་སྦྱང༌། དང་པོ་སྐྱེ་བ་ཕ་ཡི་རྒྱུ། བར་དུ་འདོད་ཆགས་མ་ཡི་མངལ། ལས་ཀྱི་
སྲེད་ལེན་མངལ་དུ་ཚུད། ཚ་གྲང་མུན་པའི་ཀློང་དུ་བསྡམ། འབྱུང་འཇུག་བསྐལ་པ་
གཡོ་འཁྲུག་འཇིགས། སྐྱེ་བའི་སྡུག་བསྔལ་བསམ་མི་ཁྱབ། བཞི་བསྡུས་གཟུགས་ཀྱི་
ཕུང་པོ་ལ། ཉོན་མོངས་དུག་ལྔ་ཕྲ་རྒྱས་རགས། དབང་མེད་བྱིས་པ་ཐོལ་མ་གྱུ། ལང་
ཚོ་སྟོབས་ཤེད་དར་རྒྱས་སྨིན། ཕུང་པོ་རྒས་རྒུད་དབང་པོ་ཉམས། རྒས་པའི་སྡུག་
བསྔལ་བསམ་མི་ཁྱབ། དུག་གསུམ་ཉོན་མོངས་གཞི་མ་ལ། རླུང་མཁྲིས་བད་ཀན་
བཞི་རུ་ལྡང་། རྒྱུ་ལས་རྐྱེན་བསླད་འདུ་བ་འཁྲུགས། ནད་ཀྱི་བསྐལ་པས་གདུངས་བ་
ལ། སྟོང་ཕྲག་དྲུག་ཅུའི་གདོན་གྱིས་བརླག ། ན་བའི་སྡུག་བསྔལ་བསམ་མི་ཁྱབ། སྔ་ཕྱི་
བར་གསུམ་ཚེ་ཡི་ཚད། གང་དུ་འཛིན་པ་ངེས་པ་མེད། དུས་ཀྱི་འཆི་བའི་བདུད་བྱུང་
ནས། དབང་མེད་ཕ་རོལ་འགྲོ་དགོས་ན། འཇིགས་སྐྲག་ཉོན་མོངས་ཡ་རེ་ང་། འཆི་
བའི་སྡུག་བསྔལ་བསམ་མི་ཁྱབ། སྐྱེ་རྒ་ན་འཆི་ཟོ་ཆུའི་རྒྱུན། དེ་ལ་བར་དུ་གནས་པའི་
ཚེ། ཉོན་མོངས་དུག་ལྔའི་དབང་བྱས་ནས། སྲེད་དང་ལེན་དང་ཆགས་དང་སྡང་།
འཛིན་ཞེན་ཐ་རམས་དམ་པོ་ཡིས། ལས་ཀྱི་སྡུག་བསྔལ་བསམ་མི་ཁྱབ། སྔོན་གྱི་སྡུག་
བསྔལ་དེ་དག་ལ། རྗེས་སུ་དྲན་ཞིང་འགྱོད་པ་བསྐྱེད། འཕྲལ་གྱི་སྡུག་བསྔལ་འདི་དག་
གིས། གདོད་ནས་རྗེས་སུ་སུན་པར་གྱིས། ད་ལྟ་བར་ས་ཡངས་པ་འདིར། གཡུང་དྲུང་
འཕྲུལ་ངག་བོན་ལ་ཉོན། དད་ལྡན་དགེ་ལ་འཇུག་ནས་སུ། ཐར་པའི་ལམ་ལ་བགྲོད་
པར་གྱིས། ཞེས་འཁོར་བའི་གནས་ལ་གཡང་ཟ་བསྐྱུར་བར་མཛད་དོ། ། །
དེ་ནས་ཡང་སྟོན་པས་མྱང་འདས་བདེ་བའི་གནས་ལ། དྲོད་ཁ་བསྐྱེད་པར་མཛད་
དེ་ཚིགས་སུ་བཅད་དེ་གསུངས་པ། ཨཱ་དེང་གི་ཚེ་ལས་འདས་པ་ཡི། སེམས་ཅན་ཉོན་
མོངས་རིགས་ཀྱི་བུ། འཇིག་རྟེན་འཁོར་བའི་ལས་སྤྱོད་སྤོངས། ཡང་དག་དོན་ལ་
74

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
འཇུག་པར་གྱིས། དུག་ལྔ་ཉོན་མོངས་ལས་སྤངས་ན། ཡེ་ཤེས་ལྔ་ཡི་དོན་དང་ལྡན།
ཕུང་པོ་ལྔ་པོ་སྐུ་ལྔར་གྲུབ། འཁོར་བ་ངན་སོང་ལས་སྤངས་ན། བདེ་ལྡན་ཐར་པའི་
ལམ་ལ་བགྲོད། རབ་ཏུ་དགའ་བའི་ས་ལ་གནས། སྡུག་བསྔལ་འདུ་འཛིའི་ལས་སྤངས་
ན། ཆགས་མེད་ཐར་པའི་ལམ་ལ་བགྲོད། དྲི་མ་མེད་པའི་ས་ལ་གནས། འཁྲུལ་པ་
ལོག་པའི་ལས་སྤངས་ན། མི་བསླུ་ཐར་པའི་ལམ་ལ་བགྲོད། འོད་ཟེར་འཕྲོ་བའི་ས་ལ་
གནས། བག་ཆགས་སྒྲིབ་པའི་ལས་སྤངས་ན། བགྲོད་མེད་ཐར་པའི་ལམ་ལ་བགྲོད།
ཕྱག་རྒྱ་བསྒྱུར་བའི་ས་ལ་གནས། ཀུན་འབྱུང་རྟོག་འཛིན་ལས་སྤངས་ན། ཞེན་མེད་
ཐར་པའི་ལམ་ལ་བགྲོད། བོན་ཉིད་སྤྲིན་ཚོགས་ས་ལ་གནས། མི་ཁོམ་གནས་བརྒྱད་
ལས་སྤངས་ན། ཕུན་ཚོགས་ཐར་པའི་ལམ་ལ་བགྲོད། བདེ་ལྡན་རྟོགས་པའི་ས་ལ་
གནས། མ་རིག་མུན་པའི་ལས་སྤངས་ན། སྒྲིབ་མེད་ཐར་པའི་ལམ་ལ་བགྲོད། ཡིད་
བཞིན་འབྱུང་བའི་ས་ལ་གནས། བྱུང་ཚོར་འགོག་པའི་ལས་སྤངས་ན། ཀུན་གསལ་
ཐར་པའི་ལམ་ལ་བགྲོད། མ་ཆགས་དག་པའི་ས་ལ་གནས། འཇིགས་པ་བརྒྱད་ལ་
གཡང་ཟ་ཞིང་། ཐར་པ་བརྒྱད་ལ་བྲོད་པ་བསྐྱེད། གཡུང་དྲུང་ས་བཅུའི་ལམ་བགྲོད་
ན། ཀུན་སྣང་གླིང་དུ་སངས་རྒྱས་འགྱུར། དེ་ཕྱིར་ཐར་པའི་ལམ་བགྲོད་འཚལ། ཞེས་
ཐར་པའི་ལམ་ལ་བྲོད་ཁ་བསྐྱེད་ནས་སྐྱབས་སེམས་ཀྱི་སྡོམ་པ་འབོག་ཅིང་། གསང་
བའི་དམ་ཚིག་བཤད་ནས་གསང་མཚན་གདགས་ཏེ། མཆེད་ལྕམ་གྱི་གྲལ་ལ་བཀོད་
ནས་བསླབ་བྱ་ནི་ཚིགས་སུ་བཅད་དེ་གསུངས་པ། ཨཱ་དེང་གི་ཚེ་ལས་འདས་པ་ཡི།
སེམས་ཅན་ཉོན་མོངས་རིགས་ཀྱི་བུ། མཚན་དང་བྱང་བུ་ལས་བྱུང་ཞིང་། མིང་དང་
གཟུགས་ལ་བརྟེན་པ་ཁྱོད། སྡིག་པ་མི་དགེ་རྒྱབ་ཏུ་བོར། དགེ་བ་བཅུ་པོ་དང་དུ་
ལོངས། བྱང་ཆུབ་མཆོག་ཏུ་སེམས་བསྐྱེད་ཅིང་། གཡུང་དྲུང་གནས་བཞིར་སྐྱབ་ཏུ་
གསོལ། ཞེ་སྡང་ཉོན་མོངས་བག་ཆགས་སྤོངས། བྱམས་པའི་དོན་དང་ལྡན་པར་གྱིས།
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འདོད་ཆགས་ཉོན་མོངས་བག་ཆགས་སྤོངས། སྦྱིན་པའི་སེམས་དང་ལྡན་པར་གྱིས།
གཏི་མུག་ཉོན་མོངས་བག་ཆགས་སྤོངས། ཡེ་ཤེས་སེམས་དང་ལྡན་པར་གྱིས། ང་རྒྱལ་
ཉོན་མོངས་བག་ཆགས་སྤོངས། ཞི་བའི་སེམས་དང་ལྡན་པར་གྱིས། ཕྲག་དོག་ཉོན་
མོངས་བག་ཆགས་སྤོངས། ཡངས་པའི་སེམས་དང་ལྡན་པར་གྱིས། ཕྱག་སྐོར་མོས་
འདུན་གུས་པར་བསྐྱེད། སྙིང་པོ་རྣམ་གསུམ་རྒྱུན་དུ་ཟློས། དགའ་རབ་མཆོག་སེམས་
དད་པ་བསྐྱེད། གཡུང་དྲུང་གསང་དམ་གཉེན་པོ་སྲུངས། བག་ཆགས་སྤངས་པའི་
ཕྱི་ལམ་ཆོད། མྱང་འདས་བདེ་བའི་འབྲས་བུ་བསྐྱེད། སེམས་ཉིད་མ་བཅོས་མཉམ་
པ་ཉིད། མ་ཡེངས་རྩེ་གཅིག་དོན་ལ་སྒོམས། ཡང་དག་དོན་ལ་གནས་པར་མཛོད།
ཅེས་གཡུང་དྲུང་གསང་བའི་གྲལ་ལ་གནས་པར་མཛད་དོ། །
དེ་ནས་ཡང་ཚངས་པ་གཙུག་ཕུད་ཀྱིས་བདེ་བར་གཤེགས་པ་ཀུན་རིག་དཀྱིལ་
འཁོར་གྱི་ལྷ་ཚོགས་རྣམས་ལ། སྐུ་བསྟོད་པའི་ཆོ་ག་མཛད་དེ་རྔ་གཤང་དང་རོལ་
མོའི་སྒྲ་བསྒྲགས་ནས་ཚིགས་སུ་བཅད་དེ་གསུངས་པ། ཕོ་བྲང་ཡིད་འོང་གཞལ་ཡས་
ཀྱི། དབུས་ཕྱོགས་པདྨའི་གདན་སྟེང་ན། བདེར་གཤེགས་རྣམ་སྣང་རྒྱལ་པོ་ནི། སྐུ་
མདོག་མེ་ཏོག་ཙམ་པ་ཀ། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་པས་
མི་ནུབ་རྒྱལ་མཚན་བསྣམས། གཡོན་པས་ཕྱག་རྒྱ་མཉམ་པར་གནས། སྟོད་གཡོགས་
སྨད་ཤམ་རྣམ་པར་བཀླུབས། སེང་གེ་བསྣོལ་བའི་ཁྲི་ལ་བཞུགས། དེ་ལ་ཕྱག་འཚལ་
མཆོད་པ་འབུལ། དེ་དང་གཉིས་མེད་མཉམ་པའི་ཡུམ། ལྷ་མོ་གསལ་བྱེད་བདེ་ལྡན་
མ། སྐུ་མདོག་གཡུ་འོད་རྒྱན་དང་ལྡན། ཕྱག་མཚན་ནམ་མཁའི་མེ་ཏོག་འཛིན། ཡབ་
ཡུམ་དེ་ཡི་བཀའ་འཁོར་ནི། དེ་བཞིན་རིགས་ལ་སྤྲུལ་པ་ཡི། བདེ་བར་གཤེགས་པ་
བསམ་མི་ཁྱབ། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི་།
ཤར་ཕྱོགས་པདྨའི་གདན་སྟེང་ན། བདེར་གཤེགས་མི་འགྱུར་སྙིང་པོ་ནི། སྐུ་མདོག་མེ་
76

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
ཏོག་ནེའུ་ར་སེར། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་པས་མི་འགྱུར་
གཡུང་དྲུང་བསྣམས། གཡོན་པས་ཕྱག་རྒྱ་ས་གནོན་མཛད། སྟོད་གཡོགས་སྨད་ཤམ་
རྣམ་པར་བཀླུབས། གླང་ཆེན་བསྣོལ་བའི་ཁྲི་ལ་བཞུགས། དེ་ལ་ཕྱག་འཚལ་མཆོད་
པ་འབུལ། དེ་དང་གཉིས་མེད་མཉམ་པའི་ཡུམ། ལྷ་མོ་ཀུན་བསྐྱེད་བརྟན་མ་ནི། སྐུ་
མདོག་སེར་མོ་རྒྱན་དང་ལྡན། ཕྱག་མཚན་མེ་ཏོག་ནེའུ་ར་འཛིན། ཡབ་ཡུམ་དེ་ཡི་
བཀའ་འཁོར་ནི། གཡུང་དྲུང་རིགས་ལ་སྤྲུལ་པ་ཡི། བདེ་བར་གཤེགས་པ་བསམ་མི་
ཁྱབ། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བྱང་
ཕྱོགས་པདྨའི་གདན་སྟེང་ན། བདེར་གཤེགས་གར་དབང་རྒྱལ་པོ་ནི། སྐུ་མདོག་མེ་
ཏོག་ཧ་ལོ་ལྗང་། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་པས་དབང་
བསྒྱུར་འཁོར་ལོ་བསྣམས། གཡོན་པས་ཕྱག་རྒྱ་མཉམ་པར་བཞག །སྟོད་གཡོགས་
སྨད་ཤམ་རྣམ་པར་བཀླུབས། རྟ་མཆོག་བསྣོལ་བའི་ཁྲི་ལ་བཞུགས། དེ་ལ་ཕྱག་
འཚལ་མཆོད་པ་འབུལ། དེ་དང་གཉིས་མེད་མཉམ་པའི་ཡུམ། ལྷ་མོ་ཀུན་སྐྱོང་སྒྲོལ་
མ་ནི། སྐུ་མདོག་ལྗང་གུ་རྒྱན་དང་ཆས། ཕྱག་མཚན་མེ་ཏོག་ཧ་ལོ་འཛིན། ཡབ་ཡུམ་
དེ་ཡི་བཀའ་འཁོར་ནི། འཁོར་ལོ་རིགས་ལ་སྤྲུལ་པ་ཡི། བདེ་བར་གཤེགས་པ་བསམ་
མི་ཁྱབ། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། ནུབ་
ཕྱོགས་པདྨའི་གདན་སྟེང་ན། བདེར་གཤེགས་སྨོན་ལམ་མཐའ་ཡས་ནི། སྐུ་མདོག་མེ་
ཏོག་བྷུདྷ་དམར། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་པས་སྐྱོན་བྲལ་
པདྨ་བསྣམས། གཡོན་པས་ཕྱག་རྒྱ་ཐལ་མོ་བཟུར། སྟོད་གཡོགས་སྨད་ཤམ་རྣམ་པར་
བཀླུབས། རྨ་བྱ་བསྣོལ་བའི་ཁྲི་ལ་བཞུགས། དེ་ལ་ཕྱག་འཚལ་མཆོད་པ་འབུལ། དེ་
དང་གཉིས་མེད་མཉམ་པའི་ཡུམ། ལྷ་མོ་ཀུན་སྨིན་གསལ་མ་ནི། སྐུ་མདོག་དམར་
མོ་རྒྱན་དང་ལྡན། ཕྱག་མཚན་མེ་ཏོག་བྷུདྷ་འཛིན། ཡབ་ཡུམ་དེ་ཡི་བཀའ་འཁོར་ནི།
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པདྨ་རིགས་ལ་སྤྲུལ་པ་ཡི། བདེ་བར་གཤེགས་པ་བསམ་མི་ཁྱབ། དེ་ལ་ཕྱག་འཚལ་
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི་། ལྷོ་ཕྱོགས་པདྨའི་གདན་སྟེང་ན།
བདེར་གཤེགས་ནམ་མཁའི་མདོག་ཅན་ནི། སྐུ་མདོག་མེ་ཏོག་ཨུཏྤལ་སྔོ། ཞལ་གཅིག་
ཕྱག་གཉིས་ལོངས་སྤྱོད་རྫོགས། གཡས་པས་ཡིད་བཞིན་ནོར་བུ་བསྣམས། གཡོན་
པས་ཐུགས་ཀར་ཏིང་ངེ་འཛིན། སྟོད་གཡོགས་སྨད་ཤམ་རྣམ་པར་བཀླུབས། ཤང་
ཤང་བསྣོལ་བའི་ཁྲི་ལ་བཞུགས། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་
མེད་མཉམ་པའི་ཡུམ། ལྷ་མོ་ཀུན་གསོ་སྡུད་མ་ནི། སྐུ་མདོག་སྔོན་མོ་རྒྱན་དང་ལྡན།
ཕྱག་མཚན་མེ་ཏོག་ཨུཏྤལ་འཛིན། ཡབ་ཡུམ་དེ་ཡི་བཀའ་འཁོར་ནི། རིན་ཆེན་རིགས་
ལ་སྤྲུལ་པ་ཡི། བདེ་བར་གཤེགས་པ་བསམ་མི་ཁྱབ། དེ་ལ་ཕྱག་འཚལ་མཆོད་པ་
འབུལ། ཞེས་བསྟོད་དོ། ། །
དེ་ནས་ཡང་ཡེ་གཤེན་གཡུང་དྲུང་སེམས་དཔའ་ལྕམ་དྲལ་རྣམས་བསྟོད་དེ།
ཚིགས་སུ་བཅད་དེ་གསུངས་པ། ཕོ་བྲང་ཡིད་འོང་གཞལ་ཡས་ཀྱི། ནང་གླིང་འདོད་
ཡོན་ར་བ་ཡི། ཤར་ཕྱོགས་པདྨའི་གདན་སྟེང་ན། ཡེ་གཤེན་མ་རིག་མུན་སེལ་ནི། སྐུ་
མདོག་དཀར་ལ་འོད་ཟེར་འབར། ཕྱག་མཚན་གསལ་བའི་སྒྲོན་མེ་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ཕྱོགས་པདྨའི་གདན་སྟེང་ན། ཡེ་གཤེན་སྒྱུ་འཕྲུལ་
རྒྱལ་པོ་ནི། སྐུ་མདོག་ལྗང་གུ་འོད་ཟེར་འབར། ཕྱག་མཚན་འཕྲུལ་གྱི་རྔ་གཤང་
བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། ཡེ་
གཤེན་ཐུགས་རྗེ་རྒྱུན་མེད་ནི། སྐུ་མདོག་དམར་ལ་འོད་ཟེར་འབར། ཕྱག་མཚན་
ཐུགས་རྗེའི་ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་
གདན་སྟེང་ན། ཡེ་གཤེན་དག་པ་སྒྲིབ་སེལ་ནི། སྐུ་མདོག་སྔོ་ལ་འོད་ཟེར་འབར།
ཕྱག་མཚན་ཚན་གྱི་བུམ་པ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཤར་

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
པདྨའི་གདན་སྟེང་ན། ཡེ་གཤེན་གཡུང་དྲུང་མཐའ་ཡས་ནི། སྐུ་མདོག་སེར་ལ་འོད་
ཟེར་འབར། ཕྱག་མཚན་གསེར་གྱི་གཡུང་དྲུང་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཤར་པདྨའི་གདན་སྟེང་ན། ཡེ་གཤེན་ཚངས་པའི་དབྱངས་ཅན་ནི། སྐུ་
མདོག་སྔོ་སྐྱ་འོད་ཟེར་འབར། ཕྱག་མཚན་ཐུགས་རྗེས་ལྕགས་ཀྱུ་བསྣམས། དེ་ལ་
ཕྱག་འཚལ་མཆོད་པ་འབུལ། བྱང་ནུབ་པདྨའི་གདན་སྟེང་ན། ཡེ་གཤེན་བྱམས་ལྡན་
བསྐྱེད་པ་ནི། སྐུ་མདོག་སྔོ་ལྗང་འོད་ཟེར་འབར། ཕྱག་མཚན་དཔག་བསམ་ལྗོན་
ཤིང་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན།
ཡེ་གཤེན་མཉམ་ལྡན་གཙུག་ཕུད་ནི། སྐུ་མདོག་དཀར་ལྗང་འོད་ཟེར་འབར། ཕྱག་
མཚན་རིན་ཆེན་ཕྲེང་བ་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་
འོང་གཞལ་ཡས་ཀྱི། ནང་གླིང་འདོད་ཡོན་ར་བ་ཡི། ཤར་ཕྱོགས་པདྨའི་གདན་སྟེང་
ན། རིག་པའི་ལྷ་མོ་ཞུགས་མར་མ། སྐུ་མདོག་དམར་མོ་རྒྱན་དང་ལྡན། ཕྱག་མཚན་
གསལ་བའི་ཞུགས་མར་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་
པདྨའི་གདན་སྟེང་ན། སྒྲ་ཡི་ལྷ་མོ་བཙུན་སྙན་མ། སྐུ་མདོག་སེར་མོ་རྒྱན་དང་ལྡན།
ཕྱག་མཚན་ཅིང་དང་པི་ཝང་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་
ཕྱོགས་པདྨའི་གདན་སྟེང་ན། དྲི་ཡི་ལྷ་མོ་ངད་ལྡན་མ། སྐུ་མདོག་དམར་ལྗང་རྒྱན་
དང་ལྡན། ཕྱག་མཚན་སྤོས་ཀྱི་གླང་པོ་བསྣམས། དེ་ལ་ཕྱག་འཚལ་མཆོད་པ་འབུལ།
ལྷོ་ཕྱོགས་པདྨའི་གདན་སྟེང་ན། ཁྲུས་ཀྱི་ལྷ་མོ་ཚན་ཆབ་མ། སྐུ་མདོག་མཐིང་ག་
རྒྱན་དང་ལྡན། ཕྱག་མཚན་བདུད་རྩི་བུམ་པ་བསྣམས། དེ་ལ་ཕྱག་འཚལ་མཆོད་པ་
འབུལ། ལྷོ་ཤར་པདྨའི་གདན་སྟེང་ན། རེག་བྱའི་ལྷ་མོ་རྒྱན་ལྡན་མ། སྐུ་མདོག་དཀར་
མོ་རྒྱན་དང་ལྡན། ཕྱག་མཚན་ལྷབ་ལྷུབ་ན་བཟའ་བསྣམས། དེ་ལ་ཕྱག་འཚལ་
མཆོད་པ་འབུལ། བྱང་ཤར་པདྨའི་གདན་སྟེང་ན། གསུང་གི་ལྷ་མོ་དབྱངས་སྙན་
79

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མ། སྐུ་མདོག་སེར་སྐྱ་རྒྱན་དང་ལྡན། ཕྱག་མཚན་མེ་ཏོག་ཧ་ལོ་བསྣམས། དེ་ལ་ཕྱག་
འཚལ་མཆོད་པ་འབུལ། བྱང་ནུབ་པདྨའི་གདན་སྟེང་ན། གར་གྱི་ལྷ་མོ་པི་ཝང་མ།
སྐུ་མདོག་དམར་ལྗང་རྒྱན་དང་ལྡན། ཕྱག་མཚན་གར་གྱི་པི་ཝང་བསྣམས། དེ་ལ་
ཕྱག་འཚལ་མཆོད་པ་འབུལ། ལྷོ་ནུབ་པདྨའི་གདན་སྟེང་ན། ཐུགས་ཀྱི་ལྷ་མོ་གཏེར་
འཛིན་མ། སྐུ་མདོག་དཀར་ལྗང་རྒྱན་དང་ལྡན། ཕྱག་མཚན་རིན་ཆེན་གའུ་བསྣམས།
དེ་ལ་ཕྱག་འཚལ་མཆོད་པ་འབུལ། ཞེས་བསྟོད་དོ། །དེ་ནས་རྫུ་འཕྲུལ་གྱི་སྒོ་བ་ཡབ་
ཡུམ་བརྒྱད་བསྟོད་དེ་ཚིགས་སུ་བཅད་ནས་གསུངས་པ། ཕོ་བྲང་ཡིད་འོང་གཞལ་
ཡས་ཀྱི། ཤར་ཕྱོགས་སྒོ་བ་ཆེན་པོ་ནི། དབལ་གསས་དྲག་པོ་ངར་གྱི་རྗེ། སྐུ་མདོག་
དཀར་ལ་འོད་ཟེར་འབར། ཕྱག་མཚན་དབལ་གྱི་ཤང་ལང་བསྣམས། ཁམས་གསུམ་
དབང་སྡུད་གར་གྱི་བདག །དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་སྒོ་བ་
ཆེན་པོ་ནི། དབལ་གསས་དྲག་པོ་ཛ་དབལ་འཛིན། སྐུ་མདོག་སྨུག་ནག་འོད་ཟེར་
འབར། ཕྱག་མཚན་གསེར་གྱི་ཛྭ་དམར་བསྣམས། སྲིད་གསུམ་ཟིལ་གནོན་བཅུད་
ཀྱི་བདག །དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་སྒོ་བ་ཆེན་པོ་ནི། དབལ་
གསས་དྲག་པོ་དགྲ་བགེགས་འདུལ། སྐུ་མདོག་དམར་སེར་འོད་ཟེར་འབར། ཕྱག་
མཚན་དུང་གི་དབྱུག་ཏོ་བསྣམས། དུས་གསུམ་བཅུད་ལེན་ཐར་ལམ་འབྱེད། དེ་
ལ་ཕྱག་འཚལ་མཆོད་པ་འབུལ། ལྷོ་ཕྱོགས་སྒོ་བ་ཆེན་པོ་ནི། དབལ་གསས་དྲག་པོ་
སྲི་ཅན་འདུལ། སྐུ་མདོག་སེར་སྐྱ་འོད་ཟེར་འབར། ཕྱག་མཚན་ཁྱུང་གི་རུ་མཚོན་
བསྣམས། སྟོང་གསུམ་མངའ་བདག་དཀོར་གྱི་བདག །དེ་ལ་ཕྱག་འཚལ་མཆོད་
པ་འབུལ། ཕོ་བྲང་ཡིད་འོང་གཞལ་ཡས་ཀྱི། ཤར་ཕྱོགས་སྒོ་མ་ཆེན་མོ་ནི། གཏུམ་
ཆེན་ནག་པོ་གཟེ་ཞགས་མ། སྐུ་མདོག་མཐིང་ནག་རྒྱན་དང་ལྡན། ཕྱག་མཚན་གཟེ་
ཞགས་ལུ་གུ་རྒྱུད། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་སྒོ་མ་ཆེན་མོ་ནི།
80

མདོ་སྡེ། ཀུན་རིག་སྒྲོན་མའི་ཆོ་ག
གླང་རྭ་སྔོན་མོ་ཚེ་འཕེལ་མ། སྐུ་མདོག་སྔོ་ལྗང་རྒྱན་དང་ལྡན། ཕྱག་མཚན་གླང་རེ་
ཁྲོལ་མ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་སྒོ་མ་ཆེན་མོ་ནི།
ལེ་བར་དམར་མོ་བཅུད་བསྡུད་མ། སྐུ་མདོག་དམར་མོ་རྒྱན་དང་ལྡན། ཕྱག་མཚན་
ལྕགས་སྒྲོག་རྒྱུན་མ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་སྒོ་མ་
ཆེན་མོ་ནི། དབང་སྡུད་དཀར་མོ་ཕྱག་རྒྱའི་བདག ། སྐུ་མདོག་དཀར་མོ་རྒྱན་དང་
ལྡན། ཕྱག་མཚན་ལྕགས་ཀྱུ་བརྟན་མ་བསྣམས། དེ་ལ་ཕྱག་འཚལ་མཆོད་པ་འབུལ།
ཞེས་བསྟོད་དོ། །ད་ནི་འདུལ་བ་ཐབས་ཀྱི་གཤེན་དྲུག་གི་སྐུ་བསྟོད་དེ་ཚིགས་སུ་བཅད་
དེ་གསུངས་པ། ཕོ་བྲང་ཡིད་འོང་གཞལ་ཡས་ཀྱི་། བར་ཁྱམས་འདོད་ཡོན་ར་བ་ཡི།
རིན་ཆེན་པདྨའི་གདན་སྟེང་ན། འོག་ཕྱོགས་དམྱལ་བའི་ཐུབ་པ་སྟེ། གཤེན་ཆེན་ངར་
དྲག་བྱམས་པ་ནི། སྐུ་མདོག་སྔོན་དམར་རྒྱན་དང་ཆས། གཡས་པས་མཐིང་གི་ཆག་
ཤིང་བསྣམས། གཡོན་པས་མེ་ཆུའི་རྒྱལ་མཚན་ཕྱར། བྱམས་སེམས་ངང་དང་ལྡན་
པ་ཡི། སེམས་དཔའ་སྟོང་གི་འཁོར་གྱིས་བསྐོར། དམྱལ་བའི་འཇིག་རྟེན་འདུལ་བར་
མཛད། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བར་
ཁྱམས་འདོད་ཡོན་ར་བ་ཡི། རིན་ཆེན་པདྨའི་གདན་སྟེང་ན། བཀྲེས་སྐོམས་ཡི་དྭགས་
ཐུབ་པ་སྟེ། གཤེན་ཆེན་གྲང་འཛིན་བྱིན་སྤུངས་ནི། སྐུ་མདོག་དམར་ལྗང་རྒྱན་དང་
ཆས། གཡས་པས་ཟངས་ཀྱི་ཆག་ཤིང་བསྣམས། གཡོན་པས་བདུད་རྩི་རྐྱལ་བུ་འཛིན།
སྦྱིན་པའི་ངང་དང་ལྡན་པ་ཡི། སེམས་དཔའ་སྟོང་གི་འཁོར་གྱིས་བསྐོར། ཡི་དྭགས་
འཇིག་རྟེན་འདུལ་བར་མཛད། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་
འོང་གཞལ་ཡས་ཀྱི། བར་ཁྱམས་འདོད་ཡོན་ར་བ་ཡི། རིན་ཆེན་པདྨའི་གདན་སྟེང་
ན། གླེན་ལྐུགས་བྱོལ་སོང་ཐུབ་པ་སྟེ། གཤེན་ཆེན་ཏིང་གསལ་སྒྲོན་མ་ནི། སྐུ་མདོག་
སྔོན་པོ་རྒྱན་དང་ཆས། རས་ང་གཡས་པས་གཡུ་ཡི་ཆག་ཤིང་བསྣམས། གཡོན་པས་གསལ་Nལ་
N

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བའི་སྒྲོན་མེ་འཛིན། ཡེ་ཤེས་ངང་དང་ལྡན་པ་ཡི། སེམས་དཔའ་སྟོང་གི་འཁོར་གྱིས་
བསྐོར། བྱོལ་སོང་འཇིག་རྟེན་འདུལ་བར་མཛད། དེ་ལ་ཕྱག་འཚལ་མཆོད་པ་འབུལ།།
ཕོ་བྲང་ཡིད་འོང་གཞལ་ཡས་ཀྱི། བར་ཁྱམས་འདོད་ཡོན་ར་བ་ཡི། རིན་ཆེན་པདྨའི་
གདན་སྟེང་ན། བྲེལ་ཕོངས་མི་ཡི་ཐུབ་པ་སྟེ། གཤེན་ཆེན་གྲྭ་བྱིན་དོན་སྤུངས་ནི། སྐུ་
མདོག་སེར་པོ་རྒྱན་དང་ཆས། གཡས་པས་གསེར་གྱི་ཆག་ཤིང་བསྣམས། གཡོན་པས་
ཡིད་བཞིན་ནོར་བུ་འཛིན། ཡངས་པའི་ངང་དང་ལྡན་པ་ཡི། སེམས་དཔའ་སྟོང་གི་
འཁོར་གྱིས་བསྐོར། མཐའ་འཁོབ་འཇིག་རྟེན་འདུལ་བར་མཛད། དེ་ལ་ཕྱག་འཚལ་
མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བར་ཁྱམས་འདོད་ཡོན་ར་བ་
ཡི། རིན་ཆེན་པདྨའི་གདན་སྟེང་ན། འཐབ་རྩོད་ལྷ་མིན་ཐུབ་པ་སྟེ། གཤེན་ཆེན་མུ་
སངས་ལྕེ་འབར་ནི། སྐུ་མདོག་སྔོ་ལྗང་རྒྱན་དང་ཆས། གཡས་པས་ཤེལ་གྱི་ཆག་ཤིང་
བསྣམས། གཡོན་པས་འཕྲུལ་གྱི་གོ་ཆ་འཛིན། ཞི་བའི་ངང་དང་ལྡན་པ་ཡི། སེམས་
དཔའ་སྟོང་གི་འཁོར་གྱིས་བསྐོར། ལྷ་མིན་འཇིག་རྟེན་འདུལ་བར་མཛད། དེ་ལ་ཕྱག་
འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བར་ཁྱམས་འདོད་ཡོན་
ར་བ་ཡི། རིན་ཆེན་པདྨའི་གདན་སྟེང་ན། སྟེང་ཕྱོགས་ལྷ་ཡི་ཐུབ་པ་སྟེ། གཤེན་ཆེན་
ཀུན་ཤེས་གསལ་འབར་ནི། སྐུ་མདོག་དཀར་དམར་རྒྱན་དང་ཆས། གཡས་པས་དུང་
གི་ཆག་ཤིང་བསྣམས། གཡོན་པས་འོད་ཀྱི་འཁོར་ལོ་བསྒྱུར། བརྩོན་འགྲུས་ངང་དང་
ལྡན་པ་ཡི། སེམས་དཔའ་སྟོང་གི་འཁོར་གྱིས་བསྐོར། ཕམ་ལྟུང་འཇིག་རྟེན་འདུལ་
བར་མཛད། དེ་ལ་ཕྱག་འཚལ་མཆོད་པ་འབུལ། ཞེས་བསྟོད་དོ། ། དེ་ནས་སྒོ་སྲུང་གི་
རྒྱལ་ཆེན་ཡབ་ཡུམ་བརྒྱད་བསྟོད་དེ་ཚིགས་སུ་བཅད་དེ་གསུངས་པ། ཕོ་བྲང་ཡིད་
འོང་གཞལ་ཡས་ཀྱི། ཤར་གྱི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་ཡུལ་འཁོར་སྲུང་།
སྐུ་མདོག་དཀར་ལ་འོད་ཟེར་འབར། ཕྱག་མཚན་གསེར་གྱི་པི་ཝང་བསྣམས། དེ་

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
ལ་ཕྱག་འཚལ་མཆོད་པ་འབུལ། ཤར་གྱི་ཕྱོགས་ནས་སྒོ་འབྱེད་མ། ལྷ་མོ་ཐུགས་
རྗེ་ལྕགས་ཀྱུ་མ། སྐུ་མདོག་དཀར་མོ་རྒྱན་དང་ལྡན། ཕྱག་མཚན་དུང་གི་ལྡེ་མིག་
བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་གཞལ་ཡས་ཀྱི། བྱང་
གི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་རྣམ་ཐོས་སྲས། སྐུ་མདོག་སེར་ལ་འོད་ཟེར་
འབར། ཕྱག་མཚན་ནེའུ་ལེའི་རྐྱལ་པ་བསྣམས། དེ་ལ་ཕྱག་འཚལ་མཆོད་པ་འབུལ།
བྱང་གི་ཕྱོགས་ནས་སྒོ་འབྱེད་མ། ལྷ་མོ་རྫུ་འཕྲུལ་ཞགས་པ་མ། སྐུ་མདོག་སེར་མོ་
རྒྱན་དང་ལྡན། ཕྱག་མཚན་གསེར་གྱི་ལྡེ་མིག་བསྣམས། དེ་ལ་ཕྱག་འཚལ་མཆོད་པ་
འབུལ། ཕོ་བྲང་ཡིད་འོང་གཞལ་ཡས་ཀྱི། ནུབ་ཀྱི་ཕྱོགས་ནས་སྒོ་སྲུང་བ། རྒྱལ་པོ་
ཆེན་པོ་སྤྱན་མི་བཟང༌། སྐུ་མདོག་དམར་ལ་འོད་ཟེར་འབར། ཕྱག་མཚན་སྦྲུལ་ནག་
ཞགས་པ་བསྣམས། དེ་ལ་ཕྱག་འཚལ་མཆོད་པ་འབུལ། ནུབ་ཀྱི་ཕྱོགས་ནས་སྒོ་འབྱེད་
མ། ལྷ་མོ་སྤྲུལ་པའི་ལྕགས་སྒྲོག་མ། སྐུ་མདོག་དམར་མོ་རྒྱན་དང་ལྡན། ཕྱག་མཚན་
ཟངས་ཀྱི་ལྡེ་མིག་བསྣམས། དེ་ལ་ཕྱག་འཚལ་མཆོད་པ་འབུལ། ཕོ་བྲང་ཡིད་འོང་
གཞལ་ཡས་ཀྱི། ལྷོ་ཡི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་འཕགས་སྐྱེས་པོ། སྐུ་
མདོག་སྔོ་ལ་འོད་ཟེར་འབར། ཕྱག་མཚན་ལྕགས་ཀྱི་ཤང་ལངས་བསྣམས། དེ་ལ་ཕྱག་
འཚལ་མཆོད་པ་འབུལ། ལྷོ་ཡི་ཕྱོགས་ནས་སྒོ་འབྱེད་མ། ལྷ་མོ་ཤེས་རབ་རལ་ཀྱུ་མ།
སྐུ་མདོག་སྔོན་མོ་རྒྱན་དང་ལྡན། ཕྱག་མཚན་གཡུ་ཡི་ལྡེ་མིག་བསྣམས། དེ་ལ་ཕྱག་
འཚལ་མཆོད་པ་འབུལ། ཞེས་བསྟོད་དོ། །བདེ་བར་གཤེགས་པ་རྣམས་ལ་སྐུ་བསྟོད་
པའི་ཆོ་ག་བསྟན་པའོ། །
དེ་ནས་ཚངས་པ་གཙུག་ཕུད་ཀྱིས་བདེ་བར་གཤེགས་པ་ཀུན་རིག་སྒྲོན་མའི་ཆོ་ག་
ལས། མཆོད་སྦྱིན་གྱི་གཏོར་མ་གཏང་ཞིང༌། སྨོན་ལམ་གདབ་པར་མཛད་དེ། མཆོད་
པའི་ཡ་སྟགས་རྣམས་བཏེག་ལ། དང་པོ་སྲི་ཞུའི་མགྲོན་ལ་འབུལ་ཏེ་ཚིགས་སུ་བཅད་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ་གསུངས་པ། ཨོཾ་བདག་གི་ཏིང་འཛིན་སྟོབས་མཆོག་དང་། དེ་བཞིན་ཉིད་ཀྱི་
སྟོབས་མཆོག་གིས། མཆོད་སྦྱིན་དམིགས་པའི་གཏོར་མ་འདི། སྣང་སྲིད་ལྷ་ཡི་གཞལ་
ཡས་སུ། རིན་ཆེན་གཏེར་གྱིས་གང་བ་སྤྲུལ། མཆོད་པའི་སྤྲིན་དུ་བྱིན་གྱིས་བརླབས།
སྲི་ཞུའི་མགྲོན་དུ་གྱུར་པ་ཡི། དུས་གསུམ་བདེར་གཤེགས་འཁོར་བཅས་ལ། སྲི་ཞུ་
གུས་པའི་ཚུལ་བསྐྱེད་ནས། བླ་མེད་མཆོད་པ་སྤྲིན་འདི་དག །བཤམས་ནས་ཁྱེད་
ལ་འབུལ་ལགས་ཀྱིས། མཆོད་པ་ཁྱེད་ཀྱི་ཕོ་བྲང་དུ། མཆོད་སྤྲིན་ནམ་མཁའི་མཐའ་
མཉམ་ཞིང་། ཐུགས་དམ་ཡོངས་སུ་མཉེས་གྱུར་ནས། བདག་དང་མཐའ་ཡས་སེམས་
ཅན་གྱི། བསོད་ནམས་ཚོགས་ཆེན་རྫོགས་གྱུར་ཅིག །ཅེས་འབུལ་ལོ། ། །
གཉིས་པ་ཡོན་ཏན་གྱི་མགྲོན་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་མཆོག་
དང་། དེ་བཞིན་ཉིད་ཀྱི་སྟོབས་མཆོག་གིས། མཆོད་སྦྱིན་དམིགས་པའི་གཏོར་མ་
འདི། སྣང་སྲིད་ལྷ་ཡི་གཞལ་ཡས་སུ། རིན་ཆེན་གཏེར་གྱིས་གང་བ་སྤྲུལ། མཆོད་
པའི་སྤྲིན་དུ་བྱིན་གྱིས་བརླབས། ཡོན་ཏན་མགྲོན་དུ་གྱུར་པ་ཡི། དཔལ་མགོན་བདུན་
ཅུ་འཁོར་བཅས་ལ། ཞེ་ས་རིམ་འགྲོ་ཆེར་བསྐྱེད་ནས། བླ་མེད་མཆོད་པ་སྤྲིན་འདི་
དག །བཤམས་ནས་ཁྱེད་ལ་འབུལ་ལགས་ཀྱིས། མཆོད་པ་ཁྱེད་ཀྱི་ཕོ་བྲང་དུ། ཡོན་
ཏན་ཕུན་སུམ་ཚོགས་པ་དང་། འདོད་དགུ་ཡིད་བཞིན་འབྱུང་བ་ཡི། བདུད་རྩི་ཆར་
དུ་འབབ་གྱུར་ཅིག །ཕྱོགས་བཅུའི་འཇིག་རྟེན་མཐའ་དག་ཀུན། ཁྱེད་ཀྱི་ཐུགས་རྗེས་
བསྐྱབ་ཏུ་གསོལ། བསྟན་པ་ཡོངས་སུ་བསྲུང་བ་དང་། བསམ་པ་ཡིད་བཞིན་འགྲུབ་
པར་མཛོད། ཅེས་འབུལ་ལོ། །
གསུམ་པ་ལན་ཆགས་ཀྱི་མགྲོན་ལ་འབུལ་ཏེ། ཨོཾ་བདག་གི་ཏིང་འཛིན་སྟོབས་
དང་ནི། དེ་བཞིན་ཉིད་ཀྱི་སྟོབས་མཆོག་གིས། མཆོད་སྦྱིན་དམིགས་པའི་གཏོར་མ་
འདི། སྣང་སྲིད་ལྷ་ཡི་གཞལ་ཡས་སུལ་ཡ
 ། རིན་ཆེན་གཏེར་གྱིས་གང་བར་སྤྲུལ། མཆོད་
84

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
སྦྱིན་རྫས་སུ་བྱིན་གྱིས་བརླབས། ལན་ཆགས་མགྲོན་དུ་གྱུར་པ་ཡི། ལྷ་སྲིན་སྡེ་བརྒྱད་
འཁོར་བཅས་ལ། དགའ་མགུ་བྱམས་པ་ཆེར་བསྐྱེད་ནས། བླ་མེད་མཆོད་པའི་རྒྱན་
འདི་དག །བཤམས་ནས་ཁྱེད་ལ་འབུལ་ལགས་ཀྱིས། མཆོད་པ་ཁྱེད་ཀྱི་ཕོ་བྲང་དུ།
ལོངས་སྤྱོད་ཕུན་སུམ་ཚོགས་པ་དང༌། འདོད་དགུ་ཡིད་བཞིན་འབྱུང་བ་ཡི། དགོས་
འདོད་ཆར་དུ་འབབ་གྱུར་ཅིག །ཕྱོགས་བཅུའི་འཇིག་རྟེན་མཐའ་དག་གི། དུས་ཀྱི་
འཁྲུགས་པ་ཞི་བ་དང་། མཚོན་གྱི་བསྐལ་པ་ཉམས་པ་དང་། ནད་དང་མུག་གེ་རྒྱུན་
ཆད་ནས། ཞི་བདེ་ཕུན་སུམ་ཚོགས་པར་མཛོད། ཅེས་འབུལ་ལོ། ། །
བཞི་པ་སྙིང་རྗེའི་མགྲོན་ལ་འབུལ་ཏེ། ཨ་དཀར་ཨ་རྨད་དུ་ཏྲི་སུ་ནག་པོ་ཞི་ཞི་མལ་
མལ། ཨ་ཏྲི་རྫི་སུ་པྲ་དུ་ཞི་བ་ལྷན་ནེ་སང་སལ་སཱཧཱ། ཞེས་རྒྱ་རྩ་བརྒྱད་བགྲང་ནས།
སྦྱིན་པའི་གཏོར་མ་རྣམས་འདོད་ཡོན་ལྔ་རུ་བྱིན་གྱིས་བརླབས་ལ། ཚིགས་སུ་བཅད་
ནས་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་
མཆོག་གིས། སྙིང་པོ་སྔགས་ཀྱི་ནུས་མཐུ་དང་། རྒྱུ་རྐྱེན་ཡོ་བྱད་ཚོགས་པ་དང་། ཡོན་
བདག་བསམ་པ་དག་པ་ཡིས། མཆོད་སྦྱིན་དམིགས་པའི་གཏོར་མ་འདི། སྣང་སྲིད་
ལྷ་ཡི་གཞལ་ཡས་སུ། རིན་ཆེན་གཏེར་གྱིས་གང་བ་སྤྲུལ། འདོད་པ་ལྔ་རུ་བྱིན་གྱིས་
བརླབས། སྙིང་རྗེའི་མགྲོན་དུ་གྱུར་པ་ཡི། རིགས་དྲུག་བར་དོའི་སེམས་ཅན་ལ། བརྩེ་
སེམས་སྙིང་རྗེ་ཆེར་བསྐྱེད་ནས། མཆོད་སྦྱིན་དམིགས་པའི་རྫས་འདི་དག །བཤམས་
ནས་ཁྱེད་ལ་འབུལ་ལགས་ཀྱི། སྦྱིན་པ་ཁྱེད་ཀྱི་ཞིང་ཁམས་སུ། ཅི་འདོད་ཡིད་བཞིན་
ཕྲད་ནས་ཀྱང་། དགོས་འདོད་རེ་བ་བསྐང་གྱུར་ཅིག །བདག་དང་མཐའ་ཡས་སེམས་
ཅན་གྱི་། བུ་ལོན་ལན་ཆགས་བྲལ་བ་དང༌། ཤ་མཁོན་བག་ཆགས་བྱང་ནས་ཀྱང་།
རིགས་དྲུག་སྐྱེ་བའི་སྒོ་ཆོད་ནས། ཐར་པར་མངོན་སངས་རྒྱས་པར་ཤོག །ཅེས་མར་
སྦྱིན་བཏང་བའོ། །
85

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལྔ་པ་སྨོན་ལམ་གདབ་པ་ནི་ཚིགས་སུ་བཅད་དེ་གསུངས་པ། ན་མོ་བདག་དང་
མཐའ་ཡས་སེམས་ཅན་དང་། དེང་གི་རྒྱུ་སྦྱོར་ཡོན་བདག་གིས། བྱང་ཆུབ་མཆོག་ཏུ་
སེམས་བསྐྱེད་ཅིང་། ཚད་མེད་བཞི་ཡི་རྒྱུན་ཞུགས་ནས། ཕ་རོལ་ཕྱིན་བཅུའི་དགེ་བ་
འདིས། བདེར་གཤེགས་རྒྱལ་བ་སྲས་བཅས་རྣམས། དབྱིངས་ནས་སྤྱན་དྲངས་མཆོད་
པ་དང༌། མཁའ་མཉམ་འགྲོ་དྲུག་སེམས་ཅན་ལ། འདོད་ལྔའི་སྦྱིན་པ་བཏང་བ་དང་།
གཞན་ཡང་དགེ་བའི་ཕྱོགས་ལས་སུ། བདག་གིས་བགྱིད་དང་གཞན་ལ་བཅོལ། རྗེས་
སུ་ཡིད་རངས་ཕུལ་ལ་སོགས། བསོད་ནམས་དགེ་བ་ཅི་བསགས་པ། འགྲོ་བ་རྣམས་
དང་ཐུན་མོང་དུ། མྱུར་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་རབ་
ཀྱིས། དམིགས་པ་མེད་པར་བསྔོས་པ་བཞིན། དེ་བཞིན་དམིགས་པ་མེད་པར་བགྱི།
དགེ་བ་བསོད་ནམས་འདི་ཡི་མཐུས། བདག་དང་མཐའ་ཡས་སེམས་ཅན་རྣམས།
སྒྲིབ་གཉིས་བྱང་ཞིང་ཚོགས་གཉིས་རྫོགས། ཐར་པའི་གོ་འཕང་ཐོབ་པར་ཤོག །དེ་མ་
C
ཐོབ་ཀྱི་བར་དུ་ཡང་། ཞེ་སྡང་ཉོན་མོངས་དབང་གྱུར་ནས། ལས་ཀྱིས་ཁམས་གསུམ་
འཁོར་བ་ཡིས། དམྱལ་བའི་གནས་སུ་སྐྱེ་སྲིད་ན། དགེ་བ་སྟོབས་ཆེན་འདི་ཡི་མཐུས།
དམྱལ་བའི་སྡུག་བསྔལ་ཞི་བར་ཤོག །ཕྱི་ཡི་ཡུལ་རྣམས་འགྱུར་བར་ཤོག །ལྕགས་ཀྱི་
ཁང་པ་འབར་བ་ནི། རིན་པོ་ཆེ་ཡི་མཁར་དུ་ཤོག ། མེ་མ་མུར་གྱི་འོབས་ཆེན་ནི། རིན་
པོ་ཆེ་ཡི་གྲམ་པར་ཤོག །ཤལ་མ་ལི་ཡི་སྡོང་པོ་ནི། རིན་ཆེན་སྐྱེས་པའི་ཤིང་དུ་ཤོག །
རལ་གྲིའི་ནགས་ཚལ་ལོ་མ་ནི། རིན་ཆེན་མེ་ཏོག་ཚལ་དུ་ཤོག །ཐལ་ཚན་ཆུ་བོ་རབ་
མེད་ནི། རིན་ཆེན་གྲམ་པའི་གླིང་དུ་ཤོག །རོ་མྱགས་འདམ་དོང་ནག་པོ་ནི། རིན་ཆེན་
ཁྲུས་ཀྱི་རྫིང་བུར་ཤོག །དམྱལ་ཟངས་བརྒྱ་ཤོང་ཁ་སྤྲོད་ནི། རིན་ཆེན་བདུད་རྩིའི་སྣོད་
དུ་ཤོག །ལྕགས་ཀྱི་དྲྭ་བ་མིག་དགུ་ནི། རིན་ཆེན་འཕྲུལ་གྱི་སྒྲོམ་བུར་ཤོག །འཛིན་
པའི་ལྕགས་ཀྱུ་ལྕགས་སྒྲོག་ནི། མཐོ་རིས་ཐར་པའི་སྐས་སུ་ཤོག །རྡུང་ཞིང་བཙོག་པའི་
86

མདོ་སྡེ། ཀུན་རིག་སྒྲོན་མའི་ཆོ་ག
མཚོན་ཆ་ནི། བྱམས་ལྡན་སྐྱོབ་པའི་གོ་ཆར་ཤོག །ཚ་བ་མེ་ཡི་ཞིང་ཁམས་ནི། བདུད་
རྩི་བསིལ་བའི་ཞིང་དུ་ཤོག །གྲང་འཁྱགས་ཆུ་ཡི་གླིང་ཁམས་ནི། འོད་གསལ་དྲོད་ཀྱི་
གླིང་དུ་ཤོག ། ཉི་ཚེ་ཉེ་འཁོར་ཞིང་ཁམས་ནི། སྙོམ་བྱེད་པདྨའི་ཚལ་དུ་ཤོག །ནང་གི་
སེམས་ཀྱང་ཞི་བར་ཤོག ། ཚ་བ་བརྒྱད་ཀྱི་དམྱལ་བ་ནི། གྲང་བའི་བསིལ་གྱིས་སོས་
པར་ཤོག །གྲང་བ་བརྒྱད་ཀྱི་དམྱལ་བ་ནི། ཚ་བའི་འོད་ཀྱིས་དྲོས་པར་ཤོག །ཉི་ཚེ་བ་
ཡི་དམྱལ་བ་ནི། བདེ་གནས་ཐོབ་ནས་སྙོམས་པར་ཤོག །ཉེ་འཁོར་བ་ཡི་དམྱལ་བ་ནི།
ཐར་ལམ་ཐོབ་ནས་རྒྱུན་ཆད་ཤོག །སྦྱོང་བའི་གཤིན་རྗེའི་ལས་དཔོན་ནི། ཡེ་གཤེན་
འཕྲུལ་གྱི་བོན་པོར་ཤོག །དམྱལ་བའི་སྡེ་རིགས་ཐམས་ཅད་ཀྱང་། ཞེ་སྡང་གདུག་
པའི་སེམས་ཞི་ནས། བྱམས་པའི་སེམས་དང་ལྡན་གྱུར་ཏེ། སྟོང་ཉིད་ཡེ་ཤེས་དོན་
རྟོགས་ནས། དེ་བཞིན་རིགས་ཀྱི་ཞིང་ཁམས་སུ། རྣམ་སྣང་རྒྱལ་པོའི་ཞལ་མཐོང་ནས།
ཐར་པ་མངོན་སངས་རྒྱས་པར་ཤོག །ཅེས་རེ་དོགས་མེད་པའི་སྨོན་ལམ་གདབ་པར་
མཛད་དོ། །
དེ་ནས་དེའི་ཚེ་རྒྱལ་པོ་ཁྲི་ཤི་དབང་གི་རྒྱལ་པོ་ཡང་། ལས་ཀྱི་དབང་གིས་དམྱལ་
བའི་གནས་སུ་སྐྱེས་ནས། དམྱལ་བའི་སྡེ་རིགས་རྣམས་ཀྱིས་ལན་ཆགས་བསྙག་པ་
ལ། འདོད་པའི་ལོངས་སྤྱོད་ཐམས་ཅད་ཆར་བཞིན་དུ་བབས་ནས་ཆུ་བཞིན་དུ་བྲུག་
སྟེ། ཅི་འདོད་ཡིད་བཞིན་འཕྲད་ནས་དགོས་འདོད་རེ་བ་བསྐངས་ཤིང་། དམྱལ་
བའི་འཇིག་རྟེན་རྣམས་ཀྱང་ཕྱིའི་ཡུལ་དང་ནང་གི་སེམས་རྣམས་སྨོན་ལམ་བཏབ་
པ་བཞིན་དུ་གྱུར་ཏེ། དགའ་བདེ་ཕུན་སུམ་ཚོགས་པ་རུ་གྱུར་ཏོ། །རྒྱལ་པོ་ཡང་ཉོན་
མོངས་པ་ཞེ་སྡང་དབང་གིས་བསགས་པའི་བག་ཆགས་དང་སྒྲིབ་པ་བྱང་ནས། ངན་
སོང་དམྱལ་བའི་གནས་ནས་ཐར་རོ། །
དེ་ནས་ཡང་ལས་ཀྱི་དབང་གིས་ཡི་དྭགས་ཀྱི་གནས་སུ་སྐྱེས་ནས། མེ་ལྕེའི་འཁོར་ལོ་
_87

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འབར་བ་རུ། ལྕགས་ཀྱི་ཁང་པ་དགུ་རིམ་གྱི་ནང་དུ། ཡི་དྭགས་ཀྱི་ལས་དཔོན་དང༌།
ཕྱི་ནང་གི་སྒྲིབ་པ་ཅན་རྣམས་འདུས་ནས། རྒྱུ་འདོད་ཆགས་ཤས་ཆེ་ཞིང་། རྐྱེན་ཕྲོག་
རློམ་གྱི་ལས་བྱས་པས། བུ་ལོན་དང་ལན་ཆགས་བསྙགས་པ་ལ། རྒྱལ་པོ་ནི་སྟོན་པའི་
ཐུགས་རྗེ་དང་། རྒྱུ་འབྲས་ཀྱི་རྩ་བ་ཤེས་པས། ཡི་དྭགས་ཀྱི་ཡུལ་ན་འདུག་པ་ཙམ་
མ་གཏོགས་པ། ལན་ཆགས་བསྙག་པའི་གནོད་པ་དང་འཚེ་བ་མེད་དོ། །དེ་ལ་ཡང་
སྟོན་པས་འཁོར་རྣམས་ལ་བཀའ་སྩལ་པ། གཤེན་རབ་གཡུང་དྲུང་སེམས་དཔའ་ཆེན་
པོ་ཚངས་པ་གཙུག་ཕུད་ལ་སོགས་འདུས་པའི་འཁོར་རྣམས། རྒྱལ་པོ་ནི་སྟོན་པའི་
ཐུགས་རྗེ་དང་། བདེ་བར་གཤེགས་པ་ཀུན་རིག་དཀྱིལ་འཁོར་གྱི་བྱིན་རླབས་དང་།
འདུལ་བ་ཐུབ་པའི་མཐུ་སྟོབས་དང་། མཆོད་སྦྱིན་སྔགས་ཚིག་བདེན་པའི་ནུས་མཐུ་
ཡིས། རྒྱུ་ཞེ་སྡང་ཤས་ཆེ་ཞིང་། རྐྱེན་བསད་བཅད་ཀྱི་ལས་བྱས་པའི་སྒྲིབ་པ་བྱང་ནས།
ཞག་བདུན་ནས་དམྱལ་ཁམས་བཅོ་བརྒྱད་ཀྱི་གནས་ནས་དྲངས་ཏེ། ད་ལྟ་ཡི་དྭགས་
ཀྱི་ཡུལ་དུ་སྐྱེ་ནས་འདུག་པའི། གནས་དེ་ནས་འདྲེན་པའི་ཐབས་གྱིས་ཤིག །ཅེས་
གསུངས་ནས།
ཚངས་པ་གཙུག་ཕུད་ཀྱིས་གོང་ལྟར་ཀུན་རིག་སྒྲོན་མའི་ཆོ་གའི་གཞུང་བསྲངས།
འཁོར་རྣམས་ཀྱིས་ཡོ་བྱད་ཕུན་སུམ་ཚོགས་པ་རུ་བསགས་ནས། མཆོད་པ་དང་
སྦྱིན་པའི་གཞི་བཟུང་། སྟོན་པ་ཉིད་ཐུགས་མི་དམིགས་པའི་ངང་དུ་བཞུགས་ནས།
སྐབས་སུ་འདྲེན་པའི་ཆོ་ག་མཛད་དེ། དེ་ཡང་ཐོག་མར་ལན་ཆགས་གླུད་ཀྱི་གཏོར་
མ་གོང་ལྟར་དུ་གཏོང་ཞིང༌། གཉིས་པ་བར་ཆད་ཀྱི་བགེགས་བསྐྲད་ཅིང་། གཤེད་
དང་དབྲལ་བར་མཛད་དེ། ཐུགས་ཞི་བའི་ངང་ལ་མ་གཡོས་ཀྱང་། སྐུ་འབར་བ་ཁྲོ་
བོ་རུ་བསྒོམ་ཞིང༌། རྔ་གཤང་དང་གོ་བན་སྣ་ཚོགས་ཐོགས་ནས། སྟག་འགྲོས་དང་
སེང་སྟབས་མཛད་དེ་ཚིགས་སུ་བཅད་ནས་གསུངས་པ། བསྭོ་བོན་ཉིད་དབྱིངས་ཀྱི་
88

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
ཕོ་བྲང་ན། ནུབ་ཕྱོགས་འབར་བའི་ཨེ་ཀློང་གི། མེ་རི་དམར་ནག་ཀློང་དཀྱིལ་ན། ཀླུ་
དབང་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཁྲོ་བོ་གནམ་གསས་
མཁའ་འགྱིང་ཁ། དབུ་གསུམ་ཕྱག་དྲུག་གཤོག་པ་ཅན། སྐུ་མདོག་དམར་ནག་མེ་
རི་འབར། གཡས་དཀར་གཡོན་ལྗང་དབུ་དམར་ཞལ། རལ་པ་དམར་སེར་གྱེན་ལ་
འཁྱིལ། ཐོད་སྐམ་རིན་ཆེན་དབུ་ལ་བརྒྱན། གཟའ་ཆེན་ཉི་ཟླའི་སྙན་ཆ་ཁྲོལ། ཀླུ་
རྒྱལ་འབུམ་གྱི་མགུལ་ཆུ་བགྱིས། རྒྱུ་སྐར་རྩ་བརྒྱད་ཕྱག་ཞབས་བརྒྱན། ཕྱག་དྲུག་
གཡས་གཡོན་དང་པོ་གཉིས། པུ་མར་ཟངས་ཀྱི་ཕུར་པ་དྲིལ། གང་ལ་དམིགས་པའི་
འབེན་ལ་བརྡེག །འདོད་ཆགས་འཁོར་བ་གཏིང་ནས་ལེན། དེ་འོག་གཡས་གཡོན་
དབྱུག་ཏོ་ཞགས། སྡིག་ཅན་ལྟ་བ་ལོག་པ་དང༌། དམ་ཉམས་དབང་པོ་འཁྲུལ་པ་
རྣམས། ཞགས་པས་འདེབས་ཤིང་དབྱུག་ཏོ་བརྡེག །གཡང་གཞི་སྟག་ཤམ་སྦྲུལ་གྱིས་
བརྒྱན། གླང་ཆེན་ཀོ་རློན་གོས་སུ་གོན། དྲག་ཆེན་ཧ་ཧའི་གད་མོ་བཞད། རི་རབ་
བསྐྱེལ་ཞིང་རྒྱ་མཚོ་སྐེམ། བགེགས་དང་ལོག་འདྲེན་སྨོས་ཅི་དགོས། པདྨ་ཁྱུང་གཤོག་
མཁའ་ལ་གདེངས། སྟོང་ཁམས་སྤྱི་རྒྱ་རླབས་ཀྱིས་གཅོད། ཞབས་ཀྱང་འདོར་ཐབས་
གདན་ལ་བརྗིད། ཁམས་གསུམ་མ་ལུས་དབང་དུ་སྡུད། སྲིད་གསུམ་མ་ལུས་ཟིལ་
གྱིས་གནོན། སྲིད་པའི་ཁ་ལོ་གྱེན་དུ་བསྒྱུར། ན་རག་སྒོ་དགུ་ཐུར་དུ་གནོན། དེ་དང་
གཉིས་མེད་མཉམ་པའི་ཡུམ། ཚངས་སྟང་ཁྲོ་མོ་གློག་ཕྲེང་མ། དམར་མོ་རུས་པའི་
རྒྱན་གྱིས་བརྒྱན། གཡས་པས་པདྨ་ཕུར་པ་དྲིལ། མེ་ལ་གནས་པའི་གདོན་རྣམས་
འདུལ། གཡོན་པས་བྷན་དྷ་ཡབ་ལ་བསྟབ། གཉིས་མེད་ཡབ་ལ་བདེ་བར་འཁྲིལ།
ཡབ་ཡུམ་ཐབས་དང་ཤེས་རབ་ལས། གནམ་གསས་དགུ་ཁྲི་དགུ་འབུམ་འགྱེད། རེ་
རེ་ལ་ཡང་འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། རྒྱན་ལྡན་མཆོད་པ་འདི་
བཞེས་ལ། བཞེངས་ཤིག་བོན་ཉིད་དབྱིངས་ནས་བཞེངས། བསྐྱོད་ཅིག་རང་བཞིན་
80

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཁའ་ལ་བསྐྱོད། ཀློང་དུ་སྡང་བའི་དགྲ་བོ་དང་། མཁའ་ལ་འཁྲུགས་པའི་འབྱུང་པོ་
དང༌། བག་ལ་ཉལ་བའི་གདོན་བགེགས་དང༌། ཚེ་འདས་གཤེད་མར་ཆེ་བ་རྣམས།
ཐལ་བ་རྡུལ་དུ་བརླག་པར་བྱའོ། །བསྭོ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན།
པདྨ་ཏི་སྟ་མ་ར་ཡ་ཧཱུྃ་ཕཊ༔ མ་མ་ཉེ་ལོ་ཡོ་སྤུངས་སོ་ཐད་དོ། །ནེ་རཾ་གྲན་ལ་ཐུན་བློ་
ཐུན་བྷོ། ཞེས་གསེར་སྐྱེམས་མཆོད་ཅིང་། ཡུངས་ཀར་བྲིམ་སྟེ་མཚམས་བཅད་པའོ། །
དེ་ནས་ཡང་སྟོན་པས། ཚེ་འདས་ཀྱི་རྣམ་པར་ཤེས་པ་བཀུག་ནས་མཚན་བྱང་
ལ་བསྟིམ་པར་མཛད་དེ། ཕྱག་རྒྱ་ལྕགས་ཀྱུ་སྒྲིལ་མ་རུ་བཅའ་སྟེ། སྔགས་བརྗོད་པ།
བསྭོ་ཨོཾ་ཨ་མྲྀ་ཞི་བ་ལྷན་ནེ་ས་མ་ཡ་ཛ་ཛ། ཞེས་པས། ཐུགས་མི་དམིགས་པའི་ངང་
ལ། གསང་བའི་མཁའ་རུམ་ནས་འོད་ཟེར་དམར་ལྗང་ཞིག་འཕྲོས་པ། འོད་ཀྱི་བཅུད་
ལ་ཨ་དམར་ལྗང་གཅིག་ཏུ་གྱུར་ནས། ཨ་ལས་འདུལ་བ་གྲང་འཛིན་བྱིན་སྤུངས། སྐུ་
མདོག་དམར་ལྗང་རྒྱན་དང་ལྡན་པ། གཡས་པས་ཟངས་ཀྱི་ཆག་ཤིང་དང་། གཡོན་
པས་བདུད་རྩིའི་རྒྱལ་བུ་འཛིན་པ། དེ་ལ་འཁོར་སྦྱིན་པ་ངང་དང་ལྡན་པའི་སེམས་
དཔའ་སྟོང་གིས་བསྐོར་ནས། ཚེ་འདས་ཀྱི་རྣམ་པར་ཤེས་པ་ཡི་དྭགས་ཀྱི་ཡུལ་ནས་
དྲངས་ཏེ། གཟུགས་ཀྱི་བྱང་བུ་ལ་ཐིམ་པར་བསམ་ལ། ཚིགས་སུ་བཅད་དེ་གསུངས་
པ། ཨཱ་དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་
ཐོག་མ་མེད་པ་ནས། རིག་པའི་ཡེ་ཤེས་མ་ལྡན་ཞིང་། མ་རིག་ཉོན་མོངས་འཁྲུལ་པ་
ཡི། ཁམས་གསུམ་འཁོར་བའི་གནས་སུ་འཁྱམས། སྐྱེ་རྒ་ན་འཆི་བཞི་ལ་བརྒྱུད། སྡུག་
བསྔལ་དཔག་མེད་ཉམས་སུ་མྱོང་། འདོད་ཆགས་ཉོན་མོངས་དབང་གྱུར་པས། ཕྲོག་
དང་རློམས་པའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། དུས་ཀྱི་བདུད་བྱུང་
འཆི་འཕོས་ཚེ། ཕ་རོལ་བར་དོའི་གནས་སུ་འཁྱམས། འབྲས་བུ་ཡི་དྭགས་གནས་སུ་
སྐྱེས། བཀྲེས་སྐོམས་སྡུག་བསྔལ་ཡ་རེ་ང་། མེ་ལྕེའི་འཁོར་ལོ་སྐྱི་རེ་འཇིགས། ཉོན་
90

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་ཡིས། ང་ནི་འདྲེན་པའི་
སྟོན་པ་སྟེ། གཤེན་རབ་གྲང་འཛིན་བྱིན་སྤུངས་ཡིན། སྟོན་པ་ང་ཡི་བཀའ་ལ་ཉོན།
སྔོན་གྱི་བག་ཆགས་དྲན་པར་གྱིས། མར་མེ་གསལ་བའི་མདངས་ལ་ལྟོས། ཏིང་འཛིན་
འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་འཁོར་
བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད། མཆེད་
དང་ལྕམ་དྲལ་འདི་ན་ཡོད། གནས་མཆོག་འདི་ནི་རྒྱལ་བའི་ཞིང༌། གཡུང་དྲུང་
གསང་བའི་གྲལ་ལ་སྡོད། ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་
པའི་བཀའ་ལ་ཉོན། ན་བཟའ་དྲི་མ་ལུས་ཀྱི་རྟེན། སྨྱུག་རྒོད་ཚིགས་གསུམ་སྲོག་གི་
རྟེན། གསལ་བའི་མེ་ལོང་ཡིད་ཀྱི་རྟེན། རྟེན་གསུམ་རྟེན་ལ་བརྟེན་ཆོས་ལ། དར་
ཙམ་བོན་ལ་ཉན་པར་གྱིས། ཨ་མྲྀ་ཞི་བ་ལྷན་ནེ་ས་མ་ཡ་ཛ་ཛ། ཞེས་མཚན་གྱི་བྱང་
བུ་ལ་བསྟིམས་པར་མཛད་དོ། །
དེ་ནས་ཡང་སྟོན་པས། འདུལ་དྲུག་སྐབས་ཀྱི་ཆོ་ག་ལས། མཚན་བྱང་ལ་ཁྲུས་
གསོལ་བ་དང་། ནངས་ནུབ་འཚོ་བའི་ཟས་སྐལ་གཏད་པ་དང་། འཇིག་རྟེན་འཁོར་
བའི་གཡང་ས་བསྐྱུར་བ་དང་། མྱང་འདས་བདེ་བའི་དྲོད་ཁ་བསྐྱེད་པ་ལ་སོགས་གོང་
ལྟར་དུ་མཛད་ཅིང་། ཚངས་པ་གཙུག་ཕུད་ཀྱིས་མཆོད་སྦྱིན་རྒྱས་པའི་རྟིང་ལ། སྨོན་
ལམ་གདབ་པ་མཛད་དེ་ཚིགས་སུ་བཅད་དེ་གསུངས་པ། ན་མོ་བདག་དང་མཐའ་
ཡས་སེམས་ཅན་དང་། དེང་གི་རྒྱུ་སྦྱོར་ཡོན་བདག་གིས། བྱང་ཆུབ་མཆོག་ཏུ་སེམས་
བསྐྱེད་ཅིང་། ཚད་མེད་བཞི་ཡི་རྒྱུན་ཞུགས་ནས། ཕ་རོལ་ཕྱིན་པའི་དགེ་བ་དང༌།
བདེར་གཤེགས་རྒྱལ་བ་སྲས་བཅས་རྣམས། དབྱིངས་ནས་སྤྱན་དྲངས་མཆོད་པ་དང་།
མཁའ་མཉམ་འགྲོ་དྲུག་སེམས་ཅན་ལ། འདོད་ལྔའི་སྦྱིན་པ་བཏང་བ་དང་། གཞན་
ཀྱང་དགེ་བའི་ཕྱོགས་ལས་སུ། བདག་གིས་བགྱིས་དང་གཞན་ལ་བཅོལ། རྗེས་སུ་
91

གསུང་རབ་སྒོ་མཛོད་རིན་པོ་ཆེའི་གླེགས་བམ། l8
ཡི་རང་ཕུལ་ལ་སོགས། བསོད་ནམས་དགེ་བ་ཅི་བསགས་པ། འགྲོ་བ་རྣམས་དང་
ཐུན་མོང་དུ། མྱུར་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་རབ་ཀྱིས།
དམིགས་པ་མེད་པར་བསྔོས་པ་བཞིན། དེ་བཞིན་དམིགས་པ་མེད་པར་བགྱིས། དགེ་
བ་བསོད་ནམས་འདི་ཡི་མཐུས། བདག་དང་མཐའ་ཡས་སེམས་ཅན་རྣམས། སྒྲིབ་
གཉིས་བྱང་ཞིང་ཚོགས་གཉིས་རྫོགས། ཐར་པའི་གོ་འཕང་ཐོབ་པར་ཤོག ། དེ་མ་ཐོབ་
ཀྱི་བར་དུ་ཡང་། འདོད་ཆགས་ཉོན་མོངས་དབང་གྱུར་ནས། ལས་ཀྱི་ཁམས་གསུམ་
འཁོར་བ་ཡི། ཡི་དྭགས་གནས་སུ་སྐྱེ་སྲིད་ན། དགེ་བ་སྟོབས་ཆེན་འདི་ཡི་མཐུས། ཡི་
དྭགས་སྡུག་བསྔལ་ཞི་བར་ཤོག །ཕྱི་ཡི་ཡུལ་རྣམས་འགྱུར་བར་ཤོག ། མེ་ལྕེའི་འཁོར་
ལོ་འབར་བ་ནི། རིན་ཆེན་མཛེས་པའི་གླིང་དུ་ཤོག །ལྕགས་ཀྱི་ཁང་པ་དགུ་རིམ་
ནི། བདུད་རྩི་སྐྱེད་མོའི་ཚལ་དུ་ཤོག །ཚེར་མའི་མྱ་ངམ་སྣམ་བུ་ནི། སྨན་གྱི་ནགས་
ཚལ་གླིང་དུ་ཤོག །རྣག་ཁྲག་མཚོ་མོ་མང་པོ་ནི། བདུད་རྩི་མཚོ་མོའི་གླིང་དུ་ཤོག །
མི་གཙང་དུག་གི་འདམ་རྫབ་ནི། གཙང་བྱེད་ཁྲུས་ཀྱི་གླིང་དུ་ཤོག ། མེ་ཆུ་འཁྲུགས་
པའི་རྦ་ཀློང་ནི། བསིལ་དྲོད་སྙོམ་པའི་གནས་སུ་ཤོག །ཚ་གྲང་འཐབ་པའི་སྒྲ་ཆེན་
ནི། ཚངས་ཞིང་སྙན་པའི་དབྱངས་སུ་ཤོག །ནང་གི་སེམས་ཀྱང་ཞི་བར་ཤོག ། ཡི་
དྭགས་ཕྱི་ཡི་སྒྲིབ་པ་ཅན། མ་བྱིན་བླང་པའི་སྒྲིབ་བྱང་ནས། ཡོ་བྱད་ཕུན་སུམ་ཚོགས་
པར་ཤོག ། ཡི་དྭགས་ནང་གི་སྒྲིབ་པ་ཅན། མི་ཚངས་སྤྱོད་པའི་སྒྲིབ་བྱང་ནས། རྣམ་
དག་ལོངས་སྤྱོད་ལྡན་པར་ཤོག །སྒྲིབ་པ་ཅན་གྱི་སྒྲིབ་པ་ཅན། བོག་རི་མགོ་དང་སྲིང་
རྒྱུད་སྐེ། རྩྭ་འཇག་རྐང་དང་བྱང་འབྲོག་ལྟོ། ལས་ཀྱི་སྒྲིབ་པ་བྱང་ནས་ཀྱང༌། ཐར་
པའི་བདེ་གནས་ཐོབ་པར་ཤོག །སྦྱོང་བའི་ཡི་དྭགས་ལས་དཔོན་རྣམས། གྲང་འཛིན་
འཕྲུལ་གྱི་བོན་པོར་ཤོག །ཡི་དྭགས་སྡེ་རིགས་ཐམས་ཅད་ཀྱང༌། འདོད་ཆགས་ཞེན་
པའི་ཡིད་གྲོལ་ནས། སྦྱིན་པའི་སེམས་དང་ལྡན་གྱུར་ཏེ། སོར་རྟོགས་ཡེ་ཤེས་དོན་

མདོ་སྡེ། ཀུན་རིག་སྒྲོན་མའི་ཆོ་ག་༼ཆ༽
རྟོགས་ནས། པདྨ་རིགས་ཀྱི་ཞིང་ཁམས་སུ། སྨོན་ལམ་མཐའ་ཡས་ཞལ་མཐོང་ནས།
ཐར་པ་མངོན་སངས་རྒྱས་པར་ཤོག །ཅེས་རེ་དོགས་མེད་པའི་སྨོན་ལམ་གདབ་པར་
མཛད་དོ། །
དེ་ནས་དེའི་ཚེ་རྒྱལ་པོ་ཁྲི་ཤི་དབང་གི་རྒྱལ་པོ་ཡང་། ལས་ཀྱི་དབང་གིས་ཡི་དྭགས་
གནས་སུ་སྐྱེས་ནས་ཡི་དྭགས་སྡེ་རིགས་རྣམས་ཀྱིས་ལན་ཆགས་བསྙག་པ་ལ། འདོད་
པའི་ལོངས་སྤྱོད་ཐམས་ཅད་ཆར་བཞིན་དུ་བབས་ནས་ཆུ་བཞིན་དུ་དྲུག་སྟེ། ཅི་
འདོད་ཡིད་བཞིན་འཕྲད་ནས་དགོས་འདོད་རེ་བ་བསྐངས་ཤིང་། ཡི་དྭགས་ཀྱི་འཇིག་
རྟེན་རྣམས་ཀྱང་ཕྱིའི་ཡུལ་དང་ནང་གི་བཅུད་རྣམས། སྨོན་ལམ་བཏབ་པ་བཞིན་
དུ་གྱུར་ཏེ་དགའ་བདེ་ཕུན་སུམ་ཚོགས་པ་རུ་གྱུར་ཏོ། །རྒྱལ་པོ་ཡང་ཉོན་མོངས་པ་
འདོད་ཆགས་ཀྱི་དབང་གིས་བསགས་པ་ཡི། བག་ཆགས་དང་སྒྲིབ་པ་བྱང་ནས་
བཀྲེས་སྐོམས་ཡི་དྭགས་ཀྱི་ཡུལ་ནས་ཐར་རོ། །
དེ་ནས་ཡང་ལས་ཀྱི་དབང་གིས་བྱོལ་སོང་གི་ཡུལ་དུ་སྐྱེས་ནས། རྒྱ་མཚོ་གྲང་
འཁྱགས་གླིང་དཀྱིལ་དུ། མུན་ཁང་དགུ་རིམ་གྱི་ནང་དུ། བྱོལ་སོང་གི་ལས་དཔོན་
དང་། གནས་ན་ལས་ཀྱི་སྦྱོང་བའི་བྱོལ་སོང་རྣམས་འདུས་ནས། རྒྱུ་གཏི་མུག་ཤས་
ཆེ་ཞིང་། རྐྱེན་བཀོལ་སྤྱོད་ཀྱི་ལས་བྱས་པས། བུ་ལོན་དང་ལན་ཆགས་བསྙག་པ་
ལ། རྒྱལ་པོ་ནི་སྟོན་པའི་ཐུགས་རྗེ་དང༌། རྒྱུ་འབྲས་ཀྱི་རྩ་བ་ཤེས་པས། བྱོལ་སོང་གི་
ཡུལ་དུ་འདུག་པ་ཙམ་མ་གཏོགས་པ། ལན་ཆགས་སྙོག་པའི་གནོད་པ་དང་འཚེ་བ་
མེད་དོ། །དེ་ནས་ཡང་སྟོན་པས་འཁོར་རྣམས་ལ་བཀའ་སྩལ་པ། གཤེན་རབ་གཡུང་
དྲུང་སེམས་དཔའ་ཚངས་པ་གཙུག་ཕུད་ལས་སོགས་འདུས་པའི་འཁོར་རྣམས། རྒྱལ་
པོ་ནི་སྟོན་པའི་ཐུགས་རྗེ་དང་། བདེ་བར་གཤེགས་པ་ཀུན་རིག་དཀྱིལ་འཁོར་གྱི་བྱིན་
རླབས་དང༌། འདུལ་དྲུག་ཐུབ་པའི་མཐུ་སྟོབས་དང༌། མཆོད་སྦྱིན་སྔགས་ཚིག་བདེན་
03

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པའི་ནུས་མཐུ་ཡིས། རྒྱུ་འདོད་ཆགས་ཤས་ཆེ་ཞིང་། རྐྱེན་ཕྲོག་རློམ་གྱི་ལས་བྱས་པའི་
སྒྲིབ་པ་བྱང་ནས། ཞག་བདུན་ཡི་དྭགས་ཀྱི་གནས་ནས་དྲངས་ཏེ། ད་ལྟ་བྱོལ་སོང་
གི་གནས་སུ་སྐྱེས་ནས་འདུག་པས། གནས་དེ་ནས་དྲང་བའི་ཐབས་གྱིས་ཤིག །ཅེས་
གསུངས་སོ། །
དེ་ནས་ཚངས་པ་གཙུག་ཕུད་ཀྱིས། གོང་ལྟར་དུ་ཀུན་རིག་དཀྱིལ་འཁོར་གྱི་ཆོ་
གའི་གཞུང་བསྲང་། འཁོར་རྣམས་ཀྱིས་ཡོ་བྱད་ཕུན་སུམ་ཚོགས་པར་བསགས་ནས།
མཆོད་པ་དང་སྦྱིན་པའི་གཞི་བཟུང་། སྟོན་པ་ཉིད་ཐུགས་མི་དམིགས་པའི་ངང་ལ་
བཞུགས་ནས་སྐབས་སུ་འདྲེན་པའི་ཆོ་ག་མཛད་དེ། དེ་ཡང་ཐོག་མར་ལན་ཆགས་
གླུད་ཀྱི་གཏོར་མ་གོང་ལྟར་དུ་གཏོང་ཞིང་། གཉིས་པ་བར་ཆད་ཀྱི་བགེགས་བསྐྲད་
ཅིང་གཤེད་དང་དབྲལ་བར་མཛད་དེ། ཐུགས་ཞི་བའི་ངང་ལས་མ་གཡོས་ཀྱང་། སྐུ་
འབར་བ་ཁྲོ་བོ་རུ་བསྒོམ་ཞིང་། རྔ་གཤང་དང་གོ་བན་སྣ་ཚོགས་ཐོགས་ནས་སྟག་
འགྲོས་དང་སེང་སྟབས་ཀྱིས་ས་བཅད་ཅིང་ཚིགས་སུ་བཅད་དེ་གསུངས་པ། བསྭོ་
བོན་ཉིད་དབྱིངས་ཀྱི་ཕོ་བྲང་ན། ཤར་ཕྱོགས་འབར་བའི་ཨེ་ཀློང་གི། མེ་རི་དཀར་
སེར་ཀློང་དཀྱིལ་ན། དྲི་ཟ་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཁྲོ་བོ་
ཁྲོ་གསས་མཁའ་འགྱིང་ཁ། དབུ་གསུམ་ཕྱག་དྲུག་གཤོག་པ་ཅན། སྐུ་མདོག་དཀར་
སེར་མེ་རི་འབར། གཡས་དཀར་གཡོན་དམར་དབུ་སེར་ཞལ། རལ་པ་དམར་སེར་
གྱེན་ལ་འབར། ཐོད་སྐམ་རིན་ཆེན་དབུ་ལ་བརྒྱན། གཟའ་ཆེན་ཉི་ཟླའི་སྙན་ཆ་
ཁྲོལ། ཀླུ་རྒྱལ་སྦྲུལ་གྱི་མགུལ་ཆུ་བགྱིས། རྒྱུ་སྐར་རྩ་བརྒྱད་ཕྱག་ཞབས་བརྒྱན། ཕྱག་
དྲུག་གཡས་གཡོན་དང་པོ་གཉིས། མར་ཞི་གསེར་གྱི་ཕུར་པ་དྲིལ། གང་ལ་དམིགས་
པའི་འབེན་ལ་བརྡེག །གཏི་མུག་འཁོར་བ་གཏིང་ནས་ལེན། དེ་འོག་གཡས་གཡོན་
ལྕགས་ཀྱུ་ཞགས། སྡིག་ཅན་ལྟ་བ་ལོག་པ་དང༌། དམ་ཉམས་དབང་པོ་འཁྲུལ་པ་
94

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
རྣམས། ཞགས་པས་འདྲེན་ཞིང་ལྕགས་ཀྱུས་འཛིན། གཡང་གཞི་སྟག་ཤམ་སྦྲུལ་གྱིས་
བརྒྱན། གླང་ཆེན་ཀོ་རློན་གོས་སུ་གྱོན། དྲག་ཆེན་ཧ་ཧའི་གད་མོ་བཞད། རི་རབ་
བསྐྱེལ་ཞིང་རྒྱ་མཚོ་སྐེམ། བགེགས་དང་ལོག་འདྲེན་སྨོས་ཅི་དགོས། གཡུང་དྲུང་ཁྱུང་
གཤོག་མཁའ་ལ་གདེངས། སྟོང་ཁམས་སྤྱི་རྒྱ་རླབས་ཀྱིས་གཅོད། ཞབས་ཀྱང་འདོར་
ཐབས་གདན་ལ་བརྗིད། ཁམས་གསུམ་མ་ལུས་དབང་དུ་སྡུད། སྲིད་གསུམ་མ་ལུས་
ཟིལ་གྱིས་གནོན། སྲིད་པའི་ཁ་ལོ་གྱེན་དུ་བསྒྱུར། ན་རག་སྒོ་དགུ་ཐུར་དུ་གནོན། དེ་
དང་གཉིས་མེད་མཉམ་པའི་ཡུམ། ནེ་སླས་ཁྲོ་མོ་ཁ་འབར་མ། སེར་མོ་རུས་པའི་རྒྱན་
གྱིས་རྒྱན། གཡས་པས་གཡུང་དྲུང་ཕུར་པ་དྲིལ། ས་ལ་གནས་པའི་གདོན་རྣམས་
འདུལ། གཡོན་པས་བྷན་དྷ་ཡབ་ལ་བསྟབ། གཉིས་མེད་ཡབ་ལ་བདེ་བར་འཁྲིལ།
ཡབ་ཡུམ་ཐབས་དང་ཤེས་རབ་ལས། ཁྲོ་གསས་དགུ་ཁྲི་དགུ་འབུམ་འགྱེད། རེ་རེ་ལ་
ཡང་འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། རྒྱན་ལྡན་མཆོད་པ་འདི་བཞེས་
ལ། བཞེངས་ཤིག་བོན་ཉིད་དབྱིངས་ནས་བཞེངས། བསྐྱོད་ཅིག་རང་བཞིན་མཁའ་
ལ་བསྐྱོད། ཀློང་དུ་སྡང་བའི་དགྲ་བོ་དང་། མཁའ་ལ་འཁྲུགས་པའི་འབྱུང་པོ་དང་།
བག་ལ་ཉལ་བའི་གདོན་བགེགས་ཚོགས། ཚེ་འདས་གཤེད་མར་ཆེ་བ་རྣམས། ཐལ་
བ་རྡུལ་དུ་བརླག་པར་བྱའོ། །བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། དྲུང་
མུ་ཏི་སྟ་མ་ར་ཡ་ཧཱུྃ་ཕཊ༔ མ་མ་ཉེ་ལོ་ཡོ་སྤུངས་སོ་ཐད་དོ། ནེ་སླས་གྲན་ལ་ཐུན་བློ་
ཐུན་བྷོ། ཞེས་གསེར་སྐྱེམས་མཆོད་ཅིང་། ཡུངས་ཀར་བྲིམ་སྟེ་མཚམས་བཅད་པའོ། །
དེ་ནས་ཡང་སྟོན་པས་ཚེ་འདས་ཀྱི་རྣམ་པར་ཤེས་པ་བཀུག་ནས་མཚན་བྱང་
ལ་བསྟིམ་པར་མཛད་དེ། ཕྱག་རྒྱ་ལྕགས་ཀྱུ་སྒྲིལ་མ་རུ་བཅའ་སྟེ། སྔགས་བརྗོད་
པ། བསྭཱ་ཨཱི་ཨ་སུ་ཞི་བ་ལྷན་ནེ་ས་མ་ཡ་ཛ་ཛ། ཞེས་པས། ཐུགས་མི་དམིགས་པའི་
ངང་ལས་ལྟེ་བའི་ཀློང་རུམ་ནས། འོད་ཟེར་སྔོན་པོ་ཞིག་འཕྲོས་ནས། འོད་ཀྱི་བཅུད་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལ་ཨ་སྔོན་པོ་གཅིག་ཏུ་གྱུར་ནས། ཨ་ལས་འདུལ་བ་ཏིང་གསལ་སྒྲོན་མ། སྐུ་མདོག་
གཡུ་མདངས་རྒྱན་དང་ལྡན་པ། གཡས་པས་གཡུ་ཡི་ཆག་ཤིང་དང༌། གཡོན་པས་
གསལ་བའི་སྒྲོན་མེ་བསྣམས་པ། འཁོར་ཡེ་ཤེས་ངང་དང་ལྡན་པའི་སེམས་དཔའ་
སྟོང་གིས་བསྐོར་ནས། ཚེ་འདས་ཀྱི་རྣམ་པར་ཤེས་པ་བྱོལ་སོང་གི་ཡུལ་ནས་དྲངས་ཏེ།
གཟུགས་ཀྱི་བྱང་བུ་ལ་ཐིམ་པར་བསམ་ལ། ཚིགས་སུ་བཅད་དེ་གསུངས་པ། ཨཱ་དེང་
གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་མེད་
པ་ནས། རིག་པའི་ཡེ་ཤེས་མ་ལྡན་ཞིང་། མ་རིག་ཉོན་མོངས་འཁྲུལ་པ་ཡི། ཁམས་
གསུམ་འཁོར་བའི་གནས་སུ་འཁྱམས། སྐྱེ་རྒ་ན་འཆི་བཞི་ལ་བརྒྱུད། སྡུག་བསྔལ་
དཔག་མེད་ཉམས་སུ་མྱོང༌། གཏི་མུག་ཉོན་མོངས་དབང་གྱུར་བས། མ་རིག་དམ་
ཆོལ་ལས་ལ་བརྩོན། ལས་ཀྱི་རྣམ་པར་སྨིན་པ་ཡིས། དུས་ཀྱི་བདུད་བྱུང་འཆི་འཕོས་
ཚེ། ཕ་རོལ་བར་དོའི་གནས་སུ་འཁྱམས། འབྲས་བུ་བྱོལ་སོང་གནས་སུ་སྐྱེས། གླེན་
ལྐུགས་སྡུག་བསྔལ་ཡ་རེ་ང༌། གྲང་འཁྱགས་གླིང་ཁྱིམ་སྐྱི་རེ་འཇིགས། ཉོན་མོངས་
འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་ཡིས། ང་ནི་འདྲེན་པའི་སྟོན་པ་
སྟེ། གཤེན་རབ་ཏིང་གསལ་སྒྲོན་མ་ཡིན། སྟོན་པ་ང་ཡི་བཀའ་ལ་ཉོན། སྔོན་གྱི་བག་
ཆགས་དྲན་པར་གྱིས། མར་མེ་གསལ་བའི་མདངས་ལ་ལྟོས། ཏིང་འཛིན་འོད་ཟེར་
རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་འཁོར་བར་
གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད། མཆེད་དང་
ལྕམ་དྲལ་འདི་ན་ཡོད། གནས་མཆོག་འདི་ནི་རྒྱལ་བའི་ཞིང་། གཡུང་དྲུང་གསང་
བའི་གྲལ་ལ་སྡོད། ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་
བཀའ་ལ་ཉོན། ན་བཟའ་དྲི་མ་ལུས་ཀྱི་རྟེན། སྨྱུག་རྒོད་ཚིགས་གསུམ་སྲོག་གི་རྟེན།
བསལ་བགསལ་བའི་མེ་ལོང་ཡིད་ཀྱི་རྟེན། རྟེན་གསུམ་རྟེན་ལ་བརྟེན་ཆོས་ལ། དར་ཙམ་བོན་
96

མདོ་སྡེ། ཀུན་རིག་སྒྲོན་མའི་ཆོ་ག་
ལ་མཉན་པར་གྱིས། ཨ་སུ་ཞི་བ་ལྷན་ནེ་ས་མ་ཡ་ཛ་ཛ། ཞེས་མཚན་གྱི་བྱང་བུ་ལ་
བསྟིམས་པར་མཛད་དོ། །
དེ་ནས་ཡང་སྟོན་པས། འདུལ་དྲུག་སྐབས་ཀྱི་ཆོ་ག་ལས། མཚན་བྱང་ལ་ཁྲུས་
གསོལ་བ་དང་། ནངས་ནུབ་འཚོ་བའི་ཟས་སྐལ་གཏད་པ་དང་། འཇིག་རྟེན་འཁོར་
བའི་གཡང་ས་བསྐྱུར་བ་དང་། མྱང་འདས་བདེ་བའི་དྲོད་ཁ་བསྐྱེད་པ་ལས་སོགས་
གོང་ལྟར་དུ་མཛད་ཅིང་། ཚངས་པ་གཙུག་ཕུད་ཀྱིས་མཆོད་སྦྱིན་རྒྱས་པའི་རྟིང་ལ།
སྨོན་ལམ་གདབ་པར་མཛད་དེ་ཚིགས་སུ་བཅད་དེ་གསུངས་པ། ན་མོ་བདག་དང་
མཐའ་ཡས་སེམས་ཅན་དང་། དེང་གི་རྒྱུ་སྦྱོར་ཡོན་བདག་གིས། བྱང་ཆུབ་མཆོག་ཏུ་
སེམས་བསྐྱེད་ཅིང༌། ཚད་མེད་བཞི་ཡི་རྒྱུན་ཞུགས་ནས། ཕ་རོལ་ཕྱིན་པའི་དགེ་བ་
དང་། བདེར་གཤེགས་རྒྱལ་བ་སྲས་བཅས་རྣམས། དབྱིངས་ནས་སྤྱན་དྲངས་མཆོད་
པ་དང་། མཁའ་མཉམ་འགྲོ་དྲུག་སེམས་ཅན་ལ། འདོད་ལྔའི་སྦྱིན་པ་བཏང་བ་དང་།
གཞན་ཡང་དགེ་བའི་ཕྱོགས་ལས་སུ། བདག་གིས་བགྱིས་དང་གཞན་ལ་བཅོལ། རྗེས་
སུ་ཡིད་རངས་ཕུལ་ལས་སོགས། བསོད་ནམས་དགེ་བ་ཅི་བསགས་པ། འགྲོ་བ་
རྣམས་དང་ཐུན་མོང་དུ། མྱུར་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་
རབ་ཀྱིས། དམིགས་པ་མེད་པར་བསྔོས་པ་བཞིན། དེ་བཞིན་དམིགས་པ་མེད་པར་
བགྱིས། དགེ་བ་བསོད་ནམས་དེ་ཡི་མཐུས། བདག་དང་མཐའ་ཡས་སེམས་ཅན་
རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས། ཐར་པའི་གོ་འཕང་ཐོབ་པར་
ཤོག །དེ་མ་ཐོབ་ཀྱི་བར་དུ་ཡང་། གཏི་མུག་ཉོན་མོངས་དབང་གྱུར་ནས། ལས་ཀྱི་
ཁམས་གསུམ་འཁོར་བ་ཡི། བྱོལ་སོང་གནས་སུ་སྐྱེ་སྲིད་ན། དགེ་བ་སྟོབས་ཆེན་འདི་
ཡི་མཐུས། བྱོལ་སོང་སྡུག་བསྔལ་ཞི་བར་ཤོག ། ཕྱི་ཡི་ཡུལ་རྣམས་འགྱུར་བར་ཤོག །
རྒྱ་མཚོ་གྲང་འཁྱགས་གླིང་ཆེན་ནི། འབྲུ་དང་སྨན་གྱི་གནས་སུ་ཤོག །མུན་པའི་ཁང་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་གླིང་ཆེན་ནི། གཡུང་དྲུང་པདྨའི་གླིང་དུ་ཤོག །འཐིབས་པའི་མུན་ཁང་དགུ་རིམ་
ནི། ཉི་ཟླའི་གཞལ་ཡས་ཁང་དུ་ཤོག །མི་གཙང་འདམ་རྫབ་མཚོ་མོ་ནི། བདུད་རྩི་
ཁྲུས་ཀྱི་གླིང་དུ་ཤོག །ནང་གི་སེམས་ཀྱང་ཞི་བར་ཤོག །མུན་པ་ནག་པོས་གཏིབས་པ་
ནི། གསལ་བའི་སྒྲོན་མེར་གྱུར་བར་ཤོག །གནས་ན་སྦྱོང་བའི་བྱོལ་སོང་རྣམས། གཏི་
མུག་མུན་པ་སངས་པར་ཤོག །བར་ན་འཐོབ་པའི་བྱོལ་སོང་ནི། བླུན་རྨུགས་སྡུག་
བསྔལ་སངས་པར་ཤོག །མཁའ་ལ་རྐྱེན་ཐར་བྱོལ་སོང་རྣམས། གླེན་ལྐུགས་སྡུག་
བསྔལ་གྲོལ་བར་ཤོག །རྐང་མེད་འཁོབ་པ་མང་པོ་ནི། རྫུ་འཕྲུལ་རྐང་པ་ཐོབ་པར་
ཤོག །རྐང་མང་འཇིགས་པ་མང་པོ་ནི། མཐོ་རིས་གོ་འཕང་ཐོབ་པར་ཤོག །རྐང་བཞི་
འགྲོ་བ་མང་པོ་ནི། མཐོ་རིས་ཐེམ་སྐས་རྙེད་པར་ཤོག །རྐང་གཉིས་འགྲོ་བ་མང་པོ་ནི།
གྲུབ་པའི་གནས་སུ་ཐར་བར་ཤོག །སྦྱང་བའི་བྱོལ་སོང་ལས་དཔོན་ནི། ཏིང་གསལ་
འཕྲུལ་གྱི་བོན་པོར་ཤོག །བྱོལ་སོང་སྡེ་རིགས་ཐམས་ཅད་ཀྱང་། གཏི་མུག་རྨོངས་པའི་
ཡིད་གྲོལ་ནས། ཡེ་ཤེས་སེམས་དང་ལྡན་གྱུར་ཅིག །མེ་ལོང་ཡེ་ཤེས་དོན་རྟོགས་ཏེ།
གཡུང་དྲུང་རིགས་ཀྱི་ཞིང་ཁམས་སུ། མི་འགྱུར་སྙིང་པོའི་ཞལ་མཐོང་ནས། ཐར་པ་
མངོན་སངས་རྒྱས་པར་ཤོག །ཅེས་རེ་དོགས་མེད་པའི་སྨོན་ལམ་གདབ་པར་མཛད་
དེ་ནས་དེའི་ཚེ། རྒྱལ་པོ་ཁྲི་ཤི་དབང་གི་རྒྱལ་པོ་ཡང་། ལས་ཀྱི་དབང་གིས་བྱོལ་
སོང་གནས་སུ་སྐྱེས་ནས་བྱོལ་སོང་སྡེ་རིགས་རྣམས་ཀྱིས་ལན་ཆགས་བསྙགས་པ་
ལ། འདོད་པའི་ལོངས་སྤྱོད་ཐམས་ཅད་ཆར་བཞིན་དུ་བབས་ནས་ཆུ་བཞིན་དུ་བྲུག་
སྟེ། ཅི་འདོད་ཡིད་བཞིན་འཕྲད་ནས་དགོས་འདོད་རེ་བ་བསྐངས་ཤིང་། བྱོལ་སོང་
གི་འཇིག་རྟེན་རྣམས་ཀྱང་ཕྱིའི་ཡུལ་དང་ནང་གི་བཅུད་རྣམས། སྨོན་ལམ་བཏབ་
པ་བཞིན་དུ་གྱུར་ཏེ། དགའ་བདེ་ཕུན་སུམ་ཚོགས་པ་རུ་གྱུར་ཏོ། །རྒྱལ་པོ་ཡང་ཉོན་
98

མདོ་སྡེ། ཀུན་རིག་སྒྲོན་མའི་ཆོ་ག
མོངས་པ་གཏི་མུག་དབང་གིས་བསགས་པས། བག་ཆགས་དང་སྒྲིབ་པ་བྱང་ནས་
གླེན་ལྐུགས་བྱོལ་སོང་གི་གནས་ནས་ཐར་རོ། །
དེ་ནས་ཡང་ལས་ཀྱི་དབང་གིས་མཐའ་འཁོབ་མིའི་ཡུལ་དུ་སྐྱེས་ནས། མཐའ་
འཁོབ་མ་དག་པའི་གླིང་ཆུང༌། གདུག་པ་སྲིན་པོའི་གྲོང་ཁྱེར་དུ། ཤ་ཟ་སྲིན་པོའི་
ལས་དཔོན་དང་། མི་དང་མི་འམ་ཅིའི་ཚོགས་རྣམས་འདུས་ནས་རྒྱུ་ཕྲག་དོག་ཤས་
ཆེ་ཞིང་། རྐྱེན་གཞན་སྨད་ཀྱི་ལས་བྱས་པས། བུ་ལོན་དང་ལན་ཆགས་བསྙགས་པ་
ལ། རྒྱལ་པོ་ནི་སྟོན་པའི་ཐུགས་རྗེ་དང༌། རྒྱུ་འབྲས་ཀྱི་རྩ་བ་ཤེས་པས། མཐའ་འཁོབ་
ཀྱི་ཡུལ་ན་འདུག་པ་ཙམ་མ་གཏོགས་པ། ལན་ཆགས་བསྙེགས་པའི་གནོད་པ་དང་
འཚེ་བ་མེད་དོ། །དེ་ནས་ཡང་སྟོན་པས་འཁོར་རྣམས་ལ་བཀའ་སྩལ་པ། གཤེན་རབ་
གཡུང་དྲུང་སེམས་དཔའ་ཚངས་པ་གཙུག་ཕུད་ལ་སོགས་འདུས་པའི་འཁོར་རྣམས།
རྒྱལ་པོ་ནི་སྟོན་པའི་ཐུགས་རྗེ་དང་། བདེ་བར་གཤེགས་པ་ཀུན་རིག་དཀྱིལ་འཁོར་གྱི་
བྱིན་རླབས་དང་། འདུལ་དྲུག་ཐུབ་པའི་མཐུ་སྟོབས་དང་། མཆོད་སྦྱིན་སྔགས་ཚིག་
བདེན་པའི་ནུས་མཐུས། རྒྱུ་གཏི་མུག་ཤས་ཆེ་ཞིང་། རྐྱེན་བཀོལ་སྤྱོད་ཀྱི་ལས་བྱས་པའི་
སྒྲིབ་པ་བྱང་ནས། ཞག་བདུན་བྱོལ་སོང་གི་གནས་ནས་དྲངས་ཏེ། ད་ལྟ་མིའི་གནས་
སུ་སྐྱེས་ནས་འདུག་པས། གནས་དེ་ནས་འདྲེན་པའི་ཐབས་གྱིས་ཤིག །ཅེས་གསུངས་
དེ་ནས་ཚངས་པ་གཙུག་ཕུད་ཀྱིས་གོང་ལྟར་དུ་ཀུན་རིག་དཀྱིལ་འཁོར་གྱི་ཆོ་གའི་
གཞུང་བསྲང་། འཁོར་རྣམས་ཀྱིས་ཡོ་བྱད་ཕུན་སུམ་ཚོགས་པར་བསགས་ནས།
མཆོད་པ་དང་སྦྱིན་པའི་གཞི་བཟུང་། སྟོན་པ་ཉིད་ཐུགས་མི་དམིགས་པའི་ངང་ལ་
བཞུགས་ནས་སྐབས་སུ་འདྲེན་པའི་ཆོ་ག་མཛད་དེ། དེ་ཡང་ཐོག་མར་ལན་ཆགས་
གླུད་ཀྱི་གཏོར་མ་གོང་ལྟར་དུ་གཏོང་ཞིང་། གཉིས་པ་བར་ཆད་ཀྱི་བགེགས་བསྐྲད་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཅིང་གཤེད་དང་དབྲལ་བར་མཛད་དེ། ཐུགས་ཞི་བའི་ངང་ལས་མ་གཡོས་ཀྱང་། སྐུ་
འབར་བ་ཁྲོ་བོ་རུ་བསྒོམ་ཞིང་། རྔ་གཤང་དང་གོ་བན་སྣ་ཚོགས་ཐོགས་ནས། སྟག་
འགྲོས་དང་སེང་སྟབས་ཀྱིས་ས་བཅད་ནས། ཚིགས་སུ་བཅད་དེ་གསུངས་པ། བསྭོ་
བོན་ཉིད་དབྱིངས་ཀྱི་ཕོ་བྲང་ན། ལྷོ་ཕྱོགས་འབར་བའི་ཨེ་ཀློང་གི། མེ་རི་སྔོ་དམར་
ཀློང་དཀྱིལ་ན། གཤིན་རྗེ་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཁྲོ་
བོ་རྒོད་གསས་མཁའ་འགྱིང་ཁ། དབུ་གསུམ་ཕྱག་དྲུག་གཤོག་པ་ཅན། སྐུ་མདོག་སྔོ་
དམར་མེ་རི་འབར། གཡས་དཀར་གཡོན་དམར་དབུས་སྔོན་ཞལ། རལ་པ་དམར་
སེར་གྱེན་ལ་འབར། ཐོད་སྐམ་རིན་ཆེན་དབུ་ལ་བརྒྱན། གཟའ་ཆེན་ཉི་ཟླའི་སྙན་
ཆ་ཁྲོལ། ཀླུ་རྒྱལ་སྦྲུལ་གྱི་མགུལ་ཆུ་བགྱིས། རྒྱུ་སྐར་རྩ་བརྒྱད་ཕྱག་ཞབས་བརྒྱན།
ཕྱག་དྲུག་གཡས་གཡོན་དང་པོ་གཉིས། ཟོམ་ཤང་ལྕགས་ཀྱི་ཕུར་པ་དྲིལ། གང་ལ་
དམིགས་པའི་འབེན་ལ་བརྡེག །ཕྲག་དོག་འཁོར་བ་གཏིང་ནས་ལེན། དེ་འོག་གཡས་
གཡོན་དགྲ་སྟ་ཞགས། སྡིག་ཅན་ལྟ་བ་ལོག་པ་དང་། དམ་ཉམས་དབང་པོ་འཁྲུལ་
པ་རྣམས། ཞགས་པས་འདྲེན་ཞིང་དགྲ་སྟས་གཤོག །གཡང་གཞི་སྟག་ཤམ་སྦྲུལ་གྱིས་
བརྒྱན། གླང་ཆེན་ཀོ་རློན་གོས་སུ་གྱོན། དྲག་ཆེན་ཧ་ཧའི་གད་མོ་བཞད། རི་རབ་
བསྐྱེལ་ཞིང་རྒྱ་མཚོ་སྐེམ། བགེགས་དང་ལོག་འདྲེན་སྨོས་ཅི་དགོས། རིན་ཆེན་ཁྱུང་
གཤོག་མཁའ་ལ་གདེངས། སྟོང་ཁམས་སྤྱི་རྒྱ་རླབས་ཀྱིས་གཅོད། ཞབས་ཀྱང་འདོར་
ཐབས་གདན་ལ་བརྗིད། ཁམས་གསུམ་མ་ལུས་དབང་དུ་སྡུད། སྲིད་གསུམ་མ་ལུས་
ཟིལ་གྱིས་གནོན། སྲིད་པའི་ཁ་ལོ་གྱེན་དུ་བསྒྱུར། ན་རག་སྒོ་དགུ་ཐུར་དུ་གནོན། དེ་
དང་གཉིས་མེད་མཉམ་པའི་ཡུམ། ཏིང་ནམ་ཁྲོ་མོ་གཏུམ་ཀློང་མ། སྔོན་མོ་རུས་པའི་
རྒྱན་གྱིས་བརྒྱན། གཡས་པས་རིན་ཆེན་ཕུར་པ་དྲིལ། ཆུ་ལ་གནས་པའི་གདོན་རྣམས་
འདུལ། གཡོན་པས་བྷན་དྷ་ཡབ་ལ་བསྟབ། གཉིས་མེད་ཡབ་ལ་བདེ་བར་འཁྲིལ།
100

མདོ་སྡེ། ཀུན་རིག་སྒྲོན་མའི་ཆོ་ག
ཡབ་ཡུམ་ཐབས་དང་ཤེས་རབ་ལས། རྒོད་གསས་དགུ་ཁྲི་དགུ་འབུམ་འགྱེད། རེ་རེ་
ལ་ཡང་འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། རྒྱན་ལྡན་མཆོད་པ་འདི་
བཞེས་ལ། བཞེངས་ཤིག་བོན་ཉིད་དབྱིངས་ནས་བཞེངས། བསྐྱོད་ཅིག་རང་བཞིན་
མཁའ་ལ་བསྐྱོད། ཀློང་དུ་སྡང་བའི་དགྲ་བོ་དང་། མཁའ་ལ་འཁྲུགས་པའི་འབྱུང་པོ་
དང་། བག་ལ་ཉལ་བའི་གདོན་བགེགས་ཚོགས། ཚེ་འདས་གཤེད་མར་ཆེ་བ་རྣམས།
ཐལ་བ་རྡུལ་དུ་བརླག་པར་བྱའོ། །བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན།
རད་ན་ཏི་སྟ་མ་ར་ཡ་ཧཱུྃ་ཕཊ༔ མ་མ་ཉེ་ལོ་ཡོ་སྤུངས་སོ་ཐད་དོ། ཏིང་མུར་གྲན་ལ་ཐུན་
བྷོ་ཐུན་སྦྱོ། ཞེས་གསེར་སྐྱེམས་མཆོད་ཅིང་། ཡུངས་བྲིམ་སྟེ་མཚམས་བཅད་པའོ། །
དེ་ནས་ཡང་སྟོན་པས་ཚེ་འདས་ཀྱི་རྣམ་པར་ཤེས་པ་བཀུག་ནས་མཚན་བྱང་ལ་
བསྟིམ་པར་མཛད་དེ། ཕྱག་རྒྱ་ལྕགས་ཀྱུ་སྒྲིལ་མ་རུ་བཅའ་སྟེ། སྔགས་བརྗོད་པ།
བསྭཱ་ཨཱི་ཨ་རྫི་ཞི་བ་ལྷན་ནེ་ས་མ་ཡ་ཛ་ཛ། ཞེས་པས། ཐུགས་མི་དམིགས་པའི་ངང་
ལ་ཐུགས་ཀྱི་དཀྱིལ་རུམ་ནས། འོད་ཟེར་སེར་པོ་ཞིག་འཕྲོས་ནས། འོད་ཀྱི་བཅུད་ལ་
ཨ་སེར་པོ་གཅིག་ཏུ་གྱུར་ནས། ཨ་ལས་འདུལ་གཤེན་གྲྭ་བྱིན་དོན་སྤུངས། སྐུ་མདོག་
སེར་པོ་རྒྱན་དང་ལྡན་པ། གཡས་པས་གསེར་གྱི་ཆག་ཤིང་དང༌། གཡོན་པས་ཡིད་
བཞིན་ནོར་བུ་འཛིན་པ། འཁོར་ཡངས་པའི་ངང་དང་ལྡན་པའི་སེམས་དཔའ་སྟོང་
གིས་བསྐོར་ནས། ཚེ་འདས་ཀྱི་རྣམ་པར་ཤེས་པ་མིའི་ཡུལ་ནས་དྲངས་ཏེ། གཟུགས་
ཀྱི་བྱང་བུ་ལ་ཐིམ་པར་བསམ་སྟེ། ཚིགས་སུ་བཅད་དེ་གསུངས་པ། ཨཱ་དེང་གི་ཚེ་
ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་མེད་པ་ནས།
རིག་པའི་ཡེ་ཤེས་མ་ལྡན་ཞིང༌། མ་རིག་ཉོན་མོངས་འཁྲུལ་པ་ཡི། ཁམས་གསུམ་
འཁོར་བའི་གནས་སུ་འཁྱམས། སྐྱེ་རྒ་ན་འཆི་བཞི་ལ་བརྒྱུད། སྡུག་བསྔལ་དཔག་མེད་
ཉམས་སུ་མྱོང་། ཕྲག་དོག་ཉོན་མོངས་དབང་གྱུར་བས། མ་རིག་གཞན་སྨད་ལས་
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལ་བརྩོན། ལས་ཀྱི་རྣམ་པར་སྨིན་པ་ཡི། དུས་ཀྱི་བདུད་བྱུང་འཆི་འཕོས་ཚེ། ཕ་རོལ་
བར་དོའི་གནས་སུ་འཁྱམས། འབྲས་བུ་མཐའ་འཁོབ་གནས་སུ་སྐྱེས། བྲེལ་ཕོངས་
སྡུག་བསྔལ་ཡ་རེ་ང་། མཐའ་འཁོབ་གླིང་ཁྱིམ་སྐྱི་རེ་འཇིགས། ཉོན་མོངས་འཁོར་བ་
གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་ཡིས། ང་ནི་འདྲེན་པའི་སྟོན་པ་སྟེ། གཤེན་
རབ་གྲྭ་བྱིན་དོན་སྤུངས་ཡིན། སྟོན་པ་ང་ཡི་བཀའ་ལ་ཉོན། སྔོན་གྱི་བག་ཆགས་དྲན་
པར་གྱིས། མར་མེ་གསལ་བའི་མདངས་ལ་ལྟོས། ཏིང་འཛིན་འོད་ཟེར་རྒྱུད་ལ་ཤོག །
གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་འཁོར་བར་གྱིས། ཉེ་དྲུང་
འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད། མཆེད་དང་ལྕམ་དྲལ་འདི་
ན་ཡོད། གནས་མཆོག་འདི་ནི་རྒྱལ་བའི་ཞིང་། གཡུང་དྲུང་གསང་བའི་གྲལ་ལ་སྡོད།
ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་ཉོན། ན་
བཟའ་དྲི་མ་ལུས་ཀྱི་རྟེན། སྨྱུག་རྒོད་ཚིགས་གསུམ་སྲོག་གི་རྟེན། གསལ་བའི་མེ་ལོང་
ཡིད་ཀྱི་རྟེན། རྟེན་གསུམ་རྟེན་ལ་བརྟེན་ཆོས་ལ། དར་ཙམ་བོན་ལ་མཉན་པར་གྱིས།
ཨ་རྫིཞི་བ་ལྷན་ནེ་ས་མ་ཡ་ཛ་ཛ། ཞེས་མཚན་གྱི་བྱང་བུ་ལ་བསྟིམས་པར་མཛད་དོ། །
དེ་ནས་ཡང་སྟོན་པས། འདུལ་དྲུག་སྐབས་ཀྱི་ཆོ་ག་ལས། མཚན་བྱང་ལ་ཁྲུས་
གསོལ་བ་དང་། ནངས་ནུབ་འཚོ་བའི་ཟས་སྐལ་གཏད་པ་དང་། འཇིག་རྟེན་འཁོར་
བའི་གཡང་ས་བསྐྱུར་བ་དང་། མྱང་འདས་བདེ་བའི་དྲོད་ཁ་བསྐྱེད་པ་ལ་སོགས་གོང་
ལྟར་དུ་མཛད་ཅིང་། ཚངས་པ་གཙུག་ཕུད་ཀྱིས་མཆོད་སྦྱིན་རྒྱས་པའི་རྟིང་ལ། སྨོན་
ལམ་གདབ་པར་མཛད་དེ། ཚིགས་སུ་བཅད་དེ་གསུངས་པ། ན་མོ་བདག་དང་
མཐའ་ཡས་སེམས་ཅན་དང༌། དེང་གི་རྒྱུ་སྦྱོར་ཡོན་བདག་གི། བྱང་ཆུབ་མཆོག་ཏུ་
སེམས་བསྐྱེད་ཅིང་། ཚད་མེད་བཞི་ཡི་རྒྱུན་ཞུགས་ནས། ཕ་རོལ་ཕྱིན་པའི་དགེ་བ་
དང་། བདེར་གཤེགས་རྒྱལ་བ་སྲས་བཅས་རྣམས། དབྱིངས་ནས་སྤྱན་དྲངས་མཆོད་
102

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
པ་དང་། མཁའ་མཉམ་འགྲོ་དྲུག་སེམས་ཅན་ལ། འདོད་ལྔའི་སྦྱིན་པ་བཏང་བ་དང་།
གཞན་ཡང་དགེ་བའི་ཕྱོགས་ལས་སུ། བདག་གིས་བགྱིས་དང་གཞན་ལ་བཅོལ། རྗེས་
སུ་ཡིད་རངས་ཕུལ་ལས་སོགས། བསོད་ནམས་དགེ་བ་ཅི་བསགས་པ། འགྲོ་བ་
རྣམས་དང་ཐུན་མོང་དུ། མྱུར་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་
རབ་ཀྱིས། དམིགས་པ་མེད་པར་བསྔོས་པ་བཞིན། དེ་བཞིན་དམིགས་པ་མེད་པར་
བགྱིས། དགེ་བ་བསོད་ནམས་འདི་ཡི་མཐུས། བདག་དང་མཐའ་ཡས་སེམས་ཅན་
རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས། ཐར་པའི་གོ་འཕང་ཐོབ་པར་
ཤོག ། དེ་མ་ཐོབ་ཀྱི་བར་དུ་ཡང་། ཕྲག་དོག་ཉོན་མོངས་དབང་གྱུར་ནས། ལས་ཀྱི་
ཁམས་གསུམ་འཁོར་བ་ཡི། མཐའ་འཁོབ་གནས་སུ་སྐྱེ་སྲིད་ན། དགེ་བ་སྟོབས་ཆེན་
འདི་ཡི་མཐུས། བྲེལ་ཕོངས་སྡུག་བསྔལ་ཞི་བར་ཤོག །ཕྱི་ཡི་ཡུལ་རྣམས་འགྱུར་བར་
ཤོག །མ་དག་མཐའ་འཁོབ་ཡུལ་རྣམས་ནི། དག་པ་ལྷ་ཡི་ཡུལ་དུ་ཤོག །གདུག་རྩུབ་
སྲིན་པོའི་གྲོང་ཁྱེར་ནི། བྱམས་ལྡན་རྒྱལ་བའི་ཞིང་དུ་ཤོག །སུ་མེད་མཐའ་འཁོབ་ཡུལ་
དུ་ནི། ལོངས་སྤྱོད་དགེ་དང་ལྡན་པ་ཡི། ཕོ་མོ་མང་པོས་གང་བར་ཤོག ། ཅི་མིན་
མྱང་ངམ་སྣམ་བུ་ནི། འབྲུ་བཅུད་སྨན་གྱི་གནས་སུ་ཤོག །ནང་གི་སེམས་ཀྱང་ཞི་བར་
ཤོག །ཕྲག་དོག་ཚེར་མའི་ནེའུ་ཐང་ནི། ཀུན་ཤོང་ཡངས་པའི་རྟེན་དུ་ཤོག །རུ་ང་
ཆགས་སྡང་རྩོད་པ་ནི། མཉམ་སྙོམ་ཞི་བའི་ངང་དུ་ཤོག ། མི་རྣམས་སྲིན་པོ་ཉིང་ཤ་
ཅན། སྙིང་རྗེ་བྱམས་སེམས་ལྡན་པར་ཤོག །སྡུག་བསྔལ་འདོད་པས་གདུངས་བ་ནི།
ཅི་འདོད་གཏེར་དང་འཕྲད་པར་ཤོག །མཐའ་འཁོབ་དབུལ་ཕོངས་ཆེ་བ་ནི། ཟས་
ནོར་ལོངས་སྤྱོད་ལྡན་པར་ཤོག །དགེ་མེད་སྡིག་ལ་སྤྱོད་པ་ནི། དཀར་པོའི་ལས་ལ་
བརྩོན་པར་ཤོག །མ་རིག་ལོག་པར་ལྟ་བ་ནི། ཡང་དག་དོན་ལ་ཚུད་པར་ཤོག །བྲེལ་
ཕོངས་སྡུག་བསྔལ་ཆེ་བ་ནི། དལ་འབྱོར་ཕུན་སུམ་ཚོགས་པར་ཤོག །མཛེ་ཕོལ་སྐྲན་
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དང་དམུ་ཆུ་དང༌། སུར་ཡ་ནག་པོ་གློ་རྡོལ་དང་། དྲག་དང་གྲུམ་བུ་ཁོལ་བ་སྟེ། མི་
ནད་ལངས་དགུ་ཞི་བར་ཤོག །གླིང་བར་མུན་པས་གཏིབས་པ་རྣམས། མ་རིག་ཉོན་
མོངས་སངས་ནས་ཀྱང་། དགེ་སྡིག་རྒྱུ་འབྲས་ཤེས་པར་ཤོག །སྦྱོང་བ་མི་ཡི་ལས་
དཔོན་རྣམས། གྲྭ་བྱིན་འཕྲུལ་གྱི་བོན་པོར་ཤོག ། མི་ཡི་སྡེ་རིགས་ཐམས་ཅད་ཀྱང་།
ཕྲག་དོག་རྩོད་པའི་ཡིད་གྲོལ་ནས། ཡངས་པའི་སེམས་དང་ལྡན་གྱུར་ཏེ། བྱ་གྲུབ་ཡེ་
ཤེས་དོན་རྟོགས་ནས། རིན་ཆེན་རིགས་ཀྱི་ཞིང་ཁམས་སུ། ནམ་མཁའི་མདོག་ཅན་
ཞལ་མཐོང་ནས། ཐར་པ་མངོན་སངས་རྒྱས་པར་ཤོག །ཅེས་རེ་དོགས་མེད་པའི་སྨོན་
ལམ་གདབ་པར་མཛད་དོ། །
དེ་ནས་དེའི་ཚེ་རྒྱལ་པོ་ཁྲི་ཤི་དབང་གི་རྒྱལ་པོ་ཡང་། ལས་ཀྱི་དབང་གིས་མཐའ་
འཁོབ་མི་ཡི་གནས་སུ་སྐྱེས་ནས། མིའི་སྡེ་རིགས་རྣམས་ཀྱིས་ལན་ཆགས་བསྙགས་པ་
ལ། འདོད་པའི་ལོངས་སྤྱོད་ཐམས་ཅད་ཆར་བཞིན་དུ་བབས་ནས་ཆུ་བཞིན་དུ་བྲུག་
སྟེ། ཅི་འདོད་ཡིད་བཞིན་འཕྲད་ནས་དགོས་འདོད་རེ་བ་བསྐངས་ཤིང་། མཐའ་
འཁོབ་ཀྱི་འཇིག་རྟེན་རྣམས་ཀྱང༌། ཕྱིའི་ཡུལ་དང་ནང་གི་བཅུད་རྣམས། སྨོན་ལམ་
བཏབ་པ་བཞིན་དུ་གྱུར་ཏེ། དགའ་བདེ་ཕུན་སུམ་ཚོགས་པ་རུ་གྱུར་ཏོ། །རྒྱལ་པོ་ཡང་
ཉོན་མོངས་པ་ཕྲག་དོག་གི་དབང་གིས་བསགས་པའི། བག་ཆགས་དང་སྒྲིབ་པ་བྱང་
ནས། མཐའ་འཁོབ་མིའི་གནས་ནས་ཐར་རོ། །དེ་ནས་ཡང་ལས་ཀྱི་དབང་གིས་ལྷ་
མིན་གྱི་ཡུལ་དུ་སྐྱེས་ཏེ། ཟངས་རི་ལྕགས་ཐང་གི་ཡུལ་དུ། ཁྲོ་ཆུ་ཞུན་མཁར་དགུ་རིམ་
གྱི་ནང་ན། ལྷ་མིན་གྱི་ལས་དཔོན་དང་གཡེན་ཁམས་སུམ་ཅུ་རྩ་གསུམ་རྣམས་འདུས་
ནས། རྒྱུ་ང་རྒྱལ་ཤས་ཆེ་ཞིང་། རྐྱེན་འཐབ་རྩོད་ཀྱི་ལས་བྱས་པའི་བུ་ལོན་དང་ལན་
ཆགས་བསྙགས་པ་ལ། རྒྱལ་པོ་ནི་སྟོན་པས་ཐུགས་རྗེ་དང་། རྒྱུ་འབྲས་ཀྱི་རྩ་བ་ཤེས་
པས། ལྷ་མིན་གྱི་ཡུལ་དུ་འདུག་པ་ཙམ་མ་གཏོགས་པ། ལན་ཆགས་སྙོག་པའི་གནོད་
104

༼ཆ༽
མདོ་སྡེ། ། ཀུན་རིག་སྒྲོན་མའི་ཆོ་ག 
པ་དང་འཚེ་བ་མེད་དོ། །དེ་ནས་ཡང་སྟོན་པས་འཁོར་རྣམས་ལ་བཀའ་སྩལ་པ།
གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད་ལས་སོགས་འདུས་པའི་
འཁོར་རྣམས། རྒྱལ་པོ་ནི་སྟོན་པའི་ཐུགས་རྗེ་དང༌། བདེ་བར་གཤེགས་པ་ཀུན་རིག་
དཀྱིལ་འཁོར་གྱི་བྱིན་རླབས་དང༌། འདུལ་དྲུག་ཐུབ་པའི་མཐུ་སྟོབས་དང་། མཆོད་
སྦྱིན་སྔགས་ཚིག་བདེན་པའི་ནུས་མཐུ་ཡིས། རྒྱུ་ཕྲག་དོག་ཤས་ཆེ་ཞིང་། རྐྱེན་གཞན་
སྨད་ཀྱི་ལས་བྱས་པའི་སྒྲིབ་པ་བྱང་ནས། ཞག་བདུན་ནས་མཐའ་འཁོབ་མིའི་གནས་
ནས་དྲངས་ཏེ། ད་ལྟ་ལྷ་མ་ཡིན་གྱི་ཡུལ་དུ་སྐྱེས་ནས་འདུག་པའི། གནས་དེ་ནས་དྲང་
བའི་ཐབས་གྱིས་ཤིག །ཅེས་གསུངས་སོ། །
དེ་ནས་ཚངས་པ་གཙུག་ཕུད་ཀྱིས། གོང་ལྟར་དུ་ཀུན་རིག་དཀྱིལ་འཁོར་གྱི་ཆོ་གའི་
གཞུང་བསྲང་། འཁོར་རྣམས་ཀྱིས་ཡོ་བྱད་ཕུན་སུམ་ཚོགས་པ་རུ་བསགས་ཏེ། མཆོད་
པ་དང་སྦྱིན་པའི་གཞི་བཟུང༌། སྟོན་པ་ཉིད་ཐུགས་མི་དམིགས་པའི་ངང་ལ་བཞུགས་
ནས། སྐབས་སུ་འདྲེན་པའི་ཆོ་ག་མཛད་དེ། དེ་ལ་ཡང་ཐོག་མར་ལན་ཆགས་གླུད་
ཀྱི་གཏོར་མ་གོང་ལྟར་དུ་གཏོང་ཞིང་། གཉིས་པ་བར་ཆད་ཀྱི་བགེགས་བསྐྲད་ཅིང་
གཤེད་དང་དབྲལ་བར་མཛད་དེ། ཐུགས་ཞི་བའི་ངང་ལས་མ་གཡོས་ཀྱང་། སྐུ་
འབར་བ་ཁྲོ་བོ་རུ་བསྒོམ་ཞིང་། རྔ་གཤང་དང་གོ་བན་སྣ་ཚོགས་ཐོགས་ནས། སྟག་
འགྲོས་དང་སེང་སྟབས་ཀྱིས་ས་བཅད་ཅིང་ཚིགས་སུ་བཅད་དེ་གསུངས་པ། བསྭོ་
བོན་ཉིད་དབྱིངས་ཀྱི་ཕོ་བྲང་ན། བྱང་ཕྱོགས་འབར་བའི་ཨེ་ཀློང་གི། མེ་རི་དམར་
ལྗང་ཀློང་དཀྱིལ་ན། གནོད་སྦྱིན་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་
ན། ཁྲོ་བོ་གར་གསས་མཁའ་འགྱིང་ཁ། དབུ་གསུམ་ཕྱག་དྲུག་གཤོག་པ་ཅན། སྐུ་
མདོག་དམར་ལྗང་མེ་རི་འབར། གཡས་དཀར་གཡོན་དམར་དབུ་ལྗང་ཞལ། རལ་
པ་དམར་སེར་གྱེན་ལ་འབར། ཐོད་སྐམ་རིན་ཆེན་དབུ་ལ་བརྒྱན། གཟའ་ཆེན་ཉི་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཟླའི་སྙན་ཆ་ཁྲོལ། ཀླུ་རྒྱལ་སྦྲུལ་གྱི་མགུལ་ཆུ་བགྱིས། རྒྱུ་སྐར་རྩ་བརྒྱད་ཕྱག་ཞབས་
བརྒྱན། ཕྱག་དྲུག་གཡས་གཡོན་དང་པོ་གཉིས། མུ་མེན་འོད་ཀྱི་ཕུར་པ་དྲིལ། གང་
ལ་དམིགས་པའི་འབེན་ལ་བརྡེག །ང་རྒྱལ་འཁོར་བ་གཏིང་ནས་ལེན། དེ་འོག་གཡས་
གཡོན་ཕུར་པ་ཞགས། སྡིག་ཅན་ལྟ་བ་ལོག་པ་དང་། དམ་ཉམས་དབང་པོ་འཁྲུལ་
པ་རྣམས། ཞགས་པས་འདྲེན་ཞིང་ཕུར་པ་འདེབས། གཡང་གཞི་སྟག་ཤམ་སྦྲུལ་གྱིས་
བརྒྱན། གླང་ཆེན་ཀོ་རློན་གོས་སུ་གོན། དྲག་ཆེན་ཧ་ཧའི་གད་མོ་བཞད། རི་རབ་
བསྐྱེལ་ཞིང་རྒྱ་མཚོ་སྐེམ། བགེགས་དང་ལོག་འདྲེན་སྨོས་ཅི་དགོས། འཁོར་ལོ་ཁྱུང་
གཤོག་མཁའ་ལ་གདེངས། སྟོང་ཁམས་སྤྱི་རྒྱ་རླབས་ཀྱིས་གཅོད། ཞབས་ཀྱང་འདོར་
ཐབས་གདན་ལ་བརྗིད། ཁམས་གསུམ་མ་ལུས་དབང་དུ་སྡུད། སྲིད་གསུམ་མ་ལུས་
ཟིལ་གྱིས་གནོན། སྲིད་པའི་ཁ་ལོ་གྱེན་དུ་བསྒྱུར། ན་རག་སྒོ་དགུ་ཐུར་དུ་གནོན། དེ་
དང་གཉིས་མེད་མཉམ་པའི་ཡུམ། ལི་ཡང་ཁྲོ་མོ་རྫུ་འཕྲུལ་མ། ལྗང་མོ་རུས་པའི་རྒྱན་
གྱིས་བརྒྱན། གཡས་པས་འཁོར་ལོ་ཕུར་པ་དྲིལ། རླུང་ལ་གནས་པའི་གདོན་རྣམས་
འདུལ། གཡོན་པས་བྷན་དྷ་ཡབ་ལ་བསྟབ། གཉིས་མེད་ཡབ་ལ་བདེ་བར་འཁྲིལ།
ཡབ་ཡུམ་ཐབས་དང་ཤེས་རབ་ལས། གར་གསས་དགུ་ཁྲི་དགུ་འབུམ་འགྱེད། རེ་རེ་
ལ་ཡང་འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། རྒྱན་ལྡན་མཆོད་པ་འདི་
བཞེས་ལ། བཞེངས་ཤིག་བོན་ཉིད་དབྱིངས་ནས་བཞེངས། བསྐྱོད་ཅིག་རང་བཞིན་
མཁའ་ལ་བསྐྱོད། ཀློང་དུ་སྡང་བའི་དགྲ་བོ་དང་། མཁའ་ལ་འཁྲུགས་པའི་འབྱུང་པོ་
དང༌། བག་ལ་ཉལ་བའི་གདོན་བགེགས་དང༌། ཚེ་འདས་གཤེད་མར་ཆེ་བ་རྣམས།
ཐལ་བ་རྡུལ་དུ་བརླག་པར་བྱའོ། །བསོ་ཨོ་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན།
ཙ་ཀྲ་ཏི་སྟ་མ་ར་ཡ་ཧཱུྃ་ཕཊ༔ མ་མ་ཉེ་ལོ་ཡོ་སྤུངས་སོ་ཐད་དོ། ལི་ཡཾ་གྲན་ལ་ཐུན་བློ་
ཐུན་བྷོ། ཞེས་གསེར་སྐྱེམས་མཆོད་ཅིང་། ཡུངས་ཀར་བྲིམ་སྟེ་མཚམས་བཅད་པའོ། །
106

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
དེ་ནས་ཡང་སྟོན་པས་ཚེ་འདས་ཀྱི་རྣམ་པར་ཤེས་པ་བཀུག་ནས་མཚན་བྱང་ལ་
བསྟིམ་པར་མཛད་དེ། ཕྱག་རྒྱ་ལྕགས་ཀྱུ་སྒྲིལ་མ་རུ་བཅའ་སྟེ། སྔགས་བརྗོད་པ།
བསྭོ་ཨཱ་ཨ་ཏྲི་ཞི་བ་ལྷན་ནེ་ས་མ་ཡ་ཛ་ཛ། ཞེས་པས། ཐུགས་མི་དམིགས་པའི་ངང་ལ།
མགྲིན་པའི་གསང་རུམ་ནས། འོད་ཟེར་སྔོ་ལྗང་ཞིག་འཕྲོས་པའི། འོད་ཀྱི་བཅུད་ལ་
ཨ་སྔོན་ལྗང་གཅིག་ཏུ་གྱུར་ནས། ཨ་ལས་འདུལ་བ་མུ་སངས་ལྕེ་འབར། སྐུ་མདོག་སྔོ་
ལྗང་རྒྱན་དང་ལྡན་པ། གཡས་པས་ཤེལ་གྱི་ཆག་ཤིང་དང་། གཡོན་པས་གཡུང་དྲུང་
གི་གོ་ཆ་འཛིན་པ། འཁོར་ཞི་བའི་ངང་དང་ལྡན་པའི་སེམས་དཔའ་སྟོང་གིས་བསྐོར་
ནས། ཚེ་འདས་ཀྱི་རྣམ་པར་ཤེས་པ་ལྷ་མིན་གྱི་ཡུལ་ནས་དྲངས་ཏེ། གཟུགས་ཀྱི་བྱང་
བུ་ལ་ཐིམ་པར་བསམ་ལ། ཚིགས་སུ་བཅད་དེ་གསུངས་པ། ཨཱ་དེང་གི་ཚེ་ལས་འདས་
པ་ཡི། སེམས་ཅན་ཉོན་མོངས་རིགས་ཀྱི་བུ། སྔོན་ཚེ་ཐོག་མ་མེད་པ་ནས། རིག་པའི་
ཡེ་ཤེས་མ་ལྡན་ཞིང་། མ་རིག་ཉོན་མོངས་འཁྲུལ་པ་ཡི། ཁམས་གསུམ་འཁོར་བའི་
གནས་སུ་འཁྱམས། སྐྱེ་རྒ་ན་འཆི་བཞི་ལ་བརྒྱུད། སྡུག་བསྔལ་དཔག་མེད་ཉམས་སུ་
མྱོང༌། ང་རྒྱལ་ཉོན་མོངས་དབང་གྱུར་བས། འཐབ་དང་རྩོད་པའི་ལས་ལ་བརྩོན།
ལས་ཀྱི་རྣམ་པར་སྨིན་པ་ཡི། དུས་ཀྱི་བདུད་བྱུང་འཆི་འཕོས་ཚེ། ཕ་རོལ་བར་དོའི་
གནས་སུ་འཁྱམས། འབྲས་བུ་ལྷ་མིན་གནས་སུ་སྐྱེས། འཐབ་རྩོད་སྡུག་བསྔལ་ཡ་རེ་
ང་། ཟངས་རི་ལྕགས་ཐང་སྐྱི་རེ་འཇིགས། ཉོན་མོངས་འཁོར་བ་གཏིང་རེ་ཟབ། དེ་
ཚེ་རྒྱལ་བའི་ཐུགས་རྗེ་ཡིས། ང་ནི་འདྲེན་པའི་སྟོན་པ་སྟེ། གཤེན་རབ་མུ་སངས་ལྕེ་
འབར་ཡིན། སྟོན་པ་ང་ཡི་བཀའ་ལ་ཉོན། སྔོན་གྱི་བག་ཆགས་དྲན་པར་གྱིས། མར་
མེ་གསལ་བའི་མདངས་ལ་ལྟོས། ཏིང་འཛིན་འོད་ཟེར་རྒྱུད་ལ་ཤོག །གཟུགས་ཀྱི་བྱང་
བུ་འདི་ལ་བསྟིམ། ཐང་ཅིག་ཡུད་ཙམ་འཁོར་བར་གྱིས། ཉེ་དྲུང་འབྲེལ་བ་འདི་ན་
ཡོད། ལྷ་དང་སློབ་དཔོན་འདི་ན་ཡོད། མཆེད་དང་ལྕམ་དྲལ་འདི་ན་ཡོད། གནས་
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཆོག་འདི་ནི་རྒྱལ་བའི་ཞིང་། གཡུང་དྲུང་གསང་བའི་གྲལ་ལ་སྡོད། ལུས་ངག་ཡིད་
གསུམ་གུས་པར་བསྐྱེད། འཕྲུལ་ངག་བདེན་པའི་བཀའ་ལ་ཉོན། ན་བཟའ་དྲི་མ་ལུས་
ཀྱི་རྟེན། སྨྱུག་རྒོད་ཚིགས་གསུམ་སྲོག་གི་རྟེན། གསལ་བའི་མེ་ལོང་ཡིད་ཀྱི་རྟེན། རྟེན་
གསུམ་རྟེན་ལ་བརྟེན་ཆོས་ལ། དར་ཙམ་བོན་ལ་མཉན་པར་གྱིས། ཨ་ཏྲི་ཞི་བ་ལྷན་
ནེ་ས་མ་ཡ་ཛ་ཛ། ཞེས་མཚན་གྱི་བྱང་བུ་ལ་བསྟིམས་པར་མཛད་དོ། །
དེ་ནས་ཡང་སྟོན་པས་འདུལ་དྲུག་སྐབས་ཀྱི་ཆོ་ག་ལས། མཚན་བྱང་ལ་ཁྲུས་
གསོལ་བ་དང་། ནངས་ནུབ་འཚོ་བའི་ཟས་སྐལ་གཏད་པ་དང༌། འཇིག་རྟེན་འཁོར་
བའི་གཡང་ས་བསྐྱུར་བ་དང་། མྱང་འདས་བདེ་བའི་དྲོད་ཁ་བསྐྱེད་པ་ལ་སོགས་གོང་
ལྟར་དུ་མཛད་ཅིང་། ཚངས་པ་གཙུག་ཕུད་ཀྱིས་མཆོད་སྦྱིན་རྒྱས་པའི་རྟིང་ལ། སྨོན་
ལམ་གདབ་པར་མཛད་དེ་ཚིགས་སུ་བཅད་དེ་གསུངས་པ། ན་མོ་བདག་དང་མཐའ་
ཡས་སེམས་ཅན་དང་། དེང་གི་རྒྱུ་སྦྱོར་ཡོན་བདག་གིས། བྱང་ཆུབ་མཆོག་ཏུ་སེམས་
བསྐྱེད་ཅིང་། ཚད་མེད་བཞི་ཡི་རྒྱུན་ཞུགས་ནས། ཕ་རོལ་ཕྱིན་པའི་དགེ་བ་དང༌།
བདེར་གཤེགས་རྒྱལ་བ་སྲས་བཅས་རྣམས། དབྱིངས་ནས་སྤྱན་དྲངས་མཆོད་པ་དང་།
མཁའ་མཉམ་འགྲོ་དྲུག་སེམས་ཅན་ལ། འདོད་ལྔའི་སྦྱིན་པ་བཏང་བ་དང་། གཞན་
ཡང་དགེ་བའི་ཕྱོགས་ལས་སུ། བདག་གིས་བགྱིས་དང་གཞན་ལ་བཅོལ། རྗེས་སུ་
ཡིད་རངས་ཕུལ་ལས་སོགས། བསོད་ནམས་དགེ་བ་ཅི་བསགས་པ། འགྲོ་བ་རྣམས་
དང་ཐུན་མོང་དུ། མྱུར་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་རབ་
ཀྱིས། དམིགས་པ་མེད་པར་བསྔོས་པ་བཞིན། དེ་བཞིན་དམིགས་པ་མེད་པར་བགྱིས།
དགེ་བ་སྟོབས་ཆེན་འདི་ཡི་མཐུས། བདག་དང་མཐའ་ཡས་སེམས་ཅན་རྣམས། སྒྲིབ་
གཉིས་བྱང་ཞིང་ཚོགས་གཉིས་རྫོགས། ཐར་པའི་གོ་འཕང་ཐོབ་པར་ཤོག ། དེ་མ་ཐོབ་
ཀྱི་བར་དུ་ཡང་། ང་རྒྱལ་ཉོན་མོངས་དབང་གྱུར་ནས། ལས་ཀྱི་ཁམས་གསུམ་འཁོར་
108

མདོ་སྡེ། ། ཀུན་རིག་སྒྲོན་མའི་ཆོ་ག ༼ཆ༽
བ་ཡི། ལྷ་མིན་གནས་སུ་སྐྱེ་སྲིད་ན། དགེ་བ་སྟོབས་ཆེན་འདི་ཡི་མཐུས། འཐབ་
རྩོད་སྡུག་བསྔལ་ཞི་བར་ཤོག ། ཕྱི་ཡི་ཡུལ་རྣམས་འགྱུར་བར་ཤོག །ཟངས་རི་ལྕགས་
ཐང་མང་པོ་ནི། ལྷ་ཡི་ཞིང་ཁམས་ཉམས་དགའ་ཞིང་། འབྲུ་སྨན་མེ་ཏོག་ཚལ་དུ་
ཤོག ། པུ་ཟངས་ཁྲོ་ཆུའི་གྲོང་ཁྱེར་ནི། ལྷ་ཡི་གཞལ་ཡས་ཁང་དུ་ཤོག །ལྕགས་མཁར་
སྒོ་བརྒྱད་གླིང་ཆེན་ནི། ལྷ་དང་གསས་ཀྱི་མཁར་དུ་ཤོག །གདུག་པའི་ཡམས་ཤིང་
ནགས་ཚལ་ནི། དཔག་བསམ་ལྗོན་པའི་ཚལ་དུ་ཤོག །དུག་རི་དུག་མཚོ་ཁོལ་མ་ནི།
ངད་ལྡན་སྨན་གྱི་མཚོ་རུ་ཤོག །ལྕི་བའི་གོ་ཆ་མང་པོ་ནི། ལྷ་ཡི་དཔྱང་བུ་སྲུབ་མེད་
ཤོག །རྣོ་བའི་མཚོན་ཆ་མང་པོ་ནི། པདྨའི་སྡོང་པོ་རྒྱས་པར་ཤོག །རྣག་ཁྲག་མཚོ་
མོ་མང་པོ་ནི། བདུད་རྩིའི་མཚོ་མོའི་གླིང་དགུར་ཤོག །ནང་གི་སེམས་ཀྱང་ཞི་བར་
ཤོག །དུས་ཀྱི་འཁྲུག་པ་བྱེད་པ་ནི། དུམ་ནས་ཞི་བའི་སེམས་ལྡན་ཤོག །སྔོ་དམར་
ཐག་པས་བཏགས་པ་ནི། རང་གིས་རང་གྲོལ་ནམ་མཁའ་ལ། གཞའ་ཚོན་འོད་དུ་
གྲོལ་བར་ཤོག །མདའ་དང་མདུང་གིས་བརྡེག་པ་ནི། ལུས་ལ་གཟུག་ཏུ་མི་གཏུབ་
པར། གཡུང་དྲུང་རི་མོར་ལམ་ལམ་ཤོག །རྡོ་ཡི་རྡེག་ཏུ་མི་བཏུབ་པར། པདྨ་དུ་
ཡང་ཝལ་ཝལ་ཤོག །ལྕགས་ཀྱི་བྲབ་ཏུ་མི་བཏུབ་པར། རིན་ཆེན་དུ་ཡང་ལམ་ལམ་
ཤོག །མེ་རུ་བསྲེག་ཏུ་མི་བཏུབ་པར། བདུད་རྩི་བསིལ་ཁང་དག་ཏུ་ཤོག །ཆུ་ལ་བཙོ་
རུ་མི་བཏུབ་པར། རིན་ཆེན་གཞལ་ཡས་ཁང་དུ་ཤོག །སྦྱོང་བའི་ལྷ་མིན་ལས་དཔོན་
རྣམས། མུ་སངས་འཕྲུལ་གྱི་བོན་པོར་ཤོག ། ལྷ་མིན་སྡེ་རིགས་ཐམས་ཅད་ཀྱང༌། ང་
རྒྱལ་ཁྲོ་བོའི་ཡིད་གྲོལ་ནས། ཞི་བའི་སེམས་དང་ལྡན་གྱུར་ཏེ། མཉམ་ཉིད་ཡེ་ཤེས་
དོན་རྟོགས་ནས། ལས་ཀྱི་རིགས་ཀྱི་ཞིང་ཁམས་སུ། གར་དབང་རྒྱལ་པོའི་ཞལ་མཐོང་
ནས། ཐར་པ་མངོན་སངས་རྒྱས་པར་ཤོག །ཅེས་རེ་དོགས་མེད་པའི་སྨོན་ལམ་གདབ་
པར་མཛད་དོ། །
I09

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ་ནས་དེའི་ཚེ་རྒྱལ་པོ་ཁྲི་ཤི་དབང་གི་རྒྱལ་པོ་ཡང་། ལས་ཀྱི་དབང་གིས་ལྷ་མིན་
གྱི་གནས་སུ་སྐྱེས་ནས། ལྷ་མིན་གྱི་སྡེ་རིགས་རྣམས་ཀྱིས་ལན་ཆགས་བསྙགས་པ་
ལ། འདོད་པའི་ལོངས་སྤྱོད་ཐམས་ཅད་ཆར་བཞིན་དུ་བབས་ནས་ཆུ་བཞིན་དུ་བྲུག་
སྟེ། ཅི་འདོད་ཡིད་བཞིན་འཕྲད་ནས་དགོས་འདོད་རེ་བ་སོ་སོར་བསྐངས་ཏེ། ལྷ་མིན་
གྱི་འཇིག་རྟེན་རྣམས་ཀྱང་། ཕྱིའི་ཡུལ་དང་ནང་གི་བཅུད་རྣམས། སྨོན་ལམ་བཏབ་
པ་བཞིན་དུ་གྱུར་ཏེ། དགའ་བདེ་ཕུན་སུམ་ཚོགས་པ་རུ་གྱུར་ཏོ། །རྒྱལ་པོ་ཡང་ཉོན་
མོངས་པ་ང་རྒྱལ་གྱི་དབང་གིས་བསགས་པའི། བག་ཆགས་དང་སྒྲིབ་པ་བྱང་ནས།
འཐབ་རྩོད་ལྷ་མིན་གྱི་གནས་ནས་ཐར་རོ། །དེ་ནས་ཡང་ལས་ཀྱི་དབང་གིས་ཕམ་
ལྟུང་ལྷའི་ཡུལ་དུ་སྐྱེས་ནས། ཤིན་ཏུ་གཡེང་བ་དང་ལེ་ལོའི་གནས་སུ་ལྷའི་ལས་དཔོན་
དང༌། ཁྱེའུ་དང་བུ་མོ་རྣམས་འདུས་ནས། རྒྱུ་ལེ་ལོ་ཤས་ཆེ་ཞིང་། རྐྱེན་གཡེང་བའི་
ལས་སྤྱོད་འཕྲོ་མཐུན་ཞིང་ལན་ཆགས་བསྙགས་པ་ལ། རྒྱལ་པོ་ནི་སྟོན་པའི་ཐུགས་རྗེ་
དང་། རྒྱུ་འབྲས་ཀྱི་རྩ་བ་ཤེས་པས། ལྷའི་ཡུལ་ན་འདུག་པ་ཙམ་མ་གཏོགས་པ། ལན་
ཆགས་སྙེག་པ་དང་། གཡེང་བ་དང་ལེ་ལོའི་གནོད་ཅིང་འཚེ་བ་མེད་དོ། ། དེ་ལ་ཡང་
སྟོན་པས་འཁོར་རྣམས་ལ་བཀའ་སྩལ་པ། གཤེན་རབ་གཡུང་དྲུང་སེམས་དཔའ་
ཚངས་པ་གཙུག་ཕུད་ལས་སོགས་འདུས་པའི་འཁོར་རྣམས། རྒྱལ་པོ་ནི་སྟོན་པའི་
ཐུགས་རྗེ་དང་། བདེ་བར་གཤེགས་པ་ཀུན་རིག་དཀྱིལ་འཁོར་གྱི་བྱིན་རླབས་དང་།
འདུལ་བ་ཐུབ་པའི་མཐུ་སྟོབས་དང་། མཆོད་སྦྱིན་སྔགས་ཚིག་བདེན་པའི་ནུས་མཐུ་
ཡིས། རྒྱུ་ང་རྒྱལ་ཤས་ཆེ་ཞིང་། རྐྱེན་འཐབ་རྩོད་ཀྱི་ལས་བྱས་པའི་སྒྲིབ་པ་བྱང་ནས།
ཞག་བདུན་ནས་ལྷ་མིན་གྱི་གནས་ནས་དྲངས་ཏེ། ད་ལྟ་ལྷའི་ཡུལ་དུ་སྐྱེས་ནས་འདུག་
པས། གནས་དེ་ཡང་འགྱུར་བ་ཅན་གྱི་གནས་ཡིན་ཞིང་། ལོངས་སྤྱོད་དེ་ཡང་ཟད་པ་
ཅན་གྱི་ལོངས་སྤྱོད་ཡིན་ལ། རྒྱལ་པོ་ཡང་ལྟུང་བ་ཅན་ལྷའི་ལུས་ཡིན་པས། གནས་དེ་
110

མདོ་སྡེ། ཀུན་རིག་སྒྲོན་མའི་ཆོ་ག
ནས་འདྲེན་པའི་ཐབས་གྱིས་ཤིག །ཅེས་གསུངས་ཏེ།
ཚངས་པ་གཙུག་ཕུད་ཀྱིས། གོང་ལྟར་ཀུན་རིགས་སྒྲོན་མའི་དཀྱིལ་འཁོར་གྱི་ཆོ་
གའི་གཞུང་བསྲངས། འཁོར་རྣམས་ཀྱིས་ཡོ་བྱད་ཕུན་སུམ་ཚོགས་པ་རུ་བསགས་ནས།
མཆོད་པ་དང་སྦྱིན་པའི་གཞི་བཟུང་། སྟོན་པ་ཉིད་ཐུགས་མི་དམིགས་པའི་ངང་ལ་
བཞུགས་ནས་སྐབས་སུ་འདྲེན་པའི་ཆོ་ག་མཛད་དེ། དེ་ཡང་ཐོག་མར་ལན་ཆགས་
གླུད་ཀྱི་གཏོར་མ་གོང་ལྟར་དུ་གཏོང་ཞིང་། གཉིས་པ་བར་ཆད་ཀྱི་བགེགས་བསྐྲད་
ཅིང་གཤེད་དང་ཕྲལ་བར་མཛད་དེ། ཐུགས་ཞི་བའི་ངང་ལས་མ་གཡོས་ཀྱང་། སྐུ་
འབར་བ་ཁྲོ་བོ་རུ་བསྒོམ་ཞིང་། རྔ་གཤང་དང་གོ་བན་སྣ་ཚོགས་ཐོགས་ནས། སྟག་
འགྲོས་དང་སེང་སྟབས་ཀྱིས་ས་བཅད་ཅིང་ཚིགས་སུ་བཅད་དེ་གསུངས་པ། བསྭོ་
བོན་ཉིད་དབྱིངས་ཀྱི་ཕོ་བྲང་ན། སྟེང་ཕྱོགས་འབར་བའི་ཨེ་ཀློང་གི། མེ་རི་སྣ་ཚོགས་
ཀློང་དཀྱིལ་ན། ཚངས་པ་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཁྲོ་
བོ་དབལ་ཆེན་མཁའ་འགྱིང་ཁ། དབུ་གསུམ་ཕྱག་དྲུག་གཤོག་པ་ཅན། སྐུ་མདོག་
མཐིང་ནག་མེ་རི་འབར། གཡས་དཀར་གཡོན་དམར་དབུས་མཐིང་ཞལ། རལ་པ་
དམར་སེར་གྱེན་ལ་འབར། ཐོད་སྐམ་རིན་ཆེན་དབུ་ལ་བརྒྱན། གཟའ་ཆེན་ཉི་ཟླའི་
སྙན་ཆ་ཁྲོལ། ཀླུ་རྒྱལ་སྦྲུལ་གྱི་མགུལ་ཆུ་བགྱིས། རྒྱུ་སྐར་རྩ་བརྒྱད་ཕྱག་ཞབས་བརྒྱན།
ཕྱག་དྲུག་གཡས་གཡོན་དང་པོ་གཉིས། སྣ་ཚོགས་རིན་ཆེན་ཕུར་པ་དྲིལ། གང་ལ་
དམིགས་པའི་འབེན་ལ་བརྡེག །དུག་ལྔ་ཉོན་མོངས་གཏིང་ནས་ལེན། དེ་འོག་གཡས་
གཡོན་ཐོ་བ་ཞགས། སྡིག་ཅན་ལྟ་བ་ལོག་པ་དང༌། དམ་ཉམས་དབང་པོ་འཁྲུལ་
པ་རྣམས། ཞགས་པས་འཆིང་ཞིང་ཐོ་བས་བཅོམ། གཡང་གཞི་སྟག་ཤམ་སྦྲུལ་གྱིས་
བརྒྱན། གླང་ཆེན་ཀོ་རློན་གོས་སུ་གོན། དྲག་ཆེན་ཧ་ཧའི་གད་མོ་བཞད། རི་རབ་
བསྐྱེལ་ཞིང་རྒྱ་མཚོ་སྐེམ། བགེགས་དང་ལོག་འདྲེན་སྨོས་ཅི་དགོས། མེ་དཔུང་ཁྱུང་
TIT

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གཤོག་མཁའ་ལ་གདེངས། སྟོང་ཁམས་སྤྱི་རྒྱ་རླབས་ཀྱིས་གཅོད། ཞབས་ཀྱང་འདོར་
ཐབས་གདན་ལ་བརྗིད། ཁམས་གསུམ་མ་ལུས་དབང་དུ་སྡུད། སྲིད་གསུམ་མ་ལུས་
ཟིལ་གྱིས་གནོན། སྲིད་པའི་ཁ་ལོ་གྱེན་དུ་བསྒྱུར། ན་རག་སྒོ་དགུ་ཐུར་དུ་གནོན། དེ་
དང་གཉིས་མེད་མཉམ་པའི་ཡུམ། ཁྲོ་མོ་ཁམས་གསུམ་དབང་སྡུད་མ། སྔོ་སྐྱ་རུས་
པའི་རྒྱན་གྱིས་བརྒྱན། གཡས་པས་རྡོ་རྗེ་ཕུར་པ་དྲིལ། བར་སྣང་གནས་པའི་གདོན་
རྣམས་འདུལ། གཡོན་པས་བྷན་དྷ་ཡབ་ལ་བསྟབ། གཉིས་མེད་ཡབ་ལ་བདེ་བར་
འཁྲིལ། ཡབ་ཡུམ་ཐབས་དང་ཤེས་རབ་ལས། དབལ་གསས་དགུ་ཁྲི་དགུ་འབུམ་
འགྱེད། རེ་རེ་ལ་ཡང་འཁོར་ཚོགས་སྟོང་། སྤྲུལ་པ་བྱེ་བ་ས་ཡ་འབུམ། རྒྱན་ལྡན་
མཆོད་པ་འདི་བཞེས་ལ། བཞེངས་ཤིག་བོན་ཉིད་དབྱིངས་ནས་བཞེངས། བསྐྱོད་ཅིག་
རང་བཞིན་མཁའ་ལ་བསྐྱོད། ཀློང་དུ་སྡང་བའི་དགྲ་བོ་དང་། མཁའ་ལ་འཁྲུགས་
པའི་འབྱུང་པོ་དང་། བག་ལ་ཉལ་བའི་གདོན་བགེགས་ཚོགས། ཚེ་འདས་གཤེད་མར་
ཆེ་བ་རྣམས། ཐལ་བ་རྡུལ་དུ་བརླག་པར་བྱའོ། །བསྭོ་ཨོ་ཨ་ཐུན་ཉེ་ལོ་ཡོ་ཐུན་སྤུངས་
སོ་ཐད་དོ་ཐུན། ཏིབ་ཏ་ཏིབ་ཏ་ཀི་ལ་ཡ། ཏི་སྟ་ཏི་སྟ་མ་ར་ཡ་ཧཱུྃ་ཕཊ༔ མ་མ་ཉེ་ལོ་ཡོ་
སྤུངས་སོ་ཐད་དོ། བྷ་མ་ལེ་གྲན་ལ་ཐུན་བློ་ཐུན་བྷོ། ཞེས་གསེར་སྐྱེམས་མཆོད་ཅིང་།
ཡུངས་ཀར་བྲིམ་སྟེ་མཚམས་བཅད་པའོ། །
དེ་ནས་ཡང་སྟོན་པས་ཚེ་འདས་ཀྱི་རྣམ་པར་ཤེས་པ་བཀུག་ནས། མཚན་བྱང་
ལ་བསྟིམ་པར་མཛད་དེ། ཕྱག་རྒྱ་ལྕགས་ཀྱུ་སྒྲིལ་མ་རུ་བཅའ་སྟེ། སྔགས་བརྗོད་པ།
བསྭོ་ཨཱ་ཨ་ཨ་ཞི་བ་ལྷན་ནེ་ས་མ་ཡ་ཛ་ཛ། ཞེས་པས། ཐུགས་མི་དམིགས་པའི་ངང་
ལ། སྤྱི་བོའི་གཙུག་རུམ་ནས། འོད་ཟེར་དཀར་ལ་དམར་བའི་མདངས་ཆགས་པ་ཞིག་
འཕྲོས་པས། འོད་ཀྱི་བཅུད་ལ་ཨ་དཀར་པོ་ཞིག་ཏུ་གྱུར་ནས། ཨ་ལས་འདུལ་བ་ཀུན་
ཤེས་གསལ་འབར། སྐུ་མདོག་དཀར་དམར་མདངས་དང་ལྡན་པ། གཡས་པས་དུང་
112

མདོ་སྡེ། ཀུན་རིག་སྒྲོན་མའི་ཆོ་ག
གི་ཆག་ཤིང་དང༌། གཡོན་པས་འོད་ཀྱི་འཁོར་ལོ་འཛིན་པ། འཁོར་མི་ཡེངས་དོན་ལ་
བརྩོན་པའི་སེམས་དཔའ་སྟོང་གིས་བསྐོར་ནས། ཚེ་འདས་ཀྱི་རྣམ་པར་ཤེས་པ་ལྷའི་
ཡུལ་ནས་དྲངས་ཏེ། གཟུགས་ཀྱི་བྱང་བུ་ལ་ཐིམ་པར་བསམ་ལ། ཚིགས་སུ་བཅད་དེ་
གསུངས་པ། ཨཱ་དེང་གི་ཚེ་ལས་འདས་པ་ཡི། སེམས་ཅན་ཉོན་མོངས་རིགས་ཀྱི་བུ།
སྔོན་ཚེ་ཐོག་མ་མེད་པ་ནས། རིག་པའི་ཡེ་ཤེས་མ་ལྡན་ཞིང༌། མ་རིག་ཉོན་མོངས་
འཁྲུལ་པ་ཡི། ཁམས་གསུམ་འཁོར་བའི་གནས་སུ་འཁྱམས། སྐྱེ་རྒ་ན་འཆི་བཞི་ལ་
བརྒྱུད། སྡུག་བསྔལ་དཔག་མེད་ཉམས་སུ་མྱོང་། གཡེང་སྐྱོང་ལེ་ལོའི་དབང་གྱུར་
བས། འཇིག་རྟེན་འཁྲུལ་པའི་ལས་ལ་བརྩོན། ལས་ཀྱི་རྣམ་པར་སྨིན་པ་ཡི། དུས་ཀྱི་
བདུད་བྱུང་འཆི་འཕོས་ཚེ། ཕ་རོལ་བར་དོའི་གནས་སུ་འཁྱམས། འབྲས་བུ་ཁམས་
གསུམ་ལྷ་རུ་སྐྱེས། གཡེང་སྐྱོང་ལེ་ལོ་ཡ་རེ་ང་། ཕམ་ལྟུང་སྡུག་བསྔལ་སྐྱི་རེ་འཇིགས།
ཉོན་མོངས་འཁོར་བ་གཏིང་རེ་ཟབ། དེ་ཚེ་རྒྱལ་བའི་ཐུགས་རྗེ་ཡིས། ང་ནི་འདྲེན་པའི་
སྟོན་པ་སྟེ། གཤེན་རབ་ཀུན་ཤེས་གསལ་འབར་ཡིན། སྟོན་པ་ང་ཡི་བཀའ་ལ་ཉོན།
སྔོན་གྱི་བག་ཆགས་དྲན་པར་གྱིས། མར་མེ་གསལ་བའི་མདངས་ལ་ལྟོས། ཏིང་འཛིན་
འོད་ཟེར་རྒྱུད་ལ་ཤོག །གཟུགས་ཀྱི་བྱང་བུ་འདི་ལ་བསྟིམ། ཐང་ཅིག་ཡུད་ཙམ་འཁོར་
བར་གྱིས། ཉེ་དྲུང་འབྲེལ་བ་འདི་ན་ཡོད། ལྷ་དང་སློབ་དཔོན་འདི་ན་ཡོད། མཆེད་
དང་ལྕམ་དྲལ་འདི་ན་ཡོད། གནས་མཆོག་འདི་ནི་རྒྱལ་བའི་ཞིང་། གཡུང་དྲུང་
གསང་བའི་གྲལ་ལ་སྡོད། ལུས་ངག་ཡིད་གསུམ་གུས་པར་བསྐྱེད། འཕྲུལ་ངག་བདེན་
པའི་བཀའ་ལ་ཉོན། ན་བཟའ་དྲི་མ་ལུས་ཀྱི་རྟེན། སྨྱུག་རྒོད་ཚིགས་གསུམ་སྲོག་གི་
རྟེན། གསལ་བའི་མེ་ལོང་ཡིད་ཀྱི་རྟེན། རྟེན་གསུམ་རྟེན་ལ་བརྟེན་ཆོས་ལ། དར་
ཙམ་བོན་ལ་མཉན་པར་གྱིས། ཨ་ཨ་ཞི་བ་ལྷན་ནེ་ས་མ་ཡ་ཛ་ཛ། ཞེས་མཚན་གྱི་བྱང་
བུ་ལ་བསྟིམས་པར་མཛད་དོ། །
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ་ནས་ཡང་སྟོན་པས་འདུལ་དྲུག་སྐབས་ཀྱི་ཆོ་ག་ལས། མཚན་བྱང་ལ་ཁྲུས་
གསོལ་བ་དང་། ནངས་ནུབ་འཚོ་བའི་ཟས་སྐལ་གཏད་པ་དང༌། འཇིག་རྟེན་འཁོར་
བའི་གཡང་ས་བསྐྱུར་བ་དང་། མྱང་འདས་བདེ་བའི་དྲོད་ཁ་བསྐྱེད་པ་ལས་སོགས་
གོང་ལྟར་དུ་མཛད་ཅིང་། ཚངས་པ་གཙུག་ཕུད་ཀྱིས་མཆོད་སྦྱིན་རྒྱས་པའི་རྟིང་ལ།
སྨོན་ལམ་གདབ་པར་མཛད་དེ་ཚིགས་སུ་བཅད་དེ་གསུངས་པ། ན་མོ་བདག་དང་
མཐའ་ཡས་སེམས་ཅན་དང་། དེང་གི་རྒྱུ་སྦྱོར་ཡོན་བདག་གིས། བྱང་ཆུབ་མཆོག་ཏུ་
སེམས་བསྐྱེད་ཅིང་། ཚད་མེད་བཞི་ཡི་རྒྱུན་ཞུགས་ནས། ཕ་རོལ་ཕྱིན་པའི་དགེ་བ་
དང་། བདེར་གཤེགས་རྒྱལ་བ་སྲས་བཅས་རྣམས། དབྱིངས་ནས་སྤྱན་དྲངས་མཆོད་
པ་དང་། མཁའ་མཉམ་འགྲོ་དྲུག་སེམས་ཅན་ལ། འདོད་ལྔའི་སྦྱིན་པ་བཏང་བ་དང་།
གཞན་ཡང་དགེ་བའི་ཕྱོགས་ལས་སུ། བདག་གིས་བགྱིས་དང་གཞན་ལ་བཅོལ། རྗེས་
སུ་ཡིད་རངས་ཕུལ་ལ་སོགས། བསོད་ནམས་དགེ་བ་ཅི་བསགས་པ། འགྲོ་བ་རྣམས་
དང་ཐུན་མོང་དུ། མྱུར་དུ་བྱང་ཆུབ་ས་ལ་བསྔོ། སྔ་རབས་འདས་པའི་གཤེན་རབ་
ཀྱིས། དམིགས་པ་མེད་པར་བསྔོས་པ་བཞིན། དེ་བཞིན་དམིགས་པ་མེད་པར་བགྱིས།
དགེ་བ་བསོད་ནམས་འདི་ཡི་མཐུས། བདག་དང་མཐའ་ཡས་སེམས་ཅན་རྣམས།
སྒྲིབ་གཉིས་བྱང་ཞིང་ཚོགས་གཉིས་རྫོགས། ཐར་པའི་གོ་འཕང་ཐོབ་པར་ཤོག །དེ་མ་
ཐོབ་ཀྱི་བར་དུ་ཡང་། གཡེང་སྐྱོང་ལེ་ལོའི་དབང་གྱུར་ནས། ལས་ཀྱི་ཁམས་གསུམ་
འཁོར་བ་ཡི། ལྷ་ཡི་གནས་སུ་སྐྱེ་སྲིད་ན། དགེ་བ་སྟོབས་ཆེན་འདི་ཡི་མཐུས། ཕམ་
ལྟུང་སྡུག་བསྔལ་ཞི་བར་ཤོག ། ཕྱི་ཡི་ཡུལ་རྣམས་འགྱུར་བར་ཤོག །འདོད་ཁམས་
ཆགས་པའི་གནས་རིགས་ཀྱང་། མ་ཆགས་བདེ་བའི་ཞིང་དུ་ཤོག །གཟུགས་ཁམས་
ཞེན་པའི་གནས་རིགས་ཀྱང་། ཞེན་མེད་དག་པའི་ཞིང་དུ་ཤོག །གཟུགས་མེད་གོལ་
བའི་གནས་རིགས་ཀྱང་། མི་གོལ་འཐད་པའི་གནས་སུ་ཤོག ། ལྷ་དང་ལྷ་མིན་འཐབ་
114

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
པ་ཡང་། ཞི་བདེ་འཕྲོད་པའི་འདུམ་པར་ཤོག །འགྱུར་བ་ཅན་གྱི་ལྷ་ཡུལ་ཡང་། མི་
འགྱུར་གཡུང་དྲུང་གླིང་དུ་ཤོག །ཟད་པ་ཅན་གྱི་ལོངས་སྤྱོད་ཀྱང་། མི་ཟད་རིན་ཆེན་
གཏེར་དུ་ཤོག །ལྟུང་བ་ཅན་གྱི་ལྷ་ལུས་ཀྱང༌། རྟག་ཏུ་ཐར་པ་འཐོབ་པར་ཤོག །
ནང་གི་སེམས་ཀྱང་ཞི་བར་ཤོག །དུག་ལྔ་ཆ་མཉམ་བག་ཆགས་ཀྱང༌། ཡེ་ཤེས་རྒྱུན་
ཆད་མེད་པར་ཤོག །ལོག་པར་གོལ་བའི་འདུ་ཤེས་ཀྱང༌། ཉོན་སྐྱོན་བྱང་ནས་ཐར་
པར་ཤོག །གཉེན་འདུན་འབྲལ་གྱི་དོགས་པ་ཡང་། ཆགས་པ་མེད་པར་གྲོལ་བར་
ཤོག ། ཁ་དོག་ཡལ་གྱི་དོགས་པ་ཡང་། སྒྱུ་མ་ལྟ་བུར་གྲོལ་བར་ཤོག །ལོངས་སྤྱོད་ཟད་
ཀྱི་དོགས་པ་ཡང་། ཞེན་པ་མེད་པར་གྲོལ་བར་ཤོག །ལེ་ལོ་གཡེང་སྐྱོན་ཆེ་བ་ཡང་།
སྐད་ཅིག་གཡེང་མེད་བརྩོན་པར་ཤོག །གཡེང་བ་ལྷ་ཡི་ལས་དཔོན་ཀྱང་། ཀུན་ཤེས་
འཕྲུལ་གྱི་བོན་པོར་ཤོག །ལྷ་ཡི་སྡེ་རིགས་ཐམས་ཅད་ཀྱང་། ལེ་ལོ་གཡེང་བའི་སེམས་
ཞི་ནས། བརྩོན་འགྲུས་སེམས་དང་ལྡན་གྱུར་ཏེ། ཡེ་ཤེས་ལྔ་ཡི་དོན་རྟོགས་ནས།
ལོངས་སྤྱོད་རྫོགས་པའི་ཞིང་ཁམས་སུ། མཁའ་འགྱིང་དཀར་པོའི་ཞལ་མཐོང་ནས།
ཐར་པ་མངོན་སངས་རྒྱས་པར་ཤོག །ཅེས་རེ་དོགས་མེད་པའི་སྨོན་ལམ་གདབ་པར་
མཛད་དོ། །
དེ་ནས་དེའི་ཚེ་རྒྱལ་པོ་ཁྲི་ཤི་དབང་གི་རྒྱལ་པོ་ཡང་། ལས་ཀྱི་དབང་གིས་ལྷའི་
གནས་སུ་སྐྱེས་ནས། ལྷའི་སྡེ་རིགས་རྣམས་ཀྱིས་སྔོན་གྱི་ལན་ཆགས་བསྙགས་པ་དང༌།
གཡེང་སྐྱོང་དང་ལེ་ལོའི་དབང་གིས་ཕྱིར་ཁྲིད་པ་ལ། འདོད་པའི་ལོངས་སྤྱོད་ཐམས་
ཅད་ཆར་བཞིན་དུ་བབས་ནས་ཆུ་བཞིན་དུ་དྲུག་སྟེ། ཅི་འདོད་ཡིད་བཞིན་འཕྲད་
ནས། དགོས་འདོད་རེ་བ་བསྐངས་ཤིང་། ལྷའི་འཇིག་རྟེན་རྣམས་ཀྱང་། ཕྱིའི་ཡུལ་
དང་ནང་གི་བཅུད་རྣམས། སྨོན་ལམ་བཏབ་པ་བཞིན་དུ་གྱུར་ཏེ། དགའ་བདེ་ཕུན་
སུམ་ཚོགས་པ་རུ་གྱུར་ཏོ། །རྒྱལ་པོ་ཡང་ཉོན་མོངས་པ་ལེ་ལོའི་དབང་དུ་གྱུར་ཅིང༌།
115

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུག་ལྔ་ཆ་མཉམ་དུ་གནས་པའི་བག་ཆགས་དང་སྒྲིབ་པ་བྱང་ནས། ཕམ་ལྟུང་ལྷའི་
གནས་ནས་ཐར་རོ། །
དེ་ནས་དེའི་ཚེ། རྒྱལ་པོ་ཁྲི་ཤི་དབང་གི་རྒྱལ་པོ་ནི། སྟོན་པའི་ཐུགས་རྗེ་དང་།
བདེ་བར་གཤེགས་པ་ཀུན་རིག་དཀྱིལ་འཁོར་གྱི་བྱིན་རླབས་དང་། འདུལ་བ་ཐུབ་པ་
དྲུག་གི་མཐུ་སྟོབས་དང་། མཆོད་སྦྱིན་སྔགས་ཚིག་བདེན་པའི་ནུས་མཐུ་ཡིས། འགྲོ་
བ་རིགས་དྲུག་གི་གནས་ནས་ཐར་ཞིང་རིགས་དྲུག་གི་ལས་འཕྲོ་ཟད་དེ། གཡུང་དྲུང་
སེམས་དཔའི་ལས་འཕྲོ་དང་མཐུན་ཏེ། གནས་མཆོག་དམ་པ་འོལ་མོ་གླིང་ཆེན་གྱི་
དབུས་དཀྱིལ། གསས་མཁར་ཤམ་པོ་ལྷ་རྩེའི་སྒོ་དྲུང་དུ། མཚན་དང་ལྡན་པའི་ཁྱེའུ་
ལ། རིན་པོ་ཆེའི་ཡིག་འབྲུས་བརྒྱན་པ་གཅིག་ཏུ་རྫུས་ནས་སྐྱེས་ཏེ་འདུག་གོ །དེ་ལ་
ཡུལ་དེའི་མི་རྣམས་ཀྱང་ངོ་མཚར་སྐྱེས་ནས། གང་ནས་ཡིན་གྱི་དྲི་བ་བྱས་པས། ཁྱེའུ་
ཡི་ཞལ་ནས། བདག་ནི་ལྷའི་བུ་ལྟུང་བ་ཅན་ཞིག་ཡིན་པས། འདི་རུ་ཞིང་ཁམས་དང་
ལོངས་སྤྱོད་ངོ་མཚར་དུ་ཆེ་བ། རྣམ་པར་དག་པའི་གླིང་འདུག་པ་མཐོང་ནས། གྲོང་
ཁྱེར་ལ་ལྟད་མོ་བལྟ་བ་དང་། གསས་ཁང་ལ་སྐོར་བ་བྱེད་པ་དང༌། མཆོད་པ་འབུལ་
བ་ལ་འོང་བ་ཡིན། ངེད་ཅག་ལྷའི་ཡུལ་ན་བསོད་ནམས་དང་ལོངས་སྤྱོད་ཕུན་སུམ་
ཚོགས་པ་འདི་ལས་དཔག་པ་ཙམ་ཡོད་དེ། རྣམ་པར་དག་པའི་ཞིང་ཁམས་དང་།
གཡུང་དྲུང་སེམས་དཔའི་སྤྱོད་པ་ལ་སྤྱོད་པ་འདི་ལྟ་བུ་མེད་པས། དེ་ལ་ངོ་མཚར་
སྐྱེས་ནས་མཆིས་པ་ལགས་སོ། །ཞེས་ཟེར་ནས། གསས་ཁང་ལ་སྐོར་བ་བྱེད་ཀྱིན་མེ་
ཏོག་སྣ་ཚོགས་ཀྱི་མཆོད་པ་འབུལ་ལོ། །
དེ་ནས་སྟོན་པས་འཁོར་རྣམས་ལ་བཀའ་སྩལ་པ། གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ་ཚངས་པ་གཙུག་ཕུད་ལས་སོགས་འདུས་པའི་འཁོར་
རྣམས། རྒྱལ་པོ་ནི་སྟོན་པའི་ཐུགས་རྗེ་དང་། བདེ་བར་གཤེགས་པ་ཀུན་རིག་དཀྱིལ་
116

མདོ་སྡེ། ཀུན་རིག་སྒྲོན་མའི་ཆོ་ག
འཁོར་གྱི་བྱིན་རླབས་དང་། འདུལ་པ་ཐུབ་པ་དྲུག་གི་མཐུ་སྟོབས་དང་། མཆོད་སྦྱིན་
སྔགས་ཚིག་བདེན་པའི་ནུས་མཐུ་ཡིས། རྒྱུ་དུག་ལྔ་ཤས་ཆེ་ཞིང་རྐྱེན་གཡེང་སྐྱོང་གི་
ལས་བྱས་པའི་སྒྲིབ་པ་བྱང་ནས། ཞག་བདུན་ནས་ལྷའི་ཡུལ་ནས་དྲངས་ཏེ། འགྲོ་
བ་རིགས་དྲུག་གི་ལས་འཕྲོ་ཟད་ནས། ད་ལྟ་བདག་སྟོན་པ་གཤེན་རབ་ཀྱི་ལས་འཕྲོ་
དང་མཐུན་ཏེ། གནས་མཆོག་དམ་པ་འོལ་མོ་གླིང་ཆེན་གྱི། གསས་མཁར་ཤམ་པོ་ལྷ་
རྩེའི་སྒོ་དྲུང་དུ། མེ་ཏོག་པདྨའི་ཁ་ལ་རྫུས་ཏེ་སྐྱེས་ནས་འདུག་པས། ཁམས་གསུམ་
འཁོར་བའི་ས་དགུ་ལ། ཉོན་མོངས་པའི་སྒྲིབ་པ་བྱང་ནས། རྒྱུ་བསོད་ནམས་ཀྱི་
ཚོགས་རྫོགས་ཀྱང་། ད་རུང་གཡུང་དྲུང་ཐེག་པའི་ས་བཅུ་ལ་ཤེས་བྱའི་སྒྲིབ་པ་སྦྱང་
ཞིང་འབྲས་བུ་ཡེ་ཤེས་ཀྱི་ཚོགས་བསག་ནས། ཀུན་སྣང་འོད་ཀྱི་གླིང་ལ་སྐྱེ་དགོས་པས།
ཡིད་ཀྱི་ཁྱེའུ་ཆུང་གི་འབྲུག་རྟ་སྔོན་པོ་ཞོན་ནས་གནས་འདི་རུ་ཁྲིད་ལ་ཤོག་ཅིག །
ཅེས་བཀའ་སྩལ་པས། ཡིད་ཀྱི་ཁྱེའུ་ཆུང་གི་འབྲུག་རྟ་སྔོན་པོ་ཁྱེར་ནས། ཤམ་པོ་ལྷ་
རྩེའི་གནས་ན། རྒྱལ་པོ་འབྲུག་རྟ་ལ་བསྐྱོན་ནས། ལྷོ་ཕྱོགས་རྗེའུ་རིགས་བཀོད་པའི་
གླིང་ལ་ཕེབས་སོ། །རྒྱལ་པོས་ཀྱང་ཡུལ་མཁར་དང་གཉེན་འདུན་ངོ་ཤེས་སོ། །གཉེན་
འདུན་དང་ཡུལ་མིས་ཀྱང་རྒྱལ་བུ་ངོ་ཤེས་ཏེ། སོ་སོར་གདུང་ནས་ངུ་བ་དང་མཆིད་
གླེང་ངོ༌། །རྒྱལ་པོ་ཡང་སྟོན་པ་དང་ཞལ་མཇལ་ཞིང་། གཡུང་དྲུང་སེམས་དཔའི་
ཚོགས་རྣམས་ལ་ཤིན་ཏུ་དང་སྤྲོ་བ་དང་ངོ་མཚར་སྐྱེས་ནས། སྟོན་པའི་སྐུ་ལ་སྐོར་བ་
ནི་བྱས་སོ། ། ལྷ་ཕྱག་ནི་འཚལ་ལོ། མཆོད་པ་ནི་འབུལ་ལོ། །མེ་ཏོག་ནི་གཏོར་བས།
ཁམས་གསུམ་འཁོར་བའི་ས་དགུ་ལ་ཕྱིར་མི་ལྡོག་ཅིང་། གཡུང་དྲུང་ཐེག་པའི་ཚོགས་
ལམ་བཞི་གསུམ་བཅུ་གཉིས་ལ་གནས་སོ། །བདེ་བར་གཤེགས་པ་འཁོར་བ་ངན་སོང་
གནས་འདྲེན་གྱི་རྒྱུད་ལས། འདུལ་དྲུག་སྐབས་ཀྱི་ཆོ་གས་ངན་སོང་གི་གནས་སྦྱངས་
པར་བསྟན་པའོ། །
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
༧ དེ་ནས་ཡང་བདེ་བར་གཤེགས་པ་ཀུན་རིག་སྒྲོན་མའི་ཆོ་ག་ལས། རྗེས་ཀྱི་བྱ་
བ་སྡུད་པའི་རིམ་པ་ལ། དོན་རྣམ་པ་བདུན་གྱིས་གཏན་ལ་དབབ་སྟེ། དཀྱིལ་འཁོར་
སྒོ་དབྱེ་བ་དང༌། ལྷ་ཞལ་བསྟན་པ་དང་། བུམ་པའི་ཁྲུས་གསོལ་བ་དང་། དབང་
བསྐུར་བ་དང་། ལྷ་བསྐྱོད་པ་དང་། གཞལ་ཡས་བསྡུ་བ་དང་། བཀྲ་ཤིས་གསོལ་བ་
དང་རྣམ་པ་བདུན་ནོ། །དེ་ལ་ཐོག་མར་དཀྱིལ་འཁོར་གྱི་སྒོ་དབྱེ་བ་ལ། དཀྱིལ་འཁོར་
གྱི་ཕྱོགས་བཞིར་གསལ་བའི་སྒྲོན་མེ་བཞི་བལྟམ་ལ་ཚིགས་སུ་བཅད་ནས་གསུངས་པ།
ཨ་ཕོ་བྲང་ཡིད་འོང་གཞལ་ཡས་ཀྱི། ཤར་གྱི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་
ཡུལ་འཁོར་སྲུང་། ལྷ་མོ་ཐུགས་རྗེ་ལྕགས་ཀྱུ་མ། ཤར་ཕྱོགས་རྒྱལ་ཆེན་ལྕམ་དང་དྲལ།
ཤར་ཀྱི་ཕྱོགས་ནས་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཕོ་བྲང་ཡིད་
འོང་གཞལ་ཡས་ཀྱི། བྱང་གི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་རྣམ་ཐོས་སྲས།
ལྷ་མོ་རྫུ་འཕྲུལ་ཞགས་པ་མ། བྱང་ཕྱོགས་རྒྱལ་ཆེན་ལྕམ་དང་དྲལ། བྱང་གི་ཕྱོགས་
ནས་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཕོ་བྲང་ཡིད་འོང་གཞལ་
ཡས་ཀྱི། ནུབ་ཀྱི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་སྤྱན་མི་བཟང་། ལྷ་མོ་སྤྲུལ་
པའི་ལྕགས་སྒྲོག་མ། ནུབ་ཕྱོགས་རྒྱལ་ཆེན་ལྕམ་དང་དྲལ། ནུབ་ཀྱི་ཕྱོགས་ནས་སྒོ་ཕྱེས་
ལ། དཀྱིལ་འཁོར་ལྷ་ཞལ་བསྟན་དུ་གསོལ། ཕོ་བྲང་ཡིད་འོང་གཞལ་ཡས་ཀྱི། ལྷོ་
ཡི་ཕྱོགས་ནས་སྒོ་སྲུང་བ། རྒྱལ་པོ་ཆེན་པོ་འཕགས་སྐྱེས་པོ། ལྷ་མོ་ཤེས་རབ་རལ་ཀྱུ་
མ། ལྷོ་ཕྱོགས་རྒྱལ་ཆེན་ལྕམ་དང་དྲལ། ལྷོ་ཡི་ཕྱོགས་ནས་སྒོ་ཕྱེས་ལ། དཀྱིལ་འཁོར་
ལྷ་ཞལ་བསྟན་དུ་གསོལ། བསྭཱ་ཨཱ་ན་མ་ཝེར་རོ་སད་ལ་ནེ་ཙ་ཤག་ཤག་སལ་སལ་སཱཧཱ།
ཞེས་གཞལ་ཡས་ཕྱིའི་སྒོ་ཕྱེས་ནས་བར་ཁྱམས་སུ་འདུལ་བ་གཤེན་དྲུག་གི་ཞལ་མཐོང་
ནས། རིགས་དྲུག་འཁོར་བའི་གནས་སྟོང་ཏེ། ཐར་པའི་གོ་འཕང་ཐོབ་པ་རུ་བསམ་
མོ། །
118

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
ད་གཉིས་པ་ནང་གི་སྒོ་དབྱེ་བ་ལ་ཚིགས་སུ་བཅད་དེ་གསུངས་པ། ཨཱ་ཕོ་བྲང་
ཡིད་འོང་གཞལ་ཡས་ཀྱི9
 ། ཤར་ཕྱོགས་སྒོ་བ་ཆེན་པོ་སྟེ། དབལ་གསས་དྲག་པོ་ངར་གྱི་
རྗེ། གསལ་བའི་མར་མེ་ཁྱེད་ལ་འབུལ། གཏི་མུག་ལམ་སྒོ་གཅད་དུ་གསོལ། ཤར་གྱི་
ཕྱོགས་ནས་སྒོ་འབྱེད་མ། གཏུམ་ཆེན་ནག་མོ་གཟེ་ཞགས་མས། ཤར་གྱི་ཕྱོགས་ནས་
སྒོ་ཕྱེས་ལ། མེ་ལོང་གསལ་བའི་ཡེ་ཤེས་ཀྱི། དཀྱིལ་འཁོར་ལྷ་ཞལ་བསྟན་དུ་གསོལ།
ཕོ་བྲང་ཡིད་འོང་གཞལ་ཡས་ཀྱི། བྱང་ཕྱོགས་སྒོ་བ་ཆེན་པོ་སྟེ། དབལ་གསས་དྲག་
པོ་ཛ་དབལ་འཛིན། གསལ་བའི་སྒྲོན་མེ་ཁྱེད་ལ་འབུལ། ང་རྒྱལ་ལམ་སྒོ་གཅད་དུ་
གསོལ། བྱང་གི་ཕྱོགས་ནས་སྒོ་འབྱེད་མ། གླང་ར་སྔོན་མོ་ཚེ་འཕེལ་མས། བྱང་གི་
ཕྱོགས་ནས་སྒོ་ཕྱེས་ལ། མཉམ་པ་ཉིད་ཀྱི་ཡེ་ཤེས་ཀྱི། དཀྱིལ་འཁོར་ལྷ་ཞལ་བསྟན་
དུ་གསོལ། ཕོ་བྲང་ཡིད་འོང་གཞལ་ཡས་ཀྱི། ནུབ་ཕྱོགས་སྒོ་བ་ཆེན་པོ་སྟེ། དབལ་
གསས་དྲག་པོ་དགྲ་བགེགས་འདུལ། གསལ་བའི་སྒྲོན་མེ་ཁྱེད་ལ་འབུལ། འདོད་
ཆགས་ལམ་སྒོ་གཅད་དུ་གསོལ། ནུབ་ཀྱི་ཕྱོགས་ནས་སྒོ་འབྱེད་མ། ལེ་བར་དམར་མོ་
བཅུད་སྡུད་མས། ནུབ་ཀྱི་ཕྱོགས་ནས་སྒོ་ཕྱེས་ལ། སོར་རྟོགས་གསལ་བའི་ཡེ་ཤེས་ཀྱི།
དཀྱིལ་འཁོར་ལྷ་ཞལ་བསྟན་དུ་གསོལ། ཕོ་བྲང་ཡིད་འོང་གཞལ་ཡས་ཀྱི། ལྷོ་ཕྱོགས་
སྒོ་བ་ཆེན་པོ་སྟེ། དབལ་གསས་དྲག་པོ་སྲི་གཅན་འདུལ། གསལ་བའི་སྒྲོན་མེ་ཁྱེད་ལ་
འབུལ། ཕྲག་དོག་ལམ་སྒོ་གཅད་དུ་གསོལ། ལྷོ་ཡི་ཕྱོགས་ནས་སྒོ་འབྱེད་མ། དབང་
སྡུད་དཀར་མོ་ཕྱག་རྒྱའི་བདག །ལྷོ་ཡི་ཕྱོགས་ནས་སྒོ་ཕྱེས་ལ། བྱ་བ་གྲུབ་པའི་ཡེ་ཤེས་
ཀྱི། དཀྱིལ་འཁོར་ལྷ་ཞལ་བསྟན་དུ་གསོལ། ལ ཆཞེས་གཞལ་ཡས་ནང་གི་སྒོ་ཕྱེས་ནས།
བདེ་བར་གཤེགས་པ་ཀུན་རིག་སྒྲོན་མའི་དཀྱིལ་འཁོར་གྱི་ལྷ་ཞལ་མཐོང་བར་བསམ་ཞལ
མོ། །སྒོ་དབྱེ་བའི་ཆོ་ག་བསྟན་པའོ། །
དེ་ནས་ཡང་སྟོན་པས་ལྷ་ཞལ་སྟོན་པ་དང་། ལྷ་ངོ་སྤྲད་པར་མཛད་དེ་ཞལ་ནས་
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གསུངས་པ། འོ་དེང་འདིར་ཚོགས་པའི་རྒྱུ་སྦྱོར་ཡོན་གྱི་བདག་པོ་རྣམས། འདི་ལྟར་གྱི་
འདུན་པ་གྱིས་ཤིག །མདུན་གྱི་བུམ་པ་དང་དཀྱིལ་འཁོར་ནི། ལྷའི་གཞལ་ཡས་ཁང་
རྒྱུ་རིན་པོ་ཆེ་སྣ་ཚོགས་ལ་གྲུབ་པ། གྲུ་བཞི་སྒོ་བརྒྱད་ཕྱི་ནང་རིམ་གཉིས་དང་ལྡན་
པ། དེའི་ནང་དུ་གསེར་ཀྱི་ཀ་བ། གཡུའི་གདུང་མ་རིན་པོ་ཆེའི་དྲལ་དཔྱམ། ཉི་ཟླའི་
དཔྱམ་བར། རྒྱུ་སྐར་གྱི་གྲབ་གནོན་བྱས་པ། སྟེང་ནམ་མཁའ་གཡུ་འོད་ཐོག་ཕུབ་ལ།
ཁྱུང་གུར་ཁྱུང་མགོ་ཏོག་དང་ལྡན་པ། ཁ་བད་གཡུའི་ཡ་གད་དང་། རིན་པོ་ཆེའི་ཟ་
ར་ཚགས་དང་། གཞའ་ཚོན་གྱི་དར་བུ་ཁད་འཕྲུལ་བ། བར་ཁྱམས་འདོད་ཡོན་གྱི་
ར་བ་ལ། འདོད་ཡོན་ཕུན་སུམ་ཚོགས་པ། ཕྱི་སྒོ་རྟ་བབས་དང་སྒོ་བཞིར་ཅོག་བཞི་
རྒྱས་པ། དེའི་ཕྱི་རིམ་ཟངས་ལྕགས་དབང་གི་ཁྱུད་འཁོར་དུ་སྦྲགས་པ། དེ་ལྟ་བུའི་
གཞལ་ཡས་ཁང་། ཉམས་དགའ་བ་ཡིད་དུ་འོང་བ། རྒྱ་ཁྱོན་ཚད་ལས་འདས་པ། ཕྱི་
ནང་སྒྲིབ་མེད་འོད་དུ་གསལ་བ། དྲི་ཞིམ་སྤོས་ཀྱི་ཕྱོགས་བཅུར་ཡོངས་ལ་ཁྱབ་པ། དེ་
ལྟ་བུའི་དབུས་སུ་རྩལ་ཆེན་སེངྒེ་དང་ཉི་ཟླ་པདྨའི་གདན་ལ། བདེར་གཤེགས་རྣམ་
སྣང་རྒྱལ་པོ་སྐུ་མདོག་དཀར་པོ་མེ་ཏོག་ཙམ་པ་ཀ་འདྲ་བ། ཞལ་གཅིག་ཕྱག་གཉིས་
ལོངས་སྤྱོད་རྫོགས་པའི་རྒྱན་གྱིས་བརྒྱན་པ། གཡས་པས་མི་ནུབ་པའི་རྒྱལ་མཚན་
དང་། གཡོན་པས་མཉམ་བཞག་གི་ཕྱག་རྒྱ་མཛད་པ། སྟོད་གཡོགས་དང་སྨད་ཤམ་
རྣམ་པར་ཀླུབས་པ། གཡོན་དུ་ལྷ་མོ་གསལ་བྱེད་བདེ་ལྡན་མ། སྐུ་མདོག་གཡུ་འོད་
རྒྱན་དང་ལྡན་པ། ཕྱག་མཚན་ནམ་མཁའི་མེ་ཏོག་འཛིན་པ། དེ་ལ་འཁོར་དེ་བཞིན་
རིགས་ཀྱི། བདེ་བར་གཤེགས་པ་རྣམས་ཀྱིས་བསྐོར་ནས་བཞུགས་པ། དེའི་ཤར་དུ་
སྟོབས་ལྡན་གླང་ཆེན་དང་ཉི་ཟླ་པདྨའི་གདན་ལ་མི་འགྱུར་སྙིང་པོ་ཡབ་ཡུམ། བྱང་དུ་
ཤུགས་ལྡན་རྟ་མཆོག་དང་། ཉི་ཟླ་པདྨའི་གདན་ལ། གར་དབང་རྒྱལ་པོ་ཡབ་ཡུམ།
ནུབ་ཏུ་མཛེས་པའི་རྨ་བྱ་དང་ཉི་ཟླ་པདྨའི་གདན་ལ། སྨོན་ལམ་མཐའ་ཡས་ཡབ་ཡུམ།
120

མདོ་སྡེ། ཀུན་རིག་སྒྲོན་མའི་ཆོ་ག
ལྷོ་རུ་མཁའ་ལྡིང་ཤང་ཤང་དང་ཉི་ཟླ་པདྨའི་གདན་ལ། ནམ་མཁའི་མདོག་ཅན་ཡབ་
ཡུམ། དེ་ལ་འཁོར་རིགས་ལྔའི་བདེ་བར་གཤེགས་པ་བསམ་གྱིས་མི་ཁྱབ་པས་བསྐོར་
ནས་བཞུགས་པ། དེའི་ཕྱི་རིམ་པདྨ་འདབ་བརྒྱད་ཀྱི་སྟེང་དུ། ཡེ་གཤེན་སེམས་དཔའ་
ཡབ་ཡུམ་བཅུ་དྲུག་ལ། ཚོགས་བརྒྱད་རིག་པའི་སེམས་དཔའ་དང་སེམས་མ་བསམ་
གྱིས་མི་ཁྱབ་པས་བསྐོར་ནས་བཞུགས་པ། དེའི་ཕྱི་རིམ་སྒོ་བཞི་ལ་སྒོ་བ་ཡབ་ཡུམ་
བརྒྱད་ལ། ཕྲིན་ལས་རིགས་ཀྱི་སེམས་དཔའ་དང་སེམས་མ་བསམ་གྱིས་མི་ཁྱབ་པས་
བསྐོར་ནས་བཞུགས་པ། དེའི་ཕྱི་རིམ་བར་ཁྱམས་འདོད་ཡོན་ར་བ་ལ། འདུལ་བ་
ཐབས་ཀྱི་གཤེན་དྲུག་ལ། སེམས་དཔའ་ངང་དང་ལྡན་པ་སྟོང་ཕྲག་དྲུག་གིས་བསྐོར་
ནས་བཞུགས་པ། དེའི་ཕྱི་རིམ་སྒོ་བཞི་ལ་རྒྱལ་ཆེན་ཡབ་ཡུམ་བརྒྱད་གནས་པ། དེ་
རྣམས་ཀྱང་སྣང་ལ་རང་བཞིན་མེད་པ། གསལ་ལ་དངོས་པོ་མེད་པ། སྒྲིབ་མེད་འོད་
སྣང་གི་སྐུ་རུ་བཞུགས་ཤིང་། མཁྱེན་བརྩེ་ཡེ་ཤེས་ཀྱི་སྟོབས་དང་ལྡན་པ། འདི་དག་ནི་
སྔོན་ཀྱང་ཡི་དམ་གྱི་ལྷ་ཡིན་པས། འདིར་ཡང་ཞལ་མཇལ། འདིར་ཡང་ཡི་དམ་གྱི་ལྷ་
ཡིན་པས། མ་བརྗེད་པར་རྒྱུན་དུ་སྒོམས་ཤིག །ཕྱི་མར་ཡང་ཡི་དམ་གྱི་ལྷ་ཡིན་པས།
ཐུགས་རྗེས་འཛིན་ཞིང་སྐྱོབ་ནས་ཐར་ལམ་ཕྱེད་པར་འགྱུར་རོ། །ཞེས་གསུངས་ཏེ་
ལྷ་ཞལ་བསྟན་པས། རྒྱལ་པོ་ཁྲི་ཤི་དབང་གི་རྒྱལ་པོ་ཡབ་ཡུམ་འཁོར་དང་བཅས་པ་
རྣམས་ཀྱིས་བདེ་བར་གཤེགས་པ་ཀུན་རིག་དཀྱིལ་འཁོར་གྱི་ལྷ་ཚོགས་རྣམས་ཀྱི། ཞལ་
མངོན་སུམ་དུ་མཐོང་ནས་མཐོང་ལམ་གྱི་དགའ་བ་སྐྱེས་སོ། །
དེ་ནས་ཡང་སྟོན་པས་བུམ་ཁྲུས་གསོལ་ཞིང་བུམ་དབང་བསྐུར་ནས་སྨོན་ལམ་
གདབ་པར་མཛད་དེ། བུམ་པའི་ནང་དུ་གཙང་མའི་ཆབ་གཙང་དང་། བདུད་རྩི་
འོ་དཀར་བསྩལ་ནས་ཚིགས་སུ་བཅད་དེ་གསུངས་པ། ཕོ་བྲང་ཡིད་འོང་གཞལ་ཡས་
ཀྱི། བདེར་གཤེགས་ཀུན་རིག་ལྷ་ཚོགས་རྣམས། ཡེ་ནས་བྱམས་ལྡན་དག་པ་ལ། སྐུ་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཁྲུས་གསོལ་ལྟ་མི་འཚལ་ཏེ། བདག་དང་མཐའ་ཡས་སེམས་ཅན་རྣམས། མ་རྟོགས་
ཞེ་སྡང་སྒྲིབ་པ་ཅན། ཞེ་སྡང་སྒྲིབ་པ་དག་བྱའི་ཕྱིར། གཙང་མའི་སྐུ་ཁྲུས་འདི་གསོལ་
བས། ཞེ་སྡང་ཉོན་མོངས་དག་གྱུར་ཅིག །བསྭོ་ༀ་ན་མ་ཏིང་ནམ་ཀུ་ཤུད་དྷོ་ས་ལེ་
སངེ་ཡེ་སྭཱཧཱ། ཞེས་སྐུ་ཁྲུས་གསོལ་བའོ། ། །
གཉིས་པ་དབང་བསྐུར་བ་ལ་ཚིགས་སུ་བཅད་ནས་གསུངས་པ། བུམ་པ་ཟླུམ་པོ་
དམིགས་མེད་བོན་གྱི་སྐུ། མཁའ་ལྟར་ཀུན་ཁྱབ་རང་བཞིན་འདུས་མ་བྱས། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། སྟོང་ཉིད་ཡེ་ཤེས་གསལ་བའི་དབང་ཐོབ་
ཤོག །བསྭོ་ཨོཾ་མུ་ཡེ་ཧ་ར་པྲ་ཕུད་ཉི་རི་བྷ་ར་དྲང་འདུ། ཞེས་བསྐུར་རོ། །
གསུམ་པ་སྨོན་ལམ་གདབ་པ་ནི། ཚིགས་སུ་བཅད་ནས་གསུངས་པ། ན་མོ་བུམ་
པ་འདི་ནི། བདེ་བར་གཤེགས་པ་རྣམ་སྣང་རྒྱལ་པོའི་སྐུ་དང་དབྱེར་མེད་པ་ལགས་ཏེ།
དེ་ལྟར་དབྱེར་མེད་པའི་བྱིན་རླབས་ཀྱིས། བདག་དང་མཐའ་ཡས་སེམས་ཅན་རྣམས།
ཉོན་མོངས་པ་ཞེ་སྡང་གི་མཚན་མ་ཐམས་ཅད་རང་སར་དུ་གྲོལ་ནས། སྟོང་ཉིད་
ཡེ་ཤེས་ཀྱི་དོན་རྟོགས་ཏེ་སྐྱེ་མེད་བོན་སྐུའི་ཀློང་དུ་སངས་རྒྱས་པར་གྱུར་ཅིག །ཅེས་
གདབ་བོ། །ཕོ་བྲང་ཡིད་འོང་གཞལ་ཡས་ཀྱི། བདེར་གཤེགས་ཀུན་རིག་ལྷ་ཚོགས་
རྣམས། ཡེ་ནས་ཡེ་ཤེས་དག་པ་ལ། སྐུ་ཁྲུས་གསོལ་ལྟ་མི་འཚལ་ཏེ། བདག་དང་
མཐའ་ཡས་སེམས་ཅན་རྣམས། མ་རྟོགས་གཏི་མུག་སྒྲིབ་པ་ཅན། གཏི་མུག་སྒྲིབ་པ་
དག་བྱའི་ཕྱིར། གཙང་མའི་སྐུ་ཁྲུས་འདི་གསོལ་བས། གཏི་མུག་ཉོན་མོངས་དག་གྱུར་
ཅིག །བསྭཱ་ཨཱ་ན་མ་ཏིང་ནམ་ཀུ་ཤུད་དྷེ་སལེ་སང་ངེ་ཡེ་སྭཱཧཱ། བུམ་པ་ཟླུམ་པོ་ལོངས་
སྤྱོད་རྫོགས་པའི་སྐུ། གཟི་བརྗིད་དཔལ་འབར་མཚན་དཔེ་ལོངས་སྤྱོད་རྫོགས། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། མེ་ལོང་ཡེ་ཤེས་གསལ་བའི་དབང་ཐོབ་
ཤོག །བསོ་ཨོཾ་མུ་ཡེ་པྲ་ཕུད་ཧ་ར་ཉི་ར་བྷ་ར་དྲང་འདུ། ན་མོ་བུམ་པ་འདི་ནི། བདེ་
122

མདོ་སྡེ། ཀུན་རིག་སྒྲོན་མའི་ཆོ་ག
བར་གཤེགས་པ་མི་འགྱུར་སྙིང་པོའི་སྐུ་དང་དབྱེར་མེད་པ་ལགས་ཏེ། དེ་ལྟར་དབྱེར་
མེད་པའི་བྱིན་རླབས་ཀྱིས། བདག་དང་མཐའ་ཡས་སེམས་ཅན་རྣམས། ཉོན་མོངས་
པ་གཏི་མུག་གི་མཚན་མ་རང་སར་གྲོལ་ནས། མེ་ལོང་ལྟ་བུའི་ཡེ་ཤེས་ཀྱི་དོན་རྟོགས་
ཏེ་ལོངས་སྤྱོད་རྫོགས་སྐུའི་ཀློང་དུ་སངས་རྒྱས་པར་གྱུར་ཅིག །ཅེས་གདབ་བོ། །ཕོ་
བྲང་ཡིད་འོང་གཞལ་ཡས་ཀྱི། བདེར་གཤེགས་ཀུན་རིག་ལྷ་ཚོགས་རྣམས། ཡེ་ནས་
མཉམ་ཉིད་དག་པ་ལ། སྐུ་ཁྲུས་གསོལ་ལྟ་མི་འཚལ་ཏེ། བདག་དང་མཐའ་ཡས་
སེམས་ཅན་རྣམས། མ་རྟོགས་ང་རྒྱལ་སྒྲིབ་པ་ཅན། ང་རྒྱལ་སྒྲིབ་པ་དག་བྱའི་ཕྱིར།
གཙང་མའི་སྐུ་ཁྲུས་འདི་གསོལ་བས། ང་རྒྱལ་ཉོན་མོངས་དག་གྱུར་ཅིག །བསྭཱ་ཨཱ་ན་
མ་ཏིང་ནམ་གུ་ཤུད་དྷེ་སལེ་སངེ་ཡེ་སྭཱཧཱ། བུམ་པ་ཟླུམ་པོ་ངོ་བོ་ཉིད་ཀྱི་སྐུ། ངང་ལ་
མ་གཡོས་མ་བཅོས་མཉམ་པ་ཉིད། སྐལ་ལྡན་སྐྱེས་བུ་རྣམས་ལ་དབང་བསྐུར་བས།
མཉམ་ཉིད་ཡེ་ཤེས་གསལ་བའི་དབང་ཐོབ་ཤོག །བསྭོ་ཨོཾ་མུ་ཡེ་པྲ་ཕུད་ཧ་ར་ཉི་རི་བྷ་
ར་དྲང་འདུ། ན་མོ་བུམ་པ་འདི་ནི། བདེ་བར་གཤེགས་པ་གར་དབང་རྒྱལ་པོའི་སྐུ་
དང་དབྱེར་མེད་པ་ལགས་ཏེ། དེ་ལྟར་དབྱེར་མེད་པའི་བྱིན་རླབས་ཀྱིས། བདག་དང་
མཐའ་ཡས་སེམས་ཅན་རྣམས། ཉོན་མོངས་པ་ང་རྒྱལ་གྱི་མཚན་མ་ཐམས་ཅད་རང་
སར་གྲོལ་ནས། མཉམ་པ་ཉིད་ཀྱི་ཡེ་ཤེས་ཀྱི་དོན་རྟོགས་ཏེ། ངོ་བོ་ཉིད་སྐུའི་ཀློང་དུ་
སངས་རྒྱས་པར་གྱུར་ཅིག །ཅེས་གདབ་བོ། ཕོ་བྲང་ཡིད་འོང་གཞལ་ཡས་ཀྱི། བདེར་
གཤེགས་ཀུན་རིག་ལྷ་ཚོགས་རྣམས། ཡེ་ནས་སོར་རྟོགས་དག་པ་ལ། སྐུ་ཁྲུས་གསོལ་
ལྟ་མི་འཚལ་ཏེ། བདག་དང་མཐའ་ཡས་སེམས་ཅན་རྣམས། མ་རྟོགས་འདོད་ཆགས་
སྒྲིབ་པ་ཅན། འདོད་ཆགས་སྒྲིབ་པ་དག་བྱའི་ཕྱིར། གཙང་མའི་སྐུ་ཁྲུས་འདི་གསོལ་
བས། འདོད་ཆགས་ཉོན་མོངས་དག་གྱུར་ཅིག །བསྭོ་ༀ་ན་མ་ཏིང་ནམ་གུ་ཤུད་དྷེ་
སལེ་སངེ་ཡེ་སྭཱཧཱ། བུམ་པ་ཟླུམ་པོ་ཅིར་ཡང་སྤྲུལ་པའི་སྐུ། ངོ་མཚར་ཡིད་འོང་སྣ་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཚོགས་ཕུན་སུམ་ཚོགས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། སོར་རྟོགས་
ཡེ་ཤེས་གསལ་བའི་དབང་ཐོབ་ཤོག །བསྭོ་ཨོཾ་མུ་ཡེ་པྲ་ཕུད་ཧ་ར་ཉི་རི་བྷ་ར་དྲང་འདུ།
ན་མོ་བུམ་པ་འདི་ནི། བདེ་བར་གཤེགས་པ་སྨོན་ལམ་མཐའ་ཡས་ཀྱི་སྐུ་དང་དབྱེར་
མེད་པ་ལགས་ཏེ། དེ་ལྟར་དབྱེར་མེད་པའི་བྱིན་རླབས་ཀྱིས། བདག་དང་མཐའ་ཡས་
སེམས་ཅན་རྣམས། ཉོན་མོངས་འདོད་ཆགས་ཀྱི་མཚན་མ་ཐམས་ཅད་རང་སར་
གྲོལ་ནས། སོ་སོར་རྟོགས་པའི་ཡེ་ཤེས་ཀྱི་དོན་རྟོགས་ཏེ། ཅིར་ཡང་སྤྲུལ་སྐུའི་ཀློང་དུ་
སངས་རྒྱས་པར་གྱུར་ཅིག །ཅེས་གདབ་བོ། །ཕོ་བྲང་ཡིད་འོང་གཞལ་ཡས་ཀྱི། བདེར་
གཤེགས་ཀུན་རིག་ལྷ་ཚོགས་རྣམས། ཡེ་ནས་བྱ་གྲུབ་དག་པ་ལ། སྐུ་ཁྲུས་གསོལ་ལྟ་མི་
འཚལ་ཏེ། བདག་དང་མཐའ་ཡས་སེམས་ཅན་རྣམས། མ་རྟོགས་ཕྲག་དོག་སྒྲིབ་པ་
ཅན། ཕྲག་དོག་སྒྲིབ་པ་དག་བྱའི་ཕྱིར། གཙང་མའི་སྐུ་ཁྲུས་འདི་གསོལ་བས། ཕྲག་
དོག་ཉོན་མོངས་དག་གྱུར་ཅིག །བསྭོ་ༀ་ན་མ་ཏིང་ནམ་གུ་ཤུད་དྷེ་སལེ་སངེ་ཡེ་སྭཱཧཱ།
བུམ་པ་ཟླུམ་པོ་མངོན་པར་བྱང་ཆུབ་སྐུ། བདག་དོན་ལྷུན་གྲུབ་གཞན་དོན་མཐའ་
རུ་ཕྱིན། སྐལ་ལྡན་སྐྱེས་བུ་རྣམས་ལ་དབང་བསྐུར་བས། བྱ་གྲུབ་ཡེ་ཤེས་གསལ་བའི་
དབང་ཐོབ་ཤོག །བསྭོ་ཨོཾ་མུ་ཡེ་པྲ་ཕུད་ཧ་ར་ཉི་རི་བྷ་ར་དྲང་འདུ། ན་མོ་བུམ་པ་འདི་
ནི། བདེ་བར་གཤེགས་པ་ནམ་མཁའི་མདོག་ཅན་གྱི་སྐུ་དང་དབྱེར་མེད་པ་ལགས་
ཏེ། དེ་ལྟར་དབྱེར་མེད་པའི་བྱིན་རླབས་ཀྱིས། བདག་དང་མཐའ་ཡས་སེམས་ཅན་
རྣམས། ཉོན་མོངས་པ་ཕྲག་དོག་གི་མཚན་མ་ཐམས་ཅད་རང་སར་གྲོལ་ནས། བྱ་བ་
གྲུབ་པའི་ཡེ་ཤེས་ཀྱི་དོན་རྟོགས་ཏེ། མངོན་པར་བྱང་ཆུབ་ཀྱི་ཀློང་དུ་སངས་རྒྱས་པར་
གྱུར་ཅིག །ཅེས་གདབ་སྟེ། བུམ་ཁྲུས་གསོལ་ཞིང་དབང་བསྐུར་བ་དང་། སྨོན་ལམ་
གདབ་པའི་ཆོ་ག་བསྟན་པའོ། །
དེ་ནས་ཡང་སྟོན་པས། མ་བདེ་བར་གཤེགས་པ་ཀུན་རིག་དཀྱིལ་འཁོར་གྱི་དབང་
124

མདོ་སྡེ། ། ཀུན་རིག་སྒྲོན་མའི་ཆོ་ག ༼ཆ༽
བཞི་ཡོངས་སུ་རྫོགས་པར་བསྐུར་བར་མཛད་དེ། དེ་ལ་ཡང་ཐོག་མར་བུམ་པའི་
དབང་ལ། བུམ་པ་ལྷ་དང་གཞལ་ཡས་ཁང་དུ་བསྐྱེད་ཅིང་། སྤྱི་བོའི་གཙུག་ཏུ་བསྐུར་
ཏེ། ཚིགས་སུ་བཅད་དེ་གསུངས་པ། བུམ་པ་ཟླུམ་པོ་དམིགས་མེད་རྒྱ་མ་ཆད། ཕོ་
བྲང་ཡིད་འོང་ལྷ་ཡི་གཞལ་ཡས་ཁང༌། སྨན་དང་འབྲུ་བཅུད་ལྷ་དང་ལྷ་མོའི་སྐུ།
ཁ་རྒྱན་མགུལ་ཆིངས་ཚད་མེད་ལོངས་སྤྱོད་རྫོགས། གཟུངས་ཐག་ཐུགས་རྗེ་ཉག་
ཐག་འགྲོ་བ་འདྲེན། གཞལ་ཡས་ལྷ་དང་དབྱེར་མེད་བུམ་པ་འདི། སྐལ་ལྡན་སྐྱེས་བུ་
རྣམས་ལ་དབང་བསྐུར་བས། ཕོ་བྲང་དཀྱིལ་འཁོར་རྫོགས་པའི་དབང་ཐོབ་ཤོག །
བསྭོ་ཨོ་པྲ་ཕུད་མུ་ཡེ་ཧ་ར་ཉི་རི་བྷ་ར་དྲང་འདུ། ཞེས་བསྐུར་རོ། །
གཉིས་པ་ཙ་ཀ་ལིའི་དབང་ལ། ཚིགས་སུ་བཅད་དེ་གསུངས་པ། བོན་ཉིད་སྟོང་པ་
ཆེན་པོའི་རང་བཞིན་ལ། སྟོང་ཞིང་བདག་མེད་རྣམ་སྣང་རྒྱལ་པོའི་སྐུ། གཉིས་མེད་
མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། སྐྱེ་མེད་བོན་སྐུར་གྲུབ་པའི་དབང་ཐོབ་ཤོག །བསྭཱ་ཨོཾ་མུ་ཡེ་ཧ་ར་ཉི་རི་བྷ་ར་
དྲང་འདུ། ཞེས་བསྐུར་རོ། །བོན་ཉིད་འགྱུར་བ་མེད་པའི་རང་བཞིན་ལ། འགྱུར་
མེད་རྒྱལ་པོ་མི་འགྱུར་སྙིང་པོའི་སྐུ། གཉིས་མེད་མཉམ་པའི་ཡུམ་དང་འཁོར་དུ་
བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ལོངས་སྤྱོད་རྫོགས་སྐུར་གྲུབ་
པའི་དབང་ཐོབ་ཤོག །བསྭཱ་ཨོཾ་དྲུང་མུ་ཧ་ར་ཉི་རི་བྷ་ར་དྲང་འདུ། བོན་ཉིད་དབང་
དང་ལྡན་པའི་རང་བཞིན་ལ། ཐམས་ཅད་དབང་བསྒྱུར་གར་དབང་རྒྱལ་པོའི་སྐུ།
གཉིས་མེད་མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་
དབང་བསྐུར་བས། ངོ་བོ་ཉིད་སྐུར་གྲུབ་པའི་དབང་ཐོབ་ཤོག །བསྭོ་ཨོ་ཙ་ཀྲ་ཧ་ར་ཉི་
རི་བྷ་ར་དྲང་འདུ། བོན་ཉིད་སོ་སོར་རྟོགས་པའི་རང་བཞིན་ལ། མ་ཆགས་སྐྱོན་བྲལ་
སྨོན་ལམ་མཐའ་ཡས་སྐུ། གཉིས་མེད་མཉམ་པའི་ཡུམ་དང་འཁོར་དུ་བཅས། སྐལ་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལྡན་སྐྱེས་བུ་རྣམས་ལ་དབང་བསྐུར་བས། ཅིར་ཡང་སྤྲུལ་སྐུར་གྲུབ་པའི་དབང་ཐོབ་
ཤོག །བསྭོ་ཨཱི་པདྨ་ཧ་ར་ཉི་རི་བྷ་ར་དྲང་འདུ། བོན་ཉིད་བྱ་བ་གྲུབ་པའི་རང་བཞིན་
ལ། དགོས་འདོད་འབྱུང་བ་ནམ་མཁའི་མདོག་ཅན་སྐུ། གཉིས་མེད་མཉམ་པའི་ཡུམ་
དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། མངོན་བྱང་
སྐུ་རུ་གྲུབ་པའི་དབང་ཐོབ་ཤོག །བསྭཱ་ཨཱི་རད་ན་ཧ་ར་ཉི་རི་བྷ་ར་དྲང་འདུ། ཞེས་
བསྐུར་རོ། །
གཉིས་པ་ཡེ་གཤེན་ཡབ་ཡུམ་གྱི་དབང་ལ། བོན་ཉིད་ཀུན་གསལ་ཐུགས་རྗེའི་
རང་བཞིན་ལ། ཡེ་ཤེས་སྒྲོན་མ་མ་རིག་མུན་སེལ་སྐུ། གཉིས་མེད་མཉམ་པའི་ཡུམ་
དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཐུགས་རྗེ་
ཀུན་གསལ་རིག་པའི་དབང་ཐོབ་ཤོག །བསྭཱ་ཨོཾ་ན་མ་སལེ་ཧ་ར་ཉི་རི་བྷ་ར་དྲང་འདུ།
བོན་ཉིད་མཉམ་པ་ཆེན་པོའི་རང་བཞིན་ལ། ཀུན་གསན་དངོས་མེད་སྒྱུ་འཕྲུལ་རྒྱལ་
པོའི་སྐུ། གཉིས་མེད་མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། ཀུན་སྙན་ཡེ་ཤེས་རྫུ་འཕྲུལ་དབང་ཐོབ་ཤོག །བསྔོ་ཨོ་ར་ཙེ་ཧ་
ར་ཉི་རི་བྷ་ར་དྲང་འདུ། བོན་ཉིད་ཐུགས་རྗེ་དྲི་གསལ་རང་བཞིན་ལ། དྲི་ཞིམ་ངད་
ལྡན་ཐུགས་རྗེ་རྒྱུན་མེད་སྐུ། གཉིས་མེད་མཉམ་པའི་ཡུམ་དང་འཁོར་དུ་བཅས། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། ཐུགས་རྗེ་ཀུན་སྙོམས་སྤྲུལ་པའི་དབང་ཐོབ་
ཤོག །བསྭོ་ༀ་ཤིམ་ཕོད་ཧ་ར་ཉི་རི་བྷ་ར་དྲང་འདུ། བོན་ཉིད་རྣམ་པར་དག་པའི་རང་
བཞིན་ལ། མ་དག་ཀུན་སེལ་དག་པ་སྒྲིབ་སེལ་སྐུ། གཉིས་མེད་མཉམ་པའི་ཡུམ་དང་
འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཐུགས་རྗེ་ཆགས་
པ་མེད་པའི་དབང་ཐོབ་ཤོག །བསྲོ་ༀ་ནེ་ཏིང་ཧ་ར་ཉི་རི་བྷ་ར་དྲང་འདུ། བོན་ཉིད་
མི་འགྱུར་ལྷུན་པོའི་རང་བཞིན་ལ། སྲོག་མེད་བདུད་བྲལ་གཡུང་དྲུང་མཐའ་ཡས་
126

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
སྐུ། གཉིས་མེད་མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། འཆི་མེད་སྐྱེས་ནས་བཙན་པའི་དབང་ཐོབ་ཤོག །བསྭོ་ལྷོ་ཤེ་
ཙུ་ཧ་ར་ཉི་རི་བྷ་ར་དྲང་འདུ། བོན་ཉིད་སྒྲ་དབྱངས་ལྡན་པའི་རང་བཞིན་ལ། ཀུན་
གྲགས་འགག་མེད་ཚངས་པའི་དབྱངས་ཅན་སྐུ། གཉིས་མེད་མཉམ་པའི་ཡུམ་དང་
འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། བོན་གྱི་འཁོར་ལོ་
བསྐོར་བའི་དབང་ཐོབ་ཤོག །བསྭཱ་ཨཱི་གུ་གེ་ཧ་ར་ཉི་རི་བྷ་ར་དྲང་འདུ། བོན་ཉིད་
ཐུགས་རྗེ་དགྱེས་པའི་རང་བཞིན་ལ། སྟོང་ཁམས་ཟིལ་གནོན་བྱམས་ལྡན་རྒྱལ་བའི་
སྐུ། གཉིས་མེད་མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་
དབང་བསྐུར་བས། སྟོང་ཁམས་ཟིལ་གྱིས་གནོན་པའི་དབང་ཐོབ་ཤོག །བསྭོ་ༀ་ཀརྨ་
ཧ་ར་ཉི་རི་བྷ་ར་དྲང་འདུ། བོན་ཉིད་མཉམ་པ་ཆེན་པོའི་རང་བཞིན་ལ། གཉིས་མེད་
མཉམ་པ་མཉམ་ལྡན་གཙུག་ཕུད་སྐུ། གཉིས་མེད་མཉམ་པའི་ཡུམ་དང་འཁོར་དུ་
བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཐིག་ལེ་ཉག་གཅིག་རྟོགས་
པའི་དབང་ཐོབ་ཤོག །བསྭོ་ཨོཾ་ཤེ་ཐུན་ཧ་ར་ཉི་རི་བྷ་ར་དྲང་འདུ། ཞེས་བསྐུར་རོ། ། །
གསུམ་པ་སྒོ་བ་ཡབ་ཡུམ་གྱི་དབང་ལ། བོན་ཉིད་ཞི་བ་ཆེན་པོའི་རང་བཞིན་ལ།
ཕྲིན་ལས་མཐར་ཕྱིན་དྲག་པོ་ངར་གྱི་སྐུ། གཉིས་མེད་མཉམ་པའི་ཡུམ་དང་འཁོར་དུ་
བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། སྐྱེ་བཞི་བདུད་ལ་རྒྱལ་བའི་
དབང་ཐོབ་ཤོག །བསྭཱ་ཨོཾ་ཤག་ཚལ་ཧ་ར་ཉི་རི་བྷ་ར་དྲང་འདུ། བོན་ཉིད་རྒྱས་པ་
ཆེན་པོའི་རང་བཞིན་ལ། ཕྲིན་ལས་མཐར་ཕྱིན་ཛ་དབལ་འཛིན་པའི་སྐུ། གཉིས་མེད་
མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། རྒས་རྒུད་བདུད་ལས་རྒྱལ་བའི་དབང་ཐོབ་ཤོག །བསྭོ་ཨོཾ་མུ་མར་ཧ་ར་ཉི་རི་
བྷ་ར་དྲང་འདུ། བོན་ཉིད་དབང་དང་ལྡན་པའི་རང་བཞིན་ལ། ཕྲིན་ལས་མཐར་
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཕྱིན་དགྲ་བགེགས་འདུལ་བའི་སྐུ། གཉིས་མེད་མཉམ་པའི་ཡུམ་དང་འཁོར་དུ་བཅས།
སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཉོན་མོངས་ནད་ལས་རྒྱལ་བའི་
དབང་ཐོབ་ཤོག །བསྭཱ་ཨོཾ་པུ་ཙམ་ཧ་ར་ཉི་རི་བྷ་ར་དྲང་འདུ། བོན་ཉིད་མཐུ་སྟོབས་
ལྡན་པའི་རང་བཞིན་ལ། ཕྲིན་ལས་མཐར་ཕྱིན་སྲི་གཅན་འདུལ་བའི་སྐུ། གཉིས་མེད་
མཉམ་པའི་ཡུམ་དང་འཁོར་དུ་བཅས། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། འཆི་བདག་བདུད་ལས་རྒྱལ་བའི་དབང་ཐོབ་ཤོག །བསྭོ་ཨོ་སད་ཞི་ཧ་ར་ཉི་རི་
བྷ་ར་དྲང་འདུ། ཞེས་ཀུན་རིག་རྩ་བའི་ལྷ་སུམ་ཅུ་རྩ་བཞིའི་དབང་བསྐུར་བའོ། ། །
ད་གསུམ་པ་རིགས་རྟགས་ཕྱག་རྒྱའི་དབང་ལ། རིགས་རྟགས་བརྡ་མཚོན་གྱི་ཕྱག་
རྒྱ་བཅའ་ལ་ཚིགས་སུ་བཅད་དེ་གསུངས་པ། བོན་ཉིད་ནུབ་པ་མེད་པའི་རང་བཞིན་
ལ། མི་ནུབ་བདུད་ལས་རྒྱལ་བ་ཕྱག་རྒྱའི་དབང་། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། དབུས་ཕྱོགས་དེ་བཞིན་རིགས་ཀྱི་ཞིང་ཁམས་སུ། སྐུ་དང་ཞིང་ཁམས་
རྫོགས་པའི་དབང་ཐོབ་ཤོག །བསྭོ་ཨཱ་ཝེར་ཞི་ཧ་ར་ཉི་རི་བྷ་ར་དྲང་འདུ། བོན་ཉིད་
འགྱུར་བ་མེད་པའི་རང་བཞིན་ལ། མི་འགྱུར་གཡུང་དྲུད་བརྟན་པ་ཕྱག་རྒྱའི་དབང་།
སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཤར་ཕྱོགས་མངོན་པར་དགའ་བའི་
ཞིང་ཁམས་སུ། སྐུ་དང་ཞིང་ཁམས་རྫོགས་པའི་དབང་ཐོབ་ཤོག །བསྭཱ་ཨོཾ་དྲུང་མུ་
ཧ་ར་ཉི་རི་བྷ་ར་དྲང་འདུ། བོན་ཉིད་ཐོགས་པ་མེད་པའི་རང་བཞིན་ལ། དབང་
བསྒྱུར་འཁོར་ལོ་སྒྱུར་བ་ཕྱག་རྒྱའི་དབང་། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། བྱང་ཕྱོགས་རྣམ་པར་དག་པའི་ཞིང་ཁམས་སུ། སྐུ་དང་ཞིང་ཁམས་རྫོགས་པའི་
དབང་ཐོབ་ཤོག །བསྭོ་ཨཱ་ཙ་ཀྲ་ཧ་ར་ཉི་རི་བྷ་ར་དྲང་འདུ། བོན་ཉིད་ཆགས་པ་མེད་
པའི་རང་བཞིན་ལ། མ་ཆགས་སྐྱོན་དང་བྲལ་བ་ཕྱག་རྒྱའི་དབང༌། སྐལ་ལྡན་སྐྱེས་
བུ་རྣམས་ལ་དབང་བསྐུར་བས། ནུབ་ཕྱོགས་བདེ་བ་ཅན་གྱི་ཞིང་ཁམས་སུ། སྐུ་དང་
128

མདོ་སྡེ། ཀུན་རིག་སྒྲོན་མའི་ཆོ་ག
ཞིང་ཁམས་རྫོགས་པའི་དབང་ཐོབ་ཤོག །བསྭོ་ༀ་པད་མ་ཧ་ར་ཉི་རི་བྷ་ར་དྲང་འདུ།
བོན་ཉིད་ལྷུན་གྱིས་གྲུབ་པའི་རང་བཞིན་ལ། དགོས་འདོད་མ་ལུས་འབྱུང་བ་ཕྱག་
རྒྱའི་དབང་། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ལྷོ་ཕྱོགས་དཔལ་དང་
ལྡན་པའི་ཞིང་ཁམས་སུ། སྐུ་དང་ཞིང་ཁམས་རྫོགས་པའི་དབང་ཐོབ་ཤོག །བསོ་ཨོཾ་
རད་ན་ཧ་ར་ཉི་རི་བྷ་ར་དྲང་འདུ། ཞེས་བསྐུར་རོ། །
བཞི་པ་ལྷ་རྫས་ཀྱི་དབང་ལ་ཚིགས་སུ་བཅད་དེ་གསུངས་པ། བོན་ཉིད་ལོངས་སྤྱོད་
རྫོགས་པའི་རང་བཞིན་ལ། རིགས་ལྔ་དབྱེར་མེད་གསང་བའི་དབུ་རྒྱན་འདི། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། རིགས་ལྔ་ལྷུན་ལ་རྫོགས་པའི་དབང་
ཐོབ་ཤོག །བསྲོ་ཨོ་པྲ་ཕུད་ཧ་ར་ཉི་རི་བྷ་ར་དྲང་འདུ། བོན་ཉིད་རྣམ་པར་དག་པའི་
རང་བཞིན་ལ། དྲི་མ་མེད་པ་རྒྱལ་བའི་བཀའ་ལུང་འདི། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། བཀའ་རྒྱུད་འབུམ་སྡེ་སྒྲོག་པའི་དབང་ཐོབ་ཤོག །བསྭཱ་ཨཱི་གུ་
གེ་ཧ་ར་ཉི་རི་བྷ་ར་དྲང་འདུ། བོན་ཉིད་མ་ནོར་ངེས་པའི་རང་བཞིན་ལ། བདེར་
གཤེགས་ཐུགས་འཛབ་གྲངས་འཛིན་ཕྲེང་བ་འདི། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། མི་ཡེངས་དོན་ལ་བརྩོན་པའི་དབང་ཐོབ་ཤོག །བསྭོ་ཨོ་རད་ན་ཧ་ར་
ཉི་རི་བྷ་ར་དྲང་འདུ། བོན་ཉིད་སྙན་པ་ཆེན་པོའི་རང་བཞིན་ལ། རྔ་གཤང་སྒྲ་རྒྱལ་
རོལ་མོ་གོ་བན་འདི། སྐལ་ལྡན་སྐྱེས་བུ་རྣམས་ལ་དབང་བསྐུར་བས། སྙན་པ་ཕྱོགས་
བཅུར་སྒྲོག་པའི་དབང་ཐོབ་ཤོག །བསྭོ་ཨོཾ་ཁ་རི་ཧ་ར་ཉི་རི་བྷ་ར་དྲང་འདུ། བོན་
ཉིད་ཐུགས་རྗེ་རྫུ་འཕྲུལ་རང་བཞིན་ལ། ཁ་དོག་སྣ་ལྔ་དར་གྱི་ཅོད་པན་འདི། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། བསྟན་པ་ཡོངས་སུ་དར་བའི་དབང་ཐོབ་
ཤོག །བསྭོ་ཨོ་ཤི་ཤོན་ཧ་ར་ཉི་རི་བྷ་ར་དྲང་འདུ། ཞེས་དབང་བཞི་ཡོངས་སུ་རྫོགས་
པ་བསྐུར་བའི་ཆོ་ག་བསྟན་པའོ། །
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
༧ དེ་ནས་ཡང་སྟོན་པས། འགྲོ་བ་སེམས་ཅན་ཉོན་མོངས་པ་རྣམས་ཐར་པར་
དྲང་བའི་ཕྱིར་དུ། གཡུང་དྲུང་ས་བཅུ་ལམ་རིམ་གྱི་ཆོ་གས། བོན་ཉིད་དབྱིངས་སུ་ལ་
བཟླ་བར་མཛད་དེ། དེ་ལ་ཡང་ཐོག་མར་ཀུན་རིག་སྒྲོན་མའི་ཆོ་གས། མཆོད་སྦྱིན་གྱི་
གཞི་བཟུང་ནས། འདུལ་དྲུག་སྐབས་ཀྱི་ཆོ་གས། ངན་སོང་གི་གནས་སྦྱོངས་པའི་རིམ་
པ་རྣམས་སོང་ནས། གཡུང་དྲུང་ས་བཅུ་ལམ་རིམ་གྱི་ཆོ་གར་འཇུག་སྟེ། དེ་ལ་ཡང་
དོན་རྣམ་པ་བདུན་གྱིས་གཏན་ལ་ཕབ་སྟེ། སེམས་ཅན་འཁོར་བ་ལ་གནས་པ་རྣམས།
ཁམས་གསུམ་འཁོར་བའི་ས་དགུ་ལ། ཉོན་མོངས་པའི་སྒྲིབ་པ་བྱང་ནས། གཡུང་དྲུང་
ཐེག་པའི་ས་བཅུ་ལ་རིམ་པར་བཀོད་དེ། དང་པོར་ཚོགས་ཀྱི་ཡོ་བྱད་ཀྱི་འདོད་ཡོན་
གཏད་པ་དང་། འཇིག་རྟེན་འཁོར་བའི་ལས་ལ་ཞེན་པ་བཟློག་པ་དང་། གཡུང་དྲུང་
ས་བཅུའི་རིམ་པ་ལ་ངོ་བསྟན་པ་དང་། ཡང་དག་བདེ་བའི་དོན་ལ་ངོ་སྤྲད་པ་དང་།
བོན་ཉིད་སྐྱེ་མེད་ཀྱི་དབྱིངས་སུ་ལ་བཟླ་བ་དང་། བག་ཆགས་སྲེད་ལེན་གྱི་ཕུང་པོ་
ཀློང་དུ་གཞོམ་པ་དང་། འགྲོ་བ་གཞན་དོན་རྒྱ་ཆེ་རུ་སྨོན་ལམ་གདབ་པ་དང་བདུན་
ནོ། །
དེ་ལས་ཐོག་མར་ཚོགས་ཀྱི་ཡོ་བྱད་ཀྱི་འདོད་ཡོན་གཏད་པ་ལ། སྲིད་གཤེན་གྱི་
ཐེག་པ་དང་བསྟུན་ཏེ། མཚན་བྱང་གི་མདུན་དུ་བདུད་རྩིའི་ཟས་སྐོམ་དང་། བཤོས་
ཆ་དང་མང་ཐུན་དང་། ཡུ་ཏི་དང་སྟག་གཟིག་དང་། གོ་ཁྲབ་དང་གསེར་གཡུ་
དང༌། དར་སྟག་དང་རྐང་འགྲོས་དང༌། ཡུལ་ཞིང་དང་བང་ཁང་དང༌། སྐྱེས་པ་
དང་བུད་མེད་དང༌། རྟ་དང་གླང་པོ་དང་། འདོད་པའི་རྫས་དང་མཁོ་མཐུན་གྱི་ཡོ་
བྱད་བསམ་གྱིས་མི་ཁྱབ་པར་བཤམས་ལ། ཏིང་ངེ་འཛིན་དགོངས་པའི་བྱིན་རླབས་
ཀྱིས། རྒྱུ་བསོད་ནམས་ཀྱི་སྤྲིན་ཚོགས། ནམ་མཁའི་མཐའ་དང་མཉམ་པར་གྱུར་
པའི། བསོད་ནམས་ཀྱི་ལོངས་སྤྱོད་དཔག་ཏུ་མེད་པར་གྱུར་ནས། འཇིག་རྟེན་ལས་
130

མདོ་སྡེ། ཀུན་རིག་སྒྲོན་མའི་ཆོ་ག
ཚེ་འདས་པ་འདི་ཉིད་ཀྱང་ཚེ་རབས་དང་དུས་རྣམ་པ་ཐམས་ཅད་དུ། རྒྱལ་བའི་ཞིང་
དུ་ཚོགས་བསགས་པ་དང་། རིགས་དྲུག་གི་ཡུལ་དུ་སྦྱིན་པ་བཏང་བའི་རྒྱུ་རུ་གྱུར་
ནས། ཚོགས་སྦྱོར་གྱི་ཡོ་བྱད་ཕུན་སུམ་ཚོགས་པ་རུ་བསམ་ལ། ཚིགས་སུ་བཅད་དེ་
གསུངས་པ། ཨཱ་དེང་གི་ཚེ་ལས་འདས་པ་ཡི། སྐལ་ལྡན་རིགས་སྲས་ལྷ་ཡི་བུ། དང་
པོར་མ་རིག་འཁྲུལ་པ་ཡིས། འཁོར་བ་ཉོན་མོངས་གནས་སུ་འཁྱམས། སྐྱེ་རྒ་ན་འཆི་
བཞི་ལ་བརྒྱུད། ཉོན་མོངས་སྲེད་ལེན་ཕུང་པོར་བླངས། སྐྱེ་བའི་སྡུག་བསྔལ་བསམ་
མི་ཁྱབ། ལང་ཚོ་སྟོབས་ཤེད་དར་རྒྱས་རྒུད། རྒས་པའི་སྡུག་བསྔལ་བསམ་མི་ཁྱབ།
དུག་གསུམ་རྒྱུ་ལས་ནད་གསུམ་སྡང་། ན་བའི་སྡུག་བསྔལ་བསམ་མི་ཁྱབ། འཆི་འཕོ་
འདོར་ལེན་དུས་ཀྱི་ཚེ། འཆི་བའི་སྡུག་བསྔལ་བསམ་མི་ཁྱབ། རིགས་དྲུག་བར་མ་དོ་
རུ་འཁྱམས། སྟོང་ཞེན་སྡུག་བསྔལ་བསམ་མི་ཁྱབ། དེ་ཚེ་སྟོན་པའི་ཐུགས་རྗེ་དང་།
འདུལ་བ་དྲུག་གི་མཐུ་སྟོབས་དང༌། རྒྱུ་རྐྱེན་ཡོ་བྱད་ཚོགས་པ་དང༌། མཆོད་སྦྱིན་
སྔགས་ཚིག་བདེན་པ་ཡིས། འཁོར་བའི་གནས་ནས་ཐར་པར་དྲངས། རིགས་དྲུག་
འཁོར་བའི་གནས་སྟོང་ཞིང་། ཁམས་གསུམ་འཁོར་བའི་ས་བསྒྲལ་ནས། གཡུང་དྲུང་
ཐེག་པའི་ལམ་ཞུགས་ཤིང་། འཁོར་དང་མྱང་འདས་ས་མཚམས་ཀྱི་། བར་ས་བདེ་
ལ་ཡངས་བ་ཡི། གཡུང་དྲུང་གསང་བའི་གནས་འདི་རུ། ལྷ་དང་སློབ་དཔོན་མདུན་
དྲུང་དུ། གཡུང་དྲུང་གསང་བའི་གྲལ་ལ་གནས། ལྷ་དང་སློབ་དཔོན་མཆེད་དང་
ལྕམ། ཉེ་དྲུང་འབྲེལ་བ་ཀུན་ཚོགས་ནས། དགེ་བའི་ལས་ལ་སྤྱོད་པ་དང་། གཡུང་
དྲུང་བོན་འཁོར་བསྐོར་བ་ལ། དད་དང་མོས་པ་འདུན་པ་བསྐྱེད། དགའ་དང་མགུ་
བའི་ཚུལ་གྱིས་ནི། གཡུང་དྲུང་བོན་ལ་ཉན་པར་གྱིས། གཡུང་དྲུང་སེམས་དཔའི་གྲལ་
དུ་དགོད། ཅེས་སྤྲོ་བ་བསྐྱེད་དོ། །
དེ་ནས་ཡང་ཚོགས་ཀྱི་ཡོ་བྱད་དང༌། འདོད་དགུའི་ལོངས་སྤྱོད་རྣམས་གཏད་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ། ཚིགས་སུ་བཅད་དེ་གསུངས་པ། ཨཱ་དེང་གི་ཚེ་ལས་འདས་པ་ཡི། སྐལ་ལྡན་
རིགས་སྲས་ལྷ་ཡི་བུ། གཡུང་དྲུང་གསང་བའི་གནས་མཆོག་འདིར། དཔོན་གསས་བླ་
མ་མཆེད་དང་ལྕམ། ཉེ་དྲུང་འབྲེལ་བ་ཀུན་ཚོགས་ནས། ཁྱེད་ལ་ཤག་རག་ཅུ་གང་
འདེབས། ཕུན་སུམ་ཚོགས་པའི་ཡོ་བྱད་གཏད། མི་ཟད་རིན་ཆེན་གཏེར་དང་སྤྲད།
མཁོ་མཐུན་འདོད་ཡོན་ངོ་ལོངས་ཤིག །ཞིང་ཁམས་འདི་དང་གཞན་དག་ཏུ། ཕུན་
སུམ་ཚོགས་པ་འཛམ་བུ་གླིང་། འདོད་དགུ་ཡིད་བཞིན་འབྱུང་བའི་གནས། གྲོང་
དང་གྲོང་ཁྱེར་གྲོང་རྡལ་དང་། ཡུལ་མཁར་ས་ཞིང་བང་ཁང་དང༌། ཁོར་མོ་ཡུག་
དང་མུ་ཁྱུད་གདལ། དགའ་བ་དཔག་བསམ་མེ་ཏོག་ཚལ། འདུག་པའི་ཡུལ་དང་
གནས་སུ་གཏད། གནས་ཡུལ་གཏད་པའི་ཡོན་ཏན་གྱིས། འཇིག་རྟེན་འདི་དང་ཕ་
རོལ་ཏུ། མ་འོངས་བསྐལ་པའི་དུས་རྣམས་སུ། དག་པའི་གནས་དང་འཛམ་གླིང་དུ།
དབང་ཕྱུག་འཁོར་ལོ་བསྒྱུར་བ་ཡིས། འགྲོ་བ་བདེ་ལ་བཀོད་གྱུར་ཅིག །གསེར་གཡུ་
ནས་འབྲས་རིན་པོ་ཆེ། རིན་ཆེན་རྐང་འགྲོས་དུང་གི་གླང་། མ་ཧེ་མཛོ་དང་འདོད་
འཇོའི་བ། སྟག་གཟིག་གོ་ཁྲབ་མཚོན་ཆ་སོགས། འདོད་ཡོན་ལོངས་སྤྱོད་དཀོར་དུ་
གཏད། དཀོར་ནོར་གཏད་པའི་ཡོན་ཏན་གྱིས། འཇིག་རྟེན་འདི་དང་ཕ་རོལ་ཏུ། མ་
འོངས་བསྐལ་པའི་དུས་རྣམས་སུ། འདོད་དགུ་ཕུན་སུམ་ཚོགས་པ་ཡི། ཟད་མེད་
གཏེར་དང་ལྡན་གྱུར་ཅིག །བསོད་ནམས་ཚོགས་ཆེན་རྫོགས་གྱུར་ཅིག །རྒྱལ་པོ་བློན་
པོ་བཙུན་མོ་དང༌། བྲན་དང་ཕོ་ཉ་དེད་དཔོན་ཚོགས། ཁྱེའུ་བུ་མོས་གླུ་གར་བསྒྱུར།
འགྲོགས་པའི་གྲོགས་དང་འཁོར་དུ་གཏད། འཁོར་འབངས་གཏད་པའི་ཡོན་ཏན་གྱིས།
འཇིག་རྟེན་འདི་དང་ཕ་རོལ་ཏུ། མ་འོངས་བསྐལ་པའི་དུས་རྣམས་སུ། ལྷ་དང་
སློབ་དཔོན་མཆེད་དང་ལྕམ། དགའ་བའི་གྲོགས་དང་མི་འབྲལ་ཞིང་། གཡུང་དྲུང་
གསང་གྲལ་འཛིན་གྱུར་ཅིག །གཡི་སྤྱང་སྟག་གཟིག་བེར་དང་འཇོལ། དར་ཟབ་རས་
132

མདོ་སྡེ། ཀུན་རིག་སྒྲོན་མའི་ཆོ་ག་
ཕྲུག་ལྷབ་ལྷུབ་གོས། ཁ་དོག་སྣ་ཚོགས་རྒྱན་དང་ལྡན། བརྗིད་དང་འགྱིང་དང་སྒེག་
དང་ཆས། ན་བཟའ་ལྷབ་ལྷུབ་རྒྱན་དུ་གཏད། ལྷབ་ལྷུབ་གཏད་པའི་ཡོན་ཏན་གྱིས།
འཇིག་རྟེན་འདི་དང་ཕ་རོལ་ཏུ། མ་འོངས་བསྐལ་པའི་དུས་རྣམས་སུ། རིགས་བཟང་
ཁུངས་བཙུན་རྒྱལ་བའི་སྲས། ཁ་དོག་མདངས་ལྡན་དབྱིབས་ལེགས་ཤིང་། མཚན་
དཔེ་ཡོན་ཏན་རྫོགས་གྱུར་ཅིག །རིགས་ལྡན་རྟ་ཕོ་ཅང་ཤེས་ལ། རིགས་མེད་བྱ་
ཁྱུང་གཤོག་པ་རྒྱས། སྟོང་ཁམས་སྐད་ཅིག་ཡུད་ལ་འཁོར། གསེར་སྒ་གཡུ་སྲབ་རྒྱན་
དང་ལྡན། ཆིབས་ཀྱི་ཁ་ལོ་དམ་པར་གཏད། ཆིབས་སུ་གཏད་པའི་ཡོན་ཏན་གྱིས།
འཇིག་རྟེན་འདི་དང་ཕ་རོལ་ཏུ། མ་འོངས་བསྐལ་པའི་དུས་རྣམས་སུ། སྤྲུལ་པ་མྱུར་
མགྱོགས་འབྱུང་བ་དང་། རྫུ་འཕྲུལ་ཞབས་དང་ལྡན་པ་ཡིས། མ་བགྲོད་ས་ཆེན་ནོན་
གྱུར་ཅིག །ཞལ་ཟས་སྤྱན་གཟིགས་འབྲང་རྒྱས་བཤོས། དཀར་གསུམ་མངར་གསུམ་
རྩི་ཏོག་བཅུད། དུ་སམ་བང་ངེ་མང་ཐུན་ཤ། བཙོས་དང་བསྲེགས་དང་རྗེན་ལ་
སོགས། ཇ་ཆང་ཡུ་ཏི་ཨ་རྒ་ཕུད། བཟའ་བཏུང་ལོངས་སྤྱོད་ཚོགས་སུ་གཏད། ཟས་
སྐོམ་གཏད་པའི་ཡོན་ཏན་གྱིས། འཇིག་རྟེན་འདི་དང་ཕ་རོལ་ཏུ། མ་འོངས་བསྐལ་
པའི་དུས་རྣམས་སུ། ནད་དང་མུ་གེ་མཚོན་ལས་སོགས། སྡུག་བསྔལ་ཉོན་མོངས་
གཏན་སྤངས་ནས། བདེ་བ་ཕུན་སུམ་ཚོགས་ལྡན་ཏེ། རྟག་ཏུ་དཔལ་མཆོག་འཛིན་
གྱུར་ཅིག །ཅེས་འདོད་པའི་ཡོན་ཏན་དང་ལོངས་སྤྱོད་གཏད་ཅིང་། ཤག་རག་དང་
ཅུ་གང་འདེབས་པར་བསྟན་པའོ། །
དེ་ནས་ཡང་སྟོན་པས། འཇིག་རྟེན་འཁོར་བའི་ལས་ལ་ཞེན་པ་བཟློག་པར་མཛད་
དེ་ཚིགས་སུ་བཅད་དེ་གསུངས་པ། ཨཱ་དེང་གི་ཚེ་ལས་འདས་པ་ཡི། སྐལ་ལྡན་རིགས་
སྲས་ལྷ་ཡི་བུ། རིགས་དྲུག་འཁོར་བའི་ལས་ཟད་ནས། གཤེན་རབ་ང་དང་ལས་
མཐུན་ཏེ། གཡུང་དྲུང་གྲལ་དུ་གནས་པ་ཁྱེད། ཉོན་མོངས་འཁྲུལ་པའི་ལས་གྱུར་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པས། འཇིག་རྟེན་འཁོར་བའི་ལས་སྤྱོད་ཀྱི་། ཡུལ་མཁར་གནས་དང་ལོངས་སྤྱོད་
དཀོར། བརྩེ་གདུང་གཉེན་དང་འགྲོགས་པའི་གྲོགས། དར་ཟབ་གཡི་སྤྱང་ལྷབ་ལྷུབ་
གོས། བཟའ་བཏུང་ལོངས་སྤྱོད་མཁོ་མཐུན་རྫས། མ་སྤངས་མ་བླངས་མ་འགགས་
པ། སྲིད་གཤེན་ཐབས་དང་མཐུན་ནས་སུ། ལོངས་སྤྱོད་གཏེར་དང་སྤྲད་པའི་ཕྱིར།
གཏད་ཙམ་ཉིད་ལས་མ་གཏོགས་པ། འཇིག་རྟེན་མི་རྟག་སྒྱུ་མ་ཡིན། ཡུལ་མཁར་
བང་ཁང་འཇིག་པའི་རྒྱུ། ལོངས་སྤྱོད་དཀོར་ནོར་མི་རྟག་རྒྱུ། གྲོགས་དང་གཉེན་
འདུན་འབྲལ་བའི་རྒྱུ། ཟས་གོས་ལོངས་སྤྱོད་ཟད་པའི་རྒྱུ། བརྟག་ཙམ་ཉིད་ན་སྙིང་
པོ་མེད། ཆགས་ཤིང་ཞེན་པ་མ་སྐྱེ་བར། སྒྱུ་མ་ལྟ་བུའི་ཏིང་འཛིན་གྱིས། ཆགས་མེད་
དོན་ལ་གནས་པར་མཛོད། དེང་གི་སྐལ་ལྡན་ལྷ་ཡི་བུ། འཇིག་རྟེན་འདི་དང་ཕ་
རོལ་ཏུ། མ་འོངས་བསྐལ་པའི་དུས་རྣམས་སུ། འདུག་པའི་ཡུལ་དང་བརྩིགས་པའི་
མཁར། ཞིང་ཁམས་གནས་ལ་མ་ཆགས་ཤིག །ཆགས་སེམས་འདི་ནི་འཁོར་བའི་
རྒྱུ། འཁོར་བ་སྤངས་པའི་ཕ་རོལ་ན། མྱང་འདས་བདེ་བའི་ས་གནས་ཀྱི། ཡུལ་དུ་
ལོངས་སྐུའི་ཞིང་ཁམས་བཟང་། གཡུང་དྲུང་འཁོར་ལོ་པདྨ་རིགས། རིན་ཆེན་རིགས་
དང་དེ་བཞིན་གནས། ཉིན་དང་མཚན་མོའི་སྣང་བ་མེད། སྒྱུ་འཕྲུལ་འོད་ཀྱི་གཞལ་
ཡས་ཁང་། གཡུང་དྲུང་ལྷ་རྩེ་གསང་བའི་མཁར། འདོད་ཡོན་ལྷུན་རྫོགས་ལོངས་
སྤྱོད་ཞིང་། ཕྲིན་ལས་ལྷུན་གྱིས་གྲུབ་པའི་གནས། འཇིག་འབྲལ་མེད་པའི་གནས་
སུ་བདེ། དེང་གི་སྐལ་ལྡན་ལྷ་ཡི་བུ། འཇིག་རྟེན་འདི་དང་ཕ་རོལ་ཏུ། མ་འོངས་
བསྐལ་པའི་དུས་རྣམས་སུ། བྱམས་པའི་གཉེན་དང་གདུང་བའི་གྲོགས། ལུས་བསྐྱེད་
དྲིན་ཆེན་ཕ་མ་དང༌། བརྩེ་གདུང་གཉེན་ལ་མ་ཆགས་ཤིག །ཆགས་སེམས་འདི་ནི་
འཁོར་བའི་རྒྱུ། འཁོར་བ་སྤངས་པའི་ཕ་རོལ་ན། མྱང་འདས་བདེ་བའི་ས་གནས་ཀྱི།
གྲོགས་སུ་སངས་རྒྱས་སེམས་དཔའ་བཟང་། རྣམ་སྣང་རྒྱལ་པོ་ཐབས་ཀྱི་ཡབ། ནམ་
134

མདོ་སྡེ། ཀུན་རིག་སྒྲོན་མའི་ཆོ་ག
མཁའི་ལྷ་མོ་ཤེས་རབ་ཡུམ། རིགས་ཀྱི་ཡབ་ཡུམ་བྱམས་པའི་གཉེན། ཡེ་གཤེན་སེམས་
དཔའ་ཐབས་ཀྱི་གྲོགས། ཡེ་སངས་ལྷ་མོ་ཤེས་རབ་ལྕམ། སྒོ་བ་ཡབ་ཡུམ་བྲན་འཁོར་
འབངས། འདུ་འབྲལ་མེད་པའི་ངང་དུ་བདེ། དེང་གི་སྐལ་ལྡན་ལྷ་ཡི་བུ། འཇིག་རྟེན་
འདི་དང་ཕ་རོལ་ཏུ། མ་འོངས་བསྐལ་པའི་དུས་རྣམས་སུ། གསེར་གཡུ་ནས་འབྲས་
རིན་པོ་ཆེ། རིན་ཆེན་རྐང་འགྲོས་མཁོ་མཐུན་རྫས། ལོངས་སྤྱོད་དཀོར་ལ་མ་ཆགས་
ཤིག །ཆགས་སེམས་འདི་ནི་འཁོར་བའི་རྒྱུ། འཁོར་བ་སྤངས་པའི་ཕ་རོལ་ན། མྱང་
འདས་བདེ་བའི་ས་གནས་ཀྱི། དཀོར་དུ་ཆགས་མེད་ལོངས་སྤྱོད་བཟང་། ལོངས་
སྤྱོད་རྫོགས་སྐུའི་ཞིང་ཁམས་སུ། རིན་ཆེན་ནོར་དང་བཀྲ་ཤིས་རྫས། རིན་ཆེན་རྐང་
འགྲོས་འདོད་ཡོན་ཚོགས། ལྟར་སྣང་དངོས་མེད་ངོ་མཚར་ལྡན། རང་བཞིན་ལྷུན་
གྲུབ་ངང་དུ་བདེ། དེང་གི་སྐལ་ལྡན་ལྷ་ཡི་བུ། འཇིག་རྟེན་འདི་དང་ཕ་རོལ་ཏུ། མ་
འོངས་བསྐལ་པའི་དུས་རྣམས་སུ། དར་ཟབ་གཡི་སྤྱང་ལྷབ་ལྷུབ་གོས། གསེར་གཡུ་
རིན་ཆེན་སྣ་ཚོགས་བརྒྱན། མཛེས་སྡུག་བཀྲག་ལ་མ་ཆགས་ཤིག །ཆགས་སེམས་འདི་
ནི་འཁོར་བའི་རྒྱུ། འཁོར་བ་སྤངས་པའི་ཕ་རོལ་ན། མྱང་འདས་བདེ་བའི་ས་གནས་
ཀྱི། རྒྱན་དུ་འོད་ཟེར་གཞའ་ཚོན་བཟང༌། དབུ་རྒྱན་སྙན་ཆ་མགུལ་ཆུ་དང་། དཔུང་
རྒྱན་ཕྱག་གདུབ་ཞབས་གདུབ་སོགས། སྟོད་གཡོགས་སྨད་ཤམ་ལྷབ་ལྷུབ་མཛེས།
རང་བཞིན་ལྷུན་གྲུབ་བག་རེ་བྲོ། དེང་གི་སྐལ་ལྡན་ལྷ་ཡི་བུ། འཇིག་རྟེན་འདི་དང་
ཕ་རོལ་ཏུ། མ་འོངས་བསྐལ་པའི་དུས་རྣམས་སུ། དཀར་མངར་འབྲུ་བཅུད་རྩི་ཏོག་
སྙིང་། དུ་སམ་བོང་ངེ་མང་ཐུན་སོགས། ཇ་ཆང་བདུད་རྩི་སྐོམ་པའི་བཏུང་། བཟའ་
བཏུང་དཀོར་ལ་མ་ཆགས་ཤིག །ཆགས་སེམས་འདི་ནི་འཁོར་བའི་རྒྱུ། འཁོར་བ་
སྤངས་པའི་ཕ་རོལ་ན། མྱང་འདས་བདེ་བའི་ས་གནས་ཀྱི། ཚོགས་སུ་བླ་མེད་མཆོད་
སྤྲིན་བཟང་། གསལ་བའི་སྒྲོན་མེ་སྤྱན་ལ་མཛེས། དྲི་ཞིམ་ངད་ལྡན་ཤངས་ལ་སྙོམས།
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཞལ་ཟས་རོ་མཆོག་ཐུགས་དམ་བསྐངས། བདུད་རྩི་ཡོན་ཆབ་ཐུགས་རྒྱུད་མཉེས། མེ་
ཏོག་བཀྲག་ལྡན་ཐུགས་ཉིད་བདེ། རྔ་གཤང་རོལ་མོ་བཙུན་སྙན་བརྗིད། ཟད་མེད་
ལོངས་སྤྱོད་ཕུན་སུམ་ཚོགས། ཡང་དག་མཆོག་གི་གཏེར་ཆེན་ལ། ཉིད་ལ་ཉིད་རོལ་
མངོན་དུ་སྤྱོད། ཨེ་མ་ངོ་མཚར་རྨད་དུ་བྱུང་། བསོད་ནམས་ཚོགས་ཆེན་རབ་རྫོགས་
ཏེ། ལོངས་སྤྱོད་རྫོགས་སྐུར་སངས་རྒྱས་ཐོབ། དེ་ཕྱིར་ཆགས་སེམས་འཁོར་བ་སྤངས།
བདེ་བའི་གནས་ལ་སེམས་ཐེག་ལ། ཡང་དག་དོན་ལ་གནས་པར་མཛོད། ཅེས་
འཇིག་རྟེན་འཁོར་བ་ལ་ཞེན་པ་བཟློག་ཅིང་། མྱང་འདས་བདེ་བ་ལ་སེམས་ཐེག་པར་
མཛད་དོ། །
དེ་ནས་ཡང་སྟོན་པས། གསུམ་པ་གཡུང་དྲུང་ས་བཅུའི་རིམ་པ་ལ་ངོ་བསྟན་པར་
མཛད་དེ། ཚིགས་སུ་བཅད་ནས་གསུངས་པ། ཨཱ་དེང་གི་ཚེ་ལས་འདས་པ་ཡི། སྐལ་
ལྡན་རིགས་སྲས་ལྷ་ཡི་བུ། ཁམས་གསུམ་འཁོར་བའི་ས་དགུ་ལ། ཉོན་མོངས་བག་
ཆགས་སྒྲིབ་སྦྱངས་ནས། རིགས་དྲུག་འཁོར་བའི་གནས་སྟོང་ཞིང་། ད་ལྟ་འཁོར་དང་
མྱང་འདས་མཚམས། བར་ས་བདེ་ལ་ཡངས་པ་འདིར། རིགས་འཛིན་ཐར་པའི་ལམ་
ལ་གནས། ཁམས་གསུམ་འཁོར་བའི་བག་ཆགས་སྤོངས། བདེ་བའི་གནས་ལ་སེམས་
ཡར་ཐེགས། བསོད་ནམས་ཚོགས་ཆེན་ལམ་ལ་ཞུགས། གཡུང་དྲུང་ས་བཅུ་རིམ་
བགྲོད་འཚལ། ཨཱ་དེང་གི་ཚེ་ལས་འདས་པ་ཡི། སྐལ་ལྡན་རིགས་སྲས་ལྷ་ཡི་བུ།
ཁམས་གསུམ་ས་དགུའི་ཡང་གོང་དུ། འཁོར་བ་ངན་སོང་གནས་སྤངས་ནས། བདེ་
ལྡན་ཐར་པའི་ལམ་ལ་ཞུགས། ས་ནི་རབ་ཏུ་དགའ་བའི་ས། ཀུན་སྙོམས་སྦྱིན་པ་
དམིགས་མེད་ཐོངས། ཀུན་བརྟགས་གནས་ངན་བག་ཆགས་སྤོངས། བྱང་ཆུབ་དོན་
ལ་ཉེ་བར་གནས། རང་བཞིན་དོན་གྲུབ་མངོན་པར་དགའ། སྦྱིན་རྫོགས་སེར་སྣའི་དྲི་
བྲལ་ཞིང་། སྦྱིན་པ་བྱམས་མའི་ཞལ་མཐོང་སྟེ། རབ་ཏུ་དགའ་བའི་ས་ལ་གནས།
136

མདོ་སྡེ། ། ཀུན་རིག་སྒྲོན་མའི་ཆོ་ག
གནས་ནི་སྦྱིན་པ་མཐའ་རྫོགས་གནས། གླིང་ནི་འདོད་ཡོན་ཕུན་ཚོགས་གླིང་། ལྷ་ནི་
སྦྱིན་པ་མཐར་ཕྱིན་ལྷ། གཤེན་ནི་ནམ་མཁའི་བ་དན་ཅན། སྲིད་པ་ཀུན་སྙོམས་
དམིགས་མེད་སྐུ། ལྷ་གཤེན་སྲིད་པའི་གྲལ་ལ་གནས། སྤྲུལ་སྐུ་འོད་ཟེར་བརྒྱ་ཕྲག་
འགྱེད། རང་བཞིན་དོན་གྲུབ་ཉམས་རེ་དགའ། གཡུང་དྲུང་ས་ལ་གནས་པར་མཛོད།
སྐལ་ལྡན་རིགས་སྲས་ལྷ་ཡི་བུ། རབ་ཏུ་དགའ་བའི་ཡང་གོང་དུ། སྡུག་བསྔལ་འདུ་
འཛིའི་ལས་སྤངས་ནས། ཆགས་མེད་ཐར་པའི་ལམ་ལ་ཞུགས། ས་ནི་གཉིས་པ་དྲི་
མེད་ས། འཆལ་མེད་རྣམ་དག་ཚུལ་ཁྲིམས་སྲུངས། བདེན་ཞེན་འཛིན་པའི་བག་
ཆགས་སྤོངས། ཐེག་པ་གཞན་གྱི་རྩོལ་བྱས་ནས། ཚུལ་འཆལ་དྲི་བྲལ་དྲི་མ་མེད།
ཚུལ་ཁྲིམས་ཚོགས་ཆེན་རབ་རྫོགས་ནས། ཚུལ་ཁྲིམས་བྱམས་མའི་ཞལ་མཐོང་སྟེ། དྲི་
མ་མེད་པའི་ས་ལ་གནས། གནས་ནི་ཚུལ་ཁྲིམས་མཐའ་རྫོགས་གནས། གླིང་ནི་རྣམ་
དག་དྲི་མེད་གླིང་། ལྷ་ནི་དྲི་མེད་རྒྱལ་པོའི་ལྷ། གཤེན་ནི་ཁྱུང་གི་རུ་མཚོན་ཅན། སྲིད་
པ་ཆགས་མེད་རྣམ་དག་སྐུ། ལྷ་གཤེན་སྲིད་པའི་གྲལ་ལ་གནས། སྤྲུལ་པ་འོད་ཟེར་
བརྒྱ་ཕྲག་གཉིས། རང་བཞིན་དོན་གྲུབ་ཉམས་རེ་དགའ། གཡུང་དྲུང་ས་ལ་གནས་
པར་མཛོད། སྐལ་ལྡན་རིགས་སྲས་ལྷ་ཡི་བུ། དྲི་མེད་དག་པའི་ཡང་གོང་དུ། འཁྲུལ་
པ་གོལ་བའི་ལས་སྤངས་ནས། མི་བསླུ་ཐར་པའི་ལམ་ལ་ཞུགས། ས་ནི་གསུམ་པ་འོད་
ཟེར་འཕྲོ། བྱུང་ཚོར་མེད་པའི་བཟོད་པ་བསྒོམ། འཁོར་དང་ཟང་ཟིང་བག་ཆགས་
སྤོངས། བཟོད་ཐོབ་རྒྱལ་པོ་བདེ་བའི་ངང་། ཏིང་འཛིན་སྣང་བའི་འོད་ཟེར་འཕྲོ།
བཟོད་པ་ཚོགས་ཆེན་རབ་རྫོགས་ནས། བཟོད་པ་བྱམས་མའི་ཞལ་མཐོང་སྟེ། འོད་
ཟེར་འཕྲོ་བའི་ས་ལ་གནས། གནས་ནི་བཟོད་ཐོབ་མཐར་ཕྱིན་གནས། གླིང་ནི་མྱང་
འདས་བདེ་བའི་གླིང་། ལྷ་ནི་བཟོད་ཐོབ་རྒྱལ་པོའི་ལྷ། གཤེན་ནི་རྒོད་ཀྱི་འཕར་
འདབ་ཅན། སྲིད་པ་ཡེ་སངས་མྱ་ངན་མེད། ལྷ་གཤེན་སྲིད་པའི་གྲལ་ལ་གནས།
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྤྲུལ་པ་འོད་ཟེར་བརྒྱ་ཕྲག་གསུམ། རང་བཞིན་དོན་གྲུབ་ཉམས་རེ་དགའ། གཡུང་
དྲུང་ས་ལ་གནས་པར་མཛོད། སྐལ་ལྡན་རིགས་སྲས་ལྷ་ཡི་བུ། འོད་ཟེར་འཕྲོ་བའི་
ཡང་གོང་དུ། བག་ཆགས་སྒྲིབ་པའི་ལས་སྤང་ནས། བགྲོད་མེད་ཐར་པའི་ལམ་ལ་
ཞུགས། ས་ནི་བཞི་པ་ཕྱག་རྒྱ་བསྒྱུར། ལེ་ལོ་མེད་པའི་བརྩོན་འགྲུས་བསྐྱེད། ཁམས་
གསུམ་ས་དགུའི་བག་ཆགས་སྤོངས། འཁོར་བའི་གནས་ངན་ཀུན་སྤངས་ཤིང་། རང་
བཞིན་ཕྱག་རྒྱ་ཀུན་ཏུ་བསྒྱུར། བརྩོན་འགྲུས་ཚོགས་ཆེན་རབ་རྫོགས་ནས། བརྩོན་
འགྲུས་བྱམས་མའི་ཞལ་མཐོང་སྟེ། ཕྱག་རྒྱ་བསྒྱུར་བའི་ས་ལ་གནས། གནས་ནི་སྤོབས་
པ་མཐར་ཕྱིན་གནས། གླིང་ནི་མི་ཡེངས་དོན་གྱི་གླིང་། ལྷ་ནི་ཡེ་ཤེས་རྫུ་འཕྲུལ་ལྷ།
གཤེན་ནི་རྨ་བྱའི་ལྡེམ་རྒྱང་ཅན། སྲིད་པ་རང་བཞིན་མྱུར་མགྱོགས་སྐུ། ལྷ་གཤེན་སྲིད་
པའི་གྲལ་ལ་གནས། སྤྲུལ་པ་འོད་ཟེར་བརྒྱ་ཕྲག་བཞི། རང་བཞིན་དོན་གྲུབ་ཉམས་
རེ་དགའ། གཡུང་དྲུང་ས་ལ་གནས་པར་མཛོད། སྐལ་ལྡན་རིགས་སྲས་ལྷ་ཡི་བུ།
ཕྱག་རྒྱ་བསྒྱུར་བའི་ཡང་གོང་དུ། ཀུན་འབྱུང་རྟོག་འཛིན་ལས་སྤངས་ནས། ཞེན་མེད་
ཐར་པའི་ལམ་ལ་ཞུགས། ས་ནི་ལྔ་པ་བོན་ཉིད་སྤྲིན། འགྱུར་ལྡོག་མེད་པའི་བསམ་
གཏན་སྒོམས། རྣམ་པར་རྟོག་འཛིན་བག་ཆགས་སྤོངས། མི་ཡེངས་དོན་གྱི་ཏིང་
འཛིན་ནི། ཆེ་བའི་ཡོན་ཏན་བོན་ཉིད་སྤྲིན། བསམ་གཏན་ཚོགས་ཆེན་རབ་རྫོགས་
ནས། བསམ་གཏན་བྱམས་མའི་ཞལ་མཐོང་སྟེ། བོན་ཉིད་སྤྲིན་ཆེན་ས་ལ་གནས།
གནས་ནི་རང་བཞིན་འགོག་པའི་གནས། གླིང་ནི་མི་གཡོ་བསམ་གཏན་གླིང་། ལྷ་ནི་
ཏིང་འཛིན་རྒྱལ་བའི་ལྷ། གཤེན་ནི་ཟོ་བོ་སྤར་ཤད་ཅན། སྲིད་པ་མི་འཁྲུག་མྱ་ངན་
མེད། ལྷ་གཤེན་སྲིད་པའི་གྲལ་ལ་གནས། སྤྲུལ་པ་འོད་ཟེར་བརྒྱ་ཕྲག་ལྔ། རང་
བཞིན་དོན་གྲུབ་ཉམས་རེ་དགའ། གཡུང་དྲུང་ས་ལ་གནས་པར་མཛོད། སྐལ་ལྡན་
རིགས་སྲས་ལྷ་ཡི་བུ། བོན་ཉིད་སྤྲིན་ཆེན་ཡང་གོང་དུ། མི་ཁོམས་གནས་བརྒྱད་ལས་
138

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
སྤངས་ནས། ཕུན་ཚོགས་ཐར་པའི་ལམ་ལ་ཞུགས། ས་ནི་དྲུག་པ་བདེ་ལྡན་རྟོགས།
ཐོགས་པ་མེད་པའི་སྟོབས་ཤུགས་བསྐྱེད། སྐྱེ་བ་ལེན་པའི་བག་ཆགས་སྤོངས། སྐྱེ་བཞི་
བག་ཆགས་སྐྱོན་སྤངས་ནས། སྐྱེ་མེད་དོན་དམ་དབྱིངས་སུ་རྟོགས། སྟོབས་ཀྱི་ཚོགས་
ཆེན་རབ་རྫོགས་ནས། སྟོབས་ཀྱི་བྱམས་མའི་ཞལ་མཐོང་སྟེ། བདེ་ལྡན་རྟོགས་པའི་ས་
ལ་གནས། གནས་ནི་ཐོགས་མེད་རྫུ་འཕྲུལ་གནས། གླིང་ནི་དགའ་བ་བདེ་ལྡན་གླིང་།
ལྷ་ནི་ཐོགས་མེད་སྟོབས་མཆོག་ལྷ། གཤེན་ནི་དབལ་སོ་མདུང་རྩེ་ཅན། སྲིད་པ་
ཐོགས་མེད་སྟོབས་མཆོག་སྐུ། ལྷ་གཤེན་སྲིད་པའི་གྲལ་ལ་གནས། སྤྲུལ་པ་འོད་ཟེར་
བརྒྱ་ཕྲག་དྲུག །རང་བཞིན་དོན་གྲུབ་ཉམས་རེ་དགའ། གཡུང་དྲུང་ས་ལ་གནས་
པར་མཛོད། སྐལ་ལྡན་རིགས་སྲས་ལྷ་ཡི་བུ། བདེ་ལྡན་རྟོགས་པའི་ཡང་གོང་དུ། མ་
རིག་མུན་པའི་ལས་སྤངས་ནས། སྒྲིབ་མེད་ཐར་པའི་ལམ་ལ་ཞུགས། ས་ནི་ཡིད་
བཞིན་འགྲུབ་པའི་ས། བདག་ཕྱོགས་མེད་པའི་སྙིང་རྗེ་བསྐྱེད། བདུད་ཀྱི་ཆུ་བཞི་བག་
ཆགས་སྤོངས། མ་རིག་འཁྲུལ་པའི་སྐྱོན་དོར་ནས། དོན་དང་ཡོན་ཏན་ཡིད་བཞིན་
གྲུབ། སྙིང་རྗེའི་ཚོགས་ཆེན་རབ་རྫོགས་ནས། སྙིང་རྗེ་བྱམས་མའི་ཞལ་མཐོང་སྟེ།
ཡིད་བཞིན་གྲུབ་པའི་ས་ལ་གནས། གནས་ནི་དགའ་ལྡན་བྱམས་པའི་གནས། གླིང་ནི་
ཚད་མེད་བྱང་ཆུབ་གླིང་། ལྷ་ནི་ཐུགས་རྗེ་ཆེན་པོའི་ལྷ། གཤེན་ནི་གསས་མདའ་དུང་
དབྱུག་ཅན། སྲིད་པ་བྱམས་ལྡན་རྒྱལ་བའི་སྐུ། ལྷ་གཤེན་སྲིད་པའི་གྲལ་ལ་གནས།
སྤྲུལ་པ་འོད་ཟེར་བརྒྱ་ཕྲག་བདུན། རང་བཞིན་དོན་གྲུབ་ཉམས་རེ་དགའ། གཡུང་
དྲུང་ས་ལ་གནས་པར་མཛོད། སྐལ་ལྡན་རིགས་སྲས་ལྷ་ཡི་བུ། ཡིད་བཞིན་གྲུབ་པའི་
ཡང་གོང་དུ། བྱུང་ཚོར་འགོག་པའི་ལས་སྤངས་ནས། ཀུན་གསལ་ཐར་པའི་ལམ་ལ་
ཞུགས། ས་ནི་མ་ཆགས་དག་པའི་ས། རེ་དོགས་མེད་པའི་སྨོན་ལམ་ཐོབས། བརྗེད་
དང་ངེས་པའི་བག་ཆགས་སྤོངས། མངོན་པར་འདུ་བྱེད་མཚན་མ་བྲལ། མ་ཆགས་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྐྱོན་བྲལ་རྣམ་པར་དག །སྨོན་ལམ་ཚོགས་ཆེན་རབ་རྫོགས་ནས། སྨོན་ལམ་བྱམས་
མའི་ཞལ་མཐོང་སྟེ། མ་ཆགས་དག་པའི་ས་ལ་གནས། གནས་ནི་སྨོན་ལམ་མཐར་
ཕྱིན་གནས། གླིང་ནི་ཡིད་བཞིན་དོན་གྲུབ་གླིང་། ལྷ་ནི་སྨོན་ལམ་རྒྱལ་པོའི་ལྷ།
གཤེན་ནི་སྟོང་རི་ཆེམ་པ་ཅན། སྲིད་པ་སྨོན་ལམ་གྲུབ་པའི་སྐུ། ལྷ་གཤེན་སྲིད་པའི་
གྲལ་ལ་གནས། སྤྲུལ་པ་འོད་ཟེར་བརྒྱ་ཕྲག་བརྒྱད། རང་བཞིན་དོན་གྲུབ་ཉམས་རེ་
དགའ། གཡུང་དྲུང་ས་ལ་གནས་པར་མཛོད། སྐལ་ལྡན་རིགས་སྲས་ལྷ་ཡི་བུ། མ་
ཆགས་དག་པའི་ཡང་གོང་དུ། འཁྲུལ་རྟོག་མཚན་མའི་ལས་སྤང་ནས། མི་རྟོག་ཐར་
པའི་ལམ་ལ་ཞུགས། ས་ནི་ཡི་གེ་འཁོར་ལོའི་ས། རྨོངས་པ་མེད་པའི་ཐབས་མཆོག་
བསྐྱེད། འཁྲུལ་པ་མཚན་མའི་བག་ཆགས་སྤོངས། ཡི་གེ་སྐྱེ་མེད་དོན་རྟོགས་ཤིང་།
ཀུན་ལ་དབང་བསྒྱུར་བློ་གྲོས་ཆེ། ཐབས་ཀྱི་ཚོགས་ཆེན་རབ་རྫོགས་ནས། ཐབས་ཀྱི་
བྱམས་མའི་ཞལ་མཐོང་སྟེ། ཡི་གེ་འཁོར་ལོའི་ས་ལ་གནས། གནས་ནི་ཐབས་ལྡན་
ཐུགས་རྗེའི་གནས། གླིང་ནི་འཁོར་ལོ་དབང་བསྒྱུར་གླིང་། ལྷ་ནི་ཐབས་ཆེན་རྒྱལ་པོའི་
ལྷ། གཤེན་ནི་ཁྲི་ལོ་གནམ་གྲགས་གཤེན། སྲིད་པ་ཐབས་མཁས་འགྲོ་འདུལ་སྐུ། ལྷ་
གཤེན་སྲིད་པའི་གྲལ་ལ་གནས། སྤྲུལ་པ་འོད་ཟེར་བརྒྱ་ཕྲག་དགུ་། རང་བཞིན་དོན་
གྲུབ་ཉམས་རེ་དགའ། གཡུང་དྲུང་ས་ལ་གནས་པར་མཛོད། སྐལ་ལྡན་རིགས་སྲས་
ལྷ་ཡི་བུ། ཡི་གེ་འཁོར་ལོའི་ཡང་གོང་དུ། གཞན་དབང་འཁྲུལ་པའི་ལས་སྤངས་ནས།
རང་དབང་ཐར་པའི་ལམ་ལ་ཞུགས། ས་ནི་མི་འགྱུར་གཡུང་དྲུང་ས། རྣམ་པར་
གཡེང་བའི་བག་ཆགས་སྤོངས། གཞན་དབང་མི་བསྐྱོད་རང་དབང་ཅན། མངོན་
གྱུར་དྲི་མེད་སྤྲོས་དང་བྲལ། ཤེས་རབ་ཚོགས་ཆེན་རབ་རྫོགས་ནས། ཤེས་རབ་བྱམས་
མའི་ཞལ་མཐོང་སྟེ། མི་འགྱུར་གཡུང་དྲུང་ས་ལ་གནས། གནས་ནི་མི་འགྱུར་གཡུང་
དྲུང་གནས། གླིང་ནི་གསལ་བ་འོད་ཀྱི་གླིང་། ལྷ་ནི་མི་འགྱུར་རྒྱལ་པོའི་ལྷ། གཤེན་ནི་
140

མདོ་སྡེ། ། ཀུན་རིག་སྒྲོན་མའི་ཆོ་ག་ ༼ཆ༽
འཕར་པོ་འཕར་ཆུང་གཤེན། སྲིད་པ་ཡེ་ཁྲི་གོང་སངས་ཉིད། ལྷ་གཤེན་སྲིད་པའི་
གྲལ་ལ་གནས། སྤྲུལ་པ་འོད་ཟེར་བརྒྱ་ཕྲག་བཅུ། རང་བཞིན་དོན་གྲུབ་ཉམས་རེ་
དགའ། གཡུང་དྲུང་ས་ལ་གནས་པར་མཛོད། སྐལ་ལྡན་རིགས་སྲས་ལྷ་ཡི་བུ།
ཁམས་གསུམ་འཁོར་བའི་གནས་སྤངས་ནས། ཉོན་མོངས་ཤེས་བྱའི་སྒྲིབ་སྦྱང་ཞིང་།
གཡུང་དྲུང་ས་བཅུ་རིམ་བགྲོད་ནས། མཐར་ཕྱིན་གཡུང་དྲུང་སེམས་དཔའ་ཁྱོད། ས་
བཅུ་ནོན་པའི་ཡང་གོང་དུ། ཉོན་མོངས་ཤེས་བྱའི་དྲི་མ་བྲལ། འཁོར་བ་མྱང་འདས་
དབྱེར་མེད་འབྱེད། སྒྲིབ་གཉིས་བྱང་ཞིང་ཚོགས་གཉིས་རྫོགས། ལམ་ལྔའི་ཡོན་ཏན་
ལྷུན་ལ་རྫོགས། མ་རིག་འཁོར་བའི་མུན་པ་སངས། རིག་པའི་ཡེ་ཤེས་བདག་ཞལ་
མཐོང་། ཀུན་དུ་འོད་ཀྱི་ས་ལ་གནས། གནས་ནི་འོག་མིན་དབྱིངས་ཀྱི་གནས། གླིང་
ནི་ཀུན་སྣང་འོད་ཀྱི་གླིང་། ལྷ་ནི་འོད་དཀར་ཐུགས་རྗེ་ཅན། གཤེན་ནི་བསྐལ་བཟང་
རིགས་ཀྱི་གཤེན། སྲིད་པ་ཡེ་རྗེ་སྨོན་ལམ་མཁར། ལྷ་གཤེན་སྲིད་པའི་དབྱིངས་གྲལ་
འཛིན། བསླབ་པ་མཐར་ཕྱིན་གྲོལ་སངས་རྒྱས། བསྒྲུབ་པ་མཐར་ཕྱིན་གྲུབ་སངས་
རྒྱས། ཉག་གཅིག་མཐར་ཕྱིན་རྫོགས་སངས་རྒྱས། གདོད་ནས་མ་གཡོས་མ་བཅོས་པ།
ཡེ་སངས་རྒྱས་པའི་ངོ་བོར་གྲུབ། གཤེགས་བཞུགས་བདག་ཉིད་རང་དབང་བསྒྱུར།
སྐུ་དང་ཞིང་ཁམས་བསམ་མཐའ་ཡས། བདག་གཞན་དོན་གྲུབ་མཐའ་རུ་ཕྱིན།
མཁའ་མཉམ་ཀློང་གདལ་བོན་ཉིད་དབྱིངས། ཞེས་གསུངས་ཏེ། གཡུང་དྲུང་ཐེག་
པའི་ས་བཅུ་ལ་ཤེས་བྱའི་སྒྲིབ་པ་སྦྱངས་ཤིང་ས་བཅུ་ལམ་རིམ་ངོ་བསྟན་པ་དང༌།
ཀུན་སྣང་འོད་ཀྱི་གླིང་དུ་སངས་རྒྱས་པའི་ཆོ་ག་མཛད་དོ། ། །
དེ་ནས་ཡང་སྟོན་པས། བཞི་པ་ཡང་དག་བདེན་པའི་དོན་ལ་ངོ་སྤྲད་པར་མཛད་
དེ་ཚིགས་སུ་བཅད་དེ་གསུངས་པ། ཨཱ་དེང་གི་སྐལ་ལྡན་ལྷ་ཡི་སྲས། ས་བཅུའི་གཡུང་
དྲུང་སེམས་དཔའ་ཁྱོད། ཀུན་གཞི་སྐྱེ་བ་མེད་པ་ལ། འཁོར་དང་མྱང་འདས་བྱ་བ་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མེད། གདོད་མའི་དུས་ནས་ཡེ་སངས་རྒྱས། རང་བཞིན་འགག་པ་མེད་པ་ལ། རྟག་
ཆད་མཚན་མ་ལྟུང་བ་མེད། ཐོག་མའི་དུས་ནས་རང་འབྱུང་སྐུ། སེམས་ཉིད་ངོ༌
བོ་སྟོང་པ་ལ། འདི་ཞེས་གཟའ་གཏད་མཚོན་དུ་མེད། ཡེ་ནས་བོན་སྐུ་མཉམ་པ་
ཉིད། རང་བཞིན་ངོ་བོ་གསལ་བ་ལ། འདི་ཡིན་འདི་མིན་ཐ་སྙད་མེད། གདོད་ནས་
ཚད་མེད་ལོངས་སྤྱོད་རྫོགས། སྣ་ཚོགས་མཚན་མར་སྣང་བ་ལ། སྤང་དང་བླང་དང་
དོར་བ་མེད། འཆར་ཚད་ཅིར་ཡང་སྤྲུལ་པའི་སྐུ། སྐུ་གསུམ་ངོ་བོ་འདུ་འབྲལ་མེད།
གཅིག་ཏུ་མ་གཡོས་འཁྲུལ་པ་མེད། ཡེ་ཤེས་རང་གསལ་སྒྲིབ་མེད་སྐུ། སྡུག་བསྔལ་
ཉོན་མོངས་བདེ་བའི་ངང༌། འཁོར་བ་བོན་ཉིད་རོལ་པའི་རྩལ། རྒྱུ་དྲུག་ཕ་རོལ་ཕྱིན་
དྲུག་དོན། ཕུང་པོ་ལྔ་པོ་སྐུ་ལྔའི་དོན། འབྱུང་བ་ལྔ་པོ་རིགས་ལྔའི་ཡུམ། དུག་ལྔ་ཉོན་
མོངས་ཡེ་ཤེས་ངང་། འཁོར་འདས་ཐིག་ལེ་རོ་གཅིག་དབྱིངས། གདོད་མའི་སངས་
རྒྱས་འཁྲུལ་སྒྲིབ་བྲལ། མ་བཅོས་རྩོལ་བྲལ་ལྷུན་གྱིས་གྲུབ། བོན་ཉིད་དབྱིངས་སུ་
མཉམ་པ་ཉིད། ཡང་དག་དོན་ལ་ངོ་སྤྲོད་ཀྱིས། ཡང་དག་དོན་ལ་གནས་པར་མཛོད།
ཅེས་གསུངས་ནས། ཡང་དག་བདེན་པའི་དོན་ལ་ངོ་སྤྲད་པར་མཛད་དོ། །
དེ་ནས་སྟོན་པས། ལྔ་པ་བོན་ཉིད་སྐྱེ་མེད་ཀྱི་དབྱིངས་སུ་ལ་བཟླ་བར་མཛད་དེ།
ཐུགས་མི་དམིགས་པའི་ངང་ལ། བདག་ཉིད་རྣམ་སྣང་དཔལ་གྱི་རྒྱལ་པོའི་ཐུགས་
ལས། ཡེ་ཤེས་ལྔ་ཡི་འོད་ཟེར་ཉི་མའི་ཟེར་ལྟ་བུ་འཕྲོས་ནས། ཚེ་འདས་ཀྱི་རྣམ་པར་
ཤེས་པའི་ངོ་བོ། ཡི་གེ་ཨ་དཀར་པོ་གཅིག་ཏུ་གྱུར་ཏེ། འོད་ཟེར་གྱི་སྦུབས་ལ་དྲིལ་
ནས། འོག་མིན་འདའ་བ་མེད་པའི་ཕོ་བྲང་དུ། ཀུན་དུ་བཟང་པོ་རྒྱལ་བ་རྒྱ་མཚོའི་
ཞིང་ཁམས་སུ། ནམ་མཁའི་ལྷ་མོའི་དབྱིངས་སུ་བསྟིམ་ཞིང་། གཟུགས་ཀྱི་ཕུང་པོ་
ལྷག་མ་མ་ལུས་པར། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ཏེ་སངས་རྒྱས་པར་
དགོངས་ནས། ཚིགས་སུ་བཅད་དེ་གསུངས་པ། ཨཱ་དིང་གི་སྐལ་ལྡན་ལྷ་ཡི་སྲས། ས་
142

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
བཅུའི་གཡུང་དྲུང་སེམས་དཔའ་ཁྱོད། གཡུང་དྲུང་ས་བཅུའི་ལམ་བགྲོད་ནས། ཉག་
གཅིག་དོན་ལ་གནས་པ་ཡི། རྟོགས་པ་མངོན་གྱུར་སངས་རྒྱས་ཁྱོད། སྐྱེ་བ་མེད་པའི་
དོན་རྟོགས་ནས། འགག་པ་མེད་པའི་རང་བཞིན་ཅན། མུ་བཞི་མཐའ་བརྒྱད་ཀུན་
ལས་འདས། སྐྱེ་དང་འགག་པ་གང་ཡང་རུང་། སྐྱེ་ནི་འབྱུང་བའི་རྒྱུ་ལས་སྐྱེ། འགག་
ནི་བསྐལ་པའི་རྐྱེན་གྱིས་འགག །སྐྱེ་འགག་གཉིས་མེད་དབུ་མའི་ལམ། རྟག་དང་
ཆད་པ་གང་ཡང་རུང༌། རྟག་ན་བོན་ཉིད་ཀློང་དུ་རྟག །ཆད་ན་སེམས་ཅན་འགྱུར་
ལྡོག་ཆད། རྟག་ཆད་གཉིས་མེད་དབུ་མའི་ལམ། ཡོད་དང་མེད་གཉིས་གང་ཡང་
རུང་། ཡོད་ན་དངོས་པོ་མཚན་མར་སྣང་། མེད་ན་སྣང་བའི་ཡུལ་ལ་འདས། ཡོད་
མེད་གཉིས་མེད་དབུ་མའི་ལམ། སྣང་དང་སྟོང་གཉིས་གང་ཡང་རུང་། སྣང་ན་རང་
བཞིན་ལོངས་སྤྱོད་རྫོགས། སྟོང་ན་བོན་ཉིད་མུ་མཐའ་བྲལ། སྣང་སྟོང་གཉིས་མེད་
དབུ་མའི་ལམ། སེམས་ཅན་མ་གྱུར་རྒྱལ་བའི་སྲས། མཁའ་ལ་གཤེགས་བཞུགས་མི་
མངའ་ཡང་། འགྲོ་བ་སེམས་ཅན་བཀྲིད་དྲང་ཕྱིར། དབུ་མའི་ལམ་ལ་ཞུགས་ནས་སུ།
བོན་ཉིད་ས་ལ་བགྲོད་འཚལ་གྱིས། སྐྱེ་མེད་ཨ་ཡི་རྟ་ལ་བཅིབས། འགག་མེད་རིག་
པའི་གཙོ་འཁོར་བསྐོར། བཙལ་མེད་བོན་ཉིད་དབྱིངས་སུ་གཤེགས། འཁྲུལ་མེད་
གཤེན་ལྷའི་ཐུགས་ལ་ཐིམ། བདག་མེད་བོན་སྐུར་སངས་རྒྱས་ཤོག ། ཨ་ཨ་ཨཱ། ཨ་ཨ་
ཨཱ། ཨ་ཨ་ཨཱ། ཨ་ཨ་ཨཱ། ཨ་ཨ་ཨཱ། ཨ་ཨ་ཨཱ། ཨ་ཨ་ཨཱ། ཨ་ཨ་ཨཱ། ཨ་ཨ་ཨཱ། ཨ་ཨ་
ཨཱ། ཨ་ཨ་ཨཾ། ཨ་པར་ཨ་ཨོཾ། ཤེ་པར་མན་ཛུ་། ཤྲཱི་པར་ཧ་ར། ཧ་ལོ་སྭ་བྷ་བ་ཧང་།
ཞེས་བོན་ཉིད་ཀྱི་དབྱིངས་སུ་བསྟིམས་ཤིང་། སྐྱེ་མེད་དབྱིངས་སུ་ལ་བཟླ་བར་མཛད་
དོ། །
དེ་ནས་ཡང་སྟོན་པས། བག་ཆགས་སྲེད་ལེན་གྱི་ཕུང་པོ་ཀློང་དུ་གཞོམ་པར་
མཛད་དེ། མཚན་གྱི་བྱང་བུ་ཞུགས་ལ་བཞེན་ནས་ཚིགས་སུ་བཅད་ནས་གསུངས་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་གྱི། ལྷོ་ཤར་དགའ་ལྡན་དག་པའི་
གནས་མཆོག་ན། སྐུ་གསུང་ཐུགས་ཀྱི་མེ་ལྷ་འཁོར་བཅས་དང༌། བཞི་བཅུ་རྩ་གཉིས་
ངོ་མཚར་རྒྱས་པའི་ལྷ། འོག་མིན་དགའ་ལྡན་གནས་ནས་སྤྱན་འདྲེན་གྱིས། རང་
བཞིན་དམིགས་པའི་གནས་འདིར་གཤེགས་སུ་གསོལ། སྲེག་རྫས་འབར་བའི་གདན་
ལ་བཞུགས་སུ་གསོལ། ཞལ་བསྲོ་རྩི་མར་དཀར་གསུམ་མཆོད་པ་དང་། ཞལ་ཟས་
སྤྱན་གཟིགས་རྔ་གཤང་རོལ་མོ་ཡིས། ཐུགས་དམ་དགྱེས་བསྐྱེད་བཅོལ་པའི་ཕྲིན་ལས་
མཛོད། ལུས་ངག་ཡིད་གསུམ་གུས་པས་ཕྱག་འཚལ་ལོ། །ལུས་ངག་ཡིད་ཀྱིས་སྡིག་
པ་ཅི་བགྱིས་པ། སྐུ་གསུམ་མེ་ལྷའི་ཚོགས་ལ་མཐོལ་ལོ་བཤགས། མར་མེ་མེ་ཏོག་ལྷ་
སངས་ཞལ་ཟས་དང་། ལྷ་རྫས་དྲི་ཆབ་བདུག་སྤོས་མཆོད་པ་འབུལ། སེམས་ཅན་
ཉོན་མོངས་བག་ཆགས་གཞོམ་པའི་ཕྱིར། ཐུགས་རྗེའི་བྱིན་གྱིས་རློབས་ལ་བཞེས་
སུ་གསོལ། ཕོ་བྲང་ཡིད་འོང་ལྷ་ཡི་གཞལ་ཡས་ཀྱི། འོག་མིན་དགའ་ལྡན་དག་པའི་
གནས་མཆོག་ན། སྐུ་གསུམ་ཐུགས་མཆོག་ཡེ་ཤེས་མེ་ཡི་ལྷ། སྐུ་མདོག་དམར་གསལ་
མེ་ཡི་སྙིང་པོ་ལ། དབུ་ལ་མེ་ཡི་མཆོད་རྟེན་ཁྲི་འཕང་བརྩིགས། ཞལ་རས་དམར་
ཤམས་གློག་འོད་འབར་བའི་ཚུལ། དབུ་ཞལ་སྤྱན་ནས་མེ་ཡི་འོད་ཟེར་འཕྲོས། གཡས་
པས་མེ་ཡི་རྒྱལ་མཚན་མཁའ་ལ་ཕྱར། གཡོན་པས་གསལ་བའི་ཞུགས་མར་དབྱིངས་
སུ་འདེགས། པདྨ་ཉི་མ་ཟླ་བའི་གདན་ལ་བརྗིད། བཞི་བཅུ་རྩ་གཉིས་ངོ་མཚར་རྒྱས་
པའི་ལྷ། གུས་པས་ཕྱག་འཚལ་སྐུ་བསྟོད་མཆོད་པ་འབུལ། སྐུ་གསུང་ཐུགས་ལས་ཡེ་
ཤེས་འོད་སྤྲོས་ལ། སེམས་ཅན་ཉོན་མོངས་བག་ཆགས་གཞོམ་དུ་གསོལ། བྱམས་པ་
ཆེན་པོ་སྟོང་ཉིད་ཡེ་ཤེས་མེ། རྣམ་ཤེས་ཕུང་པོ་རང་བཞིན་མཁའ་ལ་གཞོམ། ཞེ་སྡང་
ཉོན་མོངས་བག་ཆགས་བྱང་ནས་ཀྱང་། ནམ་མཁའི་ལྷ་མོ་ཡུམ་གྱི་མཁའ་དབྱིངས་སུ།
སྐྱེ་མེད་བོན་གྱི་སྐུ་རུ་སངས་རྒྱས་ཤོག །ཡེ་ཤེས་ཆེན་པོ་མེ་ལོང་ཡེ་ཤེས་མེ། གཟུགས་
144

མདོ་སྡེ། ཀུན་རིག་སྒྲོན་མའི་ཆོ་ག
ཀྱི་ཕུང་པོ་རང་བཞིན་མཁའ་ལ་གཞོམ། གཏི་མུག་ཉོན་མོངས་བག་ཆགས་བྱང་ནས་
ཀྱང་། ས་ཡི་ལྷ་མོ་ཡུམ་གྱི་མཁའ་དབྱིངས་སུ། ལོངས་སྤྱོད་རྫོགས་པའི་སྐུ་རུ་སངས་
རྒྱས་ཤིག །སྦྱིན་པ་ཆེན་པོ་སོར་རྟོགས་ཡེ་ཤེས་མེ། ཚོར་བའི་ཕུང་པོ་རང་བཞིན་
མཁའ་ལ་གཞོམ། འདོད་ཆགས་ཉོན་མོངས་བག་ཆགས་བྱང་ནས་ཀྱང་། མེ་ཡི་ལྷ་མོ་
ཡུམ་གྱི་མཁའ་དབྱིངས་སུ། ཅིར་ཡང་སྤྲུལ་པའི་སྐུ་རུ་སངས་རྒྱས་ཤིག །ཞི་བ་ཆེན་པོ་
མཉམ་ཉིད་ཡེ་ཤེས་མེ། འདུ་བྱེད་ཕུང་པོ་རང་བཞིན་མཁའ་ལ་གཞོམ། ང་རྒྱལ་ཉོན་
མོངས་བག་ཆགས་བྱང་ནས་ཀྱང་། རླུང་གི་ལྷ་མོ་ཡུམ་གྱི་མཁའ་དབྱིངས་སུ། ངོ་བོ་
ཉིད་ཀྱི་སྐུ་རུ་སངས་རྒྱས་ཤིག །ཡངས་པ་ཆེན་པོ་བྱ་གྲུབ་ཡེ་ཤེས་མེ། འདུ་ཤེས་ཕུང་
པོ་རང་བཞིན་མཁའ་ལ་གཞོམ། ཕྲག་དོག་ཉོན་མོངས་བག་ཆགས་བྱང་ནས་ཀྱང༌།
ཆུ་ཡི་ལྷ་མོ་ཡུམ་གྱི་མཁའ་དབྱིངས་སུ། མངོན་པར་བྱང་ཆུབ་སྐུ་རུ་སངས་རྒྱས་
ཤིག །མ་རིག་ཉོན་མོངས་འཁོར་བའི་སེམས་ཅན་རྣམས། དུག་ལྔའི་ཕུང་པོ་དབྱིངས་
སུ་གཞོམ་ནས་ཀྱང༌། འབྱུང་ལྔའི་ལྷ་མོ་ཡུམ་གྱི་མཁའ་དབྱིངས་སུ། ལྷ་ལྔ་སྐུ་ལྔའི་
ངང་དུ་སངས་རྒྱས་ནས། ཡེ་ཤེས་ལྔ་རྫོགས་འགྲོ་དོན་མཐར་ཕྱིན་ཏེ། མཁའ་མཉམ་
ཀློང་གདལ་བོན་ཉིད་ངང་མཉམ་ཤོག །ཅེས་མཚན་བྱང་ཞུགས་ལ་བཞེན་ནས། མི་
དམིགས་པའི་རྒྱས་གདབ་པར་མཛད་དོ། ། །
དེ་ནས་ཡང་སྟོན་པས། བདུན་པ་འགྲོ་བ་སེམས་ཅན་གཞན་དོན་དུ། སྨོན་ལམ་རྒྱ་
ཆེ་བར་གདབ་པར་མཛད་དེ་ཚིགས་སུ་བཅད་དེ་གསུངས་པ། ན་མོ་བདག་དང་འགྲོ་
ཀུན་སེམས་ཅན་གྱི་། བསོད་ནམས་ཚོགས་བསགས་སྦྱིན་པའི་སྟོབས། བླ་མེད་ཕ་རོལ་
ཕྱིན་པ་ཡི། དགེ་བའི་རྩ་བ་ཅི་བགྱིས་པ། གང་དག་འགྲོ་བ་ཐམས་ཅད་ཀྱི། དེ་ཉིད་
ཐུན་མོང་སྤྱིར་བྱས་ཏེ། སྒྲིབ་སྦྱངས་ཚོགས་གཉིས་རྫོགས་པའི་ཕྱིར། མྱུར་དུ་བྱང་ཆུབ་
ས་ལ་བསྔོ། དགེ་བ་བསོད་ནམས་འདི་ཡི་མཐུས། སྒྲིབ་གཉིས་བྱང་ཞིང་ཚོགས་གཉིས་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྫོགས། ཁམས་གསུམ་འཁོར་བའི་གནས་སྟོང་ནས། རིགས་དྲུག་ལས་འཕྲོ་ཟད་པར་
ཤོག །རིགས་དྲུག་འཁོར་བའི་གནས་སྤངས་ནས། བྱང་ཆུབ་སེམས་དཔའི་སྤྱོད་ལམ་
གྱིས། གཡུང་དྲུང་ཐེག་པའི་ས་བཅུ་ལ། ཤེས་བྱའི་སྒྲིབ་པ་བྱང་བར་ཤོག །དེར་ཡང་
སྒྲིབ་སྦྱངས་ཚོགས་རྫོགས་ནས། ཕྱིར་མི་ལྡོག་དང་ཕྱིར་མི་འོང་། ལན་གཅིག་ཕྱིར་འོང་
རྒྱུན་དུ་ཞུགས། དགྲ་བཅོམ་འབྲས་བུ་ཐོབ་པར་ཤོག །དགྲ་བཅོམ་འབྲས་བུ་ཐོབ་ནས་
ཀྱང་། ཀུན་སྣང་གླིང་དུ་སངས་རྒྱས་ནས། རང་དོན་ཕུན་སུམ་ཚོགས་པ་ཡི། སྐྱེ་མེད་
བོན་སྐུ་ཐོབ་པར་ཤོག །སྐྱེ་མེད་བོན་སྐུ་ཐོབ་ནས་ཀྱང་། འགྲོ་བ་སེམས་ཅན་གཞན་
དོན་དུ། བོན་གྱི་སྐུ་ལ་ལོངས་སྤྱོད་རྫོགས། སྤྲུལ་སྐུ་དུ་མ་འགྱེད་པར་ཤོག །དེར་
ཡང་འཁོར་དང་སྐུ་ཚེ་དང་། གདུལ་བྱ་ཡོན་ཏན་ཕུན་སུམ་ཚོགས། མི་མཇེད་ཞིང་
ཁམས་དབུ་མ་ཡི། འཇིག་རྟེན་ཁ་ལོ་བསྒྱུར་བར་ཤོག །གདུལ་བྱ་གཅིག་ལ་མ་ངེས་
ཏེ། འཛམ་གླིང་བྱེ་བ་ཕྲག་བརྒྱ་རུ། སྤྲུལ་སྐུ་བྱེ་བ་ཕྲག་བརྒྱ་ཡིས། གང་འདུལ་དེ་སྟོན་
མཛད་པར་ཤོག །དེ་དག་མཛད་པ་མཐར་ཕྱིན་ནས། བདག་གཞན་དོན་གཉིས་
རབ་གྲུབ་སྟེ། མཁའ་ལ་མཉམ་ཞིང་ཀློང་དུ་གདལ། བོན་ཉིད་དབྱིངས་སུ་ངང་
མཉམ་ཤོག །ཅེས་རེ་དོགས་མེད་པའི་སྨོན་ལམ་འགྲོ་བ་གཞན་དོན་དུ་གདབ་ཅིང་།
འཁོར་བ་ངན་སོང་སྦྱོང་བའི་རྒྱུད་ལས། གཡུང་དྲུང་ས་བཅུའི་ལམ་རིམ་གྱི་ཆོ་ག་
བསྟན་པའོ། །
དེའི་ཚེ་དེའི་དུས་ན། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
དང༌། རྒྱལ་པོ་ཡབ་ཡུམ་འཁོར་དང་བཅས་པ་རྣམས་ཀྱང༌། ཤིན་ཏུ་སྤྲོ་བ་སྐྱེས་
ནས། སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་
ནི་གཏོར་བས། འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་གཡོའོ། །འགུལ་
འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་ཐུག་གོ་རབ་ཏུ་ཐུག་
146

མདོ་སྡེ། ཀུན་རིག་སྒྲོན་མའི་ཆོ་ག
 ༼ཆ༽
གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །ལྡེག་ལྡེག་གོ་རབ་
ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་
སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེའི་དུས་སུ་
རྒྱལ་པོ་ཁྲི་ཤི་དབང་གི་རྒྱལ་པོ་ལས་སོགས། རྒྱལ་པོ་ཡབ་ཡུམ་དང་། ཡུལ་ཁམས་དེ་
ཡི་མི་རྣམས་ཀྱང་། བདེ་བར་གཤེགས་པ་ཀུན་རིག་དཀྱིལ་འཁོར་གྱི་ལྷ་ཚོགས་རྣམས་
ཀྱི། ཞལ་མངོན་སུམ་དུ་མཐོང་ནས། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་དུ་ལྷག་
སྟེ། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། ། དེ་ལ་
སླད་ན་ལུས་པ་རྣམས་ཀྱང༌། ཤིན་ཏུ་སྤྲོ་བ་སྐྱེས་ནས། སྟོན་པའི་བཀའ་དང་། གཡུང་
དྲུང་གི་བོན་ལ་ཤིན་ཏུ་དང་སྤྲོ་ཞིང་། རབ་ཏུ་དགའ་བ་སྐྱེས་སོ། །
དེ་ནས་ཡང་སྟོན་པས། བདེ་བར་གཤེགས་པ་ཀུན་རིག་དཀྱིལ་འཁོར་གྱི་ལྷ་ཚོགས་
རྣམས། འགྲོ་བ་སེམས་ཅན་གྱི་དོན་གྲུབ་ནས་དབྱིངས་སུ་བསྐྱོད་པར་མཛད་དེ་
ཚིགས་སུ་བཅད་དེ་གསུངས་པ། བོན་ཉིད་མི་འགྱུར་གཡུང་དྲུང་དབྱིངས་དཀྱིལ་
ན། ཀུན་རིག་རྒྱལ་བའི་དཀྱིལ་འཁོར་ལྷ་ཚོགས་རྣམས། མི་མངོན་དབྱིངས་ནས་
ཐུགས་རྗེས་ཆེར་དགོངས་ལ། མཁའ་ལ་ལོངས་སྤྱོད་རྫོགས་པའི་སྐུར་བསྟན་པས།
ཀློང་འདིར་འགྲོ་བའི་དོན་ལ་ཐུགས་དགོངས་ནས། སྤྲུལ་པ་ཐང་ཙམ་གནས་འདིར་
གཤེགས་ནས་ཀྱང་། སེམས་ཅན་དོན་ཀུན་རབ་ཏུ་གྲུབ་པར་མཛོད། དེ་དག་ཀུན་ལ་
བདག་ཀྱང་རྗེས་ཡིད་རངས། རྒྱལ་བའི་སྐུ་ལ་གཤེགས་བཞུགས་མི་མངའ་ཞིང་། བོན་
ཉིད་དབྱིངས་ལ་རྟག་ཆད་མ་མཆིས་ཀྱང་། བོན་ཅན་མཚན་མ་མི་རྟག་སྒྱུ་མ་སྟེ། དེ་
བཞིན་མི་རྟག་སྒྱུ་མའི་དོན་བསྟན་ཕྱིར། འགྲོ་བའི་དོན་གྲུབ་མཁའ་ལ་གཤེགས་སོ་
འཚལ། གཏན་དུ་དབྱིངས་སུ་གཤེགས་པ་མ་ལགས་ཏེ། སླར་ཡང་འགྲོ་བའི་དོན་ལ་
ཐུགས་རྗེས་དགོངས། ཞེས་གསུངས་ནས་རྔ་གཤང་དང་རོལ་མོའི་སྒྲ་བསྒྲགས་ནསHA
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བདེར་བར་གཤེགས་པ་རྣམས་དབྱིངས་ནས་བསྐྱོད་པའི་ཆོ་ག་བསྟན་པའོ། །དེ་ནས་
ཡང་སྟོན་པས། བདེ་བར་གཤེགས་པ་ཀུན་རིག་དཀྱིལ་འཁོར་གྱི་ལྷ་ཚོགས་དབྱིངས་
སུ་བསྐྱོད་ནས། གདན་དང་གཞལ་ཡས་བསྡུ་བར་མཛད་དེ་ཚིགས་སུ་བཅད་ནས་
གསུངས་པ། བོན་ཉིད་དབྱིངས་ནི་རྟག་ཆད་མཐའ་དང་བྲལ། ཡེ་ནས་འཇིག་འདྲལ་
མི་མངའ་བོན་གྱི་དབྱིངས། བོན་ཅན་མཚན་མ་མི་རྟག་གློ་བུར་བ། ས་ཆུ་མེ་རླུང་
སྐད་ཅིག་ནམ་མཁའི་ཀློང་། འདུས་བྱས་མཚན་མ་རྟག་ཅིང་གྲུབ་པ་མེད། དབྱིངས་
ཀྱི་དཀྱིལ་འཁོར་དབྱེ་བསྡུ་མཐའ་དང་བྲལ། རང་བཞིན་དཀྱིལ་འཁོར་སྒྱུ་མ་ཆོ་འཕྲུལ་
སྨྲིག །རྡུལ་ཚོན་དཀྱིལ་འཁོར་མི་རྟག་རང་བཞིན་ཕྱིར། མཚན་མའི་རྫས་རྣམས་ཀློང་
དུ་བསྡུས་པར་བགྱིས། ཨ་ཡཾ་ར་མཾ་ཁཾ་ཧཱུྃ། ཧ་ར་སང་གསལ་ཧ་ར་ཕྱོད་ཕྱོད་ས་ལེ་སང་
ངེ་ཡེ་སྭཱཧཱ། ཞེས་གདན་དང་གཞལ་ཡས་བསྡུ་བའི་ཆོ་ག་མཛད་པའོ། ། །
དེ་ནས་ཡང་སྟོན་པས། བདེ་བར་གཤེགས་པ་ཀུན་རིག་སྒྲོན་མའི་ཆོ་ག་ལས། བཀྲ་
ཤིས་གསོལ་བར་མཛད་དེ་ཚིགས་སུ་བཅད་ནས་གསུངས་པ། རབ་འབྱམས་ཞིང་
ཁམས་བཀྲ་ཤིས་བདེ་ལེགས་གནས། རྒྱ་ཆེ་མཐའ་ཡས་འཐུག་པོ་བཀོད་པའི་ཞིང་།
ཞིང་ཁམས་གནས་ཀྱི་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་
ལེགས་ཤོག །དུག་ལྔ་གནས་དག་སྐུ་ལྔ་ཡེ་ཤེས་ལྔ་། འབྱུང་ལྔ་ལྷུན་རྫོགས་ཤེས་རབ་
དབྱིངས་ཀྱི་ཡུམ། རིགས་ལྔ་ཡབ་ཡུམ་བཀྲ་ཤིས་གང་ལགས་པ། དེང་འདིར་སྩལ་
ཞིང་བཀྲ་ཤིས་བདེ་ལེགས་ཤོག །ཚོགས་བརྒྱུད་ཡེ་ཤེས་རིག་པ་ཆེན་པོའི་སྐུ། ཡུལ་
བརྒྱད་ཡེ་སངས་རང་བཞིན་མེད་པའི་ཀློང་། ཡེ་གཤེན་ཡབ་ཡུམ་བཀྲ་ཤིས་གང་
ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །སྐྱེ་བཞི་སྒོ་གཅོད་ལྷ་
བཞིའི་ཕྲིན་ལས་སྐུ། དུས་བཞི་བཅུད་སྡུད་འབྱུང་བཞི་ཁ་ལོ་བསྒྱུར། སྒོ་བ་ཡབ་ཡུམ་
བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །ཚོགས་
148

མདོ་སྡེ། ཀུན་རིག་སྒྲོན་མའི་ཆོ་ག ༼ཆ༽
དྲུག་ཕུང་པོ་རྣམ་དག་འདུལ་བའི་སྐུ། རིགས་དྲུག་གནས་འདྲེན་ཡུལ་དྲུག་དོང་ནས་
སྤྲུགས། འདུལ་བ་གཤེན་དྲུག་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་
ཤིས་བདེ་ལེགས་ཤོག །འཇིག་རྟེན་ཞིང་འདིར་བཀྲ་ཤིས་བདེ་ལེགས་སྟེར། རབ་
འབྱམས་སངས་རྒྱས་བསྟན་པ་དར་རྒྱས་དཔལ། འཇིག་རྟེན་མགོན་མཛད་བཀྲ་ཤིས་
གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་ཤོག །སྔོན་དང་མ་འོངས་
ད་ལྟའི་དུས་རྣམས་དང༌། གནས་སྐབས་དུས་ཀུན་རྟག་ཏུ་བདེ་ལེགས་པ། ཕུན་སུམ་
ཚོགས་པའི་བཀྲ་ཤིས་གང་ལགས་པ། དེང་འདིར་སྩལ་ཞིང་བཀྲ་ཤིས་བདེ་ལེགས་
ཤོག །ཅེས་གསུངས་ནས། འབྲུ་དང་མེ་ཏོག་གཏོར་ཞིང་། ཕུན་སུམ་ཚོགས་པའི་བཀྲ་
ཤིས་གསོལ་བར་མཛད་དོ། རྒྱལ་པོ་ཡབ་ཡུམ་དང་། ཡུལ་ཁམས་དེའི་མི་རྣམས་ནི།
བདེ་བར་གཤེགས་པ་ཀུན་རིག་དཀྱིལ་འཁོར་གྱི་བྱིན་རླབས་དང༌། སྟོན་པའི་ཐུགས་
རྗེ་དང་། སེམས་ཅན་གྱི་ལས་དབང་དང་། མཐུན་རྐྱེན་གྱི་བསོད་ནམས་ཀྱིས། འཁོར་
བའི་གནས་སྟོང་པ་ཙམ་ཞིག །བོན་ཉིད་ཀྱི་དབྱིངས་སུ་སངས་རྒྱས་ནས་སོང་ངོ༌། །
སྟོན་པ་འཁོར་དང་བཅས་པ་རྣམས་ནི་རྒྱལ་པོ་རྗེའུ་རིགས་ཀྱི་འགྲོ་དོན་མཐར་ཕྱིན་
ནས་སླར་འོལ་མོ་ལུང་རིང་དུ་གཤེགས་སོ། །སླད་ན་རྒྱལ་བུ་ཁྲི་རྗེ་བིང་ཐང་འཁོར་
དང་བཅས་པ་རྣམས་ཀྱང་། སྟོན་པའི་བཀའ་ལ་དང་སྤྲོ་ཞིང་གཡུང་དྲུང་གི་བོན་ལ་
ཡིད་གཞུངས་པར་རྒྱུ་འབྲས་བདེན་པའི་བོན་ལ་སྤྱོད་དོ། །འདུས་པ་རིན་པོ་ཆེའི་རྒྱུད།
དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། ཀུན་རིག་དཀྱིལ་འཁོར་གྱི་ཆོ་
ག་བསྟན་པའི་ལེའུ་སྟེ་ཉི་ཤུ་རྩ་ལྔ་པའོ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
150

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་ཀུན་ཏུ་བཟང་པོ་
རྒྱལ་བ་རྒྱ་མཚོའི་ཆོ་ག་
བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། མུ་སྤུངས་ནེ་ལམ་ཁྲི་དཀར་སངས། མུ་ཡེ་ད་
ར་ཨ་དཀར་ནམ། གང་ཟག་མི་ཡི་སྐད་དུ་ན། སྟོན་པས་འགྲོ་བ་ཐར་པར་དྲངས་པའི་
མདོ། དེ་བཞིན་གཤེགས་པ་ཀུན་ཏུ་བཟང་པོ་རྒྱལ་བ་རྒྱ་མཚོའི་སྐུ་ལ་ཕྱག་འཚལ་ལོ། །
༧ དེའི་ཚེ་དེའི་དུས་ན། སྟག་གཟིག་གི་ཡུལ་འོལ་མོ་ལུང་རིང་གི་ལྷོ་ཤར་དུ། ཡུལ་
ནེ་ཁྲི་འབུམ་ཐང་གི་དབུས། གྲོང་ཁྱེར་ཆེན་པོ་ཤ་འབལ་ཁྲི་རྩེ་མཁར་གྱི་གླིང་། སྐུ་
མཁར་ནེའུ་ར་སྲིན་རྫོང་གི་ནང་ན། ཡབ་རྗེའུ་རིགས་ཀྱི་རྒྱལ་པོ་ཁྲི་ཝེར་གྱི་གདུང་
ལས་གྲོལ་བའི་རྒྱལ་པོ་འཁོར་ལོ་རབ་དགའ་ཞེས་བྱ་བ་དང་། ཡུམ་སྨྲ་ཟ་ནེ་གུང་ལྕམ་
གཉིས་ལས་སྲས་ཤིག་འཁྲུངས་ཏེ། རྒྱལ་བུ་དེ་ཡང་གཞན་དང་མི་འདྲ་བར་ཁྲོ་ལ་
གཏུམ་པ། རྔམ་ལ་འཚིག་པ། མདོག་དམར་བ། སྐྲ་ཟིང་བ། ལུས་རིང་བ། ཡན་
ལག་རགས་པ། མཆེ་བ་བཞི་བསྣོལ་བ། སྐད་གདུག་པ། ཞེ་ལ་བརྣག་པ་ཆེ་བ། དེ་
ལྟ་བུ་ཞིག་བྱུང་ངོ༌། །
དེ་ལ་རྒྱལ་བུ་དེ་དགུང་ལོ་བརྒྱད་ལོན་ནས་རྒྱལ་ས་རུ་ཕྱུང་སྟེ། དཔོ་རིགས་ཀྱི་རྒྱལ་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པོ་དཔོ་རིན་ཆེན་འབྱུང་གནས་ཞེས་བྱ་བའི་སྲས་མོ། དཔོ་ཟ་ཁྲི་བཙུན་བྱ་བ་བཙུན་
མོ་རུ་བཞེས་ནས་བློན་པོའི་ཚོགས་དང་། དེད་དཔོན་གྱི་ཚོགས་དང༌། འཁོར་མང་
པོས་བསྐོར་ནས་མངའ་རིས་དང་ལོངས་སྤྱོད་དཔག་ཏུ་མེད་པར་མངའ་འོ། །དེ་ཡང་
རྒྱལ་བུ་དེའི་མཚན་ཉིད་ལ་བརྟགས་ཏེ་མཚན་ཀྱང་དྲག་བྱེད་ཧ་ལ་ར་ཛ་ཞེས་བྱ་བར་
བཏགས་སོ། །
དེ་ནས་ཡང་དེའི་ཚེ་རྒྱལ་བུ་དེ་ཡིས་སྨྲས་པ། ཉོན་ཅིག་རྒྱལ་པོ་ཡབ་ཡུམ་གཙོ་
འཁོར་བཅས། འོ་སྐོལ་རྒྱལ་ཁམས་འདི་ལ་མ་གཏོགས་པ། འདི་དག་འདས་པའི་ཞིང་
ཁམས་ཕ་རོལ་ན། རྒྱལ་ཁམས་མངའ་རིས་ཇི་འདྲ་ཡོད་པ་ལགས། དབང་ཆེན་རྒྱལ་
པོར་སྐྱེས་པའི་དུས་འདི་ལ། སྐྱེས་པ་ཕོ་ཁྱད་རྣ་དང་གཏམ་ཡིན་མོད། ཟ་མ་མོ་ཁྱད་
ཁྲེལ་དང་གཞུང་ཡིན་མོད། རྒྱལ་པོའི་མངའ་ཁྱད་ནོན་དང་ཁྲིམས་ཡིན་མོད། བློན་
པོའི་མཛངས་ཁྱད་ཆག་དང་ཤེས་ཡིན་མོད། དེད་དཔོན་མཁས་ཁྱད་ཐབས་དང་
སྟོབས་ཡིན་མོད། རང་ས་ཟིན་ཙམ་ཕ་མལ་བུ་འདུག་ཡིན། རང་ནོར་འཆང་ཙམ་ཕ་
ནོར་བུས་སྤྱོད་ཡིན། རང་ཚོད་ཟིན་ཙམ་མཛངས་པ་འཁོས་ཆུང་ཡིན། ཆག་ཚད་བརྩི་
བ་དོགས་པ་རང་བཅིང་ཡིན། ཕྱི་ཐག་རིང་བ་སྤྲིན་ལ་ཚད་འཛུགས་ཡིན། འཕྲལ་
དྲན་བཤོལ་བ་བློ་ཡི་འགོང་པོ་ཡིན། ཅི་ཡང་མི་ཕོད་དམྱལ་བ་ཚེ་སྡུག་ཡིན། གང་ཡང་
མི་ནུས་སྦུངས་ཆུང་བླུན་པོ་ཡིན། གཞན་ལས་མི་དཔག་ཟ་མ་མོ་ལུས་ཡིན། གང་གིས་
མི་ཚོར་ཀུན་ལ་ཕན་མེད་ཡིན། ཀུན་གྱིས་མི་བརྩི་གང་ལ་གནོད་མེད་ཡིན། འཁོར་
ལ་བྱམས་པ་དགྲ་ལ་ལན་མེད་ཡིན། དགྲ་ལ་སྡང་བ་འཁོར་གྱི་ནོན་ཤིང་ཡིན། དེ་
ཕྱིར་རྒྱལ་སར་སྐྱེས་པ་ཅི་ལ་ཕན། སྐྱེས་པ་ཕོ་ཡིས་ཕོ་ཞིག་མ་བཏུལ་ན། ཟ་མ་མོ་ལུས་
ཐོབ་དང་ཇི་མ་འདྲ། སྟངས་དབྱལ་མཉམ་པོར་འདུག་ཀྱང་ཞེ་ཡིས་ཁྲེལ། སྔོན་ཆད་
གོང་མའི་རྒྱལ་པོ་རྣམས་ཀྱིས་ནི། མངའ་དབང་ཞིང་འདིར་འདུག་པ་མ་གཏོགས་པ།
152

མདོ་སྡེ། རྒྱལ་བ་རྒྱ་མཚོའི་ཆོ་ག
གཞན་དག་ཞིང་ལ་བརྒལ་བའི་གཏམ་མི་སྣང་། བདག་ནི་དེ་ལས་དཔག་པ་མ་ཡིན་
ཏེ། སྐྱེས་པ་ཕོ་ཁྱད་གཏམ་ཞིག་ཨེ་ཐོབ་དང་། མཉམ་གཉིས་དྲང་པོར་འཐབ་ན་གང་
རྒྱལ་ཞིག །གཞན་དག་ཞིང་ཁམས་ཤིག་ལ་ཚད་དུ་འགྲོ། བློན་པོ་དེད་དཔོན་རྣམས་
ཀྱིས་བློ་གྲོས་ཤོམས། ཞེས་སྨྲས་པས། དེ་ལ་རྒྱལ་པོ་ཡབ་ཀྱིས་གསུངས་པ། ཉོན་ཅིག་
རྒྱལ་བུ་དམ་པ་སྙན་གསོན་དང་། དབང་ཆེན་རྒྱལ་པོའི་རྒྱལ་ས་ཆེན་པོ་འདིར། རྒྱལ་
པོ་མང་ཡང་འཆོལ་བའི་རྒྱུ་ཡིན་ཏེ། འོན་ཀྱང་བདག་ཅག་ཡབ་ཡུམ་ངེད་གཉིས་ལ།
རྒྱལ་བུ་དམ་པ་ཁྱེད་ལས་མི་བདོག་པས། ཇི་ཙམ་མི་གསུང་རྒྱལ་སར་བཞུགས་པར་
ཞུ། རྒྱལ་བུ་རྒྱལ་སར་བཞུགས་ན་ཀུན་ལས་ཆེ། ཕ་རོལ་ཞིང་དུ་ལྷག་ན་ཚོང་པའི་
མགྲོན། བྱ་ཁྱུང་སྲིད་རྩེར་ལྡིང་ན་སྲིད་གསུམ་རྗེ། གླིང་བར་ལྷུངས་ན་བྱ་བྲན་ལྟད་
མོ་རྒྱུ། སེང་ཆེན་གངས་ལ་འགྱིང་ན་སྡེར་ཆགས་དཔོན། གྲོང་དུ་ལྷུངས་ན་གཅན་
གཟན་ཁྲོ་བས་རྒོལ། གླང་ཆེན་ལྗོན་ལ་འཁྲས་ན་རྨིག་འཐོག་རྗེ། གྲོང་ཁྱེར་གསེབ་ཏུ་
འཁྱམས་ན་བྱིས་པས་རྩེ། བཙུན་པ་མུ་ཁྱུར་སྡོད་ན་ལྷ་མིས་སྨོན། གཅིག་པུར་གྲོང་
རྡལ་མྱུལ་ན་ཁ་མདས་ཕོག །རྒྱལ་པོས་ཆག་ཤེས་བཤེར་ན་རྒྱལ་ཁྲིམས་གནོན། གཅིག་
པུར་རང་བློ་བྱས་ན་བློ་སྣ་བརྐུ་། བཙུན་མོས་གནས་མལ་བཟུང་ན་རང་སར་བརྟན། །
གྱ་གྱུ་འགྲོ་འདུག་མང་ན་རང་སྨྲ་བབ། བློན་པོས་སོས་དལ་བྱས་ན་དོན་ཆེན་འགྲུབ།
མི་འཕྲོད་བློ་སྣ་མང་ན་ཆབ་སྲིད་འཚོལ། དེད་དཔོན་ཐབས་ལ་མཁས་ན་གཞན་དག་
ཐུལ། བློན་པོ་ང་རྒྱལ་ཆེ་ན་གཡུལ་ཉེས་ཁུར། དཔའ་བོ་ཚོད་ཟིན་ལེགས་ན་དགྲ་ལས་
རྒྱལ། གལ་མེད་རང་ཤེད་རློམ་པ་རང་སྲོག་ཆད། སྡར་མ་དཔྱད་བློས་ཟིན་ན་ལོང་
ཁོམ་ཡོད། རང་སྐྲག་མཐའ་ལ་ཡར་ན་རང་ཕུང་རྒྱུ། ཁས་དམན་རྗེ་ལ་སྐྱབས་ན་
གཏན་ཆུས་ཟིན། བྱ་གླག་འགྲོ་འདུག་མང་ན་རང་ཉིད་བརླག །དབང་ཡོད་ང་རྒྱལ་
ཆེ་ན་སྐུ་ཚེ་ཐུང་། བཅོལ་ཆུང་བྱ་གླག་མང་ན་བྱུར་གྱིས་གཙེ། བློ་ཆུང་མང་པོ་འདུས་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ན་འདུ་མ་འཇིག །ཤེས་ཆུང་བྱ་བ་བརྩམ་ན་ཚར་ཚེ་ལད། རྒྱལ་བུ་དམ་པས་བྱ་བ་
འདི་མ་མཛད། རྒྱལ་བློན་གཙོ་འཁོར་ད་རུང་གྲོས་སུ་བླུགས། རྒྱལ་པོ་རང་ཁྲིམས་
ནོན་ན་ཆེ་བའི་མཆོག །བཙུན་མོ་རང་མལ་ཟིན་ན་མཛངས་པས་ཕུལ། བློན་པོ་ཆོག་
ཤེས་ལྡན་ན་མཁས་པའི་རབ། དེད་དཔོན་ཐབས་ལ་མཁས་ན་རྒྱུན་བྱའི་གྲོས། ཕ་
མལ་བུ་ཡིས་ཟིན་ན་ཆུས་ཀྱི་རབ། ཕ་ནོར་བུ་ཡིས་སྤྱོད་ན་ཉེས་འགལ་མེད། རང་ས་
ཟིན་ན་སོ་ཐུབ་རབ་མ་ཡིན། རང་སྐྱོན་རིག་ན་མཛངས་པ་ཕུལ་ཕྱིན་ཡིན། ཕ་རོལ་
ཞིང་ལ་བརྒལ་བའི་དོན་མ་མཆིས། བསྟན་པའི་ཆུས་ལ་བབ་ན་ལ་མེད་ཙམ། བདག་
ནི་བློ་གྲོས་དེ་ལ་མི་གཏོགས་སོ། །རྒྱལ་བུ་རྒྱལ་སར་འདུག་པ་གོང་མའི་ལས། ཁྱེད་
རང་རྒྱལ་བློན་གཙོ་འཁོར་ཅི་དགར་མཛོད། ཅེས་གསུངས་སོ། །དེ་ལ་བློན་པོ་རྣམས་
ཀྱིས་ཀྱང་། རྒྱལ་པོའི་གསུངས་པ་ལྟར་ཞུས་པ་ལ་མ་གསན་ཏེ། ཀུན་ཁྲིམས་འོག་ཏུ་
འཛུད་ཟེར་ནས་བཀྱོན་ཏོ། ། །
དེ་ལ་རྒྱལ་པོ་ཡབ་ཡུམ་དང་། བློན་འཁོར་རྣམས་གྲོས་བྱས་ནས། རྒྱལ་བུ་འདི།
ཡང་ན་བདུད་ཀྱིས་བསླུས་པ་ཡིན་ནམ། ཡང་ན་སྨྱོས་པ་ཡིན་གྱི་གང་ཡིན་ཆ་ཡང་
མི་འདུག་པས། རེས་ཤིག་བློན་པོ་དང་དེད་དཔོན་རྣམས་ཀྱིས་རོལ་མོ་དང་གོ་མཚོན་
བསྟར་ཏེ་དམག་མིའི་ཚོགས་རྣམས་དང་ཆོས་ལ། ཕྱི་རོལ་དུ་ལྟད་མོ་ལ་གཤེགས་
ཤིག །ཡུལ་དེ་ནི་ཤིན་ཏུ་མ་རུངས་ཞིང་རྩུབ་དྲག་པ་ཡིན་པས། དམག་དང་འཁྲུག་
པ་ལ་སོགས་མ་ཤོམས་ཤིག ། ཕྱི་རོལ་གྱི་མི་དེ་རྣམས་ནི་རིགས་བཞིའི་མི་ལས་གྲོལ་བ་
ཡིན་ཀྱང་། ཤ་ཟ་དང་། སྲིན་པོ་དང་། རོ་ལངས་དང་། གྲུལ་བུམ་དང་། མི་འམ་ཅི་
ལས་སོགས་པ་རྣམས་དང༌། འཚོས་པའི་མི་ཡིན་པས་ཤིན་ཏུ་གཏུམ་དྲག་པ་ཡོད་དོ།
ཞེས་གསུངས་པས་རྒྱལ་བུ་ཡང་ཤིན་ཏུ་དགའ་ནས་དམག་མི་སྟོང་ཕྲག་བཅུ་གསུམ་
དང་ཆས་ནས། གོ་མཚོན་དང་། དེད་དཔོན་དང་། བློན་པོ་ཆག་ཤེས་དང༌། རིག་
154

མདོ་སྡེ། རྒྱལ་བ་རྒྱ་མཚོའི་ཆོ་ག
ལྡན་མང་པོ་བསོགས་ཏེ་ཕྱི་རོལ་དུ་གཤེགས་སོ། །དེ་ནས་རྒྱལ་བུ་འཁོར་དང་བཅས་
པ་རྣམས་ཀྱང་ཁོ་རང་རྒྱལ་ཁམས་ཀྱི་ཕྱི་རོལ་དུ་བརྒལ་ནས། བློན་པོ་རྣམས་ལ་སྨྲས་
པ། ཁྱེད་རྣམས་ཀྱིས་ང་ཤིན་ཏུ་རྩུབ་ལ་དྲག་པས་ཡུལ་ཁམས་ཞིག་ཏུ་མ་ཁྲིད་ན། ང་
ནི་རང་སྲོག་རང་གིས་བཅད་པའམ། ཡང་ན་འཁྱམས་ནས་མི་འགྲོ་རེ་ཟེར་བས་ཚིག་
བསྐྱལ་བ་དང་། བློན་པོ་རྣམས་གྲོས་བྱས་ནས་རྒྱལ་བུ་འདི་ལྟ་བུའི་བློན་དུ་སྐྱེས་པ་
ཡང་ཤིན་ཏུ་ཡ་ང་ལ་རབ་ཏུ་སྐྱི་འཇིགས་པར་འདུག །འདི་ཡིས་ཅི་ཟེར་ལ་མ་མཉན་
ན་རང་སྲོག་གཅོད་པའམ། སྤྲང་ལ་འཁྱམས་ནས་གར་སོང་ཆ་ཡང་མེད་ན། འུ་ཅག་
རྣམས་ཀྱང་རྒྱལ་ཁམས་གཞན་དག་ཏུ་འཁྱམས་སུ་འགྲོ་བ་ལས་མེད། སླར་ལ་ལོག་
ཀྱང་རྒྱལ་པོའི་ཁྲིམས་ལ་གཏུགས་པས་གང་དུ་སོང་ཡང་སྔོན་གྱི་བསོད་ནམས་དང་
ལས་དབང་ཡིན་ལས་ཆེ། དམངས་སྲིན་ཚ་གུ་ཝེར་གྱི་ཡུལ་དུ་ཁྲིད་ནས་འགྲོ་བ་ལས་
མེད་ཟེར་ཏེ། དེར་འགྲོ་བའི་དེད་དཔོན་རྣམས་ཀྱིས་སྣ་ཁྲིད་ནས་ཡུལ་ཁམས་མང་པོ་
བརྒལ་བའི་ཕ་རོལ་ན་བྱེ་མའི་ནེའུ་ཐང་དང་། རྩྭ་ཨ་འབྲས་ལྗོན་པ་དང་། ཆུའི་པ་
དྲ་འཁྲུགས་པ་ལ་ཉིན་ལམ་མང་དུ་སོང་ངོ༌། །དེ་ནས་ཟངས་བྲག་དམར་པོ་ཡོལ་བ་
འཐེན་པ་འདྲ་བ་ཞིག་གི་ལ་ཀར་ཕྱིན་ནས་བལྟས་པས། གུ་ཝེར་གྱི་ཡུལ་དེ་ནི་ཟངས་
བྲག་གི་ར་བས་གཏམས་པའི་ནང་ན། མུ་ཁྱུད་མཚོ་ལ་གདུག་པའི་ཡུལ་དང་གྲོང་ཁྱེར་
ནི་སྲིན་པོའི་གྲོང་ལ་དཔེ་བླངས་ནས། ཤིན་ཏུ་ཡ་ང་ལ་རབ་ཏུ་སྐྱི་འཇིགས་པ། ཤིང་
ཨ་པར་ལྗོན་པའི་ཚལ་དང་། གཅན་གཟན་དང་། རི་དྭགས་དང༌། གཡུང་དྭགས་
དང་། སྔ་ན་མ་མཐོང་བའི་སེམས་ཅན་མང་པོ་ཡང་སྣང་ངོ༌། །དེའི་མཐའ་མ་མུ་ཁྱུད་
ཀྱི་མཚོ་ལ་ཐུག་པས་རྒྱ་མཚོའི་ར་བས་བསྐོར་བའི་ནང་དུ་མངོན་ནོ། །ཕོ་བྲང་ཆེན་པོ་
ཤ་ཟ་གླིང་ཁྲོད་ཞེས་བྱ་བའི་དབུས་སུ་གུ་ཝེར་གྱི་རྒྱལ་པོ་གཏུམ་པ་ལག་རིང་ལ། སྲས་
པོ་སོ་མ་ར་ཙ་དང་། སེའུ་ར་ཙ་དང་། སོ་ཁྲི་ར་ཙ་དང་གསུམ་མངའ་སྟེ། བཙུན་མོ་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དང༌། བློན་པོ་དང་། དད་དཔོན་དང་། འཁོར་དང་ལོངས་སྤྱོད་དཔག་ཏུ་མེད་པར་
མངའ་འོ། །
དེ་ནས་རྒྱལ་བུས་གསུངས་པ། ཉོན་ཅིག་བློན་པོ་དང་དེད་དཔོན་རྣམས། ངེད་
རང་ཁོ་དང་མཉམ་གཉིས་ཀྱི་ཁྱད་འགྲན་དགོས་པ་ཡིན་པས་ཁོའི་ནོར་གྱི་སྙིང་པོ་
ཞིག་ཨེ་ལོན་ལ། ཁོ་དང་ཁྱད་འགྲན་དགོས་པ་ཡིན་པས། འདི་ཡོ་ཚོང་དཔོན་གྱི་
རྒྱལ་པོ་ཡིན་བྱས་ནས་བསླུ་བའི་ཐབས་ཤིག་ཤོམས་དགོས་སོ། །ཞེས་གསུངས་པས་
བློན་པོ་རྣམས་ཀྱིས་དེད་དཔོན་གྱི་དམག་ལ་ཚོང་དཔོན་གྱི་བཅས་མི་འདུག་སྟེ་རྒྱལ་
བུས་བཀའ་ཡིན་པས་གང་གསུང་དུ་བསྒྲུབ་བོ། །ཞེས་ཟེར་ནས་ཐམས་ཅད་ཡུལ་དེར་
ཕེབས་སོ། །ཡུལ་དེའི་མི་རྣམས་ཀྱིས་སྔ་ན་མ་མཐོང་བའི་མི་བྱུང་བ་འདི་རྣམས་ཐོ་ཅོ་
དང་ཉམས་སོད་བྱེད་པ་ཡིན་ནམ། བསླུ་བྲིད་དང་རྐུ་དུག་བྱེད་པ་ཡིན་ནམ། ཞེས་
ཟེར་བ་ལ། བློན་པོ་གཅིག་གིས་སྨྲས་པ། ངེད་རྣམས་ནི་དེ་འདྲ་གང་ཡང་མ་ཡིན་ཏེ་
ཞིང་ཁམས་ལ་ལྟད་མོ་ལྟ་བ་དང་། རྒྱལ་པོ་ལ་གཉེན་སྲིད་སྦྲེལ་བ་དང༌། རིན་པོ་ཆེའི་
ཟོང་ཚོང་བ་ལ་འོང་བ་ཡིན། དེས་ན་རྒྱལ་པོའི་ཕོ་བྲང་གང་དུ་ཡོད། ཁྱེད་ཀྱི་དེད་
དཔོན་ཞིག་གིས་ངེད་ཅག་གི་ལམ་མཁན་བྱེད་ནས་འགྲོ་དགོས། རིན་པོ་ཆེ་ཡང་སྟེར་
བྱས་པ་ལ། དེད་དཔོན་ཞིག་གིས་བདེན་པར་སྙམ་ནས། དམག་མི་རྣམས་ཁྲིད་དེ་
ཕོ་བྲང་གི་ཕྱི་རོལ་དུ་ཕེབས་སོ། །དེར་རྒྱལ་པོ་ལ་ཞུ་རུ་ཕྱིན་པས། རྒྱལ་པོ་ལགས། འོ་
སྐོལ་གྱི་ཞིང་ཁམས་འདི་ན་ཕྱི་རོལ་གྱི་རྒྱལ་པོ་ཞིག །ལྟད་མོ་བལྟ་བ་དང༌། རིན་པོ་
ཆེ་ཚོང་བ་དང༌། གཉེན་སྲིད་སྦྲེལ་བ་ལ་ཕྱིན་པ་འདི་རྣམས་ལ་བསྙེན་བཀུར་དང་།
མདུན་ནས་བསུ་བར་རིགས་སོ། །ཞེས་ཞུས་པས། རྒྱལ་པོས་ཀྱང་དེ་ལྟར་འཐད་པར་
གསུངས་ཏེ། བློན་པོ་དང་དེད་དཔོན་ཀྱི་ཚོགས་དང་བཅས་པས་མདུན་ནས་བསུས་
ཏེ་ཕོ་བྲང་ནང་དུ་སྤྱན་དྲངས་སོ། ། གུ་ཝེར་གྱི་རྒྱལ་པོས། ང་ཕྱི་རོལ་གྱི་རྒྱལ་པོ་ནི་ཤིན་
156

མདོ་སྡེ། རྒྱལ་བ་རྒྱ་མཚོའི་ཆོ་ག
ཏུ་སྟོབས་ཆེ་ཞིང་གཏུམ་དྲག་པ་ཡིན་ཀྱང་། ཁྱེད་ནང་རོལ་གྱི་རྒྱལ་པོ་ནི་གདུང་རྒྱུད་
ཀྱི་རྒྱལ་པོ་ལ་ཉེ་བ་ཡིན་པས་བཀུར་བར་བྱ་ཟེར་ནས་ཞེ་ས་ཕུལ་ལོ། །རྒྱལ་བུས་ཀྱང་
ཕར་ལ་ཕུལ་ལོ། །དེ་ནས་འཚོ་བ་དང་བསྙེན་བཀུར་རྒྱ་ཆེན་པོ་རུ་དྲངས་སོ། །
དེ་ནས་རྒྱལ་བུས་སྨྲས་པ། ཁྱེད་ཕྱི་རོལ་གྱི་རྒྱལ་པོ་སྟོབས་དང་རྫུ་འཕྲུལ་ཆེ་བས་
བརྒལ་བའི་མི་ཡོད་དམ། ནོར་གྱི་སྙིང་པོ་དབྱིག་རྫས་ཀྱི་དམ་པ་གཞན་ལ་མི་སྲིད་པ་
ཅི་ལྟ་བུ་བདོག་བྱས་པས། རྒྱལ་པོས་ང་ལ་ཁྱད་དུ་འགྲན་པ་ནི་འཇིག་རྟེན་གྱི་ཁམས་
སུ་མ་མཆིས་སོ། །ང་ཡང་རིགས་བཞིའི་མི་ལས་གྲོལ་བ་ཡིན་ཀྱང་སྲིན་གྱི་ཚ་རེད་པས་
ཡ་ང་ཞིང་རུ་འཐུར་རོ། །དེས་ན་ཕྱི་རོལ་གྱིས་བརྒལ་བས་གླགས་མི་རྙེད་དོ། །ནོར་གྱི་
དམ་པ་ནི་ནང་གི་རྫས་ལ་གཞན་ལས་དཔག་པའི་རིན་པོ་ཆེ་ཞིག་ལ། ཁ་དོག་བརྒྱད་
དུ་འཆར་བ་ཨརྱ་པན་ནེ་སྤུག་བྱ་བ་རྩེ་མོ་གསུམ་པ་ཞིག་ཡོད་དོ། །ཕྱིའི་རྫས་ལ་ཨ་
པར་ལྗོན་པའི་ཚལ་གསེབ་ཅིག་ན། དཔག་བསམ་གྱི་སྡོང་པོ་ཡལ་ག་བརྒྱད་པ་ཞིག་ལ་
རིགས་མི་གཅིག་པའི་དྲི་མ་དང་། ཁ་དོག་དང་ལོ་མ་དང་མེ་ཏོག་དང་། འབྲས་བུ་སོ་
སོ་རུ་སྨིན་པ། དེ་ལ་རོ་མཆོག་བརྒྱད་དང་ལྡན་པ། བཀྲེས་པ་འགྲངས་པ། སྐོམས་པ་
ངོམས་པ། ལོ་མས་འཁྱགས་པ་དྲོས་པ། ཤུན་པ་ལ་དར་ཟབ་ཁ་དོག་སྒྱུར་བས། རྒྱལ་
པོའི་ན་བཟར་ཡོང་བ་ཞིག་ཡོད་དོ། །བར་གྱི་རྫས་ལ་བན་གླང་བརྒྱ་ཡོད་པའི་ནང་
ནས་སྤོས་ཀྱི་གླང་པོ་གར་བཞག་སྡོད་པ། ཅི་བཅོལ་ཉན་པ། སྨྲས་ན་གོ་བ། བག་དང་
ལྡན་པ། དབུ་ལ་ནོར་བུའི་གཙུག་ཡོད་པ། ལུས་ལ་སྨན་དྲི་བཟང་གི་ངད་པ་ལྡན་
པས། ནད་ཡམས་ཁོག་པ་དེ་ལྟ་བུ་ཞིག་བདོག་གོ་ཟེར་རོ། །རྒྱལ་བུས། དེས་ན་ངེད་
ཀྱི་ནོར་བུ་ལ་སྨོན་ལམ་ཞིག་འདེབས་པས། སང་ཉི་མའི་རྩེ་ལ་ངེད་རྣམས་ཀྱང་དམུའི་
རྒྱལ་ས་ལ་ཉེ་བས་ན་རིན་པོ་ཆེའི་ཁྲོལ་བུ་མང་དུ་ཡོད་པས་རྒྱལ་པོ་ལ་ཡང་འབུལ།
རྒྱལ་པོས་ཀྱང་ཡུལ་འདིའི་ནོར་རྫས་ངེད་ལ་ཡང་བསྐུར་བར་ཞུ། ཁྱེད་ཀྱི་འཁོར་པ་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྣམས་གཏུམ་དྲག་པས་ངེད་ཕོ་བྲང་གི་ནང་དུ་བསྡད་ན། ཐབས་མི་མཁས་པར་འོང་
བས་ཕྱི་རོལ་དུ་སྡོད་པ་ལགས། ཞེས་སྨྲས་པས། དེ་དེ་བཞིན་ནོ་ཞེས་ཟེར་ནས་ནོར་བུ་
རྒྱལ་བུའི་ལག་ཏུ་བཞག་ནས། ཁྱོད་རང་སྨོན་ལམ་གང་བསམ་དུ་ཐོབ་དང་མི་འགྲུབ་
པ་མི་སྲིད་དོ། །འདི་ནི་སྲིན་ཧ་དྷ་སྐྱེས་གཅིག་གིས་མཐའི་རྒྱ་མཚོ་ནས་ལོན་པས་ཕ་
རོལ་གཡུལ་ལས་རྒྱལ་བའི་ནོར་བུ་བྱ་བ་ཡིན། ཞེས་ཟེར་རོ། །དེ་ནས་ཕྱི་རོལ་ཏུ་རྒྱལ་
པོ་དམག་མི་དང་བཅས་ནས་ཕྱིན་ནོ། །
དེ་ནས་རྒྱལ་བུའི་བསམ་པ་ལ། མཐའི་རྒྱལ་པོ་སྟོབས་ཆེ་ཡང་ང་རང་གི་ཐབས་
ལེགས་པས། ནོར་གྱི་དབྱིག་རྫས་ནོར་བུ་འདི་ལོན་པས་སྔོན་གྱི་བསོད་ནམས་ཤིག་
ཡིན་ལས་ཆེ་སྟེ། ནངས་པར་ནོར་བུ་ལ་ཐོབ་ཤོར་ཞིག་བྱེད་ནས་འགྲོ་དང་བདེན་
པར་ཡོད་ན་སྨོན་ལམ་ཞིག་འདེབས་དང་ཡུལ་ཁམས་འཇིག་ཀྱང་ནོར་བུ་ཨེའུ་འཆོར་
བསམ་སྟེ། དེད་དཔོན་དང་བློན་པོ་རྣམས་དང་གྲོས་བྱས་པས་ཀྱང་དེ་ལྟར་རིག་པར་
བཅད། ནངས་པར་གོ་མཚོན་བསྟར་ནས། རྒྱལ་བུས་ནོར་བུ་བྲོས་ཐབས་སུ་ཁྱེར་ན་
དམངས་ཕལ་པས་ཀྱང་རྒྱལ་པོའི་ནོར་བུ་ཐོབ་པས། མཉམ་གཉིས་ཕོ་ཁྱད་འགྲན་
པ་ལ་རྒྱལ་པོའི་ཚོར་བ་རུ་བྱ་བསམ་སྟེ་ཕྱི་རོལ་ནས་འོ་དོད་བོས་པ། གུ་ཝེར་རྒྱལ་པོ་
མཐའ་མི་སྲིན་གྱི་ཚ། ང་ནི་ཁྱེད་ལ་རྩལ་འགྲན་འོང་བ་ཡིན། ཁྱོད་ཀྱི་ནོར་གྱི་དབྱིག་
རྫས་གང་ན་ཡོད། ཆག་ཚད་སྔོན་དུ་བརྩིས་ན་གྲུང་པོའི་མཆོག །འགྱོད་སེམས་རྗེས་
སུ་དྲན་ན་བླུན་པོའི་མཐའ། མཉམ་གཉིས་ཕོ་ཁྱད་འགྲན་ན་དེ་རིང་ལས། ཞེས་འབོད་
པ་ཕོ་བྲང་དུ་ཚོར་ནས་ཐམས་ཅད་ཀུན་རབ་ཏུ་གཟིངས་སོ། །
ཡང་རྒྱལ་བུས་སེམས་ལ་ཁོ་ཡི་སྡོང་པོ་ཡན་ལག་བརྒྱད་ལྡན་ནི་གར་ཡོད་ཆ་མེད།
སྤོས་ཀྱི་གླང་པོ་དེ་ཡིན་ན་ནོར་བུ་དེའི་ཐོབ་ལུགས་ཀྱི། བསོད་ནམས་ཡིན་ལས་ཆེ་
བསམ་ནས། ཤིན་ཤོན་གྱི་ཐག་པའི་སྣེ་ལ་འཕྲུལ་གྱི་ཤ་ཟུང་བཏགས་ནས་ཀླད་ལ་
158

མདོ་སྡེ། རྒྱལ་བ་རྒྱ་མཚོའི་ཆོ་ག
བསྐོར་ཏེ། ལྕགས་རིའི་ནང་དུ་བཏབ་པས་སྤོས་ཀྱི་གླང་པོའི་སྣ་ལ་ཟིན་ནས་ཕྱི་རོལ་ཏུ་
ཐོན་ནས་བྱུང་ངོ༌། །དེར་རྒྱལ་བློན་རྣམས་དགའ་ནས་རྒྱལ་བུས་གླང་པོ་ལ་བཅིབས།
ནོར་བུ་རྒྱལ་མཚན་གྱི་རྩེ་ལ་ཕྱར་ནས་བཤུལ་དུ་ཞུགས་ནས་སླར་ལོག་པས། དེར་གུ་
ཝེར་རྒྱལ་པོ་ཤིན་ཏུ་ང་རྒྱལ་སྐྱེས་ནས་སྨྲས་པ། ཉོན་ཅིག་བློན་པོ་སྲས་བཅས་དེད་
དཔོན་རྣམས། ནང་རོལ་རྒྱལ་པོ་མ་བསམ་བྱ་བ་ཅན། ཤ་ཟ་སྲིན་པོའི་གླིང་དུ་ཕྱིན་
དང་མཚུངས། སྤྲིན་བུ་རང་འདོད་ཆེ་བས་ག་ལ་ཕན། གཞན་གྱི་ནོར་མཐོང་ལག་ཏུ་
ཕྱིན་ངེས་མེད། བདག་ལ་ཕོད་བཙུགས་འགྲན་དུ་བཙལ་བ་ཡི། སྒྲིན་བུ་རང་མཐོང་
ཅན་འདི་ཆམ་ལ་འབེབས། གསོད་དང་གཅོད་པའི་ལས་ལ་སྙིང་རྗེ་མེད། ཅེས་ཟེར་
ནས་དམག་མི་སྟོང་ཕྲག་བཅུ་དྲུག་དང་ཆས་ནས་རྗེས་སུ་བདས་ནས་བྱུང་བས་མཐའི་
དམག་མི་ནི་ཤིན་ཏུ་གཏུམ་ལ་དྲག་ཅིང་། འཇིགས་ལ་རྔམ་པ། མུན་པ་འཁྲིགས་པ་
བཞིན་དུ་བྱུང་སྟེ་རྒྱལ་བུའི་དམག་མི་རྣམས་ཀྱང་ཤིན་ཏུ་བྲེད་པ་ལ། རྒྱལ་བུ་དེས་
ནོར་བུ་རྒྱལ་མཚན་གྱི་རྩེ་ལ་ཕྱར་ནས་སྨོན་ལམ་གཏབ་པ། ཕ་རོལ་གྱི་གཡུལ་ལས་
རྒྱལ་བར་གྱུར་ཅིག །ཅེས་སྨོན་ལམ་བཏབ་ནས་འཁྲུག་པས། ཕན་ཚུན་མང་དུ་ཤི་སྟེ།
མཐའི་དམག་མི་སྟོང་ཕྲག་བཅུ་དྲུག་ཡོད་པ་ལ་སྟོང་ཕྲག་དྲུག་བསད་དོ། །རྒྱལ་བུ་
དཔོན་གཡོག་ལ་སྟོང་ཕྲག་བཅུ་གསུམ་ཡོད་པའི་སྟོང་ཕྲག་གསུམ་བསད་དོ། །
དེ་ནས་གཡུལ་མཐའ་རྒྱལ་བུ་རྒྱལ་ཏེ་ནོར་བུ་དང་གླང་པོ་ཆེ་ཡང་ཐོབ། རྒྱལ་བུ་
སེའུ་ར་ཙ་དང་། བློན་པོ་དང་དེད་དཔོན་མང་པོ་བཙོན་དུ་བཟུང་ནས། སླར་ལ་ཀ་
རུ་ཕྱིན་ནས་བལྟས་པའི་ཡུལ་དེ་རུ་མི་སྟོང་ཕྲག་དགུ་བསད་པའི་ཤ་རི་དང་ཁྲག་མཚོ།
ཞིང་ཁམས་ཀྱི་ཆུ་རྣམས་ཀྱང་ཁྲག་གིས་བསྒྱུར་ནས་ཤིན་ཏུ་ཡ་ང་ལ་བག་ཚ་བར་གྱུར་
ཏོ། །མཐའི་རྒྱལ་པོ་ཡང་ཤིན་ཏུ་ཡ་ང་ལ་ཡི་མུག་པ་དང༌། ག་ཆད་པར་གྱུར་ནས་
ཕྱིར་ལོག་སྟེ་མྱ་ངན་གྱི་རྫོང་ལ་ཞེན་ནས་འདུག་གོ །རྒྱལ་བུ་འཁོར་དང་བཅས་པ་ར
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྣམས་ཀྱང་སླར་རང་ཡུལ་དུ་ཕེབས་སོ། །དེ་ལ་རྒྱལ་པོ་ཡབ་ཡུམ་རྣམས་ཀྱང་ཤིན་
ཏུ་དགའ་ནས། ཀུན་གྱིས་མདུན་ནས་བསུས་ཤིང་དགའ་སྟོན་དང་མཆོད་པ་རྒྱ་ཆེན་
དུ་བྱེད་དོ། །དེ་ནས་རྒྱལ་བུ་དེ་ཡང་ཤིན་ཏུ་ང་རྒྱལ་ནས། དགེ་བའི་ལས་ནི་ཏིལ་
འབྲུ་ཙམ་ཡང་མི་དྲན་པར། མཐའི་རྒྱལ་བུ་དཔོན་གཡོག་རྣམས་ཀྱང་བཙོན་དོང་དུ་
བཅུག་སྟེ། གཞན་ཡང་ཕ་རོལ་གྱི་ཞིང་ཁམས་དང་། རང་གི་རྒྱལ་ཁམས་དེ་རུ་སེམས་
ཅན་ཐམས་ཅད་གསོད་པ་དང༌། བཤའ་བ་དང་། གཅོད་པ་དང་། གཏུབ་པ་དང༌།
འཚོད་པ་ལས་སོགས་ཏེ། བཙོ་སྲེག་དང་བཤའ་གཏུབ་ཀྱི་འཁོར་ལོ་བསྐོར་རོ། །
གཞན་ཡང་དམག་གི་དེད་དཔོན་གཏོང་བ་དང་། ཚོང་གི་དེད་དཔོན་རྣམས་ཕྱོགས་
སུ་གཏོང་ཞིང་ཀུན་ཏུ་འགྱེད་དོ། །འཇབ་བུ་སྡོད་ཅིང་ཡེ་འདྲོག་གཏོང་ངོ༌། །ཐོབ་ཤོར་
བྱེད་དོ། ། དེ་ལྟར་མི་དགེ་བའི་ལས་སྣ་ཚོགས་སྤྱོད་པ་ལ་རྒྱལ་པོ་ཡབ་ཡུམ་དང་བཙུན་
མོ་དང་། བློན་པོ་རྣམས་ཀྱིས་ཀྱང༌། ཅི་ལྟར་གྱི་བློ་ཁ་བསྒྱུར་ཞིང་དགེ་བའི་བསྐུལ་མ་
གང་གིས་ཀྱང་བཤོལ་དུ་མེད་ཅིང་ལོག་པའི་ལས་སྤྱོད་བྱེད་ནས་འཇིག་
བཏབ་ཀྱང་། 
རྟེན་གྱི་ཁམས་སུ་ཡང་། རྒྱལ་བུ་དྲག་བྱེད་ཧ་ལ་ར་ཛ་བྱ་བར་གྲགས་སོ། ། །
དེ་ནས་རྒྱལ་དེས་སྨྲས་པ། བདག་ནི་མངའ་རིས་འདི་ལ་སྐྱེས་པ་ཡང་། སྔོན་གྱི་
གོང་མ་རྣམས་ལས་དཔག་པ་མ་ཡིན་ཏེ། ང་རང་བརྟུལ་ཞུགས་དྲག་པོ་རང་སོར་
བཏུབ་པ་ཙམ། གུ་ཝེར་དམག་ལ་འཐབ་ཀྱང་ཅུང་རྒྱལ་ཙམ། ཁོ་ལ་ཟོང་གི་སྙིང་པོ་
གསུམ་ཡོད་པའི། གཉིས་ཙམ་ང་རང་བསོད་ནམས་ཤུགས་ཀྱིས་ལོན། ད་རུང་ཡན་
ལག་སྡོང་པོ་མ་ལོན་པས། དེད་དཔོན་རྒྱུས་ཡོད་མཁས་པ་ཞིག་ཁྲིད་ནས། ཡང་ན་
རྒྱལ་པོ་ཡབ་སྲས་ཨི་སོད་དང་། ཡང་ན་མངའ་རིས་ཞབས་སུ་ཨི་ཚུད་དང་། ཡང་ན་
ཡན་ལག་སྡོང་པོ་ཨི་ཐོབ་ལ། དམག་འཁོར་དཔུང་དང་བཅས་ནས་འགྲོ་དགོས་ཟེར་
ཏེ། དམག་མི་དེད་དཔོན་རྣམས་བསོགས་ནས་བཀའ་སྩལ་ཏོ། །དེའི་དུས་སུ་རྒྱལ་
160

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
བུ་དེ། དོ་མོད་གཉིད་ལོག་པའི་སྣང་བ་ལ་ཁོའི་སྔས་སུ། མི་ནག་པོ་རལ་པ་ཅོདྲན་དུ་
བཅིངས་པ། སྤྱན་གསུམ་མཆེ་བ་བཞི་རབ་ཏུ་གཙིགས་པ། ལག་ན་ཞགས་པ་ནག་པོ་
ཐོགས་པ་ཞིག་གིས། རྒྱལ་པོ་ཧ་ལ་ར་ཛཱ་ཡར་ལོངས་དང་འགྲོ་དགོས་པར་ཡོད་ཟེར་
རོ། །དེ་ལ་རྒྱལ་བུ་ཚིག་པ་ཟ་ནས་འདི་མཐའ་དམག་གི་མི་ཞིག་ཡིན་ནམ། ཡང་ན་
མི་མ་ཡིན་གྱི་ཆོ་འཕྲུལ་ཞིག་ཡིན་ནམ་སྙམ་ནས་ཡར་ལངས་ཏེ་ཡ་ཙ་རྣོ་བ་ཡོད་པ་
བླངས་ནས་བཏབ་པས་སྣང་བ་ལ། དེ་མ་ཡིན་པར་ཁྲོ་ཆུའི་མི་ནག་པོ་ལྷུ་ཐུང་ལ་ཡན་
ལག་རགས་པ་མང་པོས་ཞགས་པ་དང་། ལྕགས་སྒྲོག་དང་། ཀ་མ་ལི་དང་། གཏར་
ཚན་དང་ལྕགས་ཀྱུ་དང༌། ལྕགས་ཀྱི་དྲྭ་བ་ལས་སོགས་པ་ཐོགས་ནས་བསྐོར་ཏེ། ཡར་
ལངས་ནས་འཁོར་པ་རྣམས་ལ་བསྐོད་པའི་དབང་ཡང་མེད་པར། ཀུན་གྱིས་ཙིར་
བཟུང་ནས་སྡུན་གྱི་མི་ནག་པོ་དེས་སྨྲས་པ། ང་ནི་ཁྱོད་ཀྱི་ལྷན་ཅིག་སྐྱེས་པའི་བདུད་
ཅེས་བྱ་བ་ཡིན་པས། ཁྱེད་ཀྱང་ལས་དཀར་ནག་གཉིས་སྤྱད་དགོས་པ་ལ་ནག་པོ་
རྐྱང་གཅིག་ཏུ་སོང་ཡོད་པས། ད་ནི་ལས་ཀྱི་གཤིན་རྗེའི་སྤྱན་སྔར་ཁྲིད་ནས་བཙོ་སྲེག་
དང་བཅད་གཏུབ་བྱེད་པས་བདག་རེ་དགའ། ད་ཡང་ལ་འུར་མ་ཐོགས་པར་སྐད་
ཅིག་ཀྱང་སྡོད་པའི་ལོང་ཁོམ་མེད་ཟེར་ནས། ལྕགས་ཀྱི་དྲྭ་བའི་ནང་དུ་བཅུག་ནས་
མུན་པས་གཏིབས་ཏེ་སོང་ངོ༌། །དེའི་རྗེས་སུ་མི་དཀར་པོ་དར་དཀར་གྱི་ལའུ་གོན་པ་
ཞིག་གིས་གཤིན་རྗེའི་དེད་དཔོན་རྣམས་ལ་སྨྲས་པ། འདིས་ནི་ཚེ་འདི་ལ་དགེ་བ་མ་
སྤྱོད་ཀྱང་། ཚེ་སྔ་མ་དགེ་བའི་ལས་སྤྱོད་པ་དང་། ད་རུང་ཚེའི་འདུ་བྱེད་ཀྱི་མ་ཟིན་
པས། ད་རུང་ཁྲིད་པའི་ཐབས་མེད་ཟེར་ནས་ཁོ་ལ་འཇུས་པས། མི་ནག་པོ་དེས་སྨྲས་
པ། སྔོན་གྱི་དགེ་སྤྱོད་ད་ལྟའི་ལུས་ལ་ལྟོས། ཕྱི་མར་ཇི་འབྱུང་ད་ལྟའི་ལས་ལ་ལྟོས།
ཁྱོད་ཀྱང་ལྷན་ཅིག་སྐྱེས་པའི་ལྷ་ཡིན་ཏེ། རྒྱལ་བུ་འདི་ལ་ད་ལན་ང་དབང་ཆེ། ཚེ་ལ་
མ་ངེས་སྐད་ཅིག་གློག་དང་འདྲ། ལུས་ལ་མ་ངེས་ཆུ་ཡི་ལྦུ་བ་འདྲ། དབུགས་ལ་མ་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ངེས་རི་རྩེའི་ན་བུན་འདྲ། ཁ་དོག་མ་ངེས་སྟོན་གྱི་ཤིང་ལོ་འདྲ། སྙན་གྲགས་མ་ངེས་
བར་སྣང་འབྲུག་དང་འདྲ། གཉེན་འདུན་མ་ངེས་ཚོང་འདུས་མགྲོན་དང་འདྲ། དེ་
ཕྱིར་གང་ལ་བརྟག་ཅིང་དཔྱད་དུ་མེད། ཅེས་ཟེར་བ་ལ། མི་དཀར་པོ་དེས་ཀྱང་ལན་
མ་ཐེབས་པར་ཡང་ཁྲིད་ནས་སོང་ངོ༌། ། དེ་ནས་ཡང་ཤིན་ཏུ་རྩུབ་ལ་རོང་བའི་ཡུལ་
ཞིག་བརྒལ་ནས། ཐང་ཡངས་པ་ཞིག་ཏུ་གྲོང་ཁྱེར་དང་། གྲོང་རྡལ་དང་། མཁར་
ཁང་མང་པོ་འདུག་སྟེ། ཐམས་ཅད་ཁྲོ་ཆུ་དང་ཞུན་དཀར་དང༌། ཟངས་ལྕགས་དང་
འཁར་བ་དང༌། རག་གན་ལ་སོགས་ལས་གྲུབ་ནས། ཡ་ང་བ་དང་གཅན་གཟན་
དང་། བྱ་རིགས་དང་སྡོམ་སྡིག་དང༌། དུག་སྦྲུལ་ལས་སོགས་མ་དག་པས་གཟུགས་
ཅན་སྣ་ཚོགས་ཀྱིས་སྐྱི་འཇིགས་པར་འདུག་གོ །གཞན་ཡང་ཡུལ་དེའི་རི་ཐམས་ཅད་
ནི། མཚོན་ཆ་གནམ་ལ་བསྣོལ་བ་འདྲ་བ། ཐང་ཐམས་ཅད་ནི་ཟངས་ལྕགས་ཀྱི་ཕྱེ་མ་
-Iབརྡལ་པ་འདྲ་བ། ཤིང་ཐམས་ཅད་ནི་དུག་ཚེར་གྱི་སྡོང་པོ་གཤིབས་པ་འདྲ་བ། ཆུ་
ཐམས་ཅད་ནི་དུག་སྦྲུལ་ཁུང་དུ་འཁྱིལ་པ་འདྲ་བ། མི་ཐམས་ཅད་ནི་སྔ་ན་མ་མཐོང་
བའི་འཇིགས་སུ་རུང་བ། 
འཇིག་རྟེན་གྱི་ཁམས་དཔག་ཏུ་མེད་པའི་མི་ཐམས་ཅད་
འདི་རུ་ཚོགས་ནས་སྣང་སྙམས་པ་རུ་གདའ་འོ། །དེ་ལ་རྒྱལ་པོ་ཡང་ཤིན་ཏུ་ཡ་ང་བ་
དང་སྐྱི་འཇིགས་པ་རུ་གྱུར་ནས་བརྒྱལ་ཏེ་སོང་ངོ་། །དེ་ནས་སྐད་ཅིག་ནས་བརྒྱལ་
བ་སངས་ཏེ་བལྟས་པས་གྲོང་ཁྱེར་ཆེན་པོ་ཞིག་གི་དབུས་ན། པད་མ་ར་ག་ལས་གྲུབ་
པའི་འཚོམ་ཆེན་པོའི་དཀྱིལ་ན་གསེར་གྱི་ཁྲི་ཞིག་བཏེག་པའི་སྟེང་དུ། མི་དཀར་པོ་
རལ་པ་ཅོདྲན་དུ་བཅིངས་པ། སྐུ་ལ་ཟ་འོག་གི་འགྱིང་བེར་མནབས་པ་ཞིག་སྣང་།
དེའི་གཡས་གཡོན་དུ་མི་དར་གྱི་འཇོལ་བེར་ཅན་དབྱུག་ཏོ་དང་ཤང་ལངས་འཛིན་པ་
བཅུ་དྲུག་སྣང་ངོ༌། །ཁོ་ཡང་དེའི་མདུན་དུ་ཁྲིད་ནས་ལྕགས་ཀྱི་དྲྭ་བའི་ནང་དུ་ཤིན་
ཏུ་ཉམ་ཆུང་བར་ཡོད་པ་ལ། ཟངས་ལྕགས་ཀྱི་ཁང་པ་མང་པོ་སྒོ་ཁྲོལ་གྱིས་ཕྱེས་ནས།
162

མདོ་སྡེ། རྒྱལ་བ་རྒྱ་མཚོའི་ཆོ་ག་༼ཆ༽
མི་མང་པོས་རྒྱལ་པོ་ཧ་ལ་ར་ཛཱ་འདིར་ཕྱིན་པ་ཨེ་ཡིན་ཟེར་ནས་རྣོ་མཚོན་རྣམས་
ཐོགས་ནས་བྱུང་བས། མི་ཆེན་པོ་དེས་ཕྱག་ན་སྐོས་ཀྱི་ཆག་ཤིང་ཞིག་བསྣམས་པ་ཀླད་
ལ་བསྐོར་ཏེ་གསུངས་པ། ཁྱེད་རྣམས་དགེ་སྡིག་གི་དབྱེ་བ་མེད་པར་ཀུན་རྒྱུག་ནས་
འོང་བའི་ཁྲིམས་ཡོད་དམ་གསུངས་པས་ཐམས་ཅད་ཕར་ལ་བཀྱེ་དེ་གནོད་པ་མ་ནུས་
སོ། །དེ་ནས་རྒྱལ་བུ་ལ་གཟིགས་ནས་གསུངས་པ། རྒྱལ་བུ་ཁྱོད་འཇིག་རྟེན་མིའི་ཡུལ་
ན་འདུག་པའི་དུས་སུ་ཡུལ་ཇི་ལྟར་བྱ་བ་ན་སྐྱེས་སོ། །རིགས་ནི་ཅི་རུ་གཏོགས། ལས་
དགེ་བ་ནི་ཇི་སྤྱོད། འདྲེན་པའི་སློབ་དཔོན་ནི་སུ་བྱ་བ་བསྟེན། སྡིག་པ་ནི་ཅི་འདྲ་བ་
སྤངས། ཞེས་ཟེར་བ་ལ། རྒྱལ་བུས་སྨྲས་པའི་ལོང་མེད་པར། མི་ནག་པོ་དེས་སྨྲས་པ།
གཤིན་རྗེའི་རྒྱལ་པོ་ལགས། འདི་ནི་འཇིག་རྟེན་མིའི་ཡུལ་དུ་འདུག་པའི་དུས་སུ། ལས་
དཀར་པོའི་དགེ་བ་བྱ་བ་ནི། ཏིལ་འབྲུ་ཙམ་ཡང་མ་དྲན་པར་སྡིག་པ་ནག་པོ་རྐྱང་
དེད་བྱེད་པ་ཞིག་ཡིན། ཆུང་ནས་བྱམས་པ་དང་མི་ལྡན་པར་གདུག་སེམས་དང་ང་
རྒྱལ་ཆེ་ནས། སེམས་ཅན་ཐམས་ཅད་གསོད་པ་དང་། གཅོད་པ་དང་འཚོད་པ་དང༌།
བརྡུང་བ་ལས་མེད་ཟེར་ནས། ཀུན་ལ་འཚེ་བ་དང་། གནོད་འགལ་ཆེ་བ་འདི་ལྟ་
བུ་ནི་འཇིག་རྟེན་ཁམས་ན་ཡང་མེད་དོ། །ཐར་ལམ་འདྲེན་པའི་སྟོན་པ་ནི་བསྟེན་པ་
མི་དགོས་དང༌། ཚོར་དང་མཐོང་བ་ཙམ་ཡིན་ཀྱང་། གཤེ་སྐུར་དང༌། ཡ་ག་སྨད་
ཚིག་བྱེད་དོ། །དེས་ན་འདི་ལ་ཅི་ཡང་སྨྲ་རྒྱུ་མེད། རང་གིས་ལས་བྱས་རང་ལ་སྨིན་
པ་ཡིན་པས་སྡུག་བསྔལ་སྦྱོང་བར་ཞུ། ཞེས་ཟེར་ནས། ཁོ་ལ་གདུག་པའི་ཚུལ་བསྟན་
ནོ། །ཡང་མི་དཀར་པོ་དེས་སྨྲས་པ། རྒྱལ་པོ་ལགས། རྒྱལ་བུ་འདི་ནི་འཇིག་རྟེན་མི་
ཡི་ཡུལ་དུ་འདུག་ཙམ་ན། ད་ལྟ་དེང་སང་ལ་དགེ་བ་འདི་སྤྱད་ཙམ་ཡང་མེད་དེ་ན་
སོ་གཞོན་པ་དང་། ད་རུང་སངས་རྒྱས་ཀྱི་ཞིང་ཁམས་སུ་སྐྱེས་པས་དགེ་བ་སྤྱད་ནས་
འོང་བར་འདོད་ཀྱི། ཚེ་སྔ་མ་ལ་ཡང་དགེ་བ་སྤྱད་པས་བག་ཆགས་འཕྲོ་ཞིག་སྙོག་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་ཡོད་པས་ཅི་ཙམ་གྱི་བཀའ་བཀྱོན་པར་མི་འཚལ་ཞུ། ཚེ་འདི་ལ་ཡང་ད་རུང་དུས་
དང་གནས་སྐབས་ལ་མ་ཕྱིན་ཏེ། ཁོ་ལྷན་ཅིག་སྐྱེས་པའི་འདྲེ་འདིས་དབང་ཆེ་བྱས་
ནས་མ་སྟེར་བ་ཡིན། ད་ཡང་ཁོ་རང་ལ་ཞུ་བཅོལ་ནས་སྔོན་ཆད་ཀྱི་ལས་ལ་འགྱོད་པ་
དང༌། ཕྱིན་ཆད་མི་བགྱིད་པར་ཁས་ལེན་ནས་དགེ་བ་སྤྱོད་ན་དུས་ལ་མ་ཕྱིན་བར་དུ་
གཏོང་བར་ཞུ། བདག་ནི་དཀར་པོ་དགེ་བ་ལ་ཡིད་གཞུངས་པ་མ་གཏོགས་པས་རྫུན་
དང་ལོག་པར་སྨྲ་བ་ནི་མི་རིགས་སོ། །ཞེས་སྨྲས་པས། རྒྱལ་པོའི་ཞལ་ནས་ཁོང་གཉིས་
ཀྱི་ཁ་འཛིན་སོ་སོར་སྣང་ཡང་། ལས་ཀྱི་མེ་ལོང་དང་། རྩིས་ཀྱི་ཡི་གེ་ལ་ལྟོས་དང་
རྒྱལ་བུ་རང་ཡང་ཡིད་ཆེས་ནས་འོང་གི། ཞེས་གསུངས་པ་ལ། མི་དཀར་པོ་ཞིག་ཐལ་
ནས་སྒོ་ཞིག་ཕྱེས་པའི་ནང་དུ་རྩིས་ཀྱི་ཡི་གེ་བྱེ་མའི་ལ་ཙམ་སྣང་བའི་ནང་ནས་བྱང་བུ་
གཅིག་ཕྱུང་བ་ལ་བཀླག་ནས་བལྟས་པས། ཁོའི་ལས་དགེ་སྡིག་གི་རྩ་བ་ཅི་བགྱིས་པ་
ཚེ་རབས་ནས་བསགས་པ་དང་། ད་ལྟའི་དམག་ཁྱེར་དང་འཁྲུག་པ་ལས་སོགས་ཅི་
བྱས་པ་ཐམས་ཅད་ཏིལ་འབྲུ་ཙམ་ཡང་མ་ལུས་པར་གསལ་བར་འདུག་གོ ། །
དེ་ལ་རྒྱལ་བུ་ཡང་ཤིན་ཏུ་འགྱོད་པ་སྐྱེས་ནས་གཤིན་རྗེའི་རྒྱལ་པོ་ལ། ཞུས་པ།
གཤིན་རྗེའི་རྒྱལ་པོ་ལགས། བདག་ནི་འཇིག་རྟེན་མིའི་ཡུལ་དུ་འདུག་པའི་དུས། ཡུལ་
ནི་འཛམ་གླིང་སོག་ཁ་སྟག་གཟིག་གི་ཡུལ་བྱ་བ་ལགས་སོ། །རིགས་ནི་རྗེའུ་རིགས་ཀྱི་
རྒྱལ་པོ་ལ་གཏོགས་སོ། །ལས་དགེ་བ་ནི་དེ་སྔ་འདི་སྤྱོད་ཙམ་ཡང་མེད་དོ། །ད་ནི་
ཡབ་ཡུམ་དང་བློན་འཁོར་རྣམས་ཀྱིས་དགེ་བའི་ལས་ལ་སྤྱད་དགོས་ཟེར་བ་ལ། སྔོན་
དུ་རྒྱལ་ཁམས་དང་མངའ་རིས་ཅི་ཚུད་ཅིག་ཞབས་སུ་འཛུད་ནས། དེ་ནས་ལས་དགེ་
བ་ལ་བདེན་པ་ཡོད་ན་སྤྱད་དགོས་བསམ་པས་སྣང་བ་ནི་ཡོད
། འཕྲལ་དུ་རྒྱུ་འབྲས་
དང་དགེ་སྡིག་ལ་འདི་ཙམ་གྱི་སྐྱོན་ཡོན་ནི་ཨི་ཡོད་ཀྱང་མ་ཤེས་པས་དགེ་བ་ལ་སྤྱོད་
པ་ནི་མེད། ཐར་ལམ་འདྲེན་པའི་སློབ་དཔོན་ནི་ཡུལ་དེར་ཡང་མེད་པ་ལ། སུ་བསྟེན་
164

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
པ་ཡང་མེད། སྡིག་པ་ཡང་ན་སོ་གཞོན་པ་དང༌། དྲན་པས་མ་ཟིན་པར་སྤང་བླང་
གི་ཤན་མ་ཕྱེད་པས། དམག་ཁྱེར་དང་འཁྲུག་པ་བྱས་པའི་དུས་སུ་མི་རྟ་ཀུན་ཤི་བའི་
རོ་རྣམས་མཐོང་ཡང་ཞེ་སྨེ་བ་ཙམ་ལས་མ་བྱུང་། ད་ནི་ཉིད་ཀྱི་དྲུང་དུ་སྡིག་པ་ཡང་
སྤང་ནས་དགེ་བ་ལ་སྤྱོད་པར་བགྱི། དུས་ལ་མ་བབ་པ་ཡིན་ན་ཡུལ་དུ་གཏོང་བར་
ཞུ། དུས་ལ་བབ་ན་ཁྱེད་རང་ཐུགས་རྗེས་ཤེས། ཞེས་ཟེར་བ་ལ་མི་ཆེན་པོ་དེས་སྨྲས་
པ། ཁྱོད་ཀྱང་ཚེ་འདི་ལ་དགེ་བ་མ་སྤྱད་ནས་སྡིག་པ་སྤྱོད་པ་ནི་བདེན་པར་འདུག །
སྔོན་གྱི་ལས་ཀྱིས་སངས་རྒྱས་དང་འབྲེལ་བ་ཆ་ཙམ་ཞིག་འདུག་པས་ད་ལྟ་ཡང་ཞིང་
ཁམས་སུ་སྐྱེས་པ་ཡིན་པར་སྣང་། དེས་ན་སྡིག་པ་སྤང་ནས་འགྱོད་བཤགས་དྲག་པོ་
བྱས་ན་འདུལ་བའི་ཞིང་དུ་གྱུར་ནས་ཐར་པ་འཐོབ་སྟེ་འགྲོའོ། །དགེ་བ་མི་དྲན་པར་
སྡིག་པའི་འཕྲོ་མཐུད་ན། དམྱལ་བ་བཙོ་སྲེག་དང་། གཅད་གཏུབ་དང་། ཡང་ཤི་
ཡང་སོས་ཀྱི་གནས་དང་། ཐིག་ནག་གི་གནས་སུ་སྦྱང་བར་འགྱུར་རོ། །ཚེའི་དུས་ལ་
མ་ཕྱིན་པས་ད་ལན་དགེ་བའི་ལས་སྤྱོད་ན། བར་ཆད་ཀྱི་བདུད་ལས་ཐར་བར་བྱའོ། །
ད་ཡང་སྡུག་བསྔལ་གྱི་ལས་ལ་སུན་དབྱུང་བའི་ཕྱིར་དུ། སྦྱོང་བའི་ཞིང་ཁམས་སུ་ཁྲིད་
ལ་བལྟ་རུ་ཆུགས་ཤིག །ཅེས་ཟེར་བ་ལ་མི་མང་པོས་ཁྲིད་ནས་ལྕགས་ཀྱི་ཁང་པ་ལ་
ཟངས་ཀྱི་སྒོ་བཙུགས་པ་གཅིག་གི་ནང་དུ། དམྱལ་བའི་ཟངས་ཁ་ཆེན་པོར་སེམས་
ཅན། སྟོང་ཕྲག་ཙམ་ཤོང་པའི་ནང་དུ་ཁྲོ་ཆུ་ཁོལ་མས་བཀང་ནས་ཕྱོགས་གསུམ་ནས་
སྦུད་པ་ཆེན་པོ་གསུམ་བཙུགས་ཏེ་མེ་འབུད་པར་སྣང་། དེའི་ཕྱོགས་མཚམས་ནས་
དམག་མི་སྟོང་ཕྲག་མང་པོས་མཚོན་ཆ་སྣ་ཚོགས་མང་པོ་ཐོགས་ནས། མིག་གིས་ཕན་
ཚུན་དུ་བལྟ་ཞིང་རྒྱལ་བུ་ཧ་ལ་ར་ཛཱ་འདིར་ཕྱིན་པ་གར་ཐལ། ངེད་རྣམས་ཀྱི་ལན་
ཆགས་བསྙག་པ་ལ་རིངས་པས་ལ་འུར་ཁྲིད་ནས་འགྲོ་དགོས་ཟེར་ནས་ཀུན་བྲེལ་ལོ། །
དེ་ལ་རྒྱལ་བུ་ཡང་ཤིན་ཏུ་ཡ་ང་ནས་རབ་ཏུ་སྐྱི་འཇིགས་ཏེ་བརྒྱལ་ཏེ་སོང་ངོ༌། །དར་
l65

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཙམ་ཞིག་ན་མི་དཀར་པོ་ཞིག་གིས་མ་བརྒྱལ་བར་ཡར་ལ་ལངས་དང་། སྡུག་བསྔལ་
གྱི་ལས་སུ་བྱུང་ངམ། ལས་དགེ་བ་དྲན་ནམ། སྡིག་པ་སྤངས་སམ། རྗེའི་དྲུང་དུ་
འགྲོ་དང་ཟེར་བ་ལ། དབུགས་ཅུང་ཙམ་ཞིག་བྱུང་ནས་ཁྲིམས་ཀྱི་རྒྱལ་པོའི་མདུན་དུ་
ཕྱིན་ནས། མི་དཀར་པོ་དེ་དང་འགྲོགས་ནས་རང་ཡུལ་ངོས་སུ་འོང་བའི་སྣང་བ་ལ།
གཉིད་ཀྱང་སད་ནས་འདུག་གོ ། ཕྱི་དེ་ནངས་པར་རྒྱལ་བུ་ནི། ཤིན་ཏུ་ཡང་བཤུམས་
སོ། །རབ་ཏུ་ཡང་བཤུམས་སོ། །
དེ་ལ་བློན་འཁོར་རྣམས་ཀྱིས། རྒྱལ་བུ་ལ་ཅི་ལགས་ཞུས་པས། གཏམ་ཡང་མི་
འབྱིན་པ་བཞིན་བྱེད་ནས་སྨྲས་པ། འོ་སྐོལ་འཇིག་རྟེན་མི་ཡི་ཡུལ་འདི་ན། དལ་
འབྱོར་མི་ལུས་གཙང་མ་ཐོབ་གྱུར་ཡང་། ཕྱི་མ་མི་དྲན་མི་ལུས་ཙམ་པོ་རེད། དགེ་བ་
མི་སྤྱད་ཁ་སྤྱང་ནེའུ་ཙོ་རེད། སྡིག་པ་མི་སྤངས་ཤེས་བཞིན་དུག་འཐུང་རེད། འཁོར་
བའི་ལས་སྤྱོད་དུག་གི་འདམ་རྫབ་རེད། ཟས་ནོར་ལོངས་སྤྱོད་རྩྭ་མགོའི་ཟིལ་པ་རེད།
འཇིག་རྟེན་སྙན་གྲགས་བར་སྣང་འབྲུག་སྒྲ་རེད། གླེན་པ་རང་རྒྱལ་དུག་སྦྲུལ་མེར་
མཆོངས་རེད། ཕྱི་མ་ཟེར་བ་ཤིན་ཏུ་བདེན་པར་འདུག །ཡབ་ཡུམ་བློན་འཁོར་མཆིད་
ལ་མ་ཉན་པར། རྒྱལ་བུས་རང་བློ་བྱས་པས་ཐལ་ནས་སྣང༌། ཀྱེ་མ་ཀྱི་ཧུད་ཅི་འདྲ་
སྟེང་དུ་འོངས། མ་ཤི་གསོན་པོར་འདུག་ཀྱང་དེ་འདྲ་བས། ཤི་ན་སྡུག་བསྔལ་ཅི་འདྲ་
སྟེང་དུ་འོང་། འཇིག་རྟེན་ཁམས་ན་སྒྲོན་མ་ཅི་འདྲ་བཞུགས། རི་མཚོ་བྲག་དང་མུན་
པས་མ་ཆོད་ན། གང་ན་གནས་ཀྱང་དེ་ཡི་སྤྱན་སྔར་འགྲོ། རྒྱལ་བློན་བཙུན་མོས་ཇི་
ལྟར་དགྱེས་དགྱེས་སྤྱོད། རྒྱལ་འབངས་རྣམས་ཀྱང་ཅི་བདེའི་བྱ་བ་མཛོད། བདག་ནི་
མི་ཚེ་དར་ཙམ་ཡུད་ཙམ་ལ། རང་མགོ་མི་ཐོན་གཞན་མགོ་ཅི་ལ་བསླུ། གཉིས་ཕུང་
ངན་སོང་འགྲམ་རྡོ་ཅི་ལ་བྱེད། སོ་འུ་ར་ཛཱ་ཉིད་ཀྱང་རང་ཡུལ་ལྡོག །རྫས་ཀྱི་ནོར་
བུ་འདོད་ཀྱང་ཁྱེད་རང་ཁྱེར། ཞེས་ཟེར་ནས། གཅིག་པུར་བོན་ལ་འགྲོ་བར་བློ་ཐག་
166

མདོ་སྡེ། རྒྱལ་བ་རྒྱ་མཚོའི་ཆོ་ག་
བཅད་དོ། ། དེ་ལ་བཙུན་མོ་དཔོ་ཟ་ཁྲི་བཙུན་གྱིས་སྨྲས་པ། རྒྱལ་བུ་དམ་པ་བདག་
ལ་སྙན་གསོན་དང་། བདག་ཀྱང་མི་མོ་ཆུང་ཡང་རིགས་ཀྱི་སྲས། སྐྱེ་བ་དམན་ཡང་
གདུང་རྒྱུད་རྒྱལ་གྱི་ཚ། ཁྱེད་རྣམས་སྐྱེ་བ་མཐོ་ཡང་རྗེའུ་རིགས་བླུན། སྔོན་ཆད་རྒྱལ་
བུའི་བྱ་བ་མི་མཐུན་ཏེ། ཕོ་བློ་མོས་བསྒྱུར་ཚུལ་དང་འགལ་ལ་བསམ། སེམས་ལ་དྲན་
ཤེས་ཡོད་ཀྱང་མཆིད་མ་སྨྲས། ཁོགས་དང་དུས་ཀྱི་མཐའ་ཞིག་བསྲུང་ན་བསམ། ད་
ནི་རྒྱལ་བུ་རང་ཚོད་རང་གིས་ཟིན། ཤེས་ཅན་བརྒྱ་ཡི་ཁ་ད་བྱས་པ་བས། རང་བློ་
ཉེས་པ་ཞིག་གི་འགྱོད་པ་ལྷག །དེ་ཕྱིར་ད་ནི་ཐལ་མེད་ལུས་མེད་ཙམ། དགེ་བ་སྤྱད་
ཀྱང་སྤྱོད་ལོང་ཡོད་པ་ཙམ། སྡིག་པ་སྤང་ཡང་སྤང་བའི་དུས་ཚོད་ཙམ། དེས་ན་བློ་
གྲོས་འདུན་མ་བདག་གིས་དབྱུང༌། རྒྱལ་བུ་སྔར་བྱས་ལས་ལ་འགྱོད་སྐྱེས་ཀྱང་། དགེ་
བ་སྤྱོད་པའི་ཐབས་ཤིག་མ་ཤེས་ན། རླབས་པོ་ཆེ་ཡི་དགེ་བ་ག་ལ་འགྲུབ། ཉན་ཐོས་
རང་སངས་རྒྱས་ཙམ་ཀུན་ལ་འབྱུང་། རྒྱལ་བུ་གྲགས་པའི་མི་ལ་གཏམ་ཞིག་དགོས།
སྡིག་རྔམས་ཆེ་བ་གྲགས་པ་ཆེན་པོ་མིན། དགེ་སྟོབས་ཆེ་ན་གྲགས་པ་ཆེན་པོ་ཡིན།
རྒྱལ་བུ་གཅིག་པུ་དགེ་བས་དགེ་བ་མིན། རྒྱལ་ཁམས་ཐམས་ཅད་དགེ་ན་དགེ་བ་ཡིན།
བདག་ནི་སྟངས་དབྱལ་འབྲལ་དོགས་མ་ཡིན་ཏེ། གཏིང་ནས་དགེ་ལ་བསམ་པའི་བློ་
གྲོས་ཡིན། ཁོ་མོ་བདག་ནི་ཅི་ལྟར་བྱས་ཀྱང་རུང༌། དགེ་བ་སྤྱོད་ཀྱང་རང་མགོ་ཐོན་
ཙམ་སླ། ཁྱིམ་ལ་བརྟེན་ཀྱང་བབས་དང་ལྟུང་བ་མེད། ད་རུང་ན་ཆུང་ལས་ལ་ཅི་
ཡང་བདེ། བདག་གི་བློ་གྲོས་འདི་ལ་གསན་ལགས་ན། སྟོན་པའི་སྒྲོན་མ་ཞིང་ཁམས་
འདི་ན་བཞུགས། རི་མཚོ་མུན་པས་མ་བཅད་དྲུང་དུ་ཉེ། རྒྱལ་བུ་འཁོར་ཚོགས་ཆོས་
ལ་དྲུང་དུ་གཏུགས། ཞིང་ཁམས་འདི་རུ་སྤྱན་དྲང་མཆོད་གནས་བྱ། ངེད་རང་རྒྱལ་
འཁོར་བཅས་པ་དགེ་ལ་འཇུག །གུ་ཝེར་རྒྱལ་བུ་དག་ཀྱང་དེ་རུ་བཞག །སྟོན་པའི་
སྒྲོན་མ་བྱོན་ནས་རང་ཡུལ་གཏང་། རྫས་ཀྱི་ནོར་བུ་དབང་སྐལ་སུ་ཡོད་ལྟ། རྒྱལ་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བློན་གཙོ་འཁོར་དེ་ལྟར་འཐད་ལགས་སམ། ཞེས་སྨྲས་པས། རྒྱལ་པོ་ཡབ་ཡུམ་དང་
བློན་འཁོར་རྣམས་ཀྱང་དེ་ལྟར་དུ་རིག་པར་བཅད་དོ། །རྒྱལ་བུས་ཀྱང་བསམ་པ་ལ་
ང་འཇིག་རྟེན་མིའི་ཡུལ་དུ་སྐྱེས་པ་ལ། ལས་དགེ་སྡིག་གང་བྱས་པ་ལ་རང་དབང་ཆེ་
ཡང་། དེ་སྔ་བློ་ལ་དྲན་སྣང་མ་ཤར་བས་སྡིག་པའི་ལས་མང་པོ་ལ་འབགས། ད་ནི་
འགྱོད་པ་སྐྱེས་ནས་ལ་འུར་བོན་ལ་འགྲོ་བསམ་ཡང༌། གཞན་དེ་རྣམས་ཀྱི་སྡིག་སྒྲིབ་
མ་བྱང་བ་དང་རྒྱལ་ཁམས་འདི་དགེ་ལ་མ་ཚུད་ན། ང་རང་སྒྲིབ་སྦྱོང་ཙམ་དེས་ཀྱང་
ཕན་ཐོགས་ཆེ་བར་མི་འདུག །སྔོན་ཀྱང་སྡིག་པ་རླབས་པོ་ཆེ་འབགས་པས་ད་ཡང་
དགེ་བའི་ལས་བྱས་ཀྱང་དེ་ལྟ་བུ་ལ་འཇུག་དགོས་པར་འདུག་པས་གྲོགས་ཀྱིས་ཟེར་
བ་འདི་ཡང་འཐད་པར་སྣང་བསམ་སྟེ། དེར་འཁོར་པ་དང་རོལ་མོ་དང་དེད་དཔོན་
དང་བློན་པོའི་ཚོགས་མང་པོ་དང་བཅས་ཏེ། ཡུལ་དེའི་བྱང་ནུབ་ཏུ་སྟོན་པའི་སྒྲོན་མ་
སྤྱན་འདྲེན་དུ་གཤེགས་སོ། །དེ་ནས་ཡུལ་ཁམས་མང་པོ་བརྒལ་བའི་ཕ་རོལ་ཏུ་རྒྱལ་
ས་འཛིན་པའི་ཞིང་ཁམས་སུ་ཕྱིན་ནས། སྟོན་པ་གཤེན་རབ་མི་བོ་ནི། རང་འབྱུང་
མཆོད་རྟེན་གྱི་རྩར། གྲོང་ཁྱེར་ཆེན་པོ་བདེ་ལྡན་བཀོད་པའི་དབུས་སུ་འཁོར་རྣམས་
ལ་བོན་སྟོན་ཅིང་བཞུགས་པའི་མདུན་དྲུང་དུ་ཕེབས་སོ། །
༧ དེ་ནས་རྒྱལ་བུས་སྟོན་པའི་དྲུང་དུ་ལྷའི་མེ་ཏོག་ཙམ་པ་ཀ་ཕུལ་ནས། པུས་
བཙུགས་ཐལ་མོ་སྦྱར་ཏེ་གསོལ་པ། སྟོན་པའི་སྒྲོན་མ་ཐམས་ཅད་མཁྱེན་པ་ལགས།
རྣམ་པ་ཐམས་ཅད་ཉིད་ལ་གསལ་ལགས་ཀྱང་། བདག་ཅག་རྒྱལ་བློན་གཙོ་འཁོར་
བཅས་པ་རྣམས་མཆིས་པའི་ས། ཡུལ་གྱི་མིང་ནི་ནེ་ཁྲི་འབུམ་ཐང་བྱ་བ་ལགས་སོ། །
གྲོང་ཁྱེར་གྱི་མིང་ནི་ཤ་འབལ་ཁྲི་རྩེ་མཁར་གླིང་བྱ་བ་ལགས་སོ། །སྐུ་མཁར་གྱི་མིང་ནི་
ནེ་ར་སྲིན་རྫོང་བྱ་བ་ལགས་སོ། །ཡབ་ནི་ཁྲི་ཝེར་གྱི་རྒྱལ་པོ་འཁོར་ལོ་རབ་དགའ་བྱ་
བ་ལགས་སོ། །ཡུམ་ནི་སྨྲ་ཟ་ནེ་གུང་ལྕམ་བྱ་བ་ལགས་སོ། །བདག་ནི་དྲག་བྱེད་ཧ་ལ་
168

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
ར་ཛ་བྱ་བ་ལགས་སོ། །འདི་རུ་མཆིས་པའི་དོན་ནི། བདག་ཀྱང་ལས་དགེ་བའི་ཕྱོགས་
ལ་མི་མོས་པར། སྡིག་པ་དཔག་ཏུ་མེད་པ་སྤྱོད་པ་ཞིག་ཡིན། དུས་རེས་ཤིག་ན་སྡིག་
པ་ལ་འགྱོད་པ་སྐྱེས་ནས། དགེ་བའི་ལས་ལ་བྲོད་པ་དང་༌། སྡུག་བསྔལ་གྱི་ལས་ལ་
སུན་པ་ཞིག་བྱུང་ནས། ད་ཡང་རང་གཞན་གྱི་སྒྲིབ་པ་སྦྱོང་བའི་ཕྱིར་དུ། སྟོན་པའི་
སྒྲོན་མ་སྤྱན་འདྲེན་དུ་མཆིས་པས། འགྲོ་བའི་དོན་ལ་གཤེགས་པར་ཞུ་འཚལ། ཞེས་
གསོལ་ཏོ། །
དེ་ལ་སྟོན་པས་བཀའ་སྩལ་པ། རྒྱལ་བུ་ཧ་ལ་ར་ཛཱ་ཡིས། ཞུས་པའི་དོན་དེ་སྐབས་
ལ་རན་གྱི་ཕོག །ཁྱོད་ནི་སྔོན་གྱི་ལས་དང་ད་ལྟའི་སྡིག་པ་ཇི་བགྱིས་པ་ཐམས་ཅད་
བདག་གི་ཐུགས་ལ་གསལ་གྱི། ད་རྒྱལ་བུ་དང་དམག་མི་དང་རྒྱལ་པོ་ཡབ་ཡུམ་དང་།
ཡུལ་ཁམས་མངའ་རིས་ཐམས་ཅད་ཀྱི་སྒྲིབ་པ་ཡང་དུས་གཅིག་ཏུ་བྱང་བར་འགྱུར་ཏེ།
ཁྱོད་ཀྱི་ཡུལ་དུ་འགྲོ་བའི་དོན་ལ་འགྲོའོ་གསུངས་ནས། འཁོར་རྣམས་ལ་བཀའ་སྩལ་པ།
བདག་ནི་རྒྱལ་བུ་འདིའི་སྡིག་སྒྲིབ་སྦྱོང་བ་དང་། སེམས་ཅན་ཉོན་མོངས་གདུལ་དཀའ་
འདུལ་བ་དང་། རྒྱལ་ཁམས་དགེ་བ་ལ་བཙུད་པའི་དོན་ལ་འགྲོ་ཡིས། བདག་མ་
ཕྱིན་གྱི་བར་དུ་འཁོར་ཁྱེད་རྣམས་ཀྱིས། དགེ་བའི་ལས་ལ་བར་མ་ཆོད་པ་སྤྱོད་ཅིག །
ཅེས་གསུངས་སོ། །དེ་ནས་གཙོ་འཁོར་དང་རོལ་མོའི་ཚོགས་རྣམས་བཅས་ཏེ། འཁོར་
གྱི་ནང་ནས་གཡུང་དྲུང་སེམས་དཔའ་དྲུག་སྟོང་ལྔ་བརྒྱ་དང་ཆས་ནས་གཤེགས་ཏེ།
སྟོན་པ་ཉིད་གསེར་གྱི་ཤིང་རྟ་འཁོར་ལོ་བརྒྱད་པ་ལ་ནི་བཅིབས། རྨ་ལོ་དང་གཡུ་
ལོ་དང་། ཡིད་ཀྱི་ཁྱེའུ་ཆུང་དང་། གཏོ་བུ་འབུམ་སྲས་དང་། ཚངས་པ་གཙུག་ཕུད་
དང༌། སྤང་ལ་གནམ་གཤེན་དང་། བདེ་རྒྱས་གཙུག་ཕུད་དང༌། ཡིད་བཞིན་འབྱུང་
གནས་དང་། བརྒྱད་ཀྱིས་སྐུ་བརྟེན་ནས། ཉི་ཟླའི་རིས་ཀྱི་གདན་བཏིང་། གཞའ་ཚོན་
རིས་ཀྱི་གུར་ཕུབ། ཟ་འོག་རིས་ཀྱི་ཡོལ་བ་བྲེས་ནས། བདའ་དགུའི་ཞལ་ཟས་ནི་འདྲེན་
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ནོ། །གཞན་ཡང་འཁོར་དུ་གཏོགས་པ་རྣམས་ཀྱིས། ལ་ལས་ནི་རོལ་མོ་བསྒྱུར་རོ། །ལ་
ལས་ནི་མཆོད་པ་འབུལ་ལོ། ། ལ་ལས་ནི་དར་འཕྱར་རོ། ། ལ་ལས་ནི་དུང་འབུད་དོ། །
ལ་ལས་ནི་རྔ་བརྡུང་ངོ༌། ། ལ་ལས་ནི་གཤང་དཀྲོལ་ལོ། །ལ་ལས་ནི་གླིང་བུ་འབུད་དོ། །
འ*/ལ་ལས་ནི་པི་ཝང་དཀྲོལ་ལོ། ། ལ་ལས་ནི་ཅོང་ཆེན་བརྡུང་ངོ༌། ། ལ་ལས་ནི་ཅང་ཆེན་
སྒྲིལ་ལོ། ། ལ་ལས་ནི་གར་སྟབས་བྱེད་དོ། ། ལ་ལས་ནི་རོལ་རྩེད་བྱེད་དོ། ། ལ་ལས་ནི་
རྩེ་འཇོ་བྱེད་དོ། །དེའི་དུས་སུ་ནམ་མཁའ་ལ་གསལ་བའི་འོད་མང་པོ་ཤར་རོགནད
 ། །བར་
སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་
སོ། །གར་གཤེགས་པའི་ཤུལ་ཏུ་མེ་ཏོག་གི་ཆར་མངོན་པར་བབས་ཏེ་སྣང་བ་ཆེན་པོས་
ཡོངས་ལ་ཁྱབ་པས། ཀུན་དགའ་བ་དང་། མགུ་བ་དང༌། ངོ་མཚར་ཆེ་བར་མཛད་
དོ། །དེ་ནས་སྟོན་པ་འཁོར་དང་བཅས་པ་རྣམས། ཡུལ་ནེའུ་ཁྲི་འབུམ་ཐང་གི་དབུས།
གྲོང་ཁྱེར་ཆེན་པོ་ཤ་འབལ་ཁྲི་རྩེ་མཁར་གླིང་དུ་ཕེབས་སོ། །དེ་ལ་རྒྱལ་པོ་ཡབ་ཡུམ་
དང་། བློན་པོ་དང་བཙུན་མོ་དང་། དེད་དཔོན་འཁོར་དང་བཅས་པས་རོལ་མོ་སྣ་
ཚོགས་ཀྱིས་མདུན་ནས་བསུའོ། །དེ་ནས་རྒྱལ་ས་ཡང་ཐོག་ཏུ་སྤྱན་དྲངས་ནས་སྤྱན་
གཟིགས་དང་མཆོད་པ་སྣ་ཚོགས་དྲངས་སོ། །
དེ་ནས་ཡབ་རྒྱལ་པོ་འཁོར་ལོ་རབ་དགའ་ཡིས་མགོ་བོས་ཞབས་ལ་ཕྱག་འཚལ་ཏེ་
གསོལ་པ། སྟོན་པའི་སྒྲོན་མ་ལགས། བདག་ནི་རྗེའུ་རིགས་ཀྱི་རྒྱལ་པོ་བྱ་བ་ལགས་ཏེ་
རང་རེའི་ཞིང་ཁམས་འདི་རུ་སྐྱེས་ཤིང༌། བདག་ཅག་གི་མངའ་རིས་འདི་ནི་སྔོན་ཆད་
ལས་དཀར་པོ་དགེ་བ་ལ་སྤྱོད་པ་ཞིག་ཡིན། ད་ལྟའི་སྐབས་སུ་བདག་གི་སྲས་རྒྱལ་
བུ་འདི། ཤིན་ཏུ་ཁྲོ་གཏུམ་དང་ང་རྒྱལ་ཆེ་བ་ཞིག་བྱུང་ནས། ལས་དགེ་བ་མི་དྲན་
པར། སྡིག་པ་ཤ་སྟག་ཏུ་སྤྱོད་པ་ཞིག་བྱུང་བས། ཡབ་ཡུམ་དང་བློན་འཁོར་གྱི་ཁ་ལ་
མ་ཉན་པར། རང་བློ་གཅིག་པུར་བྱས་ནས་དམག་ཁྱེར་དང་སྡེ་འཁྲུག་གི་ལས་བྱས་
170

མདོ་སྡེ། རྒྱལ་བ་རྒྱ་མཚོའི་ཆོ་ག
ཏེ། མཐའི་རྒྱལ་པོ་དང་ཡང་འཐབ་པས་རྒྱལ་ནས་མི་རྟ་མང་པོ་ཡང་བསད། རྫས་
ཀྱི་ནོར་བུ་དང་གླང་པོ་ཆེ་ཡང་ཕྲོག །རྒྱལ་བུ་དང་བློན་པོ་འགའ་རེ་ཡང་བཟུང་ནས་
བྱུང་སྟེ། འདིར་ཡང་བཤའ་བ་དང༌། བསད་པ་དང༌། བཅད་པ་དང་ཕྲོག་པ་ལས་
སོགས་པ་བྱས་པས་ཞིང་ཁམས་ཡང་འཁྲུགས་ཏེ། ལས་དགེ་བ་ནི་བཤོལ། སྡིག་པ་
ནི་སྤྱད། དེའི་སྟོབས་ཀྱི་རྒྱལ་བུ་དེ་བས་ཀྱང་དཔག་པའི་བྱ་བ་བྱེད་ཟེར་ནས་ཆས་པ་
ལ། ཤུལ་ཁར་དྲན་པ་སྙེད་ནས་ཕྱིར་ལོག་སྟེ་རང་རེ་སྤྱན་འདྲེན་དུ་སོང་བ་ལགས། ད་
ཡང་འགྲོ་བའི་དོན་ལ་གཤེན་རབ་སྐུ་མི་ཕོངས། བདག་ཅག་གནས་འདིར་བྱོན་པ་
ཤིན་ཏུ་ལེགས། རྒྱལ་བུ་དག་དང་དམག་མི་འཁོར་བཅས་དང་། རྒྱལ་ཁམས་མངའ་
རིས་འདི་དག་ཐམས་ཅད་ཀྱི། སྡིག་སྒྲིབ་དུས་གཅིག་སྦྱང་བར་མཛད་དུ་གསོལ། ཞེས་
ཞུས་པས། དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་པོ་འཁོར་ལོ་རབ་དགའ་
ཉོན། ཁྱེད་ནི་སྔོན་ནས་བསོད་ནམས་ཚོགས་བསགས་ཤིང་། ད་ལྟའི་རྒྱལ་པོ་རྒྱལ་ས་
འདི་རུ་སྐྱེས། ཆུང་ནས་དགེ་བའི་ལས་ལ་མོས་ལགས་ཀྱང་། བར་དུ་རྒྱལ་བུ་ལོག་པར་
གོལ་བས་བཅད། དེ་ཡང་མི་སྟོ་སྔོན་གྱི་ལས་དབང་གིས། སྟོན་པ་བདག་ཞལ་མཇལ་
ཞིང་ལས་འཕྲོ་ལེན། རྒྱལ་བུ་རེས་ཤིག་ལོག་པར་གོལ་ན་ཡང་། སྔོན་ནས་བདག་ནི་
སྨོན་ལམ་གནད་གཅིག་གིས། ད་ནི་དགེ་ལ་ཤིན་ཏུ་མོས་པར་འོང་། ཐམས་ཅད་དུས་
གཅིག་སྡིག་སྒྲིབ་སྦྱང་བར་འོས། ཞེས་གསུངས་པས། ཐམས་ཅད་ཀུན་ཀྱང་ཤིན་ཏུ་
དགའ་ནས་སྤྲོ་བ་སྐྱེས་ཏེ། ཡང་སྟོན་པའི་སྐུ་ལ་མཆོད་པ་ནི་འབུལ་ལོ། །ལྷ་ཕྱག་ནི་
འཚལ་ལོ། །སྐོར་བ་ནི་བྱེད་དོ། །
༧ དེ་ནས་དེའི་ཚེ་དེའི་དུས་ན། སྟོན་པས་འཁོར་རྣམས་ལ་བཀའ་སྩལ་པ། ཉོན་
ཅིག་འདུས་པའི་འཁོར་དང་གཡུང་དྲུང་སེམས་དཔའ་རྣམས། རྒྱལ་བུ་དམག་འཁོར་
དང་བཅས་པའི་སྡིག་སྒྲིབ་འདི་ནི། ཤིན་ཏུ་སྡིག་ཆེ་ལ་རབ་ཏུ་ཡང་སྦྱོང་དཀའ་བ་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཡིན་པས། ད་ཡང་ཀུན་ཏུ་བཟང་པོ་རྒྱལ་བ་རྒྱ་མཚོ་དང་། ཕྱོགས་བཅུ་དུས་གསུམ་
གྱི་བདེ་བར་གཤེགས་པ་ལ་མཆོད་པ་འབུལ་བ་དང་སྡིག་པ་བཤགས་ན། སྒྲིབ་པ་
བྱང་ཞིང་ཚོགས་རྫོགས་པར་གྱུར་པས། དེའི་དཀྱིལ་འཁོར་གྱི་ཆོ་ག་བརྩམ་པར་བྱའོ། །
དེའི་གྲབས་གྱིས་ཤིག་ཅེས་གསུངས་སོ། །དེ་ལ་ཡང་ཚངས་པ་གཙུག་ཕུད་ཀྱིས་གསོལ་
པ། ཀྱི་རྣམ་པ་ཐམས་ཅད་མཁྱེན་པ་ཡི། སྟོན་པ་འགྲོ་བའི་མགོན་གྱུར་ལགས། རྒྱལ་
བུ་དམག་ཚོགས་བཅས་པ་དང་། རྒྱལ་ཁམས་མངའ་རིས་ཐམས་ཅད་ཀྱི། སྡིག་སྒྲིབ་
དུས་གཅིག་སྦྱང་བ་ན། བདེར་གཤེགས་རྒྱལ་བ་རྒྱ་མཚོ་ཡི། ལས་ཀྱི་གོ་རིམ་ཇི་ལྟར་
ལགས། དེ་ལ་སྟོན་པས་བཀའ་སྩལ་པ། ཉོན་ཅིག་ཚངས་པ་གཙུག་ཕུད་ཉོན། ལས་
ཀྱི་གོ་རིམ་འདི་ལྟ་སྟེ། ཐོག་མར་ཡོ་བྱད་བསག་པ་དང་། གཉིས་པ་སྔོན་དུ་འགྲོ་བ་
དང༌། གསུམ་པ་ཕྲིན་ལས་རིམ་པ་དང་། ཐ་མ་རྗེས་ཀྱི་བྱ་བ་སྟེ། གོ་རིམ་བཞི་རུ་ཤེས་
པར་བྱ། ཞེས་གསུངས་ཏེ། དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས།
ཐོག་མར་ཡོ་བྱད་ཀྱི་རིམ་པ་ནི་ཅི་ལྟ་བུ་ཞིག་བསག་པ་ལགས། གཉིས་པ་སྔོན་དུ་འགྲོ་
བ་ནི་གང་ལྟར་དུ་བྱ་བ་ལགས། གསུམ་པ་ཕྲིན་ལས་ཀྱི་གོ་རིམ་དུ་མཆིས་པ་ལགས།
ཐ་མར་རྗེས་ཀྱི་བྱ་བ་ནི་གང་གི་མཐའ་སྡུད་པ་ལགས། ཞེས་གསོལ་ཏོ། །
༧ དེ་ལ་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། ཐོག་མར་
རྫས་དང་ཡོ་བྱད་བསག་པ་ལ་གཉིས་ཏེ། དེ་ཡང་འགྲོ་དྲུག་གི་སེམས་ཅན་སྒྲིབ་པ་
རྣམ་པ་གཉིས་སྦྱང་ཞིང་ཚོགས་རྣམ་པ་གཉིས་བསག་པ་ལ། རྫས་དང་ཡོ་བྱད་ལ་
བརྟེན་དགོས་པས། དེ་ཡང་ཚོགས་བསག་པ་ནི། རྒྱུ་བསོད་ནམས་ཀྱི་ཚོགས་བསགས་
པ་དང་འབྲས་བུ་ཡེ་ཤེས་ཀྱི་ཚོགས་གཉིས་སོ། །སྒྲིབ་པ་ནི། ཉོན་མོངས་པའི་སྒྲིབ་
པ་དང་ཤེས་བྱའི་སྒྲིབ་པ་གཉིས་ཏེ། ཉོན་མོངས་པའི་སྒྲིབ་པ་ནི་རྒྱུ་བསོད་ནམས་ཀྱི་
ཚོགས་ཀྱིས་འབྱང་ཞིང་། ཤེས་བྱའི་སྒྲིབ་པ་ནི་འབྲས་བུ་ཡེ་ཤེས་ཀྱི་ཚོགས་ཀྱིས་འབྱང་
172

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཚ༽
བའོ། །དེ་ཡང་རྒྱུ་བསོད་ནམས་ཀྱི་ཚོགས་ལ་གཉིས་ཏེ། ཡར་དུས་གསུམ་གྱི་བདེ་བར་
གཤེགས་པ་ལ་མཆོད་པ་འབུལ་བ་དང་། མར་རིགས་དྲུག་གི་སེམས་ཅན་ལ་སྦྱིན་པ་
གཏང་བ་གཉིས་སོ། །འབྲས་བུ་ཡེ་ཤེས་ཀྱི་ཚོགས་ལ་གཉིས་ཏེ་བྱང་ཆུབ་ཀྱི་སེམས་སྒོམ་
པ་དང་། མ་གཡོས་མ་བཅོས་པའི་ངང་ལ་མཉམ་པར་གནས་པའོ། ། དེ་ལ་འདི་ནི་རྒྱུ་
བསོད་ནམས་ཀྱི་ཚོགས་གལ་ཆེ་བས། གཉིས་པོ་དེ་ལ་ཡང་རྣམ་པ་ལྔ་ལྔ་རུ་བསྟན་ཏེ།
ཡར་བདེ་བར་གཤེགས་པ་ལ་མཆོད་པ་འབུལ་བའི་རྫས་ལ་ལྡན་པ་རྣམ་པ་ལྔ་དང་།
མར་རིགས་དྲུག་སེམས་ཅན་སྦྱིན་པའི་རྫས་ལ་འདོད་པ་རྣམ་པ་ལྔའོ། །ཞེས་བཀའ་
བསྩལ་ཏོ། །
ཡང་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པ་ལགས། བདེ་བར་གཤེགས་པ་
མཆོད་པའི་རྫས་ལ་ལྡན་པ་རྣམ་པ་ལྔ་བྱ་བ་ཅི་ལགས། རིགས་དྲུག་གི་སེམས་ཅན་
སྦྱིན་པའི་རྫས་ལ་འདོད་པ་རྣམ་པ་ལྔ་བྱ་བ་ཅི་ལགས། སྟོན་པས་བཀའ་སྩལ་པ།
ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། མཆོད་པའི་ཡར་སྟེགས་ལྡན་པ་ལྔ་བྱ་བ་ནི། ལུས་
གུས་པའི་ཕྱག་རྒྱ་དང་ལྡན་པ། ངག་སྙིང་པོ་བཟླས་བརྗོད་དང་ལྡན་པ། ཡིད་ཏིང་
ངེ་འཛིན་བསྐྱེད་རྫོགས་དང་ལྡན་པ། ཡོ་བྱད་ལྷ་རྫས་ཕུན་སུམ་ཚོགས་པ་དང་ལྡན་
པ། ཕྲིན་ལས་ཚིགས་བཤད་ཀྱི་གཏང་རག་དང་ལྡན་པ་སྟེ་ལྔའོ། །སྦྱིན་པའི་ཡ་སྟགས་
འདོད་པ་ལྔ་བྱ་བ་ནི། མིག་མཛེས་པའི་གཟུགས་དང་ལྡན་པ། རྣ་བ་སྙན་པའི་སྒྲ་དང་
ལྡན་པ། སྣ་ཞིམ་པའི་དྲི་དང་ལྡན་པ། ལྕེ་མངར་བའི་རོ་དང་ལྡན་པ། ལུས་འཇམ་
པའི་རེག་དང་ལྡན་པ། ཡིད་འཐད་པའི་དགའ་བདེ་དང་ལྡན་པ་སྟེ་ལྔའོ། །ཡིད་ཀྱི་
ཁྱེའུ་ཆུང་དེ་ཡང་འདི་ལྟ་སྟེ། ཐོག་མར་ལུས་གུས་པའི་ཕྱག་རྒྱ་དང་ལྡན་པ་ལ་གཉིས་
ཏེ། ལུས་གུས་པ་དང་ཕྱག་རྒྱ་གཉིས་སོ། །དང་པོ་ལུས་གུས་པ་ནི་བདེ་བར་གཤེགས་
པ་མི་སྣང་བའི་ཡུལ་དང༌། སྣང་བའི་ཡུལ་ལ་སྐུ་གཟུགས་དང་སྐུ་གདུང་གསུང་རབ་
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དང་། ཞལ་སྐྱིན་རྣམས་ལ་གུས་པ་དང་། བླ་མ་རྣམས་དང་སློབ་དཔོན་ལ་གུས་པ་
དང༌། མཆེད་གྲོགས་ལ་གུས་པ་དང་། དག་པའི་ཞིང་ལ་གུས་པ་དང་། དྲིན་ཅན་
གྱི་ཕ་མ་ལ་གུས་པ་དང་། དགེ་བའི་ལས་མཐའ་དག་ལ་གུས་པའོ། །དེ་ལ་ཕྱག་རྒྱ་ནི།
ཆ་ལུགས་ལྔ་ལྡན་གྱི་ཕྱག་རྒྱ་དང་། བཅའ་བསྒྱུར་དཀྲོལ་བའི་ཕྱག་རྒྱ་དང་། བསྐྱེད་
པ་སྐུ་སྟོན་གྱི་ཕྱག་རྒྱ་དང་གསུམ་མོ། །དེ་ལ་ཆ་ལུགས་ལྔ་ལྡན་གྱི་ཕྱག་རྒྱ་ནི། ཞབས་
སྐྱིལ་ཀྲུང་དང་ལྡན་པ། ཕྱག་མཉམ་བཞག་དང་ལྡན་པ། སྐུ་གཟི་མདངས་དང་ལྡན་
པ། ཞལ་འཛུམ་མདངས་དང་ལྡན་པ། སྤྱན་བཀྲག་མདངས་དང་ལྡན་པའོ། །བཅའ་
བསྒྱུར་དཀྲོལ་བ་གསུམ་ནི། ཐོག་མར་བཅའ་བ་ནི། ཐུགས་ཀར་ཐལ་མོ་སྦྱར་ཞིང་།
བསྒྱུར་བ་གཡས་གཡོན་དུ་བསྒྱུར་ནས། དཀྲོལ་བ་མཐེ་བོང་གཉིས་སོར་མོ་སྦྲེལ་ལ།
སོར་མོ་རྣམས་རང་བཞིན་གྱིས་དཀྲོལ་བའོ། །བསྐྱེད་པ་སྐུ་སྟོན་ནི། ལྷ་ཚོགས་རང་
རང་གི་ཕྱག་མཚན་གྱི་བརྡ་མཚོན་པའོ། །དེ་ནི་ལུས་གུས་པ་ཕྱག་རྒྱ་དང་ལྡན་པ་ཅེས་
བྱའོ། །
གཉིས་པ་ངག་སྙིང་པོ་བཟླས་བརྗོད་དང་ལྡན་པ་ལ་གཉིས་ཏེ། སྙིང་པོ་དང་
བཟླས་བརྗོད་གཉིས་སོ། །དེ་ལ་སྙིང་པོ་ནི། སྐུ་གསུང་ཐུགས་དང་། ཡེ་ཤེས་ལྔ་དང་།
གསལ་བ་དགུ་འཛབ་དང༌། རྩ་བ་ཡབ་ཡུམ་གྱི་སྙིང་པོ་དང་། ངན་སོང་སྒྲིབ་སྦྱང་
གི་སྙིང་པོའོ། །དེ་ལ་སྐུ་གསུང་ཐུགས་ཀྱི་སྙིང་པོ་ནི། ཨོཾ་ལོངས་སྤྱོད་རྫོགས་པ་རྒྱལ་བ་
འདུས་པ་སྐུའི་སྙིང་པོ་དང༌། ཨ་འགག་པ་མེད་པ་རང་བཞིན་གསུང་གི་སྙིང་པོ་དང༌།
ཧཱུྃ་མཉམ་ཉིད་འཁྲུལ་པ་མེད་པ་ཐུགས་ཀྱི་སྙིང་པོ་དང་གསུམ་མོ། །ཡེ་ཤེས་ལྔའི་སྙིང་
པོ་ནི། ཨ་སྟོང་པ་ཉིད་ཀྱི་ཡེ་ཤེས་ཀྱི་སྙིང་པོ་དང༌། ཨོ་མེ་ལོང་ལྟ་བུ་ཡེ་ཤེས་ཀྱི་སྙིང་པོ་
དང་། ཧཱུྃ་མཉམ་པ་ཉིད་ཀྱི་ཡེ་ཤེས་ཀྱི་སྙིང་པོ་དང་། རམ་སོ་སོར་རྟོགས་པ་ཡེ་ཤེས་ཀྱི་
སྙིང་པོ་དང་། ཛ་བྱ་བ་གྲུབ་པ་ཡེ་ཤེས་ཀྱི་སྙིང་པོ་དང་ལྔའོ། གསལ་བ་དགུ་འཛབ་ནི།
174

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
ཨཱ་རིང་བོན་ཉིད་གཡོ་བ་མེད་པ་རིང་པོ་རུ་འབོད་པས། མ་གཡོས་ཁྱབ་གདལ་ཆེན་
པོའི་སྙིང་པོ་དང༌། ཨ་ཐུང་འགག་པ་མེད་པ་ཐུང་ངུར་འབོད་པས། འགྲོ་བ་སེམས་
ཅན་ཐུགས་རྗེས་མྱུར་དུ་བཟུང་བའི་སྙིང་པོ་དང་། དཀར་ནི་བག་ཆགས་སྐྱོན་དང་
བྲལ་བས། ཉོན་མོངས་པའི་དྲི་མ་དག་པའི་སྙིང་པོ་དང་། སལེ་སྤྲོས་པའི་མཚན་མ་
ཐམས་ཅད་དང་བྲལ་ནས་གཉིས་སུ་འཛིན་པ་མེད་པའི་སྙིང་པོ་དང་། འོད་ནི་ལོག་
རྟོག་ཐམས་ཅད་སེམས་སུ་གྲོལ་ནས། རྟོག་འཛིན་གྱི་དྲི་མ་དང་བྲལ་བའི་སྙིང་པོ་དང་།
ཨ་ནི་རྣམ་པ་ཐམས་ཅད་མཁྱེན་པ་རུ་གསལ་ཞིང༌། སྐྱེ་བ་མེད་པ་རིག་པ་གདེང་དུ་
གྱུར་པའི་སྙིང་པོ་དང༌། ཡཾ་ནི་ཡེ་ཤེས་སྡུད་པ་རླུང་གིས་ཉོན་མོངས་པ་བག་ཆགས་
སངས་པའི་སྙིང་པོ་དང་། ཨོཾ་ནི་ལྷ་ལྔ་སྐུ་ལྔ་ཡེ་ཤེས་ལྔ་དང་། ལྷ་སྐུ་རིགས་སྟོབས་ཡེ་
ཤེས་སུ་གསལ་བའི་སྙིང་པོ་དང་། འདུ་ནི་སེམས་ཉིད་ཐིག་ལེ་ཉག་གཅིག་ཏུ་སྡུད་
ཅིང་། མ་བཅོས་མཉམ་པར་འཇོག་པའི་སྙིང་པོ་དང་དགུའོ། །རྩ་བ་ཡབ་ཡུམ་གྱི་སྙིང་
པོ་ནི། བསྭོ་ཨོཾ་སལ་ལེ་ལྷན་ནེ་འདུ་འདུ་ཨོཾ། ཞེས་བྱ་བ་ཀུན་ཏུ་བཟང་པོ་རྒྱལ་བ་ཡབ་
ཀྱི་སྙིང་པོ་དང་། མ་མ་སལ་ལེ་ཁྲི་ལེ་འདུ་འདུ་མ། ཞེས་བྱ་བ་ཐུགས་རྗེ་བྱམས་མ་ཡུམ་
གྱི་སྙིང་པོ་དང་། མ་མ་སལེ་ཁྲི་ལེ་འདུ་འདུ་མ། ཞེས་བྱ་བ་ནམ་མཁའི་ལྷ་མོའི་སྙིང་
པོ་དང་གསུམ་མོ། ངན་སོང་སྒྲིབ་སྦྱོང་གི་སྙིང་པོ་ནི། ཨ་དཀར་ཨ་རྨད་དུ་ཏྲི་སུ་ནག་
པོ་ཞི་ཞི་མལ་མལ། ཞེས་བྱ་བ་འཁོར་བ་ངན་སོང་དོང་སྤྲུགས་སྙིང་པོའོ། །གཉིས་པ་
བཟླས་བརྗོད་ནི། བདེ་བར་གཤེགས་པའི་མཚན་ནས་བརྗོད་པ་དང༌། མདོ་གཟུངས་
འདོན་པ་དང་། ཆུ་རྒྱུན་སྐབས་མེད་དུ་འདོན་པ་དང་། དལ་འབྱོར་སྐབས་ཅན་
དུ་ཀློག་པ་དང༌། སྐད་ཅིག་གི་ཀློག་པ་དང་། ནར་མར་ཀློག་པ་དང༌། རྒྱུན་དུ་བྱ་
བ་དང་། ཁ་ཏོན་ཏུ་བྱ་བ་དང༌། མཆོད་བརྗོད་བྱ་བ་དང་། གཟུངས་སྔགས་དང་།
བསྔོ་བ་དང༌། སྨོན་ལམ་ལ་སོགས་པ་གང་ལྕོགས་ཚོད་དུ་བྱའོ། །དེ་ནི་ངག་སྙིང་པོ་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བཟླས་བརྗོད་དང་ལྡན་པ་ཞེས་བྱའོ། །
གསུམ་པ་ཡིད་ཏིང་ངེ་འཛིན་བསྐྱེད་རྫོགས་དང་ལྡན་པ་ལ་གཉིས་ཏེ། ཏིང་ངེ་
འཛིན་དང་བསྐྱེད་རྫོགས་ཀྱི་རིམ་པའོ། །དེ་ལ་ཏིང་ངེ་འཛིན་ལ་གསུམ་སྟེ། དེ་བཞིན་
ཉིད་དང་། ཀུན་དུ་སྣང་དང༌། སྤྲུལ་པ་རྒྱུ་དང་གསུམ་མོ། །ཐོག་མར་བོན་ཐམས་
ཅད་ཀྱི་གཞི་ནི་མ་བཅོས་པ་བོན་ཉིད་ཀྱི་དབྱིངས་སུ་གནས་པ། སེམས་ཉིད་ངོ་བོ་ཉིད་
ཡང་ཡེ་ནས་སྟོང་ཞིང་བདག་མེད་པར་གནས་པའོ། །གཉིས་པ་ཀུན་ཏུ་སྣང་ནི། འདི་
ལྟར་གྱི་སྣང་ཞིང་སྲིད་པ་ཐམས་ཅད་ལ་ཚད་མེད་པ་བཞིའི་རྒྱུན་དུ་ཞུགས་པའོ། །
གསུམ་པ་སྤྲུལ་པ་རྒྱུ་ལ། དག་པ་རྣམ་པ་དྲུག་གིས་བཟུང་སྟེ། སྣོད་རྣམ་པར་དག་
པ་ནི་ཕྱི་སྣོད་ཀྱི་ཞིང་ཁམས་ལྷའི་གཞལ་ཡས་ཁང་། བཅུད་རྣམ་པར་དག་པ་ནི་ནང་
བཅུད་གྱི་སེམས་ཅན་ལྷ་དང་ལྷ་མོའི་རང་བཞིན། བདག་རྣམ་པར་དག་པ་ནི་ལྷའི་བུ་
དྲི་མ་མེད་པ་སྟོང་གསུམ་འཁོར་ལོ་བསྒྱུར་བའི་དབང་དང་ལྡན་པ། མགྲོན་རྣམ་པར་
དག་པ་ནི་མགྲོན་བཞི་རང་བཞིན་གྱི་མཁའ་ལ་གནས་པ། རྫས་རྣམ་པར་དག་པ་ནི་
མཆོད་པ་དང་སྦྱིན་པ་གཉིས་ལྡན་པ་ལྔ་དང་འདོད་པ་ལྔར་གྱུར་ཏེ། སོ་སོའི་དམིགས་
ཡུལ་དུ་ཐིམ་པས། བདེར་གཤེགས་མཆོད་པས་མཉེས་ཤིང་རིགས་དྲུག་སྦྱིན་པས་ཚིམ་
པ། རྒྱུ་འབྲས་རྣམ་པར་དག་པ་ནི་རྒྱུ་བསོད་ནམས་ཀྱི་ཚོགས་རྫོགས་ནས་འབྲས་བུ་
ཡེ་ཤེས་ཀྱི་སར་སླེབས་ཤིང་། ཐར་པའི་གོ་འཕང་དབྱིངས་སུ་ཐོབ་པ་རུ་བཟུང་བའོ། །
གཉིས་པ་བསྐྱེད་པ་དང་རྫོགས་པ་ནི། རང་བཞིན་གྱི་དཀྱིལ་འཁོར་དབྱིངས་ན་ལྷུན་
གྱིས་གྲུབ་པ་དང་། ཏིང་ངེ་འཛིན་གྱི་དཀྱིལ་འཁོར་མཁའ་ལ་ཡིད་ཀྱིས་བསྒོམ་པ་དང་།
རྡུལ་ཚོན་གྱི་དཀྱིལ་འཁོར་ས་ལ་ལག་གིས་བྲིས་པ་དང་གསུམ་མོ། །བསྐྱེད་པ་ཇི་
བཞིན་རྫོགས་པའི་རིམ་པར་ཤེས་པའོ། །བཞི་པ་ཡོ་བྱད་ལྷ་རྫས་ཕུན་སུམ་ཚོགས་པ་
དང་ལྡན་པ་ལ་གཉིས་ཏེ། དངོས་སུ་བཤམ་པ་དང་། ཡིད་ཀྱིས་སྤྲུལ་པའོ། །
176

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
དེ་ཡང་དངོས་སུ་བཤམ་པ་ལ། རང་གི་དངོས་འབྱོར་གང་ལྕོགས་པས། ལྷ་རྫས་ལ་
བྱུང་བའི་རྩི་མར་དང་ཏིལ་མར་དང་ཤིང་མར་དང་འབྲུ་མར་ལས་སོགས་པས་མར་
མེའི་མཆོད་པ་དང་། རྒྱ་སྤོས་དང་བྲག་སྤོས་དང༌། སྤང་སྤོས་དང་ཤིང་སྦྱར་དང་།
སྤོས་དཀར་དང་སི་ལ་ལས་སོགས་དྲི་ཞིམ་སྤོས་ཀྱི་མཆོད་པ་དང༌། རླངས་ལས་བབས་
པ་དང་། ཟིལ་ལས་གཏིགས་པ་དང་། འདོད་འཇོའི་བ་དཀར་འོ་མ་དང་། རྒྱ་མཚོ་
དང་འོ་མ་དང་། ཆུ་བོ་དང་ཆུ་བྲན་དང༌། ལུ་མ་དང་ལྡིང་ཀ་ལས་སོགས་པ་ཚན་
ཆབ་ཀྱི་མཆོད་པ་དང་། ནས་དང་འབྲས་དང༌། གྲོ་དང་ཏིལ་དཀར་དང༌། སོ་བ་
དང་མོན་སྲན་དང་། ཁྲེ་དང་ཅུ་ཙེ་དང༌། བྱི་ཙེ་ལས་སོགས་པ། ཞལ་ཟས་སྣ་ཚོགས་
ཀྱི་མཆོད་པ་དང་། རི་སྐྱེས་དང་ཆུ་སྐྱེས་དང་། ཐང་སྐྱེས་དང་ཁ་དོག་སྣ་བརྒྱད་ལས་
སོགས་པ་མེ་ཏོག་གི་མཆོད་པ་དང་། ཁྱེའུ་དང་བུ་མོ་ལས་སོགས་མཛེས་པ་གཟུགས་
ཀྱི་མཆོད་པ་དང་། རྔ་གཤང་དང་དུང་གླིང་ལས་སོགས་སྙན་པ་སྒྲའི་མཆོད་པ་དང་།
གླ་བ་དྲི་གཙང་ལས་སོགས་ཞིམ་པ་དྲིའི་མཆོད་པ་དང༌། དཀར་གསུམ་མངར་གསུམ་
ལས་སོགས་བདའ་མངར་རོའི་མཆོད་པ་དང༌། བླ་བྲེ་དང་འཕན་གདུགས་ལ་སོགས་
ལྷབ་ལྷུབ་རྒྱན་གྱི་མཆོད་པ་དང༌། གླུ་དབྱངས་དང་རོལ་མོ་ལ་སོགས་དགྱེས་པ་གར་
གྱི་མཆོད་པ་དང༌། གསེར་དངུལ་དང་ཟངས་ལྕགས་ལ་སོགས་རིན་ཆེན་གཏེར་གྱི་
མཆོད་པ་དང་། གང་འབྱོར་ལྕོགས་ཚད་དུ་བཤམ་མོ། གཉིས་པ་ཡིད་ཀྱིས་སྤྲུལ་པ་
ནི། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་རབ་འབྱམས་རྒྱ་མཚོ་དཔག་ཏུ་
མེད་པ་ན། བདེ་འགྲོ་ལྷ་མིའི་སྤྱོད་ཡུལ། ངན་སོང་སྡུག་བསྔལ་གྱི་འཁྲས་རྟེན། དེ་ལ་
དབུས་ཀྱི་རི་བོ་མཆོག་རབ། གསེར་གྱི་རི་བདུན་རོལ་པའི་མཚོ་བདུན། གླིང་བཞི་གླིང་
ཕྲན་ལྕགས་རི་མུ་ཁྱུད། དཔག་བསམ་ལྗོན་ཚལ། ཉི་མ་དང་ཟླ་བ། རྒྱ་མཚོ་དང་ཆུ་བོ།
རྩི་ཤིང་དང་ནགས་ཚལ། འབྲུ་བཅུད་དང་མེ་ཏོག །མི་ནོར་དང་ཡུལ་མཁར། ཕ་མ་
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དང་གཉེན་འདུན། ལུས་སྲོག་དང་རྒྱན་ལས་སོགས་པ། ནམ་མཁའི་མཐར་གཏུགས་
པ། ཡིད་ཀྱི་དམིགས་པའི་རྟེན་དུ་འབུལ་བའོ། །
ལྔ་པ་ཕྲིན་ལས་ཚིག་བཤད་གཏང་རག་དང་ལྡན་པ་ལ་གཉིས་ཏེ། ཚིག་བཤད་
དང་གཏང་རག་གོ །ཚིག་བཤད་ནི་བདེ་བར་གཤེགས་པ་རྣམས་ལ། ཚིག་བཞི་
ཚིགས་སུ་བཅད་པ་ཡི། ཚིག་བཞི་འམ། དྲུག་གམ་བདུན་ནམ་བརྒྱད་དམ། དགུ་
འམ། བཅུ་ལ་སོགས་པ་བརྗོད་ཅིང་། སྤྱན་དྲང་བ། དགྱེས་པ་བསྐྱེད་པ། ཕྱག་འཚལ་
བ། སྡིག་པ་བཤགས་པ། མཆོད་པ་འབུལ་བ། སྐུ་བསྟོད་པ་ལས་སོགས་པའི་ཚིག་
གོ །གཏང་རག་ནི་གཞི་བསླང་བ་དེས་པའི་དབྱངས་དང་། བགེགས་བསྐྲད་པ་འགྱིང་
བའི་དབྱངས་དང་། སྙན་གསན་དབབ་པ་སྤྲོ་བའི་དབྱངས་དང་། རྒྱན་རྫས་བཀྲམ་
པ་མཛེས་པའི་དབྱངས་དང༌། སྤྱན་དྲང་བ་དགྱེས་པའི་དབྱངས་དང༌། དགྱེས་བསྐྱེད་
པ་དགའ་བའི་དབྱངས་དང་། ཕྱག་འཚལ་བ་གུས་པའི་དབྱངས་དང་། བཤགས་པ་
བྱ་བ་གདུངས་བའི་དབྱངས་དང་། མཆོད་པ་འབུལ་བ་སྙན་པའི་དབྱངས་དང་། སྐུ་
བསྟོད་པ་ངོ་མཚར་གྱི་དབྱངས་དང༌། ཕྲིན་ལས་བཅོལ་བ་མགུ་བའི་དབྱངས་དང༌།
སྨོན་ལམ་གདབ་པ་ལེགས་པའི་དབྱངས་དང་། སྒོ་དབྱེ་བ་ལྡེམ་པའི་དབྱངས་དང་།
དབང་བསྐུར་བ་བརྗིད་པའི་དབྱངས་དང༌། བཀྲ་ཤིས་གསོལ་བ་བདེ་འབྱམས་ཀྱི་
དབྱངས་དང༌། ཇི་ལྟར་སྙན་པའི་གཏང་རག་བསྒྱུར་བའོ། ། དེ་ནི་ལྡན་པ་རྣམ་པ་ལྔའི་
མཆོད་པ་ཞེས་བྱའོ། །ཡང་གཤེན་རབ་ཀྱིས་བཀའ་སྩལ་པ། ཡིད་ཀྱི་ཁྱེའུ་ཆུང་། སྦྱིན་
པའི་མར་སྟེགས་འདོད་པ་ལྔ་བྱ་བ་ནི། ཐོག་མར་མིག་མཛེས་པའི་གཟུགས་དང་ལྡན་
པ་ནི། ཁམས་ས་དང་འབྲུ་སྣའི་ཕྱེ་ལ། ཡུལ་མཁར་དང་བང་ཁང་དང་། གླིང་བཞི་
དང་གླིང་ཕྲན་དང༌། ཚངས་རྒྱུང་དང༌། རྒྱལ་བློན་དང༌། གཙོ་འཁོར་དང་བཙུན་
མོ་དང༌། ཁྱེའུ་དང་བུ་མོ་དང་། བྲན་འཁོར་དང་། འདབ་ཆགས་དང་གཅན་གཟན་
178

མདོ་སྡེ། རྒྱལ་བ་རྒྱ་མཚོའི་ཆོ་ག་
དང་། རི་དྭགས་དང་གཡུང་དྭགས་དང་། མི་ནོར་དང་། བཀོལ་སྤྱད་ལས་སོགས་ཀྱི་
གཟུགས་བྱས་ལ། ཚོན་གྱིས་ཁ་དོག་བསྒྱུར་བའོ། །གཉིས་པ་རྣ་བ་སྙན་པའི་སྒྲ་དང་
ལྡན་པ་ལ། རྔ་གཤང་དང་དུང་གླིང་དང༌། ཅིང་དང་པི་ཝང་དང་གནྡེའི་སྒྲ་དང་གླུ་
དབྱངས་དང་། མཆོད་བརྗོད་དང༌། བསྟོད་ཚིག་དང་། བཞད་གད་དང༌། གཏང་
རག་དང་། འགྱུར་ཁུགས་ལས་སོགས་པའོ། །གསུམ་པ་སྣ་ཞིམ་པའི་དྲི་དང་ལྡན་པ་
ལ། སྨན་དྲི་དང་ལྡན་པ་ག་བུར་དང་། ཤིང་དྲི་དང་ལྡན་པ་ཨ་ཀ་རུ་དང་། མེ་དྲི་
དང་ལྡན་པ་སྤོས་ཀྱི་དུད་པ་དང་། ཆུ་དྲི་དང་ལྡན་པ་སིང་ང་ཧ་དང་། ས་དྲི་དང་
ལྡན་པ་གསེར་ལྡན་གྱི་ཁྲོད་དང་། འབྲུ་དྲི་དང་ལྡན་པ་གྷ་དྲི་སི་དང་། ཤ་དྲི་དང་ལྡན་
པ་གླ་བའི་རྩི་དང་། ཁྲག་དྲི་དང་ལྡན་པ་གླང་པོ་ཆེའི་ཁྲག་དང་། རྫས་དྲི་དང་ལྡན་པ་
ལྷ་རྫས་ཀྱི་བྱུག་པ་རྣམས་སོ། །བཞི་པ་ལྕེ་མངར་བ་རོ་དང་ལྡན་པ་ལ། དཀར་གསུམ་
དང་མངར་གསུམ་དང་། ཀ་ར་དང་བུ་རམ་དང་། སྦྲང་རྩི་དང་། ལི་རྒྱན་དང་ཤིང་
ཏོག་དང་། འབྲུ་སྣ་དང༌། རང་རེས་སྲོག་མ་བཅད་པའི་ཤ་སྣ་དང་། ཁྲག་སྣ་དང་
སྐྱུར་སྣ་དང༌། ཁ་མངར་དང་ལན་ཚྭ་དང་། རོ་མཆོག་དང་ལྡན་པ་རྣམས་སོ། །ལྔ་པ་
ལུས་འཇམ་པ་རེག་བྱ་ལྡན་པ་ལ། དར་ཟབ་དང་གཡི་སྤྱང་དང༌། སྟག་གཟིག་དང་
དོམ་དྲེད་དང་། ལྷའི་དཔྱང་བུ་དང༌། སྟོད་གཡོགས་དང་། སྨད་ཤམ་དང་དབུ་ཐོད་
དང་། འབོག་ལྷམ་དང་དཔྱང་རལ་དང་། གཞན་ཡང་དམིགས་པའི་རྫས་ལ། དར་
སྣ་ཁ་དོག་སྣ་ཚོགས་སུ་ཚོགས་པར་བསགས་སོ། །དེ་རྣམས་སྤྱི་ལ་རྒྱུག་པའི། ཡིད་ལ་
འཐད་པའི་དགའ་བདེ་དང་ལྡན་པ་ནི། སོ་སོར་རང་རང་ཅི་འདོད་ཀྱི་ལོངས་སྤྱོད་དེ།
གཤེན་རབ་ཀྱི་དགོངས་པ་ནམ་མཁའ་དང་མཉམ་པས་སྦྱང་ཞིང་སྤེལ་ཏེ། ཐམས་
ཅད་ཀུན་ལ་ཆ་སྙོམས་པ་རུ་བྱའོ། ། དེ་ནི་སྦྱིན་པའི་མར་སྟེགས་འདོད་པ་ལྔ་སྟེ། ཐོག་
མར་ཡོ་བྱད་བསག་པ་བསྟན་པའོཀན མ
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
༧ དེ་ནས་ཡང་སྟོན་པས་བཀའ་སྩལ་པ། ཡིད་ཀྱི་ཁྱེའུ་ཆུང་། གཉིས་པ་སྔོན་དུ་
འགྲོ་བའི་རིམ་པ་ནི། བརྟེན་པའི་གནས་གཞི་བསླང་བ་དང་། བར་ཆད་ཀྱི་བགེགས་
བསལ་བ་དང་། དཀྱིལ་འཁོར་གྱི་དལ་བཞེངས་པ་དང༌། དབྱིངས་ན་བཞུགས་པའི་
བདེ་བར་གཤེགས་པ་ལ། སྙན་གསན་དབབ་ནས་སྟ་བོན་རིམ་པ་དང་། རྒྱན་རྫས་
འགོད་པ་དང་། ཏིང་ངེ་འཛིན་བསྒོམ་པ་ལས་སོགས་པའོ། །གསུམ་པ་ཕྲིན་ལས་ཀྱི་གོ་
རིམ་ནི། སྤྱན་དྲངས་པ་དང་དགྱེས་པ་བསྐྱེད་པ་དང་། ཕྱག་འཚལ་བ་དང་བཤགས་
པ་བྱ་བ་དང་། མཆོད་པ་འབུལ་བ་དང་། སྐུ་བསྟོད་པ་དང་ཕྲིན་ལས་བཅོལ་བ་དང་།
མར་སྦྱིན་གཏང་བ་དང་། སྨོན་ལམ་གདབ་པ་ལས་སོགས་པའོ། །བཞི་པ་རྗེས་ཀྱི་བྱ་
བ་ནི། སྒོ་དབྱེ་ཞིང་ལྷ་ཞལ་བསྟན་པ་དང་། ཁྲུས་གསོལ་ཞིང་དབང་བསྐུར་བ་དང་།
དཀྱིལ་འཁོར་བསྡུ་ཞིང་བཀྲ་ཤིས་གསོལ་བའོ། །ཡིད་ཀྱི་ཁྱེའུ་ཆུང་ལས་སོགས་འདུས་
པའི་འཁོར། བརྒྱད་ཁྲི་བཞི་སྟོང་བོན་གྱི་མཛོད་ཕུགས་ཀྱི། ཀུན་ཏུ་བཟང་པོ་རྒྱལ་བ་
རྒྱ་མཚོ་ཡི། ཕྲིན་ལས་བྱེ་བྲག་གོ་རིམ་མ་ནོར་བ། མཆོད་སྦྱིན་དམིགས་པ་མེད་པས་
རྒྱས་ཐེབས་ན། བདག་དོན་ལྷུན་གྲུབ་གཞན་དོན་མཐར་ཕྱིན་འགྱུར། ཞེས་གསུངས་
དེ་ལ་ཡང་སྤང་ལ་གནམ་གཤེན་གྱིས་གསོལ་པ། སྟོན་པའི་སྒྲོན་མ་འགྲོ་བའི་མགོན་
གྱུར་ལགས། ཀུན་ཏུ་བཟང་པོ་རྒྱལ་བ་རྒྱ་མཚོ་ཡི། རབ་འབྱམས་མཆོད་པའི་གོ་རིམ་
གསུངས་ལགས་ཀྱང་། སྤྱི་ཡི་རྣམ་གྲངས་དེ་ལྟར་ངེས་པ་ལ། སྒོས་སུ་ལག་ལེན་རིམ་
པ་ཇི་ལྟར་ལགས། དབྱེ་གཤགས་ཅུང་ཙམ་གཞན་གྱིས་མི་བཏུབ་ལ། བདག་ཅག་
རྣམས་ཀྱིས་ཞིབ་ཏུ་དབྱེར་མི་ཕྱེད། འདི་ལ་ངེས་པའི་བཀའ་ཞིག་སྩལ་དུ་གསོལ། ཞེས་
གསོལ་ཏོ། ། དེ་ལ་སྟོན་པས་བཀའ་སྩལ་པ། ཉོན་ཅིག་སྤང་ལ་གནམ་གཤེན་ལས་
སོགས་འཁོར། འདི་ཡི་རྣམ་གྲངས་སྤྱི་ལྟར་ངེས་པ་ལ། སོ་སོར་དབྱེ་ན་དོན་ཆེད་ལྔ་རུ་
180

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
འབྱུང་། ཏིང་འཛིན་སྙིང་པོ་ཕྱག་རྒྱ་ཚིག་བཤད་དང་། ཡོ་བྱད་རྫས་དང་ལྔ་རུ་འབྱུང་
བ་སྟེ། དེ་ཡང་ཏིང་འཛིན་སྙིང་པོ་ཕྱག་རྒྱ་རྣམ་པ་གསུམ། དགོངས་པ་བླ་ན་མེད་པའི་
གཤེན་རབ་བླ་མ་གཙོ། ཚིག་བཞི་ཚིགས་སུ་བཅད་པའི་ཕྲིན་ལས་རིམ་པའི་ཚོགས།
བསམ་པ་འགོ་ན་དག་པའི་ཕྲིན་ལས་མཁན་པོ་གཙོ། ཡོ་བྱད་རྫས་དང་འབྱོར་ལྡན་
མཆོད་པའི་ཚོགས། དགེ་ལ་མོས་འདུན་ཡོན་བདག་ཕོ་མོས་གསོགས། དེ་ལྟར་སོ་སོའི་
ལས་ངོ་ལེན་པར་བྱ། ཞེས་གསུངས་སོ། །
དེ་ནས་ཡང་གསུངས་པ། ཉོན་ཅིག་ཚངས་པ་གཙུག་ཕུད་ལ་སོགས་གཡུང་དྲུང་
སེམས་དཔའ་རྣམས། ཐོག་མར་སྔོན་དུ་འགྲོ་བའི་རིམ་པ་ལ། དང་པོ་གཞི་བསླང་བའི་
ཆོ་ག་བྱ་དགོས་ཏེ། བདག་གི་ཏིང་འཛིན་དང་ཕྱག་རྒྱ་དང་སྙིང་པོ་བརྗོད་ཅིང་ཁྱོད་
རྣམས་ཀྱིས། དེ་ལ་སྨོས་པའི་ཚིགས་སུ་བཅད་པའི་ལན་མོ་བརྗོད་ཅིག །ཅེས་གསུངས་
སོ། །བདེ་བའི་གདན་ལ་ཆ་ལུགས་ལྔ་ལྡན་གྱི་ཕྱག་རྒྱ་མཛད་དོ། ། དེ་བཞིན་ཉིད་
ཀྱི་ཏིང་ངེ་འཛིན་ཞེས་བྱ་བ། ཐུགས་མ་བཅོས་པའི་ངང་ལ་མ་གཡོས་པར་བཞག །
གཉིས་པ་ཀུན་ཏུ་སྣང་གི་ཏིང་ངེ་འཛིན་ཞེས་བྱ་བ། སྣང་ཞིང་སྲིད་པ་ཐམས་ཅད་ལ་
ཚད་མེད་པ་བཞི་དང་ལྡན་པ་རུ་མཛད་དོ། །གསུམ་པ་རྒྱུའི་ཏིང་ངེ་འཛིན་ཞེས་བྱ་བ་
ཞལ་ནས། ཨཱ་ཨ་དཀར་སལེ་འོད་ཨ་ཡང་ཨོཾ་འདུ། ཞེས་གསུངས་པས། འོད་ཟེར་གྱི་
འཕྲོ་འདུ་ལས་དག་པ་རྣམ་པ་དྲུག་གི་ཏིང་ངེ་འཛིན་གྱིས་བཟུང་སྟེ་གོང་དུ་བསྟན་པ་
ལྟར་མཛད་དོ། ། དེ་ནས་མདུན་དུ་རིན་པོ་ཆེའི་སྣོད་བཟང་དུ་འབྲུ་སྣའི་བཤོས་བུ་ལ།
དཀར་གསུམ་མངར་གསུམ་དང་། རྩི་བཅུད་དང་འོ་དཀར་རྣམས་བཤམས་ལ། ཕྱག་
རྒྱ་ཐལ་མོ་འཕྲེད་ལ་བརྩེགས་ནས། མཐེ་བོང་གཉིས་པོ་བཀུག་སྟེ་འདུན་པ་བསྐྱེད་
པའི་ཚུལ་མཛད་དེ། སྔགས་བརྗོད་པ། ཨོཾ་ཨ་ཧཱུྃ་རཾ་ཛ། ན་མ་སརྦ་སྭ་སྟི་ལོ་ཀ་ཛ་ཡེ་
ས་མ་ཡ་ཛ་ཛ། ཞེས་པས། བདག་ཉིད་ཀྱི་ཐུགས་ལས་འོད་ཟེར་འཕྲོས་ནས། འཇིག་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྟེན་གྱི་མངའ་དབང་ཅན་ཐམས་ཅད་དབང་དུ་བསྡུས་ཏེ་མདུན་དུ་གསལ་བར་
བསམ་མོ། །ཡང་ཕྱག་རྒྱ་སོར་མོ་བཞི་ནང་དུ་བཀུག་ལ། མཐེ་བོང་གཉིས་ཀྱིས་མནན་
ཏེ་ཕྱི་མ་བཞི་གཤིབས་ནས། བུམ་པའི་ཚུལ་མཛད་དེ་སྔགས་བརྗོད་པ། ཨོཾ་ཨ་ཧཱུྃ་རཾ་
ཛ། ན་མ་གཡུང་འབྲང་རད་ན་དྲུང་ཟད་རི་རང་ཁ་ཁ་ཁ་ཧི། ཞེས་པས། དཀར་
མཆོད་བདུད་རྩི་རྒྱ་མཚོ་འདོད་ཡོན་གྱི་ཕུང་པོར་གྱུར་ནས། ས་བདག་ཀླུ་གཉན་
རྣམས་དགྱེས་ཏེ། བརྟེན་པའི་གཞི་གནས་འབུལ་བར་དགོངས་ཤིང་ཚིགས་སུ་བཅད་
དེ་གསུངས་པ། ཨོ་རབ་འབྱམས་ཞིང་ཁམས་མཐའ་ཡས་ན། འཇིག་རྟེན་གསུམ་ན་
མངའ་བདག་པོ། ཚངས་པ་ཆེན་པོ་འཇིག་རྟེན་བདག །ལྷ་མོ་བརྟན་མས་བུམ་པ་
ཐོགས། ཀླུ་ཆེན་རྒྱལ་པོ་ཆུ་རླུང་བདག །སྤར་བ་དུང་མགོ་གཉན་གྱི་རྗེ། ལྷ་ཀླུ་གཉན་
དང་ས་བདག་ཚོགས། གཙོ་འཁོར་བྱེ་བ་ས་ཡར་བཅས། དཀར་མཆོད་གཙང་མ་འདི་
བཞེས་ལ། སྔོན་གྱི་སྟོན་པའི་བཀའ་མ་བཅག །ད་ལྟ་རྒྱལ་བའི་གསུང་མ་འདའ། དེ་
རིང་རྒྱལ་བའི་དཀྱིལ་འཁོར་འདིར། བདེར་གཤེགས་གཞལ་ཡས་གནས་སྩོལ་ཅིག །
དཀར་པོ་དགེ་བའི་སྡོང་གྲོགས་མཛོད། སྤྲིན་དང་ནམ་མཁའི་ཁ་དོག་སྟོན། འབྱུང་
བ་བཞི་པོ་ཆ་རུ་སྙོམས། ཞེས་གསུངས་ཏེ་དཀར་མཆོད་ཕུལ་ནས་གཞི་བསླང་བའི་ཆོ་
ག་མཛད་པས། འབྱུང་བ་བཞི་ཡང་ཁོད་སྙོམས་ནས་ས་བདག་ཀླུ་གཉན་རྣམས་ཀྱང་
དགེ་བའི་སྡོང་ལ་འདུས་སོ། ། །
དེ་ནས་ཡང་མཆོད་སྦྱིན་དང་དཀྱིལ་འཁོར་གྱི་གེགས་བསལ་བར་མཛད་དེ། སྟོན་
པ་ཉིད་ཀྱི་ཕྱག་རྒྱ་སྡིགས་མཛུབ་དང་ས་གནོན་མཛད་དེ་སྔགས་བརྗོད་པ། བསྔོ་
ཨོ་ཀྲོ་ཏ་ཧ་ལ་ཏི་སྟ་ཡ་མན། ཚིནྡ་ནེ་རཾ། སྤོ་ཏ་སརྦ། བྷིན་དྷ་བ་ནི་ཧཱུྃ་ཕཊ༔ ཅེས་
པས། ཐུགས་ལས་འོད་ཟེར་ཕྱོགས་བཅུར་འཕྲོས་པ། བསྲུང་བའི་ཁྲོ་བོ་བཞི་ལ་འཁོར་
གྲངས་མེད་པས་བསྐོར་ཏེ། ཡེ་ཤེས་ཀྱི་མེ་རི་རབ་ཏུ་འབར་བའི་ཀློང་ན་འགྱིང་ནས་
182

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
མཚམས་ཀྱི་ཕྲིན་ལས་མཛད་པར་དགོངས་ཏེ། གསེར་དང་ཡུངས་ཀར་ཐོགས་ནས་རྔ་
གཤང་གི་སྒྲ་བསྒྲགས་ཏེ་ཚིགས་སུ་བཅད་དེ་གསུངས་པ། ཨོ་སྣང་སྲིད་རབ་འབྱམས་
འཇིག་རྟེན་ཀུན། ཡེ་ནས་རྒྱལ་བ་རྒྱ་མཚོའི་ཞིང་། གདོད་ནས་རྣམ་པར་རྟོག་མེད་
ལ། བགེགས་ཞེས་བྱ་བ་མེད་ན་ཡང་། བགེགས་སུ་བྱ་བའི་རྟོག་པ་རྣམས། བགེགས་
ཀྱི་སྦྱོར་བ་རྒྱུན་ཆོད་ལ། རང་རང་གནས་སུ་བདེ་བར་དེངས། གལ་ཏེ་མི་འགྲོ་འདུག་
གྱུར་ན། བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི། ཡེ་
ཤེས་བསྐལ་པའི་མེ་ཆེན་གྱིས། ཕྱོགས་མཚམས་བསྲུང་བའི་གུར་དུ་འཁྲིགས། རིགས་
ཀྱི་རྒྱལ་པོ་ཁྲོ་བོ་བཞི། སྤྲུལ་པ་ཡང་སྤྲུལ་བསམ་མི་ཁྱབ། ཕྱག་མཚན་ཡུངས་ཀར་
གསེར་ཛཱ་ཡིས། ཐལ་བ་རྡུལ་དུ་བརླག་པར་བྱ། ཞེས་རྔ་གཤང་གི་སྒྲ་བསྒྲགས་ཤིང་
ཡུངས་ཀར་གྱིས་བྲིམ་མོ། །
དེ་ནས་ཡང་དཀྱིལ་འཁོར་བརྩིག་པའི་ཆོ་ག་མཛད་དེ། ཕྱག་རྒྱ་འབྱུང་བ་རིམ་
བརྩིགས་སུ་བྱ་སྟེ། སོར་མོ་འཕྲེད་ལ་བརྩིགས་ནས་སྔགས་བརྗོད་པ། བསྭཱ་ཨོཾ་ཨ་ཧཱུྃ་རཾ་
ཛ། ཨ་ཡཾ་རཾ་མཾ་ཁཾ་ཧཱུྃབརྟན་དུ་ཧྲུན་ནོ། །ཞེས་བརྗོད་ཅིང་། མཐའ་ཡས་པའི་སེམས་
ཅན་ཐམས་ཅད་དགེ་བའི་ལས་ལ་གུས་པར་བསམ་ཏེ་ཚིགས་སུ་བཅད་དེ་གསུངས་
པ། རབ་འབྱམས་དཀྱིལ་འཁོར་ཡེ་ནས་ལྷུན་གྲུབ་ལ། སྒོ་གསུམ་བྱ་བས་རྩོལ་བ་མི་
འཚལ་ཏེ། སེམས་ཅན་བརྟེན་པའི་གཞི་གནས་བཙལ་བའི་ཕྱིར། བདེར་གཤེགས་ཕོ་
བྲང་གཞལ་ཡས་བརྩིག་པར་བྱ། འཇིག་འདྲལ་མེད་པ་ཡོངས་སུ་བརྟན་གྱུར་ཅིག །
ཅེས་གསུངས་ནས་ས་གཞི་གྲུ་བཞིར་བཅད། ཟུར་བཞི་མི་འགྱུར་ཐིག་བཞི་གདབ།
ཕྱི་བསྐོར་ཕོ་འདོམ་བཅུ་རུ་ཡོད་པ་ཞིག །རིན་ཆེན་ས་ཕག་མདའ་གང་རྩིག་པར་
བརྩིགས། གཙང་མའི་ས་དང་རིན་ཆེན་འཕྲད་ཀྱིས་བཀང་། མེ་ལོང་སྦུབ་པ་བཞིན་
དུ་ཡོངས་སུ་སྙོམས་པའོ། །
183

་ གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ་ནས་ཡང་ཆག་ཆག་གདབ་སྟེ་སྨན་སྤོས་དང་ཆབ་གཙང་སྦྱར་ནས་ཕྱག་རྒྱ་བུམ་
པ་དང་ལྗོན་ཤིང་གི་ཚུལ་མཛད་དེ་སྔགས་བརྗོད་པ། བསྭོ་ༀ་ཨ་ཧཱུྃ་ར་ཛ། ན་མ་ཨ་
དཀར་ནེ་ཏིང་ཤིམ་ཕོད་སལེ་སང་ངེ་ཡེ་སྭཱཧཱ། ཞེས་པས། ཕྱོགས་བཅུ་རབ་འབྱམས་
ཞིང་ཁམས་དྲི་ཞིམ་པའི་ཡོངས་སུ་ཁྱབ་པར་དགོངས་ཏེ་ཚིགས་སུ་བཅད་དེ་གསུངས་
པ། རབ་འབྱམས་དཀྱིལ་འཁོར་ཡེ་ནས་དག་པ་ལ། གཙང་མའི་ཚན་སྤོས་ཆག་ཆག་
མི་འཚལ་ཏེ། སེམས་ཅན་བག་ཆགས་ཡོངས་སུ་དག་བྱའི་ཕྱིར། ཚན་དང་སྤོས་ཀྱི་
ཆག་ཆག་གདབ་པར་བགྱི། བདེར་གཤེགས་ཕོ་བྲང་ཡིད་དུ་འོང་གྱུར་ཅིག །ཅེས་ཚན་
སྤོས་ཀྱི་ཆག་ཆག་གདབ་བོ། །
དེ་ནས་ཐིག་གདབ་སྟེ། ཤི་ཤོན་གཙང་མའི་ཐིག་ཐག་ལ་དཀར་དམར་གྱི་ཁ་དོག་
བསྒྱུར་ལ། ཕྱག་རྒྱ་འོད་ཟེར་འགྱེད་པ་ཞེས་བྱ་བ་མཐེབ་མཛུབ་སྦྱར་ནས། སོར་མོ་
གདེངས་ཏེ་སྤྲོ་བའི་ཚུལ་མཛད་ནས་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། ན་མ་མུ་
ཡེ་ཧ་ར་སྤྲོས་གདལ། མཁའ་ལ་མཉམ་སྟེ་གདལ་གདལ། ཞེས་པས། མཁའ་དབྱིངས་
དག་པའི་དཀྱིལ་འཁོར་ནས་ཐབས་དང་ཤེས་རབ་ཀྱི་འོད་ཟེར་འཕྲོས་ནས། དཀར་
དམར་གྱི་ཐིག་ཐག་གིས་རབ་འབྱམས་ཀྱི་འཇིག་རྟེན་ཁྱབ་པར་དགོངས་ཏེ་ཚིགས་སུ་
བཅད་དེ་གསུངས་པ། རབ་འབྱམས་དཀྱིལ་འཁོར་ཡེ་ནས་གསལ་བ་ལ། སྒྱུ་མའི་
ཚོན་གྱིས་ཐིག་གདབ་མི་འཚལ་ཏེ། སེམས་ཅན་མ་རིག་མ་མཐོང་བསྟན་པའི་ཕྱིར།
མི་འཁྲུག་འབྱེད་པའི་ཐིག་ཆེན་འདི་གདབ་པས། བདེར་གཤེགས་ཕོ་བྲང་མ་འགྲུས་
གསལ་གྱུར་ཅིག །ཅེས་བརྗོད་ནས་ཐིག་གདབ་སྟེ། དེ་ཡང་དང་ལ་མཐའི་ཐིག་བཞི་
གདབ། དེ་ནས་ཕྱོགས་མཚམས་ཚངས་པའི་ཐིག་བཞི་གདབ། ཚངས་ཐིག་དབུས་ན་
བཟུང་ལ་བསྐོར་ཐིག་རིམ་པ་བཞི་རུ་བསྐོར། བསྐོར་ཐིག་སོ་ནས་བཟུང་ལ་ཟླ་གམ་
ཐིག་བཞི་གདབ། ཟླ་གམ་གཞུང་ལ་བརྟེན་ཏེ་འགྲུས་ཀྱི་ཐིག་བཞི་གདབ། འགྲུས་ཀྱི་
184

མདོ་སྡེ། རྒྱལ་བ་རྒྱ་མཚོའི་ཆོ་ག
སོ་ནས་བཟུང་ལ་འགྲུས་སྟེང་ཐིག་བཞི་གདབ། འགྲུས་སྟེང་ནང་དུ་མཐའི་གདུང་བཞི་
བཅད། གདུང་ཐིག་ཆ་གསུམ་བགོས་ལ་ཞིང་ཁམས་ཐིག་བཞི་བརྐྱངས། གཞུང་ཐིག་
གཡས་གཡོན་སོར་རེའི་སྐྱོར་དུ་གདབ། དེ་ནི་ཤར་ནུབ་ལྷོ་བྱང་གདུང་བཞིའོ། །དེའི་
ཕྱི་རིམ་བཅུ་རུ་བགོས་ལ་དགུ་དགུར་གདབ། དེ་ནས་ཞིང་ཁམས་ཚངས་ཐིག་དམར་
གྱིས་གདབ། ཚངས་ཐིག་དབུས་ནས་བཟུང་ལ་བསྐོར་ཐིག་རིམ་པ་ལྔ་རུ་བསྐོར། དེ་
ལྟར་རབ་འབྱམས་དཀྱིལ་འཁོར་གྱི། མཐའ་ཐིག་བཞི་དང་ཚངས་ཐིག་བཞི། ཟླ་གམ་
བཞི་དང་འགྲུས་ཐིག་བཞི། འགྲུས་སྟེང་བཞི་དང་གདུང་ཐིག་བཞི། ཐིག་ཆེན་ཡིན་
པས་དཀར་པོས་གདབ། བར་ཐིག་སུམ་ཅུ་རྩ་གཉིས་དང༌། གདུང་སྐྱོར་བརྒྱད་དང་
ཞིང་འབྱེད་བརྒྱད། འབྱེད་ཐིག་ཡིན་པས་དམར་པོས་གདབ། ཕྱི་བསྐོར་རིམ་བཞི་
ནང་བསྐོར་རིམ་པ་ལྔ་། ལྔ་ལྔ་བཞི་བཅུ་རྩ་ལྔ་དང་། དམིགས་པའི་ཡུལ་ཐིག་རྣམ་
པ་བཅུ། བསྐོར་ཐིག་ཡིན་པས་འཁོར་བར་གདབ། དེ་ལྟར་བརྒྱ་དང་སུམ་ཅུ་བདུན།
ཀུན་དུ་ཆ་སྙོམས་མ་འདྲེས་གདབ། ཅེས་བྱ་སྟེ་ཐིག་གདབ་པ་བསྟན་པའོ། །
དེ་ནས་ཡང་སྟོན་པས་སྟ་བོན་ཆོ་ག་མཛད་དེ། ཐོག་མར་བུམ་པ་དང་། མདའ་
དར་དང༌། མེ་ལོང་དང་། རྒྱལ་མཚན་དང་། རལ་ཀྱུ་དང་། ས་ཚོན་དང་། གཙང་
གོས་དང་། གཙང་ཐོད་དང་། གཙང་ལྷམ་དང་། མཆོད་རྫས་དང༌། ཡོ་བྱད་ཀུན་
མདུན་དུ་བཀྲམ་ལ། དང་པོར་ཚན་གྱིས་བཀྲུ་སྟེ། ཕྱག་རྒྱ་བདུད་རྩི་བུམ་པ་དང་
ལྗོན་ཤིང་གི་ཚུལ་མཛད་དེ་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། ན་མ་ཨ་དཀར་
ཨུ་དུག་གཤའ་ཡ་ནི་ས་ལེ་སངེ་ཡེ་སྭཱཧཱ། ཞེས་པས་ཏིང་ངེ་འཛིན་གྱི་ཆུ་བོ་ཡིས། རྫས་
དང་ཡོ་བྱད་མ་ལུས་པ་དག་པར་དགོངས་ཏེ་ཚིགས་སུ་བཅད་དེ་གསུངས་པ། རབ་
འབྱམས་དཀྱིལ་འཁོར་ལྷ་ཡི་གཞལ་ཡས་འདིར། ལྷ་རྣམས་ཡེ་ནས་རྣམ་པར་དག་པ་
ལ། གཙང་མའི་ཚན་གྱིས་ཁྲུས་གསོལ་མི་འཚལ་ཏེ། སེམས་ཅན་བག་ཆགས་དྲི་མ་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བཀྲུ་བའི་ཕྱིར། གཙང་མའི་ཚན་གྱིས་སྐུ་ཁྲུས་འདི་གསོལ་བས། ལྷ་རྫས་ཡོ་བྱད་མ་
ལུས་དག་གྱུར་ཅིག །ཅེས་ཚན་དང་ཁྲུས་ཀྱིས་བཀྲུའོ། ། །
དེ་ནས་སྤོས་ཀྱིས་བསང་སྟེ། ཕྱག་རྒྱ་སྤོས་ཀྱི་ལྡིང་ཁང་ཞེས་བྱ་བ། སོར་མོ་རྣམས་
བསྡུས་ནས་གཅིག་ལ་གཅིག་འཁྱུད་དེ་མཐེ་བོང་གཉིས་གདེངས་ཏེ་སྔགས་བརྗོད་པ།
བསྭོ་ཨོྃ་ཨ་ཧཱུྃ་རཾ་ཛ། ན་མ་ཤིམ་ཕོད་ནེ་ར་སལེ་སངེ་ཡེ་སྭཱཧཱ། ཞེས་དྲི་ཞིམ་གྱི་དུད་པས་
ཕྱོགས་བཅུར་ཁྱབ་པར་དགོངས་ནས་ཚིགས་སུ་བཅད་དེ་གསུངས་པ། རབ་འབྱམས་
དཀྱིལ་འཁོར་ལྷ་ཡི་གཞལ་ཡས་འདིར། ལྷ་རྣམས་ཡེ་ནས་དྲི་དང་ལྡན་པ་ལ། མཚལ་
སྤོས་དུད་པས་ཤུལ་མཚོན་མི་འཚལ་ཏེ། སེམས་ཅན་ཉོན་མོངས་དྲི་མ་བསལ་བའི་
ཕྱིར། དྲི་ཞིམ་སྤོས་ཀྱི་དུད་པའི་ཤུལ་མཚོན་པས། ལྷ་རྫས་ཡོ་བྱད་མ་ལུས་ཚངས་གྱུར་
ཅིག །ཅེས་མཚལ་སྤོས་ཀྱི་དུད་པས་བསང་ངོ༌། །
དེ་ནས་ལྷ་ཚོགས་རྣམས་དབྱིངས་རང་བཞིན་གྱི་དཀྱིལ་འཁོར་ནས་ཏིང་ངེ་འཛིན་
གྱི་དཀྱིལ་འཁོར་དུ་སྟ་བོན་ལ་གནས་པར་བྱ་སྟེ། ཕྱག་རྒྱ་འཁོར་ལོ་དབང་བསྒྱུར་དུ་
བཅའ་ལ་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། ན་མ་མུ་ཡང་ཧ་ར་ཙ་ཀྲ་ས་མ་ཡ་
ཧོ། ཞེས་པས་དབྱིངས་རང་བཞིན་གྱི་དཀྱིལ་འཁོར་ཡེ་ནས་ལྷུན་གྱིས་གྲུབ་པའོ། །ཏིང་
ངེ་འཛིན་གྱི་དཀྱིལ་འཁོར་དུ་ནམ་མཁའ་ལ་གསལ་བར་བསྒོམ་ནས་ཚིགས་སུ་བཅད་
དེ་གསུངས་པ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། དབུས་ཕྱོགས་
འཐུག་པོ་བཀོད་པའི་ཞིང་ཁམས་ན། ཀུན་ཏུ་བཟང་པོ་རྒྱལ་བ་རྒྱ་མཚོའི་སྐུ། ཐུགས་
རྗེ་བྱམས་མ་སྐྱེ་འགྲོ་གསོ་བའི་མ། ནམ་མཁའི་ལྷ་མོ་གསལ་བྱེད་གདོས་བྲལ་ཡུམ། དེ་
བཞིན་རིགས་ཀྱི་རྒྱལ་བ་སྲས་དང་བཅས། རང་བཞིན་དཀྱིལ་འཁོར་ལྷུན་གྱིས་གྲུབ་
པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིར། ནངས་པར་འགྲོ་བའི་
དོན་དུ་སྤྱན་འདྲེན་གྱི། དོ་མོད་སྟ་བོན་དག་ལ་བཞུགས་སུ་གསོལ། རབ་འབྱམས་རྒྱ་
186

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
མཚོ་ཞིང་ཁམས་དཔག་མེད་ཀྱི། སྟེང་ཕྱོགས་ནུབ་པ་མེད་པའི་ཞིང་ཁམས་ན། ཀུན་
ཏུ་བཟང་པོ་མི་ནུབ་རྒྱལ་མཚན་ཅན། ཀུན་ཏུ་བཟང་མོ་གཙུག་ཏོར་རྣམ་རྒྱལ་ཡུམ།
བདེར་གཤེགས་རིགས་ཀྱི་རྒྱལ་བ་སྲས་དང་བཅས། རང་བཞིན་དཀྱིལ་འཁོར་ལྷུན་
གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིར། ནངས་པར་
འགྲོ་བའི་དོན་དུ་སྤྱན་འདྲེན་གྱི། དོ་མོད་སྟ་བོན་དག་ལ་བཞུགས་སུ་གསོལ། རབ་
འབྱམས་རྒྱ་མཚོ་ཞིང་ཁམས་དཔག་མེད་ཀྱི། ཤར་ཕྱོགས་འགྱུར་བ་མེད་པའི་ཞིང་
ཁམས་ན། ཀུན་ཏུ་བཟང་པོ་མི་འགྱུར་གཡུང་དྲུང་ཅན། ཀུན་ཏུ་བཟང་མོ་སྐྱེ་དགུ་
ཚེ་འཕེལ་ཡུམ། གཡུང་དྲུང་རིགས་ཀྱི་རྒྱལ་བ་སྲས་དང་བཅས། རང་བཞིན་དཀྱིལ་
འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིར།
ནངས་པར་འགྲོ་བའི་དོན་དུ་སྤྱན་འདྲེན་གྱི། དོ་མོད་སྟ་བོན་དག་ལ་བཞུགས་སུ་
གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། བྱང་ཕྱོགས་ཐོགས་པ་མེད་
པའི་ཞིང་ཁམས་ན། ཀུན་ཏུ་བཟང་པོ་དབང་བསྒྱུར་འཁོར་ལོ་ཅན། ཀུན་ཏུ་བཟང་
མོ་དམ་ཚིག་སྒྲོལ་མ་ཡུམ། ལས་ཀྱི་རིགས་ཀྱི་རྒྱལ་བ་སྲས་དང་བཅས། རང་བཞིན་
དཀྱིལ་འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་
འདིར། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་སྟ་བོན་དག་ལ་བཞུགས་
སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། ནུབ་ཕྱོགས་ཆགས་པ་
མེད་པའི་ཞིང་ཁམས་ན། ཀུན་ཏུ་བཟང་པོ་སྐྱོན་བྲལ་པདྨ་ཅན། ཀུན་ཏུ་བཟང་མོ་
འབར་བའི་ཕྲེང་བ་ཡུམ། པདྨ་རིགས་ཀྱི་རྒྱལ་བ་སྲས་དང་བཅས། རང་བཞིན་དཀྱིལ་
འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིརབ་ས
ནངས་པར་འགྲོ་བའི་དོན་དུ་སྤྱན་འདྲེན་གྱིས། དོ་མོད་སྟ་བོན་དག་ལ་བཞུགས་སུ་
གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། ལྷོ་ཕྱོགས་དགོས་འདོད་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འབྱུང་བའི་ཞིང་ཁམས་ན། ཀུན་ཏུ་བཟང་པོ་ཡིད་བཞིན་ནོར་བུ་ཅན། ཀུན་ཏུ་
བཟང་མོ་ཡིད་བཞིན་ནོར་རྒྱུན་ཡུམ། རིན་ཆེན་རིགས་ཀྱི་རྒྱལ་བ་སྲས་དང་བཅས།
རང་བཞིན་དཀྱིལ་འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་
ལ་གསལ་བ་འདིར། ནངས་པར་འགྲོ་བའི་དོན་དུ་སྤྱན་འདྲེན་གྱི། དོ་མོད་སྟ་བོན་
དག་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། ལྷོ་
ཤར་མཐའ་ཡས་རྒྱལ་བའི་ཞིང་ཁམས་ན། ཀུན་ཏུ་བཟང་པོ་མཐའ་ཡས་རྒྱ་མཚོའི་སྐུ།
ཀུན་ཏུ་བཟང་མོ་དམིགས་མེད་སྦྱིན་པའི་ཡུམ། དགའ་ལྡན་རིགས་ཀྱི་རྒྱལ་བ་སྲས་
དང་བཅས། རང་བཞིན་དཀྱིལ་འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་
འཁོར་མཁའ་ལ་གསལ་བ་འདིར། ནངས་པར་འགྲོ་བའི་དོན་དུ་སྤྱན་འདྲེན་ན། དོ་
མོད་སྟ་བོན་དག་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་
མེད་ཀྱི། བྱང་ཤར་དབང་སྒྱུར་བཀོད་པའི་ཞིང་ཁམས་ན། ཀུན་ཏུ་བཟང་པོ་དབང་
ལྡན་རྒྱ་མཚོའི་སྐུ། ཀུན་ཏུ་བཟང་མོ་འགྲོ་བའི་མིག་འཕྲུལ་ཡུམ། དབང་ལྡན་རིགས་
ཀྱི་རྒྱལ་བ་སྲས་དང་བཅས། རང་བཞིན་དཀྱིལ་འཁོར་ལྷུན་གྱིས་གྲུབ་པ་ནས། ཏིང་
འཛིན་དཀྱིལ་འཁོར་མཁའ་ལ་གསལ་བ་འདིར། ནངས་པར་འགྲོ་བའི་དོན་དུ་སྤྱན་
འདྲེན་ན། དོ་མོད་སྟ་བོན་དག་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་
ཁམས་དཔག་མེད་ཀྱི། བྱང་ནུབ་སྤྲོས་བྱེད་དག་པའི་ཞིང་ཁམས་ན། ཀུན་ཏུ་བཟང་
པོ་གང་བ་རྒྱ་མཚོའི་སྐུ། ཀུན་ཏུ་བཟང་མོ་བདུད་རྩི་ཆར་འབེབས་ཡུམ། བྱམས་
ལྡན་རིགས་ཀྱི་རྒྱལ་བ་སྲས་དང་བཅས། རང་བཞིན་དཀྱིལ་འཁོར་ལྷུན་གྱིས་གྲུབ་པ་
ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིར། ནངས་པར་འགྲོ་བའི་
དོན་དུ་སྤྱན་འདྲེན་ན། དོ་མོད་སྟ་བོན་དག་ལ་བཞུགས་སུ་གསོལ། རབ་འབྱམས་རྒྱ་
མཚོ་ཞིང་ཁམས་དཔག་མེད་ཀྱི། ལྷོ་ནུབ་མཉམ་ལྡན་དག་པའི་ཞིང་ཁམས་ན། ཀུན་
188

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
ཏུ་བཟང་པོ་མཉམ་ཉིད་རྒྱ་མཚོའི་སྐུ། ཀུན་ཏུ་བཟང་མོ་ཆགས་བྲལ་ཞི་བའི་ཡུམ།
མཉམ་ལྡན་རིགས་ཀྱི་རྒྱལ་བ་སྲས་དང་བཅས། རང་བཞིན་དཀྱིལ་འཁོར་ལྷུན་གྱིས་
གྲུབ་པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིར། ནངས་པར་
འགྲོ་བའི་དོན་དུ་སྤྱན་འདྲེན་ན། དོ་མོད་སྟ་བོན་དག་ལ་བཞུགས་སུ་གསོལ། རབ་
འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་ཕྱོགས་ཀུན་བརྟེན་དག་པའི་ཞིང་
ཁམས་ན། ཀུན་ཏུ་བཟང་པོ་མི་ཤིག་རྡོ་རྗེ་ཅན། ཀུན་ཏུ་བཟང་མོ་བྷ་གའི་ཀློང་ཆེན་
ཡུམ། འཁོར་བ་དོང་སྤྲུགས་རྒྱལ་བ་སྲས་དང་བཅས། རང་བཞིན་དཀྱིལ་འཁོར་ལྷུན་
གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་ལ་གསལ་བ་འདིར། ནངས་པར་
འགྲོ་བའི་དོན་དུ་སྤྱན་འདྲེན་ན། ད་མོད་སྟ་བོན་དག་ལ་བཞུགས་སུ་གསོལ། རབ་
འབྱམས་རྒྱ་མཚོ་ཞིང་ཁམས་དཔག་མེད་ཀྱི། འདོད་ཡོན་ལྷུན་ལ་རྫོགས་པའི་ཞིང་
ཁམས་ན། ཀུན་ལ་རྣམ་པར་འཕགས་པའི་སེམས་དཔའ་བརྒྱད། ཡོངས་ལ་ཐུགས་
རྗེས་བརྩེ་བའི་སེམས་མ་བརྒྱད། ཡབ་ཡུམ་བཅུ་དྲུག་སེམས་དཔའ་འཁོར་དང་བཅས།
རང་བཞིན་དཀྱིལ་འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་འཁོར་མཁའ་
ལ་གསལ་བ་འདིར། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་སྟ་བོན་
དག་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། ཕྱོགས་
བཞི་མུ་མཐར་ཁྱབ་པའི་ཞིང་ཁམས་ན། སྐྱེ་བཞི་སྒོ་གཅོད་དབལ་གྱི་སྒོ་བ་བཞི། ཐར་
པའི་སྒོ་འབྱེད་རིག་པའི་སེམས་དཔའ་བཞི། འཁོར་བ་རྒྱུན་གཅོད་སྤྲུལ་པ་འཁོར་དང་
བཅས། རང་བཞིན་དཀྱིལ་འཁོར་ལྷུན་གྱིས་གྲུབ་པ་ནས། ཏིང་འཛིན་དཀྱིལ་འཁོར་
མཁའ་ལ་གསལ་བ་འདིར། ནངས་པར་འགྲོ་བའི་དོན་དུ་སྤྱན་འདྲེན་ན། དོ་མོད་སྟ་
བོན་དག་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི།
སངས་རྒྱས་བསྟན་པ་དག་ལ་གནས་པ་ཡི། ཡོན་ཏན་ལན་ཆགས་སྙིང་རྗེའི་མགྲོན་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རིགས་རྣམས། ནངས་པར་མཆོད་སྦྱིན་རྒྱ་ཆེན་འགྱེད་པས་སུ། དོ་མོད་སྟ་བོན་དག་
ལ་གནས་པར་གྱིས། གཙང་གོས་གཙང་ཐོད་གཙང་ལྷམ་གཙང་མའི་ཆས། རྔ་གཤང་
རོལ་མོ་སྒྲ་རྒྱལ་གོ་བན་དུང་། ནངས་པར་དཔོན་གསས་གཙང་མའི་ཆས་འཇུག་གི།
དོ་མོད་སྟ་བོན་དག་ལ་གནས་པར་བགྱི། མདའ་དར་མེ་ལོང་བུམ་པ་རྒྱལ་མཚན་
སོགས། ཤི་ཤོན་ཐིག་ཐག་ས་ཚོན་རྣམ་པ་ལྔ་། ནངས་པར་དཀྱིལ་འཁོར་ལྷ་ལ་རྒྱན་
འགོད་ཀྱི། དོ་མོད་སྟ་བོན་དག་ལ་བཞུགས་པར་བྱའོ། །ཞེས་བརྗོད་ཅིང་བྱིན་གྱིས་
བརླབས་ལ་བཞག་པར་བྱའོ། །
དེ་ནས་དཀྱིལ་འཁོར་བྲི་བར་མཛད་དེ། ཕྱག་རྒྱ་ལྷའི་གཞལ་ཡས་སུ་དབུབ་སྟེ་
སོར་མོ་རྣམས་རྩེ་མོ་བསྣོལ་ཏེ། ཐལ་མོ་ཁོང་སྟོང་དུ་བྱས་ལ་མཐེ་བོང་གིས་བཏེག་སྟེ་
སྔགས་བརྗོད་པ། བསྭཱ་ༀ་ཨ་ཧཱུྃ་རཾ་ཛ་ཨ་ཡཾ་རཾ་མཾ་ཁཾ་ཧཱུྃ སྭ་སྟི་ས་མ་ཡ་ཧོ། ཞེས་པས།
ལྷའི་གཞལ་ཡས་ཁང་དབུབ་པར་བསམ་ལ་ཚིགས་སུ་བཅད་དེ་གསུངས་པ། རབ་
འབྱམས་དཀྱིལ་འཁོར་རང་བཞིན་བཀྲ་བ་ལ། སྒྱུ་མའི་ཚོན་གྱིས་བྲི་བཀོད་མི་འཚལ་
ཏེ། སེམས་ཅན་མ་རིག་བདེ་གནས་བཙལ་བའི་ཕྱིར། མཛེས་པའི་ས་ཚོན་སྣ་ལྔས་བྲི་
བར་བྱ། བདེར་གཤེགས་ཕོ་བྲང་གཞལ་ཡས་འགྲུབ་གྱུར་ཅིག །ཅེས་བརྗོད་ལ་བྲི་བར་
བྱ་སྟེ། དེ་ཡང་དབུས་ཀྱི་ཕོ་བྲང་གླིང་དགུ་ལ། དབུས་ཀྱི་ལྟེ་བ་མཐིང་གས་བཀང་།
དེ་ལ་གཞའ་ཚོན་གྱི་མུ་ཁྱུད་བྱ། དེ་རྒྱབ་རྩ་བའི་པདྨ་འདབ་བཞི་ལྷའི་སྐུ་མདོག་དང་
སྦྱར། དེ་རྒྱབ་རྫོགས་པའི་པདྨ་འདབ་བརྒྱད་ཕྱོགས་ཚོན་དུ་བྱ། དེ་རྒྱབ་སྤྲུལ་པའི་
པདྨ་བཅུ་དྲུག་དམར་པོ་བྱ། དེ་རྒྱབ་ཅིར་ཡང་སྤྲུལ་པའི་པདྨ་སུམ་ཅུ་རྩ་གཉིས་མཛེས་
ཚན་དུ་བྱ། དེ་རྒྱབ་གྲུ་ཆད་སེར་པོ་ཤིང་ལོ་པ་ཏྲ་རུ་བྲི། དེ་རྒྱབ་གདུང་བརྒྱད་གཡུ་ལ་
མཚལ་གྱིས་པ་ཏྲ་རུ་བྲི། དེ་ནས་རིན་པོ་ཆེའི་དྲྭ་རྩིག་དང་། གསེར་གྱི་ཡ་གད་དང་།
མུ་ཏིག་མུ་མེན་གྱི་ཟ་ར་ཚགས་དང༌། དར་བུ་ཁད་དུ་བྲི། སྒོ་བཞི་རྟ་བབས་མཐིང་
190

མདོ་སྡེ། རྒྱལ་བ་རྒྱ་མཚོའི་ཆོ་ག་༼ཆ༽
གུར་ཁྱུང་མགོ་ཏོག་དང་བཅས་པ་རུ་བྲི། དེ་རྒྱབ་འདོད་ཡོན་དམར་པོ་ལ། མེ་ཏོག་
གི་ཚོམ་བུར་བཀོད། དེའི་ཕྱི་རིམ་ཐིག་ཆ་ལ། འབྱུང་བ་ལྔའི་རྩིག་པ་དང་། གཡུའི་ཡ་
གད་དང་། ཟ་ར་ཚགས་དང་། དར་བུ་ཁད་རློབ་པ་རུ་བྲི། སྒོ་བཞི་སྒོ་རྒྱན་མཆོད་
རྟེན་དང་བཅས་པ་རུ་བྲི། ཟླ་གམ་བཞི་ནི་ནམ་མཁའི་ཁ་དོག་ལ་རྡོ་རྗེ་དབལ་དང་ཆུ་
སྲིན་གྱི་པ་ཏྲ་རུ་བྲི། དེ་རྒྱབ་ཟངས་རི་ལ་མེ་འབར་བ་ལྕགས་རི་ལ་ཆུ་འབྲུག་པ་མུན་
པ་ལ་རླུང་འཚུབ་པ་རུ་བྲི། དེ་རྒྱབ་ཕར་འདས་པའི་ཞིང་ཁམས་གསེར་གྱི་ས་གཞི་ལ་
མེ་ཏོག་དང་འདོད་ཡོན་སྣ་ཚོགས་སུ་བྲི། དེ་ནི་དཀྱིལ་འཁོར་བྲི་ཐབས་བསྟན་པའོ། །
དེ་ནས་རྒྱན་འགོད་པའི་ཆོ་ག་མཛད་དེ། ཕྱག་རྒྱ་བསམ་འཕེལ་ནོར་བུ་ཞེས་བྱ་སྟེ།
ཐལ་མོ་སྒང་གཤིབས་ནས་མཐེབ་ཆུང་གཉིས་བསྣོལ་ཏེ། སྲིན་ལག་གི་རྩེ་གནོན་ཞིང་
མཐེབ་མཛུབ་དྲུག་བསྒྲིལ་ནས། རྩེ་མོ་གསུམ་ཡོད་པའི་ཚུལ་མཛད་དེ་སྔགས་བརྗོད་
པ། བསྭཱ་ༀ་ཨ་ཧཱུྃ་རཾ་ཛ་ན་མ་རད་ན་མུ་ཡེ་ཧ་ར་སད་དོ་ཤི་ཤོན་དྲམ་འདུ། ཞེས་
བརྗོད་ནས། བུམ་པའི་ནང་དུ་ཆུ་གཙང་དང་འོ་དཀར་བླུགས་ལ། འབྲུ་རིན་པོ་ཆེ་ལ་
སྔགས་འདི་བཟླས་ཏེ་སྩལ་བར་བྱའོ། །བསྭོ་ༀ་ཨ་ཧཱུྃ་རཾ་ཛ་ཨཱ་ཨ་དཀར་སལེ་འོད་ཨ་ཡཾ་
ཨོཾ་འདུ། བསྭཱ་ཨོཾ་སད་ས་ལེ་ལྷན་ནེ་འདུ་འདུ་ཡེ་སྭཱཧཱ། བསྭོ་ཨོཾ་སད་ས་ལེ་ཁྲི་ལེ་འདུ་
འདུ་ཡེ་སྭཱཧཱ། བསྭཱ་ཨཱི་སད་ས་ལེ་ལྷན་ནེ་འདུ་འདུ་ཡེ་ཨཱི་སཱཧཱ། བསྭཱ་ཨཱི་སད་ས་ལེ་ཁྲི་
ལེ་འདུ་འདུ་ཡེ་མ་སྭཧཱ། བསྭཱ་ཨཱི་སད་ས་ལེ་ལྷན་ནེ་འདུ་འདུ་ཨོཾ། ཝེར་ཞི་མ་ནི་ཡེ་སྭཱཧཱ།
བསྭོ་ཨོ་སད་ས་ལེ་ལྷན་ནེ་འདུ་འདུ་ཨོཾ། དྲུང་མུ་མ་ནི་ཡེ་སྭཱཧཱ། བསྭོ་ཨོ་སད་ས་ལེ་ལྷན་
ནེ་འདུ་འདུ་ཧཱུཾ། ཙ་ཀྲ་མ་ནི་ཡེ་སྭཧཱ། བསྭཱ་ཨཱི་སད་ས་ལེ་ལྷན་ནེ་འདུ་འདུ་ཧཱུཾ། ཧ་ལོ་
མ་ནི་ཡེ་སྭཱཧཱ། བསྭོ་ཨཱི་སད་ས་ལེ་ལྷན་ནེ་འདུ་འདུ་ༀ རད་ན་མ་ནི་ཡེ་སྭཱཧཱ། བསྭོ་
ཨོཾ་སད་ས་ལེ་ལྷན་ནེ་འདུ་འདུ་ཨོཾ། མུ་ཡང་མ་ནི་ཡེ་སྭཱཧཱ། བསྭོ་ཨོཾ་སད་ས་ལེ་ལྷན་ནེ་
འདུ་འདུ་ཧཱུཾ། ཁྲི་དཀར་མ་ནི་ཡེ་སྭཧཱ། བསྭོ་ཨཱ་སད་ས་ལེ་ལྷན་ནེ་འདུ་འདུ་ཧཱུཾ། བྷུདྡྷ་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མ་ནི་ཡེ་སྭཧཱ། བསྭོ་ཨོཾ་སད་ས་ལེ་ལྷན་ནེ་འདུ་འདུ་ཨོཾ། ཡཀ་མ་ནི་ཡེ་སྭཱཧཱ། བསྭཱ་ཨཱི་
སད་ས་ལེ་ལྷན་ནེ་འདུ་འདུ་ཨོཾ། བཛྲ་མ་ནི་ཡེ་སྭཧཱ། བསྭོ་ཨོ་སད་ས་ལེ་ལྷན་ནེ་འདུ་
འདུ་ཨོཾ། མུ་ཡཾ་ཧ་ར་མ་ནི་ཡེ་སྭཧཱ། བསྭོ་ཨོཾ་སད་ས་ལེ་ལྷན་ནེ་འདུ་འདུ་ཨོཾ། ཀྲོ་ཏ་ཧ་
ལ་མ་ནི་ཡེ་སྭཱཧཱ། བསྭཱ་ཨཱི་སད་ས་ལེ་ལྷན་ནེ་འདུ་འདུ་ཨོཾ། ཨ་པར་ཨ་ཡེ་ཨ་པར་ཨ་ནི།
ཨ་པར་ཨ་མྱི་ཡི་གེ་མི་ཏ་ཨ་པར་ཤག་ཤག་ས་ལེ་སང་ངེ་ཡེ་སྭཱཧཱ། བསྭཱ་ཨཱི་ཨ་དཀར་ཨ་
རྨད་དུ་ཏྲི་སུ་ནག་པོ་ཞི་ཞི་མལ་མལ། ཞེས་སྨན་འབྲུ་དང་མེ་ཏོག་དང་། རིན་པོ་ཆེ་
རྣམ་པ་ལྔ་སྔགས་ལ་བླུག་གོ །
དེ་ནས་ཚིགས་སུ་བཅད་དེ་གསུངས་པ། རིན་ཆེན་བུམ་པ་བཀྲ་ཤིས་བཅུད་དང་
ལྡན། རབ་འབྱམས་རྒྱ་མཚོའི་ཞིང་ཁམས་དཔག་ཏུ་མེད། ཕོ་བྲང་ཡིད་འོང་ལྷ་ཡི་
གཞལ་ཡས་ཁང་། སྨན་འབྲུ་མེ་ཏོག་བདེར་གཤེགས་རྒྱལ་བའི་ཡབ། ཆུ་དང་འོ་
མ་གཉིས་མེད་བདེ་བའི་ཡུམ། ཁ་རྒྱན་མགུལ་ཆིངས་ཡིད་འོང་ལོངས་སྤྱོད་རྫོགས།
གཟུངས་ཐག་ཐུགས་རྗེ་ཚད་མེད་ཅིར་ཡང་སྤྲུལ། གཞལ་ཡས་ལྷ་དང་དབྱེར་མེད་
བྱིན་གྱིས་བརླབས། མཉྫི་འཇིག་རྟེན་གཏོས་ཀྱི་གཞི་མ་ཆེ། ཐམས་ཅད་ཀུན་བརྟན་
བསྐྱེད་པའི་ས་གཞི་ལ། བོན་ཉིད་རབ་འབྱམས་རྒྱ་མཚོར་བྱིན་གྱིས་བརླབས། དཀྱིལ་
འཁོར་འདི་ཡི་དབུས་སུ་བཞུགས་སུ་གསོལ། དུས་གསུམ་ནུབ་པ་མེད་པའི་རྒྱལ་
མཚན་བཅུ། ཕྱོགས་བཅུའི་འགྲོ་བ་མ་ལུས་འདུལ་བའི་ཕྱིར། བདེར་གཤེགས་ཡབ་Jང
ཡུམ་སྐུ་རུ་བྱིན་གྱིས་བརླབས། དཀྱིལ་འཁོར་ཕྱོགས་མཚམས་བཅུ་རུ་བཞུགས་སུ་
གསོལ། ཐུགས་རྗེ་སྤྲུལ་པའི་མདའ་དར་མེ་ལོང་བརྒྱད། ཚོགས་བརྒྱད་རིག་པའི་ཡེ་
ཤེས་གསལ་བའི་ཕྱིར། སེམས་དཔའ་ཡབ་ཡུམ་སྐུ་རུ་བྱིན་གྱིས་བརླབས། དཀྱིལ་
འཁོར་ཕྱོགས་མཚམས་བརྒྱད་དུ་བཞུགས་སུ་གསོལ། ཙ་ཀྲ་ཧ་ལ་ཡེ་ཤེས་རལ་ཀྱུ་བཞི།
སྐྱེ་བཞིའི་འཁོར་བ་རྩད་ནས་གཅོད་པའི་ཕྱིར། སྒོ་བ་བཞི་ཡི་སྐུ་རུ་བྱིན་གྱིས་བརླབས།
192

མདོ་སྡེ། རྒྱལ་བ་རྒྱ་མཚོའི་ཆོ་ག
དཀྱིལ་འཁོར་འདི་ཡི་སྒོ་བཞིར་བཞུགས་སུ་གསོལ། བདེར་གཤེགས་མཆོད་པའི་ཡ་
སྟེགས་ལྡན་པ་ལྔ། བསོད་ནམས་ཡེ་ཤེས་ཚོགས་ཆེན་རྫོགས་པའི་ཕྱིར། བླ་མེད་མཆོད་
པའི་སྤྲིན་དུ་བྱིན་གྱིས་བརླབས། གཙང་གིན་མཛེས་པའི་གདན་ལ་བཞུགས་སུ་གསོལ།
རིགས་དྲུག་སྦྱིན་པའི་མར་སྟེགས་ལྡན་པ་ལྔ། མཐའ་ཡས་སེམས་ཅན་སྒྲིབ་པ་སྦྱང་
བའི་ཕྱིར། འདོད་ཡོན་ཕུན་སུམ་ཚོགས་པར་བྱིན་གྱིས་བརླབས། གཙང་གིན་མཛེས་
པའི་གདན་ལ་བཞུགས་སུ་གསོལ། གཙང་གོས་གཙང་ཐོད་གཙང་ལྷམ་སྐུ་ཆིངས་
སོགས། འགྲོ་དྲུག་སེམས་ཅན་དང་བ་སྤྲོ་བའི་ཕྱིར། བདེར་གཤེགས་ལྷ་ཡི་རྒྱན་དུ་བྱིན་
གྱིས་བརླབས། གཤེན་རབ་བླ་མའི་སྐུ་རྒྱན་ན་བཟའ་གསོལ་བར་བྱ། ན་བཟའ་རེ་
ཕྲེང་སྟོད་གཡོགས་སྨད་ཤམ་གོས། རྔ་གཤང་སྒྲ་རྒྱལ་གོ་བན་ཨུན་ཆེན་དུང་། བདེར་
གཤེགས་དབྱིངས་ནས་མངོན་སྤྱན་དྲང་བའི་ཕྱིར། གཤེན་པོ་ཕྲིན་ལས་མཁན་གྱི་ཕྱག་
ཆར་གསོལ། ཞེས་བརྗོད་ཅིང་རྒྱན་རྣམས་སོ་སོ་རུ་དགོད་པའོ། །དེ་ནི་དཀྱིལ་འཁོར་
གྱི་རྒྱན་དགོད་པར་སྟོན་པའོ། ། །
ད་ནི་ཏིང་ངེ་འཛིན་བསྒོམ་པར་མཛད་དེ་སྟོན་པ་ཉིད་ཕྱག་རྒྱ་མཉམ་པ་ཉིད་དུ་
བཅའ་ནས། ཨ་མུ་ཡེ་ཨ་དཀར་ཨ་ནི་ཨ། ཞེས་པས། བདག་གི་ཐུགས་ལ་ཨ་དཀར་
པོ་ཞིག་གསལ་བར་བསམ་ལ། ཕྱག་རྒྱ་ཨ་དཀར་འོད་འགྱེད་ཅེས་བྱ་བ་གུང་མོ་གཉིས་
རྩེ་མོ་སྤྲད་ནས་མཐེ་བོང་གདེངས་ཏེ། སོར་མོ་གཞན་རྣམས་ནང་དུ་བཀུག་ནས་
སྔགས་བརྗོད་པ། ཨཱ་ཨ་དཀར་སལེ་འོད་ཨ་ཡང་ཨོཾ་འདུ། ཞེས་པས། ཨ་ལས་འོད་
ཟེར་ཕར་འཕྲོས་པས་སྣོད་བཅུད་དང་ཞིང་ཁམས་ཐམས་ཅད་སྦྱངས་ནས་དག་པའི་
ཞིང་དུ་གྱུར། འོད་ཟེར་ཚུར་འདུས་པ་ཨ་ལ་ཐིམ་པས་ཨོཾ་དུ་གྱུར། ཕྱག་རྒྱ་ལོངས་
སྤྱོད་རྫོགས་པ་ཞེས་བྱ་བ་སྟེ་ཐལ་མོ་གཉིས་རྒྱབ་སྤྲད་ནས་མཐེབ་མཛུབ་བརྒྱད་བསྣོལ་
ཏེ་ཕྱོགས་བཞིར་གདེངས་ནས། སྲིན་ལག་གཉིས་རྩེ་མོ་སྤྲད་དེ་དབུས་སུ་བཞག་ལ་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། སད་སལེ་ལྷན་ནེ་འདུ་འདུ་ཨོཾ། བསྭོ་ཨོཾ་མ་མ་
ས་ལེ་ཁྲི་ལེ་འདུ་འདུ་མ། ཞེས་པས། ཨོཾ་འོད་དུ་ཞུ་བ་ལ་བདག་ཉིད་ཀུན་ཏུ་བཟང་
པོ་རྒྱལ་བ་རྒྱ་མཚོ། སྐུ་མདོག་དཀར་གསལ་ཁ་བ་དུང་ལྟར་འཇམ་ཞིང་གཞོན་པ།
རྩ་བའི་ཞལ་ལྔ་དཀར་སེར་དམར་ལྗང་ཐོན་གའི་རིགས་སུ་གསལ་བ། དེའི་སྟེང་དུ་
རྫོགས་པའི་ཞལ་ལྔ་རིགས་ལྔའི་དཀྱིལ་འཁོར་རྒྱས་པ། དེའི་སྟེང་དུ་སྤྲུལ་པའི་འཛུམ་
ཞལ་དམར་པོ། གཙུག་ཏོར་རྣམ་པར་རྒྱལ་བའི་ཕུང་པོ་སྟོང་དང་ལྡན་པ། རྩ་བའི་
ཕྱག་བཅུ་དང་པོ་གཉིས་ཐུགས་ཀར་ཐལ་མོ་སྦྱར་ཞིང་། ཕྱག་མཐིལ་དུ་ཉི་ཟླའི་དཀྱིལ་
འཁོར་ཨ་དང་མའི་མཚོན་པ། དེ་འོག་གཡས་པ་གསུམ་གྱིས་རྒྱལ་མཚན་གཡུང་དྲུང་
འཁོར་ལོ་བསྣམས་པ། གཡོན་པ་གསུམ་གྱིས་མདའ་གཞུ་ཞགས་པ་ལྕགས་ཀྱུ་འཛིན་
པ། ཐ་མ་གཉིས་ས་གནོན་གྱི་ཕྱག་རྒྱ་མཛད་པ། དེ་རྒྱབ་ལོངས་སྤྱོད་རྫོགས་པའི་ཕྱག་
རྒྱ་ཉི་ཤུ་ཏིང་ངེ་འཛིན་རྣམས་མཛད་པ། དེ་རྒྱབ་སྤྲུལ་པའི་ཕྱག་རྒྱ་བཞི་བཅུའི་སྡིགས་
མཛུབ་གདེངས་པ། དེ་རྒྱབ་ཅི་ཡང་སྤྲུལ་པའི་ཕྱག་སྟོང་། འཁོར་ལོ་བསྒྱུར་བའི་ཞིང་
ཁམས་གསལ་བ། དེའི་མཐིལ་དུ་སྤྱན་སྟོང་འབྱུང་བ། བསྐལ་པ་བཟང་པོའི་སངས་
རྒྱས་སྟོང༌། ཁྱིམ་སྤངས་རབ་བྱུང་དུ་བཞུགས་པ། རྩ་བའི་ཞབས་བཞིའི་སྐྱེ་རྒས་ན་
འཆིའི་ཁ་གནོན་པ། རྫོགས་པའི་སོར་མོ་ཉི་ཤུ་སྤྲུལ་པའི་པད་གདན་སྟོང་ལ་བརྗིད་
པ། དབུ་རྒྱན་དང་སྙན་ཆ་དང་མགུལ་ཆུ་དང༌། དཔུང་རྒྱན་དང་ཕྱག་གདུབ་དང་
ཞབས་གདུབ་ལས་སོགས་པ། རིན་པོ་ཆེའི་རྒྱན་གྱིས་རྒྱན་ཞིང་སྟོད་གཡོགས་དང་སྨད་
ཤམ་རྣམ་པར་ཀླུབས་པ། དེའི་སྐུའི་གནས་བཅུ་ན། ཕྱོགས་བཅུའི་བདེར་གཤེགས་
ཡབ་ཡུམ་ཉི་ཤུ་གནས་པ། ཚོགས་བརྒྱད་སེམས་དཔའ་སེམས་མ་བཅུ་དྲུག ། སྟ་ཟུར་
མདུན་རྒྱབ་བཞི་ལ་སྒོ་བ་བཞི། བ་སྤུའི་བུ་གར་སངས་རྒྱས་དང་སེམས་དཔའི་སྐུ་
བསམ་གྱིས་མི་ཁྱབ་པ། མཚན་བརྗོད་ཀྱིས་མི་ལང་བ་རྣམས་བཞུགས་པར་གསལ་
194

མདོ་སྡེ། རྒྱལ་བ་རྒྱ་མཚོའི་ཆོ་ག
གདབ། དེའི་གཡས་གཡོན་དུ་མ་གཉིས་འོད་དུ་ཞུ་བ་ལ། གཡས་སུ་ཐུགས་རྗེ་བྱམས་
མ། སྐུ་མདོག་དཀར་མོ་བུམ་པ་འཛིན་པ། གཡོན་ན་ནམ་མཁའི་ལྷ་མོ། སྐུ་མདོག་
སྔོན་མོ་ཨུཏྤལ་འཛིན་པ། གཉིས་མེད་ཡབ་ལ་དགྱེས་པར་བཞུགས་པའི་ངང་ལས།
ངག་ཏུ། བསྭཱ་ཨོཾ་ཨ་ཧཱུྃ་རཾ་ཛ་སད་ས་ལེ་ལྷན་ནེ་འདུ་འདུ་ཧཱུཾ། བསྭོ་ཨོཾ་མ་མ་ས་ལེ་ཁྲི་
ལེ་འདུ་འདུ་མ། ཞེས་པས། འོད་ཟེར་ཡར་འཕྲོས་དབྱིངས་ན་བཞུགས་པའི་བདེ་བར་
གཤེགས་པ་རྣམས་སྤྱན་དྲངས་ནས་གཉིས་མེད་ལས་ཀྱི་ལྷ་རུ་གྱུར་ཏེ། དེ་ནི་བདག་
རྫོགས་ཀྱི་རིམ་པའོ། །
ད་ནི་གཉིས་པ་མདུན་གྱི་བུམ་པ་དང་དཀྱིལ་འཁོར་ལ་བསྐྱེད་པར་མཛད་དེ། ཐོག་
མར་བོན་ཉིད་དབྱིངས་ཀྱི་ཕྱག་རྒྱ་ཞེས་བྱ་བ། ཕྱག་གཉིས་མཁྲིག་མ་བསྣོལ་ཏེ་ཐུར་དུ་
སྦུབ་ནས་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། མུ་ཡཾ་མུ་ཡེ་སྭ་བྷ་བ་ཧཾ། ཞེས་པས།
སྣོད་བཅུད་ཐམས་ཅད་སྟོང་པའི་ངང་དུ་གྱུར། ཕྱག་རྒྱ་མཁྲིག་མ་བསྣོལ་ནས་གྱེན་
ལ་གདེངས་ཏེ་ནམ་མཁའི་ཚུལ་མཛད་དེ་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། མུ་
ཡཾ་མུ་ཡེ་ཧ་ར་ཨ། ཞེས་པས། བདག་གི་ཐུགས་ལས་འབྲུ་དྲུག་འཕྲོས་པས། ཨ་ལས་
ནམ་མཁའི་དཀྱིལ་འཁོར་དཀར་པོ་ལྟེ་བ་ཨའི་མཚོན་པ། ཕྱག་རྒྱ་གོང་མོ་གཉིས་རྩེ་མོ་
སྤྲད་ལ་ཕྱི་མ་རྣམས་ནི་ཚིགས་པ་ནོན་པར་བཀུག་ནས་རྡོ་རྗེའི་ཚུལ་མཛད་དེ་སྔགས་
བརྗོད་པ། བསྔོ་ༀ་ཨ་ཧཱུྃ་རཾ་ཛ་ལི་ཡཾ་སེག་ནི་ཡང་འདུ། ཞེས་པས། དེའི་སྟེང་དུ་ཡཾ་
ལས་རླུང་གི་དཀྱིལ་འཁོར་ལྗང་གུ་ལྟེ་བ་མཐིང་ནག་རྡོ་རྗེ་རྒྱ་གྲམ་གྱིས་མཚོན་པ། ཕྱག་
རྒྱ་མཁྲིག་མ་བཤིབས་ཏེ་སོར་མོ་རྣམས་པདྨ་གྱེས་པའི་ཚུལ་མཛད་དེ་སྔགས་བརྗོད་
པ། བསྭོ་ཨོཾ་ཨ་ཧཱུྃ་རཾ་ཛ་ཚངས་སྟང་ནེ་ར་ར་འདུ། ཞེས་པས། རཾ་ལ་མེའི་དཀྱིལ་འཁོར་
དམར་པོ་ལྟེ་བ་པདྨ་དམར་པོ་འདབ་བརྒྱད་ཀྱིས་མཚོན་པ། ཕྱག་རྒྱ་ཐལ་མོ་འཕྲེད་
ལ་བརྩེགས་ལ་འཁོར་ལོའི་ཚུལ་མཛད་དེ་སྔགས་བརྗོད་པ། བསྭཱ་ཨཱི་ཨ་ཧཱུྃ་རཾ་ཛ། མོ་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་མཾ་ཏིང་མོ་འདུ། ཞེས་པས། མོ་ལ་ཆུའི་དཀྱིལ་འཁོར་སྔོན་པོ་ལྟེ་བ་འཁོར་ལོ་རྩིབས་
བརྒྱད་ཀྱིས་མཚོན་པ། ཕྱག་རྒྱ་མཐེ་བོང་དང་མཛུབ་མོ་གཉིས་བཀུག་ནས་ཕྱི་མ་
རྣམས་རྩེ་མོ་སྤྲད་དེ་ནོར་བུའི་ཚུལ་དུ་མཛད་ནས་སྔགས་བརྗོད་པ། བསྭོ་ༀ་ཨ་ཧཱུྃ་རཾ་
ཛ། སླ་ཞི་སི་ཏི་ཁོ་འདུ། ཞེས་པས། དེའི་སྟེང་དུ་ཁོ་ལ་དབང་ཆེན་གསེར་གྱི་ས་གཞི་
ལྟེ་བ་ཡིད་བཞིན་ནོར་བུས་མཚན་པ། ཕྱག་རྒྱ་སོར་མོ་འཕྲེད་ལ་བརྩེགས་ནས་པ་དྲའི་
ཚུལ་མཛད་ནས་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། རད་ན་རི་རྭང་ཧཱུྃ་འདུ། ཞེས་
པ་དེའི་སྟེང་དུ། ཧཱུྃ་ལ་ལྷའི་གཞལ་ཡས་ཁང་ཆེན་པོ། རྒྱུ་རིན་པོ་ཆེ་སྣ་ཚོགས་ལས་
གྲུབ་པ། གྲུ་བཞི་སྒོ་བཞི་དང་ལྡན་པ། དེའི་ནང་དུ་གསེར་གྱི་ཀ་བ་གཡུའི་གདུང་མ།
ཉི་ཟླའི་ཀ་ཞུ་པདྨའི་ཀ་གདན། གཞའ་ཚོན་གྱི་དཔྱམ་གདུང་། གཞའ་སྤྲིན་གྱི་པ་དྲས་
སྤྲས་པ། དེའི་སྟེང་དུ་ཁྱུང་གུར་ཁྱུང་འདབ་ཁྱུང་མགོ་ཏོག་དང་ལྡན་པ། དེ་རྒྱབ་བར་
ཁྱམས་འདོད་ཡོན་གྱི་སྣམ་བུ་དམར་པོ་ལ་མཆོད་པའི་བྱེ་བྲག་སྣ་ཚོགས་ཀྱི་སྤྲས་པ།
དེའི་ཕྱི་རིམ་དུ་འབྱུང་བ་ལྔའི་རྩིག་པ་ལ་རིན་པོ་ཆེའི་ཡ་གད་དང་། ཟ་ར་ཚགས་དང་།
དར་བུ་ཁད་ཀྱིས་བརྒྱན་པ། དེ་ལ་སྒོ་བཞི་རྟ་བབས་སྒོ་རྒྱན་དང་བཅས་པ། དེའི་ཕྱི་
རིམ་ཟངས་རི་ལ་མེ་འབར་ཞིང་ལྕགས་རི་ལ་ཆུ་བྲུག་པ། དེ་རྒྱབ་མུན་པའི་གླིང་ཆེན་
དང༌། ཕར་འདས་ཀྱི་འཇིག་རྟེན་གྲངས་མེད་པ་མཐའ་ཡས་པ། ནམ་མཁའི་མཐའ་
གཏུགས་པ་དེ་ལྟ་བུ་རུ་བསྐྱེད་དོ། །
དེའི་ནང་དུ་གདན་བསྐྱེད་པ་ནི། ཕྱག་རྒྱ་པདྨ་སྤུངས་པ་ཞེས་བྱ་བ་ཕྱག་གཉིས་ཐལ་
མོ་བརྩེགས་ཏེ་སྦུབས་ནས། སོར་མོ་རྣམས་པདྨའི་ཚུལ་དུ་མཛད་དེ་སྔགས་བརྗོད་པ།
བསྭོ་ཨོྃ་ཨ་ཧཱུྃ་རཾ་ཛ་པདྨ་མནྡལ་ལ་གྷོ་འདུ། ཞེས་པས། གཞལ་ཡས་དེའི་དབུས་སུ་ཕོ་
བྲང་གླིང་དགུ་ལ་སྣ་ཚོགས་པདྨའི་གདན་མཛེས་པ། དེའི་སྟེང་དུ་ལྷ་བསྒོམ་པ་ནི།
ཕྱག་རྒྱ་ལོངས་སྤྱོད་རྫོགས་པར་བཅའ་ལ། རིགས་ལྔ་ལྷུན་གྱིས་གྲུབ་པའི་ཚུལ་མཛད་
196

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
དེ་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཨོ། བསྭོ་ཨོཾ་མ་
མ་ས་ལེ་ཁྲི་ལེ་འདུ་འདུ་མ། ཞེས་པས། བདག་གི་ཐུགས་ལ་འོད་ཟེར་ཁ་དོག་སྣ་ལྔ་
འཕྲོས་ནས། ཕོ་བྲང་དབུས་ཀྱི་གདན་ཐོག་ཏུ་གསལ་བ་ལ་ཨོཾ་དུ་གྱུར་ཏེ། ཨོཾ་འོད་དུ་
ཞུ་བ་ལ་ཀུན་ཏུ་བཟང་པོ་རྒྱལ་བ་རྒྱ་མཚོ་སྐུ་མདོག་དཀར་གསལ་ཁ་བ་དུང་ལྟར་
འཇམ་ཞིང་གཞོན་པ། རྩ་བའི་ཞལ་ལྔ་དཀར་སེར་དམར་ལྗང་ཐོན་ཁའི་རིས་སུ་
གསལ་བ་ལ། དེའི་སྟེང་དུ་རྫོགས་པའི་ཞལ་ལྔ་རིགས་ལྔའི་དཀྱིལ་འཁོར་རྒྱས་པ། དེའི་
སྟེང་དུ་སྤྲུལ་པའི་འཛུམ་ཞལ་དམར་པོ། གཙུག་ཏོར་རྣམ་པར་རྒྱལ་བའི་ཕུང་པོ་སྟོང་
དང་ལྡན་པ། རྩ་བའི་ཕྱག་བཅུ་དང་པོ་གཉིས་ཐུགས་ཀར་ཐལ་མོ་སྦྱར་ཞིང་། ཕྱག་
མཐིལ་དུ་ཉི་ཟླའི་དཀྱིལ་འཁོར་ཨ་དང་མས་མཚོན་པ། དེ་འོག་གཡས་གསུམ་ན་རྒྱལ་
མཚན་དང་གཡུང་དྲུང་འཁོར་ལོ་བསྣམས་པ། གཡོན་གསུམ་ན་མདའ་གཞུ་ཞགས་
པ་ལྕགས་ཀྱུ་འཛིན་པ། ཐ་མ་གཉིས་ཀྱིས་ས་གནོན་གྱི་ཕྱག་རྒྱ་མཛད་པ། དེ་རྒྱབ་
ལོངས་སྤྱོད་རྫོགས་པའི་ཕྱག་རྒྱ་ཉི་ཤུ་ཏིང་ངེ་འཛིན་མཛད་པ། དེ་རྒྱབ་སྤྲུལ་པའི་ཕྱག་
རྒྱ་བཞི་བཅུ་རྩ་བཞི་སྡིགས་མཛུབ་གདེངས་པ། དེ་རྒྱབ་ཅིར་ཡང་སྤྲུལ་པའི་ཕྱག་སྟོང་།
འཁོར་ལོ་བསྒྱུར་བའི་ཞིང་ཁམས་གསལ་བ། དེའི་མཐིལ་དུ་སྤྱན་སྟོང་འབྱུང་བ་ནི།
བསྐལ་པ་བཟང་པོའི་སངས་རྒྱས་སྟོང་། ཁྱིམ་སྤངས་རབ་བྱུང་གི་ཚུལ་དུ་བཞུགས་པ།
རྩ་བའི་ཞབས་བཞིས་སྐྱེ་རྒ་ན་འཆི་གནོན་པ། རྫོགས་པའི་སོར་མོ་ཉི་ཤུ་སྤྲུལ་པའི་པད་
གདན་སྟོང་ལ་བརྗིད་པ། དབུ་རྒྱན་དང་སྙན་ཆ་མགུལ་ཆུ་དཔུང་རྒྱན་ཕྱག་གདུབ་
ཞབས་གདུབ་ལས་སོགས། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཞིང་། སྟོད་
གཡོགས་དང་སྨད་ཤམ། ཤི་ཤོན་དར་རས་ཅིའི་ན་བཟའ་གསོལ་ཞིང་རྣམ་པར་
ཀླུབས་པ། དེའི་གཡས་གཡོན་དུ་མ་གཉིས་འོད་དུ་ཞུ་བ་ལས། གཡས་སུ་ཐུགས་རྗེ་
བྱམས་མ་སྐུ་མདོག་དཀར་མོ་བུམ་པ་འཛིན་པ། གཡོན་ན་ནམ་མཁའི་ལྷ་མོ་སྐུ་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མདོག་སྔོན་པོ་ཨུཏྤལ་འཛིན་པ། གཉིས་མེད་ཡབ་ལ་དགྱེས་པ། དེ་ལ་འོག་མིན་
འཐུག་པོ་བཀོད་པའི་ཞིང་ཁམས་ཀྱི་སངས་རྒྱས་དང་སེམས་དཔའ་རྣམས་ཀྱིས་བསྐོར་
ནས་བཞུགས་པ། དེའི་ཕྱི་རིམ་དུ་སྟེང་འོག་ཕྱོགས་མཚམས་ཀྱི་ཕོ་བྲང་བཅུ་ལ། ཕྱོགས་
བཅུའི་སངས་རྒྱས་བསྐྱེད་པ་ནི། ཕྱག་རྒྱ་གུང་མོ་དང་སྲིན་ལག་གི་རྩེ་མོ་སྤྲད་དེ།
གཞན་མ་རྣམས་བཀུག་ལ་གྲུ་མོ་གདེངས་ཏེ། རྒྱལ་མཚན་གྱི་ཚུལ་མཛད་དེ་སྔགས་
བརྗོད་པ། བསྭོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཧཱུཾ། ཝེར་ཞི་མ་ནི་ཡེ་སྭཱཧཱ།
ཞེས་པས། བདག་གི་ཐུགས་ཀ་ནས་འོད་ཟེར་ཁ་དོག་སྣ་ཚོགས་སུ་འཕྲོས་པས།
ཕྱོགས་བཅུའི་ཕོ་བྲང་གི་དབུས་སུ་གསལ་བ་ལ་ཨོཾ་དུ་གྱུར་ཏེ། སྟེང་ཕྱོགས་ནུབ་པ་མེད་
པའི་ཞིང་ཁམས་ཀྱི་དབུས་སུ་པདྨ་དང་ཉི་ཟླའི་གདན་ལ། ༀ་ལ་ཀུན་ཏུ་བཟང་པོ་མི་
ནུབ་པའི་རྒྱལ་མཚན་ཅན་ཞེས་བྱ་བ། སྐུ་མདོག་དཀར་པོ་ཞལ་ལྔ་ཕྱག་བཅུ། རྩ་
ཞལ་དཀར་པོ་རིགས་ལྔའི་དཀྱིལ་འཁོར་རྫོགས་པ། ཕྱག་བཅུ་དང་པོས་ཐུགས་ཀར་
ཐལ་མོ་སྦྱར་ཞིང་། བར་པའི་ཕྱག་དྲུག་མི་ནུབ་རྒྱལ་མཚན་རེ་རེ་བསྣམས་པ། ཐ་མ་
གཉིས་ས་གནོན་འགྲོ་བ་སྐྱོབ་ཅིང་། ཞབས་བཞི་མཉམ་བཞག་གདན་ལ་བརྗིད་པ།
དེའི་གཡོན་དུ་མ་ལས་གཙུག་ཏོར་རྣམ་རྒྱལ་དཀར་མོ་མེ་ཏོག་ཙམ་པ་ཀ་འཛིན་པ།
དེ་ལ་འོག་མིན་ནུབ་པ་མེད་པའི་ཞིང་ཁམས་ཀྱི་སངས་རྒྱས་དང་སེམས་དཔའ་རྣམས་
ཀྱིས་བསྐོར་ནས་བཞུགས་པ། ཕྱག་རྒྱ་གུང་མོ་དང་སྲིན་ལག་གཉིས་བསྣོལ་ནས་
གཡུང་དྲུང་གི་ཚུལ་མཛད་དེ་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་
ནེ་འདུ་འདུ་ཨོཾ། དྲུང་མུ་མ་ནི་ཡེ་སྭཱཧཱ། ཞེས་པས། ཤར་ཕྱོགས་འགྱུར་བ་མེད་པའི་
ཞིང་ཁམས་ཀྱི་དབུས་སུ། པདྨ་དང་ཉི་ཟླའི་གདན་ལ། ༀ་ལ་ཀུན་ཏུ་བཟང་པོ་མི་
འགྱུར་གཡུང་དྲུང་ཅན་ཞེས་བྱ་བ། སྐུ་མདོག་སེར་པོ་ཞལ་ལྔ་ཕྱག་བཅུ་པ། རྩ་ཞལ་
སེར་པོ་རིགས་ལྔའི་དཀྱིལ་འཁོར་རྫོགས་པ། ཕྱག་བཅུ་དང་པོས་ཐུགས་ཀར་ཐལ་མོ་
198

མདོ་སྡེ། རྒྱལ་བ་རྒྱ་མཚོའི་ཆོ་ག
སྦྱར་ཞིང་། བར་པའི་ཕྱག་དྲུག་མི་འགྱུར་གཡུང་དྲུང་འཛིན་པ། ཐ་མས་ས་གནོན་
འགྲོ་བ་སྐྱོབ་པ། ཞབས་བཞི་མཉམ་བཞག་གདན་ལ་བརྗིད་པ། དེའི་གཡོན་དུ་མ་ལ་
སྐྱེ་དགུ་ཚེ་འཕེལ་སེར་མོ། མེ་ཏོག་ནེ་ར་སེར་ཆེན་འཛིན་པ། དེ་ལ་འོག་མིན་འགྱུར་བ་
མེད་པའི་ཞིང་ཁམས་ཀྱི། སངས་རྒྱས་དང་སེམས་དཔའ་རྣམས་ཀྱིས་བསྐོར་ནས་
བཞུགས་པ། ཕྱག་རྒྱ་ཐལ་མོ་འཕྲེད་དུ་བརྩེགས་ནས་འཁོར་ལོའི་ཚུལ་མཛད་དེ་
སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཨོ། ཙ་ཀྲ་མ་ནི་ཡེ་
སཱཧཱ། ཞེས་པས། བྱང་ཕྱོགས་ཐོགས་པ་མེད་པའི་ཞིང་ཁམས་ཀྱི་དབུས་སུ་པདྨ་དང་
ཉི་ཟླའི་གདན་ལ། ༀ་ལ་ཀུན་ཏུ་བཟང་པོ་དབང་བསྒྱུར་འཁོར་ལོ་ཅན་ཞེས་བྱ་བ། སྐུ་
མདོག་ལྗང་གུ་ཞལ་ལྔ་ཕྱག་བཅུ་པ། རྩ་ཞལ་ལྗང་གུ་རིགས་ལྔའི་དཀྱིལ་འཁོར་རྫོགས་
པ། ཕྱག་བཅུ་དང་པོས་ཐུགས་ཀར་ཐལ་མོ་སྦྱར་ཞིང་། བར་པའི་ཕྱག་དྲུག་དབང་
སྒྱུར་འཁོར་ལོ་འཛིན་པ། ཐ་མས་ས་གནོན་འགྲོ་བ་སྐྱོབ་པ། ཞབས་བཞི་མཉམ་
བཞག་གདན་ལ་བརྗིད་པ། དེའི་གཡོན་དུ་མ་ལས་ཡུམ་དམ་ཚིག་སྒྲོལ་མ་ལྗང་མོ་མེ་
ཏོག་ཧ་ལོ་ལྗང་གུ་འཛིན་པ། དེ་ལ་འོག་མིན་ཐོགས་པ་མེད་པའི་ཞིང་ཁམས་ཀྱི་སངས་
རྒྱས་སེམས་དཔའ་རྣམས་ཀྱིས་བསྐོར་ནས་བཞུགས་པ། ཕྱག་རྒྱ་ཐལ་མོ་གཤིབས་ནས་
སོར་མོའི་མདངས་བསྟན་ནས་པདྨའི་ཚུལ་མཛད་དེ་སྔགས་བརྗོད་པ། བསྭོ་ཨོཾ་ཨ་ཧཱུཾ་
རཾ་ཛ། སད་ས་ལེ་ལྷན་ནེ་འདུ་འདུ་ཧཱུཾ། ཧ་ལོ་མ་ནི་ཡེ་སྭཱཧཱ། ཞེས་པས། ནུབ་ཕྱོགས་
ཆགས་པ་མེད་པའི་ཞིང་ཁམས་ཀྱི་དབུས་སུ། པདྨ་དང་ཉི་ཟླའི་གདན་ལ། ༀ་ལ་ཀུན་
ཏུ་བཟང་པོ་སྐྱོན་བྲལ་པདྨ་ཅན་ཞེས་བྱ་བ། སྐུ་མདོག་དམར་པོ་ཞལ་ལྔ་ཕྱག་བཅུ། རྩ་
ཞལ་དམར་པོ་རིགས་ལྔའི་དཀྱིལ་འཁོར་རྫོགས་པ། ཕྱག་བཅུ་དང་པོས་ཐུགས་ཀར་
ཐལ་མོ་སྦྱར་ཞིང་། བར་པའི་ཕྱག་དྲུག་སྐྱོན་བྲལ་པདྨ་འཛིན་པ། ཐ་མས་ས་གནོན་
འགྲོ་བ་སྐྱོབ་པ། ཞབས་བཞི་མཉམ་བཞག་གདན་ལ་བརྗིད་པ། དེའི་གཡོན་དུ་མ་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལས་འབར་བའི་ཕྲེང་བ་ཅན་དམར་མོ་མེ་ཏོག་བྷུདྷ་དམར་པོ་འཛིན་པ། དེ་ལ་འོག་
མིན་ཆགས་པ་མེད་པའི་ཞིང་ཁམས་ཀྱི་སངས་རྒྱས་དང་སེམས་དཔའ་རྣམས་ཀྱིས་
བསྐོར་ནས་བཞུགས་པ། ཕྱག་རྒྱ་མཐེབ་མཛུབ་གཉིས་བཀུག་ནས། ཕྱི་མ་རྩེ་མོ་སྤྲད་
དེ་ནོར་བུའི་ཚུལ་མཛད་དེ་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་
འདུ་འདུ་ཨོཾ། རད་ན་མ་ནི་ཡེ་སྭཱཧཱ། ཞེས་པས། ལྷོ་ཕྱོགས་དགོས་འདོད་འབྱུང་བའི་
ཞིང་ཁམས་ཀྱི་དབུས་སུ་པདྨ་དང་ཉི་མའི་གདན་ལ། ༀ་ལས་ཀུན་ཏུ་བཟང་པོ་ཡིད་
བཞིན་གྱི་ནོར་བུ་ཅན་ཞེས་བྱ་བ་སྐུ་མདོག་སྔོན་པོ་ཞལ་ལྔ་ཕྱག་བཅུ་པ། རྩ་ཞལ་སྔོན་
པོ་རིགས་ལྔའི་དཀྱིལ་འཁོར་རྫོགས་པ། ཕྱག་བཅུ་དང་པོས་ཐུགས་ཀར་ཐལ་མོ་སྦྱར་
ཞིང་། བར་པའི་ཕྱག་དྲུག་ཡིད་བཞིན་ནོར་བུ་འཛིན་པ། ཐ་མས་ས་གནོན་འགྲོ་བ་
སྐྱོབ་པ། ཞབས་བཞི་མཉམ་བཞག་གདན་ལ་བརྗིད་པ། དེའི་གཡོན་དུ་མ་ལ་ཡིད་
བཞིན་ནོར་རྒྱུན་སྔོན་པོ་མེ་ཏོག་ཨུཏྤལ་སྔོན་པོ་འཛིན་པ། དེ་ལ་འོག་མིན་དགོས་
འདོད་འབྱུང་བའི་ཞིང་ཁམས་ཀྱི། སངས་རྒྱས་སེམས་དཔའ་རྣམས་ཀྱིས་བསྐོར་ནས་
བཞུགས་པ། ཕྱག་རྒྱ་ཐལ་མོ་བརྩེགས་ནས་གླེགས་བམ་གྱི་ཚུལ་མཛད་དེ་སྔགས་
བརྗོད་པ། བསྭཱ་ཨོཾ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཨོཾ། མུ་ཡཾ་མ་ནི་ཡེ་སྭཱཧཱ།
ཞེས་པས། ལྷོ་ཤར་མཐའ་ཡས་རྒྱལ་པོའི་ཞིང་ཁམས་ཀྱི་དབུས་སུ། པདྨ་དང་ཉི་མའི་
གདན་ལ། ཨོཾ་ལ་ཀུན་ཏུ་བཟང་པོ་མཐའ་ཡས་རྒྱ་མཚོ་ཞེས་བྱ་བ། སྐུ་མདོག་བཻཌཱུརྱའི་
འོད། ཞལ་ལྔ་ཕྱག་བཅུ་པ་རྩ་ཞལ་མཐིང་བ་རིགས་ལྔའི་དཀྱིལ་འཁོར་རྫོགས་པ།
ཕྱག་བཅུ་དང་པོས་ཐུགས་ཀར་ཐལ་མོ་སྦྱར་ཞིང་། བར་པའི་ཕྱག་དྲུག་སྟོང་ཕྲག་བརྒྱ་
པའི་གླེགས་བམ་འཛིན་པ། ཐ་མས་ས་གནོན་འགྲོ་བ་སྐྱོབ་པ། ཞབས་བཞི་མཉམ་
བཞག་གདན་ལ་བརྗིད་པ། དེའི་གཡོན་དུ་མ་ལས་དམིགས་མེད་སྦྱིན་པ་མཐིང་ག །
མེ་ཏོག་ནམ་མཁའ་ལྡིང་མཐིང་ག་འཛིན་པ། དེ་ལ་འོག་མིན་མཐའ་ཡས་རྒྱལ་པོའི་
200

མདོ་སྡེ། རྒྱལ་བ་རྒྱ་མཚོའི་ཆོ་ག
ཞིང་ཁམས་ཀྱི་སངས་རྒྱས་དང་སེམས་དཔའ་རྣམས་ཀྱིས་བསྐོར་ནས་བཞུགས་པ།
ཕྱག་རྒྱ་སྤྱི་བོར་ཐལ་མོ་སྦྱར་ལ་ཟེའུ་སྲོག་གི་ཚུལ་མཛད་དེ་སྔགས་བརྗོད་པ། བསྭོ་ཨོ་
ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཨོཾ། ཨོ་ཁྲི་ཀར་མ་ནི་ཡེ་སྭཱཧཱ། ཞེས་པས།
བྱང་ཤར་དུ་དབང་བསྒྱུར་བཀོད་པའི་ཞིང་ཁམས་ཀྱི་དབུས་སུ་པདྨ་དང་ཉི་མའི་
གདན་ལ། ཨཱི་ལ་ཀུན་ཏུ་བཟང་པོ་དབང་ལྡན་རྒྱ་མཚོ་ཞེས་བྱ་བ། སྐུ་མདོག་དཀར་
ལྗང་ཞལ་ལྔ་ཕྱག་བཅུ་པ། རྩ་ཞལ་དཀར་ལྗང་རིགས་ལྔའི་དཀྱིལ་འཁོར་རྫོགས་པ།
ཕྱག་བཅུ་དང་པོས་ཐུགས་ཀར་ཐལ་མོ་སྦྱར་ཞིང་། བར་པའི་ཕྱག་དྲུག་དབང་གི་ཟེའུ་
སྲོག་འཛིན་པ། ཐ་མས་ས་གནོན་འགྲོ་བ་སྐྱོབ་པ། ཞབས་བཞི་མཉམ་བཞག་གདན་
ལ་བརྗིད་པ། དེའི་གཡོན་དུ་མ་ལས་འགྲོ་བའི་མིག་འཕྲུལ་དཀར་ལྗང་། མེ་ཏོག་
ཨུཏྤལ་དམར་སེར་འཛིན་པ། དེ་ལ་འོག་མིན་དབང་སྒྱུར་བཀོད་པའི་ཞིང་ཁམས་ཀྱི་
སངས་རྒྱས་དང་སེམས་དཔའ་རྣམས་ཀྱིས་བསྐོར་ནས་བཞུགས་པ། ཕྱག་རྒྱ་གུང་མོ་
དང་མཛུབ་མོ་བཀུག་ལ་མཐེ་བོང་གཉིས་མནན་ཏེ། ཕྱི་མ་བཞི་གཤིབས་ལ་བུམ་པའི་
ཚུལ་མཛད་དེ་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཧཱུཾ།
བྷུདྡྷ་མ་ནི་ཡེ་སྭཱཧཱ། ཞེས་པས། བྱང་ནུབ་སྤྲོས་བྱེད་དགའ་བའི་ཞིང་ཁམས་ཀྱི་དབུས་
སུ། པདྨ་དང་ཉི་མའི་གདན་ལ། ༀ་ལས་ཀུན་ཏུ་བཟང་པོ་གང་བ་རྒྱ་མཚོ་ཞེས་བྱ་བ།
སྐུ་མདོག་དཀར་སྔོན་ཞལ་ལྔ་ཕྱག་བཅུ་པ། རྩ་ཞལ་དཀར་སྔོན་རིགས་ལྔའི་དཀྱིལ་
འཁོར་རྫོགས་པ། ཕྱག་བཅུ་དང་པོས་ཐུགས་ཀར་ཐལ་མོ་སྦྱར་ཞིང་། བར་པའི་ཕྱག་
དྲུག་བདུད་རྩི་བུམ་པ་འཛིན་པ། ཐ་མས་ས་གནོན་འགྲོ་བ་སྐྱོབ་པ། ཞབས་བཞི་
མཉམ་བཞག་གདན་ལ་བརྗིད་པ། དེའི་གཡོན་དུ་མ་ལས་བདུད་རྩི་ཆར་འབེབས་མ་
སྔོ་སྐྱ། མེ་ཏོག་ཨུ་མུ་ཏ་སྔོ་སྐྱ་འཛིན་པ། དེ་ལ་འོག་མིན་སྤྲོས་བྱེད་དག་པའི་ཞིང་
ཁམས་ཀྱི་སངས་རྒྱས་དང་སེམས་དཔའ་རྣམས་ཀྱིས་བསྐོར་ནས་བཞུགས་པ། ཕྱག་རྒྱ་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གཡས་གཡོན་མདའ་གཞུ་འཛིན་པའི་ཚུལ་མཛད་དེ་སྔགས་བརྗོད་པ། བསྭཱ་ཨོཾ་ཨ་ཧཱུཾ་
རཾ་ཛ། སད་ས་ལེ་ལྷན་ནེ་འདུ་འདུ་ཨོཾ། ཡག་མ་ནི་ཡེ་སྭཱཧཱ། ཞེས་པས། ལྷོ་ནུབ་
མཉམ་ལྡན་དག་པའི་ཞིང་ཁམས་ཀྱི་དབུས་སུ། པདྨ་དང་ཉི་ཟླའི་གདན་ལ། ཨོཾ་ལས་
ཀུན་ཏུ་བཟང་པོ་མཉམ་ཉིད་རྒྱ་མཚོ་ཞེས་བྱ་བ། སྐུ་མདོག་དམར་སེར་ཞལ་ལྔ་ཕྱག་
བཅུ་པ། རྩ་ཞལ་དམར་སེར་རིགས་ལྔའི་དཀྱིལ་འཁོར་རྫོགས་པ། ཕྱག་བཅུ་དང་པོས་
ཐུགས་ཀར་ཐལ་མོ་སྦྱར་ཞིང་། བར་པའི་ཕྱག་དྲུག་ཐབས་ཀྱི་མདའ་གཞུ་འཛིན་པ།
ཐ་མས་ས་གནོན་འགྲོ་བ་སྐྱོབ་པ། ཞབས་བཞི་མཉམ་བཞག་གདན་ལ་བརྗིད་པ།
དེའི་གཡོན་དུ་མ་ལས་ཆགས་བྲལ་ཞི་བ་དམར་སེར། མེ་ཏོག་ཨུཏྤལ་སྔོ་ལྗང་འཛིན་པ།
དེ་ལ་འོག་མིན་མཉམ་ལྡན་དག་པའི་ཞིང་ཁམས་ཀྱི། སངས་རྒྱས་དང་སེམས་དཔའ་
རྣམས་ཀྱིས་བསྐོར་ནས་བཞུགས་པ། ཕྱག་རྒྱ་གུང་མོ་དང་སྲིན་ལག་བཀུག་ལ། མཐེ་
མོས་མནན་ནས་རྡོ་རྗེ་འཛིན་པའི་ཚུལ་མཛད་དེ་སྔགས་བརྗོད་པ། བསྔོ་ༀ་ཨ་ཧཱུྃ་རཾ་
ཛ། སད་ས་ལེ་ལྷན་ནེ་འདུ་འདུ་ཨོཾ། བཛྲ་མ་ནི་ཡེ་སྭཱཧཱ། ཞེས་པས། འོག་ཕྱོགས་ཀུན་
བརྟན་ཡངས་པའི་ཞིང་ཁམས་ཀྱི་དབུས་སུ་པདྨ་དང་ཉི་མའི་གདན་ལ། ༀ་ལས་ཀུན་
ཏུ་བཟང་པོ་མི་ཤིགས་རྡོ་རྗེ་ཅན་ཞེས་བྱ་བ། སྐུ་མདོག་དམར་ལྗང་ཞལ་ལྔ་ཕྱག་བཅུ་
པ། རྩི་ཞལ་དམར་ལྗང་རིགས་ལྔའི་དཀྱིལ་འཁོར་རྫོགས་པ། ཕྱག་བཅུ་དང་པོས་
ཐུགས་ཀར་ཐལ་མོ་སྦྱར་ཞིང་། བར་པའི་ཕྱག་དྲུག་གསེར་གྱི་རྡོ་རྗེ་འཛིན་པ། ཐ་མས་
ས་གནོན་འགྲོ་བ་སྐྱོབ་པ། ཞབས་བཞི་མཉམ་བཞག་གདན་ལ་བརྗིད་པ། དེའི་གཡོན་
དུ་མ་ལས་བྷ་གའི་ཀློང་ཆེན་དམར་ལྗང་། མེ་ཏོག་མནྡ་ར་བའི་ཚོམས་བུ་འཛིན་པ།
དེ་ལ་འོག་མིན་ཀུན་བརྟན་ཡངས་པའི་ཞིང་ཁམས་ཀྱི། སངས་རྒྱས་དང་སེམས་
དཔའ་རྣམས་ཀྱིས་བསྐོར་ནས་བཞུགས་པ། ཕྱག་རྒྱ་ཐུགས་ཀར་ཐལ་མོ་སྦྱར་ཞིང་།
གཡས་གཡོན་མེ་ཏོག་འཛིན་པའི་ཚུལ་མཛད་དེ་སྔགས་བརྗོད་པ། བསྭཱ་ཨོཾ་ཨ་ཧཱུྃ་རཾ་ཛ།
202

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
སད་ས་ལེ་ལྷན་ནེ་འདུ་འདུ་ཨོཾ། མུ་ཡང་ཧ་ར་མ་ནི་ཡེ་སྭཱཧཱ། ཞེས་པས། དེའི་ཕྱི་རིམ་
བར་འཁྱམས་ལ། འཕགས་པ་ནམ་མཁའི་སྙིང་པོ་ལས་སོགས། སེམས་དཔའ་བརྒྱད་
ཐུགས་ཀར་ཐལ་མོ་སྦྱར་བ། དེའི་གཡོན་དུ་གཡུང་དྲུང་བཟང་མོ་ལས་སོགས། སེམས་
མ་བརྒྱད་མེ་ཏོག་འཛིན་པ། དེ་ལ་ས་བཅུའི་གཡུང་དྲུང་སེམས་དཔའ་སེམས་མ། བྱེ་
བ་དུང་ཕྱུར་བཅུ་དྲུག་གིས་བསྐོར་བ། ཕྱག་རྒྱ་རལ་ཀྱུ་དང་སྡིགས་མཛུབ་གདེངས་
པའི་ཚུལ་མཛད་དེ་སྔགས་བརྗོད་པ། བསྭཱ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་
འདུ་ཨོཾ། ཀྲོ་ཏ་ཧ་ལ་མ་ནི་ཡེ་སྭཱཧཱ། ཞེས་པས། དེའི་སྒོ་བཞི་ལ་སྒོ་རྒྱན་གྱི་ནང་དུ་ཁྲོ་བོ་
ཆེན་པོ་བཞི། སྐུ་མདོག་མཐིང་ནག་སྲིན་པོའི་ཆ་ལུགས་ཅན་དུར་ཁྲོད་ཆས་ཀྱིས་
བརྒྱན་པ། ཕྱག་གཉིས་རལ་ཀྱུ་དང་སྡིགས་མཛུབ་གདེངས་པ། སྒོ་ཁྱུད་ཀྱི་ནང་དུ་
རིགས་ཀྱི་སེམས་དཔའ་བཞི། གནོད་སྦྱིན་ཆ་ལུགས་ནོར་བུ་དང་མེ་ཏོག་གི་བརྒྱན་པ།
ཕྱག་ན་ནེའུ་ལེ་དང་ལྕགས་ཀྱུ་འཛིན་པ། དེའི་ཕྱི་རིམ་བར་ཁྱམས་ལ། འཇིག་རྟེན་གྱི་
དཔལ་མགོན་དང་། ཕྱོགས་མཚམས་ཀྱི་སྐྱོང་མ་བརྒྱད་ལས་སོགས་ཡོན་ཏན་ལན་
ཆགས་སྙིང་རྗེའི་མགྲོན་རིགས་མ་ལུས་པ་གནས་པ། ལྕགས་རིའི་སྒོ་བཞི་ལ་རྒྱལ་པོ་
ཆེན་པོ་བཞི་བཞུགས་པ། དེ་ལྟ་བུར་བསྐྱེད་ཅིང་རྩ་བའི་སྔགས་དང་སྙིང་པོ་བརྗོད་
ཅིང་གཉིས་མེད་ལས་ཀྱི་ལྷ་རུ་བྱིན་གྱིས་བརླབས་པར་མཛད་དོ། །
དེ་ནས་མཆོད་པ་བྱིན་གྱིས་བརླབས་པར་མཛད་དེ་ཕྱག་རྒྱ་སོར་མོ་སྦུབས་ནས་
གཡས་གཡོན་དུ་བསྐོར་ཞིང༌། མངོན་པར་སྤྲུལ་པའི་ཚུལ་མཛད་དེ་སྔགས་བརྗོད་
པ། བསྭོ་ༀ་ཨ་ཧཱུྃ་རཾ་ཛ། ན་མ་ལོ་ཀ་སྭ་སྟི་སརྦ་པུས་ཏིང་རདྨ་ཧ་ར་མུ་ཡེ་ཐིམ་ཐིམ་
ཡེ་ཡེ་སྭཱཧཱ། ཞེས་པས་བདག་གི་ཐུགས་ལ་དཔའ་བོ་འབྲུ་ལྔ་འཕྲོས་ནས། མཆོད་རྫས་
ལ་ཕོག་པས་རབ་འབྱམས་ཞིང་ཁམས་དཔག་ཏུ་མེད་པ་ན། ཅི་སྙེད་མཆོད་པའི་ཡོ་
བྱད། མར་མེ་མེ་ཏོག་རིན་ཆེན་ཕྲེང་བ། བདུག་སྤོས་ལྷ་རྫས་དྲི་ཆབ་ལྷ་སངས་ཞལ་
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཟས། དཀར་གསུམ་མངར་གསུམ་ལོ་ཏོག་འབྲུ་བཅུད། བླ་བྲེ་རྒྱལ་མཚན་འཕན་
གདུགས། ན་བཟའ་ལྷབ་ལྷུབ་དར་དཔྱང་། རིན་ཆེན་ནོར་བདུན་བཀྲ་ཤིས་རྫས་
བརྒྱད། ལྷ་སྲས་ཁྱེའུ་། རྟ་དང་གླང་པོ་མ་ཧེ་བ་མོ། རྔ་གཤང་རོལ་མོ་མཆོད་པའི་
ལོངས་སྤྱོད། བསམ་གྱིས་མི་ཁྱབ་པར་གྱུར་ནས། རྒྱལ་བའི་དཀྱིལ་འཁོར་ལྷ་ལ་ཕུལ་
བས། རྒྱལ་བའི་དཀྱིལ་འཁོར་བཟང་ཞིང་དགའ་བར། མཆོད་སྤྲིན་ནམ་མཁའི་མཐའ་
དང་མཉམ་པར་གྱུར་ཅིག །ཐུགས་དམ་གྱི་རྒྱུད་མཉེས་ཏེ་བདག་དང་མཐའ་ཡས་
པའི་སེམས་ཅན་ཐམས་ཅད་ཚོགས་གཉིས་ཡོངས་སུ་རྫོགས་པར་མཛད་དོ། །
དེ་ནས་ཡང་ཕྱག་རྒྱ་གཡས་གཡོན་དུ་བསྒྱུར་ཞིང་། སོར་མོས་གཏོར་ཞིང་དམིགས་
མེད་སྦྱིན་པ་གཏོང་བའི་ཚུལ་མཛད་དེ་སྔགས་བརྗོད་པ། བསྭཱ་ཨོཾ་ཨ་ཧཱུྃ་རཾ་ཛ། ན་མ་
ལོ་ཀ་སྭ་སྟི་རད་ན། མུ་ཡེ་ཨ་དྲི་རྫི་སུ་པྲ་དུ་ཟད་མིན་ཧ་ར་ཐིམ་ཐིམ་ཡེ་སྭཱཧཱ། ཞེས་
པས། བདག་གི་ཐུགས་ལས་ཡེ་ཤེས་ལྔའི་འོད་ཟེར་འཕྲོས་ནས། སྦྱིན་པའི་རྫས་ལ་ཕོག་
པས། རབ་འབྱམས་ཞིང་ཁམས་དཔག་ཏུ་མེད་པ་ན། སྦྱིན་པའི་ཡ་སྟགས་མཛེས་པའི་
གཟུགས་དང༌། སྙན་པའི་སྒྲ་དང་། ཞིམ་པའི་དྲི་དང༌། མངར་བའི་རོ་དང་། ལྷབ་
ལྷུབ་རྒྱན་དང་། ཡིད་འོང་རྫས་དང་། ལོངས་སྤྱོད་ཀྱི་གཏེར་བསམ་གྱིས་མི་ཁྱབ་པར་
གྱུར་ནས། ཕྱོགས་བཅུའི་རབ་འབྱམས་མཐའ་ཡས་ཞིང་ཁམས་སུ། འགྲོ་བ་རིགས་
དྲུག་སེམས་ཅན་རྣམས་ཀྱི་དབང་པོའི་སྤྱོད་ཡུལ་དུ་ཅི་འདོད་ཡིད་བཞིན་འཕྲད་ནས།
དགོས་འདོད་རེ་བ་བསྐངས་ཏེ། བདག་དང་མཐའ་ཡས་སེམས་ཅན་ཐམས་ཅད་སྒྲིབ་
གཉིས་བྱང་བར་མཛད་དོ། །
༧ དེ་ནས་བདེ་བར་གཤེགས་པ་རྣམས་དབྱིངས་ནས་སྤྱན་དྲངས་བའི་ཆོ་ག་མཛད་
དེ། ཕྱག་རྒྱ་ཐལ་མོ་གཤིབས་ལ་ཅུང་ཙམ་བཀུག་ནས། ཞུ་བ་འབུལ་བའི་ཚུལ་མཛད་
དེ་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། ན་མ་བྷུདྡྷ་དམ་ཚིག་ས་མ་ཡ་ཛ་ཛ། ཞེས་
204

མདོ་སྡེ། རྒྱལ་བ་རྒྱ་མཚོའི་ཆོ་ག
པས་རང་བཞིན་གྱི་དཀྱིལ་འཁོར་ནས་ཏིང་ངེ་འཛིན་དང་རྡུལ་ཚོན་གྱི་དཀྱིལ་འཁོར་
དུ་བྱོན་པར་བསམ་ལ་རྔ་གཤང་རོལ་མོའི་སྒྲ་བསྒྲགས་ལ། གཤེན་པོ་ཕྲིན་ལས་མཁན་
གྱི་ཚིགས་སུ་བཅད་དེ་གསུངས་པ། རབ་འབྱམས་རྒྱ་མཚོ་ཞིང་ཁམས་དཔག་མེད་
ན། དབུས་ཕྱོགས་འཐུག་པོ་བཀོད་པའི་ཞིང་ཁམས་ན། ཀུན་ཏུ་བཟང་པོ་རྒྱལ་བ་རྒྱ་
མཚོའི་སྐུ། ཐུགས་རྗེ་བྱམས་མ་སྐྱེ་འགྲོ་གསོ་བའི་མ། ནམ་མཁའི་ལྷ་མོ་གསལ་བྱེད་
གདོས་བྲལ་ཡུམ། དེ་བཞིན་རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་
གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་
ཚོན་དཀྱིལ་འཁོར་གནས་འདིར་གཤེགས་སུ་གསོལ། པདྨ་ཉི་མའི་གདན་ལ་བཞུགས་
སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། སྟེང་ཕྱོགས་ནུབ་པ་མེད་
པའི་ཞིང་ཁམས་ན། ཀུན་ཏུ་བཟང་པོ་མི་ནུབ་རྒྱལ་མཚན་ཅན། ཀུན་ཏུ་བཟང་མོ་
གཙུག་ཏོར་རྣམ་རྒྱལ་ཡུམ། བདེར་གཤེགས་རིགས་ཀྱི་རྒྱལ་བ་སྲས་དང་བཅས། རང་
བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། པདྨ་ཉི་མའི་
གདན་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། ཤར་
ཕྱོགས་འགྱུར་བ་མེད་པའི་ཞིང་ཁམས་ན། ཀུན་ཏུ་བཟང་པོ་མི་འགྱུར་གཡུང་དྲུང་
ཅན། ཀུན་ཏུ་བཟང་མོ་སྐྱེ་དགུ་ཚེ་འཕེལ་ཡུམ། གཡུང་དྲུང་རིགས་ཀྱི་རྒྱལ་བ་སྲས་
དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་
ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་
གསོལ། པདྨ་ཉི་མའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། བྱང་ཕྱོགས་ཐོགས་པ་མེད་པའི་ཞིང་ཁམས་ན། ཀུན་ཏུ་བཟང་པོ་
དབང་སྒྱུར་འཁོར་ལོ་ཅན། ཀུན་ཏུ་བཟང་མོ་དམ་ཚིག་སྒྲོལ་མ་ཡུམ། ལས་ཀྱི་རིགས་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་
བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་
གཤེགས་སུ་གསོལ། པདྨ་ཉི་མའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་
ཞིང་ཁམས་དཔག་མེད་ཀྱི། ནུབ་ཕྱོགས་ཆགས་པ་མེད་པའི་ཞིང་ཁམས་ན། ཀུན་
ཏུ་བཟང་པོ་སྐྱོན་བྲལ་པདྨ་ཅན། ཀུན་ཏུ་བཟང་མོ་འབར་བའི་ཕྲེང་བ་ཡུམ། པདྨ་
རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས།
འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་
གཤེགས་སུ་གསོལ། པདྨ་ཉི་མའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་
ཞིང་ཁམས་དཔག་མེད་ཀྱི། ལྷོ་ཕྱོགས་དགོས་འདོད་འབྱུང་བའི་ཞིང་ཁམས་ན། ཀུན་
ཏུ་བཟང་པོ་ཡིད་བཞིན་ནོར་བུ་ཅན། ཀུན་ཏུ་བཟང་མོ་ཡིད་བཞིན་ནོར་རྒྱུན་ཡུམ།
རིན་ཆེན་རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་
འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་
གནས་འདིར་གཤེགས་སུ་གསོལ། པདྨ་ཉི་མའི་གདན་ལ་བཞུགས་སུ་གསོལ། རབ་
འབྱམས་རྒྱ་མཚོ་ཞིང་ཁམས་དཔག་མེད་ཀྱི། ལྷོ་ཤར་མཐའ་ཡས་རྒྱལ་པོའི་ཞིང་ཁམས་
ན། ཀུན་ཏུ་བཟང་པོ་མཐའ་ཡས་རྒྱ་མཚོའི་སྐུ། ཀུན་ཏུ་བཟང་མོ་དམིགས་མེད་སྦྱིན་
པའི་ཡུམ། དགའ་ལྡན་རིགས་ཀྱི་རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་
པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་
དཀྱིལ་འཁོར་གནས་འདིར་གཤེགས་སུ་གསོལ། པདྨ་ཉི་མའི་གདན་ལ་བཞུགས་སུ་
གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། བྱང་ཤར་དབང་བསྒྱུར་
བཀོད་པའི་ཞིང་ཁམས་ན། ཀུན་ཏུ་བཟང་པོ་དབང་ལྡན་རྒྱ་མཚོའི་སྐུ། ཀུན་ཏུ་
བཟང་མོ་འགྲོ་བ་མིག་འཕྲུལ་ཡུམ། དབང་ལྡན་རིགས་ཀྱི་རྒྱལ་བ་སྲས་དང་བཅས།
206

མདོ་སྡེ། རྒྱལ་བ་རྒྱ་མཚོའི་ཆོ་ག་༼ཆ༽
རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་
དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། པདྨ་ཉི་མའི་
གདན་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། བྱང་
ནུབ་སྤྲོ་བྱེད་དག་པའི་ཞིང་ཁམས་ན། ཀུན་ཏུ་བཟང་པོ་གང་བ་རྒྱ་མཚོའི་སྐུ། ཀུན་
ཏུ་བཟང་མོ་བདུད་རྩི་ཆར་འབེབས་ཡུམ། བྱམས་ལྡན་རིགས་ཀྱི་རྒྱལ་བ་སྲས་དང་
བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་
ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ།
པདྨ་ཉི་མའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་
མེད་ཀྱི། ལྷོ་ནུབ་མཉམ་ལྡན་དག་པའི་ཞིང་ཁམས་ན། ཀུན་ཏུ་བཟང་པོ་མཉམ་ཉིད་
རྒྱ་མཚོའི་སྐུ། ཀུན་ཏུ་བཟང་མོ་ཆགས་བྲལ་ཞི་བ་ཡུམ། མཉམ་ལྡན་རིགས་ཀྱི་རྒྱལ་བ་
སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་
ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་
གསོལ། པདྨ་ཉི་མའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། འོག་ཕྱོགས་ཀུན་བརྟེན་ཡངས་པའི་ཞིང་ཁམས་ན། ཀུན་ཏུ་བཟང་
པོ་མི་ཤིགས་རྡོ་རྗེ་ཅན། ཀུན་ཏུ་བཟང་མོ་བྷ་གའི་ཀློང་ཆེན་ཡུམ། འཁོར་བ་དོང་སྤྲུག་
རྒྱལ་བ་སྲས་དང་བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་
བ་སེམས་ཅན་དོན་ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་
གཤེགས་སུ་གསོལ། པདྨ་ཉི་མའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་
ཞིང་ཁམས་དཔག་མེད་ཀྱི། འདོད་ཡོན་ལྷུན་ལ་རྫོགས་པའི་ཞིང་ཁམས་ན། ཀུན་ལས་
རྣམ་པར་འཕགས་པའི་སེམས་དཔའ་བརྒྱད། ཡོངས་ལ་ཐུགས་རྗེ་བརྩེ་བའི་སེམས་མ་
བརྒྱད། ཡབ་ཡུམ་བཅུ་དྲུག་སེམས་དཔའ་འཁོར་དང་བཅས། རང་བཞིན་ལྷུན་གྱིས་
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་ལ་ཐུགས་དགོངས་ལ། རྡུལ་
ཚོན་དཀྱིལ་འཁོར་གནས་འདིར་གཤེགས་སུ་གསོལ། འདོད་ཡོན་མཛེས་པའི་གདན་
ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། ཕྱོགས་བཞི་
མུ་མཐར་ཁྱབ་པའི་ཞིང་ཁམས་ན། སྐྱེ་བཞི་སྒོ་གཅོད་དབལ་གྱི་སྒོ་བ་བཞི། ཐར་པའི་
སྒོ་འབྱེད་རིགས་ཀྱི་སེམས་དཔའ་བཞི། འཁོར་བ་རྒྱུན་གཅོད་སྤྲུལ་པ་འཁོར་དང་
བཅས། རང་བཞིན་ལྷུན་གྱིས་གྲུབ་པའི་དཀྱིལ་འཁོར་ནས། འགྲོ་བ་སེམས་ཅན་དོན་
ལ་ཐུགས་དགོངས་ལ། རྡུལ་ཚོན་དཀྱིལ་འཁོར་གནས་འདིར་གཤེགས་སུ་གསོལ། སྒོ་
བཞི་དྲེགས་པའི་གདན་ལ་བཞུགས་སུ་གསོལ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། སངས་རྒྱས་བསྟན་པ་དག་ལ་གནས་པ་ཡི། ཡོན་ཏན་ལན་ཆགས་
སྙིང་རྗེའི་མགྲོན་རིགས་རྣམས། དེང་འདིར་མཆོད་སྦྱིན་རྒྱ་ཆེན་འགྱེད་པས་སུ། རྡུལ་
ཚོན་དཀྱིལ་འཁོར་གནས་འདིར་གཤེགས་སུ་གསོལ། རང་རང་མཛེས་པའི་གདན་ལ་
འཁོད་པར་གྱིས། ཞེས་སྤྱན་དྲང་པ་བསྟན་པའོ། ། །
ད་ནི་དགྱེས་པ་བསྐྱེད་པར་མཛད་དེ། ཕྱག་རྒྱ་ཐལ་མོ་གཅིག་ལ་གཅིག་བརྟེན་ཏེ།
དགའ་ཞིང་མགུ་བའི་ཚུལ་མཛད་དེ་སྔགས་བརྗོད་པ། བསྭཱ་ཨོཾ་ཨ་ཧཱུྃ་རཾ་ཛ། ན་མ་བྷུདྡྷ་
ས་མ་ཡ་ཨ་ལ་ལ་ཧོ། ཞེས་པའི་ལྷ་ཚོགས་གདན་ལ་བཞུགས་པར་མཛད་དེ། གཤེན་
པོ་ཕྲིན་ལས་མཁན་རྣམས་ཀྱིས་ཚིགས་སུ་བཅད་དེ་གསུངས་པ། གཞའ་ཚོན་བྲེས་
ལེགས་ཡོངས་སུ་བཀོད་འདྲ་བའི། རབ་འབྱམས་ཞིང་ཁམས་ལྷ་ཡི་གཞལ་ཡས་འདིར།
བདེར་གཤེགས་རྒྱལ་བ་གཙོ་འཁོར་བཅས་པ་རྣམས། ཏིང་འཛིན་ཡིད་ཀྱིས་དབྱིངས་
ནས་སྤྱན་འདྲེན་ན། རྡུལ་ཚོན་དཀྱིལ་འཁོར་གནས་འདིར་བཞུགས་པ་ལ། བླ་མེད་
མཆོད་པ་སྤྲིན་གྱི་རྒྱན་བཤམས་པ། རྣམ་དག་མུ་ཏིག་རིན་ཆེན་གསེར་དང་གཡུ།
དུང་དང་མེན་ཤེལ་བྱུ་རུ་ཟངས་དང་ལྕགས། གླ་བ་དྲི་གཙང་མེ་ཏོག་ཚན་དང་སྤོས།
208

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
མར་མེ་མཆོག་དང་བདུད་རྩི་ཆུ་བོ་དང་། ལྷ་སངས་བཤོས་དང་དཔའ་བོ་འབྲུ་བཅུད་
དང་། དཀར་གསུམ་མངར་གསུམ་སྤྱན་གཟིགས་སྙིང་པོ་དང་། ལོ་ཏོག་འབྲུ་ལྔ་
བཏབ་མིན་འབྲས་བུ་དང་། གར་དང་རོལ་མོ་ཚོམ་ཚོམ་རྔ་གླིང་དང་། ཅིང་དང་པི་
ཝང་གླིང་དང་ཏམ་བུ་ར། སྒོང་དང་ཤིང་རྟ་རྨ་བྱ་མཛེས་པ་དང་། དབལ་དར་རྒྱལ་
མཚན་ལྷབ་ལྷུབ་དར་དཔྱང་དང་། བླ་བྲེ་འཕན་དང་གདུགས་དང་རྒྱབ་ཡོལ་དང་།
ཅང་ཤེས་རྟ་དང་དུང་གི་གླང་པོ་དང་། མ་ཧེ་མཛོ་དང་འདོད་འཇོའི་བ་མོ་དང་།
འདི་ལྟར་མཆོད་པའི་རྒྱུན་རྣམས་ཐམས་ཅད་ནི། རབ་འབྱམས་ཞིང་ཁམས་ལྷ་ཡི་ཕོ་
བྲང་འདིར། སྣང་སྲིད་རིན་ཆེན་གཏེར་གྱིས་གང་བར་འབུལ། དགྱེས་པའི་ཚུལ་གྱིས་
ཞལ་གྱི་འཛུམ་ཕྱུང་ལ། ཐུགས་རྗེ་གཉིས་མེད་དོན་གྱིས་བཞེས་སུ་གསོལ། ཞེས་དགྱེས་
པ་བསྐྱེད་པའོ། །
དེ་ནས་རྒྱལ་བ་དཀྱིལ་འཁོར་གྱི་ལྷ་ཚོགས་རྣམས་ལ་ཕྱག་འཚལ་བའི་སྔོན་དུ་
ཁྲུས་གསོལ་བར་མཛད་དེ། རབ་འབྱམས་རྒྱ་མཚོ་ཞིང་ཁམས་དཔག་མེད་ན། དུས་
གསུམ་བདེར་གཤེགས་མ་ལུས་འདུས་པའི་ལྷ། ཀུན་ཏུ་བཟང་པོ་རྒྱལ་བ་རྒྱ་མཚོའི་སྐུ།
ཕྱོགས་བཅུའི་སངས་རྒྱས་ས་བཅུའི་སེམས་དཔའ་རྣམས། ཡེ་ནས་དྲི་མེད་རྣམ་དག་
གསལ་བ་ལ། དེ་ལ་སྐུ་ཁྲུས་གསོལ་ལྟ་མི་འཚལ་ཏེ། བདག་དང་མཐའ་ཡས་སེམས་
ཅན་ཐམས་ཅད་ཀྱི། དུག་ལྔ་ཉོན་མོངས་དྲི་མ་དག་བྱའི་ཕྱིར། ནམ་མཁའ་ཡངས་
ལ་བབས་པ་མེད་པའི་ཆུ། རྒྱ་མཚོ་གླིང་དགུར་འཁྱིལ་པ་ཡོད་པའི་ཆུ། བདུད་རྩི་འོ་
དཀར་ཡོད་མེད་མཚམས་ཀྱི་ཆུ། ཏིང་ཤོ་གལ་ཆེན་སྐྱེ་འགྲོ་གསོས་ཀྱི་ཆུ། གཙང་མར་
སྦྱར་བའི་ཚན་དང་སྤོས་ཀྱི་ཆུ། ཆུ་ལྔ་དག་པར་སྦྱར་བའི་ཁྲུས་གསོལ་བས། བདེར་
གཤེགས་སྐུ་རྣམས་ཡེ་ནས་དག་པ་བཞིན། མི་རྣམས་ཉོན་མོངས་དུག་ལྔ་དག་གྱུར་
ཅིག །བསྭོ་ༀ་ཨ་ཧཱུྃ་རཾ་ཛ། ན་མ་ཏིང་ནམ་ཨ་དཀར་གཤའ་ཡ་ནི་སལེ་སངེ་ཡེ་སྭཱཧཱ།
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཞེས་ཁྲུས་གསོལ་ལོ། །
དེ་ནས་རྒྱལ་བ་དཀྱིལ་འཁོར་གྱི་ལྷ་ཚོགས་ལ། ཕྱག་འཚལ་ཞིང་བཤགས་པ་འབུལ་
བར་མཛད་དེ། ཕྱག་རྒྱ་ཐལ་མོ་སྦྱར་ནས་གུས་པའི་ཚུལ་མཛད་དེ་སྔགས་བརྗོད་པ།
བསྭོ་ཨོཾ་ཨ་ཧཱུྃ་རཾ་ཛ། ན་མ་རྐོ་ཕུང་ཨག་ཤོ་ཨུ་དུག་ཧྲུན་ནོ། ། ན་མ་ཨ་དཀར་གཤའ་
ཡ་ནི་སལེ་སངེ་ཡེ་སྭཱཧཱ། ཞེས་བརྗོད་ཅིང་བདག་དང་མཐའ་ཡས་སེམས་ཅན་ཐམས་
ཅད། རྒྱལ་བ་དཀྱིལ་འཁོར་གྱི་ལྷ་ཚོགས་རྣམས་ལ་ཕྱག་འཚལ་ཞིང་སྡིག་པ་བཤགས་
པར་དགོངས་ནས། གཤེན་པོ་ཕྲིན་ལས་མཁན་གྱིས་ཚིགས་སུ་བཅད་དེ་གསུངས་
པ། ན་མོ་དབྱིངས་ན་བཞུགས་པ་རྒྱལ་བའི་དཀྱིལ་འཁོར་ལྷ། བདག་དང་མཐའ་ཡས་
སེམས་ཅན་ཐམས་ཅད་ཀྱི། ལུས་ངག་ཡིད་གསུམ་གུས་པས་ཕྱག་འཚལ་ལོ། །ཁྱེད་ཀྱི་
ཐུགས་རྗེས་ཀུན་ཀྱང་བཟུང་དུ་གསོལ། བོན་ཉིད་དབྱིངས་ན་ཚད་མེད་ལོངས་སྤྱོད་
རྫོགས། ཞལ་ལྔ་ཕྱག་བཅུ་རྒྱལ་བ་འདུས་པའི་སྐུ། ཕྱག་སྟོང་འཁོར་ལོ་བསྒྱུར་བའི་
རྒྱལ་པོ་སྟོང་། སྤྱན་སྟོང་བསྐལ་པ་བཟང་པོའི་སངས་རྒྱས་སྟོང་། གང་ལ་གང་འདུལ་
དེ་ལ་དེ་སྟོན་པའི། རྒྱལ་བ་རྒྱ་མཚོའི་སྐུ་ལ་ཕྱག་འཚལ་ལོ། །ཐུགས་རྗེ་བྱམས་མ་སྐྱེ་
འགྲོ་གསོ་བའི་མ། ཐུགས་རྗེ་བྱམས་མའི་སྐུ་ལ་ཕྱག་འཚལ་ལོ། །ནམ་མཁའི་ལྷ་མོ་
གསལ་བྱེད་གདོས་བྲལ་ཡུམ། ནམ་མཁའི་ལྷ་མོའི་སྐུ་ལ་ཕྱག་འཚལ་ལོ། །དུས་གསུམ་
མི་ནུབ་བདུད་ལས་རྣམ་པར་རྒྱལ། མི་ནུབ་རྒྱལ་མཚན་ཅན་ལ་ཕྱག་འཚལ་ལོ། །
གཞན་གྱིས་མི་ཐུབ་འཕགས་མ་ཐོར་ཚུགས་ཅན། གཙུག་ཏོར་རྣམ་རྒྱལ་ཡུམ་ལ་ཕྱག་
འཚལ་ལོ། །མི་འགྱུར་གཡུང་དྲུང་འགྱུར་མེད་སྐུ་ལ་འཆང་། མི་འགྱུར་གཡུང་དྲུང་
ཅན་ལ་ཕྱག་འཚལ་ལོ། ། སྐྱེ་དགུ་ཚེ་འཕེལ་འགྲོ་བའི་རྨོངས་པ་སེལ། སྐྱེ་དགུ་ཚེ་འཕེལ་
ཡུམ་ལ་ཕྱག་འཚལ་ལོ། །ཐོགས་མེད་ཕྲིན་ལས་འགྲོ་བའི་ཁ་ལོ་བསྒྱུར། དབང་སྒྱུར་
འཁོར་ལོ་ཅན་ལ་ཕྱག་འཚལ་ལོ། །གཉིས་སུ་མེད་པའི་དམ་ཚིག་ས་མ་ཡ། དམ་ཚིག་
210

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
སྒྲོལ་མ་ཡུམ་ལ་ཕྱག་འཚལ་ལོ། ། མ་ཆགས་སྐྱོན་བྲལ་གཉིས་མེད་རྣམ་པར་དག །
སྐྱོན་བྲལ་པདྨ་ཅན་ལ་ཕྱག་འཚལ་ལོ། །འབར་བའི་ཕྲེང་བས་འཇིག་རྟེན་ཟིལ་གྱིས་
གནོན། འབར་བའི་ཕྲེང་བ་ཡུམ་ལ་ཕྱག་འཚལ་ལོ། །ཡིད་བཞིན་ནོར་བུས་དགོས་
འདོད་རེ་བ་བསྐངས། ཡིད་བཞིན་ནོར་བུ་ཅན་ལ་ཕྱག་འཚལ་ལོ། །དགོས་འདོད་
ཀུན་འབྱུང་ལྷ་མོ་ནོར་རྒྱུན་མ། ཡིད་བཞིན་ནོར་རྒྱུན་ཡུམ་ལ་ཕྱག་འཚལ་ལོ། །མཐའ་
ཡས་རྒྱལ་པོ་ཀུན་ཏུ་བསམ་མཐའ་ཡས། མཐའ་ཡས་རྒྱལ་པོའི་སྐུ་ལ་ཕྱག་འཚལ་ལོ། །
དམིགས་མེད་སྦྱིན་པས་འགྲོ་ཀུན་དབུལ་བ་སེལ། དམིགས་མེད་སྦྱིན་པའི་ཡུམ་ལ་
ཕྱག་འཚལ་ལོ། །དབང་ལྡན་དབང་བསྒྱུར་དབང་བཞི་ལྷུན་ལ་རྫོགས། དབང་ལྡན་
རྒྱལ་པོའི་སྐུ་ལ་ཕྱག་འཚལ་ལོ། །སྣང་ཞིང་སྲིད་པའི་འགྲོ་བ་མིག་འཕྲུལ་ཆེ། སྒྱུ་འཕྲུལ་
ལྷ་མོའི་སྐུ་ལ་ཕྱག་འཚལ་ལོ། །ཀུན་ནས་གང་བའི་དཀྱིལ་འཁོར་ཡོངས་ལ་རྒྱས། གང་
བ་རྒྱ་མཚོའི་སྐུ་ལ་ཕྱག་འཚལ་ལོ། །བདུད་རྩི་ཆར་གྱིས་སྐྱེ་འགྲོ་གསོ་བའི་མ། བདུད་
རྩི་ཆར་འབེབས་ཡུམ་ལ་ཕྱག་འཚལ་ལོ། །ཀུན་ལྡན་སངས་རྒྱས་བྱམས་ལྡན་འཇིག་
རྟེན་སྐྱོང་། མཉམ་ལྡན་རྒྱ་མཚོའི་སྐུ་ལ་ཕྱག་འཚལ་ལོ། ། ཞི་བ་ཆགས་བྲལ་ལྷ་མིའི་
དགེ་བ་ཅན། ཆགས་བྲལ་ཞི་བའི་ཡུམ་ལ་ཕྱག་འཚལ་ལོ། །ཐམས་ཅད་ཀུན་བརྟེན་
འདེགས་པའི་སྟོབས་ཤུགས་ལྡན། མི་ཤིགས་རྡོ་རྗེ་ཅན་ལ་ཕྱག་འཚལ་ལོ། །འཁོར་
བ་དོང་སྤྲུགས་བོན་ཉིད་དབྱིངས་སུ་འཁོད། བྷ་གའི་ཀློང་ཆེན་ཡུམ་ལ་ཕྱག་འཚལ་
ལོ། །ཡོན་ཏན་ཀུན་རྫོགས་ཀུན་ལས་རྣམ་པར་འཕགས། འཕགས་པའི་སེམས་དཔའ་
བརྒྱད་ལ་ཕྱག་འཚལ་ལོ། །ཡོངས་ལ་བརྩེ་བའི་ཐུགས་རྗེས་ཀུན་ལ་ཁྱབ། རིགས་ཀྱི་
སེམས་མ་བརྒྱད་ལ་ཕྱག་འཚལ་ལོ། ། སྐྱེ་བཞི་སྒོ་གཅོད་ཐར་པའི་ལམ་འབྱེད་པ། སྒོ་བ་
ལྷ་བརྒྱད་སྐུ་ལ་ཕྱག་འཚལ་ལོ། །བདེར་གཤེགས་དབྱིངས་ནས་ཐུགས་རྗེས་འོད་སྤྲོས་
ལ། བདག་སོགས་འགྲོ་དྲུག་ཐུགས་རྗེས་བཟུང་དུ་གསོལ། ན་མོ་དབྱིངས་ན་བཞུགས་
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་རྒྱལ་བའི་དཀྱིལ་འཁོར་ལྷ། དེང་འདིར་བདག་ལ་གསོན་ཅིང་དགོངས་སུ་གསོལ།
བདག་དང་མཐའ་ཡས་སེམས་ཅན་ཐམས་ཅད་ཀྱི། སྡིག་པ་མི་དགེའི་ལས་རྣམས་ཅི་
བགྱིས་པ། རྒྱལ་བ་དཀྱིལ་འཁོར་ལྷ་ལ་མཐོལ་ལོ་བཤགས། ཁྱེད་ཀྱི་ཐུགས་རྗེས་ཀུན་
ཀྱང་བྱང་བར་མཛོད། བྱང་དག་ཚངས་པའི་དངོས་གྲུབ་སྩལ་དུ་གསོལ། གཞན་
ཡང་བདག་དང་མཐའ་ཡས་སེམས་ཅན་གྱི། ཞེ་སྡང་དབང་གིས་སྡིག་པ་ཅི་བགྱིས་པ།
རྒྱལ་བ་དཀྱིལ་འཁོར་ལྷ་ལ་མཐོལ་ལོ་བཤགས། བྱམས་པ་ཆེན་པོའི་དངོས་གྲུབ་སྩལ་
དུ་གསོལ། གཞན་ཡང་བདག་དང་མཐའ་ཡས་སེམས་ཅན་གྱི། འདོད་ཆགས་དབང་
གིས་སྡིག་པ་ཅི་བགྱིས་པ། རྒྱལ་བ་དཀྱིལ་འཁོར་ལྷ་ལ་མཐོལ་ལོ་བཤགས། སྦྱིན་པ་
ཆེན་པོའི་དངོས་གྲུབ་སྩལ་དུ་གསོལ། གཞན་ཡང་བདག་དང་མཐའ་ཡས་སེམས་ཅན་
གྱི། གཏི་མུག་དབང་གིས་སྡིག་པ་ཅི་བགྱིས་པ། རྒྱལ་བ་དཀྱིལ་འཁོར་ལྷ་ལ་མཐོལ་
ལོ་བཤགས། ཡེ་ཤེས་ཆེན་པོའི་དངོས་གྲུབ་སྩལ་དུ་གསོལ། གཞན་ཡང་བདག་དང་
མཐའ་ཡས་སེམས་ཅན་གྱི། ང་རྒྱལ་དབང་གིས་སྡིག་པ་ཅི་བགྱིས་པ། རྒྱལ་བ་དཀྱིལ་
འཁོར་ལྷ་ལ་མཐོལ་ལོ་བཤགས། ཞི་བ་ཆེན་པོའི་དངོས་གྲུབ་སྩལ་དུ་གསོལ། གཞན་
ཡང་བདག་དང་མཐའ་ཡས་སེམས་ཅན་གྱི། ཕྲག་དོག་དབང་གིས་སྡིག་པ་ཅི་བགྱིས་
པ། རྒྱལ་བ་དཀྱིལ་འཁོར་ལྷ་ལ་མཐོལ་ལོ་བཤགས། ཡངས་པ་ཆེན་པོའི་དངོས་གྲུབ་
སྩལ་དུ་གསོལ། གཞན་ཡང་བདག་དང་མཐའ་ཡས་སེམས་ཅན་གྱི། ལུས་ཀྱིས་དབང་
གྱུར་སྡིག་པ་ཅི་བགྱིས་པ། རྒྱལ་བ་དཀྱིལ་འཁོར་ལྷ་ལ་མཐོལ་ལོ་བཤགས། འགྱུར་
མེད་སྐུ་ཡི་དངོས་གྲུབ་སྩལ་དུ་གསོལ། གཞན་ཡང་བདག་དང་མཐའ་ཡས་སེམས་
ཅན་གྱི། ངག་གིས་དབང་གྱུར་སྡིག་པ་ཅི་བགྱིས་པ། རྒྱལ་བ་དཀྱིལ་འཁོར་ལྷ་ལ་
མཐོལ་ལོ་བཤགས། འགག་མེད་གསུང་གི་དངོས་གྲུབ་སྩལ་དུ་གསོལ། གཞན་ཡང་
བདག་དང་མཐའ་ཡས་སེམས་ཅན་གྱི། ཡིད་ཀྱིས་དབང་གྱུར་སྡིག་པ་ཅི་བགྱིས་པ།
212

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
རྒྱལ་བའི་དཀྱིལ་འཁོར་ལྷ་ལ་མཐོལ་ལོ་བཤགས། འཁྲུལ་མེད་ཐུགས་ཀྱི་དངོས་གྲུབ་
སྩལ་དུ་གསོལ། གཞན་ཡང་བདག་དང་མཐའ་ཡས་སེམས་ཅན་གྱི། ཚེ་རབས་གྲངས་
མེད་བསགས་པའི་སྡིག་སྒྲིབ་རྣམས། རྒྱལ་བ་དཀྱིལ་འཁོར་ལྷ་ལ་མཐོལ་ལོ་བཤགས།
དཔག་མེད་སྒྲིབ་པ་བྱང་བའི་དངོས་གྲུབ་གསོལ། ཞེས་ཕྱག་འཚལ་ཞིང་སྡིག་པ་
བཤགས་པ་བསྟན་པའོ། །
ད་ནི་རྒྱལ་བ་དཀྱིལ་འཁོར་གྱི་ལྷ་ཚོགས་རྣམས་ལ་མཆོད་པ་འབུལ་བའི་ཆོ་ག་
མཛད་དེ། ཕྱག་རྒྱ་གཡས་གཡོན་དུ་བསྒྱུར་ཞིང་ཐལ་མོ་བཏེག་སྟེ། སེ་གོལ་གཏོགས་
ནས་བླ་མེད་མཆོད་པའི་སྤྲིན་ཚོགས་བཏེགས་པས། དམིགས་སུ་མེད་པར་ཐིམ་པའི་
ཚུལ་མཛད་དེ་སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། ན་མ་ལོ་ཀ་སརྦ་སྭ་སྟི་པུས་ཏིང་
མུ་ཡང་མ་ཡེ་ཧ་ར་ཐིམ་ཐིམ་ཡེ་སྭཱཧཱ། ཞེས་ཐུགས་དམ་དགྱེས་པར་དགོངས་ནས་
གཤེན་པོ་ཕྲིན་ལས་མཁན་རྣམས་ཀྱིས་ཚིགས་སུ་བཅད་དེ་གསུངས་པ། རབ་འབྱམས་
ཞིང་ཁམས་དཔག་མེད་ན། མུན་པ་སེལ་བའི་འཇིག་རྟེན་སྒྲོན། གསལ་བའི་མར་
མེ་ལས་སོགས་ཏེ། སྒྲོན་མེ་ཇི་སྙེད་ཡོད་པ་དང་། བདག་གིས་གུས་པར་བཤམས་པ་
འདི། རྒྱལ་བ་དཀྱིལ་འཁོར་ལྷ་ལ་འབུལ། བདག་དང་མཐའ་ཡས་སེམས་ཅན་རྣམས།
བསོད་ནམས་ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ། མཐའ་
ཡས་རྫོགས་སངས་རྒྱས་པར་ཤོག །རབ་འབྱམས་ཞིང་ཁམས་དཔག་མེད་ན། ནད་
རྣམས་འཇོམས་པའི་བདུད་རྩི་སྨན། དྲི་ཞིམ་ངད་ལྡན་ལས་སོགས་ཏེ། སྤོས་མཆོག་
ཇི་སྙེད་ཡོད་པ་དང་། བདག་གིས་གུས་པར་བཤམས་པ་འདི། རྒྱལ་བ་དཀྱིལ་འཁོར་
ལྷ་ལ་འབུལ། བདག་དང་མཐའ་ཡས་སེམས་ཅན་རྣམས། བསོད་ནམས་ཚོགས་ཆེན་
རབ་རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ། མཐའ་ཡས་རྫོགས་སངས་རྒྱས་
པར་ཤོག །རབ་འབྱམས་ཞིང་ཁམས་དཔག་མེད་ན། སྐྱེ་འགྲོ་གསོ་བ་བདུད་རྩིའི་ཆུ།
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྒྱ་མཚོ་ཆུ་ཀླུང་ལས་སོགས་ཏེ། ཡོན་ཆབ་ཇི་སྙེད་ཡོད་པ་དང་། བདག་གིས་གུས་
པར་བཤམས་པ་འདི། རྒྱལ་བ་དཀྱིལ་འཁོར་ལྷ་ལ་འབུལ། བདག་དང་མཐའ་ཡས་
སེམས་ཅན་རྣམས། བསོད་ནམས་ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་
ཞིང་ཁམས་སུ། མཐའ་ཡས་རྫོགས་སངས་རྒྱས་པར་ཤོག །རབ་འབྱམས་ཞིང་ཁམས་
དཔག་མེད་ན། དཀར་མངར་སྤྱན་གཟིགས་མཆོད་པའི་རྫས། འབྲུ་བཅུད་ལོ་ཏོག་
ལས་སོགས་ཏེ། ཞལ་ཟས་ཇི་སྙེད་ཡོད་པ་དང་། བདག་གིས་གུས་པར་བཤམས་
པ་འདི། རྒྱལ་བ་དཀྱིལ་འཁོར་ལྷ་ལ་འབུལ། བདག་དང་མཐའ་ཡས་སེམས་ཅན་
རྣམས། བསོད་ནམས་ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ།
མཐའ་ཡས་རྫོགས་སངས་རྒྱས་པར་ཤོག །རབ་འབྱམས་ཞིང་ཁམས་དཔག་མེད་ན།
ཨུད་འབར་ཧ་ལོ་ནམ་མཁའ་ལྡིང་། མན་དྷ་ར་བ་ལས་སོགས་ཏེ། མེ་ཏོག་ཇི་སྙེད་
ཡོད་པ་དང་། བདག་གིས་གུས་པར་བཤམས་པ་འདི། རྒྱལ་བ་དཀྱིལ་འཁོར་ལྷ་ལ་
འབུལ། བདག་དང་མཐའ་ཡས་སེམས་ཅན་རྣམས། བསོད་ནམས་ཚོགས་ཆེན་རབ་
རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ། མཐའ་ཡས་རྫོགས་སངས་རྒྱས་པར་
ཤོག །རབ་འབྱམས་ཞིང་ཁམས་དཔག་མེད་ན། གླུ་དབྱངས་རོལ་མོ་རང་བཞིན་སྒྲ།
རྔ་གཤང་དུང་གླིང་ལས་སོགས་ཏེ། སྒྲ་སྙན་ཇི་སྙེད་ཡོད་པ་དང༌། བདག་གིས་གུས་
པར་བཤམས་པ་འདི། རྒྱལ་བ་དཀྱིལ་འཁོར་ལྷ་ལ་འབུལ། བདག་དང་མཐའ་ཡས་
སེམས་ཅན་རྣམས། བསོད་ནམས་ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་
ཞིང་ཁམས་སུ། མཐའ་ཡས་རྫོགས་སངས་རྒྱས་པར་ཤོག །རབ་འབྱམས་ཞིང་ཁམས་
དཔག་མེད་ན། བླ་བྲེ་འཕན་དར་ཡོལ་བ་དང༌། ཕྱེ་མ་འཕུར་མ་ལས་སོགས་ཏེ། ལྷབ་
ལྷུབ་ཇི་སྙེད་ཡོད་པ་དང་། བདག་གིས་གུས་པར་བཤམས་པ་འདི། རྒྱལ་བ་དཀྱིལ་
འཁོར་ལྷ་ལ་འབུལ། བདག་དང་མཐའ་ཡས་སེམས་ཅན་རྣམས། བསོད་ནམས་
214

མདོ་སྡེ། རྒྱལ་བ་རྒྱ་མཚོའི་ཆོ་ག་༼ཆ༽
ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ། མཐའ་ཡས་རྫོགས་
སངས་རྒྱས་པར་ཤོག །རབ་འབྱམས་ཞིང་ཁམས་དཔག་མེད་ན། གདུགས་དང་རྒྱལ་
མཚན་གསེར་ཉ་ཨུན། བཀྲ་ཤིས་རྫས་བརྒྱད་ལས་སོགས་ཏེ། ལྷ་རྫས་ཇི་སྙེད་ཡོད་
པ་དང་། བདག་གིས་གུས་པར་བཤམས་པ་འདི། རྒྱལ་བ་དཀྱིལ་འཁོར་ལྷ་ལ་འབུལ།
བདག་དང་མཐའ་ཡས་སེམས་ཅན་རྣམས། བསོད་ནམས་ཚོགས་ཆེན་རབ་རྫོགས་
ནས། རྒྱལ་བ་རྒྱ་མཚོའི་ཞིང་ཁམས་སུ། མཐའ་ཡས་རྫོགས་སངས་རྒྱས་པར་ཤོག །
རབ་འབྱམས་ཞིང་ཁམས་དཔག་མེད་ན། རྒྱལ་བློན་བཙུན་མོ་དེད་དཔོན་དང་།
རིན་ཆེན་ནོར་བདུན་ལས་སོགས་ཏེ། རིན་ཆེན་ཇི་སྙེད་ཡོད་པ་དང་། བདག་གིས་
གུས་པར་བཤམས་པ་འདི། རྒྱལ་བ་དཀྱིལ་འཁོར་ལྷ་ལ་འབུལ། བདག་དང་མཐའ་
ཡས་སེམས་ཅན་རྣམས། བསོད་ནམས་ཚོགས་ཆེན་རབ་རྫོགས་ནས། རྒྱལ་བ་རྒྱ་
མཚོའི་ཞིང་ཁམས་སུ། མཐའ་ཡས་རྫོགས་སངས་རྒྱས་པར་ཤོག །རབ་འབྱམས་ཞིང་
ཁམས་དཔག་མེད་ན། ཅང་ཤེས་རྟ་དང་དུང་གི་གླང་། མ་ཧེ་མཛོ་དང་འདོད་འཇོ་
ལས་སོགས་ཏེ། འདོད་ཡོན་ཇི་སྙེད་ཡོད་པ་དང་། བདག་གིས་གུས་པར་བཤམས་
པ་འདི། རྒྱལ་བ་དཀྱིལ་འཁོར་ལྷ་ལ་འབུལ། བདག་དང་མཐའ་ཡས་སེམས་ཅན་
རྣམས། བསོད་ནམས་ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ།
མཐའ་ཡས་རྫོགས་སངས་རྒྱས་པར་ཤོག །རབ་འབྱམས་ཞིང་ཁམས་དཔག་མེད་ན།
གཟུགས་སྒྲ་དྲི་རོ་རེག་བྱའི་རྒྱན། བོན་དང་གར་སྟབས་རིན་ཆེན་གཏེར། རྣམ་བརྒྱད་
མཆོད་པ་ཇི་སྙེད་དང༌། བདག་གིས་གུས་པར་བཤམས་པ་འདི། རྒྱལ་བ་དཀྱིལ་
འཁོར་ལྷ་ལ་འབུལ། བདག་དང་མཐའ་ཡས་སེམས་ཅན་རྣམས། བསོད་ནམས་
ཚོགས་ཆེན་རབ་རྫོགས་ནས། རྒྱལ་བ་རྒྱ་མཚོའི་ཞིང་ཁམས་སུ། མཐའ་ཡས་རྫོགས་
སངས་རྒྱས་པར་ཤོག །ཅེས་དཀྱིལ་འཁོར་གྱི་ལྷ་ཚོགས་རྣམས་ལ་མཆོད་པ་འབུལ་བ་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བསྟན་པའོ། །
ད་ནི་རྒྱལ་བ་དཀྱིལ་འཁོར་ལྷ་ཚོགས་རྣམས་སྐུ་བསྟོད་པའི་ཆོ་ག་མཛད་དེ། ཕྱག་
རྒྱ་ལོངས་སྤྱོད་རྫོགས་པ་རུ་བཅའ་ལ་སྐུ་དང་ཞིང་ཁམས་རྫོགས་པའི་ཚུལ་མཛད་
དེ། སྔགས་བརྗོད་པ། བསྭོ་ༀ་ཨ་ཧཱུྃ་རཾ་ཛ། སད་ས་ལེ་ལྷན་ནེ་འདུ་འདུ་ཨོཾ། མ་མ་ས་
ལེ་ཁྲི་ལེ་འདུ་འདུ་མ་ཡེ་ཨ་ལ་ལ་ཧོ། ཞེས་པས། སྐུ་མདོག་དང་ཕྱག་མཚན་གསལ་
བ་རུ་དགོངས་ཏེ། གཤེན་པོ་ཕྲིན་ལས་མཁན་རྣམས་ཀྱིས་ཚིགས་སུ་བཅད་དེ་བསྟོད་
པ། རབ་འབྱམས་ཞིང་ཁམས་གཞལ་ཡས་དཔག་མེད་ཀྱི། དབུས་ཕྱོགས་པདྨ་ཉི་མའི་
གདན་སྟེང་ན། ཀུན་ཏུ་བཟང་པོ་རྒྱལ་བ་རྒྱ་མཚོའི་སྐུ། སྐུ་མདོག་དཀར་གསལ་ཁ་
བ་དུང་ལྟར་མཛེས། ཞལ་ལྔ་ཕྱག་བཅུ་རྒྱལ་བ་འདུས་པའི་སྐུ། དཀར་སེར་དམར་
ལྗང་ཐོན་ཁ་རིགས་ཀྱི་ཞལ། རྩ་བའི་ཞལ་ལྔས་དུག་ལྔ་ཟིལ་གྱིས་གནོན། རྫོགས་པའི་
ཞལ་ལྔས་རིགས་ལྔའི་དཀྱིལ་འཁོར་བཀྲ། སྤྲུལ་པའི་ཞལ་གྱིས་ཐར་ལམ་དབྱིངས་སུ་
འདྲེན། ཕྱག་བཅུ་དང་པོས་ཐུགས་ཀར་ཐལ་མོ་སྦྱར། གཡས་གཡོན་ཕྱག་མཐིལ་ཉི་
ཟླའི་འཁོར་ལོ་ལ། ཐབས་དང་ཤེས་རབ་ཨ་དང་མ་ཡིས་མཚོན། གཡས་གསུམ་རྒྱལ་
མཚན་གཡུང་དྲུང་འཁོར་ལོ་བསྣམས། གཡོན་གསུམ་མདའ་གཞུ་ཞགས་པ་ལྕགས་
ཀྱུ་འཛིན། ཐ་མས་ས་གནོན་འགྲོ་བ་སྐྱོབ་པའི་ཚུལ། རྫོགས་པའི་ཕྱག་རྒྱ་ཉི་ཤུ་ཏིང་ངེ་
འཛིན། སྤྲུལ་པའི་ཕྱག་རྒྱ་བཞི་བཅུ་སྡིགས་མཛུབ་གདེངས། ཅིར་ཡང་སྤྲུལ་པའི་ཕྱག་
སྟོང་འཁོར་ལོ་བསྒྱུར། དབུ་རྒྱན་སྙན་ཆ་མགུལ་ཆུ་དཔུང་རྒྱན་དང༌། ཕྱག་གདུབ་
ཞབས་གདུབ་རིན་ཆེན་ཕྲེང་བས་བརྒྱན། སྟོད་གཡོགས་སྨད་ཤམ་ལྷབ་ལྷུབ་ན་བཟའ་
མཛེས། ཤི་ཤོན་སྐ་རགས་དར་གྱི་ཆུན་དཔྱང་འཕྲུལ། ཕྱག་བཅུས་ཕྱོགས་བཅུ་འདུལ་
ཕྱིར་ཕྱག་མཐིལ་སྟོང་། སྤྱན་དྲུག་འགྲོ་དྲུག་གཟིགས་ཕྱིར་ཞལ་སྤྱན་སྟོང་། ཞབས་
བཞིས་སྐྱེ་བཞི་གནོན་ཕྱིར་པད་གདན་སྟོང་། གཙུག་ཏོར་རྣམ་པར་རྒྱལ་བའི་ཕུང་པོ་
216

མདོ་སྡེ། རྒྱལ་བ་རྒྱ་མཚོའི་ཆོ་ག
སྟོང་། གང་ལ་གང་འདུལ་དེ་ལ་དེར་སྟོན་པ། རྒྱལ་བ་རྒྱ་མཚོའི་སྐུ་ལ་ཕྱག་འཚལ་
ལོ། །རྒྱལ་བ་དེ་ཡི་ཡུམ་ཆེན་ནི། ཐུགས་རྗེ་བྱམས་མས་སྐྱེ་འགྲོ་གསོ། སྐུ་མདོག་དཀར་
མོ་རྒྱན་དང་ལྡན། ཕྱག་མཚན་བདུད་རྩི་བུམ་པ་འཛིན། ནམ་མཁའི་ལྷ་མོ་གདོས་
བྲལ་ཡུམ། སྐུ་མདོག་སྔོན་མོ་རྒྱན་དང་ལྡན། ཕྱག་མཚན་མེ་ཏོག་ནམ་མཁའ་ལྡིང་།
ཡབ་ཡུམ་དེ་ཡི་བཀའ་འཁོར་ནི། དེ་བཞིན་རིགས་ལས་སྤྲུལ་པ་ཡི། སངས་རྒྱས་
སེམས་དཔའ་བསམ་མཐའ་ཡས། བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་
འཚལ་མཆོད་པ་འབུལ། རབ་འབྱམས་གཞལ་ཡས་དཔག་མེད་ཀྱི། སྟེང་ཕྱོགས་
པདྨའི་གདན་སྟེང་ན། བདེར་གཤེགས་མི་ནུབ་རྒྱལ་མཚན་ཅན། སྐུ་མདོག་དཀར་ལ་
འོད་ཟེར་འབར། ཞལ་ལྔ་ཕྱག་བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་
རྫོགས། དང་པོས་ཐུགས་ཀར་ཐལ་མོ་སྦྱར། བར་པས་མི་ནུབ་རྒྱལ་མཚན་དྲུག །ཐ་
མས་ས་གནོན་འགྲོ་བ་སྐྱོབ། ཞབས་བཞི་མཉམ་བཞག་གདན་ལ་བརྗིད། ནུབ་པ་
མེད་པའི་ཞིང་ཁམས་འདུལ། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་
ཆེན་ནི། གཙུག་ཏོར་རྣམ་པར་རྒྱལ་བའི་ཡུམ། སྐུ་མདོག་དཀར་མོ་རྒྱན་དང་ལྡན།
ཕྱག་མཚན་མེ་ཏོག་ཙམ་པ་ཀ། ཡབ་ཡུམ་དེ་ཡི་བཀའ་འཁོར་ནི། བདེར་གཤེགས་
རིགས་ལས་སྤྲུལ་པ་ཡི། སངས་རྒྱས་སེམས་དཔའ་བསམ་མི་ཁྱབ། བསམ་གྱིས་མི་
ཁྱབ་བརྗོད་མི་ལང་། དེ་ལ་ཕྱག་འཚལ་མཆོད་པ་འབུལ། རབ་འབྱམས་གཞལ་ཡས་
དཔག་མེད་ཀྱི། ཤར་ཕྱོགས་པདྨའི་གདན་སྟེང་ན། བདེར་གཤེགས་མི་འགྱུར་གཡུང་
དྲུང་ཅན། སྐུ་མདོག་སེར་ལ་འོད་ཟེར་འབར། ཞལ་ལྔ་ཕྱག་བཅུ་རྒྱལ་བ་འདུས། རྒྱན་
དང་ཆ་ལུགས་ལོངས་སྤྱོད་རྫོགས། དང་པོས་ཐུགས་ཀར་ཐལ་མོ་སྦྱར། བར་པས་མི་
འགྱུར་གཡུང་དྲུང་བསྣམས། ཐ་མས་ས་གནོན་འགྲོ་བ་སྐྱོབ། ཞབས་བཞི་མཉམ་
བཞག་གདན་ལ་བརྗིད། འགྱུར་བ་མེད་པའི་ཞིང་ཁམས་འདུལ། དེ་ལ་ཕྱག་འཚལ་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 188
མཆོད་པ་འབུལ། རྒྱལ་བ་དེ་ཡི་ཡུམ་ཆེན་ནི། སྐྱེ་དགུ་ཚེ་འཕེལ་བདག་མོ་ཡུམ། སྐུ་
མདོག་སེར་མོ་རྒྱན་དང་ལྡན། ཕྱག་མཚན་མེ་ཏོག་ནེ་ར་སེར། ཡབ་ཡུམ་དེ་ཡི་བཀའ་
འཁོར་ནི། གཡུང་དྲུང་རིགས་ལས་སྤྲུལ་པ་ཡི། སངས་རྒྱས་སེམས་དཔའ་བསམ་མི་
ཁྱབ། བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་འཚལ་མཆོད་པ་འབུལ། རབ་
འབྱམས་གཞལ་ཡས་དཔག་མེད་ཀྱི། བྱང་ཕྱོགས་པདྨའི་གདན་སྟེང་ན། བདེར་
གཤེགས་དབང་སྒྱུར་འཁོར་ལོ་ཅན། སྐུ་མདོག་ལྗང་ལ་འོད་ཟེར་འབར། ཞལ་ལྔ་ཕྱག་
བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་རྫོགས། དང་པོས་ཐུགས་ཀར་
ཐལ་མོ་སྦྱར། བར་པས་དབང་བསྒྱུར་འཁོར་ལོ་དྲུག ། ཐ་མས་ས་གནོན་འགྲོ་བ་སྐྱོབ།
ཞབས་བཞི་མཉམ་བཞག་གདན་ལ་བརྗིད། ཐོགས་པ་མེད་པའི་ཞིང་ཁམས་འདུལ།
དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་ཆེན་ནི། གཉིས་མེད་དམ་ཚིག་
སྒྲོལ་མ་ཡུམ། སྐུ་མདོག་ལྗང་མོ་རྒྱན་དང་ལྡན། ཕྱག་མཚན་མེ་ཏོག་ཧ་ལོ་ལྗང་།
ཡབ་ཡུམ་དེ་ཡི་བཀའ་འཁོར་ནི། ལས་ཀྱི་རིགས་ལས་སྤྲུལ་པ་ཡི། སངས་རྒྱས་སེམས་
དཔའ་བསམ་མི་ཁྱབ། བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་འཚལ་མཆོད་
པ་འབུལ། རབ་འབྱམས་གཞལ་ཡས་དཔག་མེད་ཀྱི། ནུབ་ཕྱོགས་པདྨའི་གདན་སྟེང་
ན། བདེར་གཤེགས་སྐྱོན་བྲལ་པདྨ་ཅན། སྐུ་མདོག་དམར་ལ་འོད་ཟེར་འབར། ཞལ་
ལྔ་ཕྱག་བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་རྫོགས། དང་པོས་
ཐུགས་ཀར་ཐལ་མོ་སྦྱར། བར་པས་སྐྱོན་བྲལ་པདྨ་དྲུག ། ཐ་མས་ས་གནོན་འགྲོ་བ་
སྐྱོབ། ཞབས་བཞི་མཉམ་བཞག་གདན་ལ་བརྗིད། ཆགས་པ་མེད་པའི་ཞིང་ཁམས་
འདུལ། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་ཆེན་ནི། འབར་བ་མེ་
ཡི་ཕྲེང་བ་ཅན། སྐུ་མདོག་དམར་མོ་རྒྱན་དང་ལྡན། ཕྱག་མཚན་བྷུདྷ་དམར་པོ་
བསྣམས། ཡབ་ཡུམ་དེ་ཡི་བཀའ་འཁོར་ནི། པདྨ་རིགས་ལས་སྤྲུལ་པ་ཡི། སངས་རྒྱས་
218

མདོ་སྡེ། རྒྱལ་བ་རྒྱ་མཚོའི་ཆོ་ག
སེམས་དཔའ་བསམ་མི་ཁྱབ། བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་འཚལ་
མཆོད་པ་འབུལ། རབ་འབྱམས་གཞལ་ཡས་དཔག་མེད་ཀྱི། ལྷོ་ཕྱོགས་པདྨའི་གདན་
སྟེང་ན། བདེར་གཤེགས་ཡིད་བཞིན་ནོར་བུ་ཅན། སྐུ་མདོག་སྔོ་ལ་འོད་ཟེར་འབར།
arཞལ་ལྔ་ཕྱག་བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་རྫོགས། དང་པོས་
ཐུགས་ཀར་ཐལ་མོ་སྦྱར། བར་པས་ཡིད་བཞིན་ནོར་བུ་དྲུག །ཐ་མས་ས་གནོན་འགྲོ་
བ་སྐྱོབ། ཞབས་བཞི་མཉམ་བཞག་གདན་ལ་བརྗིད། དགོས་འདོད་འབྱུང་བའི་ཞིང་
ཁམས་འདུལ། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་ཆེན་ནི། ལྷ་མོ་
ཡིད་བཞིན་ནོར་རྒྱུན་ཡུམ། སྐུ་མདོག་སྔོན་མོ་རྒྱན་དང་ལྡན། ཕྱག་མཚན་ཨུཏྤལ་
སྔོན་པོ་འཛིན། ཡབ་ཡུམ་དེ་ཡི་བཀའ་འཁོར་ནི། རིན་ཆེན་རིགས་ལས་སྤྲུལ་པ་ཡི།
སངས་རྒྱས་སེམས་དཔའ་བསམ་མི་ཁྱབ། བསམ་གྱིས་མི་ཁྱབ་བརྗོད་མི་ལང་། དེ་ལ་
ཕྱག་འཚལ་མཆོད་པ་འབུལ། རབ་འབྱམས་གཞལ་ཡས་དཔག་མེད་ཀྱི། ལྷོ་ཤར་
པདྨའི་གདན་སྟེང་ན། བདེར་གཤེགས་མཐའ་ཡས་རྒྱ་མཚོ་ནི། སྐུ་མདོག་བཻཌཱུརྱ་འོད་
འབར། ཞལ་ལྔ་ཕྱག་བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་རྫོགས།
དང་པོས་ཐུགས་ཀར་ཐར་མོ་སྦྱར། བར་པས་རིན་ཆེན་གླེགས་བམ་དྲུག །ཐ་མས་ས་
གནོན་འགྲོ་བ་སྐྱོབ། ཞབས་བཞི་མཉམ་བཞག་གདན་ལ་བརྗིད། མཐའ་ཡས་ཞིང་
ཁམས་འདུལ་བར་མཛད། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་
ཆེན་ནི། དམིགས་སུ་མེད་པའི་སྦྱིན་པའི་ཡུམ། སྐུ་མདོག་མཐིང་ཁ་རྒྱན་དང་ལྡན།
ཕྱག་མཚན་མེ་ཏོག་ནམ་མཁའ་ལྡིང་། ཡབ་ཡུམ་དེ་ཡི་བཀའ་འཁོར་ནི། དགའ་ལྡན་
རིགས་ལས་སྤྲུལ་པ་ཡི། སངས་རྒྱས་སེམས་དཔའ་བསམ་མི་ཁྱབ། བསམ་གྱིས་མི་
ཁྱབ་བརྗོད་མི་ལང་། དེ་ལ་ཕྱག་འཚལ་མཆོད་པ་འབུལ། རབ་འབྱམས་གཞལ་ཡས་
བ་དཔག་མེད་ཀྱི། བྱང་ཤར་པདྨའི་གདན་སྟེང་ན། དངབདེར་གཤེགས་དབང་ལྡན་རྒྱ་མཚོ་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ནི། སྐུ་མདོག་དཀར་ལྗང་འོད་ཟེར་འབར། ཞལ་ལྔ་ཕྱག་བཅུ་རྒྱལ་བ་འདུས། རྒྱན་
དང་ཆ་ལུགས་ལོངས་སྤྱོད་རྫོགས། དང་པོས་ཐུགས་ཀར་ཐལ་མོ་སྦྱར། བར་པས་
དབང་གི་ཟེའུ་སྲོག་དྲུག ། ཐ་མས་ས་གནོན་འགྲོ་བ་སྐྱོབ། ཞབས་བཞི་མཉམ་བཞག་
གདན་ལ་བརྗིད། དབང་ལྡན་བཀོད་པའི་ཞིང་ཁམས་འདུལ། དེ་ལ་ཕྱག་འཚལ་
མཆོད་པ་འབུལ། རྒྱལ་བ་དེ་ཡི་ཡུམ་ཆེན་ནི། སྣ་ཚོགས་འགྲོ་བའི་མིག་འཕྲུལ་ཡུམ།
སྐུ་མདོག་དཀར་ལྗང་རྒྱན་དང་ལྡན། ཕྱག་མཚན་མེ་ཏོག་ཨུ་དུམ་ཝར། ཡབ་ཡུམ་དེ་
ཡི་བཀའ་འཁོར་ནི། དབང་ལྡན་རིགས་ལས་སྤྲུལ་པ་ཡི། སངས་རྒྱས་སེམས་དཔའ་
བསམ་མི་ཁྱབ། བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་འཚལ་མཆོད་པ་
འབུལ། རབ་འབྱམས་གཞལ་ཡས་དཔག་མེད་ཀྱི། བྱང་ནུབ་པདྨའི་གདན་སྟེང་ན།
བདེར་གཤེགས་གང་བ་རྒྱ་མཚོ་ནི། སྐུ་མདོག་དཀར་སྔོན་འོད་ཟེར་འབར། ཞལ་ལྔ་
ཕྱག་བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་རྫོགས། དང་པོས་ཐུགས་
ཀར་ཐལ་མོ་སྦྱར། བར་པས་བདུད་རྩི་བུམ་པ་དྲུག །ཐ་མས་ས་གནོན་འགྲོ་བ་སྐྱོབ།
ཞབས་བཞི་མཉམ་བཞག་གདན་ལ་བརྗིད། སྤྲོས་དགའ་དག་པའི་ཞིང་ཁམས་འདུལ།
དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་ཆེན་ནི། བདུད་རྩི་ཆར་
འབེབས་གསོས་ཀྱི་ཡུམ། སྐུ་མདོག་སྔོ་སྐྱ་རྒྱན་དང་ལྡན། ཕྱག་མཚན་མེ་ཏོག་ཨུ་མུ་ཏ།
ཡབ་ཡུམ་དེ་ཡི་བཀའ་འཁོར་ནི། སྤྲོས་བྲལ་རིགས་ལས་སྤྲུལ་པ་ཡི། སངས་རྒྱས་
སེམས་དཔའ་བསམ་མི་ཁྱབ། བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་འཚལ་
མཆོད་པ་འབུལ། Iརབ་འབྱམས་གཞལ་ཡས་དཔག་མེད་ཀྱི། ལྷོ་ནུབ་པདྨའི་གདན་
སྟེང་ན། བདེར་གཤེགས་མཉམ་ལྡན་རྒྱ་མཚོ་ནི། སྐུ་མདོག་དམར་སེར་འོད་ཟེར་
འབར། ཞལ་ལྔ་ཕྱག་བཅུ་རྒྱལ་བ་འདུས། རྒྱན་དང་ཆ་ལུགས་ལོངས་སྤྱོད་རྫོགས།
དང་པོས་ཐུགས་ཀར་ཐར་མོ་སྦྱར། བར་པས་ཐབས་ཀྱི་མདའ་གཞུ་དྲུག །ཐ་མས་ས་
220

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
གནོན་འགྲོ་བ་སྐྱོབ། ཞབས་བཞི་མཉམ་བཞག་གདན་ལ་བརྗིད། མཉམ་ལྡན་དག་
པའི་ཞིང་ཁམས་འདུལ། དེ་ལ་ཕྱག་འཚལ་མཆོད་པ་འབུལ། རྒྱལ་བ་དེ་ཡི་ཡུམ་ཆེན་
ནི། མཉམ་ཉིད་ཆགས་བྲལ་ཞི་བ་ཡུམ། སྐུ་མདོག་དམར་སེར་རྒྱན་དང་ལྡན། ཕྱག་
མཚན་མེ་ཏོག་ཨུཏྤལ་བསྣམས། ཡབ་ཡུམ་དེ་ཡི་བཀའ་འཁོར་ནི། མཉམ་ལྡན་རིགས་
ལས་སྤྲུལ་པ་ཡི། སངས་རྒྱས་སེམས་དཔའ་བསམ་མི་ཁྱབ། བསམ་གྱིས་མི་ཁྱབ་
བརྗོད་མི་ལང་། དེ་ལ་ཕྱག་འཚལ་མཆོད་པ་འབུལ། རབ་འབྱམས་གཞལ་ཡས་
དཔག་མེད་ཀྱི། འོག་ཕྱོགས་པདྨའི་གདན་སྟེང་ན། བདེར་གཤེགས་མི་ཤིགས་རྡོ་རྗེ་ནི།
སྐུ་མདོག་དཀར་ལྗང་འོད་ཟེར་འབར། ཞལ་ལྔ་ཕྱག་བཅུ་རྒྱལ་བ་འདུས། རྒྱན་དང་
ཆ་ལུགས་ལོངས་སྤྱོད་རྫོགས། དང་པོས་ཐུགས་ཀར་ཐར་མོ་སྦྱར། བར་པས་མི་ཤིགས་
རྡོ་རྗེ་དྲུག ། ཐ་མས་ས་གནོན་འགྲོ་བ་སྐྱོབ། ཞབས་བཞི་མཉམ་བཞག་གདན་ལ་
བརྗིད། ཀུན་བརྟན་ཡངས་པའི་ཞིང་ཁམས་འདུལ། དེ་ལ་ཕྱག་འཚལ་མཆོད་པ་
འབུལ། རྒྱལ་བ་དེ་ཡི་ཡུམ་ཆེན་ནི། ཀུན་འབྱུང་བྷ་གའི་ཀློང་ཆེན་ཡུམ། སྐུ་མདོག་
དམར་ལྗང་རྒྱན་དང་ལྡན། ཕྱག་མཚན་མན་དྷ་ར་བ་འཛིན། ཡབ་ཡུམ་དེ་ཡི་བཀའ་
འཁོར་ནི། འཁོར་བ་དོང་ནས་སྤྲུག་པ་ཡི། སངས་རྒྱས་སེམས་དཔའ་བསམ་མི་ཁྱབ།
བསམ་གྱིས་མི་ཁྱབ་བརྗོད་མི་ལང་། དེ་ལ་ཕྱག་འཚལ་མཆོད་པ་འབུལ། རབ་
འབྱམས་ཞིང་ཁམས་དཔག་མེད་ཀྱི། བར་ཁྱམས་འདོད་ཡོན་ར་བ་ཡི། ཤར་ཕྱོགས་
པདྨའི་གདན་སྟེང་ན། འཕགས་པ་ནམ་མཁའི་སྙིང་པོ་ནི། སྐུ་མདོག་ནམ་མཁའི་གཟི་
མདངས་ཅན། ཕྱག་རྒྱ་ཐུགས་ཀར་ཐལ་མོ་སྦྱར། དེ་ལ་ཕྱག་འཚལ་མཆོད་པ་འབུལ།
དེ་དང་གཉིས་སུ་མེད་པ་ཡི། སེམས་མ་གཡུང་དྲུང་བཟང་མོ་ནི། སྐུ་མདོག་སེར་མོ་
རྒྱན་དང་ཆས། ཕྱག་མཚན་མེ་ཏོག་པདྨ་བསྣམས། དེ་ལ་ཕྱག་འཚལ་མཆོད་པ་
འབུལ། བྱང་ཕྱོགས་པདྨའི་གདན་སྟེང་ན། འཕགས་པ་མི་འགྱུར་སྙིང་པོ་ནི། སྐུ་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མདོག་ལྗང་ལ་འོད་ཟེར་འབར། ཕྱག་རྒྱ་ཐུགས་ཀར་ཐལ་མོ་སྦྱར། དེ་ལ་ཕྱག་འཚལ་
མཆོད་པ་འབུལ། དེ་དང་གཉིས་སུ་མེད་པ་ཡི། སེམས་མ་དམ་ཚིག་ལུ་གུ་རྒྱུད། སྐུ་
མདོག་ལྗང་མོ་རྒྱན་དང་ཆས། ཕྱག་མཚན་མེ་ཏོག་པདྨ་བསྣམས། དེ་ལ་ཕྱག་འཚལ་
མཆོད་པ་འབུལ། ནུབ་ཕྱོགས་པདྨའི་གདན་སྟེང་ན། འཕགས་པ་མེ་ཏོག་སྙིང་པོ་ནི།
སྐུ་མདོག་དམར་ལ་འོད་ཟེར་འབར། ཕྱག་རྒྱ་ཐུགས་ཀར་ཐལ་མོ་སྦྱར། དེ་ལ་ཕྱག་
འཚལ་མཆོད་པ་འབུལ། དེ་དང་གཉིས་སུ་མེད་པ་ཡི། སེམས་མ་ཆགས་བྲལ་པདྨ་
ཅན། སྐུ་མདོག་དམར་མོ་རྒྱན་དང་ཆས། ཕྱག་མཚན་མེ་ཏོག་པདྨ་བསྣམས། དེ་ལ་
ཕྱག་འཚལ་མཆོད་པ་འབུལ། ལྷོ་ཕྱོགས་པདྨའི་གདན་སྟེང་ན། འཕགས་པ་ནོར་བུའི་
སྙིང་པོ་ནི། སྐུ་མདོག་སྔོ་ལ་འོད་ཟེར་འབར། ཕྱག་རྒྱ་ཐུགས་ཀར་ཐལ་མོ་སྦྱར། དེ་ལ་
ཕྱག་འཚལ་མཆོད་པ་འབུལ། དེ་དང་གཉིས་སུ་མེད་པ་ཡི། སེམས་མ་ཡིད་བཞིན་
འདོད་སྤྱོད་མ། སྐུ་མདོག་སྔོན་མོ་རྒྱན་དང་ཆས། ཕྱག་མཚན་མེ་ཏོག་པདྨ་བསྣམས།
དེ་ལ་ཕྱག་འཚལ་མཆོད་པ་འབུལ། ལྷོ་ཤར་པདྨའི་གདན་སྟེང་ན། འཕགས་པ་ཀླུ་ཡི་
དབང་ཕྱུག་ནི། སྐུ་མདོག་དཀར་ལྗང་འོད་ཟེར་འབར། ཕྱག་རྒྱ་ཐུགས་ཀར་ཐལ་མོ་
སྦྱར། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་སུ་མེད་པ་ཡི། སེམས་མ་
དངོས་གྲུབ་བཅུད་སྡུད་མ། སྐུ་མདོག་དཀར་ལྗང་རྒྱན་དང་ལྡན། ཕྱག་མཚན་མེ་
ཏོག་པདྨ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ཤར་པདྨའི་གདན་སྟེང་
ན། འཕགས་པ་མི་མགོན་རྒྱལ་པོ་ནི། སྐུ་མདོག་སེར་ལྗང་འོད་ཟེར་འབར། ཕྱག་རྒྱ་
ཐུགས་ཀར་ཐལ་མོ་སྦྱར། དེ་ལ་ཕྱག་འཚལ་མཆོད་པ་འབུལ། དེ་དང་གཉིས་སུ་མེད་
པ་ཡི། སེམས་མ་མིང་གི་ཕྲེང་བ་འགྱེད། སྐུ་མདོག་སེར་ལྗང་རྒྱན་དང་ཆས། ཕྱག་
མཚན་མེ་ཏོག་པདྨ་བསྣམས། དེ་ལ་ཕྱག་འཚལ་མཆོད་པ་འབུལ། བྱང་ནུབ་པདྨའི་
གདན་སྟེང་ན། འཕགས་པ་ཡིད་བཞིན་འབྱུང་གནས་ནི། སྐུ་མདོག་དམར་ལྗང་འོད་
222

མདོ་སྡེ། རྒྱལ་བ་རྒྱ་མཚོའི་ཆོ་ག
ཟེར་འབར། ཕྱག་རྒྱ་ཐུགས་ཀར་ཐལ་མོ་སྦྱར། དེ་ལ་ཕྱག་འཚལ་མཆོད་པ་འབུལ། དེ་
དང་གཉིས་སུ་མེད་པ་ཡི། སེམས་མ་འགྲོ་བ་འཚོ་སྐྱོང་མ། སྐུ་མདོག་དམར་ལྗང་རྒྱན་
དང་ཆས། ཕྱག་མཚན་མེ་ཏོག་པདྨ་བསྣམས། དེ་ལ་ཕྱག་འཚལ་མཆོད་པ་འབུལ། ལྷོ་
ནུབ་པདྨའི་གདན་སྟེང་ན། འཕགས་པ་རིན་ཆེན་གཙུག་གཏོར་ཅན། སྐུ་མདོག་སྔོ་
ལྗང་འོད་ཟེར་འབར། ཕྱག་རྒྱ་ཐུགས་ཀར་ཐལ་མོ་སྦྱར། དེ་ལ་ཕྱག་འཚལ་མཆོད་པ་
འབུལ། དེ་དང་གཉིས་སུ་མེད་པ་ཡི། སེམས་མ་རིན་ཆེན་གཏེར་བརྒྱད་མ། སྐུ་
མདོག་སྔོ་ལྗང་རྒྱན་དང་ལྡན། ཕྱག་མཚན་མེ་ཏོག་པདྨ་བསྣམས། དེ་ལ་ཕྱག་འཚལ་
མཆོད་པ་འབུལ། རབ་འབྱམས་གཞལ་ཡས་དཔག་མེད་ཀྱི། སྒོ་བཞི་དྲེགས་པའི་
གདན་སྟེང་ན། སྒོ་སྲུང་དབལ་གྱི་ཁྲོ་བོ་བཞི། རྣམ་པར་རྟོག་མེད་བདུད་བཞི་
འཇོམས། དྲེགས་པ་ཀུན་འདུལ་གཏུམ་པ་ཆེ། སྐུ་མདོག་མཐིང་ནག་འཇིགས་པའི་སྐུ།
སྲིན་པོའི་ཆ་ལུགས་འཇིགས་ཚུལ་ཅན། དུར་ཁྲོད་ཆས་ཀྱི་རབ་ཏུ་བརྒྱན། རལ་ཀྱུ་
སྡིག་མཛུབ་ཕྱག་མཚན་ཅན། ཕྱོགས་བཞི་དྲེགས་པ་ཟིལ་གྱིས་གནོན། དེ་ལ་ཕྱག་
འཚལ་མཆོད་པ་འབུལ། རབ་འབྱམས་གཞལ་ཡས་དཔག་མེད་ཀྱི། སྒོ་བཞི་པདྨའི་
གདན་སྟེང་ན། སྒོ་འབྱེད་ཡེ་ཤེས་སེམས་དཔའ་བཞི། རིགས་ཀྱི་མཚན་ཅན་དཔའ་བོ་
གསས། སྐུ་མདོག་དཀར་ལྗང་དམར་སྔོན་མཐིང་། གནོད་སྦྱིན་ཆ་ལུགས་ཁྲོ་འཛུམ་
ཅན། ནོར་བུ་མེ་ཏོག་རྒྱན་གྱིས་བརྒྱན། ཕྱག་མཚན་ནེའུ་ལེའུ་ལྕགས་ཀྱུ་འཛིན།
དངོས་གྲུབ་སྡུད་ཅིང་ཐར་ལམ་འབྱེད། དེ་ལ་ཕྱག་འཚལ་མཆོད་པ་འབུལ། ཞེས་སྐུ་
བསྟོད་པ་བསྟན་པའོ། །
དེ་ནས་རབ་འབྱམས་དཀྱིལ་འཁོར་གྱི་ལྷ་ཚོགས་རྣམས་ལ་ཕྲིན་ལས་བཅོལ་ཞིང་།
རིགས་དྲུག་ལ་སྦྱིན་པ་གཏང་བར་མཛད་དེ། ཕྱག་རྒྱ་ཐལ་མོ་སྦྱར་ཞིང་གཤིབས་ནས་
མདངས་བསྟན་ཏེ། དགའ་ཞིང་མགུ་བའི་ཚུལ་མཛད་དེ་སྔགས་བརྗོད་པ། བསྭོ་ཨོ་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཨ་ཧཱུྃ་རཾ་ཛ། ན་བ་བྷུདྡྷ་སརྦ་ལོ་ཀ་སད་དོ། །ཡག་གྲུ་ཟད་མིན་ཐིམ་ཐིམ་ཡེ་སྭཱཧཱ། ཞེས་
པས། མགྲོན་གསུམ་པོ་རང་ས་རུ་དགྱེས་པར་བསམ་ལ། གཤེན་པོ་ཕྲིན་ལས་མཁན་
རྣམས་ཀྱིས་འདི་སྐད་ཅེས་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། ལྡན་པ་
ལྔ་རུ་བྱིན་གྱིས་བརླབས། སྲི་ཞུའི་མགྲོན་དུ་གྱུར་པ་ཡི། དུས་གསུམ་བདེར་གཤེགས་
འཁོར་བཅས་ལ། བླ་མེད་མཆོད་པའི་རྒྱན་འབུལ་གྱི། མཆོད་པ་ཁྱེད་ཀྱི་ཕོ་བྲང་དུ།
ནམ་མཁའི་མཐའ་དང་མཉམ་པ་ཡི། བསོད་ནམས་ཚོགས་ཆེན་རྫོགས་གྱུར་ཅིག །
ཕྱོགས་བཅུའི་འཇིག་རྟེན་མཐའ་དག་ཀུན། ཁྱེད་ཀྱི་ཐུགས་རྗེས་བཟུང་དུ་གསོལ།
བྱམས་པ་ཆེན་པོའི་ཐུགས་ཀྱིས་འདིར་དགོངས་ལ། ཞེ་སྡང་གདུག་པའི་ལས་རྣམས་
ཞི་བར་མཛོད། སྦྱིན་པ་ཆེན་པོའི་ཐུགས་ཀྱིས་འདིར་དགོངས་ལ། འདོད་ཆགས་ཚ་
བའི་མེ་དབལ་ཞི་བར་མཛོད། ཡེ་ཤེས་ཆེན་པོའི་ཐུགས་ཀྱིས་འདིར་དགོངས་ལ། གཏི་
མུག་མུན་པའི་ཚོགས་རྣམས་བསལ་བར་མཛོད། ཞི་བ་ཆེན་པོའི་ཐུགས་ཀྱིས་འདིར་
དགོངས་ལ། ང་རྒྱལ་རི་བོ་རྩེ་ནས་གཞོམ་དུ་གསོལ། ཡངས་པ་ཆེན་པོའི་ཐུགས་ཀྱིས་
འདིར་དགོངས་ལ། ཕྲག་དོག་རུ་ང་ཞི་ཞིང་བརླག་པར་མཛོད། དགའ་བ་ཆེན་པོའི་
ཐུགས་ཀྱིས་འདིར་དགོངས་ལ། དགེ་བའི་རྩ་བ་ཡོངས་སུ་འཕེལ་བར་མཛོད། མགུ་
བ་ཆེན་པོའི་ཐུགས་ཀྱིས་འདིར་དགོངས་ལ། སྣང་ཞིང་སྲིད་པའི་དགའ་བདེ་བསྐྱེད་དུ་
གསོལ། དགྱེས་པ་ཆེན་པོའི་ཐུགས་ཀྱིས་འདིར་དགོངས་ལ། ཐུགས་རྗེས་བཏང་བྲལ་
མེད་པར་བཟུང་དུ་གསོལ། བདག་དང་མཐའ་ཡས་སེམས་ཅན་ཐམས་ཅད་རྣམས།
བླ་མེད་གཡུང་དྲུང་སྙིང་པོ་ཐོབ་པར་མཛོད། །
ད་ནི་ཡོན་ཏན་གྱི་མགྲོན་ལ་འབུལ་བ་ནི། ཨོཾ་སྟོང་གསུམ་རབ་འབྱམས་འཇིག་
རྟེན་ན། བཀལ་བ།ལྷུན་པོ་དག་ལ་གནས་བཅའ་ཞིང་། གླིང་བཞི་ཡོངས་ལ་དབང་བསྒྱུར་
224

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
བའི། ཕྱོགས་ཀུན་སྐྱོང་བ་མགོན་པོའི་ཚོགས། ཚུར་གཤེགས་རྒྱལ་བའི་བཀའ་ལ་ཉོན།
སངས་རྒྱས་བསྟན་པ་ཁྱེད་ཀྱིས་སྐྱོངས། དཀར་པོ་དགེ་བའི་སྡོང་གྲོགས་མཛོད། སྟེང་
ཕྱོགས་འཇིག་རྟེན་སྐྱོང་བ་ནི། ཚངས་པ་ཆེན་པོ་དཔལ་གྱི་བདག །དཀར་འབར་མི་
ནུབ་རྒྱལ་མཚན་ཅན། དེ་ལ་ཕྱག་འཚལ་མཆོད་པ་འབུལ། རྩ་གསུམ་དགའ་བའི་
འཇིག་རྟེན་ན། དབང་པོ་བརྒྱ་བྱིན་ལྷ་ཡི་བདག །སེར་འབར་གསེར་གྱི་གཡུང་དྲུང་
ཅན། དེ་ལ་ཕྱག་འཚལ་མཆོད་པ་འབུལ། འདོད་ཁམས་འཇིག་རྟེན་སྐྱོང་བ་ནི། མ་
ཧཱ་དེ་བ་འདོད་ཁམས་བདག །མཐིང་ནག་པྲ་ཕུད་འབར་བ་ཅན། དེ་ལ་ཕྱག་འཚལ་
མཆོད་པ་འབུལ། ཤར་ཕྱོགས་འཇིག་རྟེན་སྐྱོང་བ་ནི། དྲི་ཟའི་རྒྱལ་པོ་ཟུར་ཕུད་ལྔ།
དཀར་འབར་བ་དན་རྩེ་གསུམ་ཅན། དེ་ལ་ཕྱག་འཚལ་མཆོད་པ་འབུལ། བྱང་ཕྱོགས་
འཇིག་རྟེན་སྐྱོང་བ་ནི། གནོད་སྦྱིན་རྒྱལ་པོ་ནོར་བུ་བཟང་། སེར་འབར་རིན་ཆེན་
དབྱུག་ཏོ་ཅན། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་འཇིག་རྟེན་སྐྱོང་བ་
ནི། ཀླུ་དབང་རྒྱལ་པོ་སྦྲུལ་མགོ་བདུན། དམར་འབར་སྦྲུལ་ནག་ཞགས་པ་ཅན། དེ་
ལ་ཕྱག་འཚལ་མཆོད་པ་འབུལ། ལྷོ་ཕྱོགས་འཇིག་རྟེན་སྐྱོང་བ་ནི། གཤིན་རྗེའི་རྒྱལ་
པོ་མཐུ་བོ་ཅན། སྔོ་སྐྱ་ལྕགས་ཀྱི་ཤང་ལངས་ཅན། དེ་ལ་ཕྱག་འཚལ་མཆོད་པ་འབུལ།
ལྷོ་ཤར་འཇིག་རྟེན་སྐྱོང་བ་ནི། མེ་ལྷའི་རྒྱལ་པོ་ཨག་ནེ་ར། དམར་སེར་མེ་ཡི་བ་དན་
ཅན། དེ་ལ་ཕྱག་འཚལ་མཆོད་པ་འབུལ། བྱང་ཤར་འཇིག་རྟེན་སྐྱོང་བ་ནི། དབང་
ལྡན་རྒྱལ་པོ་བྱི་ན་ཡ། དཀར་ལྗང་ཁ་ཊཾ་རྩེ་གསུམ་ཅན། དེ་ལ་ཕྱག་འཚལ་མཆོད་པ་
འབུལ། བྱང་ནུབ་འཇིག་རྟེན་སྐྱོང་བ་ནི། རླུང་ལྷའི་རྒྱལ་པོ་བེ་ཅི་རཾ། ལྗང་ནག་རླུང་
གི་བ་དན་ཅན། དེ་ལ་ཕྱག་འཚལ་མཆོད་པ་འབུལ། ལྷོ་ནུབ་འཇིག་རྟེན་སྐྱོང་བ་ནི།
སྲིན་པོའི་རྒྱལ་པོ་རུ་ཏྲ་ནི། དམར་ནག་སོག་ལེ་རྒྱ་གྲམ་ཅན། དེ་ལ་ཕྱག་འཚལ་མཆོད་
པ་འབུལ། འོག་ཕྱོགས་འཇིག་རྟེན་སྐྱོང་བ་ནི། ས་བདག་ལྷ་མོ་བརྟན་མ་སྟེ། སེར་
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མདོག་གསེར་གྱི་བུམ་པ་ཅན། དེ་ལ་ཕྱག་འཚལ་མཆོད་པ་འབུལ། གླིང་བཞི་འཇིག་
རྟེན་སྐྱོང་བ་ནི། ས་བདག་ཁྱབ་པ་དབང་ཆེན་ནི། དབང་སྒྱུར་གསེར་གྱི་འཁོར་ལོ་
ཅན། དེ་ལ་ཕྱག་འཚལ་མཆོད་པ་འབུལ། ལྷུན་པོའི་འཇིག་རྟེན་སྐྱོང་བ་ནི། ལྷ་མིན་
རྒྱལ་པོ་ཐགས་བཟང་རིང་། སྔོ་སྐྱ་རིན་ཆེན་གོ་ཆ་ཅན། དེ་ལ་ཕྱག་འཚལ་མཆོད་པ་
འབུལ། རི་བདུན་འཇིག་རྟེན་སྐྱོང་བ་ནི། འཁོར་ལོ་དབང་སྒྱུར་མི་ཡི་རྒྱལ། སེར་སྐྱ་
ཡིད་བཞིན་ནོར་བུ་ཅན། དེ་ལ་ཕྱག་འཚལ་མཆོད་པ་འབུལ། རོལ་མཚོ་འཇིག་རྟེན་
སྐྱོང་བ་ནི། གཙུག་ན་རིན་ཆེན་ཀླུ་ཡི་རྒྱལ། དཀར་ལྗང་ཨུ་དུམ་ཝ་ར་ཅན། དེ་ལ་
ཕྱག་འཚལ་མཆོད་པ་འབུལ། ཤར་ཕྱོགས་དགའ་བའི་འཇིག་རྟེན་ན། རྒྱལ་པོ་ཆེན་
པོ་ཡུལ་འཁོར་སྲུང་། དཀར་འབར་རིན་ཆེན་པི་ཝང་ཅན། དེ་ལ་ཕྱག་འཚལ་མཆོད་
པ་འབུལ། བྱང་ཕྱོགས་དགའ་བའི་འཇིག་རྟེན་ན། རྒྱལ་པོ་ཆེན་པོ་རྣམ་ཐོས་སྲས།
སེར་འབར་ནེའུ་ལེའི་རྐྱལ་པ་ཅན། དེ་ལ་ཕྱག་འཚལ་མཆོད་པ་འབུལ། ནུབ་ཕྱོགས་
དགའ་བའི་འཇིག་རྟེན་ན། རྒྱལ་པོ་ཆེན་པོ་སྤྱན་མི་བཟང་། དམར་འབར་སྦྲུལ་ནག་
ཞགས་པ་ཅན། དེ་ལ་ཕྱག་འཚལ་མཆོད་པ་འབུལ། ལྷོ་ཕྱོགས་དགའ་བའི་འཇིག་
རྟེན་ན། རྒྱལ་པོ་ཆེན་པོ་འཕགས་སྐྱེས་པོ། སྔོ་འབར་གནམ་ལྕགས་རལ་ཀྱུ་ཅན། དེ་
ལ་ཕྱག་འཚལ་མཆོད་པ་འབུལ། ༀ་བདག་གི་ཏིང་འཛིན་སྟོབས་དང་ནི། དེ་བཞིན་
ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། རིན་ཆེན་གཏེར་
དུ་བྱིན་གྱིས་རློབས། ཡོན་ཏན་མགྲོན་དུ་གྱུར་པ་ཡི། དཔལ་མགོན་བདུན་ཅུ་འཁོར་
བཅས་ལ། བླ་མེད་མཆོད་པའི་རྒྱན་འབུལ་གྱི། མཆོད་པ་ཁྱེད་ཀྱི་ཕོ་བྲང་དུ། ཡོན་
ཏན་ཕུན་སུམ་ཚོགས་པ་ཡི། བཀྲ་ཤིས་ཆར་དུ་འབབ་གྱུར་ཅིག །ཕྱོགས་བཅུའི་འཇིག་
རྟེན་མཐའ་དག་ཀུན། ཁྱེད་ཀྱི་ཐུགས་རྗེས་སྐྱོང་དུ་གསོལ། གཞན་ཡང་ཕྱོགས་སྐྱོང་
འཇིག་རྟེན་བདག །ལྷ་ཀླུ་གཟའ་དང་རྒྱུ་སྐར་ཚོགས། དཔལ་མགོན་མངའ་བདག་
226

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཚ༽
ཡུལ་ལྷ་རྣམས། བླ་མེད་མཆོད་པའི་རྒྱན་བཤམས་ནས། དམིགས་པ་མེད་པའི་འདོད་
ཡོན་འབུལ། ཁྱེད་ཀྱི་ཐུགས་དམ་དགྱེས་བསྐངས་ནས། ཞིང་ཁམས་བདེ་ལེགས་ལྡན་
པ་དང་། དཀར་པོ་དགེ་བའི་སྡོང་གྲོགས་མཛོད། ད་ནི་ལན་ཆགས་མགྲོན་ལ་འབུལ་
བ་ནི། ཨོཾ་སྟོང་གསུམ་འཇིག་རྟེན་རབ་འབྱམས་ན། ལྷ་དང་ལྷ་མིན་གནོད་སྦྱིན་དང་།
བདུད་དང་རྒྱལ་པོ་གཤིན་རྗེ་དང༌། བཙན་དང་མ་མོ་དམུ་དང་འཚམས། ས་བདག་
ཀླུ་གཉན་གཏོད་ཀྱི་སྡེ། ཡར་གཡེན་མར་གཡེན་བར་གཡེན་དང་། ལྷ་སྲིན་སྡེ་བརྒྱད་
འཁོར་བཅས་ལ། བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་
ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་ཡོན་ཚོགས་སུ་བྱིན་གྱིས་
བརླབས། ལན་ཆགས་མགྲོན་དུ་གྱུར་པ་ཡི། ལྷ་སྲིན་སྡེ་བརྒྱད་འཁོར་བཅས་ལ། བླ་
མེད་མཆོད་པའི་རྒྱན་འབུལ་གྱིས། མཆོད་པ་ཁྱེད་ཀྱི་ཕོ་བྲང་དུ། འདོད་དགུ་ཡིད་
བཞིན་འབྱུང་བ་ཡི། ལོངས་སྤྱོད་ཆར་དུ་འབབ་གྱུར་ཅིག །ཕྱོགས་བཅུའི་འཇིག་རྟེན་
མཐའ་དག་ལ། གདུག་རྩུབ་གནོད་འགལ་བར་ཆད་ཀུན། ཁྱེད་ཀྱི་ཐུགས་རྗེས་ཞི་
བར་མཛོད། ཐུགས་རྗེ་བྱམས་པའི་མཆོད་ཡོན་གྱིས། ཞེ་སྡང་གདུག་པའི་སེམས་བོར་
ལ། གདུག་པའི་སེམས་ནི་ཞི་གྱུར་ཅིག །ཐུགས་རྗེ་སྦྱིན་པའི་མཆོད་ཡོན་གྱིས། འདོད་
ཆགས་ཚ་བའི་སེམས་བོར་ལ། འདོད་ཞེན་སེམས་ནི་ཞི་གྱུར་ཅིག །ཐུགས་རྗེ་རིག་པའི་
མཆོད་ཡོན་གྱིས། གཏི་མུག་མུན་པའི་སེམས་བོར་ལ། རྨོངས་པའི་སེམས་ནི་གསལ་
གྱུར་ཅིག །ཐུགས་རྗེ་ཞི་བའི་མཆོད་ཡོན་གྱིས། ང་རྒྱལ་ཁྲོ་བའི་སེམས་བོར་ལ། ཁྲོ་
གཏུམ་སེམས་ནི་ཞི་གྱུར་ཅིག །ཐུགས་རྗེ་ཡངས་པའི་མཆོད་ཡོན་གྱིས། ཕྲག་དོག་རྩོད་
པའི་སེམས་བོར་ལ། རུ་ངའི་སེམས་ནི་ཞི་གྱུར་ཅིག །གནོད་པའི་ཡིད་དང་བྲལ་ནས་
ཀྱང་། སྐྱོབ་པའི་སེམས་དང་ལྡན་གྱུར་ཅིག །འདོད་དགུ་ཕུན་སུམ་ཚོགས་ནས་ཀྱང་།
བསམ་དགུ་ཡིད་བཞིན་འགྲུབ་པར་མཛོད། །
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ད་ནི་མར་སྦྱིན་གཏང་བ་ནི། ཕྱག་རྒྱ་སྦྱིན་པ་ཆར་འབེབས་ཞེས་བྱ་བ། གཡོན་
པའི་ཁྱོར་བ་གྱེན་ལ་བཟེད་ཅིང་། གཡས་པའི་སོར་མོས་བཅུས་ཀྱིན་གཏོར་བའི་ཚུལ་
མཛད་དེ་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ། ཨ་དཀར་ཨ་རྨད་དུ་ཏྲི་སུ་ནག་པོ་
ཞི་ཞི་མལ་མལ། ཨ་ཏྲི་ནི་སུ་པྲ་དུ་ཐིམ་ཐིམ་ཡེ་སྭཱཧཱ། ཞེས་པས། ཕྱོགས་བཅུ་ཀུན་དུ་
འདོད་པའི་ཡོན་ཏན་བདུད་རྩི་ཆར་དུ་བབས་ནས། ཐམས་ཅད་སོ་སོར་སྐོང་བར་
བསམ་ལ་ཚིགས་སུ་བཅད་དེ་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི།
དེ་བཞིན་ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་
པ་ལྔ་རུ་བྱིན་གྱིས་རློབས། དབང་པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་
རྟེན་མཐའ་དག་གི། འོག་ཕྱོགས་དམྱལ་བའི་ཞིང་ཁམས་སུ། མིག་གི་གཟུགས་དང་རྣ་
བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད། འདོད་དགུ་ཆར་
དུ་འབབ་གྱུར་ཅིག །འདོད་དགུ་ཆར་དུ་བབ་ནས་ཀྱང་། སྡུག་བསྔལ་ཀུན་ལས་ཐར་
ནས་ནི། བདེ་བའི་འབྲས་བུ་ཐོབ་གྱུར་ཅིག །བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་པ་
ལྔ་རུ་བྱིན་གྱིས་བརླབས། དབང་པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་
རྟེན་མཐའ་དག་གི། བཀྲེས་སྐོམ་ཡི་དྭགས་ཞིང་ཁམས་སུ། མིག་གི་གཟུགས་དང་རྣ་
བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད། འདོད་དགུ་ཆར་
དུ་འབབ་གྱུར་ཅིག །འདོད་དགུ་ཆར་དུ་བབ་ནས་ཀྱང༌། སྡུག་བསྔལ་ཀུན་ལས་ཐར་
ནས་ནི། བདེ་བའི་འབྲས་བུ་ཐོབ་གྱུར་ཅིག །བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་པ་
ལྔ་རུ་བྱིན་གྱིས་བརླབས། དབང་པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་
རྟེན་མཐའ་དག་གི། གླེན་ལྐུགས་བྱོལ་སོང་ཞིང་ཁམས་སུ། མིག་གི་གཟུགས་དང་རྣ་
228

མདོ་སྡེ། རྒྱལ་བ་རྒྱ་མཚོའི་ཆོ་ག་
བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད། འདོད་དགུ་ཆར་
དུ་འབབ་གྱུར་ཅིག །འདོད་དགུ་ཆར་དུ་བབ་ནས་ཀྱང་། སྡུག་བསྔལ་ཀུན་ལས་ཐར་
ནས་ནི། བདེ་བའི་འབྲས་བུ་ཐོབ་གྱུར་ཅིག །བདག་གི་ཏིང་འཛིན་སྟོབས་དང་ནི། དེ་
བཞིན་ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་པ་
ལྔ་རུ་བྱིན་གྱིས་བརླབས། དབང་པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་རྟེན་
མཐའ་དག་གི། བྲེལ་ཕོངས་མི་ཡི་ཞིང་ཁམས་སུ། མིག་གི་གཟུགས་དང་རྣ་བའི་སྒྲ།
སྣ་ཡི་དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད། འདོད་དགུ་ཆར་དུ་འབབ་
གྱུར་ཅིག །འདོད་དགུ་ཆར་དུ་བབ་ནས་ཀྱང༌། སྡུག་བསྔལ་ཀུན་ལས་ཐར་ནས་ནི།
བདེ་བའི་འབྲས་བུ་ཐོབ་གྱུར་ཅིག །བདག་གི་ཏིང་འཛིན་སྟོབས་དང་ནི། དེ་བཞིན་
ཉིད་ཀྱི་སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་པ་ལྔ་རུ་བྱིན་
གྱིས་བརླབས། དབང་པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་རྟེན་མཐའ་
དག་གི། འཐབ་རྩོད་ལྷ་མིན་ཞིང་ཁམས་སུ། མིག་གི་གཟུགས་དང་རྣ་བའི་སྒྲ། སྣ་ཡི་
དྲི་དང་ལྕེ་ཡི་རོ། ལུས་ཀྱི་རེག་དང་ཡིད་ཀྱི་འཐད། འདོད་དགུ་ཆར་དུ་འབབ་གྱུར་
ཅིག །འདོད་དགུ་ཆར་དུ་བབ་ནས་ཀྱང༌། སྡུག་བསྔལ་ཀུན་ལས་ཐར་ནས་ནི། བདེ་
བའི་འབྲས་བུ་ཐོབ་གྱུར་ཅིག །བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་
སྟོབས་ཀྱིས་ནི། སྣང་སྲིད་རབ་འབྱམས་ཞིང་ཁམས་ཀུན། འདོད་པ་ལྔ་རུ་བྱིན་གྱིས་
བརླབས། དབང་པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་རྟེན་མཐའ་དག་གི།
ཕམ་ལྟུང་ལྷ་ཡི་ཞིང་ཁམས་སུ། མིག་གི་གཟུགས་དང་རྣ་བའི་སྒྲ། སྣ་ཡི་དྲི་དང་ལྕེ་ཡི་
རོ། ལུས་ཀྱི་རེག་དང་ཡིད་ཀྱི་འཐད། འདོད་དགུ་ཆར་དུ་འབབ་གྱུར་ཅིག །འདོད་
དགུ་ཆར་དུ་བབ་ནས་ཀྱང༌། སྡུག་བསྔལ་ཀུན་ལས་ཐར་ནས་ནི། བདེ་བའི་འབྲས་བུ་
ཐོབ་གྱུར་ཅིག །བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་སྟོབས་ཀྱིས་ནི།
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྣང་སྲིད་རབ་འབྱམས་ཞིང་ཁམས་ཀུན། འདོད་པ་ལྔ་རུ་བྱིན་གྱིས་བརླབས། དབང་
པོ་ལྔ་ཡི་ལོངས་སྤྱོད་འགྱེད། ཕྱོགས་བཅུ་འཇིག་རྟེན་མཐའ་དག་གི། སྟོང་ཞེན་བར་
དོའི་ཞིང་ཁམས་སུ། མིག་གི་གཟུགས་དང་རྣ་བའི་སྒྲ། སྣ་ཡི་དྲི་དང་ལྕེ་ཡི་རོ། ལུས་
ཀྱི་རེག་དང་ཡིད་ཀྱི་འཐད། འདོད་དགུ་ཆར་དུ་འབབ་གྱུར་ཅིག །འདོད་དགུ་ཆར་
དུ་བབ་ནས་ཀྱང་། སྡུག་བསྔལ་ཀུན་ལས་ཐར་ནས་ནི། བདེ་བའི་འབྲས་བུ་ཐོབ་གྱུར་
ཅིག །ཅེས་ཕྱོགས་བཅུར་ཁྱབ་པར་གཏོང་ངོ༌། །
ད་ནི་རྒྱལ་བ་དཀྱིལ་འཁོར་གྱི་ལྷ་ཚོགས་རྣམས་ཀྱི་མདུན་དུ། མཆོད་སྦྱིན་རྒྱས་པར་
ཕུལ་བའི་རྟིང་ལ་སྨོན་ལམ་གདབ་སྟེ། ཕྱག་རྒྱ་ཐུགས་ཀར་ཐལ་མོ་སྦྱར་ལ་སྔགས་
བརྗོད་པ། བསྭོ་ༀ་ཨ་ཧཱུྃ་རཾ་ཛ། ན་མ་རདྨ་ས་མ་ཡ་ཧཱུྃ་འདུ་ཧོ། ཞེས་པས། འདོད་
པའི་དོན་དང་ཡོན་ཏན་ཐམས་ཅད་འགྲུབ་པར་བསམ་ལ་ཚིགས་སུ་བཅད་དེ་
གསུངས་པ། ན་མོ་བོན་ཉིད་དབྱིངས་ན་བཞུགས་པ་ཡི། ཕྱོགས་བཅུའི་དུས་གསུམ་
བདེར་གཤེགས་དང༌། རྒྱལ་བའི་དཀྱིལ་འཁོར་ལྷ་ཚོགས་རྣམས། དུས་འདིར་བདག་
ལ་དགོངས་སུ་གསོལ། བདག་དང་མཐའ་ཡས་སེམས་ཅན་གྱི། སྔོན་དང་མ་འོངས་
ད་ལྟ་ཡི། དགེ་རྩ་འདུས་བྱས་འདུས་མ་བྱས། མྱུར་དུ་བྱང་ཆུབ་ས་ལ་བསྔོ། དགེ་བ་
བསོད་ནམས་དེ་ཡི་མཐུས། སྦྱིན་བདག་འཁོར་དང་བཅས་པ་རྣམས། བསོད་ནམས་
ཚོགས་ཆེན་རབ་རྫོགས་ནས། ཐར་པ་མངོན་སངས་རྒྱས་པར་ཤོག །དེ་དག་སངས་མ་
རྒྱས་ཀྱི་བར། བྱང་ཆུབ་སྒྲུབ་པའི་ཡན་ལག་ལ། མཐུན་རྐྱེན་ཕུན་སུམ་ཚོགས་པ་དང་།
འགལ་རྐྱེན་བར་ཆད་ཞི་བར་ཤོག །ཆུང་ནས་དལ་འབྱོར་རྒྱུད་དུལ་ཞིང༌། སྡིག་པའི་
རྣམ་གཡེང་ཚོགས་སྤང་ནས། དགེ་བའི་ལས་ལ་རབ་མོས་དང་། དཀར་པོའི་ཕྱོགས་
ལ་འདུན་པར་ཤོག །དཀར་པོའི་ཕྱོགས་ལ་འདུན་ནས་ཀྱང་། རྒྱལ་བ་འཕགས་པའི་
རྗེས་འབྲང་ནས། ཚུལ་དང་སྤྱོད་ལ་རབ་གནས་ཤིང༌། བསླབ་གསུམ་རྣམ་དག་
230

མདོ་སྡེ། རྒྱལ་བ་རྒྱ་མཚོའི་ཆོ་ག་
མཐར་ཕྱིན་ཤོག །དེ་དག་དེ་ཡི་དུས་སུ་ཡང་། གཡེང་སྐྱོང་ལེ་ལོ་མ་ཡིན་པར། བཀའ་
ལུང་ཟད་མེད་རྒྱ་མཚོ་ལ། ཤེས་རབ་རྣམ་གསུམ་བློ་སྦྱང་ཤོག །ཐོས་དང་བསམ་དང་
སྒོམ་པ་ཡི། ཤེས་རབ་ཟབ་མོ་ཐུགས་ཆུད་ནས། སྐད་ཅིག་གཡེང་བ་མེད་པ་རུ། ཡང་
དག་དོན་ལ་སྒྲུབ་པར་ཤོག །སྒྲུབ་ལ་བར་ཆད་མེད་པ་དང་། བསྒྲུབས་པའི་དོན་ལ་
བརྩོན་པ་ཡི། དྲོད་ཚད་རྣམ་གསུམ་མཐར་རྫོགས་ནས། ལེགས་པའི་ཡོན་ཏན་མཐའ་
ཡས་ཤོག །བདུད་དང་སྲིན་པོ་ལས་སོགས་ཏེ། དགེ་ལ་བར་དུ་གཅོད་པ་ཡི། ཕྱིན་
ཅི་ལོག་ཏུ་ཁ་བལྟས་རྣམས། དགེ་བའི་སྟོབས་ཀྱིས་འཇོམས་པར་ཤོག །འཇིག་རྟེན་
ཞིང་འདིར་བདེ་ལེགས་ཤིང་། ཡུལ་འདིར་ལོ་ཕྱུགས་ལེགས་པ་དང་། ཚེ་དང་བསོད་
ནམས་མ་ལུས་པ། དགེ་བའི་སྟོབས་ཀྱིས་འཕེལ་བར་ཤོག །དགེ་བའི་ལས་ལ་རྒྱུན་
སྤྱོད་པ། ཐར་པའི་ལམ་ལ་རབ་བགྲོད་ཅིང་། ཁམས་གསུམ་འཁོར་བའི་ས་དགུ་ལ།
ཉོན་མོངས་སྒྲིབ་པ་བྱང་བར་ཤོག །ཉོན་མོངས་སྒྲིབ་པ་བྱང་ནས་ཀྱང་། གཡུང་དྲུང་
ཐེག་པའི་ས་བཅུ་ལ། དཔག་པའི་ཡེ་ཤེས་ཆེར་སྐྱེས་ཤིང་། ཤེས་བྱའི་སྒྲིབ་པ་བྱང་བར་
ཤོག །འབྱོར་ལྡན་ཡོ་བྱད་ཅི་མཆིས་པ། ཆགས་པ་མེད་པའི་རྟུལ་ཞུགས་ཀྱིས། ཞེན་
པ་མེད་པར་གཏོང་ནུས་ཤིང་། བསོད་ནམས་ཚོགས་ཆེན་རྫོགས་པར་ཤོག །དམན་
པའི་སྤྱོད་ལ་མ་ཆགས་ཤིང་། སྐད་ཅིག་དོན་ལ་མི་གཡེང་བར། ཤེས་རབ་ཟབ་མོ་
བསྒོམས་པའི་མཐུས། འབྲས་བུ་ཡེ་ཤེས་ཚོགས་རྫོགས་ཤོག །དེ་ལྟར་བདག་དང་འགྲོ་
བ་རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས། སྐུ་གསུམ་སངས་རྒྱས་མཆོག་
ཐོབ་ནས། གཟུགས་སྐུས་འགྲོ་བ་འདྲེན་པར་ཤོག །དེ་དག་འདུལ་བའི་ཞིང་ཁམས་
ཀྱང༌། མཐའ་ཡས་ཀུན་ཏུ་མཐའ་ཡས་ཤིང་། དཔག་གིས་མི་དཔོག་གཞལ་མི་ལོང་།
བདག་གི་འདུལ་བའི་ཞིང་དུ་ཤོག །ཅི་སྲིད་ཞིང་དེར་གནས་པ་ཡི། གང་གའི་ཀླུང་
གི་བྱེ་མ་སྙེད། དེ་སྙེད་རྡུལ་གྱི་གྲངས་ཙམ་ཀྱང་། བདག་གིས་ཐར་པར་འཁོད་པར་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཤོག །བདག་ནི་སེམས་ཅན་འགྲོ་དོན་ལ། སྐད་ཅིག་ཐང་ལྷོད་མེད་པ་ཡི། སྐྱོ་ངལ་
མེད་པར་དོན་མཛད་ཅིང་། འགྲོ་བའི་དོན་ལ་མཐར་ཕྱིན་ཤོག །བདག་ལ་འཚེ་བར་
སྨོད་པ་ཡི། ལྟ་བ་ལོག་པར་ལྟ་བ་ཀུན། གོལ་བའི་སྐྱོན་སྒྲིབ་བསལ་ནས་ཀྱང་། གདུལ་
བྱ་ཀུན་གྱི་མཆོག་གྱུར་ཤོག །བདག་ནི་རྒྱལ་བའི་ཞིང་ཁམས་སུ། ངོ་བོ་གཅིག་ལས་མ་
གཡོས་ཀྱང་། གཟུགས་སྐུ་རྣམ་པ་སྣ་ཚོགས་ཀྱིས། དེར་སྣང་འགྲོ་བ་འདུལ་བར་ཤོག །
བདག་གི་བསྟན་པ་རྗེས་བཞག་ལ། རྣམ་པ་དུ་མར་བཀོད་པ་ཡིས། སྣ་ཚོགས་འགྲོ་
བར་མིག་འཕྲུལ་ཞིང་། གདུལ་བྱ་ནམ་མཁའི་མཐའ་མཉམ་ཤོག །མཐར་ནི་འགྲོ་བའི་
དོན་རྫོགས་ཏེ། བདག་དང་བདག་ལ་འབྲེལ་བ་ཡིས། བདག་གི་གདུལ་བྱར་གྱུར་པ་
རྣམས། རྒྱལ་བ་རྒྱ་མཚོའི་ཞིང་ཁམས་སུ། བོན་ཉིད་དབྱིངས་སུ་ངང་མཉམ་ཤོག །
ཅེས་རེ་དོགས་མེད་པར་བཏབ་བོ། །དེ་ནི་ཕྲིན་ལས་རིམ་པ་བསྟན་པའོ། །
༧ ད་ནི་རྗེས་ཀྱི་བྱ་བ་དཀྱིལ་འཁོར་གྱི་སྒོ་དབྱེ་ཞིང་ལྷ་ཞལ་བལྟ་བ་སྟོན་ཏེ། དེ་ལ་
དཀྱིལ་འཁོར་གྱི་ཕྱོགས་བཞིར་གསལ་བའི་སྒྲོན་མེ་བཞི་ཐོགས་ལ། ཕྱག་རྒྱ་མཛུབ་མོ་
གྱེན་དུ་གདེངས་ལ་ལྡེ་མིག་གི་ཚུལ་མཛད་དེ་སྔགས་བརྗོད་པ། བསྔོ་ༀ་ཨ་ཧཱུྃ་རཾ་ཛ།
ན་མ་ཨ་དཀར་ཁྲི་དཀར་ཤག་སལ་ལེ་སང་ངེ་ཡེ་སྭཱཧཱ། ཞེས་པས། སྒོ་སྲུང་དབལ་གྱི་
ལྷ་གསས་ཀྱིས་སྒོ་ཕྱེས་ནས། དཀྱིལ་འཁོར་ལྷ་ཚོགས་ཀྱི་ཞལ་མཐོང་བར་བསམ་མོ། །
དེ་ལ་དཔོན་གསས་ཀྱིས་ཚིགས་སུ་བཅད་དེ་གསུངས་པ། རབ་འབྱམས་གཞལ་ཡས་
དཔག་མེད་ཀྱི། ཤར་གྱི་ཕྱོགས་ན་སྒོ་སྲུང་བ། ཁྲོ་བོ་རྣམ་པར་རྟོག་མེད་སྐུ། སྲིན་པོའི་
ཆ་ལུགས་འཇིགས་ཚུལ་ཅན། གསལ་བའི་སྒྲོན་མེ་མཆོད་པ་འབུལ། བདག་དང་
མཐའ་ཡས་སེམས་ཅན་གྱི། ཉོན་མོངས་དགྲ་ཚོགས་གཞོམ་དུ་གསོལ། ཤར་གྱི་ཕྱོགས་
ནས་སྒོ་འབྱེད་པ། རིགས་ཀྱི་གཡུང་དྲུང་དཔའ་བོ་གསས། གནོད་སྦྱིན་ཆ་ལུགས་ཁྲོ་
འཛུམ་ཅན། ཡེ་ཤེས་གསལ་བའི་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ།
232

མདོ་སྡེ། རྒྱལ་བ་རྒྱ་མཚོའི་ཆོ་ག
རབ་འབྱམས་གཞལ་ཡས་དཔག་མེད་ཀྱི། བྱང་གི་ཕྱོགས་ན་སྒོ་སྲུང་བ། ཁྲོ་བོ་བདུད་
བཞི་འཇོམ་མཛད་སྐུ། སྲིན་པོའི་ཆ་ལུགས་འཇིགས་ཚུལ་ཅན། གསལ་བའི་སྒྲོན་མེ་
མཆོད་པ་འབུལ། བདག་དང་མཐའ་ཡས་སེམས་ཅན་གྱི། ཉོན་མོངས་དགྲ་ཚོགས་
གཞོམ་དུ་གསོལ། བྱང་གི་ཕྱོགས་ནས་སྒོ་འབྱེད་པ། རིགས་ཀྱི་འཁོར་ལོ་དཔའ་བོ་
གསས། གནོད་སྦྱིན་ཆ་ལུགས་ཁྲོ་འཛུམ་ཅན། ཡེ་ཤེས་གསལ་བའི་སྒོ་ཕྱེས་ལ། དཀྱིལ་
འཁོར་ལྷ་ཞལ་བསྟན་དུ་གསོལ། རབ་འབྱམས་གཞལ་ཡས་དཔག་མེད་ཀྱི། ནུབ་ཀྱི་
ཕྱོགས་ན་སྒོ་སྲུང་བ། ཁྲོ་བོ་དྲེགས་པ་ཀུན་འདུལ་སྐུ། སྲིན་པོའི་ཆ་ལུགས་འཇིགས་
ཚུལ་ཅན། གསལ་བའི་སྒྲོན་མེ་མཆོད་པ་འབུལ། བདག་དང་མཐའ་ཡས་སེམས་
ཅན་གྱི། ཉོན་མོངས་དགྲ་ཚོགས་གཞོམ་དུ་གསོལ། ནུབ་ཀྱི་ཕྱོགས་ནས་སྒོ་འབྱེད་པ།
རིགས་ཀྱི་པདྨ་དཔའ་བོ་གསས། གནོད་སྦྱིན་ཆ་ལུགས་ཁྲོ་འཛུམ་ཅན། ཡེ་ཤེས་གསལ་
བའི་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། རབ་འབྱམས་གཞལ་ཡས་
དཔག་མེད་ཀྱི། ལྷོ་ཡི་ཕྱོགས་ན་སྒོ་སྲུང་བ། ཁྲོ་བོ་གཏུམ་པ་ཆེ་ཡི་སྐུ། སྲིན་པོའི་ཆ་
ལུགས་འཇིགས་ཚུལ་ཅན། གསལ་བའི་སྒྲོན་མེ་མཆོད་པ་འབུལ། བདག་དང་མཐའ་
ཡས་སེམས་ཅན་གྱི། ཉོན་མོངས་དགྲ་ཚོགས་གཞོམ་དུ་གསོལ། ལྷོ་ཡི་ཕྱོགས་ནས་སྒོ་
འབྱེད་པ། རིགས་ཀྱི་རིན་ཆེན་དཔའ་བོ་གསས། གནོད་སྦྱིན་ཆ་ལུགས་ཁྲོ་འཛུམ་ཅན།
ཡེ་ཤེས་གསལ་བའི་སྒོ་ཕྱེས་ལ། དཀྱིལ་འཁོར་ལྷ་ཞལ་བསྟན་དུ་གསོལ། ཞེས་གསུངས་
སོ། །
དེ་ནས་ཡང་དཔོན་གསས་ཀྱིས་གསུངས་པ། འོ་དིང་གི་སྐལ་ལྡན་རིགས་ཀྱི་མཆེད་
ལྕམ་རྣམས་ཀྱང་། རྡུལ་ཚོན་གྱི་དཀྱིལ་འཁོར་འདི་ནི་འདི་ལྟ་བུ་མ་ལགས་ཏེ། རབ་
འབྱམས་དཔག་མེད་གཞལ་ཡས་ཁང་ཆེན་པོ། རྒྱུ་རིན་པོ་ཆེ་སྣ་ཚོགས་ལས་གྲུབ་པ།
དབྱིབས་ཀུན་ཏུ་གྲུ་བཞི་སྒོ་བཞི་དང་ལྡན་པ། སྟེང་ཁྱུང་གུར་ཁྱུང་མགོ་ཁྱུང་འདབ་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཏོག་དང་ལྡན་པ། དེ་ཡི་ནང་དུ་གསེར་གྱི་ཀ་བ། གཡུ་ཡི་གདུང་མ། རིན་པོ་ཆེའི་
དྲལ་དཔྱམ་བཀྱེ་བ། དེ་ལ་ཡ་གད་དང༌། ཟ་ར་ཚགས་དང༌། དར་བུ་ཁད་འཕྲུལ་
བ། དེའི་ཕྱི་རིམ་བར་ཁྱམས་ལ། འདོད་ཡོན་གྱི་ར་བ་རྒྱས་པ། དེ་རྒྱབ་ལོགས་བཞི་ལ་
འབྱུང་བ་ལྔའི་རྩིག་པ་བརྩིགས་པ། སྒོ་བཞི་སྒོ་རྒྱན་རྟ་བབས་དང་ལྡན་པ། དེ་རྒྱབ་
ཟངས་ལྕགས་སྦྲགས་པའི་འཁོར་ཡུག་གཏམས་པ། དེ་ལྟ་བུའི་གཞལ་ཡས་ཁང་། རབ་
འབྱམས་དཔག་ཏུ་མེད་པ། ཉམས་དགའ་ཡིད་དུ་འོང་བ། དེའི་དབུས་སུ་སྣ་ཚོགས་
པདྨ་ཉི་མའི་གདན་ལ། ཀུན་ཏུ་བཟང་པོ་རྒྱལ་བ་རྒྱ་མཚོ། སྐུ་མདོག་དཀར་པོ་ཁ་བ་
དུང་ལྟར་འཇམ་ཞིང་གཞོན་པ། རྩ་བའི་ཞལ་ལྔ་དཀར་སེར་དམར་ལྗང་ཐོན་ཁའི་
རིས་སུ་གསལ་བ། དེའི་སྟེང་དུ་རྫོགས་པའི་ཞལ་ལྔ་རིགས་ལྔའི་དཀྱིལ་འཁོར་རྒྱས་པ།
དེའི་སྟེང་དུ་སྤྲུལ་པའི་འཛུམ་ཞལ་དམར་པོ། གཙུག་ཏོར་རྣམ་པར་རྒྱལ་བའི་ཕུང་པོ་
སྟོང་དང་ལྡན་པ། རྩ་བའི་ཕྱག་བཅུ་དང་པོ་གཉིས། ཐུགས་ཀར་ཐལ་མོ་སྦྱར་ཞིང་
ཕྱག་མཐིལ་དུ་ཉི་ཟླའི་དཀྱིལ་འཁོར་ཨ་དང་མས་མཚོན་པ། དེ་འོག་གཡས་གསུམ་
རྒྱལ་མཚན་གཡུང་དྲུང་འཁོར་ལོ་བསྣམས་པ། གཡོན་གསུམ་མདའ་གཞུ་ཞགས་པ་
ལྕགས་ཀྱུ་འཛིན་པ། ཐ་མ་གཉིས་ས་གནོན་གྱི་ཕྱག་རྒྱ་མཛད་པ། དེ་རྒྱབ་ལོངས་སྤྱོད་
རྫོགས་པའི་ཕྱག་རྒྱ་ཉི་ཤུ་ཏིང་འཛིན་མཛད་པ། དེ་རྒྱབ་སྤྲུལ་པའི་ཕྱག་རྒྱ་བཞི་བཅུ་
སྡིགས་མཛུབ་གདེངས་པ། དེ་རྒྱབ་ཅིར་ཡང་སྤྲུལ་པའི་ཕྱག་སྟོང་འཁོར་ལོ་བསྒྱུར་བའི་
ཞིང་ཁམས་གསལ་བ། དེའི་མཐིལ་དུ་སྤྱན་སྟོང་འབྱུང་བ་ནི། བསྐལ་པ་བཟང་པོའི་
སངས་རྒྱས་སྟོང་། ཁྱིམ་སྤང་རབ་ཏུ་བྱུང་བའི་ཚུལ་དུ་བཞུགས་པ། རྩ་བའི་ཞབས་
བཞིས་སྐྱེ་རྒས་ན་འཆི་གནོན་པ། རྫོགས་པའི་སོར་མོ་ཉི་ཤུ་སྤྲུལ་པའི་པད་གདན་སྟོང་
ལ་བརྗིད་པ། དབུ་རྒྱན་དང༌། སྙན་ཆ་དང་། མགུལ་ཆུ་དང་། དཔུང་རྒྱན་དང་།
ཕྱག་གདུབ་དང་། ཞབས་གདུབ་ལ་སོགས་རིན་པོ་ཆེའི་རྒྱན་སྣ་ཚོགས་ཀྱིས་རྒྱན་ཞིང་།
234

མདོ་སྡེ། རྒྱལ་བ་རྒྱ་མཚོའི་ཆོ་ག་༼ཆ༽
སྟོད་གཡོགས་དང་སྨད་ཤམ་རྣམ་པར་ཀླུབས་པ། དེའི་གཡས་སུ་ཐུགས་རྗེ་བྱམས་
མ་སྐུ་མདོག་དཀར་མོ་བུམ་པ་འཛིན་པ། གཡོན་ན་ནམ་མཁའི་ལྷ་མོ་སྐུ་མདོག་སྔོན་
མོ་མེ་ཏོག་ཨུཏྤལ་འཛིན་པ། དེ་ལ་འཁོར་ཕྱོགས་བཅུའི་བདེ་བར་གཤེགས་པ་ཡབ་
ཡུམ་ཉི་ཤུ། རིགས་ཀྱི་སེམས་དཔའ་སེམས་མ་བཅུ་དྲུག ། སྒོ་སྲུང་དབལ་གྱི་ཁྲོ་བོ་བཞི།
སྒོ་འབྱེད་རིགས་ཀྱི་སེམས་དཔའ་བཞི་དང་། རབ་འབྱམས་རྩ་བའི་ལྷ་བཞི་བཅུ་རྩ་
བདུན་ལ། ཕྱོགས་བཅུའི་སངས་རྒྱས་དང་། སེམས་དཔའ་དཔག་ཏུ་མེད་པས་བསྐོར་
ནས་བཞུགས་པ། འདི་ཉིད་སྔོན་ནས་ཀྱང་ཡི་དམ་གྱི་ལྷ་ཡིན་པས། འདིར་ཡང་ཞལ་
མཇལ། འདིར་ཡང་ཡི་དམ་གྱི་ལྷ་ཡིན་པས། མ་བརྗེད་པར་རྒྱུན་དུ་སྒོམས་ཤིག །ཕྱི་
མ་ཡང་ཡི་དམ་གྱི་ལྷ་ཡིན་པས། ཐུགས་རྗེས་འཛིན་ཞིང་སྐྱོབ་པར་འགྱུར་རོ། །ཞེས་
གསུངས་པས། སྟོན་པའི་ཐུགས་རྗེ་དང་སེམས་ཅན་གྱི་ལས་འཕྲོ་འཛོམ་པས། གཡུང་
དྲུང་སེམས་དཔའ་རྣམས་དང་། རྒྱལ་པོ་ཡབ་ཡུམ་དང་། བློན་འཁོར་ཤིན་ཏུ་གྲངས་
མང་བ་ཞིག་གིས། ཀུན་ཏུ་བཟང་པོ་རྒྱལ་བ་རྒྱ་མཚོའི་དཀྱིལ་འཁོར་ལྷ་ཚོགས་ཀྱི་ཞལ་
མངོན་སུམ་དུ་མཐོང་ངོ༌། །དེ་ལ་ཤིན་ཏུ་སྤྲོ་བ་སྐྱེས་ནས། གཡུང་དྲུང་སེམས་དཔའ་
རྣམས་དང་། རྒྱལ་པོ་ཡབ་ཡུམ་རྣམས་དང༌། འཁོར་རྣམས་ཀྱིས་སྟོན་པ་ལ་སྐོར་
བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་བས། བདེར་གཤེགས་མཆོད་པས་
མཉེས་པ་དང་། རིགས་དྲུག་སྦྱིན་པས་ཚིམ་པ་དང་། སྟོན་པའི་སྨོན་ལམ་ནུས་སྟོབས་
ཀྱིས། རྒྱལ་བུས་འབགས་པའི་དམག་མི་སྟོང་ཕྲག་དགུ་པོ་ཡང་། ལས་ཀྱི་སྡིག་སྒྲིབ་
བྱང་ཞིང་ངན་སོང་གསུམ་གྱི་གནས་ནས་ཐར་ཏེ། དག་པའི་ཞིང་དེར་མེ་ཏོག་པདྨའི་
ཁ་ལ་སྐད་ཅིག་ཏུ་རྫུས་ཏེ་སྐྱེས་སོ། །དེ་ལ་ཐམས་ཅད་ཤིན་ཏུ་ཡང་ངོ་མཚར་སྐྱེས་ནས་
སྟོན་པ་ལ་མངོན་པར་བསྟོད་དོ། །
དེ་ནས་ཡང་སྟོན་པས་ཁྲུས་གསོལ་བ་དང༌། དབང་བསྐུར་བར་མཛད་དེ། ཕྱག་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྒྱ་བདུད་རྩི་བུམ་པ་རུ་བཅས་ལ་སྔགས་བརྗོད་པ། བསྭོ་ཨོཾ་ཨ་ཧཱུྃ་རཾ་ཛ། ན་མ་ཨ་
དཀར་གཤའ་ཡ་ནི་ས་ལེ་སང་ངེ་ཡེ་སྭཱཧཱ། ཞེས་པས་བདུད་རྩི་བུམ་པའི་ཆུ་བོ་ཡིས།
ཐམས་ཅད་ཀྱི་སྡིག་སྒྲིབ་དག་པར་བསམ་ལ་ཚིགས་སུ་བཅད་དེ་གསུངས་པ། སྐྱེ་མེད་
དབྱིངས་ནས་འགག་མེད་རང་བཞིན་ཆུ། བདུད་རྩིའི་ཆུ་བོ་མཁའ་དང་ཀློང་དུ་འཁྱིལ།
མཁའ་དབྱིངས་བདེ་ཆེན་བུམ་པའི་བཅུད་དུ་སྩལ། ཡེ་ཤེས་ལྔ་དང་ལྡན་པའི་ཆུ་བོ་
འདིས། སྐལ་ལྡན་མཆེད་ལྕམ་རྣམས་ལ་ཁྲུས་གསོལ་བས། དུག་ལྔ་ཉོན་མོངས་དྲི་མ་
དག་གྱུར་ཅིག །ཅེས་ཁྲུས་གསོལ་བའོ། །
དེ་ནས་ཐོག་མར་བུམ་པའི་དབང་ལ། བུམ་པ་ལྷ་དང་གཞལ་ཡས་སུ་བསྐྱེད་ལ།
ན་མོ་བུམ་པ་ཟླུམ་པོ་རབ་འབྱམས་གཞལ་ཡས་ཁང༌IOI ཡས་བ
 ། སྨན་སྤོས་འབྲུ་བཅུད་རྒྱལ་བ་
དཀྱིལ་འཁོར་ལྷ། ཁ་རྒྱན་མགུལ་ཆིངས་ཚད་མེད་ལོངས་སྤྱོད་རྫོགས། གཟུངས་ཐག་
ཐུགས་རྗེའི་ཉག་ཐག་འགྲོ་བ་འདྲེན། སྐལ་ལྡན་སྐྱེས་བུ་རྣམས་ལ་དབང་བསྐུར་བས།
གཞལ་ཡས་དཀྱིལ་འཁོར་རྫོགས་པའི་དབང་ཐོབ་ཤོག །བསྭཱ་ཨཱི་ཨ་ཧཱུྃ་རཾ་ཛ། ཧཱུྃའདུ་
ཉི་རི་བྷ་ར་ཏྲང་འདུ། ཞེས་བསྐུར་རོ། །
དེ་ནས་ཙ་ཀ་ལིའི་དབང་བསྐུར་བར་མཛད་དེ། ཐོག་མར་རྒྱལ་བ་རྒྱ་མཚོ་ཡབ་
ཡུམ་ཀྱི་དབང་ལ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་མིན་འཐུག་
པོ་བཀོད་པའི་ཞིང་ཁམས་ན། ཀུན་དུ་བཟང་པོ་རྒྱལ་བ་རྒྱ་མཚོའི་སྐུ། ཐུགས་རྗེ་
བྱམས་མ་སྐྱེ་འགྲོ་གསོ་བའི་མ། ནམ་མཁའི་ལྷ་མོ་གསལ་བྱེད་གདོས་བྲལ་ཡུམ། དེ་
བཞིན་རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་
བསྐུར་བས། རྒྱལ་བ་དཀྱིལ་འཁོར་རྫོགས་པའི་དབང་ཐོབ་ཤོག །བསྭོ་ༀ་ཨ་ཧཱུྃ་རཾ་
ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་
མིན་ནུབ་པ་མེད་པའི་ཞིང་ཁམས་ན། ཀུན་དུ་བཟང་པོ་མི་ནུབ་རྒྱལ་མཚན་ཅན།
236

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
ཀུན་ཏུ་བཟང་མོ་གཙུག་ཏོར་རྣམ་རྒྱལ་ཡུམ། བདེ་ཆེན་རིགས་ཀྱི་རྒྱལ་བ་སྲས་དང་
བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། དུས་གསུམ་ནུབ་པ་
མེད་པའི་དབང་ཐོབ་ཤོག །བསྭོ་ༀ་ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་འབྱམས་
རྒྱ་མཚོ་ཞིང་ཁམས་དཔག་མེད་ཀྱི། འོག་མིན་འགྱུར་བ་མེད་པའི་ཞིང་ཁམས་ན།
ཀུན་དུ་བཟང་པོ་མི་འགྱུར་གཡུང་དྲུང་ཅན། ཀུན་ཏུ་བཟང་མོ་སྐྱེ་འགྲོ་ཚེ་འཕེལ་
ཡུམ། གཡུང་དྲུང་རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་
ལ་དབང་བསྐུར་བས། ཁམས་གསུམ་འགྱུར་བ་མེད་པའི་དབང་ཐོབ་ཤོག །བསྭོ་ཨོ་
ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་དཔག་མེད་
ཀྱི། འོག་མིན་ཐོགས་པ་མེད་པའི་ཞིང་ཁམས་ན། ཀུན་དུ་བཟང་པོ་དབང་བསྒྱུར་
འཁོར་ལོ་ཅན། ཀུན་ཏུ་བཟང་མོ་དམ་ཚིག་སྒྲོལ་མ་ཡུམ། ལས་ཀྱི་རིགས་ཀྱི་རྒྱལ་
བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། དབང་
སྒྱུར་ཐོགས་པ་མེད་པའི་དབང་ཐོབ་ཤོག །བསྲོ་ༀ་ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ།
རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་མིན་ཆགས་པ་མེད་པའི་ཞིང་
ཁམས་ན། ཀུན་དུ་བཟང་པོ་སྐྱོན་བྲལ་པདྨ་ཅན། ཀུན་ཏུ་བཟང་མོ་འབར་བའི་ཕྲེང་
བ་ཡུམ། པདྨ་རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། ཆགས་མེད་རྣམ་པར་དག་པའི་དབང་ཐོབ་ཤོག །བསྭཱ་ཨོཾ་ཨ་ཧཱུཾ་
རཾ་ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་
མིན་འདོད་ཡོན་འབྱུང་བའི་ཞིང་ཁམས་ན། ཀུན་དུ་བཟང་པོ་ཡིད་བཞིན་ནོར་བུ་
ཅན། ཀུན་ཏུ་བཟང་མོ་ཡིད་བཞིན་ནོར་རྒྱུན་ཡུམ། རིན་ཆེན་རིགས་ཀྱི་རྒྱལ་བ་སྲས་
དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། འདོད་ཡོན་ལྷུན་
ལ་རྫོགས་པའི་དབང་ཐོབ་ཤོག །བསྲོ་ༀ་ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་མིན་མཐའ་ཡས་རྒྱལ་པོའི་ཞིང་
ཁམས་ན། ཀུན་དུ་བཟང་པོ་མཐའ་ཡས་རྒྱ་མཚོའི་སྐུ། ཀུན་ཏུ་བཟང་མོ་དམིགས་
མེད་སྦྱིན་པའི་ཡུམ། དགའ་ལྡན་རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་
ལྕམ་རྣམས་ལ་དབང་བསྐུར་བས། དགའ་ལྡན་ཕུན་སུམ་ཚོགས་པའི་དབང་ཐོབ་
ཤོག །བསྭོ་ༀ་ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། འོག་མིན་དབང་བསྒྱུར་བཀོད་པའི་ཞིང་ཁམས་ན། ཀུན་དུ་བཟང་པོ་
དབང་ལྡན་རྒྱ་མཚོའི་སྐུ། ཀུན་ཏུ་བཟང་མོ་འགྲོ་བའི་མིག་འཕྲུལ་ཡུམ། དབང་ལྡན་
རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། དབང་ལྡན་རྨད་དུ་བྱུང་བའི་དབང་ཐོབ་ཤོག །བསོ་ཨོཾ་ཨ་ཧཱུྃ་རཾ་ཛ། ཉི་རི་བྷ་ར་
ཏྲང་འདུ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་མིན་སྤྲོ་བྱེད་དག་
པའི་ཞིང་ཁམས་ན། ཀུན་དུ་བཟང་པོ་གང་བ་རྒྱ་མཚོའི་སྐུ། ཀུན་ཏུ་བཟང་མོ་བདུད་
རྩི་ཆར་འབེབས་ཡུམ། བྱམས་ལྡན་རིགས་ཀྱི་རྒྱལ་བ་སྲས་དང་བཅས། སྐལ་ལྡན་
མཆེད་ལྕམ་རྣམས་ལ་དབང་བསྐུར་བས། བྱམས་ལྡན་འགྲོ་བ་འདྲེན་པའི་དབང་ཐོབ་
ཤོག །བསྭོ་ༀ་ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། འོག་མིན་མཉམ་ལྡན་དག་པའི་ཞིང་ཁམས་ན། ཀུན་དུ་བཟང་པོ་
མཉམ་ཉིད་རྒྱ་མཚོའི་སྐུ། ཀུན་ཏུ་བཟང་མོ་ཆགས་བྲལ་ཞི་བ་ཡུམ། མཉམ་ལྡན་
རིགས་ཀྱི་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་
བས། མཉམ་ལྡན་ལྷུན་གྱིས་གྲུབ་པའི་དབང་ཐོབ་ཤོག །བསྭཱ་ཨོཾ་ཨ་ཧཱུྃ་རཾ་ཛ། ཉི་རི་བྷ་
ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི། འོག་མིན་ཀུན་བརྟན་
ཡངས་པའི་ཞིང་ཁམས་ན། ཀུན་དུ་བཟང་པོ་མི་ཤིགས་རྡོ་རྗེ་ཅན། ཀུན་ཏུ་བཟང་
མོ་བྷ་གའི་ཀློང་ཆེན་ཡུམ། འཁོར་བ་དོང་སྤྲུགས་རྒྱལ་བ་སྲས་དང་བཅས། སྐལ་ལྡན་
238

མདོ་སྡེ། རྒྱལ་བ་རྒྱ་མཚོའི་ཆོ་ག
མཆེད་ལྕམ་རྣམས་ལ་དབང་བསྐུར་བས། འཁོར་བ་དོང་ནས་སྤྲུགས་པའི་དབང་ཐོབ་
ཤོག །བསྭོ་ༀ་ཨ་ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་
དཔག་མེད་ཀྱི། འདོད་ཡོན་ལྷུན་ལ་རྫོགས་པའི་ཞིང་ཁམས་ན། ཀུན་ལས་རྣམ་པར་
འཕགས་པའི་སེམས་དཔའ་བརྒྱད། ཡོངས་ལ་ཐུགས་རྗེ་བརྩེ་བའི་སེམས་མ་བརྒྱད།
སེམས་དཔའ་ཡབ་ཡུམ་རྒྱལ་བ་སྲས་དང་བཅས། སྐལ་ལྡན་མཆེད་ལྕམ་རྣམས་ལ་
དབང་བསྐུར་བས། འདོད་ཡོན་ལྷུན་ལ་རྫོགས་པའི་དབང་ཐོབ་ཤོག །བསྭཱ་ཨཱི་ཨ་
ཧཱུྃ་རཾ་ཛ། ཉི་རི་བྷ་ར་ཏྲང་འདུ། རབ་འབྱམས་རྒྱ་མཚོ་ཞིང་ཁམས་དཔག་མེད་ཀྱི།
ཕྱོགས་བཅུ་མུ་མཐར་ཁྱབ་པའི་ཞིང་ཁམས་ན། སྐྱེ་བཞི་སྒོ་གཅོད་དབལ་གྱི་ཁྲོ་བོ་བཞི།
ཐར་པའི་སྒོ་འབྱེད་རིགས་ཀྱི་སེམས་དཔའ་བཞི། འཁོར་བ་རྒྱུན་གཅོད་སྤྲུལ་པ་འཁོར་
དང་བཅས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། རབ་འབྱམས་ལྷ་
ཞལ་མཐོང་བའི་དབང་ཐོབ་ཤོག །བསྭོ་ཨོཾ་ཨ་ཧཱུྃ་རཾ་ཛ་ཉི་རི་བྷ་ར་ཏྲང་འདུ། ཞེས་
བསྐུར་རོ། ། །
དེ་ནས་ལྷ་རྫས་ཀྱི་དབང་ལ། ཐོག་མར་དབུ་རྒྱན་གྱི་དབང་བསྐུར་ཏེ། བོན་ཉིད་
རང་འབྱུང་ཡེ་ཤེས་གསལ་བའི་དབྱིངས། ཁ་དོག་ལྔ་ལྡན་ཡིད་འོང་ལོངས་སྤྱོད་རྫོགས།
ཡེ་ཤེས་ལྔ་ལྡན་རིགས་ལྔའི་དབུ་རྒྱན་འདིས། སྐལ་ལྡན་མཆེད་ལྕམ་རྣམས་ལ་དབང་
བསྐུར་བས། དུག་ལྔ་ཟིལ་གྱིས་གནོན་པའི་དབང་ཐོབ་ཤོག །བསྲོ་ༀ་ཨ་ཧཱུྃ་རཾ་ཛ། མུ་
ཁྱུང་པྲ་ཕུད་བིང་ང་ཉི་རི་བྷ་ར་ཏྲང་འདུ། གཉིས་པ་བཀའ་རྒྱུད་གླེགས་བམ་གྱི་དབང་
བསྐུར་ཏེ། བོན་ཉིད་རང་འབྱུང་ཚིགས་དང་ཡི་གེ་བརྡ། བརྒྱད་ཁྲི་བཞི་སྟོང་བོན་
ཅན་མཚན་མར་བཏགས། རྒྱུད་ལུང་མན་ངག་བཀའ་རྒྱུད་གླེགས་བམ་འདིས། སྐལ་
ལྡན་མཆེད་ལྕམ་རྣམས་ལ་དབང་བསྐུར་བས། རྒྱུད་ལུང་མན་ངག་སྒྲོག་པའི་དབང་
ཐོབ་ཤོག །བསྭོ་ༀ་ཨ་ཧཱུྃ་རཾ་ཛ། མུ་ནེ་གླང་ཆེན་བིང་ང་ཉི་རི་བྷ་ར་ཏྲང་འདུ། གསུམ་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ་ཐུགས་འཛབ་ཀྱི་དབང་བསྐུར་ཏེ། བོན་ཉིད་རང་འབྱུང་མན་ངག་ཐུགས་ཀྱི་བཅུད།
བདེར་གཤེགས་ཐུགས་འཛབ་མི་ཡེངས་དོན་དང་ལྡན། མ་ནོར་ངེས་པའི་གྲངས་
འཛིན་ཕྲེང་བ་འདིས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས། མི་ཡེངས་
དོན་ལ་བརྩོན་པའི་དབང་ཐོབ་ཤོག །བསྭོ་ༀ་ཨ་ཧཱུྃ་རཾ་ཛ། མུ་ཡེ་ཤེ་ཐུན་བིང་ང་ཉི་
རི་བྷ་ར་ཏྲང་འདུ། བཞི་པ་དར་གྱི་ཅོདྲན་གྱི་དབང་བསྐུར་ལ། བོན་ཉིད་རང་འབྱུང་
ཡེ་ནས་ལོངས་སྤྱོད་རྫོགས། རང་བཞིན་མཁའ་ལ་མ་འདྲེས་རི་མོར་བཀྲ། ཁ་དོག་
ལྔ་གསལ་དར་གྱི་ཅོདྲན་འདིས། སྐལ་ལྡན་མཆེད་ལྕམ་རྣམས་ལ་དབང་བསྐུར་བས།
ཡོན་ཏན་ལྷུན་ལ་རྫོགས་པའི་དབང་ཐོབ་ཤོག །བསྭོ་ༀ་ཨ་ཧཱུྃ་རཾ་ཛ། མུ་ཡང་ཧ་ར་
བིང་ང་ཉི་རི་བྷ་ར་ཏྲང་འདུ། ལྔ་པ་ཕྱག་རྒྱའི་དབང་བསྐུར་ཏེ། བོན་ཉིད་རང་འབྱུང་
འཇིག་རྟེན་འཁོར་ལོ་བསྒྱུར། མི་ནུབ་མི་འགྱུར་ཆོ་འཕྲུལ་ཐོགས་པ་མེད། ཀུན་ལ་
དབང་བསྒྱུར་བཀའ་རྟགས་ཕྱག་རྒྱ་འདིས། སྐལ་ལྡན་མཆེད་ལྕམ་རྣམས་ལ་དབང་
བསྐུར་བས། ཕྲིན་ལས་ཐོགས་པ་མེད་པའི་དབང་ཐོབ་ཤོག །བསྭོ་ༀ་ཨ་ཧཱུྃ་རཾ་ཛ། མུ་
ལ་ཁིར་ཁར་བིང་ང་ཉི་རི་བྷ་ར་ཏྲང་འདུ། ཞེས་སྐུ་གསུང་ཐུགས་དང་ཡོན་ཏན་ཕྲིན་
ལས་ལྔའི་དབང་བསྐུར་རོ། ། །
དེ་ནས་རབ་འབྱམས་དཀྱིལ་འཁོར་གྱི་ལྷ་ཚོགས་རྣམས། སེམས་ཅན་གྱི་དོན་གྲུབ་
པར་མཛད་ནས། རྟག་དང་ཆད་པའི་མཐའ་བསལ་བའི་ཕྱིར། དབྱིངས་སུ་བསྐྱོད་
པ་དང་བསྡུ་བར་མཛད་དེ། ཕྱག་རྒྱ་གཡས་གཡོན་དུ་བསྒྱུར་ཞིང་། ཐལ་མོ་མཁའ་
ལ་བཏེག་ཅིང་ས་ལ་ཕབ་སྟེ། བོན་ཉིད་དབྱིངས་སུ་བསྐྱོད་པའི་ཚུལ་མཛད་དེ་སྔགས་
བརྗོད་པ། བསྔོ་ༀ་ཨ་ཧཱུྃ་རཾ་ཛ། ན་མ་མུ་ཡང་མུ་ཡེ་ཧ་ར་ཧ་ལོ་ཕྱེད་སྤྱོད་ས་མ་ཡ་
ཧོ། ཞེས་པས་བདེ་བར་གཤེགས་པ་རྣམས་དབྱིངས་སུ་གཤེགས་ཤིང་། དམ་ཚིག་ལྷ་
དང་དཀྱིལ་འཁོར་རང་གི་ཐུགས་ཀར་འདུས་ཏེ། ངོ་བོ་ཉིད་དུ་གསལ་བར་བསམ་ལ་
240

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཆ༽
ཚིགས་སུ་བཅད་དེ་གསུངས་པ། བོན་ཉིད་མི་འགྱུར་དབྱིངས་ན་བཞུགས་པ་ཡི། རབ་
འབྱམས་རྒྱལ་བའི་དཀྱིལ་འཁོར་ལྷ་ཚོགས་རྣམས། རང་བཞིན་ལྷུན་གྱིས་གྲུབ་པའི་
དཀྱིལ་འཁོར་ནས། རྡུལ་ཚོན་དཀྱིལ་འཁོར་གནས་འདིར་བྱོན་པ་ལེགས། འགྲོ་དོན་
རྫོགས་པར་མཛད་ལ་རྗེས་ཡིད་རངས། བོན་ཉིད་དབྱིངས་ལ་རྟག་ཆད་མི་མངའ་
སྟེ། བོན་ཅན་མཚན་མ་རྟག་ཆད་མཐའ་བསལ་ཕྱིར། དབྱིངས་དང་རང་བཞིན་
མཁའ་ལ་གཤེགས་སོ་འཚལ། གཏན་དུ་གཤེགས་ཤིང་བསྐྱོད་པ་མ་ལགས་ཏེ། སླར་
ཡང་འགྲོ་བའི་དོན་ལ་ཐུགས་རྗེས་དགོངས། མཚན་མའི་རྫས་ལ་གྲུབ་པ་འདུས་
བྱས་བོན། དམིགས་པའི་རྟེན་རྫས་རྡུལ་ཚོན་དཀྱིལ་འཁོར་ཡང་། མི་རྟག་སྒྱུ་མའི་
རང་བཞིན་ཡིན་པས་སུ། དར་དཀར་གཡབ་མོས་བསྐྱོད་ཅིང་དབྱིངས་སུ་བསྟིམས།
དངོས་པོ་མཚན་མ་བོན་ཉིད་ཀློང་དུ་བསྡུ་། དོན་དམ་མི་གཡོ་ཐིག་ལེ་ཉག་གཅིག་
ངང༌། ཨ་ཧ་ར་ཨཱ་ཨ། ཞེས་དར་དཀར་གྱི་གཡབ་མོས་བསྐྱོད་ཅིང་དཀྱིལ་འཁོར་བསྡུ་
བའོ། །དེའི་ཚེ་རྒྱལ་བུ་འཁོར་དང་བཅས་པ་རྣམས་ཀྱིས་སྐོར་བ་ནི་བྱས། ལྷ་ཕྱག་ནི་
འཚལ། མཆོད་པ་ནི་ཕུལ་བས། འཇིག་རྟེན་གྱི་ཁམས་ཀྱང་། གཡོ་གཡོའོ་རབ་ཏུ་
གཡོའོ། །འགུལ་འགུལ་ལོ་རབ་ཏུ་འགུལ་ལོ། །འུར་འུར་རོ་རབ་ཏུ་འུར་རོ། །ཐུག་
ཐུག་གོ་རབ་ཏུ་ཐུག་གོ །ཆེམ་ཆེམ་མོ་རབ་ཏུ་ཆེམ་མོ། །མེར་མེར་རོ་རབ་ཏུ་མེར་རོ། །
ལྡེག་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་མང་པོ་ཤར་རོ། །བར་
སྣང་ལ་སྙན་པའི་སྒྲ་མང་པོ་གྲགས་སོ། ། ས་གཞི་ལས་མཛེས་པའི་མེ་ཏོག་མང་པོ་སྐྱེས་
སོ། །དེའི་ཚེ་རྒྱལ་པོ་འཁོར་ལོ་རབ་དགའ་དང་། བཙུན་མོ་སྨྲ་ཟ་ནེའུ་གུང་ལྕམ་དང་།
དམག་མི་སྟོང་ཕྲག་དགུ་དང་། ཡུལ་དེའི་སེམས་ཅན་ལ་ཤིན་ཏུ་གྲངས་མང་བ་ཞིག །
སྟོན་པའི་ཐུགས་རྗེ་དང་། སེམས་ཅན་གྱི་བསོད་ནམས་ཀྱིས། ཀུན་ཏུ་བཟང་པོ་རྒྱལ་
བ་རྒྱ་མཚོའི་ཞལ་མངོན་སུམ་དུ་མཐོང་ནས། གཟུགས་ཀྱི་ཕུང་པོ་རྡུལ་ཕྲ་རབ་ཀྱི་ཆར་
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུ་ལྷག་སྟེ། ནམ་མཁའ་ལ་གཞའ་ཚོན་གྱི་འོད་དུ་འཕྲོས་ནས་སངས་རྒྱས་ཏེ་སོང་ངོ༌། །
དེ་ལ་སླད་ན་ལུས་པ་རྣམས་ཀྱང་ཤིན་ཏུ་ཡང་སྤྲོ་བ་སྐྱེས་སོ། །རབ་ཏུ་ཡང་སྤྲོ་བ་སྐྱེས་
ནས། སྟོན་པའི་སྒྲོན་མ་ལ་གུས་པས་རབ་ཏུ་འདུད་ཅིང་མཆོད་པ་འབུལ་ལོ། །
དེ་ནས་ཡང་སྟོན་པས་སླད་ན་རྒྱལ་བུ་འཁོར་དང་བཅས་པ་ལ། གཞི་བརྟན་པའི་
བཀྲ་ཤིས་གསོལ་ཏེ། ཕྱག་རྒྱ་གཡུང་དྲུང་རྒྱ་གྲམ་དུ་བཅའ་ལ་སྔགས་བརྗོད་པ། བསྭོ་
ཨོཾ་ཨ་ཧཱུྃ་རཾ་ཛ། ན་མ་རདྨ་དྲུང་མུ་ཤེ་ཙུ་ཧ་ར་སད་དོ་ཧཱུྃའདུ། ཞེས་པས། གཞི་ཡོངས་
སུ་བརྟན་ཞིང་བཀྲ་ཤིས་དཔལ་དང་ལྡན་པར་བསམ་ལ་ཚིགས་སུ་བཅད་དེ་གསུངས་
པ། རབ་འབྱམས་རྒྱ་མཚོ་ཞིང་ཁམས་དཔག་ཏུ་མེད། བོན་ཉིད་དབྱིངས་ནས་རང་
བཞིན་མཁའ་ལ་གདལ། འཇིག་འདྲལ་མི་མངའ་འོག་མིན་འཐུག་པོ་བཀོད། ཞིང་
ཁམས་གནས་ཀྱི་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་
ལེགས་ཤོག །ཕྱག་སྟོང་འཁོར་ལོ་བསྒྱུར་བའི་རྒྱལ་པོ་སྟོང་། སྤྱན་སྟོང་བསྐལ་པ་
བཟང་པོའི་སངས་རྒྱས་སྟོང་། གང་ལ་གང་འདུལ་དེ་ལ་དེ་སྟོན་པ། རྒྱལ་བ་རྒྱ་མཚོའི་
བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ཕྱོགས་
བཅུའི་ཞིང་ཁམས་ཇི་སྙེད་རྒྱ་ཆེ་བ། དེ་སྙེད་ཡོངས་སུ་འདུལ་བའི་སངས་རྒྱས་སྐུ།
དཔག་ཏུ་མེད་ཅིང་མཐའ་ཡས་རྣམ་པར་རྒྱལ། ཕྱོག་བཅུའི་བདེར་གཤེགས་བཀྲ་
ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ས་བཅུ་
ལམ་བགྲོད་ཐེག་པ་མཐའ་རུ་ཕྱིན། རབ་འབྱམས་འཇིག་རྟེན་ཡོངས་ལས་རྣམ་པར་
འཕགས། ལྷ་མི་ཀུན་གྱི་དཔལ་གྱུར་འགྲོ་བའི་མགོན། སེམས་དཔའ་ཡབ་ཡུམ་བཀྲ་
ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག ། སྐྱེ་བཞི་
སྒོ་གཅོད་ཕ་རོལ་གཡུལ་ལས་རྒྱལ། འབྱུང་བཞིའི་བཅུད་བདག་མཆོག་ཐུན་དངོས་
གྲུབ་འབྱུང་། སྲིན་པོའི་ཆ་ལུགས་གནོད་སྦྱིན་ཁྲོ་འཛུམ་ཅན། སྒོ་སྲུང་ཚོགས་ཀྱི་བཀྲ་
242

མདོ་སྡེ། རྒྱལ་བ་རྒྱ་མཚོའི་ཆོ་ག
ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ཕྱོགས་
རྣམས་ཐམས་ཅད་རིན་ཆེན་ནོར་བུས་བཀང་། དུས་རྣམས་ཐམས་ཅད་བཀྲ་ཤིས་
བདེ་ལེགས་དཔལ། གནས་སྐབས་དམ་པ་ལྷ་མིའི་བསོད་ནམས་ཚོགས། ཕྱོགས་དུས་
གནས་སྐབས་བཀྲ་ཤིས་གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་
ཤོག །ཅེས་འབྲུ་དང་མེ་ཏོག་གཏོར་ནས། གཞི་བརྟན་པའི་བཀྲ་ཤིས་གསོལ་བར་
མཛད་དོ། །
དེ་ནས་སྟོན་པ་ལ། རྒྱལ་བུ་ཧ་ལ་ར་ཛཱས་གསོལ་པ། སྟོན་པའི་སྒྲོན་མ་འགྲོ་བའི་
དཔལ་མགོན་ལགས། རྒྱལ་བུ་བདག་ནི་ད་ལྟའི་དུས་འདི་རུ། ཤིན་ཏུ་ལས་དང་སྡིག་
པས་མནར་བས་ན། གདུག་རྩུབ་རབ་ཏུ་ཆེ་བ་ཞིག་ཡིན་ན། བདུད་ལ་ལྷ་སེམས་སྐྱེས་
ནས་སྟོན་པ་ཉིད་དང་མཇལ། ཉིད་ཀྱི་ཐུགས་རྗེས་བཟུང་བས་ད་ལྟའི་གནས་འདིར་
ཕེབས། སྟོན་པས་དགེ་བའི་ལུང་སྩལ་བདག་གིས་གང་གྲུབ་བགྱིས། དགེ་བའི་སྟོབས་
ཀྱིས་ཐམས་ཅད་སངས་རྒྱས་ནས། བདག་ནི་ད་རུང་ལུས་པ་ཅི་ཡི་ཕྱིར། སྔོན་ལས་
མེད་ན་ཉིད་དང་ཇི་ལ་མཇལ། འདི་ཡི་རྒྱུ་འབྲས་མཚན་ཉིད་ཇི་ལྟར་ལགས། གུ་ཝེར་
རྒྱལ་བུ་ནོར་དང་བཅས་པ་འདི། ཁོ་རང་ཡུལ་དུ་བདག་གི་བསྐྱལ་སྙམ་པ། ནོར་བུ་
ཁོ་ཡི་དབང་དང་ང་ཡི་དབང་། འདི་ཡང་ངེས་པའི་བཀའ་ཞིག་སྩལ་དུ་གསོལ། ཞེས་
གསོལ་ཏོ། །དེ་ལ་སྟོན་པས་བཀའ་སྩལ་པ། རིགས་ཀྱི་བུ་དེ་ནི་འདི་ལྟ་སྟེ། སྔོན་མི་
མཇེད་ཀྱི་འཇིག་རྟེན། སྤྲོ་ནེ་རྒྱུང་ནེ་བྱ་བའི་ཡུལ་ཛཱ་ར་དྷ་དྲི་བྱ་བར། རྒྱལ་པོ་དགའ་
བ་སྣང་དང་། བཙུན་མོ་ཡ་གོན་མ་གཉིས་ལས། སྲས་གཉིས་འཁྲུངས་ཏེ། དབང་
ལྡན་མཆོག་དང༌། དབང་སྲེད་གཉིས་ལགས་སོ། །རྒྱལ་བུ་དེ་གཉིས་ནི། ཤིན་ཏུ་
ཡང་དགེ་བ་ལ་དད་པས། གཤེན་རབ་འོད་ཟེར་མཆོག་ལྡན་གྱི་དྲུང་དུ། གཡུང་དྲུང་
ལེགས་སྤྱོད་ཀྱི་བོན་ཞུས་ནས། རྒྱལ་ས་རུ་སྤྱོད་ཅིང་ཡོད་པ་ལ། ཕྱི་རོལ་ནས་མཐའ་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མིའི་རྒྱལ་པོ་སླེ་བ་དྲ་དྲེ་བྱ་བས། རྩལ་དང་སྟོབས་འགྲན་ནས། དམག་དཔུང་དང་
བཅས་ནས་འཁྲུག་པས། རྒྱལ་ཁམས་ཀྱང་བསྐམས། དཀོར་ནོར་ཡང་ཁྱེར། མི་རྟ་
ཡང་བསད་པ་ལ་རྒྱལ་བུ་གཅེན་པོས། འོ་སྐོལ་གཉིས་གཤེན་པོའི་དྲུང་དུ་བོན་ཞུས་
ནས་སྤྱོད་པ་ལ། མཐའ་མིའི་རྒྱལ་པོས་བརྒལ་ཀྱང་། རྒྱལ་སར་འདི་ནི་མ་ཕིགས། ཕྱི་
རོལ་གྱི་གྲོང་རྡལ་ཙམ་ལ། ལྟོས་མེད་པས་བཟོད་པ་བསྒོམ་ལ། དགེ་བ་ལ་ཐང་བཅད་
ནས་སྤྱད་དགོས་སོ། །ཞེས་ཟེར་ན། རྒྱལ་བུ་གཅུང་པོས། འོ་སྐོལ་མི་ལུས་མཉམ་
པོར་སྐྱེས་པ་ལ། གཅིག་གིས་གཅིག་ལ་དགྲ་དང་སྡང་ཤོམ་པ། འདི་ལ་བཟོད་པ་
བསྒོམ་པས་དགེ་བ་མིན། དེ་ལ་དགེ་ན་ཉམ་ཆུང་སངས་རྒྱས་སྔ། རྒྱལ་བུ་ཁྱེད་རང་
ཅི་དགར་སྤྱོད་ལས་ཆེ། ངས་ནི་མཐའ་དམག་བརྒལ་བའི་ལེ་ལན་སྙེགས། ཞེས་ཟེར་
ནས། དགེ་བའི་ལས་འཕྲོ་བཅད་དེ། དམག་ཁྱེར་དང་འཁྲུག་པ་བྱེད་དོ། །གཅེན་པོ་
ནི་དགྲ་ལ་བཟོད་པ་ཐོབ་པས་ཞེ་མི་སྡང་སྟེ། མཐའ་མི་རྒྱལ་པོའི་ཡུལ། རི་བོ་གྷ་དྷ་
ལ་བྱ་བའི་དབེན་གནས་སུ་བསྐྱོད་དོ། །ཁོང་གཉིས་ཀྱང་སོ་སོར་ང་རྒྱལ་ནས་འཁྲུག་
པས། མཐའ་མིའི་དམག་ཅུང་རྒྱལ་བ་ཙམ་མོ། །དེ་ལ་རྒྱལ་བུ་དབང་སྲེད་ནི། དུས་
ཀྱི་དབང་བྱས་ནས་གུམ་པའི་དུས་སུ། བདག་ཀྱང་ད་ལན་ཁྱོད་དང་འཐབ་པ་ལ།
མཉམ་གཉིས་འགྲན་ཀྱང་ང་མ་རྒྱལ་བས། ཕྱི་མ་ཤིན་ཏུ་སྟོབས་ཆེ་ལ་ང་རྒྱལ་བ་ཞིག་
ཏུ་གྱུར་ནས། ཁྱོད་ལ་དེའི་ལན་ཆགས་བསྙག་སྟེ། སྙིང་ལ་དམར་བའི་བུ་དང་། ནོར་
གྱི་དམ་པ་དབྱིག་དང་། ཆུས་དང་གཏམ་ལས་སོགས་ཀྱང་བདག་གིས་ལོན་པར་ཤོག་
ཅིག །ཅེས་སྨོན་ལམ་བཏབ་བོ། །རྒྱལ་པོ་སླེ་བ་དྲ་དྲེ་ནི། ཚེའི་དུས་བྱས་ནས་གུམ་པའི་
དུས་སུ། རྒྱལ་བུ་གཤེན་པོ་ལ་དད་པ་ཐོབ་སྟེ། བདག་ཀྱང་ཤིན་ཏུ་གཏུམ་ལ་སྟོབས་
ཆེ་དྲག་པས། འོ་སྐོལ་གྱི་རི་ལ་ཡོད་པའི་རྒྱལ་བུ་མཆེད་གཉིས་ལ། བརྒལ་ནས་མི་རྟ་
ཡང་བསད། ནོར་རྫས་ཡང་འཕྲོག་པ་ལ། རྒྱལ་བུ་འདི་ནི་ཤིན་ཏུ་བཟོད་པ་དང་ལྡན་
244

མདོ་སྡེ། རྒྱལ་བ་རྒྱ་མཚོའི་ཆོ་ག ༼ཚ༽
པ་ཞིག་རེད་པའི་རང་ཡུལ་དུ་ཡང་མི་བཞུགས་པར། དགྲ་ཡུལ་དུ་བྱོན་ནས་ཏིང་ངེ་
འཛིན་བསྒོམ་པ་འདི། རྒྱལ་བུ་འདིའི་འདི་འདྲ་བྱེད་ལས་ཡིན་ན་ནི། ཚེ་ཕྱི་མ་བྱ་བ་
ཡང་ཡོད་པ་ཨེ་ཡིན་ན། ད་ནི་ང་ཚེ་ནམ་འཕོས་པའི་དུས་སུ། ཁྱེད་རྣམས་ཀྱིས་རྒྱལ་
བུ་དེ་ལ། སྨོན་ལམ་རྣམ་པར་དག་པ་ཞུས་ཤིག །ཅེས་ཟེར་ནས་གུམ་མོ། །བདག་གི་
ཀྱང་གཅུང་པོ་སྣང་བ་ལོག་པ་དང་། མཐའ་མིའི་རྒྱལ་པོ་དང་། དམག་མི་དེ་རྣམས།
མ་འོངས་པའི་དུས་སུ། བདག་གི་གདུལ་བྱ་རུ་གྱུར་ནས། ཐར་པ་ཐོབ་པར་གྱུར་
ཅིག །ཞེས་སྨོན་ལམ་བཏབ་བོ། །རྒྱལ་བུ་ལགས། དེ་ཡང་སྔོན་གྱི་སྨོན་ལམ་མཐའ་
བཙན་ནས། སྔོན་གྱི་རྒྱལ་པོ་ཡབ་ཡུམ་ནི། ད་ལྟའི་ཁྱོད་ཀྱི་ཡབ་ཡུམ་གཉིས་སོ། །སྔོན་
གྱི་རྒྱལ་བུ་གཅེན་པོ་ནི། ད་ལྟ་བདག་ཉིད་དོ། །སྔོན་གྱི་རྒྱལ་བུ་གཅུང་པོ་ནི། ད་ལྟའི་
རྒྱལ་བུ་ཁྱོད་ཉིད་ཡིན་ནོ། །སྔོན་གྱི་མཐའ་མིའི་རྒྱལ་པོ་དེ་ནི། ད་ལྟ་གུ་ཝེར་གྱི་རྒྱལ་
པོ་ཉིད་དོ། །ད་ཡང་སྔོན་གྱི་སྨོན་ལམ་གྱིས། བདག་དང་མཇལ་ནས་ཐར་པ་ཐོབ་སྟེ་
འོང་ངོ༌། །སྔོན་གྱི་དམག་མི་རྣམས་ནི། ད་ལྟའི་དམག་མི་སངས་རྒྱས་པ་རྣམས་སོ། །
རྒྱལ་བུ་ཉིད་སངས་མ་རྒྱས་པ་ནི། ད་རུང་བདག་གི་བསྟན་པ་ལ་གནས་ཤིང་། དགེ་
བ་ལ་སྤྱོད་པ་དང་ཡུན་དུ་མི་ཐོགས་པར། བདག་གི་བསྟན་པ་རྗེས་བཞག་གི་དུས་
སུ་ཐར་པ་ཆེན་པོ་ཐོབ་སྟེ་འགྲོའོ། །རྫས་ཀྱི་ནོར་བུ་ནི། མཐའ་མིའི་མི་དབང་བར་
ཁྱོད་ཀྱི་དབང་སྐལ་དུ་སྣང་ངོ༌། ། ངོ་མཚར་གྱི་གླང་པོ་དང་། རྒྱལ་བུ་ནི་རང་ཡུལ་དུ་
སྐྱོལ་ཞིག །ཅེས་བཀའ་སྩལ་ཏོ། །དེ་ལ་རྒྱལ་བུ་ཡང་སྤྲོ་བ་སྐྱེས་ནས་ཞིང་ཁམས་དེའི་
མི་རྣམས་ཀྱང་། རྒྱལ་བློན་འཁོར་དང་བཅས་པ་ཀུན་ཏུ་བཟང་པོ་རྒྱལ་བ་རྒྱ་མཚོའི།
བོན་དེ་ཁོ་ན་ཉིད་ལ་འདུན་པ་རྒྱུན་དུ་སྤྱོད་དོ། །གུ་ཝེར་གྱི་རྒྱལ་བུ་ནི། རིན་པོ་ཆེའི་
ཡང་ཟོང་དང་། གླང་པོ་ཆེ་དང་། བྲན་འཁོར་མང་པོ་དང་བཅས་ནས། རང་ཡུལ་
དུ་བསྐྱལ་ལོ། །དེར་ཞིང་ཁམས་དེ་རྣམས་ཀྱང་། ཤིན་ཏུ་དགའ་བ་སྐྱེས་ནས། སྟོན་པ་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལ་མངོན་པར་འདུད་དོ། །སྟོན་པ་འཁོར་དང་བཅས་པ་རྣམས་ཀྱང་། རྒྱལ་བུ་ཧ་ལ་
ར་ཛཱའི་འགྲོ་དོན་མཐར་ཕྱིན་ནས། སླར་འོལ་མོ་གླིང་ཆེན་གྱི་རྒྱལ་ས་རུ་གཤེགས་སོ། །
འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས།
སྟོན་པས་འགྲོ་བ་ཐར་པར་དྲངས་པའི་ལེའུ་སྟེ་ཉི་ཤུ་རྩ་དྲུག་པའོ
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
246

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་གུ་ཝེར་
རྒྱལ་པོའི་སྒྲིབ་པ་སྦྱངས་པའི་
མདོ་བཞུགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། ཁྲི་མ་ལམ་གསལ་ཧ་རམ་ཅི། གང་ཟག་མི་
ཡི་སྐད་དུ་ན། གུ་ཝེར་ར་ཛཱའི་སྒྲིབ་པ་སྦྱངས་བའི་མདོ། རྣམ་པ་ཐམས་ཅད་མཁྱེན་པ་
སྤྲུལ་པའི་སྐུ་ལ་ཕྱག་འཚལ་ལོ། ། །
༧ དེའི་ཚེ་དེའི་དུས་ན། ལྷོ་འཛམ་བུ་གླིང་གི་དམིག །གནས་མཆོག་དམ་པ་འོལ་
མོ་གླིང་ཆེན་གྱི་ལྷོ་ཕྱོགས། མུ་ཁྱུད་བདལ་པ་རྒྱ་མཚོའི་ནང་རོལ། མཐའ་གླིང་སུམ་
ཅུ་རྩ་གཉིས་ཀྱི་ནང་ནས། ཕོ་བྲང་ཆེན་པོ་ཤ་ཟ་གླིང་ཁྲོམ་ཞེས་བྱ་བའི་དབུས་སུ། སྐུ་
མཁར་མུན་པ་གླིང་རྫོང་གི་ནང་ན། དམངས་རིགས་སྲིན་ཚ་གུ་ཝེར་གྱི་གདུང་ལས་
གྲོལ་བའི། གུ་ཝེར་གྱི་རྒྱལ་པོ་གཏུམ་པ་ལག་རིང་དང༌། ཡུམ་རྒྱལ་མོ་ལི་ཤམ་མ་
གཉིས་ལ། སྲས་གསུམ་བདོག་སྟེ། སྲས་སོ་མ་ར་ཛཱ་དང་། སོའུ་ར་ཛཱ་དང་། སོ་ཁྲི་ར་
ཛཱ་དང་གསུམ་དུ་བདོག་སྟེ། དེ་ལ་བཙུན་མོ་དང་། བློན་པོ་དང་། དེད་དཔོན་དང་།
འཁོར་དང་ལོངས་སྤྱོད་དང་། བསོད་ནམས་དཔག་ཏུ་མེད་པ་ཕུན་སུམ་ཚོགས་ཀྱང་།
རྒྱལ་པོ་དེ་ནི་སྲིན་ཧ་དྷ་སྐྱེས་གཅིག་གི་ཚ་བོ་ཡིན་ཞིང་། ཤིན་ཏུ་ཡང་སྟོབས་དང་རྫུ་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འཕྲུལ་ཆེ་ཞིང་། རྩལ་དྲག་པས། ལས་དགེ་བ་བྱ་བ་ནི་ཏིལ་འབྲུ་ཙམ་ཡང་མི་སྤྱོད་
ཅིང་། སྡིག་པ་ཅི་ཚུགས་སུ་སྤྱོད་དོ། །གཞན་དག་གི་རྒྱལ་ཁམས་རྣམས་སུ་ཡང་།
དམག་དང་དེད་དཔོན་གྱི་ཚོགས་དང་བཅས་ཏེ། དགྲ་དང་རྐུན་བུ་དང་འཇབ་བུ་
དང༌། ཇག་པ་ཟོད་དེ། འཇིག་རྟེན་གྱི་ནོར་རྫས་སྣ་ཚོགས་པ་ལེན་ནོ། ། དེ་ལྟར་དུ་
ཤིན་ཏུ་གཏུམ་ཞིང་རབ་ཏུ་འཇིགས་པ་ལ། ཕ་རོལ་གྱིས་རྒོལ་བ་དང་། དགྲ་གང་
ཡང་མེད་དོ། །དུས་རེས་ཤིག་ཙམ་ན། ནང་རོལ་གྱི་རྒྱལ་པོ། རྗེའུ་རིགས་ཀྱི་རྒྱལ་ས་
ཡུལ་ནེ་ཁྲི་འབུམ་ཐང་གི་དབུས་སུ། གྲོང་ཁྱེར་ཆེན་པོ་ཤ་འབལ་ཁྲི་ཙེ་མཁར་གྱི་གླིང་།
སྐུ་མཁར་ནེ་ར་སྲིན་རྫོང་ནང་ན། ཡབ་རྗེའུ་རིགས་ཀྱི་རྒྱལ་པོ་ཁྲི་ཝེར་གྱི་གདུང་
ལས་གྲོལ་བའི། རྒྱལ་པོ་འཁོར་ལོ་རབ་དགའ་དང་། ཡུམ་སྨྲ་ཟ་ནེ་གོང་ལྕམ་གཉིས་
ལ། སྲས་རྒྱལ་བུ་དྲག་བྱེད་ཧ་ལ་ར་ཛཱ་བྱ་བ་ཞིག་ཡོད་པ། ཤིན་ཏུ་གཏུམ་ལ་དྲག་
པ། སྟོབས་དང་རྡུལ་ཤུགས་ཆེ་བ་ཞིག་ཡོད་པས། དེས་ཕ་རོལ་དགྲ་ལ་རྒོལ་བ་དང༌།
འཐབ་ཟླ་ཞིག་ཚོལ་དུ་འདོད་པས། ཡབ་ཡུམ་དང་བློན་འཁོར་དང་འབངས་དང་།
བཙུན་མོ་དང་དེད་དཔོན་ཀུན་གྱིས་བཤོལ་ཀྱང་མ་ཐུབ་ནས། དམག་མི་སྟོང་ཕྲག་
བཅུ་གསུམ་དང་བཅས་ནས། གུ་ཝེར་རྒྱལ་པོའི་ཐོག་ཏུ་བརྒལ་བ་ལ་བྱུང་ངོ༌། །
དེ་ལ་གུ་ཝེར་གྱི་རྒྱལ་པོ་ཡང་། ཤིན་ཏུ་གཏུམ་དྲག་ལ་ང་རྒྱལ་བ་ལ། ནང་རོལ་གྱི་
རྒྱལ་པོས་ཐབས་མཁས་པར་བྱས་ནས། རྒྱལ་ཁམས་ཀྱི་མི་རྣམས་ལ། ངེད་རྣམས་ནི་
ཁྱོད་ཀྱི་རྒྱལ་པོ་ལ་མཇལ་ནས། གཉེན་སྲིད་སྦྲེལ་པ་དང༌། རིན་པོ་ཆེ་ཚོང་པ་དང་།
ལྟད་མོ་ལྟ་བ་ལ་འོངས་པ་ཡིན་བྱས་པ་ལ། རྒྱལ་ཁམས་ཀྱི་མི་རྣམས་ཀྱིས་ཀྱང་བདེན་
བསམ་ནས། རྒྱལ་པོར་ཞུས་པས། རྒྱལ་པོས་ཀྱང་དེ་ལྟར་དུ་འཐད་པར་གསུངས་
ཏེ། བློན་པོ་དང་དེད་དཔོན་གྱི་ཚོགས་དང་བཅས་ནས། ཕྱི་རོལ་ནས་བསུས་ཏེ། ཕོ་
བྲང་གི་ནང་དུ་གདན་དྲངས་སོ། །གུ་ཝེར་རྒྱལ་པོས་སྨྲས་པ། ང་ཕྱི་རོལ་གྱི་རྒྱལ་
248

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
པོ་ནི། ཤིན་ཏུ་སྟོབས་ཆེ་ཞིང་གཏུམ་དྲག་པ་ཡིན་ཀྱང་། ཁྱོད་ནང་རོལ་གྱི་རྒྱལ་པོ་
ནི། གདུང་རྒྱུད་ཀྱི་རྒྱལ་ས་ཉེ་བ་ཡིན་པས། བཀུར་བར་བྱེད་ཟེར་ནས། ཞེ་ས་ཕུལ་
ལོ། །རྒྱལ་བུས་ཀྱང་ཕར་ལ་ཕུལ་ལོ། ། དེ་ནས་འཚོ་བ་དང་བསྙེན་བཀུར་རྒྱ་ཆེན་པོ་
རུ་དྲངས་སོ། །
དེ་ནས་རྒྱལ་བུས་སྨྲས་པ། ཁྱོད་ཕྱི་རོལ་གྱི་རྒྱལ་པོ་སྟོབས་དང་རྫུ་འཕྲུལ་ཆེ་བས།
བརྒལ་བའི་མི་ཡོད་དམ། ནོར་གྱི་སྙིང་པོ་དབྱིག་རྫས་ཀྱི་དམ་པ། གཞན་ལ་མི་སྲིད་པ་
ཇི་ལྟ་བུ་བདོག་གམ་བྱས་པས། རྒྱལ་པོས་ང་ལ་ཁྱད་དུ་འགྲན་པ་ནི། འཇིག་རྟེན་གྱི་
ཁམས་སུ་ཡང་མ་མཆིས་སོ། །ང་ཡང་རིགས་བཞིའི་མི་ལས་གྲོལ་བ་ཡིན་ཀྱང་། སྲིན་
གྱི་ཚ་རེད་པས་ཡ་ང་ཞིང་རུ་མཐུར་རོ། །དེས་ན་ཕྱི་རོལ་གྱི་བརྒལ་བས་གླགས་མི་རྙེད་
དོ། །ནོར་གྱི་དམ་པ་ནི་ནང་གི་རྫས་ལ། གཞན་ལས་དཔག་པའི་རིན་པོ་ཆེ་གཅིག་ལ།
ཁ་དོག་བརྒྱད་དུ་འཆར་བའི་ཨརྱ་ནེ་སྤྲུག་བྱ་བ་རྩེ་མོ་གསུམ་པ་གཅིག་ཡོད་དོ། །ཕྱིའི་
རྫས་ལ་ཨ་པར་གྱི་ཚལ་གསེབ་ཅིག་ན། དཔག་བསམ་གྱི་སྡོང་པོ་ཡལ་ག་བརྒྱད་པ་
གཅིག་ལ། རིགས་མི་གཅིག་པའི་དྲི་མ་དང་། ཁ་དོག་དང་། ལོ་མ་དང༌། མེ་ཏོག་
དང་། འབྲས་བུ་སོ་སོར་རུ་སྨིན་པ། དེ་ལ་རོ་མཆོག་བརྒྱ་དང་ལྡན་པས། བཀྲེས་
པ་འགྲངས་པ། སྐོམས་པ་ངོམས་པ། ལོ་མས་འཁྱགས་པ་དྲོས་པ། ཤུན་པ་ལ་དར་
ཟབ་ཀྱི་ཁ་དོག་བསྒྱུར་བས་རྒྱལ་པོའི་ན་བཟའ་ཡོང་བ་ཞིག་ཡོད་དོ། །བར་གྱི་རྫས་ལ།
བན་གླང་བརྒྱ་ཡོད་པའི་ནང་ནས། སྤོས་ཀྱི་གླང་པོ་གར་བཞག་སྡོད་པ། ཅི་བཅོལ་
ཉན་པ། སྨྲས་ན་གོ་བ། བག་དང་ལྡན་པ། དབུ་ལ་ནོར་བུའི་གཙུག་ཡོད་པ། ལུས་
ལ་སྨན་དྲི་བཟང་གི་ངད་པ་ལྡན་པ། ནད་ཡམས་ཁོག་པ་དེ་ལྟ་བུ་ཞིག་བདོག་གོ་ཟེར་
རོ། །དེས་ན་ངེད་ཀྱི་ནོར་བུ་ལ་སྨོན་ལམ་ཅིག་འདེབས། སང་ཉི་མའི་རྩེ་ལ། ངེད་
རྣམས་དམུའི་རྒྱལ་ས་ལ་ཉེ་བའི། རིན་པོ་ཆེ་ཁྲོལ་བུ་མང་དུ་ཡོད་པས། རྒྱལ་པོ་ལ་
249

གསུང་རབ་སྒོ་མཛོད་རིན་པོ་ཆེའི་གླེགས་བམ། l8
ཡང་འབུལ། རྒྱལ་པོས་ཀྱང་ཡུལ་འདིའི་ནོར་རྫས། ངེད་ལ་ཡང་བསྐུར་བར་ཞུ། ཁྱེད་
ཀྱི་འཁོར་པ་རྣམས་གཏུམ་དྲག་པས། ངེད་ཕོ་བྲང་ནང་དུ་བསྡད་ན་ཐབས་མི་མཁས་
པར་ཡོང་བས། ཕྱི་རོལ་དུ་སྡོད་པ་ལགས་ཞེས་སྨྲས་པས། དེ་དེ་བཞིན་ནོ་ཟེར་ནས།
ནོར་བུ་རྒྱལ་བུའི་ཕྱག་ཏུ་བཞག་ནས། ཁྱོད་རང་སྨོན་ལམ་གང་བསམ་ཐོབ་དང་མི་
འགྲུབ་མི་སྲིད་དོ། །འདི་ནི་སྲིན་ཧ་དྷ་སྐྱེས་ཅིག་གི་མཐའི་རྒྱ་མཚོ་ནས་ལོན་པའི། ཕ་
རོལ་གཡུལ་ལས་རྒྱལ་བའི་ནོར་བུ་བྱ་བ་ཡིན། ཞེས་ཟེར་ནས། ཕྱི་རོལ་དུ་དམག་མི་
དང་བཅས་ནས་ཕྱིན་ནོ། ། །
དེ་ནས་རྒྱལ་བུའི་བསམ་པ་ལ། མཐའི་རྒྱལ་པོ་སྟོབས་ཆེ་ཡང་། ང་རང་གི་ཐབས་
ལེགས་པ། ནོར་གྱི་དབྱིག་རྫས་ནོར་བུ་འདི་ལོན་པས། སྔོན་གྱི་བསོད་ནམས་ཞིག་ཡིན་
ལས་ཆེ་སྟེ། ནངས་པར་ནོར་བུ་ལ་ཐོབ་ཤོར་ཞིག་བྱེད་ནས་འགྲོ་ཞིང་། བདེན་པ་ཡོད་
ན་སྨོན་ལམ་ཞིག་འདེབས་དང་། ཡུལ་ཁམས་འཇིག་ཀྱང་ནོར་བུ་ཨེའུ་འཆོར་བསམ་
སྟེ། དེད་དཔོན་དང་། བློན་པོ་རྣམས་དང་གྲོས་བྱས་པས་ཀྱང༌། དེ་ལྟར་རིག་པར་
བཅད་དེ། ནངས་པར་གོ་མཚོན་བསྟར་ནས། རྒྱལ་བུས་ནོར་བུ་བྲོས་ཐབས་སུ་ཁྱེར་
ན། དམངས་ཕལ་པས་ཀྱང་། རྒྱལ་པོའི་ནོར་བུ་ཐོབ་པས། མཉམ་གཉིས་ཕོ་ཁྱད་
འགྲན་པ་ལ། རྒྱལ་པོས་ཚོར་བ་རུ་བྱ་བསམ་སྟེ། ཕྱི་རོལ་ནས་འོ་དོད་བོས་ཏེ། གུ་ཝེར་
རྒྱལ་པོ་མཐའ་མི་སྲིན་གྱི་ཚ། ང་ནི་ཁྱོད་ལ་རྩལ་འགྲན་འོངས་པ་ཡིན། ཁྱོད་ཀྱི་ནོར་
གྱི་དབྱིགས་རྫས་གང་ན་ཡོད། ཆགས་ཚད་སྔོན་དུ་བརྩིས་ན་གྲུང་པོའི་མཆོག །འགྱོད་
སེམས་རྗེས་སུ་དྲན་ན་བླུན་པོའི་མཐའ། མཉམ་གཉིས་ཕོ་ཁྱད་འགྲན་ན་དེ་རིང་ལས།
ཞེས་བོས་པའི། ཕོ་བྲང་དུ་ཚོར་ནས། ཐམས་ཅད་ཀུན་རབ་ཏུ་གཟིངས་སོ། །ཡང་
རྒྱལ་བུས་བསམ་པ། ཁོའི་སྡོང་པོ་ཡན་ལག་བརྒྱད་ལྡན་ནི་གར་ཡོད་ཆ་མེད། སྤོས་
ཀྱི་གླང་པོ་དེ་ཡིན་ན། ནོར་བུ་འདི་ཐོབ་ལུགས་ཀྱི། བསོད་ནམས་ཡིན་ལས་ཆེ་བསམ་
250

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
ནས། ཤི་ཤོན་གྱི་ཐག་པའི་སྣེ་ལ་འཕྲུལ་གྱི་ཤ་ཟུང་བཏག་ནས། ཀླད་ལ་བསྐོར་ཏེ།
ལྕགས་རིའི་ནང་དུ་བཏབ་པས། སྤོས་ཀྱི་གླང་པོའི་སྣ་ལ་ཟིན་ནས། ཕྱི་རོལ་དུ་ཐོན་
ནས་བྱུང་ངོ༌། །དེར་རྒྱལ་བློན་རྣམས་དགའ་ནས། རྒྱལ་བུས་གླང་པོ་ཆེ་ལ་བཅིབས།
ནོར་བུ་རྒྱལ་མཚན་གྱི་རྩེ་ལ་ཕྱར་ནས། ཤུལ་དུ་ཞུགས་ནས་སླར་ལོག་པས། དེར་གུ་
ཝེར་གྱི་རྒྱལ་པོ་ཤིན་ཏུ་ང་རྒྱལ་སྐྱེས་ནས་སྨྲས་པ། ཉོན་ཅིག་བློན་པོ་སྲས་བཅས་དེད་
དཔོན་རྣམས། ནང་རོལ་རྒྱལ་པོ་མ་བསམ་བྱ་བ་ཅན། ཤ་ཟ་སྲིན་གྱི་གྲོང་དུ་ཕྱིན་དང་
མཚུངས། སྒྲིན་བུ་རང་འདོད་ཆེ་བས་ག་ལ་ཕན། གཞན་གྱི་ནོར་མཐོང་ལག་ཏུ་ཕྱིན་
ངེས་མེད། བདག་ལ་ཕོད་བཙུགས་འགྲན་དུ་བཙལ་བ་ཡི། སྒྲིན་བུར་རང་མཐོང་ཅན་
འདི་ཆོམས་ལ་ཕབ། གསོད་དང་གཅོད་པའི་ལས་ལ་སྙིང་རྗེ་མེད། ཅེས་ཟེར་ནས།
དམག་མི་སྟོང་ཕྲག་བཅུ་དྲུག་དང་ཆས་ནས། རྗེས་སུ་བདས་ནས་བྱུང་ངོ༌། །མཐའི་
དམག་མི་ནི་ཤིན་ཏུ་གཏུམ་ལ་དྲག་ཅིང་། འཇིགས་ལ་རྔམ་པས། མུན་པ་འཁྲིགས་པ་
བཞིན་དུ་བྱུང་སྟེ། རྒྱལ་བུའི་དམག་མི་རྣམས་ཀྱང་ཤིན་ཏུ་བྲེད་པ་ལ། རྒྱལ་བུ་དེས་
ནོར་བུ་རྒྱལ་མཚན་གྱི་རྩེ་ལ་ཕྱར་ནས། སྨོན་ལམ་བཏབ་སྟེ། ཕ་རོལ་གྱི་གཡུལ་ལས་
རྒྱལ་བར་གྱུར་ཅིག །ཅེས་སྨོན་ལམ་བཏབ་ཅིང་འཁྲུག་པས། ཕན་ཚུན་མང་དུ་ཤི་སྟེ།
མཐའ་མིའི་དམག་ལ། སྟོང་ཕྲག་བཅུ་དྲུག་ཡོད་པའི། སྟོང་ཕྲག་དྲུག་བསད་དོ། །
རྒྱལ་བུ་དཔོན་གཡོག་ལ་སྟོང་ཕྲག་བཅུ་གསུམ་ཡོད་པའི། སྟོང་ཕྲག་གསུམ་བསད་
དོ། །དེ་ནས་གཡུལ་མཐའ་རྒྱལ་བུ་རྒྱལ་ཏེ། ནོར་བུ་དང་གླང་པོ་ཆེ་ཡང་ཐོབ། རྒྱལ་
བུ་སེའུ་ར་ཛ་དང༌། བློན་པོ་དང་དེད་དཔོན་མང་པོ་ཡང་བཙོན་དུ་བཟུང་ནས། སླར་
ལ་ཀ་རུ་ཕྱིན་ནས་བལྟས་པས། ཡུལ་དེ་རུ་མི་སྟོང་ཕྲག་དགུ་བསད་པས། ཤ་རི་དང་
ཁྲག་མཚོའི་ཞིང་ཁམས་ཀྱི་ཆུ་རྣམས་ཀྱང་ཁྲག་ཏུ་བསྒྱུར་ནས། ཤིན་ཏུ་ཡ་ང་ལ་བག་
ཚ་བར་གྱུར་ཏོ། །མཐའ་མིའི་རྒྱལ་པོ་ཡང་ཤིན་ཏུ་ཡིད་མུག་པ་དང༌། ག་ཆད་པར་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གྱུར་ནས་ཕྱི་རུ་ལོག་སྟེ། མྱ་ངན་གྱི་རྫོང་ལ་ཞེན་ནས་འདུག་གོ །རྒྱལ་བུ་འཁོར་དང་
བཅས་པ་རྣམས་ཀྱང་། སླར་རང་ཡུལ་དུ་ཕེབས་སོ། །དེ་ལ་རྒྱལ་པོ་ཡབ་ཡུམ་རྣམས་
ཀྱང་ཤིན་ཏུ་དགའ་ནས། ཀུན་གྱི་མདུན་ནས་བསུས་ཤིང་། དགའ་སྟོན་དང་མཆོད་
པ་རྒྱ་ཆེན་དུ་བྱེད་དོ། ། །
དེ་ནས་རྒྱལ་བུ་དེ་ཡང་ཤིན་ཏུ་ང་རྒྱལ་ནས། དགེ་བའི་ལས་ནི་ཏིལ་འབྲུ་ཙམ་ཡང་
མི་དྲན་པར། མཐའ་མིའི་རྒྱལ་བུ་དཔོན་གཡོག་རྣམས་ཀྱང་བཙོན་དོང་དུ་བཅུག་
སྟེ། གཞན་ཡང་ཕ་རོལ་གྱི་ཞིང་ཁམས་དང་། རང་གི་རྒྱལ་ཁམས་དེ་རུ། སེམས་
ཅན་ཐམས་ཅད་གསོད་པ་དང་། བཤའ་བ་དང༌། གཅོད་པ་དང་། གཏུབ་པ་དང་།
འཚོད་པ་ལ། བཙོ་བསྲེག་ལ་སོགས་བཤའ་གཏུབ་ཀྱི་འཁོར་ལོ་བསྐོར་རོ། །གཞན་
ཡང་དམག་གི་དེད་དཔོན་གཏོང་བ་དང་། ཚོང་གི་དེད་དཔོན་རྣམས་ཕྱོགས་ཕྱོགས་
སུ་གཏོང་ཞིང་། རྐུན་བུ་འགྱེད་དོ། །འཇབ་བུ་རྗོད་ཅིང་། ཡེ་འདྲོག་གཏོང་ངོ༌། །ཐོབ་
ཤོར་བྱེད་དོ། །དེ་ལྟར་མི་དགེ་བའི་ལས་སྣ་ཚོགས་སྤྱོད་པ་ལ། རྒྱལ་པོ་ཡབ་ཡུམ་དང་།
བཙུན་མོ་དང་། བློན་པོ་རྣམས་ཀྱིས་ཀྱང་ཇི་ལྟར་དུ་བློ་ཁ་བསྒྱུར་ཞིང་དགེ་བའི་ལས་
ལ་བསྐུལ་མ་བཏང་ཀྱང་། གང་གིས་ཀྱང་བཤོལ་དུ་མེད་ཅིང་། ལོག་པའི་ལས་སྤྱོད་
བྱེད་ནས། འཇིག་རྟེན་གྱི་ཁམས་སུ་ཡང་རྒྱལ་བུ་དྲག་བྱེད་ཧ་ལ་ར་ཛཱ་བྱ་བར་གྲགས་
སོ། །
དེ་ནས་ཡང་རྒྱལ་བུ་དེས་སྨྲས་པ། བདག་ནི་མངའ་རིས་འདི་ལ་སྐྱེས་པ་ཡང་།
སྔོན་གྱི་གོང་མ་རྣམས་ལས་དཔག་པ་མ་ཡིན་ཏེ། ང་རང་བརྟུལ་ཞུགས་རང་སོར་
བཏུབ་པ་ཙམ། གུ་ཝེར་དམག་ལ་འཐབ་ཀྱང་ཅུང་རྒྱལ་ཙམ། ཁོ་ལ་ཟོང་གི་དངོས་
པོ་གསུམ་ཡོད་པ། གཉིས་ཙམ་ང་རང་བསོད་ནམས་ཤུགས་ཀྱིས་ལོན། ད་རུང་ཡན་
ལག་སྡོང་པོ་མ་ལོན་པས། དེད་དཔོན་རྒྱུས་ཡོད་མཁས་པ་ཞིག་ཁྲིད་ནས། ཡང་ན་
252

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
རྒྱལ་པོ་ཡབ་སྲས་ཨེ་སོད་དང་། ཡང་ན་མངའ་རིས་ཞབས་སུ་ཨེ་ཚུད་དང་། ཡང་ན་
ཡན་ལག་སྡོང་པོ་ཨེ་ཐོབ་དང་། དམག་འཁོར་དཔུང་དང་བཅས་ནས་ད་འགྲོ་དགོས་
ཟེར་ཏེ་དམག་གི་དེད་དཔོན་རྣམས་བསགས་ནས་བཀའ་བསྩལ་ཏོ། །
དེའི་དུས་སུ་རྒྱལ་བུ་དེ་ཡང་། དོ་མོད་གཉིད་ལོག་པའི་སྣང་བ་ལ། ཁོ་ལ་ལས་ཀྱི་
གཤིན་རྗེ་དང་། ལྷན་ཅིག་སྐྱེས་པའི་ལྷ་བདུད་དཀར་ནག་གི། ཆོ་འཕྲུལ་དང་དམྱལ་
སྣང་མང་པོ་ཤར་ཏེ། ཁོ་དེ་ལ་ཤིན་ཏུ་ཡང་མ་བཟོད་ནས་འཇིགས་སྐྲག་དང་ཡ་ང་
བར་གྱུར་ནས། སྡིག་པའི་ལས་ལ་འགྱོད་པ་རྗེས་སུ་སྐྱེས་ནས། ལས་དགེ་བ་ལ་སྤྱོད་
པར་ཡིད་ལ་དྲན་ཏེ། དེ་ཡང་ཡབ་ཡུམ་དང་བཙུན་མོ་དང་། བློན་འཁོར་ཀུན་གྲོས་
སུ་བསྡུས་ནས། གནས་མཆོག་དམ་པ་འོལ་མོ་གླིང་ཆེན་གྱི་དབུས་ནས། སྟོན་པའི་
སྒྲོན་མ་སྤྱན་དྲང་སྟེ། བདག་གཞན་ཀུན་གྱི་སྒྲིབ་པ་སྦྱོང་བའི་སླད་དུ། བདེ་བར་
གཤེགས་པ་ཀུན་ཏུ་བཟང་པོ་རྒྱལ་བ་རྒྱ་མཚོའི་དཀྱིལ་འཁོར་གྱི་ཞལ་ཕྱེས་ནས། སྒྲིབ་
སྦྱངས་གི་ཆོ་ག་མཛད་པའི། སྟོན་པའི་ཐུགས་རྗེ་དང་། བདེ་བར་གཤེགས་པ་རྒྱལ་བ་
རྒྱ་མཚོའི་བྱིན་རླབས་དང་། སེམས་ཅན་ལས་ཀྱི་བསོད་ནམས་དང་། མཐུན་རྐྱེན་གྱི་
ཡོན་ཏན་རྣམས་ཚོགས་པས། ཡུལ་དེའི་རྒྱལ་པོ་ཡབ་ཡུམ་དང་། རྒྱལ་བུས་དམག་
ཁྱེར་དང་སྡེ་འཁྲུག་བྱས་པ་ཡི། སེམས་ཅན་སྲོག་བཅད་པ་རྣམས་དང་། དམག་
མི་སྟོང་ཕྲག་མང་པོ་གུམ་པ་རྣམས་ཀྱི། སྡིག་པ་དང་སྒྲིབ་པ་དུས་གཅིག་ཏུ་བྱང་སྟེ།
མཆོད་སྦྱིན་རྒྱས་པའི་ཡོན་ཏན་གྱིས། རྒྱུ་བསོད་ནམས་ཀྱི་ཚོགས་རྫོགས་ནས། ཡུལ་
ཁམས་དེའི་འཇིག་རྟེན་སྟོང་པ་ཙམ་ཞིག་སངས་རྒྱས་ཏེ་སོང་ངོ༌། །
དེའི་ཚེ་སླད་ན་རྒྱལ་བུ་དྲག་བྱེད་ཧ་ལ་ར་ཛ་ནི་སྔར་བྱས་ཀྱི་ལས་ལ་འགྱོད་པ་དྲན་
པ་དང༌། ཕྱིས་བྱུང་གི་ལས་ལ་སྤྲོ་བ་སྐྱེས་པར་བྱུང་ནས། གཡུང་དྲུང་བོན་ལ་དགེ་
བ་གཅིག་བུར་དུ་སྤྱོད་ཅིང་། རྒྱལ་ཁམས་ཐམས་ཅད་ཀྱང་དགེ་བ་ལ་བཀོལ་ལོ། །དེ་
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལ་སྔོན་གྱི་རྒྱལ་བུ་བཙོན་དུ་བཟུང་པ། སེའུ་ར་ཛཱ་ཡང་། ཕྱིར་རང་ཡུལ་དུ་བསྐྱལ་
ཏེ། དེ་ཡང་སྔོན་གྱི་དགྲ་ལ་ད་ལྟའི་གཉེན་དུ་བྱས་ཏེ། དཔོ་བཟའ་ཁྲི་བཙུན་གྱི་བུ་
མོ། རྗེའུ་རིགས་ཀྱི་མི་མོ་འཕྲུལ་ལྡན་མ་བྱ་བ་ཁབ་ཏུ་བྱིན་ཏེ། རྫས་ཀྱི་ནོར་བུ་མང་
པོ་དང་བཅས་ནས། བློན་པོ་དང་དེད་དཔོན་དང་འཁོར་འབངས་མང་པོ་བརྫངས་
ནས། རྒྱལ་བུ་ཧ་ལ་ར་ཛཱས་སྨྲས་པ། གསོན་དང་རྒྱལ་བུ་སེའུ་ར་ཛཱ་ལགས། འོ་སྐོལ་
སྔོན་ཆད་དགྲ་ལ་དགྲ་རུ་བཟུང༌། རྒྱལ་སྲིད་འཁོར་དང་ལོངས་སྤྱོད་ཕྲོག་དང་འཐེན།
དམག་ཁྱེར་སྡེ་འཁྲུག་རྩོད་པ་ཕམ་རྒྱལ་བཀྱེས། གོ་གོན་མཚོན་ཐོགས་གསོད་དང་
གཅོད་པར་བྱས། མ་གོའི་བར་ལ་ལས་ཀྱི་རྣམ་སྨིན་བསགས། དམག་མི་སྟོང་ཕྲག་
མང་པོའི་སྲོག་ལ་འབགས། དང་པོའི་ལེ་ལན་བདག་ཉིད་ཆེ་ལགས་ཏེ། ཕྱིས་སུ་ཁྱེད་
ཀྱང་འཁྲུལ་པའི་ལས་དབང་གིས། སྡིག་པའི་ཕྱོགས་ལ་གཉིས་མཉམ་ཀུན་ཀ་གཏོགས།
གཅིག་ཀྱང་མ་རྒྱལ་ངེད་རང་གཉིས་ཀ་ཕམ། ད་ལྟ་སྟོན་པའི་སྒྲོན་མ་མ་ལགས་ན།
གཏན་དུ་ཐར་མེད་ངན་སོང་ལྟུང་བའི་རྒྱུ། རྒྱལ་ས་བྱ་བ་ཐར་མེད་འཁོར་བའི་བཙོན།
རྒྱལ་པོ་བྱ་བ་ང་རྒྱལ་དྲེགས་པའི་བུ། རྒྱལ་སློད་བྱ་བ་འདུ་འཛིའི་གཡེང་བའི་རྐྱེན།
རྒྱལ་ཁྲིམས་བྱ་བ་ངན་སོང་དམྱལ་བའི་རྒྱུ། ངས་ཀྱང་སྔ་བློ་མ་རིག་འཁྲུལ་པ་ཡིས།
མི་དགེ་སྡུག་བསྔལ་འཁོར་བའི་ལས་ལ་སྤྱོད། ཕྱི་བློ་རིག་པས་ཟིན་ནས་དགེ་བ་དྲན།
འཇིག་རྟེན་འཁོར་བ་སྟོང་ཙམ་མ་གྲུབ་ཀྱང་། རྒྱལ་ཁམས་དགེ་བའི་དེད་དཔོན་དགེ་
བར་གྲུབ། ཁྱེད་ཀྱང་འདི་ནས་ཁྱེད་རང་ཡུལ་ཕྱིན་ནས། ཡབ་ཡུམ་སྲས་དང་བློན་
འཁོར་འབངས་རྣམས་ལ། འོ་སྐོལ་ལས་དང་བྱ་བ་ལོ་རྒྱུས་གླེངས། སྡིག་སྤང་དགེ་བ་
སྤྱོད་པའི་བྲོད་ཁ་ཐིངས། ངན་འགྲོ་དམྱལ་བར་ལྟུང་བའི་གཡང་ས་ཤོད། སྟོན་པའི་
སྒྲོན་མ་སྤྱན་དྲང་དགེ་བ་བསྐུལ། ངེད་རང་སྔོན་ཆད་དགྲ་ལ་ད་ལྟའི་གཉེན། འཁྲུལ་
པའི་བྱ་བ་བློ་སེམས་གཏན་ནས་སྤོངས། སོ་སོར་སངས་རྒྱས་བསྟན་པའི་རྗེས་འཇུག་
254

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
ཅིང་། དཀར་པོའི་ལས་དང་དགེ་བ་འདུན་སྤྱོད་བྱ། རྒྱལ་སྲིད་འཁོར་ཀྱང་མཉམ་
པོར་དགེ་བ་སྤྱོད། ཁྱེད་ཀྱི་རྫས་ཀྱི་ནོར་བུ་རིན་ཆེན་ཀྱང་། རྒྱལ་བུ་ཉིད་ཀྱི་དབང་
བྱར་ཞབས་ཏོག་མཛོད། ངེད་རང་གཉེན་སྲིད་འདི་ནས་མཐའ་བར་དུ། ཚོང་དང་
དགའ་བཤེས་གྲོགས་དང་སྲིད་འབྲེལ་གྱི། སངས་རྒྱས་བསྟན་པ་མཉམ་འཛིན་མཉམ་
དུ་སྐྱོངས། དཀར་པོ་དགེ་བའི་ཕྱོགས་སུ་འདུན་པར་སྤྱོད། བདག་གི་བུ་མོ་རིགས་
ཀྱི་མི་མོ་སྟེ། ཡབ་ནི་རྗེའུ་རིགས་རྒྱལ་པོའི་གདུང་ལས་གྲོལ། ཡུམ་ནི་གདུང་རྒྱུད་མི་
མོའི་འཕྲུལ་ལས་ཆད། མོ་རང་ཉིད་ཀྱང་དཀར་པོའི་དགེ་ལ་དད། རིགས་བཟང་
ཁུངས་བཙུན་རྒྱལ་གྱི་མི་མོ་བཙུན། བློ་གསལ་ཤེས་ལྡན་སྨྲ་བའི་དྲག་དལ་བྱེད། ཅིས་
ཀྱང་རྒྱལ་གྱི་ཆབས་སྲིད་ཟིན་པར་བདོག །རྒྱལ་བུ་དམ་པ་དགེ་སྤྱོད་གྲོགས་སུ་མཛོད།
འདི་ནས་ཕ་རོལ་སྐུ་ཁམས་བདེ་མོར་བཞུགས། དེ་ནས་ཅི་སྔར་བཀྲ་ཤིས་དགེ་དང་
མཇལ། ཞེས་སྨྲས་ནས་བརྫངས་སོ། །
དེ་ལ་རྒྱལ་བུ་སེའུ་ར་ཛཱས་སྨྲས་པ། གསོན་དང་རྒྱལ་པོ་ཧ་ལ་ར་ཛཱ་ལགས། སྔོན་
གྱི་ལས་དང་ད་ལྟའི་འཕྲལ་རྐྱེན་འདི། སྨོན་ལམ་བསྡུས་ན་མེ་ཆུ་ཡིན་ཡང་འཕྲོད།
དཔལ་ཁ་མཐུན་ན་དགྲ་ཟུན་ཡིན་ཡང་འབྱོར། ལས་རྐྱེན་འཛོམ་ན་ཤི་གསོན་ཡིན་
ཀྱང་འཕྲད། དེ་ཕྱིར་སྔོན་ལས་དབང་གིས་རྐྱེན་བསྐུལ་ན། འོ་སྐོལ་གཉེན་སྲིད་དགྲ་
ལ་ཟུན་དུ་འབྲེལ། དགྲ་ཡི་བཙོན་བུ་མཆན་གྱི་བུ་བས་དམར། དེ་ཡང་ཕྱ་ཡིས་བསྐོས་
བཞག་ཡིན་པར་འདུག །ད་ལྟའི་སྐབས་འདིར་མཐུན་གསུམ་འདུན་མ་རྩི། དགྲ་ལ་
གཉེན་དང་སྡིག་ལ་དགེ་རུ་འགྱུར། རྒྱལ་བུ་ཁྱེད་ཉིད་གཞན་དང་མི་འདྲ་བར། སྡིག་
ལ་ཇི་ལྟར་བརྟུལ་ཞུགས་དྲག་བཞིན་དུ། དགེ་ལ་དེ་བཞིན་སྟོབས་ཤུགས་དྲག་ཐལ་
བས། གང་དང་མི་འདྲ་ཀུན་ལས་ཁྱད་པར་དཔག །བདུད་ལ་ལྷ་སེམས་མུན་ལ་
སྣང་དུ་གྱུར། ལྕགས་ལ་གསེར་འགྱུར་ས་རྡོ་རིན་ཆེན་གླིང་། སྡིག་ལ་དགེ་འགྱུར་སྐད་
255

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཅིག་ཐར་ལམ་ཕྱེད། དེ་ཕྱིར་རྒྱལ་ཕྲན་གཞན་དང་ཁྱེད་མི་འདྲ། དག་པའི་ཡུལ་ནས་
སངས་རྒྱས་མངོན་སྤྱན་དྲངས། མ་དག་མཐའ་འཁོབ་མིས་ཀྱང་ལྷ་ཞལ་མཐོང་། རྒྱལ་
ཁམས་ཐམས་ཅད་དགེ་བའི་ལས་ལ་བཀོལ། སྡིག་ཅན་ཉོན་མོངས་ཐར་པར་མངོན་
སངས་རྒྱས། དགེ་བའི་སྟོབས་མཆོག་དེ་ལ་རྗེས་ཡིད་རངས། ད་ལྟ་བདག་ལ་ཁབ་ཀྱི་
བཙུན་མོ་དང༌། ཟས་ནོར་ལོངས་སྤྱོད་བློན་འབངས་འཁོར་དང་བཅས། བདག་ཅག་
ཡུལ་དུ་བརྫང་བཅས་ཕུན་སུམ་ཚོགས། འོན་ཀྱང་འདི་ཙམ་ལོངས་སྤྱོད་མི་དགོས་
དང་། རང་སྲོག་མ་བྲལ་དྲིན་ལན་འཁོར་དུ་མེད། ད་ཡང་རྫས་ཀྱི་ནོར་བུ་རིན་ཆེན་
འདི། རྒྱལ་བུ་དམ་པ་ཁྱེད་ཀྱི་དབང་བྱར་ཏེ། སྔོན་ཀྱང་བསོད་ནམས་ཤུགས་ཀྱི་ལག་
ཏུ་ཕོག །ད་ཡང་བསོད་ནམས་ཤུགས་ལྡན་དབང་ལས་ཆེ། དེ་ཕྱིར་རྒྱལ་བུ་ཁྱེད་ཉིད་
བདག་ཏུ་མཛོད། ཅེས་སྨྲས་ནས། ནོར་བུ་རྒྱལ་བུ་ལ་ཕུལ་ཏེ། སོ་སོར་ཁམས་བདེ་
དང་སྙུང་དྲི་བྱས་ནས། རྒྱལ་བུ་དང་བཙུན་མོ་བློན་འཁོར་རྣམས་ནི། སླར་ལ་གུ་ཝེར་
གྱི་ཡུལ་དུ་ལྡོག་སྟེ་སོང་ངོ༌། །
དེའི་ཚེ་དེའི་དུས་ན། གུ་ཝེར་རྒྱལ་པོའི་ཡུལ་ཁམས་ཀྱི་མི་རྣམས་ནི། ནང་རོལ་
གྱི་རྒྱལ་པོ་དང་འཁྲུག་པས། རྒྱལ་ཁ་ཡང་མ་ཐོབ། རྫས་ཀྱི་ནོར་བུ་ཡང་ཤོར། རྒྱལ་
བུ་ཡང་བཙོན་དུ་སོང༌། དམག་མི་རྣམས་ཀྱང་བསད་ནས། ཤིན་ཏུ་ཡ་ང་གྱ་ཉེས་
ལ། རབ་ཏུ་ཡིད་ཆད་པར་ཡོད་པ་ལ། དུས་རེས་ཤིག་ཙམ་ན། ཡུལ་དེའི་ལ་ཀ་ནས།
རོལ་མོ་དང་རྒྱལ་པོ་དང་། དམག་མི་དང་འཁོར་ཚོགས་མང་པོ་བྱུང་ངོ༌། ། དེ་ལ་ཡུལ་
ཁམས་དེའི་མི་རྣམས་ཀྱང་། སྔོན་གྱི་མི་རྣམས་སུན་བྱུང་ནས། ནང་རོལ་གྱི་རྒྱལ་པོའི་
དམག་བྱུང་སྙམ་སྟེ། ཤིན་ཏུ་འཇིགས་ཤིང་རབ་ཏུ་བྲེད་ནས། དམག་མི་དང་འཁོར་
ཚོགས་རྣམས་ཀྱིས་གོ་མཚོན་མང་པོ་བསྟར་ནས། རྒྱལ་གྱི་ཕོ་བྲང་དུ་འདུས་སོ། །དེ་ལ་
རྒྱལ་པོ་ཡབ་ཀྱིས་སྨྲས་པ། ཁྱེད་རྣམས་གོ་ཆ་དང་དཔའ་ཆས་ལྡན་པ་འགའ་ཞིག ། ཕོ་
256

མདོ་སྡེ། ། གུ་ཝེར་རྒྱལ་པོའི་སྒྲིབ་སྦྱང་མདོ།
བྲང་གི་ཕྱི་རོལ་དུ་ཕྱུང་ལ་དཔག་ཚད་དང་རྒྱང་གྲགས་ཀྱི་སར་ཇི་ལྟར་ཡིན་པའི་བལྟ་
ཉན་ལ་སོང་དང་། བདག་གི་མདངས་སུམ་རྨི་ལམ་ལ། འུ་བུའི་ལ་ཀ་ནས། རྒྱལ་བུ་
བཙོན་བུ་ལ་སོང་བ་དེས། ལུས་ལ་དར་དཀར་གྱི་ན་བཟའ་དྲི་མ་མེད་པ་ཞིག་གོན་
ནས། ལག་ཏུ་གསེར་གྱི་འཁོར་ལོ་རྩིབས་བཞི་པའི་སྟེང་དུ། ཡིད་བཞིན་གྱི་ནོར་བུ་
འོད་འབར་བ་གཅིག་བཞག་ནས། ཁྱེར་ཏེ་བྱུང་བ་དང་འཕྲད་པས། འུ་བུའི་ཞིང་
ཁམས་མུན་པའི་གླིང་ཁྲོད་ཆེན་པོར་འདུག་པ་ལ། གསལ་བའི་སྒྲོན་མེ་དགུ་ཕྲུག་ཏུ་
ཤར་ནས། འཇིག་རྟེན་གྱི་མུན་པ་གསལ་བར་རྨིས་སོ། །རྨི་ལམ་དེ་ལྟ་བུ་ཡིན་ན། འོ་
སྐོལ་གྱི་རྒྱལ་བུ་ཡང་སྲོག་ལ་མ་ཉེས་པ་དང་། ལས་དང་བྱ་བ་དང་ལྟང་མའི་ངོ་སོ་
ཆེན་པོ་ཞིག་ཐོབ་ནས་འོངས་བ་ནི་མི་སྲིད་དམ། ཞེས་གསུངས་པས་ཀུན་ཀྱང་རྒྱལ་
པོའི་བཀའ་བཞིན་དུ། དེད་དཔོན་གཅིག་དང་། དམག་མི་སྟོང་དང་ལྔ་བརྒྱ་ཕྱི་རོལ་
དུ་སོང་ནས་བལྟ་ཉན་བྱས་པས། རང་གི་རྒྱལ་བུ་ཡིན་པར་རིག་སྟེ། ཐམས་ཅད་ཀུན་
ཀྱང་དགའ་ནས། རྒྱལ་པོ་ཡབ་ཡུམ་དང༌། རྒྱལ་བུ་དང༌། བློན་འཁོར་ཀུན་གྱིས་རོལ་
མོའི་དཔུང་དང་བཅས་ནས་ཕོ་བྲང་གི་ཕྱི་རོལ་ན། རྒྱལ་བུའི་མདུན་ནས་བསུས་ཏེ།
ལ་ལས་ནི་དགའ་ནས་བགད་དོ། ། ལ་ལས་ནི་དགའ་ནས་འགྲེའོ། །ལ་ལས་ནི་དགའ་
ནས་ལྡེག་གོ ། ལ་ལས་ནི་དགའ་ནས་མཆོང་ངོ༌། །དེ་ལ་རྗེའུ་རིགས་ཀྱི་བུ་མོ་ཡང་།
ཤིན་ཏུ་ངོ་མཚར་སྐྱེས་ནས་དགའོ། ། །
དེ་ནས་དེའི་ཚེ། རྒྱལ་བུ་གཙོ་འཁོར་རྣམས་ནི། རྒྱལ་གྱི་ཕོ་བྲང་གི་དབུས་དཀྱིལ་
རྒྱལ་ས་ཡང་ཐོག་ཏུ་སྤྱན་དྲངས་ནས། ཟངས་ཁྲི་དམར་པོའི་ཁ་ལ་རྒྱལ་བུ་བཞུགས་སུ་
གསོལ་ལོ། །ལྕགས་ཁྲི་སྔོན་པོ་ལ་བཙུན་མོ་བཞུགས་སུ་གསོལ་ལོ། །དེ་ནས་ཡབ་རྒྱལ་
པོ་གཏུམ་པ་ལག་རིང་གིས། སྲས་རྒྱལ་བུ་སེའུ་ར་ཛཱ་ལ། རྒྱལ་ཕྱག་བགྱིས་ནས་སྨྲས་པ།
ཉོན་ཅིག་སྟེང་གི་ལྷ་དང་འོག་གི་ཀླུ་། བར་གྱི་མི་རྣམས་ཀུན་གྱིས་གསན་པར་འཚལ།
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བདག་གི་རྒྱལ་བུ་དམ་པ་བསམ་འགྲུབ་དཔལ། ཆུང་ནས་དལ་འབྱོར་ལུས་ལ་རིགས་
ཀྱི་དཔག །རྒྱལ་བུ་གཞན་དག་གང་ལས་ཁྱད་དུ་བདོག །ད་ལྟ་དུས་འདིར་གང་
འདོད་བསམ་པ་འགྲུབ། སྡང་བའི་དགྲ་ལ་བྱམས་པའི་གཉེན་དུ་འབྲེལ། ནམ་ཕུག་
ཆུས་ལ་དེ་ཉིད་ཆེ་ཡིན་མོད། དེ་རིང་རྒྱལ་གྱི་རྒྱལ་ས་དམ་པར་བསྐོས། རྒྱལ་བུ་གཅེན་
དང་གཅུང་གཉིས་ཞབས་ནས་ཐེགས། གཞན་དག་རྒྱལ་ཁམས་ཀུན་གྱིས་གཙུག་ཏུ་
ཁུར། བཀུར་རོ་བཀུར་རོ་རྒྱལ་བུ་ཁྱེད་བཀུར་རོ། ། ཡེ་རྗེ་ཁ་ལེ་ཕྱུ་སངས་གནམ་གྱིས་
བསྐོས། རྒྱལ་བུ་ཁྱེད་ལ་བསྐོས་པའི་གནམ་ཤེས་སོ། །བསམ་འགྲུབ་མཆོག་ལྡན་ཁྱེད་
དཔལ་མ་གཏོགས་པ། སྲས་ལ་ཡབ་ཀྱིས་རྒྱལ་ཕྱག་བྱ་བ་མེད། ཡབ་ལ་སྲས་ཀྱིས་
རྒྱལ་ཕྱག་ཡོད་མཆིས་ཏེ། མ་སྲིད་སྲིད་པ་དེ་རིང་གནམ་གྱིས་བསྐོས། ད་ཡང་རྒྱལ་བུ་
ཁྱེད་ཀྱི་མངའ་རིས་ལ། རྒྱལ་ཁམས་མངའ་དབང་དར་ལ་རྒྱས་པ་དང༌། སྟོང་ཁམས་
ཕྱོགས་བཞི་རེ་བ་སྐོང་བ་དང་། རྒྱལ་སྲིད་རིན་ཆེན་ཁ་ཡོ་སྙོམས་པ་དང་། སྐད་ཅིག་
ཙམ་ཡང་སྡུག་བསྔལ་མི་འབྱུང་བར། བདེ་བ་ཕུན་སུམ་ཚོགས་ཤིང་ནུས་ལྡན་ཤོག །
དཔལ་གྲགས་བསྟན་པ་རབ་ཏུ་བརྟན་པར་ཤོག །བཀྲ་ཤིས་དཔལ་འབར་ཡོངས་ལ་
ཁྱབ་པར་ཤོག །ཅེས་རྒྱལ་པོས་གསུངས་ནས། རྒྱལ་བུ་ལ་རྒྱལ་གྱིས་བསྐོས་བཞག་དེ་
ལྟར་དུ་བགྱིས་སོ། །
དེ་ནས་ཡང་རྒྱལ་པོས་རྒྱལ་བུ་ལ། རྒྱལ་བུ་ཇོ་ཇོ་ལགས། ཁྱེད་ནི་འདི་ནས་ཕ་རོལ་
གྱི་རྒྱལ་པོའི་ཅན་དུ་ཕྱིན་པ་ལ། སྲོག་ལ་མ་ཉེས་པ་དང་། ཚེ་ལ་བར་ཆད་དུ་མ་སོང་
བ་ཅིའི་ཕྱིར། གཞན་ཡང་ནང་རོལ་གྱི་རྒྱལ་པོ་དེ་དག་ལ། འཁོར་དང་ལོངས་སྤྱོད་
དང་ཕུན་སུམ་ཚོགས་པའི་ཡོ་བྱད་ཅི་སྣང༌། ཞེས་གསུངས་པ་ལ། རྒྱལ་བུས་སྨྲས་
པ། རྒྱལ་པོ་ལགས། བདག་མཆིས་པའི་ཡུལ་དེ་ནི། རྒྱལ་སྲིད་དང་འཁོར་དང་བསོད་
ནམས་དང་ལོངས་སྤྱོད་ནི། ཤིན་ཏུ་ཡང་ཕུན་སུམ་ཚོགས་པར་སྣང་བ་ལགས་སོ། །
258

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
བདག་གི་སྲོག་ལ་མ་ཉེས་པ་དང་། ཚེ་ལ་བར་མ་ཆད་པ་ནི། རྒྱལ་བུ་དེ་སྟོབས་དང་
བརྟུལ་ཞུགས་ཤིན་ཏུ་དྲགས་པ་ཞིག་འདུག་པའི། འོ་སྐོལ་གྱི་ཡུལ་དུ་དུས་ལ་ཡང་།
དམག་དང་འཁྲུགས་པ་བྱེད་པར་བརྩམ་པ་ལ། ལམ་དུ་རྨི་ལམ་དང་ཉམས་སྣང་ལ།
ལས་དགེ་སྡིག་གི་རྒྱུ་འབྲས་རྣམས་གསལ་བར་མངོན་ཏེ། དེ་ལ་ཤིན་ཏུ་ཡང་སྐྲག་པ་
དང་འཇིགས་པ་སྐྱེས་ནས། དམག་དང་འཁྲུག་པ་རྣམས་བཤོལ་ཏེ། སྡིག་པ་སྤངས་
ནས་དགེ་བ་ལ་མོས་ཤིང་། བྱང་ཕྱོགས་དམུའི་རྒྱལ་ས་ན། སངས་རྒྱས་སྟོན་པའི་གཙོ་
བོ་སྤྱན་དྲངས་ནས། སྡིག་པ་བཤགས་ཤིང་དགེ་བ་ལ་སྤྱོད་པས། ཡུལ་དེའི་རྒྱལ་པོ་
ཡབ་ཡུམ་དང༌། དམག་མི་སྟོང་ཕྲག་དགུ་དང་བཅས་པ། ཡུལ་ཁམས་སྟོང་པ་ཙམ་
ཞིག །ཚོགས་རྫོགས་སྒྲིབ་པ་བྱང་ནས། མངོན་པར་སངས་རྒྱས་པར་སོང་ངོ༌། །དེའི་
རྗེས་སུ་སླད་ནས་ལུས་པའི་རྒྱལ་བུ་དང་། ཞིང་ཁམས་དེའི་མི་རྣམས་ཀྱང་། སྡིག་པའི་
ལས་སྤངས་ནས། ལས་དགེ་བ་བྱ་བ་ལ་སྤྱོད་དོ། །བདག་ཀྱང་བཙུན་མོ་དང་། བློན་
པོ་དང་བྲན་འཁོར་དང༌། ནོར་བུ་རིན་པོ་ཆེ་ལས་སོགས་པ་རྣམས་དང་། གནས་
འདིར་བརྫངས་ནས་བཏང་བ་ལགས་སོ། །གཞན་དག་འོ་སྐོལ་གྱི་རྒྱལ་ཁམས་རྣམས་
སུ་ཡང་། དགེ་བའི་བསྐུལ་མ་བཏབ་པ་དང་། འཕྲིན་པ་བརྫངས་པ་ལགས་སོ། །འོ་
སྐོལ་གྱི་སྔོན་གྱི་དགྲ་ལ། ད་ལྟའི་གཉེན་དང་སྲིད་དུ་སྦྲེལ་ནས། ཤིན་ཏུ་ཡང་མཛའ་
མཐུན་ཆེ་བར་བྱས་པ་ལགས་སོ། །ཞེས་སྨྲས་པས། རྒྱལ་པོ་ཡབ་ཡུམ་དང་སྲས་དང་
བློན་འཁོར་རྣམས་ཀྱང་། ཤིན་ཏུ་ཡང་དགའ་བ་སྐྱེས་ནས། རྒྱལ་བུ་ལ་མངོན་པར་
བསྟོད་དོ། །དེ་ལྟར་རྒྱལ་བུ་ཡབ་སྲས་རྣམས་མཆིད་གླེང་ཞིང་། བཀྲ་ཤིས་ཀྱི་དགའ་
སྟོན་དང༌། མཆོད་པ་རྒྱ་ཆེན་པོ་རུ་བྱས་སོ། །ཡུལ་དེའི་མི་རྣམས་ཀྱིས་ཀྱང་སྡུག་
བསྔལ་དང་མྱ་ངན་རྒྱུན་ཆད་ནས། དགའ་བདེ་ཕུན་སུམ་ཚོགས་པ་རུ་གྱུར་ཏོ། ། ། །
དེ་ནས་ཡང་དེའི་ཚེ་དེའི་དུས་ན། གུ་ཝེར་གྱི་རྒྱལ་པོ་དང་བློན་པོ་དང་བཙུན་མོ་
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དང་དེད་དཔོན་ཀུན། རྒྱལ་ས་རིན་པོ་ཆེ་རུ་ཚོགས་ནས། རྒྱལ་བུ་སེའུ་ར་ཛཱས་སྨྲས་
པ། གསོན་དང་རྒྱལ་པོ་ཡབ་ཡུམ་སྲས་དང་བློན། བཙུན་མོ་དེད་དཔོན་འཁོར་དང་
བཅས་པ་རྣམས། འོ་སྐོལ་འཛམ་བུ་གླིང་འདིར་སྐྱེས་ནས་སུ། གཙང་མ་རིན་ཆེན་མི་
ལུས་ཐོབ་པ་ལ། རང་དབང་མི་འགྱུར་དབང་སྒྱུར་རྒྱལ་གྱི་བུ། བསོད་ནམས་ལོངས་
སྤྱོད་མངའ་དབང་ལྡན་པ་ལ། དཀར་པོ་དགེ་བའི་ལས་ལ་མི་སྤྱོད་པར། སྡིག་པའི་
ལས་ལ་ཅི་ཚུགས་སྤྱོད་པ་འདི། རྒྱལ་ཁམས་གཞན་གྱི་མཐོང་ན་ཡ་རེ་ང་། ངེད་རང་
སྤྱོད་པ་རྣམས་ཀྱང་སྐྱི་རེ་འཇིགས། མ་ཉེས་སེམས་ཅན་སྲོག་བཅད་ཉོན་རེ་མོངས།
ཟས་སུ་ཤ་ཁྲག་བཟའ་བ་སྐྱུག་རེ་བྲོ། ལས་སུ་སྡིག་ཚོགས་སྤྱོད་པ་ལུང་རེ་ལོག ། ཅི་
འདྲའི་དུས་ཤིག་སྟེང་དུ་འོང་ངེས་ན། གཞན་གྱི་ཡུལ་དུ་སྙིང་རྗེ་བྱ་བ་འདུག ། འོ་སྐོལ་
ཡུལ་ན་སྙིང་རྗེ་བྱ་བ་མེད། གཞན་གྱི་ཡུལ་ན་བྱམས་སེམས་བྱ་བ་འདུག །འོ་སྐོལ་ཡུལ་
དུ་བྱམས་སེམས་བྱ་བ་མེད། གཞན་གྱི་ཡུལ་དུ་དགེ་བ་བྱ་བ་འདུག ། འོ་སྐོལ་ཡུལ་དུ་
དགེ་བ་བྱ་བ་མེད། གཞན་གྱི་ཡུལ་དུ་འདྲེན་པ་བྱ་བ་འདུག ། འོ་སྐོལ་ཡུལ་དུ་འདྲེན་
པ་བྱ་བ་མེད། མཐའ་འཁོབ་མུན་པའི་གླིང་ཁྲོད་འདི་དག་ན། ལས་ངན་སེམས་ཅན་
གདུག་པ་སྲིན་གྱི་ཚ། ལོག་པའི་ལས་སྤྱོད་སྡིག་དང་དགེ་བ་ནོར། ཕྱི་མ་ངན་སོང་
དམྱལ་བའི་འགྲམ་རྡོར་འགྲོ། ཚེ་འདིར་ཕྱི་མའི་དོན་ཞིག་མ་སྙེད་དེ། དཀར་པོ་དགེ་
བའི་ལས་ཤིག་མ་སྤྱོད་ན། དབང་ཆེན་རྒྱལ་པོར་སྐྱེས་པ་ཅི་ལ་ཕན། མངའ་དབང་
ཕུན་སུམ་ཚོགས་པ་ཇི་སྐྱིད་ན། འཛམ་གླིང་སོག་ཁར་སྐྱེས་པ་སྟོང་སྐོར་ཡིན། གཙང་
མ་མི་ལུས་ཐོབ་པ་ཆུད་ཟོས་ཡིན། དེ་ཕྱིར་རྒྱལ་པོ་ཡབ་ཡུམ་སྲས་བློན་རྣམས། འཇིག་
རྟེན་ཁམས་ཀྱི་མངའ་ཆེན་རྒྱལ་པོ་རྣམས། བྱས་པ་བོན་དང་ལྟང་མ་དགེ་བ་ཡིན། དེ་
ལ་མ་གཏོགས་འོ་སྐོལ་ལས་སྤྱོད་འདིས། འདི་ལ་བརྩིས་སམ་ཕྱི་མར་ཕན་པ་མིན། འོ་
སྐོལ་མི་དགོས་ནང་རོལ་རྒྱལ་པོ་ཡི། གདུང་རྒྱུད་རྒྱལ་པོ་ཙམ་ལས་མ་གཏོགས་པ། དེ་
260

མདོ་སྡེ། ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
མིན་རྣམས་ལ་བརྟུལ་ཞུགས་སྟོབས་ཆེ་བའི། དྲག་བྱེད་ཧ་ལ་ར་ཛཱ་ཡིན་མོད་ཀྱང་།
ལས་ལ་དགེ་སྡིག་རྒྱུ་འབྲས་རིག་པ་ཡི། ཕྱི་མ་བྱ་བའི་དགེ་བ་དགོས་པར་སྣང་། ད་ལྟ་
དཀར་པོ་དགེ་བའི་ལས་ལ་སྤྱོད། འོ་སྐོལ་རྣམས་ལ་མི་དགོས་ཅི་ཡི་ཕྱིར། ཞེས་སྨྲས་
པས། དེ་ལ་རྒྱལ་པོ་ཡབ་ཡུམ་དང་། སྲས་བློན་འཁོར་དང་བཅས་པ་རྣམས་ཀྱང་།
སྡིག་པའི་ལས་ལ་ཁ་ཅིག་སེམས་གཉིས་ཟོས་ནས། སྐྱི་བུང་གི་སོང་ངོ༌། ། དེ་ལ་རྒྱལ་པོ་
ཡབ་ཀྱིས་སྨྲས་པ། གསོན་དང་རྒྱལ་བུ་དམ་པ་བསམ་འགྲུབ་རྗེ། ཁྱོད་ནི་མི་རྗེ་གང་
དང་མི་འདྲ་བར། ཉེས་པའི་སྐྱོན་ལ་ཡོན་ཏན་འབྱུང་བཏུབ་པ། ཞལ་ནས་གང་སྨྲས་
བདེན་པར་འདུག་ལས་ཆེ། འོ་སྐོལ་བསྐོས་པའི་རྒྱལ་ས་འདི་དག་ན། སྔོན་ཆད་རྒྱལ་
པོ་ཅི་ཡོད་ངས་མི་ཤེས། ཕྱིན་ཆད་བདག་གི་ཡབ་མེས་ཕྱིན་ཆད་ལ། བྱས་པ་གཉེན་
དང་ལྟང་མ་དགྲ་མ་གཏོགས། དེ་མིན་དགེ་བ་བྱ་བ་སྤྱོད་མ་མྱོང་། བསགས་པ་ནོར་
དང་མངའ་ཐང་ཁྲིམས་ལ་བྱས། ལས་ལ་དགེ་སྡིག་ཡོད་པར་ངས་མི་ཤེས། ད་ནི་རྒྱལ་
བུའི་ལས་དང་དགེ་སྡིག་དང་། རྒྱུ་འབྲས་ཡོད་པ་ཅིས་ཀྱང་གསལ་མངོན་ན། ཁྱེད་
རང་མངའ་དབང་ཁྲིམས་ལ་བསྐོས་ལགས་པས། རྒྱལ་ཁམས་མངའ་དབང་ཅི་བསྒྱུར་
ཁྱོད་རང་ཤེས། དགེ་བ་སྤྱོད་ཀྱང་རྒྱལ་བུ་རང་ཉིད་ཤེས། གལ་ཏེ་རྒྱལ་བུས་དགེ་བ་
སྤྱོད་དགོངས་ན། བདག་ཅག་བློན་འབངས་སྒྲིབ་པ་སྦྱངས་པ་དང༌། རྒྱལ་ཁམས་
མངའ་རིས་དགེ་ལ་བཀོལ་བ་དང་། ཕྱི་རབས་རྣམས་ལ་བཤོ་སྲོལ་བཞག་པའི་ཕྱིར།
འཛམ་གླིང་སོག་ཁར་རྒྱལ་ས་ཆེན་པོ་ནས། སྟོན་པའི་སྒྲོན་མ་དེ་དག་སྤྱན་དྲངས་ལ།
ཚོགས་བསག་སྒྲིབ་པ་སྦྱང་བའི་ཞིང་དུ་མཛོད། དེ་མིན་གཤེན་ཕྲན་ཕལ་ལ་ལྟོས་པ་
མེད། རང་རེ་ཤིན་ཏུ་སྟོབས་ཤུགས་ཆེ་ལགས་པའི། དགེ་ལ་སྤྱོད་ཀྱང་དེ་ལྟར་སྟོབས་
བསྐྱེད་དགོས། ཞེས་རྒྱལ་པོ་ཆེན་པོས་བཀའ་སྩལ་པས། སྲས་བློན་དང་འབངས་
འཁོར་དང་། བཙུན་མོ་རྣམས་ཀྱང་ཤིན་ཏུ་ཡང་དགའ་བ་སྐྱེས་ནས། རྒྱལ་པོ་ཆེན་
261

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པོས་གསུངས་ལ་ཀུན་གྱིས་མངོན་པར་བསྟོད་ནས། གྲོས་ཀྱང་དེ་ལྟར་དུ་རིགས་པར་
ཏི
བཅད་དོ། །
༧ དེ་ནས་དེའི་ཚེ། རྒྱལ་བུ་སེའུ་ར་ཛཱ་ཡང་། རྒྱལ་པོ་ཡབ་ཀྱི་བཀའ་བྱུང་བ་དང་།
ལས་དགེ་བ་ལ་མོས་ཤིང་ཐག་བཅད་དོ། །སྟོན་པའི་སྒྲོན་མ་སྤྱན་འདྲེན་དུ་ཆས་ཏེ།
དེ་ཡང་དམག་མི་དང༌། འཁོར་ཚོགས་དཔུང་བསྐྱེད་ནས་སྟོང་དང་ལྔ་བརྒྱ་དང་ཆས་
ཏེ། རྒྱལ་བུ་རང་གི་ལུས་ལ་མཐིང་དམར་གྱི་བེར་ཆེན་ནི་གྱོན། དབུ་ལ་ལྗང་དམར་གྱི་
ལ་ཐོད་ནི་བཅིངས། གློ་ལ་གློག་དམར་གྱི་ཡ་ཙ་ནི་བཏགས། ལག་ན་སྔོ་དམར་གྱི་རུ་
མཚན་ནི་བསྣམས་ནས། ཆིབས་པ་རྔ་མོང་རྡེལ་མགོ་ལ་བཅིབས་ནས། དེད་དཔོན་
གྱི་ཆས་སུ་ཞུགས་ཏེ། ཡུལ་དེའི་བྱང་ནུབ་ཏུ་སྟོན་པའི་སྒྲོན་མ་སྤྱན་འདྲེན་དུ་གཤེགས་
སོ། །དེ་ནས་རྒྱལ་བུ་འཁོར་ཚོགས་རྣམས་ཀྱང་ཡུལ་དང་། ཞིང་ཁམས་དང་། ཆུ་བོ་
དང༌། ཆུ་བྲན་དང་། རིགས་མི་གཅིག་པ་མང་པོ་བརྒལ་ནས། ཡུལ་འོལ་མོ་གླིང་ཆེན་
གྱི། རྒྱལ་ས་བར་པོ་སོ་བརྒྱད་དུ་ཕེབས་ཏེ་སྟོན་པའི་སྒྲོན་མ་དང་མཇལ་ལོ། །དེ་ལ་
སྟོན་པའི་ཞལ་ནས། རིགས་ཀྱི་བུ་དེད་དཔོན་གྱི་རྒྱལ་པོ། ཁྱོད་རྣམས་ཡུལ་ཇི་སྐད་བྱ་
བ་ནས་ཡིན། རིགས་ནི་གར་གཏོགས། ཕ་དང་མ་ནི་ཇི་སྐད་བྱ་བ་ཡིན། ཁྱོད་རང་གི་
མིང་ལ་ནི་ཅི་མིང་། གནས་འདི་རུ་འོང་བ་ནི་ཅིའི་ཕྱིར་འོངས་པ་ཡིན། ཞེས་གསུངས་
སོ། །
དེ་ལ་རྒྱལ་བུས་གསོལ་པ། སྟོན་པའི་སྒྲོན་མ་ལགས། བདག་ཅག་མཆིས་པའི་ཡུལ་
ནི། མུ་ཁྱུད་བདལ་པ་རྒྱ་མཚོའི་འགྲམ། ཕོ་བྲང་ཆེན་པོ་ཤ་ཟ་གླིང་ཁྲོད་ཀྱི་དབུས་བྱ་
བ་ལགས་སོ། །རིགས་ནི་དམངས་རིགས་སྲིན་ཚ་གུ་ཝེར་གྱི་གདུང་ལས་གྲོལ་བ་ལགས་
སོ། །ཕ་ཡི་མིང་ནི་གུ་ཝེར་གྱི་རྒྱལ་པོ་གཏུམ་པ་ལག་རིང་བྱ་བ་ལགས་སོ། །མའི་མིང་
ནི་རྒྱལ་མོ་ལི་ཤམ་མ་ཞེས་བྱ་བ་ལགས་སོ། །བདག་རང་གི་མིང་ནི་རྒྱལ་བུ་སེའུ་ར་ཛཱ་
262

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
བྱ་བ་ལགས་སོ། །གནས་འདི་རུ་མཆིས་པའི་དོན་ནི། བདག་གི་ཡུལ་དེ་ནི་མཐའ་མིའི་
གླིང་རེད་པས། རྒྱུ་འབྲས་ཀྱི་བོན་དང་། འདྲེན་པའི་སྟོན་པ་མི་བདོག་ཅིང་། ལས་
དགེ་བ་བྱ་བ་སྤངས་ནས། སྡིག་པ་ཇི་ཚུགས་སུ་སྤྱོད་པའི་རྒྱལ་ཁམས་གཅིག་ལགས་ཏེ།
དེ་ལ་བདག་ནི་ནང་རོལ་གྱི་རྒྱལ་པོ་དྲག་བྱེད་ཀྱི་ཡུལ་དུ་ཕྱིན་ནས། སྟོན་པའི་སྒྲོན་མ་
ཉིད་དང་ཞལ་མཇལ་ཞིང་། དགེ་བའི་རྩ་བ་དེ་དག་ལ་ཤིན་ཏུ་ཡང་སྤྲོ་བ་སྐྱེས་ནས།
ད་ལྟ་སྟོན་པའི་སྒྲོན་མ་སྤྱན་འདྲེན་དུ་མཆིས་པ་ལགས་སོ། །ད་ཡང་སྟོན་པའི་སྒྲོན་མ་
འགྲོ་བའི་དཔལ། གདུལ་བའི་ཞིང་ལ་ཕྱོགས་རིས་མེད་ལགས་ཀྱང་། བདག་ཅག་མ་
རིག་ལས་ངན་སྡིག་ཆེ་བས། མ་རིག་ཉོན་མོངས་བག་ཆགས་སྦྱོང་བའི་ཕྱིར། གཡུང་
དྲུང་བོན་གྱི་བསྟན་པ་སྤེལ་བ་དང་། རྒྱལ་ཁམས་མངའ་རིས་དགེ་ལ་བཀོལ་བ་དང༌།
གུ་ཝེར་ར་ཛཱའི་སྒྲིབ་པ་སྦྱང་བའི་ཕྱིར། བདག་གི་ཡུལ་དང་གནས་དེར་གཤེགས་པར་
ཞུ། ཞེས་གསོལ་ཏོ། །
དེ་ལ་སྟོན་པས་ཀྱང་འགྲོ་བ་འདུལ་བ་དང་། བསྟན་པ་སྤེལ་བ་དང་། སེམས་ཅན་
ཉོན་མོངས་པའི་སྒྲིབ་པ་སྦྱང་བའི་ཕྱིར་དུ་དུས་དང་སྐབས་ལ་བབས་པར་དགོངས་
ནས། རྒྱལ་བུ་ལ་གཤེགས་པའི་བཀའ་གནང་ནས། འཁོར་དུ་གཏོགས་པ་རྣམས་ལ་
བཀའ་སྩལ་པ། འོལ་མོ་ལུང་རིང་གི་སློབ་མ་དང༌། འཁོར་སྡེ་བཞི་ཡ་བརྒྱད་རྣམས།
བདག་ནི་གུ་ཝེར་རྒྱལ་པོའི་སྒྲིབ་པ་སྦྱངས་བ་དང་། འགྲོ་བ་འདུལ་བ་དང་། བསྟན་
པ་སྤེལ་བ་ལ། མཐའ་མིའི་གླིང་ལ་འགྲོ་ཡིས། དེའི་ཚེ་བདག་མ་ཕྱིན་གྱི་བར་དུ། ཁྱེད་
རྣམས་ཀྱིས་ཀྱང་སྡིག་པ་ནི་སྤོངས་ཤིག །དགེ་བ་ནི་སྤྱོད་ཅིག །བརྩོན་འགྲུས་ནི་བསྐྱེད་
ཅིག །གསས་མཁར་ཤམ་པོ་ལྷ་རྩེ་ལ། མཆོད་པ་ནི་རྒྱུན་དུ་ཕུལ་ཅིག །དེས་ན་བདག་
གིས་འགྲོ་བའི་དོན་བྱེད་པ་འདི་ཡང་མྱུར་དུ་འགྲུབ་ནས་འོང་གིས། ཞེས་གསུངས་ནས།
གསེར་གྱི་ཤིང་རྟ་འཁོར་ལོ་བརྒྱད་པ་ལ་ནི་བཅིབས། རྨ་ལོ་དང་གཡུ་ལོ་གཉིས་ཀྱིས་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྐུའི་སྟ་ཟུར་གཡས་གཡོན་ནས་ནི་བརྟེན། ཚངས་པ་གཙུག་ཕུད་དང་སྤང་ལ་གནམ་
གཤེན་གཉིས་ཀྱིས་གཤེགས་པའི་སྣ་དྲངས། སྤོས་ཀྱི་གླང་པོ་དང་ཁ་སྟེ་མུ་ཡ་གཉིས་
ཀྱིས། གཤེགས་པའི་ཤུལ་མཚོན་ནས། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་ལྔ་སྟོང་ལྔ་བརྒྱ་དང་ཆས་ནས། སྟག་དང་གཡག་དང་སེངྒེ་དང། གླང་
པོ་ཆེ་བཞི་ཡིས་མཐའ་མནན་ནས། མེ་ཏོག་གི་ཆར་དང་མངོན་པར་འགྲོགས་ནས་
གཤེགས་སོ། །དེའི་ཚེ་འཇིག་རྟེན་ཀྱི་ཁམས་ཀྱང་གཡོ་བ་དང་། འགུལ་བ་དང་། འུར་
བ་དང་། ཐུག་པ་དང་། ཆེམས་པ་དང་། མེར་བ་དང་། ལྡེག་པ་རབ་ཏུ་བྱུང་ངོ༌། །
ནམ་མཁའ་ལ་གསལ་བའི་འོད་མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་
གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །གཞན་ཡང་གཤེགས་
པའི་ལམ་དུ། ལྷ་ཀླུ་དང་གནོད་སྦྱིན་གཟའ་སྐར་དང་། སྤྲེའུ་བྱང་ཆུབ་སེམས་དཔའ་
རྣམས་ཀྱིས་ཀྱང་བསུ་བ་དང་། རོལ་མོ་དང་མཆོད་པ་སྣ་ཚོགས་འབུལ་ལོ། །དེ་ནས་
མུ་ཁྱུད་བདལ་པའི་རྒྱ་མཚོའི་འགྲམ། གུ་ཝེར་གྱི་ཡུལ་དུ་ཕེབས་ཏེ། ཡུལ་དེའི་མི་
རྣམས་ཀྱིས་ཀྱང་རོལ་མོ་སྣ་ཚོགས་པས་མདུན་ནས་བསུས་ཏེ། སྐུ་མཁར་མུན་པ་གླིང་
རྫོང་གི་ནང་ན་རྒྱལ་ས་ཡང་ཐོག་ཏུ་སྤྱན་དྲངས་སོ། །དེ་ནས་གསོལ་ཟས་རོ་མཆོག་
དང་ལྡན་པ་བདའ་དགུ་དྲངས་སོ། །
དེ་ནས་རྒྱལ་པོ་གཏུམ་པ་ལག་རིང་གིས། མེ་ཏོག་མན་དྷ་ར་བ་ལག་ཏུ་ཐོགས་ནས།
སྟོན་པའི་སྐུ་ལ་སྐོར་བར་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། མེ་ཏོག་
མན་དྷ་ར་བ་ཕྱག་ཏུ་ཕུལ་ནས། མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་
གསོལ་པ། འཇིག་རྟེན་དབང་སྒྱུར་འདྲེན་པའི་རྒྱལ་པོ་རྗེ། ཐམས་ཅད་མཁྱེན་པ་སྟོན་
པའི་སྒྲོན་མ་ལགས། འགྲོ་དྲུག་སེམས་ཅན་ཐུགས་རྗེའི་ཞིང་ས་དང་། སྟོང་གསུམ་
འཇིག་རྟེན་ཉིད་ཀྱི་མངའ་རིས་ལ། ཐུགས་རྗེས་ཕྱོགས་མེད་འགྲོ་བ་འདྲེན་གྱུར་ཡང་།
264

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
བདག་ཅག་དགོངས་ནས་གནས་འདིར་བྱོན་པ་ལེགས། བདག་གི་ཡུལ་དང་ཞིང་
ཁམས་འདི་དག་ན། འཇིག་རྟེན་ཕན་བདེའི་བོན་ཙམ་མ་ལགས་པར། རྒྱུ་འབྲས་
དྲངས་པའི་བོན་ཞེས་བྱ་བ་དང་། འདྲེན་པའི་སྟོན་པ་བྱ་བ་མ་སྲིད་ན། བདག་གི་སྲས་
བུ་སེའུ་ར་ཛཱ་འདི། ནང་རོལ་རྒྱལ་དང་འཁྲུག་པ་བྱུང་བའི་དུས། བཙོན་བུ་དམག་
གིས་ཁྱེར་ནས་སོང་བ་ཡིས། རྒྱུ་འབྲས་ལས་ལ་བདེན་པ་ཡོད་ཚུལ་དང་། སྟོན་པའི་
སྒྲོན་མ་ཁྱེད་དང་མཇལ་ཚུལ་དང་། ནང་རོལ་ཞིང་ཁམས་དགེ་བར་སྤྱོད་ཚུལ་རྣམས།
ཞིབ་པར་རྒྱལ་བུ་དག་གིས་མཆིད་གླེངས་པས། དེ་ལ་བདེན་པའི་ངེས་ཤེས་སྐྱེས་པ་
དང་། རྒྱུ་འབྲས་ལས་ལ་ཅུང་ཙམ་སྙམ་ཟོས་ཤིང་། ཉིད་ཀྱི་སྙན་པ་ཆེར་སྒྲོག་ཐོས་པ་
ཡིས། རྒྱལ་བུ་གནས་འདིར་སྤྱན་འདྲེན་བརྫངས་པ་ལགས། ད་ཡང་སྟོན་པའི་སྒྲོན་མ་
འགྲོ་བའི་དཔལ། བདག་ཅག་གུ་ཝེར་རྒྱལ་ཁམས་མི་རྣམས་ལ། རྒྱུ་འབྲས་བདེན་པའི་
དོན་དམ་བསྟན་པ་དང་། བདག་ཉིད་རྒྱལ་པོའི་སྒྲིབ་པ་སྦྱོང་བ་དང་། རྒྱལ་ཁམས་
དགེ་ལ་བསྒྱུར་བར་མཛད་དུ་གསོལ། ཞེས་གསོལ་ཏོ། །
ས་དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་གུ་ཝེར་རྒྱལ་པོ་ལེགས། སྡིག་
སྤང་དགེ་ལ་འཇུག་པ་ཤིན་ཏུ་ལེགས། སྤྱིར་ཡང་ཁམས་གསུམ་འཁོར་བའི་སེམས་
ཅན་རྣམས། ཚེ་རབས་ཐོག་མ་འཁོར་བ་དཔག་མེད་ནས། ད་ལྟའི་མིང་གཟུགས་
ཉིས་མཚམས་ཡན་ཆད་དུ། ཀུན་གཞི་བྱང་ཆུབ་དོན་དམ་མ་རྟོགས་པས། འཁོར་
བ་མཐའ་མེད་སྡུག་བསྔལ་རྒྱ་མཚོར་སྦྱངས། སྐྱེ་རྒས་ན་འཆི་ཟོ་ཆུ་བཞིན་དུ་བརྒྱུད།
སྡུག་བསྔལ་ཡ་བཞི་ཟུང་བརྒྱད་ཉམས་སུ་མྱོང་། འཁོར་བའི་སེམས་ཅན་ཉོན་མོངས་
མ་རིག་པ། ཞེ་སྡང་རྒྱུས་བསྐྱེད་རང་ཁར་སྤྱོད་པ་ཡིས། འབྲས་བུ་སྡུག་བསྔལ་དམྱལ་
བའི་གནས་སུ་སྐྱེ། ཚ་བརྒྱད་གྲང་བརྒྱད་ཉི་ཚེ་ཉེ་འཁོར་སྦྱོང་། གཅོད་སྦྱོང་དམྱལ་
བའི་སྡུག་བསྔལ་ཡ་རེ་ང་། འཁོར་བའི་སེམས་ཅན་ཉོན་མོངས་མ་རིག་པ། འདོད་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཆགས་རྒྱུས་བསྐྱེད་རང་ཁར་སྤྱོད་པ་ཡིས། འབྲས་བུ་བཀྲེས་སྐོམས་ཡི་དྭགས་གནས་
སུ་སྐྱེ། ཕྱི་ནང་ཉིས་སྒྲིབ་གཅིག་ནས་གཅིག་བརྒྱུད་སྦྱོང་། བཀྲེས་སྐོམས་ཉོན་མོངས་
སྡུག་བསྔལ་ཡ་རེ་ང་། འཁོར་བའི་སེམས་ཅན་ཉོན་མོངས་མ་རིག་པ། གཏི་མུག་རྒྱུས་
བསྐྱེད་རང་ཁར་སྤྱོད་པ་ཡིས། འབྲས་བུ་གླེན་ལྐུགས་བྱོལ་སོང་གནས་སུ་སྐྱེ། གནས་
ན་ལས་སྦྱོང་ལས་ངན་འཐོམས་པའི་རིགས། བླུན་རྨུགས་བྱིང་འཐིབས་སྡུག་བསྔལ་
ཡ་རེ་ང་། འཁོར་བའི་སེམས་ཅན་ཉོན་མོངས་མ་རིག་པ། ཕྲག་དོག་རྒྱུས་བསྐྱེད་རང་
ཁར་སྤྱོད་པ་ཡིས། འབྲས་བུ་མཐའ་འཁོབ་མི་ཡི་གནས་སུ་སྐྱེ། བྲེལ་ཕོངས་གནས་སུ་
འབུལ་ཕོངས་བསོད་ནམས་དམའ། ནད་མུག་མཚོན་གསུམ་སྡུག་བསྔལ་ཡ་རེ་ང་།
འཁོར་བའི་སེམས་ཅན་ཉོན་མོངས་མ་རིག་པ། ང་རྒྱལ་རྒྱུས་བསྐྱེད་རང་ཁར་སྤྱོད་
པ་ཡིས། འབྲས་བུ་འཐབ་རྩོད་ལྷ་མིན་གནས་སུ་སྐྱེ། ཟངས་རི་ལྕགས་ཐང་མི་བདེའི་
གནས་སུ་སྦྱོང་། འཐབ་རྩོད་གསོད་གཅོད་སྡུག་བསྔལ་ཡ་རེ་ང་། འཁོར་བའི་སེམས་
ཅན་ཉོན་མོངས་མ་རིག་པ། དུག་ལྔ་ཆ་མཉམ་བག་ཆགས་རྒྱུས་བསྐྱེད་པས། འབྲས་
བུ་ཕམ་ལྟུང་ལྷ་ཡི་གནས་སུ་སྐྱེ། ལྟུང་ཟད་འཆི་བའི་སྡུག་བསྔལ་ཉོན་མོངས་སྦྱོང་།
ཕམ་ལྟུང་མི་བཟད་དྲན་ཚོར་ཡ་རེ་ང་། འཁོར་བའི་སེམས་ཅན་ཉོན་མོངས་མ་རིག་
པ། མ་རིག་རྒྱུས་བསྐྱེད་དུག་ལྔའི་ལས་དབང་གིས། འབྲས་བུ་སྟོང་ཞེན་བར་མ་དོ་རུ་
སྦྱོང་། བདེ་བ་མི་འཐོབ་ངན་སོང་ལྟུང་བ་ཡི། བར་དོ་སྟོང་ཞེན་ཚེ་ཚད་བསྐལ་པར་
སྦྱོང་། དེ་ཉིད་སྦྱོང་བ་གཏན་དུ་ཐར་མི་སྲིད། དེ་ལྟར་སྡུག་བསྔལ་ཉོན་མོངས་རྒྱུ་
དང་འབྲས། ཞིང་དང་ས་བོན་ལྗང་དང་མྱུ་གུ་སྟེ། འབྲས་བུ་ལོ་འདབ་མེ་ཏོག་འདབ་
རྒྱས་ལྟར། དུག་ལྔའི་རྩ་བ་དེ་བཞིན་ཕྲ་རྒྱས་རགས། སྦམས་པས་ཆེན་པོར་གྱུར་པའི་
སྟོབས་ཤུགས་ཀྱིས། ངན་སོང་འཁོར་བའི་གནས་སུ་འཁྱམས་པ་སྟེ། རྒྱལ་པོ་དེ་བཞིན་
ལས་ལ་རྒྱུ་འབྲས་དཔྱད། སྡིག་པའི་ལས་ལ་དགེ་མིན་གཞན་མི་སྡོང་། ཇི་ལྟར་སྡིག་
266

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
སྤྱོད་དེ་བཞིན་དགེ་སྤྱོད་ན། སྡིག་ནི་ངན་དུག་སྟོན་ཀའི་བ་མོ་འདྲ། དགེ་ནི་དེ་ཡི་
གཉེན་པོ་ཉི་མའི་ཚུལ། འགྲོ་དྲུག་སེམས་ཅན་སོས་ཀའི་རྩྭ་དང་མཚུངས། དུག་ལ་རྩི་
གཏོང་ནད་ལ་སྨན་གཏོང་ལྟར། སྡིག་ལ་དགེ་ཕན་བགེགས་ལ་གཏོས་ཕན་འདྲ། རྒྱལ་
པོ་ཕྱི་མའི་ལས་ལ་ཨེ་ཕན་དེ། ད་ལྟ་འཇིག་རྟེན་འདིར་ཕན་བོན་ལ་སྤྱོད། བོན་ལ་
དོན་དམ་ཀུན་རྫོབ་གཉིས་ཡིན་ཏེ། དོན་དམ་བདེན་པ་ཕྱི་མའི་དོན་དུ་སྟེ། ཀུན་རྫོབ་
མཚན་མ་འདི་ཡི་དོན་ཉིད་དོ། །དེ་བཞིན་འདི་ལ་ཇི་ལྟར་ཕན་བཞིན་དུ། ཕྱི་མ་དེ་
བཞིན་ཕན་འགྱུར་ནུས་སྟོབས་ཆེ། དགེ་སྡིག་རྒྱུ་འབྲས་དེ་ལྟར་ལྟ་དང་མངོན། གཞན་
ཡང་རྒྱལ་པོ་དམ་པ་སྙན་གསོན་འཚལ། འཇིག་རྟེན་འདི་བདེན་མི་རྟག་སྒྱུ་མ་སྟེ། སྒྱུ་
མ་ཅི་ཙམ་སྙིང་པོ་མེད་བཞིན་པར། ཟས་ནོར་ཟིལ་པ་འདྲ་སྟེ་སྐད་ཅིག་མ། སྙན་
གྲགས་གཡུ་འབྲུག་འདྲ་སྟེ་སྐད་ཅིག་མ། ཚེ་འདི་གློག་འོད་འདྲ་སྟེ་སྐད་ཅིག་མ། ལུས་
ནི་ཆུ་བུར་འདྲ་སྟེ་སྐད་ཅིག་མ། གཉེན་འབྲེལ་ཚོང་དུས་འདྲ་སྟེ་སྐད་ཅིག་མ། ཁ་དོག་
གཞའ་སྤྲིན་འདྲ་སྟེ་སྐད་ཅིག་མ། སྒྲ་ཚིག་བྲག་ཅ་འདྲ་སྟེ་སྐད་ཅིག་མ། བྱ་བ་སྨྲིག་རྒྱུ་
འདྲ་སྟེ་སྐད་ཅིག་མ། དེ་ཕྱིར་འཇིག་རྟེན་འདི་ལ་ཅི་ཡོད་ཀྱང་། སྐད་ཅིག་དར་ཙམ་
ཡུད་ཙམ་མ་གཏོགས་པར། གཏན་དུ་རྟག་པ་ཙམ་དུ་མི་གནས་ཤིང་། ཕྱི་མར་དགེ་
དང་བསྡོངས་ལས་ཇི་ལ་ཕན། འཇིག་རྟེན་མི་རྟག་མེ་ཆུ་རླུང་གསུམ་དང་། ནད་མུག་
མཚོན་གྱིས་འཇིག་པ་ལྟར་མངོན་ན། སྔོན་གྱི་ཡབ་མེས་བསགས་པ་ཤུལ་དུ་ལུས། ད་
ལྟ་བུ་ཙས་ཕ་མར་ཅི་འཛིན་ནམ། དུས་ཚོད་བཟང་ངན་སྔ་དྲོ་ཕྱི་དྲོར་འགྱུར། གནམ་
ཟླ་དུས་བཞི་འགྱུར་ཚུལ་ལྟ་དང་མངོན། སྐྱེ་རྒ་ན་འཆི་འབྱུང་བ་དུས་ཀྱི་རྒྱུ། ཇི་ལྟར་
འབྱུང་དང་གང་ལྟར་འབྱུང་ཆ་མེད། ད་ལྟའི་ལས་ལ་ནངས་པར་བརྟགས་གལ་ཆེ།
དོ་མོད་གཉིད་ནས་མི་རྟག་ཅི་ཆ་འགྱུར། དེ་ཕྱིར་ཅིར་འགྱུར་གང་འབྱུང་ཅི་ཆ་མེད།
རྒྱལ་པོ་དམ་པ་མི་རྗེ་དབང་ཡིན་ནས། དབང་མེད་དབང་བྱར་འདོད་པ་མ་ཡིན་པར།
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྒྱལ་པོ་ཉིད་ཀྱང་དགེ་བའི་ལས་ལ་སྤྱོད། འཁོར་རྣམས་ཐམས་ཅད་དགེ་ལ་བཀོལ་
བར་གྱིས། འདིར་སྐྱིད་ཕྱི་མར་བདེ་བའི་དོན་དང་ལྡན། བླ་མེད་ཐར་པའི་གོ་འཕང་
མྱུར་ཐོབ་འགྱུར། ཞེས་སྟོན་པས་བཀའ་སྩལ་པས། རྒྱལ་པོ་འཁོར་དང་བཅས་པ་
རྣམས་ཀྱང་སྟོན་པའི་བཀའ་བདུད་རྩི་དང་འདྲ་བས། ཉོན་མོངས་པའི་ཐ་བ་བངས་
ནས་བག་ཆགས་ཀྱི་ཐ་རམས་གྲོལ་ཞིང་། སྟོན་པའི་བཀའ་ལ་ངེས་ཤེས་སྐྱེས་ནས་ལས་
རྒྱུ་འབྲས་ལ་ཡིད་ཆེས་པར་གོ་བ་དང༌། དགེ་བའི་ལས་ལ་ཤིན་ཏུ་ཡང་མོས་ཏེ་ཕྱིར་མི་
ལྡོག་པའི་དད་པ་ཐོབ་པར་གྱུར་ཏོ། །
༧ དེ་ནས་ཀྱང་སྟོན་པས་དེའི་ཚེ། འཁོར་དུ་གཏོགས་པའི་གཤེན་རབ་གཡུང་དྲུང་
སེམས་དཔའ་རྣམས་ལ་བཀའ་སྩལ་པ། གཤེན་རབ་གཡུང་དྲུང་སེམས་དཔའ་སེམས་
དཔའ་ཆེན་པོ་ཚངས་པ་གཙུག་ཕུད་ལས་སོགས། གཞན་ཡང་འཁོར་དུ་གཏོགས་པའི་
གཡུང་དྲུང་སེམས་དཔའ་རྣམས། སེམས་ཅན་འཁོར་བ་ལ་གནས་པ་རྣམས་ཀྱི་ཉོན་
མོངས་པའི་བག་ཆགས་དང་སྒྲིབ་པ་སྦྱོང་བ་དང་། རྒྱལ་པོ་གུ་ཝེར་ར་ཛ་དང་ཞིང་
ཁམས་འདིའི་མི་རྣམས་སྒྲིབ་གཉིས་བྱང་ཞིང་ཚོགས་གཉིས་རྫོགས་པར་བྱ་བ་དང་།
ཕྱི་རབས་ཀྱི་གང་ཟག་རྣམས་ལ་སྒྲིབ་པ་སྦྱངས་བའི་དཔེ་དང་ཐབས་སུ་བསྟན་པའི་
ཕྱིར། ཕུན་སུམ་ཚོགས་པའི་རྫས་དང་ཡོ་བྱད་ཚོགས་པར་གསོག་ལ། གཙང་མའི་
རྒྱན་གཞི་གཉིས་སྟེང་དུ། མཆོད་པའི་ཡ་སྟགས་དང་། སྦྱིན་པའི་ཡ་སྟགས་རྒྱས་པར་
ཤོམས་ལ། གཤེན་རབ་མཆོག་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྔ་རབས་འདས་པ་དང་། ད་ལྟར་བཞུགས་པ་དང་། སླད་
ན་འབྱོན་པ་རྣམས་ཀྱི་ཏིང་ངེ་འཛིན་གྱི་ཡན་ལག་ལས་བྱུང་བས། གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་མངོན་དུ་ཐོབ་པ། བརྒྱ་རྩ་བརྒྱད་ཀྱི་
མཚན་ནས་ཡང་དག་པར་བརྗོད་པ་ལ་རྒྱལ་པོ་ཡབ་ཡུམ་དང་། འཁོར་རྣམས་ཀྱིས་
268

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
མཚན་ཕྱག་རེ་རེ་འཚལ་ཞིང་མཆོད་པ་ཕུལ་ཅིག །དེས་ན་རྒྱལ་པོ་ཡབ་ཡུམ་ལས་
སོགས་ཡུལ་ཁམས་འདིའི་མི་རྣམས་ཀྱང་སྒྲིབ་པ་བྱང་ཞིང་ཚོགས་རྫོགས་ནས། ཐར་
པའི་གོ་འཕང་ཐོབ་སྟེ་འགྲོའོ། །ཞེས་བཀའ་སྩལ་པས་འཁོར་རྣམས་ཀྱིས་ཀྱང་སྟོན་པས་
བཀའ་སྩལ་པ་བཞིན་དུ། ཕུན་སུམ་ཚོགས་པའི་རྫས་དང་ཡོ་བྱད་རྣམས་ཚོགས་པར་
བསགས་ནས། གཙང་མའི་ས་ལ་སྨན་དང་སྤོས་ཀྱིས་ཆག་ཆག་གདབ་ནས། སྟེགས་
བུ་གོང་འོག་གཉིས་སུ་བསྒྲིགས་སོ། །
དེའི་སྟེང་དུ་སྟེགས་བུ་ཡ་ཐའི་སྟེང་དུ། བདེ་བར་གཤེགས་པ་མཆོད་པའི་ཡོ་བྱད་
ལ། ལྷ་རྫས་ལ་བྱུང་བའི་མཆོད་པ་མར་མེ་དང་། མེ་ཏོག་དང་། ཕྲེང་བ་དང་། བྱུག་
པ་དང༌། བདུག་སྤོས་དང་། དྲི་ཆབ་དང་། ལྷ་སངས་དང་། ཞལ་ཟས་དང༌། འབྲུ་
བཅུད་དང་། ལོ་ཏོག་དང་། དཀར་གསུམ་དང་། མངར་གསུམ་དང་། གདུགས་
དང་། རྒྱལ་མཚན་དང་། བ་དན་དང་། ལྷབ་ལྷུབ་དང༌། ཕྱེ་མ་དང་། འཕུར་མ་
དང༌། རིན་ཆེན་ནོར་བདུན་དང༌། བཀྲ་ཤིས་རྫས་བརྒྱད་དང་། རིན་པོ་ཆེའི་རྐང་
འགྲོས་དང་། དཀོར་ཆ་སྣ་ཚོགས་པ་དང་། གསེར་དངུལ་གྱི་མཎྜལ་དང་། དེ་ལས་
སོགས་པ་མཆོད་པའི་ཡོ་བྱད་བསམ་གྱིས་མི་ཁྱབ་པ་སྣ་ཚོགས་པ་མང་པོར་བཤམས་
སོ། །སྟེགས་བུ་མ་ཐའི་སྟེང་ན། རིགས་དྲུག་གི་སྦྱིན་པའི་ཡ་སྟགས་ནི། གཟུགས་སྡུག་
པ་གཟུགས་བརྙན་གྱི་ཚོགས་དང་། སྒྲ་སྙན་པ་རོལ་མོའི་ཚོགས་དང༌། དྲི་ཞིམ་པ་བྱུག་
པའི་ཚོགས་དང་། རོ་མངར་བ་བདའ་དགུའི་ཚོགས་དང་། རེག་བྱ་འཇམ་པ་དར་
ཟབ་དང་། གཅན་གཟན་གོན་པའི་ཚོགས་དང༌། ཡིད་ལ་འཐད་པ་རིགས་རྫས་ཀྱི་
ཚོགས་དང་། དེ་ལ་འབྱོར་ལྡན་གྱི་ཡོ་བྱད་ལ། མ་ཚང་བ་མེད་པ་རུ་བསགས་སོ། །
དེ་ནས་དེའི་ཚེ་འཁོར་རྣམས་ཀྱིས། རྔ་གཤང་དང་དུང་གླིང་དང་། པི་ཝཾ་དང་།
སྒྲ་སྙན་པ་སྣ་ཚོགས་ནི་བསྒྲགས། དྲི་ཞིམ་པ་སྤོས་ཀྱི་མཆོད་པ་ནི་བཏེག །མར་མེ་
269

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གསལ་བའི་འོད་མདངས་ནི་བལྟམས་ནས། བདེ་བར་གཤེགས་པ་གཙོ་འཁོར་རྣམས།
དབྱིངས་ནས་མཁའ་ལ་གསལ་གདབ་ཅིང་། ཀློང་དུ་འགྲོ་བ་སེམས་ཅན་གྱི་དོན་ལ་
སྤྱན་དྲངས་ནས། ཡིད་ཀྱིས་དམིགས་པའི་གདན་ལ་བཞུགས་སུ་གསོལ་ཏེ། དགྱེས་
པ་བསྐྱེད་པ་དང་། ཕྱག་འཚལ་བ་དང་། སྡིག་པ་བཤགས་པ་དང་། བླ་ན་མེད་པའི་
མཆོད་པ་འབུལ་ཞིང་། དགེ་བའི་རྩ་བ་སླར་ཡང་སྡོམ་པའི་ཆོ་ག་མཛད་དེ།
གཤེན་རབ་གཡུང་དྲུང་སེམས་དཔའ་ཚངས་པ་གཙུག་ཕུད་ཀྱིས་ཚིགས་སུ་བཅད་
དེ་གསུངས་པ། ན་མོ་བོན་ཉིད་རབ་འབྱམས་དག་པའི་ཞིང་ཁམས་ཀྱི། སྟོང་གསུམ་
རབ་འབྱམས་ལྷ་ཡི་གཞལ་ཡས་ཀྱི། སྔ་རབས་འདས་དང་ད་ལྟར་བཞུགས་པ་དང་།
སླད་ན་འབྱོན་པའི་དུས་གསུམ་བདེ་བར་གཤེགས། སྐུ་གསུམ་ངོ་བོ་འདུ་འབྲལ་
མེད་པ་ཡི། དུས་གསུམ་འདུལ་བའི་སྟོན་པ་རྣམ་གསུམ་ལ། ཐུགས་ཀྱི་སྲས་མཆོག་
དགྲ་བཅོམ་བརྒྱ་རྩ་བརྒྱད། རྒྱལ་བ་སྲས་བཅས་འཕགས་པའི་ཚོགས་རྣམས་ཀུན།
ཐུགས་ཉིད་མི་གཡོ་དབྱིངས་ན་བཞུགས་མོད་ཀྱང་། ཐུགས་རྗེས་སེམས་ཅན་དོན་ལ་
དགོངས་མཛད་ཕྱིར། སྲི་ཞུ་གུས་པའི་ཚུལ་གྱིས་སྤྱན་འདྲེན་ན། སྤྲུལ་པ་ཐང་ཙམ་
གནས་འདིར་གཤེགས་སུ་གསོལ། འཛམ་གླིང་རིན་ཆེན་མཛེས་པའི་གཞལ་ཡས་
འདིར། རིན་ཆེན་གསེར་གྱི་ས་གཞི་བདེ་ལེགས་ལ། དྲི་ཞིམ་སྤོས་ཀྱི་ཆག་ཆག་ཕྲད་
སྩལ་ནས། སྐྱོན་བྲལ་པདྨ་མཛེས་པའི་གདན་སྟེང་དུ། འགྱུར་མེད་བརྟན་པར་མཛད་
ཅིང་བཞུགས་སུ་གསོལ། འཛམ་གླིང་རིན་ཆེན་མཛེས་པའི་གཞལ་ཡས་འདིར། དུས་
གསུམ་བདེར་གཤེགས་རྒྱལ་བ་སྲས་བཅས་རྣམས། འགྲོ་བའི་དོན་ལ་གནས་འདིར་
བཞུགས་པ་ལ། ཐུགས་དམ་དབྱིངས་ནས་དགྱེས་པ་ཆེར་བསྐྱེད་པ། ཚངས་རྒྱུང་རིན་
ཆེན་མཛེས་པའི་གླིང་ཆེན་དུ། རི་རབ་རི་བདུན་རོལ་མཚོ་ལྕགས་རི་བཅས། གླིང་
བཞི་གླིང་ཕྲན་ཉི་མ་ཟླ་བ་འཁོར། རིན་ཆེན་ནོར་བདུན་བཀྲ་ཤིས་རྫས་བརྒྱད་དང་།
270

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
མར་མེ་མེ་ཏོག་ཕྲེང་བ་བདུག་སྤོས་དང་། ལྷ་སངས་ཞལ་ཟས་ལྷ་རྫས་དྲི་ཆབ་དང་།
གདུགས་དང་རྒྱལ་མཚན་བ་དན་ལྷབ་ལྷུབ་དང༌། བླ་བྲེ་འཕན་གདུགས་ཕྱེ་མ་འཕུར་
མ་དང༌། སིལ་སྙན་སྒྲ་དང་རོལ་མོའི་ཚོགས་རྣམས་དང་། ཅང་ཤེས་རྟ་དང་དུང་
གི་གླང་པོ་དང༌། མ་ཧེ་མཛོ་དང་འདོད་འཇོའི་བ་མོ་དང་། འདི་ལྟར་མཆོད་པའི་
རྫས་རྣམས་ཐམས་ཅད་ནི། འཛམ་གླིང་གཞལ་ཡས་ལྷ་ཡི་ཕོ་བྲང་འདིར། རིན་ཆེན་
གཏེར་གྱིས་གང་བར་འབུལ་ལགས་ཀྱི། དགྱེས་པའི་ཚུལ་གྱིས་ཞལ་གྱི་འཛུམ་ཕྱུངས་ལ།
ཐུགས་རྗེའི་བྱིན་གྱིས་རློབས་ལ་བཞེས་སུ་གསོལ། ཞེས་དབྱིངས་ནས་སྤྱན་དྲངས་ཤིང་
དགྱེས་པ་བསྐྱེད་པར་མཛད་དོ། ། །
དེ་ནས་བདེ་བར་གཤེགས་པ་རྣམས་ལ་ཕྱག་འཚལ་བ་མཛད་དེ། ཚངས་པ་གཙུག་
ཕུད་ཀྱིས་མཚན་ནས་བརྗོད་ཅིང་། རྒྱལ་པོ་དང་འཁོར་རྣམས་ཀྱིས་མཚན་རེ་རེ་ལ་
ཕྱག་རེ་རེ་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ། དགྲ་བཅོམ་པ་
ཡང་དག་པར་རྫོགས་པའི་སངས་རྒྱས། སྔ་རབས་འདས་པ་ས་སྟོང་དཔལ་གྱི་འབྱོར་
པ་ཅན་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས། ད་ལྟར་བཞུགས་པའི་གཤེན་རབ་མི་བོ་
ཀུན་ལས་རྣམ་པར་རྒྱལ་བ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། མ་འོངས་འབྱོན་
པའི་འཆི་མེད་བྱམས་ལྡན་མགོན་པོ་ལ་ཕྱག་འཚལ་ལོ། །ན་མོ་གཤེན་རབ་མཆོག་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་
ཐུགས་ཀྱི་འོད་ཟེར་ལ་རབ་ཏུ་བཀྱེ་བས། གཤེན་རབ་མཆོག་དོན་དང་ལྡན་པ་དགྲ་
བཅོམ་པའི་འབྲས་བུ་ཐོབ་པ། འ་ཞ་གསང་བ་མདོ་སྡུད་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། མན་ངག་མདོ་
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྡུད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། དོན་དམ་མདོ་སྡུད་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྙིང་པོ་མདོ་སྡུད་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཐིག་
ལེ་མདོ་སྡུད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། བཀའ་ལུང་མདོ་སྡུད་ལ་ཕྱག་འཚལ་ལོ། །གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ལུང་དོན་མདོ་སྡུད་ལ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་
པ། རིག་པ་མདོ་སྡུད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་
བཅོམ་པའི་འབྲས་བུ་ཐོབ་པ། ཚད་མ་མདོ་སྡུད་ལ་ཕྱག་འཚལ་ལོ། །གཤེན་རབ་
མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ངེས་དོན་མདོ་སྡུད་ལ་
ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། ཡེ་ཤེས་དོན་ལྡན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ།
དགྲ་བཅོམ་པའི་འབྲས་བུ་ཐོབ་པ། མན་ངག་དོན་ལྡན་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། གསང་བ་དོན་
ལྡན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། ཡིད་བཞིན་དོན་ལྡན་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཚད་མེད་དོན་ལྡན་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བྱང་
ཆུབ་དོན་ལྡན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། དགའ་བ་དོན་ལྡན་ལ་ཕྱག་འཚལ་ལོ། །གཤེན་རབ་མཆོག་
272

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བྱམས་པ་དོན་ལྡན་ལ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་
པ། སྙིང་རྗེ་དོན་ལྡན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་
བཅོམ་པའི་འབྲས་བུ་ཐོབ་པ། གཡུང་དྲུང་དོན་ལྡན་ལ་ཕྱག་འཚལ་ལོ། །གཤེན་རབ་
མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། མི་འགྱུར་སྙིང་པོ་ལ་
ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། བྱང་ཆུབ་སྙིང་པོ་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ།
དགྲ་བཅོམ་པའི་འབྲས་བུ་ཐོབ་པ། འགྱུར་མེད་སྙིང་པོ་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཡེ་ཤེས་སྙིང་པོ་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་
བུ་ཐོབ་པ། དོན་དམ་སྙིང་པོ་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་
པ། དགྲ་བཅོམ་པའི་འབྲས་བུ་ཐོབ་པ། དབང་བསྒྱུར་སྙིང་པོ་ལ་ཕྱག་འཚལ་ལོ། །
གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཤེས་རབ་
སྙིང་པོ་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། ཏིང་འཛིན་སྙིང་པོ་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཚུལ་ཁྲིམས་སྙིང་པོ་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། དོན་
ཡོད་སྙིང་པོ་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། ཚུལ་ཁྲིམས་རྣམ་དག་ལ་ཕྱག་འཚལ་ལོ། །གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྨོན་ལམ་རྣམ་དག་ལ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ། ཡིད་བཞིན་རྣམ་དག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ།
དགྲ་བཅོམ་པའི་འབྲས་བུ་ཐོབ་པ། ཤེས་རབ་རྣམ་དག་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། དྲི་མེད་རྣམ་དག་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། མཚུངས་མེད་རྣམ་དག་ལ་ཕྱག་འཚལ་ལོ། །གཤེན་རབ་མཆོག་དོན་དང་
ལྡན་པ། དགྲ་བཅོམ་པའི་འབྲས་བུ་ཐོབ་པ། ཐུགས་ཉིད་རྣམ་དག་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཏིང་
འཛིན་རྣམ་དག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་
བཅོམ་པའི་འབྲས་བུ་ཐོབ་པ། བློ་གྲོས་རྣམ་དག་ལ་ཕྱག་འཚལ་ལོ། །གཤེན་རབ་
མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བཀོད་པ་རྣམ་དག་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་
བུ་ཐོབ་པ། རྒྱལ་བ་དྲི་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་
པ། དགྲ་བཅོམ་པའི་འབྲས་བུ་ཐོབ་པ། སྣང་བ་དྲི་མེད་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བྱམས་པ་དྲི་མེད་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་
བུ་ཐོབ་པ། ཡེ་ཤེས་དྲི་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་
པ། དགྲ་བཅོམ་པའི་འབྲས་བུ་ཐོབ་པ། ཤེས་རབ་དྲི་མེད་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཚུལ་ཁྲིམས་དྲི་
མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། རྣམ་དག་དྲི་མེད་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། འོད་ཟེར་དྲི་མེད་ལ་ཕྱག་འཚལ་
274

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཡིད་
བཞིན་དྲི་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། སྨོན་ལམ་དྲི་མེད་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཁྲི་རྒྱལ་ཡེ་ཤེས་ལ་ཕྱག་འཚལ་ལོ། །
གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བྱམས་
ལྡན་ཡེ་ཤེས་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། དྲི་མེད་ཡེ་ཤེས་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཁྲི་གསལ་ཡེ་ཤེས་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཁྲི་
འབར་ཡེ་ཤེས་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། དོན་ལྡན་ཡེ་ཤེས་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྣང་ལྡན་ཡེ་ཤེས་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཁྲི་
འོད་ཡེ་ཤེས་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། ཁྲི་རུམ་ཡེ་ཤེས་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། འོད་རུམ་ཡེ་ཤེས་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བདེ་
བ་སྙོམས་འཇུག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་
བཅོམ་པའི་འབྲས་བུ་ཐོབ་པ། བྱམས་པ་སྙོམས་འཇུག་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། དགའ་བ་སྙོམས་
འཇུག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འབྲས་བུ་ཐོབ་པ། ཚད་མེད་སྙོམས་འཇུག་ལ་ཕྱག་འཚལ་ལོ། །གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཡེ་ཤེས་སྙོམས་འཇུག་ལ་
ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། ཀུན་གསལ་སྙོམས་འཇུག་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཡང་དག་སྙོམས་འཇུག་ལ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་
པ། བྱམས་ལྡན་སྙོམས་འཇུག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་
པ། དགྲ་བཅོམ་པའི་འབྲས་བུ་ཐོབ་པ། བློ་གྲོས་སྙོམས་འཇུག་ལ་ཕྱག་འཚལ་ལོ། །
གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཞི་བ་
སྙོམས་འཇུག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། དཀའ་བ་མཐར་ཕྱིན་ལ་ཕྱག་འཚལ་ལོ། །གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྦྱིན་མཆོག་མཐར་ཕྱིན་ལ་
ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། བཟོད་ཐོབ་མཐར་ཕྱིན་ལ་ཕྱག་འཚལ་ལོ། །གཤེན་རབ་མཆོག་དོན་དང་
ལྡན་པ། དགྲ་བཅོམ་པའི་འབྲས་བུ་ཐོབ་པ། བརྩོན་པ་མཐར་ཕྱིན་ལ་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཏིང་
འཛིན་མཐར་ཕྱིན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་
བཅོམ་པའི་འབྲས་བུ་ཐོབ་པ། སྟོབས་མཆོག་མཐར་ཕྱིན་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྙིང་རྗེ་མཐར་ཕྱིན་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། སྨོན་ལམ་མཐར་ཕྱིན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་
276

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
པ། དགྲ་བཅོམ་པའི་འབྲས་བུ་ཐོབ་པ། འདུལ་བ་མཐར་ཕྱིན་ལ་ཕྱག་འཚལ་ལོ། །
གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཤེས་རབ་
མཐར་ཕྱིན་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། སྦྱིན་མཆོག་མཐའ་ཡས་ལ་ཕྱག་འཚལ་ལོ། །གཤེན་རབ་
མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཚུལ་ཁྲིམས་མཐའ་ཡས་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། ཡེ་ཤེས་མཐའ་ཡས་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ།
དགྲ་བཅོམ་པའི་འབྲས་བུ་ཐོབ་པ། བློ་གྲོས་མཐའ་ཡས་ཕྱག་འཚལ་ལོ། །གཤེན་རབ་
མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། དྲི་མེད་མཐའ་ཡས་
ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། ལམ་གསལ་མཐའ་ཡས་ཕྱག་འཚལ་ལོ། །གཤེན་རབ་མཆོག་དོན་དང་ལྡན་
པ། དགྲ་བཅོམ་པའི་འབྲས་བུ་ཐོབ་པ། སྟོབས་མཆོག་མཐའ་ཡས་ཕྱག་འཚལ་ལོ། །
གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྨོན་ལམ་
མཐའ་ཡས་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། ཀུན་གསལ་མཐའ་ཡས་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ལེགས་པ་མཐའ་ཡས་ཕྱག་འཚལ་
ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། བྱམས་
པ་ཚད་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་
པའི་འབྲས་བུ་ཐོབ་པ། དགའ་བ་ཚད་མེད་ལ་ཕྱག་འཚལ་ལོ། །གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྙིང་རྗེ་ཚད་མེད་ལ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པ། བཏང་སྙོམས་ཚད་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ།
དགྲ་བཅོམ་པའི་འབྲས་བུ་ཐོབ་པ། ཡེ་ཤེས་ཚད་མེད་ལ་ཕྱག་འཚལ་ལོ། །གཤེན་རབ་
མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། ཐུགས་རྗེ་ཚད་མེད་
ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་
ཐོབ་པ། བློ་གྲོས་ཚད་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ།
དགྲ་བཅོམ་པའི་འབྲས་བུ་ཐོབ་པ། བྱང་ཆུབ་ཚད་མེད་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། སྙོམས་འཇུག་
ཚད་མེད་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། ངང་ཉིད་ཚད་མེད་ལ་ཕྱག་འཚལ་ལོ། །གཤེན་རབ་མཆོག་དོན་
དང་ལྡན་པ། དགྲ་བཅོམ་པའི་འབྲས་བུ་ཐོབ་པ། འཁོར་བ་ལས་རྣམ་པར་འཕགས་
པ། མེ་ཏོག་སྙིང་པོ་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་
བཅོམ་པའི་འབྲས་བུ་ཐོབ་པ། ཚུལ་ཁྲིམས་ལས་རྣམ་པར་འཕགས་པ། དྲི་མེད་ཡང་
དག་ལ་ཕྱག་འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་
འབྲས་བུ་ཐོབ་པ། དགྲ་ཚོགས་ལས་རྣམ་པར་འཕགས་པ། བཟོད་ཐོབ་རྒྱལ་པོ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་
པ། འཇིག་རྟེན་གྱི་ཡོན་ཏན་ལས་འཕགས་པ། ཞི་བ་ཆེན་པོ་ཆགས་བྲལ་ལ་ཕྱག་
འཚལ་ལོ། །གཤེན་རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ།
བསླབ་པ་ལས་རྣམ་པར་འཕགས་པ། བློ་གྲོས་དོན་ལྡན་ལ་ཕྱག་འཚལ་ལོ། །གཤེན་
རབ་མཆོག་དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། འགོག་པ་ལས་
རྣམ་པར་འཕགས་པ། བྱང་ཆུབ་འགྱུར་མེད་ལ་ཕྱག་འཚལ་ལོ། །གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། དཀའ་ཐུབ་ལས་རྣམ་པར་
278

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
འཕགས་པ། དཀའ་བ་མཐར་ཕྱིན་ལ་ཕྱག་འཚལ་ལོ། །གཤེན་རབ་མཆོག་དོན་དང་
ལྡན་པ། དགྲ་བཅོམ་པའི་འབྲས་བུ་ཐོབ་པ། ཏིང་འཛིན་ལས་རྣམ་པར་འཕགས་པ།
མི་ཡེངས་དོན་ལྡན་ལ་ཕྱག་འཚལ་ལོ། །ཞེས་ཕྱག་འཚལ་བར་བསྟན་པའོ། །
དེ་ནས་སྡིག་པ་བཤགས་པར་མཛད་དེ་ཚིགས་སུ་བཅད་དེ་གསུངས་པ། ན་མོ་
ཇི་སྲིད་རབ་འབྱམས་རྒྱལ་བའི་དཀྱིལ་འཁོར་ན། སྟོང་གསུམ་རབ་འབྱམས་གདུལ་
དཀའ་འདུལ་བ་ཡི། དུས་གསུམ་རྒྱལ་བ་སྲས་དང་བཅས་པ་རྣམས། དུས་འདིར་
བདག་ལ་གསན་ཞིང་དགོངས་སུ་གསོལ། བདག་དང་མཐའ་ཡས་སེམས་ཅན་ཐམས་
ཅད་ཀྱི། ཚེ་རབས་ཐོག་མ་དཔག་ཏུ་མེད་པ་ནས། ད་ལྟའི་དུས་འདི་བཟུང་བ་ཕན་
ཆད་དུ། སྡིག་པ་མི་དགེའི་ལས་རྣམས་ཅི་བགྱིས་པ། རྒྱལ་བ་སྲས་བཅས་འཕགས་
པའི་ཚོགས་རྣམས་ལ། མི་འཆབ་གནོང་འགྱོད་རབ་ཏུ་མཐོལ་ལོ་བཤགས། བདག་ནི་
ཚེ་རབས་ཐོག་མ་མེད་པ་ནས། ཇི་སྲིད་དུས་ཀུན་རྣམ་པ་ཐམས་ཅད་དུ། བྱམས་པ་
ཆེན་པོའི་དོན་དང་མ་ལྡན་ཞིང་། ཞེ་སྡང་དབང་གྱུར་སྡིག་པ་མི་དགེའི་ལས། ཇི་སྲིད་
སྐྱེ་འགྲོ་སྲོག་དབུགས་བསྡུས་པ་ལ། བདག་གིས་བསད་དང་གཞན་ལ་བཅོལ་བ་དང་།
གཞན་གྱིས་གསོད་པར་ཡིད་རངས་ཕུལ་བ་དང་། གསོད་པའི་བསམ་སྦྱོར་ངན་པ་
བཏང་བ་དང༌། གཞན་ཡང་གསོད་གཅོད་བརྡེག་བརྡུང་ལས་གྱུར་པ། ཞེ་སྡང་
དབང་གིས་སྡིག་པ་ཅི་བགྱིས་པ། བྱམས་ལྡན་མགོན་པོ་ཉིད་ལ་མཐོལ་ལོ་བཤགས།
རྒྱལ་བ་སྲས་བཅས་ཚོགས་ལ་གནོང་ངོ་འགྱོད། མི་འཆབ་མི་སྦེད་དུས་འདིར་བཤགས་
ཤིང་སྦྱོང་། བྱང་དག་ཚངས་པའི་དངོས་གྲུབ་སྩལ་དུ་གསོལ། བདག་ནི་ཚེ་རབས་
ཐོག་མ་མེད་པ་ནས། ཇི་སྲིད་དུས་ཀུན་རྣམ་པ་ཐམས་ཅད་དུ། སྦྱིན་པ་ཆེན་པོའི་དོན་
དང་མ་ལྡན་ཞིང་། འདོད་ཆགས་དབང་གྱུར་སྡིག་པ་མི་དགེའི་ལས། ཇི་སྲིད་འཇིག་
རྟེན་ཡོ་བྱད་རྫས་རྣམས་ལ། བདག་གིས་བླངས་དང་གཞན་ལ་བླངས་བཅོལ་དང་།
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གཞན་གྱིས་བླངས་ལ་ཡིད་རངས་ཕུལ་བ་དང་། བླངས་པའི་བསམ་སྦྱོར་ངན་པ་
བཏང་བ་དང༌། གཞན་ཡང་བསླུ་བྲིད་འཇབ་བུ་ལས་གྱུར་པ། འདོད་ཆགས་དབང་
གིས་སྡིག་པ་ཅི་བགྱིས་པ། སྦྱིན་མཆོག་རྒྱལ་པོ་ཉིད་ལ་མཐོལ་ལོ་བཤགས། རྒྱལ་བ་
སྲས་བཅས་ཚོགས་ལ་གནོང་ངོ་འགྱོད། མི་འཆབ་མི་སྦེད་དུས་འདིར་བཤགས་ཤིང་
སྦྱོང་། བྱང་དག་ཚངས་པའི་དངོས་གྲུབ་སྩལ་དུ་གསོལ། བདག་ནི་ཚེ་རབས་ཐོག་མ་
མེད་པ་ནས། ཇི་སྲིད་དུས་ཀུན་རྣམ་པ་ཐམས་ཅད་དུ། ཡེ་ཤེས་ཆེན་པོའི་དོན་དང་
མ་ལྡན་ཞིང་། གཏི་མུག་དབང་གྱུར་སྡིག་པ་མི་དགེའི་ལས། ཇི་སྲིད་བྱ་བའི་ཚོགས་ལ་
རྨོངས་པ་དང་། བདག་ཉིད་རྨོངས་གྱུར་གཞན་དག་མགོ་བསྐོར་དང་། གཞན་དག་
རྨོངས་གྱུར་ཡིད་རངས་ཕུལ་བ་དང༌། མ་རིག་མ་རྟོགས་གཏམ་ཆོལ་ཚོད་ཡོད་དང་།
གཞན་ཡང་སྐྱོན་ཡོན་ལུང་མ་བསྟན་པ་ཡི། གཏི་མུག་དབང་གྱུར་སྡིག་པ་ཅི་བགྱིས་པ།
ཀུན་མཁྱེན་རྒྱལ་པོ་ཉིད་ལ་མཐོལ་ལོ་བཤགས། རྒྱལ་བ་སྲས་བཅས་ཚོགས་ལ་གནོང་
ངོ་འགྱོད། མི་འཆབ་མི་སྦེད་དུས་འདིར་བཤགས་ཤིང་སྦྱོང་། བྱང་དག་ཚངས་པའི་
དངོས་གྲུབ་སྩལ་དུ་གསོལ། བདག་ནི་ཚེ་རབས་ཐོག་མ་མེད་པ་ནས། ཇི་སྲིད་དུས་
ཀུན་རྣམ་པ་ཐམས་ཅད་དུ། ཞི་བ་ཆེན་པོའི་དོན་དང་མ་ལྡན་ཞིང་། ང་རྒྱལ་དབང་
གྱུར་སྡིག་པ་མི་དགེའི་ལས། ཇི་སྲིད་འཇིག་རྟེན་ཆེ་གྲགས་སྤྱོད་ཡུལ་ལ། བདག་གིས་
བསྒྲུབས་དང་གཞན་ལ་བསྒྲུབ་བཅོལ་དང་། གཞན་གྱིས་བསྒྲུབས་ལ་ཡིད་རངས་
ཕུལ་བ་དང༌། བསྒྲུབ་པའི་ཁེངས་སེམས་དྲེགས་པ་བསྐྱེད་པ་དང༌། གཞན་ཡང་
བདེན་ཚིག་ཁྱད་གསོད་ལས་སོགས་པ། ང་རྒྱལ་དབང་གིས་སྡིག་པ་ཅི་བགྱིས་པ། ཞི་
བ་ཆགས་བྲལ་ཉིད་ལ་མཐོལ་ལོ་བཤགས། རྒྱལ་བ་སྲས་བཅས་ཚོགས་ལ་གནོང་ངོ་
འགྱོད། མི་འཆབ་མི་སྦེད་དུས་འདིར་བཤགས་ཤིང་སྦྱོང་། བྱང་དག་ཚངས་པའི་
དངོས་གྲུབ་སྩལ་དུ་གསོལ། བདག་ནི་ཚེ་རབས་ཐོག་མ་མེད་པ་ནས། ཇི་སྲིད་དུས་
280

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
ཀུན་རྣམ་པ་ཐམས་ཅད་དུ། ཡངས་པ་ཆེན་པོའི་དོན་དང་མ་ལྡན་ཞིང་། ཕྲག་དོག་
དབང་གྱུར་སྡིག་པ་མི་དགེའི་ལས། ཇི་སྲིད་འཇིག་རྟེན་ཡོན་ཏན་ཚོགས་རྣམས་ལ།
བདག་ཉིད་དགེ་དང་གཞན་དག་སྨད་པ་དང་། གཞན་གྱི་ཡུལ་ལ་རློམས་སེམས་སྐྱེས་
པ་དང་། ཚིག་རྩུབ་ངག་འཁྱལ་རྫུན་དང་ཕྲ་མ་དང་། གཞན་ཡང་ཕ་རོལ་ཡོན་ཏན་
སྨད་ལས་སོགས། ཕྲག་དོག་དབང་གྱུར་སྡིག་པ་ཅི་བགྱིས་པ། དོག་མེད་རྒྱལ་པོ་ཉིད་
ལ་མཐོལ་ལོ་བཤགས། རྒྱལ་བ་སྲས་བཅས་ཚོགས་ལ་གནོང་ངོ་འགྱོད། མི་འཆབ་མི་
སྦེད་དུས་འདིར་བཤགས་ཤིང་སྦྱོང་། བྱང་དག་ཚངས་པའི་དངོས་གྲུབ་སྩལ་དུ་གསོལ།
བདག་ནི་ཚེ་རབས་ཐོག་མ་མེད་པ་ནས། ཇི་སྲིད་དུས་ཀུན་རྣམ་པ་ཐམས་ཅད་དུ།
རང་རིག་ཡེ་ཤེས་དོན་དང་མ་ལྡན་ཞིང་། མ་རིག་དབང་གྱུར་སྡིག་པ་མི་དགེའི་ལས།
འཇིག་རྟེན་སྐྱེ་འགྲོ་སྲོག་དབུགས་བསྡུས་པ་ལ། མངན་སེམས་ཆགས་སེམས་གདུག་
སེམས་འཆང་བ་དང་། བདག་གིས་འཆང་དང་གཞན་ལ་འདེབས་སྦྱོར་དང་། འཆང་
བའི་བསམ་སྦྱོར་ངན་པ་སྐྱེས་པ་དང༌། གཞན་ཡང་མ་རིག་ལོག་པར་ལྟ་ལས་སོགས།
མ་རིག་དབང་གྱུར་སྡིག་པ་ཅི་བགྱིས་པ། ཀུན་རིག་རྒྱལ་པོ་ཉིད་ལ་མཐོལ་ལོ་བཤགས།
རྒྱལ་བ་སྲས་བཅས་ཚོགས་ལ་གནོང་ངོ་འགྱོད། མི་འཆབ་མི་སྦེད་དུས་འདིར་བཤགས་
ཤིང་སྦྱོང་། བྱང་དག་ཚངས་པའི་དངོས་གྲུབ་སྩལ་དུ་གསོལ། ཞེས་སྡིག་པ་བཤགས་
པར་མཛད་དོ། །
དེ་ནས་མཆོད་པ་འབུལ་བར་མཛད་དེ་ཚིགས་སུ་བཅད་དེ་གསུངས་པ། རབ་
འབྱམས་ཞིང་ཁམས་འཇིག་རྟེན་དཔག་མེད་ཀྱི། འཛམ་གླིང་རིན་ཆེན་མཛེས་པའི་
གཞལ་ཡས་འདིར། ཇི་སྙེད་མཆོད་ཡོན་དཔག་མེད་ཡོད་པ་དང༌། དེ་སྙེད་བདག་གི་
གུས་པས་བཤམས་པ་ཡི། མར་མེ་དམ་པ་ཕྲེང་བ་དམ་པ་དང་། བྱུག་པ་རྒྱན་དང་
གསལ་བའི་སྒྲོན་མེ་དང་། ལྷ་སངས་ཞལ་ཟས་དཔའ་བོ་འབྲུ་བཅུད་དང་། ལྷ་རྫས་
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དྲི་ཆབ་དྲི་ཞིམ་བདུག་སྤོས་དང་། དཀར་གསུམ་མངར་གསུམ་ལོ་ཏོག་ཞལ་ཟས་དང་།
སྤྱན་གཟིགས་སྙིང་པོ་འདོད་ཡོན་མཆོད་པ་དང་། གདུགས་དང་རྒྱལ་མཚན་བ་དན་
ལྷབ་ལྷུབ་དང་། བླ་བྲེ་འཕན་དང་ཕྱེ་མ་འཕུར་མ་དང་། སིལ་སྙན་སྒྲ་དང་རོལ་མོའི་
ཚོགས་རྣམས་དང༌། ཅིང་དང་གླིང་དང་པི་ཝཾ་ཏམ་བུ་ར། སྒོང་དང་ཤིང་རྟ་ཁྱུང་གར་
མཛེས་པ་དང༌། རྔ་གཤང་དུང་དང་སྒྲ་རྒྱལ་གོ་བན་དང་། ཅང་ཤེས་རྟ་དང་དུང་གི་
གླང་པོ་དང་། མ་ཧེ་མཛོ་དང་འདོད་འཇོའི་བ་མོ་དང་། རིན་ཆེན་ནོར་བདུན་བཀྲ་
ཤིས་རྫས་བརྒྱད་དང༌། ཀུ་ཤ་ལ་དང་རྒྱལ་སྲིད་རིན་ཆེན་དང༌། འཇིག་རྟེན་ཟས་
ནོར་ལོངས་སྤྱོད་མངའ་དབང་དང་། བདག་གིས་ཇི་ལྟར་དམིགས་པའི་ཡུལ་བཞིན་
དུ། དེ་སྙེད་ནམ་མཁའི་མཐའ་དང་མཉམ་པ་ཡི། བླ་མེད་མཆོད་པ་སྤྲིན་གྱི་རྒྱན་འདི་
དག །རྒྱལ་བ་སྲས་བཅས་ཚོགས་ལ་མཆོད་པ་འབུལ། ཐུགས་རྗེས་བྱིན་གྱིས་རློབས་
ལ་བཞེས་སུ་གསོལ། བདག་དང་མཐའ་ཡས་སེམས་ཅན་ཐམས་ཅད་ཀྱི། དུས་གསུམ་
བདེར་གཤེགས་རྒྱལ་བ་སྲས་བཅས་ལ། བླ་མེད་མཆོད་པ་སྤྲིན་ཚོགས་རྒྱན་འབུལ་
བས། ཐུགས་ཉིད་མི་གཡོ་དབྱིངས་སུ་ཐིམ་འགྱུར་ནས། སེམས་ཅན་སྒྲིབ་པ་རྣམ་
པར་བྱང་གྱུར་ཅིག །བསོད་ནམས་ཚོགས་ཆེན་རབ་ཏུ་རྫོགས་གྱུར་ཅིག །མཆོད་པ་བླ་
མེད་ཁྱེད་ཀྱི་ཕོ་བྲང་དུ། མཆོད་པའི་སྤྲིན་ནི་དར་ཁྱབ་རྒྱས་གྱུར་ཅིག ། བླ་མེད་མཆོད་
པ་སྤྲིན་ཚོགས་གཏིབས་པ་ཡི། བསོད་ནམས་ཡེ་ཤེས་མཁའ་ལ་ཉི་ཤར་བཞིན། སྒྲིབ་
གཉིས་མུན་པ་རབ་ཏུ་དྭངས་པ་ཡི། མ་རིག་མུན་སེལ་ཐར་པའི་ཤུལ་མཚོན་ཞིང་།
རྒྱལ་བ་རྒྱ་མཚོའི་ཞིང་ཁམས་མཐའ་ཡས་སུ། སྐྱེ་མེད་བོན་གྱི་སྐུ་རུ་སངས་རྒྱས་ཤོག །
སྐྱེ་མེད་བོན་གྱི་སྐུ་རུ་སངས་རྒྱས་ནས། སླར་ཡང་འགྲོ་བ་སེམས་ཅན་དོན་ནུས་ཏེ།
བོན་གྱི་སྐུ་ལ་ལོངས་སྤྱོད་རྫོགས་སྐུ་དང་། སྤྲུལ་སྐུ་དུ་མས་འགྲོ་བ་འདྲེན་པར་ཤོག །
ཅེས་བླ་ན་མེད་པའི་མཆོད་པ་རྒྱ་ཆེན་པོ་རུ་འབུལ་བར་མཛད་དོ། །
282

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ། ༼ཆ༽
དེ་ནས་ཡང་རིགས་དྲུག་འཁོར་བའི་སེམས་ཅན་རྣམས་ལ། སྦྱིན་པ་གཏང་བར་
མཛད་དེ། འདོད་པའི་རྫས་དང་ཡོ་བྱད་རྣམས། སོ་སོར་ཐིམ་པར་མཛད་ཅིང་ཚིགས་
སུ་བཅད་དེ་གསུངས་པ། ཨོཾ་བདག་གི་ཏིང་འཛིན་སྟོབས་དང་ནི། དེ་བཞིན་ཉིད་ཀྱི་
སྟོབས་མཆོག་དང་། དུས་གསུམ་བདེར་གཤེགས་ཐུགས་རྗེ་དང་། དགྲ་བཅོམ་སངས་
རྒྱས་མཐུ་སྟོབས་དང་། མཆོད་སྦྱིན་རྒྱལ་བའི་བྱིན་རླབས་ཀྱིས། འདོད་ལྔ་སྦྱིན་པའི་
ལོངས་སྤྱོད་འདི། རབ་འབྱམས་ཞིང་ཁམས་ཕྱོགས་བཅུ་ཡི། དམྱལ་བའི་གནས་སུ་
ཁྱབ་པར་ཤོག །སྟོབས་མཆོག་དེ་རྣམས་འདུས་པ་ཡིས། ཞེ་སྡང་དམྱལ་བའི་སྡེ་རིགས་
རྣམས། ཚ་གྲང་སྡུག་བསྔལ་ཞི་བར་ཤོག །བླ་མེད་གོ་འཕང་ཐོབ་པར་ཤོག །འདོད་
ལྔ་སྦྱིན་པའི་ལོངས་སྤྱོད་འདི། རབ་འབྱམས་ཞིང་ཁམས་ཕྱོགས་བཅུ་ཡི། ཡི་དྭགས་
གནས་སུ་ཁྱབ་པར་ཤོག །སྟོབས་མཆོག་དེ་རྣམས་འདུས་པ་ཡིས། འདོད་ཆགས་ཡི་
དྭགས་སྡེ་རིགས་རྣམས། བཀྲེས་སྐོམས་སྡུག་བསྔལ་ཞི་བར་ཤོག །བླ་མེད་གོ་འཕང་
ཐོབ་པར་ཤོག །འདོད་ལྔ་སྦྱིན་པའི་ལོངས་སྤྱོད་འདི། རབ་འབྱམས་ཞིང་ཁམས་
ཕྱོགས་བཅུ་ཡི། བྱོལ་སོང་གནས་སུ་ཁྱབ་པར་ཤོག །སྟོབས་མཆོག་དེ་རྣམས་འདུས་པ་
ཡིས། གཏི་མུག་བྱོལ་སོང་སྡེ་རིགས་རྣམས། གླེན་ལྐུགས་སྡུག་བསྔལ་ཞི་བར་ཤོག ། བླ་
མེད་གོ་འཕང་ཐོབ་པར་ཤོག །འདོད་ལྔ་སྦྱིན་པའི་ལོངས་སྤྱོད་འདི། རབ་འབྱམས་
ཞིང་ཁམས་ཕྱོགས་བཅུ་ཡི། མི་ཡི་གནས་སུ་ཁྱབ་པར་ཤོག །སྟོབས་མཆོག་དེ་རྣམས་
འདུས་པ་ཡིས། མཐའ་འཁོབ་མི་ཡི་སྡེ་རིགས་རྣམས། བྲེལ་ཕོངས་སྡུག་བསྔལ་ཞི་
བར་ཤོག །བླ་མེད་གོ་འཕང་ཐོབ་པར་ཤོག །འདོད་ལྔ་སྦྱིན་པའི་ལོངས་སྤྱོད་འདི།
རབ་འབྱམས་ཞིང་ཁམས་ཕྱོགས་བཅུ་ཡི། ལྷ་མིན་གནས་སུ་ཁྱབ་པར་ཤོག །སྟོབས་
མཆོག་དེ་རྣམས་འདུས་པ་ཡིས། ང་རྒྱལ་ལྷ་མིན་སྡེ་རིགས་རྣམས། འཐབ་རྩོད་སྡུག་
བསྔལ་ཞི་བར་ཤོག ། བླ་མེད་གོ་འཕང་ཐོབ་པར་ཤོག །འདོད་ལྔ་སྦྱིན་པའི་ལོངས་
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྤྱོད་འདི། རབ་འབྱམས་ཞིང་ཁམས་ཕྱོགས་བཅུ་ཡི། ལྷ་ཡི་གནས་སུ་ཁྱབ་པར་ཤོག །
སྟོབས་མཆོག་དེ་རྣམས་འདུས་པ་ཡིས། གཡེང་སྐྱོང་ལྷ་ཡི་སྡེ་རིགས་རྣམས། ཕམ་
ལྟུང་སྡུག་བསྔལ་ཞི་བར་ཤོག ། བླ་མེད་གོ་འཕང་ཐོབ་པར་ཤོག །མཆོད་སྦྱིན་རྒྱས་
པའི་བྱིན་རླབས་ཀྱིས། བདག་དང་མཐའ་ཡས་སེམས་ཅན་རྣམས། ངན་སོང་གསུམ་
དུ་མི་སྐྱེ་ཞིང་། རིགས་དྲུག་འཁོར་བ་རྒྱུན་ཆད་ནས། ཐར་པ་མངོན་སངས་རྒྱས་པར་
ཤོག །ཅེས་འདོད་ལྔ་སྦྱིན་པའི་ཡ་སྟགས་རྣམས། དམིགས་པ་མེད་པར་ཕྱོགས་བཅུར་
གཏོང་བ་མཛད་དོ། ། །
དེ་ནས་ཡང་མཆོད་སྦྱིན་རྒྱས་པའི་རྟིང་ལ། དགེ་བའི་རྩ་བ་སླར་ཡང་སྡོམ་པར་
མཛད་དེ་ཚིགས་སུ་བཅད་དེ་གསུངས་པ། ན་མོ་བདག་དང་མཐའ་ཡས་སེམས་ཅན་
ཐམས་ཅད་ཀྱི། སྒོ་གསུམ་རྩོལ་བས་བསོད་ནམས་ཚོགས་བསགས་ཤིང་། རྒྱལ་བ་
མཆོད་ཅིང་རིགས་དྲུག་བསྐངས་པ་ཡི། བླ་མེད་མཆོད་སྦྱིན་དགེ་བའི་རྩ་བ་དང་། ཇི་
སྲིད་རབ་འབྱམས་ཞིང་ཁམས་དཔག་མེད་ན། དེ་སྲིད་སྐྱེ་འགྲོས་དགེ་བ་ཇི་བསགས་
པ། དེ་དག་ཐམས་ཅད་གཅིག་ཏུ་སྡོམ་ནས་སུ། དགེ་བ་ཉུང་ཞིང་བསམ་པ་ཆུང་བ་
ཡི། འགྲོ་བ་རྣམས་དང་ཐུན་མོང་སྤྱིར་བྱས་ཏེ། ཀུན་ཀྱང་བླ་མེད་འབྲས་བུ་ཐོབ་བྱའི་
ཕྱིར། བདག་གཞན་དོན་དུ་བྱང་ཆུབ་ས་ལ་བསྔོ་། དགེ་བ་བསོད་ནམས་དེ་ཡི་མཐུ་
དཔལ་དང་། དུས་གསུམ་སངས་རྒྱས་རྣམས་ཀྱི་བྱིན་རླབས་དང་། དགྲ་བཅོམ་རྒྱལ་
པོ་རྣམས་ཀྱི་མཐུ་སྟོབས་ཀྱིས། བདག་གིས་སྨོན་ལམ་བཏབ་པའི་དོན་དེ་དག །ཐམས་
ཅད་མ་ལུས་འགྲུབ་པར་མཛད་དུ་གསོལ། འཇིག་རྟེན་ཁམས་འདིར་བདག་དང་འགྲོ་
བ་རྣམས། དགེ་བ་སྟོབས་ཆེན་འདི་ཡི་མཐུ་ཉིད་ཀྱིས། ཚེ་དང་དབང་ཐང་དཔལ་
དང་བསོད་ནམས་དང་། གྲགས་དང་སྐལ་བ་རབ་ཏུ་ལྡན་པར་ཤོག །དགེ་བའི་
ལས་ལ་ཅི་ཙམ་སྤྱོད་པ་བཞིན། དེ་བཞིན་ཡོན་ཏན་ཚོགས་རྣམས་གོང་འཕེལ་ཞིང་།
284

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
སྣང་སྲིད་དགེ་བ་ཡོངས་སུ་འཕེལ་བ་ཡི། གཡུང་དྲུང་བསྟན་པ་རབ་ཏུ་དར་རྒྱས་
ཤོག །བདུད་དང་སྲིན་པོ་མུ་སྟེགས་ལས་སོགས་པ། དགེ་ལ་བར་ཆད་ལོག་པར་ལྟ་བ་
ཀུན། དགེ་བ་དེ་དག་མཐུ་བྱིན་དཔལ་དང་སྟོབས། ཉེས་པའི་བདུད་དཔུང་མ་ལུས་
ཡོངས་འཇོམས་ཤོག །གང་དག་དགེ་བ་སྤྱོད་པའི་གང་ཟག་རྣམས། དེ་ཉིད་དགེ་བས་
ཡོངས་སུ་གང་བ་ཡི། ཀུན་ནས་དང་བའི་སེམས་དང་རབ་ལྡན་ཞིང་། སླར་ཡང་རྒྱུན་
ཆད་མེད་པར་སྤྱོད་པར་ཤོག །འཇིག་རྟེན་འདི་དང་དུས་རྣམས་ཐམས་ཅད་དུ། དགེ་
ལ་འདུན་སྤྱོད་ཕན་བདེ་བསོད་ནམས་ལྡན། དགྲ་དང་དུག་མཚན་ནད་ཀྱི་བསྐལ་པ་
ཞི། ཕྱོགས་དུས་གནས་སྐབས་བཀྲ་ཤིས་བདེ་ལེགས་ཤོག །དགེ་བ་དེ་ཉིད་སྟོབས་ཆེན་
མཐུ་དཔལ་གྱིས། བདག་དང་མཐའ་ཡས་སེམས་ཅན་ཐམས་ཅད་ཀུན། སྒྲིབ་གཉིས་
བྱང་ཞིང་ཚོགས་གཉིས་རབ་རྫོགས་ནས། སྐུ་གསུམ་རྫོགས་པའི་སངས་རྒྱས་ཐོབ་པར་
ཤོག ། སྐུ་གསུམ་རྫོགས་པའི་སངས་རྒྱས་ཐོབ་ནས་ཀྱང་། སླར་ཡང་འགྲོ་བ་སེམས་
ཅན་དཔལ་གྱུར་ཏེ། དབྱིངས་དང་ཡེ་ཤེས་ཐབས་དང་ཤེས་རབ་ཀྱི། ཟུང་འབྲེལ་
ཐུགས་རྗེས་འགྲོ་བ་འདྲེན་པར་ཤོག །སངས་རྒྱས་ཞིང་དང་དག་པའི་གནས་མཆོག་ཏུ།
རིགས་བཟང་ཁུངས་བཙུན་རྒྱལ་བའི་སྲས་གྱུར་ནས། མཚན་དང་དཔེ་བྱད་ཕུན་སུམ་
ཚོགས་པ་ཡི། སངས་རྒྱས་སྲས་པོ་དམ་པ་ཡོངས་འཛིན་ཤོག །དེ་ཡང་སྐྱེ་བ་བཞེས་
དང་བསྟན་པ་སྤེལ། འགྲོ་བ་བཀྲིད་དྲང་ཁབ་ཀྱི་དཔལ་འབར་དང་། སྤྲུལ་པའི་སྲས་
བསྐྱེད་འགྲོ་བའི་དོན་ལ་དགོངས། དོན་མཛད་རྒྱལ་སྲས་འགྲོ་ཀུན་མྱུར་འདྲེན་ཤོག །
གང་ཞིག་བསྟན་པའི་བར་ཆད་ཉེར་ཞི་ནས། བསྟན་པ་རྗེས་བཞག་བཀོད་པ་མཐའ་
རུ་རྒྱས། འགྲོ་བ་གང་ལ་གང་འདུལ་དེ་སྟོན་གྱི། གདུལ་བྱ་ཕྲིན་ལས་མཐའ་རུ་ཕྱིན་
པར་ཤོག །དེ་དག་བཀོད་པ་མཐའ་རུ་ཕྱིན་ནས་ཀྱང་། འཇིག་རྟེན་འཁོར་བའི་ལས་
ལ་མི་གནས་ཤིང་། རྣམ་དག་མཛད་པས་ལོག་པའི་ཚོགས་རྣམས་ཞི། རྣམ་གྲོལ་ཡེ་
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཤེས་མཆོག་གི་དོན་ལྡན་ཤོག །གང་ཞིག་མཛད་པའི་དོན་རྣམས་མཐར་ཕྱིན་ཞིང་།
གདུལ་བྱ་རྣམ་དག་བཀོད་པ་མཐའ་རྒྱས་ནས། མི་རྟག་དཔེར་བསྟན་རྟག་པ་སུན་
དབྱུང་ཞིང་། བོན་ཉིད་དབྱིངས་སུ་མྱ་ངན་འདའ་བར་ཤོག །བདག་དོན་ལྷུན་གྲུབ་
གཞན་དོན་མཐའ་རུ་ཕྱིན། བདག་གཞན་དོན་གཉིས་མྱུར་དུ་འགྲུབ་གྱུར་ནས། མྱ་
ངན་འདས་ཏེ་འདས་པ་ཆེན་པོ་ཡི། མཁའ་ལ་མཉམ་ཞིང་ཀློང་དུ་བདལ་པར་ཤོག །
ཅེས་དགེ་བའི་རྩ་བ་ཐམས་ཅད་དབྱིངས་སུ་བསྡོམས་ཤིང་། མི་དམིགས་པའི་རྒྱས་
གདབ་པ་དང་། བསྔོ་བ་དང་སྨོན་ལམ་གྱི་རྒྱས་གདབ་པར་མཛད་དོ། ། །
དེ་ནས་དེའི་ཚེ་སྟོན་པས་བཀའ་སྩལ་པ། ལེགས་སོ་ལེགས་སོ་གཤེན་རབ་གཡུང་
དྲུང་སེམས་དཔའ་ཚངས་པ་གཙུག་ཕུད། བདག་གིས་ཅི་ལྟར་བསྟན་པའི་དོན་དེ་
དག །ཁྱོད་ཀྱི་ཡོངས་སུ་ཇི་ལྟར་འཚལ་བར་བརྗོད་པ་དེ་ནི་ཤིན་ཏུ་ཡང་ལེགས་སོ། །
གཡུང་དྲུང་སེམས་དཔའ་རྣམས་ཀྱི་ནང་ནས་ཀྱང་མཆོག་དམ་པའོ། །རིགས་ཆེན་
པོའོ། །གཞན་ཡང་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་
རིགས་ཀྱི་བུ་དང་རིགས་ཀྱི་བུ་མོ་དག །བདེ་བར་གཤེགས་པའི་མཚན་ཡང་དག་པར་
བརྗོད་པའི་དོན་འདི་དག་ནི། དཔེར་ན་རིན་པོ་ཆེའི་དཀོར་མཛོད་ཀྱི་ནང་ནས་མར་
ཞི་གསེར་དང་འདྲ་སྟེ། དེ་ཡང་བདེ་བར་གཤེགས་པ་སྔ་རབས་འདས་པ་དང་། ད་
ལྟ་བཞུགས་པ་དང་། སླད་ནས་འབྱོན་པའི་མཚན་དང་ལྡན་པའི་གཤེན་རབ་མཆོག་
དོན་དང་ལྡན་པ། དགྲ་བཅོམ་པའི་འབྲས་བུ་ཐོབ་པ། དགོངས་པ་མདོ་རུ་སྡུད་པའི་
མཚན་བཅུ་དང་། མན་ངག་དོན་དང་ལྡན་པའི་མཚན་བཅུ་དང་། སྙིང་པོ་དོན་
ལ་ངེས་པའི་མཚན་བཅུ་དང༌། ཐུགས་ཉིད་རྣམ་པར་དག་པའི་མཚན་བཅུ་དང་།
དགོངས་དོན་དྲི་མ་མེད་པའི་མཚན་བཅུ་དང་། ཡེ་ཤེས་སྣང་བ་གསལ་བའི་མཚན་
བཅུ་དང་། སྙོམས་འཇུག་འགོག་པར་ལྡན་པའི་མཚན་བཅུ་དང༌། དཀའ་བ་མཐའ་
286

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
རུ་ཕྱིན་པའི་མཚན་བཅུ་དང༌། དགོངས་སྤྱོད་བསམ་མཐའ་ཡས་པའི་མཚན་བཅུ་
དང༌། ཚད་མེད་ཐུགས་རྗེ་མངའ་བའི་མཚན་བཅུ་དང་། ཀུན་ལ་རྣམ་པར་འཕགས་
པའི་མཚན་བརྒྱད་དང་། དགྲ་བཅོམ་པ་བརྒྱ་རྩ་བརྒྱད་ཀྱི་མཚན་ཡང་དག་པར་
བརྗོད་པས། འདི་ཉིད་ཀྱི་ཡོན་ཏན་ནི་ཤིན་ཏུ་ཡང་བརྗོད་པར་དཀའ་སྟེ། དཔེར་ན་
འཇིག་རྟེན་གྱི་ཁམས་འདིར། རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ནས།
སེམས་ཅན་རྣམས་ལ་སྦྱིན་པ་བཏང་བ་དང་། དགྲ་བཅོམ་པ་དེ་དག་གི་མཚན་ནས་
ལན་གཅིག་བརྗོད་པའི་བསོད་ནམས་ནི་ཡོངས་སུ་མཉམ་པར་མི་འགྱུར་ཏེ། དཔེར་
ན་གང་གའི་ཀླུང་གི་བྱེ་མ་སྙེད་ཀྱི་རྡུལ་ཕྲ་རབ་ཀྱི་གྲངས་ནི་ཡོངས་སུ་ཟིན་པར་འགྱུར་
ལ། དགྲ་བཅོམ་པ་དེ་དག་གི་མཚན་ནི་བརྒྱ་སྟོང་ཁྲི་འབུམ་གྱི་གྲངས་ཀྱི་ཡོན་ཏན་ལྟ་ཅི་
སྨོས་ཀྱི། མཚན་འདི་ལན་གཅིག་བརྗོད་པས་ཡོན་ཏན་ཀྱང་བགྲང་བར་མི་ནུས་སོ། །
དེའི་ཕྱིར་ན་གཤེན་རབ་གཡུང་དྲུང་སེམས་དཔའ་རྣམས་དང༌། གང་ཞིག་རིགས་ཀྱི་
བུ་དང་རིགས་ཀྱི་བུ་མོ་དག་གིས། བདེ་བར་གཤེགས་པ་དགྲ་བཅོམ་པ་འདི་དག་གི་
མཚན་ཡང་དག་པར་བརྗོད་པ་འདི་ཉིད། བརྒྱ་སྟོང་ཁྲི་འབུམ་གྱི་གྲངས་སུ་འདོན་
པ་དང་། སྐད་ཅིག་ཏུ་འདོན་པ་དང༌། དུས་རྒྱུན་དུ་འདོན་པ་དང་། ཆུ་རྒྱུན་སྐབས་
མེད་དུ་འདོན་པ་དང་། འབྲི་བ་དང༌། འཛིན་པ་དང༌། འཆང་བ་དང༌། ཀློག་པ་
དང་། ཀུན་ཆུབ་པར་བྱེད་པ་དེ་དག་ནི། བསྐལ་པ་སྟོང་ཕྲག་གཅིག་གི་སྒྲིབ་པ་ནི་
ལྟ་ཅི་སྨོས་ཀྱི། སྟོང་ཕྲག་བཅུ་དང་། སྟོང་ཕྲག་བརྒྱ་དང་། བྱེ་བ་ཕྲག་བརྒྱའི་སྒྲིབ་པ་
ཡང་སྐད་ཅིག་གི་འབྱོང་སྟེ། ཐར་པ་རིན་པོ་ཆེའི་གོ་འཕང་ཐོབ་ནས། མངོན་པར་
སངས་རྒྱས་པར་འགྱུར་རོ། །དེའི་ཕྱིར་ན་གང་ཞིག་རིགས་ཀྱི་བུ་དང་རིགས་ཀྱི་བུ་མོ་
དག །བདེ་བར་གཤེགས་པ་དགྲ་བཅོམ་པ་མཚན་ནས་བརྗོད་པ་འདི་དག །འཛིན་
པར་བྱའོ། །འཆང་བར་བྱའོ། །བཀླག་པར་བྱའོ། །ཀུན་ཆུབ་པར་བྱའོ། །ཚུལ་བཞིན་
287

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུ་ཡིད་ལ་བྱའོ། །ཞེས་སྟོན་པས་བཀའ་སྩལ་པས། འཁོར་རྣམས་ཀྱང་ཤིན་ཏུ་ཡིད་
རངས་ནས། སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ།
མེ་ཏོག་ནི་གཏོར་བས། འཇིག་རྟེན་གྱི་ཁམས་ཐམས་ཅད་ཀྱང་། གཡོའོ་གཡོའོ་རབ་
ཏུ་གཡོའོ། །འགུལ་ལོ་འགུལ་ལོ་རབ་ཏུ་འགུལ་ལོ། །འུར་རོ་འུར་རོ་རབ་ཏུ་འུར་རོ། །
ཐུག་གོ་ཐུག་གོ་རབ་ཏུ་ཐུག་གོ །ཆེམ་མོ་ཆེམ་མོ་རབ་ཏུ་ཆེམ་མོ། །མེར་རོ་མེར་རོ་
རབ་ཏུ་མེར་རོ། །ལྡེག་གོ་ལྡེག་གོ་རབ་ཏུ་ལྡེག་གོ །ནམ་མཁའ་ལ་གསལ་བའི་འོད་
མང་པོ་ཤར་རོ། །བར་སྣང་ལ་སྙན་པའི་སྒྲ་མང་པོ་གྲགས་སོ། །ས་གཞི་ལས་མཛེས་
པའི་མེ་ཏོག་མང་པོ་སྐྱེས་སོ། །དེའི་ཚེ་རྒྱལ་བུ་ཡབ་ཡུམ་དང་། བློན་འཁོར་དང་།
ཡུལ་ཁམས་དེའི་མི་རྣམས་ལ་ཤིན་ཏུ་གྲངས་མང་བ་ཞིག །སྒྲིབ་གཉིས་བྱང་ཞིང་
ཚོགས་གཉིས་རྫོགས་ནས། མདུན་གྱི་བར་སྣང་ལ། དུས་གསུམ་གྱི་བདེ་བར་གཤེགས་
པ་དང་དགྲ་བཅོམ་པ་བརྒྱ་རྩ་བརྒྱད་ཀྱི་ཞལ་མངོན་སུམ་དུ་མཐོང་ནས། གཟུགས་ཀྱི་
ཕུང་པོ་རྡུལ་ཕྲ་རབ་ཀྱི་ཆར་དུ་ལྷག་ནས། ནམ་མཁའ་ལ་གཞའ་ཚོན་གྱི་འོད་དུ་འཕྲོས་
ནས་སངས་རྒྱས་ཏེ་སོང་ངོ༌། །
དེ་ལ་སླད་ན་ལུས་པ་རྣམས་ཀྱང་། ཤིན་ཏུ་ཡང་སྤྲོ་བ་སྐྱེས་ནས། ཡང་སྟོན་པ་
ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ་ནས། རྒྱལ་བུ་སེའུ་ར་ཛཱས་
གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས། བདག་ཅག་རྒྱལ་པོ་ཡབ་
ཡུམ་འཁོར་དང་བཅས་པ་རྣམས་དང༌། སྟོན་པའི་སྒྲོན་མ་ཉིད་ནི། སྔོན་ནས་སྨོན་
ལམ་ཇི་ལྟ་བུ་ཞིག་གི་བསྡུས་ནས། ད་ལྟ་གནས་འདིར་ཚོགས་ཤིང་ཐུགས་རྗེས་བཟུང་
བ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། རིགས་ཀྱི་བུ་དེ་ ནི་འདི་
ལྟ་སྟེ། སྔོན་སྟོན་པ་ཐམས་ཅད་མཁྱེན་གཟིགས་ཀྱི་བསྟན་པའི་དུས་སུ། ཡུལ་གང་ག་
གླིང་ཆུང་བྱ་བ་ན། རྒྱལ་པོ་དན་མིན་བྱ་བ་དང༌། བཙུན་མོ་ལང་ག་ལི་བྱ་བ་གཉིས་ལ།
288

མདོ་སྡེ། གུ་ཝེར་རྒྱལ་པོའི་སྒྲིབ་སྦྱང་མདོ།
སྲས་གསུམ་ཡོད་དེ། སྲས་བྷུ་སྐྱེས་དང་། བྷུའུ་སྐྱེས་དང་། བྷུ་ཏ་ལི་བྱ་བ་གསུམ་ཡོད་
དེ། དེ་ཡང་རྒྱལ་ས་ནི་བྷུ་ཏ་ལིས་བཟུང་སྟེ། བྲམ་ཟེའི་བུ་མོ་ཨུ་ལུ་མ་ཁབ་ཏུ་བཞེས་
ནས་མངའ་རིས་དང་རྒྱལ་སྲིད་བསྐྱངས་སོ། །གཅེན་པོ་གཉིས་ནི་དམག་དང་ཚོང་
གི་དེད་དཔོན་ལ་བསྐོས་ནས་ཟུར་ལ་བཞག་གོ །དེ་ལྟར་དུ་རྒྱལ་པོ་ཡབ་ཡུམ་འཁོར་
དང་བཅས་པ་རྣམས་ལ། མངའ་དབང་ལོངས་སྤྱོད་ཕུན་སུམ་ཚོགས་པ་རུ་ཡོད་ཀྱང་།
ལས་དགེ་བ་བྱ་བ་ནི། ཏིལ་འབྲུ་ཙམ་ཡང་སྤྱོད་དུ་མེད་པ་ལ། ཡུལ་དེའི་ནང་རོལ་
ནས་གཤེན་གྱི་རྣལ་འབྱོར་བ་བྱམས་པ་བདེ་ལྡན་བྱ་བ་ཞིག་བྱོན་ནས། རྒྱུ་འབྲས་ཀྱི་
བོན་བསྟན་པས། དེ་ལ་རྒྱལ་པོ་ཡབ་ཡུམ་དང་། སྲས་གཅེན་པོ་གཉིས་ཤིན་ཏུ་ཡང་
མ་མོས་ཤིང་ཉན་པ་ཙམ་ལས་མ་བཏུབ་བོ། །གཅུང་པོ་སྟངས་དབྱལ་ནི། ཤིན་ཏུ་
ཡང་དད་པ་ཐོབ་ནས། དགེ་བའི་ལས་ལ་མོས་ཤིང་། གཤེན་གྱི་རྣལ་འབྱོར་བ་དེ་དག་
གི་ཞབས་ནས་བཏེག་ཅིང་དགེ་བའི་ལས་སྤྱོད་དོ། ། །
དེ་ལ་རྒྱལ་བུ་གཅུང་པོས་གསོལ་པ། གཤེན་པོ་ལགས། བདག་གི་ཡབ་ཡུམ་དང་
གཅེན་པོ་རྣམས་ནི་ཤིན་ཏུ་ཡང་། དགེ་བ་ལ་མི་མོས་ཤིང་། སྡིག་པ་ལ་ཕྱོགས་པ་འདི།
དུས་ད་ལྟ་དགེ་བ་ལ་མ་མོས་ཀྱང༌། ནམ་ཞིག་དུས་ན་ཉིད་ཀྱི་གདུལ་བྱ་རུ་གྱུར་ཞིང་།
བདག་གིས་ཀྱང་སྡོང་གདབ་ཅིང་། གཡུང་དྲུང་གི་བོན་ལ་སྤྱོད་པའི་ཐབས་ཤིག་
གནང་བ་ཞུ་འཚལ། ཞེས་གསོལ་པས། དེ་ལ་གཤེན་པོའི་ཞལ་ནས་བཀའ་གནང་སྟེ།
གཡུང་དྲུང་སྒྲིབ་སེལ་གྱི་མཆོད་རྟེན་ཆེན་པོ་བཞེངས་སུ་གསོལ་ནས་སྨོན་ལམ་བཏབ་
པས། སྨོན་ལམ་དེ་དག་གི་མཐའ་བཙན་ནས། ད་ལྟ་བདག་གི་གདུལ་བྱ་རུ་གྱུར་
ནས་ཐར་པ་ཐོབ་པ་ལགས་སོ། །ཞེས་བཀའ་སྩལ་པས། འཁོར་རྣམས་ཀྱང་ཤིན་ཏུ་
ཡིད་རངས་ནས། སྟོན་པའི་བཀའ་ལ་ཉན་ཞིང་། སླར་ཡང་དགེ་བ་ལ་ཡིད་གཞུངས་
པར་སྤྱོད་དོ། །སྟོན་པ་འཁོར་དང་བཅས་པ་རྣམས་ཀྱང་། གུ་ཝེར་རྒྱལ་པོའི་འགྲོ་དོན་
289

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཐར་ཕྱིན་ནས། སླར་འོལ་མོ་གླིང་ཆེན་དུ་གཤེགས་སོ། །འདུས་པ་རིན་པོ་ཆེའི་རྒྱུད་
དྲི་མ་མེད་པ་གཟི་བརྗིད་རབ་ཏུ་འབར་བའི་མདོ་ལས། གུ་ཝེར་ར་ཛཱའི་སྒྲིབ་པ་སྦྱངས་
བའི་ལེའུ་སྟེ་ཉི་ཤུ་རྩ་བདུན་པའོ། །།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་བཞིན་གྲངས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
290

འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་བརྗིད་
རབ་ཏུ་འབར་བའི་མདོ་ལས་སྟོན་པས་ཁབ་ཀྱི་
དཔལ་འབར་བཞེས་པའི་མདོ་
བཞུགས་སོ། །
༄༅། །གཡུང་དྲུང་ལྷའི་སྐད་དུ་ན། ཁྲི་ཝེར་མུ་ནི་ཏིང་གསལ་ཁྲི་མ་ཕྱ། གང་
ཟག་མི་ཡི་སྐད་དུ་ན། སྟོན་པས་འགྲོ་བ་རང་མཐུན་གྱི་ཆ་ལུགས་སུ། ཁབ་ཀྱི་དཔལ་
འབར་དམ་པ་བཞེས་པའི་མདོ། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་ལ་ཕྱག་
འཚལ་ལོ། །
༧ དེའི་ཚེ་དེའི་དུས་ན། རྣམ་པ་ཐམས་ཅད་མཁྱེན་པ་སྤྲུལ་པའི་སྐུ། རྒྱལ་བུ་
སྟོན་པ་གཤེན་རབ་མཆོག་ཅེས་བྱ་བ་དེ། ལྷོ་འཛམ་བུ་གླིང་གི་དམིག །སོག་ཀ་བོན་
གྱི་འབྱུང་གནས། གནས་མཆོག་དམ་པ་འོལ་མོ་གླིང་ཆེན་གྱི། རྒྱལ་ས་ཕོ་བྲང་གླིང་
བརྒྱད་དུ་སྐུ་འཁྲུངས་ནས། འགྲོ་བ་སེམས་ཅན་གྱི་དོན་མཛད་པ་དེ་ལ་ཡང་མཛད་
པ་རྣམ་པ་བཅུ་གཉིས་ཀྱི་དོན་གཏན་ལ་ཕབ་པར་དགོངས་པ་ལ། དེ་ཡང་དགོངས་
ཚད་རྣམ་པ་བཞི་རུ་མཛད་དེ། མི་ལོ་བརྒྱ་དེ་གཤེན་ལོ་གཅིག །གཤེན་ལོ་གཅིག་
ལ་བརྩིས་པ་ཡིས། ལྔ་གསུམ་བཅོ་ལྔ་རྒྱལ་བུའི་ཚད། སྐུ་ཁྲུས་གསོལ་དང་རོལ་རྩེད་
མཛད། རྒྱལ་ས་གནོན་དང་བསྟན་པ་སྤེལ། འགྲོ་བ་འདུལ་བའི་བཀྲིད་དྲངས་མཛད།
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལྔ་གསུམ་བཅོ་ལྔ་ཁབ་བཞེས་ཚད། རབས་ཆད་མ་ནིང་མངལ་བཅག་ཅིང་། དཔལ་
འབར་དམ་པ་ལོངས་སྤྱོད་ལྡན། སྲས་སྤྲུལ་འགྲོ་བ་ཐར་པར་དྲངས། བདུད་འདུལ་
བསྟན་པ་རྗེས་སུ་བཞག །ལྔ་གསུམ་བཅོ་ལྔ་རབ་བྱུང་ཚད། འཁོར་བའི་སེམས་ཅན་
ཐམས་ཅད་ཀུན། སྡུག་བསྔལ་ཆུ་བོ་ལས་བསྒྲལ་ནས། མྱང་འདས་ས་ལ་འགོད་པའི་
ཕྱིར། འཁོར་བའི་ཁྱིམ་སྤང་རབ་ཏུ་བྱུང༌། དཀའ་ཐུབ་མཐར་ཕྱིན་སྲུང་ཁྲིམས་ལྡན།
བསླབ་པ་མཐར་རྫོགས་ཡོན་ཏན་ཐོབ། བདུད་དང་སྲིན་པོ་འཁོར་དུ་གྱུར། རྒྱུད་དྲུག་
འདུལ་བ་གཏན་ལ་ཕབ། ཕོ་གླིང་མོ་གླིང་སོ་སོར་དབྱེ། མ་དག་པ་ཡི་སེམས་ཅན་
རྣམས། དག་པ་དགེ་ལ་འགོད་པའི་ཕྱིར། ཕྱི་རབས་བསྟན་པའི་རྗེས་འཇུག་ལ། དཔེ་
དང་ཐབས་སུ་བསྟན་པའི་ཕྱིར། འདུལ་བའི་བསྟན་པ་རྗེས་སུ་བཞག ། ལྔ་གསུམ་བཅོ་
ལྔ་དགོན་པའི་ཚད། ཕྱི་རོལ་གཡེང་བའི་ཚོགས་སྤངས་ནས། གཅིག་པུར་མི་ཡེངས་
དོན་རྙེད་ཕྱིར། དབེན་པའི་གནས་སུ་དགོན་པ་བརྩིགས། སྐད་ཅིག་དོན་ལ་མི་གཡེང་
ཞིང་། ཡེ་ནས་སྒྲུབ་ལ་བརྩོན་པ་དང་། སྒྱུར་དང་གྲོལ་ལམ་མི་བཀག་ཅིང་། རྒྱུ་
འབྲས་དོན་ལ་སྡུད་པའི་ཕྱིར། སྒྱུར་ལམ་ཡེ་ཤེས་རང་འབྱུང་དང་། གྲོལ་ལམ་དུག་
ལྔའི་ལམ་ཁྱེར་གྱི། ཤིན་ཏུ་དམར་ལ་ཟབ་པ་ཡིས། དམན་དང་ཕལ་ལ་གབ་པ་སྟེ།
སྣོད་ལྡན་གང་ཟག་སྡེ་རིགས་དང་། མན་ངག་གཟུངས་ཐུབ་འཁོར་རྣམས་ལ། ཉུང་
དུ་བསགས་ཤིང་ངང་དུ་གདམས། སྤང་ལམ་རྟག་ཆད་མཐའ་གཉིས་བསལ། བཅིང་
བཀྲོལ་བདེ་བའི་ཐར་ལམ་འབྱུང་། འཁོར་བའི་ཕྱོགས་སུ་ཕྱིར་མི་ལྡོག །ཡང་དག་ཐར་
པ་བསྐྱེད་ཕྱིར་རོ། །བཅིང་བཀྲོལ་ཡངས་སར་དབྱུང་བ་དང་། འགལ་མཐུན་རྩོད་པ་
སྤང་བ་དང་། གཉིས་མཐར་རྟག་ཆད་བསལ་བ་དང༌། བདེན་གཉིས་དོ་རུ་མཉམ་
པ་དང་། ཚད་གསུམ་ཟུང་དུ་འབྲེལ་བའི་ཕྱིར། མཚན་ཉིད་གབ་པ་དགུ་བསྐོར་གྱི།
མདོ་སྡེ་ཡན་ལག་བརྒྱད་པ་དང༌། ཉིང་ལག་སུམ་ཅུ་རྩ་གཉིས་ཏེ། མན་ངག་དྲུག་
292

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
ཅུ་གཏན་ལ་ཕབ། གཅིག་པུར་དབེན་པའི་གནས་བསྙེགས་ནས། གཡུང་དྲུང་སེམས་
དཔའ་སེམས་མ་རྣམས། ཕྱི་རུ་སོ་སོར་ཐར་པ་དང༌། ནང་དུ་གསང་བའི་དམ་ཚིག་
དང་། བར་དུ་བྱང་ཆུབ་བསླབ་པ་དང་། ཡང་གསང་བླ་མེད་དོན་ལྡན་ཞིང་། སྐྱེ་བ་
གཅིག་ནས་མངོན་སངས་རྒྱས། ཚེ་གཅིག་སངས་རྒྱས་གྲུབ་པའོ། །དེ་ལྟར་དགུང་ལོ་
དྲུག་ཅུ་ལ། མཛད་པ་དྲུག་ཅུ་ཐམ་པ་རྫོགས། ཞེས་བྱ་སྟེ། དེ་ནི་དགུང་ལོས་ཚད་ཀྱི་
འཛིན་པའི་དུས་བཞིའོ། །
དེ་ནས་བརྒྱ་ཅུ་རྩ་གཉིས་མ་ལོན་གྱི་བར་དུ། མཐར་ཕྱིན་དགའ་བ་བདེ་ལྡན་གྱི་
མཛད་པ་ཞེས་བྱ་སྟེ། འདུས་པའི་འཁོར་རྣམས་ལ་འགྲོ་བ་གཞན་དོན་དུ་གྱུར་པའི་
བོན་རྣམས་དང་། མདོ་གཟུངས་དང་མན་ངག་ལས་སོགས། སེམས་ཅན་རྣམས་ལ་
ཞི་བདེ་དང་། ཕན་བདེར་གྱུར་པ་དང༌། སྔོན་གྱི་སྟོན་པ་བདེ་བར་གཤེགས་པ་རྣམས་
ཀྱི་སྐུ་ཚེ་དང་ཡོན་ཏན་དང་། མཛད་སྲོལ་དང་། མ་འོངས་པའི་སྟོན་པ་རྣམས་ཀྱི་
བྱོན་ཚུལ་དང༌། གདུལ་བྱ་དང་། ཕྲིན་ལས་དང་། བསྐལ་པའི་ཚད་དང༌། དུས་
ཀྱི་མཚན་ཉིད་དང༌། ད་ལྟའི་སྟོན་པ་སངས་རྒྱས་ཉིད་ཀྱིས། བསྐལ་པ་གྲངས་མེད་
གསུམ་ལ་ཚོགས་བསགས་པ་དང་། གྲངས་མེད་གསུམ་ལ་སྒྲིབ་པ་སྦྱངས་བ་དང་།
མཁྱེན་པའི་དགོངས་ཚད་ལ་ཚད་ཀྱང་མ་མཆིས་ཤིང༌། བགྲང་བར་མི་ལང་སྟེ། རྣམ་
པ་ཐམས་ཅད་མཁྱེན་པ་སྤྲུལ་པའི་སྐུ་ཡིན་ཀྱང་། གྲངས་དང་ཚད་དུ་བཟུང་བ་ལ།
དག་པའི་སྐྱེ་བ་ལྔ་བརྒྱ་མ་བསྒྲིབས་པར་དགོངས་པ་དང་། མ་དག་པའི་སྐྱེ་བ་ལྔ་བརྒྱ་
མ་འགགས་པར་མཁྱེན་པ་དང་། སངས་རྒྱས་ཀྱི་སྐུ་ཆེ་བའི་ཡོན་ཏན་དང་། གསུང་
མཛད་པའི་ཕྲིན་ལས་དང་། ཐུགས་མཁྱེན་པའི་ཡེ་ཤེས་ལ། སྐྱེས་བུ་ཆེན་པོའི་མཚན་
བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུ་གྱ་གཅིག་དང་། ཆེ་
བའི་ཡོན་ཏན་བརྒྱ་དང་བཞི་བཅུ་དང༌། ངེས་པའི་ཐོ་ཡིག་བཞི་བཅུ་རྩ་གཉིས་དང་།
293

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་ལྔ་དང༌། ཉིང་ལག་སུམ་བརྒྱ་དྲུག་ཅུ་ཐམ་པ་
དེ་ཉིད་ཀྱི་རྟགས་དང་སྦྱངས་ཐོབ་དང་། རྒྱུ་འབྲས་ཀྱི་བོན་ཐམས་ཅད་ལ། ཚིགས་
སུ་བཅད་པ་བྱེ་མའི་གྲངས་ཙམ་ཡང་༌། དོན་དུ་ཐིག་ལེ་གཅིག་ལ་སྡུད་པ་དང་། སྐུ་
དངོས་སུ་བཞུགས་པའི་བསྟན་པ་སྤེལ་བ་དང་། རྗེས་བཞག་གི་གཏད་གཉེར་དང༌།
སྐུ་དངོས་སུ་མ་བཞུགས་ནས། གསུང་དང་ཐུགས་ཀྱི་བསྟན་པ་ལ་དུས་དང་གནས་
སྐབས་དང་། བསྐལ་པའི་ཆ་དང་། སེམས་ཅན་གྱི་ལས་དང༌། སངས་རྒྱས་ཀྱི་མཐུ་
དང་། གང་ཟག་སེམས་དཔའ་བྱུང་ཚུལ་དང་། གདུང་ཚོབ་རྒྱལ་བའི་སྲས་པོ་དང་།
སྒྲ་བསྒྱུར་གྱི་ལོ་ཙཱ་དང༌། ཕྱི་རབས་ཀྱི་སྟོན་པ་མ་བྱོན་བར་དུ་བསྟན་པ་རིན་པོ་ཆེའི་
ཆགས་ཚུལ་དང་། སྤྱོད་ཚུལ་དང་། སྤེལ་ལུགས་ལས་སོགས་འཐོར་བུའི་བོན་དང༌།
མདོ་སྡེ་མཐའ་ཡས་པར་གསུངས་ནས། གཏན་ལ་ཕབ་ཅིང་གཉེར་དུ་གཏད་པའི་
དུས་ལགས་སོ། །དེ་ནི་མཐར་ཕྱིན་དགའ་བ་བདེ་ལྡན་གྱི་མཛད་པ་ཞེས་བྱ་བའོ། །ད་
ལྟའི་མཛད་པ་འདི་ནི། སྟོན་པས་རྣམ་པར་ངེས་པ་ཞེས་བྱ་བས། ཁབ་ཀྱི་དཔལ་
འབར་གྱི་མཛད་པའི་དུས་ཡིན་ཏེ་ངོ་མཚར་བཀྲ་ཤིས་ཀྱི་མཛད་པའོ། །
༧ དེས་ན་དེའི་ཚེ་སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། འགྲོ་
འདུལ་འོད་ཟེར་སྤྲུལ་པ་མཛད་པ་ལ། སྐུ་དབུའི་གཙུག་རུམ་མན་ཆད་ནས། ཞབས་
ཀྱི་མཐིལ་རུམ་ཡན་ཆད་དུ། འོད་ཟེར་བྱེ་བ་ས་ཡ་ཁྲག་ཁྲིག་བརྒྱ་སྟོང་དུ་མ་རུ་སྤྲོས་
ཏེ། སྟོང་གསུམ་གྱི་འཇིག་རྟེན་གྱི་ཁམས་དང་། འགྲོ་བ་རིགས་དྲུག་གི་གནས་དང་། །
མི་ཡུལ་གླིང་བཞི་དང༌། གཡེན་ཁམས་སུམ་ཅུ་རྩ་གསུམ་གྱི་གནས་རྣམས་སུ། སྐུ་
གཅིག་ལས་སྤྲུལ་པའི་སྐུ་བྱེ་བ་ཕྲག་བརྒྱ་དང༌། འདུལ་བའི་གཤེན་དྲུག་དང་། དོན་
མཛད་ཀྱི་གཤེན་བཞི་དང་། ཡེ་གཤེན་བཅུ་གསུམ་དང༌། གཡེན་ཁམས་འདུལ་བའི་
གཤེན་པོ་སུམ་ཅུ་རྩ་གསུམ་ལས་སོགས། སྤྲུལ་སྐུ་བྱེ་བ་ས་ཡ་རུ་སྤྲོས་ནས། སྐྱེས་བུ་ནི་
294

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
བཏུལ་ལོ། ། ཁ་ལོ་ནི་བསྒྱུར་རོ། །འགྲོ་བ་ནི་དྲངས་སོ། །བསྟན་པ་ནི་སྤེལ་ལོ། །གཞན་
ཡང་འོལ་མོ་ལུང་རིང་གི་གནས་ན། སེམས་ཅན་མིའི་བུ་ལ་ཤིན་ཏུ་སྡིག་ཆེ་བའི་རྒྱལ་
པོ་གཏོ་བུ་དོད་དེ་དང་། ཁྲི་ཤི་དབང་གི་རྒྱལ་པོ་དང༌། ཁྲི་བུ་ར་ཙ་ལས་སོགས་
པ། སེམས་ཅན་ཉོན་མོངས་པ་ཁ་མར་བྲི་བ་མང་པོ་ཐར་པར་དྲངས་ཏེ། བདེ་བ་
ལ་བཀོད་དོ། །དེ་ནས་འགྲོ་བ་ཐར་པར་དྲངས་པའི་མཛད་པ་ལ། སེམས་ཅན་ཉོན་
མོངས་པ་རྣམས་ལམ་རྒྱུད་ལྔའི་སྒོ་གཅོད་ཅིང་། འཁོར་བ་ངན་སོང་གི་གནས་སུ་མི་
ལྟུང་ཞིང༌། དག་པའི་གནས་སུ་བགྲོད་ནས། སངས་རྒྱས་ཀྱི་བསྟན་པ་རིན་པོ་ཆེའི་
སྒོ་རུ་འཇུག་ཅིང་། ཡང་དག་ཐར་པའི་འབྲས་བུ་བསྐྱེད་པའི་ཕྱིར་དུ། འཁོར་བ་སྡུག་
བསྔལ་ངན་སོང་གི་སྐྱེ་སྒོ་གཅོད་པས། སྐུ་དང་ཞིང་ཁམས་སྤྲོ་བར་མཛད་དེ། དེ་ཡང་
རྒྱལ་ས་བར་པོ་སོ་བརྒྱད་ཀྱི་ཕྱི་རོལ། གྲོང་ཁྱེར་ཡངས་པ་ཅན་གྱི་དབུས་སུ། གདན་
སེང་གེའི་ཁྲི་ལ་བཞུགས་ཏེ། རྨ་ལོ་དང་གཡུ་ལོ་དང་། ཡིད་ཀྱི་ཁྱེའུ་ཆུང་དང་འཁོར་
རྣམས་ཀྱིས། ཉི་ཟླ་རིས་ཀྱི་གུར་ཕུབ། གཡུང་དྲུང་རིས་ཀྱི་གདན་བཏིངས། ཟ་འོག་
རིས་ཀྱི་ཡོལ་བ་བྲེས། འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་།
ཐབས་ཅིག་ཏུ་བཞུགས་ཏེ། གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། རྨ་ལོ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་
སེམས་དཔའ་སེམས་དཔའ་ཆེན་པོ། གཡུ་ལོ་ཟུར་ཕུད་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། ཡིད་ཀྱི་ཁྱེའུ་ཆུང་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ཚངས་པ་གཙུག་ཕུད་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་
དྲུང་སེམས་དཔའ་སེམས་དཔའ་ཆེན་པོ། སྤང་ལ་གནམ་གཤེན་དང་ཐབས་ཅིག་
ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། སྤོས་
295

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཀྱི་གླང་པོ་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་
སེམས་དཔའ་ཆེན་པོ། ལྷའི་བུ་བློ་གྲོས་རབ་ཏུ་བརྟན་པ་དང་ཐབས་ཅིག་ཏུ་བཞུགས་
སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། བདེ་བ་དོན་རྒྱས་
དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་
ཆེན་པོ། ས་བོན་མི་འགྱུར་གླིང་དྲུག་གསེར་གྱི་ཐོར་ཚུགས་ཅན་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། རླུང་
བོན་སྤྱོད་དེ་གསང་རྒྱལ་ནམ་མཁའི་གཡུ་མདངས་སྔོན་པོ་ཅན་དང་ཐབས་ཅིག་ཏུ་
བཞུགས་སོ། །གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་པོ། མེ་བོན་
འོད་ཀྱི་ལྗང་ལོ་ཅན་དང་ཐབས་ཅིག་ཏུ་བཞུགས་སོ། །གཤེན་རབ་གཡུང་དྲུང་སེམས་
དཔའ་སེམས་དཔའ་ཆེན་པོ། ཆུ་བོན་དག་པ་ཁྲུས་ཀྱི་བུམ་པ་ཅན་དང་ཐབས་ཅིག་ཏུ་
བཞུགས་སོ། །གཞན་ཡང་གཤེན་རབ་གཡུང་དྲུང་སེམས་དཔའ་སེམས་དཔའ་ཆེན་
པོ། ཁྲི་དྲུག་སྟོང་དང༌། ལྔ་སྟོང་ལྔ་བརྒྱ་དང་ཐབས་ཅིག་ཏུ་བཞུགས་སོ། །གཤེན་རབ་
གཡུང་དྲུང་སེམས་དཔའ་སེམས་དཔའ་ཆེན་པོ། འཁོར་གྱི་དམ་པ་ཡེ་གཤེན་སུམ་བརྒྱ་
དྲུག་ཅུ་དང་ཐབས་ཅིག་ཏུ་བཞུགས་སོ། །
གཞན་ཡང་བསྟན་པ་འཛིན་པ་དང༌། བསྟན་སྐྱོང་གི་རྒྱལ་པོ། ལྷའི་དབང་པོ་
ཚངས་པ་དང་། བརྒྱ་བྱིན་དང༌། མ་ཧཱ་དེ་བ་དང༌། ཀླུ་གཙུག་ན་རིན་ཆེན་དང་།
དགའ་བོ་དང༌། འཇོག་པོ་དང་། ཐགས་བཟང་རིང་སྐྱེས་དང༌། ཡུལ་འཁོར་སྲུང་
དང་། རྣམ་ཐོས་སྲས་དང་། སྤྱན་མི་བཟང་དང་། བོན་གྱི་འཕགས་དང༌། འདོད་པ་
དགུ་འགྱུར་དང་། འཁོར་ལོ་དབང་བསྒྱུར་དང༌། ཁྱབ་པ་དབང་ཆེན་དང་། ལྷ་མོ་
བརྟན་མ་དང་། དེ་ལས་སོགས་པའི་ཕྱི་འཁོར་དང་། ནང་འཁོར་བསམ་གྱིས་མི་ཁྱབ་
པ་དང་ཐབས་ཅིག་ཏུ་བཞུགས་སོ། །
296

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ། །
དེའི་ཚེ་སྟོན་པ་དེ་ཉིད་ནི་གདན་སེང་གེའི་ཁྲི་ལ། མཚན་དང་ལྡན་པའི་སྐྱེས་བུ།
སྐུ་མདོག་དཀར་ལ་དམར་བའི་མདངས་ཆགས་པ། བཀྲག་དང་ལྡན་པ། གཟི་བརྗིད་
ཆེ་བ། ཀ་ར་གུར་ཆེན་བྱ་བའི་མདོག་ལྟ་བུ་ལས། ཉི་མའི་འོད་སྟོང་འབར་བས་འཇིག་
རྟེན་གྱི་མུན་པ་སེལ་བ། སྐྱེས་བུ་ཆེན་པོ་མཚན་བཟང་པོ་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུས་བརྒྱན་པ། སྐུ་བལྟ་བས་ཆོག་མི་ཤེས་པ། བལྟར་མི་
ངོམས་པ། བལྟར་མི་ཕོད་པ། བལྟར་མི་བཟོད་པ། ལྷ་དང་མི་དང་ལྷ་མ་ཡིན་དང་།
ནམ་མཁའ་ལྡིང་དང༌། དྲི་ཟ་དང་བཅས་པའི་འཇིག་རྟེན་ཀུན་ཟིལ་གྱིས་གནོན་ཏེ་
བཞུགས་པ། དེའི་ཐུགས་ལས་འོད་ཟེར་ཁ་དོག་རྣམ་པ་ལྔ་རུ་འཕྲོས་ཏེ། ཤར་ཕྱོགས་
སུ་འོད་ཟེར་སེར་པོ་གསེར་བཙོ་མའི་མདོག་འདྲ་བ་ཤིན་ཏུ་སེར་བ་རབ་ཏུ་སེར་བ།
སེར་བས་སྣང་བ་ཡོངས་སུ་ཁྱབ་པ་ཞིག་འཕྲོས་པ་ལས། གཏི་མུག་བྱོལ་སོང་གི་སྒོ་
གཅོད་པའི་ཕྱིར་དུ། སྟོང་གསུམ་གྱི་སྟོང་ཆེན་པོ་མི་མཇེད་ཀྱི་འཇིག་རྟེན་ཕར་འདས་
པའི་ཚུར་རོལ་ཏུ། ནམ་མཁའ་ལ་བར་སྣང་རླུང་གི་འཁོར་ལོས་བཏེག་ནས། ལོངས་
སྤྱོད་རྫོགས་པའི་སྐུ་དང་ཞིང་ཁམས་སུ་ཆགས་ཏེ། ཡུལ་ཞིག་སྲིད་པའི་མིང་ནི་གར་
ཡུལ་གསལ་འབྲང་ཡིན། མཁར་ཞིག་སྲིད་པའི་མིང་ནི་ཁ་རག་བདུད་འདུལ་ཡིན།
ལྷ་ཞིག་སྲིད་པའི་མིང་ནི་གར་གསས་བཙན་པོ་ཡིན། སྐོས་ཤིག་སྲིད་པའི་མིང་ནི་ཡེ་
སངས་དཀར་པོ་ཡིན། གཤེན་ཞིག་སྲིད་པའི་མིང་ནི་བ་རབ་གླིང་བཞི་ཡིན། བོན་
ཞིག་སྲིད་པའི་མིང་ནི་དཔོན་གསས་མན་ངག་ཡིན། དེ་ལྟར་དུ་ལྷ་གཤེན་སྲིད་པ་
དེ་གསུམ་ལ། འཁོར་མེ་ལོང་ལྟ་བུའི་ཡེ་ཤེས་ལས་བྱུང་བ། ས་ལས་གྲུབ་པའི་སེམས་
དཔའ་དང་སེམས་མ་མང་པོས་བསྐོར་ནས། དཔོན་གསས་མན་ངག་ལུང་གི་བོན་
སྟོན་ཅིང་། འགྲོ་བ་རིགས་དྲུག་གི་སེམས་ཅན་རྣམས། ཉོན་མོངས་པ་གཏི་མུག་གི་
ཐ་རམས་བཀྲོལ་ཏེ་བྱོལ་སོང་གི་སྐྱེ་སྒོ་གཅོད་ཅིང་ཡེ་ཤེས་ཆེན་པོའི་ཐར་ལམ་ཕྱེད་དེ།
297

གསུང་རབ་སྒོ་མཛོད་རིན་པོ་ཆེའི་གླེགས་བམ། 188
དག་པ་སངས་རྒྱས་ཀྱི་ཞིང་དེར་བཀོད་ནས། སྟོན་པ་དེ་ཉིད་ཀྱི་འཁོར་དུ་གྱུར་ཅིང་།
རྒྱུ་འབྲས་བདེན་པའི་བོན་ལ་སྤྱོད་ནས། ཐར་པ་རིན་པོ་ཆེའི་རྒྱུན་གྱི་ལམ་ལ་ཞུགས་ཏེ།
འཁོར་བ་ལས་ཐར་པ་ཐོབ་ཅིང་། སྡུག་བསྔལ་ལས་བདེ་གནས་རྙེད་དེ། མྱུར་དུ་བླ་ན་
མེད་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པ་རུ་མཛད་དོ། །བྱང་ཕྱོགས་སུ་འོད་
ཟེར་ལྗང་གུ་མུ་མེན་དྭངས་པའི་མདོག་འདྲ་བ། ཤིན་ཏུ་ལྗང་བ་རབ་ཏུ་ལྗང་བ། ལྗང་
བས་སྣང་བ་ཡོངས་ལ་ཁྱབ་པ་ཞིག་འཕྲོས་པ་ལ། ང་རྒྱལ་ལྷ་མིན་གྱི་སྒོ་གཅོད་པའི་
ཕྱིར་དུ། སྟོང་གསུམ་གྱི་སྟོང་ཆེན་པོ་མི་མཇེད་ཀྱི་འཇིག་རྟེན་ཕར་འདས་པའི་ཚུར་
རོལ་ཏུ། ནམ་མཁའ་ལ་བར་སྣང་རླུང་གི་འཁོར་ལོས་བཏེག་ནས། ལོངས་སྤྱོད་རྫོགས་
པའི་སྐུ་དང་ཞིང་ཁམས་སུ་ཆགས་ཏེ། ཡུལ་ཞིག་སྲིད་པའི་མིང་ནི་རྒོད་ཡུལ་ཁྲི་འཕང་
ཡིན། མཁར་ཞིག་སྲིད་པའི་མིང་ནི་དགུ་ཁྲི་ཆུད་འདུལ་ཡིན། ལྷ་ཞིག་སྲིད་པའི་མིང་
ནི་རྒོད་གསས་ཁམ་པ་ཡིན། སྐོས་ཤིག་སྲིད་པའི་མིང་ནི་ཡེ་རྒྱུང་མུ་ཕྱོད་ཡིན། གཤེན་
ཞིག་སྲིད་པའི་མིང་ནི་བ་རབ་གླིང་རྩོལ་ཡིན། བོན་ཞིག་སྲིད་པའི་མིང་ནི་ཆབ་ནག་
སྲིད་པ་ཡིན། དེ་ལྟར་དུ་ལྷ་གཤེན་སྲིད་པ་དེ་གསུམ་ལ། འཁོར་མཉམ་པ་ཉིད་ཀྱི་ཡེ་
ཤེས་ལས་བྱུང་བ། རླུང་ལས་གྲུབ་པའི་སེམས་དཔའ་དང་སེམས་མ་མང་པོས་བསྐོར་
ནས། ཆབ་ནག་སྲིད་པ་རྒྱུད་ཀྱི་བོན་སྟོན་ཅིང་། འགྲོ་བ་རིགས་དྲུག་གི་སེམས་ཅན་
རྣམས། ཉོན་མོངས་པ་ང་རྒྱལ་གྱི་ཐ་རམས་བཀྲོལ་ཏེ། ལྷ་མིན་གྱི་སྐྱེ་སྒོ་གཅོད་ཅིང་
ཞི་བ་ཆེན་པོའི་ཐར་ལམ་ཕྱེད་དེ། དག་པ་སངས་རྒྱས་ཀྱི་ཞིང་དེར་བཀོད་ནས། སྟོན་
པ་དེ་ཉིད་ཀྱི་འཁོར་དུ་གྱུར་ཅིང་། རྒྱུ་འབྲས་བདེན་པའི་བོན་ལ་སྤྱོད་ནས། ཐར་པ་
རིན་པོ་ཆེའི་རྒྱུན་གྱི་ལམ་ལ་ཞུགས་ཏེ། འཁོར་བ་ལས་ཐར་པ་ཐོབ་ཅིང་། སྡུག་བསྔལ་
ལས་བདེ་གནས་རྙེད་དེ། མྱུར་དུ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་
ཐོབ་པ་རུ་མཛད་དོ། །ནུབ་ཕྱོགས་སུ་འོད་ཟེར་དམར་པོ་བྱུ་རུ་དྭངས་པའི་མདོག་
298

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
འདྲ་བ། ཤིན་ཏུ་དམར་བ་རབ་ཏུ་དམར་བ། དམར་བས་སྣང་བ་ཡོངས་ལ་ཁྱབ་པ་
ཞིག་འཕྲོས་ནས། འདོད་ཆགས་ཡི་དྭགས་ཀྱི་སྐྱེ་སྒོ་གཅོད་པའི་ཕྱིར་དུ། སྟོང་གསུམ་
གྱི་སྟོང་ཆེན་པོ་མི་མཇེད་འཇིག་རྟེན་ཕར་འདས་པའི་ཚུར་རོལ་ཏུ། ནམ་མཁའ་ལ་
བར་སྣང་རླུང་གི་འཁོར་ལོས་བཏེགས་ནས། ལོངས་སྤྱོད་རྫོགས་པའི་སྐུ་དང་ཞིང་
ཁམས་སུ་ཆགས་ཏེ། ཡུལ་ཞིག་སྲིད་པའི་མིང་ནི་གནམ་ཡུལ་ལྡིང་ཆེན་ཡིན། མཁར་
ཞིག་སྲིད་པའི་མིང་ནི་ཁྲི་སྐོས་ལྡེམ་མྱག་ཡིན། ལྷ་ཞིག་སྲིད་པའི་མིང་ནི་གནམ་གསས་
དབྱིངས་རུམ་ཡིན། སྐོས་ཤིག་སྲིད་པའི་མིང་ནི་དཔག་མེད་ཀུན་སྙོམས་ཡིན། གཤེན་
ཞིག་སྲིད་པའི་མིང་ནི་ཁྲི་རྨང་གཤེན་རྒྱལ་ཡིན། བོན་ཞིག་སྲིད་པའི་མིང་ནི་འཕན་
ཡུལ་རྒྱས་པ་ཡིན། དེ་ལྟར་དུ་ལྷ་གཤེན་སྲིད་པ་དེ་གསུམ་ལ། འཁོར་སོ་སོར་རྟོགས་
པའི་ཡེ་ཤེས་ལས་བྱུང་བ། མེ་ལས་གྲུབ་པའི་སེམས་དཔའ་དང་སེམས་མ་མང་པོས་
བསྐོར་ནས། འཕན་ཡུལ་རྒྱས་པ་འབུམ་གྱི་བོན་སྟོན་ཅིང་། འགྲོ་བ་རིགས་དྲུག་གི་
སེམས་ཅན་རྣམས། ཉོན་མོངས་པ་འདོད་ཆགས་ཀྱི་ཐ་རམས་བཀྲོལ་ཏེ། ཡི་དྭགས་
ཀྱི་སྐྱེ་སྒོ་གཅོད་ཅིང་སྦྱིན་པ་ཆེན་པོའི་ཐར་ལམ་ཕྱེད་དེ། དག་པ་སངས་རྒྱས་ཀྱི་ཞིང་
དེར་བཀོད་ནས། སྟོན་པ་དེ་ཉིད་ཀྱི་འཁོར་དུ་གྱུར་ཅིང་། རྒྱུ་འབྲས་བདེན་པའི་བོན་
ལ་སྤྱོད་ནས། ཐར་པ་རིན་པོ་ཆེའི་རྒྱུན་གྱི་ལམ་ལ་ཞུགས་ཏེ། འཁོར་བ་ལས་ཐར་པ་
ཐོབ་ཅིང་། སྡུག་བསྔལ་ལས་བདེ་གནས་རྙེད་དེ། མྱུར་དུ་བླ་ན་མེད་པ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་རུ་མཛད་དོ། །ལྷོ་ཕྱོགས་སུ་འོད་ཟེར་སྔོན་པོ་གཡུ་ག་
ལྗང་གི་མདོག་འདྲ་བ། ཤིན་ཏུ་སྔོ་བ་རབ་ཏུ་སྔོ་བ། སྔོ་བས་སྣང་བ་ཡོངས་ལ་ཁྱབ་པ་
ཞིག་འཕྲོས་པ་ལ། མཐའ་འཁོབ་བྲེལ་ཕོངས་ཀྱི་སྒོ་གཅོད་པའི་ཕྱིར་དུ། སྟོང་གསུམ་གྱི་
སྟོང་ཆེན་པོ་མི་མཇེད་འཇིག་རྟེན་ཕར་འདས་པའི་ཚུར་རོལ་ཏུ། ནམ་མཁའ་ལ་བར་
སྣང་རླུང་གི་འཁོར་ལོས་བཏེགས་ནས། ལོངས་སྤྱོད་རྫོགས་པའི་སྐུ་དང་ཞིང་ཁམས་
299

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སུ་ཆགས་ཏེ། ཡུལ་ཞིག་སྲིད་པའི་མིང་ནི་གསས་ཡུལ་སྒེགས་འབྲང་ཡིན། མཁར་
ཞིག་སྲིད་པའི་མིང་ནི་ཟོ་བོ་ཁྱུང་ལག་ཡིན། ལྷ་ཞིག་སྲིད་པའི་མིང་ནི་གསས་རྗེ་རྨང་
པོ་ཡིན། སྐོས་ཤིག་སྲིད་པའི་མིང་ནི་སྒྲིབ་པ་རྣམས་སེལ་ཡིན། གཤེན་ཞིག་སྲིད་པའི་
མིང་ནི་ལྡེ་བོ་གསུང་ཆེན་ཡིན། བོན་ཞིག་སྲིད་པའི་མིང་ནི་ཆབ་དཀར་འཕྲུལ་མཛོད་
ཡིན། དེ་ལྟར་དུ་ལྷ་གཤེན་སྲིད་པ་དེ་གསུམ་ལ། འཁོར་བྱ་བ་གྲུབ་པའི་ཡེ་ཤེས་ལས་
བྱུང་བ། ཆུ་ལས་གྲུབ་པའི་སེམས་དཔའ་དང་སེམས་མ་མང་པོས་བསྐོར་ནས། ཆབ་
དཀར་ནག་པོ་སྔགས་ཀྱི་བོན་སྟོན་ཅིང་། འགྲོ་བ་རིགས་དྲུག་གི་སེམས་ཅན་རྣམས།
ཉོན་མོངས་པ་ཕྲག་དོག་གི་ཐ་རམས་བཀྲོལ་ཏེ། མཐའ་འཁོབ་ཀྱི་སྐྱེ་སྒོ་གཅོད་ཅིང་།
ཡངས་པ་ཆེན་པོའི་ཐར་ལམ་ཕྱེད་དེ། དག་པ་སངས་རྒྱས་ཀྱི་ཞིང་དེར་བཀོད་ནས།
སྟོན་པ་དེ་ཉིད་ཀྱི་འཁོར་དུ་གྱུར་ཅིང་། རྒྱུ་འབྲས་བདེན་པའི་བོན་ལ་སྤྱོད་ནས། ཐར་
པ་རིན་པོ་ཆེའི་རྒྱུན་གྱི་ལམ་ལ་ཞུགས་ཏེ། འཁོར་བ་ལས་ཐར་པ་ཐོབ་ཅིང་། སྡུག་
བསྔལ་ལས་བདེ་གནས་རྙེད་དེ། མྱུར་དུ་བླ་ན་མེད་པ་རྫོགས་པའི་སངས་རྒྱས་ཀྱི་གོ་
འཕང་ཐོབ་པ་རུ་མཛད་དོ། །དབུས་ཕྱོགས་སུ་འོད་ཟེར་དཀར་པོ་ཤེལ་གངས་ཀ་རིའི་
མདོག་འདྲ་བ། ཤིན་ཏུ་དཀར་བ་རབ་ཏུ་དཀར་བ། དཀར་བས་སྣང་བ་ཡོངས་ལ་
ཁྱབ་པ་ཞིག་འཕྲོས་པ་ལས། ཞེ་སྡང་དམྱལ་བ་རྣམས་ཀྱི་སྒོ་གཅོད་པའི་ཕྱིར་དུ། སྟོང་
གསུམ་གྱི་སྟོང་ཆེན་པོ་མི་མཇེད་འཇིག་རྟེན་གྱི་སྟེང་ཕྱོགས་ན། ནམ་མཁའ་ལ་བར་
སྣང་རླུང་གི་འཁོར་ལོས་བཏེགས་ནས། ལོངས་སྤྱོད་རྫོགས་པའི་སྐུ་དང་ཞིང་ཁམས་
སུ་ཆགས་ཏེ། ཡུལ་ཞིག་སྲིད་པའི་མིང་ནི་ལྷ་ཡུལ་སྟེང་འབྲང་ཡིན། མཁར་ཞིག་སྲིད་
པའི་མིང་ནི་ཀུན་གྲུབ་རྫོང་མཁར་ཡིན། ལྷ་ཞིག་སྲིད་པའི་མིང་ནི་འོད་དཀར་ཐུགས་
རྗེ་ཡིན། སྐོས་ཤིག་སྲིད་པའི་མིང་ནི་འཕྲུལ་རྗེ་གསས་འོད་ཡིན། གཤེན་ཞིག་སྲིད་པའི་
མིང་ནི་མང་གཤེན་རྒྱལ་བ་ཡིན། བོན་ཞིག་སྲིད་པའི་མིང་ནི་མཐོ་ཐོག་སྤྱི་རྒྱུག་ཡིན།
300

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
དེ་ལྟར་དུ་ལྷ་གཤེན་སྲིད་པ་དེ་གསུམ་ལ། འཁོར་སྟོང་པ་ཉིད་ཀྱི་ཡེ་ཤེས་ལས་བྱུང་
བ། ནམ་མཁའ་ལས་གྲུབ་པའི་སེམས་དཔའ་དང་སེམས་མ་མང་པོས་བསྐོར་ནས།
མཐོ་ཐོག་སྤྱི་རྒྱུག་མཛོད་ཀྱི་བོན་སྟོན་ཅིང་། འགྲོ་བ་རིགས་དྲུག་གི་སེམས་ཅན་རྣམས།
ཉོན་མོངས་པ་ཞེ་སྡང་གི་ཐ་རམས་བཀྲོལ་ཏེ། དམྱལ་བའི་སྐྱེ་སྒོ་གཅོད་ཅིང་། བྱམས་
པ་ཆེན་པོའི་ཐར་ལམ་ཕྱེད་དེ། དག་པ་སངས་རྒྱས་ཀྱི་ཞིང་དེར་བཀོད་ནས། སྟོན་པ་
དེ་ཉིད་ཀྱི་འཁོར་དུ་གྱུར་ཅིང་། རྒྱུ་འབྲས་བདེན་པའི་བོན་ལ་སྤྱོད་ནས། ཐར་པ་རིན་
པོ་ཆེའི་རྒྱུན་གྱི་ལམ་ལ་ཞུགས་ཏེ། འཁོར་བ་ལས་ཐར་པ་ཐོབ་ཅིང་། སྡུག་བསྔལ་ལས་ལས་
བདེ་གནས་རྙེད་དེ། མྱུར་དུ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པ་
རུ་མཛད་དོ། །དེ་ལྟར་དུ་སྟོན་པའི་ཐུགས་ལས་འོད་ཟེར་ཕྱོགས་བཞི་དབུས་དང་ལྔར་
སྤྲོས་པ་མཛད་ནས། འགྲོ་བ་རིགས་དྲུག་གི་སེམས་ཅན་རྣམས། ལམ་རྒྱུད་ལྔའི་སྐྱེ་སྒོ་
གཅོད་དོ། །དག་པ་སངས་རྒྱས་ཀྱི་ཞིང་དུ་འཕོས་ནས། སྟོན་པ་ཉིད་ཀྱི་འཁོར་དུ་གྱུར་
ཏེ། ཐེག་པ་རིམ་དགུའི་བོན་ལ་སྤྱོད་ཅིང་ཐར་པ་ཐོབ་པར་འགྲོ་བ་ལྷ་གཤེན་སྲིད་པ་
གསུམ་གྱི་ཐུགས་རྗེས་ཡོངས་སུ་གྲུབ་པར་མཛད་དོ། །
དེ་ནས་སྟོན་པའི་སྐུ་གསུང་ཐུགས་ཀྱི་དཀྱིལ་འཁོར་དང་། པ་སྤུའི་བུ་ག་རྣམས་ལས།
འོད་ཟེར་བྱེ་བ་བརྒྱ་སྟོང་གྲངས་མེད་པ་དང་། ཁྲི་ཕྲག་དྲུག་ཅུ་དྲུག་ཅུ་སྤྲོས་ཤིང་
བཀྱེས་པས། སྟོང་གསུམ་གྱི་སྟོང་ཆེན་པོ་དང༌། འཇིག་རྟེན་གྱི་ཁམས་རབ་འབྱམས་
དཔག་ཏུ་མེད་པ་རྣམས་སུ་ཁྱབ་ཅིང་འཕྲོས་ཏེ། འཇིག་རྟེན་གྱི་ཁམས་སུ་འོད་ཟེར་
དང་གཞའ་སྤྲིན་གྱི་ནང་ནས། མེ་ཏོག་གི་ཆར་མངོན་པར་བབས་ཏེ། སྣང་བ་ཆེན་
པོས་ཡོངས་སུ་ཁྱབ་པར་གྱུར་ཏོ། །གཞན་ཡང་འཇིག་རྟེན་གྱི་ཁམས་སུ་སྒྲ་སྙན་པ་
དང་། འོད་གསལ་བ་དང་། སྔ་ན་མ་མཐོང་བའི་རྩི་སྨན་དང་། མེ་ཏོག་མང་པོ་སྐྱེས་
པ་དང་། དགེ་རྟགས་ངོ་མཚར་དང་ལྡན་པ་མང་པོ་བྱུང་ངོ༌། །འཁོར་དུ་གཏོགས་
301

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པའི་གཡུང་དྲུང་སེམས་དཔའ་རྣམས་དང་། ལྷ་ཀླུ་མི་གསུམ་གྱི་སློབ་མ་རྣམས་ལ་
ཕོག་པས། ཤིན་ཏུ་ཤེས་པ་གསལ་བ་དང་་བ་ས
 ། དབང་པོ་དྭངས་པ་དང་། ཏིང་ངེ་འཛིན་
འཕེལ་བ་དང༌། ཐུགས་དམ་བརྟན་པ་དང་། མངོན་པར་ཤེས་པ་དང༌། སྣང་བ་
རྒྱས་པ་དང༌། ཞིང་ཁམས་མཐོང་བ་དང་། ཕ་རོལ་གྱི་རྒྱུད་རབ་ཏུ་ཤེས་པ་ལས་
སོགས། ཤིན་ཏུ་རིག་པ་གསལ་ཞིང་། ཡོན་ཏན་གྱི་ཚོགས་རབ་ཏུ་རྒྱས་པར་གྱུར་ཏོ། །
དེ་ནས་འོད་ཟེར་དེ་དག་ཚུར་འདུས་པའི་བཅུད་ལས། གསལ་བའི་འོད་ཟེར་ཁ་དོག་
རྣམ་པ་ལྔ་དང་ལྡན་པ་རུ་གྱུར་ནས། སྟོན་པའི་ཐུགས་ལ་འོད་ཚོན་གང་དུ་གསལ་
ཏེ། བོན་ཐམས་ཅད་ཡེ་ནས་མ་བསྒྲིབས་པར་གསལ་ཞིང་། མཁྱེན་པ་རིག་པའི་ཡེ་
ཤེས་སྒྲོན་མེའི་ཏིང་ངེ་འཛིན་ལ་སྙོམ་པར་བཞུགས་སོ། །དེ་ལ་འཁོར་དུ་གཏོགས་པའི་
གཤེན་རབ་གཡུང་དྲུང་སེམས་དཔའ་རྣམས་དང་། ལྷ་དང་ཀླུ་དང་མི་ལས་སོགས་
པའི་འཁོར་རྣམས་ཀྱིས། སྟོན་པ་ལ་བླ་ན་མེད་པའི་མཆོད་སྤྲིན་ནམ་མཁའི་མཐའ་
དང་མཉམ་པ་ཕུལ་ཏེ། རྨ་ལོ་དང་གཡུ་ལོ་དང་། ཡིད་ཀྱི་ཁྱེའུ་ཆུང་རྣམས་ཀྱིས་སྣ་
དྲངས་ནས། ལ་ལས་ནི་ལྷ་ཡི་དར་ཕྱར་རོ། །ལ་ལས་ནི་ལྷའི་དུང་འབུད་དོ། ། ལ་ལས་
ནི་ལྷའི་རྔ་བརྡུང་ངོ༌། ། ལ་ལས་ནི་ལྷའི་གདུགས་ཁྱེར་རོ། །ལ་ལས་ནི་ལྷ་ཡི་རྒྱལ་མཚན་
ཕྱིར་རོ། ། ལ་ལས་ནི་ལྷའི་བ་དན་ཕྱིར་རོ། ། ལ་ལས་ནི་ལྷའི་ཕྱེ་མ་ཁྱེར་རོ། །ལ་ལས་ནི་
ལྷའི་འཕུར་མ་བརླབ་བོ། །ལ་ལས་ནི་ལྷའི་མར་མེ་འབུལ་ལོ། །ལ་ལས་ནི་ལྷའི་སྤོས་
མེ་འབུལ་ལོ། །ལ་ལས་ནི་ལྷའི་ཚན་ཆབ་གཏོར་རོ། །ལ་ལས་ནི་ལྷའི་ཞལ་ཟས་འབུལ་
ལོ། །ལ་ལས་ནི་ལྷའི་མེ་ཏོག་འབུལ་ལོ། །ལ་ལས་ནི་ལྷའི་སྐུ་ཁྲུས་གསོལ་ལོ། ། ལ་ལས་
ནི་ལྷའི་གཙང་ཚན་འདེབས་སོ། ། ལ་ལས་ནི་ལྷའི་གར་བྱེད་དོ། ། ལ་ལས་ནི་ལྷའི་བྲོ་
བརྡུང་ངོ༌། ། ལ་ལས་ནི་ལྷའི་གླུ་དབྱངས་བསྒྱུར་རོ། ། ལ་ལས་ནི་ལྷའི་རོལ་ཚོམ་བསྒྱུར་
རོ། །ལ་ལས་ནི་ལྷའི་དཀོར་ཆ་སྣ་ཚོགས་པ་འབུལ་ལོ། །དེ་ལྟར་དུ་ལྷའི་རོལ་མོ་དང་།
302

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
ལྷ་རྫས་ལས་བྱུང་བའི་མཆོད་པ་དཔག་ཏུ་མེད་པ་ཕུལ་བས། ནམ་མཁའ་ལ་གུར་
ཕུབས་སོ། །བར་སྣང་ལ་སྤྲིན་དུ་གཏིབས་སོ། །ས་གཞི་ལ་རྒྱན་དུ་བཀྲམ་མོ། །དེ་ལ་
སྟོན་པ་ཡང་ཤིན་ཏུ་མཉེས་པར་གྱུར་ནས། མཆོད་པ་དེ་དག་ཐམས་ཅད་ཐུགས་རྗེ་
ཆེན་པོས་ཡོངས་སུ་བྱིན་གྱིས་བརླབས་ནས། ཐུགས་ཡང་དག་པའི་དགོངས་པ་ལ་
བཞུགས་ནས། བླ་ན་མེད་པའི་མཆོད་པ་དོན་ཡོངས་སུ་ལྷུན་གྱིས་གྲུབ་པ། ཞེས་བྱ་
བའི་སྨོན་ལམ་བཏབ་བོ། །
༧ དེ་ནས་དེའི་ཚེ། འཁོར་རྣམས་ཀྱི་ནང་ནས། གཤེན་རབ་གཡུང་དྲུང་སེམས་
དཔའ་ཆེན་པོ། འབྱུང་བའི་གཤེན་ཆེན་པོ་བཞི་གདན་ལས་བཞེངས་ནས། རླུང་བོན་
ཕྱོད་དེ་གསང་རྒྱལ་ནམ་མཁའི་གཡུ་མདངས་སྔོན་པོ་ཅན་གྱིས། རླུང་བཅུད་མུ་མེན་
གྱི་བུམ་པ་བདུད་རྩི་བཅུད་ཀྱིས་བལྟམས་ནས། ཤིང་དཔག་བསམ་ལོ་རྒྱས་ཀྱི་ཁ་རྒྱན་
དང་། དར་ནེའུ་ལྗང་གི་མགུལ་ཆིངས་བྱས་ཏེ་སྟོན་པ་ལ་ཕུལ་ལོ། །མེ་བོན་གསང་
དྲག་གསལ་བའི་སྒྲོན་མ་ཅན་གྱིས། མེ་བཅུད་ཟངས་ཀྱི་བུམ་པ་བདུད་རྩི་བཅུད་ཀྱིས་
བལྟམས་ནས། ཤིང་ཨ་པར་ལྗོན་པའི་ཁ་རྒྱན་དང་། དར་ལེ་བརྒན་གྱི་མགུལ་ཆིངས་
བྱས་ཏེ་སྟོན་པ་ལ་ཕུལ་ལོ། ། ཆུ་བོན་དག་པ་ཁྲུས་ཀྱི་བུམ་པ་ཅན་གྱིས། ཆུ་བཅུད་
དངུལ་གྱི་བུམ་པ་བདུད་རྩི་བཅུད་ཀྱིས་བལྟམས་ནས། བྱང་ཆུབ་ཀྱི་ཤིང་པད་སྡོང་སྤོས་
ངད་ཀྱི་ཁ་རྒྱན་དང་། ཆུ་དར་སྔོན་པོའི་མགུལ་ཆིངས་བྱས་ཏེ་སྟོན་པ་ལ་ཕུལ་ལོ། ། ས་
བོན་མི་འགྱུར་གླིང་དྲུག་གསེར་གྱི་ཐོར་ཚུགས་ཅན་གྱིས། ས་བཅུད་གསེར་གྱི་བུམ་པ་
བདུད་རྩི་བཅུད་ཀྱིས་བལྟམས་ནས། ཤིང་མུ་ལེ་དྲུམ་ཤིང་གི་ཁ་རྒྱན་དང༌། དར་ནེ་
ར་སེར་པོའི་མགུལ་ཆིངས་བྱས་ཏེ་སྟོན་པ་ལ་ཕུལ་ལོ། །ནམ་མཁའི་ཁམས་ནས་བྱོན་
པའི་སྲིད་པའི་སྤྲུལ་པ། ཡིད་ཀྱི་ཁྱེའུ་ཆུང་གི་རིན་པོ་ཆེའི་གུ་བྷི་ཏ་ཞེས་བྱ་བ། རིན་པོ་
ཆེ་སྣ་ལྔ་ལས་གྲུབ་པའི་བུམ་པ་བདུད་རྩི་བཅུད་ཀྱིས་བལྟམས་ནས། ཤིང་ཁ་ལེ་སྟོང་
303

གསུང་རབ་སྒོ་མཛོད་རིན་པོ་ཆེའི་གླེགས་བམ། I8
འབྱམས་ཀྱི་ཁ་རྒྱན་དང༌། དར་དཀར་པོའི་མགུལ་ཆིངས་བྱས་ཏེ་སྟོན་པ་ལ་ཕུལ་
ལོ། །དེ་ནས་རླུང་བོན་ཕྱོད་དེ་གསང་རྒྱལ་གྱིས། སྟོན་པའི་སྤྱན་སྔར་པུས་བཙུགས་
ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
སྟོན་པའི་སྒྲོན་མ་འགྲོ་བའི་དོན་ལ་བྱོན། གནས་མཆོག་དམ་པ་འོལ་མོ་ལུང་རིང་
དུ། མཛད་པ་བཅུ་གཉིས་བཀོད་པ་མཐར་ཕྱིན་ཞིང་། བསྟན་པ་རྣམ་གསུམ་རིམ་
པར་སྤེལ་བའི་ཕྱིར། འཁོར་དུ་གཏོགས་པ་ལྷ་ཀླུ་མི་གསུམ་དང་། འཁོར་གྱི་དམ་པ་
གཡུང་དྲུང་སེམས་དཔའ་ལ། བརྒྱད་ཁྲི་བཞི་སྟོང་བཀའ་ཡི་འཆད་ཉན་དང་། གང་
ལ་མོས་པའི་བཀའ་གནང་རེ་རེ་མཛད། བདག་ཅག་འབྱུང་བ་བཞི་ཡི་གཤེན་བཞི་ནི།
གསས་མཁར་ཁོ་མ་རུ་རིང་བདག་ཏུ་བསྐོས། བདག་ཅག་འཁོར་དུ་གཏོགས་པ་ལ།
དབང་པོ་ཐ་མར་ཁྱེད་འདུག་པས། འོད་ཟེར་སྤྲོ་བའི་བོན་བསྟན་གསུངས། སྟོན་པས་
བསྟན་པ་ཅི་བཞིན་དུ། བདག་ཅག་ལས་གཉེར་ཐུབ་པར་བགྱིས། སྟོན་པའི་འཁོར་དུ་
གཏོགས་པ་ལ། ཤིན་ཏུ་རྒྱ་ཆེ་གྲངས་མང་ཡང་། བདག་ཅག་འབྱུང་བའི་གཤེན་བཞི་
ནི། སྟོན་པས་ཞལ་ལྟ་སྔ་བས་སུ། དགུང་ལོ་བཞི་ཡི་དུས་སུ་མཇལ། ད་ལྟའི་བཅོ་ལྔ་
མ་ལོན་བར། ཁོ་མ་རུ་རིང་གཏད་གཉེར་བྱས། གྲོང་ཁྱེར་ལང་ལིང་བོན་འཁོར་བསྐོར།
ད་ཡང་བདག་ཅག་གཤེན་བཞི་དང་། རྨ་ལོ་གཡུ་ལོ་ཁྱེའུ་ཆུང་གསུམ། གྲངས་ཀྱི་
འཁོར་ལ་མི་གཏོགས་ཤིང་། ཐུགས་སྲས་དམ་པ་གྱུར་ལགས་པས། བོན་སྒོ་བརྒྱད་ཁྲི་
བཞི་སྟོང་ལ། མ་ནོར་ངེས་པའི་དོན་དམ་གྱི། རྒྱུ་འབྲས་བདེན་པའི་བོན་བསྟན་འཚལ།
ཞེས་གསོལ་ཏོ། ། །
དེ་ལ་སྟོན་པས་བཀའ་སྩལ་པ། ཉོན་ཅིག་སྐལ་ལྡན་རིགས་ཀྱི་བུ། ཚེ་དང་ལྡན་
པ་ཁྱེད་རྣམས་ལེགས། དུས་དང་རྟེན་འབྲེལ་འཛོམ་པ་བྱུང་། ད་ཡང་ཐབས་དང་
བརྡས་མཚོན་ཏེ། བོན་སྒོ་བརྒྱད་ཁྲི་བཞི་སྟོང་ལས། མ་ནོར་ངེས་པའི་དོན་བསྟན་གྱི།
304

༼ཆ༽
ཁབ་ཀྱི་དཔལ་འབར་བཞེས་པའི་མདོ། 
མདོ་སྡེ།
རྒྱུ་འབྲས་ངེས་པར་བདེན་པ་ཡི། སྒོ་བཞི་མཛོད་ལྔ་བསྟན་པར་བྱ། གཏད་གཉེར་
འབྱུང་བའི་གཤེན་བཞི་དང་། མཁའ་ལས་དོག་ཏུ་བབས་པ་ཡི། ཡིད་ཀྱི་ཁྱེའུ་ཆུང་
ལྔ་ལ་གཏད། དེ་ཡང་བརྡ་ཐབས་མཚོན་པ་ཡི། གཤེན་ནི་འབྱུང་བ་བཞི་ཡི་གཤེན།
ནམ་མཁའ་ལས་བྱུང་བའི་ཁྱེའུ་ཆུང༌། སྣོད་ནི་རིན་ཆེན་རྣམ་པ་ལྔ། བཅུད་ནི་བདུད་
རྩི་སྙིང་པོ་ལྔ། རྒྱན་ནི་དཔག་བསམ་ལྗོན་པ་ལྔ། ཟེར་ནི་ཁ་དོག་དར་སྣ་ལྔ། ཨེ་མ་ངོ་
མཚར་རྨད་དུ་བྱུང༌། སྒོ་བཞི་མཛོད་ལྔ་ཁྱོད་ལ་བསྟན། ཁྱོད་ཀྱི་གཏད་གཉེར་དམ་
དུ་ཟུངས། སེམས་ཅན་མ་རིག་འཁྲུལ་པ་ཡི། ཉོན་མོངས་དུག་ལྔ་འདུལ་བ་དང་།
རྒྱུ་ལྔའི་སྐྱེ་སྒོ་གཅོད་པའི་ཕྱིར། སྒོ་བཞི་མཛོད་དང་ལྔ་རུ་བསྟན། རླུང་བོན་ཕྱོད་དེ་
གསང་རྒྱལ་ཏེ། ནམ་མཁའི་གཡུ་མདངས་སྔོན་པོ་ཅན། མུ་མེན་འོད་ཀྱི་བུམ་པ་རུ།
རླུང་བཅུད་སྙིང་པོ་བདུད་རྩིས་བལྟམས། དཔག་བསམ་ལོ་མས་ཁ་རྒྱན་བྱས། རླུང་
དར་ལྗང་གུའི་མགུལ་ཆིངས་ཅན། ཆབ་ནག་སྲིད་པ་རྒྱུད་ཀྱི་སྒོ། ཐམས་ཅད་བརྟེན་
ཅིང་ཀུན་ཀ་འབྱུང༌། སྐྱེ་འགྲོ་ཀུན་གྱི་སྲོག་དབུགས་བརྟེན། ཡོན་ཏན་ལོ་འབྲས་ཤིང་
དང་འདྲ། ཕྲིན་ལས་དར་ལྗང་ལྟ་བུར་མཛེས། སྣང་ཞིང་སྲིད་པ་དགའ་བདེ་སྐྱིད།
ཐར་པའི་འགྲམ་གཞི་འབྱུང་བས་སུ། རྒྱུན་དུ་འབྱུང་ཞིང་ཁོག་ཏུ་གྱེས། རླུང་བོན་ཉིད་
ལ་གཉེར་དུ་གཏད། མེ་བོན་གསང་གྲགས་གསལ་བ་དེ། གསལ་བའི་མར་མེ་དགུ་
ཕྲུག་ཅན། པུ་མར་ཟངས་ཀྱི་བུམ་པ་རུ། མེ་བཅུད་སྙིང་པོ་བདུད་རྩིས་བལྟམས། ཨ་
པར་ལྗོན་པའི་ཁ་རྒྱན་བྱས། ལེ་བརྒན་དམར་པོའི་མགུལ་ཆིངས་ཅན། ཆབ་དཀར་
ནག་པོ་སྔགས་ཀྱི་སྒོ། བསྟན་པ་མཆོད་ཅིང་བསྟན་པ་སྐྱོངས། བདུད་ལྔ་འདུལ་ཞིང་
དགྲ་ལྔ་བསད། བསྙེན་ནས་འགོ་ལ་བསྒྲུབ་ན་འགྲུབ། མཐུ་སྟོབས་རྫུ་འཕྲུལ་དངོས་
སུ་འབྱུང༌། ཕ་རོལ་གཞན་གྱི་རྒོལ་མི་ཚུགས། ཡོན་ཏན་ཨ་པར་ལྗོན་པ་འདྲ། ཞི་
རྒྱས་དབང་དྲག་ལྷུན་གྱིས་གྲུབ། སྐུ་དང་ཡེ་ཤེས་ཕུན་སུམ་ཚོགས། ཐབས་དང་ཤེས་
305

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རབ་ཟུང་འབྲེལ་ནས། ཕྲིན་ལས་ལེ་བརྒན་མེ་འོད་འབར། ཡེ་ཤེས་བསྐལ་པའི་མེ་
ཆེན་གྱིས། སྣང་སྲིད་འཁོར་བ་དབྱིངས་སུ་བསྒྲལ། བསྟན་པའི་སོ་འཛིན་འཛུགས་
པ་སྟེ། རང་སར་སོ་ཐུབ་འབྲིང་པོར་བསྔགས། མེ་བོན་ཉིད་ལ་གཉེར་དུ་གཏད། ཆུ་
བོན་བདུད་རྩི་ཟིལ་པ་སྟེ། དག་པ་ཁྲུས་ཀྱི་བུམ་པ་ཅན། ཏིང་ཞི་དངུལ་གྱི་བུམ་པ་
རུ། ཆུ་བཅུད་སྙིང་པོ་བདུད་རྩིས་བལྟམས། བྱང་ཆུབ་ཤིང་གི་ཁ་རྒྱན་བྱས། ཆུ་དར་
སྔོན་པོའི་མགུལ་ཆིངས་ཅན། འཕན་ཡུལ་རྒྱས་པ་འབུམ་གྱི་བོན། བསྟན་པ་སྤེལ་
ཞིང་བསྟན་པ་འཛིན། དུག་ལྔ་འཇོམས་ཤིང་ཡེ་ཤེས་བསྐྱེད། ཉོན་མོངས་བག་ཆགས་
གནས་སུ་སྦྱོངས། འཁོར་བའི་རྒྱ་མཚོའི་ཕ་རོལ་ཕྱིན། བྱ་བའི་སྤྱོད་པ་སྐམ་སར་གནས།
ཐུགས་རྗེའི་ཡོན་ཏན་རྒྱུན་མི་ཆད། རྒྱུན་མེད་ཆུ་བོའི་གཞུང་དང་འདྲ། སྐྱེ་བཞི་འཁོར་
བའི་བག་ཆགས་སྦྱོང་། ཉོན་མོངས་བསིལ་ཞིང་ཐ་བ་བངས། རི་སྐམ་ཐ་བ་ངན་པ་
ལ། འབྲུ་དགུའི་བཅུད་ཀྱི་ལོ་ཏོག་སྐྱེ། མ་རིག་འཁོར་བའི་འདབ་རྫབ་ལ། རིག་པའི་
ཡེ་ཤེས་མྱུ་གུ་སྐྱེ། བྱང་ཆུབ་བསྒྲུབ་ལ་བསྐྱེད་དུ་ཡོད། དཔེར་ན་ཞིང་པའི་སོ་ནམ་
འདྲ། རྒྱས་པར་སྒྲོག་ཅིང་སྡུས་པར་མཆོད། འཕན་ཡུལ་འདོན་མཆོད་གཉིས་ཡིན་ཏེ།
ས་ལམ་རིམ་བགྲོད་མི་འཆུགས་རྩིས། རྟགས་ཀྱི་སྦྱངས་ཐོབ་ཕ་རོལ་ཕྱིན། ཡོན་ཏན་
བྱང་ཆུབ་ཤིང་དང་འདྲ། དྲི་ཞིམ་རྣམ་དག་ཡིད་དུ་འོང་། ཚད་མེད་བཞི་ལྡན་བྱམས་
སེམས་རྒྱུད། སེམས་ཉིད་གཏིང་དཔག་གཏིང་མཐའ་མེད། འཁོར་བའི་གནས་ནས་
བདེ་ལམ་བགྲོད། ཕྲིན་ལས་ཆུ་དར་སྔོན་པོའི་ཚུལ། གཙང་རྫས་ཚུལ་ལྡན་ངང་ཉིད་
ཞི་། གཡུ་མདངས་ན་བཟའ་རྒྱན་དྲུག་མཛེས། བསྟན་པ་དེ་ཡིས་འཛིན་པར་ནུས།
མང་དུ་སྤྲོས་ཤིང་ཉུང་དུ་སྡུད་། མང་འབྲེལ་རྒྱས་པར་བསྟན་པ་སྟེ། ཆུ་བོན་ཉིད་ལ་
གཉེར་དུ་གཏད། ས་བོན་མི་འགྱུར་གླིང་དྲུག་དེ། རིན་ཆེན་གསེར་གྱི་ཐོར་ཚུགས་ཅན།
མར་ཞི་གསེར་གྱི་བུམ་པ་རུ། ས་བཅུད་སྙིང་པོ་བདུད་རྩིས་བལྟམས། མུ་ལེ་དྲུམ་ཤིང་
306

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
ཁ་རྒྱན་ལ། ནེ་ར་སེར་པོའི་མགུལ་ཆིངས་ཅན། དཔོན་གསས་མན་ངག་ལུང་གི་བོན།
འགྱུར་བ་མེད་པ་རིན་ཆེན་གསེར། གང་དང་མི་འདྲ་ཀུན་ལས་དཔག །མེ་ལོང་ལྟ་
བུའི་ཡེ་ཤེས་ཆེ། གཏི་མུག་མུན་པའི་སྨག་རུམ་སེལ། དཀོན་པའི་ཚད་ཀྱང་རིན་ཆེན་
གསེར། གོང་ཐང་ཚད་ཀྱང་རིན་ཆེན་གསེར། དམར་ལ་ཟབ་པ་རིན་ཆེན་གསེར།
ཐེག་སྟོབས་ཆེ་བ་ས་གཞིའི་གཏོས། ཀུན་ཤོང་འདེགས་པ་ས་གཞིའི་གཏོས། ཀུན་
བརྟེན་ཡངས་པ་ས་གཞིའི་གཏོས། ཐམས་ཅད་མ་ལུས་ཀུན་འབྱུང་ཞིང་། མ་སྐྱེ་མི་སྐྱེ་
ཀུན་བསྐྱེད་པས། སྐྱེད་བྱེད་ས་གཞི་ལྟ་བུ་སྟེ། དཔོན་གསས་མན་ངག་ལུང་དུ་སྡུད།
ཡོན་ཏན་མུ་ལེ་དྲུམ་ཤིང་འདྲ། ནགས་ཚལ་ཐམས་ཅད་ཟིལ་གྱིས་གནོན། རྩི་ཤིང་
གཞན་གྱི་དེ་མི་དཔོགས། ཕལ་པ་གང་གི་ཐུན་མོང་མིན། གང་དང་མི་འདྲ་རྟགས་
དང་ལྡན། ཀུན་ལ་དཔག་པའི་ཚུལ་དུ་བསྐྱེད། ཡོངས་ལ་ལུང་གིས་གཅོད་པས་སུ།
འཁོར་འདས་མ་ལུས་ཟིལ་གྱིས་གནོན། ཕྲིན་ལས་ནེ་ར་སེར་པོ་ལྟར། གང་ལ་རྨད་དུ་
བྱུང་བ་སྟེ། རིག་པ་ཆེ་ལ་མ་གཏོགས་པས། ཕྲ་མོ་རྣམས་ཀྱིས་ག་ལ་བ། རིག་པ་ཅན་
གྱི་སྨན་ཡིན་ཏེ། རྨོངས་པ་ཅན་གྱི་དུག་ཏུ་འགྱུར། དེ་ཕྱིར་ཀུན་གྱི་ཐུན་མོང་མིན། ཚེ་
གཅིག་སངས་རྒྱས་སྒྲུབ་པའི་ཐབས། ས་བོན་ཉིད་ལ་གཉེར་དུ་གཏད། བར་སྣང་
མཁའ་ལས་བབས་པ་སྟེ། ཡིད་ཀྱི་ཁྱེའུ་ཆུང་རྫུ་འཕྲུལ་ཅན། གུ་བྷི་ཏ་ཡི་བུམ་པ་རུ།
མཁའ་ལས་ཆར་བབས་བདུད་རྩིས་བལྟམས། ཁ་ལེ་སྟོང་འབྱམས་ཁ་རྒྱན་སྩལ། དྲི་
མེད་དར་དཀར་མགུལ་ཆིངས་ཅན། མཐོ་ཐོག་སྤྱི་རྒྱུག་མཛོད་ཀྱི་བོན། སྒོ་བཞི་ཀུན་
ལ་སྤྱི་རུ་རྒྱུག །རིན་ཆེན་སྣ་ལྔའི་གཏེར་གྱི་མཛོད། འགྲོ་བ་ཀུན་གྱི་དབུལ་ཕོངས་སེལ།
ཡོན་ཏན་ཁ་ལེ་སྟོང་འབྱམས་འདྲ། ཁ་ལེ་སྟོང་འབྱམས་སྨོན་ལམ་ཤིང་། ཤུན་པ་དར་
དང་ཟབ་ཏུ་བྱུང་། ལོ་མ་བསིལ་དང་གཡབ་ཏུ་བྱུང༌། འབྲས་བུ་འཚོ་བའི་ཟས་སུ་
བྱུང་། ཁུ་བ་བདུད་རྩི་སྐོམ་དུ་བྱུང་། སྡོང་པོ་འཁྲས་པའི་གནས་སུ་བྱུང་། དེ་ཕྱིར་
307

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དགོས་འདོད་ཕུན་སུམ་ཚོགས། ཕྲིན་ལས་དྲི་མེད་དར་དཀར་འདྲ། ཁ་དོག་སྣ་ཚོགས་
ཅིར་ཡང་གཏུབ། ཞི་རྒྱས་དབང་དྲག་རྒྱུན་ལྔ་འབྱུང་། མདོ་འབུམ་གཟུངས་གསུམ་
ཀུན་གྱི་མཛོད། སྤྱི་རུ་ཁྱབ་ཅིང་སྤྱི་ལ་རྒྱུག །སྒོ་བཞི་བཅིང་འགྲོལ་སྡོམ་དང་ཀློད།
མཐོ་ཐོག་སྤྱི་རྒྱུག་མཛོད་ལས་འབྱུང་། སྤྱི་ཁྱབ་ནམ་མཁའ་ཡངས་པའི་མཛོད། ཀུན་
འབྱུང་ས་གཞི་གཏོས་ཀྱི་མཛོད། བོན་ཉིད་བྷ་ག་ཀློང་གི་མཛོད། སེམས་ཉིད་ཡེ་ཤེས་
ལྔ་ཡི་མཛོད། བསྐལ་སྲིད་འབྱུང་བ་དུས་ཀྱི་མཛོད། སྒོ་བཞི་སྤྱི་རྒྱུག་མཐོ་ཐོག་མཛོད།
ཡིད་ཀྱི་ཁྱེའུ་ཆུང་གཉེར་དུ་གཏད། ཁྱོད་ནི་སྤྱི་ཁྱབ་ཀུན་ལ་རྒྱུག །བདག་གི་འཁོར་
དུ་གཏོགས་པ་ལ། གཡུང་དྲུང་སེམས་དཔའ་མང་ལགས་ཏེ། སྤྱི་རུ་རྣམ་པ་གསུམ་
དུ་འདུས། ཞུ་འཁོར་ཉན་འཁོར་སྡུད་འཁོར་གསུམ། ཁྱེད་ནི་དེ་རྣམས་སྤྱི་ལ་རྒྱུག །
ཁྱད་པར་ཞུ་འཁོར་གཤེན་རྣམས་ཀྱི། བསྐྱར་དང་ལེན་དང་དབྱེ་དང་སྡུད། གྲོགས་
སུ་གདབ་དང་མཐའ་རུ་བསྟུན། ངེས་པར་སྨྲ་དང་རིག་པར་སྨྲ། གལ་པོར་སྨྲ་དང་
བརྩོད་པར་སྨྲ། དྲང་པོར་སྨྲ་དང་ལྡེམས་པོར་སྨྲ། འདྲི་པར་སྨྲ་དང་འབྱེད་པར་སྨྲ།
འཐད་པར་སྨྲ་དང་མི་འཐད་སྨྲ། བཀའ་རུ་སྨྲ་དང་ལུང་དུ་སྨྲ། གོ་བར་སྨྲ་དང་གཞལ་
བྱར་སྨྲ། འགལ་མཐུན་སྨྲ་དང་ཟུང་འབྲེལ་སྨྲ། མཚན་མར་སྨྲ་དང་མཚན་ཉིད་སྨྲ།།
ཐ་སྙད་སྨྲ་དང་ཐེ་ཚོམ་སྨྲ། ཤེས་པར་སྨྲ་དང་གཞིག་པར་སྨྲ། ཟུང་དུ་སྨྲ་དང་ཐད་དུ་
སྨྲ། ངོ་བོ་སྨྲ་དང་ངེས་ཚིགས་སྨྲ། རང་བཞིན་སྨྲ་དང་དབྱེ་བར་སྨྲ། རྟོགས་པར་སྨྲ་
དང་བདེན་པར་སྨྲ། མཁས་པར་སྨྲ་དང་ལེགས་པར་སྨྲ། ཤིན་ཏུ་རིགས་པར་སྨྲ་བ་
སྟེ། སྨྲ་སྒོ་སུམ་ཅུ་རྩ་གསུམ་ལ། སོ་སོར་ཡན་ལག་དབྱེ་བ་ཡི། བཀའ་དང་ལུང་དང་
རིག་པ་གསུམ། ཚད་གསུམ་ཟུང་དུ་འབྲེལ་བ་དང་། བདེན་གཉིས་དོ་མཉམ་སྨྲ་བ་སྟེ།
ཚིག་གི་ཐ་སྙད་གསལ་བ་དང་། དོན་གྱི་སྒྲོ་འདོག་གཅོད་པ་དང༌། མི་ཤེས་རྨོངས་
པར་བསྟན་ཕྱིར་དུ། ཡིད་ཀྱི་ཁྱེའུ་ཆུང་གཉེར་དུ་གཏད། ཁྱོད་ནི་གང་དུ་མཐུན་པ་སྟེ།
308

མདོ་སྡེ། ། ཁབ་ཀྱི་དཔལ་འབར་བཞེས་པའི་མདོ།
གང་གི་ཞུ་བའི་ལྡེ་མིག་མཛོད། འབྱུང་བ་བཞི་ཡི་གཤེན་བཞི་དང་། ནམ་མཁའ་ལས་
བྱུང་ཁྱེའུ་ཆུང་། བོན་སྒོ་བརྒྱད་ཁྲི་བཞི་སྟོང་གི། མདོར་བསྡུས་ཐེག་པ་རིམ་དགུ་ལ།
སྒོ་བཞི་མཛོད་ལྔ་དབྱེ་བར་མཛོད། སྒོ་བཞི་མཛོད་ལྔར་དབྱེ་ནས་ཀྱང་། སེམས་ཅན་
འགྲོ་ལ་སྨིན་པར་མཛོད། ཅེས་བཀའ་བསྩལ་ཏོ། །
དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་
ལགས། བདག་ཅག་འདུས་པའི་འཁོར་རྣམས་དང་། འབྱུང་བའི་གཤེན་ཆེན་པོ་
བཞི་ལ་གསུངས་པ། བོན་གྱི་སྒོ་མོ་བརྒྱད་ཁྲི་བཞི་སྟོང་ལ། མདོ་རུ་ཐེག་པ་རིམ་དགུ་
རུ་བསྡུད་ཅིང་། དོན་དུ་སྒོ་བཞི་མཛོད་ལྔ་རུ་དབྱེ་བ་ལ། སྒོ་བཞི་མཛོད་དང་ལྔ་རུ་
དབྱེ་བའི་གཏན་ཚིགས་ཅི་ལྟ་བུ་ཞིག་ལགས། སྒོ་བཞི་མཛོད་དང་ལྔ་རུ་དབྱེ་བའི་
དོན་གྱི་ངོ་བོ་ཉིད་ནི་གང་ལྟ་བུ་ཞིག ། དེ་རྣམས་སོ་སོར་རུ་དབྱེ་ན་ཅི་ལྟར་དུ་དབྱེ་བ་
ལགས། ཞེས་གསོལ་ཏོ། ། དེ་ལ་སྟོན་པས་བཀའ་སྩལ་པ། ཉོན་ཅིག་འབྱུང་བའི་གཤེན་
བཞི་དང༌། ཡིད་ཀྱི་ཁྱེའུ་ཆུང་དེ་ནི་འདི་ལྟ་སྟེ། སྤྱིར་ནི་བོན་གྱི་རྣམ་གྲངས་ལ། བོན་
ཉིད་ཀྱི་དབྱིངས་ན་བོན་ཅན་གྱི་མཚན་མ་ལ། གྲངས་དང་རྩིས་ཀྱིས་མི་ཟིན། བརྗོད་
ཀྱིས་མི་ལང་སྟེ། སེམས་ཅན་ཉོན་མོངས་པ་འདུལ་བའི་ཆེད་དུ་ཚད་དང་གྲངས་སུ་
བཟུང་སྟེ་བརྒྱད་ཁྲི་བཞི་སྟོང་དུ་བགྲངས་སོ། །དེ་བཞིན་དུ་སེམས་ཉིད་ཀྱི་ཀློང་ནས་
སེམས་འབྱུང་གི་ཆོ་འཕྲུལ་ལ་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་སྟེ། མ་
རིག་པ་ལ་རིག་པའི་ཡེ་ཤེས་བསྐྱེད་པའི་ཕྱིར་དུ་འགྲོ་བ་རིགས་དྲུག་གི་སྡུག་བསྔལ་གྱི་
ཚད་ལ་བརྒྱད་ཁྲི་བཞི་སྟོང་དུ་བཟུང་ངོ༌། །དེ་ལས་སེམས་ཅན་འཁོར་བ་ལ་གནས་པ་
རྣམས་འདུལ་ནས་ཐར་པར་བཀོད་པའི་ཕྱིར་དུ། ཉོན་མོངས་པ་བརྒྱད་ཁྲི་བཞི་སྟོང་
གི་གཉེན་པོར་ཡེ་ཤེས་བརྒྱད་ཁྲི་བཞི་སྟོང་བསྐྱེད་པ་ལས། བོན་གྱི་སྒོ་མོ་བརྒྱད་ཁྲི་
བཞི་སྟོང་དུ་གསུངས་སོ། །དེ་དག་མདོ་རུ་སྡུད་ཅིང་ཐེག་པ་རིམ་པ་དགུར་དབྱེ་བ་ནི།
309

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འཁྲུལ་པའི་བློ་དགུས་འཁོར་བ་ལ་དྲངས་པ་རྣམས་ནི། འདྲེན་པའི་ཐབས་དགུ་། ཐར་
པའི་ལམ་བརྒྱད་དང་། གནས་པའི་ས་བཅུ་ལ་བགྲོད་དེ། བོན་སྒོ་ཐེག་པ་རིམ་དགུ་རུ་
སྡུད་པའོ། །
དེ་ལ་སྒོ་བཞི་མཛོད་ལྔ་རུ་དབྱེ་བ་ནི། སེམས་ཅན་ཉོན་མོངས་པ་དུག་ལྔའི་དབང་
དུ་གྱུར་པ་རྣམས་ལ། ཡེ་ཤེས་ཆེན་པོ་ལྔ་རུ་རྩལ་བསྐྱེད་ཅིང་། འཁོར་བའི་ལམ་ལྔ་
པོ་གཅོད་པའི་དོན་དུ་དབྱེ་བའོ། །དེ་ལ་དོན་དུ་སྒོ་བཞི་མཛོད་ལྔ་རུ་ཅི་ལྟར་དུ་དབྱེ་
ན། བོན་གྱི་སྒོ་མོ་བརྒྱད་ཁྲི་བཞི་སྟོང་ལ། རྒྱུད་ལུང་མན་ངག་མདོ་འབུམ་དུ་དབྱེ་སྟེ།
དེ་ཡང་གོ་རིམ་ནི། དང་པོར་དཔོན་གསས་མན་ངག་གི་བོན་ངེས་ཏེ། བོན་ཐམས་
ཅད་ལ་ལུང་གིས་གཅོད་པ་དང་། ལྟ་བ་སྤྱི་ཁྱབ་ནམ་མཁའ་ལ་ཁྱུང་གཤེགས་པ་ལྟ་བུ།
འཁོར་འདས་ཀྱི་བོན་ཐམས་ཅད་འུབས་སུ་ཆུད་དེ། རྟག་ཆད་དང༌། སྣང་སྟོང་དང་།
ཡོད་མེད་དང་། སྐྱེ་འགག་གི་མཐའ་ཡོངས་སུ་ཆོད་དེ་སྣང་སྲིད་ཟིལ་གྱིས་གནོན་པའི་
ཕྱིར་དུ་དཔོན་གསས་མན་ངག་ལུང་གི་བོན་དུ་ངེས་སོ། །གཉིས་པ་ལུང་མ་ནོར་བ་
ལས། རྒྱུད་མ་ཆད་པར་འབྱུང་ཞིང་། བོན་ཐམས་ཅད་ཀྱི་ཁོག་རྒྱུད་ཀྱིས་དཀྲོལ་བ་
སྟེ། བསྐལ་པ་དང༌། སྲིད་པ་དང་། འབྱུང་བ་དང་འཁོར་འདས་ཀྱི་གཏན་ཚིགས་
འབྱུང་སྟེ། གོ་རིམ་ཡང་གཉིས་པ་ཆབ་ནག་སྲིད་པ་རྒྱུད་ཀྱི་བོན་ངེས་སོ། །གསུམ་པ་
རྒྱུད་མ་ཆད་པ་ལས། སྤྱིར་རྒྱས་པ་འབུམ་དུ་འབྱུང་སྟེ། བོན་ཐམས་ཅད་ཀྱི་གཞུང་
འབུམ་གྱི་བསྲང་བ། ལས་རྒྱུ་འབྲས་ཀྱི་མཚན་ཉིད། གྲངས་ཀྱི་བརྩིས་འགྱུར་བྱེ་བ་
འབུམ་དུ་འབྱུང་བས། མ་ནོར་ཐར་པའི་ལམ་ལ་ཞུགས་ནས། གྲངས་མེད་ཀྱི་ཚོགས་
བསགས་དང་གྲངས་མེད་ཀྱི་སྒྲིབ་པ་སྦྱང་བའི་ཐབས་སུ་འབྱུང་སྟེ། གོ་རིམ་ཡང་
གསུམ་པ་འཕན་ཡུལ་རྒྱས་པ་འབུམ་གྱི་བོན་ངེས་སོ། །བཞི་པ་འབུམ་རྒྱས་པ་ལས་
མན་ངག་ཟབ་པ་རུ་འབྱུང་སྟེ། བོན་ཐམས་ཅད་ཀྱི་རྩ་བ་མན་ངག་ལ་ཐུག་པས། ཅི་
310

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
ལྟར་དུ་རྒྱས་ཤིང་སྤྲོ་བར་གསུངས་ཀྱང་། རྩ་བ་བསྒྲུབ་པར་གྲུབ་པས་མཚན་མར་
བཞེས་པ། བསྙེན་སྒྲུབ་མན་ངག་གི་བཅུད་དུ་འབྱུང་བས། གོ་རིམ་ཡང་བཞི་པ་ཆབ་
དཀར་ནག་པོ་སྔགས་ཀྱི་བོན་ངེས་སོ། ། ལྔ་པ་མན་ངག་ཟབ་པ་ལས་མདོ་འདུས་པར་
འབྱུང་སྟེ། བོན་ཐམས་ཅད་ཀྱི་འགག་མདོ་འཛིན་པས། མདོ་འདུས་པ་ལས་བོན་གྱི་
ཡོངས་མཛོད་དུ་འབྱུང་སྟེ། འཆད་པ་དང་། རྩོད་པ་དང་། རྩོམ་པ་དང་། དབྱེ་བ་
དང་། བསྡུ་བ་དང་། སྒོམ་པ་དང་། སྒྲུབ་པ་དང་། གྱེར་བ་དང་། བསྔགས་པ་དང་།
འཛིན་པ་དང་། སྐྱོང་བ་དང་། སྤེལ་བ་ལས་སོགས་ཏེ། ཐམས་ཅད་ཀུན་འབྱུང་བ་
རིན་པོ་ཆེའི་གཏེར་མཛོད་དང་འདྲ་བས། གོ་རིམ་ཡང་ལྔ་པ་གཙང་མ་མཐོ་ཐོག་
མཛོད་ཀྱི་བོན་ངེས་སོ། །
དོན་ཆེད་ནི་ཅི་ལྟར་དུ་དགོངས་ན། སེམས་ཅན་ཉོན་མོངས་པ་གཏི་མུག་གི་དབང་
དུ་གྱུར་པ་རྣམས་ལ། རིག་པའི་ཡེ་ཤེས་རྩལ་བསྐྱེད་དེ། དཔོན་གསས་མན་ངག་ལུང་
གི་བོན་བསྟན་ནོ། །གཏི་མུག་བྱོལ་སོང་གི་སྐྱེ་སྒོ་གཅོད་ཅིང་། ཡེ་ཤེས་ཆེན་པོའི་དོན་
དང་ལྡན་པའི་ཕྱིར་དུ་དགོངས་པའོ། །དེ་བཞིན་དུ་སེམས་ཅན་ཉོན་མོངས་པ་ང་རྒྱལ་
གྱི་དབང་དུ་གྱུར་པ་རྣམས་ལ། མཉམ་པ་ཉིད་ཀྱི་ཡེ་ཤེས་རྩལ་བསྐྱེད་དེ། ཆབ་ནག་
སྲིད་པ་རྒྱུད་ཀྱི་བོན་བསྟན་ནས། ང་རྒྱལ་ལྷ་མིན་གྱི་སྐྱེ་སྒོ་གཅོད་ཅིང་། ཞི་བ་ཆེན་
པོའི་དོན་དང་ལྡན་པའི་ཕྱིར་དུ་དགོངས་པའོ། ། དེ་བཞིན་དུ་སེམས་ཅན་ཉོན་མོངས་
པ་འདོད་ཆགས་དབང་དུ་གྱུར་པ་རྣམས་ལ། སོ་སོར་རྟོགས་པའི་ཡེ་ཤེས་ཀྱི་རྩལ་
བསྐྱེད་དེ། འཕན་ཡུལ་རྒྱས་པ་འབུམ་གྱི་བོན་བསྟན་ནས། འདོད་ཆགས་ཡི་དྭགས་
ཀྱི་སྐྱེ་སྒོ་གཅོད་ཅིང་། སྦྱིན་པ་ཆེན་པོའི་དོན་དང་ལྡན་པའི་ཕྱིར་དུ་དགོངས་པའོ། །དེ་
བཞིན་དུ་སེམས་ཅན་ཉོན་མོངས་པ་ཕྲག་དོག་གི་དབང་དུ་གྱུར་པ་རྣམས་ལ། བྱ་བ་
གྲུབ་པའི་ཡེ་ཤེས་ཀྱི་རྩལ་བསྐྱེད་དེ། ཆབ་དཀར་ནག་པོ་སྔགས་ཀྱི་བོན་བསྟན་ནས།
311

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཕྲག་དོག་བྲེལ་ཕོངས་ཀྱི་སྐྱེ་སྒོ་གཅོད་ཅིང་། ཡངས་པ་ཆེན་པོའི་དོན་དང་ལྡན་པའི་
ཕྱིར་དུ་དགོངས་པའོ། ། དེ་བཞིན་དུ་སེམས་ཅན་ཉོན་མོངས་པ་ཞེ་སྡང་གི་དབང་དུ་
གྱུར་པ་རྣམས་ལ། སྟོང་པ་ཉིད་ཀྱི་ཡེ་ཤེས་ཀྱི་རྩལ་བསྐྱེད་དེ། མཐོ་ཐོག་སྤྱི་རྒྱུག་མཛོད་
ཀྱི་བོན་བསྟན་ནས། ཞེ་སྡང་དམྱལ་བའི་སྐྱེ་སྒོ་གཅོད་ཅིང་། བྱམས་པ་ཆེན་པོའི་དོན་
དང་ལྡན་པའི་ཕྱིར་དུ་དགོངས་པའོ། ། དེ་ནི་དོན་ཆེད་ཅིའི་ཕྱིར་དགོངས་པ་བསྟན་
པའོ། །
གཉིས་པ་གཏན་ཚིགས་ནི་ཅིའི་ཕྱིར། སྒོ་བཞི་མཛོད་དང་ལྔ་རུ་མིང་འདོགས་ན།
དང་པོ་དཔོན་ནི་སྐྱེ་བ་མེད་པ་ལ། གསས་ནི་འགག་པ་མེད་པ་སྟེ། ལུང་དུ་བྱུང་བའི་
གཏན་ཚིགས་སོ། །ཆབ་ནི་འགྲོ་བ་གསོ་བ་ལ། ནག་ནི་མི་འགྱུར་ཆེན་པོ་སྟེ། རྒྱུད་
དུ་གྲོལ་བའི་གཏན་ཚིགས་སོ། །འཕན་ནི་བོན་ཉིད་བདལ་པ་ལ། ཡུལ་ནི་སེམས་
ཉིད་སྤྲོས་པ་སྟེ། འབུམ་དུ་སྒྲོག་པའི་གཏན་ཚིགས་སོ། །ཆབ་ནི་འཁོར་བ་སྒྲོལ་བ་ལ།
དཀར་ནི་བག་ཆགས་སྐྱོན་བྲལ་ཏེ། གནད་དུ་གདམས་པའི་གཏན་ཚིགས་སོ། །གཙང་
མ་སྒྲིབ་གཉིས་བྱང་བ་ལ། མཐོ་ཐོག་ཚོགས་གཉིས་རྫོགས་པ་སྟེ། བླ་མེད་ཐོབ་པས་
གཏན་ཚིགས་སོ། །ཞེས་བྱ་སྟེ། མ་ནོར་ངེས་པའི་གཏན་ཚིགས་ཀྱི་དོན་བསྟན་པའོ། །
གསུམ་པ་དོན་གྱི་ངོ་བོ་ནི་ཅི་ལྟ་བུ་ཞིག་ཡིན་ན། ཐོག་མར་དཔོན་གསས་མན་ངག་
ལུང་གི་བོན་ལ་འཇུག་པའི་སྒོ་དང༌། བསྒྲུབ་པའི་ལམ་དང་། གྲུབ་པའི་འབྲས་བུ་
བསམ་གྱིས་མི་ཁྱབ་པ་མངའ་ཡང་། དོན་དུ་ཀུན་གཞི་བྱང་ཆུབ་ཀྱི་སེམས་ལ། རང་
རིག་པ་སྒྲིབ་པ་མེད་པར་འཆར་བས། མེ་ལོང་ལྟ་བུའི་ཡེ་ཤེས་ལས་མ་འདས་པའི་
ཕྱིར་རོ། །དེ་བཞིན་དུ་ཆབ་ནག་སྲིད་པ་རྒྱུད་ཀྱི་བོན་ལ་འཇུག་པའི་སྒོ་དང་། བསྒྲུབ་
པའི་ལམ་དང༌། གྲུབ་པའི་འབྲས་བུ་བསམ་གྱིས་མི་ཁྱབ་པ་མངའ་ཡང་། དོན་དུ་
ཀུན་གཞི་བྱང་ཆུབ་ཀྱི་སེམས་ལ། རང་རིག་མ་བཅོས་ཤིང་མ་གཡོས་པར་གནས་
312

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
པ། མཉམ་པ་ཉིད་ཀྱི་ཡེ་ཤེས་ལས་མ་འདས་པའི་ཕྱིར་རོ། །དེ་བཞིན་དུ་འཕན་ཡུལ་
རྒྱས་པ་འབུམ་གྱི་བོན་ལ། འཇུག་པའི་སྒོ་དང་། བསྒྲུབ་པའི་ལམ་དང༌། གྲུབ་པའི་
འབྲས་བུ་བསམ་གྱིས་མི་ཁྱབ་པར་མངའ་ཡང་། དོན་དུ་ཀུན་གཞི་བྱང་ཆུབ་ཀྱི་སེམས་
ལ། རིག་པའི་ཡེ་ཤེས་སོ་སོར་གསལ་བའི་ངང་ལས་མ་འདས་པའི་ཕྱིར་རོ། ། དེ་བཞིན་
དུ་ཆབ་དཀར་ནག་པོ་སྔགས་ཀྱི་བོན་ལ་འཇུག་པའི་སྒོ་དང་། བསྒྲུབ་པའི་ལམ་དང་།
གྲུབ་པའི་འབྲས་བུ་བསམ་གྱིས་མི་ཁྱབ་པར་མངའ་ཡང་། དོན་དུ་ཀུན་གཞི་བྱང་ཆུབ་
ཀྱི་སེམས་ལ། རིག་པའི་ཡེ་ཤེས་བྱ་བ་གྲུབ་པའི་ངང་ལས། མ་འདས་པའི་ཕྱིར་རོ། །དེ་
བཞིན་དུ་གཙང་མ་མཐོ་ཐོག་སྤྱི་རྒྱུག་གི་བོན་ལ་འཇུག་པའི་སྒོ་དང་། བསྒྲུབ་པའི་ལམ་
དང༌། གྲུབ་པའི་འབྲས་བུ་བསམ་གྱིས་མི་ཁྱབ་པ་མངའ་ཡང་། དོན་དུ་ཀུན་གཞི་བྱང་
ཆུབ་ཀྱི་སེམས་ལ། རིག་པའི་ཡེ་ཤེས་སྟོང་ཞིང་བདག་མེད་དུ་གནས་པའི་ངང་ལས་
མ་འདས་པའི་ཕྱིར་རོ། །དེ་ནི་བོན་སྒོ་བཞི་མཛོད་དང་ལྔའི་ངོ་བོ་གང་དུ་བཞག་པའི་
མཚན་ཉིད་བསྟན་པའོ། །
གསུམ་པ་དེ་ལ་དབྱེ་བ་ནི་བཅུ་སྟེ། བོན་སྒོ་བཞི་མཛོད་དང་ལྔ་ལས་བོན་སོ་སོ་རུ་
དབྱེ་སྟེ། དེ་ཡང་དཔོན་གསས་ལུང་དང་མན་ངག་ཏུ་དབྱེ་བ་དང་། ཆབ་ནག་རྒྱུད་
དང་གཞུང་དོན་དུ་དབྱེ་བ་དང༌། འཕན་ཡུལ་འབུམ་དང་མཆོད་སྦྱིན་དུ་དབྱེ་བ་
དང་། ཆབ་དཀར་བསྙེན་དང་བསྒྲུབ་པ་རུ་དབྱེ་བ་དང་། མཐོ་ཐོག་མདོ་དང་མངོན་
པ་རུ་དབྱེ་བ་དང་བཅུ་སྟེ། སྡེ་བཅུ་བོན་གྱི་འཁོར་ལོ་ཞེས་བྱ་བ་དང་། གཡུང་དྲུང་ས་
བཅུའི་ལམ་ལ་བགྲོད་ནས། ཕ་རོལ་ཏུ་ཕྱིན་པ་བཅུའི་དོན་བསྒྲུབ་པའོ། ། ཞེ་གསུངས་
ནས། འབྱུང་བའི་གཤེན་བཞི་ལ་སྒོ་བཞི་མཛོད་དང་ལྔའི་བོན་གཏན་ལ་ཕབ་སྟེ་
བཤད་པར་མཛད་དོ། །
༧ དེའི་ཚེ་དེའི་དུས་ན། ལྷོ་འཛམ་བུ་གླིང་གི་སོག་ཁ། སྟག་གཟིག་གི་ཡུལ། འོལ་
313

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མོ་གླིང་ཆེན་གྱི་ཤར་ཕྱོགས། ཆུ་བོ་ན་ར་ཛཱ་རའི་རྒྱུད། ཕྱིའི་གླིང་ཆེན་བཅུ་དྲུག་གི་
ནང་ན། གསས་རྗེ་ཧོས་ཀྱི་གླིང་ཞེས་བྱ་བར། ཧོས་ཀྱི་ཞིང་ཁམས་གླིང་ཆེན་པོ་ཡོད་
དོ། །དེའི་དབུས་སུ། ཡུལ་ཧོས་མོ་གླིང་དྲུག་ཞེས་བྱ་བའི། རྒྱལ་གྱི་མངའ་རིས་གླིང་
དྲུག་ཏུ་ཡོད་དོ། །དེ་དག་གི་དབུས་སུ་ཧོས་ཀྱི་རྒྱལ་ས་ནི་ལུ་མ་འབྲི་མིག་སྟོང་སྐོར་གྱི་
ནང་ན། ན་མར་མེ་ཏོག་ལྗོན་པའི་དཀྱིལ། དཔག་བསམ་དེ་བ་དྷ་རུའི་ཚལ་གྱི་ནང་ན།
རྒྱལ་པོའི་ཁབ་གྲོང་ཁྱེར་ཆེན་པོ། བདལ་ཁྱབ་ཀུན་སྤྲོ་ཞེས་བྱ་བ་ཁྱིམ་བདག་འབུམ་
ཕྲག་བཅུ་དྲུག་གི་དབུས་སུ། སྐུ་མཁར་འབར་བ་རྩེ་དགུའི་ནང་ན། སྔོན་སྨྲ་མིའི་
མགོ་བོ་རུ། འགྲོ་བ་སེམས་ཅན་གྱི་དོན་ལ། གསས་ཆེན་རིགས་ལྔ་མཁའ་འགྱིང་དང་
དྲུག་གིས་བྱིན་གྱིས་བརླབས་པས་གདུང་རྒྱུད་ཀྱི་རྒྱལ་པོ་སྡེ་དྲུག ། ལྷོ་འཛམ་བུ་གླིང་
གི་སོག་ཁ་རུ་བྱུང་བས། དེའི་ནང་ནས་གསས་རྗེ་ཧོས་ཀྱི་གདུང་རབས་ལས། ཧོས་
ཡིད་བཞིན་འབྱུང་གནས་ཞེས་བྱ་བ། བསོད་ནམས་དང་ལོངས་སྤྱོད་དང་མངའ་ཐང་
ཕུན་སུམ་ཚོགས་པའི་རྒྱལ་པོ་ཞིག་ཡོད་དེ། དེ་དང་དམུ་ཨ་བ་ཏ་རའི་ཡུལ་ན། དམུ་
རྗེ་རྒྱལ་པོ་ཀུན་དགའ་འཕྲུལ་སྣང་གི་བུ་མོ། དམུ་ཟ་ལེགས་བཙུན་གཉིས་འཚོས་པ་
ལ། སྲས་རྒྱལ་བུ་གཅིག་བྱུང་སྟེ། རྒྱལ་བུ་དེ་ནི། ཡབ་མེས་གོང་མ་གང་ལ་ཡང་མི་
འདྲ་བར། ཤིན་ཏུ་ཡང་ངང་དལ་ལ་ཡིད་རིང་བ། རྒྱུད་འཇམ་ལ་གཤིས་བཟང་བ།
སྨྲ་གསལ་ལ་ཚིག་མཁས་པ། ཚིག་གི་དྲག་དལ་ཕྱེད་པ། བློའི་ཁོང་འཁྱུད་ཆེ་བ། ཤེས་
པས་གཏིང་བཟོ་བ། གཞན་འདུལ་བའི་ཐབས་ལ་མཁས་པ། བདག་བསྟོད་ཀྱི་ཆེ་བ་
མེད་པ། གཞན་སྨད་ཀྱི་རུ་ཏྲ་ཆུང་བ། སེམས་རྒྱ་ནམ་མཁའ་འདྲ་བ། སེམས་སྟོབས་
མ་སངས་བས་དྲག་པ། སེམས་རྩེ་རབ་བརྟན་བས་བརླིང་བ། སེམས་འཕང་རི་རབ་
བས་མཐོ་བ། སེམས་གཏིང་རྒྱ་མཚོ་ལས་ཟབ་པ། སེམས་རྒྱུད་དར་དཀར་བས་འཇམ་
པ། སེམས་རྩེ་མེ་ལྕེ་བས་མྱུར་བ། དེ་ལྟ་བུའི་སྐྱེས་བུ་གཞན་ལས་ཁྱད་པར་དུ་དཔག་
314

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
པ་ཞིག་བྱུང་བས་དེ་ལ་གསས་རྗེ་ཧོས་ཀྱི་གླིང་གི། ཞིང་ཁམས་ཆེན་པོའི་གླིང་དྲུག །
ཞིང་ཁམས་འཆོལ་མ་བཅུ་གཉིས་ཀྱི་རྒྱལ་ཕྲན་དང་། བློན་པོ་དང་བཙུན་མོ་དང་།
ཚོང་གི་དེད་དཔོན་དང་། དམག་གི་དེད་དཔོན་དང༌། ཁྱིམ་བདག་ཆེན་པོ་དང༌།
འབྲིང་པོ་དང་། ཆུང་ངུན་དང་། དེ་ལས་སོགས་པ་ཐམས་ཅད་ཀུན་རྒྱལ་ས་ཆེན་པོ་
དེར་འཚོགས་ནས། རྒྱལ་བུ་དེ་གཞན་དང་མི་འདྲ་བར། ཀུན་ལས་དཔག་པ་ཞིག་
བྱུང་ནས་དགའ་སྟོན་དང་རོལ་མོ་རྒྱ་ཆེན་པོ་རུ་བྱས་ཏེ། ཀུན་གྱི་རྒྱལ་བུ་དེའི་མཚན་
བརྟགས་ཤིང་ཁ་མར་བཏགས་པ། འོ་སྐོལ་གྱི་རྒྱལ་བུ་འདི་ནི། སྔོན་གྱི་ཡབ་མེས་
གཞན་དང་མི་འདྲ་བར། ངང་ཞི་ལ་ཚུལ་ལྡན་པ། རྒྱ་ཆེ་ལ་འཁྱུལ་ཡོད་པ། ཁ་དམ་
ལ་ཁོང་ལྷོད་པ། བཞུགས་ན་རི་བས་བརྟན་པ། སྤྱོད་པ་མདའ་བས་དྲང་བ། ཞུས་
ན་གང་འདོད་སྟེར་བ། བརྒལ་ན་ཐམས་ཅད་བཏུབ་པ། ཡབ་མེས་གདུགས་ལྟར་
བཀྱགས་པ། བྲན་འཁོར་ཕྱུགས་ལྟར་སྐྱོང་བ། དྲག་ཤུལ་གཏུམ་པ་ཆུང་བ། ཐམས་
ཅད་ཞི་བས་འདུལ་བ། རྒྱལ་ཁམས་བདེ་ལ་འཁོད་པ། སྟོང་ཁམས་ཟིལ་གྱིས་གནོན་
པ། ཀུན་ལ་མངའ་དབང་བཙན་པ། དེ་ལྟ་བུ་ཞིག་བྱུང་བས་མཚན་ཡང་ཧོས་རྗེ་རྒྱལ་
པོ་དང་བ་ཡིད་རིང་ཞེས་བྱ་བར་གསོལ་ཏོ། །
དེ་ནས་ཀུན་གྱིས་རྒྱལ་བུ་དེ་སྐུ་མཁར་འབར་བ་རྩེ་དགུའི་སྒོ་དྲུང༌། གྲོང་ཁྱེར་
བདལ་ཁྱབ་ཀུན་སྤྲོའི་དབུས་དཀྱིལ། འདུན་ས་རིན་པོ་ཆེའི་གླིང་དྲུག་གི་དབུས་སུ།
སྔོན་གྱི་རྒྱལ་པོ་རྣམས་བཞུགས་པའི་གནས་རིན་པོ་ཆེ་སྣ་ལྔའི་ཁྲི་སྟེང་དུ། ན་ནམ་ཐེབ་
ཙེ་བརྩེགས་པའི་གདན་ལ་བཏེག་སྟེ། དར་ཟབ་ཀྱི་ན་བཟའ་དང་། ཟ་འོག་གི་འཇོལ་
བེར་ནི་གསོལ། བདའ་དགུའི་ཞལ་ཟས་སྣ་ཚོགས་ནི་དྲངས། མཛེས་པའི་རོལ་མོ་སྣ་
ཚོགས་ནི་བསྒྱུར་ནས། ནས་སྔོན་མོ་དང་། འབྲས་དཀར་མོ་དང་། འབྲུ་དང་རིན་པོ་
ཆེས་གསོལ་ཞིང་། ཀུན་གྱིས་གནམ་ལ་ཕྱག་འཚལ་ཞིང་། རྒྱལ་བུ་ལ་གུས་པས་བཏུད་
315

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ། པུས་མོ་ས་ལ་བཙུགས་ནས་སྨོད་བཙུགས་པ། ཀྱི་ཧོས་སོ་ཧོས་སོ། ། ཅི་ལམ་ན་ཧོས་
སོ། ། ཅི་མེན་ན་ཧོས་སོ། །དེ་ཝི་ཅི་མེན་ན་ཧོས་སོ། ། པྲ་ཅི་མེན་ན། ཀུན་ཅི་ཀ་ཡིག་
ན། ལོ་སྔ་ཚངས་སོ། །དེ་ཝི་ཚངས་སོ། ། དྲི་ཙར་ཧ་ཡེ་ཧ་ཡེ་ན། གུས་པས་ཕྱག་འཚལ་
ལོ། །དགུང་ལ་ཕྱག་འཚལ་ལོ། །དོག་ལ་ཕྱག་འཚལ་ལོ། །གནམ་ལ་སྨོད་བཙུགས་
སོ། །ས་ལ་ཆགས་བརྟེན་ནོ། །རི་ལ་སྐྱབས་འཚལ་ལོ། །དོག་ལ་ཞིང་རྨོའོ། །ཆབ་ལ་
ཟམ་བཙུག་གོ །བྲག་ལ་རྒྱབ་གཏད་དོ། །ཤིང་ལ་བསིལ་གཡབ་བོ། །དེ་རིང་གནམ་
ལ་ཉི་མ་ཀླུངས་བཟང་། ས་ལ་དུས་ཚོད་བག་དྲོའོ། །ནམ་ཟླ་དུས་བཞི་ཆ་མཉམ་མོ། །
རྒྱལ་མོ་རྣམ་བཞི་གཞུང་མཐུན་ནོ། །གཟའ་སྐར་ཐམས་ཅད་མཐུན་ཤིས་སོ། ། རྩི་ཤིང་
ཐམས་ཅད་ཚལ་རྒྱས་སོ། །མེ་ཏོག་ཐམས་ཅད་ཁ་དབྱེའོ། ། ལུ་མ་ཐམས་ཅད་དམིག་
གཙང་ངོ༌། །ཆུ་བོ་ཐམས་ཅད་དལ་འཁྱིལ་ལོ། །དེས་ན་དུས་ཚོད་དང་ཚེས་གྲངས་
དང་། གཟའ་སྐར་ཤིས་པ་འདི་དག་ལ། ངེད་ཀྱི་རྒྱལ་བུ་འདི་རྒྱལ་སར་ཕྱུང་བ་ལགས་
སོ། །རྒྱལ་སར་བཏོན་པ་ལགས་སོ། །རྒྱལ་སར་བཞག་པ་ལགས་སོ། །རྒྱལ་སར་འདུག་
པ་ལགས་སོ། །རྒྱལ་ས་གནོན་པ་ལགས་སོ། །རྒྱལ་ཁྲིམས་འཛུགས་པ་ལགས་སོ། །རྒྱལ་
འཁོར་བསྐོར་བ་ལགས་སོ། །རྒྱལ་སྲིད་སྐྱོང་བ་ལགས་སོ། །དེའི་ཕྱིར་ན། ད་ལོའི་ལྷ་
དང་། ཟླ་བའི་ལྷ་དང༌། ཞག་གི་ལྷ་དང༌། ཟ་མའི་ལྷ་དང༌། དུས་ཚོད་ཀྱི་ལྷ་དང༌།
གཞན་ཡང་བསྐལ་པའི་ལྷ་དང་། སྲིད་པའི་ལྷ་དང༌། འབྱུང་བའི་ལྷ་དང༌། དུས་
ཀྱི་འཁོར་ལོའི་ལྷ་དང་། སྤར་ཁམས་དང་ལོ་སྐོར་དང༌། སྨེ་བ་དང་གླིང་ཁྱིམ་དང༌།
གླིང་སྐོར་གྱི་ལྷ་རྣམས་ལ་ཕྱག་འཚལ་ལོ། །པུས་མོ་བཙུགས་སོ། །ཐལ་མོ་བཟུར་
རོ། །མཆོད་པ་འབུལ་ལོ། །ནས་སྔོན་མོ་འབྲུ་བདུན་གྱིས་མཆོད་དོ། །འབྲས་དཀར་
མོ་ཁལ་བདུན་གྱིས་གསོལ་ལོ། །འབྲུ་རིན་པོ་ཆེ་སྣ་བདུན་གྱིས་བསྟེན་ནོ། ། བ་དཀར་
དང་ར་དཀར་གྱི་འོ་མས་གསོལ་ལོ། །ཞུགས་ཤང་དང་གསེར་སྐྱེམས་ཀྱིས་མཆོད་དོ། །
316

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
གཡག་ལུག་དང་དོན་ཤས་བརྔན་ནོ། །དེ་ཙམ་ན་ཁྱེད་རྣམས་ལ་མཁྱེན་པ་ཅི་གསོལ་
ན། ངེད་ཀྱི་རྒྱལ་བུ་འདི་གནམ་གྱི་བུ་ཡིན་ཞིང་། སའི་རྒྱལ་ཡིན་ན། བདག་ཅག་མི་སྡེ་
དང་འཁོར་པ་ལ། གནམ་གྱི་འཇུ་ཐག་མ་གཅོད་ཅིག །སའི་རྟེན་ཕུར་མ་ཕུད་ཅིག །
རིའི་རྒྱབ་བརྟེན་མ་འཆུགས་ཤིག །སྐྱེད་ཤིང་མ་གཅོད་ཅིག །མཚོ་མོ་མ་སྐེམས་ཤིག །
ལུ་མ་མ་རྙོགས་ཤིག །དལ་ཡམས་མ་འབེབས་ཤིག །ཟེར་ཁ་མ་གཏོང་ཞིག །གཤེད་
བཞི་མ་འཁྲུག་ཅིག །འཁྲུག་པ་མ་ལངས་ཤིག །བསྒོ་བ་མ་འཆུགས་ཤིག །བསྐོས་པ་
མ་ནོར་ཞིག །འཇིག་རྟེན་ཁམས་ན་སུ་ཆེ་ན། དགུང་བས་ཆེ་བ་མ་མཆིས་ན། ཆེན་པོ་
དགུང་དང་མཉམ་གྱུར་ཅིག །འཇིག་རྟེན་ཁམས་ན་སུ་བཙུན་ན། ཉི་བས་བཙུན་པ་
མ་མཆིས་ན། བཙུན་པོ་ཉི་དང་མཉམ་གྱུར་ཅིག །འཇིག་རྟེན་ཁམས་ན་སུ་འཕེན་ན།
སྐར་བས་འཕེན་པ་མ་མཆིས་ན། འཕེན་པོ་སྐར་དང་མཉམ་གྱུར་ཅིག །འཇིག་རྟེན་
ཁམས་ན་སུ་ཕྱུག་ན། སྤྲིན་བས་ཕྱུག་པ་མ་མཆིས་ན། ཕྱུག་པོ་སྤྲིན་དང་མཉམ་གྱུར་
ཅིག །འཇིག་རྟེན་ཁམས་ན་སུ་མཛེས་ན། གཞའ་བས་མཛེས་པ་མ་མཆིས་ན། མཛེས་
པ་གཞའ་དང་མཉམ་གྱུར་ཅིག །འཇིག་རྟེན་ཁམས་ན་སུ་སྣལ་ན། དལ་བས་སྣལ་བ་
མ་མཆིས་ན། སྣལ་མོ་དལ་དང་མཉམ་གྱུར་ཅིག །འཇིག་རྟེན་ཁམས་ན་སུ་གཉན་ན།
གཤེན་བས་གཉན་པ་མ་མཆིས་ན། གཉན་པོ་གཤེན་དང་མཉམ་གྱུར་ཅིག །འཇིག་
རྟེན་ཁམས་ན་སུ་གྲགས་ན། ངར་ཆེན་འབྲུག་བས་མི་གྲགས་ན། གྲགས་པ་འབྲུག་
བས་ཆེ་གྱུར་ཅིག །འཇིག་རྟེན་ཁམས་ན་སུ་བརྗིད་ན། ལྷུན་པོ་དག་ལས་བརྗིད་པ་
མེད། ལྷུན་པོ་བཞིན་དུ་བརྗིད་གྱུར་ཅིག །འཇིག་རྟེན་ཁམས་ན་སུ་སྙན་ན། གསུང་
སྙན་དག་བས་བསྟན་པ་མེད། གསུང་སྙན་བཞིན་དུ་སྙན་གྱུར་ཅིག །འཇིག་རྟེན་
གབ་སྦས་སུ་ཆེ་ན། རུས་སྦལ་དག་ལས་ཆེ་བ་མེད། དེ་བཞིན་བརྐྱང་བསྐུམ་ཆེ་གྱུར་
ཅིག །འཇིག་རྟེན་རྩི་དུག་སུས་འབྱེད་ན། ངང་པ་དག་ལས་འབྱེད་པ་མེད། དེ་བཞིན་
317

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྐྱོན་ཡོན་འབྱེད་གྱུར་ཅིག །འཇིག་རྟེན་ལེགས་ཉེས་སུས་འཇོམས་ན། རྨ་བྱ་དག་ལས་
འཇོམས་པ་མེད། དེ་བཞིན་སྐྱོན་རྣམས་འཇོམས་གྱུར་ཅིག །འཇིག་རྟེན་མངའ་དབང་
སུ་བཙན་ན། དམུ་རྒྱལ་དག་ལས་བཙན་པ་མེད། དེ་བཞིན་མངའ་དབང་བཙན་
གྱུར་ཅིག །འཇིག་རྟེན་ལོངས་སྤྱོད་སུར་འཚོགས་ན། གནོད་སྦྱིན་དག་ལས་ཚོགས་
པ་མེད། དེ་བཞིན་ལོངས་སྤྱོད་ཚོགས་གྱུར་ཅིག །འཇིག་རྟེན་དགའ་བདེ་སུས་སྐྱེད་
ན། ལྷ་ཁམས་དག་ལས་དགའ་བ་མེད། དེ་བཞིན་དགའ་བདེ་སྐྱེད་གྱུར་ཅིག ། འོ་
ན་ལེགས་སོ། ངེད་ཀྱི་རྒྱལ་བུ་དམ་པ་འདི། དེ་ལྟར་དུ་གྱུར་ཞིང་། གང་དང་མི་འདྲ་
བར། ཀུན་ལ་འཕགས་པ། ཁྱད་པར་དུ་དཔག་པས། མདོ་དོན་ཡོད་པ། མཐོང་བ་
ཆེ་བ། འདུ་ཤེས་མྱུར་བ། དྲན་པ་བསྐྱེད་པ། རིག་པ་གསལ་བ། ངོ་ཚ་ཤེས་པ། བག་
དང་ལྡན་པ། ངང་རྒྱུད་རིང་བ། ཤེས་རྒྱུད་འཇམ་པ། རིག་རྒྱུད་གྲུང་བ། མཐོན་པོ་
བཀུར་པ། དམན་པོ་སྐྱོང་བ། འཐད་སོར་བཞག་པ། བཀའ་ལ་བརྩི་བ། ཞིང་ཁམས་
བདེ་བ། རྒྱལ་ཁམས་དར་བ། ནད་ཡམས་མེད་པ། འཁྲུག་པ་དལ་བ། དེ་ལྟ་བུ་རུ་
གྱུར་ཅིག །གནམ་ཤེས་སོ། །གནམ་ཤེས་སོ། །ཁྱུང་ལྡིང་ངོ༌། །ཁྱུང་ལྡིང་ངོ༌། །འུ་མི་
འཐད་དོ། ། འུ་མི་འཐད་དོ། །འཛའ་བ་པ་ན། ཏིང་ཁྱུང་ངོ༌། །ཏིང་ཁྱུང་ངོ༌། །དགུང་
མཁྱེན་ནོ། །དགུང་མཁྱེན་ནོ། །བདག་ཅག་ཧ་མི་འུལ་དེ་ལོ། དེ་ལོ་དེ་ལོ། དེ་ལ་ཞུམ་
ན་དེ་ལོ། དེའུ་ཞུམ་ན་དེ་ལོ། ཞེས་ཟེར་ནས། ཀུན་གྱིས་གནམ་ལ་སྨོད་བཙུགས་ནས་
ཕྱག་བྱས་ཏེ། རྒྱལ་བུ་དེ་རྒྱལ་སར་རུ་བཏོན་པས། ཡབ་མེས་གོང་མ་རྣམས་དང་མི་
འདྲ་བར། རྒྱལ་སར་བཏོན་པའི་དུས་ན། སྔོན་མ་བྱུང་པའི་ངོ་མཚར་གྱི་རྟགས་བཞི་
བྱུང་སྟེ། དགུང་སྔོན་ནམ་མཁའི་དབྱིངས་སུ་ཉི་ཟླ་སྐར་གསུམ་ཁ་སྤྲོད་དུ་འཆར་བ་
དང༌། བར་སྣང་སྟོང་པའི་ཀློང་དུ་གཡུ་འབྲུག་སྔོན་པོ་ཟུང་འགྲོགས་སུ་གྲགས་པ་
དང་། གཞའ་སྤྲིན་གུར་དུ་གཏིབས་པའི་ནང་ནས། བདུད་རྩི་ཆར་གྱི་སྐྱེ་འགྲོ་གསོ་བ་
318

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
དང་། རྩི་ཤིང་ནགས་ཚལ་མེ་ཏོག་གི་གླིང་ལ། སྔ་ན་མ་མཐོང་བའི་རྩི་སྨན་འཁྲུངས་
པ་དང་བཞི་རུ་བྱུང་ངོ༌། །དེ་ལ་འཁོར་རྣམས་ཀྱི་དཔྱད་པས། བྲམ་ཟེའི་བུ་ཁྱེའུ་ལེགས་
པར་སྨྲ་ཤེས་བྱ་བའི་དཔྱད་བཏང་བས། རང་རེའི་རྒྱལ་བུ་འདི་རྒྱལ་སར་ཕྱུང་བ་
ལ། ཡབ་མེས་གཞན་དང་མི་འདྲ་བས་ཁྱད་པར་རིགས་རྟགས་བཞི་ཚང་སྟེ། དེ་ཡང་
རྒྱལ་པོ་གནམ་གྱི་བུ། གནམ་ནས་བསྐོས་པ་ཡིན་ཞིང་། མངའ་དབང་ནམ་མཁའ་
ཡངས་པ་ལ། བཙུན་པ་གསལ་འཚེར་ཉི་ཟླ་སྐར་གསུམ་ཁ་སྤྲོད་དུ་ཤར་བས། རྒྱལ་པོ་
གནམ་དང་འདྲ་བ་ལ། གཤེན་པོ་བཙུན་པ་གསལ་འཚེར་ཉི་ཟླ་དང་འདྲ་བས་དཔལ་
ཤར་ནས། རྒྱལ་བུ་འདིའི་རིང་ལ། གནམ་ལ་ཉི་ཟླ་ཁ་སྤྲོད་དང་། ས་ལ་ཡོན་མཆོད་
གདན་སྤྲོད་དུ་ཆགས་ནས། འོ་སྐོལ་རྣམས་ཀྱང་ལས་དགེ་བ་ལ་བཙུད་དེ། ཐར་པའི་
གོ་འཕང་ཐོབ་པའི་རྟགས་ལགས་སོ། །བར་སྣང་སྟོང་པའི་ཀློང་དུ་གཡུ་འབྲུག་སྔོན་པོ་
ཟུང་འགྲོགས་སུ་གྲགས་པ་ནི། ཡངས་པ་བར་སྣང་ལྟ་བུ་ལ་སྙན་གྲགས་འབྲུག་མོ་ལྟ་
བུ་རུ་གྲགས་ནས། རྒྱལ་གྱི་ཆེ་བ་དང་། སྐུ་གཡེར་ནམ་མཁའི་འབྲུག་ལྟར་གྲགས་ཤིང་།
ཀུན་ལ་སྙན་པ་ཆེ་བའི་རྟགས་ལགས་སོ། །གཞའ་སྤྲིན་གཏིབས་པའི་གུར་ཁང་དང་།
བདུད་རྩི་ཆར་གྱི་ཆུ་རྒྱུན་འབེབས་པ་ནི། ཕུན་ཚོགས་གཞའ་སྤྲིན་ལྟ་བུ་གཏིབས་པ་
ལས། བསོད་ནམས་བདུད་རྩི་ཆར་དང་འདྲ་བའི་རྒྱུན་གྱིས། སྣང་སྲིད་ཀྱི་དགའ་བདེ་
བསྐྱེད་ཅིང་། འགྲོ་བའི་དབུལ་ཕོངས་སེལ་ནས་མངའ་རིས་དང་ལོངས་སྤྱོད་དར་
ལ་རྒྱས་པའི་རྟགས་ལགས་སོ། །ས་གཞི་ལ་རྩི་སྨན་གྱི་ཚལ་ལ། སྔ་ན་མ་མཐོང་བའི་
རྩི་ཤིང་དང་མེ་ཏོག་སྐྱེས་པ་ནི། རྒྱལ་གྱི་མངའ་རིས་ནགས་ཚལ་དང་འདྲ་བ་ལ། ངོ་
མཚར་གྱི་ལྟད་མོ་རྩི་སྨན་མེ་ཏོག་དང་འདྲ་བས། རྒྱལ་བུ་འདིའི་གདུལ་བྱ་དང༌། ཞིང་
ཁམས་དང་བཀོད་པ་དང་མཛད་སྤྱོད་ལ། ཡབ་མེས་གོང་མ་རྣམས་བས་དཔག་པས།
ངོ་མཚར་ཆེ་བའི་བྱ་བ་དང་སྤྱོད་པས་ཞིང་ཁམས་བདེ་ལ་བཀོད་པའི་རྟགས་ལགས་
319

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སོ། །ཞེས་བྲམ་ཟེའི་བུས་ཁ་མར་བཟང་པོར་བཏགས་སོ། །གཞན་ཡང་རྒྱལ་པོ་ཧོས་ཀྱི་
མངའ་རིས་ལ། བརྩིས་ཀྱི་གྲངས་ནི། དབུས་ཀྱི་ཕོ་བྲང་བདལ་ཁྱབ་ཀུན་སྤྲོ་ལ། ཁྱིམ་
བདག་འབུམ་ཕྲག་བཅུ་དྲུག་ཏུ་ཡོད་དོ། ། དེ་རྒྱབ་ཧོས་མོ་གླིང་དྲུག་ཞེས་བྱ་བ། མངའ་
དབང་གི་ཞིང་ཆེན་དྲུག་ལ། འབུམ་ཕྲག་དྲུག་ཅུ་ཐམ་པ་རུ་ཡོད་དོ། །དེའི་ཕྱི་རིམ་
མངའ་རིས་ཆོལ་མ་བཅུ་གཉིས་ལ། འབུམ་ཕྲག་བཅུ་གཉིས་སུ་ཡོད་དོ། །དེ་རུ་གནས་
པའི་མི་རྣམས་ལ། གནམ་དང་རྒྱལ་པོའི་བསོད་ནམས་ཀྱིས། ས་དང་མི་སྡེ་ལ་ཁྱབ་
པ་ཆེ་ཞིང་། 
མངའ་རིས་དང་ལོངས་སྤྱོད་སྔར་བས་དགུ་འགྱུར་གྱི་དར་ཞིང་རྒྱས་སོ། །
གཞན་ཡང་གདུང་རྒྱུད་ཀྱི་རྒྱལ་ས་ཆེན་པོ་ཡང་། ཧོས་ཀྱི་ཞིང་ཁམས་སུ་འགྲོ་ནས།
རྒྱལ་གྱི་ཆེ་བ་དང་ལུང་གི་ཡིག་ཚང་དང་། དཀོར་གྱི་ཡོ་བྱད་དང་ལོངས་སྤྱོད་ལེན་
དུ་འགྲོ་ཟེར་ནས། མཐའ་མིའི་རྒྱལ་ཁམས་དང་གཞན་དག་གི་རྒྱལ་པོ་རྣམས་ཀྱང་།
རྒྱལ་བུ་དེའི་མདུན་དུ་འོང་ངོ་། །དྲུང་དུ་འདུག་གོ་ཆེ་བ་ལེན་ནོ། །ཡིག་ཚང་སྦྱིན་ནོ། །
ནོར་རྫས་བརྫང་ངོ༌། །དེ་ལྟར་བསོད་ནམས་དང་ལོངས་སྤྱོད་དཔག་ཏུ་མེད་པ་ཡོད་
དོ། །འཁོར་ཡང་རྗེ་ལ་དྲིན་ནོ། །རྗེས་ཀྱང་འཁོར་ལ་བྱམས་སོ། །མངའ་རིས་ཀྱང་དར་
ལ་རྒྱས་སོ། ། །
དེ་ལ་ཡུལ་དེའི་ནང་རོལ་ན། ཕྲ་སྲས་རྒྱལ་པོ་ཁྲི་བ་ཁྲི་བཙུན་གྱི་བུ་མོ། འགུ་ལིང་
མ་ཏི་བྱ་བ་ཁབ་ཏུ་བཞེས་ནས། སྟངས་དང་དབྱལ་དུ་འཚོས་པ་ལ། སྲས་རྒྱལ་བུ་
ལྕམ་དྲལ་གཉིས་སུ་བལྟམས་ནས། སྟངས་དབྱལ་དང་མངའ་རིས་དང་། ལོངས་སྤྱོད་
ཕུན་སུམ་ཚོགས་པ། མཐུན་གསུམ་གྱི་དཔལ་ཁ་བཀྲ་ཤིས་པ་རུ་གནས་སོ། ། དེ་ནས་
དེའི་ཚེ་དེའི་དུས་ན། རྒྱལ་བུ་དང་བ་ཡིད་རིང་གི། སྐུ་མཁར་འབར་བ་རྩེ་དགུའི་ནང་
ན། ཡབ་ཡུམ་དང་བཙུན་མོ་དང་དེད་དཔོན་དང༌། བློན་འཁོར་མང་དུ་འཛོམ་པར།
ཡབ་ཡུམ་ལ་རྒྱལ་བུས་ཕྱག་ཕུལ་ནས་གསུངས་པ། འཇིག་རྟེན་ཁམས་ན་གཉེན་པའི་
320

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
ཡབ་ཡུམ་དང་། འགྲོགས་པའི་ཟླ་རོགས་བློན་འབངས་འཁོར་རྣམས་ཀུན། རང་རེ་ལྷོ་
རྒྱལ་འཛམ་གླིང་སོག་ཁ་འདི་རུ། དབང་ཆེན་རྒྱལ་པོའི་ལུས་སུ་སྐྱེས་པ་ལ། ལས་དང་
བྱ་བ་ལྟང་མ་བརྩི་དགོས་པས། སྔོན་ཆད་ཡབ་མེས་གཞན་དང་མི་འདྲ་བས། རྒྱལ་བུ་
བདག་ནི་དཔག་པའི་ལས་ཤིག་འདོད། དེ་ཡང་འདི་དང་ཕྱི་མ་གཉིས་ཡིན་ཏེ། འདི་
ལ་དགོས་པ་ཆེ་བའི་ཡིག་ཚང་དང༌། ཕྱི་མར་དགོས་པ་དགེ་བའི་སྟོབས་གཅིག་བསམ།
འདི་ལ་ཅི་ལྟར་བྱས་ན་དཔག་པ་དང་། གང་དག་བྱས་ན་འགྲུབ་པའི་ཐབས་ཤིག་
འཚལ། འཇིག་རྟེན་འདི་བདེན་བྱ་བ་མང་བ་དང་། མི་དགེ་ལོག་པའི་སྟོབས་ཤུགས་
མ་ཡིན་པ། འདིར་ཡང་རྒྱལ་གྱི་ཡིག་ཚང་སྤར་བ་དང༌། རྒྱལ་ཁམས་དགེ་བའི་ལས་
ལ་བཀོད་པ་དང་། ཕྱི་མར་དགེ་བ་སྟོབས་ཆེན་ཞིག་འགྲུབ་པས། རྒྱལ་པོ་ཡབ་ཀྱི་
བཀའ་གནང་མཛད་དུ་གསོལ། ཞེས་ཞུས་སོ། ། །
དེ་ལ་རྒྱལ་པོ་ཡབ་ཀྱིས་བཀའ་སྩལ་པ། ཉོན་ཅིག་རྒྱལ་བུ་དང་བ་ཡིད་རིང་ལགས།
ཁྱོད་ནི་སྔོན་ཆད་རྒྱལ་པོ་རྣམས་ལས་དཔག །ཆུང་ནས་དལ་འབྱོར་ཡིད་དུ་འོང་བ་
དང་། བོན་ལ་མོས་ཤིང་དགེ་ལ་དད་པ་དང་། རྒྱུན་ཐག་རིང་ཞིང་ཁོང་འཁྲུལ་ཆེ་
བ་དང་། ཞི་ངང་ལྡན་ཞིང་དལ་འབྱོར་ཚོགས་པའི་ཕྱིར། མཚན་ཀྱང་དང་བ་ཡིད་
རིང་ཞེས་སུ་བཏགས། རྒྱལ་སར་བཏོན་ནས་ངོ་མཚར་རྟགས་དང་ལྡན། རྒྱལ་ཁྲིམས་
གནོན་ཞིང་མངའ་དབང་བཙན་པ་དང་། ཞིང་ཁམས་བདེ་ཞིང་འཁྲུག་པ་མེད་པ་
དང༌། ནད་དང་མུ་གེའི་བསྐལ་པ་ཆ་བྲི་སོང་། རྒྱལ་པོས་མངའ་ནོན་གྲགས་པའི་
སྙན་པ་ཆེ། མཐའ་མིའི་རྒྱལ་ཕྲན་རྣམས་ཀྱང་ཁྱེད་ལ་འདུད། ཀུན་གྱི་ཕྱག་དང་ཞེ་ས་
བཀུར་བར་འོས། བདག་ཅག་ཡབ་མེས་རྣམས་ལས་ཅུང་ཟད་དཔག །ད་ཡང་རྒྱལ་
བུ་དཔག་པའི་མཚན་ཉིད་དང་། འདིར་ཡང་ཆེ་རྟགས་ཡིག་ཚང་སྤྲད་པ་དང་། ཕྱི་
མ་དགེ་བའི་སྟོབས་ལ་འཇུག་པ་དང༌། རྒྱལ་ཁམས་མངའ་རིས་དགེ་ལ་བཙུད་འདོད་
32I

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ན། རྒྱལ་གྱི་གོང་དུ་བླ་ཡི་མཆོད་གནས་བརྩི། ཆེན་པོའི་གོང་དུ་བཙུན་པའི་གཤེན་
ཞིག་དགོས། དེ་གཉིས་འཛོམ་ན་གནམ་ལ་ཉི་ཟླ་དང་། ས་ལ་རྒྱལ་གཤེན་བསྟན་པ་
མཉམ་གནས་འབྱུང་། དེ་ཕྱིར་སྟོན་པའི་སྒྲོན་མ་གཤེན་ཞིག་འཚོལ། གཤེན་ཀྱང་འོས་
པ་ཙམ་དུ་མི་ཆོག་སྟེ། འདི་ཕྱི་གཉིས་ཀའི་རེ་བ་སྐང་བ་ན། འུ་བུའི་ཞིང་ཁམས་འདི་
ཡི་ནུབ་ཕྱོགས་ན། དམུ་རིགས་དབང་ལྡན་འཕྲུལ་གྱི་རྒྱལ་པོ་ཡོད། སྟོན་པའི་སྒྲོན་
མ་གཤེན་རབ་མི་བོ་བཞུགས། འཇིག་རྟེན་ཁམས་ན་གཤེན་ཕྲན་མང་ལགས་ཀྱང་།
ཐུགས་རྗེ་ཐབས་ལྡན་རྒྱལ་པོ་དེ་ཡིན་པས། འདི་དང་ཕྱི་མ་གཉིས་ཀའི་དོན་དམ་
འབྱུང་། རྒྱལ་བུ་དམ་པ་གཞན་ལས་དཔག་འདོད་ན། སྟོན་པའི་སྒྲོན་མ་དེ་དག་སྤྱན་
དྲངས་འཚལ། ཆེ་རྟགས་ཡིག་ཚང་དམུ་རིགས་འཕྲུལ་ལ་ཡོད། སྔོན་ཆད་རྒྱལ་གྱི་
ཡིག་ཚང་དེ་ནས་བྱུང་། གནམ་གྱིས་བསྐོས་པའི་རྒྱལ་པོ་དེ་ཡིན་མོད། ཞེས་གསུངས་
དེ་ལ་རྒྱལ་བུ་དང་བ་ཡིད་རིང་ཡང༌། ཤིན་ཏུ་དགའ་བ་སྐྱེས་ཏེ་རྒྱལ་པོ་ཡབ་ལ་
མངོན་པར་བསྟོད་དོ། །བློན་པོ་དང་འཁོར་རྣམས་ཀྱང་ཤིན་ཏུ་རིགས་པར་བཅད་
དོ། །ཀུན་གྱིས་རྒྱལ་པོ་ཡབ་སྲས་ཀྱི་གྲོས་སུ་བཅད་དེ། དེ་ནས་རྒྱལ་བུ་དང་བ་ཡིད་
རིང་དེ། དམུ་རིགས་འཕྲུལ་གྱི་རྒྱལ་ས་རུ་སྟོན་པའི་སྒྲོན་མ་སྤྱན་འདྲེན་པ་ལ། རྒྱལ་
འཁོར་དང་རོལ་མོ་སྣ་ཚོགས་པ་ཆས་ཏེ། དེ་ཡང་རྒྱལ་བུ་དེ་ནི། གདུང་རྒྱུད་ཀྱི་རྒྱལ་
པོ་ཡིན་པའི་ཕྱིར་དུ། ཡབ་ཀྱི་ཤིང་རྟ་ཟངས་ཀྱི་འཁོར་ལོ་བཞི་པ་ཞིག་ལ་ཞོན། དབུ་ལ་
དར་ལ་སིང་དཀར་པོའི་ལ་ཐོད་དང་། དར་དམར་གྱི་འཛུམ་ཐོད་ནི་བཅིངས། སྐུ་ལ་
ཟ་འོག་གི་འཇོལ་བེར་དང་། མཐིང་དམར་གྱི་དཔྱང་རལ་ནི་མནབས། ཕྱག་ན་ཤེལ་
གྱི་འགྱིང་ཀར་ནི་བསྣམས་ནས། བློན་པོའི་ཚོགས་དང༌། ཚོང་གི་དེད་དཔོན་དང༌། །
དམག་གི་དེད་དཔོན་དང༌། རྒྱལ་གྱི་སྐུ་སྲུང་དང་། ཕྱོགས་མཚམས་ཀྱི་བསྲུང་བརྒྱད་
322

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
དང་། དེ་ལས་སོགས་པ་རྒྱལ་འཁོར་སྟོང་ཕྲག་བཅུ་གསུམ་དང་ཆས་ནས་ནུབ་ཕྱོགས་
སུ་གཤེགས་སོ། །དེ་ཡང་གཤེགས་པའི་ལམ་དུ་ཡང་། ཞིང་ཁམས་གཞན་དག་གི་མི་
རྣམས་ཀྱིས་ཀྱང་དཔྱད་པས། མཚན་དང་ལྡན་པའི་སྐྱེས་བུ། སྔ་ན་མ་མཐོང་བའི་
ཁྱད་པར་དུ་དཔག་པ་ཞིག་ལ། རྒྱལ་གྱི་མངའ་དབང་དང་། བསྐོས་ཀྱི་ལས་ཁྲིམས་
དང་། བསྐོར་བའི་འཁོར་འབངས་མང་པོ་དང་བཅས་ཏེ། ནམ་མཁའ་ནི་དར་གྱིས་
ཆོད། བར་སྣང་ནི་སྒྲ་ཡིས་ཆོད། ས་གཞི་ནི་རོལ་མོས་ཆོད་ནས་བྱུང་བས། གང་ནས་
ཡིན་གྱི་དྲི་བ་ཆེད་བཏང་པས། ངེད་ནི་རྒྱལ་པོ་ཧོས་ཀྱི་རྒྱལ་ས་ནས་ཡིན། ནང་རོལ་
དུ་དམུ་རིགས་ཀྱི་རྒྱལ་ས་རུ་འགྲོ་བ་དང་། རྒྱལ་གྱི་ཆེ་བ་དང་ཡིག་ཚང་ལེན་པ་དང་།
སྟོན་པའི་སྒྲོན་མ་སྤྱན་འདྲེན་དུ་འགྲོ་བ་ལགས་སོ། །ཞེས་ཟེར་རོ། །དེ་ལ་ཐམས་ཅད་
ཀུན་གྱིས་ཀྱང་བསྙེན་བཀུར་དང་། མཆོད་པར་བྱེད་ཅིང་ལེགས་པའི་བྱ་བ་བྱིན་ནོ། །
༧ དེ་ནས་དེའི་ཚེ་དེའི་དུས་ན། སྟོན་པ་གཤེན་རབ་མི་བོ་ནི། རྒྱལ་མཁར་བར་པོ་
སོ་བརྒྱད་ཀྱི་སྒོ་དྲུང་དུ། གྲོང་ཁྱེར་ཆེན་པོ་ཡངས་པ་ཅན་གྱི་དབུས་དཀྱིལ་ན། འཁོར་
གྱི་དམ་པ་རྨ་ལོ་དང་གཡུ་ལོ་དང་། ཡིད་ཀྱི་ཁྱེའུ་ཆུང་དང་། འབྱུང་བའི་གཤེན་
བཞི་དང་། གཡུང་དྲུང་སེམས་དཔའ་རྣམས་ལ་སྒོ་བཞི་མཛོད་ལྔའི་བོན་འཆད་ཅིང་
བཞུགས་ན། ཡུལ་དེའི་ཤར་ཕྱོགས་ནས། སྒྲ་སྙན་པ་མང་པོ་གྲགས་ཤིང་འདུག་གོ །
དེ་ནས་རོལ་མོའི་ཚོགས་མང་པོ་འོང་ཞིང་འདུག་གོ ། དེ་ནས་དར་ཁྲ་བོ་མང་པོ་འོང་
ཞིང་འདུག་གོ ། དེ་ནས་མི་མང་པོ་འོང་ཞིང་འདུག་གོ །དེ་ནས་རྒྱལ་པོའི་ཁབ་ཀྱི་གྲོང་
ཁྱེར་དུ་ཕྱིན་པ་དང་། མཚན་དང་ལྡན་པའི་སྐྱེས་བུ་ཁྱད་པར་དཔག་པ་ཞིག །ཟངས་
ཀྱི་ཤིང་རྟ་འཁོར་ལོ་བཞི་པ་ཞིག་ལ་ནི་བསྐྱོན། ངོ་མཚར་དུ་ཆེ་བའི་མི་མང་པོས་ནི་
བསྐོར་ནས་བྱུང་བས། དེ་ལ་གྲོང་ཁྱེར་གྱི་མི་རྣམས་ཀྱང་ངོ་མཚར་སྐྱེས་སོ། །དེ་ནས་
གྲོང་ཁྱེར་གྱི་མི་རྣམས་ལ་མཇལ་བའི་མཆིད་གླེང་སྟེ། སྟོན་པའི་དྲུང་དུ་ཞུས་པས།
323

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
སྟོན་པའི་ཞལ་ནས། ཁྱོད་རྣམས་ཀྱི་རོལ་མོ་དང༌། བསུ་བ་དང༌། བསྙེན་བཀུར་རྒྱ་
ཆེན་པོ་རུ་གྱིས་ཤིག ། དེ་ནི་ཕྱི་རོལ་གྱི་རྒྱལ་པོ་ཆེན་པོ། འོ་སྐོལ་ལ་མཇལ་དུ་འོང་བ་
ཡིན་པས། དེས་ཀྱང་བསྟན་པའི་ཞབས་ནས་བཏེག་ཅིང་། བསྟན་པ་ཡོངས་སུ་འཛིན་
པར་འབྱུང་ངོ༌། །ཞེས་བཀའ་སྩལ་པས། འཁོར་རྣམས་ཀྱིས་རོལ་མོ་དང་བསུ་བ་བྱས་
ཏེ། རྒྱལ་བུ་འཁོར་དང་བཅས་པ་རྣམས་ཀྱང་སྟོན་པའི་དྲུང་དུ་འཁོད་དོ། །
དེ་ལ་སྟོན་པ་རྣམ་པ་ཐམས་ཅད་མཁྱེན་པ་སྤྲུལ་པའི་སྐུ་དེས། ཅི་ལྟར་དུ་ཡིན་པའི་
མཚན་ཉིད་ཐུགས་ལ་གསལ་ལགས་ཀྱང་། འགྲོ་བའི་དོན་དུ་ཐབས་ལ་བརྟེན་པར་
དགོངས་ནས་གསུངས་པ། རིགས་ཀྱི་བུ་མཚན་དང་ལྡན་པའི་སྐྱེས་བུ། ནམ་མཁའ་ནི་
དར་གྱིས་བཀང་། བར་སྣང་ནི་སྒྲ་ཡིས་བཀང་། ས་གཞི་ནི་རོལ་མོས་བཀང་ནས་བྱུང་
བས། ཡུལ་ནི་ཇི་སྐད་བྱ་བ་ནས་ཡིན། རིགས་ནི་ཇི་སྐད་བྱ་བ་རུ་གཏོགས། ཕ་དང་
མའི་མིང་ནི་ཇི་སྐད་བྱ་བ་ལགས། ཁྱོད་རང་གི་མིང་ལ་ཇི་མིང་། འདི་རུ་འོང་བའི་
དོན་ཆེད་ནི་ཅིའི་ཕྱིར། ཞེས་བཀའ་བསྩལ་ཏོ། །
དེ་ལ་རྒྱལ་བུས་གསོལ་པ། འགྲོ་བའི་དཔལ་གྱུར་མི་རྗེ་དབང་པོའི་མཆོག །རྣམ་པ་
ཐམས་ཅད་མཁྱེན་པའི་སྟོན་པ་ལགས། བདག་ཅག་རྣམས་མཆིས་པའི་ཡུལ་ནི། ཡུལ་
གྱི་མིང་ནི་ཧོས་མོ་གླིང་དྲུག་བྱ་བ་ལགས་སོ། །གྲོང་ཁྱེར་གྱི་མིང་ནི་བདལ་ཁྱབ་ཀུན་སྤྲོ་
བྱ་བ་ལགས་སོ། ། སྐུ་མཁར་གྱི་མིང་ནི་འབར་བ་རྩེ་དགུ་བྱ་བ་ལགས་སོ། ། རྒྱ་མཚོའི་
མིང་ནི་འབྲི་མིག་དགུ་བསྐོར་བྱ་བ་ལགས་སོ། །རིགས་ནི་གདུང་རྒྱུད་ཀྱི་རྒྱལ་པོ་ཧོས་
ཀྱི་རིགས་ལགས་སོ། །ཕའི་མིང་ནི་ཧོས་རྗེ་རྒྱལ་པོ་ཡིད་བཞིན་འབྱུང་གནས་ཞེས་བྱ་
བ་ལགས་སོ། །མའི་མིང་ནི་དམུ་རྗེ་རྒྱལ་པོའི་སྲས་མོ་དམུ་བཟའ་ལེགས་བཙུན་བྱ་བ་
ལགས་སོ། །བདག་རང་གི་མིང་ནི་ཧོས་དང་བ་ཡིད་རིང་བྱ་བ་ལགས་སོ། །གནས་
འདི་རུ་མཆིས་པའི་དོན་ནི། བདག་ཅག་གདུང་རྒྱུད་ཀྱི་རྒྱལ་པོ་ཡིན་ཞིང་། བསོད་
324

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
ནམས་དང་ལོངས་སྤྱོད་རན་ཐང་ཙམ་ཞིག་མཆིས་ཀྱང་། ཁྱེད་ཀྱི་རྒྱལ་ས་འདི་ཤིན་
ཏུ་ཆེ་བ་དང༌། ཀུན་ལ་བཀའ་བཙན་པར་གྲགས་པ་དང༌། དེ་ལས་ཀྱང་དཔག་
པའི་རྒྱལ་པོ་ནི་གཞན་དང་མི་འདྲ་བར། འཇིག་རྟེན་མངའ་དབང་གི་བདག་པོར་
གྱུར་པས། སྟེང་གི་ལྷ་དང་འོག་གི་ཀླུ་དང་། བར་གྱི་མི་ཀུན་གྱི་གཙུག་ཏུ་བཀུར་བར་
གྲགས་ནས། ངེད་ཅག་རྣམས་ཀྱང་ལུང་གི་ཡིག་ཚང་དང་། རྟགས་ཀྱི་ཆེ་བ་ལེན་པ་
དང་། མངའ་དབང་གི་རྒྱལ་པོའི་ཞལ་ལྟ་བ་ལ་འོང་པ་ལགས་སོ། །རིགས་ཀྱི་བུ་སྐྱེས་
བུ་ཆེན་པོ་མི་ཆེན་པོའི་མཚན་དང་ལྡན་པ། དཔེ་ཡོངས་སུ་ཚོགས་པ་ཐམས་ཅད་ཟིལ་
གྱིས་གནོན་པ་ཞིག་སྣང་ནས། བདག་ཅག་རྣམས་ཀྱང་ཤིན་ཏུ་དང་སྤྲོ་བའོ། །རབ་ཏུ་
ཡི་རང་ངོ་། །ཡིད་ལ་འཐད་དོ། ། གློ་བ་དགའ་འོ། །ཞེས་གསོལ་ཏོ། །རྒྱལ་བུས་རྫས་ཀྱི་
ནོར་བུ་རིན་པོ་ཆེ། ཆུ་ཤེལ་གྱི་མདོག་འདྲ་བ་ཞིག་དར་དཀར་གྱི་ཁུད་དུ་དྲིལ་ཏེ་སྟོན་
པ་ལ་ཕུལ་ཏེ་ལྷ་ཕྱག་ལན་བདུན་འཚལ་ལོ། །
དེ་ལ་སྟོན་པས་ཀྱང་ནོར་བུ་རིན་པོ་ཆེ་ཕྱག་ཏུ་བཞེས་ནས་བཀའ་སྩལ་པ། ལེགས་
སོ་ལེགས་སོ་ལེགས་པའི་མཆོག །རྒྱལ་བུ་དམ་པ་ཁྱོད་ལེགས་སོ། ། མི་རྗེ་དབང་པོ་ལྷ་
ཡི་སྲས། སྣོད་ནི་དར་དཀར་དྲི་མེད་སྣོད། ཡིད་དུ་འོང་ཞིང་དྲི་མ་མེད། ཤེས་རྒྱུད་
འཇམ་ཞིང་ངང་ཐག་རིང༌། དང་བ་ཡིད་རིང་ཁྱོད་ལེགས་སོ། །བཅུད་ནི་ནོར་བུ་
རིན་པོ་ཆེ། དགོས་འདོད་འབྱུང་ཞིང་ཕུན་སུམ་ཚོགས། ལྷ་གཉན་ཤེལ་སྒོང་དག་དང་
མཚུངས། ཆེན་པོའི་གོང་ན་བཙུན་པའི་གཉན། རྒྱལ་བའི་སྲས་པོ་བདག་ཉིད་དོ། །
སྣོད་དང་བཅུད་འཛོམ་ངོ་མཚར་ཆེ། ཞེས་གསུངས་ནས་ཞལ་འཛུམ་པར་མཛད་དོ། །
དེ་ནས་རྒྱལ་པོ་གཙོ་འཁོར་བཅས་པ་རྣམས་ལ། བདའ་དགུའི་ཞལ་ཟས་རོ་མཆོག་དང་
ལྡན་པ་སྣ་ཚོགས་པ་དྲངས་སོ། །
༧ དེ་ནས་དེའི་ཚེ་རྒྱལ་བུ་དང་བ་ཡིད་རིང་གིས། སྟོན་པའི་སྐུ་ལ་སྐོར་བ་ལེན་
325

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བདུན་ནི་བྱས། ལྷ་ཕྱག་ལན་བདུན་ནི་བཙལ། མེ་ཏོག་ལན་བདུན་ནི་གཏོར་ནས།
སྟོན་པའི་མདུན་དུ་པུས་བཙུགས་ཐལ་མོ་སྦྱར་བར་བཏུད་དེ་གསོལ་པ། སྟོང་གསུམ་
མངའ་བདག་སྲིད་གསུམ་འདྲེན་པ་རྗེ། འགྲོ་དྲུག་སེམས་ཅན་བུ་ལྟར་གསོ་བའི་
ཡབ། ཐུགས་རྗེའི་བྱིན་རླབས་ཁྱབ་ཅིང་བདལ་བས་གཤེན། འགྲོ་བའི་དཔལ་གྱུར་
ཉིད་ལ་ཕྱག་འཚལ་བསྟོད། སྟོན་པ་ལགས། བདག་ཅག་གནས་འདིར་མཆིས་པའི་
དོན་ནི། ངེད་ཀྱི་ཡུལ་དང་རྒྱལ་ཁམས་དེར། གཞན་དག་གི་ལོངས་སྤྱོད་དང་མངའ་
རིས་ཕུན་སུམ་ཚོགས་པ་ཡོད་ཀྱང་། ཐར་ལམ་འདྲེན་པའི་སྟོན་པ་ཞིག་མེད་ན། ད་
ལྟ་ཉིད་ནི་བསྟན་པ་རིན་པོ་ཆེའི་མངའ་བདག །སྟོན་པ་བདེ་བར་གཤེགས་པའི་ཞལ་
སྐྱིན། འཇིག་རྟེན་འགྲོ་བའི་དཔལ་གྱུར་སྒྲོན་མ། ཐམས་ཅད་དབང་ལ་འདེགས་
པའི་སྐོས་མཁན། མི་རྗེ་དབང་པོ་ཆེའི་མངའ་དབང་ཆེན་པོ་རུ་བཞུགས་ཟེར་བ་ཐོས་
ནས། བདག་ཅག་ད་ལྟ་སྤྱན་འདྲེན་དུ་འོངས་པ་ལགས་ཀྱི། ད་ཡང་སྟོན་པའི་སྒྲོན་
མ་འགྲོ་བའི་དཔལ། བདག་གི་ཡུལ་དང་གནས་དེར་གཤེགས་པར་ཞུ། ཞེས་གསོལ་
ཏོ། །དེ་ལ་སྟོན་པས་ཐུགས་ཀྱི་དགོངས་པ་བཏང་བས་འདུལ་བའི་སྐབས་དང་སྦྱར་
བར་དགོངས་ནས། ད་ལྟ་འདུལ་བའི་སྐབས་ལ་མ་བབས་པ་དང་། ཕྱིན་ཆད་རྗེས་སུ་
ཐུལ་བ་རུ་འདུག་དགོངས་ཏེ། རྒྱལ་བུ་ལ་བཀའ་སྩལ་པ། ཉོན་ཅིག་རིགས་ཀྱི་བུ་རྒྱལ་
པོ་དང་བ་ཡིད་རིང་ཁྱོད་ནི། ལས་དགེ་བ་ལ་མོས་ཤིང་། དཀར་པོའི་ཕྱོགས་ལ་དད་
པ་དང༌། སྔོན་གྱི་ཡབ་མེས་གོང་མ་རྣམས་ལས་དཔག་པའི་ཕྱིར་དུ། དགེ་བའི་རྩ་བ་
རླབས་པོ་ཆེ་རུ་སྤྱོད་ཅིང་། རྒྱལ་ས་དང་ཞིང་ཁམས་དགེ་བ་ལ་བཀོད་པ་དེ་ནི། ཤིན་
ཏུ་ཡང་ལེགས་སོ། །ད་ཡང་བདག་ཉིད་སྟོན་པའི་དྲུང་དུ་མཆིས་ནས། གདན་འདྲེན་
འོང་བ་ནི་ཤིན་ཏུ་ཡང་ལེགས་སོ། །ད་ལྟའི་སྐབས་སུ་བདག་ཉིད་འབྱུང་བའི་གཤེན་
ཆེན་པོ་བཞི་ལ། སྒོ་བཞི་མཛོད་དང་ལྔའི་བོན་སྟོན་ཞིང་ཡོད་པའི། བསྟན་པ་འདིའི་
326

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
འཕྲོ་བཅད་དུ་མི་རུང་བས་འགྲོ་བའི་ཐབས་མེད་ཀྱི། བདག་གི་སློབ་བུ་ཡིད་ཀྱི་ཁྱེའུ་
ཆུང་ཟུར་ཕུད་ཅན་འདི། སྲིད་པའི་རྒྱལ་པོ་སངས་པོ་འབུམ་ཁྲིའི་སྤྲུལ་པ་ཡིན། བདག་
གི་ཡང་ཐུགས་དང་འདྲ་བའི་སློབ་མ་ཡིན། བདག་དང་དབྱེར་མེད་པ་ལགས་ཏེ།
འདི་རྒྱལ་པོའི་མཆོད་གནས་སུ་གཏང་ངོ༌། །འདི་ལ་བཀུར་སྟི་དང་རིམ་གྲོ་ཆེར་གྱིས་
ཤིག །ཡིད་ཀྱི་ཁྱེའུ་ཆུང་ཁྱོད་ནི། གཡུང་དྲུང་སེམས་དཔའ་རྣམས་ཀྱི་ནང་ནས་ཀྱང་།
དབང་པོ་གསལ་ཞིང་ཤེས་པ་དྭངས་པ། འདུ་ཤེས་མྱུར་ཞིང་ཚོར་བ་སྐྱེན་པ། འཕྲིགས་
པ་རྣོ་ཞིང་རྟུལ་ཞུགས་ཆེ་བ། དལ་འབྱོར་ལྡན་ཞིང་ཡོན་ཏན་ཚོགས་པ། རིགས་རྒྱུད་
འཇམ་ཞིང་ཤེས་རྒྱུད་གྲུང་བ། བག་དང་ལྡན་ཞིང་ངོ་ཚ་ཤེས་པ། ཐབས་ལ་མཁས་
ཤིང་ཐུགས་རྗེ་དང་ལྡན་པ་ཡིན་པས། ལོ་གསུམ་རྒྱལ་པོ་ཧོས་ཀྱི་བླ་མཆོད་དུ་སོང་ལ།
རྒྱལ་པོའི་ཞིང་ཁམས་སུ་བསྟན་པ་ནི་ཚུགས་ཤིག །དགེ་བ་ནི་སྤེལ་ཅིག །སྡིག་པ་ནི་
ཆོད་ཅིག །འདུལ་བའི་ཐབས་ལ་མཁས་པར་གྱིས་ཤིག །བག་ཡོད་པའི་སྤྱོད་པ་དང་
ལྡན་པར་གྱིས་ཤིག །ཅེས་བཀའ་བསྩལ་ཏོ། །
དེ་ལ་རྒྱལ་པོས་དཔྱད་པས། རྒྱལ་པོ་ཡང་ཤིན་ཏུ་ཐུགས་དགྱེས་ནས། མཚན་དང་
ལྡན་པའི་སྐྱེས་བུ་ཁྱད་པར་དུ་འཕགས་པ། གཞན་ལས་དཔག་པ། ཚུལ་དང་ལྡན་
པ། ངང་ཞི་བ། རྒྱུད་དུལ་བ། སྨྲ་མཁས་པ། ཚིག་ལེགས་པ་ཞིག་སྣང་བས་ཤིན་ཏུ་
ངོ་མཚར་སྐྱེས་ནས། སྟོན་པ་ལ་གསོལ་པ། སྟོན་པའི་སྒྲོན་མ་འགྲོ་བའི་དཔལ་མགོན་
ལགས། བདག་ཅག་རིང་ནས་སྤྱན་འདྲེན་མཆིས་ལགས་ཀྱི། དྲུང་དུ་འདུག་ན་ཆ་ཆོད་
མེད་པ་ཡི། ཕྱིར་ལ་ལྡོག་ནས་འགྲོ་བའི་ཐབས་མེད་དེ། རྒྱལ་བའི་ཐུགས་ལ་འཁྲུལ་པ་
མི་མངའ་ཞིང་། ཅི་ཙམ་ལྡེམ་དགོངས་མཛད་པར་མི་གསུང་བས། རྒྱལ་བའི་བཀའ་
གཉན་བདག་གིས་ག་ལ་གཅོག །མཚན་དང་ལྡན་པ་ཡིད་ཀྱི་ཁྱེའུ་ཆུང་། ཉིད་དང་
དབྱེར་མེད་མཉམ་པར་གར་མཆིས་ཏེ། གཡུང་དྲུང་སེམས་དཔའ་རྣམས་ཀྱི་ནང་ནས་
327

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཀྱང་། གཞན་ལས་དཔག་པའི་སྐྱེས་བུ་ཞིག་སྣང་བས། ཅིས་ཀྱང་སྤྲུལ་པའི་སྐུ་ཞིག་
ཡིན་པར་ངེས། སྔོན་གྱི་ལས་འཕྲོ་དབང་སྐལ་ཡིན་ཀྱང་སྲིད། བདག་གིས་སྤྱི་བོའི་
གཙུག་ཏུ་བཀུར་བར་བྱ། ཞེས་སྨྲས་ནས། ཡིད་ཀྱི་ཁྱེའུ་ཆུང་ལ་ཕྱག་ཕུལ་ལོ། །
དེ་ལ་ཡིད་ཀྱི་ཁྱེའུ་ཆུང་གིས་གསོལ་པ། སྟོན་པའི་སྒྲོན་མ་གཤེན་རབ་མི་བོ་
ལགས། བདག་ཀྱང་སྲིད་པའི་རྒྱལ་པོས་ལུང་བསྟན་ནས། དབྱིངས་དང་ཡེ་ཤེས་
ཐབས་དང་ཤེས་རབ་ཀྱི། ཟུང་འབྲེལ་འགྲོ་བ་ཐར་པ་དྲངས་པའི་ཕྱིར། སྟོན་པ་ཉིད་
ཀྱི་སྤྱན་སྔར་བཏང་བ་ལ། གཤེན་རབ་འཁོར་ལ་རྒྱ་ཆེ་གྲངས་མང་ཞིང་། གཡུང་
དྲུང་སེམས་དཔའ་ཁྲི་དང་དྲུག་སྟོང་དང་། ལྔ་སྟོང་ལྔ་བརྒྱ་སྟོང་དང་ལྔ་བརྒྱ་སྟེ། ཡེ་
གཤེན་སེམས་དཔའ་སུམ་བརྒྱ་དྲུག་ཅུ་ལ། ཀུན་ཀྱང་ཤེས་རབ་མཆོག་ལྡན་ཤ་སྟག་སྟེ།
སེམས་ཅན་དོན་མཛད་རྒྱལ་བའི་སྲས་ཡིན་ལ། ཐབས་མཁས་འགྲོ་འདུལ་གཤེན་རབ་
ཀུན་ཡིན་ཏེ། དེ་ཡི་ནང་ནས་རྒྱལ་པོའི་བླ་མཆོད་དུ། བདག་ལ་ཞལ་ཏ་གནང་བར་
མི་རིག་སྟེ། སྲིད་པའི་རྒྱལ་པོ་སངས་པོའི་བཀའ་གཉན་ཞིང་། སྟོན་པ་ཉིད་ཀྱིས་གང་
བསྐོས་བསྒྲུབ་གསུངས་པས། ད་ལྟ་སྟོན་པའི་བཀའ་གཉན་གཅོག་མི་རུང་། ཉིད་ཀྱིས་
ཅི་ལྟར་བསྐོས་བཞིན་བདག་གིས་བསྒྲུབ། ལར་ཡང་སློབ་དཔོན་ལྷ་ཡི་བཀའ་བྱུང་
ན། དམྱལ་བའི་ཡུལ་དུ་སྤྲུགས་ཀྱང་བཟོད་གླགས་མཆིས། རྒྱལ་པོའི་མཆོད་གནས་
དམ་པར་འགྲོ་བ་ལ། མི་མཇེད་ཞིང་ཁམས་ཤིན་ཏུ་གདུལ་དཀའ་ཞིང་། ཁྱད་པར་ཕྱི་
རོལ་རྒྱལ་པོའི་ཁམས་དག་ཏུ། འདྲེན་པའི་སྒྲོན་མ་སྟོན་པ་མ་མཆིས་པས། གང་ཞིག་
སེམས་ཅན་ཉོན་མོངས་ལོག་སྲེད་ཅན། དགེ་ལ་མི་མོས་སྡིག་ལ་དད་པ་དང་། བོན་
ལ་མི་མོས་ལོག་པར་ལྟ་བ་དང་། བཀའ་ལ་མི་ཉན་སྒྲོ་སྐུར་འདེབས་པ་དང་། བསྟན་
པ་ཁྱད་དུ་གསད་པ་བྱུང་གྱུར་ན། དེ་དག་ཐུགས་རྗེས་རྒྱུན་བསྲིང་ངང་གིས་གདུལ།
གལ་ཏེ་ངང་གིས་ཐུལ་བར་མ་གྱུར་ན། ཉིད་ཀྱི་ཐུགས་རྗེས་གར་ཁྱབ་མ་གཏོགས་
328

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
པར། བདག་ནི་སླར་ལ་སྤྱན་སྔར་ལྡོག་ནས་མཆི། རྒྱལ་པོ་ཉིད་ཀྱང་དེ་བཞིན་ཐུགས་
ལ་དགོངས། ཞེས་གསོལ་པས། སྟོན་པས་ཀྱང་དེ་དེ་བཞིན་ནོ། །ཞེས་གསུངས་སོ། །
གཡུང་དྲུང་སེམས་དཔའ་རྣམས་ཀྱིས་ཀྱང་དེ་དེ་བཞིན་ནོ། །ཞེས་གསུངས་སོ། །རྒྱལ་
པོ་ཉིད་ཀྱིས་ཀྱང་། དེ་དེ་བཞིན་ནོ། །ཞེས་གསུངས་སོ། །དེ་ནས་ཡིད་ཀྱི་ཁྱེའུ་ཆུང་
དང་། རྒྱལ་པོ་འཁོར་དང་བཅས་པ་རྣམས་ཀྱིས། སྟོན་པ་ལ་ཕྱི་ཕྱག་བགྱིས་ནས།
ཟངས་ཀྱི་ཤིང་རྟ་འཁོར་ལོ་བཞི་པ་ལ་བསྐོར་ཏེ། རྒྱལ་པོའི་ཡུལ་ཧོས་མོ་གླིང་དྲུག་ཏུ་
གཤེགས་སོ། །དེ་ལ་རྨ་ལོ་དང་གཡུ་ལོ་གཉིས་ནི། ཡིད་ཀྱི་ཁྱེའུ་ཆུང་དང་འབྲལ་མི་
ཕོད་པར་ཤིན་ཏུ་གདུང་བ་སྐྱེས་ནས། ཆུ་གྱིམ་ཤང་ནག་པོའི་འགྲམ་གྱི་བར་དུ་བསྐྱལ་
ཏོ། །
དེ་ནས་ཡིད་ཀྱི་ཁྱེའུ་ཆུང་གིས་བཀའ་སྩལ་པ། ཉོན་ཅིག་སློབ་དཔོན་གཅིག་པའི་
མཆེད་གྲོགས་གཉིས། གཤེན་རབ་འཁོར་ལ་རྒྱ་ཆེ་གྲངས་མང་ཡང་། ཐུགས་དང་
འདྲ་བའི་རྨ་ལོ་གཡུ་ལོ་ཡིན། སྟོན་པས་འགྲོ་བ་ཐར་པར་དྲངས་པ་དང་། སྟོང་ཁམས་
ཕྱོགས་བཞི་རེ་བ་སྐོང་བ་དང་། རྒྱལ་སྲིད་རིན་ཆེན་ཁ་ཡོ་སྙོམས་པ་དང༌། རྒྱལ་
ཁྲིམས་གསེར་གྱི་ཐེག་ཆེན་གནོན་པ་དང་། བོན་ཁྲིམས་དར་གྱི་མདུད་པ་བསྡམས་
པ་དང་། སྒོ་བཞི་མཛོད་ལྔའི་བོན་གྱི་འཆད་ཉན་ལ། ཐུགས་ཀྱི་སྲས་མཆོག་གཡུང་
དྲུང་སེམས་དཔའ་རྣམས། དར་ཅིག་གཡེང་བའི་ལོང་ཡང་མ་མཆིས་ན། འདི་བས་
ཕྱིན་ཆད་སོང་བས་ད་མི་འོང་། རྒྱལ་པོའི་མཆོད་གནས་གསུམ་ཙམ་སྤྱན་དྲངས་
ན། རྒྱལ་པོ་ཚུར་ལ་མི་འགུ་གཉིས་ཀྱང་མང་། འདྲེན་པའི་སྟོན་པ་ཤིན་ཏུ་དཀོན་ན་
བཙུན། བདག་ནི་ལོ་གསུམ་མཆོད་གནས་བྱ་ལ་འོང་། རྨ་ལོ་གཡུ་ལོ་ཡར་ལ་གཤེགས་
པར་འཚལ། ཞེས་གསུངས་སོ། །རྨ་ལོ་དང་གཡུ་ལོ་གཉིས་ཀྱང་ཤིན་ཏུ་གདུང་བའི་
མཆི་མ་བྱུང་ནས་ངུས་སོ། །དེ་ལ་ཡིད་ཀྱི་ཁྱེའུ་ཆུང་ཡང་སྤྱན་ཆབ་བྱུང་ངོ༌། །རྒྱལ་པོ་
329

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཡང་སྤྱན་ཆབ་ཤོར་རོ། །དེ་ལ་ཡང་རྒྱལ་པོ་དང་བ་ཡིད་རིང་གིས་གསོལ་པ། གཤེན་
རབ་ཐུགས་སྲས་རྨ་ལོ་གཡུ་ལོ་དང་། མཚན་དང་ལྡན་པའི་ཡིད་ཀྱི་ཁྱེའུ་ཆུང་ལགས།
གཤེན་རབ་འཁོར་ལ་རྒྱ་ཆེ་གྲངས་མང་ཡང༌། ཐུགས་སྲས་རྨ་ལོ་གཡུ་ལོ་ཁྱེའུ་ཆུང་
གསུམ། སྔོན་ནས་དམ་ཚིག་མི་འབྲལ་ལུ་གུ་རྒྱུད། ད་ཡང་བརྩེ་ཞིང་གདུང་བས་
འབྲལ་མི་ཕོད། རྒྱལ་བའི་སྲས་མཆོག་ཨེ་མ་ངོ་མཚར་ཆེ། འདི་ནས་ཕར་ལ་བགྲོད་
པར་བཤུལ་རིང་སྟེ། སྟོན་པའི་སྒྲོན་མའི་སྤྱན་སྔར་མ་ཕྱིན་ནས། རྨ་ལོ་གཡུ་ལོ་ལམ་དུ་
གྱ་ཉེས་ན། ཁྱེའུ་ཆུང་ཐུགས་ཀྱང་སྣེ་བར་མི་འགྱུར་རམ། སྟོན་པའི་སྒྲོན་མས་བདག་
ཀྱང་བཀྱོན་ནས་མཆི། དེས་ན་ད་ནི་ཅི་ཡི་ཐབས་འཚལ་ན། བདག་གི་ཡུལ་དུ་ད་ནི་
ཅི་ཡང་མེད། རང་ཅག་འགྲོགས་ནས་ངེད་ཀྱི་ཡུལ་དུ་འབྱོན། བདག་གི་མཆོད་གནས་
མཉམ་པོར་མཛད་པར་ཞུ། ལོ་གསུམ་བཞུགས་ནས་སླར་ལ་གནས་སུ་བསྐྱལ། དེ་ཡི་
བར་ན་སྟོན་པས་བཀའ་མི་བཀྱོན། ཁྱེའུ་ཆུང་བཀའ་བཀྱོན་མི་འཚལ་གཤེགས་པར་ཞུ།
ཞེས་གསོལ་ཏོ། །དེ་ལ་རྨ་ལོ་གཡུ་ལོ་གཉིས་ཀྱིས་མཆི་མ་ཕྱིས་ནས་སྨྲས་པ། མཚན་
དང་ལྡན་པའི་ཡིད་ཀྱི་ཁྱེའུ་ཆུང་ལགས། གཤེན་རབ་འཁོར་ལ་རྒྱ་ཆེ་གྲངས་མང་ཡང་།
ཐུགས་དང་འདྲ་བའི་བདག་ཅག་སྤུན་གཉིས་ལགས། གཡུང་དྲུང་སེམས་དཔའ་རྒྱ་
ཆེ་གྲངས་མང་ཡང་། མིག་དང་འདྲ་བའི་ཡིད་ཀྱི་ཁྱེའུ་ཆུང་ལགས། འོ་སྐོལ་སྟོན་པའི་
སྤྱན་སྔར་ལྷན་ཅིག་ཏུ། བརྩེ་གདུང་སྙིང་འདྲའི་གཡུང་དྲུང་སྤུན་ཡིན་པས། མིག་
དང་འདྲ་སྟེ་སྐད་ཅིག་འབྲལ་མི་ཕོད། ད་ཡང་ཁྱེའུ་ཆུང་བཀའ་གནང་མི་འཚལ་
དང་། དམ་ཚིག་སྙིང་དང་འདྲ་བའི་གཡུང་དྲུང་སྤུན། རྒྱལ་པོའི་ཡུལ་བསྐྱལ་བདག་
ཅག་སླར་ལ་ལྡོག །དེ་ཡི་བར་དུ་དེ་སྐད་བཀའ་མ་སྩལ། ཞེས་སྨྲས་པས། དེ་ལ་ཡང་
ཡིད་ཀྱི་ཁྱེའུ་ཆུང་གིས་གསུངས་པ། བརྩེ་གདུང་སྙིང་དང་འདྲ་བའི་གཡུང་དྲུང་སྤུན།
ཐུགས་དང་འདྲ་བའི་རྨ་ལོ་གཡུ་ལོ་གཉིས། གཤེན་རབ་བཀའ་ཡིས་མ་བཅད་ངས་མི་
330

མདོ་སྡེ། ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
ཁྲིད། དཔེར་ན་སློབ་དཔོན་བཀའ་བཅག་ཤིན་ཏུ་གཉན། སློབ་དཔོན་བཀའ་བཅག་
ངན་སོང་འགྲམ་རྡོ་ཡིན། དེས་ན་བཀའ་བཅག་མི་འཚལ་ཡར་ལ་གཤེགས། འདི་
ནས་ཡར་ལ་ལམ་དུ་ཉེས་དོགས་མེད། རྒྱལ་པོའི་ཐུགས་ཆུང་མི་འཚལ་མགོ་ཐོན་མཆི།
བདག་གི་ཆིབས་ཀྱི་འབྲུག་རྟ་སྔོན་པོ་འདི། ཁྱོད་གཉིས་ཞོན་ལ་གཤེན་རབ་སྤྱན་སྔར་
སོང་། འབྲུག་རྟ་བང་ཆེན་འགྲོས་ཀྱིས་བསྐྱོད་ཙམ་ན། ཆུ་ལ་ཉ་འདྲ་མཁའ་ལ་བྱ་དང་
འདྲ། བྲག་ལ་ཐོགས་མེད་རླུང་གི་འདབ་གཤོག་ཡོད། བསམ་པའི་གནས་སུ་སྐད་ཅིག་
ཡུད་ཅིག་ཙམ། དེ་ཕྱིར་བཤུལ་རིང་འགྲོས་ལ་འབྲུག་རྟ་བཟང་། ཞེས་གསུངས་པས།
འབྲུག་རྟ་ཡང་ཤིན་ཏུ་མི་དགའ་བའི་ཚུལ་བསྟན་ནོ། །དེ་ལ་ཡིད་ཀྱི་ཁྱེའུ་ཆུང་གིས་
གསུངས་པ། འབྲུག་རྟ་མི་དགའ་མ་བྱེད་ང་ལ་ཉོན། བདག་ནི་རྒྱལ་པོའི་ཡུལ་དུ་ཕྱིན་
ནས་སུ། དགོན་པའི་གནས་ཞིག་འཛིན་པ་མ་གཏོགས་པས། འབྲུག་རྟ་ཞོན་ནས་གར་
ཡང་འགྲོ་ས་མེད། སྟོན་པའི་སྒྲོན་མ་གཤེན་རབ་མི་བོ་ནི། སྟོང་ཁམས་ཕྱོགས་བཞི་རེ་
བ་སྐོང་བ་དང་། རྒྱལ་སྲིད་རིན་ཆེན་ཁ་ཡོ་སྙོམ་པ་དང་། རྒྱལ་ས་ཕོ་བྲང་ཞབས་ཀྱིས་
བཅག་པའི་ཕྱིར། འབྲུག་རྟ་བང་ཆེན་ཕྱོགས་བཞིར་སོང་བྱས་ན། འདི་ནས་འབྲུག་
གི་ལུས་པོ་བོར་བ་དང་། བླ་མེད་ཐར་པའི་འབྲས་བུ་ཐོབ་པར་ངེས། བདག་ཀྱང་ལོ་
གསུམ་མཆོད་གནས་མ་གཏོགས་པ། དེ་ནས་སྟོན་པའི་སྤྱན་སྔར་མཆིས་པ་ལགས།
ཞེས་གསུངས་པས་འབྲུག་རྟ་ཡང་མཆི་མ་ཆད་ནས་དགའ་འོ། ། དེ་ལ་ཡང་རྨ་ལོ་གཡུ་
ལོ་གཉིས་ཀྱི་ཞལ་ནས་སྟོན་པའི་སྒྲོན་མས་བཀའ་གནང་མ་མཛད་དང་། ཁྱེའུ་ཆུང་
ཞལ་ནས་བཀའ་ནན་དྲག་པ་དང༌། རྒྱལ་པོ་དག་ཀྱང་ཐུགས་ཆུང་འཚལ་མོད་ཀྱི། ད་
ནི་བདག་ཅག་སླར་ལ་ལྡོག་པར་བགྱི། ཞེས་སྨྲས་ནས། རྨ་ལོས་སྐྱིན་གྱི་རལ་ག་ཕུད་
ནས། ཁྱེའུ་ཆུང་གི་སྐུ་ལ་གསོལ་ཏོ། །གཡུ་ལོས་གཡུའི་ཟུར་ཕུད་བཀྲོལ་ནས། ཡིད་
ཀྱི་ཁྱེའུ་ཆུང་གི་དཔྲལ་བར་བཏགས་སོ། །ཁྱེའུ་ཆུང་ལ་རྒྱལ་པོས་མཚན་གསོལ་པ།
331

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཚན་ལྡན་ཡིད་ཀྱི་ཁྱེའུ་ཆུང་། གཡུང་དྲུང་མི་འགྱུར་སྤུན་དང་གྲོགས། བདག་གི་སྤྱི་
བོའི་གཙུག་ཏུ་བཀུར། འགྲོ་བའི་དོན་དུ་སྤྲུལ་པའི་གཤེན། རྒྱལ་བའི་སྲས་པོ་ཁྱེད་ལ་
བསྟོད། ཅེས་ཟེར་ནས། མཚན་ཡང་གཡུང་དྲུང་གཙུག་གཤེན་རྒྱལ་བར་བཏགས་
སོ། །དེ་ནས་སོ་སོར་ཁམས་བདེ་བྱས་ནས། གཡུང་དྲུང་གཙུག་གཤེན་རྒྱལ་བ་དང་།
རྒྱལ་པོ་འཁོར་དང་བཅས་པ་རྣམས་ནི། ཆུ་གྱིམ་ཤང་ནག་པོ་བརྒལ་ནས། ཡུལ་ཧོས་
མོ་གླིང་དྲུག་ཏུ་གཤེགས་སོ། ། རྨ་ལོ་དང་གཡུ་ལོ་དང་། འབྲུག་རྟ་སྔོན་པོ་གསུམ་
ནི། སླར་ལ་ཡུལ་འོལ་མོ་གླིང་ཆེན་དུ་གཤེགས་སོ། །དེ་ནས་སྟོན་པའི་སྤྱན་སྔར་ཕྱིན་
ནས། སྟོན་པས་བཀའ་སྩལ་པ། རིགས་ཀྱི་བུ་ཚེ་དང་ལྡན་པ་ཁྱོད་གཉིས་ནི་གང་བར་
དུ་སོང་། ཡིད་ཀྱི་ཁྱེའུ་ཆུང་དང་རྒྱལ་པོ་འཁོར་དང་བཅས་པ་རྣམས་ནི་གང་དུ་ཐལ།
ཞེས་གསུངས་པས། རྨ་ལོས་གསོལ་པ། སྟོན་པ་ལགས། བདག་ཅག་གཉིས་ནི་ཆུ་གྱིམ་
ཤང་ནག་པོའི་འགྲམ་གྱི་བར་ལ་བསྐྱལ་ཏོ། །ཡིད་ཀྱི་ཁྱེའུ་ཆུང་དང་རྒྱལ་པོ་འཁོར་དང་
བཅས་པ་རྣམས་ནི། ཆུ་བོ་ཆེན་པོ་དེ་བརྒལ་ནས་ཕྱིར་ལ་གཤེགས་སོ་ངེད་གཉིས་ལ་
འབྲུག་རྟ་སྔོན་པོ་འདི་བསྐུར་ནས། ཉིད་ཀྱི་བཀའ་མ་བཅག་པ་དང་། ཐུགས་དང་མི་
འགལ་བའི་ཕྱིར་དུ་ཡར་ལྡོག་ཅིག །འབྲུག་རྟ་སྔོན་པོ་འདི་ནི་ཉིད་ཀྱི་ཆིབས་པ་རུ་ཕུལ་
ཞིག །ཁོང་ནི་རྒྱལ་པོའི་གནས་སུ་ཕྱིན་ནས། དགོན་པའི་གནས་ཞིག་འཛིན་གསུང་
བར་གདའ་འོ། །ད་ཡང་སྟོན་པའི་སྒྲོན་མ་ཐུགས་རྗེ་ཅན། འབྲུག་རྟ་སྔོན་པོ་ཐུགས་
རྗེས་བཟུང་དུ་གསོལ། ཞེས་གསོལ་ཏོ། །དེ་ལ་སྟོན་པས་ཀྱང་ལེགས་སོ་ལེགས་སོ། །
ཞེས་གསུངས་ནས། ལེགས་པའི་བྱ་བ་བྱིན་ནོ། །འཁོར་རྣམས་ལ་སྒོ་བཞི་མཛོད་དང་
ལྔའི་བོན་གཏན་ལ་ཕབ་སྟེ་བཤད་པར་མཛད་དོ།
།དེའི་ཚེ་དེའི་དུས་ན། སློབ་དཔོན་གཡུང་དྲུང་གཙུག་གཤེན་རྒྱལ་བ་དང་། རྒྱལ་པོ་
འཁོར་དང་བཅས་པ་རྣམས་ནི། ཆུ་གྱིམ་ཤང་ནག་པོ་བརྒལ་ནས། ཡུལ་ཧོས་མོ་གླིང་
332

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
དྲུག་ཏུ་གཤེགས་སོ། །དེ་ནས་དང་པོ་ཡུལ་དེའི་བྱ་སྐད་སྙན་རྣམས་ཀྱིས་བསུའོ། ། དེ་
ནས་གཅན་གཟན་རིས་བཀྲས་བསུའོ། །དེ་ནས་རི་དྭགས་སྣ་ཚོགས་ཀྱིས་བསུའོ། །དེ་
ནས་གཡུང་དྭགས་སྣ་ཚོགས་ཀྱིས་བསུའོ། །དེ་ནས་རྟ་ཅང་ཤེས་ཀྱིས་བསུའོ། །དེ་ནས་
ཁྱི་རིག་པ་ཅན་གྱིས་བསུའོ། ། དེ་ནས་གྲོང་ཁྱེར་གྱི་ཁྱེའུ་དང་བུ་མོ་རྣམས་ཀྱིས་རོལ་
མོ་དང་གོ་མཚོན་དང་གླུ་གར་སྣ་ཚོགས་པ་བསྒྱུར་ཞིང་། ཞལ་ཟས་སྣ་ཚོགས་ཀྱིས་
བསུའོ། །དེ་ནས་ཕོ་བྲང་སྒོ་ན། རྒྱལ་པོ་ཡབ་ཡུམ་དང་། བཙུན་མོ་དང་སྲས་ལྕམ་
དྲལ་དང་། བློན་པོ་དང་དེད་དཔོན་རྣམས་ཀྱིས་རྒྱལ་ཆས་དང་། ཆེ་རྟགས་ཐམས་
ཅད་ཀྱིས་བསུའོ། །དེ་ལ་སློབ་དཔོན་ཀྱང་ཤིན་ཏུ་ངོ་མཚར་སྐྱེས་སོ། །དེ་ནས་སྐུ་
མཁར་འབར་བ་རྩེ་དགུའི་རྒྱལ་ས་ཡང་ཐོག་ཏུ་སྤྱན་དྲངས་ནས། སློབ་དཔོན་ནི་རིན་
པོ་ཆེའི་ཁྲི་སྟེང་དུ། ན་ནམ་གྱི་གདན་ལ་བཞུགས་སུ་གསོལ། དེ་ལ་རྒྱལ་པོ་ཡབ་ཀྱིས་
གསོལ་པ། རྒྱལ་བུ་དང་བ་ཡིད་རིང་ལགས། ཁྱེད་ཅག་གཤེགས་པའི་བཤུལ་ནི་བདེ་
འམ། དམུ་རིགས་ཀྱི་རྒྱལ་ས་ཆེན་པོ་རུ་ཕྱིན་ནམ། ངོ་མཚར་ཆེ་བའི་རྒྱལ་ས་རུ་བདོག་
གམ། རྒྱལ་བུ་སྟོན་པ་གཤེན་རབ་དང་མཇལ་ལམ། ཞུ་བའི་མཆིད་དང་འཕྲིན་དུ་
ཐེངས་སམ། སྟོན་པའི་སྒྲོན་མ་སྤྱན་མ་དྲངས་པ་ལགས་སམ། མཚན་དང་ལྡན་པའི་
སྐྱེས་བུ་འདི་ཉིད་ནི། ཅི་ལྟ་བུ་ཞིག་ལགས་སམ། ཞེས་གསོལ་ཏོ། ། །
དེ་ལ་རྒྱལ་བུ་དང་བ་ཡིད་རིང་གིས་གསོལ་པ། རྒྱལ་པོ་ལགས། བདག་ཅག་མཆིས་
པའི་བཤུལ་ནི་ཤིན་ཏུ་ཡང་བདེ་བར་བྱུང་ངོ༌། །དམུ་རིགས་ཀྱི་རྒྱལ་ས་ཆེན་པོ་རུ་ཕྱིན་
པ་ལགས་སོ། །ངོ་མཚར་དང་ལྟད་མོ་ནི། སུམ་ཅུ་རྩ་གསུམ་གྱི་ལྷ་ལ་དེ་བས་ཆེ་ཡོད་
ན་མ་གཏོགས་པ། འཇིག་རྟེན་འདི་རུ་མི་སྲིད་པའི་སྲིད་པ། མཐོང་མ་མྱོང་བའི་ལྟད་
མོ། སྒྱུ་མའི་གྲོང་ཁྱེར་སྣང་བའི་ཡིད་ཕྲོག་པས་ན། ལོ་ཟླ་དང་ཞག་གྲངས་ཀྱི་ཚད་
འཛིན་མེད་པ་རུ་གདའ་འོ། །རྒྱལ་བུ་སྟོན་པ་གཤེན་རབ་དང་ཞལ་མཇལ་ལོ། ། ཞུ་
333

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བའི་མཆིད་དང་འཕྲིན་ཐེངས་པར་ཞུས་ནས། རྒྱལ་བུ་དེ་ནི་སྟོང་གསུམ་མངའ་བདག་
འདྲེན་པའི་དཔལ་དུ་གྱུར་ནས་སྣང་པས། གང་ལ་ཡང་ཐུགས་རྗེས་འཛིན་ཞིང་སྐྱོབ་
པར་འདུག་སྟེ། ད་ལྟའི་སྐབས་སུ་འབྱུང་བའི་གཤེན་ཆེན་པོ་བཞི་ལ། བོན་སྒོ་བཞི་
མཛོད་དང་ལྔའི་བོན་འཆད་ཅིང་སྣང་བས། སྟོན་པས་དེའི་འཕྲོ་གཅད་དུ་མི་རུང་ངོ་
གསུངས་ནས་མ་གཤེགས་པར་ལགས་སོ། །བདག་གིས་ཀྱང་སྟོན་པའི་བཀའ་ལ་ཤིན་
ཏུ་གཉན་པར་བརྩིས་ཤིང༌། ད་རུང་ཡང་ཕྱི་ཐག་གི་བཤུལ་ལ་བསམས་ནས། གལ་
མེད་ཀྱི་ཞུ་བ་མ་ཕུལ་བ་ལགས་སོ། །མཚན་དང་ལྡན་པའི་སྐྱེས་བུ་འདི་ནི། སྟོན་པའི་
དྲུང་དུ་སྤྱི་རུ་གྲངས་ཀྱི་སློབ་མ་དང་འཁོར་ཚོགས་ལ། སྟེང་གི་ལྷ་དང་། འོག་གི་ཀླུ་
དང་། བར་གྱི་མི་རྣམས་ལ། བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་བར་འདུག་
སྟེ། དེ་ཡི་ནང་ནས་སྟོན་པའི་སྐུ་ལ་རྟག་པར་འཁོར་བའི། གཡུང་དྲུང་སེམས་དཔའ་
ཁྲི་དྲུག་སྟོང་དང༌། ལྔ་སྟོང་ལྔ་བརྒྱ་དང་སྟོང་དང་ལྔ་བརྒྱ་དང་སུམ་བརྒྱ་དྲུག་ཅུ་
རུ་འདུག་སྟེ། དེ་དག་གི་ནང་ནས་མཚན་དང་ལྡན་པ། མཆོག་ཏུ་གྱུར་པ། ཐུགས་
དང་འདྲ་བའི་སྲས་མཆོག་གསུམ་འདུག་སྟེ། རྨ་ལོ་དང་གཡུ་ལོ་དང་། ཡིད་ཀྱི་ཁྱེའུ་
ཆུང་དང་གསུམ་དུ་འདུག་སྟེ། དེ་ལའང་ཡིད་ཀྱི་ཁྱེའུ་ཆུང་འདི་ནི། སྲིད་པ་སངས་པོ་
འབུམ་ཁྲིའི་སྤྲུལ་པ། ཐབས་ལ་མཁས་པ། ཐུགས་རྗེ་ཆེ་བ། ཚུལ་དང་ལྡན་པ། ངང་
ཉིད་ཞི་བ། དྲན་པ་གསལ་བ། ཤེས་པ་མྱུར་བ། སྐྱེས་བུ་འདུལ་བ། ཁ་ལོ་བསྒྱུར་བ།
འགྲོ་བ་འདྲེན་པ། ཉིད་དང་མཉམ་པ་རུ་གསུངས་ནས། འོ་སྐོལ་གྱི་མཆོད་གནས་
ལ་བཏང་བ་ལགས་སོ། །བདག་གིས་ཀྱང་ཡུལ་ཧོས་མོ་གླིང་དྲུག་གི་མི་རྣམས་དང་།
སྔོན་གྱི་སྨོན་ལམ་གྱི་འཕྲོ་མཐུན་ནས། ད་ཡང་ཞིང་ཁམས་ཀྱི་ལྷ་སྐལ་དུ་བསམ་ནས།
སྤྱན་དྲངས་ཏེ་མཆིས་པ་ལགས་སོ། །ད་ཡང་རྒྱལ་པོ་དང་འཁོར་རྣམས་ཀྱིས་ཀྱང་།
ཞབས་ནས་འདེགས་ཤིང་གཙུག་ཏུ་བཀུར་དགོས་པ་ལགས་སོསང་། །ཞེས་གསོལ་ཏོ། ། དེ་
334

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
ལ་རྒྱལ་པོ་ཡབ་ཡུམ་དང་། བཙུན་མོ་དང་སྲས་ལྕམ་དྲལ་དང་། བློན་པོ་རྣམས་ཀྱིས་
ཀྱང་། སློབ་དཔོན་ལ་ཀུན་གྱིས་ཞེ་ས་དང་ལྷ་ཕྱག་ཕུལ་ལོ། །དེ་ནས་སློབ་དཔོན་དང་
རྒྱལ་བུ་འཁོར་ཚོགས་རྣམས་ལ། ཀུན་གྱིས་དགའ་སྟོན་དང་རོལ་མོ་དང་། མཆོད་པ་
རྒྱ་ཆེན་པོ་རུ་བྱས་སོ། །ཀུན་ཀྱང་སོ་སོར་དགྱེས་ནས། ཞིང་ཁམས་ཐམས་ཅད་ཀྱང་
ཤིན་ཏུ་ཡིད་རངས་སོ། །དེའི་ཚེ་སང་ཉི་མའི་རྩེ་ལ། རིན་པོ་ཆེའི་རྒྱལ་སར་ཀུན་ཚོགས་
ནས། ཐམས་ཅད་ཀུན་གྱིས་སློབ་དཔོན་ལ་སྐོར་བ་ནི་བྱས། ལྷ་ཕྱག་ནི་འཚལ། མེ་
ཏོག་ནི་གཏོར། དེ་ནས་རྒྱལ་པོ་དང་བ་ཡིད་རིང་གིས་གསོལ་པ། རྒྱལ་བའི་ཐུགས་
སྲས་འགྲོ་བའི་དཔལ་དང་མགོན། སློབ་དཔོན་དམ་པ་གཙུག་གཤེན་རྒྱལ་བ་ལགས།
བདག་ཅག་རྒྱལ་པོ་ཡབ་ཡུམ་འཁོར་བཅས་དང་། ཕྱི་རབས་རྗེས་འབྲང་འགྲོ་དྲུག་
སེམས་ཅན་རྣམས། སྒྲིབ་གཉིས་བྱང་ཞིང་ཚོགས་གཉིས་རྫོགས་པ་དང་། མཐར་ཐུག་
བླ་མེད་འབྲས་བུ་ཐོབ་བྱའི་ཕྱིར། མ་ནོར་ངེས་པའི་དོན་དམ་བསྟན་པ་དང་། གཡུང་
དྲུང་བོན་གྱི་འཁོར་ལོ་བསྐོར་དུ་གསོལ། ཞེས་ཞུས་སོ། །
དེ་ནས་སློབ་དཔོན་གྱི་ཞལ་ནས། རིགས་ཀྱི་བུ་རྒྱལ་བུ་དང་བ་ཡིད་རིང་། དེ་ནི་
ཤིན་ཏུ་ཡང་འཐད་དེ། རྒྱལ་ས་རིན་པོ་ཆེ་འདི་རུ་བདག་ནི་མི་བསྡད་ཅིང་། དབེན་
པའི་ས་རུ་དགོན་པའི་གནས་ཞིག་འཛིན་པས། དེ་དང་འདིའི་བར་དུ་བོན་གྱི་འཁོར་
ལོ་བསྐོར་བའི་ས་ཞིག་བཙལ་གྱིས་གསུངས་ཏེ། ཡུལ་དེའི་ནུབ་ཕྱོགས་ངོས་སུ་བྲག་
ཀ་དྲི་ལ་ཤེལ་གྱི་ཕུག་པ་བྱ་བ། དབེན་ལ་ཉམས་དགའ་བ་ཡོད་དོ། ། དེ་དང་ཕོ་བྲང་
གི་བར་དུ་རྩི་ཤིང་གི་ཚལ་དང༌། མེ་ཏོག་གི་གླིང་ལ་རིན་པོ་ཆེའི་ཁྲི་བཏེགས་ནས་
སློབ་དཔོན་བཞུགས་སུ་གསོལ་ཏེ། དེ་ལའང་རྒྱལ་པོ་དང་འཁོར་རྣམས་ཀྱིས་མཆོད་
པ་དཔག་ཏུ་མེད་པར་ཕུལ་ནས། སློབ་དཔོན་གྱིས་བཀའ་སྩལ་པ། ཉོན་ཅིག་རྒྱལ་
པོ་ཡབ་སྲས་བཙུན་མོ་བཅས། ཞིང་ཁམས་འདི་རུ་ཚོགས་པའི་མི་རྣམས་དང་། ཕྱི་
335

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རབས་རྗེས་འབྲང་གང་ཟག་ཕོ་མོ་རྣམས། འཛམ་གླིང་སོག་ཁར་སྐྱེ་བ་ཤིན་ཏུ་དཀའ།
གཙང་མ་མི་ལུས་ཐོབ་པ་རབ་ཏུ་དཀོན། རྒྱལ་བའི་བཀའ་གཉན་ཀུན་གྱི་ཐུན་མོང་
མིན། འཛམ་གླིང་སྐྱེས་ཤིང་དལ་འབྱོར་ལྡན་པ་དང༌། རྒྱལ་བའི་བཀའ་ལུང་ཐོས་པའི་
དུས་འདི་རུ། འབད་དེ་བླ་མེད་བྱང་ཆུབ་མ་བསྒྲུབ་ནས། འཇིག་རྟེན་འཁོར་བའི་ལས་
ལ་སྤྱོད་པ་ན། རང་ལ་རང་གིས་བསླུ་བ་བྱས་པ་ཡིན། སེམས་གསལ་མེ་དཔུང་ནང་
དུ་མཆོངས་པ་སྟེ། དཔེར་ན་རྒྱ་མཚོའི་གླིང་དུ་སྐོམས་ནས་ཤི་བ་ཡིན། ག་པུར་སྨན་
རྩར་ཚ་བའི་ནད་ཀྱིས་ཟིན་པ་ཡིན། སྟོན་ཀའི་ལོ་ཏོག་གསེབ་ཏུ་ལྟོགས་པར་ཉལ་བ་
ཡིན། རིན་ཆེན་གླིང་ལ་ཕྱིན་ནས་ནོར་སྐལ་ཆད་པ་ཡིན། མི་ལུས་རིན་ཆེན་ཐོབ་ཀྱང་
ཆུད་ཟོས་བྱས་པ་ཡིན། དེ་ཕྱིར་གནས་འདིར་ཚོགས་པ་ཐམས་ཅད་ཀུན། འཇིག་རྟེན་
འཁོར་བའི་ལས་སྤྱོད་གཏན་ནས་སྤོངས། འཇིག་རྟེན་འདི་ནི་མི་རྟག་རྒྱུ་བཞི་ཡིན།
ཡུལ་མཁར་མི་རྟག་དུག་སྦྲུལ་ཤུན་པ་ཡིན། ཟས་ནོར་མི་རྟག་བུང་བའི་རྩི་བཅུད་ཡིན།
སྙན་གྲགས་མི་རྟག་བར་སྣང་འབྲུག་སྒྲ་ཡིན། ལང་ཚོ་མི་རྟག་དབྱར་ཁའི་སྦྲང་བུ་ཡིན།
ཁ་དོག་མི་རྟག་སྟོན་ཁའི་ཤིང་ལོ་ཡིན། གཉེན་འདུན་མི་རྟག་ཚོང་འདུས་མགྲོན་པོ་
ཡིན། ཚེ་འདི་མི་རྟག་སྐད་ཅིག་གློག་འོད་ཡིན། དབུགས་འདི་མི་རྟག་ལ་ཁའི་ན་བུན་
ཡིན། བྱ་བ་མི་རྟག་སྒྱུ་མའི་གྲོང་ཁྱེར་ཡིན། བྱེད་པ་མི་རྟག་ཐང་ཁའི་སྨིག་རྒྱུ་ཡིན། དེ་
ཕྱིར་ཐམས་ཅད་མི་རྟག་རྒྱུ་ཡིན་པས། རང་ཉིད་རྟག་པར་འཛིན་པ་ཨེ་རེ་འཁྲུལ། མི་
རྟག་སྒྱུ་མ་དེ་ལ་དཔེ་བླངས་ནས། མི་ལུས་རིན་ཆེན་ཆུད་ཟོས་མེད་པ་དང་། འཛམ་
གླིང་སྐྱེ་བ་དོན་ཡོད་བྱ་བའི་ཕྱིར། འབད་དེ་བླ་མེད་བྱང་ཆུབ་བསྒྲུབ་པ་ལ། མ་ནོར་
སྟོན་པའི་བཀའ་ལ་རབ་ཏུ་ཉོན། འཕྲུལ་ངག་བདེན་པ་གཡུང་དྲུང་བོན་ལ་སྤྱོད། བླ་
མེད་ཐར་པའི་གོ་འཕང་ཐོབ་པར་འགྱུར། ཞེས་བཀའ་བསྩལ་ཏོ། ། དེ་ལ་རྒྱལ་པོ་
དང་བ་ཡིད་རིང་གིས་གསོལ་པ། སློབ་དཔོན་དམ་པ་གཙུག་གཤེན་རྒྱལ་བ་ལགས།
336

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
བདག་ཅག་འཁོར་དུ་གཏོགས་པའི་གང་ཟག་རྣམས། ལྷོ་འཛམ་བུ་གླིང་དུ་སྐྱེས་པའི་
དོན་ཡོད་པ་དང་། མི་ལུས་གཙང་མ་ཐོབ་པ་ཆུད་མ་ཟོས་པར་བྱ་ཞིང་། འབད་དེ་བླ་
ན་མེད་པའི་བྱང་ཆུབ་བསྒྲུབས་ནས། མ་ནོར་སྟོན་པའི་བཀའ་ལ་ཉན་ཞིང་། གཡུང་
དྲུང་གི་བོན་ལ་སྤྱོད་ན་ཅི་ལྟ་བུ་ཞིག་ལ་སྤྱོད་པ་ལགས། ཞེས་གསོལ་ཏོ། །
དེ་ལ་ཡང་གཙུག་གཤེན་རྒྱལ་བས་བཀའ་སྩལ་པ། ཉོན་ཅིག་རྒྱལ་པོ་ལས་སོགས་
འདུས་པའི་འཁོར་རྣམས། མ་ནོར་སྟོན་པའི་བཀའ་ལ་ཉན་ཞིང་གཡུང་དྲུང་གི་བོན་
ལ་སྤྱོད་ན། ལྟ་བ་ནི་ཡས་ཕུབ་ཅིག །སྤྱོད་པ་ནི་མས་འཛེགས་ཤིག །གཞི་ནི་སྙིང་
རྗེ་ཆེན་པོ་ལ་ལོངས་ཤིག །ཐབས་ཕ་རོལ་དུ་ཕྱིན་པ་དྲུག་ལ་སྤྱོད་ཅིག །ཅེས་བཀའ་
བསྩལ་ཏོ། །དེ་ལ་ཡང་རྒྱལ་པོས་གསོལ་པ། སློབ་དཔོན་ལགས། ལྟ་བ་ནི་ཡས་ཕུབ་
ཅིག་གསུངས་པ་དེ། དོན་ཅི་ལྟ་བུ་ཞིག་གིས་དབུབ་པ་ལགས། སྤྱོད་པ་མས་འཛེགས་
ཤིག་གསུངས་པ་དེ། ལས་ཅི་ལྟ་བུ་ཞིག་ལ་འཛེགས་པ་ལགས། གཞི་སྙིང་རྗེ་ཆེན་པོ་ལ་
ལོངས་ཤིག་གསུངས་པ་དེ། ཞིང་ས་ཅི་ལྟ་བུ་ཞིག་ལ་ལེན་པ་ལགས། ཐབས་ཕ་རོལ་
ཏུ་ཕྱིན་པ་དྲུག་ལ་སྤྱོད་ཅིག་གསུངས་པ་དེ། སོ་ནམ་ཅི་ལྟ་བུ་ཞིག་ལ་སྤྱོད་པ་ལགས།
ཞེས་གསོལ་ཏོ། ། །
དེ་ལ་ཡང་བཀའ་སྩལ་པ། ཉོན་ཅིག་རྒྱལ་པོ་ལས་སོགས་འཁོར་རྣམས་ཀུན། དེ་ནི་
འདི་ལྟ་སྟེ། ལྟ་བ་ཡས་ཕུབ་ཅིག་བྱ་བ་ནི། དོན་ནམ་མཁའ་ལྟ་བུ་ཞིག་གིས་དབུབ་སྟེ།
དེ་ཡང་དཔེར་ན། ནམ་མཁའི་ཀློང་དུ་ས་ཆུ་མེ་རླུང་ལས་སོགས་འབྱུང་བཞིའི་མཚན་
མ་གང་གནས་ཀྱང་། ནམ་མཁའ་ཉིད་ལ་ཉིད་དུ་སྤྱོད་པ་ལས། ཡངས་པ་དང་དོག་
པ་མེད་ཅིང་། འབྱུང་བ་བཞི་ནམ་མཁའི་ངང་ལ་གནས་ཤིང་། ངང་ལ་རྫོགས་པ་
བཞིན་དུ། དོན་བོན་ཉིད་ཀྱི་ལྟ་བ་ནི་ཡངས་ལ་བདལ་ཞིང་། ཀུན་ལ་ཁྱབ་པ་ལྟར་དུ།
རྟོག་མེད་སེམས་ཉིད་ཀྱི་ངོ་བོ་ཡང་། སྟོང་ཞིང་བདག་མེད་པ་དེ་ལྟར་དུ་གནས་ཏེ།
337

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བོན་ཅན་གྱི་མཚན་མ་ཐམས་ཅད་སེམས་ཅན་གྱི་བློ་དངོས་གང་དུ་སྤྱད་ཀྱང་། ལྟ་བ་
དེ་ཉིད་ལས་མ་འདས་པར། སེམས་ཉིད་ཀྱི་ཀློང་དུ་ངང་ལ་ངང་གིས་སྤྱོད་ཅིང་། ངང་
ལ་ངང་དུ་ལ་བཟླ་བ་ལ་བྱའོ། །སྤྱོད་པ་མས་འཛེགས་ཤིག་བྱ་བ་ནི། ལས་ཇི་ལྟ་བུ་
ཞིག་ལ་འཛེགས་ཤིང་གང་དུ་བགྲོད་ན། དོན་བོན་ཉིད་ཀྱི་ལྟ་བ་དེའི་ངང་ལ། རྟག་
པ་དང་། ཆད་པ་དང་། སྣང་བ་དང༌། སྟོང་པ་དང་། སྐྱེ་བ་དང༌། འགག་པ་དང་།
ཡོད་མེད་གང་གིས་ཀྱང་མཐའ་རུ་མ་ལྷུངས་ཤིང་། གང་དུ་མ་གོལ་བར། རྒྱུ་འབྲས་
དྲང་པོའི་ལམ། ས་སྐས་ཀྱི་ཐེམ་པ་འདྲ་བ་ལ། མས་ཡར་འཛེགས་ཤིང་། དག་པའི་
ཞིང་ཁམས་མཁར་གྱི་ཡང་ཐོག་ལྟ་བུ། མཐོ་ལ་ཡངས་ཤིང་བདེ་བ་དང༌། ཉམས་
དགའ་བའི་གནས་སུ་བགྲོད་པ་སྟེ། དེ་བཞིན་དུ་གང་ཟག་ཐར་པའི་ལམ་ལ་བགྲོད་
ཅིང་། བླ་མེད་ཀྱི་གོ་འཕང་ཐོབ་པར་འདོད་པ་རྣམས། ལོག་པ་དང་གོལ་བའི་ལམ་
དང་གཡང་ས་མ་ཡིན་པར། ལས་རྒྱུ་འབྲས་ལ་དཔང་དུ་བཙུགས་ནས། སྡིག་པ་མི་
དགེ་བ་སྤོངས་ཤིང་། དགེ་བ་བཅུ་དང་དུ་བླང་སྟེ། འཁྲུལ་པའི་བློ་དགུ་ལ་མི་སྤྱོད་
ཅིང་། འཁོར་བའི་ས་དགུར་བརྒལ་ནས། ཚོགས་ཀྱི་ལམ་ལ་འཇུག་ཅིང་། གཡུང་
དྲུང་ས་བཅུ་རིམ་པར་བགྲོད་ནས། ཀུན་སྣང་འོད་ཀྱི་གླིང་དུ་ཕྱིན་ཏེ། ལམ་ལྔའི་ཡོན་
ཏན་ཕུན་སུམ་ཚོགས་ཤིང༌། ཐར་པ་རིན་པོ་ཆེའི་གོ་འཕང་ཐོབ་པར་གྱུར་པ་ལ་བྱའོ། །
གཞི་སྙིང་རྗེ་ཆེན་པོ་ལ་ལོངས་ཤིག་བྱ་བ་ནི། ཞིང་ས་ཅི་ལྟ་བུ་ཞིག་ལ་ལེན་ན། དཔེར་
ན་ཞིང་ས་ནི་ཟད་པ་མེད་པའི་ས་གཞི་ལ། ཞིང་ས་གཤིན་པོར་སོ་ནམ་བྱས་ན། འབྲུ་
དགུའི་ས་བོན་གང་ཡང་མི་སྨིན་མི་སྲིད་པ་དང་འདྲ་སྟེ། ཕྱི་རབས་ཀྱི་གང་ཟག་རྣམས།
དགེ་བའི་ལས་གང་ལ་འཇུག་ཀྱང་། ཚད་མེད་པ་བཞིའི་རྒྱུན་ལ་འཇུག་དགོས་པས།
དེ་ཡང་རང་གི་སེམས་རྒྱུད་ནི། སེམས་ཅན་གྱི་དོན་དུ་སྦྱར་ལ། སེམས་ཅན་འཁོར་བ་
ལ་གནས་པ་རྣམས་ལ། བརྩེ་ཞིང་གདུང་བར་བྱེད་པ་བྱམས་པ་ཚད་མེད་པ་དང༌།
338

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
ཐར་པར་ཐོབ་པའི་དོན་ལ་མགུ་བ་དགའ་བ་ཚད་མེད་པ་དང་། སྡུག་བསྔལ་ཉོན་
མོངས་གང་གི་ལས་ལ་འགྱོད་པ་སྙིང་རྗེ་ཚད་མེད་པ་དང་། རྟག་ཏུ་བདེ་བ་དང་ལྡན་
ན་སྙམ་པས། བཏང་སྙོམས་ཚད་མེད་པ་དང་བཞི་སྟེ། དེ་ཡང་ཚད་མེད་པ་དེ་བཞི་
ནི། ཡོངས་ལ་ཁྱབ་པ་ནམ་མཁའ་ལྟ་བུ་རུ་བསྐྱེད་པར་བྱའོ། །ཀུན་ལ་སྙོམས་པ་ཉི་མ་
ལྟ་བུ་རུ་བསྐྱེད་པར་བྱའོ། །ཟད་པ་མེད་པ་ས་གཞི་ལྟ་བུ་རུ་བསྐྱེད་པར་བྱའོ། །རྒྱུན་
ཆད་མེད་པ་ཆུ་བོ་ལྟ་བུ་རུ་བསྐྱེད་པར་བྱའོ། །དེ་ལྟར་དུ་སེམས་བསྐྱེད་པ་དེ་དག་གི་
མཐུ་དང་དཔལ་ལ་བརྟེན་ན། དགེ་བའི་རྩ་བ་གང་བསྒྲུབ་པ་ཐམས་ཅད་མི་འགྲུབ་
མི་སྲིད་པའི་ཕྱིར་རོ། །ཐབས་ཕ་རོལ་དུ་ཕྱིན་པ་དྲུག་ལ་སྤྱོད་ཅེས་བྱ་བ་ནི། སོ་ནམ་ཅི་
ལྟ་བུ་ཞིག་ལ་སྤྱོད་ན། དཔེར་ན་ཞིང་ས་གཤིན་པོ་ཞིག་ལ་འབྲུ་དྲུག་གི་ས་བོན་བཏབ་
ན། ལྗང་བུ་དང་མྱུ་གུ་དང་འབྲས་བུ་སྨིན་ཏེ་འགྲོ་དྲུག་གི་གསོས་སུ་གྱུར་བ་བཞིན་
དུ། གཞི་སྙིང་རྗེ་ཆེན་པོའི་ངང་ནས་ཐབས་ཕ་རོལ་ཏུ་ཕྱིན་པ་དྲུག་ལ་སྤྱོད་ན། སྦྱིན་
པ་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་དུ་མཐར་ཕྱིན་ཞིང་བདག་གི་དོན་ཡོངས་
སུ་ལྷུན་གྱིས་གྲུབ་པར་འགྱུར་རོ། །དེའི་ཕྱིར་ན་སེམས་ཅན་རྣམས། ཆགས་པ་མེད་
པའི་སྦྱིན་པ་གཏོང་བར་གྱིས་ཤིག །འཆལ་པ་མེད་པའི་འདུལ་ཁྲིམས་བསྲུང་བར་གྱིས་
ཤིག །བྱུང་ཚོར་མེད་པའི་བཟོད་པ་བསྒོམ་པར་གྱིས་ཤིག ། ལེ་ལོ་མེད་པའི་བརྩོན་
འགྲུས་བསྐྱེད་པར་གྱིས་ཤིག །འགྱུར་ལྡོག་མེད་པའི་བསམ་གཏན་བསྒོམ་པར་གྱིས་
ཤིག །དེས་ན་སེམས་ཅན་རྣམས་བདག་གི་དོན་ཡོངས་སུ་ལྷུན་གྱིས་གྲུབ་སྟེ། རྒྱུའི་ཕ་
རོལ་ཏུ་ཕྱིན་པ་ལྔའོ། །དེ་ལྟར་དུ་རྒྱུའི་ཕ་རོལ་ཏུ་ཕྱིན་པ་ལྔའི་དོན་མཐར་ཕྱིན་ནས།
འབྲས་བུའི་ཕ་རོལ་ཏུ་ཕྱིན་པ་ལྔ་ད་གཟོད་དུ་འབྱུང་སྟེ། གཞན་གྱི་དོན་ཡོངས་སུ་ནུས་
ཤིང་། འགྲོ་བ་སེམས་ཅན་གྱི་དོན་མཐར་ཕྱིན་པར་འགྱུར་རོ། །ཞེས་གསུངས་ཏེ། །ཕ་
རོལ་དུ་ཕྱིན་པ་ལྔའི་དོན་ཡོངས་སུ་གཏན་ལ་ཕབ་སྟེ་བཤད་དོ། །དེ་ལྟར་དུ་རྒྱུ་འབྲས་
339

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བདེན་པའི་བོན་དེ་དག་གིས་བྱིན་རླབས་དང་། སློབ་དཔོན་གྱི་ཐུགས་རྗེ་དང་། རྒྱལ་
པོའི་བསོད་ནམས་ཀྱིས་དུས་དང་གནས་སྐབས་དང་རྟེན་འབྲེལ་དུ་འཛོམས་ནས།
ཡུལ་དེའི་མི་རྣམས་ལ་སྡིག་པ་སྤོང་བ་ཡང་བྱུང་ངོ༌། །དགེ་བ་ལ་སྤྱོད་པ་ཡང་བྱུང་
ངོ༌། །སྦྱིན་པ་གཏོང་བ་ཡང་བྱུང་ངོ༌། །ཚུལ་ཁྲིམས་བསྲུང་བ་ཡང་བྱུང་ངོ༌། །བཟོད་
པར་བསྒོམ་པ་ཡང་བྱུང་ངོ༌། །བརྩོན་འགྲུས་བསྐྱེད་པ་ཡང་བྱུང་ངོ༌། །བསམ་གཏན་
ལ་མཉམ་པར་བཞག་པ་ཡང་བྱུང་ངོ༌། །གཞན་ཡང་ཞིང་ཁམས་ཀྱི་ལོ་ལེགས་པ་དང་། །
བཀྲ་ཤིས་པ་དང། དཔལ་ཆེ་བ་དང༌། རྒྱལ་ཁམས་ལ་ནད་ཡམས་མེད་པ་དང་།
འཁྲུག་པ་ཞི་བ་དང་། རྒྱལ་པོའི་མངའ་ཐང་དར་ལ་རྒྱས་ཏེ་ཀུན་གྱིས་སྨོན་པ་དང་།
ལེགས་པར་བརྗོད་པ་ལས་སོགས་པར་བྱེད་ཅིང་རྒྱལ་ཁམས་དགེ་བ་ལ་བསྒྱུར་ཏོ། ། །
དེ་ནས་དེའི་ཚེ་དེའི་དུས་ན། སློབ་དཔོན་གཡུང་དྲུང་གཙུག་གཤེན་རྒྱལ་བ་ནི།
རྒྱལ་ཁམས་དགེ་བ་ལ་བཀོལ་བ་དང་། སྟོན་པའི་བསྟན་པ་སྤེལ་བ་དང་། ཕྱི་རབས་
རྣམས་ལ་དཔེར་བསྟན་པའི་ཕྱིར་དུ། རྒྱལ་པོའི་ཁབ་དང་སོ་སོར་མ་འདྲེས་པར་དབྱེ་
ཞིང་། ཁྲེལ་ཡོད་པ་དང་། བག་དང་ལྡན་པ་དང་། ངོ་ཚ་ཤེས་པའི་ཕྱིར་དུ། ཡུལ་
དེའི་ནུབ་ཕྱོགས་སུ། ཤེལ་གྱི་བྲག་གནམ་སྐས་པདྨ་རིས་གྱི་ཕུག་པ་རུ་བཞུགས་ཏེ། དེ་
ལ་རྣམ་པར་དག་པ་གཤེན་གྱི་ལས་སྤྱོད་དང་ལྡན་པར་མཛད་དོ། །དེའི་ཚེ་ནམ་གྱི་
སྲོད་ལ། ཡུལ་དེའི་ལྷ་སྲིན་སྡེ་བརྒྱད་རྣམས་ཀྱིས། སློབ་དཔོན་གྱི་ཞལ་ལྟ་ཞིང་མཆོད་
པ་འབུལ་དུ་འོང་ངོ༌། །ནམ་གྱི་གུང་ལ་བདུད་སྲིན་དྲེགས་པ་ཅན་ཐམས་ཅད་ཟིལ་
གྱིས་མནན་ཞིང༌། ཐུགས་མི་གཡོ་བར་མ་བཅོས་པའི་ངང་ལ་སྙེས་ནས་གཟིམས་
སོ། །ནམ་གྱི་ཐོ་རེངས་ལ་ཡེ་ཤེས་ཀྱི་ལྷ་རྣམས་ཀྱིས། སློབ་དཔོན་ཉིད་ཀྱི་ཞལ་ལྟ་ཞིང་
མཆོད་པ་འབུལ་ལོ། །དེ་ནས་ནམ་ལངས་ནས་ཉི་མ་ཤར་གྱི་བར་ལ་ཁྲུས་དང་གཙང་
སྦྲ་མཛད་དེ། གཤེན་གྱི་དགེ་སྤྱོད་རྣམ་པར་དག་པ་ལ་འཇུག་གོ །སྤྲེའུ་བྱང་ཆུབ་
340

ཁབ་ཀྱི་དཔལ་འབར་བཞེས་པའི་མདོ། །
མདོ་སྡེ།
སེམས་དཔའ་རྣམས་ཀྱིས། སྨན་དང་ཤིང་ཏོག་གིས་མཆོད་པ་འབུལ་ཞིང་། སློབ་
དཔོན་གྱི་ཞལ་ལྟའོ། ། དེ་ནས་ཉི་མ་རྩེ་ཤར་ནས། དྲོས་སུ་མ་ཕྱིན་གྱི་བར་དུ་རྒྱལ་པོའི་
ཁབ་ཏུ་དྲོ་ལ་བྱོན་ཏེ། དེ་ཡང་དང་པོ་ཀ་ན། ཡུལ་དེའི་བྱ་སྐད་སྙན་གྱིས་བསུའོ། །དེ་
ནས་གཅན་གཟན་རིས་བཀྲས་བསུའོ། །དེ་ནས་རི་དྭགས་མཛེས་སྡུག་གིས་བསུའོ། །
དེ་ནས་གཡུང་དྭགས་སྣ་ཚོགས་ཀྱིས་བསུའོ། །དེ་ནས་རྟ་ཅང་ཤེས་ཀྱིས་བསུའོ། །དེ་
ནས་ཁྱི་རིག་པ་ཅན་གྱིས་བསུའོ། ། དེ་ནས་འཁོར་པ་རྣམས་ཀྱིས་བསུའོ། །དེ་ནས་བློན་
པོ་དང་དེད་དཔོན་རྣམས་ཀྱིས་བསུའོ། ། དེ་ནས་རྒྱལ་བུ་ལྕམ་དྲལ་གྱིས་བསུའོ། །དེ་
ནས་རྒྱལ་པོ་ཡབ་ཡུམ་གྱིས་བསུའོ། ། དེ་ནས་རིན་པོ་ཆེའི་རྒྱལ་ས་ཡང་ཐོག་ཏུ་སྤྱན་
དྲངས་ནས། རིན་པོ་ཆེའི་ཁྲི་ལ་བཞུགས་སུ་གསོལ་ཏེ་ཞེ་ས་དང་མཆོད་པ་འབུལ་ཞིང་།
གསོལ་ཟས་རོ་མཆོག་དང་ལྡན་པ་བདའ་དགུ་དྲངས་སོ། །དེ་ནས་ཉི་མ་དྲོས་སུ་ཕྱིན་
པ་དང་། ནགས་ཚལ་གྱི་མེ་ཏོག་གླིང་ལ་བྱོན་ནས། འཁོར་རྣམས་ལ་བཀའི་འཁོར་
ལོ་བསྐོར་རོ། །དེ་ནས་ཉི་མ་ཕྱེད་དུ་ཕྱིན་པ་དང་། དགོན་པའི་གནས་སུ་གཤེགས་ཏེ།
དགོངས་པའི་ཐང་བཅད་ནས་བཞུགས་སོ། །དེ་ནས་དུས་རེས་ཤིག་ཙམ་ན། རྒྱལ་
པོ་ནི་དམག་མི་སྟོང་ཕྲག་བཅུ་དྲུག་དང་བཅས་ནས། ཕྱི་རོལ་གྱི་རྒྱལ་སར་འཆག་པ་
དང་། ཡུལ་དེའི་ཤར་ཕྱོགས་སུ། མཐའ་མིའི་རྒྱལ་ཕྲན་གཉིས་མ་འཆམ་པས་སྐོས་
པ་ལ་གཤེགས་སོ། །སླད་ན་བཙུན་མོ་དང་སྲས་ལྕམ་དྲལ་རྣམས་ལ། བདག་ནི་རྒྱལ་
སྲིད་ཁ་ཡོ་བསྙམ་པ་དང༌། སྟོང་ཁམས་ཀྱི་རེ་བ་བསྐང་བ་ལ་འགྲོ་དགོས་པས། ཁྱེད་
རྣམས་ཀྱིས་བདག་མ་ཕྱིན་གྱི་བར་དུ། སློབ་དཔོན་གྱི་ཞབས་ནས་ཐེགས་ཤིག་མཆོད་
པ་ནི་ཕུལ་ཅིག །བཀའ་ལུང་ནི་ཉོན་ཅིག །དགེ་བའི་ལས་ནི་སྤྱོད་ཅིག །བདག་ནི་
ཡུན་དུ་མི་ཐོགས་པར་སླར་ལ་ལྡོག་ནས་མཆིའོ། །ཞེས་གསུངས་ནས་གཤེགས་སོ། །
༧ དེའི་ཚེ་སྤྱིར་ཡང་བུད་མེད་ཆགས་པའི་གཞི་མར་གྱུར་ཞིང་། སྒོས་སུ་རྒྱལ་པོའི་
34

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བཙུན་མོ་འགུ་ལིང་མ་ཏི་མ་བྱ་བ་དེ་ལས་ཆགས་པ་ཆེ་བ་ནི། འཇིག་རྟེན་གྱི་ཁམས་ན་
ཡང་མ་མཆིས་སོ། །དེས་ན་སློབ་དཔོན་ལ་ཆགས་པའི་སེམས་སྐྱེས་ཏེ། ཉིན་མོ་སློབ་
དཔོན་གྱི་སྤྱན་སྔར་བོན་ཉན་ཀྱང་། ལས་རྒྱུ་འབྲས་ཀྱི་གོ་བ་མ་སྐྱེས་ནས། སེམས་ལ་
བསམ་རྒྱུ་མང་པོ་བཏང་སྟེ། འཇིག་རྟེན་གྱི་ཁམས་ན་འདི་འདྲ་བའི་སྐྱེས་བུ་མཚན་
དང་ལྡན་པ། སྐུ་ལུས་སྦ་བྲན་ལྡེམ་པ་འདྲ་བ། སྐུ་ཤ་གངས་འོད་ཆགས་པ་འདྲ་བ།
དབུ་སྐྲ་ཨུཏྤལ་འཁྱིལ་བ་འདྲ་བ། སྤྱན་མིག་གཟི་བཀྲ་འཁྱུགས་པ་འདྲ་བ། སྤྱན་རྩ་རྩི་
མར་མཆོག་མ་འདྲ་བ། རྫི་སྨིན་ན་རོ་འཐེན་པ་འདྲ་བ། ཞལ་རས་ཟླ་བ་གང་བ་འདྲ་
བ། ཞལ་མདངས་ཉི་མ་དྲོས་པ་འདྲ་བ། ཞལ་ཁ་མཚལ་གྱི་ལུང་པ་འདྲ་བ། སྐེ་
མགུལ་བུམ་པ་དྲིལ་བ་འདྲ་བ། ཕྱག་སོར་ཡན་ལག་ཕྲ་ལ་བཤན་པ། འགྲོས་ནི་ངང་
པ་ལྟར་དུ་མཛེས་པ། འདུག་ན་ནོར་བུ་ལྟར་དུ་སྤྲོ་བ། སྨྲས་ན་ཁུ་བྱུག་ལྟར་དུ་སྙན་པ།
འཛུམ་ན་ལྷ་བྲན་ལྟར་དུ་མཛེས་པ། ཅི་བལྟས་ནི་ཅི་རུ་མཛེས་པ། ཅི་གསུངས་ནི་ཅི་རུ་
བདེན་པ། ཅི་མཛད་ནི་ཅི་རུ་ལེགས་པ། འདི་ལྟ་བུ་ཞིག་བདག་ལ་གྲོགས་སུ་ཡོད་ན།
ལྷོ་འཛམ་བུ་གླིང་འདི་རིན་པོ་ཆེ་སྣ་ལྔས་བཀང་ནས་བྱིན་པ་བས་ཀྱང་དགའ་འོ། །དེས་
ན་སློབ་དཔོན་འདི་ཅི་ལྟར་བྱས་ན་བསླུ་རུ་བཏུབ་བསམ་ནས། སེམས་ལ་བསམ་པ་
ངན་པ་རྒྱུའོ། །དེ་ནས་དུས་རེས་ཤིག་ཙམ་ན། བཙུན་མོའི་མོ་རང་གི་སྐུ་བསྲུང་དུ་
བཅུག་པའི་འཁོར་པ་རྣམས་ལ་སྨྲས་པ། འོ་སྐོལ་རྒྱལ་པོ་མི་བཞུགས་བྱེས་སུ་བྱོན། ཁ་
རྩང་འོ་སྐོལ་རྣམས་ལ་བཀའ་གནང་ནས། བདག་ནི་ཡུན་རིང་མི་འགོར་སླར་ལ་ལྡོག །
དེ་ཡི་བར་ལ་ཁྱོད་རྣམས་ཐམས་ཅད་ཀྱིས། སློབ་དཔོན་དམ་པའི་ཞབས་ནས་ཐེགས་
ཤིག་ཟེར། རྒྱལ་པོ་འཁོར་ཚོགས་དགུང་ཟླ་ངོ་གསུམ་ལོན། འོ་སྐོལ་སློབ་དཔོན་ཞབས་
ནས་འདེགས་པ་ལ། རང་རེ་རྣམས་ཀྱིས་གསོས་ཀྱི་དང་འདྲེན་དང་། ཕྱག་དང་ཞེ་ས་
འབུལ་བ་མ་གཏོགས་པ། གཞན་དག་ཞིང་གི་བློན་དང་དེད་དཔོན་དང་། བསྙུངས་
342

ཁབ་ཀྱི་དཔལ་འབར་བཞེས་པའི་མདོ། །
མདོ་སྡེ།
དྲི་ཞུ་བ་ཙམ་ཞིག་གདོད་ནས་མེད། དེས་ན་སློབ་དཔོན་ཐུགས་ཀྱང་ཆད་ནས་མཆིས།
ཁྱོད་རྣམས་སོ་སོར་སོང་ལ་རྒྱལ་ཁམས་སུ། རོལ་མོའི་འཁོར་ཚོགས་མཆོད་པའི་ཡོ་
བྱད་དང་། འདོད་ཡོན་ལོངས་སྤྱོད་དཀོར་དང་ཆོས་ལ་ཤོག །ནངས་པར་སྟོན་ཟླ་ཐ་
ཆུང་བཅོ་ལྔ་ལ། མེ་ཏོག་གླིང་དུ་སློབ་དཔོན་ཞལ་བལྟ་ཞིང་། དགའ་སྟོན་རོལ་མོ་
མཆོད་པ་རྒྱ་ཆེན་འབུལ། བཀའ་ལུང་མན་ངག་སླར་ལ་བསྐྱར་ནས་ཞུ། ཞེས་ཟེར་ཏེ།
ཐམས་ཅད་རྒྱལ་ཁམས་སུ་བརྫངས་ནས་བཏང་ངོ༌། །རྒྱལ་བུ་ལྕམ་དྲལ་ཡང་། རིན་
པོ་ཆེའི་དཀོར་མཛོད་རྣམས་ཁ་ཕྱེས་ནས། ལྟད་མོ་ལ་ཡེངས་སུ་བཅུག་གོ ། དེ་ནས་
སློབ་དཔོན་ནི་ནངས་པར་ཉི་མའི་རྩེ་ལ། རྒྱལ་པོའི་ཁབ་ཏུ་དྲོ་ལ་བྱོན་པས། འདབ་
ཆགས་དང་། གཅན་གཟན་དང་། རི་དྭགས་དང་། གཡུང་དྭགས་དང་། རྟ་ཅང་
ཤེས་དང་། ཁྱི་རིག་པ་ཅན་རྣམས་ཀྱིས་གོང་ལྟར་དུ་བསུས་ཤིང་། འཁོར་པ་དང་རོལ་
མོའི་ཚོགས་རྣམས་ཀྱིས་བསུ་བ་ནི་གདོད་ནས་མེད་དོ། ། དེ་ནས་མཁར་གྱི་སྒོར་བྱོན་
ནས་རྒྱལ་བུ་ལྕམ་དྲལ་ཡང་མེད་དོ། །བཙུན་མོ་ཉིད་ཀྱིས་བསུའོ། ། དེ་ནས་རྒྱལ་ས་
ཡང་ཐོག་ཏུ་བྱོན་ནས་ཅི་ཡང་མི་འདུག་སྟེ། ཐུགས་ལ་འཕྲིགས་པ་བྱུང་ནས་དགོངས་
པ་བཏང་བ་ལ། དེ་ཡང་ལུང་ལས། རྒྱལ་པོའི་ཁབ་དང་གྲོང་ཁྱེར་དང་། ཕྱི་རོལ་དག་
ཏུ་འཆག་པ་ན། དཔང་པོ་མེད་པར་གཅིག་པུར་ནི། རྐུན་བུ་འཇབ་བུ་དག་དང་
མཚུངས། བསླབ་བྱའི་སྡོམ་པ་སྨེ་བར་འགྱུར། ཞེས་བྱ་བ་ཡིན་པར་དགོངས་ནས་
གཟིགས་པས། རྒྱལ་མཁར་གྱི་བད་ལ། རྒྱལ་པོའི་བཙུན་མོའི་སྐུ་སྲུང་ལ། གཡུའི་ནེའུ་
ཙོ་ཞིག་བསྐུངས་ནས་བཞག་པ་དེ་གཟིགས་ནས། བདག་གཡུང་དྲུང་གཙུག་གཤེན་
རྒྱལ་བས་དཔང་པོ་མེད་པའི་དྲོ་མི་གསོལ་བས། དཔང་པོ་དྲང་སྲོང་ནེའུ་ཙོའི་གྱིས་
ཤིག །ཞེས་གསུངས་ནས། དེ་ལ་བརྟེན་ཏེ་བཞུགས་སོ། ། དེ་ཡང་ཐུགས་ལ་མི་དགྱེས་
པའི་འཕྲིགས་པ་བྱུང་ཡང་། ལུང་ལས། ཕ་རོལ་གནས་དང་ཡུལ་རྣམས་ཀྱིས། མི་
343

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཐུན་སྤྱོད་པ་སྟོན་པ་ལ། བག་དང་ལྡན་པར་མ་བྱས་ན། དེ་ལ་བཞིན་དང་གདོང་
བཟློག་ན། རང་གི་རང་ཉིད་སྨྲས་པ་ཡིན། བྱ་བར་དགོངས་ནས། རིན་པོ་ཆེའི་ཁྲིའི་
སྟེང་དུ་ཤིན་ཏུ་བག་དང་ལྡན་པར་མཛད་ནས་བཞུགས་སོ། ། དེ་ནས་བཙུན་མོས་
གསོལ་ཟས་ཀྱི་འཚོ་བ་བྱུང་ནས་མདུན་དུ་བཤམས་པ་ལ། ཕྱག་གི་མ་བཞེས་པར་
བཞག་སྟེ། དེ་ཡང་ལུང་ལས། དམན་དང་ཐ་མལ་ཕྱག་ཚངས་དང་། བཞིན་དང་
ལེན་པར་མ་འཕྲོད་ན། ཟས་ཀྱི་བྱ་བ་འབགས་པར་འགྱུར། སྨན་ལྷའི་རྒྱལ་པོས་སྦྱང་
དུ་བཏུབ། བྱ་བ་ཡིན་པས། གསོ་སྦྱོང་དུ་བྱ་བ་ལས་མེད་དགོངས་ཏེ་ཟས་ཀྱི་བྱ་བ་
མཛད་དོ། །དེ་ནས་ཁ་ཟས་ཀྱི་བྱ་བ་ཚར་ནས། གཤེགས་པར་བཞེངས་པ་ལ། བཙུན་
མོས་སློབ་དཔོན་ལ་འཇུས་ནས། གསོལ་པ། སློབ་དཔོན་ལགས། བདག་ནི་སེམས་
ཅན་གང་ལ་ཡང་ཆགས་པ་མི་སྐྱེ་བ་ཞིག་ལགས་ཏེ། སློབ་དཔོན་སྐྱེས་བུ་ཁྱེད་ནི། ཅི་
བལྟས་ནི་ཅི་རུ་མཛེས་པ། ཅི་སྨྲས་ནི་ཅི་རུ་བདེན་པ། ཅི་མཛད་ནི་ཅི་རུ་ལེགས་པ་
ཞིག་འདུག་པས། བདག་ཆགས་པ་སྐྱེས་པ་ལགས་སོ། །མ་སྲིད་པའི་སྲིད་པ་མ་ཡིན་
པས་སྲིད་པ་ལུགས་མཐུན་ཉིད་ཀྱི་དགོངས་ལགས་མཆིས། འདི་མ་སྲིད་ན་སེམས་
ཅན་ཀུན་མི་སྲིད་པས་སློབ་དཔོན་ཉིད་ཀྱང་སྐུ་མི་འཁྲུངས་ངེས་སོ། །ཞེས་ཟེར་ནས་
གཏོང་དུ་མ་ཉན་པ་ལ། སློབ་དཔོན་ཡང་ཤིན་ཏུ་སྔངས་སོ། །ཐུགས་ཀྱང་བྱིས་པའི་
སྒོང་བཞིན་ཏུ་ཡར་འཕར་མར་གཏིགས་སུ་སོང་ངོ༌། །འབད་ནས་བརྟན་ཏེ་སློབ་
དཔོན་གྱི་དགོངས་པས། དེ་ཡང་ལུང་ལས། གང་ཞིག་དམན་པའི་སྡེ་རིགས་ཀྱིས།
བདག་ལ་དབང་མེད་འགེལ་བ་ན། བཞིན་དང་ཁྲོ་ཚིག་མི་བཟློག་པར། ཐབས་ཀྱིས་
ལྡེམ་དགོངས་ཤུགས་ཀྱིས་བྲལ། ཁྲོས་ཏེ་བཞིན་མདངས་བཟློག་པ་ན། བཟོད་ཐོབ་
བསླབ་པ་སྨྲས་པར་འགྱུར། ལྡེམ་དགོངས་དག་ལ་རྣམ་གཉིས་ཏེ། ཡོན་ཏན་འབྱུང་
དང་སྐྱོན་དུ་འགྲོ། སྐྱོན་ནི་གཏན་དུ་སྤངས་པ་སྟེ། གནས་སྐབས་ཡོན་ཏན་སྦྱང་
344

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
བཏུབ་ཙམ། བྱ་བ་ཡིན་པས། ཐབས་ཀྱིས་ལྡེམ་དགོངས་སུ་བྱ་བ་ལས་མི་འདུག་
དགོངས་ཏེ། སྨྲས་པ། བཙུན་མོ་ལགས། འོ་སྐོལ་གྱི་བྱ་བ་དེ་ལྟ་བུ་རྒྱལ་ཁམས་ཀྱི་ཐོས་
ན་ཤིན་ཏུ་མིས་འཕྱ་ཞིང༌། བསྟན་པ་ལ་གནོད་པར་འདུག་པས། དེ་ཡང་ཤིན་ཏུ་
ཐབས་ལ་མཁས་པར་བྱ་དགོས་ཏེ། བདག་སྒོར་འགྲོ་ནས་བྱ་ར་བྱེད་དེ། ཕྱི་སྒོ་བཅད་
ནས་འོང་གི། དེའི་བར་ལ་ཁྱོད་འདིར་སྡོད་ཅིག་གསུངས་པས། བཙུན་མོས་ཀྱང་།
ཐབས་ལ་མཁས་པའི་སྐྱེས་བུ་དེ་ནི་ཤིན་ཏུ་ཡང་བདེན་པར་འདུག་ཟེར་ཏེ་བཏང་བས།
སློབ་དཔོན་ནི་སྒོ་རུ་ཕྱིན་ནས་དགོན་པའི་གནས་སུ་གཤེགས་སོ། །སླད་ན་བཙུན་མོས་
འོང་དུ་རེ་ཞིང་བསྡད་ནས། མ་བྱོན་པར་ཡུན་རིང་དུ་འགོར་ཏེ་སྒོ་རུ་ཕྱིན་ནས་བལྟས་
པས། སློབ་དཔོན་ནི་དགོན་པའི་གནས་སུ་བྱོན་ནས་གར་ཡང་མི་སྣང་ངོ༌། །དེར་མོ་
ཡང་ཤིན་ཏུ་སྙིང་ན་ནས། སློབ་དཔོན་ཁྱོད་དེ་ཙམ་དུ་འདྲ་ན། ཁྱོད་ཀྱི་བསྟན་པ་ལ་
གནོད་པ་ཞིག་མ་ནུས་ན། ང་ཡང་ཟ་མ་མོའི་ལུས་མ་ཐོབ་པ་ཡིན་བསམ་ནས། སླར་
ཁྱིམ་དུ་ལོག་སྟེ། སྒྲོ་གུ་ནི་བཅད། ཤམ་བུ་ནི་བཀྲལ། ལར་ཡང་ལུས་པོ་ལ་སེན་རྗེས་
མང་པོ་ནི་བྱས། དར་ཟབ་ཀྱི་ན་བཟའ་རྣམས་གཏུབ་སྟེ། ཤིན་ཏུ་ཉོན་མོངས་པ་
འདོད་ཆགས་ཀྱི་དབང་དུ་གྱུར་པའི་སྟེང་དུ། སློབ་དཔོན་ལ་ཕྲག་དོག་པ་དང༌། ང་
རྒྱལ་སྐྱེས་ནས། སྐྲ་ནི་བལ་ཞིང་ངུས་པས། སྲས་ལྕམ་དྲལ་གྱིས་ཚོར་ནས། འཁོར་པ་
རྣམས་ལ་སྦྲན་བཏང་ནས་ཕྱིན་པས། བཙུན་མོ་ནི་ངུས་ཤིང་བརྒྱལ་ནས་འདུག་གོ །
དེ་ལ་རྒྱལ་བུ་དང་འཁོར་རྣམས་ཀྱིས་བཙུན་མོ་ལགས། ཤིན་ཏུ་ངུ་ཞིང་རབ་ཏུ་ནོང་
བ་ནི་ཇི་ནོངས། ན་བཟའ་དང་ཤམ་བུ་འདི་རྣམས་ནི། འདི་ལྟར་དུ་བཀྲལ་བ་ནི་ཅིའི་
དོན། ཞེས་ཟེར་བ་ལ། བཙུན་མོས་ཀྱང་། གཏམ་ཡང་མི་འབྱིན་པར་བཞིན་བྱེད་ནས།
སྨྲས་པ། རྒྱལ་བུ་དང་འཁོར་པ་ཀུན། འོ་སྐོལ་གྱི་བོན་ཞུས་པའི་བོན་པོ་དེ། བཏེག་ན་
བཏེག་རིན་ཆོག་པ་ཞིག་གདའ་འོ། །བཀུར་ན་བཀུར་རིན་བཏུབ་པ་ཞིག་གདའ་འོ། །
345

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ད་ནངས་མི་མེད་པ་ལ་གསོལ་ཟས་དྲངས་ནས། བདག་ལ་འཛིང་དུ་བྱུང་སྟེ། སྒྲོ་གུ་
ཡང་བཅད། ཤམ་བུ་ཡང་བཀྲལ། འཛིངས་པས་ལུས་པོ་ཡང་། སེན་རྗེས་ཀྱིས་འདི་
ལྟར་དུ་བཀང་ནས་སོང་ངོ༌། །དེས་ན་འཁོར་ཁྱོད་རྣམས་ཀྱིས་རྒྱལ་ཁམས་སུ་སྦྲན་
ཐོངས་ལ། ཐམས་ཅད་ཀུན་གྱི་ནངས་པར་ནས། བསུ་བ་དང་རོལ་མོའི་འཕྲོ་ཡང་
ཆོད་ཅིག །བོན་ཉན་པ་ཡང་ཞོག་ཅིག །དེ་ལྟར་མ་བྱས་ན་ཆད་པ་འོང་གི་ཟེར་བས།
ཐམས་ཅད་ཀྱིས་སློབ་དཔོན་ལ་དཔྱ་བར་བཞག་ཅིང་། བཙུན་མོས་ཁྲིམས་ཀྱིས་བཀའ་
རེད་པས། ཀུན་གྱིས་དེ་ལྟར་དུ་བྱས་སོ། །དེ་ནས་སློབ་དཔོན་ནི་ཤིན་ཏུ་ཐུགས་མི་
བདེ་བར་གྱུར་ནས། དོ་མོད་ཐུགས་ཀྱིས་དགོངས་པ་བཏང་བ་ལ། བདག་ཀྱང་སྟོན་
པའི་བཀའ་དེ་ཤིན་ཏུ་གཉན་དྲགས་ནས། བཅག་མ་ཕོད་པར་རྒྱལ་པོའི་བླ་མཆོད་དུ་
འོང་བ་ལ། ཡུལ་ཁམས་འདིའི་མི་ཐམས་ཅད་ཀྱང༌། ལས་དགེ་བ་ལ་སྤྱོད་ཅིང་། སློབ་
མ་ཡང་སྟོང་ཕྲག་ཙམ་དུ་བྱུང་སྟེ། དགོན་པའི་གནས་སུ་ཤིན་ཏུ་ཡང་སོ་གསོད་ལ་
སྐྱིད་པར་ཡོད་ན་ཡང་། རྒྱལ་པོའི་བཙུན་མོ་དུག་ལ་མེ་འབར་མ་དེའི་གནད་ཀྱིས་
རྒྱལ་ཁམས་ཀྱང་ཨེ་འཆོལ། བསྟན་པ་ཡང་ཨེ་འབྱུང་། དུས་ཀྱི་ཐ་མ་དང་། གདུལ་
དཀའ་བའི་ཞིང་དུ་འདུག་པས། མི་རྣམས་ཀྱང་འགྱུར་ལྡོག་ཀྱང་ཅི་བྱེད། ང་རང་མ་
ཉེས་པའི་བུ་ཕོ་ནམ་ཞིག་མཐའ་ན་དག་པར་ཡོང་མཆི་སྟེ། འདི་རུ་མི་ཨང་དབེན་
པར་འདུག་པ་ཨེ་འོང་བས། སྟོན་པའི་སྤྱན་སྔར་སླར་ལ་ལྡོག་པར་དགོངས་ཏེ། དེ་
ཡང་ལུང་ལས་ཀྱང་། གང་ཞིག་སྐྱེ་བོའི་ཚོགས་རྣམས་ཀྱིས། བདག་ལ་སྨྲ་བར་གྱུར་པ་
ན། དེ་ཉིད་མ་ཉེས་མཐའ་དག་བར། གཞན་དུ་བསྐྱོད་དང་འཕོས་བྱས་ན། རང་
ཉིད་ཉེས་པ་བླང་བ་ཡིན། ཞེས་བྱ་བ་ཡིན་པས། རྒྱལ་པོ་རང་ཉིད་མ་ཕེབས་ཀྱི་བར་
དུ། བག་དང་ལྡན་པར་བྱ་ལ་བཞུགས་པར་དགོངས་སོ། །དེ་ནས་ནངས་པར་ཐོ་
རེངས་བཞེངས་ནས། བདེ་བར་གཤེགས་པ་ལ་མཆོད་པ་འབུལ་ཞིང་། འབགས་པ་
346

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། །
དང་འབོགས་པ་ལས་སོགས་པས། གཡུང་དྲུང་སེམས་དཔའི་ཉེས་ལྟུང་སྦྱོངས་པའི་ཆོ་
ག་རྣམས་མཛད་དོ། །དེ་ནས་ནམ་ལངས་ནས་ཁྲུས་དང་གཙང་སྦྲ་མཛད་ཅིང༌།
སྤྲེའུ་བྱང་ཆུབ་སེམས་དཔའ་རྣམས་དང་མཇལ་ལོ། །དེ་ནས་ཉི་མ་རྩེ་ཤར་ན། རྒྱལ་
པོའི་ཁབ་ཏུ་དྲོ་ལ་གཤེགས་ནས། དང་པོ་ཀ་ན་ཡུལ་དེའི་བྱ་སྐད་སྙན་གྱིས་བསུ་བ་
ཡང་མེད་དོ། །དེ་ནས་གཅན་གཟན་རིས་བཀྲས་བསུ་བ་ཡང་མེད་དོ། །དེ་ནས་རི་
དྭགས་སྤུ་སྡུག་གིས་བསུ་བ་ཡང་མེད་དོ། །དེ་ནས་གཡུང་དྭགས་སྣ་ཚོགས་ཀྱིས་བསུ་
བ་ཡང་མེད་དོ། །དེ་ནས་རྟ་ཅང་ཤེས་ཀྱིས་བསུ་བ་ཡང་མེད་དོ། ། དེ་ནས་ཁྱི་རིག་པ་
ཅན་གྱིས་བསུ་བ་ཡང་མེད་དོ། ། དེ་ནས་འཁོར་པ་དང་རྒྱལ་བུ་ལྕམ་དྲལ་གྱིས་བསུ་བ་
ཡང་མེད་དོ། །དེ་ནས་མཁར་སྒོ་རུ་བྱོན་པས། ཐམས་ཅད་གྱིས་ཕྱི་སྒོ་རྣམས་བཅད་
ནས། ནང་དུ་ཐམས་ཅད་ཀུན་ཚོགས་ནས་སློབ་དཔོན་ལ་སྨེ་བ་བྱེད་པར་འདུག་པ་
གཟིགས་ཏེ། སླར་ནགས་ཚལ་དགོན་པ་རུ་གཤེགས་ཏེ་མི་བཞུགས་པར་དགོངས་ནས།
ཞལ་ནས་སྨོད་བཙུགས་པ། བདག་ནི་རྒྱལ་པོའི་ཡུལ་འདིར་འདུག །བོན་གྱི་བསྟན་པ་
སྤེལ་བསམ་སྟེ། བཙུན་མོའི་དབང་གིས་སྤེལ་དུ་མ་བཏུབ་པས། ང་ལ་ནམ་ཞིག་
འཕྲིགས་པ་མེད་པ་ཡི། གཡུང་དྲུང་བོན་གྱི་བསྟན་པ་དར་བར་ཤོག །རྒྱལ་པོའི་
བཙུན་མོ་དུག་ལ་མེ་འབར་མ། ལས་ཀྱི་རྣམ་པར་སྨིན་པ་ལེན་པར་ཤོག །དད་པ་
ཅན་གྱི་རྒྱལ་པོ་དང་བ་ཡིད་རིང་དང༌། རྣམ་པ་ཐམས་ཅད་མཁྱེན་པའི་སྟོན་པ་དང༌།
ལྷན་ཅིག་མཇལ་ནས་དགེ་བར་མཐར་ཕྱིན་ཤོག །ཅེས་གསུངས་ནས། ཡུལ་དེ་རུ་མ་
བཞུགས་པར་ནུབ་ཕྱོགས་ངོས་སུ་གཤེགས་སོ། ། དེ་ལ་ཡུལ་དེའི་འདབ་ཆགས་དང་
གཅན་གཟན་དང་། རི་དྭགས་དང་གཡུང་དྭགས་རྣམས་ནི། ནུབ་ཕྱོགས་སུ་ཁ་
བལྟས་ནས་ངུས་སོ། །གཞན་ཡང་སྤྲེའུའི་སྡེ་ཚོགས་རྣམས་ཀྱིས། ལྗོན་ཤིང་གི་ལོ་མ་
དང༌། སྨན་དང་ཤིང་ཏོག་དང་། ཤིང་འབྲས་ཀྱི་བདུད་རྩི་རྣམས་ཐོགས་ནས་
347

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གདུགས་གཅིག་གི་ལམ་དུ་བསྐྱལ་ཏོ། །དེ་ནས་དེ་རྣམས་ཀྱིས་ཀྱང་ཕྱི་ཕྱག་དང་། བསྔོ་
བ་དང་སྨོན་ལམ་ཞུས་ཤིང་སླར་ལ་ལྡོག་གོ །
དེ་ནས་ཡུལ་ཧོས་མོ་གླིང་དྲུག་གི་ཕྱི་རོལ། གྲོང་ཁྱེར་ཁྲི་ལྡན་ཟུང་ང་ཞེས་བྱ་བའི་ཕ་
རོལ། རྒྱལ་པོ་ཧོས་ཀྱི་ཞིང་ཁམས་ཟད་པའི་ཕར་མཐའ་ན། གྲོང་རྡལ་ཞིག་ཏུ་ཕྱིན་པ་
དང་བསོད་སྙོམས་ཀྱི་བྱ་བ་མཛད་པས། གྲོང་རྡལ་གྱི་ཁྱིམ་བདག་མགར་བ་ཞིག་གི་སྒོ་
རུ་སླེབས་ཏེ་ཕྱིན་པས། མཚན་དང་ལྡན་པའི་སྐྱེས་བུ་ཁྱད་པར་ཅན་ཀུན་ལས་
འཕགས་པ་ཞིག་སྣང་བས། དེ་ལ་ཤིན་ཏུ་དང་སྤྲོ་བ་ཞིག་བྱུང་ནས་ནང་དུ་གདན་
དྲངས་ཏེ་གསོལ་ཟས་རོ་མཆོག་དང་ལྡན་པ་སྣ་ཚོགས་དྲངས་སོ། །དེ་ནས་ཉི་མ་ཡང་
རྒས་པ་དང་དོ་མོད་ཁྱིམ་བདག་གི་ཁང་པ་ཡང་ཐོག་ཏུ་བྱོན་ནས་གཟིམས་སུ་གསོལ་
ཏོ། །དེ་ནས་ནངས་པར་ནམ་ལངས་ནས་ཁ་ཟས་ཀྱི་བྱ་བ་མཛད་དེ་གཤེགས་སོ། །
གཤེགས་པའི་ཤུལ་དུ་མགར་མོས་ཀྱང་སློབ་དཔོན་ལ་ཆགས་པ་སྐྱེས་ནས། གསེར་གྱི་
སྦྲམ་བུ་བརྡུང་འཕྲོ་ཞིག་ཡོད་པ། ར་བའི་ལུད་གསེབ་ཏུ་བསྐུངས་ནས། སློབ་དཔོན་
ལ་སྟོ་ལྷོངས་བཏབ་ནས། ཕྱི་རྗེས་སུ་ལྡོག་སྟེ་མཆིས་ན་དབང་མེད་དུ་མི་གཏོང་བར།
མགར་བའི་རོགས་སུ་བཅོལ་བསམ་ནས་གསེར་གྱི་སྦྲུམ་བུ་བསྐུངས་སོ། །དེའི་ཚེ་
མགར་བས་སློབ་དཔོན་ཕར་ཀ་རུ་བསྐྱལ་ནས་ཚུར་ལོག་སྟེ་མགར་བྱེད་དུ་སོང་ན།
བརྡུང་འཕྲོ་གསེར་གྱི་སྦྲུམ་བུ་སྟོར་ནས་མི་སྣང་ངོ༌། །དེ་ནས་མགར་མོ་ལ་དྲིས་པས་
མགར་མོས་ན་རེ། ངེད་ཀུན་ད་ནངས་སུ་ཡང་མ་ཕྱིན་པས། མདངས་སུམ་གྱི་བོན་
པོས་བརྐུས་ནས་སོང་བར་ངེས་སོ། །དེས་ན་མི་སླེབ་པས་ལ་འུར་རྒྱུགས་ཤིག །སླེབས་
ནས་སྲོག་མ་གཅོད་པར་ཁྲིད་ལ་ཤོག་ཅིག །ཅེས་སྨྲས་པས། མགར་བས་ཀྱང་བདེན་
བསམ་ནས། རྗེས་ཁོ་ནར་ཞུགས་ནས་བདས་པས། ཉི་མ་ཕྱེད་ཙམ་ན་ལ་གཅིག་
བརྒལ་བའི་ཕ་རོལ་ཏུ་སླེབས་སོ། །མགར་བ་ཡང་ཤིན་ཏུ་སྙིང་ན་ནས། མགར་གྲི་
348

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
ནག་པོ་སྐེད་ནས་ཕྱུང་སྟེ། མདངས་སུམ་ཕུགས་སུ་བཅུགས་ནས། ཞིམ་དགུའི་ཟས་
ཀྱིས་གསོས། ད་ནངས་བཤུལ་རིང་འགྲོ་བའི་རོགས་དང་སྐྱེལ་མ་བྱས། དེ་ཡི་ལན་དུ་
ང་ཡི་རིན་ཆེན་གསེར་བརྐུས་སམ། ཁྲེལ་མེད་ཁྱོད་ནི་ད་ནི་ལིངས་ཀྱི་གཏང་ངོ༌། །
ཟེར་ནས་སློབ་དཔོན་གྱི་སྟེང་དུ་རྒྱུགས་ཏེ་བྱུང་ངོ༌། ། དེ་ལ་སློབ་དཔོན་གྱིས་ཅི་ཡང་
གསུང་བའི་ལོང་མེད་པར། གཟིངས་ཀྱི་བཏང་ནས་འཛིངས་པས། མགར་བ་བས་
སློབ་དཔོན་གྱི་ལག་འདོར་ཆེ་ནས། མགར་བའི་གྲི་དང་ལག་པ་གཉིས་ཀ་སློབ་དཔོན་
གྱིས་ཙིར་གྱི་ཟིན་ནོ། ། དེ་ལ་སློབ་དཔོན་གྱིས་ཞལ་ནས་གསུངས་པ། ཉོན་ཅིག་ཚོགས་
སྦྱོར་ཡོན་གྱི་བདག །འཁྲུག་པ་བྱ་བ་ག་ལ་ཡོད། ང་སྟོན་པ་གཤེན་རབ་མི་བོ་ཡི། ཉེ་
གནས་དམ་པ་བྱེད་ཙམ་ན། གཤེན་གྲོགས་མཆེད་དང་ལྕམ་དྲལ་ལ། རྩ་བའི་དམ་
ཚིག་མ་ཉམས་ཤིང་། གཡུང་དྲུང་སེམས་དཔའ་ལྔ་བརྒྱ་དང་། སྐད་ཅིག་འགལ་བར་
མ་གྱུར་ན། རྒྱལ་པོ་དང་བ་ཡིད་རིང་གི། མཆོད་གནས་དམ་པ་བྱེད་ཙམ་ན། བཙུན་
མོ་འགུ་ལིང་མ་ཏི་ལ། རྩ་བའི་དམ་ཚིག་མ་ཉམས་ཤིང་། མི་ཚངས་པ་ཡང་མ་སྤྱོད་ན།
བཤུལ་རིང་མགྲོན་དུ་འོང་ནས་སུ། མགར་གྱི་སོ་མལ་ཞག་པས་ཚེ། རིན་ཆེན་གསེར་
གྱི་སྦྲུམ་བུ་ལ། རྩ་བའི་དམ་ཚིག་མ་ཉམས་ཤིང་། མ་བྱིན་པ་ཡང་མ་བླངས་ན།
མགར་གྱི་རྗེས་སུ་བདས་ནས་སུ། སྲོག་ལ་རྒོལ་བར་བྱུང་བའི་ཚེ། དུས་ཀྱི་འཁྲུག་པ་
བྱུང་བ་ལ། རྩ་བའི་དམ་ཚིག་མ་ཉམས་ཤིང་། ཕར་ལ་རྒོལ་བ་མི་བྱེད་ན། མགར་མོ་
ལོག་པའི་བསམ་སྦྱོར་གྱི། གཤེན་ལ་རྐུ་རུ་བཙུགས་པའི་ཚེ། བདེན་རྫུན་དྲང་དུ་
བཤད་པ་ལས། རྩ་བའི་དམ་ཚིག་མ་ཉམས་ཤིང༌། མི་བདེན་པ་ཡང་མི་སྨྲ་ན། ཁྱོད་
ཀྱི་གསེར་གྱི་སྦྲུམ་བུ་ནི། ར་བའི་ལུད་གསེབ་དག་ན་ཡོད། ལར་ཡང་གཡུང་དྲུང་སྤྱི་
དམ་ལ། ངན་ལ་ངན་གྱི་མཐའ་མི་བསྐོར། བཟང་ལ་བཟང་གི་ཆ་གས་བརྒྱན། སྡང་
བའི་ལན་དུ་བྱམས་པ་བསྐྱེད། གནོད་པའི་ལན་དུ་ཕན་པ་འདོགས། རྒོལ་བའི་ལན་
349

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུ་དགའ་བར་བྱེད། ཁྱོད་ཀྱི་སྙིང་ལ་ན་ནས་སུ། བདག་གི་སྲོག་ལ་གཟེར་བ་ཡི།
མགར་གྲི་ནག་པོ་གསེར་གྱུར་ཅིག །ཅེས་གསུངས་ནས་ཕྱག་གིས་བཏང་སྟེ། མགར་གྱི་
ལ་ཧོས་རུ་རྩེ་མོས་ཏུག་ཏུག་བྱས་པས། མགར་གྲི་ཡང་གསེར་དུ་སེར་ལིངས་ཀྱིས་སོང་
ངོ༌། ། དེ་ནས་ཡང་སློབ་དཔོན་གྱིས་གསུངས་པ། ང་ནི་མ་བྱིན་པར་མི་ལེན་པའི་བོན་
པོ་ཞིག་ཡིན་པས། ཁྱོད་ཀྱི་གསེར་བརྐུས་པའི་ལུགས་ཡོད་དམ། ཁྱེད་ཀྱི་གསེར་གྱི་
སྦྲམ་བུ་ནི། ར་བའི་ལུད་གསེབ་ན་མགར་མོས་སྙེད་ནས་ཡོད་དོ། །ཞེས་གསུངས་སོ། །
མགར་བ་ཡང་སྐྱེངས་ཤིང་བཞིན་ལོག་གེ་སོང་ངོ༌། ། སྨྲ་རྒྱུ་མ་སྙེད་པར། སློབ་དཔོན་
ལ་ཕྱག་དང་སྐོར་བ་མང་པོ་བྱས་ནས། རྣམ་པར་དག་པའི་སྐྱེས་བུ། གཤེན་གྱི་དགེ་
སྤྱོད་པ་ཁྱེད་ལ། བདག་གིས་འགལ་བར་གྱུར་པ་མཐོལ་ལོ་བཤགས་སོ། གནོང་ངོ་
འགྱོད་དོ་ཚངས་པར་གསོལ་ལོ། །ཞེས་གནང་བར་བྱུང་ངོ༌། །འགྱོད་པ་བསྐྱེད་དོ། །
མཆི་མ་བྱུང་ངོ༌། །སློབ་དཔོན་གྱིས་ཀྱང་། བཟོད་གསོལ་བཞེས་སོ། །དེ་ནས་སློབ་
དཔོན་ནི་ཆུ་གྱིམ་ཤང་ནག་པོའི་འགྲམ་དུ་གཤེགས་སོ། །མགར་བ་ཕྱིར་ལ་ལྡོག་གོ །
སླར་ཁྱིམ་དུ་ཕྱིན་ནས་མགར་མོ་བྲེད་དེ་སྨྲས་པ། ཁྱེད་ཀྱི་བོན་གྱི་དཀའ་ཐུབ་དེ་མ་
བསད་པར་འོང་ཞིང་ཡོད་དམ། འུ་བུའི་གསེར་གྱི་སྦྲུམ་བུ་ནི། ར་བའི་ལུད་གསེབ་ན་
ལུས་ནས་སྣང་ངོ༌། ། ཞེས་ཟེར་རོ། ། དེ་ལ་མགར་བ་ཡང་ཤིན་ཏུ་སྙིང་ན་ནས་སྨྲས་པ།
བུད་མེད་བྱ་བ་གྱོད་ཀྱི་གཞི་མ་ཡིན། བསགས་པའི་ཟས་ནོར་བྲུབ་པའི་མུན་ཁུང་ཡིན།
ཡར་ལ་མི་འཕར་སྤྱི་བོའི་གནོན་ཤིང་ཡིན། སྡུག་བསྔལ་འབྲས་བུ་བསྐྱེད་པའི་ཞིང་ས་
ཡིན། བདེ་བ་ཐོབ་ཏུ་མི་སྟེར་ལམ་གེགས་ཡིན། ཨོག་ཁུངས་མདུད་པ་མེད་པས་
གསང་མི་ཐུབ། བྲང་ལ་ཆུ་དཀར་འཛག་པས་སྙིང་ཐག་རིངས། རྩིབ་མས་གོ་བ་
ཡངས་པས་བསླུས་ཁུང་རྒྱུག ། སྔ་བསམ་ཕྱི་མནོ་མེད་པས་གཞན་ཕྱིར་འབྲང་།
སེམས་ལ་སྙིང་རྗེ་མེད་པས་བུ་ཚ་བསྐྱུར། རྣ་དང་གཞུང་དུ་མེད་པས་ཁྱོ་ག་བོར།
350

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
འཕྱོར་ར་ཕྱར་གཡེང་ཆེ་བས་གང་མཐོང་བརྒྱན། བློ་སེམས་ཐུར་ལ་ལོག་པས་ཆགས་
པ་ཆེ། ཁ་ནས་ཚིག་ཕྱུངས་ར་མདའ་གུས་མི་སླེབས། ཅི་བརྐུས་ཐམས་ཅད་བརྟགས་
ན་མི་ཟེར་བ། བོན་པོས་བརྐུས་ཤིང་རྒྱུགས་ཤིག་ཟེར་ཟེར་ན། ཤུལ་དུ་ཞུགས་ནས་
རྗེས་སུ་བདས་པ་ལ། ལ་གཅིག་བརྒལ་ནས་བོན་པོ་ཧྲིལ་གྱིས་སླེབས། གྲི་ནག་ཕྱུངས་
ནས་ལིངས་ཀྱི་བཏང་སྙམས་ནའང་། གྲི་དང་ལག་པ་གཉིས་ཀ་ཁོ་ཡིས་ཟིན། ཕྱིར་ལ་
གསོད་པའི་ལས་ཤིག་བྱུང་ངམ་སྙམ། གསོད་པའི་ཚུལ་དུ་གཏིང་ནས་མི་འདུག་པར།
ཚིགས་བཅད་འདི་རྣམས་སྤྲེངས་ནས་སྨྲས་པ་ཡིན། ཉོན་ཅིག་ཚོགས་སྦྱོར་ཡོན་གྱི་
བདག །འཁྲུག་པ་བྱ་བ་ག་ལ་ཡོད། ང་སྟོན་པ་གཤེན་རབ་མི་བོ་ཡི། ཉེ་གནས་དམ་
པ་བྱེད་ཙམ་ན། གཤེན་གྲོགས་མཆེད་དང་ལྕམ་དྲལ་ལ། རྩ་བའི་དམ་ཚིག་མ་ཉམས་
ཤིང་། གཡུང་དྲུང་སེམས་དཔའ་ལྔ་བརྒྱ་དང༌། སྐད་ཅིག་འགལ་བར་མ་གྱུར་ན།
རྒྱལ་པོ་དང་བ་ཡིད་རིང་གི། མཆོད་གནས་དམ་པ་བྱེད་ཙམ་ན། བཙུན་མོ་འགུ་ལིང་
མ་ཏི་ལ། རྩ་བའི་དམ་ཚིག་མ་ཉམས་ཤིང་། མི་ཚངས་པ་ཡང་མ་སྤྱོད་ན། བཤུལ་
རིང་མགྲོན་དུ་འོང་ནས་སུ། མགར་གྱི་སོ་མལ་ཞག་པའི་ཚེ། རིན་ཆེན་གསེར་གྱི་སྦྲམ་
བུ་ལ། རྩ་བའི་དམ་ཚིག་མ་ཉམས་ཤིང་། མ་བྱིན་པ་ཡང་མ་བླངས་ན། མགར་གྱིས་
རྗེས་སུ་བདས་ནས་སུ། སྲོག་ལ་རྒོལ་བར་བྱུང་བའི་ཚེ། དུས་ཀྱི་འཁྲུག་པ་བྱུང་བ་ལ།
རྩ་བའི་དམ་ཚིག་མ་ཉམས་ཤིང་། ཕར་ལ་རྒོལ་བར་མི་བྱེད་ན། མགར་མོ་ལོག་པའི་
བསམ་སྦྱོར་གྱིས། གཤེན་ལ་བརྐུ་རུ་བཙུགས་པའི་ཚེ། བདེན་རྫུན་དྲང་དུ་བཤད་པ་
ལས། རྩ་བའི་དམ་ཚིག་མ་ཉམས་ཤིང་། མི་བདེན་པ་ཡང་མ་སྨྲས་ན། ཁྱོད་ཀྱི་
གསེར་གྱི་སྦྲུམ་བུ་ནི། ར་བའི་ལུད་གསེབ་དག་ན་ཡོད། ལར་ཡང་གཡུང་དྲུང་སྤྱི་དམ་
ལ། ངན་ལ་ངན་གྱིས་མཐའ་མི་བསྐོར། བཟང་ལ་བཟང་གི་ཆ་གས་བརྒྱན། སྡང་
བའི་ལན་དུ་བྱམས་པ་བསྐྱེད། གནོད་པའི་ལན་དུ་ཕན་པ་འདོགས། རྒོལ་བའི་ལན་
351

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུ་དགའ་བར་བྱེད། ཁྱོད་ཀྱི་སྙིང་ལ་ན་ནས་སུ། བདག་གི་སྲོག་ལ་གཟིར་བ་ཡི།
མགར་གྱི་ནག་པོ་གསེར་གྱུར་ཅིག །ཅེས་གསུངས་ནས། བདག་ཕྱག་གིས་བཏང་སྟེ་
མགར་གྲི་ལ་ཧོས་རུ་རྩེ་མོས་ཏུག་ཏུག་བྱས་ནས། འུ་བུའི་གྲི་འདི་ཡང་གསེར་དུ་སེར་
ལིངས་ཀྱིས་སོང་ངོ༌། །བདག་ཀྱང་ཤིན་ཏུ་ངོ་ཚ་ལ་རབ་ཏུ་སྐྱེངས་ཏེ། མིག་གིས་བལྟ་
ཡང་མ་ཕོད་པར། སྐོར་བ་དང་ལྷ་ཕྱག་བྱས་ནས་ཕྱིར་ལ་འོང་ངོ༌། །སྐྱེས་བུ་དེ་ནི་སྤྲུལ་
པའི་སྐུ་ཞིག་འདུག་གོ ། འོ་སྐོལ་གྱིས་ཀྱང་བཟང་ངན་གྱི་འབྲེལ་པ་གཉིས་ཐེངས་པས།
ཅུང་ཙམ་ལེགས་དང་མ་ལེགས་པ་ཞིག་རེད་སྟེ་བཟོད་པ་རུ་གསོལ་ལོ། །ད་ཡང་
ཐམས་ཅད་ཀྱི་འགྲིམ་ལམ། ས་མཚམས་ཀྱི་ཡུལ་འདིར་འདུག་པ་ལ། གཤེན་གྱི་དཀའ་
ཐུབ་དང་དགེ་སྦྱོང་དང༌། རྣལ་འབྱོར་གང་བྱུང་བ་ལ་ཞབས་ནས་བཏེག་པ་ཐག་
བཅད་དོ། །ཞེས་ཟེར་ནས། མགར་མོ་ལ་གྲི་བསྟན་པས། མགར་མོ་ཡང་ཤིན་ཏུ་
དགའ་ནས། ཞུགས་ཤང་དང་རྟེན་འཛུགས་ལ། ནས་འབྲས་དང་གསེར་སྐྱེམས་ཀྱིས་
གསོལ་ཞིང༌། ཀྱེའོ་ཀྱེའོ་ལྷ་མཆོད་དོ། ། ལྷ་གསོལ་ལོ། །བཟོ་ཡི་རྗེ་བོ་མཆོད་དོ། །
མགར་གྱི་རྒྱལ་པོ་མཆོད་དོ། །མགར་ལྷ་ཡུག་པ་མཆོད་དོ། །མགར་ཐོག་ལྷ་སྲས་
མཆོད་དོ། །མགར་རྗེ་རིག་པ་མཆོད་དོ། །མགར་ལྷ་པ་ཁྲི་བཙན་མཆོད་དོ། མགར་
ཆེན་ཉི་མ་མཆོད་དོ། །ཁྱོད་རང་མགར་བ་ལེགས་ཐོགས་བཙན་མཆོད་དོ། །ཡུལ་དྲོ་
མ་ཤོང་ཏིང་ནི་བཀྲ་ཤིས་པར་གྱུར་ཅིག །འཁོར་འབངས་གྲོང་རྡལ་ནི། བདེ་ཞིང་སྐྱིད་
པར་གྱུར་ཅིག །མགར་མོ་བྷ་ལེ་ནི། དཔལ་ཆེ་བར་གྱུར་ཅིག །མགར་བུ་ལྷ་ཆུང་ནི།
ཚེ་རིང་བར་གྱུར་ཅིག །གཤེན་གྱི་དཀའ་ཐུབ་ནི། མངའ་ཆེ་བར་གྱུར་ཅིག །ཅེས་ཟེར་
ནས། ཁོ་རང་ལ་འབྲས་ཀྱི་ཡུ་ཏི་ཞལ་བུ་གང་དུ་དྲངས་སོ། །དེ་ནས་མོ་ནི་དགའ་ནས་
བགད་དོ། །དགའ་ནས་མཆོངས་སོ། །དགའ་ནས་འགྲེའོ། །དགའ་ན་ལྡེག་གོ ། དེ་
ནས་དེའི་ཚེ་དེའི་དུས་ན། རྒྱལ་པོ་དང་བ་ཡིད་རིང་ནི། ཕྱི་རོལ་གྱི་རྒྱལ་ཁམས་ནས་
352

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
རྒྱལ་ས་བདལ་ཁྱབ་ཀུན་སྤྲོ་རུ་ཕེབས་སོ། ། དེ་ལ་ཡུལ་དེའི་རི་དྭགས་དང་གཡུང་
དྭགས་དང་། གཅན་གཟན་རྣམས་ཀྱི་ཤིན་ཏུ་ཡང་བཞིན་མི་སྡུག་པར་རྩེད་འཇོ་དང་།
རོལ་རྩེད་དང༌། བསུ་བ་མི་བྱེད་པར། ཁ་ལྷོ་ནུབ་ཏུ་བལྟས་ནས་ངུས་སོ། །འདབ་
ཆགས་རྣམས་ཀྱང་རྐང་འགྲོས་དང་། འཕུར་ལྡིང་དང་། རྩེད་འཇོ་མི་བྱེད་པར་སྤུ་
གསེབ་ཏུ་མཆུ་བཅུགས་ནས། སྲུངས་ལོག་གེ་འདུག་གོ །གྲོང་ཁྱེར་གྱི་མི་རྣམས་ཀྱིས་
ཀྱང་། བསུ་བ་དང་རོལ་མོའི་ཚོགས་མེད་པར་ཐམས་ཅད་ཀྱིས་སྒོ་རྣམས་ཀྱང་དམ་དུ་
བཅད་ནས་འདུག་གོ ། དེ་ནས་ཕོ་བྲང་གི་ནང་དུ་ཕྱིན་ནས་རྒྱལ་པོ་ཡང་ཤིན་ཏུ་དེ་
རྣམས་ལ་ཐུགས་མ་དགྱེས་ཏེ། རྒྱལ་ས་ཡང་ཐོག་ཏུ་བཞུགས་ནས། གསོལ་ཟས་ཀྱི་བྱ་
བ་ཚར་ནས་གསུངས་པ། ཁྱོད་རྣམས་བཙུན་མོ་དང༌། སྲས་ལྕམ་དྲལ་དང་། བློན་
འབངས་འཁོར་དང་བཅས་པས། བདག་ཅག་རྣམས་ལ་བསུ་བ་དང་རོལ་མོ་མེད་
པར། སྒོ་ཡང་དམ་དུ་བཅད་པ་ཅིའི་ཕྱིར་ཡིན། ཡུལ་ཁམས་ཀྱི་འདབ་ཆགས་དང་རི་
དྭགས་དང་གཡུང་དྭགས་དང་། གཅན་གཟན་རྣམས་ཀྱིས་རྩེད་འཇོ་དང་། རོལ་
རྩེད་མི་བྱེད་པར། ཁ་ལྷོ་ནུབ་ཏུ་བསྟན་ནས་ངུ་བ་ནི། ཅི་ཡི་ཕྱིར་དུ་ངུ་བ་ཡིན།
བཙུན་མོ་ཡང་ཤིན་ཏུ་མ་དགྱེས་པར་འདུག་པ་ནི་ཅི་ནོངས་པ་ཡིན། བདག་གི་སློབ་
དཔོན་གཡུང་དྲུང་གཙུག་གཤེན་རྒྱལ་བ་ནི་གར་བཞུགས། ཁྱོད་རྣམས་ཀྱིས་ཞབས་
ནས་ཤིན་ཏུ་བཏེག་གམ། ཞེས་གསུངས་པ་ལ། བཙུན་མོ་ནི་ཤིན་ཏུ་ཡང་སྡུག་པའི་
ཚུལ་དུ་ངུས་ཤིང་སྨྲས་པ། རྒྱལ་པོ་ལགས། ཁྱོད་ཀྱི་སློབ་དཔོན་དེ་ཞབས་ནས་ཐེག་
རིན་ཆོག་པ་ཞིག་གདའ་འོ། ། ཁ་རྩང་མི་མེད་པར་གསོལ་ཟས་དྲངས་པས། བདག་ལ་
འཛིང་དུ་བྱུང་སྟེ། སྒྲོ་གུ་ཡང་བཅད། ཤམ་བུ་ཡང་བཀྲལ། ལུས་པོ་ལ་སེན་རྗེས་འདི་
ལྟར་དུ་བཀང་ནས་སོང་ངོ༌། །དེའི་ཆེད་དུ་འཁོར་རྣམས་ཀྱིས་ཀྱང༌། བསུ་བ་དང་
རོལ་མོ་བྱེད་པར་ཡིད་དུ་མི་སྡུག་ཅིང་མ་བྱས་པ་ལགས་སོ། །འདབ་ཆགས་དང་། རི་
353

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དྭགས་དང་། གཡུང་དྭགས་དང་། གཅན་གཟན་རྣམས་ཀྱིས་ཀྱང་། དེ་ལ་ཤིན་ཏུ་མ་
དགའ་བ་སྐྱེས་ནས། ངུས་པ་ལགས་སོ། །ད་ཡང་རྒྱལ་པོ་ལགས། བདག་གི་དབང་དུ་
བགྱིད་ན་ནི། ཚེ་གཅིག་འགྲོགས་པའི་ཟླ་རོགས་ཡིན་པས་ན། རྒྱལ་ཁམས་མངའ་རིས་
ཁྲིམས་སུ་བཅུགས་ནས་ཀྱང་། བོན་ཞེས་བྱ་བ་འདི་ལ་མི་སྤྱོད་ཅིང་། ཀུན་གྱིས་སློབ་
དཔོན་སྐྱེས་བུ་དེ་དག་ལ། བརྡུང་ཞིང་བརྡེག་སྟེ་ཐོ་ལེས་ཐོབ་ལ་ཐོངས། དེ་ལྟར་མ་
བྱས་མལ་དུ་བཞག་པ་ན། བདག་ནི་རང་སྲོག་རང་གིས་བཅད་ནས་འགུམ། ཞེས་
ཟེར་བ་ལ། རྒྱལ་པོ་ཡང་སྙིང་མ་དགའ་ནས་སྨྲས་པ། མི་ཡི་མཆོག་ཏུ་གྱུར་པའི་སྐྱེས་
བུ་དེ་ཀུན་ཀྱང་། ད་རུང་འཁོར་བའི་འདོད་ཆགས་སེམས་ཀྱིས་མ་སྤོངས་ཤིང་། ཡོན་
བདག་མོ་ལ་འཛིང་པ་འདི། གཡུང་དྲུང་བོན་གྱི་བསྟན་པ་ནུབ་ཏུ་ཐོ་བ་ཡིན། འོ་ཅག་
རྣམས་ལ་བསོད་ནམས་ཏིལ་འབྲུ་ཙམ་ཡང་མེད་པ་ཡིན། བཙུན་མོ་རང་སྲོག་གཅོད་
པ་ག་ལ་འཚལ། མ་ཉེས་ལས་ལ་ཁྱོད་རང་ཅི་ལ་འགུམ། ཉེས་པ་ཅན་ལ་ཆད་པ་
དགོས་མོད་དེ། དེ་ཡང་ཕྱག་དང་སྐོར་བ་མོས་འདུན་དང་། དབང་དང་བྱིན་རླབས་
དམ་ཚིག་འབྲེལ་བ་ཡི། ཅི་ཙམ་བྱེད་པ་ལུགས་སུ་ག་ལ་ཡོད། དེ་ཡང་ཐབས་ཀྱིས་
བསྟེན་པ་མ་གཏོགས་པ། ཇི་ཙམ་ལས་སུ་བགྱིད་ན་རང་ཉིད་སྨད། ཅེས་གསུངས་
ནས། ཤིན་ཏུ་ཡང་ཐུགས་མ་དགྱེས་པ་ཡོད་པ་ལ། བཙུན་མོས་རྒྱལ་པོའི་ཚིག་ལ་ཕྲག་
དོག་སྐྱེས་ཏེ། ཤིན་ཏུ་སྐྱེངས་པའི་དབང་གིས་རྒྱལ་ཁམས་ཀྱི་ཕྱི་རོལ་ཏུ་སོང་ངོ༌། །དེའི་
ཚེ་བཙུན་མོའི་སྐུ་སྲུང་གཡུའི་ནེའ་ཙོ་མཁར་གྱི་བད་ལས་བབས་ནས། རྒྱལ་པོ་ལ་ཞེ་
ས་ཕུལ་ནས་སྨྲས་པ། ཀྱི་རྒྱལ་པོ་དང་བ་ཡིད་རིང་ལགས། ཨ་ཅང་འཕྱ་ཚིག་མ་སྔ་
དང་། བཙུན་མོ་འགྲོགས་པའི་གྲོགས་ཡིན་ཀྱང་། སྐྱེ་དམན་ཟ་མ་མོ་ལུས་ལ། ཨ་ཅང་
ཡིད་ཀྱང་ཆེས་རྒྱུ་མེད། བུད་མེད་བློ་ལ་སྙིང་པོ་མེད། དཔེར་ན་སྔོ་མོ་ཆུ་དང་འདྲ། །
ཆུ་ཡི་སྙིང་པོ་ལྦུ་བ་ཡིན། དེ་ལ་བརྟག་ཅིང་བཟུང་དུ་མེད། ལར་ཡང་སྲིད་པའི་
354

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ། ༼ཆ༽
གཏམ་རྒྱུད་ལ། དམ་པའི་རྩེད་མོ་ཐལ་བ་མང༌། དམན་པའི་ཁ་མདས་ཕུང་བ་མང་།
གཡོ་སྒྱུར་གྱ་གྱུ་མཛའ་བཤེས་ཕུང་། ཧེ་ཧེ་དང་བ་ཡིད་རིང་གི། ཧོས་ཁང་ནང་དུ་
ཧོས་རུ་ཅན། བཙུན་མོས་དྲོ་ནི་དྲངས་དུས་སུ། ང་ལ་འབྲས་ཆན་བྱིན་ནས་ནི།
གཡུང་དྲུང་གཙུག་གཤེན་རྒྱལ་བ་ནི། དཔང་པོ་མེད་པར་དྲོ་མི་གསོལ། དཔང་པོ་
ནེའུ་ཙོ་བདག་གིས་བྱས། བཙུན་མོ་དེ་ལ་ཆགས་སྐྱེས་ནས། སློབ་དཔོན་སྐུ་ལ་འཇུས་
པ་ལ། སློབ་དཔོན་ཐབས་ལ་མཁས་པར་གཤེགས། བཙུན་མོ་རང་གིས་སྐྲ་བལ་ཞིང་།
གོས་ནི་རང་གི་སེན་མོས་བཀྲལ། ལུས་ལ་སེན་རྗེས་མོ་རང་བཏོད། འཁྱིག་ཅིང་དུས་
པས་འཁོར་འབངས་སྐྲག །སློབ་དཔོན་སྐུ་ལ་གཤེ་སྐུར་བཏབ། འཁོར་རྣམས་ཁྲིམས་
ཀྱི་འོག་ཏུ་བཅུགས། ཉེས་པ་བྱེད་མི་མོ་རང་ཡིན། མ་ཉེས་དཔང་པོ་ང་རང་ཡོད།
རྒྱལ་པོ་དམ་པ་ཐུགས་མ་འཁྲུལ། སློབ་དཔོན་སྤྱན་དྲོངས་ཐུགས་ཟིན་མཛོད། ཅེས་
སྨྲས་པ་ལ་རྒྱལ་པོས་ཐུགས་ཀྱི་ཟུར་ཙམ་དགོངས་ནས། སློབ་དཔོན་དྲོ་ལ་གཤེགས་
ནས་མ་བྱོན་པ་ཅི་ཡིན་བསམ་ནས་དགོན་པའི་གནས་སུ་བྱོན་པ་ན། སློབ་དཔོན་ཤུལ་
ཧ་རེ་དེ་བཞུད་ནས་མི་གདའ་འོ། །དེ་ནས་རྒྱལ་པོ་ཡང་ཐུགས་མ་བདེ་ནས་ཚུར་ཕོ་
བྲང་དུ་ལྡོག་སྟེ། དམག་མི་དང་འཁོར་པ་རྣམས་དང་བཅས་ནས་སློབ་དཔོན་བཙལ་
དུ་གཤེགས་ཀྱང་ཨེ་སླེབ་མི་ཤེས་པས། ཁོ་རང་ཕྱོད་ཀྱི་རྟ་ཕོ་ཤུགས་ལྡན་ལ་བཅིབས་ཏེ་
སློབ་དཔོན་བཙལ་དུ་གཤེགས་སོ། །དེ་ཡང་ཕྱོད་ཀྱི་རྟ་ཕོ་ཤུགས་ལྡན་ནི་རྒྱལ་གྱི་
ཆིབས་པ་མ་གཏོགས་པར། གཞན་གྱིས་ཁ་ལོ་མི་བསྒྱུར་བས། དེ་ཡང་མྱུར་མགྱོགས་
ནི་བར་སྣང་གི་འདབ་ཆགས་བྱ་རྒྱལ་རྒོད་པོ་ཙམ་ཞིག་ཡོད་དེ། དེ་ལ་ཆིབས་བསྐྱོད་
ནས་གསུངས་པ། དད་པ་ཅན་གྱི་རྒྱལ་པོ་དང་བ་ཡིད་རིང་ངས། སློབ་དཔོན་དམ་པ་
དེ་དག་སྤྱན་དྲངས་ནས། རྒྱལ་ས་ཕོ་བྲང་ཧོས་མོ་གླིང་དྲུག་ཏུ། གཡུང་དྲུང་བོན་གྱི་
འཁོར་ལོ་བསྐོར་ནས་ནི། འགྲོ་བ་སེམས་ཅན་ཐར་པར་བཀོད་བསམ་སྟེ། སྔོན་གྱི་
356

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལསལས་དང་བསོད་ནམས་མ་མཆིས་པར། འཕྲལ་གྱི་རྐྱེན་བསླངས་བཙུན་མོ་ཉིད་དང་
འགལ། བཙུན་མོ་རང་བདེན་གཏམ་ལ་འདྲ་འདྲ་སྟེ། ད་རུང་གང་གིས་གང་ཉེས་ཆ་
མ་ཕྱེད། བདག་གི་གལ་ཏེ་ཕྱིར་ལ་ཁུགས་པ་ན། ཁྱེད་ནི་བཞེད་ན་གཏན་གྱི་གྲོགས་སུ་
འབུལ། གལ་ཏེ་སློབ་དཔོན་དག་གིས་མ་ཉེས་ན། ཁྱོད་ཀྱི་ཐུགས་དམ་རྩ་བར་
བཤགས་པ་དགོས། ཞེས་གསུངས་ནས། ཁ་ནུབ་ཕྱོགས་སུ་བལྟས་ནས། སློབ་དཔོན་
བསྙེག་ཏུ་གཤེགས་སོ། །གཤེགས་པའི་ལམ་དུ་མི་ནག་པོ་ཞིག་བགད་ཅིང་འཛུམ་ཞིང་
བྱུང་བ་དང་འཕྲད་དོ། །རྒྱལ་པོས་ཞལ་ནས། མི་ཁྱོད་ནི་རེ་དགའ་ཞིག་འདུག ། ཇི་
སྙེད་པ་ཡིན། འདི་ནས་ཕར་ལ་མི་ཞིག་ཤིན་ཏུ་རིངས་པར་སོང་བ་མཐོང་ངམ། ཞེས་
གསུངས་པས། མི་ནག་པོ་དེས་སྨྲས་པ། མི་ཁྱོད་ནི་རྟ་རྔུལ་ཆུ་བཞིན་དུ་བྱུང་བས་གར་
རྒྱུགས་སུ་བདའ། འདི་ནས་ཕར་ལ་མི་ཞིག་ནི་ཤིན་ཏུ་རིངས་པར་སོང་ངོ༌། །ང་དགའ་
བ་ནི་གསེར་གྱི་གྲི་འདི་ང་ལ་བྱིན་པ་ཡིན། དེ་ལ་དགའ་ཞིང་བགད་པ་ཡིན་ནོ། །ཞེས་
ཟེར་བ་ལ། རྒྱལ་པོས་ལན་ཟེར་ལོང་མེད་པར་ཆིབས་ལ་བསྐྱོད་ནས་གཤེགས་པས།
ཉི་མ་རྒས་ཁར་ཆུ་གྱིམ་ཤང་ནག་པོའི་འགྲམ་དུ། དེའི་སླེབས་ཙམ་ཞིག་རེད་པ་ལ།
སློབ་དཔོན་ནི་ཆུ་བོ་དེ་ལ་གོམ་པ་གསུམ་མཛད་ནས་གཤེགས་སོ། ། དེ་ལ་རྒྱལ་པོས་ཀུ་
ཆེན་པོ་ཞིག་བཏབ་ནས་གཡབས་པས་སྤྱན་སླར་ལ་གཟིགས་སོ། །དེ་ལ་རྒྱལ་པོ་རྟ་
ལས་བབས་ནས། ལྷ་ཕྱག་འཚལ་ནས་ཞུ་བ་གསོལ་པ། སློབ་དཔོན་གཡུང་དྲུང་
གཙུག་གཤེན་རྒྱལ་བ་ལགས། རྒྱལ་པོའི་མངའ་རིས་མུན་པའི་གླིང་ཁྲོད་དུ། གཡུང་
དྲུང་བསྟན་པའི་སྒྲོན་མེ་བསྣུབས་ལགས་སམ། སྟོན་པའི་སྒྲོན་མས་བཀའ་གཉན་
གཅོག་ལགས་སམ། ལོ་གསུམ་བདག་གི་མཆོད་གནས་མི་མཛད་པར། ངན་བུ་བོར་
ནས་གང་དུ་གཤེགས་པ་ལགས། བཙུན་མོ་བཞེད་ན་གཏན་གྱི་གྲོགས་སུ་འབུལ། །
བདག་གི་མཆོད་གནས་དམ་པ་གཤེགས་པར་ཞུ། རྒྱལ་ཁམས་བོན་གྱི་འཁོར་ལོ་
356

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། །
བསྐོར་བར་ཞུ། སློབ་མ་སྟོང་ཕྲག་མཐར་ཕྱིན་མཛད་པར་ཞུ། ཞེས་ཞུས་པས། དེ་ལ་
སློབ་དཔོན་གྱིས་ཞལ་ནས་གསུངས་པ། དད་པ་ཅན་གྱི་རྒྱལ་པོ་དང་བ་ཡིད་རིང་
ལགས། བདག་ལ་རྗེས་སུ་ཞེ་ས་འབུལ་བ་དང་། མཆོད་གནས་བསྐྱར་ལ་ཞུ་བ་ཞུགས་
བཞིན་དང༌། བཙུན་མོ་གཏན་དུ་འབུལ་བ་ངོ་མཚར་ཏེ། བུད་མེད་བྱ་བ་བཙན་དུག་
ཧ་ལ་ཡིན། གང་གིས་འབགས་པ་ཐར་པ་ཐོབ་མི་སྲིད། བུད་མེད་བྱ་བ་དམྱལ་བའི་
འདམ་རྫབ་ཡིན། གང་གིས་ཉེ་བ་འདམ་ན་འཛིན་པར་བྱེད། བུད་མེད་བྱ་བ་འཁོར་
བའི་བཙོན་ར་ཡིན། གང་གིས་ཉེ་བ་བཙོན་རས་སྡོམ་པར་བྱེད། བུད་མེད་བྱ་བ་ལས་
ཀྱི་སྲིན་མོ་ཡིན། གང་དང་འགྲོག་པ་མྱུར་དུ་ཕུང་བར་བྱེད། བདག་ནི་སྲིད་པའི་
དཀའ་ཐུབ་ཡིན་པས་སུ། བདག་གི་སེམས་ལ་འདོད་ཆགས་ས་བོན་མེད། སེམས་ལ་
མེད་པར་ལུས་ལ་ག་ན་སྐྱེ། འོ་སྐོལ་གྲོགས་སུ་བཙུན་མོས་སྟོ་ལྷོངས་བཏབ། མ་ཉེས་
བུ་འདི་ནམ་ཞིག་མཐའ་ན་དག་སྟེ་འོང་། བདག་གི་དཔང་པོར་དྲང་སྲོང་ནེའུ་ཙོ་ཡོད།
སྟོན་པའི་སྒྲོན་མ་བཀའ་གཉན་གཅོག་པ་དང༌། རྒྱལ་པོ་བོར་ནས་གཞན་གདམ་མ་
ཡིན་ཏེ། སླར་ལ་ལྡོག་ནས་རྒྱལ་པོའི་ཡུལ་དུ་ད་མི་འགྲོ། མཆོད་གནས་གཞན་ནས་
ཚོལ་ལ་དགེ་བ་ལུགས་བཞིན་སྤྱོད། ཅེས་གསུངས་ནས་བྱོན་ཏེ་སོང་ངོ༌། །རྒྱལ་པོ་ཡང་
མི་ཆད་ལ་རྟ་ངལ། མུན་སྲོས་ལ་སྨག་འཐིབས་ནས། ཆུ་བོ་དེ་ནི་ཞིང་དུ་ཆེ་ལ།
གཏིང་དུ་ཟབ་ཅིང་རྦ་རུ་དྲག་པས། བརྒལ་བའི་ཐབས་ནི་མེད། གྲུ་གཟིངས་དང་
ཉག་ཐག་གི་ལོང་ནི་མེད་པར་དེ་ཁ་ནར་གཟིམས་སོ། །ནངས་པར་སྔ་མོ་ལངས་ནས་
ཆབ་ཀྱི་ཁར་འགྲིམ་ནས། གྲུ་གཟིངས་དང་ཉག་ཐག་བཙལ་ནས། ཕར་ཁར་ཕྱིན་ནས་
རྗེས་བཅད་པས་ཀྱང་མ་ཆོད་དོ། །རྨེད་བཏང་བས་ཀྱང་མི་གཅིག་གིས་ཀྱང་མཐོང་བ་
མི་འདུག་གོ །དེ་ནས་གར་འགྲོ་ཆ་མེད་པའི་ཕྱིར་ལ་ལྡོག་ནས་འོང་ངོ༌། །དེར་ཉི་མ་རྩེ་
དྲོས་སུ་མགར་བའི་སྒོར་སླེབ་ནས། རྒྱལ་པོས་མགར་བ་ལ་དྲིས་པ། མགར་བ་ལགས།
357

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཁྱོད་ཀྱི་ཁ་རྩང་གི་བོན་པོ་དེ་དང་ཅི་ལྟར་དུ་འཕྲད། གང་ནས་ཡིན་ཞིང་གང་དུ་འགྲོ་
བ་ཡིན་གསུངས། ཁྱོད་ལ་གསེར་གྱི་གྱི་བྱིན་ཁྱེད་ཀྱིས་ཡོན་ཏན་ཅི་བྱས། ཞེས་ཟེར་བ་
ལ། མགར་བས་ཀྱང་རྐུ་བཙུགས་པ་དང་། གྲི་ཕྱུང་བ་ནི་གསང་ནས། རྒྱལ་པོ་ལ་སྨྲས་
པ། མི་ཆེན་པོ་ལགས། ཉིད་ཀྱི་མཚན་ནི་ཅི་ལྟར་ལགས། ཁ་རྩང་གི་བོན་པོ་དེ་ནི་ཤིན་
ཏུ་མཚན་དང་ལྡན་པའི་སྐྱེས་བུ་ཞིག་སྣང་བས་རིགས་ནི་གར་གཏོགས། མིང་དང་
མཚན་ནི་ཅི་སྐད་བྱ་བ་ལགས། ཉིད་ཀྱིས་དེད་པ་ནི་ཅིའི་ཕྱིར་འདེད་པ་ལགས་སོ། །
བདག་དང་མཇལ་བ་ནི། འདི་རུ་ཤིན་ཏུ་ཞལ་འཚལ་མ་ཞིག་ལ་བྱོན་པས། དེ་ལ་
བདག་གིས་གསོལ་ཟས་བདའ་དགུ་དྲངས། སྐྱེལ་མ་ཞབས་ཏོག་ནི་བགྱིད་པས། དེའི་
ལན་དུ་ང་ལ་གསེར་གྱི་གྱི་བྱིན་པ་ལགས་སོ། །གང་ནས་ཡིན་གྱི་དྲི་བ་ཡང་མ་བྱས་སོ། །
ད་གང་དུ་བྱོན་པ་ཡང་མ་གསུངས་སོ། །གར་འགྲོ་ཡང་ཆ་མེད་དོ། །ཞེས་གསོལ་པ་ལ།
རྒྱལ་པོས་ཀྱང་བཙུན་མོས་སྟོ་ལྷོངས་དང་། སྐུར་པ་བཏབ་པ་གསང་ནས་གསུངས་པ།
མགར་བ་ལགས། བདག་ནི་རྒྱལ་པོ་དམ་པ་ཧོས་དང་བ་ཡིད་རིང་ལགས་སོ། །མིའི་
མཆོག་ཏུ་གྱུར་པའི་སྐྱེས་བུ་དེ་ནི། རིགས་ནི་སྲིད་པ་སངས་པོ་འབུམ་ཁྲིའི་སྤྲུལ་པ་ཡིན་
ནོ། །མིང་ནི་གཡུང་དྲུང་གཙུག་གཤེན་རྒྱལ་བ་བྱ་བ་ལགས་སོ། །བདག་གིས་འདེད་པ་
ནི་རྒྱལ་རིགས་དམུའི་རྒྱལ་ས་ན། དམུ་རིགས་ཀྱི་རྒྱལ་པོའི་ཉེ་གནས་དམ་པ་ཞིག་ཡིན་
པས། བདག་གི་བླ་མཆོད་སྤྱན་དྲངས་པ་ལ། བཞུགས་སུ་མ་འདོད་ནས་སླར་ཡུལ་དུ་
གཤེགས་པ་ལ་བདག་གིས་རྗེས་སུ་བདས་པ་ལགས་སོ། །ཞེས་གསུངས་པས། མགར་
བས་ཀྱང་རྒྱལ་པོར་ཕྱག་ཕུལ་ནས། གསོལ་ཟས་རོ་མཆོག་དང་ལྡན་པ་སྣ་ཚོགས་པ་
དྲངས་ནས། ཕྱིན་ཆད་ཀྱང་རྒྱལ་པོའི་ཞབས་ནས་འདེགས་པ་དང་། མཁོ་སྤྱད་བསྒྲུབ་
པར་དམ་བཅས་སོ། །རྒྱལ་པོས་ཀྱང་མགར་བ་ལ་རྒྱལ་གྱི་ཆེ་རྟགས་སྦྱིན་པ་དང་། ཕོ་
བྲང་དུ་འོང་ན་ཡོན་ཏན་སྤེལ་བ་དང༌། འདོད་པའི་ནོར་རྫས་སྟེར་བར་ཞལ་གྱིས་
358

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
བཞེས་སོ། ། དེ་ནས་རྒྱལ་པོ་དང་བ་ཡིད་རིང་ཡང་། སླར་ཁྱིམ་དུ་ཕྱིན་ནས། རྒྱལ་བུ་
ལྕམ་དྲལ་དང་འཁོར་རྣམས་ཀྱིས་དྲིས་པ། རྒྱལ་པོ་ལགས། ཉིད་ནི་སློབ་དཔོན་དང་
ཞལ་མཇལ་ལམ། སློབ་དཔོན་ནི་གང་དུ་གཤེགས་སམ། སླར་ལ་གཤེགས་པ་མ་
འདོད་དམ། ཞེས་ཞུས་པས། རྒྱལ་པོས་ཞལ་ནས་གསུངས་པ། བདག་ནི་སློབ་དཔོན་
གྱི་རྗེས་ཁོ་ནར་ཞུགས་ནས་བདས་པས། ཉི་མ་རྒས་ཁར་ཆུ་གྱིམ་ཤང་ནག་པོའི་འགྲམ་
ན་དེའུ་སླེབ་ཙམ་ཞིག་རེད་ནས། སློབ་དཔོན་ནི་ཆུ་བོ་དེ་ལ་གོམ་པ་གསུམ་ཙམ་ཞིག་
མཛད་ནས་གཤེགས་སོ། །དེ་ལ་བདག་གིས་ཀུ་ཆེན་པོ་བཏབ་པས། སྤྱན་སླར་ལ་
གཟིགས་ཙམ་ཞིག་མཛད་པ་ལ། བདག་གིས་ལྷ་ཕྱག་འཚལ་ནས་སླར་གཤེགས་པར་
ཞུས་པས། གཤེགས་སུ་མ་བཞེད་པར་ཚིགས་སུ་བཅད་ནས་གསུངས་པ། དད་པ་
ཅན་གྱི་རྒྱལ་པོ་དང་བ་ཡིད་རིང་ལགས། བདག་ལ་རྗེས་སུ་ཞེ་ས་འབུལ་བ་དང་།
མཆོད་གནས་བསྐྱར་ལ་ཞུ་བ་ཞུགས་བཞིན་དང་། བཙུན་མོ་གཏན་དུ་འབུལ་བ་ངོ་
མཚར་ཏེ། བུད་མེད་བྱ་བ་བཙན་དུག་ཧ་ལ་ཡིན། གང་གིས་འབགས་པ་ཐར་པ་ཐོབ་
མི་སྲིད། བུད་མེད་བྱ་བ་དམྱལ་བའི་འདམ་རྫབ་ཡིན། གང་གིས་ཉེ་ཡང་འདམ་ལ་
འཛིན་པར་བྱེད། བུད་མེད་བྱ་བ་འཁོར་བའི་བཙོན་ར་ཡིན། གང་གིས་ཉེ་བ་བཙོན་
རས་སྡོམ་པར་བྱེད། བུད་མེད་བྱ་བ་ལས་ཀྱི་སྲིན་མོ་ཡིན། གང་དང་འགྲོགས་པ་མྱུར་
དུ་ཕུང་བར་བྱེད། བདག་ནི་སྲིད་པའི་དཀའ་ཐུབ་ཡིན་པས་སུ། བདག་གི་སེམས་ལ་
འདོད་ཆགས་ས་བོན་མེད། སེམས་ལ་མེད་པ་ལུས་ལ་ག་ན་སྐྱེ། འོ་སྐོལ་གྲོགས་སུ་
བཙུན་མོས་སྟོ་ལྷོངས་བཏབ། མ་ཉེས་བུ་འདི་ནམ་ཞིག་མཐའ་ནས་དག་སྟེ་འོང་།
བདག་གི་དཔང་པོར་དྲང་སྲོང་ནེའུ་ཙོ་ཡོད། སྟོན་པའི་སྒྲོན་མའི་བཀའ་ཉན་གཅོག་
པ་དང་། རྒྱལ་པོ་བོར་ནས་གཞན་གདམ་མ་ཡིན་ཏེ། སླར་ལ་ལོག་ནས་རྒྱལ་པོའི་
ཡུལ་དུ་ད་མི་འགྲོ། མཆོད་གནས་གཞན་ནས་ཚོལ་ལ་དགེ་བ་ལུགས་བཞིན་སྤྱོད།
359

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཅེས་གསུངས་ནས་གཤེགས་སོ། །བདག་ཀྱང་མི་ཆད་ལ་རྟ་ངལ། མུན་བསྲོས་ལ་སྨག་
འཐིབས་ནས། དེ་ཁོ་ནར་གཟིམས་སོ། །ཕྱིར་ནངས་ནམ་ལངས་ནས། ཆུ་ལ་གྲུ་
གཟིངས་དང་ཉག་ཐག་བཙལ་ནས། ཕར་ཀ་རུ་སོང་ནས། རྗེས་བཅད་ནས་ཀྱང་མ་
ཆོད། རྨེད་བཏང་བས་ཀྱང་མ་རྙེད་ནས་ཡི་མུག་ལ་ག་ཆད་དེ། ཕྱིར་ལ་ལྡོག་པ་
ལགས་སོ། །ཞེས་རྒྱལ་པོས་གསུངས་པས། ཡུལ་དེའི་སློབ་བུ་དང་འཁོར་པ་ཁ་ཅིག་གི།
སྐྱེས་བུ་དེ་ལ་ནི་དེ་མི་སྲིད་དོ། །ཞེས་ཟེར་ནས་འགྱོད་པ་བསྐྱེད་དོ། །བཙུན་མོ་དང་ཁ་
ཅིག་པས་ནི། ཤིན་ཏུ་ཡང་མ་དགའ་ནས་གཤེ་སྐུར་བཏབ་བོ། །རྒྱལ་པོ་ཉིད་ནི་ཤིན་
ཏུ་ཐུགས་མ་བདེ་སྟེ། བྱ་བའི་ཐབས་མེད་ཅིང་། ཐལ་བའི་ལས་ལ་འགྱོད་ཀྱང་བཅོས་
སུ་མེད་པའོ། ། །
༧ དེའི་ཚེ་དེའི་དུས་ན། སློབ་དཔོན་ནི་རི་གཙུག་རུམ་འབར་བའི་ནགས་ཚལ་དུ་
བྱོན་ནས། བྱང་ཆུབ་ཤིང་གི་སྤྱིལ་པོ་རུ་བཞུགས་ཏེ། ལྷ་དང་ཀླུ་དང་མི་རྣམས་ཀྱིས་
ཀྱང༌། སློབ་དཔོན་གྱི་ཞལ་བལྟ་ཞིང་མཆོད་པ་འབུལ་ལོ། །སྤྲེའུ་བྱང་ཆུབ་སེམས་
དཔའ་རྣམས་ཀྱིས་སྨན་དང་ཤིང་ཏོག་འདྲེན་ནོ། ། ལྷ་མ་སྲིན་སྡེ་བརྒྱད་རྣམས་ཀྱིས་
ཀྱང་། སློབ་དཔོན་གྱི་ཞབས་ནས་བཏེག་ཅིང་སྡོང་གྲོགས་བྱེད་དོ། ། དེ་ལྟར་དུ་ཤིན་
ཏུ་སོ་གསོད་ལ་སྐྱིད་པར་འདུག་ནས། ཐུགས་ཀྱི་དགོངས་པ་བཏང་བ་ལ། བདག་
ཀྱང་སྟོན་པས་བཀའ་ཡིས་བཅད་ནས། རྒྱལ་པོའི་བླ་མཆོད་བཏང་བར་རྒྱལ་པོས་
འགྲོ་འདུག་དང་། བཙུན་མོས་ཉེས་སྐྱོན་གྱིས། ཡུལ་དེར་ཡང་མ་བསྡད། བསྟན་པ་
ཡང་བར་ཆད་ཀྱི་རྐྱེན་དབང་དུ་སོང་བས། བསྟན་པ་ཡང་མ་ཚུགས། སླར་ལ་ཤིན་
ཏུ་སྙིང་མ་དགའ་བས། སྟོན་པའི་སྤྱན་སྔར་ཡང་མ་སོང་། ཕྱི་རོལ་གྱི་གནས་སུ་ཡང་
མ་སོང་བར། དབེན་པའི་གནས་ཞིག་བཙལ་བསམ་ནས་འོང་བས། གནས་འདི་རུ་
ཕྱིན་པས། ཤིན་ཏུ་སོ་གསོད་ལ་སྐྱིད་པར་ཡོད་དེ། གང་ཟག་གི་གཤེན་པོ་ལ། རྒྱལ་
360

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
ཁམས་ཀྱི་ཡ་ག་དར་ན། བོན་གྱི་བསྟན་པ་ལ་གནོད་ཅིང་། གཤེན་གྱི་དབུ་འཕང་
དམའ་བར་འདུག་པས། ད་འདི་ལ་ཅི་ལྟ་བུའི་ཐབས་ཤིག་འཚལ་བསམ་ནས། ཡུལ་
ཧོས་མོ་གླིང་དྲུག་ལ་དགོངས་པ་བཏང་ནས། སློབ་དཔོན་གྱི་མངོན་པར་ཤེས་པའི་
སྤྱན་གྱིས་གཟིགས་པས། ཡུལ་དེའི་མི་རྣམས་ཀྱང་། ལས་དགེ་བ་ལ་མི་སྤྱོད་པར།
སློབ་བུ་རྣམས་ཀྱང་སྦྱིན་པ་གཏོང་བ་ནི་འཕྲོ་བཅད་ནས། ཚུལ་ཁྲིམས་བསྲུངས་པ་ནི་
འཆལ། བཟོད་པ་བསྒོམས་པ་ནི་སྟོར། བརྩོན་འགྲུས་བསྐྱེད་པ་ནི་གཡེངས། བསམ་
གཏན་ལ་མཉམ་པར་བཞག་པ་ནི་འཁྲུགས་ནས། ཀུན་གྱིས་སློབ་དཔོན་ཀྱང་དེ་ཙུག་
བྱེད་ན། བོན་བྱ་བ་རྫུན་ཡིན་ཟེར་ནས་གཤེ་སྐུར་བཏབ་པར་གཟིགས་སོ། ། དེ་ནས་
ཡང་སློབ་དཔོན་གྱི་དགོངས་པ་བཏང་བས། ལུང་ལས་ཀྱང་། གང་ཞིག་དག་པའི་
དཀའ་ཐུབ་ཀྱི། བྱང་ཆུབ་སེམས་ལ་བློ་སྦྱངས་ན། གང་དག་འགྲོ་བའི་ཚོགས་རྣམས་
ལ། གནོད་ཅིང་འཚེ་བར་མི་བྱ་ཡང་། སྤྱི་རུ་གཡུང་དྲུང་བསྟན་པ་ལ། སྨད་ཅིང་སྡང་
བར་བྱེད་པ་ལ། བརྣགས་དང་སྦྱོར་བའི་ལས་བྱས་ཀྱང་། བསྟན་པ་སྤྱི་ཡི་དོན་ཆེད་
དོ། །དོན་ལ་མི་འགལ་བསྟན་པ་ཆེ། ཞེས་བྱ་བ་ཡིན་པར་དགོངས་ནས། རི་དེའི་རྩ་
བ་ན་ས་བདག་ཀླུ་གཉན་གྱི་ཐུ་བོ། ཀླུ་ནག་པོ་འཛིན་པ་ལག་མང་བྱ་བ་ཡོད་པ། ཏིང་
ངེ་འཛིན་གྱི་འོད་ཟེར་གྱིས་བཀུག་ནས། སྡོམ་བྱེད་ཀྱི་ཕྱག་རྒྱ་བྱེད་ཅིང་། སློབ་དཔོན་
གྱི་མདུན་དུ་བྱུང་སྟེ་སྨྲས་པ། བདག་གནས་སུ་འདུག་ཏུ་མི་སྟེར་བར། སྲོག་གི་རྩ་བ་
ནས་དྲངས་ཤིང་གཟིར་བ། ཁྱོད་ལ་ཉེས་ཅི་བྱུང་། ད་ཅི་བྱེད། བདག་གི་བསྟན་པའི་
ཞབས་ནས་འདེགས་པ་མ་གཏོགས་པ། ཉིད་ཀྱི་ཐུགས་དང་འགལ་བ་ནི་མ་བགྱིས་ན།
ཞེས་ཟེར་བ་ལ། སློབ་དཔོན་གྱིས་ཞལ་ནས། ཁྱོད་ཀྱང་རི་འདིའི་རྩ་བ་ན་གནས། ང་
ཡང་རི་འདིའི་རྐེད་པ་ན་གནས། འུ་བུ་གཉིས་གནས་ཀྱིས་བསྡུས་པའི་གྲོགས་པོ་ཡིན་
པས། ང་ལ་དགྲ་བྱུང་ན་ཁྱོད་ཀྱིས་ར་མདའ་བཟློག་དགོས་པ་ཡིན། ཁྱོད་ལ་ནད་བྱུང་
361

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ན་བདག་གིས་རྩི་སྨན་གྱིས་གསོ་དགོས་པ་ཡིན། དམ་ལོངས་དམ་ལོངས་ནག་པོ་ཀླུ་
ཡི་བུ། ཞེས་གསུངས་ནས། རྩི་སྨན་གྱི་གཏོར་མ་བྱིན་པས། ཀླུ་ཡང་དགའ་སྟེ་སྨྲས་
པ། མཚན་དང་ལྡན་པའི་མི་མཆོག་སྐྱེས་བུ་ལགས། བདག་ནི་ཁྱེད་ཀྱི་གྲོགས་པོར་ག་
ལ་སྟེ། བདག་ཅག་ཁྱོད་ཀྱི་བསྟོད་ཅིང་དགའ་ཚིག་སྨྲས། ཁྱོད་ཀྱི་རྩི་སྨན་གཏོར་མ་རྒྱ་
རེ་ཆེ། ཀླུ་ཡུལ་ནད་ཀྱི་སྡུག་བསྔལ་ཞི་བར་མཛད། ད་ནི་ཁྱོད་ཀྱི་བསྟན་པའི་ཞབས་
འདེགས་ཀྱི། བསྟན་པ་བཤིགས་པའི་དགྲ་བོ་ག་ན་ཡོད། ང་ཡིས་ཙི་ཏི་ཛཱ་ལ་ནད་
ཀྱིས་བཟུང་ལ་བཏང་། ཞེས་ཟེར་བ་ལ། སློབ་དཔོན་ཞལ་ནས་གསུངས་པ། ཀླུའི་བུ་
འཛིན་པ་ལག་མང༌། ཞིང་ཁམས་འདིའི་ཤར་ཕྱོགས་སུ། ཆུ་བོ་ན་ར་ཛ་རའི་རྒྱུད་ལ།
ཡུལ་གྱི་མིང་ནི་ཧོས་མོ་གླིང་དྲུག་བྱ་བ་ལགས་སོ། །གྲོང་ཁྱེར་གྱི་མིང་ནི་བདལ་ཁྱབ་
ཀུན་སྤྲོ་བྱ་བ་ལགས་སོ། །སྐུ་མཁར་གྱི་མིང་ནི་འབར་བ་རྩེ་དགུ་བྱ་བ་ལགས་སོ། །དེའི་
ནང་ན་བཙུན་མོ་ཕྱ་བཟའ་འགུ་ལིང་མ་ཏི་བྱ་བ་ཞིག་ཡོད་པ། དེས་བདག་གི་བསྟན་
པ་ལ་གནོད་ཅིང་། མ་ཉེས་པའི་སྟོ་ལྷོངས་ཆེན་པོ་ཞིག་བཏབ་ནས་ཡོད་པས། བདག་
གི་བཀའ་མ་བྱུང་གི་བར་དུ། ཟུངས་ཤིག་སྡོམས་ཤིག །གཞན་ཡང་ཡུལ་ཁམས་དེའི་
མི། དགེ་བ་ལ་མི་སྤྱོད་ཅིང་བདག་ལ་གཤེ་སྐུར་བཏབ་པ་རྣམས་ཀྱང་། ཟུངས་ཤིག་
སྡོམས་ཤིག །ཅེས་བཀའ་སྩལ་པ་དང༌། ཀླུ་ལག་དགུ་པ། དཔྲལ་བ་ན་མིག་གཅིག་
ཡོད་པ། ཤིན་ཏུ་ཁྲོ་གཏུམ་ནས། རབ་ཏུ་ཞེ་ངན་པས། བཏང་ནས་ཀུན་འཛིན་པ།
ཟིན་ན་ཀུན་སྡོམ་པ། བསྡོམས་ཤིང་འཆོར་མི་སྲིད་པ་ཞིག་ཏུ་གྱུར་ཏེ། ཤར་ཕྱོགས་སུ་
མཆོངས་ནས་སོང་ངོ༌། ། དེ་ནས་རྒྱལ་པོའི་ཡུལ་ཧོས་མོ་གླིང་དྲུག་ཏུ་ཕྱིན་པ་དང་། སྐུ་
མཁར་འབར་བ་རྩེ་དགུའི་ནང་དུ། བཙུན་མོ་འགུ་ལིང་མ་ཏི་ཉལ་བའི་ཁ་རུ་འཛུལ་
ཏེ། སྙིང་དཀར་ནག་གི་མཚམས་ནས་བཟུང་ངོ༌། །དེ་ཡང་ཁོ་རང་ནི་བཙུན་མོའི་ཁོང་
ན་འདུག་ཀྱང༌། ཡན་ལག་དང་ཉིང་ལག་དང་། ཁ་རླངས་དང་བསམ་སྦྱོར་ངན་
362

ཁབ་ཀྱི་དཔལ་འབར་བཞེས་པའི་མདོ། །
མདོ་སྡེ།
པ། ཉི་མའི་ཟེར་བཞིན་དུ་བརྐྱངས་ནས། རྒྱལ་ཁམས་དང་གྲོང་ཁྱེར་གྱི། གཤེ་སྐུར་
བཏབ་པའི་མི་རྣམས་ཀྱང་བཟུང་ངོ༌། །དེས་ན་ཕྱི་དེའི་ནངས་པར་ནམ་ལངས་ནས།
བཙུན་མོ་འགུ་ལིང་མ་ཏི་ནི། ཤིན་ཏུ་ཡང་སྙིང་མ་དགའ་བས། རབ་ཏུ་ཡང་འཕྲིགས་
པ་སྐྱེས་ཏེ། རྒྱལ་པོ་ཡབ་སྲས་དང་། སྲས་ལྕམ་དྲལ་དང་། འཁོར་པ་རྣམས་ལ་ཡང་
སློབ་དཔོན་གྱིས་ཆད་པ་ཡིན་པར་འཕྲིགས་དོགས་ནས་གསང་ངོ༌། །ཡུལ་ཁམས་ཀྱི་མི་
རྣམས་ཀྱང་འཕྲིགས་པ་སྐྱེས་པ་དང་། མི་དགེ་བའི་རྟགས་མང་པོ་བྱུང་ངོ༌། །དེ་ནས་
དུས་རེ་ཤིག་ཙམ་ན། བཙུན་མོ་ནི། ནད་ཀྱིས་གདུངས་ནས་ལུས་ཀྱི་མདོག་ཉམས་པ་
དང་། དབང་པོ་སྒོ་འགག་པ་དང་། མགོ་བོའི་སྐྲ་བྱི་བ་དང་། རྐང་ལག་འཁོབས་པ་
དང་། དོན་སྙིང་གཟེར་བ་དང་། རྫི་སྨིན་གྲུག་པ་དང་། བོལ་འབེལ་ཡོང་བར་བྱུང་
ངོ༌། །གཞན་ཡང་ཡུལ་ཁམས་དེ་རུ་བཀྲ་མི་ཤིས་པ་དང་། ལོ་ཏོག་སད་ཀྱིས་ཁྱེར་བ་
དང་། གདོན་དང་འབྱུང་པོས་ཆོ་འཕྲུལ་དང་། སྨྱོ་འབོགས་དང་བླ་རྡོལ་དང༌། མཛེ་
ཟེར་དང་སྐམ་ཁོལ་དང་། སྐྲན་དང་དམུ་ཆུ་དང་། སུར་ཡ་ནག་པོ་དང་། དེ་ལས་
སོགས་པའི་ཀླུ་ནད་སྣ་ཚོགས་པ་བྱུང་ངོ༌། །དེ་ལ་རྒྱལ་པོ་ཡབ་ཡུམ་དང་། སྲས་ལྕམ་
དྲལ་དང་། བློན་པོ་དང་དེད་དཔོན་རྣམས་ཀྱང་འཕྲིགས་པ་སྐྱེས་སོ། ཡུལ་དེའི་མི་
རྣམས་ཀྱང་འཕྲིགས་སོ། །བཙུན་མོ་རང་ཡང་འཕྲིགས་པ་སྐྱེས་ཏེ། ད་རུང་ཡང་ཤིན་
ཏུ་གསང་ངོ༌། །གཞན་ཡང་ཐམས་ཅད་ཀུན་གྱི་ཡུལ་ཧོས་མོ་གླིང་དྲུག་ལས་བཀྲ་ཤིས་
ཤིང་། བསོད་ནམས་ཆེ་བ་ནི་འཇིག་རྟེན་གྱི་ཁམས་ན་ཡང་མེད་ན། རྒྱལ་པོ་བྱེས་སུ་
བྱོན་པ་དང་། བཙུན་མོས་རང་དབང་རང་གིས་བསྒྱུར་བས་ཆ་འདི་ལ་མི་བདེན་པར་
འདུག་གོ །སློབ་དཔོན་གཡུང་དྲུང་གཙུག་གཤེན་རྒྱལ་བའི་བཀའ་ནི་ཤིན་ཏུ་ཡང་
བདེན་པར་འདུག་གོ །གཡུང་དྲུང་གི་བོན་ནི་རབ་ཏུ་ཡང་གཉན་ངེས་པར་འདུག་
གོ །དཀར་ནག་དང་དགེ་སྡིག་གི་ལས་ནི་ལྟས་མངོན་དུ་གསལ་བར་འདུག་གོ །ཞེས་
363

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཟེར་ནས། ཀུན་གྱིས་ཁ་མར་བཏགས་སོ། །དེ་ནས་རྒྱལ་པོ་དང་སྲས་ལྕམ་དྲལ་དང་།
འཁོར་པ་རྣམས་ཀྱིས་མོ་བོན་དང༌། དཔྱད་མཁན་མང་པོ་བོས་ནས། བཙུན་མོའི་
ནད་དང་རྒྱལ་ཁམས་ཀྱི་ནད་ཡམས་ལ། ཕན་པའི་རིམ་གྲོ་ཆེར་བྱས་ཀྱང་། དྲག་པ་
དང་སྨན་པར་མ་གྱུར་ཏེ་ཕྱིར་ལ་ཐུའོ། །དེ་ནས་ཅིའི་ཐབས་ཀྱང་མ་རྙེད་ནས། རྒྱལ་པོ་
ཡབ་ཡུམ་དང་སྲས་ལྕམ་དྲལ་དང་། འཁོར་པ་རྣམས་ཀྱང་བཙུན་མོའི་ནད་ལ་བལྟས་
པས། ཤིན་ཏུ་ཡང་ཉམ་ཐག་པ་དང་། རྒྱལ་ཁམས་ཀྱི་ནད་ཡམས་དང༌། མི་དགེ་བ་
སྣ་ཚོགས་པ་བྱུང་བ་ལ། ཕན་པའི་ཐབས་ནི་མ་རྙེད་ནས། ཤིན་ཏུ་ཡང་མྱ་ངན་གྱིས་
གདུངས་ཏེ་འདུག་གོ ། །
དེའི་ཚེ་དེའི་དུས་ན། གནས་མཆོག་དམ་པ་འོལ་མོ་གླིང་ཆེན་གྱི་མཐིལ་ན། སྟོན་
པའི་སྐུ་ཡི་སྤྲུལ་པ། མོ་བ་ཀུན་ཤེས་ཐང་པོ་བྱ་བ། གཡུང་དྲུང་སེམས་དཔའ་ཁྲི་དྲུག་
སྟོང་གི་ནང་ནས། ཕྱྭ་གཤེན་ལེགས་རྒྱལ་ཐང་པོའི་སྤྲུལ་པ་ལ། ཕྱྭ་གཤེན་ཐེག་པའི་
བོན་སྒོར་ཞུགས་པ། ཞུགས་ཤིང་སློབ་པ། བསླབས་ཤིང་མཁས་པ། མཁས་པས་ཕུལ་
དུ་ཕྱིན་པ་ཞིག །ཡུལ་ཧོས་མོ་གླིང་དྲུག་ཏུ་ཕེབས་སོ། །དེ་ལ་ཀུན་གྱིས་མོ་བཏབ་པས།
སྣང་སྲིད་ཐམས་ཅད་འཆད་པར་ཤེས་ནས། ཚེ་སྔ་ཕྱི་ད་ལྟ་གསུམ་གྱི་སྟངས་འཛིན་
ཞིང་། ད་ལྟའི་རྒྱུད་ཐོག་ཏུ་བཀྲམ་ནས་ཐིག་ལ་རྣོའོ། །ཞེས་ཟེར་བ་རྒྱལ་པོའི་སྙན་དུ་
ཐོས་སོ། །དེ་ལ་རྒྱལ་པོས་འཁོར་རྣམས་ལ་སྦྲན་བཏང་ནས། མོ་མ་དེ་འཁོར་པ་གཅིག་
གིས་སྤྱན་དྲོངས་ལ། རྒྱལ་ས་ཡང་ཐོག་ཏུ་ཁྲིད་ལ་ཤོག་དང་། ངེད་རང་ཡང་མོ་ཕྲུ་
ཞིག་ལྟའོ། །ཞེས་གསུངས་ཏེ། རྒྱལ་པོས་བཀའ་བྱུང་ནས། འཁོར་རྣམས་ཀྱིས་མོ་བ་དེ་
སྤྱན་དྲངས་ནས་རྒྱལ་ས་ཡང་ཐོག་ཏུ་མཆིས་ཏེ། གསོལ་ཟས་རོ་མཆོག་དང་ལྡན་པ་
བདའ་དགུ་དྲངས་སོ། །དེ་ནས་རྒྱལ་པོས་ཞལ་ནས་གསུངས་པ། མོ་མ་ལགས།
བདག་གི་བཙུན་མོ་འདི། ནད་ངན་པ་འདི་ལྟ་བུ་ཞིག་ན་ནས། བདག་ཅག་རྣམས་
364

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
ཀྱིས་ཀྱང་། ཇི་བྱས་ན་ཇིར་མ་བཏུབ། ཇི་སྨན་ན་ཇིར་མ་ཕན་ནས། ཁྱེད་ནི་སྣང་
སྲིད་ཐམས་ཅད་མཁྱེན་ཅིང༌། ཤིན་ཏུ་མོ་རྣོ་བར་འདུག་ཟེར་ནས། རྒྱལ་ཁམས་ན་
སྙན་པ་ལགས་སོ། །དེས་ན་བདག་གི་བཙུན་མོ་འདིའི་ནད་ནི་ཇི་ལྟ་བུ་ཞིག་ཡིན།
རྐྱེན་ཇི་ལྟ་བུས་བསླངས། གདོན་ནི་ཇི་ལྟ་བུ་ཞིག་གདོན། ཐབས་ནི་ཇི་ལྟ་བུ་ཞིག་བྱས་
ན་ཕན། འདི་ལ་ཕན་ན་ནི། ཉིད་ལ་རྒྱལ་སློད་ཀྱི་སུམ་ཆ་ཡོན་ཡང་སྟེར་རོ། །ཞེས་
གསུངས་པ་ལ། མོ་བ་དེའི་མདུན་དུ། གཞི་ལིང་ཕྱིང་དཀར་པོའི་གདན་ནི་བཏིངས།
དེའི་སྟེང་དུ་སྔོན་མོ་ནས་ཀྱི་སྨྲན་མ་ནི་བླུགས། མཚོ་རོ་གཡུའི་སྒྲོན་མ་ནི་བཞག །
མདའ་ལི་དམར་ལྟང་བཟང་གི་མགུལ་དུ། དར་གྱི་ནམ་ཡོལ་དཀར་པོ་ནི་བཏགས།
སྣ་ཚོགས་ཟ་འོག་གི་རྩིས་ཁྱིམ་ནི་བཀྲམ། གཙང་མ་ཁྲུས་ཀྱི་ཚན་ཆབ་དང༌། སྤོས་ཀྱི་
དུད་པ་ནི་གཏུལ། བཟང་ཤིང་སྣ་ཚོགས་ཀྱི་དུད་པ་དང་། ཕྱེ་མར་འོལ་ཀོན་གྱི་མཆོད་
པ་དང༌། གཡུ་འབྲང་དང་མངོན་ཆས། ཡེ་མཁྱེན་སྒྲ་བླའི་རྒྱལ་པོ། དཀྱེལ་ཆེན་ཕུ་
ཝེར་དཀར་པོ་དང་། མདུད་ལྷ་སུམ་བརྒྱ་དྲུག་ཅུ་མཆོད་ཅིང་། དུང་གི་ཇུ་ཐིག་ཤར་
རྐྱ་དྲུག་དེ། ལན་གསུམ་ཀླད་ལ་གཡུག་ཅིང་། ལྷ་གཞི་སྟེང་དུ་བབ་སྟེ་སྨྲས་པ། ཀྱེ་མ་
རྒྱལ་པོ་ལགས། ཁྱེད་ཀྱི་བཙུན་མོ་འདིའི་ནད་ནི་ཙི་ཏི་ཛྭ་ལ་ཞེས་བྱ་བ་ཡིན་པར་
འདུག་གོ །རྐྱེན་ནི་ཁས་ཀྱང་མི་ཐུབ་ལག་གིས་ཀྱང་མི་ཐུབ་པའི་མི་གཅིག་ལ། སྟོ་
ལྷོངས་དང་སྐུར་པ་ཆེན་པོ་བཏབ་པ་ལ། དེ་ལན་བར་འདུག་གོ །གདོན་ནི་ཀླུ་ནག་པོ་
འཛིན་པ་ལག་མང་ཞེས་བྱ་བ་གདོན་པར་འདུག་གོ །ཐབས་ནི་ཅིས་ཀྱང་མི་ཕན་པས།
སྟོན་པ་གཤེན་རབ་མི་བོ་སྤྱན་དྲངས་ནས། གནོང་འགྱོད་དང་བཤགས་པ་བྱས་ན་
ཕན་པ་རུ་འདུག་གོ །ཞེས་སྨྲས་པས། དེ་ལ་རྒྱལ་པོས་ཤིན་ཏུ་བདེན་བསམ་པ་དང་།
ཐིག་པ་རུ་འདུག་དགོངས་ནས། ཡང་གསུངས་པ། མོ་མ་ལགས། དེས་ན་བདག་
གིས་སྟོན་པའི་སྒྲོན་མ་དེ་སྤྱན་དྲངས་ནས། གནོང་འགྱོད་དང་བཤགས་པ་བྱས་ན།
365

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བཙུན་མོའི་ནད་ལ་ཕན་ཞིང་། བདག་ཅག་ཡབ་ཡུམ་སྲས་དང་བཅས་པ་རྣམས་ལ།
དུས་ཀྱི་ཅི་ལྟར་དུ་འབྱུང་བས་སྟངས་འཛིན་པར་ཞུ་ཟེར་ནས། མར་ཞི་གསེར་གྱི་པ་དྲ་
ལ། མཚོ་རོག་གཡུའི་ཕྲ་བཀོད་པ་ཞིག་ཕུལ་བས། མོ་མས་ཀྱང་། ལྷ་མདའ་སྒྲོ་དཀར་
དེ། ཀླད་ལ་གཡུག་ནས་དཔྱད་དེ་སྨྲས་པ། ད་སྲིད་པ་ཆགས་ཆགས་ལུག་ལ་ཆགས།
ལུག་ལྷ་བལ་ཆེན་གྱི་སོག་བལ་ལ། སྨན་ལྷ་མོ་ཐང་གི་བཅག་འདབ་པས། ཇུ་ཐིག་
ཤར་བ་རྐྱ་དྲུག་ཏུ་བྱུང༌། སྲིད་པ་ཆེ་དྲུག་གི་བླ་གནས་ཡིན། འགྲོ་བ་རིགས་དྲུག་གི་
དཔྱད་ལ་ཡོད། ད་སྲིད་པས་སྐོར་སྐོར་ལུག་ལ་སྐོར། དུང་གི་ཇུ་ཐིག་ཤར་བ་རྐྱ་དྲུག་
ལ། གཡུ་ཡི་ཁ་བུན་སུམ་བརྒྱ་དྲུག་ཅུ་བསྟན། དེ་ལ་ལྷ་ཕུ་ཝེར་དཀར་པོ་མཆེད་
གསུམ་དང༌། སྲིང་མོ་ཙ་མེད་སྤུན་གསུམ་དང༌། མདུད་ལྷ་སུམ་བརྒྱ་དྲུག་ཅུ་དེས།
སུམ་བརྒྱ་དྲུག་ཅུའི་རྟ་ལ་ཞོན། ཡེ་ངམ་འཁྲུག་པ་བྱེད་པ་ལ། རྣོ་མཐོང་བྱ་ར་བྱེད་དུ་
སོང་། ཡོད་རི་དེལ་དཀར་གྱི་རྩེ་མོ་ལ། ཀུན་ཏུ་འཁོར་འཁོར་ལྡིང་ལྡིང་ནས། འཁོར་
ས་བབ་གདན་བཙལ་བ་ལ། ཇུར་ཐིག་ཤར་བ་རྐྱ་དྲུག་མཐོང་། ཤར་བ་རྐྱ་དྲུག་སྟེང་
དུ་བབས། བབས་དང་རྣོ་མཐོང་དེ་ནས་སྲིད། ད་སྲིད་པ་ལིང་ལིང་ལུག་ལ་ལིང་།
ལུག་ལྷ་བལ་ཆེན་གྱི་གཞུང་བལ་ལ། ཡབ་བླ་བདལ་དྲུག་གི་གླིང་གླིང་པས། གཞི་ལིང་
ཕྱིང་དཀར་པོའི་གདན་ལ་བྱུང༌། ཕྱྭ་དམུ་གཙུག་གསུམ་གྱི་གཞི་མ་སྲིད། ད་སྲིད་པ་
སྨྲང་སྒྲུང་ལུག་ལ་སྨྱུང༌། སྔོན་སྲིད་པ་ཡེ་སྨོན་རྒྱལ་པོ་ཡིས། འགྲོ་བ་སེམས་ཅན་གསོ་
སྦྱིན་དུ། ལུག་ལྷ་བལ་ཆེན་ལ་སྨྱུང་གསོལ་བས། ལྷ་བ་བལ་ཆེན་གྱི་རྫུ་འཕྲུལ་ལས།
འབྲུ་ཀུན་ལ་སྔ་བ་ནས་སུ་བྱུང་། ལུག་དང་ནས་གཉིས་མཐུན་སྡེབས་པས། ལུག་ནས་
འབྱུང་བཞིན་གྱི་གཏམ་དཔེ་དང་། སྔོན་མོ་ནས་ཀྱི་སྨྲན་མ་སྲིད། ད་སྲིད་པ་ལུག་ལུག་
ལུག་ལ་ལུག །ལུག་ལྷ་བ་བལ་ཆེན་བཞོས་པ་ལུག ། ལྷ་བ་བལ་ཆེན་བཞོས་པ་ལས།
འོ་མའི་སྙིང་པོ་མར་དུ་བྱུང༌། སྔོན་མོ་ནས་ཀྱི་ཕྱེ་མ་དང༌། སྙིང་པོ་མར་གྱི་བཅུད་
366

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
བསྲེས་པས། ཕྱེ་མར་འོལ་ཀོན་གསོས་སུ་བྱུང་། དེ་མདུད་ལྷ་སུམ་བརྒྱའི་གསོལ་ཟས་
བྱས། སྔོན་མོ་ནས་ཀྱི་ཉིང་ཁུ་དང་། རྩི་བཅུད་འོ་མ་བསྲེས་པ་ལས། ཨ་རྒ་ཕུད་ཀྱི་
མཆོད་པ་བྱུང་། དེ་མདུད་ལྷ་སུམ་བརྒྱའི་སྐྱེམས་སུ་བྱས། སྐྱེམས་མ་གསོལ་མཐོང་ན་
དགའ་ཞིང་བྲོད། གསོལ་དུ་རན་ན་དགའ་རྟགས་འཛུམ། ཨ་ལ་ལ་ཞེས་རང་འབྱུང་
ཚིག །དེ་དགའ་བའི་རྟགས་ལ་འཛུམ་པ་དང་། ཨ་རྒའི་གཏན་ཚིགས་ཀྱང་དེ་ནས་
བསྲིད། ད་སྲིད་པ་མཐོང་མཐོང་ལུག་གིས་མཐོང་། སྔོན་གནམ་གྱི་སྙིང་པོ་ས་ལ་
ཆགས། དེ་ལུག་ལྷ་བ་བལ་ཆེན་གྱིས་མཐོང་ཞིང་བྲད། བྲད་ཅིང་བརྐོས་པས་གཡུ་རུ་
བྱུང་། ལྷ་གཞི་དཀར་པོའི་སྟེང་དུ་བཞག །གཡུ་ཡི་མོ་མིག་ཀྱང་དེ་ནས་བསྲིད། ད་
སྲིད་པ་གཙུག་གཙུག་ལུག་ལ་གཙུག ། སྔོན་ཡེ་དང་ངམས་གཉིས་འཁྲུག་པའི་དུས།
ཡེ་རྗེ་ཡོད་རིའི་རྩེ་ལ་བསྡད། ངམས་རྗེ་མུན་པའི་རྫོང་ལ་བསྡད། ངམས་ཀྱི་མཚོན་ཆ་
སྣ་དགུ་བརྡུངས། མགར་གྱི་ཞུན་ཁང་དྲོས་པ་ཡི། ཚ་ཚ་མུན་གྱི་གླིང་ལ་ཕོག །མུན་གྱི་
རླངས་པ་སྤྲིན་དུ་ཆགས། སྤྲིན་ལ་ཟིལ་དང་ཆར་དུ་བྱུང་། ཡེ་རྗེ་སྨོན་པོ་ཆར་གྱིས་
བངས། ཆར་ལ་ཆུ་བརྟེན་ཞྭ་མེད་པར། ལུག་ལྷ་བལ་ཆེན་ཟེ་བལ་ལ། ཡེ་རྗེ་སྨོན་པའི་
དབུ་ཞྭ་བྱས། གདུག་པ་ངམས་རྗེ་རྩོལ་པོ་ཡིས། མུན་ནག་མདའ་འཕང་སྤྱན་ལ་
གཟས། སྤྱན་ལ་མ་ཕོག་ཞྭ་ལ་ཕོག །དེ་ལྷ་གཞི་དཀར་པོའི་སྟེང་དུ་བཙུགས། དངུལ་
དཀར་མེ་ལོང་དར་གྱིས་བརྒྱན། མདུད་ལྷ་སུམ་བརྒྱ་དྲུག་ཅུའི་རྟེན་དུ་བྱས། ལྷ་ལ་ལྷ་
རྟེན་འཛུགས་པ་དང༌། ཆུ་བརྟེན་ཞྭ་ལ་བྱེད་པ་དང་། ཞྭ་ལ་འབན་སྐོར་འཛུགས་པ་
དང༌། ཞྭ་མིག་ལ་བྱམས་པ་ཡང་དེ་ནས་བསྲིད། ད་སྲིད་པས་བདར་བདར་ལུག་ལ་
བདར། སྔོན་ལྷ་བདུད་དཀར་ནག་རྩོད་པའི་དུས། སྟོང་ཡོད་མེད་གཉིས་ཀྱི་ས་
མཚམས་ནས། ལྷ་བདུད་དམག་མི་སོ་སོར་འཚོགས། ལྷ་དམག་ཡོད་རི་དེལ་དཀར་
གྱི་རྩེ་ལ་བསྡད། ངམས་སོལ་རི་ནག་པོའི་རྩ་བར་བསྡད། འཚམས་ཚིགས་པ་གསུམ་
367

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
གྱི་བར་མ་ན། ཡོ་དྲང་བདེན་རྫུན་གྱི་དཔང་པོ་ལ། བསྐོས་པའི་སྐོས་རྗེ་དྲང་དཀར་
པོས། དེར་བདེན་རྫུན་གཉིས་ཀྱི་ཤགས་རྩོད་ནས། ཡོད་མེད་གཉིས་ཀྱི་ཁ་རུ་སོ་སོར་
བཟུང་། གང་ཡང་ཤགས་ཀྱིས་མ་འབྱེད་ནས། དཔང་པོའི་མདུན་དུ་དམ་བདར་དྲན།
དམ་ཆིངས་གཡང་མོ་ལུག་ལ་བྱས། ལུག་ལ་ཅི་ལྟར་བྱས་པ་ན། སྔོན་རིན་ཆེན་རྐང་
འགྲོས་ལུག་ལུག་དང་། ལྷ་མོ་སྲིན་མོ་འཚོས་པ་ལ། ལྷ་ཚ་ཀ་བ་བོང་མིག་དང་། སྲིན་
ཚ་ཁྲི་ལྡེ་སྒལ་ནག་དང་། དེ་གཉིས་བཟུང་ནས་དམ་བདར་བས། ལྷ་ཚ་པ་བོང་མིག་
དང་། འོ་མཉེན་དགུ་སྐོར་གྱེན་ལ་མཉེན། སྲིན་ཚ་ཁྲི་ལྡེ་སྒལ་ནག་ལ། སྲིན་བཏོད་
ནག་པོ་ཐུར་དུ་བཏོད། དེ་འཚམས་ཀྱི་ལ་ཀར་བཏང་བ་ལ། ལྷ་ཚ་ཡོད་རིའི་རྩེ་ལ་
སོང་། སྲིན་ཚ་སོལ་རིའི་རྩ་བར་སོང་། རྒྱལ་ཁ་ཡོད་ཀྱིས་ཐོབ་པར་བྱུང་། ལྷ་དམག་
ཐམས་ཅད་ཐོ་ལེས་བཏབ། ལྷ་རྒྱལ་ལོ་བྱ་བའི་གཏན་ཚིགས་དང༌། འཚམས་དང་
ཚིགས་པ་བྱ་བ་དང་། བདེན་རྫུན་གཉིས་ལ་དཔང་པོ་དང་། ཡོ་དྲང་གཉིས་ལ་གཟུ་
བོ་དང་། དམ་ལ་ཆིངས་སུ་སྒྲོས་པ་དང༌། ཤགས་ཀས་སོ་སོར་མ་འབྱེད་ན། དཔང་
པོས་དམ་བདར་བྱེད་པ་དང་། མོ་ལ་ལྷ་བདར་གཙོ་བ་དང་། ལྷ་སྲིན་དབྱེ་བའི་དུས་
ཞེས་བྱ་བས་གཏན་ཚིགས་ཀྱང་དེ་ནས་སྲིད་དོ། །ད་སྲིད་པས་སྨོད་སྨོད་ལུག་ལ་སྨོད།
སྔོན་སྲིད་པ་ཡེ་སྨོན་རྒྱལ་པོ་དེས། ཡེ་དང་ངམས་གཉིས་མ་འཆམས་ནས། ཅི་སྨོད་
མདུན་མ་འདོད་པ་ལ། ཡེ་མཁྱེན་སྒྲ་བླ་ལུག་གིས་བརྔན། ལག་པ་གཡས་པ་སྨོད་
རྟེན་བྱས། དེར་སྨོད་དང་ལག་པ་བརྟེན་འབྲེལ་མཐུན། ཡེ་མཁྱེན་སྒྲ་བླའི་དམག་
ཚོགས་ཀྱིས། ངམས་མི་ནག་པོ་བཙོན་ལ་བཟུང་། ངམས་ལྕམ་དམར་མོ་མནངས་ལ་
ཐོབ། དེར་ཅི་བྱས་ཅི་བྱེད་མ་རྙེད་ནས། ངམས་ཀྱིས་གྲོས་ར་ཤོམས་པ་ལ། ནམ་
ཕུགས་འདུན་མས་ཆེ་ཟེར་ནས། ཡེ་དང་ངམས་གཉིས་འདུན་མ་བྱས། ཡེ་རྗེས་གང་
སྨོད་འདུན་མ་བྱུང་། ད་མོ་ལ་སྨོད་མི་དགོས་པ་དང༌། སྨོན་ལམ་མཐུན་དང་མི་
368

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
མཐུན་དང་། ལུག་གིས་སྒྲ་བླ་གསོལ་བ་དང་། དོན་ཤ་གཡག་ལ་བྱེད་པ་དང་། མི་བུ་
བཙོན་ལ་བཟུང་བ་དང་། འབངས་མོ་མནང་ལ་ཁྱེར་བ་དང་། ནམ་ཕུགས་དུམ་
དང་འདུན་མ་བྱེད་པའི་གཏན་ཚིགས་ཀྱང་དེ་ནས་བྱུང་ངོ༌། །ད་སྲིད་པས་བརྩིས་
བརྩིས་ལུག་ལ་བརྩིས། སྔོན་སྲིད་པ་ཡེ་སྨོན་རྒྱལ་པོ་ཡི། ཡོད་ཀྱི་གཡང་ར་སྒོ་དགུ་ལ།
གཡང་ལྷ་བ་བལ་ཆེན་འཕེལ་ཆེ་བས། ལུག་ལ་སྟོང་ཕྲག་དུ་མར་འཕེལ། སྲིད་པས་ལྷ་
བུ་ཡོད་པ་ཡི། ལུག་ལ་བརྩིས་བརྩིས་བགྲངས་བགྲངས་བས། བརྩིས་དང་གྲངས་ཀྱིས་
མ་ནོན་ནས། བརྩིས་བཀྲ་རིན་ཆེན་གྲམ་བུ་བརྩམས། བརྒྱ་ཚོ་རེ་ལ་རྩིས་རྡོ་རེ། དེ་མི་
ནོར་བ་ཡི་རྟགས་སུ་བཞག །ལྷ་གཞི་དཀར་པོའི་སྟེང་དུ་བཀོད། ད་དཔྱད་ལ་རྩིས་རྡོ་
དགོས་པ་དང་། གཡང་མོ་འཕེལ་ཁ་ཆེ་བ་དང་། མོ་ལ་བརྩིས་གྲངས་བྱེད་པས་
གཏན་ཚིགས་ཀྱང་དེ་ནས་བྱུང་ངོ༌། །ད་སྲིད་པས་དཔྱད་དཔྱད་ལུག་ལ་དཔྱད། ད་
ལུག་ལ་ཅི་ལྟར་དཔྱད་པ་ན། སྔོན་ཡེ་ངམས་འཁྲུག་པ་མ་ལངས་ནས། སྲིད་པ་ཅམ་
ཅམ་གནས་དུས་སུ། ཡེ་ངམས་གཉིས་ཀྱི་ས་མཚམས་ན། འབྲས་མིན་ལྗོན་མིན་ཤིང་
ཞིག་སྐྱེས། ལོ་མ་དར་དང་ཟབ་ལ་གྲུབ། འབྲས་བུ་རིན་ཆེན་གསེར་ལ་གྲུབ། ཁུ་བ་
བདུད་རྩི་གསོས་ལ་གྲུབ། ཤུན་པ་སྲོག་སྐྱོབ་གོ་ལ་གྲུབ། ཚེར་མ་གདུག་པ་མཚོན་ལ་
གྲུབ། ངད་པ་བདུག་པ་དྲི་ལ་གྲུབ། མེ་ཏོག་ངོ་མཚར་ལྟད་མོར་གྲུབ། དེ་ལ་གང་
གིས་དཔྱད་མ་ཞོག །དེར་ཕྲུ་སྲས་ཕུ་བུ་གཡང་དཀར་དེས། གཡང་མོ་ལུག་གི་རྟ་ལ་
བཅིབས། ལྷ་མདའ་སྒྲོ་དཀར་ཕྱག་ན་བསྣམས། ཡོད་རི་དེལ་དཀར་གྱི་རྩེ་ལ་བྱོན།
དེར་ཤིང་ལ་དཔྱད་དཔྱད་དཔྱད་བཏང་བས། ལྷ་བདུད་བསྟན་པ་རྩོད་པ་དང༌། ཡེ་
ངམས་འཁྲུག་པ་ལྡང་བ་དང་། དུས་ཀྱི་ཕམ་རྒྱལ་འབྱུང་བ་དང༌། ཡོད་མེད་སོ་སོར་
རྩོད་པ་དང་། ཡོད་ལ་རྒྱལ་ཁ་ལྟ་བ་དང་། མེད་ལ་ཕམ་ཁ་བྱུང་བར་རིག །དེ་སྲིད་
པ་གསུམ་གྱི་རྩེ་ལ་བསྒྲགས། སྟོང་ཡོད་མེད་གཉིས་ཀྱི་ཚོར་བ་བྱུང་། དེ་ནས་ཡེ་དང་
369

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ངམས་གཉིས་འཁྲུག་པས། ལྷ་སྲས་ཕ་བུ་གཡང་དཀར་ལ། མངོན་ཤེས་ཕ་བུ་གཡང་
དཀར་བཏགས། ཕྲུ་བ་གཡང་དཀར་ཀུན་ལས་ཆེ། དགྲ་དང་ཟུན་དང་གཉིས་ཀར་
མཛའ། ད་མོ་ལ་ལེགས་པར་དཔྱད་པས་ན། སྔ་སངས་ཕྱི་སྟོངས་ཐིག་པ་དང་།
བདེན་རྫུན་ལག་ཏུ་བཀྲ་བ་དང་། རྣོ་མཐོང་ཀུན་ལ་བཤད་པ་དང་། མོ་མ་ཀུན་ལ་
ཆེ་བ་དང་། རྒྱལ་ཁམས་ཀུན་ལ་བརྩིས་པ་ཡི། གཏན་ཚིགས་ཀྱང་དེ་ནས་བྱུང་ངོ༌། །
ད་སྲིད་པ་སྲིད་སྲིད་ལུག་ལ་སྲིད། ལུག་ལ་ཅི་ལྟར་སྲིད་པ་ན། སྔོན་སྲིད་པ་ཡེ་སྨོན་
རྒྱལ་པོ་དེས། སྐྱེ་འགྲོ་སེམས་ཅན་དོན་ཆེད་དུ། མི་བུ་ནོར་བུ་རིན་ཆེན་ལ། ནོར་
དགོས་འདོད་འབྱུང་བས་རྫས་ཤིག་འདོད། དེར་དགོས་འདོད་འབྱུང་བའི་རྫས་
བཙལ་བས། གསེར་གཡུ་རིན་ཆེན་སྣ་ལྔ་ལས། དགོས་འདོད་འབྱུང་བའི་རྒྱུ་མེད་པ།
དེ་ལ་བསམ་པའི་སེམས་མེད་པས། སེམས་མེད་ནོར་དེ་ས་རྡོ་འདྲ། ས་རྡོ་ཁྲོད་དུ་
བརྫངས་པ་ལ། སྙིང་པོ་མེད་པའི་ནོར་ཡིན་པས། ནམ་དགོས་ཅི་འདོད་ག་ལ་འབྱུང་།
དེ་ལ་སྨོན་པས་བསམ་པ་ལས། ཆུ་ལྕམ་རྒྱལ་མོའི་ཞལ་ན་རེ། སྨོན་པས་ཅི་བསམ་
འགྲུབ་པ་ལ། དགོས་འདོད་ནོར་ཞིག་མི་འགྲུབ་བསམ། ནམ་མཁའ་བར་སྣང་ས་
གཞི་ཡི། སྙིང་པོ་འབྱུང་བའི་བཅུད་བསྡུས་ལ། ཡོད་རི་དེལ་དཀར་གྱི་རྩེ་ལ་བྱོན།
གང་འདོད་སྨོན་པས་འགྲུབ་སྟེ་མཆིས། ཞེས་ཟེར་བ་ལ། སྲིད་པ་ཡེ་རྗེ་སྨོན་པ་ཡིས།
མི་འཕྲོད་རྫས་སྣ་བཅུ་གསུམ་བཙལ། གནམ་ཞོ་ཁད་ཀྱི་རུ་མ་དང་། ས་བཅུད་གསེར་
གྱི་སྙིང་པོ་དང་། ཆུ་བཅུད་རྒྱ་མཚོའི་ལྦུ་བ་དང་། མེ་བཅུད་དྲོད་ཀྱི་རླངས་པ་དང་།
རླུང་བཅུད་ངད་ཀྱི་ཟེར་མ་དང༌། སྤྱི་རྗེ་བྱ་ཁྱུང་གི་ཐེལ་གཤོག་དང་། ཁྲི་སྙན་ས་ལེའི་
རུ་དར་དང༌། གནོད་སྦྱིན་ལག་གི་མཆིང་བུ་དང༌། སྒམ་ཁྱེར་ཕ་ཝང་སྨྲ་ལྕེ་དང༌།
ཞུན་ཆེན་མགར་གྱི་སོལ་རྡོག་དང་། ལྷ་བུའི་ཐབས་ཀྱི་ཐིག་ལེ་དང་། སྲིན་ཟའི་མངལ་
གྱི་རག་ཏ་རྣམས། སྲིན་དཀར་ཐེབས་ཙེའི་ནང་དུ་བཏུམས། ཡོད་རི་དེལ་དཀར་གྱི་
370

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
རྩེ་མོ་ནས། གྱི་ལིང་ཁ་དཀར་གྱི་བང་ལ་སྦས། དེ་ལ་ཡོད་རྗེས་སྨོན་ལམ་བཏབ།
བདག་སྲིད་པ་ཀུན་གྱི་རྗེ་བོ་ཡི། མི་བུ་རིན་ཆེན་དཀོར་ནོར་ལ། རང་དང་འདྲ་བས་
ནོར་ཞིག་འདོད། བཞག་ན་དམར་ལ་བཙོང་ན་འབྲིམས། གསོ་གསན་ཉ་ར་དབང་
པོ་གསལ། བཟའ་བའི་ཟས་དང་བཏུང་བའི་སྐོམ། གོན་པའི་གོས་དང་བསགས་པའི་
ནོར། གཡང་གི་རུ་མ་སྨིན་པར་ཤོག །ཅེས་ཟེར་ནས་ཞལ་ནས་སྨོད་བཙུགས་པས།
ཞག་གསུམ་དྲོས་བཞིའི་ནངས་པར། ཡོད་རི་དེལ་དཀར་གྱི་རྩེ་ལ། སྔ་ན་མ་མཐོང་བ་
སྐད་སྙན་པོ་འབའ་ཏོང་ཏོང་པ་ཞིག་གྲགས། དེར་སྲིད་པ་ཡེ་སྨོན་རྒྱལ་པོས་གཟིགས་
པས། སྲིད་པའི་ལུགས་དང་མཐུན་པའི་སེམས་ཅན། ཆེ་ཆུང་ཚད་དུ་རན་པ། མགོ་
ནི་རི་དྭགས་འདྲ་བ། སུག་པ་གཡུང་དྭགས་འདྲ་བ། སྤུ་ནི་ལྷོ་སྤྲིན་འདྲ་བ། སྐད་ནི་
སྙན་ལ་གདུང་བ། མཐོང་ན་ཉམས་དགའ་བ། དཔྱད་ན་ཡིད་དུ་འོང་བ། བཞག་ན་
རང་ལ་དམར་བ། བཙོང་ན་མི་ལ་འབྲིམས་པ། གོང་དང་རིན་ཐང་ཆེ་བ། ཞོ་ལས་
གསོས་སུ་འབྱུང་བ། སྤུ་ལས་གོས་སུ་འབྱུང་བ། ཕྱྭ་གཡང་འཕེལ་ཁ་ཆེ་བ་ཞིག་སྣང་
ཞིང་། ཡེ་རྗེས་སྨོན་ལམ་ལུག་དང་མཐུན་པ་རུ་བྱུང་བས། རིན་པོ་ཆེའི་རྐང་འགྲོས་
ལུག་ཅེས་བྱ་བར་བཏགས་སོ། །དེ་ཡང་ཅི་ལྟར་དུ་གྲུབ་ན། གནམ་ཞོ་ཁད་ཀྱི་རུ་མ་
ལས། བསམ་པ་སེམས་ཀྱི་རྒྱུ་རུ་གྲུབ་བོ། །ས་བཅུད་གསེར་གྱི་སྙིང་པོ་ལས། སྐྱེད་བྱེད་
ཤ་ཡི་རྒྱུ་རུ་གྲུབ་བོ། །ཆུ་བཅུད་རྒྱ་མཚོའི་ལྦུ་བ་ལས། སྡུད་བྱེད་ཁྲག་གི་རྒྱུ་རུ་གྲུབ་བོ། །
མེ་བཅུད་དྲོད་ཀྱི་རླངས་པ་ལས། སྨིན་བྱེད་དྲོད་ཀྱི་རྒྱུ་རུ་གྲུབ་བོ། །རླུང་བཅུད་ངད་
ཀྱི་ཟེར་མ་ལས། འདེགས་བྱེད་དབུགས་ཀྱི་རྒྱུ་རུ་གྲུབ་བོ། །ཁྲི་སྙན་ས་ལེའི་རུ་དར་
ལས། གནམ་རུ་ལྡེམ་པ་གཡས་འཁྱིལ་དུ་གྲུབ་བོ། །སྤྱི་རྗེ་བྱ་ཁྱུང་གི་ཐེལ་གཤོག་ལས།
སྙན་པའི་རྣ་གསང་ལྡེམ་པ་རུ་གྲུབ་བོ། །གནོད་སྦྱིན་ལག་གི་མཆིང་བུ་ལས། གཟིགས་
པའི་མཆིང་སྤྱན་ཁྲ་བོ་རུ་གྲུབ་བོ། །སྒམ་ཁྱེར་ཕ་ཝང་གི་སྨྲ་ལྕེ་ལས། འབའ་བས་སྨྲ་ལྕེ་
371

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མགྲིན་བཟང་དུ་གྲུབ་བོ། །ཞུན་ཆེན་མགར་གྱི་སོལ་རྡོག་ལས། རྨིག་པ་ལྕགས་ཀྱི་
འཁོར་ལོ་རུ་གྲུབ་བོ། །ཐབས་ཤེས་ཐིག་ལེ་དཀར་དམར་ལས། སྲེད་ལེན་འཕེལ་ཆེན་
གྱི་རུ་མ་རུ་གྲུབ་བོ། །སྲིན་དཀར་ཐེབས་ཙེ་འབོལ་ལེ་ལས། སྲིན་བལ་བ་ལེ་འབོལ་
བཟང་དུ་གྲུབ་བོ། །དེ་ལྟར་དུ་མི་མཐུན་པའི་རྫས་སྣ་བཅུ་གསུམ་ལས་གྲུབ་ཅིང་།
འགྲོ་བ་མིའི་གསོས་སུ་གྱུར་པ། གང་དགོས་ཀྱི་འདོད་ཡོན་བྱུང་བ། རིན་པོ་ཆེའི་རྐང་
འགྲོས་ཞེས་བྱ་བའི་གཏན་ཚིགས་ཀྱང་དེ་ནས་བྱུང་ངོ༌། ། ཕ་ལྷ་ལས་ཆད་པས། ལྷ་
ལུག་དོན་པོ་ཞེས་བྱ་བ་དང༌། མ་སྲིན་ལས་ཆད་པས། གདུག་པའི་འབུ་སྲིན་དང་
དུག་སྦྲུལ་བཟའ་བ་དང༌། སྲེད་ལེན་ཀྱི་འཕེལ་ཁ་ཆེ་བ་དང༌། གོང་ཐང་ལུག་ལ་
གཞལ་བ་དང་། བཞག་ན་རང་ལ་དམར་བ་དང་། བཙོང་ན་མི་ལ་འབྲིམས་པ་དང་།
གསོན་ན་གསོན་བགབ་བརྩི་བ་དང་། ཤི་ན་ཤི་བགབ་དྲིན་པ་དང་། གཡང་གི་རུ་མ་
ཆེ་བའི་གཏན་ཚིགས་ཀྱང་དེ་ནས་བྱུང་ངོ༌། ། ད་དེ་ལྟར་དུ་གཡང་ལྷ་བ་བལ་ཆེན་ཀྱི་
འབྱུང་ཁུངས་དང་ལོ་རྒྱུས་ཅི་ལྟར་དུ་སྲིད་པ་དང་། ཇུ་ཐིག་ཤར་བ་རྐྱ་དྲུག་དང་།
སྲིད་པའི་ལྷ་གཞི་བཏིངས་པ་དང་། གཡུ་ཡི་སྨྲན་མ་བླུགས་པ་དང་། ལྷ་ལ་ལྷ་རྟེན་
འཛུགས་པ་དང་། རྣོ་མཐོང་མོ་མིག་འཇོག་པ་དང་། མོ་ལ་མོ་བདར་གཙོ་བ་དང༌།
སྨོད་ལག་མཐུན་དང་མི་མཐུན་དང་། མོ་ཡི་རྩིས་རྡོ་བཀྲམ་པ་དང་། ལེགས་པར་
དཔྱད་ཅིང་བརྩི་བ་ཡི། གཏན་ཚིགས་ཀྱང་དེ་ལྟར་ལགས་སོ། །ད་དེ་རིང་སྲིད་པའི་ཁྲི་
གདུགས་ལ། གནམ་ལ་ཉི་མའི་ཀླུངས་བཟང་། ས་ལ་དུས་ཚོད་བག་དྲོ། གཟའ་སྐར་
ཐམས་ཅད་མཐུན་ཞིང་ཤིས་པའི་དུས་འདིར། བདག་ཅག་རྒྱུད་ཀྱི་བོན་པོས་རིགས་ཀྱི་
ལྷ་བདར་ནས། ཁུངས་ཀྱི་སྨྱུང་གྱེར་རོ། །ད་སྲིད་པ་རྒྱུད་ནས་བྱུང་བ་ཡི། རྣོ་མཐོང་
མོ་ལྷའི་རྒྱལ་པོ་སྟེ། ཕུ་ཝེར་དཀར་པོ་མཆེད་ཟླ་གསུམ། སྲིང་མོ་ཙ་མེད་ལྕམ་མོ་
གསུམ། ཕྲུའུ་གཡང་དཀར་དག་དང་བདུན། མདུད་ལྷ་སུམ་བརྒྱ་དྲུག་ཅུ་སྟེ། སྔོན་
372

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
ཕྱྭ་གཤེན་ལེགས་རྒྱལ་ཐང་པོ་ཡི། ཅི་ལྟར་མཆོད་ཅིང་བསྟེན་པ་ལྟར། དེ་རིང་མཆོད་
ཅིང་ངས་བསྟེན་ན། རྣོ་ལྷ་མོ་ཡོན་ཕྱག་ཏུ་བཞེས། རྣོ་མཐོང་སྟོན་པའི་བྱ་ར་མཛོད།
དེ་འོག་རྒྱུད་ནས་རྒྱུད་དུ་བསྟེན། ཀུན་མཁྱེན་འཕྲུལ་གྱི་རྒྱལ་པོ་དང་། ཡེ་མཁྱེན་
མངོན་ཤེས་རྒྱལ་པོ་དང་། ཀུན་རིག་འཕྲུལ་གྱི་སྒྲོན་མ་དང་། སྣང་ལྡན་ཡིད་བཞིན་
ཐང་པོ་ཡི། ཅི་ལྟར་མཆོད་ཅིང་བསྟེན་པ་ལྟར། དེ་རིང་མཆོད་ཅིང་ངས་བསྟེན་ན། །
རྣོ་ལྷ་མོ་ཡོན་ཕྱག་ཏུ་བཞེས། རྣོ་མཐོང་སྟོན་པའི་བྱ་ར་མཛོད། ད་སྲིད་པ་ཏིང་ཏིང་
ལུག་ལ་ཏིང་། ལུག་ལྷ་བ་བལ་ཆེན་གྱི་སོག་བལ་ལ། ཇུ་ཐིག་ཤར་བ་རྐྱ་དྲུག་བྱུང་། དེ་
ཡང་མ་ཆགས་འཕུར་ཏེ་སོང་བ་ལ། དཔག་བསམ་ཤིང་གི་རྩེ་མོ་ན། སྤྱི་རྗེ་ཁྱུང་གི་རྭ་
ལ་བབས། དེར་ཡང་མ་ཆགས་འཕུར་ཏེ་སོང་། རི་བདུན་ཁ་ཁྱེར་བར་མ་ཡི། བ་
བཙུན་འཕྲུལ་མོའི་སྟེང་དུ་བབས། དེར་ཡང་མ་ཆགས་འཕུར་ཏེ་སོང་། དབང་ཆེན་
གསེར་གྱི་ས་གཞི་ཡི། མ་ཧཱ་རུས་སྦལ་གྱི་སྟེང་དུ་བབས། དེར་ཡང་མ་ཆགས་འཕུར་
ཏེ་སོང་། ཡོད་རི་དེལ་དཀར་གྱི་རྩེ་མོ་ན། གཡང་ལྷ་བ་བལ་ཆེན་གྱི་སྟེང་དུ་བབས།
མདུད་འགོ་དྲུག་ལ་མཁར་དྲུག་བཅས། ཡེ་རྗེ་སྨོན་པས་མིང་བཏགས་པ། ཏིང་ཏིང་
སྤུངས་པའི་གུར་ཆེན་ཞེས། དེ་ལྷ་གཞི་དཀར་མོའི་སྟེང་དུ་བཏེགས། ཀུན་ཤེས་དྲང་
མཁན་གྱི་དཔང་གཟུག་ནས། ཕྱྭ་བུ་གཡང་དཀར་གྱི་དཔྱད་བཏང་བས། ད་བསྐལ་
སྲིད་ཆགས་གནས་འཇིག་སྟོང་དང༌། ཚེ་རབས་སྔ་ཕྱི་ད་ལྟ་དང་། འབྱུང་བ་དུས་ཀྱི་
འགྱུར་ལྡོག་དང་། སྐྱོན་ཡོན་ལེགས་ཉེས་ཚེ་ཚད་དང་། སྲིད་པ་རྩེ་དཀར་གྱི་འཕེལ་
འགྲིབ་དང༌། ན་ཤི་དུར་གསུམ་གྱི་གཏོ་དཔྱད་དང༌། དགྲ་གཞི་དུར་གསུམ་དཔྱད་
རྣམས་ཐིག །དེ་མོ་ལ་ཏིང་ཏིང་བྱ་བ་དང་། ཡེ་སྨོན་རྒྱལ་པོའི་བླ་མདུད་དང་། བ་
སྦལ་ཁྱུང་གསུམ་གྱི་དཔྱད་ལུགས་དང༌། ཀུན་ཤེས་དྲང་མཁན་གྱི་སྟོན་པ་དང་། ཕྲུའུ་
གཡང་དཀར་གྱི་སྨྲ་བ་རྣམས་ཀྱང་དེ་ནས་སྲིད་དོ། །ད་དེ་རིང་ཅི་ལ་དཔྱད་པ་ན། མོ་
373

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལ་དཔྱད་ལུགས་རྣམ་པ་གསུམ། རྒྱལ་དང་བློན་དང་འབངས་དང་གསུམ། རྒྱལ་ཆེ་
བའི་དཔྱད་ལུགས་གཅིག་ལ་དཔྱད། ཏིང་ཏིང་སྤུངས་པའི་གུར་ལ་དཔྱད། བློན་
འབྲིང་པོར་དཔྱད་ལུགས་གྲངས་ལ་དཔྱད། གྲངས་བཅུ་གསུམ་བར་དུ་མདུད་ལ་
དཔྱད། འབངས་ཐ་མལ་དཔྱད་ལུགས་བརྩིས་ལ་དཔྱད། ཚིགས་བཅུ་གསུམ་པར་དུ་
སྨོན་ལ་དཔྱད། དེ་ཡང་འབངས་ལ་གབ་རྩེ་གླིང་སྐོར་གྱི་དཔྱད། བློན་ལ་རི་བོ་ཐེམ་
སྐས་ཀྱི་དཔྱད། རྒྱལ་ལ་མོ་མཚོ་སྲིད་པའི་དཔྱད་བྱ་བ་ཡིན་པས། དེ་རིང་རྒྱལ་པོའི་མོ་
ལ། ད་ཏིང་ཏིང་སྤུངས་པ་གུར་ཆེན་འདི། དཔེ་ནི་ནམ་མཁའི་དབྱིངས་དང་འདྲ།
བཙུན་ཏེ་ཉི་ཟླ་གཟའ་སྐར་འདྲ། ཤོང་ཡངས་བར་སྣང་སྟོང་པ་འདྲ། ཐེག་སྟོབས་ས་
གཞི་རིན་ཆེན་འདྲ། འགྱུར་མེད་རི་རྒྱལ་ལྷུན་པོ་འདྲ། ཕུན་ཚོགས་རྩི་ཤིང་ནགས་ཚལ་
འདྲ། གཏིང་དཔག་རྒྱ་མཚོ་ཆེན་པོ་འདྲ། རྒྱུན་མེད་ཆུ་བོའི་གཞུང་བཞིན་འདྲ། སྤྱིར་
ནི་མོ་མཚོ་སྲིད་པའི་གཞི། མདུད་འགོ་དྲུག་ལ་མཁར་དྲུག་བཅས། དང་པོ་གཡས་ཀྱི་
མདུད་འགོ་ལ། ཁ་ལེ་དཀར་པོ་རྒྱལ་གྱི་མཁར། རྒྱལ་གྱི་སྐུ་ཚེ་རིང་ཐུང་དང་། རྒྱལ་
ས་སྟོང་དང་མི་སྟོང་དང༌། མངའ་དབང་ནོན་དང་མི་ནོན་དང༌། རྒྱལ་ཁྲིམས་
འཇགས་དང་མི་འཇགས་དང༌། སྐྱེ་བ་བཟང་དང་མི་བཟང་དང་། རིགས་རྒྱུད་
བཙུན་དང་མི་བཙུན་དང༌། མངའ་ཐང་ཆེ་དང་མི་ཆེ་དང༌། བསྐལ་སྲིད་འབྱུང་བའི་
ཆགས་གནས་རྣམས། ཁ་ལེ་དཀར་པོའི་དཔྱད་ལ་ཡོད། དེ་འོག་ལྕགས་ཁྲ་དེད་
དཔོན་མཁར། ད་བྱེས་ཀྱི་མགྲོན་ལ་ཨེ་དྲང་དང་། གཞི་ཡི་བང་མཛོད་ཨེ་གང་དང་།
ཤས་ཆེན་དམག་གི་དར་སོ་དང༌། རྒྱུག་ཆེན་ཇག་གི་འཁྱིལ་འབུབས་དང༌། ཡེ་ངམས་
གཉིས་ཀྱི་འཁྲུག་པ་དང་། བཞིན་ལེན་ཚོང་གི་རྒྱལ་ཁ་དང༌། མི་འབྲུ་བཟང་དང་མི་
བཟང་དང༌། མི་རྒྱུད་དཔའ་དང་མི་དཔའ་དང༌། ཁ་དྲག་འབྱུང་དང་མི་འབྱུང་
རྣམས། ལྕགས་ཁྲ་སྔོ་མོའི་དཔྱད་ལ་ཡོད། དེ་འོག་དུང་ཁྱུང་བློན་གྱི་མཁར། ད་རིགས་
374

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
རྒྱུད་བཙུན་དང་མི་བཙུན་དང་། ཆེ་གཉན་འཛོམ་དང་མི་འཛོམ་དང༌། སྨྲ་ལྕེ་གྲོལ་
དང་མི་གྲོལ་དང་། གཏན་ཆུས་འབྱུང་དང་མི་འབྱུང་དང༌། བློ་ཕྱ་ལེགས་དང་མི་
ལེགས་དང༌། འདུག་ཡུལ་བདེ་དང་མི་བདེ་དང༌། ཞིང་ཁམས་དར་དང་མི་དར་
རྣམས། དུང་ཁྱུང་དཀར་པོའི་དཔྱད་ལ་ཡོད། དེ་འོག་གཡུ་རྩེ་ཞང་པོའི་མཁར། ད་
གཉེན་སྲིད་མཐུན་དང་མི་མཐུན་དང་། ཆབ་སྲིད་ཟིན་དང་མི་ཟིན་དང་། སྐྱེ་འཕེལ་
འབྱུང་དང་མི་འབྱུང་དང་། དཔལ་ཁ་དར་དང་མི་དར་དང༌། བསོད་ནམས་འཕེལ་
དང་མི་འཕེལ་དང་། རྩ་དཀར་གྲོལ་དང་མི་གྲོལ་རྣམས། གཡུ་རྩེ་སྔོན་མོའི་དཔྱད་ལ་
ཡོད། དེ་འོག་ན་ར་འབངས་ཀྱི་མཁར། ད་རྒྱལ་ཁམས་བདེ་དང་མི་བདེ་དང་། རྒྱལ་
འབངས་སྐྱིད་དང་མི་སྐྱིད་དང་། མི་འཕེལ་ཆེ་དང་མི་ཆེ་དང་། མི་འབྲུ་བཟང་དང་
མི་བཟང་དང་། ལོ་ཏོག་ལེགས་དང་མི་ལེགས་དང་། བེའུ་ལུག་འཕེལ་དང་མི་འཕེལ་
དང་། གཡང་ར་སྟོང་དང་མི་སྟོང་དང་། བྲན་འཁོར་དྲིན་དང་མི་དྲིན་རྣམས། ན་ར་
ཐོད་ཀྱི་དཔྱད་ལ་ཡོད། དེ་འོག་ཆུ་བློ་མུན་གྱི་མཁར། ད་ནད་ཡམས་འབྱུང་དང་མི་
འབྱུང་དང༌། འཁྲུག་པ་ལྡང་དང་མི་ལྡང་དང་། གཞི་མ་བརླག་དང་མི་བརླག་དང་།
གང་སྟོང་འགྲིབ་དང་མི་འགྲིབ་དང༌། ནད་པ་འཚོ་དང་མི་འཚོ་དང་། དུར་སྒོ་དབྱེ་
དང་མི་དབྱེ་དང༌། རྗེས་ཤུལ་བཀྲ་དང་མི་བཀྲ་དང་། ཤི་འགབ་ཆོད་དང་མི་ཆོད་
དང་། གསོན་འགབ་འཕེལ་དང་མི་འཕེལ་དང་། ཕུངས་སྲི་ལངས་དང་མི་ལངས་
དང་། ལས་དཀར་ནག་ཁྲ་གསུམ་གྱི་སྟངས་འཛིན་རྣམས། ཆུ་མོ་མུན་མཁར་དཔྱད་
དུ་ཡོད། དེ་ཏིང་ཏིང་རྒྱལ་བ་སྤུན་དྲུག་ཡིན། ཡེ་སྨོན་རྒྱལ་པོའི་བླ་མདུད་ཡིན། མོ་
མདུད་སུམ་བརྒྱ་དྲུག་ཅུ་ལ། འདི་བས་སྔ་བ་མ་མཆིས་སོ། །རྒྱལ་པོ་མིན་པས་འདི་མི་
ཁྱགས། སྐུ་མཁར་མིན་པས་འདི་མི་བབས། ཡངས་རིགས་འཕྱོ་བའི་ནམ་མཁའ་ཡིན།
བྲག་མཐའ་བསྐོར་བའི་རྒྱ་མཚོ་ཡིན། གཡུང་དྲུང་མི་འགྱུར་སྲ་བརྟན་ཡིན། འཐོ་བ་
375

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྣམས་ཀྱི་སྡུད་ཤིང་ཡིན། སྐྱེ་བ་རྣམས་ཀྱི་གསེར་རྩི་ཡིན། ཆད་པ་རྣམས་ཀྱིས་
གཟུངས་ཐག་ཡིན། བཟང་པོ་རྣམས་ཀྱི་ཡོན་ཏན་ཡིན། ངན་པ་རྣམས་ཀྱི་སྐུངས་ས་
ཡིན། དཔའ་བོ་རྣམས་ཀྱི་སྲོག་མཁར་ཡིན། སྡར་མ་རྣམས་ཀྱི་བྲོས་ར་ཡིན། མཛངས་
པ་རྣམས་ཀྱི་བློ་སྒྲམ་ཡིན། ཏིང་ཏིང་ནམ་མཁའི་དབྱིངས་དང་འདྲ། སུམ་བརྒྱ་དྲུག་
ཅུ་གཟའ་སྐར་བཀྲ། མཁའ་ལ་གཟའ་སྐར་བཀྲ་བ་ལ། གཅིག་ཀྱང་མི་མཐོ་དགུང་
སྔོན་ཞབས། ཏིང་ཏིང་གཞིའི་གཏོས་དང་འདྲ། སུམ་བརྒྱ་དྲུག་ཅུ་གླིང་བཞི་འདྲ།
གཏོས་ཀྱི་ཐམས་ཅད་བརྟེན་པ་ལ། གཅིག་ཀྱང་མི་དམའ་ས་གཞིའི་སྟེང་། ཏིང་ཏིང་
རི་རྒྱལ་ལྷུན་པོ་འདྲ། སུམ་བརྒྱ་དྲུག་ཅུ་ནགས་ཚལ་འདྲ། ལྷུན་པོས་ཐམས་ཅད་
བསྐྱེད་པ་ལ། གཅིག་ཀྱང་མ་ཡར་རི་བོའི་ཚལ། དེ་ཕྱིར་ཐམས་ཅད་འབྱུང་བའི་གཞི།
མོ་མཚོ་སྲིད་པའི་གཞི་མ་ཡིན། ཏིང་ཏིང་ཡོད་ཀྱི་རུ་མ་ཡིན། ད་སྤུན་དྲུག་མཆན་ན་
བློན་དྲུག་ཡོད། དེ་ལ་བཙུན་མོ་གནས་དྲུག་ཡོད། བཙུན་ལ་སྲས་བུ་གཅེས་དྲུག་ཡོད།
དེ་ལ་དེད་དཔོན་སྡེ་དྲུག་ཡོད། འབངས་ལ་བསྐོས་པའི་ཞིང་དྲུག་ཡོད། ད་ཏིང་ཏིང་
གནམ་གྱི་རྒྱལ་པོ་སྟེ། དོག་མོ་ས་ལ་བབས་པ་ཡིན། དཔྱད་སྡེ་སུམ་ཅུ་རྩ་དྲུག་ཡོད།
ད་ཏིང་ཏིང་དཔྱད་སྡེ་རེ་རེ་ལ། དགྲ་གཞི་དུར་གསུམ་རྒྱལ་དང་གཉེན། དཔྱད་སྡེ་
ཆེན་པོ་ལྔ་རེ་ཡོད། ད་ཏིང་ཏིང་རྒྱལ་གྱི་མོ་དཔྱད་ན། ཕོ་རྒྱུད་ཐམས་ཅད་གཡས་ན་
དཔྱད། མོ་རྒྱུད་ཐམས་ཅད་གཡོན་ན་དཔྱད། རིགས་རྒྱུད་དབུ་མའི་མཁར་ལ་དཔྱད།
བྲན་འཁོར་མོ་སྒོའི་མདུད་ལ་དཔྱད། ཁ་བུན་བཤུལ་རིང་མགྲོན་ལ་དཔྱད། ཆེ་རྒྱུད་
ཆུང་རྒྱུད་འབྲིང་རྒྱུད་གསུམ། གཡས་ཀྱི་མདུད་ལ་དཔྱད་པ་ཡིན། བཙན་དང་བཙུན་
དང་གཞི་མ་གསུམ། གཡོན་གྱི་མདུད་ལ་དཔྱད་པ་ཡིན། དཔལ་དང་འབྱོར་དང་
ཕུན་ཚོགས་གསུམ། དབུ་མའི་མཁར་ལ་དཔྱད་པ་ཡིན། དར་དང་རྒྱས་དང་འཕེལ་
ཁ་གསུམ། ཁ་བུན་འགྲོས་ལ་དཔྱད་པ་ཡིན། ཆགས་དང་གནས་དང་གང་དང་སྟོང་།
376

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
མོ་སྒོའི་མདུད་ལ་དཔྱད་པ་ཡིན། སྐྱེ་བ་སྔ་ཕྱི་ད་ལྟ་གསུམ། ཕྱི་ནང་དབྱིབས་ལ་དཔྱད་
པ་ཡིན། ད་མོ་ལ་སྟངས་གསུམ་འཛིན་པ་དེ། སྔོན་དང་མ་འོངས་ད་ལྟ་གསུམ། སྔོན་
སྐྱེ་བ་གང་དུ་སྐྱེས་པ་དང་། ལས་སྤྱོད་ཅི་ལ་སྤྱོད་པ་དང་། ཚེ་ཚད་ཅི་ལ་འཕོས་པ་དེ།
མོ་མཚོ་སྲིད་པའི་དཔྱད་ལ་ཡོད། ད་ལྟ་གང་དུ་སྡོད་པ་དང་། དར་རྒྱས་འཕེལ་ཁ་རྩི་
བ་དང༌། བཟང་ངན་ལེགས་ཉེས་ཤེས་པ་དང༌། སྲིད་པ་དར་རྒུད་ཅི་འབྱུང་སྟེ།
མདུད་འགོ་དྲུག་གི་དཔྱད་ལ་ཡོད། མ་འོངས་ཐ་མར་འགྱུར་ཚུལ་དང་། ལེགས་པའི་
ཡོན་ཏན་འབྱུང་ཚུལ་དང་། ཉེས་དང་སྐྱོན་གྱི་འོངས་ཚུལ་དང་། དེ་ལ་བཅོས་སུ་ཡོད་
མེད་དང་། ཐབས་དང་ལམ་ལ་འཁྱེར་ཚུལ་ཏེ། གཡུ་བུན་སྔོན་པོའི་དཔྱད་ལ་ཡོད།
ང་རྒྱལ་གྱི་སྐུ་ཕྱྭ་དཔྱད་པ་ལ། ཁྱོད་རྒྱལ་པོ་སྔོན་ཆད་ཤར་ན་སྐྱེས། ཤར་འོད་དང་
ཟེར་ལ་དྲས་པ་ལ། རྒྱལ་སྤུན་གསུམ་ཡོད་པའི་གཅེན་པོ་དེས། ག་དང་གོ་ལ་དྲས་
པས་མིང་། ལས་ནི་དཀར་པོ་དགེ་ལ་སྤྱད། ཚེ་ནི་སྟོང་དང་ལྔ་བརྒྱར་འཕོས། ད་ལྟ་
འཛམ་བུ་གླིང་དུ་སྐྱེས། རྒྱལ་གཅིག་རྒྱུད་མང་ཡང་གཅིག་གིས་ཆོག །བྱ་བ་དལ་ལ་
སྤྱོད་པ་མཛེས། མིས་ཡང་ངང་རིང་ངང་རིང་ཟེར། རང་ཡང་ངང་ཐག་རིང་བར་
སྙམ། སྔོན་ཀྱང་རྒྱལ་རྒྱུད་མ་ཆད་པས། ད་ཡང་རྒྱལ་རྒྱུད་མི་འཆད་དོ། །བསོད་
ནམས་སྔོན་བས་སུམ་འགྱུར་ཆེ། ཚེ་ཚད་ཚེ་ལོ་འབྱམས་པར་འོང་། མ་འོངས་རྩ་
གསུམ་ལྷ་རུ་སྐྱེས། མིང་ནི་ཁྲི་དང་སྙེལ་ལ་དྲས། བསོད་ནམས་འདི་བས་བཅུ་འགྱུར་
འཕེལ། དཀར་པོ་དགེ་བའི་ལས་འཕྲོ་ལེན། ཐ་མ་གྲུབ་པའི་གནས་སུ་གཤེགས། བྱ་
བའི་སྟངས་འཛིན་པར་སྣང་ངོ༌། ། དེ་རྒྱལ་པོ་ཉིད་ཀྱི་སྐུ་ཕྱའོ། ང་ད་ལྟ་གནས་སྐབས་
ཀྱི་མཚན་ཉིད་ལ། ཁྱོད་རྒྱལ་པོ་ཡབ་ཡུམ་སྲས་བློན་ལ། སྔ་སྟངས་མིང་ནས་བཟུང་བ་
ནི། དགྲ་བཞི་དུར་གསུམ་རྒྱལ་གཉེན་ལྔ་། གཉེན་ཕ་ལྷ་སྡང་བདུད་དུ་བབས། རྒྱལ་
ཕྲུ་རྒྱལ་པོ་ཐུགས་མི་བདེ། གཞི་ཕྱུ་བཙུན་མོ་ནད་ཀྱིས་ཟིན། དགྲ་ལྷ་ཀླུ་བདུད་དགྲ་རུ་
377

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལངས། དུར་ཕ་མ་སོས་ཁྲམ་ལ་ཐེབས། བྱ་བ་ཡིན་པས། ད་ལྟའི་གོང་དུ་སྨྲས་པ་
བཞིན་དུ། བཙུན་མོ་འདིའི་ནད་དང་རྒྱལ་ཁམས་ཀྱི་ཡམས་ལས་སོགས། ཐམས་ཅད་
རང་གི་གཉན་ལེའུ་ལྷ་ལ་རྒྱབ་ཕྱོགས་པ་ལས་བྱུང་བར་འདུག་གོ །ད་ལེའུ་ལྷའི་གཉན་
ལྕའི་ནང་ནས། གཏོ་ཕཱ་མོའི་ཡོ་བཅོས་ཀྱི་ནང་ན། རྩ་བའི་སློབ་དཔོན་དང༌། སྟོན་པ་
སྤྱན་དྲངས་ནས། ཉེས་ལྟུང་གི་བཤགས་པ་དང་། ཉམ་བསྐང་གིས་ཆོ་ག་རྣམས་བྱས་
ན། གཏོ་ཡིས་ཕན་ཅིང་། དཔྱད་ཀྱིས་རྩི་སྟེ། རྒྱལ་པོ་ཐུགས་ཀྱི་རྨུགས་པ་དྭངས།
བཙུན་མོ་ནད་ཀྱིས་ཟིན་པ་སོས། རྒྱལ་བུའི་སྐུ་ཚེ་མཐའ་རུ་ཕྱིན། ཞིང་ཁམས་བསྟན་
པ་མཐའ་རུ་རྒྱས། བུ་མོས་མི་ཡི་རྒྱལ་སྲིད་ཟིན། ལྷ་སྡང་བདུད་བབས་ཐུགས་སེམས་
ཞི། ནམ་མཁའ་མུན་གྱིས་གཏིབས་པ་ལ། མུན་ལ་གསལ་བའི་སྒྲོན་མེ་ཐེག ། ས་གཞི་
ཐན་པས་སྐམ་པ་བངས། དོག་ལ་འབྲུ་བཅུད་ལོ་ཏོག་སྨིན། དགུང་སྔོན་གནམ་ནས་
འབྲུག་གྲགས་པས། འབྲུག་གི་ཁ་ལ་རླངས་པ་ཆགས། དེ་ལ་ཟིལ་དང་ཆར་དུ་
འཐིགས། ས་གཞི་ཐ་བ་བརླན་གྱིས་བངས། ཡུལ་ཞིང་ས་ལ་འབྲས་དྲུག་སྨིན། རྒྱལ་
ཁམས་མངའ་རིས་དར་ལ་རྒྱས། སང་ཕོད་དུས་ཀྱི་ད་ཙམ་ལ། ཁྱུང་མགོ་ཅན་གྱི་ལྷ་
ཞིག་བཞེངས། རྒྱལ་པོ་ཡར་དཔག་དགུང་དང་མཉམ། མི་རབས་དགུ་ལ་རྒྱལ་རྒྱུད་
མི་ཆད་ནས། ཡུལ་ཞིང་ཆེན་དྲུག་ལ་མཁར་ཆེན་བཙུགས། རྟ་རབས་ལ་གྱི་ལིང་མི་
ཆད་ནས། འདོ་བའི་བང་སྣ་རླུང་གིས་ཁྲིད། བློ་རབས་ལ་མཛངས་པ་མི་ཆད་ནས།
མཛངས་ཀྱི་བློ་ཁ་ཕྱ་ཡིས་བཟུང༌། དེད་དཔོན་ལ་མཁས་པ་མི་ཆད་ནས། ལ་ཚོང་
དང་ཞལ་ལྕེ་གཏན་རྒྱལ་ཐོབ། འབངས་འཁོར་ལ་བསོད་ནམས་མི་ཆད་ནས། ཞིང་
ཁམས་དཀར་པོ་དགེ་ལ་འགྱུར། སྨན་རབས་ལ་རྒྱལ་མོ་མི་ཆད་ནས། ཡར་དཔག་
མཐོན་པོ་དགུང་དང་མཉམ། སྐུ་གཡེར་ནམ་མཁའི་འབྲུག་བས་ཆེ། སྙན་པ་འཛམ་
གླིང་ཡོངས་ལ་གྲགས། བསྟན་པ་ནམ་མཁའི་མཐའ་དང་མཉམ། རྒྱལ་ནི་བབས་པའི་
378

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
མོ་མདུད་ཡིན། བྱ་བ་བབས་ནས་འདུག་པ་ལགས་སོ། །ད་མོ་བཟང་ཕུ་ཡི་རྒྱལ་ལ་
བཟུང་། འདྲེ་སྲིན་བྱུར་གསུམ་གྱི་མགོ་མ་ལྡང་། ཕྱ་དམུ་གཙུག་གསུམ་གྱི་བསྐོས་མ་
ཞིག ། ལྷ་མི་གཤེན་གསུམ་གྱི་དབུ་མ་དམའ། ངོ་སོ་སྒྲ་བླ་གཉན་ལ་བསྟོད། ལྟངས་མ་
མཐུ་ཆེན་ཝེར་མས་མཛོད། དེ་རིང་རྒྱལ་གྱི་མོ་སྨྲང་ལགས། ཡགས་སོ་ཡགས་སོ་ལྷ་
རྒྱལ་ལོ། །ཞེས་ཟེར་ཏེ། ལྷ་གཞིའི་གོང་དུ་ངོ་སོ་བསྟོད་པས། རྒྱལ་པོ་ཡང་ཤིན་ཏུ་
ཐུགས་དགྱེས་ནས། རྒྱལ་བུ་ལྕམ་དྲལ་གྱི་འཕྲུལ་གྱི་མོ་མ་ལ་བདུད་རྩི་སྐྱེམས་ཕུད་
དྲངས་ནས། ཞིང་ཁམས་སུ་བཞུགས་པར་ཞུས་ཤིང་། རྒྱལ་འཁོར་གྱིས་ཞབས་ནས་
འདེགས་པ་རུ། རྒྱལ་པོས་ཀྱང་ཞལ་གྱིས་བཞེས་སོ། །དེ་ནས་དེའི་ཚེ། ཕྱི་དེའི་ནམ་
ལངས་ནས། ཉི་མ་ཤར་བའི་རྩེ་ལ། རྒྱལ་པོས་ཁྲུས་དང་གཙང་སྦྲ་རྣམས་ཚར་ནས།
སྲས་ལྕམ་དྲལ་དང་བློན་འཁོར་རྣམས་སྒོ་རུ་བཏང་སྟེ། བཙུན་མོ་ལ་སྨྲས་པ། བཙུན་
མོ་ལགས། འོ་སྐོལ་གྱི་ནད་ངན་པ་འདི་འོངས་ལུགས་དང་། སློབ་དཔོན་གྱི་ཞལ་ནས་
ཀྱང་གསུངས་ལུགས་དང༌། ཁ་རྩང་གི་མོ་བ་དེས་ཟེར་ལུགས་ཀྱི། སློབ་དཔོན་སྐུ་ལ་
སྐུར་པ་ཆེན་པོ་བཏབ་པ་མ་ཡིན་ནམ། དེ་ཡིན་ན་ནི་བདག་གི་སྟོན་པའི་སྒྲོན་མ་སྤྱན་
འདྲེན་དུ་འགྲོ་ཡིས། སྟོན་པའི་སྒྲོན་མ་སྤྱན་དྲངས་ན། སློབ་དཔོན་ཀྱང་གར་བཞུགས་
ཆ་ཆོད་ནས་མཆི་སྟེ། ཐུགས་དམ་རྩ་བ་རུ་བསྐང་ནས་བཤགས་པ་བྱས་ན། བཙུན་
མོའི་ནད་ཀྱང་ཨེ་སོས། རྒྱལ་ཁམས་ཀྱི་ནད་ཡམས་ཀྱང་ཨེ་ཆད། ཅེས་སྨྲས་པས།
བཙུན་མོས་ཀྱང་ཤིན་ཏུ་ཉམ་ཐག་པས། མི་གསང་བར་རྒྱལ་པོ་ལ་སྨྲས་པ། རྒྱལ་པོ་
ལགས། བདག་ནི་སེམས་ཅན་གང་ལ་ཡང་ཆགས་པ་མི་སྐྱེ་བ་ཞིག་ལགས་ན། སློབ་
དཔོན་སྐྱེས་བུ་དེ་ནི། ཇི་བལྟས་ནི་ཇི་རུ་མཛེས་པ། ཇི་སྨྲས་ནི་ཇི་རུ་བདེན་པ། ཇི་
མཛད་ནི་ཅི་རུ་ལེགས་པ་ཞིག་སྣང་ནས། ནངས་གཅིག་རྒྱལ་ས་ཡང་ཐོག་ཏུ་དྲོ་རུ་
བྱོན་པ་ལ། རྒྱལ་བུ་ལྕམ་དྲལ་ཡང་ཡེངས་སུ་བཅུགས་འཁོར་པ་རྣམས་ཀྱང་ཕྱི་རོལ་ཏུ་
379

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བདས་ནས། དྲོ་གསོལ་བའི་རྟེང་དུ་བྱོན་པར་བདག་གིས་ཞུས་པ། སློབ་དཔོན་ལགས།
འདི་ལྟ་བུ་ནི་མི་སྲིད་པ་སྲིད་པ་མ་ལགས་སོ། །འདི་མ་སྲིད་ན་སློབ་དཔོན་ཉིད་ཀྱང་
སྐུ་མི་འཁྲུངས་ངེས་སོ། །ཞེས་སྨྲས་ནས་སྐུ་ལ་འཇུས་སོ། །སློབ་དཔོན་ཀྱང་ཅུང་ཞིག་
བསྔངས་ནས་གསུངས་པ། རྒྱལ་ཁམས་ཀུན་གྱིས་ཚོར་ན་བསྟན་པ་ནུབ་སྟེ་འགྲོ།
བདག་གི་བྱ་ར་བྱེད་ནས་ཕྱི་སྒོ་བཅད་ལ་འོང་གི་གསུངས་ནས་གཤེགས་སོ། །བདག་
གིས་ཀྱང་བདེན་བསམ་ནས་ཡུན་རིང་དུ་འགོར་ནས། སྒོར་ལྟ་རུ་ཕྱིན་པས་མི་
བཞུགས་པར་བྱོན་ནས་སོང་ངོ༌། །དེ་ལ་བདག་ཀྱང་ཤིན་ཏུ་སྙིང་ན་ནས། སླར་ཁྱིམ་
དུ་ཕྱིན་ནས། སྒྲོ་གུ་ཡང་བཅད། ཤམ་བུ་ཡང་བཀྲལ། སྐུར་པ་ཆེན་པོ་བཏབ་པ་
ལགས་སོ། །ད་ནི་རྒྱལ་པོ་ལགས། བདག་ཅག་ཟ་མ་མོ་ལ་སྙིང་པོ་མེད་ནས་སུ། ལས་
དང་བྱ་བ་ལོག་པར་གོལ་གྱུར་ཡང་། ཚེ་གཅིག་འགྲོགས་པའི་ཟླ་རོགས་རེད་པས་སུ།
རྒྱལ་པོ་ཆེན་པོ་བཀའ་ཡིས་མ་བཀྱོན་ལགས། སྟོན་པའི་སྒྲོན་མ་སྤྱན་ཞིག་ཨེ་དྲངས་
དང་། སློབ་དཔོན་སྐྱེས་བུ་དེ་ཡང་ག་ན་བཞུགས། འདི་ཡི་ཐབས་ཤིག་མྱུར་ལ་མཛད་
པར་ཞུ། གལ་ཏེ་སྟོན་པའི་སྒྲོན་མ་སྤྱན་དྲངས་ན། རྐྱེན་ངན་དགེ་བའི་སྡོང་ནི་གྱུར་
ནས་ཀྱང་། ངེད་རང་སྔོན་བས་དཔག་ཅིག་འོང་ཡང་སྲིད། བདག་ཀྱང་ནད་ངན་འདི་
ལས་གྲོལ་བ་ན། སྡིག་དང་ལོག་པའི་ཕྱོགས་སུ་ད་མི་ལྡོག །གཤེ་སྐུར་བཏབ་པའི་སྐྱེས་
བུ་ཉིད་ལ་མཐོལ། དགེ་བའི་ལས་ལ་ཅིས་ཀྱང་འབད་པ་བསྐྱེད། ཅེས་གསོལ་ཏོ། །དེ་
ལ་རྒྱལ་པོའི་ཞལ་ནས། ལས་ངན་ཉོན་མོངས་ཆགས་པ་ཆེ་བའི་དབང་། བསོད་
ནམས་དམའ་ཞིང་ཆགས་པ་དགུ་འགྱུར་ཆེ། དེ་འདྲའི་སྟོ་ལྷོངས་བཏབ་པ་ཡོད་
ལགས་སམ། འཇིག་རྟེན་ཁམས་ན་ཁྱོད་ལས་མདོ་མེད་པ། གསེར་གྱི་མཆོད་རྟེན་རྩེ་
ནས་བཤིག་ལ་འཇུས། ཉི་མ་ས་འོག་བསྣུབས་པའི་སྤོབས་པ་ཅན། དེ་ལ་འདི་འདྲའི་
ལས་ཤིག་མི་འོང་ན། གཡུང་དྲུང་བོན་ལ་བདེན་པ་ག་ན་ཡོད། མཚན་དང་ལྡན་པའི་
380

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
མི་མཆོག་སྐྱེས་བུ་དེ། དེ་འདྲའི་དཔག་པ་ཅན་ཞིག་མ་ཡིན་ན། སྟོན་པའི་ཉེ་གནས་
དམ་པ་ག་ལ་འགྱུར། ད་ཡང་བཙུན་མོས་རང་བྱས་རང་ལ་སྨིན་པ་ལ། ཤིན་ཏུ་
བཟོད་ཅིང་སྙིང་དུ་ཚིམས་པ་དང་། རྒྱལ་པོའི་ཁྲིམས་ལ་གཏུགས་པའི་ལས་བྱས་ཀྱང་།
ལས་ལ་འབྲས་བུ་སྨིན་པའི་ནད་མཐོང་ཙ། ཤིན་ཏུ་ཉམ་ཐག་ཅུང་ཙམ་སྙིང་རེ་རྗེ། ད་
ཡང་ཚེ་གཅིག་འགྲོགས་པའི་གྲོགས་ཡིན་ཞིང་། བུ་ཙ་ལྕམ་དྲལ་གཉིས་ཀྱི་འབྲེལ་བས་
སུ། འདི་ལ་ཕན་པའི་ཐབས་ཤིག་ཨེ་འབྱུང་དང་། སློབ་དཔོན་ཐུགས་དང་འགལ་བ་
བཤགས་པའི་ཕྱིར། བདག་ནི་སྟོན་པའི་སྒྲོན་མ་སྤྱན་འདྲེན་འགྲོ། ཞེས་གསུངས་པས།
བཙུན་མོ་ཡང་ཤིན་ཏུ་ན་ཚའི་སྡུག་བསྔལ་དང་། རྒྱལ་པོས་བཀའ་བཀྱོན་དོགས་པས་
སྡུག་བསྔལ་གྱི་གདུངས་ནས་ཡོད་པས། ཅུང་ཞིག་དགའ་བའི་སྣང་བ་ཡང་བྱུང་ངོ༌། །
༧ དེ་ནས་དེའི་ཚེ། རྒྱལ་པོས་འཁོར་པ་རྣམས་ལ་བཀའ་སྩལ་པ། འཁོར་དུ་
གཏོགས་པའི་བློན་དང་འཁོར་པ་རྣམས། འུ་བུའི་ཞིང་ཁམས་འདི་ནི་ཤིན་ཏུ་ཡང་
བསོད་ནམས་དང་ལོངས་སྤྱོད་ཆེ་ཞིང༌། མངའ་རིས་དར་བ་ཞིག་ཡིན་ན། ད་ལྟའི་
སྐབས་སུ་བཙུན་མོ་ཡང་ནད་ཀྱིས་ཟིན་པ་དང་། རྒྱལ་ཁམས་ཀྱང་མི་བདེ་བར་གྱུར་
པ་འདི་ལ་བསྡད་པས་ཕན་པའི་ཐབས་མི་འབྱུང་ཞིང་། ཁ་རྩང་གི་མོ་མ་དེའི་ཟེར་
ལུགས་དང༌། སློབ་དཔོན་གྱི་ཞལ་ནས་ཀྱང་གསུངས་ལུགས་དང་། བཙུན་མོའི་ནད་
ངན་པ་འདི་འོང་ལུགས་ཀྱི། བདག་མེད་པའི་སྐབས་སུ་ཁྱོད་རྣམས་ཀྱིས། སློབ་དཔོན་
གྱི་ཐུགས་དང་འགལ་བར་བགྱིས་ནས། གཤེ་སྐུར་བཏབས་པའི་ཆད་པ་ལས་བྱུང་བ་
ནི་བདེན་པར་སྣང་ངོ༌། །དེ་ཡང་སྟོན་པའི་སྒྲོན་མ་དང༌། སློབ་དཔོན་གཡུང་དྲུང་
གཙུག་གཤེན་རྒྱལ་བ་གཉིས་སྤྱན་དྲངས་ནས། གནོང་འགྱོད་ཀྱི་བཤགས་པ་བྱས་ན་
ཕན་པར་འདུག་ཟེར་བས། རྒྱལ་བུ་ལྕམ་དྲལ་ནི་སློབ་དཔོན་སྤྱན་འདྲེན་དུ་གཤེགས་
ཤིག །བདག་ནི་སྟོན་པའི་སྒྲོན་མ་སྤྱན་འདྲེན་དུ་འགྲོ་ཡིས། ཞེས་གསུངས་ནས། བློན་
381

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པོ་དང་འཁོར་རྣམས་ཀྱིས་ཀྱང་དེ་ལྟར་རིག་པར་བཅད་དོ། །རྒྱལ་བུ་ལྕམ་དྲལ་དང་
འཁོར་པ་མང་པོ་ནི། ཁ་ལྷོ་ནུབ་ཏུ་བལྟས་ནས་སློབ་དཔོན་ཚོལ་དུ་གཤེགས་སོ། །རྒྱལ་
པོ་ནི་ཤིན་ཏུ་ཐུགས་རིངས་ནས། ཁྱོད་ཀྱི་རྟ་ཕོ་ཤུགས་ལྡན་ལ་བཅིབས་ནས་དེད་
དཔོན་གྱི་ཚུལ་མཛད་དེ། དམག་མི་སྟོང་དང་བཅས་ནས་སྟོན་པ་སྤྱན་འདྲེན་དུ་ནུབ་
ཕྱོགས་སུ་གཤེགས་སོ། ། །
དེ་ནས་ཡུལ་འོལ་མོ་གླིང་ཆེན་གྱི་གྲོང་ཁྱེར་ཆེན་པོ་ཡངས་པ་ཅན་དུ་ཕྱིན་ནས།
གྲོང་ཁྱེར་གྱི་མི་རྣམས་ཀྱིས་མདུན་ནས་བསུས་ཏེ། སྟོན་པའི་སྤྱན་སྔར་ཕྱིན་ནས།
སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མེ་ཏོག་ནི་གཏོར། གུས་པ་ནི་འདུད་
པས། སྟོན་པའི་ཞལ་ནས། རྒྱལ་པོ་ལགས། ཁྱེད་ནི་ཤིན་ཏུ་རིངས་པར་འོངས་པ་
ནི་ཇི་ཡིན། བདག་གི་ཡིད་ཀྱི་ཁྱེའུ་ཆུང་མ་མཆིས་པ་ལགས་སམ། རྒྱལ་ཁམས་དང་
མངའ་རིས་ནི་དགེ་བ་ལ་སྤྱོད་པར་ཡོད་དམ། ཞེས་གསུངས་པས་དེ་ལ་རྒྱལ་པོས་
གསོལ་པ། སྟོན་པ་ལགས། བདག་ནི་ཤིན་ཏུ་རིངས་པར་འོངས་པ་ནི། བདག་གིས་
ཡིད་ཀྱི་ཁྱེའུ་ཆུང་སྤྱན་དྲངས་ནས་ཡུལ་དུ་མཆིས་པས། བདག་གི་ཡབ་ཡུམ་དང༌།
བཙུན་མོ་དང༌། སྲས་དང་། བློན་པོ་དང་འཁོར་པ་རྣམས་ཀྱང་ཤིན་ཏུ་དགའ་སྟེ།
སློབ་དཔོན་གྱི་ཞབས་ནས་བཏེག་སྟེ་བོན་ཉན་པས། སྐྱེས་བུ་དེ་ནི་ཐབས་ལ་མཁས་པ་
ཐུགས་རྗེ་དང་ལྡན་པས། བདག་གི་རྒྱལ་ཁམས་སུ་བོན་གྱི་འཁོར་ལོ་བསྐོར་བས། ཡུལ་
དེའི་མི་ལ་སྦྱིན་པ་བཏང་བ་ཡང་བྱུང་ངོ༌། །ཚུལ་ཁྲིམས་བསྲུང་བ་ཡང་བྱུང་ངོ༌། །
བཟོད་པ་བསྒོམ་པ་ཡང་བྱུང་ངོ༌། །བརྩོན་འགྲུས་བརྩམ་པ་ཡང་བྱུང་ངོ༌། །བསམ་
གཏན་ལ་གནས་པ་ཡང་བྱུང་ངོ། །ཤེས་རབ་བསྐྱེད་པ་ཡང་བྱུང་ངོ༌། ། དེ་ལྟར་དུ་
ཕ་རོལ་ཏུ་ཕྱིན་པ་དྲུག་ལ་མོས་ཤིང་སྤྱོད་པས། སློབ་མ་ཡང་སྟོང་ཕྲག་ཙམ་དུ་བྱུང་
ནས། གཡུང་དྲུང་གི་བསྟན་པ་ཤིན་ཏུ་གཉན་ཞིང་དར་བ་ལ། བདག་རེས་ཤིག་ཕྱི་
382

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
རོལ་གྱི་རྒྱལ་སར་འཆག་པ་དང༌། མཐའ་མིའི་རྒྱལ་པོ་བསྡུམས་པ་ལ་སོང་བའི་ཤུལ་
དུ། བདག་གི་བཙུན་མོ་འགུ་ལིང་མ་ཏི་བྱ་བ་ཡོད་པས། སློབ་དཔོན་སྐུ་ལ་སྐུར་པ་
ཆེན་པོ་བཏབ་ནས། སློབ་དཔོན་ནི་ཡུལ་དེར་བཞུགས་སུ་མ་བཞེས་པར་ཡར་ནུབ་
ཕྱོགས་སུ་གཤེགས་སོ། །དེའི་ཤུལ་དུ་བདག་གི་བཙུན་མོ་ནི་ནད་ཙི་ཏི་ཛྭ་ལས་ཟིན་
ནས་ཤིན་ཏུ་སྡུག་བསྔལ་ནས་ཡོད་དོ། །གཞན་ཡང་རྒྱལ་ཁམས་ཀྱི་མི་རྣམས་ལ་ཡང་།
མི་དགེ་བའི་རྟགས་མང་པོ་བྱུང་ནས། ཅིས་ཀྱང་མ་སྨན་པ་ལ། མོ་མ་ཀུན་ཤེས་ཐང་
པོ་ལ་མོ་བཏབ་པས། སྟོན་པའི་སྒྲོན་མ་སྤྱན་དྲངས་ན་ཕན་ནོ། །ཞེས་ཟེར་ནས་བདག་
ཀྱང་སྤྱན་འདྲེན་དུ་མཆིས་པ་ལགས་ན། ད་ཡང་སྟོན་པའི་སྒྲོན་མ་གཤེན་རབ་མི་བོ་
ལགས། འགྲོ་བའི་དོན་ལ་གཤེན་རབ་སྐུ་མི་འཕོངས། ཉིད་ནི་འགྲོ་བ་ཀུན་གྱི་དཔལ་
མགོན་ཏེ། བདག་གི་ཡུལ་དང་གནས་སུ་གཤེགས་པར་ཞུ། རྒྱལ་ཁམས་ནད་ཀྱི་སྡུག་
བསྔལ་བསལ་དུ་གསོལ། ཞེས་གསོལ་པས། སྟོན་པས་ཀྱང་འགྲོ་བ་འདུལ་བའི་དུས་
ལ་བབ་པ་དང༌། གཤེན་ཆེན་པོ་བཞི་ལ་བོན་སྒོ་བཞི་མཛོད་དང་ལྔ་འཆད་པའི་ཐུན་
རྫོགས་ནས། རྒྱལ་པོ་ལ་གཤེགས་པ་རུ་ཞལ་གྱིས་བཞེས་ནས། འཁོར་དུ་གཏོགས་པའི་
གཤེན་རབ་གཡུང་དྲུང་སེམས་དཔའ་ཁྲི་དྲུག་སྟོང་དང་ཆས་ནས་གཤེགས་ཏེ། དེ་
ཡང་གསེར་གྱི་ཤིང་རྟ་འཁོར་ལོ་བརྒྱད་པ་ལ་ནི་བཅིབས། ཟུར་བཞི་རུ་དར་ཆེན་པོ་
བཞི་ནི་བཙུགས། རྨ་ལོ་དང་གཡུ་ལོ་གཉིས་ཀྱིས། སྐུའི་སྟ་ཟུར་གཡས་གཡོན་ནས་ཞུ་
བ་ནི་འབུལ། ཚངས་པ་གཙུག་ཕུད་ཀྱིས་གཤེགས་པའི་སྣ་དྲངས་ནས། འཁོར་རྣམས་
ཀྱིས་རོལ་མོ་སྣ་ཚོགས་པར་བསྒྱུར་ནས། སྟག་དང་གཡག་དང་སེང་གེ་དང་། གླང་
པོ་ཆེ་བཞིས་མཐའ་མནན་ནས་གཤེགས་སོ། །གཤེགས་པའི་དུས་དེར་འཇིག་རྟེན་གྱི་
ཁམས་ཀྱང་གཡོ་བ་དང་། འགུལ་བ་དང་། འུར་བ་དང༌། ཐུག་པ་དང་། ཆེམ་པ་
དང་། མེར་བ་དང་། ལྡེག་པ་བྱུང་སྟེ། དོག་ས་ཆེར་གཡོའོ། །དེའི་དུས་སུ་ནམ་མཁའ་
383

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ལས་གསལ་བའི་འོད་མང་པོ་ཤར་རོ། །བར་སྣང་ལས་སྙན་པའི་སྒྲ་མང་པོ་གྲགས་སོ།
ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །དེ་ལྟར་དུ་སྒྲ་སྙན་པ་དང་། འོད་
གསལ་བ་དང་མེ་ཏོག་གི་ཆར་དང་འགྲོགས་ཏེ་མངོན་པར་གཤེགས་སོ། །
དེ་ནས་ཡུལ་ཧོས་མོ་གླིང་དྲུག་ཏུ་ཕེབས་ནས། ཡུལ་དེའི་སེམས་ཅན་རྣམས་ཀྱང་
ཤིན་ཏུ་དགའ་ནས། སྔོན་སློབ་དཔོན་ལ་བསུ་བ་བྱེད་པ་ལྟར་དུ། དང་པོ་ཀ་ན་ཡུལ་
དེའི་བྱ་སྐད་སྙན་གྱིས་བསུའོ། །དེ་ནས་གཅན་གཟན་རིས་བཀྲས་བསུའོ། །དེ་ནས་རི་
དྭགས་སྤུ་སྡུག་གིས་བསུའོ། །དེ་ནས་གཡུང་དྭགས་སྣ་ཚོགས་ཀྱིས་བསུའོ། །དེ་ནས་
རྟ་ཅང་ཤེས་ཀྱིས་བསུའོ། །དེ་ནས་ཁྱི་རིག་པ་ཅན་གྱིས་བསུའོ། ། དེ་ནས་འཁོར་ཐམས་
ཅད་ཀྱིས་རོལ་མོའི་ཚོགས་དང་བཅས་ནས་བསུའོ། །དེ་ནས་རྒྱལ་བུ་ལྕམ་དྲལ་གྱིས་
བསུའོ། །དེ་ནས་རྒྱལ་པོ་ཡབ་ཡུམ་གྱིས་བསུའོ། །དེ་ནས་རྒྱལ་ས་ཡང་ཐོག་ཏུ་སྤྱན་
དྲངས་ནས་རིན་པོ་ཆེའི་ཁྲི་ལ་བཞུགས་སུ་གསོལ། གསོལ་ཟས་རོ་མཆོག་དང་ལྡན་
པ་བདའ་དགུ་དྲངས་སོ། །དེའི་ཚེ་སྲས་ལྕམ་དྲལ་དང་། འཁོར་པ་རྣམས་ཀྱང་ཕྱིར་
ལྡོག་པ་དེ་ལ་རྒྱལ་པོས་དྲིས་པས། རྒྱལ་བུས་ཞལ་ནས་རྒྱལ་པོ་ལགས། བདག་ཅག་
རྣམས་ཀྱིས་རྒྱལ་ཁམས་རྣམས་སུ། རྨེད་བཏང་ཞིང་བཙལ་ཀྱང་། རྙེད་པ་བས་མི་
གཅིག་གིས་མཐོང་བ་ཡང་མེད་དོ། །དེས་ན་ད་ལྟ་ཡི་མུག་ག་ཆད་དེ་སླར་ལ་མཆིས་
པ་ལགས་སོ། ཞེས་ཟེར་རོ། །
དེ་ནས་རྒྱལ་པོས་སང་ཉི་མའི་རྩེ་ལ་སྟོན་པའི་དྲུང་དུ། བཙུན་མོ་ལ་མཐོལ་
བཤགས་ཕུལ་དུ་བཅུག་སྟེ། བཙུན་མོ་ནི་སྐྲ་ཡང་བྱི་། ཤུ་བས་ཀྱང་འཁོགས། རྐང་
ལག་ཀྱང་འཐེང་ནས། ཤིན་ཏུ་ཉམ་ཐག་ཅིང་ཡོད་པ་ལ། རྒྱལ་བུ་ལྕམ་དྲལ་གྱིས་
གཡས་གཡོན་ནས་བརྟེན་ཏེ། འགྱེལ་ཞིང་མ་ལང་པར། སྟོན་པའི་དྲུང་དུ་ཁྲིད་ནས་
ལྷ་ཕྱག་འབུལ་བའི་ཚུལ་བཅོལ་ཏེ། བཙུན་མོས་ཞུས་པ། སྟོན་པའི་སྒྲོན་མ་གཤེན་
384

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། །
རབ་མི་བོ་ལགས། བདག་ནི་སེམས་ཅན་གང་ལ་ཡང་ཆགས་པ་མི་སྐྱེ་བ་ཞིག་ལགས་
ན། སློབ་དཔོན་སྐྱེས་བུ་དེ་ནི། ཅི་བལྟས་ནི་ཅི་རུ་མཛེས། ཅི་གསུངས་ནི་ཅི་རུ་བདེན།
ཅི་མཛད་ནི་ཅི་རུ་ལེགས་པ་ཞིག་སྣང་ནས། དེ་ལ་བདག་གིས་ཆགས་པ་སྐྱེས་ཤིང་
སྐུར་པ་བཏབ་པར་ལགས་སོ། །དེའི་ཆད་པ་བདག་ལ་ནད་འདི་བྱུང་བ་ལགས་སོ། །
ད་ཡང་བདག་གིས་སློབ་དཔོན་སྐུ་ལ་སྨད་པ་དང་། ལོག་པའི་བསམ་སྦྱོར་ངན་པ་ཇི་
མཆིས་པ། སྟོན་པ་ཉིད་ཀྱི་དྲུང་དུ་མཐོལ་ལོ་བཤགས། ཁྱེད་ཀྱི་ཐུགས་རྗེས་བདག་ལ་
བསྐྱབ་ཏུ་གསོལ། ད་ཡང་བདག་གི་ནད་འདི་ཅི་ལྟར་བྱས་ན་ཕན། སློབ་དཔོན་སྐྱེས་
བུ་དེ་ཡང་གང་དུ་གཤེགས་པ་ལགས། རྒྱལ་ཁམས་ནད་ཡམས་འཕྱོ་བ་ཅི་ཡིས་ཕན།
སྟོན་པའི་སྒྲོན་མའི་ཐུགས་རྗེས་བཟུང་དུ་གསོལ། ཞེས་ཞུས་ནས། སྟོན་པ་ལ་གུས་པ་
འབུལ་མ་ནུས་ཀྱང་། དད་པ་བསྐྱེད་པའི་ཚུལ་བྱེད་དོ། ། །
དེ་ལ་སྟོན་པའི་ཞལ་ནས་གསུངས་པ། སེམས་ངན་ཆགས་པ་ཆེ་བ་ཟ་མ་མོ་ཡི་
རིགས། རྒྱལ་པོའི་བཙུན་མོ་དུག་ལ་མེ་འབར་མ། ལས་ཀྱི་རྣམ་པར་སྨིན་པ་འཕྲལ་
ལས་སུ། སྡུག་བསྔལ་ཉོན་མོངས་སྦྱོངས་པ་སྙིང་རེ་རྗེ། ད་ཡང་འགྱོད་སེམས་གཏིང་
ནས་སྐྱེས་ནས་སུ། སློབ་དཔོན་དྲུང་དུ་བཤགས་པ་ཨེ་ནུས་སམ། ཞེས་གསུངས་ནས།
བཙུན་མོའི་ལུས་ལ་ལྗགས་ཀྱི་མཆིལ་མ་ཐང་གསུམ་བཏབས་པས། བཙུན་མོ་ཡང་
གཡས་གཡོན་ནས་འཇུས་ཏེ་ལངས་ནུས་ནས་སྟོན་པ་ལ་ཞེ་ས་ཕུལ་ཏོ། ། དེ་ནས་ཡང་
སྟོན་པས་ཞལ་ནས་གསུངས་པ། འཁོར་དུ་གཏོགས་པའི་གཡུང་དྲུང་སེམས་དཔའ་
རྣམས་དང་། རྒྱལ་པོ་ལགས། བདག་ཉིད་སྟོན་པའི་མཆིལ་མ་ནི། བདུད་རྩི་དང་
འདྲ་བས་ཀུན་ལ་སྨན་ཏེ། བཙུན་མོ་ནི་ལངས་ནུས་པ་ཙམ་ལས་མི་འདུག་པས། ད་
ཡང་ཐུགས་དམ་རྩ་བ་རུ་བསྐང་དགོས་པ་ཡིན་པས། ཡིད་ཀྱི་ཁྱེའུ་ཆུང་གར་འདུག །
བདག་གིས་བསྒོམ་པར་བྱ་ལ་མངོན་པར་ཤེས་པས་བལྟ། ཞེས་གསུངས་ནས། སྟོན་
385

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
པས་ཐུགས་ཀྱི་དགོངས་པ་གཏང་ནས་གསུངས་པ། རྒྱལ་པོ་ལགས། ཡིད་ཀྱི་ཁྱེའུ་ཆུང་
ནི། ཞིང་ཁམས་འདིའི་ལྷོ་ནུབ་ཏུ། ཡུལ་འོལ་ཕུག་དགའ་ལྡན་གྱི་དཀྱིལ། རི་གཙུག་
རུམ་འབར་བའི་ནགས་ཚལ་ན་འདུག་གོ ། ལྷ་དང་ཀླུ་ཡིས་ནི་སྡོང་གྲོགས་བྱེད་དོ། །
སྤྲེའུ་བྱང་ཆུབ་སེམས་དཔའ་རྣམས་ཀྱིས་ནི། སྨན་དང་ཤིང་ཏོག་འདྲེན་ནོ། ། ལྷ་མོ་ཀླུ་
མོ་རྣམས་ཀྱིས་ནི། བ་དཀར་དང་ར་དཀར་འོ་མ་བསྐྱེལ་ཞིང་། གཉན་པར་འདེགས་
ཏེ། ཤིན་ཏུ་ཡང་སོ་གསོད་པར་སྣང་ངོ༌། །ད་གཡུ་ལོས་འབྲུག་རྟ་སྔོན་པོ་ཞོན་ལ།
ཡིད་ཀྱི་ཁྱེའུ་ཆུང་གདན་དྲོངས་ལ་ཤོག་ཅིག་ཅེས་གསུངས་ནས། གཡུ་ལོས་འབྲུག་རྟ་
སྔོན་པོ་ཞོན་ནས་སློབ་དཔོན་སྤྱན་འདྲེན་དུ་གཤེགས་སོ། །
དེ་ནས་རི་གཙུག་རུམ་འབར་བའི་ནགས་ཚལ་དུ་ཕྱིན་ནས། ཡིད་ཀྱི་ཁྱེའུ་ཆུང་
དང་མཇལ་ལོ། །འབྲུག་རྟ་སྔོན་པོས་སློབ་དཔོན་ངོ་ཤེས་ཏེ། བསྐོར་ཞིང་ལྕེས་ལྡག་
གོ །དེ་ནས་སློབ་དཔོན་གྱིས་ཞལ་ནས་གསུངས་པ། མཚན་དང་ལྡན་པའི་གསས་
བུ་གཡུ་ལོ་ལགས། ཁྱེད་ཅག་འོལ་མོའི་གླིང་ནས་ཡིན་ལགས་སམ། སངས་རྒྱས་སྟོན་
པའི་སྐུ་ཁམས་བདེ་ལགས་སམ། གཡུང་དྲུང་བོན་འཆད་ཐུན་མཚམས་རྫོགས་ལགས་
སམ། ཞིང་ཁམས་མངའ་རིས་དར་ལ་རྒྱས་ལགས་སམ། །སྣང་ཞིང་སྲིད་པའི་དགེ་བ་
འཕེལ་ལགས་སམ། ཞེས་གསུངས་པ་ལ། གསས་བུ་གཡུ་ལོས་གསོལ་པ་སློབ་དཔོན་
ལགས། རྒྱལ་བའི་ཞིང་ཁམས་ནི་དར་ལ་རྒྱས་པར་བདོག་ལགས་སོ། །སངས་རྒྱས་
སྟོན་པ་ནི་སྐུ་ཁམས་ཤིན་ཏུ་ཡང་བཟང་བ་ལགས་སོ། །སྣང་སྲིད་ཀྱི་དགེ་བ་ནི་ཡོངས་
སུ་འཕེལ་བར་བྱུང་བ་ལགས་སོ། །བདག་ཅག་དཔོན་སློབ་རྣམས་ནི་གཡུང་དྲུང་གི་
བོན་འཆད་པའི་ཐུན་མཚམས་རྫོགས་ནས། རྒྱལ་པོ་དང་བ་ཡིད་རིང་སྤྱན་འདྲེན་
དུ་བྱུང་སྟེ། རྒྱལ་པོ་ཧོས་ཀྱི་ཡུལ་དུ་ཕེབས་ནས་ཡོད་པ་ལགས་སོ། །དེ་རུ་རྒྱལ་པོའི་
བཙུན་མོ་ནི་ནད་ཙི་ཏི་ཛྭ་ལས་ཟིན་ནས་འདུག་པས། ཉིད་ལ་སྐུར་པ་བཏབ་པ་ལས་
386

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
བྱུང་བར་ཀུན་གྱིས་ཁ་དམར་བཏགས་སོ། །རྒྱལ་པོ་དང་བཙུན་མོ་དང་སྲས་ལྕམ་
དྲལ་རྣམས་ཀྱང་ཤིན་ཏུ་འཕྲིགས་པ་སྐྱེས་ནས་སྣང་ངོ༌། །སྟོན་པའི་དྲུང་དུ་བཤགས་
པ་ཕུལ་ནས། སྟོན་པས་ཞལ་ནས་ཀྱང་ཐུགས་དམ་རྩ་བར་བསྐང་དགོས་པ་ཡིན་པས།
ཡིད་ཀྱི་ཁྱེའུ་ཆུང་སྤྱན་དྲོངས་ལ་ཤོག་ཅིག་གསུངས་ནས་བདག་མཆིས་པ་ལགས་
སོ། །ཞེས་གསོལ་ཏོ། །དེ་ལ་སློབ་དཔོན་གྱིས་ཞལ་ནས། བཙུན་མོ་དེ་ལ་ཡང་དེ་ཙམ་
རན་ནོ། །བདག་ལ་བརྣག་པ་ཡོད་པ་མ་ཡིན་ཏེ། བསྟན་པ་སྤྱི་ཡི་དོན་ལ་ཅུང་བཟོད་
ཙམ། སློབ་དཔོན་དམ་པ་གཤེན་རབ་ལྷ་བཞུགས་ན། ངན་བུ་ཅི་སྟེ་མི་མཆིས་ལགས་
གསུངས་ནས། འབྲུག་རྟ་སྔོན་པོ་ལ་བཅིབས་ནས། རྒྱལ་པོའི་ཡུལ་ཧོས་མོ་གླིང་དྲུག་
ཏུ་གཤེགས་སོ། །དེ་ལ་ཡུལ་དེའི་སེམས་ཅན་རྣམས་ཀྱང་ཤིན་ཏུ་དགའ་ནས། སྔོན་གྱི་
སློབ་དཔོན་གྱི་ཞལ་མཐོང་ཞིང་གསུང་ཐོས་པས། དང་པོ་ཀ་ན་སྤྲེའུ་བྱང་ཆུབ་སེམས་
དཔའ་རྣམས་ཀྱིས་སྨན་དང་ཤིང་ཏོག་གིས་བསུའོ། །དེ་ནས་བྱ་སྐད་སྙན་གྱིས་བསུའོ། །
དེ་ནས་གཅན་གཟན་རིས་བཀྲས་བསུའོ། །དེ་ནས་རི་དྭགས་སྤུ་སྡུག་གིས་བསུའོ། །དེ་
ནས་གཡུང་དྭགས་སྣ་ཚོགས་ཀྱིས་བསུའོ། ། དེ་ནས་རྟ་ཅང་ཤེས་ཀྱིས་བསུའོ། །དེ་ནས་
ཁྱི་རིག་པ་ཅན་གྱིས་བསུའོ། །དེ་ནས་འཁོར་པ་ཐམས་ཅད་ཀྱིས་བསུའོ། །དེ་ནས་སྲས་
ལྕམ་དྲལ་གྱིས་བསུའོ། །དེ་ནས་རྒྱལ་པོ་ཡབ་ཡུམ་དང་རྒྱལ་པོ་ཉིད་ཀྱིས་བསུའོ། །དེ་
ནས་རྒྱལ་ས་ཡང་ཐོག་ཏུ་སྤྱན་དྲངས་ནས། སློབ་དཔོན་ལ་ཀུན་གྱིས་ཞེ་ས་འབུལ་ལོ། །
དེ་ནས་སློབ་དཔོན་ཉིད་ཀྱིས་སྟོན་པ་ལ་ཞེ་ས་དགུ་ཕྲུག་ཏུ་འབུལ་ཞིང་སྙུང་གི་དྲི་བ་
མཛད་དོ། ། དེ་ནས་སྟོན་པའི་འོག་ཏུ་བཞུགས་སུ་གསོལ་ནས། གསོལ་ཟས་བདའ་
དགུ་དྲངས་སོ། །དེ་ལ་རྒྱལ་པོའི་ཞལ་ནས། དམ་ཚིག་མ་ཉམས་པ་ཡི་མི་མཆོག་སྐྱེས་
བུ་ནི། མི་མེད་ཡུལ་དུ་བྱོན་ཀྱང་ལྷ་ཀླུས་སྡོང་གྲོགས་བྱེད། བྱོལ་སོང་སྤྲེའུའི་ཚོགས་
ཀྱིས་སྨན་དང་ཤིང་ཏོག་འདྲེན། བསམ་ངན་ལོག་པར་གོལ་བའི་བཙུན་མོ་ནི། གྲོང་
387

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཁྱེར་དབུས་ན་འདུག་ཀྱང་ནད་ངན་མཛེ་ཡིས་བཟུང་། གཉེན་དང་ཉེ་འབྲེལ་ཡིན་
ཀྱང་གདུང་སེམས་ཆད། རང་གི་ལས་བྱས་རང་ལ་སྨིན་ནས་ཡོད། ཅེས་གསོལ་པས།
སློབ་དཔོན་ཀྱང་ཞལ་འཛུམ་པར་མཛད་དོ། །
དེ་ནས་ནངས་པར་ནམ་ལངས་པའི་རྩེ་མོ་ལ། རྒྱལ་པོས་བཙུན་མོ་ལ་མཐོལ་
བཤགས་འབུལ་དུ་བཅུག་ཏེ། བཙུན་མོས་ཀྱང་རེ་བའི་ལའུ་ཞིག་ནི་གཡང་ལུགས་སུ་
གོན། རྩིད་པའི་ཐག་པ་ཞིག་གིས་སྐ་རགས་སུ་བཅིངས། སྐྲ་ཡང་བྱི་། ཤུ་བས་ཡང་
འཁོགས། རྐང་ལག་ཀྱང་འཐེང་ནས། མེ་ཏོག་གསེར་གྱི་གཞོང་པ་གང་ལག་ཏུ་ཐོགས་
ནས། སྲས་ལྕམ་དྲལ་གྱིས་གཡས་གཡོན་ནས་བརྟེན་ནས། སྟོན་པ་དང་སློབ་དཔོན་
གྱི་མདུན་དུ་འོངས་ཏེ། སློབ་དཔོན་ལ་མིག་གིས་བལྟ་ཡང་མི་ཕོད་པར་སྨྲས་པ། སྔོན་
ཀྱང་ལས་ངན་བྱས་པས་གནས་ངན་མཐའ་འཁོབ་བརྒྱུད། སྐྱེ་བ་དམན་པའི་ཟ་མ་མོ་
ལུས་ཐོབ། བསམ་པ་ངན་པས་ཉིད་ལ་ཆགས་པ་སྐྱེས། སྤྱོད་པ་ངན་པས་སློབ་དཔོན་
སྐུ་ལ་འཇུས། སྦྱོར་བ་རྩུབ་པས་མ་ཉེས་སྟོ་ལྷོངས་བཏབས། རྗེས་ཤུལ་ངན་པའི་རྒྱལ་
ཁམས་ཁྲིམས་ལ་བཅུག །ནག་པོ་ཁས་དྲག་དཀར་པོའི་དགེ་བ་བསྣུབས། འདི་ལ་
འགལ་གྱུར་ཉེས་པ་ཅི་མཆིས་པ། སྟོན་པ་ཉིད་ཀྱི་སྤྱན་སྔར་མཐོལ་ལོ་བཤགས། སློབ་
དཔོན་སྐུ་ལ་རབ་ཏུ་གནོང་ངོ་འགྱོད། མི་འཆབ་མི་སྦེད་གནོད་ཚིག་ཁ་རུ་ཕྱུངས།
གཡུང་དྲུང་སེམས་དཔའི་ཚོགས་ལ་བཟོད་པར་གསོལ། ཞེས་ཟེར་ནས། གུས་པ་
འབུལ་བའི་ཚུལ་དུ་འགྱེལ་ནས་ངོ་ས་ལ་སྦུབས་ནས་ངུས་སོ། ། དེ་ལ་རྒྱལ་བུ་ལྕམ་དྲལ་
ཀྱང་ངུས་སོ། །རྒྱལ་པོ་དང་རྒྱལ་པོའི་ཡབ་ཡུམ་རྣམས་ཀྱང་ངུས་སོ། །འཁོར་པ་དང་
བློན་འབངས་རྣམས་ཀྱང་ངུས་སོ། །གཡུང་དྲུང་སེམས་དཔའ་རྣམས་ཀྱང་བཤུམས་
སོ། །སྟོན་པའི་སྤྱན་ལས་ཀྱང་མཆི་མ་བྱུང་ངོ༌། །སློབ་དཔོན་ཀྱང་བཙུན་མོ་དེ་ལ་ཤིན་
ཏུ་སྙིང་རྗེ་བའི་སེམས་སྐྱེས་སོ། ། དེ་ནས་སློབ་དཔོན་གྱིས་བཀའ་སྩལ་པ་བཞིན་བ་
388

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
དཀར་དང་ར་དཀར་གྱི་འོ་མ་དང་། རྩི་སྨན་སྣ་ཚོགས་བསགས་ནས། གསེར་དང་
དངུལ་གྱི་གཞོང་པའི་ནང་དུ་བལྟམས་ནས་བཙུན་མོའི་སྔས་སུ་བཞག་སྟེ། སློབ་དཔོན་
གྱིས་འགུག་བྱེད་ཀྱི་ཕྱག་རྒྱ་མཛད་ནས་གསུངས་པ། འཛིན་པ་ནག་པོ་ཀླུ་ཡི་བུ། ང་
ནི་ཁྱོད་ཀྱི་སློབ་དཔོན་གཡུང་དྲུང་གཙུག་གཤེན་རྒྱལ་བ་ཡིན། ད་ནི་ཇི་བྱེད་བཙུན་མོ་
བཟུང་བ་ཐོངས། ང་དང་སྒོ་རུ་འཕྲད་དུ་མི་འོང་ངམ། ཞེས་གསུངས་ནས། འགུག་
བྱེད་ཀྱི་ཕྱག་རྒྱས་དྲངས་པས། བཙུན་མོའི་ཁ་ནས། དང་པོ་ཆུ་སེར་མང་པོ་བྱུང་ངོ༌། །
དེ་ནས་ཁྲག་མང་པོ་བྱུང་ངོ༌། །དེ་ནས་རྣག་མང་པོ་བྱུང་ངོ༌། །དེ་ནས་སྡོམ་ནག་པོ་
ལྷམ་ཙམ་ཞིག་བྱུང་ངོ༌། །དེ་ནས་སྡོམ་དེ་འགུལ་འགུལ་བྱེད་ཙམ་ན། བཙུན་མོས་
ཀྱང་སྐད་ངན་པ་གནམ་སར་གྲགས་པ་ཙམ་ཤོར་ནས་བརྒྱལ་ཏེ་སོང་ངོ༌། །སྲས་ལྕམ་
དྲལ་དང་རྒྱལ་པོ་རྣམས་ཀྱང་ཤིན་ཏུ་བྲེད་དོ། །འཁོར་པ་རྣམས་ཀྱང་སྐྲག་ནས་སྒོར་
བྲོས་སོ། །དེ་ནས་སློབ་དཔོན་གྱིས་སྡོམ་བྱེད་ཀྱི་ཕྱག་རྒྱས་བཅིངས་ནས། ཟངས་ཀྱི་
གཞོང་པའི་ནང་དུ་བཞག་སྟེ། སྡོམ་ཡང་འགུལ་མ་ནུས་སོ། །དེ་ནས་ཡང་གསུངས་
པ། འཛིན་པ་ལག་མང་ནག་པོ་ཀླུ་ཡི་བུ། དམ་ལོངས་དམ་ལོངས་ནག་པོ་གཟི་ལྡན་
པོ། སྔོན་གྱི་ཐ་ཚིག་དམ་ལས་མ་འདའ་བར། གཡུང་དྲུང་སློབ་དཔོན་གཉན་གྱི་
བཀའ་བྱུང་གིས། གཡུང་དྲུང་བསྟན་པའི་ཆ་ལ་གནས་ནས་སུ། བསྟན་པ་བཤིགས་པ་
གནས་སུ་བསྒྲལ་མོད་ཀྱང་། གུས་པས་འདུན་ན་བརྣག་པ་རན་ཐང་ཙམ། གལ་མེད་
བྱ་བ་དམ་ཚིག་གཉན་ལ་འགལ། གདུག་པའི་ཁྲོ་ཚུལ་རྟག་པར་མ་བསྐྱེད་ལ། ཞི་བ་
བྱང་ཆུབ་སེམས་དང་ལྡན་པར་གྱིས། ཡན་ལག་ཉི་མའི་ཟེར་བཞིན་བརྐྱངས་པ་སྐུམས།
རྒྱལ་ཁམས་ནད་དང་སྡུག་བསྔལ་ཞི་བར་གྱིས། དམ་རྫས་བདུད་རྩིའི་གཏོར་མ་ཁྱོད་
ལ་སྦྱིན། རྒྱལ་ཁམས་ཕན་བདེ་བཀྲ་ཤིས་བསྐྱེད་དུ་གསོལ། ཞེས་གསུངས་ནས། རྩི་
སྨན་སྣ་ཚོགས་བླུད་པས། ཀླུ་དེའི་ཡན་ལག་དང་ཉིང་ལག་ཐམས་ཅད་བསྡུས་ཏེ་ཉི་
389

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཟེར་གཟེངས་པ་བཞིན་དུ། སྡོམ་དེའི་ལུས་པོ་ལ་ཐིམ་ནས། ཚོན་གྱི་དྲུ་གུ་བསྡོགས་པ་
བཞིན་དུ་སོང་ནས། སྡོམ་དེ་ཡང་ཇེ་ཆེ་ཇེ་ཆེ་ནས་ར་སྐྱེས་ཙམ་དུ་སོང་ངོ༌། །བཙུན་
མོ་ཡང་བརྒྱལ་བ་སངས་སོ། །རྒྱལ་ཁམས་ཀྱི་ནད་ཡམས་ཀྱང་ཆད་དོ། །དེ་ནས་ཀླུ་དེ་
ཡང་སྟོན་པའི་ཞལ་མཐོང་ནས་ཤིན་ཏུ་དད་པ་སྐྱེས་ཏེ་སྨྲས་པ། རྣམ་པ་ཐམས་ཅད་
མཁྱེན་པའི་སྟོན་པ་ལགས། བདག་ཀྱང་སྔོན་གྱི་ལས་དབང་བག་ཆགས་ཀྱིས། གདུག་
པ་ས་བདག་ཞེ་ངན་ཡུལ་དུ་སྐྱེས། མངན་སེམས་གདུག་སེམས་ཕན་གནོད་ལས་ལ་
བརྩོན། གཏན་དུ་ཐར་མེད་ངན་སོང་སྦྱང་བ་སྟེ། འོན་ཀྱང་སྔོན་གྱི་སྨོན་ལམ་སྟོབས་
ཤུགས་ཀྱིས། སློབ་དཔོན་འདི་དང་གནས་དང་ལས་ཀྱིས་བསྡུས། བདག་ཅག་ཁོང་
གི་བསྟན་པ་བསྲུངས་བར་བྱས། ཁོང་གིས་ངེད་ཡུལ་སྡུག་བསྔལ་སྐྱོབས་པར་བྱས།
ད་ལྟ་དུས་འདིར་སྟོན་པ་ཉིད་ཞལ་མཐོང༌། ད་ནི་སྡིག་པ་སྤངས་ནས་དགེ་བ་སྤྱད།
འཕྲུལ་ངག་བོན་གྱི་བཀའ་ལུང་གནང་དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་སྩལ་པ། ཉོན་ཅིག་ས་བདག་ཀླུ་ཡི་བུ། དགེ་ལ་དད་པའི་
སེམས་ལྡན་ཞིང་། གཡུང་དྲུང་བོན་སྒོར་འཇུག་པ་ལེགས། སྔོན་ནས་སྨོན་ལམ་འཕྲོ་
མཐུན་པས། ད་ལྟ་སྟོན་པ་བདག་ཞལ་མཐོང་། སློབ་དཔོན་དག་དང་ལས་འཕྲོ་
མཐུན། གནས་སྐབས་བསྟན་པའི་སྡོང་གྲོགས་ཙམ། ཁྱོད་ནི་སྔོན་ནས་ཞི་བ་སྟེ། དགེ་
བསྙེན་ཞི་བ་སྐྱེས་བུ་བཏགས། གཙུག་རུམ་འབར་བའི་རི་ལ་སྒོམས། གཙུག་གཤེན་
རྒྱལ་བའི་རྒྱལ་ཚབ་མཛོད། ཀླུ་ལ་བོན་གྱི་འཁོར་ལོ་བསྐོར། མ་བཅོས་གཞི་འདི་
མཉམ་པར་ཞོག །མ་འགགས་ལམ་འདི་རང་བཞིན་སྐྱོངས། མ་བསླད་འབྲས་བུ་དེ་
ཉིད་འཐོབ། ཅེས་གསུངས་ཏེ། དགེ་བསྙེན་གྱི་སྡོམ་པ་ཕོག་པས། སྡོམ་གྱི་སྡོམ་ལུས་
བཀྲོལ་ཏེ། ཀླུའི་ཁྱེའུ་མཚན་དང་ལྡན་པ་ཞིག་ཏུ་གྱུར་ནས། སྟོན་པ་ལ་སྐོར་བ་ནི་
བྱས། ལྷ་ཕྱག་ནི་འཚལ། མེ་ཏོག་ནི་གཏོར་རོ། །དེ་ནས་ཁྱེའུ་ཆུང་དེ་ལ། ཤི་ཤོན་གྱི་
390

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
ན་བཟའ་ནི་གསོལ། པདྨའི་རྒྱ་ཞུ་ནི་བསྐོན། སློབ་དཔོན་གྱིས་ཧོས་རུ་དང་པད་ཁུག་
དང་། ཁྲུས་བུམ་དང་། གཞི་སྐུར་དང་ཆན་གྲི་རྣམས་གནང་སྟེ། སོ་སོར་ཁམས་བདེ་
བྱས་ནས་སླར་ཡུལ་དུ་གཤེགས་སོ། །ཡུལ་དུ་ཕྱིན་ནས་རི་གཙུག་རུམ་འབར་བ་རུ་
བསྒོམ་སྟེ་གྲུབ་པ་ཐོབ་ནས། ཀླུའི་གཡུང་དྲུང་སེམས་དཔའ་ཞི་བ་འོད་མཛེས་བྱ་བ་
གཡུང་དྲུང་སེམས་དཔའ་ལྔ་བརྒྱའི་གཙོ་བོར་གྱུར་ནས། ཀླུ་རྣམས་ལ་བོན་གྱི་འཁོར་
ལོ་བསྐོར་བ་རུ་བྱུང་ངོ༌། །དེ་ནས་ནངས་པར་ནམ་ལངས་པའི་དང་པོ་ཉི་མ་ཤར་བའི་
རྩེ་མོ་ལ་སྟོན་པས་བཀའ་སྩལ་པས། བཙུན་མོའི་ལུས་པོ་ཚན་དང་སྤོས་ཀྱིས་དག་པར་
བཀྲུས་ནས། དར་ཟབ་ཀྱི་ན་བཟའ་རྣམས་བསྐོན་ཏེ། གསེར་གྱི་ས་གཞི་ལ་སྨན་དང་
སྤོས་ཀྱིས་ཆག་ཆག་གདབ་ནས། བདེ་བར་གཤེགས་པ་རྣམས་ལ་ཕྱག་འཚལ་ནས་
སྐོར་བ་མཛད་དེ། དང་པོ་སྟོན་པ་ཉིད་ཀྱིས་ཕྱག་འཚལ་ནས་བྱོན་པས། མེ་ཏོག་པདྨ་
འདབ་མ་སྟོང་རྩ་བརྒྱད་པ་རེ་རེ་ལམ་ལམ་སོང་ངོ༌། །དེའི་རྗེས་ལ་སློབ་དཔོན་གྱིས་
ཕྱག་འཚལ་ནས་བྱོན་པས། མེ་ཏོག་པདྨ་འདབ་མ་བརྒྱ་རྩ་བརྒྱད་པ་རེ་རེ་ལམ་ལམ་
སོང་ངོ༌། །དེའི་རྗེས་ལ་རྒྱལ་པོས་ཕྱག་འཚལ་ནས་བྱུང་པས། མེ་ཏོག་པདྨ་འདབ་མ་
བརྒྱད་པ་རེ་རེ་ལམ་ལམ་སོང་ངོ༌། །དེའི་རྗེས་ལ་སྲས་ལྕམ་དྲལ་གྱིས་ཕྱག་འཚལ་ནས་
བྱུང་བས། མེ་ཏོག་པདྨ་འདབ་མ་ལྔ་པ་རེ་རེ་ལམ་ལམ་སོང་ངོ༌། །དེའི་རྗེས་ལ་བཙུན་
མོས་ཕྱག་འཚལ་ནས་བྱུང་བས། མེ་ཏོག་ཕྱི་མ་མ་སྐྱེས་པར། སྔ་མ་སྐྱེས་པ་རྣམས་ཀྱང་
གཞོབ་ཐུལ་ཚིག་ནས་སོང་ངོ༌། །
དེ་ནས་སྟོན་པ་གཤེན་རབ་ཀྱིས་ཞལ་ནས་གསུངས་པ། རྒྱལ་པོ་ལགས། ཁྱོད་ཀྱི་
བཙུན་མོ་འདི་ལས་སྒྲིབ་པ་ཆེ་བ་ནི། འཇིག་རྟེན་གྱི་ཁམས་ན་ཡང་མེད་པ་ཞིག་འདུག་
གོ །ཀླུ་ནག་པོའི་གདུག་པ་སོས་ཀྱང་། ད་རུང་མེ་ཏོག་ཕྱི་མ་མ་སྐྱེས་པར། སྔ་མ་
གཞོབ་བཞིན་དུ་ཚིག་ནས་འགྲོ་བ་ཡིས་ཚོགས་རྫོགས་པ་བས་ཀྱང་སྒྲིབ་པ་མ་བྱང་བར་
391

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འདུག་གོ །ཞེས་གསུངས་སོ། ། དེ་ལ་བཙུན་མོ་ཡང་ཤིན་ཏུ་འགྱོད་པ་སྐྱེས་ནས། སྟོན་
པའི་མདུན་དུ་པུས་བཙུགས་ཐལ་མོ་སྦྱར་ནས་གསོལ་པ། རྣམ་པ་ཐམས་ཅད་མཁྱེན་
པའི་གཤེན་རབ་ལགས། བདག་འདྲ་སེམས་ཅན་ལས་ངན་སྡིག་མོ་ཆེ། སྔོན་ཀྱང་ལས་
ངན་སྤྱོད་པས་ལུས་ངན་མོ་ལུས་ཐོབ། བསམ་པའི་སྙིང་མེད་ཉོན་མོངས་ཆགས་པའི་
དབང་། ཆགས་ལ་བཤོལ་མེད་སློན་དཔོན་ཐུགས་དང་འགལ། ད་ལྟ་སྟོན་པའི་ཐུགས་
རྗེ་མ་ལགས་ན། སྐྱེ་བ་འདི་ནས་ངན་སོང་དམྱལ་བར་སྦྱོང༌། ཕྱི་མ་གཏན་དུ་ཐར་
མེད་འགྲམ་གཞིར་གྱུར། འཛམ་བུ་གླིང་དུ་སྐྱེས་པ་འདྲ་འདྲ་ལ། སྐྱེས་པ་ཅུང་ཙམ་མོ་
ཡི་དམན་གྱུར་ཡང་། ཚེ་གཅིག་གདུང་བས་གཉེན་དུ་གྱུར་པ་ཡི། རྒྱལ་པོ་ཡབ་སྲས་
རྗེས་སུ་མེ་ཏོག་སྣང༌། བདག་གི་རྗེས་སུ་གཅིག་ཙམ་མེད་གྱུར་ཀྱང་། སྔ་མ་གཞོབ་
བཞིན་ཚིག་ནས་འགྲོ་བ་འདི། སྒྲིབ་པ་ཆེ་ཆུང་ང་རང་བལྟས་དང་མངོན། ད་ཡང་
སྟོན་པའི་སྒྲོན་མ་སྙན་གསོན་དང་། སྡིག་མོ་ཆེ་ཡི་ལས་ངན་ཉོན་མོངས་འདི། ཇི་ལྟར་
བྱས་ན་སྒྲིབ་གཉིས་བྱང་བ་ལགས། ཇི་ལྟར་སྤྱོད་ན་ཚོགས་གཉིས་རྫོགས་པ་ལགས།
ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་རྒྱལ་པོའི་བཙུན་མོ་ལས་སོགས་འཁོར།
འཁོར་བའི་སེམས་ཅན་ཉོན་མོངས་མ་རིག་པ། མ་རིག་འཁྲུལ་པས་མེད་ལས་ཡོད་
དུ་བཟུང་། སྣང་བས་གྲོང་ཁྱེར་སྒྱུ་མའི་ཞིང་ལ་ཆགས། ཆགས་པའི་དབང་གིས་
ངན་སོང་འཁོར་བར་འཁྱམས། གཏན་དུ་ཐར་མེད་སྦྱོང་བ་སྙིང་རེ་རྗེ། དེ་ཚེ་འདྲེན་
པའི་ཐབས་ལྡན་ཐུགས་རྗེ་ཡིས། ཐབས་དང་ཐུགས་རྗེ་ཟུང་དུ་འབྲེལ་བ་ཡི། འགྲོ་
བ་སེམས་ཅན་ཐར་པར་དྲང་བའི་ཕྱིར། ཉོན་མོངས་བརྒྱད་ཁྲི་བཞི་སྟོང་གཉེན་པོ་རུ།
ཡེ་ཤེས་བརྒྱད་ཁྲི་བཞི་སྟོང་རྩལ་བསྐྱེད་ནས། བོན་སྒོ་བརྒྱད་ཁྲི་བཞི་སྟོང་གཏན་ལ་
ཕབས། དེ་ལ་འཇུག་སྒོ་བསམ་གྱིས་མི་ཁྱབ་ཀྱང་། མདོ་རུ་བསྡུས་ན་རྣམ་པ་གཉིས་
392

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
སུ་སྟེ། སྒྲིབ་སྦྱངས་ཚོགས་རྫོགས་ཡན་ལག་གཉིས་སུ་སྟོན། དེས་ན་འགྲོ་བའི་ཁ་ལོ་
གྱེན་དུ་བསྒྱུར། ཡུན་དུ་མི་ཐོགས་འཕྲལ་ལ་སྒྲིབ་པ་འབྱང་། རིང་པོར་མི་ཐོགས་མྱུར་
དུ་ཚོགས་རྫོགས་ནས། བླ་མེད་གོ་འཕང་མྱུར་དུ་འཐོབ་པའོ། །རྒྱལ་པོའི་བཙུན་མོ་
ལས་སོགས་འཁོར་རྣམས་ཀུན། སྒྲིབ་སྦྱངས་ཚོགས་བསགས་ལས་ལ་འབད་པ་བསྐྱེད།
མྱུར་དུ་ཐར་པའི་གོ་འཕང་ཐོབ་སྟེ་མཆི། ཞེས་བཀའ་བསྩལ་ཏོ། །
དེ་ལ་ཡང་རྒྱལ་པོ་དང་བ་ཡིད་རིང་གིས་གསོལ་པ། སྟོན་པ་ལགས། བདག་ཅག་
རྣམས་ཀྱིས་ཐར་པའི་གོ་འཕང་ཐོབ་པར་བྱ་བའི་ཕྱིར་དུ། སྒྲིབ་པ་སྦྱང་ཞིང་ཚོགས་
བསགས་པའི་ལས་ལ་འབད་ན། སྒྲིབ་པ་ཇི་ལྟ་བུ་ཞིག་གིས་སྦྱང་ཞིང་། ཚོགས་ནི་ཇི་
ལྟ་བུ་ཞིག་གིས་རྫོགས་པ་ལགས། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ།
རྒྱལ་པོ་ལགས་དེ་ནི་འདི་ལྟ་སྟེ། སྒྲིབ་པ་སྦྱང་བ་ནི་སྡིག་པ་མི་དགེ་བ་བཅུ་སྤང་ཞིང་།
དགེ་བ་བཅུ་ལ་སྤྱོད་དོ། །དེ་ཡང་བདེ་བར་གཤེགས་པའི་མཚན་ནས་བརྗོད་པ་དང་།
ཕྱག་འཚལ་བ་དང་། སྡིག་པ་བཤགས་པ་དང༌། སྐོར་བ་བྱེད་པ་དང༌། མཆོད་པ་
འབུལ་བ་དང༌། ཐུགས་འཛབ་བརྗོད་པ་དང༌། ངན་སོང་སྦྱོང་བའི་ཆོ་ག་དང་། དགེ་
བའི་རྩ་བ་རང་གིས་བགྱིད་པ་དང་། གཞན་ལ་བསྐུལ་བ་དང་། རྗེས་སུ་ཡིད་རངས་
ཕུལ་བ་དང་། རྒྱལ་ཁམས་དགེ་བ་ལ་བཀོལ་བ་དང་། དགེ་བ་ཁྲིམས་ཀྱིས་སྤྱོད་པ་
ལས་སོགས་པ་རྣམས་སོ། །ཚོགས་བསགས་པ་ནི། བདེ་བར་གཤེགས་པའི་སྐུ་གདུང་
བརྩིགས་པ་དང་། སྐུ་གཟུགས་བཞེངས་པ་དང་། གསུང་རབ་འབྲི་བ་དང་། མཆོད་
རྟེན་བརྩིགས་པ་དང་། སཙྪ་བཏབ་པ་དང་། ཆབ་གཏོར་བཏང་བ་དང་། དག་པའི་
དགེ་འདུན་ཚོགས་པའི་རྒྱ་མཚོ་ལ། བསྙེན་བཀུར་བྱ་བ་དང༌། བོན་གྱི་འཁོར་ལོ་རྒྱ་
ཆེན་པོར་བསྐོར་བ་དང་། གཞན་དག་དགེ་བའི་རྩ་བ་སྟོབས་ཆེ་ལ་འཇུག་པ་རྣམས་
སོ། །ཞེས་བཀའ་བསྩལ་ཏོ། ། །
393

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དེ་ལ་གཡུང་དྲུང་གཙུག་གཤེན་རྒྱལ་བས་གསོལ་པ། སྟོན་པ་ལགས། བཙུན་མོ་
འདི་ལས་སྒྲིབ་པ་ཆེ་བ་ནི། འཇིག་རྟེན་གྱི་ཁམས་སུ་མ་མཆིས་ན། འདིའི་སྒྲིབ་སྦྱོང་
གི་ཆོ་ག་ནི། བོན་སྒོ་བཞི་མཛོད་ལྔའི་ནང་ནས། གང་གི་བགྱིད་ཅིང་སྒྲིབ་པ་སྦྱང་
བ་ལགས། བདག་ཅག་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་
ལ། འགྲོ་བ་འདྲེན་པའི་ཐབས་སུ་བསྟན་པ་དང་། ད་ལྟ་རྒྱལ་པོ་ཡབ་ཡུམ་གྱི་ཚོགས་
བསགས་ཤིང་སྒྲིབ་པ་སྦྱང་བ་དང་། ཕྱི་རབས་ཀྱི་གང་ཟག་རྣམས་ལ་དཔེར་བསྟན་
པའི་ཕྱིར། སྒོ་བཞི་མཛོད་དང་ལྔའི་བོན་སྒོ་ལ། མ་ནོར་ངེས་པའི་བོན་ཞིག་བཀའ་
སྩལ་འཚལ། ཞེས་གསོལ་ཏོ། །དེ་ལ་སྟོན་པས་བཀའ་སྩལ་པ། ཉོན་ཅིག་གཙུག་
གཤེན་རྒྱལ་བ་ལས་སོགས་འཁོར། གཡུང་དྲུང་བོན་གྱི་སྒོ་མོ་མང་པོ་ལ། འཇུག་སྒོ་
ཡན་ལག་བསམ་གྱིས་མི་ཁྱབ་ཀྱང་། ཚུར་བསྡུས་སྒོ་བཞི་མཛོད་དང་ལྔ་རུ་དབྱེ། དེ་
ཡི་ནང་ནས་སྤྱི་ཁྱབ་མཛོད་ཀྱི་བོན། སྤྱི་ཁྱབ་ནམ་མཁའ་ལྟ་བུའི་ཐེག་པ་སྟེ། ཐམས་
ཅད་ཀུན་འབྱུང་ཀུན་ཤོང་ཀུན་ཀ་གནས། དེ་ཕྱིར་གཙང་མ་མཐོ་ཐོག་སྤྱི་རྒྱུག་སྟེ། དེ་
ཡང་ཚིག་དང་དོན་དུ་སྦྱར་བ་ནི། གཙང་ནི་སྒྲིབ་གཉིས་རྣམ་པར་བྱང་བ་ལ། མཐོ་
ཐོག་ཚོགས་གཉིས་ཡོངས་སུ་རྫོགས་པ་སྟེ། སྤྱིར་ནི་ཐམས་ཅད་ཡོངས་ལ་ཁྱབ་པ་ཡིས།
རྒྱུག་ནི་སྒོ་བཞི་ཀུན་ལ་རྒྱུག་པ་སྟེ། དེ་ཕྱིར་གཙང་མ་མཐོ་ཐོག་སྤྱི་རྒྱུག་གི། འཁོར་བ་
ངན་སོང་སྦྱང་བའི་བོན་སྡེ་ལ། སྒྲིབ་སྦྱོང་མུན་སེལ་སྒྲོན་མའི་ཆོ་ག་བསྟན། མི་སྐྱེ་མི་
འགག་ནམ་མཁའི་རང་བཞིན་ལས། མཚན་ཉིད་སོ་སོར་ཡེ་ཤེས་སྤྱོད་ཡུལ་ཅན། དུས་
གསུམ་རྒྱལ་བའི་ཡུམ་གྱི་ཐུགས་ལས་སུ། འདས་དང་མ་བྱོན་ད་ལྟར་བཞུགས་པ་ཡི།
འགྲོ་འདུལ་ལྷ་མོ་སུམ་བརྒྱ་དྲུག་ཅུ་འབྱུང༌། འདས་པའི་ཡུམ་བཅུ་ད་ལྟར་བཞུགས་
པ་བཅུ། མ་འོངས་བྱོན་པ་བཅུ་དང་སུམ་ཅུ་སྟེ། ཐམས་ཅད་བསྐྱེད་དང་བཀྲ་ཤིས་
སྡུད་པ་གཉིས། འདས་དང་མ་བྱོན་ད་ལྟའི་ཚུལ་དུ་བྱོན། རྩ་བའི་ཡུམ་ཆེན་སུམ་ཅུ་
394

མདོ་སྡེ། ། ཁབ་ཀྱི་དཔལ་འབར་བཞེས་པའི་མདོ།
རྩ་གཉིས་ལ། འགྲོ་འདུལ་ལྷ་མོ་སུམ་བརྒྱ་ཉིས་བཅུས་བསྐོར། མཆོད་འབུལ་བརྒྱད་
དང་རྫུ་འཕྲུལ་སྒོ་མ་བཞི། དེ་ལྟར་ངན་སོང་སྒྲིབ་པ་སྦྱོང་མཛད་པ། སུམ་བརྒྱ་དྲུག་
ཅུ་རྩ་བཞིའི་དཀྱིལ་འཁོར་དབྱེ། སྤྱན་དྲང་བཞུགས་གསོལ་དགྱེས་བསྐྱེད་མཆོད་པ་
འབུལ། ཕྱག་འཚལ་འགྱོད་བཤགས་གཙང་མས་སྐུ་ཁྲུས་གསོལ། ཡོན་ཏན་ཚོགས་
བསྟོད་སྟོབས་ཀྱི་ཕྲིན་ལས་བཅོལ། བཀྲ་ཤིས་མཆོད་འབུལ་སྒོ་དབྱེ་ལྷ་ཞལ་བལྟ། དག་
པའི་སྨོན་ལམ་བླ་མེད་དབང་མཆོག་ཞུ། འགོ་ནས་གཞུང་བཞིན་གོ་རིམ་རྫོགས་པར་
བྱ། འདི་དང་ཕྱི་མ་གཉིས་ཀའི་དོན་འབྱུང་སྟེ། སྒྲིབ་སྦྱངས་ཚོགས་རྫོགས་ཕུན་ཚོགས་
ཐབས་སུ་བསྟན། རྒྱས་པ་སྤྱི་རུ་བགྲང་བའི་མཚན་ཉིད་དོ། །བསྡུས་པ་སྒོས་སུ་སྒྲིབ་པ་
སྦྱངས་པ་ན། གཙང་མའི་ས་ལ་སྨན་སྤོས་ཆག་ཆག་གདབ། མཆོད་པའི་ཡོ་བྱད་ཕུན་
སུམ་ཚོགས་པར་བཀྲམ། དམིགས་པའི་རྟེན་རྫས་རང་བཞིན་དཀྱིལ་འཁོར་བསྒོམ། །
ལུས་ངག་ཡིད་གསུམ་མོས་འདུན་གུས་པ་ཡིས། སུམ་བརྒྱ་དྲུག་ཅུ་ལྷ་མོའི་མཚན་
བརྗོད་ཅིང་། ཕྱག་དང་སྐོར་བ་མོས་འདུན་བཤགས་པ་བྱ། རྒྱུན་དུ་མ་བརྗེད་ཡི་དམ་
བྱས་གྱུར་ན། ཡུན་དུ་མི་ཐོགས་འཕྲལ་ལ་སྒྲིབ་པ་འབྱང་། འཁོར་དུ་གཏོགས་པའི་
གཡུང་དྲུང་སེམས་དཔའ་ཡི། འགྲོ་བའི་བཀྲིད་དྲངས་ཐབས་སུ་བསྟན་པ་དང་། རྒྱལ་
པོ་ཡབ་ཡུམ་སྒྲིབ་སྦྱང་ཚོགས་བསགས་དང་། ཕྱི་རབས་རྣམས་ལ་དཔེ་རུ་བསྟན་ཕྱིར་
དུ། མཐོ་ཐོག་མཛོད་ཀྱི་བཅུད་དུ་བསྟན་པའོ། །ཞེས་སྟོན་པས་བཀའ་བསྩལ་ཏོ། །དེ་
ལ་འཁོར་དུ་གཏོགས་པའི་གཡུང་དྲུང་སེམས་དཔའ་རྣམས་དང་། རྒྱལ་པོ་ཡབ་ཡུམ་
དང༌། འཁོར་རྣམས་ཀྱང་སྟོན་པས་གསུངས་པ་ལ་ཤིན་ཏུ་སྤྲོ་བ་སྐྱེས་སོ། །
དེའི་ཚེ་སྟོན་པས་བཙུན་མོའི་སྒྲིབ་པ་སྦྱང་སླད་དུ། འཁོར་རྣམས་ལ་བཀའ་སྩལ་
པ། གཙང་མའི་ས་ལ་མནྡལ་སུམ་བརྩེགས་ཤིག་བྱས་ནས། དྲི་བཟང་དང་སྤོས་ཀྱི་
དུད་པས་ཆག་ཆག་གདབ། དམིགས་པའི་རྟེན་རྫས་དང་དཀྱིལ་འཁོར་ནི་བཤམས།
395

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཆོད་པའི་ཡོ་བྱད་སྣ་ཚོགས་པ་ནི་བཀྲམ་ནས། བཙུན་མོ་ཡང་ཚན་དང་སྤོས་ཀྱིས་
དག་པར་བཀྲུས་ནས། རྒྱན་དང་ཆ་ལུགས་མཛེས་པར་བྱས་ཏེ། སྟོན་པས་སུམ་བརྒྱ་
དྲུག་ཅུ་ལྷ་མོའི་དཀྱིལ་འཁོར་མཁའ་ལ་རྫོགས་པར་བསྐྱེད་ནས། མཆོད་པ་འབུལ་
ཞིང་ལྷ་མོའི་མཚན་ནས་བརྗོད་ཅིང་། བཙུན་མོས་ལྷ་མོའི་མཚན་རེ་རེ་ལ། སྐོར་བ་
རེ་རེ་ནི་བྱས། ལྷ་ཕྱག་རེ་རེ་ནི་བཙལ། བཤགས་པ་རེ་རེ་ནི་བགྱིས། མཆོད་པ་རེ་
རེ་ནི་འབུལ། མེ་ཏོག་རེ་རེ་ནི་གཏོར། སྨོན་ལམ་རེ་རེ་བཏབས་ནས། དེ་ལྟར་ཞག་
བདུན་ཕྲག་གསུམ་གྱི་བར་དུ། རྒྱུན་དུ་མ་ཡེངས་པར་བརྩོན་ཞིང་ཡི་དམ་དུ་བྱས་པས།
ཡུན་དུ་མ་ཐོགས་འཕྲལ་ལ་སྒྲིབ་པ་བྱང་སྟེ། དེ་ཡང་སྔ་རབས་འདས་པའི་ལྷ་མོ་བརྒྱ་
དང་ཉི་ཤུ། དབྱིངས་ན་བཞུགས་པའི་ཐུགས་རྗེ་དང་། མ་བྱོན་པའི་ལྷ་མོ་བརྒྱ་ཉི་ཤུ།
བསྒྲུབ་པར་གྲུབ་པའི་བྱིན་རླབས་དང༌། ད་ལྟར་བཞུགས་པའི་ལྷ་མོ་བརྒྱ་ཉི་ཤུ་ཡི།
ཞལ་མངོན་སུམ་དུ་མཐོང་བའི་ཡོན་ཏན་གྱིས། བཙུན་མོ་ཡང་ལུས་ཀྱང་ཞི་ནས་ན་
ཚའི་སྡུག་བསྔལ་མེད། རྣག་དང་ཆུ་སེར་རྒྱུན་དུ་འོང་འཕྲོ་ཆད། ཕྱིའི་མི་སྡུག་ཤུ་བ་
གོགས་ནས་སོས། སྐྲ་དང་སྨིན་མ་ཀུན་ཀྱང་ཚད་དུ་སྐྱེས། ངག་ཀྱང་ཞི་ནས་ཚངས་
པའི་དབྱངས་དང་ལྡན། འགག་འཛེར་ཉམས་པའི་དྲི་མ་གཏན་ནས་སངས། འགྲོ་བ་
ཀུན་ལ་རྩུབ་མོར་ཡེ་མི་སྨྲ། སྨྲ་གསལ་ཚིག་མཁས་བདེན་ཚིག་དྲང་དུ་བཤད། སེམས་
ཀྱང་ཞི་ནས་མཉམ་པའི་ཆ་ལ་གནས། ཆགས་སེམས་གདུག་སེམས་མངན་སེམས་
ལོག་ལྟ་སྤངས། དུག་ལྔའི་གདུག་པ་སེམས་ལ་ཅི་ཡང་མེད། དེ་ལྟར་ལུས་ངག་ཡིད་
གསུམ་གྱི་སྒྲིབ་པ་བྱང་ནས། བསོད་ནམས་ཀྱི་ཚོགས་ལ་གནས་སོ། །དེ་ནས་ཡང་སྟོན་
པའི་ཞལ་ནས། རྒྱལ་པོའི་བཙུན་མོ་འདི་ནི། ཤིན་ཏུ་འདོད་ཆགས་ཆེ་ཞིང་ཆགས་པ་
དྲག་པས། སྔོན་ཆད་སྒྲིབ་པ་མ་བྱང་ནས། ད་ལྟའི་སྒྲིབ་པ་བྱང་བའི་ཆ་ལ། བདེ་བར་
གཤེགས་པ་ཡུམ་ཆེན་མོའི་ཀློང་ལས་བྱུང་བས། འདས་དང་། མ་བྱོན་པ་དང་། ད་
396

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
ལྟར་བཞུགས་པ་ཡི་ལྷ་མོ་སུམ་བརྒྱ་དྲུག་ཅུའི་མཚན་ནས་བརྗོད་ཅིང་། སྐོར་བ་ནི་བྱས།
ལྷ་ཕྱག་ནི་འཚལ། བཤགས་པ་ནི་བགྱིས། མཆོད་པ་ནི་ཕུལ། མེ་ཏོག་ནི་གཏོར། སྨོན་
ལམ་ནི་བཏབས་པས། ད་ནི་སྒྲིབ་པ་ཅི་ཙམ་དུ་བྱང་བལྟ་དགོས་གསུངས་ཏེ། ཡང་
གསེར་གྱི་ས་གཞི་ལ། སྨན་དང་སྤོས་ཀྱིས་ཆག་ཆག་གདབ་ནས། བདེ་བར་གཤེགས་
པ་ལ་ཕྱག་འཚལ་ཕུལ་ནས། སྟོན་པ་ཉིད་དེའི་སྟེང་དུ་ཕར་བྱོན་པས། ཞབས་ཀྱི་རྗེས་
ལ་མེ་ཏོག་པདྨ་སྟོང་རྩ་བརྒྱད་པ་རེ་རེ་ལམ་ལམ་སོང་ངོ༌། །དེའི་རྗེས་ལ་གཡུང་དྲུང་
གཙུག་གཤེན་རྒྱལ་བས་ཕྱག་འཚལ་ནས་བྱོན་པས། པདྨ་བརྒྱ་རྩ་བརྒྱད་པ་རེ་རེ་ལམ་
ལམ་སོང་ངོ༌། །དེ་ཡི་རྗེས་ལ་རྒྱལ་པོས་ཕྱག་འཚལ་ནས་བྱུང་བས། པད་མ་བཞི་བཅུ་
རྩ་གཉིས་པ་རེ་རེ་ལམ་ལམ་སོང་ངོ༌། །དེ་ཡི་རྗེས་ལ་སྲས་ལྕམ་དྲལ་གྱི་ཕྱག་འཚལ་
ནས་བྱུང་བས། པད་མ་ཉི་ཤུ་རྩ་ལྔ་པ་རེ་ལམ་ལམ་སོང་ངོ༌། །དེའི་རྗེས་ལ་བཙུན་
མོས་ཕྱག་འཚལ་ནས་བྱུང་བས། པདྨ་འདབ་བརྒྱད་པ་རེ་རེ་ལམ་ལམ་སོང་ངོ༌། །དེ་
ལ་རྒྱལ་པོ་དང་སྲས་ལྕམ་དྲལ་དང་། བཙུན་མོ་དང་འཁོར་རྣམས་ཀྱང་ཤིན་ཏུ་དགའ་
ལོ། །སྟོན་པའི་ཞལ་ནས་ཀྱང་། འདོད་པ་ཆེ་ཞིང་ཆགས་པ་དྲག་པའི་བཙུན་མོ་ཡང་།
སྒྲིབ་པ་བྱང་ནས་སྣང་ངོ་། །དེའི་རྟགས་སུ་ད་ལྟར་བཞུགས་པའི་ལྷ་མོ་རྣམས་ཀྱི་ཞལ་
མཐོང་ནས་རྗེས་ལ་མེ་ཏོག་སྐྱེས་པའོ། །ད་ཡང་སྒྲིབ་པ་བྱང་བའི་རྟིང་ལ། བསོད་
ནམས་ཀྱི་ཚོགས་བསགས་པའི་ཡན་ལག་ལ་འབད་པར་གྱིས་ཤིག །དེས་ན་ཐར་པའི་
གོ་འཕང་མྱུར་དུ་འཐོབ་སྟེ་འགྲོའོ། །ཞེས་བཀའ་བསྩལ་ཏོ། ། །
དེ་ལ་ཡང་རྒྱལ་པོ་དང་བ་ཡིད་རིང་གིས་གསོལ་པ། རྣམ་པ་ཐམས་ཅད་མཁྱེན་
པའི་གཤེན་རབ་ལགས། འགྲོ་བའི་དོན་ལ་གཤེན་རབ་སྐུ་མི་ཕོངས། བདག་གི་ཡུལ་
དང་གནས་འདིར་བྱོན་པ་ལེགས། རྒྱལ་ཁམས་ནད་ཡམས་མི་བདེ་སྡུག་བསྔལ་ཆད།
བཙུན་མོ་མ་ཤི་དམྱལ་བའི་ཡུལ་ནས་དྲངས། དེ་ཡང་སྐུ་དྲིན་འཁོར་ཐབས་ཤིན་
397

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཏུ་དཀའ། ད་རུང་འགྲོ་བའི་དོན་ལ་ཐུགས་དགོངས་ཤིང་། བདག་ཅག་ངང་ཐག་
བསྲིང་ལ་གདུལ་བའི་ཕྱིར། བསོད་ནམས་ཚོགས་བསགས་ཉིད་ཀྱིས་བཀའ་སྩལ་ཞིང་།
བདག་ཅག་འབྱོར་ལྡན་ཡོ་བྱད་གང་དགོས་གསོགས། ཞེས་གསོལ་ནས་སྟོན་པ་ལ་
སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་འབུལ། མེ་ཏོག་ནི་གཏོར་རོ། །
དེའི་ཚེ་སྟོན་པའི་ཐུགས་ཀྱི་དགོངས་ནས། རྒྱལ་པོ་ཡབ་ཡུམ་གྱི་ཚོགས་རྫོགས་པར་
བྱ་བ་དང་། གཡུང་དྲུང་བོན་གྱི་བསྟན་པ་སྤེལ་བ་དང་། ཕྱི་རབས་ཀྱི་འགྲོ་བ་རྣམས་
ལ་དཔེར་བསྟན་པའི་ཕྱིར། བདེ་བར་གཤེགས་པའི་སྐུ་གདུང་གི་གཞལ་ཡས་ཁང་
བཞེངས་སུ་གསོལ་ཏོ། །རྒྱལ་པོ་ཡབ་ཡུམ་དང་། གཡུང་དྲུང་སེམས་དཔའ་རྣམས་
དང༌། འཁོར་ཚོགས་མང་པོ་དང་བཅས་ཏེ་ཡུལ་དེའི་ལྷོ་ཕྱོགས་སུ། མཚོ་འབྲི་མིག་
དགུ་བསྐོར་གྱི་གླིང་ལ་བྱོན་ནས་ས་འཆགས་པ་ལ། དེ་ཡང་མཚོ་འབྲི་མིག་དགུ་བསྐོར་
ནི། ཡུལ་ཧོས་མོ་གླིང་དྲུག་གི་གཡས་སུ། རྒྱ་མཚོ་ཞིག་ལ་རྒྱ་མཚོ་ཆེན་པོ་བརྒྱད་ཀྱིས་
བསྐོར་ནས་འདུག་སྟེ། དེ་ཡང་མར་ཞི་གུ་ལང་གསེར་གྱི་མཚོ་དང་། ཏིང་ཞི་ཨ་བ་
དངུལ་གྱི་མཚོ་དང༌། པུ་རང་དལ་མོ་ཟངས་ཀྱི་མཚོ་དང༌། གར་ལྗང་མཚོ་རོག་
གཡུའི་མཚོ་དང༌། ཨུན་ཆེན་དཀར་མོ་དུང་གི་མཚོ་དང་། རོ་ལྡན་གསོ་བྱེད་སྨན་
གྱི་མཚོ་དང༌། དག་པ་རྒྱ་མཚོ་ཁྲུས་ཀྱི་མཚོ་དང་། ཀླུ་སྨན་མེ་ཏོག་སྨན་གྱི་མཚོ་དང་
བརྒྱད་ཀྱི་དཀྱིལ་དུ། བཻཌཱུརྱ་འོད་འབྲི་མིག་འཁྱིལ་པའི་མཚོ་ཞེས་བྱ་བ། མཐའ་སྐོར་
དུ་དཔག་ཚད་ཉི་ཤུའི་བསྐོར་བ། རྒྱ་མཚོ་གསེར་གྱི་བྱེ་མ་བདལ་པའི་གླིང་ལ། རིན་
པོ་ཆེའི་གྲམ་པ་རུ་ཡོད་པ། ཨ་ཀ་རུ་དང་ཙན་དན་གྱི་ཚལ་རྒྱས་པ། དྲི་ཞིམ་པོས་
དཔག་ཚད་དང་རྒྱང་གྲགས་སུ་ཁྱབ་པ། དེ་ལ་ཀླུའི་རྒྱལ་པོ་མཐའ་ཡས་ཀྱི་བདག་བྱེད་
ཅིང་། ཀླུ་མོ་དང་མཚོ་སྨན་མང་པོ་གནས་པ། གཞན་ཡང་སྐད་སྙན་གྱི་བྱ་དང་། སྤུ་
སྡུག་གི་གཅན་གཟན་དང་། མཛེས་སྡུག་གི་རི་དྭགས་དང་། ཆུ་གནས་སྣ་ཚོགས་
398

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
གནས་པ། རྒྱ་མཚོའི་དོ་གླིང་དུ་རིན་པོ་ཆེའི་བྲག་ལ་འཁྲས་པའི་གནས་ཡོད་པ། དེའི་
བྱང་ངོས་ཡུལ་ཧོས་མོ་གླིང་དྲུག་དང་ཉེ་བའི་སར། དག་པ་ཁྲུས་ཀྱི་མཚོ་དང་། མེ་
ཏོག་སྨན་གྱི་མཚོ་གཉིས་ཀྱི་བར་ན། ཨ་པར་ལྗོན་པའི་ནེའུ་ཐང་ལ་མེ་ཏོག་སྣ་ཚོགས་
བཀྲ་བ། དེའི་དབུས་སུ་ཀླུ་མོ་མཆེད་གསུམ་གྱིས། རིན་པོ་ཆེ་གསེར་གྱི་རུས་སྦལ་ལ།
གཡུའི་སྤར་ཁྱིམ་བཀྲ་བ་ཞིག་བཞག་ནས་སླར་ལ་ལོག་སྟེ་སོང་ངོ༌། །དེས་ན་དེ་རུ་ཤིན་
ཏུ་བཀྲ་ཤིས་པའི་ས་རྟགས་སུ་བྱུང་བས། གཤེན་གྱི་ཕོ་བྲང་དང་། རྒྱལ་གྱི་ཕོ་བྲང་སྐུ་
མཁར་དང་། འབངས་ཀྱི་གྲོང་ཁྱེར་ཆེན་པོ་བཏབ་སྟེ། སྟོན་པས་འཁོར་རྣམས་ལ་
བཀའ་སྩལ་པ། ཉོན་ཅིག་བཟོ་རྒྱལ་གར་མ་ལི་ཤོ་དང་། འཛམ་གླིང་རྒྱན་དྲུག་ཡོན་
ཏན་བརྒྱན་པ་རྣམས། རྒྱལ་པོས་ཞུས་པའི་དོན་དེ་སྐབས་ལ་རན། སྤྱིར་ཡང་སངས་
རྒྱས་བསྟན་པ་གཟུག་པ་དང་། སྒོས་སུ་རྒྱལ་པོའི་དགོངས་དོན་འགྲུབ་པ་དང་། རྒྱལ་
ཁམས་སྒྲིབ་སྦྱངས་ཚོགས་གཉིས་རྫོགས་པའི་ཕྱིར། གཤེན་གྱི་ཕོ་བྲང་རྒྱལ་གྱི་སྐུ་མཁར་
དང་། འབངས་ཀྱི་གྲོང་ཁྱེར་ཆེན་པོ་བཏབ་པར་འཚལ། འདི་ནི་རྒྱལ་པོ་ཐ་མལ་མ་
ལགས་ཏེ། འཛམ་གླིང་སོག་ཁ་བོན་གྱི་འབྱུང་གནས་འདིར། གདུང་རྒྱུད་ཅན་གྱི་རྒྱལ་
པོ་དྲུག་ཡོད་དེ། ཤག་དང་ཧོས་དང་དཔོ་དང་རྒྱ་དང་གཉན། དམུ་རིགས་འཕྲུལ་
དང་རྣམ་པ་དྲུག་ཏུ་ཆད། དེ་ཡི་ནང་ནས་གསས་རྗེ་ཧོས་ཀྱི་རྒྱུད། གདུང་རྒྱུད་ལྷད་
མ་ཞུགས་པའི་རྒྱལ་པོ་ཡིན། བསོད་ནམས་ལོངས་སྤྱོད་དབང་ཐང་ཅི་ཡོད་པ། རྒྱ་
ཁྱོན་དཔག་ཚད་དེ་བཞིན་ཤེས་པར་བྱ། ས་གཞི་རིན་ཆེན་བདག་གིས་བྱིན་གྱིས་
བརླབ། གཡུང་དྲུང་སེམས་དཔའ་རྣམས་ཀྱང་སྡོང་ལ་སྤྱོན། ལྷ་ཀླུ་མི་གསུམ་རྣམས་
ཀྱང་ཞབས་ནས་ཐེགས། ལ་འུར་དགེ་བའི་ལས་ལ་ཐང་བཅད་བརྩོན། ཞེས་བཀའ་
སྩལ་ནས། ས་གཞི་བྱིན་གྱིས་བརླབས་པར་མཛད་དོ། །དེའི་དུས་སུ་སྟེང་གི་ལྷ་དང་།
འོག་གི་ཀླུ་དང་། བར་གྱི་མི་དང་། དགེ་བའི་སྡོང་གདབ་པ་རྣམས་ཀྱང་སྤྲིན་བཞིན་
399

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུ་འདུས་སོ། །
དེའི་ཚེ་བཟོ་རྒྱལ་གར་མ་ལི་ཤོ་ཡིས། འཛམ་གླིང་མཁས་པའི་རྒྱན་དྲུག་དང་། དེར་
འཚོགས་པ་རྣམས་ལ་བཀའ་སྩལ་པ། ཉོན་ཅིག་འཛམ་གླིང་རྒྱན་དྲུག་དང་། ལྷ་ཀླུ་མི་
ཡི་བཟོ་བོ་རྣམས། རྣམ་མཁྱེན་རྒྱལ་པོས་བཀའ་གནང་བ། གཤེན་གྱི་ཕོ་བྲང་ཆེན་པོ་
དང༌། རྒྱལ་གྱི་སྐུ་མཁར་ཆེན་པོ་དང་། འབངས་ཀྱི་གྲོང་ཁྱེར་ཆེན་པོ་ལ། རྒྱལ་ཕྲན་
གཞན་ལས་དཔག་པ་ཡི། གདུང་རྒྱུད་རྒྱལ་པོ་ཡིན་པས་སུ། ཤིན་ཏུ་ཡངས་ལ་རྒྱ་
བསྐྱེད་དགོས། ཕྱི་རིམ་གྲུ་བཞིར་བཅད་པ་ཡི། ཟུར་བཞི་མི་འགྱུར་ཕུར་བཞི་གཟུག །
ལྕགས་རི་དཔག་ཚད་བཅུ་གཉིས་འཁོར། ཁྲོ་ཆུ་ཞུན་མཁར་དག་ལ་བཟོ། དཔངས་
སུ་ཕོ་འདོམ་བཅུ་གཉིས་ཏེ། ཞེང་དུ་འདོམ་བརྒྱད་ཡོད་པར་མངོན། དེ་ཡང་སྐོས་ཀྱི་
ཆག་ཚད་ཡིན། དེ་རྒྱབ་དཔག་བསམ་ར་བ་བསྐྱེད། ལོགས་བཞི་ཟུར་བཞི་སྐུ་མཁར་
བཞི། ཐོག་ཕུབ་བཞི་བཅུ་རྩ་གཉིས་ཏེ། དེ་ཡི་ནང་དུ་གྲོང་ཁྱེར་བཀོད། སྲིན་པོའི་གྲོང་
ལ་དཔེ་བླངས་པས། ཁྲོ་ཆུ་མེ་རི་རྩེ་མཁར་བཟོ། ཁྲོ་ཆུ་ཞུན་མའི་སྐུ་མཁར་ལ། པུ་
ཟངས་དམར་པོའི་ཁ་བད་ཅན། དམག་དང་ཚོང་དང་སྨྲ་མཁན་ཁྲིམས། དེད་དཔོན་
ཆེན་པོ་བཞི་ཡི་གནས། དེ་ཡི་དབུས་སུ་རྒྱལ་མཁར་དང༌། གཤེན་གྱི་ཕོ་བྲང་ཆེན་པོ་
སྟེ། རྒྱལ་མཁར་རྒྱལ་པོས་བཞེད་དང་བསྟུན། གཤེན་གྱི་ཕོ་བྲང་ཆེན་པོ་ལ། ཕྱི་སྐོར་
ཕོ་འདོམ་བཞི་བརྒྱ་སྟེ། གྲུ་བཞི་ཕྱི་ནང་རིམ་གཉིས་ལྡན། རྩིག་གསེབ་ཀ་བ་ཐད་དུ་
བསླང༌། ཟུར་བཞི་ལོགས་བཞི་སྒོ་བརྒྱད་འབུར། རྟ་བབས་རིམ་བཞི་ཁ་བད་ལྡན།
བད་ལེན་སེང་གེ་ཙི་པར་བཟོ། སྒོ་རྒྱན་མཆོད་རྟེན་ཆེན་པོ་བཞི། གར་ཆེན་གསས་
ཀྱི་བཟོ་རིགས་སོ། །མཚམས་བརྒྱད་ཡ་གད་ཟ་ར་ཚགས། དར་བུ་ཁད་དང་ཆུན་
འཕྱང་འཕྲུལ། བར་ཁྱམས་ཐོག་ཕུབ་གཞའ་ཚོན་འོད། འོག་གཞི་འདོད་ཡོན་དམར་
པོས་བཀང་། ནང་ལོགས་ཕྱོགས་བཞིར་སྒོ་བཞི་འབུར། སྒོ་རྒྱན་ཕྲུ་ཡི་སྐུ་མཁར་བཞི།
400

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
ཏོག་ལ་གཡུ་རྩེ་འོད་དུ་འབར། ཟུར་བཞི་ཆུ་སྲིན་ན་དྲ་བཟོ། ཁ་བད་ཤང་ཤང་པ་ཏྲ་
བཟོ། ཡ་གད་ཁྱུང་གཤོག་སྤུངས་པ་བཟོ། བད་འོག་ལྷོ་སྤྲིན་ཕྱུག་མོ་བཟོ། སྒམ་ཁྱེར་
ཕྱྭ་ཡི་བཟོ་རིགས་སོ། ། དེ་ཡི་ནང་དུ་ཀ་བ་སྟེ། ཀ་བ་སུམ་བརྒྱ་དྲུག་ཅུ་སྟེ། ཀ་བ་རེ་ལ་
བཟོ་ལུགས་རེ། སྤྱིར་ནི་ཀླུ་རྒྱལ་བུམ་པ་དང་། ཕུར་པ་ཐིག་ཆེན་ཆག་ཤིང་བཟོ། དེ་
ཡང་སོ་སོར་གྱེས་པའོ། ། ཀ་གདན་རུས་སྦལ་པདྨ་སྤུངས། བང་རིམ་བརྩིགས་དང་
རྡོ་རྗེ་གདན། ཀ་ཞུ་བྱ་ཁྱུང་ཀྱོག་དང་པིར། ཟླ་བ་ཚེས་འདྲ་གཞུ་སུམ་བརྩིགས། དེ་
ལ་སོ་སོར་གྱེས་པ་ཡི། བཟོ་སྣ་སུམ་བརྒྱ་དྲུག་ཅུར་དབྱེ། གདུང་མ་ལྷ་བརྒྱད་སྤྲིན་
དུ་འཕྱོ། སྤྲིན་ལ་ཁ་དོག་བརྒྱད་དུ་འཆད། འདྲ་མཐུན་སུམ་བརྒྱ་དྲུག་ཅུར་འཆད།
དཔྱམ་གདུང་འོད་ཟེར་གཞའ་ཚོན་གཟིངས། དཔྱམ་གདུང་གཡུང་དྲུང་འཁྱིལ་པ་སྟེ།
དཔྱམ་བར་འདབ་བརྒྱད་པདྨ་སྦུབས། གསས་ཁང་དབུ་མའི་བཟོ་རིགས་ནི། ཕྱྭ་སྲིད་
སྐོས་གསུམ་མཐུན་པར་བཟོ། དེ་སྟེང་དབུ་རྩེ་རྩེ་རྒྱལ་ནི། ཐོག་ཕུབ་ནམ་མཁའི་སྤྲིན་
དཔུང་བཟོ། ལོགས་བཞི་སྒྱུ་འཕྲུལ་དྲ་བ་བཟོ། ཟུར་བཞི་གཡུ་འབྲུག་མཉེན་འགྱུར་
བཟོ། བྱ་འདབ་གླང་ཆེན་སྣ་ལྗགས་བཟོ། དེ་སྟེང་ཁྱུར་གུར་ཁྱུང་འདབ་དང༌། ཁྱུང་
མགོ་ཏོག་དང་ལྡན་པར་བྱ། ཡང་དག་གཤེན་གྱི་བཟོ་རིགས་སོ། །ཟུར་བཞི་རྣམ་རྒྱལ་
ཁང་བཟང་བཞི། ཚངས་པ་ལྷ་ཡི་བཟོ་རིགས་སོ། །དེ་ལྟར་གཤེན་གྱི་ཕོ་བྲང་ལ། རྩྭ་
སྲིད་སྐོས་གསུམ་ཆ་མཐུན་ཞིང་། ལྷ་དང་གཤེན་གྱིས་རྩེ་བརྒྱན་པས། དབུ་རྩེ་བཅུ་
བདུན་གསས་ཀྱི་མཁར། རྒྱལ་གྱི་བསམ་དོན་འགྲུབ་པ་དང་། འབངས་ཀྱི་ཚོགས་
གཉིས་རྫོགས་པ་དང་། གཤེན་གྱི་བསྟན་པ་རྗེས་བཞག་ཕྱིར། ཆག་ཚད་ལག་ལེན་
རྒྱས་པར་བཞེངས། ཞེས་གསུངས་ནས། ཐམས་ཅད་ཀུན་གྱིས་ལས་ངོ་སོ་སོ་རུ་བསྒོས་
ནས་བཞེངས་པས་དགུང་ཟླ་གསུམ་གྱི་ནང་དུ་གྲུབ་བོ། །
དེའི་ནང་དུ་བདེ་བར་གཤེགས་པ་སུམ་ཅུ་རྩ་གསུམ་དང་། ལྷ་མོ་སུམ་བརྒྱ་དྲུག་
401

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཅུའི་སྐུ་གཟུགས་དང་། མཆོད་རྟེན་དང༌། གཞན་ཡང་གང་ལ་གང་འདུལ་གྱི་ལྷ་
ཚོགས། བྱེ་བ་ས་ཡ་བསམ་གྱིས་མི་ཁྱབ་པ་རྣམས། རིས་སུ་བྲིས་པ་དང་འབུར་དུ་
བཏོད་པ་དང་། ལུགས་སུ་བླུགས་ནས་བཞེངས་སུ་གསོལ་བའོ། །རྒྱལ་གྱི་ཕོ་བྲང་ནི་སྐུ་
མཁར་འབར་བ་རྩེ་དགུ་ལ་དཔེ་བླངས་ཏེ་བཞེངས་སུ་གསོལ་ལོ། ། །
དེ་ལ་སྟོན་པ་ཡང་ཤིན་ཏུ་ཐུགས་དགྱེས་སོ། །རྒྱལ་པོ་འཁོར་དང་བཅས་པ་རྣམས་
ཀྱང་ཤིན་ཏུ་དང་སྤྲོ་སྟེ། སྟོན་པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་
ནི་ཕུལ། མེ་ཏོག་ནི་གཏོར་ནས། རྒྱལ་པོས་སྟོན་པ་ལ་གསོལ་པ། སྟོན་པའི་སྒྲོན་མ་
གཤེན་རབ་མི་བོ་ལགས། ཉིད་ནི་རྣམ་པ་ཐམས་ཅད་ཅིར་ཡང་མཁྱེན། བསྟན་པ་
རྗེས་བཞག་གསས་ཁང་རྒྱས་པར་གྲུབ། བདག་ཅག་རྣམས་ཀྱང་བསོད་ནམས་ཤིན་
ཏུ་དཔག །མོ་མ་ཀུན་ཤེས་ཐང་པོའི་མཆིད་ཚིག་བདེན། ད་ཡང་ལེགས་པའི་ཆ་ལ་
ཡགས་ཀྱིས་བརྒྱན། གསས་ཁང་འདི་ལ་མཚན་ཞིག་བཏགས་པ་དང་། མངའ་དབུལ་
ཞལ་བསྲོ་རབ་གནས་མཛད་པར་ཞུ། ཞེས་གསོལ་ཏོ། །དེ་ལ་སྟོན་པས་ཐུགས་ཀྱིས་
དགོངས་ནས། གཤེན་གྱི་ཕོ་བྲང་ཆེན་པོ་པདྨ་བཀྲ་གླིང་དུ་བཏགས་སོ། །
དེ་ནས་ཡང་སྟོན་པའི་འཁོར་དུ་གཏོགས་པའི་གཤེན་རབ་གཡུང་དྲུང་སེམས་
དཔའ་རྣམས་དང༌། རྒྱལ་པོ་དང་འཁོར་རྣམས་ལ་བཀའ་སྩལ་པས། ཕུན་སུམ་
ཚོགས་པའི་ཡོ་བྱད་རྣམས་བསགས་ཏེ། ལྷ་མོ་སུམ་བརྒྱ་དྲུག་ཅུའི་དཀྱིལ་འཁོར་ཞལ་
ཕྱེས་ནས། གསས་ཁང་པདྨ་བཀྲ་གླིང་གི་ཞལ་བསྲོ་བ་དང༌། རབ་ཏུ་གནས་པར་
མཛད་དོ། །དེ་ནས་ཡང་དེར་འཚོགས་པ་རྣམས་ལ་ཡང་། རྒྱལ་པོའི་དཀོར་མཛོད་
ནས། ཡོ་བྱད་ཀྱི་དཀོར་ནོར་མང་པོ་ཕུལ་ལོ། ། ལྷ་ཀླུ་མི་གསུམ་གྱི་བཟོ་བོ་རྣམས་ཀྱང་
སོ་སོའི་ཡུལ་དུ་གཤེགས་སོ། ། །
༧ གཞན་ཡང་དེའི་དུས་སུ་འཇིག་རྟེན་གྱི་ཁམས་ཀྱང་། གཡོ་བ་དང་འགུལ་བ་
402

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
དང་། འུར་བ་དང་ཐུག་པ་དང་། ཆེམ་པ་དང་མེར་བ་དང་། ལྡེག་པར་བྱུང་ནས།
དོག་ས་ཆེར་གཡོས་སོ། །ནམ་མཁའ་ལས་འོད་གསལ་བ་མང་པོ་ཤར་རོ། །བར་སྣང་
ལས་སྒྲ་སྙན་པ་མང་པོ་གྲགས་སོ། །ས་གཞི་ལས་མཛེས་པའི་མེ་ཏོག་མང་པོ་སྐྱེས་
སོ། ། དེ་ལ་སྤྲོ་བ་སྐྱེས་ནས། འཁོར་རྣམས་ཀྱིས་ཀྱང་། མཆོད་པ་སྣ་ཚོགས་པ་བཏེགས་
ནས། གསས་ཁང་དང་སྟོན་པའི་སྐུ་ལ་སྐོར་བ་ནི་བྱས། ལྷ་ཕྱག་ནི་འཚལ་མཆོད་པ་
ནི་ཕུལ་བས། རྒྱལ་པོ་དང་བཙུན་མོ་དང་འཁོར་རྣམས་ཀྱང་། སྒྲིབ་པ་བྱང་ནས་
ཚོགས་རྫོགས་ཏེ། བཙུན་མོ་ཡང་ལུས་ཀྱང་གྲོལ་ནས་རྫུ་འཕྲུལ་གོམ་པས་བགྲོད། གཟི་
མདངས་འོད་ཟེར་ཀུན་ནས་ཕྱོགས་བཅུར་འཕྲོ། ངག་ཀྱང་གྲོལ་ནས་ཚངས་པའི་
དབྱངས་དང་ལྡན། ཚིག་བཞི་ཚིག་བཅད་དོན་ལ་འཁྲུལ་པ་མེད། སེམས་ཀྱང་ཞི་
ནས་བྱང་ཆུབ་དོན་དམ་རྟོགས། མ་བསྒྲིབས་མངོན་ཤེས་ཆ་ཡང་ཕྲ་མོ་རྙེད། སྟོན་
པའི་སྐུ་ལ་སྐོར་བ་བྱས་ནས་སུ། རྗེས་ལ་མེ་ཏོག་སྣ་ཚོགས་ལམ་ལམ་སྣང་། འདབ་
བརྒྱད་བཅུ་དྲུག་འོད་ཟེར་འཕྲོ་བར་སྣང་། བཙུན་མོ་ཤིན་ཏུ་དགའ་བའི་སེམས་སྐྱེས་
ནས། སྟོན་པའི་སྤྱན་སྔར་པུས་བཙུགས་ཐལ་སྦྱར་ནས། ལྷ་ཡི་མེ་ཏོག་ཕུལ་ནས་
ཞུས་པའི་མདོ། སྟོན་པའི་སྒྲོན་མ་གཤེན་རབ་མི་བོ་ལགས། ཉིད་ནི་འགྲོ་བ་སེམས་
ཅན་དཔལ་དང་མགོན། ནམ་མཁའ་བཞིན་དུ་ཐུགས་རྗེས་ཡོངས་ཁྱབ་ཅིང་། ཉི་
འོད་ལྟ་བུར་ཀུན་ལ་སྙོམས་ལགས་ཀྱང་། དཔག་པས་ཉི་ཟེར་བདག་ཅག་རྣམས་ལ་
དྲོ། ཐུགས་རྗེའི་ཡུལ་དུ་ཐམས་ཅད་གོ་མཉམ་སྟེ། བདག་ཅག་སྤྱི་ཡི་ནང་ནས་སྒོས་
སུ་གྱུར། རྒྱལ་ཁམས་མི་བདེ་ནད་ཡམས་སྡུག་བསྔལ་ཆད། ཁོ་མོ་དངོས་ཀྱི་ཀླུ་ནད་
ངན་པ་སོས། རྒྱལ་པོ་ཐུགས་དགོངས་ད་ལྟ་དུས་འདིར་རྫོགས། སྟོན་པའི་བཀའ་དྲིན་
ལན་གྱིས་འཁོར་ཐབས་མེད། སྟོང་ཁམས་གསེར་གྱིས་གང་ནས་ཕུལ་གྱུར་ཀྱང་། བ་
སྤུ་ཉག་གཅིག་ཏིལ་གྱིས་བྱུགས་པ་ཙམ། དེ་བས་དེ་ལ་བརྩིས་དང་གྲངས་སུ་མེད། ད་
403

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཡང་སྟོན་པའི་སྒྲོན་མ་སྙན་གསོན་དང་། དྲིན་ལན་ལན་བགྱི་ཁོ་མོ་དངོས་ཀྱི་ལྡོན།
རྒྱལ་པོའི་གདུང་རྒྱུད་མི་ཆད་པ་ཡི་ཕྱིར། བདག་གི་བུ་མོ་གཏན་གྱི་གྲོགས་སུ་འབུལ།
བུ་མོ་འདི་ལ་འཇིག་རྟེན་གཞན་དག་ནས། འདོད་ནས་རྨེད་པ་མང་དུ་གདའ་ལགས་
ཏེ། སེམས་ཅན་ལས་འཕྲོ་བཙན་ནས་མོས་མཆིད་ཀྱང་། རྒྱལ་པོ་དྲ་མ་ཞིག་གི་གྲོགས་
མིན་པར། ཕྱི་མ་གཞན་ལ་བདག་ནི་མི་མཆིས་སྐད། བུ་མོའི་མིང་ཡང་རྒྱལ་མེད་མ་
རུ་བཏགས། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ལེགས་སོ་ལེགས་སོ་བཙུན་མོས་སྨྲས་པ་ལེགས།
སྡུག་བསྔལ་ལས་ལ་རབ་ཏུ་སུན་བྱུང་ནས། དཀར་པོ་དགེ་ལ་དད་ཅིང་འདུན་པ་
དང་། སྟོན་པའི་བཀའ་དྲིན་རྗེས་སུ་དྲན་ནས་སུ། ལུས་སྲོག་ཡན་ཆད་ལྡན་པ་ཤིན་ཏུ་
ལེགས། སྤྱིར་ཡང་དྲིན་ལན་ལན་བགྱི་འབུལ་བ་ལ། སྟོང་གསུམ་གསེར་གྱིས་བཀང་
ནས་བྱིན་པ་བས། ལོག་ལྟ་ཁ་ཅིག་དགེ་ལ་ཚུད་པས་དྲིན། དེ་ཕྱིར་བཀའ་དྲིན་ཚོར་བ་
ངོ་མཚར་ཆེ། བུ་མོ་ཁབ་ཏུ་བཞེས་པ་ཅང་ཡོད་དམ། རྒྱལ་པོའི་གདུང་རྒྱུད་དུས་ཀྱི་
གར་བསྒྱུར་ལ། རང་རེའི་རྩོལ་བ་བྱས་པ་ཁ་ན་མེད། མེ་ཏོག་གླིང་ལ་ཨུཏྤལ་རྒྱུན་མི་
ཆད། ཅེས་གསུངས་པས། དེ་ལ་མོ་མ་ཀུན་ཤེས་ཐང་པོས་གསོལ་པ། སྟོན་པའི་སྒྲོན་
མ་གཤེན་རབ་མི་བོ་ལགས། རྒྱལ་པོའི་གདུང་རྒྱུད་ཆད་ན་སེམས་ཅན་འཆོལ་བུར་
འགྲོ། སེམས་ཅན་ཆོལ་བུར་སོང་ན་དུད་འགྲོ་ཕྱུགས་དང་འདྲ། བཙུན་མོས་དྲིན་ལན་
ལན་ལྡོན་བུ་མོ་ཕུལ་བ་འདི། དད་པ་མི་ལྡོག་ཁབ་ཏུ་བཞེས་པར་ཞུ། བུ་མོ་འདི་ནི་
གང་དང་མི་འདྲ་ཞིང་། རིགས་ཀྱི་མི་མོ་རྒྱལ་གྱི་གདུང་རྒྱུད་ཀྱིས། ཉིད་ཀྱི་ཆབ་སྲིད་
ཅིས་ཀྱང་ཟིན་ཏེ་མཆིས། བདག་ནི་ཁ་མར་སྨུང་དུ་བཏགས་པ་ནི། གཡོན་གྱི་མོ་སྐོར་
སྲིད་ཀྱི་དལ་ཕྱ་ལ། རྒྱལ་བུ་རང་གི་ཡུལ་དུ་ཆེ་བ་དང༌། བུ་མོ་མི་ཡི་རྒྱལ་སྲིད་ཟིན་པ་
ཡོད། དེ་ཕྱིར་ཅིས་ཀྱང་ཁབ་ཏུ་བཞེས་པར་ཞུ། ཞེས་གསོལ་ཏོ། །དེ་ལ་སྟོན་པས་ཀྱང་
40

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
དགོངས་པ་བཏང་བས། བུ་མོ་ནི་ཕྱིའི་གཟུགས་བཟང་ལ། ནང་གི་སེམས་དགེ་བ་
ཞིག་སྣང་བ་དང༌། མཛད་པ་རིམ་པར་བྱང་བ་ལས་འགྲོ་བ་རང་མཐུན་གྱི་ཆ་ལུགས་
སུ། དཔལ་འབར་ཁབ་ཀྱིས་མཛད་པའི་དུས་ལགས་པ་དང་། བུ་མོ་ནི་ཡུམ་ཆེན་མོ་
ཐབས་ཀྱི་བྱམས་མའི་སྤྲུལ་པ་མངོན་སུམ་དུ་འདུག་པས། དུས་ཀྱི་གཏོ་དཔྱད་ཐབས་
ལ་མཁས་པས་སྲས་བུ་སྐྱེས་ནས། འགྲོ་བ་སེམས་ཅན་དཔལ་དུ་འབྱུང་ངེས་པས།
ཁབ་ཏུ་བཞེས་པ་རུ་ཞལ་མར་བཏགས་སོ། །དེ་ལ་རྒྱལ་པོ་དང་བཙུན་མོ་ལས་སོགས་
འཁོར་རྣམས་ཀྱང་ཤིན་ཏུ་དགའ་འོ། །དེ་ནས་ཀྱང་སྟོན་པས་བཀའ་སྩལ་པ། ཞིང་
ཁམས་འདིའི་མི་རྣམས་ནི་སྔོན་ནས་བདག་དང་སྨོན་ལམ་མཐུན་ཞིང་། ད་ལྟ་བདག་
གིས་གདུལ་བྱར་གྱུར་པ་དང་། ད་ལྟའི་སྐབས་འདིར་བདེ་བར་གཤེགས་པ་ལྷ་མོའི་
མཚན་ནས་བརྗོད་ཅིང་ཕྱག་འཚལ་བ་དང༌། གསས་ཁང་པདྨ་བཀྲ་གླིང་བཞེངས་
སུ་གསོལ་བའི་ཡོན་ཏན་གྱིས། ཡུལ་ཧོས་མོ་གླིང་དྲུག་གི་མི་རྣམས་སངས་རྒྱས་ཏེ་
འགྲོ་བས། སང་ཉི་མའི་རྩེ་ལ་མེ་ཏོག་སྣ་ཚོགས་ཐུས་ལ། རིན་པོ་ཆེའི་རྒྱལ་སར་ཀུན་
འཚོགས་ཤིག །ཅེས་བཀའ་བསྩལ་ཏོ། ། །
༧ དེའི་ཚེ་སང་ཉི་མའི་རྩེ་ལ། རྒྱལ་པོ་ཡབ་ཡུམ་དང༌། སྲས་ལྕམ་དྲལ་དང་།
ཡུལ་ཧོས་མོ་གླིང་དྲུག་གི་མི་རྣམས་ཀུན། རིན་པོ་ཆེའི་རྒྱལ་སར་འཚོགས་ནས། སྟོན་
པ་ལ་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་བས།
དེའི་ཡོན་ཏན་གྱིས། རྒྱལ་པོ་ཡིད་བཞིན་འབྱུང་གནས་ཡབ་ཡུམ་དང་། ཡུལ་དེའི་
མི་ལ་ཤིན་ཏུ་གྲངས་མང་བ། ཧོས་ཀྱི་ཞིང་ཁམས་སྟོང་པ་ཙམ་ཞིག་སངས་རྒྱས་ཏེ་
སོང་ངོ༌། །དེ་ལ་སླད་ན་ལུས་པ་རྣམས་ཀྱང་སྤྲོ་བ་སྐྱེས་ནས། ཡང་སྟོན་པ་ལ་སྐོར་བ་
ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་ནས། རྒྱལ་པོ་དང་
བ་ཡིད་རིང་གིས་གསོལ་པ། སྟོན་པ་ལགས། བདག་ཅག་འཁོར་དུ་གཏོགས་པའི་སྡེ་
405

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རིགས་ལས། འདི་ཙམ་ཞིག་སངས་རྒྱས་ཏེ་སོང་བ་ན། བཙུན་མོ་དང་ངེད་རྣམས་
སངས་མ་རྒྱས་པ་ཅི་ལགས། ད་རུང་ཚོགས་མ་རྫོགས་ནས་སྒྲིབ་པ་མ་བྱང་བ་ལགས་
སམ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་དང་བ་ཡིད་རིང་དེ་ནི་འདི་ལྟ་སྟེ། རྒྱལ་
པོ་ཡབ་ཡུམ་དང་སངས་རྒྱས་པ་དེ་རྣམས་ནི། སྔོན་ནས་སྒྲིབ་པ་བྱང་ཞིང་ཚོགས་
བསགས་པ་རྣམས་ད་ལྟ་བདག་གི་ཞལ་མཐོང་བ་དང༌། གསུང་ཐོས་པ་དང་། གསས་
ཁང་བཞེངས་སུ་གསོལ་བ་དང་། མཆོད་པ་ཕུལ་བའི་ཡོན་ཏན་གྱིས། ཚོགས་ཀྱི་ལྷག་
མ་རྫོགས་ནས་སངས་རྒྱས་པ་ལགས་སོ། །རྒྱལ་པོ་ཉིད་དང་བཙུན་མོ་རྣམས་ནི་སངས་
རྒྱས་པའི་རྒྱུ་ཡིན་ཀྱང་། ད་རུང་བདག་གི་བསྟན་པ་ལ་གནས་དགོས་པ་ཡིན་པས།
སངས་མ་རྒྱས་པ་ལགས་སོ། །དེས་ན་བདག་གི་ནམ་ཞིག་བསྟན་པ་རྗེས་སུ་བཞག་
པའི་དུས་སུ། སངས་རྒྱས་ནས་འགྲོའོ། །ད་ཡང་རྒྱལ་པོ་ཡབ་ཡུམ་དང་། འཁོར་སླད་
ན་ལུས་པ་རྣམས་ཀྱིས། གསས་ཁང་ལ་མཆོད་པ་རྒྱུན་དུ་ཕུལ་ཞིང་། དགེ་བའི་ལས་
ལ་རྒྱུན་དུ་བརྩོན་པར་གྱིས་ཤིག །ཅེས་གསུངས་ནས། རྒྱལ་པོ་ཡབ་ཡུམ་ཡང་ཐུགས་
དགྱེས་ཏེ། སྟོན་པའི་དྲུང་དུ་སྔོན་གྱི་སློབ་བུ་སྡོམ་པ་འཆལ་པ་རྣམས་ནི་གསོས། ཚུལ་
ཁྲིམས་ཉམས་པ་རྣམས་ནི་བསྐྱར་ནས། གཡུང་དྲུང་སེམས་དཔའི་བསླབ་པ་ལ་ཞུགས་
ཏེ། བོན་གྱི་འཁོར་ལོ་རབ་ཏུ་བསྐོར་བར་མཛད་དོ། །
དེ་ནས་དེའི་ཚེ། སྟོན་པས་མོ་མ་ཀུན་ཤེས་ཐང་པོ་ལ་བཀའ་སྩལ་པ། སྔོན་དུ་འོལ་
མོ་གླིང་ཆེན་དུ་སོང་ལ་རྒྱལ་ས་ཕོ་བྲང་གླིང་བརྒྱད་དུ། རིགས་བཞིའི་མི་རྣམས་ཀྱིས་
རོལ་མོ་དང་ཚན་སྤོས་དང་མཆོད་པའི་ཚོགས་མང་པོ་གྱིས་ལ་མདུན་ནས་བསུས་
ཤིག །གཞན་ཡང་སྣ་གཅོག་པའི་བོན་པོ་དང་། གཡང་བླན་པའི་བོན་པོ་དང་། དམུ་
ཐག་འདོག་པའི་བོན་པོ་རྣམས་འདུས་ལ། གསས་མཁར་ཁྲི་སྨོན་རྒྱལ་བཞད་ཀྱི་ནང་
406

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
དུ། བཀྲ་ཤིས་ཀྱི་གཡང་ཆ་སྣ་ཚོགས་པ་ཤོམས་ཤིག །ཅེས་བཀའ་གནང་པས། མོ་མ་
ཡང་རྒྱལ་ས་གླིང་བརྒྱད་དུ་ཕྱིན་ནས་ཀུན་སྦྲན་བཏང་སྟེ། གསས་ཁང་ཁྲི་སྨོན་རྒྱལ་
བཞད་ཀྱི་སྒོ་དྲུང་དུ་འཚོགས་ནས། ལྟད་མོ་བལྟ་བ་དང༌། སུན་མ་རབ་ཏུ་གཟིངས་
སོ། །འོལ་མོ་གླིང་གི་མི་རྣམས་ཀྱང་ཤིན་ཏུ་དགའ་ནས། ལ་ལ་ནི་བགད་དོ། ལ་ལ་ནི་
འགྲེའོ། ། ལ་ལ་ནི་ལྡེག་གོ ། ལ་ལ་ནི་མཆོངས་སོ། །དུས་དེ་ཙམ་ན། རྒྱལ་པོ་དང་བ་
ཡིད་རིང་དང་། བཙུན་མོ་དང་། རྒྱལ་བུ་དང་། བློན་འཁོར་རྣམས་ཀྱིས། བུ་མོ་སྟོན་
པའི་ཁབ་ཏུ་ཕུལ་བ་ལ་བརྫངས་པར་བྱས་ཏེ། ཟངས་ཀྱི་ཤིང་རྟ་འཁོར་ལོ་བཞི་པ་ཞིག་
ལ་ནི་བསྐྱོན། དར་ཟབ་དང་ཟ་འོག་གི་སྦུབས་སུ་ནི་བཙུག །གསེར་གཡུ་དང་མུ་ཏིག་
འཕྲ་མིན་དང༌། ཀེ་ཀེ་རུ་དང་ཨརྱ་སྤུག་ལས་སོགས་པས་རྒྱན་ཆ་མང་པོ་ནི་བཏག་
ལ། མཚན་དང་ལྡན་པའི་ཁྱེའུ་དང་བུ་མོ་བཅུ་དྲུག་གིས། པི་ཝང་དང་གླིང་བུ་དང་།
ཏམ་བུ་ར་དང་། རྒྱུད་མང་དང་། སྦུབ་ཀྱི་སྒྲ་རྣམས་བསྒྲགས་ཤིང་གཡས་གཡོན་དང་
མདུན་རྒྱབ་ནས་ནི་བསྐོར། རྒྱལ་བུ་ཀུན་དགའ་འོད་མཛེས་དང་། བློན་པོ་དང་དེད་
དཔོན་དང་། ཁྱེའུ་བུ་མོ་སྟོང་དང་ལྔ་བརྒྱས་བསྐྱལ་ནས། སྟོན་པ་འཁོར་དང་བཅས་
ཏེ་འོལ་མོ་གླིང་ཆེན་དུ་གཤེགས་སོ། ། །
དེའི་ཚེ་འོལ་མོ་གླིང་ཆེན་གྱི་མི་རྣམས་ཀྱིས་ཀྱང་། རོལ་མོའི་ཚོགས་དང་བཅས་
ནས་བསུ་བ་ལ་ཆས་ཏེ། དམངས་རིགས་ཀྱི་ཁྱེའུ་དང་བུ་མོ་གཙང་མ་སྟོང་གིས། སྐུ་
ཁྲུས་དང་གཙང་ཚན་ཐོགས་ནས། ས་སྐས་གཅིག་གི་ཁ་ནས་བསུའོ། །དེ་ནས་རྗེའུ་
རིགས་ཀྱི་ཁྱེའུ་དང་བུ་མོ་གཙང་མ་སྟོང་གིས། མཚལ་སྤོས་ཀྱི་དུད་པ་ཐོགས་ནས། ས་
སྐས་གཉིས་ཀྱི་ཁ་ནས་བསུའོ། །དེ་ནས་བྲམ་ཟེའི་རིགས་ཀྱི་ཁྱེའུ་དང་བུ་མོ་གཙང་མ་
སྟོང་གིས། ཞལ་ཟས་དང་མཆོད་པ་སྣ་ཚོགས་ཐོགས་ནས། ས་སྐས་གསུམ་གྱི་ཁ་ནས་
བསུའོ། །དེ་ནས་རྒྱལ་རིགས་ཀྱི་ཁྱེའུ་དང་བུ་མོ་གཙང་མ་སྟོང་གིས། གླུ་གར་དང་རོལ་
407

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མོ་སྣ་ཚོགས་པ་བསྒྱུར་ནས། ར་བ་རིམ་བདུན་གྱི་ནང་ནས་བསུའོ། །དེ་ནས་རྒྱལ་
ས་གླིང་བརྒྱད་ཀྱི་ནང་དུ་ཕྱིན་པ་དང༌། སྟེང་གི་ལྷ་དང་འོག་གི་ཀླུ་དང་། བར་གྱི་མི་
རྣམས་དང་། འཁོར་སྡེ་བཞི་ཡ་བརྒྱད་ཀྱིས་མདུན་ནས་བསུས་ཏེ། གྲོང་ཁྱེར་ཆེན་པོ་
ངོ་མཚར་ལྟད་མོ་ཅན་གྱི་དབུས་དཀྱིལ་དུ་ཕྱིན་ནས། སྣ་བོན་ལི་བྱིན་གྱིས། གསེར་གྱི་
གླང་པོ་ཆེ་ལ་ཡས་སྟགས་རྣམ་པ་སྣ་ཚོགས་པ་བཀལ་ནས། སྣ་གཅོག་པའི་གཏོ་ཐབས་
བྱས་ཏེ། ཐན་དང་ལྟས་ངན་པ་དང་། བྱུར་སྲི་ཐམས་ཅད་བསྒྱུར་རོ། །གླུད་བོན་གྱེར་
མཁས་ཀྱིས་ལྷ་མ་སྲིན་སྡེ་བརྒྱད་ལ་སྐུ་གླུད་དང་རིན་ཚབ་འཇལ་ལོ། །སྐོས་བོན་གཙུག་
སྲས་ཀྱིས་བསྐོས་ཀྱི་བཞེན་འདེབས་བྱས་སོ། །སྨན་བོན་འབྲིམ་ཐང་གིས་གཙང་མའི་
ཁྲུས་གསོལ་ལོ། །གཡང་བོན་ཐུགས་དཀར་གྱིས་དཔལ་གྱི་ཕྱྭ་གཡང་བསྐྱབས་སོ། །ཕྲུ་
བོན་ཐེའུ་ལེགས་ཀྱིས་ཕྱུའི་དམུ་ཐག་བཏགས་སོ། ། ལྷ་བོན་ཐོད་དཀར་གྱིས་ཡར་ལ་
ལྷ་གསོལ་ལོ། །སྲི་བོན་མུ་འཕན་གྱིས་མར་ལ་སྲི་མནན་ནོ། བདུད་བོན་ཆུ་ལྕགས་
ཀྱིས་ཐད་དུ་བདུད་བཅད་དོ། །དེ་ནས་སྲིད་བོན་མུ་ཆོ་ཡིས། སྲིད་པའི་སྤྲང་བཀྲོལ་
ཏེ། ལྷ་མདའ་སྒྲོ་དཀར་ལ་དར་དཀར་པོ་ཡུག་གཅིག་བཏགས་ནས། ནས་དཀར་མོ་
འབྲུ་བདུན་དང་། བདུད་རྩིའི་སྐྱེམས་ཕུད་དང༌། གཡུ་འབྲང་གི་མངོན་ཆ་གསོལ་
ཞིང་། ཀྱེའོ་ཀྱེའོ་ཧོ་ན་ཡ་ཧོ་ན་ཡ། དེ་རིང་གནམ་ལ་ཉི་མ་ཀླུངས་བཟང་། ས་ལ་དུས་
ཚོད་བག་དྲོ། གཟའ་སྐར་ཐམས་ཅད་མཐུན་ཤིས་པའི་དུས་འདིར། མི་གཏོ་བ་ལ་གཏོ་
བཅས་པ་མ་ཡིན་ནོ། །མ་དཔྱད་པ་ལ་དཔྱད་འཇོག་པ་མ་ཡིན་ནོ། ། མི་ཐང་བ་ལ་
ཐང་བལྟས་པ་མ་ཡིན་ནོ། །མ་སྲིད་པ་ལ་སྲིད་ལེན་སྦྲེལ་བ་མ་ཡིན་ནོ། །མ་བསྐོས་པ་
ལ་བསྐོས་འདེབས་པ་མ་ཡིན་ནོ། །མི་མཐུན་པ་ལ་གྲྭ་སྡེབ་པ་མ་ཡིན་ནོ། །འདི་སྔོན་
ཀྱང་སྲིད་པ་ལུགས་ལུགས་ཏེ། ད་ཡང་སྲིད་པའི་ལུགས་སུ་བླུགས་པ། སྔོན་མ་སྲིད་
པ་ལ་སྲིད་པ་སྲིད། མེད་པ་ཡོད་ཀྱི་རུ་མ་བསྲིད། ཡོད་པ་ལ་འཕེལ་དང་འགྲིབ་པ་
408

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
བསྲིད། ལས་ལ་དཀར་ནག་སྲིད་པ་བསྲིད། གནམ་ལ་ས་རུ་བསྲིད། མུན་ལ་སྣང་
དུ་བསྲིད། ཕུ་ལ་མདའ་རུ་བསྲིད། ཕོ་ལ་མོ་རུ་བསྲིད་། སྟངས་ལ་དབྱལ་དུ་བསྲིད།
མ་ལ་བུ་རུ་བསྲིད། དེ་ལ་འཕེལ་དུ་བསྲིད། དེ་རིང་བསྲིད་པ་དེའི་དཔེ་ལུགས། ངེད་
ཀྱི་རྒྱལ་གྱི་བཙུན་མོ་འདི་ནི། དེ་རིང་བསྐོས་པ་གནམ་གྱིས་ཐོག །མཆོད་དོ་མཆོད་
དོ་གནམ་མཆོད་དོ། །གསོལ་ལོ་གསོལ་ལོ་ལྷ་གསོལ་ལོ། །མཁྱེན་ནོ་མཁྱེན་ནོ་དགུང་
མཁྱེན་ནོ། །ད་དགུང་མཁན་གྱི་བུ་ཕོ་དེ། གཡུའི་མི་ཕོ་ལ་དུང་གི་སྨིན་མ་ཅན། ཕྱག་ན་
ནམ་མཁའི་བ་དན་བསྣམས། དེ་རིང་གསེར་དང་ཕུད་ཀྱིས་མཆོད། གནམ་ལ་དགུང་
ཕུབ་ཅིག །དོག་མཁན་གྱི་བུ་མོ་དེ། གསེར་གྱི་དབྱལ་མོ་ལ་གཡུའི་དབུ་སྐྲ་ཅན། ཕྱག་
ན་གསེར་གྱི་གབ་ཙེ་བསྣམས། གསེར་དང་ཕུད་ཀྱིས་མཆོད། དོག་ལ་ས་ཐིངས་ཤིག །
གནམ་ས་མ་འཁྲུགས་ཤིག །ཉིན་སྲིབ་མ་ལོག་ཅིག །གནམ་གྱིས་མ་བཀྱོན་ཞིག །དོག་
གིས་མ་སྨད་ཅིག །དེ་རིང་རྒྱལ་བུ་ནི་གནམ་ལྟར་དུ་བཀྱག་གོ །བཙུན་མོ་ས་ལྟར་དུ་
སྨོན་ནོ། །གནམ་གྱི་འཇུ་ཐག་མ་ཆད་ཅིག ། ས་ཡི་རྟེན་ཕུར་མ་བུད་ཅིག །ཡོད་ཀྱི་
རུ་མ་མ་སྟོང་ཞིག །སྲིད་ཀྱི་ཆུ་མིག་མ་སྐམས་ཤིག །དཔལ་གྱི་ཚེ་གཡང་མ་ཉམས་
ཤིག །བདག་ཅག་སྟེང་གི་ལྷ་དང་འོག་གི་ཀླུ་དང་། བར་གྱི་མི་རྣམས་ལ། གནམ་དང་
རྒྱལ་པོའི་བསོད་ནམས་དང༌། ས་དང་མི་སྡེའི་ཁྱགས་པ་ཆེ་ཆེར་སྟེར་ཞིག །བསོད་
དོ་བསོད་དོ་ཕན་བསོད་དོ། །ཤིས་སོ་ཤིས་སོ་བཀྲ་ཤིས་སོ། །རྒྱལ་ལོ་རྒྱལ་ལོ་ལྷ་རྒྱལ་
ལོ། །ཡགས་སོ་ཡགས་སོ་གཏོ་ཡགས་སོ། །ཕན་ནོ་ཕན་ནོ་དཔྱད་ཕན་ནོ། །བཀྲོལ་ལོ་
བཀྲོལ་ལོ་སྨྲང་དཀྲོལ་ལོ། །དོ་ཧོས་ན་དོ་ཧོས་ན། དོ་ཅི་ལོ། ཧོ་ཡ་ཧོ་ཡ། ཨ་ལ་ལ་ཧོ་
ཡ། མུ་སླས་ཁ་ལ་རྩི་རྩི། ཞེས་ཟེར་ནས། གསེར་སྐྱེམས་དང་གཡུ་མངོན་གྱིས་མཆོད་
ཅིང༌། སྨྲང་བཀྲོལ་ལོ། །
དེ་ནས་སྟོན་པས་བྲམ་ཟེའི་བུ་འགྱུར་བ་བློ་གསལ་ལ་བཀའ་སྩལ་པ། རིགས་ཀྱི་བུ་
409

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཁྱོད་ནི། ཤིན་ཏུ་རིག་པ་ལྡན་ཞིང་ཤེས་རབ་མྱུར་བ། བརྒྱུད་ནས་བརྒྱུད་དུ་སངས་
རྒྱས་ཀྱི་མཚན་དཔེ་ལ་མཁས་པ་ཡིན་པས། འོ་སྐོལ་གྱི་བཙུན་མོ་འདི་ཡི། ཆབ་སྲིད་
ཟིན་དང་མི་ཟིན་དང་། དཔལ་ཁ་དར་དང་མི་དར་གྱི་། མཚན་གྱི་ཁ་མར་ཞིག་
བརྟགས་དགོས་གསུངས་ཏེ། བཀའ་བསྩལ་ཏོ། །དེ་ནས་བྲམ་ཟེའི་བུ་འགྱུར་བ་བློ་
གསལ་གྱིས། སྟོན་པས་བཀའ་སྩལ་པ་བཞིན་དུ། བཙུན་མོའི་མཚན་བརྟགས་ཏེ། །
གཞི་ལིང་ཕྱིང་དཀར་པོའི་སྟེང་དུ། ཟ་འོག་བེར་ཁྱིམ་གྱི་གདན་ནི་བཏིངས། སྔོན་མོ་
ནས་ཀྱི་གཡུང་དྲུང་ཞིག་བྲིས་ནས། དེའི་སྟེང་དུ་བཙུན་མོ་བཞུགས་སུ་གསོལ་ཏེ། ལྷ་
མདའ་སྒྲོ་དཀར་གྱི་མགུལ་དུ། དར་སྣ་ལྔ་དང་རིན་པོ་ཆེ་སྣ་ལྔ་བཏགས་ནས། ཀླད་
ལ་གཡུག་སྟེ། བཙུན་མོའི་མཚན་བརྟགས་ཏེ། སྟོན་པ་ལ་གསོལ་པ། གཤེན་རབ་
ལགས། བཙུན་མོ་འདིའི་ཞལ་རས་ནི་བཅུ་གསུམ་ཟླ་བ་ཉ་རྒྱས་པ་འདྲ་བ་ཞིག་གདའ་
འོ། །གཤེན་རབ་ལགས། བཙུན་མོ་འདིའི་དབུ་སྐྲ་ནི། ཨུཏྤལ་མཐོན་མཐིང་གཡས་སུ་
འཁྱིལ་པ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་དཔྲལ་བ་ནི།
ཟླ་བ་གམ་པ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་སྤྱན་མིག་
ནི། རྗེན་ལ་རིག་པ་མེ་ཏོག་ཁོང་མཐིང་གི་འབྲས་བུ་འདྲ་བ་ཞིག་གདའ་འོ། །གཤེན་
རབ་ལགས་བཙུན་མོ་འདིའི་སྨིན་མ་ནི། ཡི་གེ་ན་རོ་འདྲ་བ་ཞིག་གདའ་འོ། །གཤེན་
རབ་ལགས། བཙུན་མོ་འདིའི་རྫི་མ་ནི། སྲབ་ལ་ལེགས་པ་ཁྲ་གཤོག་གདེངས་པ་འདྲ་
བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་སྙན་ནི། ཧ་ལོ་དམར་པོ་ཁ་
བྱེ་བ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་ཤངས་ནི། དྲང་ལ་
ལེགས་པ་རིན་པོ་ཆེའི་སྣ་ཚར་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་
འདིའི་མཁུར་ཚོས་ནི། བཀྲ་ལ་གསལ་བ་དུང་ཕོར་ལ་མཚལ་གྱི་བྱེའུ་རྗེས་བོར་བ་འདྲ་
བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་ཡ་མཆུ་ནི། མཛེས་ལ་སུལ་
410

ཁབ་ཀྱི་དཔལ་འབར་བཞེས་པའི་མདོ།
མདོ་སྡེ།
དོད་པ་དར་དཀར་ལ་ཆ་ག་བཏབ་པ་འདྲ་བ་ཞིག་གདའ་འོ། །གཤེན་རབ་ལགས།
བཙུན་མོ་འདིའི་མ་མཆུ་ནི། སྲབ་ལ་ལེགས་པ་ཟར་མའི་མེ་ཏོག་འདྲ་བ་ཞིག་གདའ་
འོ། །གཤེན་རབ་ལགས། བཙུན་མོ་འདིའི་ལྗགས་ནི། བརྡ་ཞིང་གྲོལ་བ་པདྨ་དམར་
པོ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་ཚེམས་ནི། དཀར་ལ་
ཚགས་དམ་པ་ལྷ་རྩེའི་བ་གམ་འཁྲིགས་པ་འདྲ་བ་ཞིག་གདའ་འོ། །གཤེན་རབ་ལགས།
བཙུན་མོ་འདིའི་ཚེམས་བར་ནི། རྙིལ་བར་མཛེས་ཏེ་མེ་ཏོག་པདྨ་དམར་པོ་འདྲ་བ་
ཞིག་གདའ་འོ། །གཤེན་རབ་ལགས། བཙུན་མོ་འདིའི་ཨོག་སྒོ་གུག་ལ་ལེགས་པ་ཟླ་
བ་ཚེས་པ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་སྐྱེ་མགུལ་
ནི། མཛེས་ལ་ལེགས་པ་ངང་མོ་མཚོ་ལ་ཞུགས་པའི་མགྲིན་པ་འདྲ་བ་ཞིག་གདའ་
འོ། །གཤེན་རབ་ལགས། བཙུན་མོ་འདིའི་སྨྲ་བའི་ངག་སྙན་པ་ནི། བྱ་ནེའུ་ཙོའི་གཅོང་
སྐད་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་དཔུང་སོག་ནི།
ཟླུམ་ལ་གཞོལ་བ་ལྷབ་ལྷུབ་ཀྱི་ཆུན་དཔྱང་སྤུངས་པ་འདྲ་བ་ཞིག་གདའ་འོ། །གཤེན་
རབ་ལགས། བཙུན་མོ་འདིའི་ཐུགས་ཀ་ནི། འཇམ་ལ་དལ་བ་གསེར་གྱི་ཉ་མོ་འདྲ་བ་
ཞིག་གདའ་འོ། །གཤེན་རབ་ལགས། བཙུན་མོ་འདིའི་ནུ་མ་ནི། འབུར་ལ་འཁྱིལ་པ་
གསེར་གྱི་གཤང་ཆུང་ཁ་སྦུབ་པ་འདྲ་བ་ཞིག་གདའ་འོ། །གཤེན་རབ་ལགས། བཙུན་
མོ་འདིའི་རྐེད་པ་ནི། སྐབས་ཕྱེད་དེ་གཞུ་མོའི་ཆང་གཟུང་འདྲ་བ་ཞིག་གདའ་འོ། །
གཤེན་རབ་ལགས། བཙུན་མོ་འདིའི་བྱིན་པ་ནི། རི་དྭགས་ཨེ་ན་ཡའི་བྱིན་པ་འདྲ་བ་
ཞིག་གདའ་འོ། །གཤེན་རབ་ལགས། བཙུན་མོ་འདིའི་ཡན་ལག་ནི། དྲང་ལ་མཉེན་པ་
སྦ་གླིང་ཉི་མས་དྲོས་པ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་
ཕྱག་ཞབས་ནི། དྲྭ་བར་འབྲེལ་བ་ངང་པའི་རྒྱལ་པོ་འདྲ་བ་ཞིག་གདའ་འོ། །གཤེན་
རབ་ལགས། བཙུན་མོ་འདིའི་ཕྱག་ཞབས་ཀྱི་སོར་མོ་ནི། རྗེན་ལ་ལྗབ་པ་དྲང་ཞིང་
411

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཉེན་པ་ཞིག་གདའ་འོ། །གཤེན་རབ་ལགས། བཙུན་མོ་འདིའི་སེན་མོ་ནི། བསེའི་
མདོག་ལྟར་དམར་ལ་དྭངས་པ་ཞིག་གདའ་འོ། །གཤེན་རབ་ལགས། བཙུན་མོ་འདིའི་
སྟབས་སྡུག་ལ་འགྲོས་ལེགས་པ། བྱ་ངང་པའི་རྒྱལ་པོ་འདྲ་བ་ཞིག་གདའ་འོ། །གཤེན་
རབ་ལགས། བཙུན་མོ་འདིའི་ཕྱིའི་ཡུལ་ནི་དེ་ལྟར་དུ་བཟང་པ་ཞིག་གདའ་འོ། །གཤེན་
རབ་ལགས། བཙུན་མོ་འདིའི་ནང་གི་སེམས་དགེ་སྟེ་བྱམས་པ་ནི། བུ་གཅིག་པའི་མ་
དང་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་དགའ་བ་ནི། འཚོ་
མཛད་ལྷའི་རྗེ་བོ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་བཏང་
སྙོམས་ནི། གང་ལ་བྲི་གང་མེད་པར་སྙོམས་པ་ཞིག་གདའ་འོ། །གཤེན་རབ་ལགས།
བཙུན་མོ་འདིའི་སྙིང་རྗེ་ནི། ཡོངས་ལ་བདག་ཕྱོགས་མེད་པར་སྙོམས་པ་ཞིག་གདའ་
འོ། །གཤེན་རབ་ལགས། བཙུན་མོ་འདིའི་སེམས་ཀྱི་རྒྱ་ཁྱོན་ནི། ནམ་མཁའ་དང་འདྲ་
བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་འདེགས་པའི་ཤོང་ཡངས་
ནི། རིན་པོ་ཆེའི་ས་གཞིའི་གཏོས་འདྲ་བ་ཞིག་གདའ་འོ། །གཤེན་རབ་ལགས། བཙུན་
མོ་འདིའི་ཀུན་ལ་སྙོམས་པའི་ཐུགས་རྗེ་ནི། ཉི་མ་འདྲ་བ་ཞིག་གདའ་འོ། །གཤེན་རབ་
ལགས། བཙུན་མོ་འདིའི་དད་པ་ལ་རྒྱུན་ཐག་རིང་བ་ནི། ཆུ་བོའི་གཞུང་དང་འདྲ་བ་
ཞིག་གདའ་འོ། །གཤེན་རབ་ལགས། བཙུན་མོ་འདིའི་དགེ་བ་ལ་མོས་པ་ཚུད་པ་ནི། །
མའི་ཕྱི་ན་བུ་འབྲང་བ་འདྲ་བ་ཞིག་གདའ་འོ། །གཤེན་རབ་ལགས། བཙུན་མོ་འདིའི་
ཚིག་གི་གབ་སྦས་གསང་བ་ནི། རུས་སྦལ་རྒྱ་མཚོ་རུ་བསྐུམས་པ་འདྲ་བ་ཞིག་གདའ་
འོ། །གཤེན་རབ་ལགས། བཙུན་མོ་འདིའི་སྨྲ་བའི་ཚིག་ལ་མཁས་པ་ནི། སྒམ་པོ་པའི་
སྲས་འདྲ་བ་ཞིག་གདའ་འོ། །གཤེན་རབ་ལགས། དེ་ལྟར་དུ་བཙུན་མོ་འདིའི་ཕྱིའི་
ཡུལ་བཟང་ཞིང་ནང་གི་སེམས་དགེ་བ་དང་ལྡན་པས། རྒྱལ་པོའི་ཆབ་སྲིད་ཟིན་ཞིང་།
རྒྱལ་བའི་གདུང་རྒྱུད་སྤེལ་བཏུབ་པ་ཞིག་གདའ་འོ། །བདག་ཅག་རིགས་བཞིའི་མི་
412

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
ལས་སོགས་པ་འཁོར་པ་རྣམས་ནི། ཤིན་ཏུ་ཡང་བསོད་ནམས་ཆེ་བ་རུ་འདུག་གོ །
ཞེས་གསོལ་ནས། ཕྱི་ནང་གི་མཚན་བརྟགས་ཏེ། དོན་དང་ཡོན་ཏན་བརྟགས་པ་
དང་ལྡན་པའི་སྒོ་ནས། སྟོན་པ་ལ་ཞུ་བ་ཕུལ་ནས་ཁ་མར་བཟང་པོ་བཏགས་སོ། །
དེ་ལ་སྟོན་པ་ཡང་ཤིན་ཏུ་ཐུགས་དགྱེས་སོ། །བྲམ་ཟེའི་བུ་ལ་ལེགས་པའི་བྱ་བ་བྱིན་
ནོ། ། དེ་ལ་སྟེང་གི་ལྷ་དང་། འོག་གི་ཀླུ་དང་། བར་གྱི་མི་རྣམས་ཀྱིས་ཀྱང་བྲམ་ཟེའི་བུ་
ལ་ལེགས་པའི་བྱ་བ་བྱིན་ནོ། །དེ་ནས་རྒྱལ་ས་ཁྲི་སྨོན་རྒྱལ་བཞད་ཀྱི་ནང་དུ་བྱོན་ནས་
གསེར་ཁྲི་སེར་པོ་ལ། སྟོན་པ་གཤེན་རབ་མི་བོ་སྤྱན་དྲངས་ནས་བཞུགས་སུ་གསོལ་ལོ། །
གཡུ་ཁྲི་སྔོན་པོ་ལ་ཧོས་བཟའ་རྒྱལ་མེད་མ་བཞུགས་སུ་གསོལ་ལོ། །དེ་ལྟར་སྟངས་
དང་དབྱལ་དུ་ཚོགས་ནས། དཔལ་གྱི་ལྷ་ཚངས་པ་དང་། བརྒྱ་བྱིན་གྱིས་དཔལ་གྱི་
ཕྱ་གཡང་བསྐྱབས་སོ། །སྲིད་པའི་ལྷ་ཡོད་ཀྱི་ཁ་འཛིན་གསུམ་གྱིས། ཡོད་ཀྱི་དམུ་ཐག་
འཛིན་ནོ། །མིའི་རྒྱལ་པོ་གཤེན་འདོད་པ་དགུ་འགྱུར་གྱིས་ཡིད་བཞིན་གྱི་ནོར་བུ་རིན་
པོ་ཆེའི་དབང་བསྐུར་རོ། །ཀླུའི་རྒྱལ་པོ་དགའ་བོ་དང་འཇོག་པོ་ཡིས་སྲིད་ཀྱི་རྩ་དཀར་
སྤེལ་ལོ། །ས་བདག་གི་རྒྱལ་པོ་ཁྱབ་པ་དབང་ཆེན་དང་། སའི་ལྷ་མོ་བརྟན་མ་གཉིས་
ཀྱིས་བརྟན་པའི་གཞི་མ་བཏིངས་སོ། །གཞན་ཡང་རིགས་བཞིའི་མི་རྣམས་དང་།
གདུང་རྒྱུད་ཀྱི་རྒྱལ་པོ་ཀུན་འཚོགས་ཏེ། བཀྲ་ཤིས་གཡང་ལེན་དང་། དམུ་ཞགས་
འཁོར་མོ་དང༌། དམུ་ཡད་བཅུད་སྡུད་དང༌། བདུད་རྩི་ཟིལ་ཐིག་གི་ཕྱུ་དང་། གཡུང་
དྲུང་ལང་ཚོའི་ཕྱུ་དང་། འཁོར་ལོ་དབང་སྒྱུར་གྱི་ཕྱུ་དང་། ཁོར་ར་ཁོར་ཁྱུད་ཀྱི་ཕྲུ་
དང་། ཁོར་མོ་གཡང་ལོན་གྱི་ཕྱུ་དང་། སྲིད་པ་འཕེལ་ཆེན་གྱི་ཕྱུ་དང༌། ཕ་བུ་གཡང་
དཀར་གྱི་ཕྱུ་དང་། དེ་ལས་སོགས་པ་བཀྲ་ཤིས་གཡང་བོན་གྱི་ཕྱུ་དང་། དགའ་སྟོན་
དང་མཆོད་པ་རྒྱ་ཆེན་པོ་རུ་བྱས་སོ། །
དེའི་ཚེ་སྟོན་པ་ཡབ་ཡུམ་དང༌། གསས་མཁར་ཁྲི་སྨོན་རྒྱལ་བཞད་ལ། འཁོར་
413

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
རྣམས་ཀྱིས་སྐོར་བ་ནི་བྱས། ལྷ་ཕྱག་ནི་འཚལ། མཆོད་པ་ནི་ཕུལ། མེ་ཏོག་ནི་གཏོར་
ནས། ནམ་མཁའ་ལས་གསལ་བའི་འོད་མང་པོ་ཤར་རོ། །བར་སྣང་ལས་སྙན་པའི་
སྒྲ་མང་པོ་གྲགས་སོ། ། ས་གཞི་ལས་མཛེས་པའི་མེ་ཏོག་མང་པོ་སྐྱེས་སོ། །བཀྲ་ཤིས་
ཀྱི་དགེ་རྟགས་མང་དུ་འཕེལ་ལོ། །དེའི་ཚེ་དེའི་དུས་ན། ལྷའི་དབང་པོ་བརྒྱ་བྱིན་
གྱིས། ལྷའི་མེ་ཏོག་མནྡ་ར་བ་ཁལ་སྟོང་ཕྲག་སུམ་བརྒྱ་དྲུག་ཅུ་ཕུལ་ཏེ། སྟོན་པའི་
ཞབས་ལ་མགོ་བོས་ཕྱག་འཚལ་ཞིང་གུས་པས་འདུད་དེ། མདུན་དུ་པུས་བཙུགས་
ཐལ་མོ་སྦྱར་བར་བཏུད་དེ་གསོལ་པ། རྣམ་པ་ཐམས་ཅད་མཁྱེན་པའི་སྟོན་པ་ལགས།
རྒྱལ་བའི་སྲས་པོ་དམ་པ་འགྲོ་བའི་དཔལ། སྔོན་གྱི་རྒྱལ་བའི་གདུང་ཚོབ་ལེགས་པའི་
མཆོག །སྔོན་ཆད་སྟོན་པ་གཏོ་རྒྱལ་ཡེ་མཁྱེན་ཡང་། མཛད་པ་བཅུ་གཉིས་བཀོད་པ་
རྣམ་དག་ལ། སྐྱེ་བཞེས་བསྟན་སྤེལ་འགྲོ་བ་དྲངས་པའི་རྗེས། འགྲོ་བ་རང་མཐུན་ཆ་
ལུགས་བསྟན་པ་དང་། རབས་ཆད་མ་ནིང་བྱ་བའི་ངག་བཅག་ཕྱིར། ཁབ་ཀྱི་དཔལ་
འབར་དམ་པ་བཞེས་པར་མཛད། ད་ཡང་སྔོན་གྱི་སྟོན་པའི་བཀའ་སྲོལ་བཞིན།
དགུང་ལོ་བཅོ་ལྔ་ཁྱིམ་ཐབས་མཛད་པའི་ཚད། སྟོན་པའི་སྒྲོན་མ་འགྲོ་བའི་དཔལ་
དང་མགོན།. ཁབ་ཀྱི་དམ་པ་དཔལ་འབར་བཞེས་པར་ཞུ། ཞེས་གསོལ་ཏོ། །
དེ་ལ་སྟོན་པས་བཀའ་སྩལ་པ། ཉོན་ཅིག་དབང་པོ་བརྒྱ་བྱིན་ལས་སོགས་འཁོར།
ཞུས་པའི་དོན་དེ་སྐབས་ལ་རན་གྱིས་ཕོག །སྤྱིར་ནི་བུད་མེད་ཆགས་པའི་གཞི་ཡིན་
ཞིང་། གདོས་ན་མ་འཐོག་ཤིན་ཏུ་ཉེས་མེད་དགེ། དེ་ཕྱིར་གཏན་ནས་སྤང་བའི་རྒྱུ་
ཡིན་ཡང༌། འཁོར་བའི་སེམས་ཅན་ཕོ་དང་མོ་ལ་དད། དེ་དང་མཐུན་པར་བྱས་ལ་
དྲང་བའི་ཕྱིར། ཡེ་ཤེས་ལྷ་ལ་ཕོ་དང་མོ་མེད་དེ། ཕོ་མོ་ཆགས་སྲེད་འཁོར་བ་བསྒྲལ་
བའི་ཕྱིར། འགྲོ་བ་སེམས་ཅན་རང་མཐུན་ཆ་ལུགས་སུ། སྐུ་མདོག་ཕྱག་མཚན་མི་རུ་
བསྟན་པ་ཙམ། དེ་ཕྱིར་རབས་ཆད་མ་ནིང་མངལ་གཅག་ཕྱིར། དད་ལྡན་མོས་པ་
414

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
གཅག་ཏུ་མི་རུང་བས། ཁབ་ཀྱི་དཔལ་འབར་དམ་པ་བཞེས་པར་བྱ། དེ་ཡང་ཁབ་
ཏུ་རུང་དང་མི་རུང་གཉིས། མཚན་དང་མི་ལྡན་འགལ་བར་བྱེད་པའི་གྲོགས། ཤ་
མཚན་པྲ་ལྟས་ཁ་མར་ངན་པ་ཡི། སེར་སྣ་ཆགས་སྲེད་ཉོན་མོངས་ཁྲོ་གཏུམ་ཆེ། དགེ་
ལ་མི་མོས་སྡིག་ལ་ལོག་པར་ལྟ། དམ་ཚིག་མི་ཐུབ་གསང་གཏམ་ཁྲོམ་དུ་བསྒྲག །
བདུད་དང་སྲིན་པོ་དམན་པའི་རིགས་ཡིན་པས། བཞེས་པར་མི་བཏུབ་ཐབས་ཀྱིས་
སྤང་བར་བྱ། མཚན་ལྡན་རྒོད་ལྕམ་མཐུན་པར་བྱེད་པའི་གྲོགས། ཤ་མཚན་པྲ་ལྟས་
ཁ་མར་བཟང་བ་ཡི། སེར་སྣ་ཆགས་སྲེད་ཉོན་མོངས་གཏན་ནས་ཆུང༌། རྒྱུད་དུལ་
ངང་རིང་ཞི་དལ་ཁོང་འཁྲུལ་ཆེ། དད་ལྡན་མོས་འདུན་དགེ་ལ་དད་ཅིང་བརྩོན། ཁ་
དམ་ཁོང་ལྷོད་མན་ངག་ཟུངས་སུ་ཐུབ། དམ་ཚིག་གཉན་བསྲུངས་གསང་ཚིག་ཁར་
མི་འདོན། སེམས་དཀར་བཅོས་སླ་དགེ་སེམས་སྙིང་རྗེ་ལྡན། བཟོད་ཐོབ་བརྩོན་
འགྲུས་ཏིང་འཛིན་གཡོ་འཁྲུལ་མེད། ཐབས་མཁས་ཡིད་འོང་འགྲོས་དལ་སྟབས་སུ་
སྡུག །གང་དག་འགྲོ་ཀུན་ཡིད་འཕྲོག་ཀུན་ནས་མཛེས། གཏང་བཞག་ཚོད་ཟིན་
འགྲོ་བ་ཀུན་སྙོམས་པ། མི་རྒྱལ་རྒྱུད་ལ་བྲམ་ཟེ་ཚངས་པར་སྤྱོད། ལྷ་མོ་ཀླུ་མོ་གཉན་
མོའི་རིགས་ཡིན་ཞིང་། མཚན་ལྡན་རྒོད་ལྕམ་སྒྲུབ་པའི་གྲོགས་སུ་བཟང་། དེ་ཕྱིར་ཕྲུ་
སྲིད་སྐོས་གསུམ་ལྷ་ཀླུ་མི། བྲམ་ཟེ་ཚངས་སྤྱོད་རྗེའུ་རིགས་བློན་དང་བཅས། ཤིན་ཏུ་
བརྟགས་ཤིང་རབ་ཏུ་མཁས་པར་གྱིས། རྒྱལ་པོའི་ཁབ་ལ་གྲངས་སུ་མ་མཆིས་ཤིང་།
བཙུན་མོ་མཛེས་ལྡན་ཡིད་འོང་འཐད་དགུ་སྟེ། འོན་ཀྱང་ཚད་དང་གྲངས་སུ་བཟུང་
བ་ཡི། ཁབ་ཀྱི་དཔལ་འབར་སུམ་བརྒྱ་དྲུག་ཅུའི་ཚད། སྟོན་པའི་འཁོར་ལ་བསམ་
གྱིས་མི་ཁྱབ་ཅིང་། ལྷ་དང་ཀླུ་དང་མི་ལས་སོགས་པ་སྟེ། སློབ་བུ་འབུམ་ཕྲག་གྲངས་
ལས་འདས་མོད་ཀྱང་། ཐུགས་སྲས་དམ་པ་སུམ་བརྒྱ་དྲུག་ཅུའི་ཚད། རྒྱལ་བའི་ཞིང་
ལ་བསམ་གྱིས་མི་ཁྱབ་ཅིང་། འཛམ་གླིང་བྱེ་བ་ཕྲག་བརྒྱ་འདུལ་མོད་ཀྱང་། སོག་ཁ་
415

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
འོལ་མོ་གླིང་དུ་ཆགས་པ་ཡི། ཆགས་པའི་གྲོང་ཁྱེར་སུམ་བརྒྱ་དྲུག་ཅུའི་ཚད། དམུ་
རྒྱལ་འོག་འབངས་བསམ་གྱིས་མི་ཁྱབ་ཅིང་། ལྷ་ཀླུ་མི་གསུམ་རྒྱལ་པོ་ཀུན་འདུས་ཀྱང་།
མངའ་དབང་རྒྱལ་པོའི་ཁྲིམས་ལ་གནས་པ་ཡི། ཞིང་གི་རྒྱལ་ཕྲན་སུམ་བརྒྱ་དྲུག་ཅུའི་
ཚད། བཀའ་ཡི་བོན་ལ་བསམ་གྱིས་མི་ཁྱབ་ཅིང་། བརྒྱད་ཁྲི་བཞི་སྟོང་བསམ་གྱིས་མི་
ཁྱབ་ཀྱང་། བོན་ཉིད་ལོངས་སྤྱོད་རྫོགས་དང་ཅིར་ཡང་སྤྲུལ། དབྱེ་བའི་གསས་མཁར་
སུམ་བརྒྱ་དྲུག་ཅུའི་ཚད། ཏིང་འཛིན་ཡན་ལག་བསམ་གྱིས་མི་ཁྱབ་ཅིང་། བྱེ་བ་ས་ཡ་མ་
གྲངས་ལས་འདས་ལགས་ཀྱང་། དེ་བཞིན་ཀུན་སྣང་རྒྱུ་ལས་སྤྲུལ་པ་ཡི། ཏིང་འཛིན་
ཡན་ལག་སུམ་བརྒྱ་དྲུག་ཅུའི་ཚད། ལེགས་པའི་ཡོན་ཏན་བསམ་གྱིས་མི་ཁྱབ་ཅིང༌།
འགྲོ་བ་མཐའ་དག་སྡུག་བསྔལ་སྐྱོབ་མཛད་ཀྱང༌། བསྟན་པ་སྤེལ་ཞིང་འགྲོ་བ་དྲངས་
པ་ཡི། དཔག་པའི་ཡོན་ཏན་སུམ་བརྒྱ་དྲུག་ཅུའི་ཚད། མཛད་པའི་ཕྲིན་ལས་བསམ་
གྱིས་མི་ཁྱབ་ཅིང་། ལས་བཞི་རྒྱུན་ལྔའི་ཕུན་སུམ་འཚོགས་མོད་ཀྱང་། འཛམ་གླིང་
སོག་ཁ་བོན་གྱི་འབྱུང་གནས་སུ། ངོ་མཚར་བཀོད་པ་སུམ་བརྒྱ་དྲུག་ཅུའི་ཚད། དེ་
ཕྱིར་སུམ་བརྒྱ་དྲུག་ཅུའི་ཚད་དུ་འཛིན། དབང་པོ་བརྒྱ་བྱིན་ཐུགས་ཀྱི་དཀྱིལ་དུ་ཞོགས།
ཞེས་བཀའ་བསྩལ་ཏོ། ། །
དེ་ནས་དེའི་ཚེ། སྲིད་རྗེ་འབྲང་དཀར་དང་། སྐོས་རྗེ་དྲང་དཀར་དང་། ཕྱ་རྗེ་
རིང་དཀར་དང་། ལྷའི་དབང་པོ་ལྷ་ཆེན་ཚངས་པ་དང་། དབང་པོ་བརྒྱ་བྱིན་དང་།
ཀླུ་ཡི་རྒྱལ་པོ་དགའ་བོ་དང་། འཇོག་པོ་དང་། གཙུག་ན་རིན་ཆེན་དང་། མིའི་
དབང་པོ་འདོད་པ་དགུ་འགྱུར་དང་། འཁོར་ལོ་དབང་སྒྱུར་དང་། སྨྲ་མི་དབང་ལྡན་
དང་། བྲམ་ཟེའི་བུ་འགྱུར་བ་བློ་གསལ་དང་། མོ་མ་ཀུན་ཤེས་ཐང་པོ་དང་། དེ་ལས་
སོགས་པ་རིག་པ་ལྡན་ཞིང་། དཔྱད་ལ་མཁས་པ། རྩིས་ལ་རྣོ་བ། དྲང་ཤན་འབྱེད་པ།
བདེན་རྫུན་ཐིག་པ། རྒྱལ་བློན་གཙོ་འཁོར་དང་བཅས་པ་རྣམས་ཀྱིས། རྒྱལ་ཁམས་
416

མདོ་སྡེ། ། ཁབ་ཀྱི་དཔལ་འབར་བཞེས་པའི་མདོ། །
ཀྱི་བུ་མོ་རྣམས་ལ་དཔྱད་བཏང་ནས། སྟོན་པའི་ཁབ་ཏུ་རུང་བ། རྒྱལ་པོའི་ཆབ་སྲིད་
ཟིན་པ། གླིང་སྐོར་དང་སྨེ་བ་མཐུན་པ། ལོ་སྐོར་དང་རྩིས་ཁ་ཤིས་པ། མཐུན་གསུམ་
གྱི་པྲ་ལྟས་བཟང་བ། ཕྱིའི་ཡུལ་བཟང་བ་ནང་གི་སེམས་དགེ་བ། རིག་པ་དང་ལྡན་
པའི་མི་མོ་ངོ་མཚར་ཡོན་ཏན་གྱིས་བརྒྱན་པ་སུམ་བརྒྱ་དྲུག་ཅུ་ཕུལ་ཏེ། དེ་ཡང་རྒྱལ་
རིགས་ཀྱི་བུ་མོ་ཁྲི་མ་རྒྱལ་ཏིང་ལས་སོགས། ཤིན་ཏུ་རིགས་བཟང་ལ་ཁུངས་བཙུན་
པ་རྒྱལ་རིགས་ཀྱི་བུ་མོ་ལྔ་བཅུ་རྒྱལ་མོའི་ཚུལ་དུ་འབུལ་ལོ། །རྗེའུ་རིགས་ཀྱི་བུ་མོ་ལ་
ལོ་གསེར་སྒྲོན་ལས་སོགས། ཤིན་ཏུ་སྐྱེས་ལེགས་ལ་གཟུགས་བཟང་བ་རྗེའུ་རིགས་ཀྱི་
བུ་མོ་ལྔ་བཅུ་བློན་མོའི་ཚུལ་དུ་འབུལ་ལོ། །བྲམ་ཟེའི་བུ་མོ་གཙང་མ་འོད་མཛེས་ལས་
སོགས། ཤིན་ཏུ་སྨྲ་མཁས་ལ་རིགས་གཙང་བ་བྲམ་ཟེའི་བུ་མོ་ལྔ་བཅུ་ཁྲུས་མཛད་ཀྱི་
ཚུལ་དུ་འབུལ་ལོ། །དམངས་རིགས་ཀྱི་བུ་མོ་ལྷ་ལྕམ་ལེགས་གྲུབ་ལས་སོགས། ཤིན་ཏུ་
ངག་འཇམ་ལ་ཡིད་གཞུངས་པ། དམངས་རིགས་ཀྱི་བུ་མོ་ལྔ་བཅུ་བྲན་མོའི་ཚུལ་དུ་
འབུལ་ལོ། །དེ་ནི་རིགས་བཞིའི་མི་ལས་གྲོལ་བ། ཞིང་གི་རྒྱལ་ཕྲན་གྱི་བུ་མོའོ། །གཞན་
ཡང་དེའི་ཕྱི་རོལ་ན། གདུང་རྒྱུད་ཀྱི་རྒྱལ་པོ་དྲུག་གི་མངའ་མཛད་པས། གར་ཆེན་
ཤག་གི་ཡུལ་ནས། ཤག་རིགས་ཀྱི་བུ་མོ་མེ་ཏོག་ལ་བ་མ་ལས་སོགས། ཤིན་ཏུ་བཞིན་
བཟང་ལ་གཟུགས་མཛེས་པ། མི་མོ་སུམ་ཅུ་མཛའ་མོའི་ཚུལ་དུ་འབུལ་ལོ། །གསས་རྗེ་
ཧོས་ཀྱི་ཡུལ་ན། ཧོས་རིགས་ཀྱི་བུ་མོ་བཀྲ་ཤིས་བློ་ལྡན་མ་ལས་སོགས། ཤིན་ཏུ་ངང་
རིང་ལ་ཁོང་འཁྲུལ་ཆེ་བ་ཡི། མི་མོ་སུམ་ཅུ་སྲིད་འཛིན་གྱི་ཚུལ་དུ་འབུལ་ལོ། །གནམ་
རྗེ་དཔོའི་ཡུལ་ནས། དཔོ་རིགས་ཀྱི་བུ་མོ་དཔའ་མོ་དཔལ་བཙུན་མ་ལས་སོགས།
བརྩོན་འགྲུས་དང་སྤོབས་པ་ཆེ་བ་མི་མོ་སུམ་ཅུ་སྐུ་སྲུང་གི་ཚུལ་དུ་འབུལ་ལོ། །རྒོད་
རྗེ་རྒྱའི་ཡུལ་ནས། རྒྱལ་རིགས་ཀྱི་བུ་མོ་ལ་ལོ་དར་སྒྲོན་མ་ལས་སོགས་རྩིས་མཁས་ལ་
སྨྲ་གསལ་བ། མི་མོ་སུམ་ཅུ་རྩིས་མཁན་གྱི་ཚུལ་དུ་འབུལ་ལོ། །གཏོ་དཔྱད་གཉན་གྱི་
417

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
ཡུལ་ནས། གཏོ་དཔྱད་གཉན་གྱི་བུ་མོ་གཉན་ལྕམ་ཟི་མ་དང་། གཏོ་བཟའ་གཡུ་ཕྱུག་
དང་། དཔྱད་བཟའ་ཁྲི་བཙུན་ལས་སོགས། ཤེས་ལྡན་ལ་ཚོད་ཟིན་པ་མི་མོ་སུམ་ཅུ་
མགྲོན་མོའི་ཚུལ་དུ་འབུལ་ལོ། ། དེ་རྣམས་ནི་ཐུགས་ཀྱི་དགྱེས་སྡེ་དང་། ཡིད་ཀྱི་མཛའ་
མོ་དང༌། དགའ་བདེ་དཔལ་གྱི་ཚུལ་ལོ། །ཡང་དག་ཐུགས་ཀྱི་བཙུན་མོ་ཐབས་དང་
ཤེས་རབ་ཀྱི་དགྱེས་སྡེ་ནི། ཧོས་བཟའ་རྒྱལ་མེད་མ་ལས་སོགས། ཕ་རོལ་ཏུ་ཕྱིན་པའི་
ཡུམ་བཅུའི་སྤྲུལ་པ་མངོན་སུམ་དུ་བྱུང་བ་སྟེ། རབས་ཆད་དང་མ་ནིང་ངག་བཅག་
པའི་ཕྱིར། ཁབ་ཀྱི་དམ་པར་བཞེས་པའོ། །དེ་ལྟར་ཁབ་ཀྱི་དཔལ་འབར་སུམ་བརྒྱ་
དྲུག་ཅུ་བཞེས་པར་མཛད་དོ། ། །
དེ་ནས་ཡང་དེའི་དུས་སུ། སྣ་གཅོག་པའི་བོན་པོ་དང་། ཁྲུས་གསོལ་བའི་བོན་
པོ་དང་། གཡང་ལེན་པའི་བོན་པོ་དང་། དམུ་ཐག་འདོགས་པའི་བོན་པོ་དང༌། ཕྲུ་
གཡང་སྐྱོབ་པའི་བོན་པོ་དང་། ཚེ་སྲོག་སྐྱོབ་པའི་བོན་པོ་དང༌། དཔལ་ཁ་འཛིན་པའི་
བོན་པོ་དང་། རྒྱལ་ཁ་བཟུང་བའི་བོན་པོ་དང་། ཡགས་ཁ་བརྗོད་པའི་བོན་པོ་དང་།
བཀྲ་ཤིས་གསོལ་བའི་བོན་པོ་དང༌། གཞན་ཡང་ཕྲུ་སྲིད་སྐོས་གསུམ་གྱི་རྗེ་བོ་དང་།
མི་སྨྲ་རྒྱལ་གསུམ་གྱི་རྗེ་བོ་དང༌། ལྷ་ཀླུ་མི་གསུམ་གྱི་མངའ་བོ་ཆེ་རྣམས་ཀྱིས། བཀྲ་
ཤིས་དཔལ་འབར་རྒྱལ་གྱི་ཆོ་ག་མཛད་དེ། དེ་ཡང་གཞི་ལིང་ཕྱིང་དཀར་པོའི་སྟེང་
དུ། སྔོན་མོ་ནས་ཀྱི་སྨྲན་མ་ནི་བླུགས། མཚོ་རོག་གཡུའི་སྒྲོན་མ་ནི་བཞག །མར་
ཞི་གསེར་གྱི་གཞི་སྙིང་ནི་བཅུག །ཏིང་ཞི་དངུལ་དང༌། པུ་མར་ཟངས་དང་། ཨུ་
ཆེན་དུང་དང༌། ལེ་ཕྲོམ་བསེ་དང༌། རྣམ་དག་ཤེལ་དང་། ཟངས་ཡག་བྱི་རུ་དང་།
ཨརྱ་སྤུག་དང་། ཀེ་ཀེ་རུ་དང་། ཟོམ་ཤང་ལྕགས་ཀྱི་བཟེད་ཞལ་དུ། བཀྲ་ཤིས་ཀྱི་
བཤོས་ཆ་དང་། གསེར་སྐྱེམས་དང་། གཡུ་མངོན་དང་། དཀར་གསུམ་དང་མངར་
གསུམ་དང་། མང་ཐུན་དང་ཡུ་ཏི་ལས་སོགས་པ་བཤམས་ནས། ནས་དཀར་མོ་
418

མདོ་སྡེ། ཁབ་ཀྱི་དཔལ་འབར་བཞེས་པའི་མདོ།
ཁལ་སྟོང་དང་། འབྲས་དཀར་མོ་ཁལ་སྟོང་དང་། མེ་ཏོག་ཁལ་སྟོང་ནི་གཏོར་ཞིང་།
མགྲིན་གཅིག་ཏུ་བརྗོད་པ། རབ་འབྱམས་ཞིང་ཁམས་དཔག་མེད་མཐའ་ཡས་ན།
སྟོང་གསུམ་སྟོང་དང་ཚངས་རྒྱུང་འཇིག་རྟེན་ཏེ། འཛམ་གླིང་སོག་ཁ་ཀུན་སྣང་འོད་
ཀྱི་གླིང་། ཞིང་ཁམས་གནས་ཀྱི་བཀྲ་ཤིས་གང་ལགས་པ། དེང་འདིར་གསལ་ཞིང་
འཇིག་འདྲལ་མེད་པར་ཤོག །བོན་གྱི་སྐུ་ལ་ལོངས་སྤྱོད་རྫོགས་སྐུར་གསལ། སྤྲུལ་
པའི་སྐུ་མཆོག་འགྲོ་བའི་དོན་ལ་དགོངས། གནས་རིགས་ཆེན་པོར་བཞི་ནས་ཡས་
མར་གཤེགས། ལྷ་ལས་བབས་པའི་བཀྲ་ཤིས་གང་ལགས་པ། དེང་འདིར་གསལ་
ཞིང་སེམས་ཅན་མགོན་གྱུར་ཅིག ། རི་རབ་རྩེ་ན་གཟིགས་ཚད་དགོངས་ཚད་བཀྲམ།
རབ་འདྲེན་འོད་མ་གསུང་སྙན་རྒྱལ་པོར་སྤྲུལ། རྒྱལ་རིགས་དྲ་མ་ཆེན་པོའི་སྲས་སུ་
འཁྲུངས། སྐྱེ་བ་བཞེས་པའི་བཀྲ་ཤིས་གང་ལགས་པ། དེང་འདིར་གསལ་ཞིང་འཁོར་
ལོ་སྒྱུར་བར་ཤོག །རྒྱལ་སྲས་དམ་པ་ལེགས་པའི་བློ་གྲོས་ཆེ། གཞོན་ནུ་རོལ་རྩེད་
ངོ་མཚར་ལྟད་མོ་རྫོགས། དགུང་གསུམ་ལོན་ནས་ཡབ་ཀྱིས་རྒྱལ་སར་ཕྱུང༌། རྒྱལ་
ཁྲིམས་གནོན་པའི་བཀྲ་ཤིས་གང་ལགས་པ། དེང་འདིར་གསལ་ཞིང་མངའ་དབང་
བརྩོན་པར་ཤོག །དགུང་ལོ་གཅིག་བཞེས་ཕྱྭ་སྣང་འཕྲུལ་སྲིད་དང༌། རྒྱུ་འབྲས་
ཐེག་པ་རིམ་དགུ་གཏན་ལ་ཕབ། སྐད་རིགས་མི་མཐུན་སུམ་བརྒྱ་དྲུག་ཅུར་བསྒྱུར།
བསྟན་པ་སྤེལ་བའི་བཀྲ་ཤིས་གང་ལགས་པ། དེང་འདིར་གསལ་ཞིང་དར་ཁྱབ་རྒྱས་
པར་ཤོག །དག་པའི་འཛམ་གླིང་བྱེ་བ་ཕྲག་བརྒྱ་རུ། སྤྲུལ་པའི་སྐུ་མཆོག་བྱེ་བ་ཕྲག་
བརྒྱར་སྤྲུལ། འདུལ་དྲུག་གཤེན་བཞི་གཡེན་འདུལ་རྩ་གསུམ་སོགས། འགྲོ་འདུལ་
འོད་ཟེར་བཀྲ་ཤིས་གང་ལགས་པ། དེང་འདིར་གསལ་ཞིང་གདུལ་དཀའ་འདུལ་བར་
ཤོག །རྒྱལ་པོའི་ཁབ་ཀྱི་གྲོང་ཁྱེར་དམ་པ་ན། སུམ་བརྒྱ་དྲུག་ཅུ་དགའ་བདེ་དཔལ་
འབར་རོལ། འགག་མེད་བྱ་བས་དཔེའུ་ཙེ་བསམ་ཡས་སྤེལ། རྣམ་པར་བཞེས་པའི་
419

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བཀྲ་ཤིས་གང་ལགས་པ། དེང་འདིར་གསལ་ཞིང་བདེ་སྐྱིད་འཚོགས་པར་ཤོག །རྒྱལ་
བའི་གདུང་འཚོབ་འགྲོ་བའི་དོན་ལ་དགོངས། རབས་ཆད་མ་ནིང་བྱ་བའི་ངག་བཅག་
ཕྱིར། ཐབས་དང་ཤེས་རབ་འགྲོ་དོན་སྲས་སྤྲུལ་ནས། རྒྱལ་སྲས་ལྕམ་དྲལ་བཀྲ་ཤིས་
གང་ལགས་པ། དེང་འདིར་གསལ་ཞིང་རིགས་རྒྱུད་འཕེལ་བར་ཤོག །རྒྱལ་བའི་སྐུ་ལ་
ལོག་ལྟས་བསྐྱེད་མི་ཚུགས། བདུད་དང་སྲིན་པོ་མུ་སྟེགས་ལས་སོགས་པ། ཐུགས་རྗེ་
ཐབས་ལྡན་ཞི་བའི་ངང་གིས་འདུལ། རྣམ་པར་འདུལ་བའི་བཀྲ་ཤིས་གང་ལགས་པ།
དེང་འདིར་གསལ་ཞིང་བར་ཆད་ཞི་བར་ཤོག །རྒྱལ་བའི་བསྟན་པ་རྗེས་སུ་བཞག་
པའི་བོན། སྐུ་གདུང་སྐུ་གཟུགས་གསུང་རབ་གླེགས་བམ་བཅས། གདུལ་བྱའི་ཕྲིན་
ལས་བཀོད་པ་བསམ་མཐའ་ཡས། བསྟན་པ་རྗེས་བཞག་བཀྲ་ཤིས་གང་ལགས་པ།
དེང་འདིར་གསལ་ཞིང་ཡོངས་སུ་བརྟན་གྱུར་ཅིག །རྒྱལ་པོའི་སྐུ་རྐྱེན་རིན་ཆེན་དཀོར་
མཛོད་ལ། རི་ལུང་ཀུན་ཀྱང་རིན་ཆེན་གླིང་དུ་འདུག །ནོར་སྲུང་ཆེན་པོ་གནོད་སྦྱིན་
འཛམ་བྷ་ལྷ། ལོངས་སྤྱོད་དཀོར་གྱི་བཀྲ་ཤིས་གང་ལགས་པ། དེང་འདིར་གསལ་ཞིང་
ཕུན་སུམ་འཚོགས་པར་ཤོག །རྒྱལ་བའི་འཁོར་ལ་རྒྱ་ཆེ་གྲངས་མང་ཞིང་། བསྒྲགས་
པ་རྣམ་གསུམ་བོན་གྱི་བསྟན་པ་སྤེལ། ལྷ་དང་ཀླུ་དང་མི་ལས་སོགས་པ་སྟེ། སྡེ་བཞི་
ཡ་བརྒྱད་བཀྲ་ཤིས་གང་ལགས་པ། དེང་འདིར་གསལ་ཞིང་འཁོར་འདབས་རྒྱས་
པར་ཤོག ། ལོ་ཡི་རྒྱལ་པོ་ལོ་འགོ་བྱི་བ་དང་། དཔྱིད་ཟླ་ར་བ་སྐར་མ་རྒྱལ་གྱི་གོང་།
དགུང་ཚེས་བཅོ་ལྔའི་ནམ་ལངས་ཉི་ཤར་ལྟར། ཕྱོགས་དུས་གནས་སྐབས་བཀྲ་ཤིས་
གང་ལགས་པ། དེང་འདིར་གསལ་ཞིང་བཀྲ་ཤིས་བདེ་ལེགས་ཤོག །ཅེས་བརྗོད་ཅིང་
འབྲུ་དང་མེ་ཏོག་གཏོར་བས། ཕྱོགས་རྣམས་ཀུན་ཏུ་མེ་ཏོག་མན་དྷ་ར་བའི་ཆར་པ་
བབས་ཏེ་ལོང་བུ་ནུབ་པ་ཙམ་དུ་བྱུང་ངོ༌། །གཞན་ཡང་ཞིང་ཁམས་དེར། བཀྲ་ཤིས་
པའི་དགེ་རྟགས་མང་དུ་འཕེལ་ལོ། །ལྷ་ཀླུ་མི་གསུམ་ཡང་སོ་སོའི་ཡུལ་དུ་གཤེགས་སོ། །
420

མདོ་སྡེ། ཁབ་ཀྱི་དཔལ་འབར་བཞེས་པའི་མདོ། ༼ཆ༽
སྟོན་པ་འཁོར་དང་བཅས་པ་ནི། སྟངས་དང་དབྱལ་དུ་ཚོགས་སོ། །མངའ་རིས་དང་
ལོངས་སྤྱོད་ནི་ཤིན་ཏུ་དར་ལ་རྒྱས་སོ། །འདུས་པ་རིན་པོ་ཆེའི་རྒྱུད་དྲི་མ་མེད་པ་གཟི་
བརྗིད་རབ་ཏུ་འབར་བའི་མདོ་ལས། སྟོན་པས་ཁབ་ཀྱི་དཔལ་འབར་བཞེས་པའི་ལེའུ་
སྟེ་ཉི་ཤུ་རྩ་བརྒྱད་པའོ། །སརྦ་མངྒ་ལཾ། །
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར། །
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས།
རིན་ཆེན་སྣ་ལྔའི་གཏེར་བཞིན་དུ། །
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། སྤྲུལ་པའི་སྐུ་མཆོག་བློ་ལྡན་སྙིང་པོ་
མཆོག་ཉིད། ཁྱུང་ཡུལ་དུ་སྐུ་མཚན་མངོན་པར་བཞད་ནས། མདོ་སྔགས་སེམས་
གསུམ་གྱི་གཞུང་པོད་དུ་མ་གཏེར་སྙན་ཡང་དག་གི་མངའ་བདག་མཛད་ཅིང་། ཁྱད་
པར་དུ་མཛད་མདོ་རྒྱས་པ་དྲི་མེད་གཟི་བརྗིད་འདི་ཉིད། སྟངས་ཆེན་དམུ་ཚ་གྱེར་
མེད་ཀྱིས་ཁྱུང་ཡུལ་གསའ་ཡི་བྲག་ར་གོང་མར་སྙན་དུ་བརྒྱུད་ནས་གཏན་ལ་ཕབ་
པ་དང་། དཔེ་རྒྱུན་ཕྱོགས་མཐར་ཁྱབ་ཅིང་རྒྱ་རོང་ཁྲོ་ཁྱུང་བླ་བྲང་ནས་ཤིང་པར་
421

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
དུ་བསྒྲུབ། ཤིང་པར་དེའི་བུ་དཔེ་འཕྲུལ་བཤུས་ཅན་དེ། ད་ལན་མ་དཔེ་གཙོར་
བཞག་བྱས་ཐོག །ཁྱུང་པོ་རྩེ་དྲུག་དགོན་པའི་ལག་བྲིས་ཡིག་ནག་དཔེ་རྙིང་ཆ་ཚང་
ཚར་གཉིས་དང༌། རྒྱ་གར་དུ་པར་བསྐྲུན་བྱས་པའི་ལག་བྲིས་ཡིག་དཀར་འཕྲུལ་
བཤུས་ཅན་དང་། སྤྱི་ལོ་༢༠༠༠ ལོ་བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་ནས་
བསྐྲུན་པའི་དེབ་གཟུགས་ཅན་དང་། དབལ་ཁྱུང་དགོན་པའི་བཀའ་འགྱུར་གྲས་སུ་
ཡོད་པའི་ལག་བྲིས་ཡིག་ནག་དཔེ་རྙིང་དང་། ཁྱུང་པོ་ལྷོ་རྒྱ་སྒོ་དགོན་པའི་ ཁ་ང་༽
གཉིས་ཀྱི་དུམ་པ་མ་གཏོགས། གཞན་རྣམས་ལག་བྲིས་ཡིག་ནག་དཔེ་རྙིང་ཅན་དང་།
ཁྱད་པར་དུ་དད་སྤྲོ་འབུལ་འོས་ཅན་ཞིག་སྟེ། མཆོག་སྤྲུལ་བློ་ལྡན་སྙིང་པོའི་ཕྱག་
བྲིས་ངོ་མར་གྲགས་པའི་ངག་གྲོས་མ་ཉམས་པར་ལག་བྲིས་ཡིག་ནག་དཔེ་རྙིང་མ་
ནུབ་བཞུགས་པ། ཁ་ག་ཅ་ཆ་ཇ་ཉ་ཐ་ད་༽ བཅས་ཀྱི་དུམ་པོད་ཆ་ཚང་དང་། ཀ་
དུམ་དེ་ལས་སྟོན་པ་འོད་གསལ་ལྷ་ལས་བབས་པའི་ལེའུ་དང་། སངས་རྒྱས་ཀྱི་གནས་
དང་ཞིང་ཁམས་ཀྱི་བཀོད་པ་བསྟན་པའི་ལེའུ་བཅས་ཡིན། དེ་རྣམས་ད་སྐབས་ཞུས་
བསྡུར་དུ་མཁོ་འདོན་གནང་མཁན་གཅེས་སྐྱོང་བ། རྒྱལ་བ་སྨན་རི་བའི་ཡོངས་འཛིན་
ཆེན་མོ་བསྟན་འཛིན་རྣམ་དག་རིན་པོ་ཆེ་མཆོག་དང༌། ཁྱུང་པོ་བྱ་གཟེ་དགོན་པ་
དང་། ཁྱུང་པོ་སྒར་ཁང་བླ་བྲང་། ཁྱུང་པོ་སྟེང་ཆེན་ཁར། དགེན་བསམ་གཏན་ཡེ་
ཤེས། ཁྱུང་པོ་ནག་རུ་ཞ་འར་ཕུ་། འགུ་ནེ་དགེ་ལེགས་དཔལ་སྒྲོན་བཅས་ཀྱི་སྐུ་དྲིན་
ཤིན་ཏུ་ཆེ། དེ་ལྟར་གོང་འཁོད་དེ་རྣམས་ཀྱིས་མ་དཔེར་འདྲ་བསྡུར་བྱས་པས་བྲིས་
པའི་ཆད་ལྷག་དང་། མངོན་གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ཡོད།
མ་དཔེ་ཁྲོ་ཁྱུང་ཅན་ཡིན་སྟབས་བརྡ་འགྲོས་དེའི་དབང་དུ་གཏང་བ་ལས་གལ་ཆེན་
མིན་པར་བཅོས་བསྒྱུར་མ་བྱས་ཏེ། གསུང་རབ་སྒོ་མཛོད་རིན་པོ་ཆེའི་གླེགས་
བམ་༽ གྱི་དེབ་གྲངས་ ༡༨ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་
422

ཁབ་ཀྱི་དཔལ་འབར་བཞེས་པའི་མདོ། ༼ཆ༽
མདོ་སྡེ།
དབང་གིས་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་
ལྷག་ནས་གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང༌། དཔེ་
གཞི་ལེགས་བསྒྲིགས་བྱས་པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་།
གཡུང་དྲུང་བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་
བྱུང་མེད་པས། འདིར་ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་
གཞི་དཀོན་པས་གོམ་ཁ་གསར་དུ་ཡིན་པ་དང༌། སྒོས་སུ་ངེད་ཞུས་བསྒྲིགས་པ་ཚོ་
ཡང་མཁྱེན་དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་
རྐྱེན་མང་བའི་གསེབ་ཏུ་དལ་བརླིང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་
ཡུག་དང་གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས།
དེ་ལུགས་ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་
ངེས་གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་
གི་བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་
འགྱུར་སྙམ་ཆེ་བ་བཅས། འབྱུང་ལྡན་ ༣༠༡ རབ་བྱུང་ ༡༧ བོད་ཤིང་ལུག་ལོའི་ཟླ་ ༤
ཚེས་ ༡༡ ཉིན། སྤྱི་ལོ་ ༢༠༡༥ ༥ ༢༩ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
423

བསྒྲིགས་རྗེས་ཀྱི་གཏམ།།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་)
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
425

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར།
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང༌། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང་། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང༌། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
426

བསྒྲིགས་རྗེས་ཀྱི་གཏམ།
རིགས། 
ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན།
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་ ་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
427

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང༌། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང༌། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང༌། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང་། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་གླེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། 
གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
428

༧ 
སྒྲོལ་བ་དག་ནི་དབུ་ལྔ་ནི།

གསུང་རབ་སྒོ་མཛོད་རིན་པོ་ཆེའི་གླེགས་བམ། 18
༧ བསྟན་སྲུང་རྨ་གཉན་པོམ་ར།

USRUTHIS
era
Om

གསུང་རབ་སྒོ་མཛོད་རིན་པོ 
ནི་མཛོད་རིན་པོ་ཆེའི
གསུང་རབ་དེའིཤེགས་བམ
པོ་ཆེའི་གླེགས་བམ་
Dabao 
Jin
Jingllat 
ཀ་
cu
door 
lib 
ibrary
དྲི་མེད་གཇིངཛིང་
1: |

