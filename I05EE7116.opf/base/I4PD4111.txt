༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD4111
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume: 140
Total Volumes:
TBRC Pages:
Introductory Pages:
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

བུ་ཟླ་བདུ་སང་ས་
གསུང་རབ་སྙེ་མཛོད་རིན་པོi བགེགས་བམ།
{140}
ནམ་མཁའ་སྤྱི་གཅོད།
[
མདོ་སྔགས་ཐེག་ཆེན་ག
ཐེག་ཆེན་གཡུང་དྲུང་བོན་
ཀན་སུའུ་མི་རིགས་དཔེ་སྐྲུན་ཁང་།

སྒོ་མཛོད་རིན་པོ་ཆེའི་
གྲསུང་རབ་སྨྱོ་SA
liec 
Dabao 
Jin
JingHan 
elas 
classic 
do
Library
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
༄༅། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་
བའི་ཀློང་ཞེས་བྱ་བ་བཞུགས་
པ་ལགས་སོ། །
ཀན་སུའུ་མི་རིགས་དཔེ་སྐྲུན་ཁང༌།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
GKC
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང༌།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང༌།
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ།
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན།
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང་།
སྲུང་སྐྱོབ། ཁྱི་ཕྲུག ། ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།

ཏེའི་
༧ བོན་སྐུ་ཀུན་ཏུ་བཟང་པོའི་ཞལ་ཐང་།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།

༄༅། ། གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
 ལྟ
002 འདུལ་བ་རྒྱུད་དྲུག 042 མདོ་ཀ་བ་གླིང་དགུ།
༼སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
དྲུང་མུ་བསྐལ་བཟང་། 
དྲུང་མུ་བསྐལ་བཟང༌། སྨད། གཡུང་དྲུང་ལས་དག་རྒྱུད།
ཁོད་པོ་བསྐལ་བཟང༌། ༼སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང་། ༼སྨད། བྱམས་མའི་འབུམ། རབ་གནས་སྐོར་གསུམ།
007 
གོ་ལྡེ་བསྐལ་བཟང་། སྟོད། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་མ།
008 གོ་ལྡེ་བསྐལ་བཟང་། སྨད། 046 རྣམ་དག་འདུལ་འབུམ། །
009
 ཁྲོ་གཉེར་བསྐལ་བཟང་། ༼སྟོད། 048 རྣམ་དག་འདུལ་འབུམ།
ཁྲོ་གཉེར་བསྐལ་བཟང༌། ༼སྨད། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང༌། སྟོད། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང༌། ། ༼སྨད། 050 ཕྱི་གཤེན་དཔྱད་དོན་སྒྱུ་མ་གསེར་འབུམ།
མདོ་དྲི་མེད་གཟི་བརྗིད། ། 051 གསོ་རིག་རྩ་བ་ཐུགས་འབུམ་མཁའ་སྔོན། ཀ
024 མདོ་དྲི་མེད་གཟི་བརྗིད། གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག 
053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 
ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། ཀ 078 ཁམས་འབྲིང་དུམ་བུ་དྲུག་པ། །
མི་ནུབ་མཚན་མདོ། ། ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། 080 ཁམས་བསྡུས་དུམ་བུ་གཉིས་པ། བར
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། སྨད་
གཡུ་ལོའི་རིགས་དྲུག་ཐར་ལམ་གྱི་མདོ། 082 ཁམས་བསྡུས་ཚིག་བཅད།
037 བདུན་ཚིགས་ཕོ་མོའི་སྦྱངས་བ། བདལ་འབུམ་རྩ་བ། །
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ༼ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། 132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 
ཀླུ་འབུམ། 133 ཀུན་འབུམ་རྩ་རྒྱུད། །
༼སྨད 134 གསང་བའི་གཟུངས་སྡེའི་སྐོར།
ཀླུ་འབུམ།
༼བར 
10
 ཀླུ་འབུམ། 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
138 ཡེ་ཁྲི་མཐའ་སེལ།
106 ཀླུ་ཡི་པང་ཀོང་། ས་བདག་འབུམ། 
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། 140 ནམ་མཁའ་སྤྱི་གཅོད། །
117 འབུམ་ཉི་མ་དགུ་ཤར། 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 143 ཀུན་བཟང་ཐུགས་རྒྱུད། །
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག 144 གསང་འདུས་ཡབ་རྒྱུད། ། 
ན་
121 བྱང་གཏེར་ཁྲོ་བོའི་རྒྱུད་དྲུག བདེར་གཤེགས་དགོངས་འདུས། 
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། ། 145 སྟག་ཕུར་གནད་བསྒྲིལ། །
ཁྲོ་བོ་ཨུད་དུ་འབར་བའི་རྒྱུད། རྦོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། འདུལ་བ་གསང་ལུང་།
126 ཀུན་བཟང་ལུང་ཆེན། 147 གཡུང་དྲུང་སྡེ་ལྔ། །
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག་148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

། གསང་ཆཔོ་ནམ་མཁwསྤྱིའི་གཙོ། ཐལྟ་
ཐXཔགློ། ཐསཞལ་མཐཆ་གལ་
སཇགསལྗོ|༔ ༈
གཕཐཐཱཐཐོན་གྱི་ཐག་མཐཏྟན་རྡ|“ ལཕྱོགཟཕབསྒྲ། གསཁལཥ

སྤྱིའི་དེབ་གྲངས། 140 སྤྱིའི་པོད་གྲངས། 183
<<རྫོགས་པ་ཆེན་པོ་ནམ་མཁའ་སྤྱི་གཅོད།
བཀའ། །
3 སེམས་སྡེ།
4 སྙན་བརྒྱུད།
ཕབས་མཁན་བློ་ལྡན་སྙིང་པོ།

དཀར་ཆག་
༡ 
རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ཞེས་བྱ་བ་བཞུགས
།.….…..1
ལེའུ་དང་པོ། ཐེག་པ་ཆེན་པོ་གླེང་གཞི་བསྟན་པ།.…..….…..
ལེའུ་གཉིས་པ། དུས་གསུམ་སངས་རྒྱས་གྲོལ་བའི་གཞི་བསྟན་པ། 
ལེའུ་གསུམ་པ། མ་རྟོགས་སེམས་ཅན་འཁྲུལ་པའི་ལམ་བསྟན་པ།......
ལེའུ་བཞི་པ། བྱང་ཆུབ་སེམས་ཀྱི་གནས་ཚུལ་བསྟན་པ།
ལེའུ་ལྔ་པ། བྱང་ཆུབ་སེམས་ཀྱི་བཞག་ཚུལ་བསྟན་པ། ............37
ལེའུ་དྲུག་པ། བྱང་སེམས་རྒྱུད་ལ་གནས་པའི་ཚུལ་བསྟན་པ།
ལེའུ་བདུན་པ། བླ་མེད་ཐེག་པའི་ཆེ་བ་བསྟན་པ། 
...............46
ལེའུ་བརྒྱད་པ། གནས་ལུགས་ལྟ་བའི་དོན་བསྟན་པ། 
...............55
ལེའུ་དགུ་པ། གནས་ལུགས་སྒོམ་པའི་དོན་བསྟན་པ། 
ལེའུ་བཅུ་པ། གནས་ལུགས་སྤྱོད་པའི་དོན་བསྟན་པ། 
ལེའུ་བཅུ་གཅིག་པ། བླ་མེད་འབྲས་བུའི་དོན་བསྟན་པ། 
ལེའུ་བཅུ་གཉིསཔ། གནས་ལུགས་གོལ་བའི་མཐའ་བཅད་བསྟན་པ།.…........75
ལེའུ་བཅུ་གསུམ་པ། གནས་ལུགས་དོན་དམ་དུ་ལ་བཟླ་ཞིང་རྒྱུད་ཡོངས་སུ་
...........80
གཏད་པ།

༢ རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་དབང་རྒྱུད་རིན་ཆེན་ཕྲེང་བ་བཞུགས།
.............86
ཐོག་མར་དབང་བསྐུར་གྱི་ལོ་རྒྱུས།….….…..
གཉིས་པ་བཅའ་གཞིའི་རིམ་པ།
གསུམ་པ་འཕྲིན་ལས་ཀྱི་རིམ་པ།…...…..
བཞི་པ་དབང་བསྐུར་གྱི་རིམ་པ།... .......103
ལྔ་པ་བཀྲ་ཤིས་ཀྱི་རིམ་པ། ..……….…….……...113
༣ རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་དགོངས་ཉམས་འཕྲུལ་གྱི་མེ་ལོང་བཞུགས།
… ...…..…..……………….115
ཐེག་དགུའི་སྤྱི་གཅོད་བསྟན་པ། 
..........127
གཤེན་སྟག་ལ་མེ་འབར་ལ་ཐེག་དགུའི་སྤྲོས་པ་སེམས་སུ་ཆོད་པ་བསྟན། 131
༤ གྱེར་སྤུངས་དྲན་པ་ནམ་མཁའི་རྫོགས་པ་ཆེན་པོ་དོན་གྱི་ངོ་སྤྲོད་བཞུགས།.....
........144
སྐྱེ་མེད་བོན་སྐུའི་དབྱིངས་སུ་ངོ་སྤྲད་པ།…...….…... 
...………........145
འགག་མེད་རྫོགས་སྐུའི་ངང་དུ་ངོ་སྤྲད་པ། 
.…………..147
ཅིར་ཡང་སྤྲུལ་སྐུའི་ངང་དུ་ངོ་སྤྲད་པ། ..............149
མཐར་ཐུག་ངོ་བོ་ཉིད་དུ་ངོ་སྤྲད་པ།
༥ རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་གཏམ་རྒྱུད་ནོར་བུའི་ཕྲེང་བ་བཞུགས།
..............156
རྒྱལ་པོ་ཁྲི་གླིང་བསྟན་བྱ་བའི་གཏམ་རྒྱུད།….
རྒྱལ་པོ་བཟང་སྐྱོང་གི་གཏམ་རྒྱུད།.…...….….. .........162

རྒྱལ་པོ་ཧ་ལ་ར་ཙའི་གཏམ་རྒྱུད། 
.............................166
རྒྱལ་པོ་དཔལ་གྱི་འཁོར་ལོའི་གཏམ་རྒྱུད། 
.....…....168
རྒྱལ་པོ་ནོར་འཛིན་གྱི་གཏམ་རྒྱུད། 
.......170
རྒྱལ་བུ་ཡོད་སྐྱོང་འཁོར་ལོ་ཅན།.. 
..........175
.......…..177
རྒྱལ་བུ་དྲག་སྦྱོར་དཔལ་བྱ་བའི་གཏམ་རྒྱུད
ཁྱིམ་བདག་ཀུན་དུ་མཛེས་དང་མི་ཏྲ་འཛིན་གཉིས་ཀྱི་གཏམ་རྒྱུད།....…..….…..178
རྒྱལ་བུ་འོད་མཛེས་ཀྱི་གཏམ་རྒྱུད། 
......................180
༦ རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་ཐབས་དྲུག་གསལ་བའི་ལག་ལེན་
.................183
བཞུགས།
༧ རྫོགས་པ་ཆེན་པོ་ནམམཁའ་སྤྱི་གཅོད་ཀྱི་ཉམས་ལེན་གསལ་བའི་སྒྲོན་མ་
..............210
བཞུགས།
༨ རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་ཉམས་ལེན་གནད་ཀྱི་མན་ངག་
བཞུགས།…. ….… ….….…....…..... ............
224
ནམ་མཁའ་སྤྱི་གཅོད་ཀྱི་རྩིས་རྒྱ
པར་བྱང་སྨོན་ཚིག 
.....…………….........................229
ཞུས་བསྒྲིགས་ཚན་པའི་གསལ་བཤདསལ

རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་
ཀློང་ཞེས་བྱ་བ་བཞུགས་པ་
ལགས་སྙོ། །
༄༅། །གཡུང་དྲུང་ལྷ་ཡི་སྐད་དུ་ན། ཏིང་གསལ་མུ་ཡེ་ཧ་ར་བདལ་ཁྱབ་ཨཱ། གང་
ཟག་མི་ཡི་སྐད་དུ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ཞེས་བྱ་བ།
སྟོན་པ་ཀུན་ཏུ་བཟང་པོ་ཁྱབ་བདལ་ཡངས་པ་ཆེ་ལ་ཕྱག་འཚལ་ལོ། །
༧ ཉེ་ལོ་སྔ་དང་པོ། ཐོག་མ་དང་ཐ་མ་མེད་པའི་དབྱིངས།རང་བཞིན་མཚན་
མ་མེད་པའི་ཀློང་། བོན་ཉིད་སྐྱེ་བ་མེད་པའི་མཁའ། ངང་ཉིད་གཡོའ་བ་མེད་པའི་
ཞིང་ཁམས། རྒྱ་ཆད་ཕྱོགས་རིས་མེད་པའི་ཡུལ། འདི་ཞེས་གཟའ་གཏད་མེད་པའི་
གནས། དམིགས་མེད་ཡོངས་ལ་ཁྱབ་པའི་མཆོག་དམ་པ་ཞེས་བྱ་བ་ན། དབྱིངས་
ཡེ་ཉིད་ཀྱི་སྟོན་པ་ཀུན་ཏུ་བཟང་པོ། སྐུ་དངོས་པོ་དང་ཁ་དོག་དབྱིབས་སུ་མ་
གྲུབ་པར་ཚད་ལས་འདས་པ། གསུང་རང་བཞིན་དང་མཚན་མ་བགྲང་དུ་མེད་
པར་བརྗོད་ལས་འདས་པ། ཐུགས་འདི་ཞེས་དང་གཟའ་གཏད་སྤྲོས་པ་མེད་པར་
ཁྱབ་ཅིང་བདལ་པ། ཡོན་ཏན་ལེགས་པ་དང་ཉེས་པ་ཡིས། ཚད་འཛིན་མེད་
པར་བྱ་བས་མཐའ་འདས་པ། འཕྲིན་ལས་བྱ་བ་དང་བརྩལ་བ་ཡིས། སྤྲོས་མཐའ་
མེད་པར་དམིགས་གཏད་བྲལ་བ། ཡེ་ཉིད་ཀྱི་ཀུན་ཏུ་བཟང་པོ། ཡེ་བསྲིད་ཀྱི་

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཡང་མྱེས་ཆེན་པོ། ཡེ་གནས་ཀྱི་བོན་སྐུ་འགྱུར་མེད། ཞེས་བྱ་བ་དེ་ཉིད། མེད་པ་
རྣམ་པ་ལྔ་ཡི་ཚོགས་དང་བཅས་ནས་བཞུགས་ཏེ། དེ་ཡང་བཞུགས་པའི་གནས་
ཡུལ་དང༌། གསུང་བའི་བོན་སྒོ་དང༌། མཛད་པའི་འཕྲིན་ལས་དང༌། བསྐོར་
བའི་འཁོར་ཚོགས་དང་། གདུལ་བའི་ཞིང་ཁམས་གང་ཡང་མེད་པར། ཐབས་ཀྱི་
རྒྱལ་པོ་སྟོན་པ་དེ་ཉིད། ཁྱབ་ཅིང་བདལ་པ་ནམ་མཁའ་ལྟ་བུར་བཞུགས་སོ། །
དེ་ཡང་ཐབས་ཤེས་ཡ་བྲལ་དུ་མི་གནས་ཏེ། ཀུན་འབྱུང་གི་ཤེས་རབ། ཡེ་སྲིད་ཀྱི་
མ། ཀུན་གཞི་ཁྱབ་བདལ་འདུས་མ་བྱས་བྱ་བ་དང་ཐབས་ཅིག་ཏུ་བཞུགས་སོ། །དེ་
ཡང་ཐམས་ཅད་བརྟན་པ་ས་གཞི་ལྟ་བུར་བཞུགས་སོ། །ཡབ་ཡུམ་དེ་གཉིས་ཀྱང་།
བཞུགས་ཚུལ་རྣམ་པ་དུ་མ་ལས་འདས་ཏེ། མུ་མེད་པར་འབྱམས་ཡས་པར་ཁྱབ་
ཅིང་། བདལ་པའི་རང་བཞིན་དུ་བཞུགས་སོ། །ཐོག་མ་དང་ཐ་མ་མེད་པར། འགྱུར་
ནུབ་མེད་པའི་རང་བཞིན་དུ་བཞུགས་སོ། །དངོས་པོ་དང་མཚན་མ་མེད་པར། སྤྲོས་
མཐའ་བྲལ་བའི་རང་བཞིན་དུ་བཞུགས་སོ། །འཁོར་བ་དང་མྱང་འདས་མེད་དེ།
གཉིས་མེད་མཉམ་པའི་རང་བཞིན་དུ་བཞུགས་སོ། །གང་གིས་ཀྱང་མཚོན་དུ་མེད་
པ། མཚོན་པ་མྱ་ངན་ལས་འདས་པའི་རང་བཞིན་དུ་བཞུགས་སོ། །ཅི་ཡང་བརྗོད་
དུ་མེད་པ། སྨྲ་བསམ་བརྗོད་ལས་འདས་པའི་རང་བཞིན་དུ་བཞུགས་སོ། །འཕེལ་བ་
དང་འགྲིབ་པ་མེད་པར། དུས་གསུམ་སྔ་འཕྱི་མེད་པའི་རང་བཞིན་དུ་བཞུགས་སོ། །
འགྲོ་བ་དང་འོང་བ་མེད་པར། ཡེ་ནས་མ་གཡོས་མཉམ་པའི་རང་བཞིན་དུ་བཞུགས་
སོ། །འདི་ཞེས་དང་གཟའ་གཏད་མེད་པར། ཡེ་ནས་མཚན་མ་བྲལ་བའི་རང་བཞིན་
དུ་བཞུགས་སོ། །བལྟས་པ་དང་མཐོང་བ་མེད་དེ། ཡེ་ནས་སྒྲིབ་མེད་ཆེན་པོའི་རང་
བཞིན་དུ་བཞུགས་སོ། །གོས་དང་མ་གོས་པ་མེད་དེ། ཡེ་ནས་རྣམ་པར་དག་པའི་
རང་བཞིན་དུ་བཞུགས་སོ། །སྤང་བ་དང་བླང་བ་མེད་དེ། ཡེ་ནས་ཕུན་སུམ་ཚོགས་

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
པའི་རང་བཞིན་དུ་བཞུགས་སོ། །འདུ་བ་དང་འབྲལ་བ་མེད་དེ། ཡེ་ནས་དབྱིངས་
ཤེས་མཉམ་པའི་རང་བཞིན་དུ་བཞུགས་སོ། །དེ་ལྟར་དུ་སྟོན་པ་ཡབ་ཡུམ་དེ་གཉིས་
ཀྱང་། བཞུགས་ཚུལ་རྣམ་པ་དུ་མ་ལས་འདས་ཏེ། བཞུགས་པ་དང་མ་བཞུགས་གང་
ཡང་མེད་པ་ལས། དཔེ་ཡིས་མཚོན་བྱ་དང་། དོན་གྱིས་གདགས་བྱ་དང་། རྟགས་
ཀྱིས་མཚོན་བྱ་དང་། ཚིག་གིས་བརྗོད་བྱ་དང༌། གང་ཡང་མ་གྲུབ་པར། མ་གཡོས་
ཁྱབ་བདལ་ཆེན་པོའི་ངང་དུ་གནས་སོ། །དེ་ཡང་དབྱིངས་ཡེ་ཉིད་ཀྱི་སྟོན་པ། ཀུན་ཏུ་
བཟང་པོ་ཞེས་བྱ་བ་དེ་ཉིད་ཀྱང་། རྟག་པ་དང་ཆད་པའི་མཐའ་གང་དུ་ཡང་མ་ལྷུང་
སྟེ། ཡུམ་ཆེན་མོ་ཀུན་ཏུ་བཟང་མོ་ལ། ཀུན་ཁྱབ་ཡངས་པའི་ཀློང་དུ། མཁའ་ཐབས་
ཡེ་ཤེས་གསལ་བའི་ཐིག་ལེ། གཉིས་མེད་མཉམ་པའི་དབྱིངས་སུ་རོལ་པས། འཁོར་
འདས་གཉིས་མེད་མཉམ་པའི། སྐུ་དང་ཞིང་ཁམས་མང་པོ། མངོན་པར་འདུ་བྱ་བ་
མཛད་དེ། དེ་ཡང་ཐུགས་ཀྱི་ཐིག་ལེ་ཆ་གཅིག་ལས་ཀྱང་། མཁྱེན་པའི་ཡེ་ཤེས། ཚད་
མེད་པ། གྲངས་མེད་པ། ཚད་ལས་འདས་པ། བགྲང་གིས་མི་ལོངས་པ། དཔག་
གིས་མི་དཔོག་པ། གཞལ་དུ་མེད་པ། མུ་མེད་པ། འབྱམས་ཡས་པ། མཐའ་ཡས་པ།
ཀུན་དུ་མཐའ་ཡས་པ་མང་པོས་ཡོངས་ལ་ཁྱབ་པར་གྱུར་ཏོ། ། ཡེ་ཤེས་དེ་དག་གི་ནང་
ནས་ཀྱང་། འོག་མིན་འཐུག་པོ་བཀོད་པའི་ཞིང་ཁམས་ཞེས་བྱ་བ། སྟེང་འོག་དང་
མཐའ་དབུས་མེད་པ། ས་འོད་དཀར་ལ་ལྗོན་པའི་གནས། རང་བཞིན་དྲི་མ་མེད་
པར། ཡངས་ལ་ཁོད་སྙོམ་པའི་ཚལ། རྡུལ་མེད་རྡུལ་བྲལ་དམ་པའི་སྟེང་། ཡེ་ཤེས་
སྣང་བས་ཡོངས་ལ་ཁྱབ་པའི་གནས་མཆོག་ཞེས་བྱ་བར། འོག་མིན་འདའ་བ་མེད་
པའི་ཕོ་བྲང་། ཡེ་ཤེས་འོད་ལས་གྲུབ་པའི་གསས་མཁར། སྣང་མེད་ཆོ་འཕྲུལ་འོད་ཀྱི་
གཞལ་ཡས་ཞེས་བྱ་བ། རྒྱུ་ཡེ་ཤེས་ཆེན་པོ་ལྔ་ལས་གྲུབ་པ། དབྱིབས་ཀུན་དུ་གྲུ་བཞི་
རུ་འདུག་པ། བོན་ཉིད་འགྱུར་བ་མེད་པའི་གཞི་བརྟན་པ། མཁའ་ཀློང་ཡངས་པ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཆེན་པོའི་དྲྭ་རྩིག་གསལ་བ། དབྱིངས་ཤེས་དབྱེར་མེད་མཉམ་པའི་ཀ་གདུང་བསྒེག་པ།
ཚད་མེད་འོད་ཟེར་འཕྲོ་བའི་སྒོ་མོ་བཙུགས་པ། མཁའ་དབྱིངས་རྣམ་པར་དག་པའི་
ཡ་གད་གདེངས་པ། ཐབས་ཆེན་དབྱིངས་ལ་རོལ་པའི་ཅོག་ཆེན་རྒྱས་པ། ཡེ་ཤེས་རྩེ་
རྒྱལ་ཆེན་པོའི་ཏོག་འོད་ལྡེམ་པ། རང་བཞིན་ལྷུན་གྱིས་གྲུབ་པའི་ཆུན་འཕྱང་འཕྲུལ་
བ། ཐུགས་རྗེ་ཕྱོགས་རིས་མེད་པའི་ཞིང་ཁམས་གསལ་བ། ཀུན་ནས་འོད་ཟེར་འགྱེད་
པའི་འཕྲོ་འདུ་གསལ་བ། དེ་ལྟ་བུའི་གཞལ་ཡས། རྒྱ་ཁྱོན་དང་ཚད་ལས་འདས་པའི་
དབུས་སུ། ཐུགས་རྗེ་ཆགས་པ་མེད་པ་ཉི་ཟླའི་གདན་དང༌། མ་ཆགས་སྐྱོན་དང་
བྲལ་བ་པད་མའི་གདན་ལ། དབྱིངས་ཡེ་ཉིད་ཀྱི་སྟོན་པ། ཡབ་ཡུམ་ཐུགས་ཀྱི་དཀྱིལ་
འཁོར་ནས། ཀུན་ཏུ་བཟང་པོ་རང་འབྱུང་རོལ་པ་ཆེ་ཞེས་བྱ་བ། སྐུ་སྣང་ལ་རང་
བཞིན་མེད་པར། ཡོངས་སུ་སྣང་བ། སྣང་བ་དེ་ཉིད་ཀྱི་ཆོ་འཕྲུལ་མ་ལུས་པ། ཞིང་དུ་
རྫོགས་པ། ཆེ་བའི་ཡོན་ཏན་དང་། དཔགས་པའི་མཚན་ཉིད་དང་། མཁྱེན་པའི་ཡེ་
ཤེས་དང་། མཁྱེན་བརྩེའི་དགོངས་སྤྱོད་བསམ་མཐའ་ཡས་པར་མངའ་འོ། །
དེ་ལ་འཁོར་སྟོང་པ་ཉིད་ཀྱི་ཡེ་ཤེས་ལས་བྱུང་བ་ཡི། ཡུམ་ནམ་མཁའི་ལྷ་མོ།
གསལ་བྱེད་གདོས་བྲལ་མ་དང༌། དེ་བཞིན་རིགས་ཀྱི་སངས་རྒྱས་དང་། སེམས་
དཔའ་སེམས་མ་མང་པོས་བསྐོར་ནས། མ་བཅོས་ཡོངས་ལ་ཁྱབ་པའི་ངང་ལ་
བཞུགས་སོ། །དེ་ཡི་ཐུགས་ལས་འོད་ཟེར་ཁ་དོག་སྣ་བཞིར་འཕྲོས་པ་ལས། ཤར་དུ་
གཡུང་དྲུང་མངོན་པར་དགའ་བའི་ཞིང་ཁམས་ཞེས་བྱ་བར། མི་འགྱུར་གཡུང་དྲུང་
གཏམས་པའི་གཞལ་ཡས་ཀྱི་དབུས་སུ། ཉི་ཟླ་པད་མའི་གདན་ལ། ཀུན་ཏུ་བཟང་
པོ་སྐུ་འགྱུར་བ་མེད་པའི་དཀྱིལ་འཁོར་ནས། ལྷ་གསལ་བ་རང་འབྱུང་ཞེས་བྱ་བ། སྐུ་
སྣང་ལ་རང་བཞིན་མེད་པར་ཡོངས་སུ་སྣང་བ། སྣང་བ་དེ་ཉིད་ཀྱི་ཆོ་འཕྲུལ། མ་
ལུས་པ་ཞིང་དུ་རྫོགས་པ། ཆེ་བའི་ཡོན་ཏན་དང་། དཔགས་པའི་མཚན་ཉིད་དང་།

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མཁྱེན་པའི་ཡེ་ཤེས་དང་། མཁྱེན་བརྩེའི་དགོངས་སྤྱོད། བསམ་མཐའ་ཡས་པར་
མངའ་འོ། ། དེ་ལ་འཁོར་མེ་ལོང་ལྟ་བུའི་ཡེ་ཤེས་ལས་བྱུང་བ་ཡི། ཡུམ་ས་ཡི་ལྷ་མོ་
སྲ་བརྟན་ཀུན་བསྐྱེད་མ་དང་། གཡུང་དྲུང་རིགས་ཀྱི་སངས་རྒྱས་དང་། སེམས་
དཔའ་དང་སེམས་མ་མང་པོས་བསྐོར་ནས། དུས་གསུམ་འགྱུར་བ་མེད་པའི་ངང་ལ་
བཞུགས་སོ། །བྱང་དུ་ཡོན་ཏན་རྣམ་པར་དག་པའི་ཞིང་ཁམས། ཞེས་བྱ་བར། དབང་
བསྒྱུར་འཁོར་ལོ་བཀོད་པའི་གཞལ་ཡས་ཀྱི་དབུས་སུ། ཉི་ཟླ་པད་མའི་གདན་ལ།
ཀུན་ཏུ་བཟང་པོ་ཡོན་ཏན་རྨད་དུ་བྱུང་བའི་དཀྱིལ་འཁོར་ནས། ལྷ་དགེ་ལྷ་གར་ཕྱུག་
ཅེས་བྱ་བ། སྐུ་སྣང་ལ་རང་བཞིན་མེད་པར་ཡོངས་སུ་སྣང་བ། སྣང་བ་དེ་ཉིད་ཀྱི་ཆོ་
འཕྲུལ་མ་ལུས་པ་ཞིང་དུ་རྫོགས་པ། ཆེ་བའི་ཡོན་ཏན་དང་། དཔགས་པའི་མཚན་
ཉིད་དང་། མཁྱེན་པའི་ཡེ་ཤེས་དང་། མཁྱེན་བརྩེའི་དགོངས་སྤྱོད་བསམ་མཐའ་
ཡས་པར་མངའ་འོ། །དེ་ལ་མཁོར་མཉམ་པ་ཉིད་ཀྱི་ཡེ་ཤེས་ལས་བྱུང་བ་ཡི། ཡུམ་
རླུང་གི་ལྷ་མོ། ཀུན་སྐྱོང་འདེགས་བྱེད་མ་དང་། ལས་ཀྱི་རིགས་ཀྱི་སངས་རྒྱས་དང་།
སེམས་དཔའ་སེམས་མ་མང་པོས་བསྐོར་ནས། ཡོན་ཏན་ལྷུན་ལ་རྫོགས་པའི་ངང་ལ་
བཞུགས་སོ། །ནུབ་ཏུ་བདེ་ལྡན་པད་མོ་བཀོད་པའི་ཞིང་ཁམས་ཞེས་བྱ་བར། སྐྱོན་
བྲལ་པད་མ་སྤུངས་པའི་གཞལ་ཡས་ཀྱི་དབུས་སུ། ཉི་ཟླ་པད་མའི་གདན་ལ། ཀུན་
ཏུ་བཟང་པོ་གསུང་རང་བཞིན་མེད་པའི་དཀྱིལ་འཁོར་ནས། ལྷ་བྱེ་བྲག་དངོས་མེད་
ཅེས་བྱ་བ། སྐུ་སྣང་ལ་རང་བཞིན་མེད་པར་ཡོངས་སུ་སྣང་བ། སྣང་བ་དེ་ཉིད་ཀྱི་ཆོ་
འཕྲུལ། མ་ལུས་པ་ཞིང་དུ་རྫོགས་པ། ཆེ་བའི་ཡོན་ཏན་དང་། དཔགས་པའི་མཚན་
ཉིད་དང་། མཁྱེན་པའི་ཡེ་ཤེས་དང་། མཁྱེན་བརྩེའི་དགོངས་སྤྱོད་བསམ་མཐའ་
ཡས་པར་མངའོ། །དེ་ལ་འཁོར་སོ་སོར་རྟོགས་པའི་ཡེ་ཤེས་ལས་བྱུང་བ་ཡི། ཡུམ་མེ་
ཡི་ལྷ་མོ། ཀུན་བསྐྱེད་གསལ་མ་དང་། པད་མ་རིགས་ཀྱི་སངས་རྒྱས་དང་སེམས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པ་སེམས་མ་མང་པོས་བསྐོར་ནས། མ་ཆགས་སྐྱོན་དང་བྲལ་བའི་ངང་ལ་བཞུགས་
སོ། །ལྷོ་རུ་ཕུན་ཚོགས་དཔལ་དང་ལྡན་པའི་ཞིང་ཁམས། ཞེས་བྱ་བར། འཕྲིན་ལས་
ཡོངས་སུ་རྫོགས་པའི་གཞལ་ཡས་ཀྱི་དབུས་སུ་ཉི་ཟླ་པད་མའི་གདན་ལ། ཀུན་ཏུ་
བཟང་པོ་འཕྲིན་ལས་ལྷུན་གྱིས་གྲུབ་པའི་དཀྱིལ་འཁོར་ནས། ལྷ་དགའ་བ་དོན་གྲུབ་
ཞེས་བྱ་བ། སྐུ་སྣང་ལ་རང་བཞིན་མེད་པར་ཡོངས་སུ་སྣང་བ། སྣང་བ་དེ་ཉིད་ཀྱི་ཆོ་
འཕྲུལ། མ་ལུས་པ་ཞིང་དུ་རྫོགས་པ། ཆེ་བའི་ཡོན་ཏན་དང་། དཔགས་པའི་མཚན་
ཉིད་དང་། མཁྱེན་པའི་ཡེ་ཤེས་དང་། མཁྱེན་བརྩེའི་དགོངས་སྤྱོད་བསམ་མཐའ་ཡས་
པར་མངའ་འོ། །དེ་ལ་འཁོར་བྱ་བ་གྲུབ་པའི་ཡེ་ཤེས་ལས་བྱུང་བ་ཡི། ཡུམ་ཆུ་ཡི་ལྷ་
མོ་ཀུན་གསོ་རླན་བྱེད་མ་དང་། རིན་ཆེན་རིགས་ཀྱི་སངས་རྒྱས་དང་སེམས་དཔའ་
སེམས་མ་མང་པོས་བསྐོར་ནས། འཕྲིན་ལས་བརྩལ་བ་མེད་པའི་ངང་ལ་བཞུགས་
སོ། །དེ་ཡང་དབྱིངས་ཡེ་ཉིད་ཀྱི་སྟོན་པ་ཀུན་ཏུ་བཟང་པོ་ནི། གང་གིས་ཀྱང་མཚོན་
དུ་མེད་ཅིང༌། མཐའ་ཐམས་ཅད་ལས་འདས་ཏེ། ཀུན་ཏུ་བཟང་པོ་བྱ་བ་ནི། ཚིག་
གིས་མཚོན་པ་ཙམ་ལས། དོན་དུ་བཟང་ངན་གང་གིས་ཀྱང་། གོས་པ་མེད་ཅིང་བྲལ་
བ་མེད་པས། བོན་ཉིད་མཐའ་བྲལ་ཆེན་པོའི་ངང་ལས། ཐོག་མཐའ་འགྱུར་ནུབ་མེད་
པར་བཞུགས་སོ། །དབྱིངས་ལས་ཐུགས་རྗེ་ཤར་བའི་ལྷ་ལྔ་ནི། བོན་ཉིད་ཀྱི་དབྱིངས་
ལ། དཔག་གིས་མི་དཔོག །གཞལ་གྱིས་མི་ལོང་སྟེ། རང་བཞིན་གྱི་མཁའ་ལ། ཐུགས་
རྗེའི་འོད་ཟེར། རྟག་ཆད་ཀྱི་མཐར་མ་ལྷུང་པ། བཀྲིད་དྲང་གི་དོན་དུ་རྣམ་པར་སྣང་
ཞིང་། ཡོངས་ལ་ཁྱབ་པར་བཞུགས་ཏེ། སྐུ་དང་ཞིང་ཁམས་མཐའ་ཡས་པ། བརྗོད་
ཀྱི་མི་ལོངས་ཀྱང་། འགྲོ་བ་འདྲེན་པའི་ཐབས་སུ། ཀོར་ཙེ་རུ་བརྗོད་དུ་ལོང་པས། ལྷ་
ལྔ་སྐུ་ལྔ་ཞིང་ཁམས་ལྔ་ཞེས་བྱ་སྟེ། ལོངས་སྐུ་རུ་མཚོན་པའོ། །ལོངས་སྐུ་དེ་དག་ཀྱང་།
འདས་ནི་བོན་ཉིད་ཀྱི་དབྱིངས་ལས་མ་འདས་པར། ཀུན་ལ་ཁྱབ་ཅིང་བདལ་པ།

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མཐའ་ནི་གང་གི་ཀྱང་ཕྱོགས་སུ་མ་ལྷུང་པས་མི་སྣང་བར་སྣང་ཞིང་། ཉིད་ལ་ཉིད་དུ་
སྤྱོད་པར་བཞུགས་སོ། །དུས་དེ་ཉིད་ན། འོག་མིན་འཐུག་པོ་བཀོད་པའི་ཞིང་ཁམས།
འདའ་བ་མེད་པའི་ཕོ་བྲང་ན། ས་དཀར་ལ་ཁོད་སྙོམས་པའི་དབུས་སུ། ཀུན་ཏུ་
བཟང་པོ་རང་འབྱུང་རོལ་པ་ཆེ་ཞེས་ཀྱང་བྱ། རྣམ་སྣང་དཔལ་གྱི་རྒྱལ་པོ་ཞེས་ཀྱང་བྱ།
ཐུགས་ཉིད་ཀུན་སྣང་ཁྱབ་པ་ཞེས་ཀྱང་བྱ། རང་འབྱུང་གི་གཤེན་ལྷ་དཀར་པོ་ཞེས་
ཀྱང་བྱ་བ་དེ་ཉིད། མ་བཅོས་མཉམ་པ་ཉིད་དུ་བཞུགས་པའི་ཐུགས་ལ། ཡེ་ཉིད་ཀྱི་
སྟོན་པ་ཀུན་ཏུ་བཟང་པོས། ངང་ལ་ངང་གི་དགོངས་པས་བྱིན་གྱིས་བརླབས་སོ། །
དེ་ཡི་དུས་སུ། སྟོན་པ་ཀུན་ཏུ་བཟང་པོ་ཉིད་ཀྱང་། མ་གཡོས་མཉམ་པའི་ངང་
ལས། མ་འགག་རོལ་པའི་ཏིང་ངེ་འཛིན་ལ་མངོན་པར་བཞེངས་ནས། ཐུགས་ལས་
འོད་ཟེར་བཀྱེ་བར་མཛད་དེ། དེ་ཡང་ཡེ་ཤེས་ལྔ་ལས། འོད་ཟེར་ཁ་དོག་ལྔ་འཕྲོས་
ཏེ། ཤར་དུ་མེ་ལོང་ལྟ་བུའི་ཡེ་ཤེས་ལས། འོད་སེར་པོ་གྲངས་མེད་པ། ཤིན་ཏུ་སེར་བ།
རབ་ཏུ་སེར་བ། རྣམ་པར་སེར་བ། སེར་བར་སྣང་བ། སེར་བའི་སྣང་བས་ཡོངས་ལ་
ཁྱབ་པ། དེ་དག་ལས། སྐུ་དང་ཞིང་ཁམས། ཟད་པ་མེད་ཅིང་། མཐར་ཐུག་པ་མེད་
པ། ཚིག་བླ་དྭགས་ཀྱི་མཚན་དུ། རིགས་ནི་ཤར་ཕྱོགས་གཡུང་དྲུང་གི་རིགས། ཞིང་
ཁམས་ནི་མངོན་པར་དགའ་བའི་ཞིང་ཁམས། གཞལ་ཡས་ནི་གཡུང་དྲུང་གཏམས་
པའི་གཞལ་ཡས། གདན་ནི་གླང་ཆེན་དང༌། ཉི་ཟླ་པད་མའི་གདན། ལྷ་ནི་ཕྱི་ལྟར་ན་
གསས་རྗེ་རྨང་པོ། ནང་ལྟར་ན་གསལ་བ་རང་འབྱུང༌། གསང་བ་ལྟར་ན། ས་ལས་
གྲུབ་པའི་སངས་རྒྱས། འོད་འགྱུར་བ་མེད་པ། གཡུང་དྲུང་གི་རྒྱལ་པོ་ཞེས་བྱའོ། །
དེ་དག་ལ་བཙུན་མོ་དང༌། སྲས་དང་། འཁོར་དང༌། སྐུ་ཚེ་དང་། གདུལ་བྱའི་
འཕྲིན་ལས་བསམ་གྱིས་མི་ཁྱབ་པར་མངའ་བ་ལ། ལོངས་སྤྱོད་ཅིང་རྫོགས་པའི་སྐུ་རུ་
བཞུགས་སོ། །

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བྱང་དུ་མཉམ་པ་ཉིད་ཀྱི་ཡེ་ཤེས་ལས། འོད་ལྗང་ཁུ། གྲངས་མེད་པ། ཤིན་ཏུ་
ལྗང་བ། རབ་ཏུ་ལྗང་བ། རྣམ་པར་ལྡང་བ། ལྗང་བར་སྣང་བ། ལྗང་བའི་སྣང་བས་
ཡོངས་ལ་ཁྱབ་པ། དེ་དག་ལས་སྐུ་དང་ཞིང་ཁམས། ཟད་པ་མེད་ཅིང་། མཐར་ཐུག་
པ་མེད་པ། ཚིག་བླ་དྭགས་ཀྱི་མཚན་དུ། རིགས་ནི་བྱང་ཕྱོགས་འཁོར་ལོ་རིགས། ཞིང་
ཁམས་ནི་རྣམ་པར་དག་པའི་ཞིང་ཁམས། གཞལ་ཡས་ནི། དབང་བསྒྱུར་འཁོར་ལོའི་
གཞལ་ཡས། གདན་ནི་རྟ་མཆོག་དང་། ཉི་ཟླ་པད་མའི་གདན། ལྷ་ནི་ཕྱི་ལྟར་ན་
གར་གསས་བཙན་པོ། ནང་ལྟར་ན། དགེ་ལྷ་གར་ཕྱུག །གསང་བ་ལྟར་ན་རླུང་ལས་
གྲུབ་པའི་སངས་རྒྱས། འོད་འཁྱུག་པ་མེད་པ། འཁོར་ལོའི་རྒྱལ་པོ་ཞེས་བྱའོ། །དེ་དག་
ལ་བཙུན་མོ་དང༌། སྲས་དང༌། འཁོར་དང༌། སྐུ་ཚེ་དང་། གདུལ་བྱའི་འཕྲིན་ལས་
བསམ་གྱིས་མི་ཁྱབ་པ་མངའ་བ་ལ། ལོངས་སྤྱོད་ཅིང་རྫོགས་པའི་སྐུ་རུ་བཞུགས་སོ། །
ནུབ་ཏུ་སོ་སོར་རྟོགས་པའི་ཡེ་ཤེས་ལས། འོད་དམར་པོ། གྲངས་མེད་པ། ཤིན་
ཏུ་དམར་བ། རབ་ཏུ་དམར་བ། རྣམ་པར་དམར་བ། དམར་བར་སྣང་བ། དམར་
བའི་སྣང་བས་ཡོངས་ལ་ཁྱབ་པ། དེ་དག་ལས་སྐུ་དང་ཞིང་ཁམས་ཟད་པ་མེད་ཅིང་།
མཐར་ཐུག་པ་མེད་པ། ཚིག་བླ་དྭགས་ཀྱི་མཚན་དུ། རིགས་ནི་ནུབ་ཕྱོགས་པད་མ་
རིགས། ཞིང་ཁམས་ནི་བདེ་བ་ཅན་གྱི་ཞིང་ཁམས། གཞལ་ཡས་ནི་དྲི་མེད་པད་མའི་
གཞལ་ཡས། གདན་ནི་རྨ་བྱ་དང་། ཉི་ཟླ་པད་མའི་གདན། ལྷ་ནི་ཕྱི་ལྟར་ན། གནམ་
གསས་དབྱིངས་རུམ། ནང་ལྟར་ན་བྱེ་བྲག་དངོས་མེད། གསང་བ་ལྟར་ན་མེ་ལས་
གྲུབ་པའི་སངས་རྒྱས་འོད་དཔག་ཏུ་མེད་པ། པད་མའི་རྒྱལ་པོ་ཞེས་བྱའོ། །དེ་དག་ལ་
བཙུན་མོ་དང་། སྲས་དང་། འཁོར་དང་། སྐུ་ཚེ་དང༌། གདུལ་བྱ་ཕྲིན་ལས་བསམ་
གྱིས་མི་ཁྱབ་པ་མངའ་བ་ལ། ལོངས་སྤྱོད་ཅིང་རྫོགས་པའི་སྐུ་རུ་བཞུགས་སོ། །
ལྷོ་རུ་བྱ་བ་ནན་ཏན་གྱི་ཡེ་ཤེས་ལས། འོད་སྔོན་པོ། གྲངས་མེད་པ། ཤིན་ཏུ་སྔོ་བ།

སེམས་སྡེ། ། ནམ་མཁའ་སྤྱི་གཅོད་ལྟ་བའི་ཀློང་
རབ་ཏུ་སྔོ་བ། རྣམ་པར་སྔོ་བ། སྔོ་བའི་སྣང་བས་ཡོངས་ལ་ཁྱབ་པ། དེ་དག་ལས།
སྐུ་དང་ཞིང་ཁམས་ཟད་པ་མེད་ཅིང༌། མཐར་ཐུག་པ་མེད་པ། ཚིག་བླ་དྭགས་ཀྱི་
མཚན་དུ། རིགས་ནི་ལྷོ་ཕྱོགས་རིན་ཆེན་རིགས། ཞིང་ཁམས་ནི་དཔལ་དང་ལྡན་པའི་
ཞིང་ཁམས། གཞལ་ཡས་ནི། ཀུན་འབྱུང་ནོར་བུའི་གཞལ་ཡས། གདན་ནི་ཤང་ཤང་
ཉི་ཟླ་པད་མའི་གདན། ལྷ་ནི་ཕྱི་ལྟར་ན་རྒོད་གསས་ཁམས་པ། ནང་ལྟར་ན་དགའ་
བ་དོན་གྲུབ། གསང་བ་ལྟར་ན། ཆུ་ལས་གྲུབ་པའི་སངས་རྒྱས། འོད་ཆགས་པ་མེད་
པ་ནོར་བུའི་རྒྱལ་པོ་ཞེས་བྱའོ། །དེ་དག་ལ་བཙུན་མོ་དང་། སྲས་དང་། འཁོར་དང་།
སྐུ་ཚེ་དང་། གདུལ་བྱ་ཕྲིན་ལས་བསམ་གྱིས་མི་ཁྱབ་པ་མངའ་བ་ལ། ལོངས་སྤྱོད་
རྫོགས་པའི་སྐུ་རུ་བཞུགས་སོ། །དབུས་སུ་སྟོང་པ་ཉིད་ཀྱི་ཡེ་ཤེས་ལས། འོད་དཀར་པོ་
གྲངས་མེད་པ། ཤིན་ཏུ་དཀར་བ། རྣམ་པར་དཀར་བ། དཀར་བར་སྣང་བ། དཀར་
བའི་སྣང་བས་ཡོངས་ལ་ཁྱབ་པ། དེ་དག་ལས། སྐུ་དང་ཞིང་ཁམས། ཟད་པ་མེད་
ཅིང་། མཐར་ཐུག་པ་མེད་པ། ཚིག་བླ་དྭགས་ཀྱི་མཚན་དུ། རིགས་ནི་དབུས་ཕྱོགས་
དེ་བཞིན་རིགས། ཞིང་ཁམས་ནི། ལྷུན་གྱིས་གྲུབ་པའི་ཞིང་ཁམས། གཞལ་ཡས་ནི།
མུ་མེད་ནམ་མཁའ་དག་པའི་གཞལ་ཡས། གདན་ནི་སེང་གེ་དང་། ཉི་ཟླ་པད་མའི་
གདན། ལྷ་ནི་ཕྱི་ལྟར་ན་གཤེན་ལྷ་དཀར་པོ། ནང་ལྟར་ན་ཀུན་སྣང་ཁྱབ་པ། གསང་
བ་ལྟར་ན་ནམ་མཁའ་ལས་གྲུབ་པའི་སངས་རྒྱས། འོད་ནུབ་པ་མེད་པ། ཏོག་གི་རྒྱལ་
པོ་ཞེས་བྱའོ། །དེ་དག་ལ་བཙུན་མོ་དང༌། སྲས་དང༌། འཁོར་དང་། སྐུ་ཚེ་དང༌།
གདུལ་བྱ་ཕྲིན་ལས་བསམ་གྱིས་མི་ཁྱབ་པར་མངའ་བ་ལ། ལོངས་སྤྱོད་རྫོགས་པའི་སྐུ་
རུ་བཞུགས་སོ། །འོད་ཟེར་དེ་དག་ཚུར་འདུས་པའི་བཅུད་ལས། སྟོན་པའི་ཐུགས་ལས།
གསལ་བའི་འོད་ཚོན་གང་། ཡེ་ཤེས་ལྔ་ལྡན་དུ་གསལ་ལོ། །དེ་ལྟར་དུ་སྟོན་པ་ཀུན་ཏུ་
བཟང་པོ་ཉིད་ཀྱང་། འཕྲོ་བའི་དཀྱིལ་འཁོར་ཡོངས་སུ་རྫོགས་པར་མཛད་ནས། སྐུ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དང་ཞིང་ཁམས་ཕྱོགས་མེད་དུ་རྒྱས་ཏེ། མཚན་དཔེ་ཡོངས་སུ་རྫོགས་པས། རྫོགས་
སྐུ་གཤེན་ལྷ་འོད་དཀར་ཞེས་བྱ་སྟེ། ཕུན་སུམ་ཚོགས་པ་ལྔ་ལྡན་གྱི་ཚུལ་དུ་བཞུགས་
སོ། །དེ་ལ་སྟོན་པ་དེ་ཉིད་ལ། གཉིས་མེད་རང་སྣང་དུ་མའི་འཁོར་ནི། གསལ་བ་
རང་འབྱུང་དང་། དགེ་ལྷ་གར་ཕྱུག་དང༌། བྱེ་བྲག་དངོས་མེད་དང་། དགའ་བ་དོན་
གྲུབ་དང༌། ཡུམ་ནམ་མཁའི་ལྷ་མོ་དང༌། འབྱུང་བཞིའི་ལྷ་མོ་དང༌། ཡེ་གཤེན་ཡབ་
བརྒྱད་དང་། ཡེ་སངས་ལྕམ་བརྒྱད་དང་། དྲི་མེད་ལྷ་ལྔ་དང༌། མེ་ཏོག་མ་བཞི་དང་།
འདུལ་བའི་གཤེན་དྲུག་དང༌། དུས་བཞི་ཡི་རྒྱལ་མོ་དང་། གཞན་ཡང་ཕྱོགས་བཅུའི་
སངས་རྒྱས། རིགས་ལྔའི་བདེར་གཤེགས་བསམ་གྱིས་མི་ཁྱབ་པ་དང་ཐབས་ཅིག་ཏུ་
བཞུགས་སོ། །
དེ་ལ་སྟོན་པས། ཐུགས་ཉིད་མ་བཅོས་མ་གཡོས་པ། ཁྱབ་བདལ་ཡངས་པའི་
དཀྱིལ་འཁོར་ནས། ཐུགས་རྗེ་འགག་པ་མེད་པ། ཡེ་ཤེས་རོལ་པའི་ཏིང་ངེ་འཛིན་
ལས་བཞེངས་ནས། ཡེ་ཉིད་ཀྱི་སྟོན་པ་ཀུན་ཏུ་བཟང་པོའི། ཐུགས་ཀྱི་དགོངས་པ།
སྨྲ་བསམ་བརྗོད་མེད་ཀྱི་ངང་ནས། འགག་མེད་རང་འབྱུང་དུ་གསུངས་པ། ཨེ་མ་
ངོ་མཚར་རྨད་གྱི་དོན། ཁྱབ་བདལ་ཆེན་པོ་འདུས་མ་བྱས། དུས་གསུམ་ཐོག་མ་ཐ་
མ་མེད། དང་པོའི་སངས་རྒྱས་རྒྱུ་མེད་པ། འཁོར་འདས་གང་གི་མིང་མ་ཐོག །གྲོལ་
འཁྲུལ་གང་གིས་རྐྱེན་མ་བསླད། འདི་ཞེས་གཟའ་གཏད་སྤྲོས་མཐའ་བྲལ། གདོད་
མའི་ངོ་བོ་དེ་བཞིན་གཤིས། སྐད་ཅིག་ཤེས་པས་རྒྱུ་འབྲས་བརླགས། སྲིད་པ་གསུམ་
པོ་ཧྲུལ་པོར་གཏོང་། མ་རིག་བོན་ཉིད་དབྱིངས་ཀྱི་ཀློང་། རིག་པའི་ཡེ་ཤེས་མིང་མ་
གྲུབ། ཐམས་ཅད་ཡེ་ཉིད་ཆེན་པོའི་ངང༌། ཉིད་ལ་ཉིད་ཀྱིས་རྒྱས་ཐེབ་ཅིང་། ཉིད་
ལ་ཉིད་དུ་མངོན་རོལ་ན། བདག་ཉིད་ཆེན་པོས་རང་དབང་བསྒྱུར། དབང་བསྒྱུར་
རྒྱལ་པོ་ཨེ་མ་ཧོ། གདོད་མའི་སངས་རྒྱས་ཨེ་མ་ཧོ། ཡེ་སྲིད་ཆེན་པོ་ཨེ་མ་ཧོ། ཞེས་

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
འགག་མེད་ཀྱི་གསུང་རང་འབྱུང་དུ་བསྒྲགས་ནས། ཐུགས་ཉི་མའི་དཀྱིལ་འཁོར་ལྟ་བུ་
ལ། ཐུགས་རྗེ་ཚད་མེད་བཞི་ལྡན་གྱི། ཏིང་ངེ་འཛིན་ལ་སྙོམ་པར་བཞུགས་སོ། །ཏིང་
ངེ་འཛིན་དེ་དག་གི་མཐུ་ལས། སྟོན་པའི་ཐུགས་ལས་འོད་ཟེར། དཀར་ལ་དམར་
བའི་མདངས་ཆགས་པ་གཅིག་འཕྲོས་ནས། འཐུག་པོ་བཀོད་པའི་ལྷོ་ཤར། འོག་མིན་
དགའ་ལྡན་དག་པའི་ཞིང་ཁམས། མཁའ་ཡངས་རྣམ་པར་དག་པའི་གནས་མཆོག་
ཞེས་བྱ་བར། མེ་ལས་གྲུབ་པའི་སངས་རྒྱས་དང་། སེམས་དཔའ་མང་པོ་བཞུགས་ཏེ།
དེ་ཡི་དབུས་སུ། ཟངས་ཀྱི་པད་མ་འདབ་མ་སྟོང་ལྡན་གྱི་དཀྱིལ་ན། མཚན་དང་ལྡན་
པའི་རྫོགས་སྐུ། སྐུ་མདོག་དམར་པོ། པད་མ་ར་གའི་མདོག་འདྲ་བ། ཞལ་གཅིག་ཕྱག་
གཉིས། ཕྱག་ན་དབང་བསྒྱུར་གྱི་འཁོར་ལོ་བསྣམས་པ། སྐུ་ལ་ལོངས་སྤྱོད་རྫོགས་པའི་
རྒྱན་གྱིས་བརྒྱན་པ་གཅིག །རང་འབྱུང་རྫོགས་པའི་སྐུ་རུ་བཞུགས་སོ། ། དེ་ལ་དགའ་
ལྡན་དག་པའི་སངས་རྒྱས་དང༌། སེམས་དཔའ་རྣམས་ཀྱང་ངོ་མཚར་བར་གྱུར་ནས་
གསོལ་པ། བོན་ཉིད་དབྱིངས་ནས་ཚད་མེད་ཐུགས་རྗེའི་མཐུས། འགྲོ་བའི་དོན་དུ་
མཚན་དཔེ་ལོངས་སྤྱོད་རྫོགས། གང་ལ་གང་འདུལ་ཐབས་དང་ཐུགས་རྗེ་ལྡན། ཚད་
མེད་འོད་ལྡན་སྐུ་ལ་མོས་པས་འདུད། ད་ཡང་དགའ་ལྡན་དག་པའི་ཞིང་ཁམས་
འདིར། ཅི་སྲིད་བར་དུ་དེ་སྲིད་འགྲོ་དོན་གྱིས། ཐུགས་རྗེའི་འོད་ཟེར་ཀུན་ནས་སྤྲོ་བར་
མཛོད། ཅེས་གསོལ་པས། རྫོགས་སྐུ་དེ་དག་གི་ཞལ་ནས། ལེགས་སོ་སངས་རྒྱས་
སེམས་དཔའ་རྣམས་། བདག་ནི་འོག་མིན་ལྷུན་གྱིས་གྲུབ་པའི་ཞིང་ཁམས་ནས། ཀུན་
ཏུ་བཟང་པོའི་ཐུགས་ཀྱི་དཀྱིལ་འཁོར་ནས། ཚད་མེད་པ་བཞིའི་འོད་ཟེར། སེམས་
ཅན་གྱི་དོན་དུ་དགོངས་པས། སངས་རྒྱས་དེ་ཡི་མཐུ་བོ། བསྟན་པ་དེ་ཡི་དཔལ་ལས་
བརྟེན་དེ་བྱུང་བའོ། །ད་ཡང་སྟོན་པ་དེ་ཡི་སྤྱན་སྔར་མཆིས་ནས། འགྲོ་བ་འདུལ་བའི་
ལུང་ནོད་ནས། སླར་འདི་རུ་མཆིའོ། །ཞེས་གསུངས་ནས། འོད་དམར་པོ་མདའ་གང་
11

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བ་གཅིག་ཏུ་གྱུར། སླར་འོག་མིན་དུ་གཤེགས་ནས་སྟོན་པའི་དྲུང་དུ་འཁོད་དོ། །དེ་
ལ་སྟོན་པ་ཡང་ཐུགས་རང་བར་གྱུར་ནས། ཞལ་ནས་འཛུམ་པ་མཛད་དེ། ཏིང་ངེ་
འཛིན་གྱིས་རྒྱུད་བྱིན་གྱིས་བརླབས་སོ། །དེ་ནས་འཁོར་རྣམས་ཀྱིས་སྟོན་པ་ལ། དགའ་
བ་དང་མོས་པའི་འདུན་པ་ཆེན་པོ་བསྐྱེད་ནས། ཏིང་འཛིན་གྱི་མཆོད་པ་དཔག་ཏུ་
མེད་པ། མངོན་པར་སྣང་བ་དང་མི་སྣང་བ་མེད་པ། ཡོངས་ལ་ཁྱབ་པའི་སྤྲིན་ཞེས་
བྱ་བ་ཕུལ་ནས། འཁོར་དེ་དག་གི་ནང་ནས། ཚད་མེད་འོད་ལྡན་རང་གི་གདན་ལ་
བཞེངས་ནས། གུས་པའི་ཚུལ་གྱིས་ཞུས་པ། །
ཨེ་མ་སྟོན་པ་བླ་ན་མེད། ཁྱབ་བདལ་ཆེན་པོ་མི་གཡོ་བ། བདེ་ཆེན་རྒྱལ་པོ་འདུས་
མ་བྱས། སྤྲོས་བྲལ་ཉག་གཅིག་སྐུ་ལ་འདུད། ཉིད་ཀྱི་དགོངས་པ་ཅི་ལྟ་བ། སྒྱུ་འཕྲུལ་
འདི་ཉིད་ཅི་ལྟ་བུ། ཆོ་འཕྲུལ་ཆེན་པོའི་དམིག་འཕྲུལ་གང༌། བདག་ཅག་འཁོར་ལ་
བཤད་དུ་གསོལ། དེ་ལ་སྟོན་པས་བཀའ་བསྩལ་པ། ཉོན་ཅིག་འདུས་པའི་འཁོར་
རྣམས་དང་། ཚད་མེད་འོད་ལྡན་ང་ལ་ཉོན། ཕྱོགས་བཅུའི་སངས་རྒྱས་ང་ལ་ཉོན།
ས་བཅུའི་སེམས་དཔའ་ང་ལ་ཉོན། དུས་གསུམ་བདེར་གཤེགས་ང་ལ་ཉོན། ཁམས་
གསུམ་སེམས་ཅན་ང་ལ་ཉོན། སྣང་ཞིང་སྲིད་པ་ང་ལ་ཉོན། ང་མེད་ང་ཡི་སྔོན་རོལ་
དུ། སངས་རྒྱས་བྱ་བའི་མིང་ཡང་མེད། ང་སྲིད་ང་ཡི་འོག་རོལ་དུ། སེམས་ཅན་བྱ་
བའི་མིང་ཡང་མེད། ང་གནས་ང་ཡི་ཕ་རོལ་དུ། འདི་ཡིན་བྱ་བའི་མིང་ཡང་མེད།
ང་བྱུང་ང་ཡི་ཚུར་རོལ་དུ། འདི་མིན་བྱ་བའི་མིང་ཡང་མེད། ང་ལས་ཐོག་མ་ཐ་མ་
མེད། དང་པོའི་སངས་རྒྱས་རྒྱུ་མེད་པ། འགྲོ་བ་མེད་པ་འོང་བ་མེད། འཕེལ་བ་མེད་
ཅིང་འགྲིབ་པ་མེད། ཟད་པ་མེད་ཅིང་ཐུག་པ་མེད། འཁོར་འདས་ཀུན་གྱི་ཐོག་མ་
རུ། ཐོག་མར་རིག་པའི་རྒྱལ་པོ་སྔ། དུས་གསུམ་སངས་རྒྱས་ཀུན་བས་བགྲེས། དུས་
གསུམ་སངས་རྒྱས་དུས་ཀྱིས་འཛིན། ང་ལ་དུས་གསུམ་ཐོག་མཐའ་མེད། ཐོག་མཐར་
12

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
འཛིན་པས་ང་མི་མཐོང་། བསྐལ་སྲིད་འབྱུང་བ་གྲངས་ཀྱིས་བགྲངས། ང་ལ་གྲངས་
ཀྱིས་བགྲང་དུ་མེད། གྲངས་ཀྱིས་བགྲང་བས་ང་མི་ལོང་། བྱེ་བྲག་རྣམ་གྲངས་རྩིས་ལ་
འདེབ། ང་ལ་རྣམ་གྲངས་རྩི་རུ་མེད། རྩིས་ལ་བཏབ་པས་ང་མི་ཟིན། དགེ་སྡིག་རྒྱུ་
འབྲས་ཆག་ལ་གཞལ། ང་ལ་ཆག་ཚད་གཞལ་དུ་མེད། རྒྱུ་འབྲས་གཞལ་བས་ང་མི་
རྟོགས། སྐྱོན་དང་ཡོན་ཏན་བླང་དོར་རྒྱུ། ང་ལ་བླང་དོར་མཐར་མི་དམིགས། བླང་
དོར་བྱས་པས་ང་མི་རྙེད། འཁོར་འདས་གཉིས་པོ་དགག་དང་བསྒྲུབ། ང་ལ་དགག་
དང་བསྒྲུབ་ཏུ་མེད། དགག་སྒྲུབ་བྱས་པས་ང་མི་འགྲུབ། ཐེག་བརྒྱད་ལྟ་སྒོམ་འཕེལ་
དང་འགྲིབ། ང་ལ་འཕེལ་དང་འགྲིབ་ཏུ་མེད། འཕེལ་འགྲིབ་བསྒོམ་པས་ང་མི་གསལ།
ཕྱི་ནང་སྤྱོད་པ་བཅོས་དང་གཞིབ། ང་ལ་བཅོས་དང་གཞིབ་ཏུ་མེད། བཅས་བཅོས་
བྱས་པས་ང་མི་ཐོབ། གནས་དང་འགྱུར་བ་ཐེ་ཙོམ་གཞིབ། ང་ལ་ཡིན་མིན་རྩིས་རྡབ་
མེད། ཐེ་ཚོམ་བློ་ཡིས་ང་མི་འགང་། ང་ཡི་དགོངས་སྤྱོད་ཅི་ལྟ་བ། མཐོང་བ་མེད་
ཅིང་ཐོབ་པ་མེད། གང་ཞིག་ང་ལ་ངར་མཐོང་བ། བཏགས་པ་ཐམས་ཅད་མིང་དུ་
རྫུན། མཚན་ཉིད་ཚིག་གི་གདགས་སྒོ་ཟད། འདི་ཞེས་གཟའ་གཏད་སྤྲོས་པ་བྲལ།།
འཁོར་འདས་གང་གི་མིང་མ་ཐོག །རྟག་ཆད་གང་གི་མཐས་མ་རེག །ཡིན་མིན་ཐ་
སྙད་གཟུང་འཛིན་དང་། བླང་དོར་མཚན་མ་ཡོད་མ་ཡིན། ང་ཡི་དགོངས་སྤྱོད་ཅི་ལྟ་
བ། གང་གིས་གཞལ་དུ་ཡོད་མ་ཡིན། ཚད་མེད་འོད་ལྡན་དྭངས་བའི་ལྷ། ཏིང་ངེ་
འཛིན་གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། ། ཞེས་གསུངས་
སོ། །
ཡང་གསུངས་པ། ཚད་མེད་འོད་ལྡན་ཡང་ཡང་ཉོན། སྒྱུ་འཕྲུལ་ཆེན་པོ་འདི་
ཉིད་ཀྱང་། ང་ཡི་ཡེ་ཤེས་རོལ་པའི་དབྱིངས། གང་ཞིག་ང་ལ་གཟུགས་མེད་ཅིང་།
གཟུགས་སུ་མཐོང་བའི་དངོས་མེད་ཀྱང་། རྟག་དང་ཆད་པའི་མཐའ་མེད་པས། སྒྱུ་
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འཕྲུལ་ཆེན་པོ་ང་ལས་བྱུང་། ཐམས་ཅད་ཐམས་ཅད་ང་ལས་བྱུང༌། འཁོར་བ་མྱང་
འདས་ང་ལས་བྱུང་། ཅི་ཕྱིར་ང་ལས་འབྱུང་སྲིད་ན། དེ་སྲིད་ང་ལས་འབྱུང་བར་ངེས།
འཁོར་བ་བྱ་བ་མ་གྲུབ་པས། མྱ་ངན་འདས་པ་ང་ལས་བྱུང༌། འདས་ཞེས་བྱ་བ་མ་
གྲུབ་པས། སྣང་ཞིང་སྲིད་པ་ང་ལས་བྱུང་། འཁོར་འདས་བྱ་བ་མ་གྲུབ་པས། ལུང་
མ་བསྟན་པ་ང་ལས་བྱུང༌། དྲི་མ་བྱ་བ་མ་གྲུབ་པས། ཀ་དག་བྱ་བ་ང་ལས་བྱུང༌། དྲི་
མ་བྲལ་བ་མ་གྲུབ་པས། ལྷུན་གྲུབ་བྱ་བ་ང་ལས་བྱུང༌། སྐྱེ་ཞེས་བྱ་བ་མ་གྲུབ་པས།
འགག་པའི་མཚན་མ་ང་ལས་བྱུང་། འགག་ཅེས་བྱ་བ་མ་གྲུབ་པས། སྐྱེ་བའི་ཆོ་
འཕྲུལ་ང་ལས་བྱུང་། རྟག་ཅེས་བྱ་བ་མ་གྲུབ་པས། ངང་ཉིད་ཀློང་ཐིམ་ང་ལས་བྱུང༌།
ཆད་ཅེས་བྱ་བ་མ་གྲུབ་པས། གཟུགས་སྐུ་རྣམ་གཉིས་ང་ལས་བྱུང་། སྣང་ཞེས་བྱ་བ་
མ་གྲུབ་པས། སྣང་མེད་བོན་སྐུ་ང་ལས་བྱུང་། སྟོང་ཞེས་བྱ་བ་མ་གྲུབ་པས། རོལ་
པ་འགག་མེད་ང་ལས་བྱུང་། གཅིག་ཏུ་འཛིན་པར་མ་གྲུབ་པས། མཚན་ཉིད་རྣམ་
གྲངས་ང་ལས་བྱུང༌། མང་དུ་བགྲང་བར་མ་གྲུབ་པས། ཐིག་ལེ་ཉག་གཅིག་ང་ལས་
བྱུང་། ཡོད་ལ་ཆགས་པར་མ་གྲུབ་པས། འཇིག་པའི་མཚན་མ་ང་ལས་བྱུང་། མེད་
ལ་རྨོངས་པར་མ་གྲུབ་པས། ཆགས་པའི་གཞི་མ་ང་ལས་བྱུང་། གང་གི་མཐར་ཡང་
མ་ལྷུང་པས། ཀུན་མིན་གང་མིན་ང་ལས་བྱུང་། ཐམས་ཅད་གང་དང་མི་འདྲ་བས།
ཀུན་ལས་དཔག་པ་ང་ལས་བྱུང་། ཚིགས་སུ་བརྗོད་པ་མ་འགག་པས། བརྒྱད་ཁྲི་བཞི་
སྟོང་ང་ལས་བྱུང༌། དོན་ལ་བརྗོད་དུ་མ་མཆིས་པས། སྨྲ་བསམ་བརྗོད་མེད་ང་ལས་
བྱུང་། སྟོང་ཟད་ཆད་ལྟར་མ་སོང་བས། དགེ་སྡིག་རྒྱུ་འབྲས་ང་ལས་བྱུང་། གཉིས་
འཛིན་གོལ་མཐར་མ་ལྟུང་བས། དུ་མ་རོ་གཅིག་ང་ལས་བྱུང་། བོན་ཉིད་སྟོང་མཐར་
མ་གོལ་བས། ཡེ་ཤེས་འོད་ལྔ་ང་ལས་བྱུང་། འོད་ལྔ་ཡེ་ནས་སྒྲིབ་མེད་པ། སྐུ་དང་
ཞིང་ཁམས་ང་ལས་བྱུང་། དབྱིངས་ལ་ཐུགས་རྗེ་མ་འགག་པས། ཐབས་ཀྱི་རྒྱལ་པོ་
14

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ང་ལས་བྱུང་། ཐབས་ལས་རྐྱང་ཆར་མ་སོང་བས། ཤེས་རབ་གཟུང་མ་ང་ལས་བྱུང་།
ཐབས་དང་ཐུགས་རྗེ་ཟུང་འབྲེལ་བས། སེམས་ཅན་འགྲོ་དོན་ང་ལས་བྱུང་། མཁྱེན་
དང་བརྩེ་བའི་ཐུགས་མངའ་བས། ཚད་མེད་བཞི་ལྡན་ང་ལས་བྱུང༌། འཁོར་འདས་
ཀུན་ལ་དབང་བསྒྱུར་བས། དབང་བསྒྱུར་རྒྱལ་པོ་ང་ལས་བྱུང༌། ཀུན་གྱི་ཐོག་མར་ང་
སྔ་བས། བདག་ཉིད་ཆེན་པོ་ང་ལས་བྱུང་། ཉིད་ལ་ཉིད་དུ་ལོངས་སྤྱོད་པས། ལོངས་
སྐུ་རིགས་ལྔ་ང་ལས་བྱུང་ངོ༌། ། སྐུ་དང་ཞིང་ཁམས་མངོན་རྫོགས་སུ། རྫོགས་སྐུ་ཕུན་
ཚོགས་ང་ལས་བྱུང་། ང་ལ་ང་མེད་ངར་མི་འཛིན། ངར་མི་འཛིན་པས་ང་དབང་ཆེ།
ང་ཆེ་ང་རྒྱལ་ང་ཡི་དབྱིངས། ཐམས་ཅད་ང་ཡི་དབྱིངས་ལ་རྫོགས། ང་ཡི་དབྱིངས་
ལ་འཕོ་འགྱུར་མེད། སྣང་སྲིད་ང་ཡི་ཞིང་དུ་གསལ། ང་ཡི་ཞིང་ལ་ཡངས་དོག་མེད།
འཁོར་འདས་ང་ཡི་ངང་དུ་གནས། ང་ཡི་ངང་ལ་འདུ་འབྲལ་མེད། ང་བདག་འཛིན་
པས་ང་མི་མཐོང་། ང་འོ་སྙམ་པས་ང་མི་ཐོབ། ང་ཡི་སྒྱུ་འཕྲུལ་འདི་འདྲ་བ། མ་
བགོས་སྤྱི་ལ་ཡོངས་ཁྱབ་ཅིང་། འདུ་བ་མེད་ཅིང་འབྲལ་བ་མེད། མེད་ཅིང་དཀོན་
པས་ཡིད་བཞིན་ནོར། ཨེ་མ་ངོ་མཚར་ཤིན་ཏུ་ཆེ། ཚད་མེད་འོད་ལྡན་རྫོགས་པའི་
ལྷ། ཏིང་ངེ་འཛིན་གྱི་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །ཞེས་
གསུངས་སོ། ། །
ཡང་གསུངས་པ། ཚད་མེད་འོད་ལྡན་ཡང་ཡང་ཉོན། ཆོ་འཕྲུལ་ཆེན་པོའི་དམིག་
འཕྲུལ་ཀྱང་། ང་ཡི་ཡེ་ཤེས་རོལ་པའི་རྩལ། གང་ཞིག་ང་ལ་ངེས་མེད་ཅིང་། ང་ཡི་བྱ་
བརྩལ་འཛིན་མེད་པ། ཆོ་འཕྲུལ་ཆེན་པོ་ང་ལས་བྱུང་། རྣམ་པ་སྣ་ཚོགས་ཀུན་རོལ་
སྤྱོད། དབང་བསྒྱུར་འགྲོ་བའི་དམིག་འཕྲུལ་ཆེ། གཟུགས་སྐུ་རྣམ་གཉིས་ང་ལས་བྱུང་།
སྐུ་དང་ཞིང་ཁམས་མངོན་རོལ་སྤྱོད། ངོ་མཚར་ལྟད་མོ་དམིག་འཕྲུལ་ཆེ། མཁྱེན་
དང་བརྩེ་བ་ང་ལས་བྱུང༌། ཚད་མེད་བཞི་ལྡན་མངོན་རོལ་སྤྱོད། ཐབས་དང་ཐུགས་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྗེ་དམིག་འཕྲུལ་ཆེ། ཐབས་ཀྱི་རྒྱལ་པོ་ང་ལས་བྱུང་། ཤེས་རབ་བཙུན་མོ་མངོན་རོལ་
སྤྱོད། བདེ་ཆེན་ཕྱག་རྒྱ་དམིག་འཕྲུལ་ཆེ། ཐུགས་རྗེ་ཆེན་པོ་ང་ལས་བྱུང་། གང་ལ་
གང་འདུལ་མངོན་རོལ་སྤྱོད། སྤྲུལ་སྐུ་བསམ་འདས་དམིགས་འཕྲུལ་ཆེ། ཚིག་དང་
ཡི་གེ་ང་ལས་བྱུང་། བརྒྱད་ཁྲི་བཞི་སྟོང་མངོན་རོལ་སྤྱོད། འགྲོ་བ་བཀྲིད་དྲང་དམིག་
འཕྲུལ་ཆེ། བདེ་དང་སྡུག་བསྔལ་ང་ལས་བྱུང༌། བདེ་སྡུག་དབྱེར་མེད་མངོན་རོལ་
སྤྱོད། ཕན་མེད་གནོད་བྲལ་དམིག་འཕྲུལ་ཆེ། ཐར་དང་འཁོར་བ་ང་ལས་བྱུང་། རེ་
དོགས་མཐའ་བྲལ་མངོན་རོལ་སྤྱོད། བྱ་བརྩལ་ཀུན་བྲལ་དམིག་འཕྲུལ་ཆེ། དགེ་དང་
མི་དགེ་ང་ལས་བྱུང་། དུ་མ་རོ་གཅིག་མངོན་རོལ་སྤྱོད། སྤང་བླང་མེད་པའི་དམིག་
འཕྲུལ་ཆེ། སྐྱོན་དང་ཡོན་ཏན་ང་ལས་བྱུང་། གང་ལ་འཛིན་མེད་མངོན་རོལ་སྤྱོད།
བླང་དོར་མེད་པའི་དམིག་འཕྲུལ་ཆེ། ཡོད་མཐོང་སྣང་གྲགས་ང་ལས་བྱུང་། གང་ལ་
དངོས་མེད་མངོན་རོལ་སྤྱོད། གཟུང་འཛིན་དྲི་བྲལ་དམིག་འཕྲུལ་ཆེ། ལེགས་པའི་
ཡོན་ཏན་ང་ལས་བྱུང་། ཆགས་པ་མེད་པར་མངོན་རོལ་སྤྱོད། ཞེན་པ་མེད་པར་
མངོན་རོལ་ཆེ། ཉེས་པའི་སྐྱོན་ཡང་ང་ལས་བྱུང༌། ཞུམ་པ་མེད་པར་མངོན་རོལ་སྤྱོད།
སྡང་བ་མེད་པ་དམིག་འཕྲུལ་ཆེ། སྣ་ཚོགས་སྣང་བ་ང་ལས་བྱུང་། སྤང་བླང་མེད་
པར་མངོན་རོལ་སྤྱོད། སྒྱུ་མ་ཆོ་འཕྲུལ་དམིག་འཕྲུལ་ཆེ། རྒྱུ་དང་རྐྱེན་རྣམས་ང་ལས་
བྱུང༌། རྒྱུ་རྐྱེན་གཉིས་བྲལ་མངོན་རོལ་སྤྱོད། རྒྱུ་མེད་རྐྱེན་ཟད་དམིག་འཕྲུལ་ཆེ། མ་
ངེས་སྤྲུལ་སྐུ་ང་ལས་བྱུང་། འགྲོ་བ་རང་མཐུན་མངོན་རོལ་སྤྱོད། གང་ལ་ངེས་མེད་
དམིག་འཕྲུལ་ཆེ། ངེས་མེད་སྣང་བ་ང་ལས་བྱུང་། གཅིག་བསྐྱུར་གཅིག་ལེན་མངོན་
རོལ་སྤྱོད། མ་ཆགས་མི་ལེན་དམིག་འཕྲུལ་ཆེ། དུག་དང་ཡེ་ཤེས་ང་ལས་བྱུང་། དུག་
ལྔ་སྤང་མེད་མངོན་རོལ་སྤྱོད། ཡེ་ཤེས་ལྔ་ལྡན་དམིག་འཕྲུལ་ཆེ། ཕྲིན་ལས་རྣམ་བཞི་
ང་ལས་བྱུང་། ཞི་རྒྱས་དབང་དྲག་མངོན་རོལ་སྤྱོད། ལས་རྣམས་ཀུན་གྲུབ་དམིག་
16

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
འཕྲུལ་ཆེ། སེམས་ཅན་འགྲོ་དོན་ང་ལས་བྱུང་། ཐར་པའི་ལམ་འདྲེན་མངོན་རོལ་སྤྱོད།
བདེ་ཆེན་གནས་ཕྱིན་དམིག་འཕྲུལ་ཆེ། བདག་མེད་ལྟ་བ་ང་ལས་བྱུང་། རྟག་ཆད་
མཐའ་བྲལ་མངོན་རོལ་སྤྱོད། ཡངས་དོག་མཐའ་བྲལ་དམིག་འཕྲུལ་ཆེ། དམིགས་
མེད་སྒོམ་པ་ང་ལས་བྱུང་། དམིགས་གཏད་བྲལ་བ་མངོན་རོལ་སྤྱོད། དམིགས་མེད་
བློ་འདས་དམིག་འཕྲུལ་ཆེ། བྱར་མེད་སྤྱོད་པ་ང་ལས་བྱུང༌། ཤུགས་འབྱུང་ཆགས་
བྲལ་མངོན་རོལ་སྤྱོད། ལེགས་ཉེས་དྲི་བྲལ་དམིག་འཕྲུལ་ཆེ། འཆོར་མེད་དམ་ཚིག་ང་
ལས་བྱུང་། སྲུང་མཚམས་དྲི་བྲལ་མངོན་རོལ་སྤྱོད། རྣམ་དག་དྲི་བྲལ་དམིག་འཕྲུལ་
ཆེ། དོགས་མེད་འབྲས་བུ་ང་ལས་བྱུང་། རེ་དོགས་མཐའ་བྲལ་མངོན་རོལ་སྤྱོད། ཐོབ་
པ་མེད་པའི་དམིག་འཕྲུལ་ཆེ། བདག་གི་ཆོ་འཕྲུལ་འདི་འདྲ་བ། ཐབས་ལས་ཐུགས་
རྗེ་མ་འགག་པས། གང་ལ་གང་འདུལ་དེ་སྟོན་གྱིས། དབང་བསྐུར་འགྲོ་བའི་དམིགས་
སུ་འཕྲུལ། དམིག་འཕྲུལ་ཆེན་པོ་འདི་འདྲ་བའི། འཁོར་བ་བོན་ཉིད་དབྱིངས་སུ་
གཞོལ། སྡུག་བསྔལ་ཉོན་མོངས་བདེ་བ་རོལ། མ་རིག་ཡེ་ཤེས་མཁའ་ལ་གསལ། ཕུང་
པོ་སྐུ་ལྔའི་ཀློང་དུ་བསྟིམ། ཐབས་དང་ཐུགས་རྗེ་འདི་འདྲ་བ། ཨེ་མ་ངོ་མཚར་རྨད་དུ་
བྱུང༌། ཚད་མེད་འོད་ལྡན་སྤྲུལ་པའི་གཤེན། ཏིང་ངེ་འཛིན་གྱིས་བྱིན་གྱིས་བརླབས།
རྒྱུད་ལ་སྨིན་པའི་དབང་བསྐུར་རོ། །ཚད་མེད་བཞི་ལྡན་ཐུགས་རྗེ་ཡིས། འགྲོ་བ་
ཡོངས་ལ་སྨན་པར་མཛོད། ཅེས་གསུངས་ཏེ། ཏིང་ངེ་འཛིན་ལ་བཞུགས་སུ་གསོལ།
རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས། ཐེག་པ་ཆེན་པོ་གླེང་གཞིའི་
ལེའུ་སྟེ་དང་པོའོ། །། །
༧ ཀུན་ཏུ་བཟང་པོ་ཁྱབ་བདལ་རོལ་པ་ཆེ། ཐམས་ཅད་མ་ལུས་འབྱུང་ལ་ཕྱག་
འཚལ་ལོ། དུས་དེ་ཙམ་ན། སྟོན་པ་ཀུན་ཏུ་བཟང་པོ་ལ། འཁོར་རྣམས་ཀྱིས་ཏིང་
འཛིན་ཡིད་ལས་སྤྲུལ་པའི་མཆོད་པ་མངོན་པར་སྣང་བ་ཡེ་ཤེས་རོལ་པ་ཞེས་བྱ་བ།
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དཔག་ཏུ་མེད་པ། ནམ་མཁའི་མཐའ་དང་མཉམ་པ། ཡོངས་སུ་འདུས་པ་ཆེན་པོ་
ཕུལ་བས། སྟོན་པ་ཡང་ཐུགས་དགྱེས་པར་གྱུར་ནས། ས་ལ་ཐུགས་ལས་འོད་ཟེར་གྲངས་
མེད་པར། སྤྲོས་ཤིང་བཀྱེ་བས། འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ།
ཡེ་ཤེས་ཀྱི་སྣང་བ་ཆེན་པོས་ཡོངས་སུ་ཁྱབ་པར་གྱུར་ཏོ། །འོད་ཟེར་དེ་དག་ཚུར་
འདུས་པ་ལས། སྟོན་པའི་ཐུགས་ལ། ཨ་སྐྱེ་བ་མེད་པ། གསལ་བའི་ཡི་གེ་ཚོན་གང་ངོ་
བོ་ཉིད་དུ་གསལ་ཞིང་། འཁོར་འདས་གཉིས་མེད་མཉམ་པའི་དགོངས་པ་ལ་
བཞུགས་སོ། ། དེ་ལ་འཁོར་རྣམས་ཀྱི་ནང་ནས། གཤེན་ཚད་མེད་འོད་ལྡན་གྱིས། རྒྱན་
དང་ཆ་ལུགས་རྫོགས་པར་མཛད་ནས་གསོལ་པ། ཨེ་མ་སྟོན་པ་འགྲོ་བའི་མགོན།
དབྱིངས་ལས་སྐུར་བསྟན་རྫོགས་པའི་སྐུ། རང་འབྱུང་གཤེན་ལྷ་དཀར་པོ་ལགས།
ཉིད་ཀྱི་ཞལ་ནས་གསུངས་ཕྱུང་ཞིང་། རང་འབྱུང་རོལ་པའི་སྒྲ་བསྒྲགས་ནས། འགག་
མེད་ཐབས་ཀྱིས་བརྡའ་བསྟན་པ། སྣང་སྲིད་སྣོད་བཅུད་འཁོར་འདས་བོན། ཐམས་
ཅད་ཉིད་ལ་བྱུང་ལགས་ན། དུས་གསུམ་སངས་རྒྱས་མྱ་ངན་འདས། ཁམས་གསུམ་
སེམས་ཅན་ལས་ཀྱིས་འཁོར། གཉིས་སུ་མེད་པར་མཉམ་ལགས་ནས། བདེ་སྡུག་ལས་
སྤྱོད་ཅི་ལ་འབྱུང་། འདི་ཡིས་རྒྱུ་རྐྱེན་ཇི་ལྟར་ལགས། འཁོར་འདས་གཞི་རྩ་བསྟན་དུ་
གསོལ། དེ་ལ་སྟོན་པས་བཀའ་སྩལ་པ། ཉོན་ཅིག་ཚད་མེད་འོད་ལྡན་གཤེན། སྤྱིར་
ཡང་འཁོར་བ་མྱང་འདས་གཉིས། ཡེ་ནས་གཉིས་མེད་རོལ་པ་ལས། མུན་དང་སྣང་
གི་སྒྲོན་མ་ལྟར། མུན་པ་སྤངས་བས་སྣང་མི་གསལ། སྣང་བ་མེད་ན་མུན་མ་གྲུབ།
དེ་ཕྱིར་སངས་རྒྱས་སེམས་ཅན་གཉིས། སངས་མ་རྒྱས་ན་སེམས་མི་ཅན། སེམས་ཅན་
མ་སྲིད་སངས་མི་རྒྱས། འཁོར་འདས་མ་སྲིད་གོང་རོལ་དུ། ཀུན་གཞི་ཁྱབ་བདལ་
འདུས་མ་བྱས། ཡེ་ནས་འཕྱེ་འོ་ལུང་མ་བསྟན། ཀུན་ཁྱབ་ཀུན་འབྱུང་ཀུན་གྱི་གཞི།
ཁྱབ་བདལ་ཆེན་པོ་བོན་གྱི་དབྱིངས། མུ་མེད་འབྱམས་ཡས་སྤྱོད་ལས་འདས། མུ་
18

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མཐའ་བྲལ་བ་བོན་གྱི་དབྱིངས། ཁ་གཏིང་མཚན་མ་དཔག་ཏུ་མེད། མཚན་མེད་
འབྱམས་ཡས་བོན་གྱི་དབྱིངས། རྒྱ་ཁྱོན་དཔག་ཚད་གཞལ་མི་གཏུབ། ཡངས་དོག་
མཐའ་བྲལ་བོན་གྱི་དབྱིངས། འདི་ཞེས་གཟའ་གཏད་སྤྲོས་མཐའ་བྲལ། སྤྲོས་བྲལ་
ཆེན་པོ་བོན་གྱི་དབྱིངས། འཕེལ་བ་མེད་ཅིང་འགྲིབ་པ་མེད། འཕེལ་འགྲིབ་མེད་པ་
བོན་གྱི་དབྱིངས། འགྲོ་བ་མེད་ཅིང་འོང་བ་མེད། འགྲོ་འོང་མེད་པ་བོན་གྱི་དབྱིངས།
རྟག་པ་མེད་ཅིང་ཆད་པ་མེད། རྟག་ཆད་མཐའ་བྲལ་བོན་གྱི་དབྱིངས། སྐྱེ་བ་མེད་
ཅིང་འགག་པ་མེད། སྐྱེ་འགག་གཉིས་མེད་བོན་གྱི་དབྱིངས། དུས་གསུམ་ཐོག་མ་ཐ་
མ་མེད། ཐོག་མཐའ་འགྱུར་མེད་བོན་གྱི་དབྱིངས། དབྱིངས་ལ་དབྱིངས་ཀྱི་དངོས་པོ་
མེད། དབྱིངས་ཞེས་བྱ་བ་གྲུབ་པ་མེད། མ་གྲུབ་བྱ་བའི་ཁྱབ་པ་མེད། གྲུབ་དང་མ་
གྲུབ་འཛིན་པ་མེད། དུག་དང་ཡེ་ཤེས་ངོས་འཛིན་མེད། སངས་རྒྱས་སེམས་ཅན་བྱེ་
བྲག་མེད། སྐྱོན་དང་ཡོན་ཏན་དབྱེའ་ཤག་མེད། བདེ་དང་སྡུག་བསྔལ་ཚོར་བ་མེད།
ཐར་པ་ཞེས་ཀྱི་རེ་བ་མེད། འཁོར་བ་ཞེས་ཀྱི་དོགས་པ་མེད། ཅིར་ཡང་མ་ཡིན་བྱེད་
པ་མེད། གང་དུ་མ་གྲུབ་དངོས་པོ་མེད། མཚན་མར་མ་བཏགས་ཐ་སྙད་མེད། ཀུན་
གཞི་སྟོང་པ་བོན་གྱི་ཀློང་། དཔེར་ན་ནམ་མཁའི་གཏོས་ལྟར་དུ། སང་ངེ་ཕྱོད་དེ་རྒྱང་
ངེ་བ། ཁྱབ་བདལ་ཕྱོགས་རིས་མེད་པར་གནས། དེ་ལྟར་གནས་པའི་ཀུན་གཞི་ཡང་།
རྟག་དང་ཆད་མཐར་མ་ལྷུང་ཞིང་། སྟོང་པ་མུ་ཕྱེད་མ་ཡིན་པར། བོན་ཉིད་སྐྱེ་བ་
མེད་པ་ལས། རང་བཞིན་འགག་པ་མེད་པ་ཡིས། ཅིར་ཡང་སྣང་བའི་རླབས་གཡོས་
པས། སྟོང་པའི་བཅུད་ལས་རིག་པར་བྱུང་། དེ་ལས་ཡེ་ཤེས་ཆེན་པོ་ལྔ། ཆེན་པོ་སྟོང་
ཉིད་རང་སྒྲ་སྒྲོགས། དེ་ལས་རང་མདངས་འོད་ལྔ་ཤར། འོད་ལས་སྣ་ཚོགས་ཟེར་དུ་
འཕྲོས། དེ་ལས་རང་མཚན་དཀྱིལ་འཁོར་རྫོགས། ཉིད་ལ་ཉིད་དུ་མངོན་རོལ་པའི།
ཡང་མྱེས་ཆེན་པོ་འགྱུར་བ་མེད། ཀུན་ཏུ་བཟང་པོ་གློ་བུར་བ། སྣ་ཚོགས་རང་མཚན་
19

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཡིན་པར་རྟོགས། རྟོགས་པའི་སངས་རྒྱས་གྲོལ་བའི་གཞི། ཡེ་ནས་འཁྲུལ་སྒྲིབ་མི་
མངའ་བས། གདོད་མའི་སངས་རྒྱས་དྲི་མ་མེད། ཡེ་ནས་ཀ་དག་ཆེན་པོ་སྟེ། འཁྲུལ་
མ་མྱོང་བས་ཡེ་སངས་རྒྱས། རང་སར་གྲོལ་བས་གྲོལ་སངས་རྒྱས། རང་བཞིན་མངོན་
པས་མངོན་སངས་རྒྱས། སྐད་ཅིག་རྫོགས་པས་རྫོགས་སངས་རྒྱས། སངས་རྒྱས་ཞེས་
ཀྱི་མིང་དུ་བཏགས། སྐུ་ནི་རྒྱ་ཁྱོན་ཚད་ལས་འདས། གསུང་ནི་སྨྲ་བསམ་བརྗོད་ལས་
འདས། ཐུགས་ནི་ནམ་མཁའི་གཏོས་ལས་འདས། ཡོན་ཏན་མཚན་དཔེའ་བསམ་
ལས་འདས། ཕྲིན་ལས་གདུལ་བྱ་མཐའ་ལས་འདས། སངས་རྒྱས་དེ་ཡི་ཐུགས་ཉིད་
ལས། རིག་པའི་ཡེ་ཤེས་སྒྲིབ་གཡོག་བྲལ། ཡེ་ཤེས་དག་ལ་རྣམ་གྲངས་ལྔ། རྣམ་
གྲངས་ལྔ་ལ་ཁ་དོག་ལྔ། ཁ་དོག་ལྔ་ལ་ཞིང་ཁམས་ལྔ། ཞིང་ཁམས་ལྔ་ལ་གཞལ་ཡས་
ལྔ། གཞལ་ཡས་ལྔ་ལ་ཁྲི་གདན་ལྔ། ཁྲི་གདན་ལྔ་ལ་ལྷ་མཆོག་ལྔ། ལྷ་མཆོག་ལྔ་ལ་སྐུ་
མཆོག་ལྔ། སྐུ་ལྔ་དཔགས་པའི་ཡོན་ཏན་ལྔ། དེ་ལ་ཤེས་རབ་དགྱེས་སྡེ་ལྔ། ཐབས་
ཤེས་རོལ་པའི་རྫུ་འཕྲུལ་ལྔ། དེ་ལ་མཛད་པའི་ཕྲིན་ལས་ལྔ། ཕྲིན་ལས་རྫོགས་པའི་
ཞིང་ཁམས་ལྔ། དེ་ལྟར་ལྔ་འགྱུར་རྣམ་གྲངས་བཅུ། ཡོངས་སུ་རྫོགས་པ་རྫོགས་པའི་
སྐུ། དུས་དང་གནས་དང་ཉིད་དང་འཁོར། བཀའ་ལས་ཕུན་སུམ་འཚོགས་པ་སྟེ།
རྫོགས་སྐུ་ཕུན་ཚོགས་ལྔ་ལྡན་ལ། སྡུག་བསྔལ་བྱ་བ་གདོད་མ་གྲུབ། ཡེ་ནས་བདེ་ཆེན་
རྒྱལ་བའི་ཞིང་། གདོད་ནས་རང་བཞིན་ལྷུན་གྱིས་གྲུབ། ལྷུན་གྲུབ་བོན་ཉིད་ཕྱག་རྒྱ་
ལས། ཚིག་དང་མིང་གི་མཚན་མ་བྱུང་། དེ་ཡང་ངེས་པར་དོན་བསྟན་པའི། ཀུན་
གཞི་བྱུང་ཆུབ་སེམས་ཉིད་ལ། རིག་པའི་ཡེ་ཤེས་འོད་ཤར་བ། རྟོགས་པའི་དུས་ན་ཡེ་
ཤེས་ལྔ། མ་རྟོགས་དུས་ན་ཉོན་མོངས་ལྔ། གྲུབ་པའི་དུས་ན་འབྱུང་བ་ལྔ། མ་གྲུབ་
དུས་ན་དབྱིངས་ཆེན་ལྔ། གྲོལ་བའི་དུས་ན་སྐུ་མཆོག་ལྔ། མ་གྲོལ་དུས་ན་ཕུང་པོ་ལྔ།
ཀུན་གཞི་བྱང་ཆུབ་སེམས་ཉིད་ལ། འཁོར་འདས་གཉིས་ཀའི་རྒྱུ་གནས་པས། ཀུན་
20

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
གཞི་ཞེས་ཀྱི་མིང་དུ་བཏགས། རྒྱུ་ནི་རིག་དང་མ་རིག་གཉིས། རྐྱེན་ནི་རང་མཚན་
རོལ་པའི་དབྱིངས། དབྱིངས་ལས་ཡེ་ཤེས་འོད་ཤར་བ། མེ་ལོང་ཡེ་ཤེས་གསལ་བའི་
འོད། གསེར་མདོག་ཉི་མའི་སྙིང་པོ་འཚེར། ཉི་འོད་ཕྱོགས་བཅུ་ཡོངས་ལ་ཁྱབ། མེ་
ལོང་ཡེ་ཤེས་མཚན་ཉིད་ལས། དབྱིངས་ཤེས་མཁའ་ཀློང་ཐབས་ཤེས་ཀྱི། ལྷ་སྐུ་རིགས་
སྟོབས་ཡེ་ཤེས་སྤྱན། སྐུ་དང་ཞིང་ཁམས་ཕྱོགས་མེད་རྒྱས། རིགས་ནི་ཤར་ཕྱོགས་
གཡུང་དྲུང་རིགས། ཞིང་ནི་མངོན་པར་དགའ་བའི་ཞིང་། དབྱིངས་ནི་འགྱུར་བ་མེད་
པའི་དབྱིངས། ཡེ་ཤེས་མེ་ལོང་ལྟ་བུའི་འོད། མཁའ་ནི་ཡེ་ཤེས་གསལ་བའི་མཁའ།
ཀློང་ནི་བོན་ཉིད་མི་འགྱུར་ཀློང་། ཐབས་ནི་སྤྲུལ་སྐུ་འབྱུང་བའི་ཐབས། ཤེས་རབ་
གང་འདུལ་བྱེ་བྲག་སྟོན། གཞལ་ཡས་གཡུང་དྲུང་བཀོད་པའི་གནས། གདན་ནི་གཏི་
མུག་དག་པའི་གདན། གསས་ནི་གསས་རྗེ་རྨོང་པོ་རྗེ། ལྷ་ནི་གསལ་བ་རང་འབྱུང་
ཉིད། སྐུ་ནི་ལོངས་སྤྱོད་རྫོགས་པའི་སྐུ། སྟོབས་ནི་ཡེ་ཤེས་ཆེན་པོའི་སྟོབས། སྤྱན་ནི་
ཡེ་ཤེས་གསལ་བའི་སྤྱན། ཕྱག་རྒྱ་ས་ཡི་ལྷ་མོར་གསལ། སྤྲུལ་པ་གཡུང་དྲུང་རིགས་སུ་
འགྱེད། ཕྲིན་ལས་ཤར་ཕྱོགས་འགྲོ་བ་འདུལ། དོན་རྟགས་གཏི་མུག་མུན་པ་འཇོམས།
གདུལ་བྱ་བྱོལ་སོང་འཁོར་བ་སྟོང་། འོད་ལས་གྲུབ་ཅིང་འོད་ལས་གནས། འོད་ལ་རྒྱུ་
བསྐྱེད་འགྱུར་བ་མེད། འོད་མི་འགྱུར་བའི་སངས་རྒྱས་ཞེས། གསལ་འགྲིབ་མེད་པའི་
དབྱིངས་ཆེན་དུ། འཁོར་འདས་གཉིས་མེད་མཉམ་པའི་སྐུ། མཁའ་ལ་མཉམ་ཞིང་
ཀློང་དུ་བདལ། མཉམ་ཉིད་ཡེ་ཤེས་གསལ་བའི་འོད། ཨིན་ཏྲ་ནི་ལ་ལྗང་འོད་འཚེར།།
འོད་ཟེར་ཕྱོགས་བཅུ་ཡོངས་ལ་ཁྱབ། མཉམ་ཉིད་ཡེ་ཤེས་མཚན་ཉིད་ལས། དབྱིངས་
ཤེས་མཁའ་ཀློང་ཐབས་ཤེས་ཀྱི། ལྷ་སྐུ་རིགས་སྟོབས་ཡེ་ཤེས་སྤྱན། སྐུ་དང་ཞིང་
ཁམས་ཕྱོགས་མེད་རྒྱས། རིགས་ནི་བྱང་ཕྱོགས་ལས་ཀྱི་རིགས། ཞིང་ནི་རྣམ་པར་དག་
པའི་ཞིང་། དབྱིངས་ནི་གཡོ་བ་མེད་པའི་དབྱིངས། ཡེ་ཤེས་མཉམ་ཉིད་གསལ་བའི་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འོད། མཁའ་ནི་མཉམ་ཉིད་དག་པའི་མཁའ། ཀློང་ནི་གཉིས་མེད་མཉམ་པའི་ཀློང་།
ཐབས་ནི་ལེགས་འབྱུང་ཡོན་ཏན་ཐབས། ཤེས་རབ་ངོ་མཚར་ཕུན་སུམ་ཚོགས།
གཞལ་ཡས་དབང་བསྒྱུར་འཁོར་ལོའི་གནས། གདན་ནི་ང་རྒྱལ་དག་པའི་གདན།
གསས་ནི་གར་གསས་བཙན་པོ་རྗེ། ལྷ་ནི་དགེ་ལྷ་གར་ཕྱུག་ཉིད། སྐུ་ནི་ངོ་བོ་ཉིད་ཀྱི་
སྐུ། སྟོབས་ནི་ཞི་བ་ཆེན་པོའི་སྟོབས། སྤྱན་ནི་རྣམ་པར་དག་པའི་སྤྱན། ཕྱག་རྒྱ་རླུང་
གི་ལྷ་མོར་གསལ། སྤྲུལ་པ་ལས་ཀྱི་རིགས་སུ་འགྱེད། འཕྲིན་ལས་བྱང་ཕྱོགས་འགྲོ་བ་
འདུལ། དོན་རྟགས་ང་རྒྱལ་འཁྲོ་བ་འཇོམས། གདུལ་བྱ་ལྷ་མིན་འཁོར་བ་སྟོང་། འོད་
ལས་གྲུབ་ཅིང་འོད་ལ་གནས། འོད་ལས་རྒྱུ་བསྐྱེད་འཁྲུག་པ་མེད། འོད་མི་འཁྲུག་
པའི་སངས་རྒྱས་ཞེས། མི་མཉམ་མེད་པའི་དབྱིངས་ཆེན་དུ། འཁོར་འདས་གཉིས་
མེད་མཉམ་པའི་སྐུ། མཁའ་ལ་མཉམ་ཞིང་ཀློང་དུ་གདལ། སོར་རྟོགས་ཡེ་ཤེས་
གསལ་བའི་འོད། པད་མ་ར་ག་ཟངས་འོད་འཚེར། འོད་ཟེར་ཕྱོགས་བཅུ་ཡོངས་ལ་
ཁྱབ། སོ་སོ་ཡེ་ཤེས་མཚན་ཉིད་ལས། དབྱིངས་ཤེས་མཁའ་ཀློང་ཐབས་ཤེས་ཀྱི། ལྷ་སྐུ་
རིགས་སྟོབས་ཡེ་ཤེས་སྤྱན། སྐུ་དང་ཞིང་ཁམས་ཕྱོགས་མེད་རྒྱས། རིགས་ནི་ནུབ་
ཕྱོགས་པད་མ་རིགས། ཞིང་ནི་བདེ་བ་ཅན་གྱི་ཞིང་། དབྱིངས་ནི་དྲི་མ་མེད་པའི་
དབྱིངས། ཡེ་ཤེས་སོ་སོར་གསལ་བའི་འོད། མཁའ་ནི་སྤྲོས་མེད་དག་པའི་མཁའ།
ཀློང་ནི་ཆགས་མེད་རྣམ་དག་ཀློང་། ཐབས་ནི་བརྒྱད་ཁྲི་བཞི་སྟོང་ཐབས། ཤེས་རབ་
གང་འདུལ་མཚན་ཉིད་སྟོན། གཞལ་ཡས་སྐྱོན་བྲལ་པད་མའི་གནས། གདན་ནི་
འདོད་ཆགས་དག་པའི་གདན། གསས་ནི་གནམ་གསས་དབྱིངས་རུམ་རྗེ། ལྷ་ནི་བྱེ་
བྲག་དངོས་མེད་ཉིད། སྐུ་ནི་ཅིར་ཡང་སྤྲུལ་པའི་སྐུ། སྟོབས་ནི་སྦྱིན་པ་ཆེན་པོའི་
སྟོབས། སྤྱན་ནི་སོ་སོར་གསལ་བའི་སྤྱན། ཕྱག་རྒྱ་མེ་ཡི་ལྷ་མོར་གསལ། སྤྲུལ་པ་པད་
མ་རིགས་སུ་འགྱེད། ཕྲིན་ལས་ནུབ་ཕྱོགས་འགྲོ་བ་འདུལ། དོན་རྟགས་འདོད་ཆགས་
22

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
རྒྱ་མཚོ་སྐེམ། གདུལ་བྱ་ཡི་དྭགས་འཁོར་བ་སྟོང་། འོད་ལས་གྲུབ་ཅིང་འོད་ལ་གནས།
འོད་ལས་རྒྱུ་བསྐྱེད་དཔག་ཏུ་མེད། འོད་དཔག་མེད་པའི་སངས་རྒྱས་ཞེས། བྱེ་བྲག་
མེད་པའི་དབྱིངས་ཆེན་དུ། འཁོར་འདས་གཉིས་མེད་མཉམ་པའི་སྐུ། མཁའ་ལ་
མཉམ་ཞིང་ཀློང་དུ་གདལ། བྱ་གྲུབ་ཡེ་ཤེས་གསལ་བའི་འོད། བཻཌཱུརྱ་འདྲ་གཡུ་འོད་
འཚེར། འོད་ཟེར་ཕྱོགས་བཅུ་ཡོངས་ལ་ཁྱབ། བྱ་གྲུབ་ཡེ་ཤེས་མཚན་ཉིད་ལས།
དབྱིངས་ཤེས་མཁའ་ཀློང་ཐབས་ཤེས་ཀྱིས། ལྷ་སྐུ་རིགས་སྟོབས་ཡེ་ཤེས་སྤྱན། སྐུ་དང་
ཞིང་ཁམས་ཕྱོགས་མེད་རྒྱས། རིགས་ནི་ལྷོ་ཕྱོགས་རིན་ཆེན་རིགས། ཞིང་ནི་དཔལ་
དང་ལྡན་པའི་ཞིང་། དབྱིངས་ནི་ལྷུན་གྱིས་གྲུབ་པའི་དབྱིངས། ཡེ་ཤེས་བྱ་གྲུབ་
གསལ་བའི་འོད། མཁའ་ནི་རང་བཞིན་རྫོགས་པའི་མཁའ། ཀློང་ནི་འདོད་དགུ་
འབྱུང་བའི་ཀློང་། ཐབས་ནི་བརྩལ་མེད་ཕྲིན་ལས་ཐབས། ཤེས་རབ་དོན་ཀུན་གྲུབ་
པར་བྱེད། གཞལ་ཡས་ཀུན་འབྱུང་ནོར་བུའི་གནས། གདན་ནི་ཕྲག་དོག་དག་པའི་
གདན། གསས་ནི་རྒོད་གསས་ཁམས་པ་རྗེ། ལྷ་ནི་དགའ་བ་དོན་གྲུབ་ཉིད། སྐུ་ནི་
མངོན་པར་བྱང་ཆུབ་སྐུ། སྟོབས་ནི་ཡངས་པ་ཆེན་པོའི་སྟོབས། སྤྱན་ནི་རིག་པ་ཆེན་
པོའི་སྤྱན། ཕྱག་རྒྱ་ཆུ་ཡི་ལྷ་མོར་གསལ། སྤྲུལ་པ་རིན་ཆེན་རིགས་སུ་འགྱེད། ཕྲིན་
ལས་ལྷོ་ཕྱོགས་འགྲོ་བ་འདུལ། དོན་རྟགས་ཕྲག་དོག་བཙོན་ར་བཤིགས། གདུལ་བྱ་
བྲེལ་འཕོངས་འཁོར་བ་སྟོང༌། འོད་ལས་གྲུབ་ཅིང་འོད་ལ་གནས། འོད་ལས་རྒྱུ་
བསྐྱེད་ཆགས་པ་མེད། འོད་ཆགས་མེད་པའི་སངས་རྒྱས་ཞེས། བྱ་བརྩལ་མེད་པའི་
དབྱིངས་ཆེན་དུ། འཁོར་འདས་གཉིས་མེད་མཉམ་པའི་སྐུ། མཁའ་ལ་མཉམ་ཞིང་
ཀློང་དུ་གདལ། སྟོང་ཉིད་ཡེ་ཤེས་གསལ་བའི་འོད། རྣམ་དག་དྲི་མེད་ཤེལ་འོད་
འཚེར། འོད་ཟེར་ཕྱོགས་བཅུ་ཡོངས་ལ་ཁྱབ། སྟོང་ཉིད་ཡེ་ཤེས་མཚན་ཉིད་ལ།
དབྱིངས་ཤེས་མཁའ་ཀློང་ཐབས་ཤེས་ཀྱིས། ལྷ་སྐུ་རིགས་སྟོབས་ཡེ་ཤེས་སྤྱན། སྐུ་དང་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཞིང་ཁམས་ཕྱོགས་མེད་རྒྱས། རིགས་ནི་དབུས་ཕྱོགས་དེ་བཞིན་རིགས། ཞིང་ནི་ལྷུན་
གྱིས་གྲུབ་པའི་ཞིང་། དབྱིངས་ནི་ནུབ་པ་མེད་པའི་དབྱིངས། ཡེ་ཤེས་སྟོང་ཉིད་
གསལ་བའི་འོད། མཁའ་ནི་རྣམ་པར་དག་པའི་མཁའ། ཀློང་ནི་ཐམས་ཅད་འབྱུང་
བའི་ཀློང་། ཐབས་ནི་སྒྱུ་འཕྲུལ་འབྱུང་བའི་ཐབས། ཤེས་རབ་འགྲོ་བའི་དམིག་འཕྲུལ་
ཆེ། གཞལ་ཡས་ཐིག་ལེ་འོད་ཀྱི་གནས། གདན་ནི་ཞེ་སྡང་དག་པའི་གདན། གསས་
ནི་གཤེན་ལྷ་འོད་དཀར་རྗེ། ལྷ་ནི་ཀུན་སྣང་ཁྱབ་པ་ཉིད། སྐུ་ནི་འགྱུར་མེད་བོན་གྱི་
སྐུ། སྟོབས་ནི་བྱམས་པ་ཆེན་པོའི་སྟོབས། སྤྱན་ནི་སྒྲིབ་མེད་དབྱིངས་ཀྱི་སྤྱན། ཕྱག་རྒྱ་
ནམ་མཁའི་ལྷ་མོར་གསལ། སྤྲུལ་པ་དེ་བཞིན་རིགས་སུ་འགྱེད། ཕྲིན་ལས་དབུས་
ཕྱོགས་འགྲོ་བ་འདུལ། དོན་རྟགས་ཞེ་སྡང་ཐ་རམས་གྲོལ། གདུལ་བྱ་དམྱལ་བའི་
འཁོར་བ་སྟོང་། འོད་ལས་གྲུབ་ཅིང་འོད་ལ་གནས། འོད་ལས་རྒྱུ་བསྐྱེད་ནུབ་པ་མེད།
འོད་ནུབ་མེད་པའི་སངས་རྒྱས་ཞེས། སྤྲོས་པ་མེད་པའི་དབྱིངས་ཆེན་དུ། འཁོར་
འདས་གཉིས་མེད་མཉམ་པའི་སྐུ། མཁའ་ལ་མཉམ་ཞིང་ཀློང་དུ་བདལ། ལྷ་ལྔ་སྐུ་
ལྔའི་ཕྱག་རྒྱ་ལས། རྣམ་དག་ཡེ་ཤེས་ཚོགས་བརྒྱད་ཤར། ཕྱག་ཞབས་གནས་དང་
རྟེན་འབྲེལ་བྱུང༌། རྟོགས་ན་ཟག་མེད་ཡེ་ཤེས་ཀྱི། ལེགས་པའི་ཡོན་ཏན་ཕུང་པོར་
གྲུབ། ལྷ་སྐུ་རིགས་སྟོབས་ཕྱག་རྒྱར་གྲོལ། མ་རྟོགས་ཟག་བཅས་ཉོན་མོངས་ཀྱིས།
ཉེས་པ་སྐྱོན་གྱི་ཕུང་པོར་གྲུབ། ཚོགས་བརྒྱད་ཡུལ་བརྒྱད་ཞེན་ཅིང་ཆགས། སྐྱེ་རྒས་
ན་འཆི་འཁོར་བར་འཁྲུལ། རྟོགས་དང་མ་རྟོགས་ཁྱད་པར་དང་། གྲོལ་དང་མ་གྲོལ་
བྱེ་བྲག་ལས། སངས་རྒྱས་སེམས་ཅན་གཉིས་སུ་བྱུང་། གྲོལ་བའི་གཞི་ལ་ཡེ་ཤེས་ལྔ།
ལྷ་སྐུ་ཕྱག་རྒྱར་གསལ་བ་ལས། ཚོགས་བརྒྱད་ཡེ་ཤེས་བརྒྱད་དུ་ཤར། རྣམ་དག་ཡེ་
ཤེས་གསལ་བའི་འོད། ཁ་དོག་རིན་ཆེན་སྣ་བརྒྱད་འཚེར། འོད་ཟེར་ཕྱོགས་བཅུ་
ཡོངས་ལ་ཁྱབ། ཚོགས་བརྒྱད་ཡེ་ཤེས་མཚན་ཉིད་ལས། དབྱིངས་ཤེས་མཁའ་ཀློང་
q

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ཐབས་ཤེས་ཀྱི། ལྷ་སྐུ་རིགས་སྟོབས་ཡེ་ཤེས་སྤྱན། སྐུ་དང་ཞིང་ཁམས་ཕྱོགས་མེད་
རྒྱས། རིགས་ནི་གཅོད་བྱེད་རྫུ་འཕྲུལ་རིགས། ཞིང་ནི་འདོད་ཡོན་ལྷུན་རྫོགས་ཞིང་།
དབྱིངས་ནི་ཀུན་གསལ་དངོས་མེད་དབྱིངས། ཡེ་ཤེས་བྱེ་བྲག་གསལ་བའི་འོད།
མཁའ་ནི་ཚོགས་བརྒྱད་རིག་པའི་མཁའ། ཀློང་ནི་ཡུལ་བརྒྱད་འདོད་ཡོན་ཀློང༌།
ཐབས་ནི་རིག་བྱེད་གསལ་བའི་ཐབས། ཤེས་རབ་ཀུན་འབྱོར་དགའ་བ་སྟོན། གཞལ་
ཡས་འདོད་ཡོན་ལྷུན་གྲུབ་གནས། གདན་ནི་ཚོགས་བརྒྱད་དག་པའི་གདན། གསས་
ནི་བོན་ཉིད་དབྱིངས་གསས་བརྒྱད། ལྷ་ནི་ཡེ་གཤེན་སེམས་དཔའ་བརྒྱད། སྐུ་ནི་
ཚོགས་བརྒྱད་རིག་པའི་སྐུ། སྟོབས་ནི་ཐབས་ཆེན་རྫུ་འཕྲུལ་སྟོབས། སྤྱན་ནི་ཀུན་
གསལ་སྒྲིབ་མེད་སྤྱན། ཕྱག་རྒྱ་ཡེ་སངས་ལྕམ་མོ་བརྒྱད། སྤྲུལ་པ་རྫུ་འཕྲུལ་རིགས་སུ་
འགྱེད། ཕྲིན་ལས་ཕྱོགས་མཚམས་འགྲོ་བ་འདུལ། དོན་རྟགས་ཞེན་ཅིང་ཆགས་པ་
འཇོམས། གདུལ་བྱ་ཕམ་ལྟུང་འཁོར་བ་སྟོང་། འོད་ལས་གྲུབ་ཅིང་འོད་ལ་གནས།
འོད་ལས་རྒྱུ་བསྐྱེད་སྣ་ཚོགས་སྣང་། འོད་སྣང་ཆེན་པོའི་སངས་རྒྱས་ཞེས། ལྷུན་གྱིས་
གྲུབ་པའི་དབྱིངས་ཆེན་དུ། འཁོར་འདས་གཉིས་མེད་མཉམ་པའི་སྐུ། མཁའ་ལ་
མཉམ་ཞིང་ཀློང་དུ་བདལ། ཕྱག་ཞབས་གནས་དང་རྟེན་འབྲེལ་ལས། ཐུགས་རྗེའི་
འོད་ཟེར་བཞི་རུ་ཤར། ཐུགས་རྗེ་ཆེན་པོ་གསལ་བའི་འོད། ཁ་དོག་རིན་ཆེན་སྣ་
བཞིར་འཚེར། འོད་ཟེར་ཕྱོགས་བཅུ་ཡོངས་ལ་ཁྱབ། ཐུགས་རྗེའི་འོད་ཟེར་མཚན་
ཉིད་ལས། དབྱིངས་ཤེས་མཁའ་ཀློང་ཐབས་ཤེས་ལས། ལྷ་སྐུ་རིགས་སྟོབས་ཡེ་ཤེས་
སྤྱན། སྐུ་དང་ཞིང་ཁམས་ཕྱོགས་མེད་རྒྱས། རིགས་ནི་ལས་བཞི་ཕྲིན་ལས་རིགས།
ཞིང་ནི་དུས་བཞི་ལྷུན་རྫོགས་ཞིང་། དབྱིངས་ནི་སྐྱེ་འགག་མེད་པའི་དབྱིངས། ཡེ་ཤེས་
ཐུགས་རྗེ་གསལ་བའི་འོད། མཁའ་ནི་སྐུ་བཞི་ལྷུན་གྲུབ་མཁའ། ཀློང་ནི་དུས་བཞི་
འབྱུང་བའི་ཀློང་། ཐབས་ནི་སྤྲུལ་པ་འབྱུང་བའི་ཐབས། ཤེས་རབ་སྣ་ཚོགས་འགྲོ་བ་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འདུལ། གཞལ་ཡས་དབང་ཆེན་འབར་བའི་གནས། གདན་ནི་སྐྱེ་གཞི་དག་པའི་
གདན། གསས་ནི་སྐུ་བཞི་རིགས་ཀྱི་གསས། ལྷ་ནི་དུག་སེལ་གཙུག་ཕུད་ཅན། སྐུ་ནི་
རང་བཞིན་ལྷུན་གྲུབ་སྐུ། སྟོབས་ནི་ལས་བཞི་ཕྲིན་ལས་སྟོབས། སྤྱན་ནི་ཐུགས་རྗེ་
བཞི་ལྡན་སྤྱན། ཕྱག་རྒྱ་དུས་བཞི་རྒྱལ་མོར་གསལ། སྤྲུལ་པ་ཕྲིན་ལས་རྣམ་བཞི་
འགྱེད། ཕྲིན་ལས་སྒོ་བཞི་སྡེམ་དང་དཀྲོལ། དོན་རྟགས་སྲེད་ལེན་བག་ཆགས་གཞོམ།
གདུལ་བྱ་བར་དོའི་འཁོར་བ་སྟོང་། འོད་ལས་གྲུབ་ཅིང་འོད་ལ་གནས། འོད་ལས་རྒྱུ་
བསྐྱེད་སྤྲུལ་པ་ལྡན། འོད་སྤྲུལ་འབྱུང་བའི་སངས་རྒྱས་ཞེས། སྐྱེ་འགག་མེད་པའི་
དབྱིངས་ཆེན་དུ། འཁོར་འདས་གཉིས་མེད་མཉམ་པའི་སྐུ། མཁའ་ལ་མཉམ་ཞིང་
ཀློང་དུ་བདལ། དེ་ལྟར་འོད་ལས་རྒྱུ་བསྐྱེད་ཅིང་། རྟོགས་པའི་སངས་རྒྱས་གྲོལ་བའི་
གཞི། ཡེ་ནས་འགྱུར་མེད་ཀ་དག་ལ། རྣམ་པ་འགག་མེད་ལྷུན་གྱིས་གྲུབ། སྐྱེ་འགག་
གཉིས་མེད་བོན་གྱི་སྐུ། རྟག་ཆད་མཐའ་བྲལ་ལོངས་སྤྱོད་རྫོགས། སྣང་སྟོང་ཟུང་
འཇུག་སྒྱུ་མའི་སྐུ། ཐབས་དང་ཐུགས་རྗེ་སྤྲུལ་པ་ལྡན། དུས་གསུམ་ཐོག་མཐའ་མེད་
པར་གནས། སངས་རྒྱས་ཞེས་ཀྱི་མིང་དུ་བཏགས། ཚད་མེད་འོད་ལྡན་སྤྲུལ་པའི་
གཤེན། ཀ་དག་ཆེན་པོ་རྟོགས་པའི་གཞི། ལྷུན་གྲུབ་ཆེན་པོ་གྲོལ་བའི་ལམ། གཉིས་
མེད་ཆེན་པོ་མཉམ་པའི་དབྱིངས། ཆེན་པོ་སྟོང་ཉིད་རང་དབང་ཅན། གྲོལ་འཁྲུལ་
གཉིས་ཀྱི་མཐའ་ལས་འདས། གདོད་མའི་སྙིང་པོ་མི་འགྱུར་དབྱིངས། ཞེས་གསུངས་
སོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས་དུས་གསུམ་སངས་རྒྱས་
གྲོལ་བའི་གཞི་བསྟན་པའི་ལེའུ་སྟེ་གཉིས་པའོ།། །། །
༧ དེ་ནས་ཡང་སྟོན་པ་ལ། ཚད་མེད་འོད་ལྡན་གྱིས་གསོལ་པ། ཨེ་མ་སྟོན་པ་ཀུན་
ཏུ་བཟང༌། དུས་གསུམ་སངས་རྒྱས་དེ་ལྟར་ན། ཁམས་གསུམ་སེམས་ཅན་ཇི་ལྟར་
འཁྲུལ། ཀུན་གཞིའི་ཀློང་དུ་མཉམ་པ་ལ། འཁྲུལ་པའི་རྒྱུ་རྐྱེན་ཇི་ལྟར་ལགསཔ །། གཞི་
26

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ལ་འཁྲུལ་ལམ་ལམ་ལ་འཁྲུལ། ཡང་ན་གཉིས་ཀ་མཉམ་པོར་འཁྲུལ། དེ་ལ་སྟོན་པས་
བཀའ་སྩལ་པ། ཉོན་ཅིག་ཚད་མེད་འོད་ལྡན་གཤེན། མ་རྟོགས་སེམས་ཅན་འཁྲུལ་
ཚུལ་ནི། ཀུན་གཞི་འཕྱེའོ་ལུང་མ་བསྟན། སངས་རྒྱས་མ་ཡིན་སེམས་ཅན་མིན། དགེ་
བ་མ་སྲིད་སྡིག་མ་གྲུབ། བཟང་ངན་གང་དུ་ལུང་མ་བསྟན། ལུང་མ་བསྟན་པས་
འདུས་མ་བྱས། འདུས་མ་བྱས་པས་བོན་གྱི་དབྱིངས། དབྱིངས་ལ་རྟག་ཆད་མ་མཆིས་
ཞིང་། དབྱིངས་ལས་ཡེ་ཤེས་རླབས་གཡོས་པས། དུས་གསུམ་སངས་རྒྱས་གཞི་ལས་
གྲོལ། ཡེ་ནས་ཀ་དག་ཡིན་པར་རྟོགས། རང་བཞིན་ལྷུན་གྲུབ་སྤང་བླང་མེད། ཕྱག་
རྒྱའི་དཀྱིལ་འཁོར་མཁའ་ལ་རྫོགས། ཀུན་ཏུ་བཟང་པོ་བདེ་བའི་ངང་། ཀུན་ནི་སྣང་
སྲིད་འཁོར་འདས་ཀུན། ཏུ་ནི་རྣམ་པ་ཐམས་ཅད་ཏུ། བཟང་ནི་སྤང་བླང་མེད་པས་
བཟང་། པོ་ནི་ཐིག་ལེ་ཉག་གཅིག་པོ། བདེ་བ་སྡུག་བསྔལ་གདོད་མ་གྲུབ། ངང་ནི་ངོ་
བོ་དེ་བཞིན་གཤིས། སངས་རྒྱས་ཚིག་ཏུ་མཚོན་པ་ཙམ། དོན་ལ་མཚོན་བྱ་ཡོད་མ་
ཡིན། ཁམས་གསུམ་སེམས་ཅན་ལམ་ལ་འཁྲུལ། གལ་ཏེ་གཞི་ལས་འཁྲུལ་ཞེས་ན།
སེམས་ཅན་སངས་རྒྱས་བསྒྲུབ་ཏུ་མེད། རྒྱུད་ལ་གཞི་ཡི་བག་ཡོད་པས། སངས་རྒྱས་
སྒྲུབ་པའི་རྒྱུ་རུ་ཡོད། རྒྱུ་རུ་ཡོད་པས་ཐབས་སུ་བསྟན། ཐབས་ལ་བརྟེན་པས་གཞི་རུ་
ཕྱིན། གཞི་རུ་ཕྱིན་པས་རྟོགས་སངས་རྒྱས། རྟོགས་སངས་རྒྱས་པས་གྲོལ་བ་ཐོབ།
གྲོལ་བ་ཐོབ་པས་མངོན་པར་རྫོགས། རྫོགས་སངས་རྒྱས་པའི་སྐུ་རུ་གྲུབ། དེ་ཕྱིར་
སེམས་ཅན་ལམ་ལ་འཁྲུལ། གཉིས་ཀ་མཉམ་པོར་འཁྲུལ་པ་ན། གཞི་ལམ་བྱ་བའི་
མིང་ཡང་མེད། གཞི་ལམ་བྱ་བ་མ་སྲིད་ན། འབྲས་བུ་བྱ་བ་ག་ལ་ཐོབ། འབྲས་བུ་
བསྒྲུབ་ཏུ་མ་མཆིས་ན། བརྒྱད་ཁྲི་བཞི་སྟོང་ཚགས་སུ་ཐལ། འཁྲུལ་པའི་རྒྱུ་རྐྱེན་ཇི་
ལྟར་ན། རྒྱུ་ནི་མ་རིག་པ་ལས་འཁྲུལ། རྐྱེན་ནི་རང་སྣང་འོད་ལྔས་བསྐུལ། རིག་པའི་
ཡེ་ཤེས་བག་ལ་ཞ། མ་རིག་ཉོན་མོངས་རང་སྣང་འཁྲུལ། ཀུན་གཞི་སྐྱེ་མེད་ངོ་མ་ཤེས།
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རང་འབྱུང་ཡེ་ཤེས་རླབས་གཡོས་པས། རང་སྣང་མ་རྟོགས་གཞན་དབང་འཁྲུལ།
སྙིང་པོ་འགྱུར་མེད་སྨྲག་ལ་སྦས། འོད་ལྔ་ཕ་རོལ་ཡུལ་ལྔ་ཤར། ཉོན་མོངས་དུག་ལྔ་
རང་བཞིན་རྒྱས། མེད་ལ་ཡོད་བཟུང་སྣང་བ་འཁྲུལ། ཚོར་མྱོང་དེར་འཛིན་ཤེས་པ་
འཁྲུལ། སྣང་བ་དགྲར་ལངས་རྟོག་པ་འཁྲུལ། མ་རིག་འཁྲུལ་པའི་རྒྱུ་རྐྱེན་ལས།
བདུད་ལྔ་དུག་ལྔ་ཉོན་མོངས་ལྔ། ཕུང་པོ་ལྔ་དང་ཞིང་ཁམས་ལྔ། སྤྱོད་ཡུལ་ལྔ་དང་
སྡུག་བསྔལ་ལྔ། དེ་ལས་སྨིན་པའི་འབྲས་བུ་ལྔ། སྡུག་བསྔལ་འཁོར་བའི་རྒྱུ་རུ་སྨིན།
རང་སྣང་གསལ་བ་འགྱུར་མེད་འོད། སེར་པོ་མུ་མེད་འབྱམས་ཡས་པ། ཡེ་ཤེས་ཆེན་
པོར་མ་རྟོགས་པས། གཏི་མུག་མུན་པའི་རྒྱུ་རུ་སྨིན། སྒྱུ་མ་གཟུགས་བརྙན་བདུད་དུ་
གྲུབ། ཤ་ཡི་རྒྱུ་བསྐྱེད་ལུས་སུ་ཆགས། གཟུགས་ཀྱི་ཕུང་པོའི་བག་ལ་ཞེན། གཏི་མུག་
མུན་པའི་ཞིང་དུ་ཤར། སྤྱོད་ཡུལ་མི་ཤེས་རྨོངས་པར་སྤྱོད། སྡུག་བསྔལ་ལས་མ་གྲུབ་
མེད་མྱོངས། འབྲས་བུ་བྱོལ་སོང་རྒྱུ་རུ་སྨིན། མཁའ་ལ་རྐྱེན་གྱིས་ཐར་བ་དང༌།
གནས་ན་ལས་ཀྱིས་སྦྱང་བ་དང་། བར་ན་དུས་ཀྱིས་འཐུམ་པ་གསུམ། བླུན་རྨུགས་
སྡུག་བསྔལ་བསམ་མི་ཁྱབ། བྱོལ་སོང་འཇིག་རྟེན་ཞིང་དུ་ཆགས། འོད་ལ་ཆགས་ཤིང་
འོད་ལ་རྨོངས། འོད་ལས་འཁྲུལ་པས་འཁོར་བར་འཁྱམས། རང་སྣང་གསལ་བ་
མཉམ་ཉིད་འོད། ལྗང་ཀུ་མུ་མེད་འབྱམས་ཡས་པ། མཉམ་པ་ཆེན་པོར་མ་རྟོགས་
པས། ང་རྒྱལ་འཁྲོ་བའི་རྒྱུ་རུ་སྨིན། འཆི་བདག་ལས་བཙན་བདུད་དུ་གྲུབ། དབུགས་
ཀྱི་རྒྱུ་བསྐྱེད་སྲོག་དུ་ཆགས། འདུ་བྱེད་ཕུང་པོའི་བག་ལ་ཞེན། ང་རྒྱལ་དྲེགས་པའི་
ཞིང་དུ་ཤར། སྤྱོད་ཡུལ་རང་ཆེ་གྱོང་ཁེངས་སྤྱོད། སྡུག་བསྔལ་བདག་རྒྱལ་གཞན་
ཕམ་མྱོང་། འབྲས་བུ་ལྷ་མེན་རྒྱུ་རུ་སྨིན། གཡེན་ཁམས་སུམ་ཅུ་རྩ་གསུམ་ལ། འཐབ་
རྩོད་སྡུག་བསྔལ་བསམ་མི་ཁྱབ། ལྷ་མིན་འཇིག་རྟེན་ཞིང་དུ་ཆགས། འོད་ལ་ཆགས་
ཤིང་འོད་ལ་རྨོངས། འོད་ལ་འཁྲུལ་པས་འཁོར་བར་འཁྱམས། རང་སྣང་གསལ་བ་
28

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
སོར་རྟོགས་འོད། དམར་པོ་མུ་མེད་འབྱམས་ཡས་པ། སྦྱིན་པ་ཆེན་པོར་མ་རྟོགས་
པས། འདོད་ཆགས་ཞེན་པའི་རྒྱུ་རུ་སྨིན། ཆགས་འཁོར་ཉོན་མོངས་བདུད་དུ་གྲུབ།
དྲོད་ཀྱི་རྒྱུ་རྐྱེན་མདངས་སུ་ཆགས། ཚོར་བ་ཕུང་པོའི་བག་ལ་ཞེན། འདོད་ཆགས་
ཉོན་མོངས་ཞིང་དུ་ཤར། སྤྱོད་ཡུལ་ཆགས་ཞེན་འདམ་ལ་སྤྱོད། སྡུག་བསྔལ་ཚིམས་
པ་མེད་པར་མྱོང་། འབྲས་བུ་ཡི་དྭགས་རྒྱུ་རུ་སྨིན། ཕྱི་ནང་སྒྲིབ་དང་སྒྲིབ་པ་ཅན།
བཀྲེས་སྐོམ་སྡུག་བསྔལ་བསམ་མི་ཁྱབ། ཡི་དྭགས་འཇིག་རྟེན་ཞིང་དུ་ཆགས། འོད་
ལ་་ལ་ཆགས་ཤིང་འོད་ལ་རྨོངས། འོད་ལ་འཁྲུལ་པས་འཁོར་བར་འཁྱམས། རང་སྣང་
གསལ་བ་བྱ་གྲུབ་འོད། སྔོན་པོ་མུ་མེད་འབྱམས་ཡས་པ། ཡངས་པ་ཆེན་པོར་མ་
རྟོགས་པས། ཕྲག་དོག་རུ་ངའི་རྒྱུ་རུ་སྨིན། ཕུང་པོ་ལུས་ལེན་བདུད་དུ་གྲུབ། ཁྲག་གི་
རྒྱུ་བསྐྱེད་ཚོར་བ་ཆགས། འདུ་ཤེས་ཕུང་པོའི་བག་ལ་ཞེན། ཕྲག་དོག་རྩོད་པའི་ཞིང་
དུ་ཤར། སྤྱོད་ཡུལ་བྲེལ་ཕོངས་ལས་ལ་སྤྱོད། སྡུག་བསྔལ་གྲུབ་པ་མེད་པ་མྱོང་།
འབྲས་བུ་བྲེལ་ཕོངས་རྒྱུ་རུ་སྨིན། གླིང་བཞི་གླིང་ཕྲན་མི་རིགས་བརྒྱད། བྲེལ་ཕོངས་
སྡུག་བསྔལ་བསམ་མི་ཁྱབ། འཐབ་འཁོབ་འཇིག་རྟེན་ཞིང་དུ་ཆགས། འོད་ལ་ཆགས་
ཤིང་འོད་ལ་རྨོངས། འོད་ལ་འཁྲུལ་པས་འཁོར་བར་འཁྱམས། རང་སྣང་གསལ་བ་
སྟོང་ཉིད་འོད། མཐིང་ཁ་མུ་མེད་འབྱམས་ཡས་པ། བྱམས་པ་ཆེན་པོར་མ་རྟོགས་
པས། ཞེ་སྡང་གདུག་པའི་རྒྱུ་རུ་སྨིན། མ་རིག་འཁྲུལ་པའི་བདུད་དུ་གྲུབ། སེམས་ཀྱི་
རྒྱུ་བསྐྱེད་དྲན་པ་ཆགས། རྣམ་ཤེས་ཕུང་པོའི་བག་ལ་ཞེན། ཞེ་སྡང་ཉོན་མོངས་ཞིང་
དུ་ཤར། སྤྱོད་ཡུལ་གསད་བཅད་བརྡུང་བརྡེག་སྤྱོད། སྡུག་བསྔལ་བདེ་བ་མེད་པར་
མྱོང་། འབྲས་བུ་དམྱལ་བའི་རྒྱུ་རུ་སྨིན། ཚ་བ་བརྒྱད་དང་གྲང་བ་བརྒྱད། གཉིས་ཚེ་
གཉིས་འཁོར་བཅོ་བརྒྱད་ཡུལ། གཅོད་སྦྱོང་སྡུག་བསྔལ་བསམ་མི་ཁྱབ། མནར་མེད་
འཇིག་རྟེན་ཞིང་དུ་ཆགས། འོད་ལ་ཆགས་ཤིང་འོད་ལ་རྨོངས། འོད་ལས་འཁྲུལ་པས་
20

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འཁོར་བར་འཁྱམས། དེ་ལྟར་འོད་ལྔའི་ཁ་དོག་ལས། ཆགས་དང་རྨོངས་དང་འཁྲུལ་
པ་ཡིས། དུག་ལྔ་བདུད་ལྔ་ཉོན་མོངས་ལྔ། ཕུང་པོ་ལྔ་ཡི་གཟུགས་སུ་གྲུབ། དེ་ལ་
མིག་དང་རྣ་བ་སྣ། ལྕེ་དང་ལུས་དང་ངག་དང་ཡིད། ཀུན་གཞིའི་རྣམ་ཤེས་ཚོགས་
བརྒྱད་གྲུབ། ཡན་ལག་རྩ་གནས་སྒོ་བཞིར་སྲིད། ཚོགས་བརྒྱད་གསལ་བ་རང་བཞིན་
འོད། གཞི་ནི་དཀར་པོ་མུ་མེད་ལ། ཁ་དོག་རྣམ་པ་བརྒྱད་དུ་འཆར། དབྱིབས་ནི་
གདུགས་ཀྱི་རྩིབས་འདྲ་ལ། ཟེར་ནི་རྣམ་པ་ཀུན་དུ་འཕྲོ། རིག་པའི་དབྱིངས་སུ་མ་
རྟོགས་པས། ཚོགས་བརྒྱད་རིག་པའི་རྒྱུ་རུ་སྨིན། ལྷ་ཡི་བུ་ཡི་བདུད་དུ་གྲུབ། གཡེང་
བའི་རྒྱུ་རྐྱེན་ལེ་ལོ་ཆགས། བསླུ་བྲིད་ཕུང་པོའི་བག་ལ་ཞེན། ཕམ་ལྟུང་ལེ་ལོའི་ཞིང་དུ་
ཤར། སྤྱོད་ཡུལ་གཡེང་བའི་ལས་ལ་སྤྱོད། སྡུག་བསྔལ་ཟད་ཀྱི་དོགས་པར་མྱོང༌།
འབྲས་བུ་ཕམ་ལྟུང་ལྷ་རུ་སྨིན། གཟུགས་ཁམས་བཅུ་བདུན་འདོད་ལྷ་དྲུག ། སྐྱེ་མཆེད་
མུ་བཞི་རྒྱལ་ཆེན་བཞི། ཕམ་ལྟུང་སྡུག་བསྔལ་བསམ་མི་ཁྱབ། ལྷ་ཡི་འཇིག་རྟེན་ཞིང་
དུ་ཆགས། འོད་ལ་ཆགས་ཤིང་འོད་ལ་རྨོངས། འོད་ལ་འཁྲུལ་པས་འཁོར་བར་
འཁྱམས། ཡན་ལག་རྩ་གནས་སྒོ་གཞི་ལས། དུས་བཞི་གསལ་བ་རང་འབྱུང་འོད། ཁ་
དོག་རྣམ་པ་བཞི་རུ་གསལ། ཡན་ལག་རྩ་སྒོ་བཞི་ནས་འཆར། དབྱིབས་ནི་སེར་ཤས་
ཆེ་བ་ལ། ཟ་འོག་དིང་ཁྱིམ་ཁ་ཕྱེས་འདྲ། འགག་མེད་དབྱིངས་སུ་མ་རྟོགས་པས། སྐྱེ་
བཞི་འཁོར་བའི་བདུད་དུ་གྲུབ། སྲེད་ལེན་རྒྱུ་རྐྱེན་རྟེན་འབྲེལ་ཆགས། རྒས་རྒུད་ཕུང་
པོའི་བག་ལ་ཞེན། སྟོང་ཞེན་བར་དོའི་ཞིང་དུ་ཤར། སྤྱོད་ཡུལ་སྐྱེ་འཕེལ་ལས་ལ་སྤྱོད།
སྡུག་བསྔལ་རྒས་རྒུད་ན་ཚར་མྱོང་། འབྲས་བུ་བར་མ་དོ་རུ་སྨིན། སྟོང་ཞེན་སྡུག་
བསྔལ་བསམ་མི་ཁྱབ། བར་མ་དོ་ཡི་ཞིང་དུ་ཆགས། འོད་ལ་ཆགས་ཤིང་འོད་ལ་
རྨོངས། འོད་ལ་འཁྲུལ་པས་འཁོར་བར་འཁྱམས། དེ་ལྟར་མ་རིག་རྒྱུ་བསྐྱེད་ཅིང་།
འོད་ལྔ་དག་གིས་རྐྱེན་བསྐུལ་ནས། རང་མཚན་དག་ལ་ཆགས་རྨོངས་པས། མ་
30

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
རྟོགས་ཁམས་གསུམ་འཁོར་བར་འཁྱམས། མ་གྲོལ་རང་རྒྱུད་རིང་ནས་བཅིང་། ཕུང་
པོ་ཐ་རམས་སྒྲོགས་སུ་ཆུད། ཚོགས་བརྒྱད་རགས་པས་ཡུལ་བརྒྱད་བླངས། ཡུལ་ལ་
ཆགས་པས་འདོད་ཡོན་ཞེན། ཞེན་ཅིང་ཆགས་པས་འཁོར་བར་འཁྱམས། མི་བདེ་
སྡུག་བསྔལ་རྒྱུ་རུ་སྨིན། ཀུན་གཞིའི་རྣམ་པར་ཤེས་པ་ནི། དབུགས་ལ་བརྟེན་ཞིང་
དྲོད་ལ་གནས། ཁྲག་ལ་རྒྱུ་ཞིང་རྩ་ལ་འགྲིམ། མིག་ལ་སྒོ་བཏོད་ཀུན་ཏུ་རྒྱུ། སྒོ་ལྔ་
དབང་པོའི་བྲན་འཁོར་སྐོར། ཚོགས་དྲུག་འདོད་ཡོན་ཡུལ་ལ་གཅོད། ཕྲ་དང་རགས་
དང་སྦོམ་པ་ཡིས། འཁྲུལ་པའི་བག་ཆགས་གཞི་ལ་བསགས། རིག་པའི་ཡེ་ཤེས་དོན་
ལ་བསྒྲིབས། འཁྲུལ་འཁོར་མུན་པའི་སྨྲག་རུམ་ནས། རང་དབང་མེད་པའི་གཞན་
དབང་ཅན། མངལ་དྲོད་སྒང་ལ་བརྫུས་ལ་སྐྱེ། ལང་ཚོ་སྟོབས་དར་རྟེན་འབྲེལ་སྲེད།
ཉོན་མོངས་དུག་ལྔ་རང་ཁར་རྒྱས། གང་ལ་ཆགས་པ་དེ་བཞིན་ལེན། སྲེད་ལེན་སྐྱེ་
བའི་རྒྱུ་རྫོགས་པས། སྐྱེ་བའི་སྡུག་བསྔལ་དཔག་མེད་མྱོང་། བཞི་བསྡུས་ཕུང་པོ་མི་
རྟག་རྒྱུ། ལང་ཙོ་སྟོབས་ཞན་རྒས་དང་རྒུད། རིག་པ་རྩལ་ཞན་དབང་པོ་ཉམས།
རྒས་པའི་སྡུག་བསྔལ་དཔག་མེད་མྱོང༌། མ་རིག་ཉོན་མོངས་ནད་ཀྱི་གཞི། རླུང་
མཁྲིས་བད་ཀན་འདུ་བ་འཁྲུག ། སྐད་ཅིག་བསྲན་པའི་བཟོད་གླག་མེད། ན་བའི་སྡུག་
བསྔལ་དཔག་མེད་མྱོང་། སྔ་ཕྱི་བར་གསུམ་ཚེ་ཡི་དུས། འཆི་འཕོ་འདོར་ལེན་རྒྱུ་
རྫོགས་ལ། འཆི་བདག་གཤིན་རྗེས་འགྲོ་ལམ་བསྒྱུར། གནམ་ལ་ཉི་ཟླའི་གྲངས་ཀྱང་
ཐིམས། ས་ལ་ཞག་དང་ཟ་མ་ཐིམས། དུས་ཀྱི་བདུད་བྱུང་ལུས་སེམས་འབྲལ། ཚོགས་
དྲུག་དབང་པོ་སྒོ་ལྔ་འགག །ཕ་རོལ་བར་དོའི་སྣང་བ་འཆར། ལྷ་བདུད་དཀར་ནག་
བྲིད་དང་བསྡིགས། སེམས་ཉིད་ཐིག་ལེ་ཉག་གཅིག་ལ། བླ་ཡིད་སེམས་དང་གསུམ་
དུ་འཛིན། དུམ་བུར་འཛིན་པས་སོ་སོར་འཁྲུལ། འཆི་བའི་སྡུག་བསྔལ་བསམ་མི་ཁྱབ།
འདོར་ལེན་སྡུག་བསྔལ་དཔག་མེད་མྱོང་། དེ་ལྟར་སྐྱེ་རྒས་ན་འཆི་བཞིས། རིགས་
31

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དྲུག་སྡུག་བསྔལ་འཁོར་བར་འཁྱམས། སེམས་ཉིད་ཐིག་ལེ་ཉག་གཅིག་ལས། སྣ་
ཚོགས་དུ་མ་རང་སྣང་འཁྲུལ། གཞན་དབང་བརྟགས་པས་རང་དབང་སྟོར། རང་ངོ་
མ་ཤེས་འཁོར་བའི་རྒྱུ། སྲེད་ལེན་སྐྱེ་འཕེལ་དུ་མར་སྣང༌། ཟད་པ་མེད་ཅིང་འགྲིབ་པ་
མེད། འཁྲུལ་འཁོར་མུན་པའི་སྨྲག་རུམ་ན། འཁོར་བ་མཐའ་མེད་རྒྱ་མཚོ་ཆགས།
སྡུག་བསྔལ་ཡ་བཞི་ཟུང་བརྒྱད་སྤྱོད། མ་རྟོགས་སེམས་ཅན་འཁྲུལ་ཚུལ་ལོ། །ཚད་
མེད་འོད་ལྡན་གྲུབ་པའི་གཤེན། རྟོགས་པའི་སངས་རྒྱས་གཞི་ལས་གྲོལ། མ་རྟོགས་
སེམས་ཅན་ལམ་ལ་འཁྲུལ། དོན་དུ་བྱང་ཆུབ་སེམས་ཉིད་ནི། གྲོལ་འཁྲུལ་དྲི་མའི་
མཐའ་ལས་འདས། གདོད་ནས་དྲི་མེད་རྣམ་པར་དག །ཀ་དག་སྤྲོས་བྲལ་ལྷུན་གྱིས་
གྲུབ། ཐོག་མཐའ་འགྱུར་ནུབ་མེད་པར་གནས། ཞེས་གསུངས་སོ། །རྫོགས་པ་ཆེན་པོ་
ནམ་མཁའ་སྤྱི་གཅོད་ལྟ་བའི་ཀློང་ལས། མ་རྟོགས་སེམས་ཅན་འཁྲུལ་པའི་ལམ་
བསྟན་པའི་ལེའུ་སྟེ་གསུམ་པའོ། །
༧ ཀུན་ཏུ་བཟང་པོ་ཐུགས་རྗེ་རོལ་པ་ཆེ། ཚད་མེད་བཞི་ལྡན་སྐུ་ལ་ཕྱག་འཚལ་
ལོ། །ཡང་སྟོན་པ་ཀུན་ཏུ་བཟང་པོ་ལ། འཁོར་རྣམས་ཀྱིས། མངོན་སྤྲུལ་ཡིད་ལས་
རོལ་པ། རྣམ་པར་འཕྲུལ་པ། ཞེས་བྱ་བའི་མཆོད་པ། དཔག་ཏུ་མེད་པ་ཕུལ་ནས།
གཤེན་ཚད་མེད་འོད་ལྡན་གྱིས། ཞུས་སམ་གསོལ་པ། ཀྱེ་མ་སྟོན་པ་ཀུན་ཏུ་བཟང་།
ཐབས་མཁས་ཐུགས་རྗེའི་བྲི་བཀོལ་མེད། ཀུན་ལ་བརྩེ་བའི་ཐུགས་ཅན་ལགས། ཉིད་
ཀྱི་ཐུགས་ལས་འོད་གསལ་ཞིང་། འོད་ལས་ཟེར་འཕྲོས་འཇིག་རྟེན་གཡོ། སྣང་བ་ཆེན་
པོས་ཡོངས་ལ་ཁྱབ། འོད་ཀྱི་བཅུད་ལས་ཡི་གེ་ཨ། ཚོན་གང་ངོ་བོ་ཉིད་དུ་གསལ།
འོད་ལས་རྒྱུ་བསྐྱེད་འོད་དུ་གནས། འོད་མི་འགྱུར་དང་འོད་མི་འཁྲུགས། འོད་དཔག་
མེད་དང་འོད་མི་ཆགས། འོད་ནུབ་པ་མེད་པའི་སྐུ་རུ་བཞུགས། འདི་ཡི་གནས་ཚུལ་
ཅི་ལྟར་ལགས། ཞེས་ཞུས་སོ། །དེ་ལ་སྟོན་པས་བཀའ་སྩལ་པ། ཉོན་ཅིག་ཚད་མེད་
32

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
འོད་ལྡན་གཤེན། ཀུན་གཞི་སྙིང་པོ་བྱང་ཆུབ་སེམས། སྟོང་ཞིང་བདག་མེད་རིག་པ་
ཆེ། སྒྲིབ་མེད་གསལ་བ་ཡེ་ཤེས་སྐུ། སྐྱེ་མེད་སྙིང་པོ་ཡི་གེ་ཨ། ཚོན་གང་ངོ་བོ་ཉིད་
ཀྱི་ངང་། གནས་པ་བོན་ཉིད་དབྱིངས་ན་གནས། རྫོགས་པ་རང་བཞིན་མཁའ་ལ་
རྫོགས། གནས་ཚུལ་དོན་ལ་བརྗོད་དུ་མེད། རྫོགས་ཚུལ་རང་བཞིན་དགགས་སུ་
མེད། འགག་མེད་ཚིག་གི་མཚོན་བྱ་ལ། བྱང་ཆུབ་སེམས་ཉིད་རིན་པོ་ཆེ། སྐྱེ་འགག་
གཉིས་མེད་རིག་པ་ཆེ། གདོད་མའི་གཤིས་ཀྱི་གནས་ཚུལ་འདི། ཡེ་ནས་ཐོག་མ་མ་
སྐྱེས་པས། ཀུན་གཞི་སྐྱེ་མེད་བོན་གྱི་དབྱིངས། ཀུན་ཁྱབ་ནམ་མཁའ་ལྟ་བུར་གནས།
གདོད་ནས་ཐ་མ་མི་འགག་པ། རོལ་པ་འགག་མེད་ཡུམ་གྱི་ཀློང་། བར་སྣང་སྟོང་པའི་
དབྱིངས་ལྟར་གནས། ཐོག་དང་ཐ་མ་གཉིས་མེད་པར། དུས་གསུམ་འགྱུར་བ་མེད་
པར་གནས། རྟག་དང་ཆད་པའི་མཐའ་མེད་པར། ཀུན་ཡིན་གང་མ་ཡིན་དུ་གནས།
བདག་དང་གཞན་དུ་འཛིན་མེད་པར། བདག་མེད་མཐའ་བྲལ་ཆེན་པོར་གནས།
སྐྱོན་དང་ཡོན་ཏན་མི་འབྱེད་པས། གཉིས་མེད་མཉམ་པ་ཆེན་པོར་གནས། བདེ་
དང་སྡུག་བསྔལ་མ་གྲུབ་པས། ཡེ་ནས་དག་པའི་ཞིང་དུ་གནས། དགེ་སྡིག་གང་དུ་
མི་གནས་པས། ཀུན་གཞི་ལུང་མ་བསྟན་དུ་གནས། འཁོར་འདས་གང་དུ་མི་འཛིན་
པས། འཕྱེ་འོ་འདུས་མ་བྱས་སུ་གནས། གང་གི་དྲི་མས་མ་གོས་པས། ཡེ་ནས་ཀ་དག་
ཆེན་པོར་གནས། གང་ལ་སྤང་བླང་བྱར་མེད་པས། གདོད་ནས་ལྷུན་གྲུབ་ཆེན་པོར་
གནས། མཉམ་པ་ཉིད་དུ་ངང་གནས་པས། སྤྱི་གཞི་ཁྱབ་བདལ་ཆེན་པོར་གནས། རྒྱ་
ཁྱོན་དཔག་ཚད་གཞལ་མེད་པས། དཔེར་ན་ནམ་མཁའི་གཏོས་ལྟར་གནས། ཀུན་
བརྟེན་ཀུན་འབྱུང་ཀུན་སྲིད་པས། སྐྱེ་བྱེད་ས་གཞི་ལྟ་བུར་གནས། རྣམ་པ་སྣ་ཚོགས་
གྲངས་འདས་པས། སྣང་ཞིང་སྲིད་པ་ལྟ་བུར་གནས། གང་གིས་བཅོས་བསླད་བསྒྱུར་
མེད་པས། འགྱུར་མེད་རི་བོ་ལྟ་བུར་གནས། ཡེ་ནས་བྱང་སེམས་རྒྱུན་མི་འཆད།
33

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྒྱུན་མེད་ཆུ་བོ་ལྟ་བུར་གནས། ཡང་དག་དོན་ལ་འགྱུར་མེད་ཅིང་། མི་འགྱུར་གཡུང་
དྲུང་ལྟ་བུར་གནས། གདོད་མའི་སངས་རྒྱས་དྲི་བྲལ་བ། སྐྱོན་བྲལ་པད་མ་ལྟ་བུར་
གནས། ཐམས་ཅད་ཀུན་ལ་མངའ་དབང་བས། དབང་བསྒྱུར་རྒྱལ་པོ་ལྟ་བུར་གནས།
དགོས་འདོད་མ་ལུས་ཀུན་འབྱུང་བས། ཡིད་བཞིན་ནོར་བུ་ལྟར་བུར་གནས། དུས་
གསུམ་ནུབ་པ་མེད་པ་ཡི། རྒྱལ་མཚན་མཐོན་པོའི་ཏོག་ལྟར་གནས། ཡེ་ནས་སྒྲིབ་
གཡོག་མེད་པ་ཡི། ཉི་མའི་སྙིང་པོ་ལྟ་བུར་གནས། བག་ཆགས་སྐྱོན་དང་བྲལ་བ་
ཡི། དྲི་མེད་ཤེལ་སྒོང་ལྟ་བུར་གནས། མ་རིག་མུན་པའི་སྐྱོན་འཇོམས་པའི། མུན་
སེལ་སྒྲོན་མ་ལྟ་བུར་གནས། མི་ཤེས་རྨོངས་པ་སྒོ་འབྱེད་པའི། འཕྲུལ་གྱི་ཡི་གེ་ལྟར་
བུར་གནས། གཅིག་ལ་གཅིག་འབྲེལ་མཐའ་མེད་པའི། སྒྱུ་འཕྲུལ་དྲ་བ་ལྟ་བུར་གནས།
མང་ལ་ཉུང་འདུས་དོན་གཅིག་པའི། ཐེག་པའི་སྤྲོ་བསྡུ་ལྟ་བུར་གནས། དོན་ལ་འགྱུར་
མེད་མྱོང་ཚོར་བའི། ལྐུགས་པའི་རོ་མཆོག་ལྟ་བུར་གནས། གཏིང་དཔག་ཚད་ལ་
གཞལ་མེད་པའི། གཡོ་མེད་རྒྱ་མཚོ་ལྟ་བུར་གནས། གང་ལ་ངོས་འཛིན་མཐའ་མེད་
པའི། ཐང་ཀའི་སྒྲིག་རྒྱུ་ལྟ་བུར་གནས། མེད་ལ་ཡོད་མཐོང་འཛིན་མེད་པའི། བར་
སྣང་གཞའ་ཚོན་ལྟ་བུར་གནས། འདོད་ཡོན་མ་ལུས་ལྷུན་རྫོགས་པའི། དཔག་བསམ་
ལྗོན་པ་ལྟ་བུར་གནས། དོན་ལ་གབ་སྦས་མཐོང་དཀའ་བའི། ཆུ་སྲིན་ནོར་བུ་ལྟ་བུར་
གནས། དཀོན་པའི་ཚད་དུ་འབྱུང་དཀའ་བའི། ཨུ་དུ་འབར་བ་ལྟ་བུར་གནས། མོད་
པའི་ཚད་ཀྱི་དོན་བྱེད་པའི། མཁའ་ལ་སྦྲང་ཆར་ལྟ་བུར་གནས། མ་རིག་ཉོན་མོངས་
ནད་སེལ་བའི། རྣམ་པར་རྒྱལ་བ་ལྟ་བུར་གནས། ཉེས་པའི་སྐྱོན་རྣམས་ཀུན་འཇོམས་
པའི། འཕྲུལ་གྱི་མེ་ལོང་ལྟ་བུར་གནས། སྐྱོན་ལ་ཡོན་ཏན་མདངས་འགྱུར་བ། དུག་
འཇོམ་རྨ་བྱ་ལྟ་བུར་གནས། སྐྱོན་དང་ཡོན་ཏན་རྣམ་འབྱེད་པའི། ངང་པ་ཆུ་འབྱེད་
ལྟ་བུར་གནས། གསང་དང་གབ་སྦས་འཕྲུལ་ཆེ་བ། རུས་སྦལ་བརྐྱང་བསྐུམ་ལྟ་བུར་
34

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
གནས། འགྲོ་བ་ཡོངས་ལ་ཁོད་སྙོམས་པ། མཁའ་གསལ་ཉི་ཟླ་ལྟ་བུར་གནས། སེམས་
ཅན་ཀུན་གྱི་གསོས་གྱུར་པའི། འབྲུ་བཅུད་ལོ་ཏོག་ལྟ་བུར་གནས། སྤྱི་རྒྱ་རླབས་
ཀྱིས་གཅོད་པ་ཡི། ནམ་མཁའི་ཁྱུང་ཆེན་ལྟ་བུར་གནས། གང་ལ་ཉམ་ང་མེད་པ་
ཡི། དཔའ་རྩལ་སེང་གེ་ལྟ་བུར་གནས། སྟོབས་ཤུགས་ཐོགས་པ་མེད་པ་ཡི། མཁའ་
ལ་ཐོག་གཤེགས་ལྟ་བུར་གནས། མང་པོའི་རྒོལ་བ་ཟིལ་གནོན་པའི། ཁ་དྲག་བསེ་རུ་
ལྟ་བུར་གནས། ཐབས་དང་ཐུགས་རྗེ་ཟུང་འབྲེལ་པའི། མར་དང་མེ་འོད་ལྟ་བུར་
གནས། སྟོང་ལ་རིག་པའི་བཅུད་ཤར་བ། ཆུ་ཟླའི་དཀྱིལ་འཁོར་ལྟ་བུར་གནས། སྣང་
ལ་དངོས་མཚན་དངོས་མེད་པ། མེ་ལོང་གཟུགས་བརྙན་ལྟ་བུར་གནས། མེད་ལ་
ཡོད་ཀྱི་རྒྱུ་འབྱུང་བ། སྲིད་པ་སྐྱེ་འཕེལ་ལྟ་བུར་གནས། ཡོད་ལ་མེད་ཀྱི་ཤུལ་མཚོན་པ།
རྨི་ལམ་སྒྱུ་མ་ལྟ་བུར་གནས། རྟག་པའི་མཐའ་རུ་མ་ལྷུང་བ། བསྐལ་པའི་འཁོར་ལོ་
ལྟ་བུར་གནས། ཆད་པའི་མཐའ་རུ་མ་ལྷུང་བས། སྲིད་དང་འབྱུང་བ་ལྟ་བུར་གནས།
སྐྱེ་བའི་མཐའ་རུ་མི་འཛིན་པས། སྐྱེ་མེད་ནམ་མཁའ་ལྟ་བུར་གནས། འགག་པའི་
མཚན་མར་མི་འཛིན་པས། འགག་མེད་བར་སྣང་ལྟ་བུར་གནས། སྐྱེ་འགག་གཉིས་
སུ་མ་གྲུབ་པས། རྟག་ཆད་མཐའ་དང་བྲལ་བར་གནས། ཡོད་མེད་གཉིས་སུ་མི་
འཛིན་པས། གཟུང་འཛིན་མཐའ་དང་བྲལ་བར་གནས། ལྷ་བདུད་གང་དུ་མི་འཛིན་
པས། ཕན་མེད་གནོད་བྲལ་ངང་དུ་གནས། འཁོར་འདས་གང་དུ་མི་རྟོག་པ། མི་
རྟོག་སྤྲོས་བྲལ་ངང་དུ་གནས། སྐྱོན་ཡོན་གང་དུ་མི་འཛིན་པའི། དུ་མ་རོ་གཅིག་ངང་
དུ་གནས། འདི་ཞེས་གང་གིས་མིང་མ་ཐོགས། མཚན་མ་མེད་པའི་ངང་དུ་གནས།
ཡིན་མིན་གང་གི་བློས་མ་བསླད། གཟའ་གཏད་བྲལ་བའི་ངང་དུ་གནས། རྒྱུ་རྐྱེན་
གང་གིས་མིང་མ་གྲུབ། རྒྱུ་མེད་རྐྱེན་བྲལ་ངང་དུ་གནས། གང་གིས་མཚོན་དུ་མེད་པ་
ལ། འདུས་མ་བྱས་པའི་ངང་དུ་གནས། ཅིར་ཡང་བརྗོད་དུ་མེད་པ་ལ། བརྗོད་མེད་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཉག་གཅིག་དོན་ལ་གནས། ཡེ་ནས་བདག་ཉིད་ཡིན་པའི་ཕྱིར། སྟོང་ཞིང་བདག་མེད་
ངང་དུ་གནས། ཡེ་ནས་སྐྱེ་འཆི་མེད་པའི་ཕྱིར། སྲོག་མེད་བདུད་བྲལ་ལྟ་བུར་གནས།
ཡེ་ནས་སྒྲིབ་གཡོག་མེད་པའི་ཕྱིར། ཡེ་ཤེས་ཆེན་པོའི་ངང་དུ་གནས། ཡེ་གནས་རང་
འབྱུང་རོལ་པའི་ཕྱིར། སྐུ་དང་ཡེ་ཤེས་ཟུང་འབྲེལ་གནས། ཡེ་ནས་འགྲོ་དོན་མཛད་
པའི་ཕྱིར། ཐབས་དང་ཐུགས་རྗེ་ཟུང་འབྲེལ་གནས། ཡེ་ནས་བྱམས་སྙོམས་ལྡན་པའི་
ཕྱིར། སྟོང་པ་སྙིང་རྗེ་ཟུང་འབྲེལ་གནས། ཡེ་ནས་སྙོམ་འཇུག་བདེ་བའི་ཕྱིར། ཐབས་
དང་ཤེས་རབ་ཟུང་འབྲེལ་གནས། ཡེ་ནས་འདུ་འབྲལ་མེད་པའི་ཕྱིར། དབྱིངས་དང་
ཡེ་ཤེས་མཉམ་པར་གནས། ཡེ་ནས་ཟུང་འཇུག་རོལ་པའི་ཕྱིར། མཁའ་ཀློང་རིག་པའི་
སྐུ་རུ་གནས། ཡེ་ནས་བདེ་ཆེན་དག་པའི་ཕྱིར། ལྷུན་གྲུབ་ཕྱག་རྒྱའི་ཞིང་དུ་གནས།
ཡེ་ནས་གཉིས་མེད་མཉམ་པའི་ཕྱིར། འཁོར་འདས་རྫོགས་པ་ཆེན་པོར་གནས། ཡེ་
ནས་རྫོགས་པ་ཆེན་པོའི་ཕྱིར། ཐིག་ལེ་ཉག་གཅིག་ངང་དུ་གནས། ངང་དང་ངོ་བོ་
འབྲལ་མེད་པའི། གདོད་མ་གཤིས་གྱི་ངང་དུ་གནས། གཤིས་ལ་མཚན་ཉིད་བརྗོད་
མེད་པ། སྨྲ་བསམ་བརྗོད་མེད་ངང་དུ་གནས། ཀུན་གཞི་སྐྱེ་མེད་བོན་གྱི་དབྱིངས།
རོལ་པ་འགག་མེད་བྱང་ཆུབ་སེམས། སྟོང་རིག་སྒྲིབ་མེད་ཡི་གེ་ཨ། གནས་པ་ཙི་ཏའི་
དཀྱིལ་དུ་གནས། ཁྱབ་པ་ཕུང་པོ་སྤྱི་ལ་ཁྱབ། རྒྱུ་བ་འོད་གསལ་སྦུབ་ལ་རྒྱུ། གཟིགས་
པ་སྒྲོན་མའི་དབྱིངས་ནས་གཟིགས། མཐོང་བ་ཕྲ་རབ་རྡུལ་ཟེར་མཐོང་། ཕུང་པོ་ལྔ་
པོ་ཕྱི་སྣོད་གཏོས། དབང་པོ་ལྔ་པོ་རིགས་དྲུག་བཅུད། རྣམ་ཤེས་ཚོགས་བརྒྱད་ལེན་
དང་སྲེད། འདོད་ཡོན་ཡུལ་བརྒྱད་བླང་དང་དོར། སྐྱེ་རྒས་ན་འཆི་ཆགས་གནས་
འཇིག །ཉིན་མཚན་གཉིས་པོ་མུན་དང་སྣང་། དོན་སྣོད་ལྔ་པོ་ཞིང་ཁམས་ལྔ། ཉོན་
མོངས་ལྔ་པོ་ཁྲི་གདན་ལྔ། ཡེ་ཤེས་ལྔ་པོ་ལྷ་སྐུ་ལྔ། འབྱུང་བ་ལྔ་པོ་ཕྱག་རྒྱ་ལྔ། རྣམ་
ཤེས་བརྒྱད་པོ་ཡེ་གཤེན་བརྒྱད། ཡུལ་དབང་བརྒྱད་པོ་ཡེ་སངས་བརྒྱད། སྐྱེ་བ་གནས་
36

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
བཞི་སྒོ་བ་བཞི། དུས་བཞི་སྲིད་པ་སྒོ་མ་བཞི། རྟོགས་པའི་དུས་ན་ཡེ་ཤེས་དབྱིངས།
མ་རྟོགས་དུས་ན་ཉོན་མོངས་འཁྲུལ། རིག་པའི་དུས་ན་གསལ་བའི་མཁའ། མ་རིག་
དུས་ན་མུན་པའི་ཀློང་། ཆགས་པའི་དུས་ན་འབྱུང་བའི་རྒྱུ། འཇིག་པའི་དུས་ན་
བསྐལ་པའི་རྐྱེན། བླང་བའི་དུས་ན་ཡོན་ཏན་ཚོགས། སྤང་བའི་དུས་ན་སྐྱོན་གྱི་གཞི།
རྟག་པའི་དུས་ན་མི་འགྱུར་སྐུ། ཆད་པའི་དུས་ན་སྐྱེ་མེད་དབྱིངས། གྲུབ་པའི་དུས་ན་
གང་ཡང་ཡིན། མ་གྲུབ་དུས་ན་གང་ཡང་མིན། ཀུན་ཡིན་གང་མིན་བྱང་ཆུབ་སེམས།
འཁོར་བ་མྱང་འདས་བྱུང་རྫོགས་པའི། རྫོགས་པ་ཆེན་པོ་ཞེས་ཀྱང་བྱ། རྫོགས་ཆེན་
ཚིག་གི་གདགས་བྱ་ཙམ། དོན་དུ་གདགས་བྱ་བྲལ་བར་གནས། ཡང་དག་དོན་ལ་
མཐའ་མ་གྲུབ། ཚད་མེད་འོད་ལྡན་སྤྲུལ་པའི་གཤེན། བྱང་ཆུབ་སེམས་ཀྱི་གནས་
ཚུལ་ཡིན། ཏིང་ངེ་འཛིན་གྱི་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་
རོ། །སེམས་ཅན་འགྲོ་ལ་སྨན་པར་མཛོད། ཅེས་གསུངས་སོ། །རྫོགས་པ་ཆེན་པོ་ནམ་
མཁའ་སྤྱི་གཅོད་ལྟ་བའི་ཀློང་ལས། བྱང་ཆུབ་སེམས་ཀྱི་གནས་ཚུལ་བསྟན་པའི་ལེའུ་
སྟེ་བཞི་པའོ།། །།
༧ དེ་ནས་ཡང་སྟོན་པ་ཀུན་ཏུ་བཟང་པོ་ལ། ཚད་མེད་འོད་ལྡན་གྱིས་གསོལ་པ།
ཀྱེ་མ་སྟོན་པ་འགྲོ་བའི་མགོན། ཐབས་དང་ཐུགས་རྗེའི་བདག་ཉིད་ལགས། ཉིད་ཀྱི་
ལྟ་སྤྱོད་ཅི་ལྟ་བ། བདག་ཅག་རྗེས་སུ་གཞོལ་བྱེད་ན། ཉམས་སུ་ལེན་པའི་ཐབས་གང་
ལགས། རྒྱུད་ལ་གནས་པ་ཅི་ལྟ་བུ། ཐེག་པའི་བྱེ་བྲག་གང་དུ་འཛིན། ལྟ་སྒོམ་སྤྱོད་
འབྲས་ཇི་ལྟར་ལྟ། གག་དང་གོལ་བའི་ས་མཆིས་སམ། མཐར་ཐུག་བོན་ཉིད་གང་དུ་
བཟླའ། ཞེས་ཞུས་སོ། །དེ་ལ་སྟོན་པས་བཀའ་སྩལ་པ། ཉོན་ཅིག་ཚད་མེད་འོད་ལྡན་
ཉོན། བདག་གི་ལྟ་སྤྱོད་ཅི་ལྟ་བར། ཀུན་གྱིས་རྗེས་སུ་གཞོལ་བྱེད་པ། ཨེ་མ་ངོ་མཚར་
ཤིན་ཏུ་ཆེ། ཀུན་གཞི་སྟོང་པ་བོན་གྱི་དབྱིངས། ངོ་བོ་སྐྱེ་མེད་བྱང་ཆུབ་སེམས། རོལ་
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པ་འགག་མེད་རིག་པའི་རྩལ། རང་བཞིན་གནས་པ་རང་འབྱུང་རོལ། རང་སར་
བཞག་པ་དེ་བཞིན་གཤིས། ཉམས་སུ་བླང་པའི་རྒྱུ་མ་མཆིས། འོན་ཀྱང་སྙིང་པོ་བྱང་
ཆུབ་སེམས། གནས་ཚུལ་སྟེང་དུ་བཞག་ཚུལ་ཙམ། དེ་བས་ཉམས་སུ་ལེན་རྒྱུ་མེད།
ལེན་མཁན་མཆིས་ན་རང་ཉིད་བསླད། ལེན་རྒྱུ་མཆིས་ན་བོན་ཉིད་དོར། ང་ཡི་རང་
འབྱུང་རོལ་པ་ཆེ། འཁོར་འདས་མ་སྲིད་སྔོན་རོལ་དུ། ཡེ་སྲིད་རྒྱལ་པོ་ང་ཆེ་བའི།
ཆེན་པོ་སྟོང་ཉིད་ངང་ལ་ཞོག །སངས་རྒྱས་སེམས་ཅན་གྲོལ་དང་འཁྲུལ། ང་ཡི་ཀློང་
དུ་མཉམ་གནས་པའི། ཀུན་གཞི་ཁྱབ་བདལ་ངང་དུ་ཞོག །དགེ་སྡིག་རྒྱུ་འབྲས་རྣམ་
པར་སྨིན། ང་ཡི་ལུང་དུ་མ་བསྟན་པས། འཕྱེ་འོ་ལུང་མ་བསྟན་དུ་ཞོག །ང་ཡི་སྙིང་
པོ་བྱང་ཆུབ་སེམས། གང་གི་དྲི་མས་མ་གོས་པས། ཀ་དག་ཆེན་པོའི་ངང་དུ་ཞོག །
ངང་གིས་རིག་པ་འགག་མེད་དབྱིངས། གང་ཡང་མ་སྤངས་མ་བླངས་པས། ལྷུན་
གྲུབ་ཆེན་པོའི་ངང་ལ་ཞོག །བྱང་སེམས་ངོ་བོ་སྐྱེ་མེད་དབྱིངས། གདོད་མའི་དུས་
ནས་སྐྱེ་མ་མྱོང་། སྐྱེ་བ་མེད་པའི་ངང་ལ་ཞོག །རང་བཞིན་འགག་མེད་ལྷུན་གྱིས་གྲུབ།
ཐོག་མའི་དུས་ནས་འགག་མ་མྱོང༌། འགག་མེད་ཆེན་པོའི་ངང་ལ་ཞོག །ཀུན་གཞི་
སྟོང་པ་བོན་གྱི་དབྱིངས། མ་ཤོང་མི་ཤོང་དོགས་པ་མེད། ཀུན་ཁྱབ་ཡངས་པ་ཆེན་
པོར་ཞོག །རིག་པ་འགག་མེད་ཡེ་ཤེས་རྩལ། མ་བཀག་མི་འགག་དགག་བསྒྲུབ་བྲལ།
རང་ཤར་འགག་པ་མེད་པར་ཞོག །མཚན་མའི་འབྱུང་འཇུག་སྣ་ཚོགས་བློ། གང་ཡང་
སྤང་དང་བླང་དུ་མེད། བླང་དོར་མེད་པའི་ངང་ལ་ཞོག །གདོད་མའི་སངས་རྒྱས་དྲི་
མ་མེད། བྱང་ཆུབ་སེམས་ལ་སྐྱོན་མ་གོས། དྲི་བྲལ་ཆེན་པོའི་ངང་ལ་ཞོག །དང་པོའི་
སངས་རྒྱས་རྒྱུས་མ་བསྐྱེད། རྒྱུ་ལས་མ་བྱུང་རྐྱེན་མི་འཇིག །རྒྱུ་རྐྱེན་བྲལ་བའི་ངང་ལ་
ཞོག །སངས་རྒྱས་ཐོག་མ་ཐ་མ་མེད། ཐོག་མའི་བར་དང་མཐར་མི་དམིགས། ཐོག་
མཐའ་འགྱུར་ནུབ་མེད་པར་ཞོག །བྱང་ཆུབ་གཏིང་དཔག་ནུབ་མཐའ་མེད། སྔོན་
38

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
དང་མ་འོངས་ད་ལྟའི་དུས། དུས་གསུམ་ནུབ་པ་མེད་པར་ཞོག །བོན་ཉིད་ཀློང་
ལ་ཡངས་དོག་མེད། བོན་ཅན་མཚན་མ་རང་འབྱུང་རྩལ། རང་ཤར་རྒྱ་ཡན་ངང་
དུ་ཞོག །སེམས་ཉིད་ཀློང་ལ་མི་འཆར་མེད། འཆར་ཚད་འཛིན་མེད་བོན་ཉིད་
དབྱིངས། གྲུབ་པ་མེད་པའི་ངང་ལ་ཞོག །ནམ་མཁའི་དཔེ་ལ་མཚོན་དུ་མེད། མཚོན་
པ་ཐམས་ཅད་མྱ་ངན་འདས། དམིགས་སུ་མེད་པའི་ངང་ལ་ཞོག །རང་འབྱུང་ཡེ་
ཤེས་སྒྲིབ་གཡོག་མེད། སྒྲིབ་པ་ཐམས་ཅད་རྣམ་པར་དག །དྲི་མེད་རྗེན་པའི་ངང་ལ་
ཞོག །སྤྱོད་ལམ་གང་ལ་དམིགས་སུ་མེད། བྱ་བྱེད་སྤྱོད་པའི་མཐའ་ལས་འདས། བྱ་
རྩལ་དམིགས་མེད་ངང་ལ་ཞོག ། སྒྲ་ཚིག་གང་ལ་དམིགས་སུ་མེད། བཏགས་པ་
ཐམས་ཅད་མིང་དུ་རྫུན། བརྗོད་བྲལ་ཆེན་པོའི་ངང་ལ་ཞོག །རྟོག་ཚོགས་འགྱུར་བ་
རང་བཞིན་མཁའ། རང་སར་གནས་ཞིང་རང་འབྱུང་འཕྲོ། དངོས་མེད་ཡེ་སྟོང་ངང་
ལ་ཞོག །དངོས་པོ་མེད་པའི་བོན་ཉིད་ལ། དངོས་ཅན་མཚན་མའི་དམིགས་སུ་མེད།
དམིགས་མེད་མཐའ་བྲལ་ངང་ལ་ཞོག ། སྐྱེ་བ་མེད་པའི་བོན་ཉིད་ལ། འགག་པ་མེད་
པའི་རང་བཞིན་ཅན། སྐྱེ་འགག་མཐའ་བྲལ་ངང་ལ་ཞོག །སྟོང་པ་ཆེན་པོའི་བོན་
ཉིད་ལ། བོན་ཅན་མཚན་མར་སྣང་བ་སྟོང་། སྣང་སྟོང་མཐའ་བྲལ་ངང་ལ་ཞོག ། ཡེ་
ནས་གདོད་མའི་བོན་ཉིད་ལ། སངས་རྒྱས་སེམས་ཅན་མིང་མ་ཐོགས། ཡེ་དབྱིངས་
མཐའ་བྲལ་ངང་ལ་ཞོག །ཡེ་ནས་ཅི་བཞིན་བོན་ཉིད་ལ། གང་གིས་དམིགས་ཅིང་
མཚོན་དུ་མེད། མཚོན་མེད་མཐའ་བྲལ་ངང་ལ་ཞོག ། ཡེ་སངས་རྒྱས་པའི་བོན་ཉིད་
ལ། ཐོག་མཐའ་འགྱུར་མེད་ནུབ་པ་མེད། མི་འགྱུར་མཐའ་བྲལ་ངང་ལ་ཞོག །ཡེ་
ནས་དུས་གསུམ་མཉམ་པ་ཉིད། སྔོན་དང་མ་འོངས་ད་ལྟ་མེད། དུས་གསུམ་མཉམ་
ཉིད་ངང་ལ་ཞོག །ཡེ་ནས་བོན་ཉིད་དབྱིངས་ཆེན་ལ། དོག་པ་མེད་ཅིང་ཡངས་པ་
མེད། ཡངས་དོག་མཐའ་བྲལ་ངང་ལ་ཞོག །ཡེ་ནས་གདོད་མའི་ངང་ཉིད་ལ། ཅི་
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བཞིན་གནས་པ་དེ་བཞིན་གཤིས། མ་བཅོས་ལྷུག་པའི་ངང་ལ་ཞོག །ཡེ་ནས་གཉུག་
མའི་རང་བཞིན་ལ། ངང་ལས་ངང་རྒྱུན་འདུ་འབྲལ་མེད། གཉུག་མ་རྒྱུན་མེད་ངང་
ལ་ཞོག ། ཡེ་ནས་ཅི་བཞིན་ངོ་བོ་ལ། འདི་ཞེས་གཟའ་གཏད་སྤྲོས་པ་མེད། སྤྲོས་མེད་
བདེ་ཆེན་ངང་ལ་ཞོག ། ཡེ་ནས་རང་དབང་རང་ཐོབ་ལ། འཁོར་ལོ་བསྒྱུར་རྒྱལ་རང་
དབང་ཆེ། གཞན་དབང་མི་བསྐྱོད་ངང་ལ་ཞོག ། ཡེ་ནས་གདིང་དང་ལྡན་པ་ལ། གང་
གིས་བཅོས་བསླད་བསྒྱུར་དུ་མེད། འཕོ་འགྱུར་མེད་པའི་ངང་དུ་ཞོག ། ཡེ་ནས་བསམ་
གཏན་ཆེན་པོ་ལ། མི་གཡོ་མཉམ་པ་བོན་གྱི་སྐུ། གཡོ་འཁྲུག་མེད་པའི་ངང་ལ་ཞོག །
ཡེ་ནས་སྐྱེ་མེད་སྟོང་པ་ལ། འདི་ཞེས་གཟའ་གཏད་སྤྲོས་པ་མེད། སྟོང་ཞིང་བདག་
མེད་ངང་ལ་ཞོག །ཡེ་ནས་འགག་མེད་ཟང་ཐལ་ལ། འདི་ཡིན་འདི་མིན་ཐ་སྙད་
མེད། རོལ་པ་འགག་མེད་ངང་ལ་ཞོག །ཡེ་ནས་སྐྱེ་འགག་གཉིས་མེད་ལ། རྟག་ཆད་
གང་གི་མཐར་མ་ལྷུང༌། མཐའ་བྲལ་ཆེན་པོའི་ངང་ལ་ཞོག ། ཡེ་ནས་འདས་པ་ཆེན་
པོ་ལ། འདས་པ་གང་གི་རྗེས་མི་དམིགས། དམིགས་གཏད་བྲལ་བའི་ངང་ལ་ཞོག །
ཡེ་ནས་རང་འབྱུང་ཆེན་པོ་ལ། མ་འོངས་གང་གིས་མདུན་མི་བསུ། དངོས་འཛིན་
བྲལ་བའི་ངང་ལ་ཞོག ། ཡེ་ནས་འདི་ཀར་གནས་པ་ལ། ད་ལྟའི་ཤེས་པ་སྒྲིབ་གཡོག་
བྲལ། རྩིས་གདབ་མེད་པའི་ངང་ལ་ཞོག །ཡེ་ནས་དུས་གསུམ་མཉམ་པ་ལ། སྔོན་
དང་མ་འོངས་མཐའ་མི་དམིགས། དམིགས་མེད་མཐའ་བྲལ་ངང་ལ་ཞོག །ཡེ་ནས་
བྱང་ཆུབ་སེམས་ཉིད་འདི། དྲི་མ་མེད་ཅིང་གོས་པ་མེད། རྣམ་པར་དག་པའི་ངང་
ལ་ཞོག ། ཡེ་ནས་རང་འབྱུང་ཤེས་པ་འདི། ཟད་པ་མེད་ཅིང་འཕེལ་བ་མེད། འགྲིབ་
པ་མེད་པའི་ངང་ལ་ཞོག །ཡེ་ནས་འཕེལ་འགྲིབ་མེད་པ་ཡི། སྙིང་པོ་ཀུན་གཞི་བྱང་
ཆུབ་སེམས། དམིག་གཏད་མཐའ་དང་བྲལ་བ་ཡི། རྟོག་མེད་ལྟ་བའི་ངང་ཉིད་ལས།
གང་གིས་མཚོན་དུ་མེད་པ་ཡི། ཅི་ཡང་བརྗོད་དུ་མེད་པ་ལས། ཅིར་ཡང་བྱ་རུ་མེད་
40

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
པ་སྟེ། འཁོར་འདས་སྤྱི་རྒྱ་འུབ་ཆུད་ནས། མ་བཅོས་བོན་ཉིད་དག་པ་ཡི། མ་འགག་
རང་འབྱུང་རོལ་པའི་ཀློང་། མ་སྤྲོས་ཐིག་ལེ་ཉག་གཅིག་ངང་། མ་བསླད་སོ་མ་གཞུག་
མའི་རྒྱུན། མ་བསྒྲིབས་ཡེ་ཤེས་གསལ་བའི་མཁའ། མ་སྤངས་ལྷུན་གྱིས་གྲུབ་པའི་གཞི།
མ་བླངས་དྲི་མ་མེད་པའི་བཀའ། ཀུན་ཁྱབ་འདུས་མ་བྱས་པ་ཡི། མ་བཅོས་སྤྲོས་དང་
བྲལ་བར་ཞོག །ཚད་མེད་འོད་ལྡན་སྤྲུལ་པའི་གཤེན། རྫོགས་པ་ཆེན་པོ་བྱང་ཆུབ་
སེམས། ཡེ་ནས་འདུ་བྲལ་མེད་པ་ལ། ཉམས་སུ་ལེན་པའི་རྒྱུ་མ་མཆིས། །འོན་ཀྱང་
ཉམས་ལེན་གདགས་བྱའི་ཚིག །གནས་ཚུལ་སྟེང་དུ་བཞག་ཚུལ་ཙམ། དེ་བས་ཉམས་
ལེན་ངས་མ་གསུངས། གྱེར་ཟློས་སྔགས་གསུམ་མཚན་མའི་ཚིག །དམིགས་གཏད་
ཅན་གྱི་ཏིང་ངེ་འཛིན། རྫོགས་ཆེན་དོན་དང་རྒྱང་ཐག་རིང་། བྱང་ཆུབ་སེམས་ཀྱི་
བཞག་ཚུལ་ཡིན། ཏིང་ངེ་འཛིན་གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་
བསྐུར་རོ། །སེམས་ཅན་འགྲོ་ལ་སྨིན་པར་མཛོད། ཅེས་གསུངས་སོ། །རྫོགས་པ་ཆེན་
པོ། ནམ་མཁའ་སྤྱི་གཅོད། ལྟ་བའི་ཀློང་ལས། བྱང་ཆུབ་སེམས་ཀྱི་བཞག་ཚུལ་བསྟན་
པའི་ལེའུ་སྟེ་ལྔ་པའོ།། །།
༧ དེ་ལ་ཡང་སྟོན་པ་ཀུན་ཏུ་བཟང་པོ། མི་འགྱུར་དོན་ལ་གནས་པ། མི་ཡེང་དོན་
གྱི་ཏིང་ངེ་འཛིན་ལས་བཞེངས་ཏེ། གསུངས་པ། ཉོན་ཅིག་འདུས་པའི་འཁོར་རྣམས་
དང༌། ཚད་མེད་འོད་ལྡན་སྤྲུལ་པའི་གཤེན། བྱང་སེམས་སྐྱེ་མེད་རིན་པོ་ཆེ། གནས་
ལུགས་རིག་པའི་རྒྱལ་པོ་འདི། ཡེ་ནས་དུས་གསུམ་མཉམ་པ་ཉིད། ཐོག་མཐའ་འགྱུར་
ནུབ་མེད་པ་རུ། མ་བཅོས་མཉམ་པར་གནས་པ་ལ། རྒྱུད་ལ་གནས་རྒྱུ་གནས་མཁན་
དང་། གནས་པར་བྱེད་པའི་དོན་མ་མཆིས། དོན་དམ་གནས་ལུགས་རང་ཆས་ལ།
གནས་མཁན་བྱུང་ན་རང་ཉིད་བསླད། གནས་རྒྱུ་བྱུང་ན་དོན་དམ་གཏོར། དོན་
གྱི་སྙིང་པོ་བྱང་ཆུབ་སེམས། ཐོག་མ་གཤིས་ཀྱི་གནས་ཚུལ་དང་། ད་ལྟའི་རྒྱུད་ལ་
4，

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གནས་ཚུལ་འདི། གཉིས་སུ་མེད་པ་ངང་མཉམ་ནས། གཉིས་སུ་མེད་པའི་རྩིས་ཟིན་
ནས། གནས་པའི་རྒྱལ་པོ་དེ་ཀ་ཡིན། དེ་ལ་གནས་དང་མི་གནས་མེད། འོན་ཀྱང་
ཚིག་གིས་མཚོན་ཚུལ་ལ། ཀུན་གཞི་སྐྱེ་མེད་བྱང་ཆུབ་སེམས། གནས་ཚུལ་སྟེང་དུ་
བཞག་པ་ལས། རྒྱུད་ལ་འབྱོར་བའི་གནས་ཚུལ་ནི། དཔེ་དང་དོན་དུ་བཅས་ནས་ནི།
བྱང་ཆུབ་སེམས་ལ་དཔེ་མེད་ཅིང་། དོན་དང་རྟགས་ལ་གཞལ་མེད་ཅིང་། མཚན་
མའི་ཚིག་ལ་འགག་མེད་པས། ཁོ་བོའི་མཚན་ཉིད་ངེས་པར་བསྟན། ང་ཡི་གནས་
ལུགས་སྙིང་པོའི་དོན། མ་བགོས་སྤྱི་ལ་བཞག་མོད་ཀྱང༌། འོན་ཀྱང་ཕྱི་རབས་གང་
ཟག་གིས། རྒྱུད་ལ་ངེས་པར་གནས་པ་ན། དཔེ་ནི་ནམ་མཁའ་ལྟ་བུ་ལ། དོན་ནི་
ཀུན་ཁྱབ་ཡངས་པ་སྟེ། རྟགས་ནི་ཕྱོགས་རིས་མེད་པར་གནས། ང་ཡི་གནས་ལུགས་
སྙིང་པོའི་དོན། དཔེ་ནི་བར་སྣང་ལྟ་བུ་ལ། དོན་ནི་གཞི་རྩ་བྲལ་བ་སྟེ། རྟགས་ནི་
རྩ་བྲལ་སྟོང་པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་ས་གཞི་ལྟ་བུ་
ལ། དོན་ནི་ཀུན་བརྟན་ཡངས་པ་སྟེ། རྟགས་ནི་ཀུན་འབྱུང་ཀློང་དུ་གནས། ང་ཡི་
གནས་ལུགས་སྙིང་པོའི་དོན། དཔེ་ནི་རྒྱ་མཚོ་ལྟ་བུ་ལ། དོན་ནི་ཁ་གཏིང་མེད་པ་སྟེ།
རྟགས་ནི་གཡོ་འཁྲུལ་མེད་པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་
རི་རབ་ལྟ་བུ་ལ། དོན་ནི་འཕོ་འགྱུར་མེད་པ་སྟེ། རྟགས་ནི་འགྱུར་མེད་བརྟན་པར་
གནས། ང་ཡི་གནས་ལུགས་སྙིང་པོའི་དོན། དཔེ་ནི་ཆུ་བོ་ལྟ་བུ་ལ། དོན་ནི་གཉུག་མ་
བྱང་ཆུབ་རྒྱུན། རྟགས་ནི་རྒྱུན་ཆད་མེད་པར་གནས། ང་ཡི་གནས་ལུགས་སྙིང་པོའི་
དོན། དཔེ་ནི་ནགས་ཚལ་ལྟ་བུ་ལ། དོན་ནི་སྣ་ཚོགས་སྣང་བ་སྟེ། རྟགས་ནི་ངོ་མཚར་
ལྡན་པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་ཡངས་པའི་མཚན་
ཉིད་ལ། དོན་ནི་ཀུན་གཞི་ཁྱབ་བདལ་སྟེ། རྟགས་ནི་སྐྱེ་འགག་མེད་པར་གནས། ང་
ཡི་གནས་ལུགས་སྙིང་པོའི་དོན། དཔེ་ནི་ཡུམ་གྱི་ཀློང་ཆེན་ལ། དོན་ནི་ཡངས་དོག་
42

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མེད་པ་སྟེ། རྟགས་ནི་ཐམས་ཅད་འབྱུང་བར་གནས། ང་ཡི་གནས་ལུགས་སྙིང་པོའི་
དོན། དཔེ་ནི་ཆུ་ཟླ་ལྟ་བུ་ལ། དོན་ནི་སྟོང་གསལ་འཛིན་མེད་པ། རྟགས་ནི་རིག་སྟོང་
སྒྲིབ་མེད་གནས། ང་ཡི་གནས་ལུགས་སྙིང་པོའི་དོན། དཔེ་ནི་ཉི་མ་ལྟ་བུ་ལ། དོན་
ནི་མ་རིག་མུན་པ་སེལ། རྟགས་ནི་འོད་གསལ་ཆེན་པོར་གནས། ང་ཡི་གནས་ལུགས་
སྙིང་པོའི་དོན། དཔེ་ནི་ཤེལ་སྒོང་ལྟ་བུ་ལ། དོན་ནི་དྲི་མེད་རྣམ་པར་དག །རྟགས་ནི་
སྐྱོན་གྱིས་མ་གོས་གནས། ང་ཡིས་གནས་ལུགས་སྙིང་པོའི་དོན། དཔེ་ནི་རྫོགས་སྐུ་ལྟ་
བུ་ལ། དོན་ནི་མ་བཅོས་མཉམ་པར་གནས། རྟགས་ནི་ཆ་ལུགས་ལྔ་ལྡན་གནས། ང་
ཡི་གནས་ལུགས་སྙིང་པོའི་དོན། དཔེ་ནི་སྤྲུལ་སྐུ་ལྟ་བུ་ལ། དོན་ནི་ངེས་པ་མེད་པ་
སྟེ། རྟགས་ནི་སྣ་ཚོགས་འབྱུང་བར་གནས། ང་ཡི་གནས་ལུགས་སྙིང་པོའི་དོན། དཔེ་
ནི་གཡུང་དྲུང་ལྟ་བུ་ལ། དོན་ནི་འགྱུར་བ་མེད་པ་སྟེ། རྟགས་ནི་མི་འགྱུར་བརྟན་
པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་རྒྱལ་པོ་ལྟ་བུ་ལ། དོན་ནི་
རང་དབང་ཐོབ་པ་སྟེ། རྟགས་ནི་འཁོར་ལོ་བསྒྱུར་བར་གནས། ང་ཡི་གནས་ལུགས་
སྙིང་པོའི་དོན། དཔེ་ནི་པདྨ་ལྟ་བུ་ལ། དོན་ནི་ངོ་མཚར་ལྡན་པ་སྟེ། རྟགས་ནི་སྐྱོན་
དང་བྲལ་བར་གནས། ང་ཡི་གནས་ལུགས་སྙིང་པོའི་དོན། དཔེའ་ནི་ནོར་བུ་ལྟ་བུ་
ལ། དོན་ནི་དགོས་འདོད་འབྱུང་བ་སྟེ། རྟགས་ནི་ཕུན་སུམ་འཚོགས་པར་གནས། ང་
ཡི་གནས་ལུགས་སྙིང་པོའི་དོན། དཔེ་ནི་སྒྲོན་མེ་ལྟ་བུ་ལ། དོན་ནི་འོད་གསལ་ཆེན་པོ་
སྟེ། རྟགས་ནི་མ་རིག་སེལ་བར་གནས། ང་ཡི་གནས་ལུགས་སྙིང་པོའི་དོན། དཔེ་ནི་
མེ་ལོང་ལྟ་བུ་ལ། དོན་ནི་རང་མཚན་གསལ་བ་སྟེ། རྟགས་ནི་དངོས་འཛིན་མེད་པར་
གནས། ང་ཡི་གནས་ལུགས་སྙིང་པོའི་དོན། དཔེ་ནི་དིག་མ་ལྟ་བུ་ལ། དོན་ནི་བུ་རམ་
མྱོངས་འདྲ་སྟེ། རྟགས་ནི་བརྗོད་དུ་མེད་པར་གནས། ང་ཡི་གནས་ལུགས་སྙིང་པོའི་
དོན། དཔེ་ནི་ན་ཆུང་ལྟ་བུ་ལ། དོན་ནི་བདེ་བ་མྱོངས་འདྲ་སྟེ། རྟགས་ནི་སྨྲ་རུ་མེད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་སྦྲང་ཆར་ལྟ་བུ་ལ། དོན་ནི་
རྨོངས་པའི་ཐལ་བ་འཇོམས། རྟགས་ནི་རིག་པའི་མྱུ་གུར་གནས། ང་ཡི་གནས་ལུགས་
སྙིང་པོའི་དོན། དཔེ་ནི་འདམ་གྱི་ཕུར་པ་ལ། དོན་ནི་གར་སྐོར་བདེ་བ་སྟེ། རྟགས་
ནི་གང་དུ་མཐུན་པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་མ་སང་
གེ་ལྟ་བུ། དོན་ནི་གང་གིས་མི་སྤོབས་པ། རྟགས་ནི་ཟིལ་གྱིས་གནོན་པར་གནས། ང་
ཡི་གནས་ལུགས་སྙིང་པོའི་དོན། དཔེ་ནི་ངར་ཆེན་ལྟ་བུ་ལ། དོན་ནི་ཕྱོགས་བཅུར་
ཁྱབ་པ་སྟེ། རྟགས་ནི་ཀུན་དུ་གྲགས་པར་གནས། ང་ཡི་གནས་ལུགས་སྙིང་པོའི་དོན།
དཔེ་ནི་རྟ་མཆོག་ལྟ་བུ་ལ། དོན་ནི་ཁ་ལོ་གར་བསྒྱུར་བདེའ། རྟགས་ནི་རང་དབང་
ཆེ་བར་གནས། ང་ཡི་གནས་ལུགས་སྙིང་པོའི་དོན། དཔེ་ནི་གླང་ཆེན་ཆུར་ཞུགས་
ལ། དོན་ནི་བཅོས་བསླད་བསྒྱུར་དུ་མེད། རྟགས་ནི་གཡོ་བསྐྱོད་མེད་པར་གནས། ང་
ཡི་གནས་ལུགས་སྙིང་པོའི་དོན། དཔེ་ནི་བར་སྣང་ཁྱུང་ཆེན་ལ། དོན་ནི་གར་འབྱོར་
བདེ་བ་སྟེ། རྟགས་ནི་ཉམས་ང་མེད་པར་གནས། ང་ཡི་གནས་ལུགས་སྙིང་པོའི་དོན།
དཔེ་ནི་ཁུ་བྱུག་ལྟ་བུ་ལ། དོན་ནི་རིག་པ་ལྷ་ཡི་གསུང་། རྟགས་ནི་སྙན་པ་ཆེན་པོར་
གནས། ང་ཡི་གནས་ལུགས་སྙིང་པོའི་དོན། དཔེ་ནི་གཞའ་ཚོན་ལྟ་བུ་ལ། དོན་ནི་
ལྟར་ཡོད་འཛིན་པ་མེད། རྟགས་ནི་དངོས་པོ་མེད་པར་གནས། ང་ཡི་གནས་ལུགས་
སྙིང་པོའི་དོན། དཔེ་ནི་གསེར་གླིང་ལྟ་བུ་ལ། དོན་ནི་སྤང་བླང་མེད་པ་སྟེ། རྟགས་ནི་
རྩོལ་སྒྲུབ་ཟད་པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་རྣམ་རྒྱལ་ལྟ་
བུ་ལ། དོན་ནི་དུག་ལྔའི་ནད་རྣམས་འཇོམས། རྟགས་ནི་ཉོན་མོངས་ཞི་བར་གནས།
ང་ཡི་གནས་ལུགས་སྙིང་པོའི་དོན། དཔེ་ནི་ཤེལ་སྒོང་ལྟ་བུ་ལ། དོན་ནི་དྲི་མ་བྲལ་བ་
སྟེ། རྟགས་ནི་རྣམ་པར་དག་པར་གནས། ང་ཡི་གནས་ལུགས་སྙིང་པོའི་དོན། དཔེ་
ནི་བོན་ཉིད་དབྱིངས་ཆེན་ལ། དོན་ནི་སྐྱེ་བ་མེད་པ་སྟེ། རྟགས་ནི་འགག་པ་མེད་པར་
44

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
གནས། ང་ཡི་གནས་ལུགས་སྙིང་པོའི་དོན། དཔེ་ནི་ནམ་མཁའི་སྤྲིན་ཆར་ལ། དོན་
ནི་བྱིན་རླབས་རྨད་འབྱུང་བ། རྟགས་ནི་ཐུགས་རྗེ་ཆེར་ལྡན་གནས། ང་ཡི་གནས་
ལུགས་སྙིང་པོའི་དོན། དཔེ་ནི་འབྲུ་བཅུད་རྩི་ཏོག་ལ། དོན་ནི་སྐྱེ་འགྲོའི་གསོས་གྱུར་
པ། རྟགས་ནི་འགྲོ་བའི་མགོན་གྱུར་གནས། ང་ཡི་གནས་ལུགས་སྙིང་པོའི་དོན། དཔེ་
ནི་རྩི་བཅུད་ལྟ་བུ་ལ། དོན་ནི་རང་རྒྱུད་འཇམ་པ་སྟེ། རྟགས་ནི་ཞི་དེས་མཉམ་པར་
གནས། ང་ཡི་གནས་ལུགས་སྙིང་པོའི་དོན། དཔེ་ནི་ནམ་མཁའ་གདོད་དག་ལ། དོན་
ནི་རྣམ་པར་མི་རྟོག་ཅིང་། རྟགས་ནི་སྤྲོས་བྲལ་ཆེན་པོར་གནས། ང་ཡི་གནས་ལུགས་
སྙིང་པོའི་དོན། དཔེ་ནི་ཉི་མའི་དཀྱིལ་འཁོར་ལ། དོན་ནི་ཚད་མེད་བཞི་ལྡན་ཟེར།
རྟགས་ནི་འགྲོ་བའི་དཔལ་དུ་གནས། ང་ཡི་གནས་ལུགས་སྙིང་པོའི་དོན། དཔེ་ནི་
དུས་ཀྱི་འཁོར་ལོ་ལ། དོན་ནི་སྣང་སྲིད་ཐབས་ཀྱིས་སྒྱུར། རྟགས་ནི་སྐྱེ་འགྲོའི་སྐོས་སུ་
གནས། ང་ཡི་གནས་ལུགས་སྙིང་པོའི་དོན། དཔེ་ནི་སྲིད་པའི་རྒྱལ་པོ་ལ། དོན་ནི་
ཐམས་ཅད་དབང་སྡུད་ཅིང་། རྟགས་ནི་འགྲོ་བ་འདུལ་བར་གནས། ང་ཡི་གནས་
ལུགས་སྙིང་པོའི་དོན། དཔེ་ནི་སྒྱུ་འཕྲུལ་དྲ་བ་ལ། དོན་ནི་འབྲལ་མེད་འབྲེལ་མེད་
ཅིང་། རྟགས་ནི་ཆད་མེད་དབྱིངས་སུ་གནས། ང་ཡི་གནས་ལུགས་སྙིང་པོའི་དོན།།
དཔེ་ནི་མུ་མེད་མཐའ་བྲལ་ལ། དོན་ནི་བོན་ཉིད་དབྱིངས་ཆེན་ཏེ། རྟགས་ནི་ཡངས་
དོག་མེད་པར་གནས། ང་ཡི་གནས་ལུགས་སྙིང་པོའི་དོན། དཔེ་ནི་ཅིར་ཡང་མེད་པ་
ལ། དོན་ནི་ཅིས་ཀྱང་མི་མཚོན་ཅིང་། རྟགས་ནི་ཅིར་ཡང་མ་གྲུབ་བོ། །ང་ཡི་གནས་
ལུགས་སྙིང་པོའི་དོན། དཔེ་ཞེས་བྱ་བའི་མཚན་མ་མེད། དོན་ཞེས་བྱ་བའི་མཚོན་
དུ་མེད། རྟགས་ཞེས་བྱ་བའི་གདགས་བྱ་མེད། མཐའ་བྲལ་ཆེན་པོའི་ངང་ལ་གནས།
ཚད་མེད་འོད་ལྡན་སྤྲུལ་པའི་གཤེན། རྫོགས་པ་ཆེན་པོའི་གནས་ལུགས་དོན། གནས་
ཚུལ་སྟེང་དུ་བཞག་ཚུལ་ཙམ། བཞག་ཚུལ་རྒྱུད་ལ་གནས་ཚུལ་ཙམ། གནས་པ་ངང་
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གིས་གོམས་ཚུལ་ཙམ། གོམས་པ་བརྟན་པ་ཐོབ་ཚུལ་ཙམ། དོན་དུ་བྱང་ཆུབ་སེམས་
ཉིད་ལ། གནས་དང་བཞག་དང་རྒྱུད་ལ་ཁེལ། གོམས་པ་བརྟན་པ་ཐོབ་ཚུལ་རྣམས།
མཚན་མའི་ཚིག་གིས་མཚོན་པ་ཙམ། དོན་ལ་གདགས་བྱ་རྡུལ་ཙམ་མེད། ཅིར་ཡང་
མ་གྲུབ་དངོས་པོ་སྟོང་། མཚན་མར་མ་གྲུབ་རང་བཞིན་སྟོང་། དངོས་པོར་མ་གྲུབ་
འཛིན་པ་སྟོང་། སྟོང་ཞིང་བདག་མེད་བོན་གྱི་སྐུ། ཐོག་མཐའ་འགྱུར་ནུབ་མེད་པ་རུ།
དུས་གསུམ་སྔ་ཕྱི་མེད་པར་གནས། གཞི་ཡེ་ནས་གནས་པའི་བོན་ཉིད་དེ། དོན་སྙིང་
པོ་གང་གིས་མ་བསླད་ནས། རྟགས་རང་སར་གསལ་བ་དེ་ཡིན་མོད། ཏིང་ངེ་འཛིན་
གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །སེམས་ཅན་འགྲོ་ལ་སྨན་
པར་མཛོད། ཅེས་གསུངས་སོ། །རྫོགས་པ་ཆེན་པོ། ནམ་མཁའ་སྤྱི་གཅོད། ལྟ་བའི་
ཀློང་ལས། བྱང་སེམས་རྒྱུད་ལ་གནས་པའི་ཚུལ། བསྟན་པའི་ལེའུ་སྟེ་དྲུག་པའོ། །། །
༧ དེ་ནས་ཡང་སྟོན་པ་ཀུན་ཏུ་བཟང་པོས། སོ་སོ་རྣམ་པར་འབྱེད་པ། ང་ཆེ་
དབྱིངས་ལ་རོལ་པའི། ཏིང་ངེ་འཛིན་ལས་བཞེངས་ནས། གསུངས་པ། ཉོན་ཅིག་
འདུས་པའི་འཁོར་རྣམས་དང་། ཚད་མེད་འོད་ལྡན་གུས་པར་ཉོན། ང་ཡི་གནས་
ལུགས་སྙིང་པོའི་དོན། རང་འབྱུང་རིག་པའི་རྒྱལ་པོ་འདི། ཐེག་པ་ཀུན་གྱི་མཆོག་གྱུར་
ཏེ། དཔེར་ན་རྣམ་པར་རྒྱལ་བ་ཡིས། བཞི་བརྒྱ་ནད་ཀྱི་གཟེར་འཇོམས་བཞིན། མ་
རིག་འགྲོ་བའི་གཅོང་སྙིང་སེལ། མཁའ་གསལ་རྒྱལ་པོ་ཉི་ཟླ་ཡིས། འོད་གཞན་ཟིལ་
གྱིས་གནོན་པ་བཞིན། ཐེག་མཆོག་རྒྱལ་པོ་འདི་ཉིད་ཀྱིས། ཐེག་དམན་ཚོགས་རྣམས་
ཟིལ་གྱིས་གནོན། འདབ་ཆགས་རྒྱལ་པོ་བྱ་ཁྱུང་ལ། བྱ་བྲན་གཞན་གྱིས་མི་བརློབས་
ལྟར། རྟོག་མེད་རྒྱལ་པོ་འདི་དག་གིས། རྟོག་པའི་ཚོགས་རྣམས་རླབས་ཀྱིས་གཅོད།
མ་སང་གེ་ཡི་ནུ་བོ་ལ། སྡེར་ཆགས་གཞན་གྱིས་མི་སྤོབས་ལྟར། ཇིང་ཆེན་རྒྱལ་པོ་འདི་
དག་གིས། སྒྲིན་བུ་རང་མཐོང་ཆམ་ལ་དབབ། དཔའ་བརྟན་རྒྱལ་པོ་ཧ་ཏི་ལ། རྨིག་
46

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ཐོག་གཞན་གྱིས་མི་ཕོད་ལྟར། ཤུགས་འབྱུང་རྒྱལ་པོ་འདི་དག་གིས། གང་བྱུང་སྣང་
བ་ཐད་ཀར་གཅོད། ངར་ཆེན་རྒྱལ་པོ་གཡུ་འབྲུག་ལ། སྒྲ་སྐད་གཞན་གྱིས་མི་
བསྒྲིབས་ལྟར། སྒྲ་ཆེན་རྒྱལ་པོ་འདི་དག་གིས། སྒྲ་ཚོགས་མ་ལུས་ཟིལ་གྱིས་གནོན།
ཅང་ཤེས་རྒྱལ་པོ་རྟ་མཆོག་ལ། འགྲོས་མཁན་གཞན་གྱིས་མི་སླེབ་ལྟར། ས་གནོན་
རྒྱལ་པོ་འདི་དག་གིས། མ་བསྒྲོད་བོན་ཉིད་གནས་སུ་སྐྱེལ། མཁའ་ལྡིང་ནག་མོ་
གསེར་མྱིག་ལ། རྩིག་ལྡན་གཞན་གྱིས་མི་སྨོས་ལྟར། སྒྲིབ་མེད་རྒྱལ་པོ་འདི་དག་གིས།
མ་སྒྲིབ་འཁོར་འདས་ས་ལེ་གསལ། ཐབས་ཀྱི་རྒྱལ་པོ་སྒྱུ་འཕྲུལ་ལ། རྨོངས་པའི་བློ་
ཡིས་མི་ཆུད་ལྟར། ཐེག་ཆེན་རྒྱལ་པོ་འདི་དག་གིས། ཐེག་དམན་བྱ་བ་ཆིངས་ཀྱིས་
བཅིང་། སྐྱོན་འཇོམས་རྒྱལ་པོ་རྨ་བྱ་ཡིས། དུག་རྣམས་རྩི་རུ་བསྒྱུར་བ་བཞིན། སྐྱོན་
མེད་རྒྱལ་པོ་འདི་དག་གིས། གཙང་སྨེ་བླང་དོར་རྟོག་པ་འཇོམ། དབང་བསྒྱུར་རྒྱལ་
པོའི་མངའ་དབང་ལ། འགྲོ་བ་གཞན་གྱིས་མི་འདའ་ལྟར། ཤེས་རིག་རྒྱལ་པོ་འདི་དག་
གིས། མི་ཤེས་རྨོངས་པ་ཟིལ་གྱིས་གནོན། བསྐོས་པའི་རྒྱལ་པོ་དྲང་དཀར་ལ། མ་
བསྐོས་སྲིད་པ་མི་འབྱུང་ལྟར། རང་དབང་རྒྱལ་པོ་འདི་དག་གིས། གཞན་དབང་འགྲོ་
བ་ཁ་ལོ་བསྒྱུར། འདབ་ཆགས་རྒྱལ་པོ་ཁུ་བྱུག་ལ། སྐད་སྙན་གཞན་གྱིས་མི་ལྟོས་ལྟར།
ཐེག་མཆོག་རྒྱལ་པོའི་སྙན་ངག་འདིས། ཐེག་དམན་འགྲོ་དྲུག་དང་བ་འདྲེན། རྩི་
མཆོག་རྒྱལ་པོ་བུ་ད་རིས། རོ་ལེན་ལྗགས་ཀྱིས་བརྡ་བཀྲོལ་ལྟར། མདོར་བསྡུས་རྒྱལ་
པོ་འདི་དག་གིས། རྨོངས་པའི་གང་ཟག་ཡིད་ཁ་བདེ། རིན་ཆེན་རྒྱལ་པོ་གསེར་གླིང་
ལ། གཞན་དག་བཙལ་གྱིས་མི་རྙེད་ལྟར། ཡང་སྙིང་རྒྱལ་པོ་འདི་དག་གིས། གཞན་
ལ་རེ་བའི་རྩོལ་བ་ཟད། ཀུན་མཁྱེན་རྒྱལ་པོ་ཆོག་ཤེས་ལ། མི་ཤེས་རྨོངས་པའི་གཞལ་
མེད་ལྟར། བྱང་སེམས་རྒྱལ་པོའི་མཁྱེན་ཚད་ལ། གང་གིས་ཚད་འཛིན་གཞལ་དུ་
མེད། དཔག་བསམ་རྒྱལ་པོ་ལྗོན་ཤིང་ལ། ཡན་ལག་ལོ་འདབ་རྒྱས་པ་ལྟར། ཐེག་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཆེན་སྡོང་པོ་དགུ་འདུས་ལ། ཐེག་བརྒྱད་ཡན་ལག་རང་སོར་རྒྱས། ཡིད་བཞིན་རྒྱལ་
པོ་རིན་ཆེན་ལ། དགོས་འདོད་མ་ལུས་འབྱུང་བ་ལྟར། རང་རིག་རྒྱལ་པོའི་དོན་མཐོང་
ན། ཡོན་ཏན་མ་ལུས་ཤུགས་ལ་འབྱུང༌། ཚོན་ཆེན་རྒྱལ་པོ་མཐིང་ཀ་ལ། ཁ་དོག་གང་
གིས་མི་འགྱུར་ལྟར། བོན་ཉིད་རྒྱལ་པོ་འགྱུར་མེད་ལ། གང་གིས་བཅོས་བསླད་བསྒྱུར་
མི་བཏུབ། རི་ཡི་རྒྱལ་པོ་རི་རབ་ལ། རི་ཕྲན་གཞན་གྱིས་འགྲན་མེད་ལྟར། ཐེག་ཆེན་
རྒྱལ་པོ་དོ་མེད་ལ། ཐེག་པ་འོག་མས་འགྲན་ཟླ་བྲལ། གླིང་གི་རྒྱལ་པོ་འཛམ་གླིང་ལ།
གླིང་ཕྲན་གཞན་གྱིས་ཡ་མེད་ལྟར། ཕུན་ཚོགས་རྒྱལ་པོ་འདི་དག་ལ། ལྟ་སྤྱོད་ཆ་རེས་
ཡ་མི་ཚོལ། འབྱུང་ལྔའི་རྒྱལ་པོ་ནམ་ཀ་ལ། འབྱུང་བ་གཞན་གྱིས་མི་བསྐྱོད་ལྟར།
ཀུན་འབྱུང་རྒྱལ་པོ་སེམས་ཉིད་ལ། རྣམ་རྟོག་གློ་བུར་རྐྱེན་མི་འཇིགས། མ་སྲིད་རྒྱལ་
པོ་ཡེ་སྲིད་ལ། སྲིད་པ་གཞན་གྱིས་བཅོས་མེད་ལྟར། རང་འབྱུང་རྒྱལ་པོ་རིག་པ་ལ།
མ་རིག་འཁྲུལ་པའི་བསྐྱེད་དུ་མེད། སྲིད་པའི་རྒྱལ་པོ་སངས་པོ་ལ། མ་གྲོལ་བ་ཡི་
གཞན་མེད་ལྟར། མཐའ་ཡས་རྒྱལ་པོ་ཀུན་གཞི་ལ། མ་སྲིད་པ་ཡི་འཁོར་འདས་མེད།
དེ་ལྟར་ཐེག་པ་ཆེན་པོ་ལ། ཐེག་པ་འོག་མས་འགྲན་ཟླ་བྲལ། བླ་མེད་ཁྱད་པར་ཐེག་
ཆེན་བོན། བཞི་བཅུ་རྩ་ལྔ་ཟིལ་གྱིས་གནོན། བརྒྱ་དང་རྩ་བརྒྱད་གདན་ལ་བཞུགས།
ཐེག་རིམ་བརྒྱད་ཀྱིས་ཧ་ཐང་ཆད། ཕྱྭ་གཤེན་ལེགས་ཉེས་གཉིས་སུ་འཛིན། བཟང་
ངན་པྲ་མཚན་རིག་པས་བརྟག །གཏོ་ཡིས་ཕན་དང་དཔྱད་ཀྱིས་གསོ། ནད་ལ་སྨན་
དང་བགེགས་ལ་གཏོ། ལན་ཆགས་གླུད་ཀྱི་གཏོར་མ་བཏང༌། རང་སྣང་བྲིད་པ་
འཁྲུལ་པའི་བློ། གཞན་སྣང་བསླུ་བ་དོན་མེད་ལས། ལེགས་པར་འཛིན་པ་སྐྱོན་གྱི་
གཞི། ཉེས་པར་འཛིན་པ་རང་བཅིང་སྒྲོག །བཟང་དུ་རེ་ན་བདུད་ཀྱིས་བསླུ། ངན་དུ་
དོགས་ན་རྐྱེན་གྱིས་བསླང་། པྲ་མཚན་བརྟགས་པ་རང་དབང་འཁྲུལ། གཞན་དབང་
འདོད་པའི་རྗེས་སུ་འབྲེང་། ཕྱྭ་གཤེན་ཐེག་པ་ཀོར་ཙེ་བ། རྫོགས་ཆེན་དོན་དང་རྒྱང་
48

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ཐག་རིང༌། བྱང་ཆུབ་སེམས་ཉིད་རིན་པོ་ཆེ། གནས་ལུགས་ལྟ་བ་རྟོགས་མེད་
དབྱིངས། གཞན་དབང་མི་འགྱུར་རང་དབང་ཅན། ནད་ཀྱིས་གནོད་པའི་རྐྱེན་མེད་
ཅིང་། དཔྱད་ཀྱིས་གསོ་བའི་རྒྱུ་མེད་པའི། རྒྱུ་མེད་རྐྱེན་བྲལ་འདུས་མ་བྱས། ལན་
ཆགས་བྱ་བ་གདོད་མ་གྲུབ། ལེགས་པར་འཛིན་པའི་དགའ་བ་མེད། ཉེས་པར་འཛིན་
པའི་ཞུམ་པ་མེད། ངན་དུ་དོགས་པའི་ཞུམ་པ་མེད། བཟང་དུ་རེ་བའི་བྲོད་པ་མེད།
བཟང་ངན་ལེགས་ཉེས་མཐར་མི་དམིགས། བོན་ཉིད་སྟོང་པ་དངོས་མེད་ལ། པྲ་
མཚན་རིག་པས་བརྟག་ཏུ་མེད། གཟུང་འཛིན་དྲི་མ་ཀུན་ལས་འདས། བླ་མེད་ཐེག་
པ་ངོ་མཚར་ཆེ། ལེགས་ཉེས་མེད་པས་རྨད་དུ་བྱུང༌། བྲོད་ཞུམ་མེད་པས་ཨེ་མ་ཧོ།
སྣང་གཤེན་ཕན་གནོད་གཉིས་སུ་འཛིན། བདེ་སྡུག་སྣང་བ་ཆགས་ལ་གཞལ། ལྷ་ལ་
ཡོན་གྱིས་བསླུ་བར་བཀྲིད། འདྲེ་ལ་གླུད་ཀྱིས་བཀར་བར་བཀྲིད། ཕན་པར་འཛིན་
པའི་དགའ་བ་ཅན། གནོད་པར་འཛིན་པའི་སྡུག་བསྔལ་ཅན། གཉིས་སུ་འཛིན་པའི་
འཁྲུལ་པ་ཅན། གཞན་སྣང་བྲིད་པ་དོན་མེད་ལས། ལྟོ་གོས་ནོར་ཕྱིར་ཆགས་པ་སྐྱེ།
ཕན་པར་འདོད་པས་གཞན་སྣང་བསླུ། གནོད་པར་འདོད་པས་རང་སྣང་འཁྲུལ། །
བདེ་བ་འདོད་པས་རང་ཉིད་བྲིད། སྡུག་བསྔལ་འདོད་པས་རང་རྒྱུད་འཆིང་། ལྷ་རུ་
འཛིན་པས་ཐེ་ཚོམ་སྐྱེ། འདྲེ་རུ་འཛིན་པས་རྣམ་རྟོག་ལྡང་། གཉིས་སུ་འཛིན་པས་
རྐྱེན་སྣང་འཁྲུལ། སྣང་གཤེན་ཐེག་པ་ཀོར་ཙེ་བ། རྫོགས་ཆེན་དོན་དང་རྒྱང་ཐག་
རིང་། བྱང་ཆུབ་སེམས་ཉིད་རིན་པོ་ཆེ། གནས་ལུགས་ལྟ་བ་རྟོག་མེད་དབྱིངས།
ཕན་པའི་རྒྱུ་མེད་འདུས་མ་བྱས། གནོད་པའི་སྐྱོན་མེད་སྟོང་པ་ཉིད། ལྷ་རུ་འཛིན་
པའི་རེ་བ་མེད། འདྲེ་རུ་འཛིན་པའི་དོགས་པ་མེད། བདེ་བར་འཛིན་པའི་དགའ་བ་
མེད། སྡུག་བསྔལ་འཛིན་པའི་ཞུམ་པ་མེད། ཕན་མེད་གནོད་བྲལ་འདུས་མ་བྱས། ལྷ་
འདྲེ་གཉིས་མེད་བོན་ཉིད་དབྱིངས། བདེ་སྡུག་དབྱེར་མེད་ཁོ་བོའི་ངང་། བླ་མེད་ཐེག་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པ་ངོ་མཚར་ཆེ། ཕན་གནོད་མེད་པའི་རྨད་དུ་བྱུང༌། བདེ་སྡུག་མེད་པའི་ཨེ་མ་ཧོ།
འཕྲུལ་གཤེན་གསད་གསོ་གཉིས་སུ་འཛིན། སེམས་ལ་དགྲ་བགེགས་གཉིས་སུ་ལྟ།
སྡང་བའི་དགྲ་ལ་རུ་ང་ཞིང༌། གནོད་པའི་བགེགས་ལ་ཕྲག་དོག་སྟེ། མི་མཐུན་བསྒྲལ་
བའི་ཞིང་དུ་མཐོང་། མཐུན་མཐུན་གསོ་བའི་ཡུལ་དུ་མཐོང་། ང་རྒྱལ་དྲེགས་པའི་
རྫོང་ལ་ཞེན། མི་འཕྲོད་ཡུལ་ལ་ཕྲག་དོག་སྐྱེ། ཉོན་མོངས་ཞེ་སྡང་རང་ཁ་མ། གདུག་
སེམས་ལས་ཀྱིས་སྲིན་པོར་གོལ། འཕྲུལ་གཤེན་ཐེག་པ་ཀོར་ཙེ་བ། རྫོགས་ཆེན་དོན་
དང་རྒྱང་ཐག་རིང་། བྱང་ཆུབ་སེམས་ཉིད་རིན་པོ་ཆེ། གནས་ལུགས་ལྟ་བ་རྟོག་མེད་
དབྱིངས། གསད་པར་འཛིན་པའི་ཞེ་མི་སྡང༌། གསོ་བར་འཛིན་པའི་དང་མི་ཆགས།
གསད་གསོ་གཉིས་ཀྱི་ཡུལ་ལས་འདས། སྡང་པའི་དགྲ་ལ་རུ་མི་ང་། གནོད་པའི་
བགེགས་ལ་ཕྲག་མི་དོག །མི་མཐུན་ཞིང་ལ་སྡང་བ་མེད། མཐུན་པའི་ཡུལ་ལ་ཆགས་
པ་མེད། གདོད་ནས་ཞི་བ་ཆེན་པོའི་ངང༌། ཡེ་ནས་ཡངས་པ་ཆེན་པོའི་ཀློང་། ཉོན་
མོངས་དྲི་བྲལ་བྱམས་པའི་ཕུལ། འགྲོ་དྲུག་ཐུགས་རྗེའི་ཞིང་ས་ལ། འགལ་མཐུན་
གཉིས་ཀྱི་མཐའ་མ་གྲུབ། བླ་མེད་ཐེག་པ་ངོ་མཚར་ཆེ། དགྲ་གཉེན་མེད་པས་རྨད་དུ་
བྱུང་། བྱམས་སྡང་མེད་པས་ཨེ་མ་ཧོ། སྲིད་གཤེན་ཐར་འཁོར་གཉིས་སུ་ལྟ། བླ་ཡིད་
དུམ་བུ་གསུམ་དུ་འཛིན། བདེ་བའི་རྒྱུ་བསྐྱེད་ཐར་དུ་རེ། སྡུག་བསྔལ་རྒྱུ་བསྐྱེད་ལྟུང་
གིས་དོགས། འདྲེན་རྒྱུ་འདྲེན་མཁན་གཉིས་སུ་མཐོང་། ཐོབ་རྒྱུ་ཐོབ་བྱེད་གཉིས་སུ་
འཛིན། སྲིད་པའི་སྐྱེ་འཕེལ་ལེན་དང་སྲིད། གཤེན་གྱིས་བརྡ་སྤྲད་བདེ་སྐྱིད་འདོད།
བྲོད་དང་གཡང་ས་འཇིགས་མྱིགས་བསྟན། མ་རིག་སེམས་ཅན་ཉོན་མོངས་བྲིད།
སྲིད་གཤེན་ཐེག་པ་ཀོར་ཙེ་བ། རྫོགས་ཆེན་དོན་དང་རྒྱང་ཐག་རིང་། བྱང་ཆུབ་
སེམས་ཉིད་རིན་པོ་ཆེ། གནས་ལུགས་ལྟ་བ་རྟོག་མེད་དབྱིངས། ཐར་དང་ལྟུང་བའི་
རྒྱུ་མ་འཆིས། ཐར་པ་བྱ་བའི་རེ་བ་མེད། འཁོར་བ་བྱ་བའི་ལྟུང་བ་མེད། བླ་ཡིད་
50

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
སེམས་སུ་འཛིན་རྒྱུ་མེད། བདེ་ཞེས་བྱ་བའི་ཕན་པ་མེད། སྡུག་བསྔལ་བྱ་བའི་གནོད་
པ་མེད། འདྲེན་རྒྱུ་མཐོང་ན་བོན་ཉིད་བཅོས། འདྲེན་མཁན་མཐོང་ན་སེམས་ཉིད་
བསླད། བཅོས་བསླད་མང་ན་རང་ཉིད་འཁྲུལ། ཐོབ་རྒྱུ་བྱུང་ན་མདོ་དོན་སྟོར། ཐོབ་
བྱེད་བྱུང་ན་རང་སེམས་འཆུག །སྐྱེ་བའི་རྒྱུ་མེད་བོན་ཉིད་དབྱིངས། འགག་པའི་རྐྱེན་
མེད་རང་བཞིན་ཀློང་། བོད་པའི་ས་མེད་བདེ་བ་ཟད། གཡང་བའི་ས་མེད་འཇིགས་
པ་བྲལ། བླ་མེད་ཐེག་པ་ངོ་མཚར་ཆེ། ཐར་ལྟུང་མེད་པའི་རྨད་དུ་བྱུང་། འཁོར་
ཆགས་མེད་པའི་ཨེ་མ་ཧོ། དགེ་བསྙེན་རྒྱུ་འབྲས་གཉིས་སུ་ལྟ། རྒྱུ་ལས་འབྲས་བུ་
འབྱུང་བར་འདོད། དགེ་བའི་ལས་ལ་བྲོད་པ་སྐྱེད། སྡུག་བསྔལ་ལས་ལ་ཞུམ་པ་
འབྱུང༌། དགེ་སྡིག་གཉིས་ལ་སྤང་བླང་རྩི། མཚན་བཅས་དགེ་བས་སངས་རྒྱས་
འདོད། རི་རོང་བྲག་ལ་ཐིམ་སྐས་རྐོ། བསམ་ཀྱང་ཕྱིན་པའི་དུས་མཐའ་མེད། བློ་
ཆུང་སྣང་བ་རྒྱ་མི་རལ། དཔུང་ཆུང་དམག་གིས་གཡུལ་མི་བཟློག །ཉམ་ཆུང་རྩལ་
གྱིས་རི་མི་ཐེག །ཐོས་ཆུང་བྱ་བས་དོན་མི་འགྲུབ། དགེ་ལ་བསྙེན་པས་ས་མི་ཆོད།
སྡིག་ལ་དོགས་པས་རྒྱ་མི་ཁྲོལ། རྒྱུ་འབྲས་བརྩིས་པས་གྲངས་མི་ཐིག །སྐྱོན་ཡོན་
བརྩིས་པས་ཤན་མི་འབྱེད། དགེ་བསྙེན་ཐེག་པ་ཀོར་ཙེ་བ། རྫོགས་ཆེན་དོན་དང་
རྒྱང་ཐག་རིང༌། བྱང་ཆུབ་སེམས་ཉིད་རིན་པོ་ཆེ། གནས་ལུགས་ལྟ་བ་རྟོག་མེད་
དབྱིངས། སྔོན་དུ་མ་བཏང་རྒྱུ་མི་དམིགས། རྗེས་སུ་མི་བསྒུགས་འབྲས་མི་ཚོལ།
གཉིས་སུ་མི་འཛིན་རྩོལ་མི་བསྒྲུབ། དགེ་ཞེས་བྱ་བས་ཕན་མ་བཏགས། སྡིག་ཞེས་བྱ་
བས་གནོད་མ་བསྐྱལ། དགེ་སྡིག་གང་དུ་ལུང་མ་བསྟན། སྐྱོན་ཡོན་གང་གི་མཐས་མ་
རེག །ཐོག་མ་བར་དང་མཐར་དགེ་བ། དུས་གསུམ་ནུབ་པ་མེད་པར་བསྙེན། བླ་
མེད་ཐེག་པ་ངོ་མཚར་ཆེ། རྒྱུ་འབྲས་གཉིས་མེད་རྨད་དུ་བྱུང་། དགེ་སྡིག་མ་གྲུབ་ཨེ་
མ་ཧོ། དྲང་སྲོང་སྤང་བླང་གཉིས་སུ་ལྟ། སེམས་ལ་བཟང་ངན་གཉིས་སུ་མཐོང་།
51

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྐྱོན་རྣམས་ཁད་ཀྱིས་འཛད་པར་འདོད། ཡོན་ཏན་ཤུགས་ཀྱིས་འཕེལ་པར་འདོད།
སེམས་ལ་སྐྱོན་ཡོན་གཉིས་སུ་འཛིན། ལས་ལ་དཀར་ནག་གཉིས་སུ་མཐོང་། དགེ་
སྡིག་ཟེར་ཞིང་རྣམ་རྟོག་བཙོན། ས་ལམ་ཟེར་ཞིང་སྐས་ཐིམ་རྩི། མེད་ལ་ཡོད་བཟུང་
བསྐལ་སྲིད་བགྲངས། ཚོགས་རྫོགས་སེམས་ཉིད་ཚོགས་ལ་སྨོན། སྒྲིབ་མེད་རིག་པས་
སྒྲིབ་པ་གཞལ། རང་སེམས་རྟོག་པའི་རྫོང་ལ་ཞེན། བཅས་བཅོས་མང་བས་སེམས་མི་
རྙེད། སྤང་བླང་བྱས་པས་དོན་མི་མཐོང་། རང་སེམས་དོགས་པ་བཅིང་ཚད་སྒྲོག །
དྲང་སྲོང་ཐེག་པ་ཀོར་ཙེ་བ། རྫོགས་ཆེན་དོན་དང་རྒྱང་ཐག་རིང༌། བྱང་ཆུབ་སེམས་
ཉིད་རིན་པོ་ཆེ། གནས་ལུགས་ལྟ་བ་རྟོག་མེད་དབྱིངས། སྤང་དང་བླང་པ་གཉིས་སུ་
མེད། སྤང་རྒྱུ་མེད་དེ་ཀ་ནས་དག །བླང་རྒྱུ་མེད་དེ་ཕུན་གསུམ་འཚོགས། སྤང་བླང་
དབྱེར་མེད་བོན་ཉིད་དབྱིངས། བསྲུང་རྒྱུ་བྱུང་ན་བོན་ཉིད་དོར། སྲུང་མཁན་བྱུང་ན་
རང་ཉིད་འཆལ། སྐྱོན་རྣམས་སྤངས་མེད་ཡོན་ཏན་མདངས། ཡོན་ཏན་བླང་མེད་
སྐྱོན་གྱི་གཞི། སྐྱོན་ཡོན་གཉིས་མེད་སེམས་ཀྱི་ངང་། བྱ་བརྩལ་སེམས་ཉིད་རོལ་པ་ལ།
དཀར་ནག་གཉིས་ཀྱི་ལས་མ་མཆིས། ཉག་གཅིག་སྤྲོས་བྲལ་དྲི་མེད་ལ། དགེ་སྡིག་
གཉིས་ཀྱི་རྒྱུ་མ་གྲུབ། གདོད་ནས་ཀ་དག་གཞི་ཕྱིན་ལ། ས་ལམ་རིམ་པས་བགྲང་དུ་
མེད། ཡེ་ནས་སྤྱི་རྒྱ་རླབས་གཅོད་ལ། ཐེག་རིམ་རྩི་བ་ཧ་ཐང་ཆད། འཁོར་འདས་
བོན་ཉིད་རོལ་པ་ལ། གཙང་དག་ཆགས་པའི་དྲི་མ་མེད། ཡེ་བསྲུང་ཆེན་པོ་རྒྱལ་པོའི་
ཁྲིམས། ཉིད་ལ་ཉིད་དུ་མངོན་རོལ་སྤྱོད། བླ་མེད་ཐེག་པ་ངོ་མཚར་ཆེ། སྤང་བླང་
མེད་པའི་རྨད་དུ་བྱུང་། སྲུང་མཚམས་བྲལ་བའི་ཨེ་མ་ཧོ། ཨ་དཀར་ཐབས་ཤེས་
གཉིས་སུ་ལྟ། བསྒྲུབ་བྱ་སྒྲུབ་བྱེད་གཉིས་སུ་འཛིན། གསང་རྒྱུ་གསང་མཁན་གཉིས་སུ་
མཐོང་། ལྷ་སྐུ་ཐིག་ལེ་ཡིག་འབྲུ་ལ། སྐྱེ་འཕེལ་ས་བོན་མཚན་མ་བརྟེན། དམིགས་སུ་
མེད་ལ་དམིགས་པར་བཟུང་། དངོས་སུ་མེད་ལ་དངོས་མཚན་བསྒོམ། པྲ་རྟགས་
52

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མཚན་མ་རྨི་ལམ་བློ། སྒྱུ་མས་སྒྱུ་མ་བསླུ་བྲིད་ལ། སྒྱུ་མས་སྙིང་པོ་མཐོང་མི་སྲིད། ཨ་
དཀར་ཐེག་པ་ཀོར་ཙེ་བ། རྫོགས་ཆེན་དོན་དང་རྒྱང་ཐག་རིང་། བྱང་ཆུབ་སེམས་
ཉིད་རིན་པོ་ཆེ། གནས་ལུགས་ལྟ་བ་རྟོག་མེད་དབྱིངས། ཐབས་ཀྱི་རྒྱལ་པོས་སྣ་
ཚོགས་སྟོན། ཀུན་འབྱུང་ཤེས་རབ་ཡངས་པའི་ཀློང་། གཉིས་སུ་མེད་པའི་སེམས་ཉིད་
ལ། བསྒྲུབ་རྒྱུ་སྒྲུབ་མཁན་གཉིས་སུ་མེད། ཡེ་ནས་རང་ཆས་ལྷུན་གྲུབ་ལ། བསྒྲུབ་རྒྱུ་
བྱུང་ན་བོན་ཉིད་དོར། སྒྲུབ་མཁན་མཐོང་ན་སེམས་ཉིད་བསླད། ཀུན་གཞི་སྟོང་པ་
བོན་ཉིད་དབྱིངས། རིག་པ་འགག་མེད་ཡེ་ཤེས་སྐུ། སྣ་ཚོགས་མཚན་མ་འབྱུང་འཇུག་
རྩལ། ལྷ་སྐུ་རིགས་སྟོབས་ཡེ་ཤེས་སྤྱན་། མ་བརྩལ་ལྷུན་གྲུབ་ཕུན་སུམ་ཚོགས། སྒྲུབ་
པར་བྱེད་པ་རྣམ་རྟོག་བཙོན། འགྲུབ་ཏུ་རེ་བ་འཁྲུལ་པའི་བློ། བྱང་ཆུབ་སེམས་ཉིད་
རིན་པོ་ཆེ། ལྟ་བ་མཐའ་བྲལ་ནམ་ཀ་ལ། ལྷ་སྐུ་ཡིག་འབྲུའི་རྟེན་མི་བཟུང་། སྙིང་པོ་
སྔགས་ཀྱིས་བསྐུལ་མི་གདབ། བཅའ་སྒྱུར་ཕྱག་རྒྱས་བརྡ་མི་མཚོན། སྐྱེད་པའི་ས་བོན་
རྒྱུ་མ་མཆིས། རྫོགས་པ་རང་བཞིན་རྐྱེན་མ་བསླད། བྱང་ཆུབ་སེམས་ལ་བཟོ་མི་བྱེད།
ཡེ་ནས་གྲུབ་པ་ཆེན་པོའི་ངང་། བོན་ཉིད་མཚན་མ་མེད་པ་ལ། མཚན་མའི་དཀྱིལ་
འཁོར་མཁའ་ལ་རྫོགས། སྒྱུ་མ་ཆོ་འཕྲུལ་རིག་པའི་རྩལ། རིག་སྟོང་སྤྲོས་བྲལ་ཡེ་ཤེས་
དབྱིངས། བླ་མེད་ཐེག་པ་ངོ་མཚར་ཆེ། བྱ་བརྩལ་མེད་པའི་རྨད་དུ་བྱུང་། མ་བརྩལ་
ལྷུན་གྲུབ་ཨེ་མ་ཧོ། ཡེ་གཤེན་དབྱིངས་ཤེས་གཉིས་སུ་ལྟ། བསྒོམ་བྱ་སྒོམ་བྱེད་གཉིས་
སུ་འཛིན། སྟོང་གསལ་རིག་པའི་དཀྱིལ་འཁོར་ལ། གསལ་དང་འགྲིབ་པ་གཉིས་སུ་
འདོད། སྣང་སྲིད་རྒྱལ་བའི་ཞིང་ས་ལ། དབེན་དང་འགལ་བ་གཉིས་སུ་བཟུང་།
ཡོད་ལ་མེད་སྒོམ་ཆད་པའི་མཐའ། མེད་ལ་ཡོད་འཛིན་རྟག་པའི་མཐའ། གནས་
དང་འགྱུར་བ་བྲོད་དང་ཞུམ། ཉམས་དང་བདེ་སྐྱིད་བོག་དང་འཕེལ། སེམས་ཀྱིས་
སེམས་ལ་བཅོས་བསླད་པས། སེམས་ཀྱི་ངོ་བོ་མཐོང་མི་སྲིད། ཡེ་གཤེན་ཐེག་པ་ཀོར་
53

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཙེ་བ། རྫོགས་ཆེན་དོན་ལ་སྨོས་པ་ཙམ། བྱང་ཆུབ་སེམས་ཉིད་རིན་པོ་ཆེ། གནས་
ལུགས་ལྟ་བ་རྟོག་མེད་དབྱིངས། སྒོམ་མཁན་བྱུང་ན་སེམས་ཉིད་བསླད། སྒོམ་རྒྱུ་
བྱུང་ན་བོན་ཉིད་དོར། སྒོམ་སྒོམ་བྱས་ན་དོན་ལ་འགལ། གསལ་སྒྲིབ་མེད་པ་བོན་
ཉིད་དབྱིངས། དབེན་ཞེས་བྱ་བའི་དགའ་བ་དང༌། འགལ་ཞེས་བྱ་བའི་སྡུག་བསྔལ་
མེད། ཡོད་མེད་རྟག་ཆད་མཐའ་དང་བྲལ། གནས་པ་བོན་ཉིད་དག་པའི་མཁའ།
འགྱུ་བ་ཡེ་ཤེས་རོལ་པའི་དབྱིངས། གསལ་སྟོང་ཉམས་ཀྱི་དྲི་མ་འདས། བདེ་སྟོང་
འཕེལ་འགྲིབ་མཐར་མི་དམིགས། གང་གིས་བཅོས་བསླད་འདུས་མ་བྱས། བླ་མེད་
ཐེག་པ་ངོ་མཚར་ཆེ། འདུ་བྲལ་མེད་པས་རྨད་དུ་བྱུང༌། ངང་ལ་གནས་པའི་ཨེ་མ་ཧོ།
ཡང་ཁྱད་ཐེག་པ་ཆེན་པོ་ལ། ལྟ་བའི་མཁན་པོ་ཡུལ་ན་མེད། ལྟ་རྒྱུ་བོན་ཉིད་
དབྱིངས་ཡིན་མོད། དབྱིངས་ལ་དངོས་པོ་མ་མཆིས་པས། བལྟས་དང་མཐོང་མེད་ཁ་
ད་ཆད། ལྟ་བྱེད་མཁན་པོ་སེམས་ཡིན་མོད། སེམས་ལ་འཛིན་པ་མ་མཆིས་པས།
སྣང་དང་སྟོང་པ་ཁ་ད་ཆད། ལྟ་བའི་མཁན་པོ་མ་མཆིས་པས། ལྟ་རྒྱུ་མཚན་མའི་
ཡུལ་ན་མེད། ཐམས་ཅད་སྤྱི་རྒྱ་རླབས་ཆོད་ལ། ལྟ་བ་མིང་གིས་གདགས་བྱ་ཙམ།
འཁོར་འདས་ཐིག་ལེ་ཉག་གཅིག་ལ། མཚན་ཉིད་ཚིག་གིས་གདགས་སྒོ་ཙམ། སྣང་
སྲིད་རྒྱལ་བའི་དཀྱིལ་འཁོར་ལ། ཆགས་འཇིག་གནས་སྐབས་མཚོན་པ་ཙམ། སྐྱོན་
ཡོན་དུ་མ་རོ་གཅིག་ལ། སྤང་བླང་སེམས་ཅན་བཀྲིད་དྲང་ཙམ། ཀུན་རྫོབ་རྨི་ལམ་སྒྱུ་
མ་ལ། བདེན་རྫུན་ལག་ཏུ་ལེན་ཚུལ་ཙམ། དོན་དམ་སྨྲ་བསམ་བརྗོད་མེད་ལ། སྨྲ་
བརྗོད་ཚིག་གིས་མཚོན་ཚུལ་ཙམ། བདེ་སྡུག་བོན་ཉིད་རོལ་པ་ལས། བྲོད་གཡང་མ་
རྟོགས་འདུལ་ཕྱིར་ཙམ། སྣང་བ་སེམས་ཀྱི་ཡོ་ལང་ལ། སྒྱུ་མ་དོན་གྱི་མདངས་འབྱིན་
ཙམ། སྟོང་པ་བོན་ཉིད་རང་གདངས་ལ། རིག་པ་རྟག་ཆད་བསལ་ཕྱིར་ཙམ། ཐེག་
ཆེན་སྡོང་པོ་དགུ་འདུས་ལ། ཐེག་བརྒྱད་ཡལ་ག་གྱེས་ཚུལ་ཙམ། དོན་དུ་ཐེག་པ་ཆེན་
54

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
པོ་ལ། སྤང་དང་བླང་དང་དོར་བ་དང་། དགག་དང་སྒྲུབ་པའི་མཐའ་མ་མཆིས།
ཡིན་པར་བྱས་ན་ཐམས་ཅད་ཀུན། མེན་པར་བྱས་ན་སྟོང་པའི་ཀློང་། གཉིས་སུ་མེད་
པ་ང་ཡི་དབྱིངས། བོན་ཉིད་ཡངས་པའི་དཀྱིལ་འཁོར་ནས། ཀུན་བཟང་རོལ་པའི་སྒྱུ་
འཕྲུལ་ཆེ། འོག་མའི་ཚོགས་རྣམས་ཟིལ་གྱིས་གནོན། མ་རིག་ཉོན་མོངས་དྲུངས་ནས་
འབྱིན། མ་རྟོགས་འཁོར་བ་གཏིང་ནས་ལེན། མི་ཤེས་རྨོངས་པ་མགོ་ལོ་འཁོར། རང་
མཐོང་སྒྲིན་བུ་བག་ལ་ཞ། སྐལ་ལྡན་རྣམས་ལ་རྩི་དང་སྨན། སྐལ་མེད་རྣམས་ལ་
དུག་དང་མཚོན། ཡོངས་ལ་ཁྱབ་པའི་ནོར་བུ་དེ། ཀུན་ལ་དཀོན་པའི་མཆོག་ཏུ་
བཤད། ཚད་མེད་འོད་ལྡན་སྤྲུལ་པའི་གཤེན། རྫོགས་པ་ཆེན་པོའི་གནས་ལུགས་དོན།
ཏིང་ངེ་འཛིན་གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །སེམས་
ཅན་འགྲོ་ལ་སྨན་པར་མཛོད། ཅེས་གསུངས་སོ། །རྫོགས་པ་ཆེན་པོ་ནམ་མཁའ་སྤྱི་
གཅོད་ལྟ་བའི་ཀློང་ལས་བླ་མེད་ཐེག་པའི་ཆེ་བ་བསྟན་པའི་ལེའུ་སྟེ་བདུན་པའོ། ། །
༧ དེ་ནས་ཡང་སྟོན་པ་ཀུན་ཏུ་བཟང་པོས་ཐམས་ཅད་སྤྱི་རྒྱ་རླབས་ཀྱིས་གཅོད་པ།
ལྟ་བ་ཡེ་ཤེས་རོལ་པའི་ཏིང་ངེ་འཛིན་ལས་བཞེངས་ནས། འཁོར་རྣམས་ལ་གསུངས་
པ། ཉོན་གཅིག་འདུས་པའི་འཁོར་རྣམས་དང་། ཚད་མེད་འོད་ལྡན་གུས་པར་ཉོན།
སྤྱིར་ཡང་བོན་རྣམས་ཐམས་ཅད་ཀུན། རྟོག་མེད་ལྟ་བའི་ལ་གཅོད་དགོས། ལྟ་བ་ལ་
ཆེན་མ་ཟློས་ན། འཁོར་འདས་འུབ་ཏུ་ཆུད་མི་འགྱུར། ལྟ་བ་ལ་ཡང་རྣམ་པ་གཉིས།
མ་རིག་འཁྲུལ་པའི་ལྟ་བ་དང་། ཡང་དག་དོན་གྱི་ལྟ་བ་གཉིས། འཁྲུལ་པའི་ལྟ་བ་
རྣམ་པ་གསུམ། སྤྱི་དང་སྒོས་དང་བྱེ་བྲག་གོ །འཁྲུལ་པ་སྤྱི་ཡི་ལྟ་བ་ནི། ཐོག་མའི་
དུས་ནས་མ་རིག་པ། མེད་ལ་ཡོད་པར་ལྟ་བ་ནི། སྨྲིག་ལ་དངོས་འཛིན་ལྟ་བུར་
འཁྲུལ། ཡོད་ལ་མེད་པར་ལྟ་བ་ནི། མྱིག་གི་རྫི་གོར་ལྟ་བུར་འཁྲུལ། ཡོད་མེད་གང་
ཡང་མི་ཤེས་པར། ལུང་མ་བསྟན་དུ་ལྟ་བ་ནི། དམུ་ལོང་མགོ་འཁོར་ལྟ་བུར་འཁྲུལ།
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལྟ་བ་དེ་ལ་བརྟེན་པ་ཡིས། མ་རིག་འཁྲུལ་པའི་ཞིང་དུ་ཤར། སྒོས་ཀྱི་ལྟ་བ་རྣམ་པ་
དྲུག །རིགས་དྲུག་རང་སྣང་དྲུག་ཏུ་ལྟ། བར་དོ་སྟོང་ཞེན་སྤྱི་ལ་ཁྱབ། མ་རིག་འཁྲུལ་
པའི་རང་མཚན་ནི། དམྱལ་བས་གཅོད་སྦྱོང་རྒྱུ་རུ་མཐོང་། མཐོང་ལ་དེར་འཛིན་དེ་
ཉིད་ལྟ། བལྟས་པས་མཐོང་མེད་རང་སྣང་འཁྲུལ། འཁྲུལ་ལ་བློ་གཡེང་ཞིང་དུ་ཤར། །
ཤར་ལ་དར་རྒྱས་བཅུད་དུ་འཕེལ། དམྱལ་བའི་སྡུག་བསྔལ་བསམ་མི་ཁྱབ། རྫོགས་
ཆེན་ལྟ་བའི་དོན་མི་རྟོགས། ཡང་དག་དོན་དང་རྒྱང་ཐག་རིང་། ཡིད་དྭགས་བཀྲེས་
སྐོམ་བཟའ་རུ་མཐོང་། མཐོང་ལ་དེ་འཛིན་དེ་ཉིད་ལྟ། བལྟས་པས་དོན་མེད་རང་
སྣང་འཁྲུལ། འཁྲུལ་ལ་བློ་གཡེང་ཞིང་དུ་ཤར། ཤར་ལ་དར་རྒྱས་བཅུད་དུ་འཕེལ།
བཀྲེས་སྐོམ་སྡུག་བསྔལ་བསམ་མི་ཁྱབ། རྫོགས་ཆེན་ལྟ་བའི་དོན་མི་རྟོགས། ཡང་
དག་དོན་དང་རྒྱང་ཐག་རིང༌། བྱོལ་སོང་གླེན་ལྐུགས་མུན་པར་མཐོང༌། མཐོང་ལ་
དེར་འཛིན་དེ་ཉིད་ལྟ། བལྟས་ལ་དོན་མེད་རང་སྣང་འཁྲུལ། འཁྲུལ་ལ་བློ་གཡེང་
ཞིང་དུ་ཤར། ཤར་ལ་དར་རྒྱས་བཅུད་དུ་སྤེལ། བླུན་རྨུག་སྡུག་བསྔལ་བསམ་མི་ཁྱབ།
རྫོགས་ཆེན་ལྟ་བའི་དོན་མི་རྟོགས། ཡང་དག་དོན་དང་རྒྱང་ཐག་རིང༌། མཐའ་
འཁོབ་བཀོལ་སྤྱད་རྒྱུ་རུ་མཐོང་། མཐོང་ལ་དེ་འཛིན་དེ་ཉིད་ལྟ། བལྟས་ལ་དོན་མེད་
རང་སྣང་འཁྲུལ། འཁྲུལ་ལ་བློ་གཡེང་ཞིང་དུ་ཤར། ཤར་ལ་དར་རྒྱས་བཅུད་དུ་
འཕེལ། བྲེལ་ཕོངས་སྡུག་བསྔལ་བསམ་མི་ཁྱབ། རྫོགས་ཆེན་ལྟ་བའི་དོན་མི་རྟོགས།
ཡང་དག་དོན་དང་རྒྱང་ཐག་རིང་། ལྷ་མིན་འཐབ་རྩོད་རྒྱུ་རུ་མཐོང་། མཐོང་ལ་དེར་
འཛིན་དེ་ཉིད་ལྟ། བལྟས་ལ་དོན་མེད་རང་སྣང་འཁྲུལ། འཁྲུལ་ལ་བློ་གཡེང་ཞིང་དུ་
ཤར། ཤར་ལ་དར་རྒྱས་བཅུད་དུ་འཕེལ། གསད་གཅད་སྡུག་བསྔལ་བསམ་མི་ཁྱབ།
རྫོགས་ཆེན་ལྟ་བའི་དོན་མི་རྟོགས། ཡང་དག་དོན་དང་རྒྱང་ཐག་རིང་། འཕམ་ལྟུང་
འདོད་ཡོན་རྒྱུ་རུ་མཐོང་། མཐོང་ལ་དེར་འཛིན་དེ་ཉིད་ལྟ། བལྟས་ལ་དོན་མེད་རང་
56

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
སྣང་འཁྲུལ། འཁྲུལ་ལ་བློ་གཡེང་ཞིང་དུ་ཤར། ཤར་ལ་དར་རྒྱས་བཅུད་དུ་འཕེལ།
ཕམ་ལྟུང་སྡུག་བསྔལ་བསམ་མི་ཁྱབ། རྫོགས་ཆེན་ལྟ་བའི་དོན་མི་རྟོགས། ཡང་དག་
དོན་དང་རྒྱང་ཐག་རིང་། བར་དོ་ཞེན་ཅིང་ཆགས་པར་མཐོང༌། མཐོང་ལ་དེ་འཛིན་
དེ་ཉིད་ལྟ། བལྟས་ལ་དོན་མེད་རང་སྣང་འཁྲུལ། འཁྲུལ་ལ་བློ་གཡེང་ཞིང་དུ་ཤར།
ཤར་ལ་དར་རྒྱས་བཅུད་དུ་འཕེལ། སྟོང་ཞེན་སྡུག་བསྔལ་བསམ་མི་ཁྱབ། རྫོགས་
ཆེན་ལྟ་བའི་དོན་མི་རྟོགས། ཡང་དག་དོན་དང་རྒྱང་ཐག་རིང་། རིགས་དྲུག་སྒོས་ཀྱི་
ལྟ་བའོ། །བྱེ་བྲག་སོ་སོའི་ལྟ་བ་ནི། མུ་སྟེགས་རྟག་ཆད་ལྟ་བ་དང༌། རང་སྣང་ལོག་
པའི་ལྟ་བ་དང་། ཉོན་མོངས་རང་ཁའི་ལྟ་བ་དང༌། བག་ཆགས་སྲེད་ལེན་ལྟ་བ་དང་།
རྟོག་པ་དེར་འཛིན་ལྟ་བ་དང༌། གནས་ལུགས་གོལ་བའི་ལྟ་བ་དང༌། དེ་ཡང་ངེས་
པར་བསྟན་པ་ནི། མུ་སྟེགས་རྟག་ཆད་ལྟ་བ་དང༌། ཀུན་གཞི་བྱང་ཆུབ་སེམས་ཉིད་
ནི། ཀུན་ཡིན་གང་མེན་ལྟ་བ་ལ། རྟག་དང་ཆད་པ་མ་གྲུབ་སྟེ། མ་རིག་སེམས་ཅན་
ཁ་ཅིག་གིས། འདི་དང་ཕྱི་མ་ངེས་པ་སྟེ། ངེས་པར་འཛིན་པའི་རྟག་པར་ལྟ། དགེ་
སྡིག་རྒྱུ་འབྲས་ཟེར་བ་རྫུན། གང་ལྟར་སྤྱད་པ་དེ་བཞིན་སྟོན། འདི་རུ་སྤྱད་པས་ཕྱི་
མར་འཕེལ། ཟས་གོས་ནོར་དང་དབང་ཆེན་རྟག ། ཡེ་ནས་རྟག་པ་ཐེར་ཟུག་ལ། མི་
རྟག་ཟེར་བ་ལོག་པའི་ཚིག །རྟག་པའི་མུ་ལ་སྟེགས་སུ་བཅས། ཕྱིན་ཅི་ལོག་པས་དོན་
མི་མཐོང་། རྫོགས་ཆེན་ལྟ་བའི་དོན་དང་འགལ། ཁ་ཅིག་འདི་དང་ཕྱི་མ་གཉིས།
གཉིས་སུ་ཡོད་པ་མ་ཡིན་ཏེ། དགེ་སྡིག་བྱ་བ་ག་ལ་སྲིད། འཇིག་རྟེན་འདི་ལ་ལོངས་
སྤྱོད་གཅེས། ཕྱི་མར་རིག་པ་སྐྱེ་མི་སྲིད། སྡུག་བསྔལ་ཉོན་མོངས་ཟེར་བ་རྫུན། རིག་
པ་སྟོང་པ་ཕྱལ་བ་ཡིན། ཕྱལ་བ་འདི་ལ་གཟུགས་སྲིད་ན། བར་སྣང་སྟོང་པའི་
གཟུགས་གང་ཡིན། ཆད་པའི་མུ་ལ་སྟེགས་སུ་བཅས། ཕྱིན་ཅི་ལོག་པས་དོན་མི་
མཐོང་། རྫོགས་ཆེན་ལྟ་བའི་དོན་དང་འགལ། མུ་སྟེགས་ལྟ་བ་ལོག་པའོ། །རང་སྣང་

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལོག་པ་རྣམ་པ་གཉིས། སྔོན་གྱི་ལས་དང་འཕྲལ་གྱི་རྐྱེན། སྔོན་གྱི་ལས་ནི་འཕྲོ་མེད་
ཅིང་། སྦྱིན་བུ་རང་མཐོང་གོལ་བ་ཡིན། དག་པའི་ཞིང་དང་བོན་རྣམས་ལ། རང་
སྣང་ལོག་པར་ལྟ་བ་དང༌། ལྟ་བ་དེ་ལ་ཞེན་པ་ཡིས། ཕྱིན་ཅི་ལོག་ཏུ་གོལ་བ་སྟེ།
རྨོངས་པ་རང་རྒྱུད་འཆིང་བ་ཡིས། རྫོགས་ཆེན་དོན་དང་རྒྱང་ཐག་རིང་། རྐྱེན་ནི་
གཞན་གྱིས་བསླང་པ་སྟེ། རྟོག་པ་ཐེ་ཚོམ་གྱ་གྱུ་ལ། གྲོགས་ཀྱིས་ཕྱར་གཡེང་གཅམ་
སྨྲས་པའི། གཅམ་ལ་དེར་འཛིན་དེ་ཉིད་ལྟར། བལྟས་ལ་དོན་མེད་རང་སྣང་ལོག །
ལོག་པར་གོལ་བས་མཐའ་རུ་ལྷུང༌། ཡང་དག་རྫོགས་ཆེན་དོན་དང་འགལ། རང་
སྣང་ལོག་པའི་ལྟ་བའོ། །ཉོན་མོངས་རང་ཁའི་ལྟ་བ་ལྔ། ཕ་རོལ་ཡུལ་གྱི་སྣང་བ་ལ།
ལོག་པར་གོལ་ནས་འཛིན་པ་སྟེ། ཡུལ་གྱི་སྣང་བ་མི་འཕྲོད་ལ། གསད་དང་གཅད་
དང་བརྡེག་པར་མཐོང་། མཐོང་ལ་དེར་འཛིན་དེ་ཉིད་ལྟ། ཞེ་སྡང་རང་ཁར་ལྟ་བ་
དང༌། ཡུལ་གྱི་སྣང་བ་འཕྲོད་པ་ལ། སྲེད་དང་ལེན་དང་ཆགས་པར་མཐོང་། མཐོང་
ལ་དེར་འཛིན་དེ་ཉིད་ལྟ། འདོད་ཆགས་རང་ཁར་ལྟ་བ་དང་། ཡུལ་གྱི་སྣང་བ་བདེ་
དྲོད་ལ། འཐིབ་དང་གཉིད་དང་རྨུག་པར་མཐོང་། མཐོང་ལ་དེར་འཛིན་དེ་ཉིད་ལྟ།
གཏི་མུག་རང་ཁར་ལྟ་བ་དང༌། ཡུལ་གྱི་སྣང་བ་བཀོད་ལེགས་ལ། ཁྱད་དུ་གསོད་
དང་རང་ཆེར་མཐོང་། མཐོང་ལ་དེར་འཛིན་དེ་ཉིད་ལྟ། ང་རྒྱལ་རང་ཁར་ལྟ་བ་
དང་། ཡུལ་གྱི་སྣང་བ་ཆེན་པོ་ལ། འགྲན་དང་མངན་སེམས་རུ་ཏྲར་མཐོང་། མཐོང་
ལ་དེར་འཛིན་དེ་ཉིད་དང་། ཕྲག་དོག་རང་ཁར་ལྟ་བ་དང་། བལྟས་པས་བོན་ཉིད་
དོན་ལ་འགལ། འགལ་བས་སྐྱེ་བཞི་རིས་དྲུག་བརྒྱུད། ཉོན་མོངས་རང་ཁའི་ལྟ་བའོ། །
བག་ཆགས་སྲེད་ལེན་ལྟ་བ་གཉིས། སྔོན་གྱི་ལས་དང་འཕྲལ་གྱི་དབང་། སྔོན་གྱི་སྲེད་
ལེན་བག་ཆགས་ནི། མ་རིག་ཉོན་མོངས་འཁྲུལ་པའོ། །དབང་པོ་ཀུན་ཚང་ཐོགས་
མེད་རྒྱུ། ཕ་རོལ་ཞིང་དུ་གྱུར་པ་རྣམས། སྲེད་དང་ལེན་པའི་རྒྱུ་རུ་མཐོང་། མཐོང་ལ་
58

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
དེ་འཛིན་དེ་ཉིད་ལྟ། བལྟས་པས་སྐྱེ་མེད་བོན་དང་འགལ། འགལ་བས་སྐྱེ་རྒས་ན་
འཆི་མྱོང་། འཕྲལ་གྱི་སྲེད་ལེན་བག་ཆགས་ནི། གང་ལ་འདྲིས་དང་ཆགས་པའི་ཡུལ།
འབྲལ་དང་གཏོང་མི་ཕོད་པར་མཐོང་། མཐོང་ལ་དེར་འཛིན་དེ་ཉིད་ལྟ། བལྟས་
པས་འདྲིས་པའི་ཡུལ་ལ་ཆགས། ཆགས་པས་ཡང་དག་དོན་དང་འགལ། འགལ་བས་
ཁམས་གསུམ་འཁོར་བར་འཁྱམས། བག་ཆགས་སྲེད་ལེན་ལྟ་བའོ། །རྟོག་པ་དེར་
འཛིན་ལྟ་བ་ནི། གང་ལ་འགྱུས་པའི་ཡུལ་དེ་ལ། གང་དག་འཛིན་པའི་རྫས་སུ་མཐོང་།
མཐོང་ལ་དེ་འཛིན་དེ་ཉིད་ལྟ། བལྟས་པས་ཚོགས་དྲུག་ཡེང་ལ་བོར། ཡེང་ལ་དགའ་
བས་ཡེང་སྙིང་འདོད། འགྲོ་དྲུག་སེམས་ཅན་ཡེང་གིས་ཕུང་། འཁྲུལ་པའི་ལྟ་བ་རང་
ཁ་མ། གྲངས་ལ་བགྲང་དུ་མ་མཆིས་ཏེ། ཉོན་མོངས་བརྒྱད་ཁྲི་བཞི་སྟོང་ལ། འཁྲུལ་
རྟོག་བརྒྱད་ཁྲི་བཞི་སྟོང་ལྡང་། དེ་ལས་སོ་སོའི་ལྟ་བ་རེ། ལྟ་བ་རེ་ལ་རྟོག་པ་རེ། རྟོག་
པ་རེ་ལ་འཛིན་པ་རེ། འཛིན་པའི་ཞགས་ལ་བསམ་མཐའ་ཡས། རྟོག་ཚོགས་ཕུང་པོ་
ཞགས་ཀྱིས་བསྡམས། ཐར་མེད་དྲ་བའི་ནང་དུ་ཆུད། འཁྲུལ་འཁོར་མུན་པའི་སྨུག་ལ་
སྦས། རང་རིག་དོན་དང་རྒྱང་ཐག་རིང་། རྫོགས་པ་ཆེན་པོའི་དོན་དང་འགལ། རྟོག་
པ་དེ་འཛིན་ལྟ་བ་ཡིན། གནས་ལུགས་གོལ་བའི་ལྟ་བ་ནི། སྟོང་པ་ཕྱལ་ཆད་ལྟ་བ་
དང༌། གསལ་བ་རྟོག་འཛིན་ལྟ་བ་དང༌། བདེ་བ་རང་ཁའི་ལྟ་བ་གསུམ། སེམས་
ཉིད་སྟོང་ཞིང་བདག་མེད་ལ། བདག་ཏུ་འཛིན་པའི་རྒྱུ་རུ་མཐོང༌། མཐོང་ལ་དེ་
འཛིན་སྟོང་པར་ལྟ། བལྟས་པས་སྟོང་པ་མུ་མཐའ་གོལ། གོལ་བས་གཟུགས་མེད་ལྷ་
རུ་ལྟུང་། རྫོགས་ཆེན་དོན་དང་རྒྱང་ཐག་རིང་། སེམས་ནི་གསལ་བ་དངོས་མེད་ལ།
དངོས་ཅན་ཡོད་པའི་རྒྱུ་རུ་མཐོང་། མཐོང་ལ་དེར་འཛིན་དེ་ཉིད་ལྟ། བལྟས་པས་
རྟག་པ་ཐེར་ཟུག་གོལ། གོལ་ནས་གཟུགས་ཁམས་ལྷ་རུ་ལྟུང་། རྫོགས་ཆེན་དོན་དང་
རྒྱང་ཐག་རིང༌། སེམས་ནི་མི་གཡོ་བདེ་ཆེན་ལ། འབྲལ་མི་ཕོད་པ་དགའ་བདེར་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
མཐོང་། མཐོང་ལ་དེར་འཛིན་དེ་ཉིད་ལྟ། བལྟས་པས་བདེ་བ་རང་ཁར་གོལ། གོལ་
བའི་འདོད་ཁམས་ལྷ་རུ་ལྟུང་། རྫོགས་ཆེན་དོན་དང་རྒྱང་ཐག་རིང་། གོལ་བའི་ལྟ་བ་
རྣམ་པ་གསུམ། སྤྱི་དང་སྒོས་དང་བྱེ་བྲག་གིས། འཁྲུལ་པའི་ལྟ་བ་བསྟན་པའོ། །ཡང་
དག་ལྟ་བ་རྣམ་པ་གཉིས་། ཀུན་རྫོབ་མཚན་མར་ལྟ་བ་དང་། དོན་དམ་སྟོང་པར་ལྟ་
བའོ། །ཀུན་རྫོབ་ལ་ཡང་རྣམ་པ་གཉིས། རྒྱུ་དང་འབྲས་བུའི་ཐེག་པའོ། ། རྒྱུ་ལ་རྣམ་
པ་བཞི་རུ་འདོད། ཕྱྭ་སྣང་འཕྲུལ་སྲིད་ལྟ་བ་བཞི། འབྲས་བུ་རྣམ་པ་བཞི་རུ་འདོད།
དགེ་བསྙེན་དྲང་སྲོང་ཨ་དཀར་དང་། ཡེ་གཤེན་བ་དང་རྣམ་པ་བཞི། ཕྱྭ་གཤེན་ལྟ་
བ་འདི་ལྟ་སྟེ། ཕ་རོལ་ཡུལ་གྱི་སྣང་བ་ལ། ལེགས་དང་ཉེས་པའི་རྒྱུ་རུ་མཐོང་།
མཐོང་བས་དེར་འཛིན་དེ་ཉིད་ལྟ། བལྟས་པའི་གཏོ་དཔྱད་གཉིས་སུ་སྣང་། སྣང་ལ་
སྣང་བས་ཆགས་སྤྱོད་པས། སྤྱོད་ལས་མ་བྲལ་ལྷ་གཤེན་བོན། ཀུན་རྫོབ་མཚན་མའི་
བརྡ་མཚོན་ཅིང་། སེམས་ཅན་དར་གཅིག་ཕན་བདེ་ཙམ། རྫོགས་ཆེན་དོན་དང་རྒྱང་
ཐག་རིང༌། སྣང་གཤེན་ལྟ་བ་འདི་ལྟར་ཏེ། ཕ་རོལ་ཡུལ་གྱི་སྣང་བ་ལ། ཕན་དང་
གནོད་པའི་རྒྱུ་རུ་མཐོང་། མཐོང་ལ་དེར་འཛིན་དེ་ཉིད་ལྟ། བལྟས་པས་ལྷ་འདྲེ་
གཉིས་སུ་སྣང་། སྣང་ལ་སྣང་བས་ཆགས་སྤྱོད་པས། སྤྱོད་ལས་མ་བྲལ་སྣང་གཤེན་
བོན། ཀུན་རྫོབ་མཚན་མའི་བརྡ་མཚོན་ཅིང་། སེམས་ཅན་སྐད་གཅིག་ཕན་བསོད་
ཙམ། རྫོགས་ཆེན་དོན་དང་རྒྱང་ཐག་རིང་། འཕྲུལ་གཤེན་ལྟ་བ་འདི་ལྟ་སྟེ། ཕ་རོལ་
ཡུལ་གྱི་སྣང་བ་ལ། གསད་དང་གསོ་བའི་རྒྱུ་རུ་མཐོང་། མཐོང་ལ་དེར་འཛིན་དེ་ཉིད་
ལྟ། བལྟས་པའི་སྦྱོར་སྒྲོལ་གཉིས་སུ་མཐོང་། སྣང་ལ་སྣང་བས་ཆགས་སྤྱོད་པས།
སྤྱོད་ལས་མ་བྲལ་འཕྲུལ་གཤེན་བོན། ཀུན་རྫོབ་མཚན་མས་བརྡ་མཚོན་ཅིང་།
སེམས་ཅན་འཕྲལ་རྐྱེན་ཞི་བ་ཙམ། རྫོགས་ཆེན་དོན་དང་རྒྱང་ཐག་རིང༌། སྲིད་
གཤེན་ལྟ་བ་འདི་ལྟར་ཏེ། ཕ་རོལ་ཡུལ་གྱི་སྣང་བ་ལ་། ཐར་དང་འཁོར་བ་གཉིས་སུ་
60

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མཐོང་། མཐོང་ལ་དེར་འཛིན་དེ་ཉིད་ལྟ། བལྟས་པས་འདྲེན་དང་བསྐྱབས་པར་སྣང་།
སྣང་ལ་སྣང་བས་ཆགས་སྤྱོད་པས། སྤྱོད་ལས་མ་བྲལ་སྲིད་གཤེན་བོན། ཀུན་རྫོབ་
མཚན་མ་བརྡ་མཚོན་ཅིང་། སེམས་ཅན་གནས་སྐབས་བདེ་བ་ཙམ། རྫོགས་ཆེན་
དོན་དང་རྒྱང་ཐག་རིང་། དགེ་བསྙེན་ལྟ་བ་འདི་ལྟ་སྟེ། ཕ་རོལ་ཡུལ་གྱི་སྣང་བ་ལ།
རྒྱུ་དང་འབྲས་བུ་གཉིས་སུ་མཐོང་། མཐོང་ལ་དེར་འཛིན་དེ་ཉིད་ལྟ། བལྟས་པས་
དགེ་དང་མི་དགེར་སྣང༌། སྣང་ལ་སྣང་བས་ཆགས་སྤྱོད་པས། སྤྱོད་ལས་མ་བྲལ་
དགེ་བསྙེན་བོན། ཀུན་རྫོབ་མཚན་མར་བརྡ་མཚོན་ཅིང་། འབྲས་བུ་དོན་ལ་བསྙེན་
པ་ཙམ། རྫོགས་ཆེན་དོན་དང་རྒྱང་ཐག་རིང་། དྲང་སྲོང་ལྟ་བ་འདི་ལྟ་སྟེ། ཕ་རོལ་
ཡུལ་གྱི་སྣང་བ་ལ། བསྲུང་བྱ་སྲུང་བྱེད་གཉིས་སུ་མཐོང་། མཐོང་ལ་དེར་འཛིན་དེ་
ཉིད་ལྟ། བལྟས་པའི་སྤངས་བླང་གཉིས་སུ་སྣང་། སྣང་ལ་སྣང་བས་ཆགས་སྤྱོད་པས།
སྤྱོད་ལས་མ་བྲལ་དྲང་སྲོང་བོན། ཀུན་རྫོབ་མཚན་མས་བརྡ་མཚོན་ཅིང་། འབྲས་བུ་
དོན་ལ་འཇུག་པ་ཙམ། རྫོགས་ཆེན་དོན་དང་རྒྱང་ཐག་རིང༌། ཨ་དཀར་ལྟ་བ་འདི་
ལྟ་སྟེ། ཕ་རོལ་ཡུལ་གྱི་སྣང་བ་ལ། བསྒྲུབ་བྱ་སྒྲུབ་བྱེད་གཉིས་སུ་མཐོང་། མཐོང་ལ་
དེར་འཛིན་དེ་ཉིད་ལྟ། བལྟས་པས་ཐབས་ཤེས་གཉིས་སུ་སྣང་། སྣང་ལ་སྣང་བའི་
ཆགས་སྤྱོད་པས། སྤྱོད་ལས་མ་བྲལ་ཨ་དཀར་བོན། ཀུན་རྫོབ་མཚན་མའི་བརྡ་
མཚོན་ཅིང་། འབྲས་བུའི་དོན་ལ་སྒྲུབ་པ་ཙམ། རྫོགས་ཆེན་དོན་དང་རྒྱང་ཐག་རིང་།
ཡེ་གཤེན་ལྟ་བ་འདི་ལྟ་སྟེ། ཕ་རོལ་ཡུལ་གྱི་སྣང་བ་ལ། བསྒོམ་བྱ་སྒོམ་བྱེད་གཉིས་སུ་
མཐོང་། མཐོང་ལ་དེར་འཛིན་དེ་ཉིད་ལྟ། བལྟས་པའི་དབྱིངས་ཤེས་གཉིས་སུ་སྣང་།
སྣང་ལ་སྣང་བས་ཆགས་སྤྱོད་པས། སྤྱོད་ལས་མ་བྲལ་ཡེ་གཤེན་བོན། ཀུན་རྫོབ་
མཚན་མའི་བརྡ་མཚོན་ཅིང་། འབྲས་བུའི་དོན་ལ་སྒོམ་པ་ཙམ། རྫོགས་ཆེན་དོན་ལ་
སྙེག་པའོ། །དོན་དམ་ལྟ་བ་འདི་ལྟ་སྟེ། སེམས་ཉིད་སྟོང་ཞིང་བདག་མེད་ལ། ལྟ་རྒྱུ་
61

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལྟ་བྱེད་ལྟ་མཁན་དང༌། ལྟ་བའི་དངོས་པོ་ཡོད་མ་ཡིན། བལྟ་རྒྱུ་བྱུང་ན་དོན་དམ་
སྟོར། ལྟ་མཁན་བྱུང་ན་རང་ཉིད་བསླད། དོན་ལ་བརྗོད་དུ་མེད་པ་སྟེ། ཚིགས་སུ་
བརྗོད་པའི་མཚོན་བྱ་ལ། ཁོ་བོའི་ལྟ་བ་ཡངས་པ་ཡིན། ཡངས་ལ་དོག་པ་མེད་པ་
ཡིན། ཡངས་དོག་མེད་པ་བོན་གྱི་དབྱིངས། བོན་ཉིད་དབྱིངས་ཀྱི་ལྟ་བ་ཡིན། ཁོ་བོའི་
ལྟ་བ་མཐོ་བ་ཡིན། མཐོ་ལ་གཡང་ས་ཆུང་བ་ཡིན། གཡང་གཟར་མེད་པའི་བོན་གྱི་
དབྱིངས། ཡས་མར་དབུབ་པའི་ལྟ་བ་ཡིན། ཁོ་བོའི་ལྟ་བ་ཆེ་བ་ཡིན། ཆེ་ལ་ཆུང་དུ་
མེད་པ་ཡིན། ཆེ་ཆུང་མེད་པ་བོན་གྱི་དབྱིངས། བྲི་གང་མེད་པ་ལྟ་བ་ཡིན། ཁོ་བོའི་
ལྟ་བ་ཡོད་པ་ཡིན། ཡོད་ལ་དངོས་པོ་སྟོང་པ་ཡིན། སྟོང་ཞིང་བདག་མེད་བོན་གྱི་
དབྱིངས། ཡེ་སྲིད་ཆེན་པོའི་ལྟ་བ་ཡིན། ཁོ་བོའི་ལྟ་བ་མེད་པ་ཡིན། མེད་ལ་སྙིང་པོ་
གསལ་བ་ཡིན། གསལ་བ་དངོས་མེད་བོན་གྱི་དབྱིངས། དངོས་མེད་ཡེ་སྟོང་ལྟ་བ་
ཡིན། ཁོ་བོའི་ལྟ་བ་བདེ་བ་ཡིན། བདེ་ལ་ཞེན་པ་མེད་པ་ཡིན། ཞེན་པ་ཀུན་བྲལ་
བོན་གྱི་དབྱིངས། བདེ་སྟོང་དྲི་བྲལ་ལྟ་བ་ཡིན། ཁོ་བོའི་ལྟ་བ་སྣང་བ་ཡིན། སྣང་ལ་
ཆགས་པ་མེད་པ་ཡིན། ཆགས་མེད་རྣམ་དག་བོན་གྱི་དབྱིངས། མ་ཆགས་སྐྱོན་བྲལ་
ལྟ་བ་ཡིན། ཁོ་བོའི་ལྟ་བ་སྟོང་པ་ཡིན། སྟོང་ལ་དམིགས་གཏད་བྲལ་བ་ཡིན།
དམིགས་མེད་མཐའ་བྲལ་བོན་གྱི་དབྱིངས། སྟོང་ཞིང་བདག་མེད་ལྟ་བ་ཡིན། ཁོ་བོའི་
ལྟ་བ་རིག་པ་ཡིན། རིག་སྟོང་སྤྲོས་དང་བྲལ་བ་ཡིན། སྤྲོས་བྲལ་ཆེན་པོ་བོན་གྱི་
དབྱིངས། སྟོང་རིག་སྒྲིབ་མེད་ལྟ་བ་ཡིན། ཁོ་བོའི་ལྟ་བ་ཁྱབ་པ་ཡིན། ཁྱབ་བདལ་
ཕྱོགས་རིས་མེད་པ་ཡིན། དམིགས་མེད་ཡོངས་ཁྱབ་བོན་གྱི་དབྱིངས། ཀུན་སྙོམ་ཁྱབ་
བདལ་ལྟ་བ་ཡིན། ཁོ་བོའི་ལྟ་བ་དེ་ལས་སུ། ལྟ་རྒྱུ་ལྟ་བྱེད་མ་མཆིས་ཏེ། ཚད་མེད་
འོད་ལྡན་སྤྲུལ་པའི་གཤེན། སེམས་ཉིད་ངོ་བོ་སྟོང་པར་ལྟ། བལྟས་པས་མཐོང་རྒྱུ་མ་
མཆིས་ན། ལྟ་བའི་ཕུ་ཐག་སེམས་སུ་ཆོད། སེམས་ལ་སེམས་ཀྱིས་བལྟས་མཐོང་མེད།

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མཐའ་བྲལ་ཆེན་པོའི་ལྟ་བ་ཡིན། རང་བཞིན་ངོ་བོ་རིག་པར་ལྟ། བལྟས་པས་དངོས་
པོ་མ་མཆིས་ན། ལྟ་བའི་ཕུ་ཐག་སེམས་སུ་ཆོད། སེམས་ལ་སེམས་ཀྱིས་བལྟས་མཐོང་
མེད། དངོས་མེད་ཡེ་དབྱིངས་ལྟ་བ་ཡིན། སྟོང་རིག་ཐ་དད་མེད་པར་ལྟ། བལྟས་
པས་ཐ་དད་མ་མཆིས་ན། ལྟ་བའི་ཕུ་ཐག་སེམས་སུ་ཆོད། སེམས་ལ་སེམས་ཀྱིས་
བལྟས་མཐོང་མེད། དམིགས་མེད་ཡོང་ཁྱབ་ལྟ་བ་ཡིན། བོན་རྣམས་སྟོང་པ་ཉིད་དུ་
ལྟ། བལྟས་པས་རྒྱ་ཆད་མ་མཆིས་ན། ལྟ་བའི་ཕུ་ཐག་སེམས་སུ་ཆོད། སེམས་ལ་
སེམས་ཀྱིས་བལྟས་མཐོང་མེད། བདག་མེད་ཆེན་པོའི་ལྟ་བ་ཡིན། འདུས་བྱས་མི་རྟག་
སྒྱུ་མར་ལྟ། བལྟས་པས་གྲུབ་པ་མ་མཆིས་ན། ལྟ་བའི་ཕུ་ཐག་སེམས་སུ་ཆོད། སེམས་
ལ་སེམས་ཀྱིས་བལྟས་མཐོང་མེད། དམིགས་སུ་མེད་པའི་ལྟ་བ་ཡིན། ཡུལ་སྣང་གྲུབ་
པ་མེད་པར་ལྟ། བལྟས་པས་འཛིན་པ་མ་མཆིས་ན། ལྟ་བའི་ཕུ་ཐག་སེམས་སུ་ཆོད།
སེམས་ལ་སེམས་ཀྱིས་བལྟས་མཐོང་མེད། འཛིན་མེད་མཐའ་བྲལ་ལྟ་བ་ཡིན། དོན་
དམ་སྟོང་པ་ཉིད་དུ་ལྟ། སྟོང་ཉིད་སྙིང་པོ་མཁའ་འདྲ་བ། མཁའ་ལྟར་ཀུན་ཁྱབ་
དམིགས་སུ་མེད། དམིགས་མེད་ཡོངས་ཁྱབ་ལྟ་བ་ཡིན། ཚད་མེད་འོད་ལྡན་སྤྲུལ་
པའི་གཤེན། སྣང་སྲིད་སྤྱི་རྒྱ་རླབས་ཀྱིས་གཅོད། ཕྱི་ནང་སྣོད་བཅུད་འཁོར་འདས་
བོན། བསྐལ་པ་གཡོ་འཁྲུགས་བྱུང་ན་ཡང་། བྱང་ཆུབ་སེམས་ལ་གོས་མེད་ཅིང་། མ་
ཤོང་མི་ཤོང་དོགས་མེད་ན། རྫོགས་ཆེན་ང་ཡིས་ལྟ་བ་ཡིན། ཏིང་ངེ་འཛིན་གྱིས་བྱིན་
གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །སེམས་ཅན་འགྲོ་ལ་སྨིན་པར་
མཛོད། ཅེས་གསུང་སོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས། །
གནས་ལུགས་ལྟ་བའི་དོན་བསྟན་པའི་ལེའུ་སྟེ་བརྒྱད་པའོ།། །། །
༧ དེ་ནས་ཡང་སྟོན་པ་ཀུན་ཏུ་བཟང་པོས། ཐམས་ཅད་མི་ཡེང་དོན་ལ་ངེས་
པ། མ་བཅོས་མཉམ་པར་བཞག་པའི་ཏིང་ངེ་འཛིན་ལ་བཞེངས་ནས། འཁོར་རྣམས་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལ་གསུངས་པ། ཉོན་ཅིག་འདུས་པའི་འཁོར་རྣམས་དང༌། ཚད་མེད་འོད་ལྡན་གུས་
པས་ཉོན། སྤྱིར་ཡང་བོན་རྣམས་ཐམས་ཅད་ཀུན། མཉམ་བཞག་སྒོམ་པའི་གཞི་
ལྡན་དགོས། སྒོམ་པའི་གཞི་མ་མ་ལྡན་ན། འཁོར་འདས་སེམས་སུ་རྫོགས་མི་འགྱུར།།
འཁོར་འདས་སེམས་སུ་མ་རྫོགས་ན། རྫོགས་ཆེན་སྙིང་པོ་ག་ལ་འཐོབ། དེ་ཕྱིར་སྒོམ་
པའི་མདོ་དོན་གཅེས། སྒོམ་པ་ལ་ཡང་རྣམ་པ་གཉིས། མཚན་བཅས་ཐབས་ཀྱི་སྒོམ་
པ་དང༌། མཚན་མེད་ཤེས་རབ་སྒོམ་པ་གཉིས། མཚན་བཅས་ཐབས་ཀྱི་སྒོམ་པ་ནི།
ཐེག་པ་བརྒྱད་པོ་རང་ཁ་མ། མེད་ལ་ཡོད་སྒོམ་སྣང་ལ་ཆགས། ཡོད་ལ་མེད་སྒོམ་
རྟགས་ལ་ཞེན། དམིགས་གཏད་ཅན་གྱི་སྒོམ་པ་སྟེ། བསྒོམས་པས་ཡང་དག་དོན་མི་
མཐོང་། རྫོགས་ཆེན་དོན་དང་རྒྱང་ཐག་རིང་། མཚན་མེད་ཤེས་རབ་བསྒོམ་པ་ནི།
སྣང་ལ་རང་བཞིན་མེད་པ་དང་། གསལ་ལ་དངོས་པོ་མེད་པ་སྟེ། གང་གིས་གཟའ་
གཏད་བྲལ་བ་ཡི། ཁོ་བོའི་སྒོམ་པ་འདི་ལྟར་བཞེད། སེམས་ཉིད་སྟོང་ཞིང་བདག་
མེད་ཅིང༌། རང་བཞིན་འོད་དུ་གསལ་བ་ལ། བསྒོམ་བྱ་སྒོམ་བྱེད་མཐའ་དང་བྲལ།
བསྒོམ་རྒྱུ་བྱུང་ན་སེམས་ཉིད་བཅོས། སྒོམ་མཁན་བྱུང་ན་རང་ཉིད་བསླད། འོན་ཀྱང་
ཚིག་གི་མཚོན་བྱ་ལ། ཀུན་གཞི་ནམ་མཁའི་དཀྱིལ་འཁོར་དུ། རིག་པ་སྒྲིབ་མེད་ཉི་མ་
ཤར། འབྱུང་འཇུག་ཉི་མའི་འོད་ཟེར་རྒྱས། འདུ་བ་མེད་ཅིང་འབྲལ་བ་མེད། སྣང་ལ་
མི་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྟུང་ཡེ་ཤེས་
སྐུ། འདུ་འབྲལ་མེད་པའི་སྒོམ་པ་ཡིན། ཀུན་གཞི་བར་སྣང་འདྲ་བ་ལ། རིག་པ་རྩེ་
བྲལ་སྟོང་པ་ཉིད། འབྱུང་འཇུག་གཞའ་སྤྲིན་རི་མོ་བཀྲ། རང་བཞིན་གནས་པ་རང་
འབྱུང་འཕྲོ། སྣང་ལ་མི་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་
མཐར་མ་ལྷུང་ཡེ་ཤེས་སྐུ། འདུ་འབྲལ་མེད་པའི་སྒོམ་པ་ཡིན། ཀུན་གཞི་ས་གཞི་འདྲ་
བ་ལ། རིག་པ་ཀུན་བརྟེན་ཡངས་པའི་གཏོས། འབྱུང་འཇུག་སྐྱེ་འགྲོ་སྲོག་དབུགས་
64

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
བསྡུས། རང་བཞིན་ཀློད་པའི་རང་བཞིན་བརྟེན། སྣང་ལ་མི་ཆགས་སྟོང་པ་ཉིད།
སྟོང་ལ་མི་ཞེན་གསལ་བ་ཉིད། གཉིས་མཐར་མ་ལྟུང་ཡེ་ཤེས་སྐུ། འདུ་འབྲལ་མེད་
པ་སྒོམ་པ་ཡིན། ཀུན་གཞི་རི་བོ་ལྟ་བུ་ལ། རིག་པ་རྩི་ཤིང་ནགས་ཚལ་རྒྱས། འབྱུང་
འཇུག་སྣ་ཚོགས་ཕུན་སུམ་ཚོགས། རང་བཞིན་གནས་པ་རང་བཞིན་གྲུབ། སྣང་ལ་མི་
ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྟུང་ཡེ་ཤེས་སྐུ།
འདུ་འབྲལ་མེད་པའི་སྒོམ་པ་ཡིན། ཀུན་གཞི་རྒྱ་མཚོ་ལྟ་བུ་ལ། རིག་པ་ཆུ་བོའི་རྒྱུན་
བཞི་བཀྲ། འབྱུང་འཇུག་ཆུ་བྲན་ཀུན་ཏུ་ཁྱབ། ཁ་གཏིང་མེད་ཅིང་རྒྱུན་ཆད་མེད།
སྣང་ལ་མི་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྷུང་
ཡེ་ཤེས་སྐུ། རྒྱུན་ཆད་མེད་པའི་སྒོམ་པ་ཡིན། ཀུན་གཞི་ཡངས་པའི་ནེ་ལྗང་ལ། རིག་
པ་ཨུད་འབར་མེ་ཏོག་འཁྲུངས། འབྱུང་འཇུག་ཁ་དོག་འདབ་མ་སྟོང་། ངོ་མཚར་
ལྡན་ཞིང་དང་བ་སྤྲོ། སྣང་ལ་མི་ཆགས་སྟོང་པ་ཉིད། སྟོང་ལ་མ་ཞེན་གསལ་བ་
ཉིད། གཉིས་མཐར་མ་ལྷུང་ཡེ་ཤེས་སྐུ། སྣང་གསལ་དངོས་མེད་སྒོམ་པ་ཡིན། ཀུན་
གཞི་མཚོ་གླིང་འདྲ་བ་ལ། རིག་པ་ཆུ་ཟླའི་དཀྱིལ་འཁོར་འོད། འབྱུང་འཇུག་གཟའ་
སྐར་ལྟ་བུར་ཤར། གསལ་ལ་འཛིན་མེད་གྲུབ་པ་མེད། སྣང་ལ་མི་ཆགས་སྟོང་པ་
ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྷུང་ཡེ་ཤེས་སྐུ། སྟོང་གསལ་
འཛིན་མེད་སྒོམ་པ་ཡིན། ཀུན་གཞི་མེ་ལོང་འདྲ་བ་ལས། རིག་པ་རང་བཞིན་བྱད་
གསལ་བ། འབྱུང་འཇུག་སྣ་ཚོགས་མཚན་མར་གསལ། སྣང་ལ་རང་བཞིན་དངོས་པོ་
མེད། སྣང་ལ་མ་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་
མ་ལྷུང་ཡེ་ཤེས་སྐུ། སྣང་གསལ་དངོས་མེད་སྒོམ་པ་ཡིན། ཀུན་གཞི་ཞིང་ས་འདྲ་བ་
ལ། རིག་པ་མྱུ་གུ་འདྲ་བ་འཁྲུངས། འབྱུང་འཇུག་ལོ་འབྲས་མེ་ཏོག་འཁྲུངས། ཡོན་
ཏན་སྐྱེ་འགྲོ་ཀུན་གྱི་གསོས། སྣང་ལ་མ་ཆགས་སྟོང་པ་ཉིད། སྟོང་ལ་མ་ཞེན་གསལ་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བ་ཉིད། གཉིས་མཐར་མ་ལྷུང་ཡེ་ཤེས་སྐུ། རང་བཞིན་ལྷུན་གྲུབ་སྒོམ་པ་ཡིན། ཀུན་
གཞི་ནམ་ཀ་ཡངས་པ་ལ། རིག་པ་འབྱུང་བའི་དཀྱིལ་འཁོར་རྒྱས། འབྱུང་འཇུག་
འཇིག་རྟེན་གཏོས་སུ་གྲུབ། ཀུན་འབྱུང་ཀུན་བརྟེན་ཀུན་གནས་འཁྲས། སྣང་ལ་མ་
ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྷུང་ཡེ་ཤེས་སྐུ།
སྣང་སྲིད་ཀུན་འབྱུང་སྒོམ་པ་ཡིན། ཀུན་གཞི་སྐྱེ་མེད་བདེ་ཆེན་ལ། རིག་པ་ལོངས་སྐུ་
དཀྱིལ་འཁོར་རྫོགས། འབྱུང་འཇུག་སྤྲུལ་སྐུ་དུ་མར་སྟོན། སྐུ་གསུམ་ངོ་བོ་འདུ་འབྲལ་
མེད། སྣང་ལ་མ་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་
མ་ལྷུང་ཡེ་ཤེས་སྐུ། འདུ་འབྲལ་མེད་པའི་སྒོམ་པ་ཡིན། ཀུན་གཞི་ཤེལ་སྒོང་འདྲ་བ་ལ།
རིག་པ་རང་བཞིན་འོད་གསལ་བ། འབྱུང་འཇུག་སྒྲིབ་མེད་ཟང་ཐལ་འོད། ངང་དང་
རང་བཞིན་འདུ་འབྲལ་མེད། སྣང་ལ་མ་ཆགས་སྟོང་པ་ཉིད། སྟོང་ལ་མ་ཞེན་གསལ་
བ་ཉིད། གཉིས་མཐར་མ་ལྷུང་ཡེ་ཤེས་སྐུ། ཟང་ཐལ་ཆེན་པོའི་སྒོམ་པ་ཡིན། ཀུན་
གཞི་སྣོད་བཅུད་འདྲ་བ་ལ། རིག་པ་སྒྲོན་མེ་ལྟ་བུ་སྟེ། འབྱུང་འཇུག་འོད་དང་ཟེར་
ལྟ་བུ། རྒྱུ་རྐྱེན་སྣོད་བཅུད་རྟེན་ཅིང་འབྲེལ། སྣང་ལ་མ་ཆགས་སྟོང་པ་ཉིད། སྟོང་ལ་
མ་ཞེན་གསལ་བ་ཉིད། གཉིས་མཐར་མ་ལྷུང་ཡེ་ཤེས་སྐུ། རང་བཞིན་འོད་གསལ་
སྒོམ་པ་ཡིན། ཀུན་གཞི་བོན་ཉིད་དབྱིངས་ཆེན་ལ། རིག་པ་མ་བཅོས་སྤྲོས་བྲལ་སྐུ།
འབྱུང་འཇུག་མ་འགག་རོལ་པའི་ངང་། ངང་ལ་གནས་པ་ངང་ལ་འཕྱོ། སྣང་ལ་མི་
ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྷུང་ཡེ་ཤེས་
སྐུ། འགག་མེད་རང་ཤར་སྒོམ་པ་ཡིན། ཀུན་གཞི་བོན་ཉིད་ཀློང་ཡངས་ནས། རིག་
པ་བོན་ཅན་མཚན་མ་བྱུང༌། འབྱུང་འཇུག་བརྒྱད་ཁྲི་བཞི་སྟོང་སྤྲོ། ཚིག་ཏུ་བརྗོད་
མཚོན་དོན་དུ་མེད། སྣང་ལ་མ་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད།
གཉིས་མཐར་མ་ལྷུང་ཡེ་ཤེས་སྐུ། སྨྲ་བསམ་བརྗོད་མེད་སྒོམ་པ་ཡིན། ཀུན་གཞི་བ་ག་
66

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ཀློང་ཡངས་ལ། རིག་པ་ཐབས་ཤེས་ས་བོན་གསལ། འབྱུང་འཇུག་སྲེད་ལེན་ཆགས་
པ་མེད། འཁོར་འདས་མ་ལུས་རྟེན་འབྲེལ་སྐུ། སྣང་ལ་མ་ཆགས་སྟོང་པ་ཉིད། སྟོང་
ལ་མ་ཞེན་གསལ་བ་ཉིད། གཉིས་མཐར་མ་ལྟུང་ཡེ་ཤེས་སྐུ། ཀུན་འབྱུང་ཡེ་སྲིད་སྒོམ་
པ་ཡིན། ཀུན་གཞི་ཀ་དག་སྒྲིབ་མེད་ལ། རིག་པ་རང་བཞིན་ལྷུན་གྱིས་གྲུབ། འབྱུང་
འཇུག་མ་འགག་ཡེ་ཤེས་རྩལ། ཀ་དག་ལྷུན་གྲུབ་འདུས་མ་བྱས། སྣང་ལ་མ་ཆགས་
སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་མ་ལྷུང་ཡེ་ཤེས་སྐུ། སྒྲིབ་
མེད་རང་ཤར་སྒོམ་པ་ཡིན། ཀུན་གཞི་ཅི་ཡང་མེད་པ་ལས། རིག་པ་ཅིར་ཡང་སྣང་
བ་སྟེ། འབྱུང་འཇུག་མཚན་མ་འོད་དུ་གསལ། གཟའ་གཏད་མེད་པར་རང་མཚན་
སྟོང་། སྣང་ལ་མ་ཆགས་སྟོང་པ་ཉིད། སྟོང་ལ་མ་ཞེན་གསལ་བ་ཉིད། གཉིས་མཐར་
མ་ལྷུང་ཡེ་ཤེས་སྐུ། གཟའ་གཏད་མེད་པའི་སྒོམ་པ་ཡིན། སྒོམ་པ་མ་ཡིན་གོམས་པ་
ཡིན། གོམས་པ་རང་སར་གནས་པ་ཡིན། གནས་པ་བརྟན་པ་ཐོབ་པ་ཡིན། ཐོབ་
པ་བྱ་རྩལ་ཟད་པ་ཡིན། དེ་ཡང་ཚིག་གི་མཚོན་བྱ་ཙམ། ཚད་མེད་འོད་ལྡན་སྤྲུལ་
པའི་གཤེན། དོན་དུ་ང་ཡི་སྒོམ་པ་ལ། ཉམས་སུ་ལེན་རྒྱུ་ཡོད་མ་ཡིན། སེམས་ཉིད་
མ་བཅོས་མཉམ་པའི་ངང་། གདོད་མ་གཤིས་ཀྱི་ངང་ཚུལ་ལས། རང་བཞིན་མེད་
པའི་རྒྱས་ཐེབ་ན། རྫོགས་པ་ཆེན་པོའི་སྒོམ་པ་ཡིན། ཏིང་ངེ་འཛིན་གྱིས་བྱིན་གྱིས་
བརླབས། རྒྱུད་ལ་སྨིན་པའི་དབང་བསྐུར་རོ། །སེམས་ཅན་འགྲོ་ལ་སྨིན་པར་མཛོད།
ཅེས་གསུངས་སོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས། གནས་
ལུགས་སྒོམ་པའི་དོན་བསྟན་པའི་ལེའུ་སྟེ་དགུ་པའོ།། །།
༧ དེ་ནས་ཡང་སྟོན་པ་ཀུན་ཏུ་བཟང་པོས། ཆགས་མེད་རྣམ་པར་དག་པ། མ་
ཆགས་དོན་ལ་རོལ་ཞེས་བྱ་བ་ཡི། ཏིང་ངེ་འཛིན་ལས་བཞེངས་ནས། འཁོར་རྣམས་
ལ་གསུངས་པ། ཉོན་ཅིག་འདུས་པའི་འཁོར་རྣམས་དང༌། ཚད་མེད་འོད་ལྡན་གུས་
67

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པར་ཉོན། སྤྱིར་ཡང་བོན་རྣམས་ཐམས་ཅད་ཀུན། རྫོགས་ཆེན་སྤྱོད་པ་ལ་དོར་
དགོས། སྤྱོད་པའི་ལ་ཆེན་མ་དོར་ན། འཁོར་འདས་གཅིག་ཏུ་རོལ་མི་འགྱུར། འཁོར་
འདས་གཅིག་ཏུ་མ་རོལ་ན། རྫོགས་ཆེན་སྤྱོད་པ་ག་ལ་འཐོབ། དེ་ཕྱིར་སྤྱོད་པའི་རོལ་
རྩེད་གཅེས། སྤྱོད་པ་ལ་ཡང་རྣམ་པ་གཉིས། ཡང་དག་དོན་གྱི་སྤྱོད་པ་དང་། ཀུན་
རྫོབ་མཚན་མའི་སྤྱོད་པ་གཉིས། ཀུན་རྫོབ་སྤྱོད་པ་འདི་ལྟར་ཏེ། བོན་སྒོ་ཐེག་པ་
རིམ་པ་བརྒྱད། གང་དང་མཐུན་པར་དེ་བཞིན་སྟོན། མི་མཐུན་སྤྱོད་པ་རིས་སུ་
འབོར། རྣམ་རྟོག་སྤྱོད་པ་སྤང་བླང་ཅན། མི་རྟོག་དོན་དང་རྒྱང་ཐག་རིང་། རྫོགས་
ཆེན་ང་དང་སྤྱོད་མི་མཐུན། ཡང་དག་དོན་གྱི་སྤྱོད་པ་ལ། སྤང་བླང་བྱ་བ་གདོད་
མ་གྲུབ། སྤྱོད་རྒྱུ་བྱུང་ན་རང་ཁྲིམས་འགལ། སྤྱོད་མཁན་མཐོང་ན་རང་ཉིད་བཅོས།
འཁོར་འདས་སྣོད་བཅུད་ཕྱི་ནང་བོན། སེམས་ཉིད་ཀློང་དུ་རང་འབྱུང་རྩལ། སྤང་
བ་མེད་ཅིང་བླང་བ་མེད། ཉིད་ལ་ཉིད་དུ་མངོན་རོལ་སྤྱོད། སྤྱོད་རྒྱུ་སྤྱོད་མཁན་ག་
ལ་མཆིས། འོན་ཀྱང་ཚིག་གི་མཚོན་བྱ་ལ། ཀུན་གཞི་ཡངས་པའི་དཀྱིལ་འཁོར་དུ།
སྣང་སྲིད་འཁོར་འདས་མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་
ལ་མི་གཏོང་དེ་ཉིད་སྤྱོད། སྤང་བླང་མེད་པའི་སྤྱོད་པ་ཡིན། བོན་ཉིད་ཡངས་པའི་
དཀྱིལ་འཁོར་དུ། བོན་ཅན་མཚན་མ་མངོན་རོལ་སྤྱོད། སྤྱོད་ལ་མ་ཆགས་རྣམ་པར་
དག །ཆགས་ལ་མི་གཏོང་དེ་ཉིད་སྤྱོད། བླང་དོར་མེད་པའི་སྤྱོད་པ་ཡིན། སེམས་
ཉིད་ཡངས་པའི་དཀྱིལ་འཁོར་དུ། སེམས་བྱུང་སྣ་ཚོགས་མངོན་རོལ་སྤྱོད། སྤྱོད་ལ་
མ་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། རང་འབྱུང་རོལ་པའི་
སྤྱོད་པ་ཡིན། ཀུན་ཁྱབ་ཡངས་པའི་དཀྱིལ་འཁོར་དུ། ཀུན་འབྱུང་མཚན་མ་མངོན་
རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། ཀུན་
འབྱུང་རོལ་པའི་སྤྱོད་པ་ཡིན། ནམ་མཁའ་ཡངས་པའི་དཀྱིལ་འཁོར་དུ། འབྱུང་
68

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
བཞིའི་མཚན་མ་མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་ལ་མི་
གཏོང་དེ་ཉིད་སྤྱོད། རང་བཞིན་རོལ་པའི་སྤྱོད་པ་ཡིན། རྩ་བྲལ་ཡངས་པའི་དཀྱིལ་
འཁོར་དུ། རྣམ་པར་རྟོག་མེད་མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །
ཆགས་ལ་མི་གཏོང་དེ་ཉིད་སྤྱོད། རྟོག་མེད་རོལ་པའི་སྤྱོད་པ་ཡིན། ཀུན་བརྟེན་
ཡངས་པའི་དཀྱིལ་འཁོར་དུ། སྣང་སྲིད་སྐྱེ་འགྲོ་མངོན་རོལ་སྤྱོད། སྤྱོད་ལ་མ་ཆགས་
རྣམ་པར་དག །ཆགས་ལ་མི་གཏོང་དེ་ཉིད་སྤྱོད། སྣ་ཚོགས་རོལ་པའི་སྤྱོད་པ་ཡིན།
བདག་མེད་ཡངས་པའི་དཀྱིལ་འཁོར་དུ། བདག་གཞན་སྣ་ཚོགས་མངོན་རོལ་སྤྱོད།
སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། བདག་འཛིན་
མེད་པའི་སྤྱོད་པ་ཡིན། ཀ་དག་ཆེན་པོའི་དཀྱིལ་འཁོར་དུ། རང་བཞིན་ལྷུན་གྲུབ་
མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད།
མ་སྤངས་རོལ་པའི་སྤྱོད་པ་ཡིན། བླང་དོར་མེད་པའི་དཀྱིལ་འཁོར་དུ། སྣ་ཚོགས་
སྤང་མེད་མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་ལ་མི་གཏོང་
དེ་ཉིད་སྤྱོད། བླང་དོར་མེད་པའི་སྤྱོད་པ་ཡིན། རྟོག་མེད་ཡངས་པའི་དཀྱིལ་འཁོར་
དུ། རྟོག་ཚོགས་འགྱུ་བ་མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་
ལ་མི་གཏོང་དེ་ཉིད་སྤྱོད། རྣམ་པར་རྟོག་མེད་སྤྱོད་པ་ཡིན། མཐའ་བྲལ་ཡངས་
པའི་དཀྱིལ་འཁོར་དུ། རྟག་ཆད་སྣ་ཚོགས་མངོན་རོལ་སྤྱོད། སྤྱོད་ལ་མ་ཆགས་རྣམ་
པར་དག །ཆགས་ལ་མི་གཏོང་དེ་ཉིད་སྤྱོད། མཐའ་བྲལ་ཆེན་པོའི་སྤྱོད་པ་ཡིན། མ་
བཅོས་ཡངས་པའི་དཀྱིལ་འཁོར་དུ། བཅས་བཅོས་སྣ་ཚོགས་མངོན་རོལ་སྤྱོད། སྤྱོད་
ལ་མ་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། བཅོས་བསླད་མེད་
པའི་སྤྱོད་པ་ཡིན། ཐབས་ཤེས་ཡངས་པའི་དཀྱིལ་འཁོར་དུ། མཚན་ལྡན་གཟུང་མ་
མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད།
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཟུང་འཇུག་རོལ་པའི་སྤྱོད་པ་ཡིན། ཡེ་ཤེས་ཆེན་པོའི་དཀྱིལ་འཁོར་དུ། དུག་ལྔ་མ་
ངེས་མངོན་རོལ་སྤྱོད། སྤྱོད་ལ་མ་ཆགས་རྣམ་པར་དག །ཆགས་ལ་མི་གཏོང་དེ་ཉིད་
སྤྱོད། སྤངས་བླང་མེད་པའི་སྤྱོད་པ་ཡིན། འཁོར་འདས་ཡངས་པའི་དཀྱིལ་འཁོར་
དུ། ཐིག་ལེ་ཉག་གཅིག་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་
ལ་མི་གཏོང་དེ་ཉིད་སྤྱོད། འཁོར་འདས་དབྱེར་མེད་སྤྱོད་པ་ཡིན། བྱར་མེད་ཡངས་
པའི་དཀྱིལ་འཁོར་དུ། བྱ་རྩལ་སྣ་ཚོགས་མངོན་རོལ་སྤྱོད། སྤྱོད་ལ་མ་ཆགས་རྣམ་
པར་དག །ཆགས་ལ་མི་གཏོང་དེ་ཉིད་སྤྱོད། བྱ་རྩལ་དམིགས་མེད་སྤྱོད་པ་ཡིན། མ་
འགག་རོལ་པའི་དཀྱིལ་འཁོར་དུ། ཤུགས་འབྱུང་སྣ་ཚོགས་མངོན་རོལ་སྤྱོད། སྤྱོད་
ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། འགག་མེད་རང་
ཤར་སྤྱོད་པ་ཡིན། ཆེན་པོ་སྟོང་ཉིད་དཀྱིལ་འཁོར་དུ། རྟུལ་ཤུགས་ཆེན་པོ་མངོན་
རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། རང་
འབྱུང་དྲི་བྲལ་སྤྱོད་པ་ཡིན། མ་བཅོས་སྤྲོས་བྲལ་དཀྱིལ་འཁོར་དུ། བཅས་བཅོས་དྲི་
བྲལ་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་
སྤྱོད། རྒྱ་ཡན་ལྷུག་པའི་སྤྱོད་པ་ཡིན། ཅི་ཡང་མེད་པའི་དཀྱིལ་འཁོར་དུ། ཅིར་ཡང་
སྣང་བ་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་
ཉིད་སྤྱོད། དེར་སྣང་འཛིན་མེད་སྤྱོད་པ་ཡིན། བདག་མེད་མཐའ་བྲལ་དཀྱིལ་འཁོར་
དུ། བདག་ཉིད་ཆེན་པོར་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་
ལ་མི་གཏོང་དེ་ཉིད་སྤྱོད། བདག་འཛིན་དྲི་བྲལ་སྤྱོད་པ་ཡིན། གཟུང་མེད་ཆེན་པོའི་
དཀྱིལ་འཁོར་དུ། གཟུང་འཛིན་ཆེན་པོ་མངོན་རོལ་སྤྱོད། སྤྱོད་ལ་མི་ཆགས་རྣམ་པར་
དག །ཆགས་ལ་མི་གཏོང་དེ་ཉིད་སྤྱོད། མ་སྤང་མ་བླང་སྤྱོད་པ་ཡིན། སྟོང་གསལ་
རིག་པའི་དཀྱིལ་འཁོར་དུ། དྲན་རིག་འགྱུ་བ་མངོན་རོལ་སྤྱོད། སྤྱོད་ལ་མ་ཆགས་
70

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
རྣམ་པར་དག །ཆགས་ལ་མི་གཏོང་དེ་ཉིད་སྤྱོད། སྣ་ཚོགས་རང་འབྱུང་སྤྱོད་པ་ཡིན།
མ་ངེས་མཐའ་བྲལ་དཀྱིལ་འཁོར་དུ། ངེས་མེད་སྣང་བ་མངོན་རོལ་སྤྱོད། སྤྱོད་ལ་མི་
ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། མ་སྤང་རྒྱན་ཤར་སྤྱོད་པ་
ཡིན། བཅོས་བསླད་མེད་པའི་དཀྱིལ་འཁོར་དུ། རང་འབྱུང་ཤེས་པ་མངོན་རོལ་སྤྱོད།
སྤྱོད་ལ་མ་ཆགས་རྣམ་པར་དག །ཆགས་ལ་མི་སྟོང་དེ་ཉིད་སྤྱོད། ཤུགས་འབྱུང་རང་
ལུགས་སྤྱོད་པ་ཡིན། ཀུན་ཤོང་ཡངས་པའི་དཀྱིལ་འཁོར་དུ། ཕྱི་ནང་སྣོད་བཅུད་
མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད།
ཡངས་དོག་མེད་པའི་སྤྱོད་པ་ཡིན། བདེ་ཆེན་ལྷུན་གྲུབ་དཀྱིལ་འཁོར་དུ། བདེ་སྟོང་
དྲི་བྲལ་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་
ཉིད་སྤྱོད། བདེ་ལྡན་དོན་ཡོད་སྤྱོད་པ་ཡིན། མ་གཡོས་དབྱིངས་ཆེན་དཀྱིལ་འཁོར་
དུ། གཡོ་བའི་ཡེ་ཤེས་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་
མི་སྟོང་དེ་ཉིད་སྤྱོད། དབྱིངས་ཤེས་དབྱེར་མེད་སྤྱོད་པ་ཡིན། བ་ག་ཀློང་ཆེན་དཀྱིལ་
འཁོར་དུ། སྣང་སྲིད་སྐྱེ་འགྲོ་མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །
ཆགས་ལ་མི་གཏོང་དེ་ཉིད་སྤྱོད། མཁའ་ཀློང་རོལ་པའི་སྤྱོད་པ་ཡིན། ཀུན་དགའ་
ཡངས་པའི་དཀྱིལ་འཁོར་དུ། ཀུན་ཁྱབ་རྫུ་འཕྲུལ་མངོན་རོལ་སྤྱོད། སྤྱོད་ལ་མི་ཆགས་
རྣམ་པར་དག །ཆགས་ལ་མི་གཏོང་དེ་ཉིད་སྤྱོད། ཀུན་སྣང་ཆགས་མེད་སྤྱོད་པ་ཡིན།
སེམས་ཉིད་རྣམ་དག་དཀྱིལ་འཁོར་དུ། རྣམ་ཤེས་ཚོགས་བརྒྱད་མངོན་རོལ་སྤྱོད།
སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། ཡུལ་ཤེས་དབྱེར་
མེད་སྤྱོད་པ་ཡིན། སྒྲིབ་མེད་རིག་པའི་དཀྱིལ་འཁོར་དུ། ཡུལ་བརྒྱད་ཞེན་མེད་མངོན་
རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། ཉིད་
ལ་ཉིད་རོལ་སྤྱོད་པ་ཡིན། མྱ་ངན་འདས་པའི་དཀྱིལ་འཁོར་དུ། སྣང་སྲིད་འཁོར་བ་
7

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
མངོན་རོལ་སྤྱོད། སྤྱོད་ལ་མི་ཆགས་རྣམ་པར་དག །ཆགས་ལ་མི་གཏོང་དེ་ཉིད་སྤྱོད། །
འཁོར་འདས་དབྱེར་མེད་སྤྱོད་པ་ཡིན། ཚད་མེད་འོད་ལྡན་སྤྲུལ་པའི་གཤེན། ཡང་
དག་དོན་གྱི་སྤྱོད་པ་ལ། སྤྱད་བྱ་སྤྱོད་བྱེད་མཐའ་དང་བྲལ། མཐའ་དང་བྲལ་བའི་
སྤྱོད་པ་ལ། སྤང་བླང་དོར་བ་མ་མཆིས་ན། རྫོགས་ཆེན་ང་ཡི་སྤྱོད་པ་ཡིན། ཏིང་ངེ་
འཛིན་གྱི་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །སེམས་ཅན་འགྲོ་ལ་
སྨིན་པར་མཛོད། ཅེས་གསུངས་སོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་
ཀློང་ལས། གནས་ལུགས་སྤྱོད་པའི་དོན་བསྟན་པའི་ལེའུ་སྟེ་བཅུ་པའོ། །། །
༧ དེ་ནས་ཡང་སྟོན་པ་ཀུན་ཏུ་བཟང་པོས། རང་བཞིན་ལྷུན་གྱིས་གྲུབ་པ། བྱ་
བརྩལ་གདོད་ནས་དག་པ་ཡི། ཏིང་ངེ་འཛིན་ལས་བཞེངས་ནས། འཁོར་རྣམས་ལ་
གསུངས་པ། ཉོན་ཅིག་འདུས་པའི་འཁོར་རྣམས་དང༌། ཚད་མེད་འོད་ལྡན་གུས་
པར་ཉོན། སྤྱིར་ཡང་བོན་རྣམས་ཐམས་ཅད་ཀུན། རྫོགས་ཆེན་དོན་གྱི་མདོར་བསྡུས་
དགོས། དོན་གྱི་འབྲས་བུ་མ་མཆིས་ན། བོན་སྤྱོད་མདོ་དོན་ག་ལ་མཆིས། འབྲས་བུ་
ལ་ཡང་རྣམ་པ་གཉིས། ཀུན་རྫོབ་མཚན་མའི་འབྲས་བུ་དང་། དོན་དམ་མཆོག་གི་
འབྲས་བུའོ། །ཀུན་རྫོབ་མཚན་མའི་འབྲས་བུ་ནི། ཐེག་རིམ་བརྒྱད་པོ་གང་སྒྲུབ་ཀྱང་།
གང་སྤྱོད་རང་གཞུང་འབྲས་བུ་ཚོལ། དོན་དང་ཡོན་ཏན་ངོ་མཚར་ཐོབ། དོན་དམ་
མཆོག་གི་འབྲས་བུ་ནི། ཐོབ་རྒྱུ་ཐོབ་བྱེད་ག་ལ་མཆིས། ཡེ་ནས་རང་སེམས་སངས་
རྒྱས་སྐུ། གདོད་ནས་ཀ་དག་ལྷུན་གྱིས་གྲུབ། འདུ་བ་མེད་ཅིང་འབྲལ་བ་མེད། བྱ་
བརྩལ་དྲི་མ་ཀུན་ལས་འདས། འཁོར་འདས་རེ་དོགས་མཐའ་དང་བྲལ། རྫོགས་ཆེན་
ང་ཡི་འབྲས་བུ་ཡིན། འོན་ཀྱང་ཚིག་གི་མཚོན་བྱ་ལ། ཅི་བཞིན་གདོད་མའི་སངས་
རྒྱས་ལ། རང་བཞིན་གཉུག་མའི་ངང་ཐག་འབྲེལ། འདུ་བ་མེད་ཅིང་འབྲལ་བ་མེད།
གཉུག་མ་བདེ་ཆེན་མངོན་དུ་གྱུར། རེ་དོགས་སྤྲོས་པའི་མཐའ་དང་བྲལ། མཐའ་བྲལ་
2

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
ཆེན་པོའི་འབྲས་བུ་ཡིན། ཀུན་གཞི་སྐྱེ་མེད་ཀློང་ཡངས་སུ། རིག་པ་འགྱུར་མེད་རང་
ས་ཟིན། འདུ་བ་མེད་ཅིང་འབྲལ་བ་མེད། མི་འགྱུར་རྙིང་ལྡན་འབྲས་བུ་ཡིན། ཀ་
དག་ནམ་མཁའི་ཀློང་ཡངས་སུ། སྒྲིབ་མེད་རང་ཤར་ཉི་མ་ཤར། ཚད་མེད་འོད་ཟེར་
ཕྱོགས་བཅུར་འཕྲོས། དམིགས་མེད་ཡོངས་ཁྱབ་འབྲས་བུ་ཡིན། བདག་མེད་ཆེན་
པོའི་ཀློང་ཡངས་སུ། བདག་འཛིན་དྲི་བྲལ་ནོར་བུ་རྙེད། དགོས་འདོད་མ་ལུས་ཕུན་
སུམ་ཚོགས། བདག་མེད་མཐའ་བྲལ་འབྲས་བུ་ཡིན། མ་བཅོས་སྤྲོས་བྲལ་ཀློང་ཡངས་
སུ། བཅས་བཅོས་དྲི་བྲལ་སངས་རྒྱས་སྐུ། དྲི་མེད་རྣམ་དག་རིན་པོ་ཆེ། ཀ་དག་སྒྲིབ་
མེད་འབྲས་བུ་ཡིན། ཡེ་ནས་རང་སེམས་སངས་རྒྱས་སྐུ། མ་བཅོས་སྤྲོས་བྲལ་ངོ་བོ་
ཉིད། བཅས་བཅོས་དྲི་བྲལ་རྣམ་པར་དག །ཐོབ་པ་མེད་པའི་འབྲས་བུ་ཡིན། གདོད་
ནས་ངང་ཉིད་དེ་བཞིན་གཤིས། འདུ་བ་མེད་ཅིང་འབྲལ་བ་མེད། སྒོམ་པ་མེད་ཅིང་
མི་སྒོམ་མེད། མ་བཅོས་སྤྲོས་བྲལ་ངོ་བོ་ཉིད། ཅི་བཞིན་དོན་གྱི་འབྲས་བུ་ཡིན། ཡེ་
ནས་གཉུག་མ་བྱང་ཆུབ་རྒྱུན། རྒྱུན་ཆད་མེད་པའི་ཡེ་ཤེས་དབྱིངས། སྒྲིབ་མེད་ཆེན་
པོ་ཟང་ཐལ་སྐུ། རང་རིག་རང་ཤར་འབྲས་བུ་ཡིན། ཡེ་ནས་འཁོར་བ་མྱང་འདས་ལ།
སྤང་བ་མེད་ཅིང་བླང་བ་མེད། འཁོར་འདས་གང་གི་སྒྲོས་མ་ཐོགས། ཅི་བཞིན་དོན་
གྱི་འབྲས་བུ་ཡིན། ཡེ་ནས་ཡེ་དབྱིངས་ལྷུན་གྲུབ་ལ། འདི་ཡིན་འདི་མིན་ཐ་སྙད་མེད།
ཡིན་མིན་གང་གི་སྒྲོས་མ་ཐོགས། དབྱིངས་ཉིད་དོན་གྱི་འབྲས་བུ་ཡིན། ཡེ་ནས་བོན་
ཉིད་ཅི་བཞིན་ལ། བོན་ཅན་མཚན་མ་དམིགས་སུ་མེད། ཚིག་དང་མིང་གི་གདགས་
སྒོ་ཟད། བརྗོད་མེད་དོན་གྱི་འབྲས་བུ་ཡིན། ཡེ་ནས་རང་དབང་རང་ཐོབ་ལ། གཞན་
དབང་འཁྲུལ་པས་བསླད་དུ་མེད། འགྱུར་མེད་ཀ་དག་བོན་གྱི་སྐུ། མི་འགྱུར་གཡུང་
དྲུང་འབྲས་བུ་ཡིན། ཡེ་ནས་ཡེ་ཤེས་རྩེ་རྒྱལ་ལ། གང་གིས་མཚོན་པའི་སྒྲིབ་གཡོག་
བྲལ། མཚོན་པ་མེད་པ་བོན་གྱི་སྐུ། མྱ་ངན་འདས་པའི་འབྲས་བུ་ཡིན། ཡེ་ནས་མི་
73

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གཡོ་བདེ་ཆེན་ལ། བདེ་གསལ་མི་རྟོག་ངོ་བོ་ཉིད། དམིགས་མེད་མཐའ་བྲལ་བོན་གྱི་
སྐུ། མི་གཡོ་བདེ་ཆེན་འབྲས་བུ་ཡིན། ཡེ་ནས་སྟོང་རིག་སྒྲིབ་མེད་ལ། མ་སྒྲིབ་ཡེ་ཤེས་
ལྷང་ངེ་བ། སྤྱན་ལྔ་རྩལ་དྲུག་སྟོབས་དང་ལྡན། སྒྲིབ་མེད་རང་ཤར་འབྲས་བུ་ཡིན།
ཡེ་ནས་བདག་ཉིད་ཆེན་པོ་ལ། ཅི་བཞིན་བོན་ཉིད་གཡོ་བ་མེད། མ་གཡོས་དབྱིངས་
ཆེན་ལྷུན་གྱིས་གྲུབ། རང་བཞིན་ལྷུན་གྲུབ་འབྲས་བུ་ཡིན། ཡེ་ནས་རེ་དོགས་མཐའ་
བྲལ་ལ། འཁོར་འདས་གང་ལ་ཡ་མི་ང་། དམིགས་སུ་མེད་པ་བོན་ཉིད་དབྱིངས། རེ་
དོགས་མེད་པའི་འབྲས་བུ་ཡིན། ཡེ་ནས་ཀུན་ཡིན་གང་མེན་ལ། འདི་ཞེས་གཟའ་
གཏད་སྤྲོས་པ་ཟད། རྟག་ཆད་ལྟ་བའི་མཐའ་དང་བྲལ། མཐའ་བྲལ་དོན་གྱི་འབྲས་
བུ་ཡིན། ཡེ་ནས་དབང་སྒྱུར་རྒྱལ་པོ་ལ། སྣང་སྲིད་འཁོར་འདས་རང་དབང་ཆེ།
གང་ལྟར་བསྐོས་པ་དེ་བཞིན་ཁྲིམས། རང་དབང་རང་ཐོབ་འབྲས་བུ་ཡིན། ཡེ་ནས་
འཆི་མེད་སྐྱེས་བཙན་ཅིང་། སྲོག་མེད་བདུད་བྲལ་གཡུང་དྲུང་སྐུ། མི་འགྱུར་རྒྱལ་
པོ་ཐུགས་ལ་འཆང་། འགྱུར་བ་མེད་པའི་འབྲས་བུ་ཡིན། ཡེ་ནས་མི་རྗེ་དབང་པོ་ལ།
སྣང་སྲིད་ཀུན་གྱི་ཚེ་བཀྲག་བསྡུད། བཀྲག་ལྡན་བཀྲག་ཐོག་བཀྲག་འོད་འབར། གཟི་
བརྗིད་ཆེན་པོའི་འབྲས་བུ་ཡིན། ཡེ་ནས་རང་སེམས་སྟོང་པ་ཉིད། སྟོང་པའི་དབྱིངས་
ནས་རིག་པ་ཤར། རིག་སྟོང་དབྱེར་མེད་སངས་རྒྱས་སྐུ། གཉིས་མེད་དོན་གྱི་འབྲས་
བུ་ཡིན། ཡེ་ནས་རང་སེམས་དྲི་མ་མེད། འཁོར་འདས་གང་གིས་གོས་མ་མྱོང་། ཀ་
དག་ནམ་མཁའི་དཀྱིལ་འཁོར་ཅན། རྣམ་དག་དྲི་མེད་འབྲས་བུ་ཡིན། ཡེ་ནས་སྙིང་
པོ་བྱང་ཆུབ་སེམས། འཁོར་འདས་མ་ལུས་སེམས་སུ་རྫོགས། རྫོགས་ཆེན་དོན་ལ་སྤང་
བླང་མེད། འཁོར་འདས་ཡེ་རྫོགས་འབྲས་བུ་ཡིན། ཡེ་ནས་རང་འབྱུང་སངས་རྒྱས་སྐུ།
རྟོག་མེད་གཅེར་བུ་ལྡིང་པར་གནས། རྣམ་པར་རྟོག་པས་གོས་མ་གོན། རང་འབྱུང་
རོལ་པའི་འབྲས་བུ་ཡིན། ཡེ་ནས་ཡེ་སངས་རྒྱས་པ་ལ། སངས་རྒྱས་བྱ་བའི་མིང་ཡང་
74

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མེད། བསྒྲུབ་བྱ་སྒྲུབ་བྱེད་མཐའ་དང་བྲལ། མཐའ་བྲལ་ཆེན་པོའི་འབྲས་བུ་ཡིན། ལྟ་
བ་རྟོག་མེད་མཐའ་དང་བྲལ། སྒོམ་པ་དམིགས་མེད་བློ་དང་བྲལ། སྤྱོད་པ་བྱར་མེད་
རྩོལ་བ་བྲལ། འབྲས་བུ་རེ་དོགས་མཐའ་དང་བྲལ། སྣང་སྲིད་འཁོར་བ་མྱང་འདས་
བོན། སྤང་བླང་མེད་པར་རིན་ཆེན་གླིང༌། རྣམ་པར་རྟོག་མེད་ལྷུན་གྱིས་གྲུབ། མི་
རྟོག་ཡེ་ཤེས་གསལ་བའི་དབྱིངས། དབྱིངས་ལ་དབྱིངས་ཀྱིས་བཅོས་བསླད་མེད།
དབྱིངས་མེད་ཡོངས་སུ་གྲུབ་པ་མེད། ཐམས་ཅད་བོན་དབྱིངས་ཆེན་པོ་ལ། སྐྱེ་འགག་
མེད་པའི་ངང་ཚུལ་ཅན། རེ་དོགས་མེད་པའི་འབྲས་བུ་ཡིན། འཁོར་འདས་སྙིང་པོ་
བྱང་ཆུབ་སེམས། ཡོད་མེད་ང་བདག་འཛིན་པ་བྲལ། ཉོན་མོངས་དྲི་མ་མཐའ་ལས་
འདས། བདེ་སྡུག་མི་རྟོག་བོན་ཉིད་ཀློང་། མཐའ་མེད་མཐའ་བྲལ་མཐར་མི་དམིགས།
མཐར་འཛིན་རུ་ཏྲའི་སྐྱོན་རྣམས་དོར། སྐྱོན་དང་ཡོན་ཏན་དབྱེར་མི་ཕྱེད། ཐམས་
ཅད་ཐིག་ལེ་གཅིག་གི་ངང་། རྫོགས་ཆེན་དོན་གྱི་འབྲས་བུ་ཡིན། ཚད་མེད་འོད་ལྡན་
སྤྲུལ་པའི་གཤེན། དོན་དུ་ང་ཡི་སྙིང་པོ་ལ། སྒྲུབ་བྱ་སྒྲུབ་བྱེད་ཡོད་མ་ཡིན། སྒྲུབ་
མཁན་རང་གི་སེམས་ཡིན་པས། སེམས་ནི་མ་གཡོས་མ་བཅོས་པ། མཉམ་པ་ཆེན་
པོའི་ཞིང་ཁམས་ན། བདེ་བ་ཆེན་པོ་ཐིག་ལེ་གཅིག །ཉག་གཅིག་སྤྲོས་དང་བྲལ་བ་
ན། རྫོགས་ཆེན་ང་ཡི་དོན་དམ་ཡིན། ཏིང་ངེ་འཛིན་གྱི་བྱིན་གྱིས་བརླབས། རྒྱུད་ལ་
སྨིན་པའི་དབང་བསྐུར་རོ། །སེམས་ཅན་འགྲོ་ལ་སྨིན་པར་མཛོད། ཅེས་གསུངས་སོ། །
རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས་། བླ་མེད་འབྲས་བུའི་དོན་
བསྟན་པའི་ལེའུ་སྟེ་བཅུ་གཅིག་པའོ།། །། །
༧ དེ་ནས་ཡང་སྟོན་པ་ཀུན་ཏུ་བཟང་པོ། མཉམ་ཉིད་དོན་ལ་གོལ་བ་མེད། ཡང་
དག་བདེ་བའི་མཆོག་ཅེས་བྱ་བའི། ཏིང་ངེ་འཛིན་ལས་བཞེངས་ཏེ། འཁོར་རྣམས་
ལ་གསུངས་པ། ཉོན་ཅིག་འདུས་པའི་འཁོར་རྣམས་དང་། ཚད་མེད་འོད་ལྡན་གུས་
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པར་ཉོན། སྤྱིར་ཡང་བོན་རྣམས་ཐམས་ཅད་ལ། གག་དང་གོལ་སའི་མཐའ་བཅད་
ནས། ཡང་དག་བདེ་ཆེན་ཐང་ལ་དབྱུང༌། གོལ་སྒྲིབ་མེད་པར་དོན་ལ་ངེས། མཐར་
ཕྱིན་ས་རུ་སླེབ་པ་གཅེས། གོལ་ས་ལ་ཡང་རྣམ་པ་གཉིས། མཚན་བཅས་མཚན་
མེད་གཉིས་སུའོ། །མཚན་བཅས་ཐེག་རིམ་བརྒྱད་པོ་ལ། མི་གོལ་དོན་ལ་ངེས་པར་
སྤྱོད། མཚན་མེད་ཤེས་རབ་ལྟ་སྒོམ་ལ། གག་དང་གོལ་བའི་ས་མ་མཆིས། ཁྱད་པར་
རྫོགས་པ་ཆེན་པོ་ལ། གོལ་རྒྱུ་མཆིས་ན་བོན་ཉིད་འགལ། གོལ་ས་བརྩིས་ན་སེམས་
ཉིད་བསླད། ཕྱི་ནང་སྣོད་བཅུད་འཁོར་འདས་བོན། བྱང་ཆུབ་སེམས་ཀྱི་རོལ་སྤྱོད་ལ།
གག་དང་གོལ་བའི་རྒྱུ་མ་གྲུབ། རྒྱུ་ལས་མ་གྲུབ་རྐྱེན་མི་འཇིག །རྐྱེན་མི་འཇིག་པས་
གོལ་ས་མེད། འོན་ཀྱང་ཚིག་གིས་མཚོན་བྱ་ལ། ཀུན་གཞི་ལུང་མ་བསྟན་པ་ལ། ཀ་
དག་ལྷུན་གྲུབ་གཉིས་འཛིན་པ། རྫོགས་ཆེན་ང་ཡི་དོན་དང་འགལ། དོན་ལ་འགལ་
བས་མཐའ་རུ་གོལ། གདོད་མའི་སངས་རྒྱས་དྲི་མ་མེད། དྲི་བཅས་མཚན་མར་འཛིན་
པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། རང་
སེམས་སངས་རྒྱས་ལྷུན་གྲུབ་ལ། མེད་པའི་མཐའ་རུ་འཛིན་པ་དེ། རྫོགས་ཆེན་ང་ཡི་
དོན་དང་འགལ། དོན་ལ་འགལ་བས་མཐའ་རུ་གོལ། ཀ་དག་ལྷུན་གྲུབ་གཉིས་མེད་
ལ། གཉིས་མཐའ་སོ་སོར་འཛིན་པ་དེ། རྫོགས་ཆེན་ང་ཡི་དོན་དང་འགལ། དོན་ལ་
འགལ་བས་མཐའ་རུ་གོལ། བོན་ཉིད་སྟོང་པ་ཉིད་བཞིན་ལ། བོན་ཅན་མཚན་མར་
འཛིན་པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ།
བོན་ཅན་མཚན་མ་འགག་མེད་ལ། སྐྱེ་མེད་སྟོང་པར་འཛིན་པ་དེ། རྫོགས་ཆེན་ང་ཡི་
དོན་དང་འགལ། དོན་ལ་འགལ་བས་མཐའ་རུ་གོལ། མ་བཅོས་སེམས་ཉིད་སྟོང་པ་
ལ། བཅས་བཅོས་རྟོག་པས་བསླད་པ་དེ། རྫོགས་ཆེན་ང་ཡི་དོན་དང་འགལ། དོན་
ལ་འགལ་བས་མཐའ་རུ་གོལ། མ་སྤྲོས་སེམས་ཉིད་བདེ་ཆེན་ལ། སྤྲོ་བསྡུ་མང་དུ་
76

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
བྱེད་པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ།
རང་སེམས་ཡེ་ནས་བོན་སྐུ་ལ། བོན་སྐུ་ལོག་ནས་ཐོབ་རེ་བ། རྫོགས་ཆེན་ང་ཡི་དོན་
དང་འགལ། དོན་ལ་འགལ་བས་མཐའ་རུ་གོལ། སྣ་ཚོགས་ཕྱག་རྒྱའི་དཀྱིལ་འཁོར་
ལ། འགག་མེད་རོལ་པར་མི་ཤེས་པར། རྫོགས་ཆེན་ང་ཡི་དོན་དང་འགལ། དོན་
ལ་འགལ་བས་མཐའ་རུ་གོལ། འཁོར་འདས་དུ་མ་རོ་གཅིག་ལ། བྱེ་བྲག་གཉིས་སུ་
འཛིན་པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་
གོལ། བདེ་སྡུག་བོན་ཉིད་རོལ་པ་ལ། སྤང་བླང་གཉིས་སུ་མཐོང་བ་དེ། རྫོགས་ཆེན་
ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། སྐྱོན་ཡོན་མ་སྤང་རྒྱན་
ཤར་བ། དུག་དང་ཡེ་ཤེས་འཛིན་པ་དེ། རྫོགས་ཆེན་ང་ཡི་དོན་དང་འགལ། དོན་ལ་
འགལ་བས་མཐའ་རུ་གོལ། སྣ་ཚོགས་སྣང་བ་ངེས་མེད་ལ། ངེས་པར་རྟག་ཏུ་འཛིན་
པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡང་
དག་མཐའ་བྲལ་ལྟ་བ་ལ། ཕྱོགས་དང་རིས་སུ་འཛིན་པ་དེ། རྫོགས་ཆེན་ང་ཡི་དོན་
དང་འགལ། དོན་ལ་འགལ་བས་མཐའ་རུ་གོལ། དམིགས་མེད་བློ་འདས་སྒོམ་པ་
ལ། དམིགས་གཏད་བློ་དང་བཅས་པ་དེ། རྫོགས་ཆེན་ང་ཡི་དོན་དང་འགལ། དོན་
དང་འགལ་བས་མཐའ་རུ་གོལ། ཤུགས་འབྱུང་རང་ལུགས་སྤྱོད་པ་ལ། དགག་སྒྲུབ་
སྤང་བླང་བྱེད་པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་
རུ་གོལ། རེ་དོགས་མཐའ་བྲལ་འབྲས་བུ་ལ། མཐར་འཛིན་དོགས་པས་བཅིངས་པ་
དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ལྟ་སྒོམ་
སྤྱོད་འབྲས་གཉིས་མེད་ལ། སོ་སོར་བྱེ་བྲག་འཛིན་པ་དེ། རྫོགས་ཆེན་ང་ཡི་དོན་དང་
འགལ། དོན་ལ་འགལ་བས་མཐའ་རུ་གོལ། གཞི་ལམ་འབྲས་གསུམ་དབྱེར་མེད་
ལ། ངོ་བོ་གཅིག་ཏུ་མ་རྟོགས་པ། རྫོགས་ཆེན་ང་ཡི་དོན་དང་འགལ། དོན་ལ་འགལ་
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བས་མཐའ་རུ་གོལ་། ཐབས་ཤེས་ཡེ་ནས་ཟུང་འཇུག་ལ། རྐྱང་ཆ་ཡ་བྲལ་འདོད་པ་
དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། དབྱིངས་
ཤེས་དབྱེར་མེད་མཉམ་པ་ལ། ཡུལ་ཤེས་གཉིས་སུ་འཛིན་པ་དེ། རྫོགས་ཆེན་ང་ཡི་
དོན་ལ་འགལ། དོན་ལ་འགལ་བས་མཐའ་རུ་གོལ། མཁའ་ཀློང་ཟུང་འཇུག་རོལ་པ་
ལ། དབྱེར་མེད་གཅིག་ཏུ་མ་རྟོགས་པ། རྫོགས་ཆེན་ང་ཡི་དོན་དང་འགལ། དོན་ལ་
འགལ་བས་མཐའ་རུ་གོལ། ཅིར་སྣང་བོན་སྐུའི་ཡོ་ལང་ལ། གཞན་དབང་རྟོག་པ་
བསླང་བ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ།
ཅི་མཛད་སྤྲུལ་སྐུའི་ཆོ་འཕྲུལ་ལ། ལེགས་ཉེས་གཉིས་སུ་འཛིན་པ་དེ། རྫོགས་ཆེན་ང་
ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཅི་སྙེད་མཁྱེན་པའི་ཡེ་ཤེས་
ལ། སྒྲིབ་མེད་གསལ་བར་མི་ཤེས་པར། རྫོགས་ཆེན་ང་ཡི་དོན་དང་འགལ། དོན་
ལ་འགལ་བས་མཐའ་རུ་གོལ། ལྷ་བདུད་སེམས་ཀྱི་ཆོ་འཕྲུལ་ལ། ཕན་མེད་གནོད་
བྲལ་མི་ཤེས་པར། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་
གོལ། ཡེ་ནས་བདག་མེད་བོན་སྐུ་ལ། བདག་འཛིན་རྟོག་པས་བཅིང་པ་དེ། རྫོགས་
ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡེ་ནས་འཁོར་ལོ་
བསྒྱུར་རྒྱལ་ལ། ཐམས་ཅད་མངའ་དབང་མི་ཤེས་པར། རྫོགས་ཆེན་ང་ཡི་དོན་དང་
འགལ། དོན་ལ་འགལ་བས་མཐའ་རུ་གོལ། ཡེ་ནས་རིན་ཆེན་གསེར་གླིང་ལ། བླང་
དོར་མཐའ་བྲལ་མི་ཤེས་པ། རྫོགས་ཆེན་ང་ཡི་དོན་དང་འགལ། དོན་ལ་འགལ་
བས་མཐའ་རུ་གོལ། ཡེ་ནས་བདག་མེད་སྟོང་པ་ལ། མ་བཅོས་རང་ལུགས་མི་ཤེས་
པར། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡེ་
ནས་གཉུག་མ་ཆེན་པོ་ལ། རྒྱུན་ཆད་མེད་པར་མི་ཤེས་པར། རྫོགས་ཆེན་ང་ཡི་དོན་
དང་འགལ། དོན་ལ་འགལ་བས་མཐའ་རུ་གོལ། ཡེ་ནས་སྔ་ཕྱི་མེད་པ་ལ། དུས་
78

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
གསུམ་མཉམ་པར་མི་ཤེས་པར། རྫོགས་ཆེན་ང་ཡི་དོན་དང་འགལ། དོན་ལ་འགལ་
བས་མཐའ་རུ་གོལ། ཡེ་ནས་སྐྱེ་འགག་མེད་པ་ལ། རྟག་ཆད་མཐའ་རུ་འཛིན་པ་དེས།
རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡེ་ནས་ཀུན་
ཡིན་གང་མིན་ལ། སྣང་སྟོང་གཉིས་སུ་འཛིན་པ་དེ། རྫོགས་ཆེན་ང་ཡི་དོན་དང་
འགལ། དོན་ལ་འགལ་བས་མཐའ་རུ་གོལ། ཡེ་ནས་ཁ་གཏིང་མེད་པ་ལ། གཏིང་
མཐའ་གཉིས་སུ་འཛིན་པ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་
བས་མཐའ་རུ་གོལ། ཡེ་ནས་རང་འབྱུང་སངས་རྒྱས་ལ། རྣམ་རྟོག་གློ་བུར་འཛིན་པ་
དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡེ་ནས་
ཁམས་གསུམ་བོན་ཉིད་ལ། དབྱིངས་ལ་མཐོ་དམན་ཡོད་སྙམས་དེ། རྫོགས་ཆེན་ང་
ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡེ་ནས་འཁོར་འདས་ཡོངས་
རྫོགས་ལ། ཐིག་ལེ་གཅིག་ཏུ་མི་ཤེས་པ། རྫོགས་ཆེན་ང་ཡི་དོན་དང་འགལ། དོན་ལ་
འགལ་བས་མཐའ་རུ་གོལ། ཡེ་ནས་སྐྱེ་འཆི་མེད་པ་ལ། སྐྱེ་རྒས་ན་འཆི་འཛིན་པ་དེ།
རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་གོལ། ཡེ་ནས་སྲོག་
མེད་བདུད་བྲལ་ལ། བར་ཆོད་རྐྱེན་དུ་ལྡང་བ་དེ། རྫོགས་ཆེན་ང་ཡི་དོན་དང་འགལ།
དོན་ལ་འགལ་བས་མཐའ་རུ་གོལ། ཡེ་ནས་འོད་གསལ་བོན་སྐུ་ལ། རྣམ་རྟོག་གློ་
བུར་ལྡང་སྙམ་དེ། རྫོགས་ཆེན་ང་ཡི་དོན་དང་འགལ། དོན་ལ་འགལ་བས་མཐའ་རུ་
གོལ། ཚད་མེད་འོད་ལྡན་སྤྲུལ་པའི་གཤེན། དོན་དུ་རྫོགས་ཆེན་ལྟ་བ་ལ། གག་དང་
གོལ་བའི་ས་མ་མཆིས། གོལ་ས་མང་ན་རྫོགས་ཆེན་མིན། བསྒོམ་རྒྱུ་མཐོང་ན་དོན་
དམ་མིན། ཐེག་པ་ཆེན་པོ་སྟོང་ཉིད་དོན། རྟག་ཆད་མཐའ་བྲལ་བོན་གྱི་སྐུ། ཏིང་ངེ་
འཛིན་གྱི་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །སེམས་ཅན་འགྲོ་ལ་
སྨན་པར་མཛོད། ཅེས་གསུངས་སོ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་
79

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཀློང་ལས་གནས་ལུགས་གོལ་བའི་མཐའ་བཅད་པའི་ལེའུ་སྟེ་བཅུ་གཉིས་པའོ། །། །
༧ དེ་ནས་ཡང་སྟོན་པ་ཀུན་ཏུ་བཟང་པོས། ཐམས་ཅད་རང་འབྱུང་རོལ་པ། ཐིག་
ལེ་རྫོགས་པ་ཆེན་པོའི་ཏིང་ངེ་འཛིན་ལ་བཞུགས་ནས། འཁོར་རྣམས་ལ་གསུངས་པ།
ཉོན་ཅིག་འདུས་པའི་འཁོར་རྣམས་དང༌། ཚད་མེད་འོད་ལྡན་གུས་པས་ཉོན། སྤྱིར་
ཡང་བོན་རྣམས་ཐམས་ཅད་ཀུན། སྟོང་པ་ཉིད་དུ་ལ་བཟླ་དགོས། སྟོང་ཉིད་ལ་ཆེན་
མ་བཟློས་ན། རྫོགས་པ་ཆེན་པོའི་དོན་མི་མཐོང་། གནས་ལུགས་ལྟ་བའི་སྡིང་མི་ཐོབ།
བོན་ཉིད་བསྒོམ་པའི་མདངས་མི་གསལ། ཤུགས་འབྱུང་སྤྱོད་པའི་རྒྱ་མི་གྲོལ། བླ་མེད་
འབྲས་བུའི་དོན་མི་འཆང་། དེ་ཕྱིར་ལ་ཆེན་ཟློས་པ་གཅེས། ལ་བཟླས་དོན་དམ་འདི་
བསྟན་ཏེ། མཚན་བཅས་ཐབས་ཀྱི་ཉམས་ལེན་རྣམས། མཚན་མེད་ཤེས་རབ་ཀློང་དུ་
ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས།
རྫོགས་ཆེན་སྙིང་པོ་ཨེ་མ་ཧོ། སྣང་སྲིད་འཁོར་བ་མྱང་འདས་རྣམས། སྐྱེ་མེད་ཀུན་
གཞི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་
དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བོན་ཅན་མཚན་མར་སྣང་བ་རྣམས། བོན་
ཉིད་སྟོང་པའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་
ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བདག་ཏུ་འཛིན་པའི་མཚན་མ་
རྣམས། བདག་མེད་ལྟ་བའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་
གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྐྱོན་དང་ཡོན་ཏན་
མཚན་མ་རྣམས། སྐྱོན་ཡོན་གཉིས་མེད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་
གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། དགེ་
དང་མི་དགེ་བྱེ་བྲག་རྣམས། དུ་མ་རོ་གཅིག་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་
གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བདེ་
80

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
དང་སྡུག་བསྔལ་འཛིན་པ་རྣམས། བོན་ཉིད་རོལ་པའི་ཀློང་དུ་ཐིམ། ཀློང་དུ་ཐིམ་
ཞིང་མཁའ་ལ་གསལ། མཁའ་གསལ་བོན་ཉིད་ངང་ལ་རྫོགས། རྫོགས་ཆེན་སྙིང་པོ་
ཨེ་མ་ཧོ། ཡོད་པའི་མཚན་མ་ཐམས་ཅད་རྣམས། མེད་པ་མཐར་ཐུག་ཀློང་དུ་ཐིམ།
ཀློང་དུ་ཐིམ་ཞིང་མཁའ་རུ་གསལ། མཁའ་གསལ་བོན་ཉིད་ངང་ལ་རྫོགས། རྫོགས་
ཆེན་སྙིང་པོ་ཨེ་མ་ཧོ། དུག་ལྔ་ཉོན་མོངས་མ་རིག་པ། རིག་པའི་ཡེ་ཤེས་ཀློང་དུ་ཐིམ།
ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་
ཆེན་སྙིང་པོ་ཨེ་མ་ཧོ། སྣང་ཞིང་སྲིད་པ་ཐམས་ཅད་རྣམས། བོན་ཉིད་ཡངས་པའི་
ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ཀློང་དུ་
རྫོགས། རྫོགས་ཆེན་སྙིང་པོ་ཨེ་མ་ཧོ། ཕྱི་ནང་སྣོད་བཅུད་ཐམས་ཅད་རྣམས། སེམས་
ཉིད་ཡངས་པའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་
ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བསྐལ་སྲིད་ཆགས་གནས་འཇིག་
སྟོང་རྣམས། ཐུགས་རྗེ་རོལ་པའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ།
མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བྱ་བའི་མཚན་
མ་ཐམས་ཅད་ཀུན། བྱར་མེད་སྟོང་པའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་
གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྐྱེ་
བའི་མཚན་མ་ཐམས་ཅད་རྣམས། སྐྱེ་མེད་སྟོང་པའི་ཀློང་དུ་ཐིམ། ཀློང་དུ་ཐིམ་ཞིང་
མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་
ཧོ། འགག་པའི་མཚན་མ་ཐམས་ཅད་རྣམས། འགག་མེད་རོལ་པའི་ཀློང་དུ་ཐིམ།
ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་
ཆེན་སྙིང་པོ་ཨེ་མ་ཧོ། རྟག་པའི་མཚན་མ་ཐམས་ཅད་རྣམས། སྒྱུ་མ་ཆོ་འཕྲུལ་ཀློང་
དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས།
8

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྫོགས་ཆེན་སྙིང་པོ་ཨེ་མ་ཧོ། རྟོག་པའི་མཚན་མ་ཐམས་ཅད་རྣམས། རྟོག་མེད་ལྟ་
བའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་
དུ་རྫོགས། རྫོགས་ཆེན་སྙིང་པོ་ཨེ་མ་ཧོ། ཆད་པའི་མཚན་མ་ཐམས་ཅད་རྣམས།
ཆད་མེད་བོན་ཉིད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་
བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྣང་བའི་མཚན་མ་ཐམས་
ཅད་རྣམས། སྣང་མེད་ཤེས་རབ་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ།
མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྟོང་པའི་
མཚན་མ་ཐམས་ཅད་རྣམས། བོན་ཉིད་འགག་མེད་ཀློང་དུ་ཐིམ། ཀློང་དུ་ཐིམ་ཞིང་
མཁའ་ལ་གསལ། མཁའ་གསལ་བོན་ཉིད་ངང་ལ་རྫོགས། རྫོགས་ཆེན་སྙིང་པོ་ཨེ་མ་
ཧོ། རྣམ་པར་རྟོག་ཚོགས་འགྱུ་བ་རྣམས། རྟོག་མེད་ཆེན་པོའི་ཀློང་དུ་ཐིམ། ཀློང་དུ་
ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་
པོ་ཨེ་མ་ཧོ། རྟོག་པའི་མཚན་མ་ཐམས་ཅད་རྣམས། རྟོག་མེད་བོན་ཉིད་ཀློང་དུ་ཐིམ།
ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་
ཆེན་སྙིང་པོ་ཨེ་མ་ཧོ། གསལ་བའི་མཚན་མ་ཐམས་ཅད་རྣམས། དངོས་མེད་སྟོང་
པའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་
དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བདེ་བའི་མཚན་མ་ཐམས་ཅད་རྣམས།
བདེ་སྟོང་ཞེན་མེད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་
བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། གཟུགས་སུ་སྣང་བ་ཐམས་
ཅད་རྣམས། ཀུན་གསལ་དམིགས་མེད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་
གསལ། མཁའ་གསལ་བོན་ཉིད་ངང་ལ་རྫོགས། རྫོགས་ཆེན་བོན་ཉིད་ངང་དུ་རྫོགས།
རྫོགས་ཆེན་སྙིང་པོ་ཨེ་མ་ཧོ། སྒྲ་རུ་གྲགས་པ་ཐམས་ཅད་ཀུན། ཀུན་གསལ་དངོས་
82

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
མེད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་
དུ་རྫོགས། རྫོགས་ཆེན་སྙིང་པོ་ཨེ་མ་ཧོ། དྲི་ཡི་བྱེ་བྲག་ཐམས་ཅད་རྣམས། ཀུན་ཚོར་
དངོས་མེད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་
ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། རོ་ཡི་བྱེ་བྲག་ཐམས་ཅད་རྣམས། ཀུན་
གྲོལ་ཡེ་སྟོང་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་
ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། རེག་བྱའི་བྱེ་བྲག་ཐམས་ཅད་
རྣམས། ཀུན་བརྟེན་འགྱུར་མེད་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ།
མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྒྲ་ཚིག་ངག་གི་
བྱེ་བྲག་རྣམས། གྲགས་སྟོང་བརྗོད་མེད་ཀློང་དུ་ཐིམས། ཀློང་དུ་ཐིམ་ཞིང་མཁའ་ལ་
གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྣ་
ཚོགས་བོན་གྱི་བྱེ་བྲག་རྣམས། བོན་ཉིད་སྟོང་པའི་ཀློང་དུ་ཐིམ། ཀློང་དུ་ཐིམ་ཞིང་
མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་
ཧོ། ཀུན་འབྱུང་བློ་ཡི་བྱེ་བྲག་རྣམས། ཀུན་གཞི་སྐྱེ་མེད་ཀློང་དུ་ཐིམ། ཀློང་དུ་ཐིམ་
ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་
མ་ཧོ། སྣང་ཚད་གཟུགས་ཀྱི་དངོས་པོ་རྣམས། འགྱུར་མེད་སྐུ་ཡི་ཀློང་དུ་ཐིམ། ཀློང་
དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་
སྙིང་པོ་ཨེ་མ་ཧོ། གྲགས་ཚད་སྒྲ་ཡི་བྱེ་བྲག་རྣམས། འགག་མེད་གསུང་གི་ཀློང་དུ་ཐིམ།
ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་ལ་རྫོགས། རྫོགས་
ཆེན་སྙིང་པོ་ཨེ་མ་ཧོ། དྲན་ཚད་ཡིད་ཀྱི་འགྱུ་བ་རྣམས། མཉམ་ཉིད་ཐུགས་ཉིད་ཀློང་
དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས།
རྫོགས་ཆེན་སྙིང་པོ་ཨེ་མ་ཧོ། ཤར་ཚད་སྣ་ཚོགས་སྣང་བ་རྣམས། ལེགས་འབྱུང་ཡོན་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཏན་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་
དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བྱས་ཚད་བདེ་སྡུག་ལས་སྤྱོད་རྣམས། ལྷུན་
གྲུབ་ཕྲིན་ལས་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་
ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བརྒྱད་ཁྲི་བཞི་སྟོང་འཁོར་འདས་
བོན། ཐིག་ལེ་ཉག་གཅིག་ཀློང་དུ་མཉམ། ཀློང་དུ་ཐིམ་ཞིང་མཁའ་ལ་གསལ། མཁའ་
གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། རྒྱུ་འབྲས་ཐེག་པ་རིམ་
པ་བརྒྱད། བླ་མེད་ཐེག་ཆེན་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ།
མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། སྣང་སྲིད་
འཁོར་འདས་སྣོད་བཅུད་བོན། སེམས་ཉིད་ཉག་གཅིག་ཀློང་དུ་ཐིམ། ཀློང་དུ་ཐིམ་
ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་
མ་ཧོ། ཅིར་ཡང་སྤྲུལ་པའི་སྤྲུལ་སྐུ་རྣམས། ལོངས་སྤྱོད་རྫོགས་སྐུའི་ཀློང་དུ་ཐིམ།
ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་རྫོགས། རྫོགས་
ཆེན་སྙིང་པོ་ཨེ་མ་ཧོ། ལོངས་སྤྱོད་རྫོགས་པའི་དཀྱིལ་འཁོར་རྣམས། བདག་མེད་བོན་
སྐུའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་
དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བདག་ཡོད་ཀུན་ཏུ་བཟང་པོ་ཡང་།
བདག་མེད་ཀུན་བཟང་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་
གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། བདག་མེད་ཀུན་ཏུ་
བཟང་པོ་ཡང་། ཡེ་ཉིད་སྟོན་པའི་ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ།
མཁའ་གསལ་བོན་ཉིད་ངང་དུ་རྫོགས། རྫོགས་ཆེན་སྙིང་པོ་ཨེ་མ་ཧོ། ཚད་མེད་འོད་
ལྡན་སྤྲུལ་པའི་གཤེན། ཕྱི་ནང་སྣོད་བཅུད་འཁོར་འདས་བོན། བྱང་ཆུབ་སེམས་ཀྱི་
ཀློང་དུ་ཐིམ། ཀློང་དུ་ཐིམ་ཞིང་མཁའ་ལ་གསལ། མཁའ་གསལ་བོན་ཉིད་ངང་དུ་
84

སེམས་སྡེ། ནམ་མཁའ་སྤྱི་གཅོད་ལྟ་བའི་ཀློང་
རྫོགས། རྫོགས་ཆེན་སྙིང་པོ་ཨེ་མ་ཧོ། གནས་ལུགས་ལྟ་བ་རྟོག་མེད་དབྱིངས། དགེ་
སྡིག་རྒྱུ་འབྲས་སྤང་བླང་དང་། ཡོད་མེད་སྣང་སྟོང་རྟག་ཆད་དང་། འདི་ཞེས་གཟའ་
གཏད་སྤྲོས་པ་དང་། བྱ་བརྩལ་དྲི་མ་ཡོད་མ་ཡིན། ཐམས་ཅད་བོན་ཉིད་དབྱིངས་སུ་
བཟླ། ཀུན་ལ་འདས་པ་སངས་རྒྱས་མཚན། ཐམས་ཅད་རྫོགས་པས་རྫོགས་ཆེན་དོན།
མ་ལུས་འདུས་པའི་ཐིག་ལེ་གཅིག །ཡེ་ཉིད་སྟོན་པའི་དགོངས་པ་ཡིན། ཀུན་བཟང་
ཐུགས་ཀྱི་ཉིང་ཁུ་ཡིན། བྱིན་གྱིས་བརླབས་པའི་དགོངས་རྒྱུད་ཡིན། ཏིང་ངེ་འཛིན་
གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །འགྲོ་བ་ཡོང་ལ་སྨན་
པར་མཛོད། བདེར་གཤེགས་དགོངས་རྒྱུད་བྱིན་རླབས་དོན། ལོངས་སྐུ་རིགས་ལྔའི་
ཐུགས་ཀྱི་བཅུད། ཚད་མེད་འོད་ལྡན་རྒྱུད་ལ་གཏད། ཟུང་ཞིག་ཆོངས་ཤིག་ཡིད་ལ་
ཟུང་། དོན་ཀུན་གྲུབ་པ་གཞན་ལ་བྱོས། རྫོགས་པ་ཆེན་པོའི་གཉེར་གཏད་དོ། །རྒྱུད་
འདི་ཡོངས་སུ་གཏད་པའོ། །ཞེས་གསུངས་ཏེ། འཁོར་རྣམས་ཀྱང་དགའ་དང་མོས་པ་
བསྐྱེད་དོ། །རྗེས་སུ་ཡི་རངས་ནས། ཏིང་ངེ་འཛིན་གྱིས་མངོན་པར་བསྟོད་དོ། །དེ་
ནས་སྟོན་པ་ཉིད་ཀྱང༌། འཕྲོ་བའི་དཀྱིལ་འཁོར། ཡོངས་སུ་བསྡུ་བར་མཛད་དེ།
འཁོར་ལ་ལ་སྟོན་པའི་སྐུ་གསུང་ཐུགས་ཀྱི་དཀྱིལ་འཁོར་དུ་འདུས་སོ། །འཁོར་ལ་ལ་
རང་རང་གི་གནས་སུ། སྙོམ་པར་བཞུགས་སོ། སྟོན་པ་ཉིད་ཀྱང་གསལ་བའི་འོད་
ཚན་གང་དུ་གྱུར་ཏེ། མི་སྣང་བ་བོན་ཉིད་ཀྱི་ངང་དུ་མཉམ་མོ། །རྫོགས་པ་ཆེན་པོ་
ནམ་མཁའ་སྤྱི་གཅོད། ལྟ་བའི་ཀློང་ལས་གནས་ལུགས་དོན་དམ་དུ་ལ་བཟླ་ཞིང་།
རྒྱུད་ཡོངས་སུ་གཏད་པའི་ལེའུ་སྟེ་བཅུ་གསུམ་པའོ། །
86

རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་
དབང་རྒྱུད་རིན་ཆེན་ཕྲེང་བ་
བཞུགས་པའི་དབུའོ། །
༄༅། །ཀུན་ཏུ་བཟང་པོ་རང་འབྱུང་རོལ་པ་ཆེ། མི་འགྱུར་མི་འཁྲུག་མི་ཆགས་
དཔག་ཏུ་མེད། དུས་གསུམ་མི་ནུབ་ཡེ་ཤེས་འོད་ཅན་ལུས། སྐུ་ལྔ་ཡོངས་སུ་རྫོགས་ལ་
ཕྱག་འཚལ་ལོ། །ད་འདི་ནས་མར་ལ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་
ཀློང་ལས། མ་ཐོབ་པ་ཐོབ་པར་བྱེད་པ། སྨིན་གྲོལ་དབང་གི་ལེའུ་སྟོན་ཏེ། དེ་ཡང་
དོན་རྣམ་པ་གསུམ་སྟེ། སྔོན་འགྲོ་དང་། དངོས་གཞི་དང་། རྗེས་དང་གསུམ་མོ། ། །
༧ དེ་ལ་ཐོག་མར་སྔོན་དུ་འགྲོ་བ། ལོ་རྒྱུས་ཀྱིས་ཁོག་དབུབ་པ་དང་། གཉིས་པ་
དངོས་གཞི་བསྐུར་བའི་རིམ་པ། གསུམ་པ་དབང་གི་ལ་བཟླ་བའོ། །དེ་ལ་ཐོག་མར་
ལོ་རྒྱུས་ནི། སྔོན་གྱི་བསྐལ་པ་དང་པོ་ལ། འོག་མིན་དགའ་ལྡན་དག་པའི་ཞིང་ཁམས་
ནས། མཁའ་ཡངས་རྣམ་པར་དག་པའི་གཞལ་ཡས་ནས། གཤེན་ཚད་མེད་འོད་
ལྡན་ལ། ཕྱོགས་བཅུའི་གཤེན་རབ་གཡུང་དྲུང་སེམས་དཔའ་རྣམས་ཀྱིས་བསྐོར་ནས་
བཞུགས་པ། དེ་ལ་ཡང་འཁོར་གྱི་དམ་པ། བྱམས་པ་འོད་ལྡན་དང༌། དགའ་བ་འོད་
ལྡན་དང་། འཕྲུལ་གཤེན་འོད་ལྡན་དང་། ཀུན་དགའ་འོད་ལྡན་དང་། ཀུན་སྣང་
འོད་ལྡན་དང༌། ཐུགས་རྗེ་འོད་ལྡན་དང་། གཟི་བརྗིད་འོད་ལྡན་དང་། དོན་གྱི་འོད་
86

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ལྡན་དང་། ཡུམ་ནམ་མཁའི་ལྷ་མོ་དང་། བཟང་ཟ་རིང་བཙུན་དང་། ལྷ་ཡི་སེམས་
དཔའ་དང་། སེམས་མ་ལ་སོགས། ཉན་འཁོར་དང་སྡུད་འཁོར་བསམ་གྱིས་མི་ཁྱབ་
པ་དང༌། ཐབས་ཅིག་ཏུ་བཞུགས་སོ། དེ་ཡི་ཚེ་འཁོར་རྣམས་ཀྱིས་སྟོན་པ་ལ། བླ་ན་
མེད་པའི་མཆོད་པ། ཀུན་སྣང་འོད་ཀྱི་རྒྱན་ཞེས་བྱ་བ། མངོན་པར་འཕྲུལ་ནས། སྟོན་
པ་ལ་ཕུལ་ལོ། སྟོན་པས་ཀྱང་། མཆོད་པ་དེ་དག་ཐུགས་རྗེས་བྱིན་གྱིས་བརླབས་ནས།
ཐུགས་ཡང་དག་པའི་དགོངས་པ། ཚད་མེད་པ་བཞི་ལྡན་དུ་བཞུགས་སོ། །
དེ་ནས་འཁོར་རྣམས་ཀྱི་ནང་ནས། འཕྲུལ་གཤེན་འོད་ལྡན་གདན་ལས་ལངས་ལརག
ནས། སྟོན་པའི་མདུན་དུ། པུས་བཙུག་ཐལ་མོ་སྦྱར་བར་བཏུད་དེ་གསོལ་བ། ཀྱེ་མ་
སྟོན་པ་ཐུགས་རྗེའི་བདག་ཉིད་ཅན། ཚད་མེད་འོད་ལྡན་འགྲོ་བའི་མགོན། ཉིད་ཀྱི་
ཐུགས་རྗེ་ཚད་མེད་འོད། བདག་རྒྱུད་བྱིན་གྱིས་བརླབ་ཏུ་གསོལ། ཞེས་ཞུས་སོ། དེ་ལ་
སྟོན་པས་བཀའ་བསྩལ་པ། འོ་ལེགས་སོ་ལེགས་སོ་རིགས་ཀྱི་བུ། འཕྲུལ་གཤེན་སྣང་
བ་འོད་ལྡན་ཉོན། དགོངས་རྒྱུད་རྩ་བ་བྱིན་གྱིས་བརླབས། བྱིན་རླབས་རྩ་བ་དབང་
ལུང་ཡིན། དབང་ལུང་རྩ་བ་མན་ངག་ཡིན། ཡེ་ཉིད་ཀུན་ཏུ་བཟང་པོ་ཡིས། ཀུན་
སྙོམས་ཁྱབ་བདལ་བྱིན་རླབས་དེ། ལོངས་སྐུ་རིགས་ལྔའི་རྒྱུད་ལ་བརླབས། ལོངས་སྐུ་
རྒྱལ་བ་རིགས་ལྔ་ཡིས། ཐུགས་ཉིད་སྤྲོས་བྲལ་ཀ་དག་དེ། རྫོགས་སྐུ་གཤེན་ལྷའི་རྒྱུད་
ལ་བརླབས། རྫོགས་སྐུ་གཤེན་ལྷ་དཀར་པོ་ཡིས། རང་འབྱུང་ཐིག་ལེ་ཉག་གཅིག་དེ།
ཁོ་བོ་བདག་གི་རྒྱུད་ལ་བརླབས། ཁོ་བོ་ཚད་མེད་འོད་ལྡན་གྱིས། ཚད་མེད་བཞི་ལྡན་
དགོངས་པ་དེ། འཕྲུལ་གཤེན་སྣང་ལྡན་རྒྱུད་ལ་བརླབས། འཕྲུལ་གཤེན་སྣང་ལྡན་
སྤྲུལ་པའི་སྐུ། སེམས་ཅན་རྒྱུད་ལ་སྨིན་པར་མཛོད། ཏིང་ངེ་འཛིན་གྱིས་དབང་བསྐུར་
རོ། །ཅེས་གསུངས་སོ། །ཡང་གསོལ་པ། ཚད་མེད་འོད་ལྡན་རྫོགས་པའི་གཤེན། བོན་
ཉིད་དབྱིངས་ནས་ལྷུན་ལ་རྫོགས། བདེར་བཤེགས་དགོངས་རྒྱུད་བྱིན་གྱིས་བརླབས།
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བདག་ལ་དབང་རྒྱུད་བྱིན་བརླབས་ཤིང་། ངེས་པར་འགྲོ་ལ་སྨན་བྱེད་ན། དབང་
ལུང་རྩ་བ་ཅི་ལྟར་ལགས། སྐུར་ན་བསྐུར་བའི་རིམ་པ་གང༌། ཐོབ་པའི་འབྲས་བུ་ཅི་
ལྟར་འབྱུང་། ཞེས་ཞུས་སོ། ། །
ཡང་གསུངས་པ། ཉོན་ཅིག་འཕྲུལ་གཤེན་སྣང་ལྡན་ཉོན། དབང་ལུང་རྩ་བ་རང་
གི་སེམས། ཀུན་གཞི་བྱང་ཆུབ་སེམས་ཉིད་ནི། འཁོར་འདས་མ་སྲིད་གོང་རོལ་དུ།
ཐམས་ཅད་ཀུན་དབང་ཆེན་པོ་རུ། ཐོག་མར་རིག་པའི་རྒྱལ་པོ་སྔ། བྱང་སེམས་སྐྱེ་
མེད་རིན་པོ་ཆེ། ཡེ་སྲིད་ཡང་མྱེས་ཆེན་པོའི་སྐུ། ཡེ་གནས་བོན་སྐུ་འགྱུར་བ་མེད། ཀ་
དག་སྤྲོས་བྲལ་ལྷུན་གྱིས་གྲུབ། དྲི་མ་མེད་ཅིང་བྲལ་བ་མེད། སྤང་བ་མེད་ཅིང་བླང་
བ་མེད། ཉམས་པ་མེད་ཅིང་གོས་པ་མེད། ཐོབ་པ་མེད་ཅིང་མ་ཐོབ་མེད། ཡེ་ནས་
རང་དབང་ཆེན་པོ་ལ། སྣང་སྲིད་འཁོར་ལོ་ཐབས་ཀྱིས་བསྒྱུར། སྒྱུ་མ་ཆོ་འཕྲུལ་ཞིང་
དུ་འགྱེད། མི་མངོན་བོན་ཉིད་དབྱིངས་ན་བཞུགས། མངོན་པའི་དཀྱིལ་འཁོར་མཁའ་
ལ་རྫོགས། རྫོགས་པའི་སྤྲུལ་སྐུ་ཀློང་དུ་འགྱེད། སྣ་ཚོགས་སྒྱུ་འཕྲུལ་ཐབས་ལ་བརྟེན།
ཐབས་ལས་ཤེས་རབ་གཟུང་མ་འཛིན། མ་ཆགས་མི་ལེན་སྦྱོར་མི་འབྱེད། མི་མངོན་
མི་སྣང་གསལ་བྱེད་མིན། མངོན་སྣང་འགྲོ་བའི་དོན་ཡོད་སྟབས། སྟོབས་ཀྱི་རྒྱལ་པོའི་
ཞིང་ཁམས་གཡོས། གཡོ་བའི་ཡེ་ཤེས་རོལ་པའི་རྩལ། ལྷ་སྐུ་རིགས་སྟོབས་ཡེ་ཤེས་
སྤྱན། ཡེ་ཤེས་སྤྱན་གཅིག་འགྲོ་ཀུན་གཟིགས། ཐམས་ཅད་མཁྱེན་གཟིགས་ཡེ་ཤེས་སྐུ།
རྣམ་དག་ཕུང་པོ་སྐུ་ལྔ་འཆང་། སྐུ་ལྔ་མཆོག་གི་དཀྱིལ་འཁོར་དུ། འཁོར་འདས་མ་
ལུས་རྫོགས་པར་བྱེད། རྫོགས་པ་ཆེན་པོ་བྱང་ཆུབ་སེམས། ཡེ་ནས་རང་དབང་རང་
ཐོབ་ལ། གཞན་དབང་སྤྱོད་འཇུག་ག་ལ་ཁྲིམས། རང་གཞན་དབྱེར་མེད་ཉག་གཅིག་
སེམས། དབང་ལུང་མན་ངག་རྩ་བ་ཡིན། འཕྲུལ་གཤེན་སྣང་ལྡན་སྤྲུལ་པའི་སྐུ། ཏིང་
ངེ་འཛིན་གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །སེམས་ཅན་
88

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
རྒྱུད་ལ་སྨིན་པར་མཛོད། ཅེས་གསུངས་སོ། ། ཡང་གསུངས་པ། འཕྲུལ་གཤེན་སྣང་
ལྡན་ལེགས་པར་ཉོན། གཉིས་པ་བསྐུར་བའི་རིམ་པ་ནི། སྣོད་དང་བཅུད་དང་ལག་
ལེན་ནོ། ། །
ཐོག་མར་སྣོད་ཀྱི་རིམ་པ་ནི། ཁམས་གསུམ་སེམས་ཅན་དབང་གི་སྣོད། དུས་
གསུམ་སངས་རྒྱས་དབང་གི་བཅུད། གཉིས་མཚམས་སྦྱར་བའི་ལག་ལེན་གནད།
འོན་ཀྱང་སྣོད་ལྡན་སློབ་མ་ནི། མཚན་དང་ལྡན་པའི་ལྷ་སྲས་མཆེད། དད་དང་དམ་
ཚིག་དགའ་དང་གུས། འདུན་པ་ཆེན་པོས་རབ་ཏུ་བཏུད། བསོད་ནམས་བསགས་
ལྡན་ཕུན་སུམ་ཚོགས། འབྱོར་ལྡན་ཡོ་བྱད་ཆུད་མི་གསན། བརྩོན་འགྲུས་གཏང་ཕོད་
དམ་དང་མཁྲེགས། ཉེར་ལེན་བྱམས་སེམས་སྙིང་རྗེ་ལྡན། བསྐལ་པར་དམ་ཚིག་
འཆོར་མི་སྲིད། བྱིན་རླབས་དབང་གི་སྣོད་དུ་རུང་། དེ་ལས་ལྡོག་པའི་ལྟ་བ་མཁན།
གཅམ་དང་ཕྱར་གཡེང་སྣང་བློ་བསྒྱུར། ཚིག་རྩུབ་ངག་འཁྱལ་ཕྲ་མ་དབྱེན། དགེ་ལ་
མི་མོས་སྡིག་ལ་དད། སེར་སྣ་གཡོ་སྒྱུ་གཏང་ཕོད་ཆུང་། སྒྲིན་བུ་ཚིག་མང་ཟུང་མི་
ཐུབ། མི་མ་ཡིན་གྱི་ཆོ་འཕྲུལ་གཟུགས། སྣོད་དུ་མི་རུང་ཐབས་ཀྱིས་སྤང་། འོན་ཀྱང་
རྫོགས་པ་ཆེན་པོ་ལ། སྤང་དང་བླང་བའི་རྒྱུ་མ་མཆིས། ནམ་མཁས་ཁྱབ་ཚད་སྣང་
ཞིང་སྲིད། བསྐུར་བའི་ཞིང་ལ་བཟང་ངན་མེད། ཐམས་ཅད་ཀུན་གཞི་རང་དབང་
སྣོད། རང་རིག་རྒྱལ་པོའི་སྤྱོད་ཡུལ་ལགས།
གཉིས་པ་བཅུད་ལྡན་བླ་མ་ནི། མཚན་དང་ལྡན་པ་སྤྲུལ་པའི་སྐུ། མཚན་དཔེ་
ཡོན་ཏན་ཕུན་སུམ་ཚོགས། དབང་རྒྱུད་བྱིན་རླབས་ཟམ་མ་ཆད། རྒྱུད་ལུང་མན་
ངག་བཅུད་མ་བོ། ཐེག་མཆོག་དོན་ལྡན་རྨད་དུ་བྱུང་། ཐུགས་ཀྱི་རྒྱ་ཁྱོན་ནམ་མཁའི་
གཏོས། ཐུགས་ཉིད་སྒྲིབ་མེད་ཉི་མའི་སྙིང༌། ཐུགས་རྗེ་དྲག་ཚད་ཐོག་འབྲུག་གློག །
ལེགས་པའི་ཡོན་ཏན་དཔག་བསམ་ལྗོན། དོན་དམ་སྙིང་པོ་ཡིད་བཞིན་ནོར། ཐེག་
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྟོབས་ཆེ་བ་ས་གཞིའི་ཀློང་། བྱིན་རླབས་དཔུང་ཚད་སྤྲིན་ཆར་མཁའ། གྲུབ་རྟགས་
ཡོན་ཏན་འབྲུ་བཅུད་རྩི། ཀུན་ལ་བྱམས་པ་བུ་གཅིག་མ། བརྩེ་ཞིང་གདུང་བ་སྲིང་
གཅིག་ལྕམ། ཐབས་དང་ཐུགས་རྗེ་ཟུང་འབྲེལ་སྐུ། གཞན་ལས་དཔག་པའི་ཁྱད་
པར་ཅན། བྱིན་རླབས་དབང་གི་སྣོད་དུ་རུང་། དེ་ལས་ལྡོག་པ་བསླུ་བྲིད་མཁན། རྒྱུ་
འབྲས་མི་བརྩི་ཐོབ་རྫོབ་ཅན། ཁ་ལྟ་རྫུན་འགིང་སྟོང་ཁམས་གཡོ། ཁམས་གཡོ་མི་
དགེ་སྡིག་པའི་དེད་དཔོན་མཁན། སྟོང་ཁམས་འཇིག་རྟེན་གཡབ་ཀྱིས་འདེབས།
སྲེད་ལེན་བསྐྱེད་པའི་སྡོང་པོ་གསོ། མ་རིག་ཉོན་མོངས་ཆུ་ལུད་བྲན། འཇིག་རྟེན་
འཁོར་བའི་འབྲས་བུ་སྨིན། དུག་ལྔ་ལོ་འདབ་ཤིང་རྒྱས་ལ། སྐྱེ་བཞི་རྒྱུ་ལྔ་རིགས་དྲུག་
གི། འཁྲུལ་འཁོར་མུན་པའི་སྨྲག་རུམ་ན། ལོག་པར་འཁྲིད་པའི་ཚ་གསན་བཀྲམ།
ཡེངས་ལ་དགའ་བའི་ཡེངས་སྙིང་འདོད། དོན་དམ་ལེ་ལོའི་བག་ལ་ཞ། ཀུན་རྫོབ་
མཚན་མས་ཡེངས་ལ་ཁྲིད། བཅུད་དུ་མི་རུང་དོར་བར་བྱ། འོན་ཀྱང་བྱང་སེམས་
རིན་པོ་ཆེ། ཡེ་ནས་བཅུད་དང་ལྡན་པ་སྟེ། སྟོང་པའི་བཅུད་ལས་རིག་པ་བྱུང་། རང་
དབང་རང་ཐོབ་འཁོར་ལོ་བསྒྱུར། བློ་གྲོས་མཐའ་ཡས་ཟད་མི་ཤེས། ལེགས་པའི་བློ་
གྲོས་དམ་པའི་མཆོག རང་སེམས་ཡེ་ནས་སངས་རྒྱས་སྐུ། བླ་མ་བྱ་བའི་མིང་ཡང་
མེད། རང་སེམས་སངས་རྒྱས་བླ་མའི་སྐུ། སངས་རྒྱས་ཀུན་གྱི་བསྒྲེས་པོར་བཤད།
གསུམ་པ་ལག་ལེན་རིམ་པ་ནི། སྣོད་དང་ལྡན་པའི་སློབ་མ་ཡིས། བཅུད་དང་
ལྡན་པའི་བླ་མ་ལ། དབང་ལུང་མན་ངག་བྱིན་རླབས་གནད། གུས་པ་བཞི་ལྡན་ཚུལ་
དུ་ཞུ། ལུས་དང་ངག་དང་ཡིད་དང་གསུམ། སྤྱོད་ལམ་ཤིན་ཏུ་གུས་པའོ། །བཅུད་
དང་ལྡན་པའི་བླ་མ་ཡིས། སྣོད་དང་ལྡན་པའི་སློབ་མ་ལ། དབང་ལུང་མན་ངག་
གདམ་པ་རྣམས། ཚད་མེད་བཞི་ཡི་ཚུལ་དུ་གནང་། དེ་ཡང་བྱམས་དགའ་བཏང་
སྙོམས་དང༌། སྙིང་རྗེ་དཔག་མེད་བསྐྱེད་པའོ། །དེ་ལྟར་སྣོད་བཅུད་འཛོམ་པ་ལ།
90

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
བྱིན་རླབས་དབང་གི་ལས་རིམ་ནི། མཚན་ལྡན་བཀྲ་ཤིས་ས་གནས་སུ། དུས་ཚོད་
གཟའ་སྐར་ཤིས་ལ་འཇུག མཚན་རྟགས་པྲ་རྟགས་འཛོམས་ལ་བསྐུར། ཡོ་བྱད་རྫས་
རྣམས་འཚོགས་པར་བསགས། མ་རྟོགས་ལོག་པའི་བར་ཆོད་བགེགས། སྟོང་ཉིད་
ལྟ་བས་རྒྱང་མཚམས་བཅད། ཀུན་ནས་ཚད་མེད་རྒྱུད་ལ་འཇུག །ལོངས་སྐུ་རྒྱལ་
བ་རིགས་ལྔ་ལ། བདག་གཞན་སྐྱབས་གསོལ་མ་འདལ་འབུལ། དབྱིངས་ནས་སྤྱན་
དྲངས་མཁའ་གསལ་གདབ། མོས་འདུན་ཕྱག་འཚལ་མི་དགེ་བཤགས། མངོན་སྤྲུལ་
མཆོད་ཡོན་དགྱེས་པར་བསྐྱེད། གུས་འབུལ་སྐུ་བསྟོད་གསོལ་བ་གདབས། བྱིན་
རླབས་དབང་དང་དངོས་གྲུབ་ཞུ། བདག་གཞན་སྙོམ་འཇུག་བདེ་བ་སྤྲོ། དབང་བཞི་
ཡོངས་སུ་རྫོགས་པར་བསྐུར། མི་སྣང་མི་དམིགས་རྒྱ་ཡིས་གདབས། ཕལ་དང་ཕལ་
གྱིས་ཐུན་མོང་མེན། ལས་འཕྲོ་སྐལ་ལྡན་སྤྱོད་ཡུལ་ཡིན། འོན་ཀྱང་རང་དབང་དོན་
ལྡན་ལ། གཞན་དབང་འཁྲུལ་པས་བསྐྱད་དུ་མེད། བསྐུར་རྒྱུ་སྐུར་མཁན་རང་གི་
སེམས། སེམས་ཉིད་དོན་ལྡན་རིན་པོ་ཆེ། འཕྲུལ་གཤེན་སྣང་ལྡན་རྒྱུད་ལ་བརླབས།
རྒྱུད་ལ་སྨིན་པའི་དབང་བསྐུར་རོ། །འགྲོ་ལ་ཕན་པའི་དོན་ཡོད་ཤོག །ཅེས་གསུངས་
ཏེ། འཕྲུལ་གཤེན་སྣང་ལྡན་གྱི་རྒྱུད་ལ་བྱིན་གྱིས་བརླབས་ཏེ་བསྐུར་རོ། །འཕྲུལ་གཤེན་
སྣང་ལྡན་གྱིས། ཡུམ་བཟང་ཟ་རིང་བཙུན་གྱི་རྒྱུད་ལ་བྱིན་གྱིས་བརླབས་ཏེ་བསྐུར་
རོ། །དེས་སྲས་འཆི་མེད་གཙུག་ཕུད་ཀྱི་རྒྱུད་ལ་བྱིན་གྱིས་བརླབས་སྟེ་བསྐུར་རོ། །དེས་
གསང་བ་འདུས་པའི་རྒྱུད་ལ་བྱིན་གྱིས་བརླབས་ཏེ་བསྐུར་རོ། །དེས་དབལ་བོན་སྟག་
ལ་མེ་འབར་གྱི་རྒྱུད་ལ་བྱིན་གྱིས་བརླབས་ཏེ་བསྐུར་རོ། །དེས་ལྷ་ཀླུ་མི་གསུམ་སྣང་
མདོག་དང་བཞི་ཡི་རྒྱུད་ལ་བྱིན་གྱིས་བརླབས་སྟེ་བསྐུར་རོ། ། དེ་ནས་རིམ་པ་བཞིན་
དུ། བླ་ཆེན་དྲན་པ་ནམ་མཁས། སྟོང་ཆེན་དམུ་ཚ་གྱེར་མེད། སྤྲུལ་སྐུ་བློ་ལྡན་སྙིང་པོ།
རྒྱུད་འཛིན་རྒྱལ་མཚན་འོད་ཟེར། རྩ་བ་བརྒྱུད་པའི་བླ་མ་རྣམས་ཀྱི་རྒྱུད་ལ་བྱིན་གྱིས་
9

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བརླབས་ཏེ་བསྐུར་རོ། །དེ་ནི་ཐོག་མར་དབང་བསྐུར་བའི་ལོ་རྒྱུས་བསྟན་པའོ། །
༧ ཀུན་ཏུ་བཟང་པོ་དབང་ཕྱུག་འཁོར་ལོ་བསྒྱུར་ལ་ཕྱག་འཚལ་ལོ། །ད་གཉིས་
པ་དངོས་གཞི་ལ་ཡང་གསུམ་སྟེ། བཅའ་གཞི་དང་ཕྲིན་ལས། བསྐུར་བ་དང་གསུམ་
མོ། །ཐོག་མར་བཅའ་གཞི་ལ། གནས་མཚན་དང་ལྡན་པ། གཙང་མའི་ས་ལ་མ་
འདལ་མདའ་གང་གྲུ་བཞི་ལ། དཔངས་སུ་མཐོ་གང་ཆག་གང་བརྩིག །དེ་ལ་སྨན་
སྤོས་ཀྱིས་ཆག་ཆག་གདབ། དེ་ནས་ཤི་ཤོན་གྱི་ཐིག་ཐག་ལ། ག་པུར་དང་མཚལ་གྱིས་
བྱུག་ལ། མཐའ་ཐིག་དང་ཕྱོག་མཚམས་འབྱེད་པའི་ཐིག་བཞི་གདབ། དེ་ནས་དབུས་
ནས་བཟུང་སྟེ། བསྐོར་ཐིག་རིམ་པ་གསུམ་དུ་བསྐོར། བསྐོར་ཐིག་མཚམས་ནས་ཟླ་
གམ་འགྲུས་དང་སྟེང་། ནང་སྐོར་རིམ་བཞི་བར་སྐོར་འབྱེད་དང་སྙོམས། ཀུན་ཏུ་ཆ་
སྙོམས་ལེགས་པར་ཐིམ་པར་གདབ། དེ་ནས་ཚོན་གྱིས་བྲི་བར་བྱ་སྟེ། དབུས་ཀྱི་ལྟེ་
བར་དཀར་ལ་ཟླུམ་པར་བྱ། དེ་རྒྱབ་འོད་སྐོར་གཞའ་ཚོན་གྱིས་བསྐོར་ལ་བྲི། དེ་ཡི་
ཕྱི་རིམ་པད་མ་འདབ་བཞི་ཕྱོགས་ཀྱིས་མཚོན། དེ་རྒྱབ་འདོད་ཡོན་པད་མ་འདབ་
བརྒྱད་དམར། གོང་རས་ལྗང་ཁུ་གྲུ་ཆད་སེར་པོས་མཚོན། དཔག་བསམ་ཤིང་ལོ་
འདོད་ཡོན་རྫས་བརྒྱད་གཅལ། དེ་རྒྱབ་སྒོ་བཞི་ལྟ་བབ་རྒྱན་དང་ལྡན། འབྱུང་རྩིག་
འདོད་ཡོན་ཡ་གད་ཟ་ར་ཚགས། བུམ་པ་བྲེ་སྲོག་འཁོར་ལོ་གདུགས་ཁེབ་ཏོག །
གཞའ་མཚོན་དར་བརྒྱད་ཟླ་གམ་རྡོ་རྗེ་བྲག །ནམ་མཁའ་ཕྱོགས་འོད་ཟངས་ལྕགས་
ཁྱུད་འཁོར་སྦྲག ། ཁ་དོག་ལྔ་ལྡན་ཆ་སྙོམས་ལེགས་པར་བྲི། དེ་ནས་རྒྱན་དགོད་པ་ནི།
བུམ་པ་རྒྱན་དང་ཆས་པ་ནི། འབྲུ་ལྔའི་གཏོར་མ། མདའ་དར་མེ་ལོང་། སྨན་ཕུད་
ལས་སོགས། ཕུན་སུམ་ཚོགས་པ་རུ་བཤམས། གཞན་ཡང་མཆོད་པའི་ཡོ་བྱད་དང་།
ཚོགས་ཀྱི་འཁོར་ལོ་འབྱོར་ཚད་བཤམས།
༧ དེ་ནས་འཇུག་པའི་ཆོ་ག་ལ། དང་ལ་རྒྱན་དགོད་པ་ནི། ངག་ཏུ། ཨ་ཨོཾ་ཧཱུྃ་
92

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།།
རཾ་ཛ། །ན་མ་ཨ་དཀར་གཤའ་ཡ་ནི་ཨུ་དུག་ཤག་ས་ལེ་སང་ངེ་ཡེ་སྭཱཧཱ། །ཅེས་པས་
བདག་གི་ཀུན་གཞི་སྟོང་པའི་ཀློང་ནས། ཡེ་ཤེས་ལྔ་ལྡན་གྱི་ཆུ་བོ་བབ་སྟེ། མཆོད་པའི་
རྫས་དང་ཡོ་བྱད་དག་པར་བསམ་ལ། ཨེ་མ་ཧོ། བོན་ཉིད་དག་པའི་དཀྱིལ་འཁོར་
ནས། བག་ཆགས་དྲི་མ་མི་མངའ་ཞིང༌། སྐྱོན་ཡོན་སྤང་བླང་དོར་མེད་ཀྱིས། མ་རིག་
ཉོན་མོངས་དྲི་མ་ཅན། ཉོན་མོངས་དྲི་མ་བསལ་བའི་ཕྱིར། ཀུན་གཞི་ཡངས་པའི་
རྒྱ་མཚོ་ལས། ཡེ་ཤེས་ལྔ་ལྡན་ཆུ་བོ་ཡིས། བླང་དོར་མེད་པར་བསལ་བར་བྱ། ཅེས་
རྫས་རྣམས་ཀུན་དག་པར་བྱའོ། དེ་ནས་སྤོས་ཀྱིས་བསང་སྟེ། ངག་ཏུ། ཨ་ཨོཾ་ཧཱུྃ་རཾ་
ཛ། རི་རང་ཤིམ་ཕོད་ཧ་ར་སད་སཱཧཱ། ཞེས་པས། བདག་གི་ཕུང་པོ་ཁམས་དང་སྐྱེ་
མཆེད་ལས། ཡན་ལག་བརྒྱད་ལྡན་གྱི་སྨན་སྤོས་བྱུང་ནས། རྫས་དང་ཡོ་བྱད་ཚང་
པར་བསམ་ལ། ཨེ་མ་ཧོ། བོན་ཉིད་ཡངས་པའི་དཀྱིལ་འཁོར་ལས། ཉོན་མོངས་དྲི་མ་
མི་མངའ་ཞིང་། དུག་དང་ཡེ་ཤེས་དབྱེར་མེད་ཀྱང་། མ་རྟོགས་ཉོན་མོངས་དྲི་མ་ཅན།
ཉོན་མོངས་དྲི་མ་བསང་བའི་ཕྱིར། ཕུང་པོ་ཁམས་དང་སྐྱེ་མཆེད་ལ། ཡན་ལག་བརྒྱད་
ལྡན་ཡིད་འོང་སྤོས། རྟོག་འཛིན་མེད་པར་བསང་བར་བྱ། ཞེས་བསང་ངོ༌། །
དེ་ནས་བུམ་པ་རྒྱན་དང་ཆས་པར། ཆུ་གཙང་དང་འོ་མ། སྨན་འབྲུ་དང་མེ་
ཏོག །རིན་པོ་ཆེ་བསྩལ་ལ། ཨ་ཨོཾ་ཧཱུྃ་རཾ་ཛ། ཨ་ཡཾ་རཾ་ཡཾ་ཁཾ་ཧཱུྃ། སད་ས་ལེ་ལྷན་ནེ་
འདུ་འདུ། ཨ་ཨཱ་ཧཱུཾ་མ་མ་ས་ལེ་ཁྲི་ལེ་འདུ་འདུ་ལྷན། ཞེས་པས། བདག་གི་ཀུན་གཞིའི་
སྟོང་པའི་ཀློང་ནས། ཡེ་ཤེས་ལྔ་ཡི་འོད་ཟེར་འཕྲོས་ནས། བུམ་པ་ལོངས་སྤྱོད་རྫོགས་
པའི་ལྷ་དང་གཞལ་ཡས་སུ་བསམ་ལ། ཨེ་མ་ཧོ། བོན་ཉིད་སྟོང་པའི་དབྱིངས་ཀློང་
ནས། བྱང་ཆུབ་སེམས་ཀྱི་རྒྱུ་འཕྲོས་པས། རྒྱུ་ལས་ཡེ་ཤེས་རིག་པའི་བཅུད། བཅུད་
ལས་ཕྱག་རྒྱའི་དཀྱིལ་འཁོར་རྫོགས། བུམ་པ་གཞལ་ཡས་བཅུད་ནི་ལྷ། ཁ་རྒྱན་
འགུལ་ཆིངས་གཟུང་ཐག་འོད། འོད་ལས་ཐུགས་རྗེའི་ཟེར་འཕྲོས་ནས། མ་རིག་ཉོན་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
མོངས་དབྱིངས་སུ་འཇོམས། ཡེ་ཤེས་ལྔ་ལྡན་ཚད་མེད་རྒྱུན། བྱང་ཆུབ་སེམས་ཀྱི་དོན་
མཚོན་ཕྱིར། དཀྱིལ་འཁོར་དབུས་སུ་བཞུགས་སུ་གསོལ། ཨ་མ་ཧ་ར་བརྟན་དུ་རྒྱུན་
ཧུན། ཞེས་དགོད་དོ། །ཨེ་མ་ཧོ། དབྱིངས་ལས་རྒྱུ་བསྐྱེད་འོད་ལས་གྲུབ། འོད་ལས་
རྒྱུ་འཕྲོས་བཅུད་དུ་ཕྱུང༌། སྣ་ཚོགས་སྤྲུལ་པའི་རྒྱན་དང་ལྡན། ཕྱི་ནང་སྣོད་བཅུད་
ཟད་མེད་གཏེར། བླང་དང་དོར་མེད་ལྷུན་གྱིས་གྲུབ། མཆོད་པའི་རྫས་སུ་བྱིན་གྱིས་
བརླབས། མངོན་སྤྱོད་རོལ་པར་བཞུགས་སུ་གསོལ། ནམ་ཟུར་མུ་ཡེ་ཧ་ར་བརྟན་
དུ་ཧྲིན་ཧྲུན། ཞེས་མཆོད་རྫས་རྣམས་བྱིན་གྱིས་བརླབས་སོ། །གཉིས་པ་བསྲེ་བསྣན་
གྱི་རིམ་པ་ནི། སློབ་མས་རྒྱན་དང་ཆ་ལུགས་གཟབས་ནས། དཔོན་གསས་ལ་ཞུ་བ་
གསོལ་ཏེ། ཀྱེ་དཔོན་གསས་བླ་མ་རིག་པའི་ལྷ། མ་རིག་སེལ་བ་སྒྲོན་མའི་མཆོག །
བདག་ཅག་མཆེད་དང་ལྕམ་དྲལ་རྣམས། སྔོན་ནས་མ་རིག་འཐུག་པོས་བསྒྲིབས།
རིག་པའི་ཡེ་ཤེས་ཞལ་མ་མཐོང་། རྫོགས་པ་ཆེན་པོའི་དོན་མ་རྟོགས། དིང་འདིར་
དཔོན་གསས་ཐུགས་རྗེ་ཡིས། རང་རིག་བདག་ཞལ་མཇལ་བ་དང་། དམ་ཚིག་
བསྲེ་བར་མཛད་དུ་གསོལ། ཞེས་ཞུའོ། །དཔོན་གསས་ཀྱིས་ལན་དུ། དིང་གི་སྐལ་
ལྡན་མཆེད་དང་ལྕམ། སྔོན་ནས་ལས་འབྲེལ་སྐལ་པ་ལྡན། བླ་མེད་ཐེག་ཆེན་བོན་
དང་འཇལ། ལྷ་དང་དཀྱིལ་འཁོར་གཞལ་ཡས་ཁང༌། དཔོན་གསས་བླ་མ་མཆེད་
དང་ལྕམ། དབྱེར་མེད་གཅིག་ཏུ་བསྲེ་བར་བྱ། གཡུང་དྲུང་གསང་བའི་དམ་ཚིག་
ནི། འཆལ་བ་མེད་པར་སྲུང་ནུས་སམ། ཞེས་གསུངས་སོ། །ཡང་ཞུས་པ། ཀྱེ་དཔོན་
གསས་བླ་མ་དམ་ཚིག་ལྷ། བདག་ཅག་གཤེན་གྲོགས་མཆེད་དང་ལྕམ། དུས་འདིར་
བཟུང་ནས་ཇི་སྲིད་ཚེ། བླ་མེད་བྱང་ཆུབ་མ་ཐོབ་བར། ཐེག་ཆེན་གསང་བའི་དམ་
ཚིག་ནི། མི་འབྲལ་རྟག་ཏུ་བསྲུང་བར་བགྱི། ཁྱེད་ཀྱི་ལྟ་སྤྱོད་རྗེས་སུ་གཞོལ། དམ་
ཚིག་གནང་བར་མཛད་དུ་གསོལ། ཞེས་ཞུས་སོ། །དཔོན་གསས་ཀྱིས་ཡུ་ཏི་ལ་ག་པུར་
94

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
དང་སི་འདུ་ར་བཏབ་ནས། སློབ་མའི་ལྕེ་ཐོག་ཏུ་བཞག་ལ། ཨེ་མ་སྐལ་ལྡན་མཆེད་
དང་ལྕམ། འདི་ནི་དམ་ཚིག་ཆེན་པོའི་ཆུ། དམ་ཚིག་བསྲུངས་ན་དངོས་གྲུབ་ཐོབ།
དམ་ལ་འགལ་ན་འབྲས་བུ་འཚིག རྫོགས་པ་ཆེན་པོའི་དམ་ཚིག་ནི། དགེ་བ་མི་སྤང་
སྡིག་མི་དོར། བཟང་པོར་མི་འཛིན་ངན་མི་སྨད། བདག་ཏུ་མི་ལེན་གཞན་མི་འཛིན།
དུག་དང་ཡེ་ཤེས་སྤང་མི་བླང་། འཁོར་དང་མྱང་འདས་གཉིས་མི་འབྱེད། ཐབས་
དང་ཤེས་རབ་ཡ་མི་བྲལ། དབྱིངས་དང་ཡེ་ཤེས་སྦྱོར་མི་འབྱེད། མཁའ་ཀློང་རིག་པའི་
སྐུ་མི་བརྙས། རྫོགས་པ་ཆེན་པོའི་དོན་མི་སྨད། སྤྱི་ཡི་དམ་ཚིག་རས་མི་བོར། རྫོགས་
ཆེན་དོན་ལ་ཉམས་པ་མེད། ཉམས་པ་མེད་པས་བསྲུང་བ་མེད། བསྲུང་བ་མེད་པས་
ཉམས་རྒྱུ་མེད། ཡེ་སྲུང་ཆེན་པོ་རང་རིག་ཁྲིམས། རང་ཁྲིམས་རང་ལ་འགལ་མི་བྱ།
རྣམ་པར་དག་པའི་སྤྱོད་པ་བཞེས། འཁོར་འདས་སྐྱོན་ཡོན་སྤང་བླང་རྣམས། དབྱེར་
མེད་གཅིག་ཏུ་རོལ་པར་མཛོད། གཙང་སྨེ་བླང་དོར་རྟོག་པ་རྣམས། རྟོག་མེད་ལྟ་
བའི་ཀློང་ཡངས་སུ། ཕྱག་རྒྱ་ཆེན་པོ་གཅིག་དུ་སྡོམས། ཞེས་གནང་བ་སྦྱིན་ནོ། །
གསུམ་པ་སྟོང་ཉིད་ལྟ་བའི་མཚམས་བཅད་དེ། ཨོཾ་སྣང་ཞིང་སྲིད་པའི་འཇིག་
རྟེན་ཀུན། ཡེ་ནས་སྟོང་ཞིང་བདག་མེད་དབྱིངས། ཡོད་མཐོང་སྣང་གྲགས་མཚན་
མ་གཟུགས། གདོད་ནས་མཁའ་ཀློང་རོལ་པའི་སྐུ། མཚན་མའི་འབྱུང་འཇུག་སྣ་
ཚོགས་བློ། མ་སྤང་ཐབས་དང་ཤེས་རབ་རྩལ། ཐམས་ཅད་རྒྱལ་བའི་དཀྱིལ་འཁོར་
ལས། བགེགས་ཞེས་བྱ་བ་ག་ལ་ཁྲིམས། གལ་ཏེ་རང་ཁྲིམས་རང་འགལ་ན། རང་ལ་
གཞན་འཛིན་རྣམ་པར་རྟོག །རྟོག་མེད་ལྟ་བའི་ངང་དུ་དེངས། དངོས་མེད་བོན་ཉིད་
དབྱིངས་སུ་བསྟིམས། སྐྱེ་འགག་མེད་པའི་ཕྱག་རྒྱ་ཡིས། མཁའ་ཀློང་དབྱིངས་སུ་བསྒྲལ་
བར་བྱ། ཨ་ཨོཾ་ཧཱུྃ་རཾ་ཛ༔ ཨ་མ་ཧ་ར་སད་དོ་ཧཱུྃ་ཕཊ༔ ཅེས་མཚམས་བཅད་དོ། །དེ་
ནས་ཏིང་ངེ་འཛིན་གྱི་དཀྱིལ་འཁོར་བསྒོམ་པར་བྱ་སྟེ། བདག་ཉིད་མི་དམིགས་པའི་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ངང་ལས། སྟོང་པ་ཉིད་ཀྱི་རང་སྒྲ་ཨལས་ཨ་ཞེས་པས། ཨལས་འགག་མེད་ཀྱི་འོད་
ཟེར་འཕྲོས་ནས། ཕྱི་ནང་སྣོད་བཅུད་བོན་ཉིད་ཀྱི་དབྱིངས་སུ་བདལ་པ། བདག་ཉིད་
ཡེ་ཉིད་ཀྱི་སྟོན་པ་ཀུན་ཏུ་བཟང་པོ། དངོས་པོ་དང་མཚན་མ་གཟུགས་སུ་མ་གྲུབ་པ།
ཡེ་ནས་ཡོངས་ལ་མ་ཁྱབ་པ་མེད་པ་གནས་པའི་ངང་ལས།
ཨ་ཨོཾ་ཧཱུྃ་རཾ་ཛ༔ ཨ་ཨོྃ་ཡཾ་རཾ་མཾ་ཁཾ་ཧཱུཾ། མུ་ཡེ་ཧ་ར། མུ་ལམ་འདུ་གསལ་ཨ། ཞེས་
པས། བདག་གི་ཀུན་གཞི་སྟོང་པའི་དབྱིངས་ཀློང་ནས། རིག་པ་འགག་མེད་ཀྱི་ཡེ་
ཤེས། ཁ་དོག་ལྔ་ལྡན་དུ་འཕྲོས་པ་ལས། མདུན་གྱི་བུམ་པ་དང་དཀྱིལ་འཁོར་ལོངས་
སྤྱོད་རྫོགས་པའི་སྐུ་དང་ཞིང་ཁམས་སུ་གསལ་ཏེ། འབྱུང་བ་རིམ་བརྩིག་གི་སྟེང་དུ།
ཡེ་ཤེས་ལྔ་ལྡན་འོད་ཀྱི་གཞལ་ཡས་ཁང་། གྲུ་བཞི་སྒོ་བཞི་རྟ་བབ་དང་ལྡན་པ། སྟེང་
བུམ་པ་བྲེ་སྲོག་འཁོར་ལོ་ཆར་ཁེབ་ཏོག་འོད་ལྡེམ་པ། བར་འཁྱམས་འདོད་ཡོན་གྱི་
སྣམ་བུ་དང༌། ཕྱི་རིམ་ཟངས་རི་ལ་འདོད་ཡོན་གྱི་པད་མ་རྒྱས་པ། ལྕགས་རི་ལ་མི་
འགྱུར་བའི་གཡུང་དྲུང་གཏམས་པ་། རྒྱ་ཁྱོན་དང་དཔག་ཚད་ལས་འདས་པའི། དེ་
ཡི་དབུས་སུ་པད་མ་འདབ་བཞི་ཡི་ལྟེ་བ་ལ། སེང་གེའི་གདན་ལ་ཀུན་སྣང་ཁྱབ་པ་
ཡབ་ཡུམ། ཤར་དུ་གླང་ཆེན་གྱི་གདན་ལ། གསལ་བ་རང་འབྱུང་ཡབ་ཡུམ། བྱང་དུ་
རྟ་མཆོག་གི་གདན་ལ། དགེ་ལྷ་གར་ཕྱུག་ཡབ་ཡུམ། ནུབ་ཏུ་རྨ་བྱའི་གདན་ལ། བྱེ་
བྲག་དངོས་མེད་ཡབ་ཡུམ། ལྷོ་རུ་ཤང་ཤང་གི་གདན་ལ། དགའ་བ་དོན་གྲུབ་ཡབ་
ཡུམ། དེ་ཡི་ཕྱི་རིམ་པད་མ་འདབ་བརྒྱད་ལ། ཡེ་གཤེན་སེམས་དཔའ་བརྒྱད། ཐུགས་
ཀར་ཐལ་མོ་སྦྱར་བ། གཡོན་དུ་ཡེ་སངས་ལྕམ་མོ་བརྒྱད། མཆོད་པའི་ཡོ་བྱད་འཛིན་
པ། སྒོ་བཞི་ལ་སྒོ་བ་བཞི། སྡིག་མཛུག་དང་ས་གནོན་མཛད་པ། སྒོ་མ་བཞི་གར་
ཐབས་བསྒྱུར་བ། དེ་ལ་འཁོར་ཕྱོགས་བཅུའི་སངས་རྒྱས་དང་སེམས་དཔའ། སེམས་
མ་བསམ་གྱིས་མི་ཁྱབ་པས་བསྐོར་ནས། བཞུགས་པ་རུ་བསྐྱེད། དེ་ལ་དབྱིངས་ནས་
96

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ཡེ་ཤེས་སེམས་དཔའ་དང་། མཁའ་ལ་རང་བཞིན་གྱི་སེམས་དཔའ་དང་། ཀློང་ལས་
དམ་ཚིག་གི་སེམས་དཔའ་དང་གསུམ། སོ་སོ་ཐ་མི་དད་པར། དབྱེར་མེད་གཅིག་གི་
ངང་དུ་མཉམ་པར་བསམ། དེ་ལ་ཉིད་ལ་ཉིད་དུ་རོལ་པའི་མཆོད་པ་དཔག་ཏུ་མེད་
པ་ཕུལ་ནས། འབུལ་རྒྱུ་དང་འབུལ་མཁན། འབུལ་གནས་ཐམས་ཅད་རང་བཞིན་
གྱིས་མཁའ་ལ་མཉམ་པར་བསམ། དེ་ནི་ཏིང་ངེ་འཛིན་གྱི་རིམ་པ་བསྟན་པའོ། །
དེ་ནས་དབྱིངས་ནས་ཡེ་ཤེས་སེམས་དཔའ་སྤྱན་དྲངས་ཏེ། ཨེ་མ་ཧོ། མ་བཅོས་
ཁྱབ་བདལ་བོན་ཉིད་སྤྲོས་བྲལ་དབྱིངས། འོག་མེན་འཐུག་པོ་བཀོད་པའི་ཞིང་ཁམས་
ན། དབུས་ཕྱོགས་ལྷུན་གྱིས་གྲུབ་པའི་གཞལ་ཡས་ནས། ཀུན་ཏུ་བཟང་པོ་རང་འབྱུང་
རོལ་པ་ཆེ། རྣམ་སྣང་རྒྱལ་པོ་མ་གཡོས་བདེ་བ་ཆེ། ཀུན་སྣང་ཁྱབ་པ་བདེར་གཤེགས་
རྩ་བའི་ལྷ། སེམས་ཉིད་རང་འབྱུང་གཤེན་ལྷ་དཀར་པོའི་སྐུ། དུས་གསུམ་མི་ནུབ་
སངས་རྒྱས་འོད་མི་ནུབ། ནམ་མཁའི་ལྷ་མོ་མཁའ་ཡངས་གདོས་བྲལ་ཡུམ། དེ་བཞིན་
རིགས་ཀྱི་སེམས་དཔའ་སེམས་མར་བཅས། འགྲོ་བའི་དོན་ལ་གནས་འདིར་གཤེགས་
སུ་གསོལ། གཉིས་མེད་དོན་གྱིས་བརྟན་པར་བཞུགས་སུ་གསོལ། ཤར་ཕྱོགས་མངོན་
པར་དགའ་བའི་ཞིང་ཁམས་ནས། ཀུན་ཏུ་བཟང་པོ་མི་འགྱུར་གཡུང་དྲུང་ཆེ། གསལ་
བ་རང་འབྱུང་འགྱུར་མེད་སྐུ་ཡི་ལྷ། དུས་གསུམ་མི་འགྱུར་སངས་རྒྱས་འོད་མི་འགྱུར།
ས་ཡི་ལྷ་མོ་སྲ་བརྟན་སྐྱེད་བྱེད་ཡུམ། གཡུང་དྲུང་རིགས་ཀྱི་སེམས་དཔའ་སེམས་
མར་བཅས། འགྲོ་བའི་དོན་ལ་གནས་འདིར་གཤེགས་སུ་གསོལ། གཉིས་མེད་དོན་
གྱིས་བརྟན་པར་བཞུགས་སུ་གསོལ། བྱང་ཕྱོགས་རྣམ་པར་དག་པའི་ཞིང་ཁམས་
ནས། ཀུན་ཏུ་བཟང་པོ་མཉམ་ཉིད་བདེ་བ་ཆེ། དགེ་ལྷ་གར་ཕྱུག་ལེགས་འབྱུང་ཡོན་
ཏན་ལྷ། དུས་གསུམ་མི་འཁྲུག་སངས་རྒྱས་འོད་མི་འཁྲུག །རླུང་གི་ལྷ་མོ་ཡངས་པའི་
འདེགས་བྱེད་ཡུམ། ལས་ཀྱི་རིགས་ཀྱི་སེམས་དཔའ་སེམས་མར་བཅས། འགྲོ་བའི་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དོན་ལ་གནས་འདིར་གཤེགས་སུ་གསོལ། གཉིས་མེད་དོན་གྱིས་བརྟན་པར་བཞུགས་
སུ་གསོལ། ནུབ་ཕྱོགས་བདེ་བ་ཅན་གྱི་ཞིང་ཁམས་ནས། ཀུན་ཏུ་བཟང་པོ་ཐུགས་རྗེ་
ཆགས་པ་ཆེ། བྱེ་བྲག་དངོས་མེད་འགག་མེད་གསུང་གི་ལྷ། དུས་གསུམ་དཔག་མེད་
སངས་རྒྱས་འོད་དཔག་མེད། མེ་ཡི་ལྷ་མོ་གསལ་བའི་སྨིན་བྱེད་ཡུམ། པད་མ་རིགས་
ཀྱི་སེམས་དཔའ་སེམས་མར་བཅས། འགྲོ་བའི་དོན་ལ་གནས་འདིར་གཤེགས་སུ་
གསོལ། གཉིས་མེད་དོན་གྱིས་བརྟན་པར་བཞུགས་སུ་གསོལ། ལྷོ་ཕྱོགས་དཔལ་དང་
ལྡན་པའི་ཞིངས་ཁམས་ནས། ཀུན་ཏུ་བཟང་པོ་ཁྱབ་བདལ་ཡངས་པ་ཆེ། དགའ་བ་
དོན་གྲུབ་ལྷུན་གྲུབ་ཕྲིན་ལས་ལྷ། དུས་གསུམ་མི་ཆགས་སངས་རྒྱས་འོད་མི་ཆགས།
ཆུ་ཡི་ལྷ་མོ་ཀུན་གསོ་རླན་བྱེད་ཡུམ། རིན་ཆེན་རིགས་ཀྱི་སེམས་དཔའ་སེམས་མར་
བཅས། འགྲོ་བའི་དོན་ལ་གནས་འདིར་གཤེགས་སུ་གསོལ། གཉིས་མེད་དོན་གྱིས་
བརྟན་པར་བཞུགས་སུ་གསོལ། འདོད་ཡོན་ལྷུན་ལ་རྫོགས་པའི་གསས་མཁར་ནས།
ཀུན་ཏུ་བཟང་པོ་ཚོགས་བརྒྱད་རིག་པ་ཆེ། ཡེ་གཤེན་སེམས་དཔའ་ཐུགས་རྗེ་རྫུ་
འཕྲུལ་ལྷ། ཡེ་སངས་ལྷ་མོ་ཡུལ་བརྒྱད་ཆགས་པའི་ཡུམ། དུས་གསུམ་ལྷུན་རྫོགས་
སངས་རྒྱས་འོད་དུ་སྣང་། རྫུ་འཕྲུལ་རིགས་ཀྱི་སེམས་དཔའ་སེམས་མར་བཅས། འགྲོ་
བའི་དོན་ལ་གནས་འདིར་གཤེགས་སུ་གསོལ། གཉིས་མེད་དོན་གྱིས་བརྟན་པར་
བཞུགས་སུ་གསོལ། ཕྲིན་ལས་ལྷུན་གྱིས་གྲུབ་པའི་ཞིང་ཁམས་ནས། ཀུན་ཏུ་བཟང་
པོ་གནས་འགྱུར་སྤྲུལ་པ་ཆེ། སྒོ་བ་ཡབ་བཞི་སྐྱེ་བཞི་སྒོ་གཅོད་ལྷ། སྒོ་མ་ཡུམ་བཞི་
ཐར་པའི་ལས་བྱེད་ཡུམ། དུས་གསུམ་ཕྲིན་ལས་སངས་རྒྱས་འོད་དུ་སྣང་། ཕྲིན་ལས་
རིགས་ཀྱི་སེམས་དཔའ་སེམས་མར་བཅས། འགྲོ་བའི་དོན་ལ་གནས་འདིར་གཤེགས་
སུ་གསོལ། གཉིས་མེད་དོན་གྱིས་བརྟན་པར་བཞུགས་སུ་གསོལ། ཞེས་སྤྱན་དྲངས་སོ།
གཉིས་པ་ཕྱག་དང་བཤགས་པ་འབུལ། ཨེ་མ་ཧོ། བོན་ཉིད་དབྱིངས་ནས་ཚད་མེད་
98

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ལོངས་སྤྱོད་རྫོགས། འགྲོ་བའི་དོན་དུ་ཐབས་དང་ཐུགས་རྗེ་སྤྲུལ། ལྷ་སྐུ་རིགས་སྟོབས་
ཡེ་ཤེས་སྤྱན་ལྡན་ཞིང་། སྐུ་དང་ཞིང་ཁམས་མ་ལུས་རྫོགས་པའི་ལྷ། འགྲོ་བའི་དོན་དུ་
ཐབས་དང་ཐུགས་རྗེ་སྤྲུལ། ལྷ་སྐུ་རིགས་སྟོབས་ཡེ་ཤེས་སྤྱན་ལྡན་ཞིང་། སྐུ་དང་ཞིང་
ཁམས་མ་ལུས་རྫོགས་པའི་ལྷ། རྒྱལ་བའི་དཀྱིལ་འཁོར་ལྷ་ལ་ཕྱག་འཚལ་ལོ། །བདག་
དང་མཐའ་ཡས་སེམས་ཅན་ཐམས་ཅད་ཀྱིས། ཐོག་མའི་དུས་ནས་ད་ལྟ་ཕན་ཆད་
དུ། སྣང་ཞིང་སྲིད་པ་འཁོར་བ་མྱང་འདས་རྣམས། ཀུན་གཞི་གསལ་སྟོང་རིག་པའི་
དཀྱིལ་འཁོར་ལ། མ་རིག་དབང་གིས་འཁྲུལ་པར་གྱུར་པ་ནས། རང་རིག་དོན་དང་
རྒྱང་ཐག་རིང་བ་རྣམས། བཤགས་དང་སྦྱངས་མེད་བོན་ཉིད་དབྱིངས་སུ་བཤགས།
མཚན་མ་མེད་པར་མཁའ་ཀློང་དབྱིངས་སུ་མཐོལ། ཉིད་ལ་ཉིད་བཤགས་ཨེ་མ་ངོ་
མཚར་ཆེ། ཞེས་སོ། །
གསུམ་པ་མཆོད་པ་འབུལ་བ་ནི། ཨེ་མ་ཧོ། སྣང་སྲིད་རབ་འབྱམས་རྒྱལ་བའི་
དཀྱིལ་འཁོར་ནས། ཅི་སྲིད་མ་ལུས་སྐྱེ་འགྲོ་དེ་སྲིད་ཀྱི། ཅི་སྙེད་མཆོད་ཡོན་རྫས་
སུ་གྱུར་པ་རྣམས། ཉིད་ལ་ཉིད་དུ་རོལ་ཏེ་མཆོད་པར་འབུལ། སྣོད་ཀྱི་འཇིག་
རྟེན་ཡངས་པའི་གཟེད་ཞལ་དུ། བཅུད་ཀྱི་སྐྱེ་འགྲོ་འབྱུང་བའི་བཅུད་བསྡུས་ནས།
དབྱིངས་དང་ཡེ་ཤེས་རོལ་པའི་རྫུ་འཕྲུལ་ལས། ཐབས་དང་ཤེས་རབ་མཁའ་ཀློང་
ཐིག་ལེའི་ཆུ། གཉིས་མེད་བདེ་བ་ཆེན་པོའི་བདུད་རྩི་འདི། རྒྱལ་བ་དཀྱིལ་འཁོར་ལྷ་
ལ་མཆོད་པ་འབུལ། ཉིད་ལ་ཉིད་དུ་རོལ་ཏེ་མཆོད་པར་བཞེས། བདག་ལ་བདག་ཏུ་
གསལ་བའི་དངོས་གྲུབ་བསྩལ། །
ཨ་ཨ་ཨ། ཨ་ཨོཾ་ཧཱུྃ་རཾ་ཛ། སད་སལེ་ལྷན་ནེ་འདུ་འདུ་ཨོཾ་ཨ། མ་མ་སལེ་ཁྲི་ལེ་འདུ་
འདུ་མ་མུ། ཀུན་གཞི་ཁྱབ་བདལ་ཆེན་པོའི་ཀློང་ཡངས་ནས། རོལ་པ་འགག་མེད་
བྱང་ཆུབ་སེམས་ཀྱི་ཨ། སྐྱེ་མེད་དབྱིངས་ནས་འགག་མེད་རིག་པའི་རྩལ། ཡེ་ཤེས་
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལྔ་ལྡན་དཔའ་བོ་འབྲུ་ལྔའི་འཛབ། སྐུ་ལྔ་ཡོངས་རྫོགས་དཀྱིལ་འཁོར་ལྷ་ལ་འབུལ།
ཐུགས་རྗེའི་བྱིན་གྱིས་རློབས་ལ་བཞེས་སུ་གསོལ། ལྷ་ལ་ལྷ་ཐིམ་འོད་ཀྱི་འཁོར་ལོ་ཡིས།
བདག་དང་བདག་ཏུ་དབྱིངས་སུ་མཇལ་འགྱུར་ཅིག སྣང་སྲིད་རབ་འབྱམས་ཚོགས་
ཀྱི་གཞལ་ཡས་ནས། ཡོད་མཐོང་སྣང་གྲགས་མཚན་མ་རྫས་ཀྱི་ཚོགས། དམིགས་པ་
མེད་པ་མཚན་མེད་དོན་གྱི་ཚོགས། མ་རིག་མ་རྟོགས་རྟོག་ཚོགས་ཕུང་པོའི་ཚོགས།
རིག་པའི་ཡེ་ཤེས་གསལ་བའི་མཚོན་ཆས་བསྒྲལ། དབྱིངས་ཤེས་དབྱེར་མེད་ལྷ་སྐུ་ཕྱག་
རྒྱར་གསལ། མཁའ་ཀློང་དབྱེར་མེད་རིག་པའི་རྫུ་འཕྲུལ་གྱིས། ཐབས་ཤེས་དབྱེར་
མེད་རོལ་པའི་མཆོད་པ་འབུལ། ཡེ་ཤེས་དབྱིངས་ལ་རོལ་ཕྱིར་བཞེས་སུ་གསོལ། མ་
རྟོགས་མཚན་མ་བོན་ཉིད་དབྱིངས་སུ་བཤགས། རྟོག་ཚོགས་འགྱུ་བ་རང་བཞིན་
མཁའ་ལ་བསྟབས། མ་རིག་ཕུང་པོ་མཁའ་ཀློང་དབྱིངས་སུ་བསྐང་། ཐུགས་རྗེའི་བྱིན་
རླབས་དངོས་གྲུབ་ཡོན་ཏན་ཚོགས། ཐོགས་པ་མེད་པ་བདག་ལ་བསྩལ་དུ་གསོལ།
བརྩོལ་མེད་ཕྲིན་ལས་དབྱིངས་སུ་གྲུབ་པར་མཛོད། ཅེས་འབུལ་ལོ། །
བཞི་པ་སྐུ་བསྟོད་ཅིང་གསོལ་བ་གདབ་པ་ནི། ཨེ་མ་ཧོ། འོག་མིན་འཐུག་པོ་བཀོད་
པའི་ཞིང་ཁམས་ཀྱི། དབུས་ཕྱོགས་ལྷུན་གྲུབ་གཞལ་ཡས་ནས། སེང་གེ་བསྣོལ་བའི་
ཁྲི་སྟེང་གི། ཉི་ཟླ་པདྨའི་གདན་སྟེང་ན། ཀུན་ཏུ་བཟང་པོ་ཐུགས་ཀྱི་ལྷ། ལྷ་ཆེན་ཀུན་
སྣང་ཁྱབ་པ་ནི། སྐུ་མདོག་ཤེལ་དཀར་དྭངས་པ་ལ། ཞལ་གཅིག་ཕྱག་གཉིས་ལོངས་
སྤྱོད་རྫོགས། གཡས་པས་ཤེལ་གྱི་ཆག་ཤིང་བསྣམས། གཡོན་པས་ཕྱག་རྒྱ་མཉམ་པར་
གནས། ནམ་མཁའི་ལྷ་མོ་ཡུམ་དང་འཁྲིལ། བེ་དུ་ཡ་འོད་ཨུད་དཔལ་འཛིན། ནམ་
མཁའ་ལས་བྱུང་སངས་རྒྱས་སྐུ། ནུབ་པ་མེད་པའི་འོད་ཟེར་འཕྲོ། དེ་བཞིན་རིགས་
ཀྱི་སངས་རྒྱས་སྲས། སེམས་དཔའ་སེམས་མ་འཁོར་དང་བཅས། ཕྱག་འཚལ་སྐུ་
བསྟོད་གསོལ་བ་འདེབས། བདག་ལ་དབང་བསྐུར་བྱིན་གྱིས་རློབས། ཨེ་མ་ཧོ། ཤར་
100

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ཕྱོགས་མངོན་དགའི་ཞིང་ཁམས་ནས། གླང་ཆེན་བསྣོལ་བའི་ཁྲི་སྟེང་གི། ཉི་ཟླ་པད་
མའི་གདན་སྟེང་ན། ཀུན་ཏུ་བཟང་པོ་སྐུ་ཡི་ལྷ། ལྷ་ཆེན་གསལ་བ་རང་འབྱུང་ནི། སྐུ་
མདོག་གསེར་འོད་འབར་བ་ལ། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་
པས་གསེར་གྱི་ཆག་ཤིང་བསྣམས། གཡོན་པས་ཕྱག་རྒྱ་མཉམ་པར་གནས། ས་ཡི་ལྷ་
མོ་ཡུམ་དང་འཁྲིལ། མར་ཞི་གསེར་མདོག་གཡུང་དྲུང་འཛིན། སྐྱེས་སླས་ལས་བྱུང་
སངས་རྒྱས་སྐུ། འགྱུར་བ་མེད་པའི་འོད་ཟེར་འཕྲོ། གཡུང་དྲུང་རིགས་ཀྱི་སངས་རྒྱས་
སྲས། སེམས་དཔའ་སེམས་མའི་འཁོར་དང་བཅས། ཕྱག་འཚལ་སྐུ་སྟོད་གསོལ་བ་
འདེབས། བདག་ལ་དབང་བསྐུར་བྱིན་གྱིས་རློབས། ཨེ་མ་ཧོ། བྱང་ཕྱོགས་རྣམ་དག་
ཞིང་ཁམས་ནས། རྟ་མཆོག་བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཀུན་
ཏུ་བཟང་པོ་ཡོན་ཏན་ལྷ། ལྷ་ཆེན་དགེ་ལྷ་གར་ཕྱུག་ནི། སྐུ་མདོག་གཡུ་འོད་འབར་
བ་ལ། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་པའི་གཡུ་ཡི་ཆག་ཤིང་
བསྣམས། གཡོན་པས་ཕྱག་རྒྱ་མཉམ་པར་གནས། རླུང་གི་ལྷ་མོ་ཡུམ་དང་འཁྲིལ།
ཨིན་ཀྲ་གཡུ་མདོག་འཁོར་ལོ་འཛིན། ལི་ཡང་ལས་བྱུང་སངས་རྒྱས་སྐུ། འཁྲུལ་པ་
མེད་པའི་འོད་ཟེར་འཕྲོ། ལས་ཀྱི་རིགས་ཀྱི་སངས་རྒྱས་སྲས། སེམས་དཔའ་སེམས་
མའི་འཁོར་དང་བཅས། ཕྱག་འཚལ་སྐུ་བསྟོད་གསོལ་བ་འདེབས། བདག་ལ་དབང་
བསྐུར་བྱིན་གྱིས་རློབས། ཨེ་མ་ཧོ། ནུབ་ཕྱོགས་བདེ་ལྡན་ཞིང་ཁམས་ནས། རྨ་བྱ་
བསྣོལ་བའི་ཁྲི་སྟེང་གི། ཉི་ཟླ་པདྨའི་གདན་སྟེང་ན། ཀུན་ཏུ་བཟང་པོ་གསུང་གི་ལྷ།
ལྷ་ཆེན་བྱེ་བྲག་དངོས་མེད་ནི། སྐུ་མདོག་ཟངས་འོད་འབར་བ་ལ། ཞལ་གཅིག་ཕྱག་
གཉིས་ལོངས་སྤྱོད་རྫོགས། གཡས་པས་ཟངས་ཀྱི་ཆག་ཤིང་བསྣམས། གཡོན་པས་
ཕྱག་རྒྱ་མཉམ་པར་གནས། མེ་ཡི་ལྷ་མོ་ཡུམ་དང་འཁྲིལ། རིགས་ཀྱི་ཟངས་མདོག་
པད་མ་འཛིན། ནེ་ར་ལས་བྱུང་སངས་རྒྱས་སྐུ། དཔག་ཏུ་མེད་པའི་འོད་ཟེར་འཕྲོ།
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པད་མ་རིགས་ཀྱི་སངས་རྒྱས་སྲས། སེམས་དཔའ་སེམས་མའི་འཁོར་དང་བཅས།
ཕྱག་འཚལ་སྐུ་བསྟོད་མཆོད་པ་འབུལ། བདག་ལ་དབང་བསྐུར་བྱིན་གྱིས་རློབས། ཨེ་
མ་ཧོ། ལྷོ་ཕྱོགས་དཔལ་གྱི་ཞིང་ཁམས་ནས། ཤང་ཤང་བསྣོལ་བའི་ཁྲི་སྟེང་གི། ཉི་ཟླ་
པད་མའི་གདན་སྟེང་ན། ཀུན་དུ་བཟང་པོ་ཕྲིན་ལས་ལྷ། ལྷ་ཆེན་དགའ་བ་དོན་གྲུབ་
ནི། སྐུ་མདོག་མཐིང་འོད་འབར་བ་ལ། ཞལ་གཅིག་ཕྱག་གཉིས་ལོངས་སྤྱོད་རྫོགས།
གཡས་པས་མཐིང་གི་ཆག་ཤིང་བསྣམས། གཡོན་པས་ཕྱག་རྒྱ་མཉམ་པར་གནས།
ཆུ་ཡི་ལྷ་མོ་ཡུམ་དང་འཁྲིལ། བེ་དུ་རྒྱ་འོད་ནོར་བུ་འཛིན། ཏིང་ནམ་ལས་བྱུང་
སངས་རྒྱས་སྐུ། ཆགས་པ་མེད་པའི་འོད་ཟེར་འཕྲོ། རིན་ཆེན་རིགས་ཀྱི་སངས་རྒྱས་
སྲས། སེམས་དཔའ་སེམས་མའི་འཁོར་དང་བཅས། ཕྱག་འཚལ་སྐུ་བསྟོད་གསོལ་བ་
འདེབས། བདག་ལ་དབང་བསྐུར་བྱིན་གྱིས་རློབས། །
ཨེ་མ་ཧོ། འདོད་ཡོན་ལྷུན་རྫོགས་ཞིང་ཁམས་ནས། པད་མ་མཛེས་པའི་གདན་
སྟེང་ན། ཀུན་ཏུ་བཟང་པོ་རྫུ་འཕྲུལ་ལྷ། ཡེ་གཤེན་སེམས་དཔའ་ཡབ་བརྒྱད་ནི། སྐུ་
མདོག་ཁ་དོག་སྣ་ཚོགས་ལ། ཞལ་གཅིག་ཕྱག་གཉིས་ལོངས་སྤྱོད་རྫོགས། གཡས་
གཡོན་ཐུགས་ཁར་ཐལ་མོ་སྦྱར། ཡེ་སངས་ལྷ་མོ་ཡུམ་དང་འཁྲིལ། ཁ་དོག་མདངས་
ལྡན་འདོད་ཡོན་མཛེས། ཚོགས་བརྒྱད་ལས་བྱུང་སངས་རྒྱས་སྐུ། སྣང་བ་ཆེན་པོའི་
འོད་ཟེར་འཕྲོས། རྫུ་འཕྲུལ་རིགས་ཀྱི་སངས་རྒྱས་སྲས། སེམས་དཔའ་སེམས་མ་
འཁོར་དང་བཅས། ཕྱག་འཚལ་སྐུ་བསྟོད་གསོལ་བ་འདེབས། བདག་ལ་དབང་
བསྐུར་བྱིན་གྱིས་རློབས། ཨེ་མ་ཧོ། ཕྲིན་ལས་ལྷུན་གྲུབ་ཞིང་ཁམས་ན། པད་མ་
མཛེས་པའི་གདན་སྟེང་ནས། ཀུན་ཏུ་བཟང་པོ་སྤྲུལ་པའི་ལྷ། ཐབས་ཀྱི་སྒོ་བ་ཡབ་
བཞི་ནི། སྐུ་མདོག་རིན་ཆེན་སྣ་བཞིར་འབར། ཞལ་གཅིག་ཕྱག་གཉིས་ལོངས་སྤྱོད་
རྫོགས། གཡས་གཡོན་སྡིག་མཛུབ་ས་གནོན་མཛད། དུས་བཞི་སྒོ་མ་ཡུམ་དང་འཁྲིལ།
102

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ཁ་དོག་སྣ་བཞི་གར་ཐབས་བསྒྱུར། སྤྲུལ་པ་ལས་བྱུང་སངས་རྒྱས་སྐུ། རབ་ཏུ་སྤྲུལ་
པའི་འོད་ཟེར་འཕྲོ། ཕྲིན་ལས་སྤྲུལ་པའི་སངས་རྒྱས་སྲས། སེམས་དཔའ་སེམས་མའི་
འཁོར་དང་བཅས། ཕྱག་འཚལ་སྐུ་བསྟོད་གསོལ་བ་འདེབས། བདག་ལ་དབང་
བསྐུར་བྱིན་གྱིས་བརློབས། ཞེས་བསྟོད་ཅིང་གསོལ་བ་འདེབས་སོ། །
༧ ད་གསུམ་པ་དབང་བསྐུར་བ་ལ་གཉིས་ཏེ། མཚན་མ་རྫས་ཀྱི་དབང་དང་།
ཡང་དག་དོན་གྱི་དབང་དང་གཉིས་སོ། །དེ་ཡང་དང་པོ་མཚན་མ་རྫས་ཀྱི་དབང་
བསྐུར་བ་ལ་གཉིས་ཏེ། ཡི་དམ་དཀྱིལ་འཁོར་གྱི་དབང་དང་། བླ་མ་རྒྱུད་པའི་དབང་
ངོ༌། །དེ་ལ་དང་པོ་ཡིད་དམ་དཀྱིལ་འཁོར་གྱི་དབང་ལ་ཐོག་མར། བུམ་པ་ལྷ་དང་
གཞལ་ཡས་སུ་གསལ་བའི། ཐུགས་ལས་ཡེ་ཤེས་ཀྱི་ཆུ་བོ་བབ་ནས། སློབ་མའི་ལུས་
ངག་ཡིད་གསུམ་གྱི། སྡིག་སྒྲིབ་དག་པར་བསམ་ལ། ཨེ་མ་ཧོ། བུམ་པ་ཟླུམ་པོ་འོག་
མིན་བོན་གྱི་དབྱིངས། སྨན་དང་འབྲུ་བཅུད་ལྷ་ཚོགས་ཡབ་ཀྱི་མཁའ། ཆུ་དང་འོ་
མ་བ་ག་ཡུམ་གྱི་ཀློང་། ཁ་རྒྱན་མགུལ་ཆིང་ཚད་མེད་ལོངས་སྤྱོད་རྫོགས། གཟུངས་
ཐག་ཐུགས་རྗེ་ཚད་མེད་འོད་ཟེར་འཕྲོས། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། ཉོན་མོངས་དྲི་མ་མ་ལུས་ཀུན་དག་ནས། དབྱིངས་ནས་བྱིན་གྱིས་བརླབས་
པའི་དབང་ཐོབ་ཤོག ། ཨ་ཨཱ་ཧཱུཾ་རཾ་ཛ་བྲུམ་འདུ་ཉི་རི་བྷ་ར་ཏྲང་འདུ། ཞེས་བསྐུར་
རོ། །གཉིས་པ་དབུ་རྒྱན་གྱི་དབང་ལ། ཨེ་མ་ཧོ། བོན་ཉིད་དབྱིངས་ནས་བོན་ཅན་
མཚན་མ་རྫས། རིགས་ལྔ་དབྱེར་མེད་གསང་བའི་དབུ་རྒྱན་འདིས། སྐལ་ལྡན་སྐྱེས་བུ་
རྣམས་ལ་དབང་བསྐུར་བས། རང་བཞིན་ལྷུན་གྱིས་གྲུབ་པའི་ཞིངས་ཁམས་སུ། སྐུ་
དང་ཞིང་ཁམས་རྫོགས་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛཔུ་ཏ་ར་ཉི་རི་བྷ་ར་ཏྲང་
འདུ། གསུམ་པ་རིགས་རྟགས་ཀྱི་དབང་ལ། དང་པོ་གཡུང་དྲུང་བླང་ལ། བོན་ཉིད་
དབྱིངས་ནས་མི་འགྱུར་སྲ་བརྟན་སྐུ། མི་འགྱུར་རྟགས་དང་ལྡན་པའི་གཡུང་དྲུང
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འདིས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཤར་ཕྱོགས་མངོན་པར་
དགའ་བའི་ཞིང་ཁམས་སུ། གཡུང་དྲུང་རིགས་སུ་རང་བཞིན་ལྷུན་གྲུབ་ནས། སྐུ་
དང་ཞིང་ཁམས་རྫོགས་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ་དྲུང་མུ་ཧ་ར་ཉི་རི་བྷ་
ར་ཏྲང་འདུ། དེ་ནས་འཁོར་ལོ་བླང་ལ། བོན་ཉིད་དབྱིངས་ནས་མི་ཤིག་ཐོགས་པ་
མེད། ཐོགས་པ་མེད་པའི་དབང་བསྒྱུར་འཁོར་ལོ་འདིས། སྐལ་ལྡན་སྐྱེས་བུ་རྣམས་ལ་
དབང་བསྐུར་བས། བྱང་ཕྱོགས་རྣམ་པར་དག་པའི་ཞིང་ཁམས་སུ། ལས་ཀྱི་རིགས་
སུ་རང་བཞིན་ལྷུན་གྲུབ་ནས། སྐུ་དང་ཞིང་ཁམས་རྫོགས་པའི་དབང་ཐོབ་ཤོག ཨ་ཨོཾ་
ཧཱུྃ་རཾ་ཛ་ཙཀྲ་ཧ་ར་ཉི་རི་བྷ་ར་ཏྲང་འདུ། དེ་ནས་པད་མ་བླང་ལ། བོན་ཉིད་དབྱིངས་
ནས་ཆགས་མེད་རྣམ་པར་དག མ་ཆགས་སྐྱོན་དང་བྲལ་བའི་པད་མ་འདིས། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། ནུབ་ཕྱོགས་བདེ་བ་ཅན་གྱི་ཞིངས་ཁམས་
སུ། པད་མ་རིགས་སུ་རང་བཞིན་ལྷུན་གྲུབ་ནས། སྐུ་དང་ཞིང་ཁམས་རྫོགས་པའི་
དབང་ཐོབ་ཤོག །ཨ་ཨོཾ་ཧཱུྃ་རཾ་ཛ། པད་མ་ཧ་ར་ཉི་རི་བྷ་ར་ཏྲང་འདུ། དེ་ནས་ནོར་བུ་
བླང་ལ། བོན་ཉིད་དབྱིངས་ནས་རང་བཞིན་ལྷུན་གྱིས་གྲུབ། དགོས་འདོད་འབྱུང་བ་
ཡིད་བཞིན་ནོར་བུ་འདིས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ལྷོ་ཕྱོགས་
དཔལ་དང་ལྡན་པའི་ཞིང་ཁམས་སུ། རིན་ཆེན་རིགས་སུ་རང་བཞིན་ལྷུན་གྲུབ་ནས།
སྐུ་དང་ཞིང་ཁམས་རྫོགས་པའི་དབང་ཐོབ་ཤོག
ཨ་ཨོཾ་ཧཱུྃ་རཾ་ཛ། རད་ན་ཉི་རི་བྷ་ར་ཏྲང་འདུ། དེ་ནས་རྒྱལ་མཚན་བླངས་ལ། བོན་
ཉིད་དབྱིངས་ནས་ཆེ་བའི་རྫུ་འཕྲུལ་བསྙེམས། དུས་གསུམ་ནུབ་པ་མེད་པའི་ཕྱག་
མཚན་འདིས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། དབུས་ཕྱོགས་ལྷུན་
གྱིས་གྲུབ་པའི་ཞིང་ཁམས་སུ། དེ་བཞིན་རིགས་སུ་རང་བཞིན་ལྷུན་གྲུབ་ནས། སྐུ་
དང་ཞིང་ཁམས་རྫོགས་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། ལེར་ཞི་ཧ་ར་ཉི་རི་བྷ་ར་
104

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ཏྲང་འདུ། ཞེས་བསྐུར་རོ། །བཞི་པ་ཙཀླུ་ཡི་དབང་ལ། ཨེ་མ་ཧོ། འོག་མིན་འཐུག་པོ་
བཀོད་པའི་ཞིང་ཁམས་ཀྱི། རང་བཞིན་ལྷུན་གྱིས་གྲུབ་པའི་གཞལ་ཡས་ནས། ཀུན་
ཏུ་བཟང་པོ་རང་འབྱུང་རོལ་པ་ཆེ། ཀུན་སྣང་ཁྱབ་པ་བདེར་གཤེགས་རྩ་བའི་ལྷ།
དུས་གསུམ་མི་ནུབ་སངས་རྒྱས་འོད་མི་ནུབ། ནམ་མཁའི་ལྷ་མོ་གསལ་བྱེད་གདོས་
བྲལ་ཡུམ། ཡབ་ཡུམ་དབྱེར་མེད་ཐབས་ཀྱི་ཕྱག་རྒྱ་ཡིས། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། དུས་གསུམ་ནུབ་པ་མེད་པའི་དབང་ཐོབ་ཤོག ཨ་ཨོཾ་ཧཱུྃ་རཾ་
ཛ། ཨ་མ་ཧ་ར་ཉི་རི་བྷ་ར་ཏྲང་འདུ། ཤར་ཕྱོགས་མངོན་པར་དགའ་བའི་ཞིང་ཁམས་
སུ། ཀུན་ཏུ་བཟང་པོ་མི་འགྱུར་ཐུགས་རྗེ་ཆེ། གསལ་བ་རང་འབྱུང་འགྱུར་མེད་སྐུ་ཡི་
ལྷ། དུས་གསུམ་མི་འགྱུར་སངས་རྒྱས་འོད་མི་འགྱུར། ས་ཡི་ལྷ་མོ་སྲ་བརྟན་བསྐྱེད་
པའི་ཡུམ། ཡབ་ཡུམ་དབྱེར་མེད་ཐབས་ཀྱི་ཕྱག་རྒྱ་ཡིས། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། ཁམས་གསུམ་འགྱུར་བ་མེད་པའི་དབང་ཐོབ་ཤོག ། ཨ་ཨོཾ་ཧཱུྃ་
རཾ་ཛ། ཨ་མ་ཧ་ར་ཉི་རི་བྷ་ར་ཏྲང་འདུ། བྱང་ཕྱོགས་རྣམ་པར་དག་པའི་ཞིང་ཁམས་
ནས། ཀུན་ཏུ་བཟང་པོ་མཉམ་ཉིད་བདེ་བ་ཆེ། དགེ་ལྷ་གར་ཕྱུག་ལེགས་འབྱུང་ཡོན་
ཏན་ལྷ། དུས་གསུམ་མི་འཁྲུག་སངས་རྒྱས་འོད་མི་འཁྲུགས། རླུང་གི་ལྷ་མོ་ཡངས་
པ་འདེགས་བྱེད་ཡུམ། ཡབ་ཡུམ་ཐབས་དང་ཤེས་རབ་ཕྱག་རྒྱ་ཡིས། སྐལ་ལྡན་སྐྱེས་
བུ་རྣམས་ལ་དབང་བསྐུར་བས། སྟོང་གསུམ་དབང་དུ་སྡུད་པའི་དབང་ཐོབ་ཤོག
ཨ་ཨོཾ་ཧཱུྃ་རཾ་ཛ། ཨ་མ་ཧ་ར་ཉི་རི་བྷ་ར་ཏྲང་འདུ། ནུབ་ཕྱོགས་བདེ་བ་ཅན་གྱི་ཞིང་
ཁམས་ནས། ཀུན་ཏུ་བཟང་པོ་ཐུགས་རྗེ་ཆགས་པ་ཆེ། བྱེ་བྲག་དངོས་མེད་འགག་
མེད་གསུང་གི་ལྷ། དུས་གསུམ་དཔག་མེད་སངས་རྒྱས་འོད་དཔག་མེད། མེ་ཡི་ལྷ་མོ་
གསལ་བའི་སྨིན་པའི་ཡུམ། ཡབ་ཡུམ་ཐབས་དང་ཤེས་རབ་ཕྱག་རྒྱ་ཡིས། སྐལ་ལྡན་
སྐྱེས་བུ་རྣམས་ལ་དབང་བསྐུར་བས། སྲིད་གསུམ་ཀུན་དུ་གྲགས་པའི་དབང་ཐོབ་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཤོག ། ཨ་ཨཱ་ཧཱུཾ་རཾ་ཛ། ཨ་མ་ཧ་ར་ཉི་རི་བྷ་ར་ཏྲང་འདུ། ལྷོ་ཕྱོགས་དཔལ་དང་ལྡན་
པའི་ཞིང་ཁམས་ནས། ཀུན་ཏུ་བཟང་པོ་ཁྱབ་བདལ་ཡངས་པ་ཆེ། དགའ་བ་དོན་
གྲུབ་བརྩལ་མེད་ཕྲིན་ལས་ལྷ། དུས་གསུམ་མི་ཆགས་སངས་རྒྱས་འོད་མི་ཆགས། ཆུ་
ཡི་ལྷ་མོ་ཀུན་གསོ་རླན་བྱེད་ཡུམ། ཡབ་ཡུམ་ཐབས་དང་ཤེས་རབ་ཕྱག་རྒྱ་ཡིས། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། ས་གསུམ་དབྱིངས་ལ་རྫོགས་པའི་དབང་
ཐོབ་ཤོག ཨ་ཨོཾ་ཧཱུྃ་རཾ་ཛ། ཨ་མ་ཧ་ར་ཉི་རི་བྷ་ར་ཏྲང་འདུ། འདོད་ཡོན་ལྷུན་ལ་རྫོགས་
པའི་གསས་མཁར་ནས། ཀུན་ཏུ་བཟང་པོ་ཚོགས་བརྒྱད་རིག་པ་ཆེ། ཡེ་གཤེན་སེམས་
དཔའ་ཐུགས་རྗེ་རྫུ་འཕྲུལ་ལྷ། དུས་གསུམ་ལྷུན་རྫོགས་སངས་རྒྱས་འོད་དུ་སྣང་། ཡེ་
སངས་ལྷ་མོ་ཡུམ་བརྒྱད་ཆགས་པའི་ཡུམ། ཡབ་ཡུམ་ཐབས་དང་ཤེས་རབ་ཕྱག་རྒྱ་
ཡིས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། ཡུལ་ཤེས་དབྱིངས་སུ་རྫོགས་
པའི་དབང་ཐོབ་ཤོག
ཨ་ཨོཾ་ཧཱུྃ་རཾ་ཛ། ཨ་མ་ཧ་ར་ཉི་རི་བྷ་ར་ཏྲང་འདུ། ཕྲིན་ལས་ལྷུན་གྱིས་གྲུབ་པའི་
ཞིང་ཁམས་ནས། ཀུན་ཏུ་བཟང་པོ་གནས་འགྱུར་སྤྲུལ་པ་ཆེ། སྒོ་བ་ཡབ་བཞི་སྐྱེ་བཞི་
སྒོ་གཅོད་ལྷ། དུས་བཞི་ཕྲིན་ལས་སངས་རྒྱས་འོད་ལས་སྤྲུལ། སྒོ་མ་ཡུམ་བཞི་ཐར་
པའི་ལམ་འབྱེད་ཡུམ། ཡབ་ཡུམ་ཐབས་དང་ཤེས་རབ་ཕྱག་རྒྱ་ཡིས། སྐལ་ལྡན་སྐྱེས་
བུ་རྣམས་ལ་དབང་བསྐུར་བས། སྐྱེ་བཞི་བདུད་ལས་རྒྱལ་བའི་དབང་ཐོབ་ཤོག །ཨ་
ཨོཾ་ཧཱུྃ་རཾ་ཛ། ཨ་མ་ཧ་ར་ཉི་རི་བྷ་ར་ཏྲང་འདུ། ཅེས་བསྐུར་རོ། །གཉིས་པ་བླ་མ་རྒྱུད་
པའི་དབང་ལ། ཨེ་མ་ཧོ། བོན་དབྱིངས་ཁྱབ་བདལ་ཆེན་པོའི་ཞིང་ཁམས་ནས། ཀུན་
ཏུ་བཟང་པོ་ཁྱབ་བདལ་བོན་གྱི་སྐུ། ཀུན་ཁྱབ་ཀུན་འདུས་ཀུན་གྱི་འདུས་མ་བྱས།
ཀུན་གཞི་ཁྱབ་བདལ་གཉིས་མེད་མཉམ་པའི་ཡུམ། མི་མངོན་དབྱིངས་ནས་ཐུགས་
རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། མ་བཅོས་སྤྲོས་
106

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
བྲལ་ཆེན་པོའི་དབང་ཐོབ་ཤོག ། ཨ་ཨོཾ་ཧཱུྃ་རཾ་ཛ་མུ་ཡེ་ཧ་ར་ཉི་རི་བྷ་ར་ཏྲང་འདུ། ཨེ་
མ་ཧོ། འོག་མིན་འདའ་བ་མེད་པའི་ཞིང་ཁམས་ནས། ཀུན་ཏུ་བཟང་པོ་མཚན་དཔེ་
ལོངས་སྤྱོད་རྫོགས། སེམས་ཉིད་རང་བྱུང་གཤེན་ལྷ་དཀར་པོའི་སྐུ། སྐུ་དང་ཞིང་
ཁམས་གཡུང་དྲུང་བཀོད་ལེགས་རྒྱས། མི་མངོན་དབྱིངས་ནས་ཐུགས་རྗེའི་འོད་སྤྲོས་
ལ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། མཚན་དཔེ་ཡོན་ཏན་རྫོགས་
པའི་དབང་ཐོབ་ཤོག །ཨ་ཨོཾ་ཧཱུྃ་རཾ་ཛ་མུ་རམ་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ།
འོག་མེན་དགའ་ལྡན་དག་པའི་ཞིང་ཁམས་ནས། བོན་ཉིད་དབྱིངས་ནས་རང་བཞིན་
ལྷུན་ལ་རྫོགས། ཚད་མེད་འོད་ལྡན་རང་འབྱུང་རྫོགས་པའི་གཤེན། པད་མ་ར་ག་
ཟངས་མདོག་དཔལ་གྱི་ལྷ། མི་མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། རང་འབྱུང་ཡེ་ཤེས་རོལ་པའི་དབང་ཐོབ་
ཤོག །ཨ་ཨོཾ་ཧཱུྃ་རཾ་ཛ་ཨ་དཀར་ཧ་ར་ཉི་རི་བྷ་ར་ཏྲང་འདུ། བར་ལྷ་འོད་གསལ་རྫོགས་
པའི་ཞིང་ཁམས་ནས། བོན་ཉིད་དབྱིངས་ནས་ཐུགས་རྗེ་སྤྲུལ་པའི་སྐུ། འཕྲུལ་གཤེན་
སྣང་ལྡན་རིག་པ་ཐབས་ཀྱི་གཤེན། དྲི་མེད་ཤེལ་མདོག་རང་བཞིན་དག་པའི་ལྷ། མི་
མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། དམིགས་མེད་མཁའ་ལྟར་དག་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ་སད་
སྤུངས་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། དགའ་བ་མེ་ཏོག་མཛེས་པའི་ཚལ་ཆེན་
ནས། བོན་ཉིད་དབྱིངས་ནས་ཐུགས་རྗེ་བསྐྱེད་པའི་ཡུམ། བཟང་ཟ་རིང་བཙུན་ལྷ་མོ་
དར་གྱི་ཡུམ། བཙོ་མ་གསེར་མདོག་ལྷ་མོ་སངས་རྒྱས་གཙོ། མི་མངོན་དབྱིངས་ནས་
ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། རྫུ་འཕྲུལ་
ཀློང་དུ་ཡངས་པའི་དབང་ཐོབ་ཤོག །ཨ་ཨོཾ་ཧཱུྃ་རཾ་ཛ་པད་མ་ཧ་ར་ཉི་རི་བྷ་ར་ཏྲང་འདུ།
ཨེ་མ་ཧོ། གཡུ་ལུང་ཤེལ་བྲག་གསང་བའི་གྲུབ་གནས་སུ། བོན་ཉིད་དབྱིངས་ནས་
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཐུགས་རྗེ་སྤྲུལ་པའི་སྲས། འཆི་མེད་གཙུག་ཕུད་བདུད་མེད་གཡུང་དྲུང་སྐུ། བསྐལ་
སྟོང་སངས་རྒྱས་ཀུན་གྱི་ཐུ་བོ་པ། མི་མངོན་དབྱིངས་ནས་ཐུགས་རྗེའི་འོད་སྤྲོས་ལ།
སྐལ་ལྡན་སྐྱེས་བུ་རྣམས་ལ་དབང་བསྐུར་བས། གཉིས་མེད་རིག་པ་ཐབས་ཀྱི་དབང་
ཐོབ་ཤོག ཨ་ཨོཾ་ཧཱུྃ་རཾ་ཛ་ཏན་ཏྲ་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། གཡུང་དྲུང་
བདུད་འཇོམས་གསང་བའི་གྲུབ་གནས་སུ། བོན་ཉིད་དབྱིངས་ནས་ཐུགས་རྗེ་སྤྲུལ་
པའི་གཤེན། གསང་བ་འདུས་པ་ཐིག་ལེ་བདེ་བའི་ལྷ། ཐེག་དགུའི་དོན་སྟོན་མན་ངག་
བཅུད་ལྡན་སྐུ། མི་མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་
རྣམས་ལ་དབང་བསྐུར་བས། རྒྱུད་ལུང་མན་ངག་སྟོན་པའི་དབང་ཐོབ་ཤོག །ཨ་ཨོཾ་
ཧཱུྃ་རཾ་ཛ་ཨུ་ཡ་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། དབལ་རི་ཟུར་གསུམ་གསང་བའི་
གྲུབ་གནས་སུ། བོན་ཉིད་དབྱིངས་ནས་ཐུགས་རྗེ་སྤྲུལ་པའི་གསས། སྟག་ལ་མེ་འབར་
སྤྲུལ་པ་དབལ་གྱི་གཤེན། མཐུ་སྟོབས་དྲག་པོས་ལོག་ལྟ་འདུལ་བའི་སྐུ། མི་མངོན་
དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། མཐུ་དབང་རྫུ་འཕྲུལ་ལྡན་པའི་དབང་ཐོབ་ཤོག །
ཨ་ཨོཾ་ཧཱུྃ་རཾ་ཛ། ཧེ་རམ་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། མཚལ་རི་ལྷ་མདུན་
གསང་བའི་གྲུབ་གནས་སུ། འོད་ལས་གནས་བཅས་མཁའ་ལ་སྤྲུལ་པའི་གཤེན།
ཡོངས་སུ་དག་པ་ཞི་དལ་ངང་ཚུལ་ཅན། དོན་རྒྱུད་རྒྱས་པ་བོན་གྱི་འཁོར་ལོ་བསྐོར།
མི་མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། ཕྲིན་ལས་འགྲོ་བ་འདྲེན་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། སད་གྱེར་
ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། རྒྱ་མཁར་བ་ཆོད་གསང་བའི་གྲུབ་གནས་སུ།
རྒྱལ་རིགས་དྲ་མ་ཐུགས་རྗེ་རྫུ་འཕྲུལ་གཤེན། མི་ལུས་བསམ་ལེགས་སྤྲུལ་པ་ཅིར་ཡང་
སྟོན། ལུང་དོན་འབྲིང་པོ་བོན་གྱི་འཁོར་ལོ་བསྐོར། མི་མངོན་དབྱིངས་ནས་ཐུགས་
108

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། རྒྱུད་ལུང་མན་
ངག་ལྡན་པའི་དབང་ཐོབ་ཤོག ། ཨ་ཨོཾ་ཧཱུྃ་རཾ་ཛ། གྱེར་སྤུངས་ཧ་ར་ཉི་རི་བྷ་ར་ཏྲང་
འདུ། ཨེ་མ་ཧོ། ཆུ་མིག་བརྒྱད་ཅུ་གསང་བའི་གྲུབ་གནས་སུ། ཀླུ་ལས་དབང་ཐོབ་
སྤྲུལ་པ་ཐབས་ཀྱི་གཤེན། ཡེ་ཤེས་སྙིང་པོ་བརྒྱ་མཚོར་བྱིང་བ་མེད། མན་ངག་གསང་
ཐུས་བོན་གྱི་སྒྲོན་མེ་འདེགས། མི་མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་
ལྡན་སྐྱེས་བུ་རྣམས་ལ་དབང་བསྐུར་བས། མན་ངག་བཅུད་དང་ལྡན་པའི་དབང་
ཐོབ་ཤོག །ཨ་ཨོཾ་ཧཱུྃ་རཾ་ཛ། ཨུ་ལི་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། རི་རྒྱལ་ལྷུན་
པོ་གསང་བའི་གྲུབ་གནས་སུ། བསྟན་པའི་རྒྱལ་ཐེབས་ལྷ་མི་ཡོངས་ཀྱི་གཤེན། སྣང་
བ་མདོག་ཅན་རྫུ་འཕྲུལ་ཅིར་ཡང་སྟོན། རྒྱས་འབྲིང་བསྡུས་གསུམ་བཀའ་ཡི་བསྡུ་བ་
མཛད། མི་མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་
དབང་བསྐུར་བས། བཀའ་ལུང་ཕུན་སུམ་ཚོགས་པའི་དབང་ཐོབ་ཤོག ། ཨ་ཨོཾ་ཧཱུྃ་རཾ་
ཛ། མུ་སྤུངས་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། ཁྱུང་ལུང་དངུལ་མཁར་གསང་
བའི་གྲུབ་གནས་སུ། ལྔ་བརྒྱའི་དུས་སུ་གདུལ་དཀའ་འདུལ་བའི་གཤེན། དྲན་པ་ནམ་
མཁའ་ཐུགས་དགོངས་མཁའ་ལྟར་ཁྱབ། བརྒྱད་ཁྲི་བཞི་སྟོང་བོན་གྱི་འཁོར་ལོ་བསྐོར།
མི་མངོན་དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་
བསྐུར་བས། གདུལ་དཀའ་མ་ལུས་འདུལ་བའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། གྱེར་
སྤུངས་ཧ་ར་ཉི་རི་བྷ་ར་ཏྲང་འདུ། ཨེ་མ་ཧོ། རྒྱུང་སྲུབ་ཤེལ་བྲག་གསང་བའི་གྲུབ་
གནས་སུ། སྒྲ་བསྒྱུར་མཁས་པ་ལོ་པཎ་རིགས་ཀྱི་གཤེན། སྟོང་ཆེན་དམུ་ཙས་བོན་
གྱི་བསྟན་པ་སྤེལ། ཕྱི་ནང་གསང་གསུམ་བཀའ་ཡི་གཏེར་གཉེར་འཛིན། མི་མངོན་
དབྱིངས་ནས་ཐུགས་རྗེའི་འོད་སྤྲོས་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། བསྟན་པ་ཕྱོགས་བཅུར་རྒྱས་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། སྟང་ཆེན་ཧ་
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ར་ཉི་རི་བྷ་ར་ཏྲང་འདུ། ཨེ་མ་ཧོ། གྱིམ་ཤོད་རྩེ་དྲུག་གསང་བའི་གྲུབ་གནས་སུ། སྦས་
མངོན་ཐབས་ཀྱིས་འགྲོ་བའི་དོན་མཛད་གཤེན། བློ་ལྡན་སྙིང་པོ་ཨུ་རྒྱན་སྤྲུལ་པའི་སྐུ།
ཕྱི་ནང་གསང་གསུམ་བོན་གྱི་གཏེར་མཛོད་འཛིན། མི་མངོན་དབྱིངས་ནས་ཐུགས་
རྗེས་འོད་ཕྱུང་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། སྙན་རྒྱུད་དངོས་
གྲུབ་བསྙེམ་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། འགུ་རུ་ཧ་ར་ཉི་རི་བྷ་ར་ཏྲང་འདུ།
ཨེ་མ་ཧོ། སྒོང་སྟོད་གཡའ་གངས་གསང་བའི་གྲུབ་གནས་སུ། སྙན་བརྒྱུད་བཀའ་
ཡི་བསྟན་པ་བཞག་པའི་གཤེན། རྒྱལ་མཚན་འོད་ཟེར་སྔགས་སེམས་ཟུང་དུ་འབྲེལ།
རྒྱུད་ལུང་མན་ངག་གྲུབ་རྟགས་ཕུན་སུམ་ཚོགས། མི་མངོན་དབྱིངས་ནས་ཐུགས་རྗེའི་
འོད་ཕྱུང་ལ། སྐལ་ལྡན་སྐྱེས་བུ་རྣམས་ལ་དབང་བསྐུར་བས། རྗེས་བཞག་མཐའ་རུ་
རྒྱས་པའི་དབང་ཐོབ་ཤོག །ཨ་ཨོཾ་ཧཱུྃ་རཾ་ཛ། ཝེར་ཞི་ཧ་ར་ཉི་རི་བྷ་ར་ཏྲང་འདུ། ཨེ་མ་
ཧོ། གར་བཞུགས་བདེ་ཆེན་གསང་བའི་གྲུབ་གནས་སུ། གོང་མའི་རྒྱུད་འཛིན་འོག་
མའི་ལམ་སྣ་འདྲེན། རྩ་བའི་བླ་མ་ཐུགས་རྗེ་ཐབས་ལྡན་གཤེན། དབང་ལུང་མན་
ངག་བྱིན་རླབས་བཅུད་དང་ལྡན། མི་མངོན་དབྱིངས་ནས་ཐུགས་རྗེའི་འོད་སྤྲོས་ལ།
སྐལ་ལྡན་སྐྱེས་བུ་རྣམས་ལ་དབང་བསྐུར་བས། འགྲོ་བ་སྨིན་གྲོལ་ནུས་པའི་དབང་
ཐོབ་ཤོག ཨ་ཨོཾ་ཧཱུྃ་རཾ་ཛ། གྱེར་ཆེན་ཧ་ར་ཉི་རི་བྷ་ར་ཏྲང་འདུ། ཞེས་བསྐུར་རོ། །
གསུམ་པ་དབང་གི་རྗེས་གནང་ལྔ་ལས། དང་པོ་གཏོར་མའི་དབང་ལ། ཨེ་མ་
ཧོ། བོན་ཉིད་དབྱིངས་ནས་ཐབས་དང་ཐུགས་རྗེ་འབྱུང༌། ཐུགས་རྗེས་ཆགས་པའི་
ཡོན་ཏན་དབལ་བཤོས་འདི། དགོངས་པ་མི་དམིགས་དག་པའི་བྱིན་གྱིས་བརླབས།
ལྷ་ལྔ་སྐུ་ལྔའི་ཕྱག་རྒྱར་གསལ་བ་འདིས། སྐལ་ལྡན་སྐྱེས་བུ་རྣམས་ལ་དབང་བསྐུར་
བས། ལྷ་སྐུ་རིགས་སྟོབས་ཡེ་ཤེས་སྤྱན་ལྡན་ཞིང༌། རྫོགས་སྐུ་ཕུན་སུམ་ཚོགས་པའི་
དབང་ཐོབ་ཤོག །ཨ་ཨོཾ་ཧཱུྃ་རཾ་ཛ། རི་རང་སད་དོ་ཧ་ར་ཉི་རི་བྷ་ར་ཏྲང་འདུ། གཉིས་
110

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
པ་གཏའ་ཆེན་གྱི་དབང་ལ། ཨེ་མ་ཧོ། བོན་ཉིད་དབྱིངས་ནས་ལོངས་སྤྱོད་གཏེར་
དུ་བྱུང༌། མཚན་ལྡན་ཞལ་བུ་བདུད་རྩི་བཅུད་དུ་འཁྱིལ། སྐལ་ལྡན་སྐྱེས་བུ་རྣམས་
ལ་དབང་བསྐུར་བས། ཟད་མེད་ལོངས་སྤྱོད་ཡོ་བྱད་ཕུན་སུམ་ཚོགས། མཆོག་ཐུན་
དངོས་གྲུབ་རྫོགས་པའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། དྲུང་ཟད་མུ་ཡེ་ཧ་ར་ཉི་རི་བྷ་
ར་ཏྲང་འདུ། གསུམ་པ་ཕྲེང་བའི་དབང་ལ། ཨེ་མ་ཧོ། བོན་ཉིད་དབྱིངས་ནས་ཐུགས་
དམ་བགྲངས་འཕྲེང་བྱུང་། སྐྱོན་གྱིས་མ་གོས་དྲི་མེད་ཤེལ་ཕྲེང་འདི། སྐལ་ལྡན་སྐྱེས་
བུ་རྣམས་ལ་དབང་བསྐུར་བས། མཆེད་དང་ལྕམ་དྲལ་དམ་ཚིག་ལུ་གུ་རྒྱུད། མུ་ཏིག་
གཙར་ཕྲེང་ལྟ་བུའི་དབང་ཐོབ་ཤོག །ཨ་ཨོཾ་ཧཱུྃ་རཾ་ཛ། རད་ཎ་ཧ་ར་ཉི་རི་བྷ་ར་ཏྲང་
འདུ། བཞི་པ་བཀའ་རྒྱུད་ཀྱི་དབང་ལ། ཨེ་མ་ཧོ། བོན་ཉིད་དབྱིངས་ནས་ཚིག་དང་
ཡི་གེ་བྱུང་། མཚན་མས་མཚོན་པའི་བཀའ་རྒྱུད་གླེགས་བམ་འདིས། སྐལ་ལྡན་སྐྱེས་
བུ་རྣམས་ལ་དབང་བསྐུར་བས། མ་རིག་བློ་ཡི་མུན་པ་རབ་གསལ་ནས། རང་རིག་ཡེ་
ཤེས་གསལ་བའི་དབང་ཐོབ་ཤོག ཨ་ཨོཾ་ཧཱུྃ་རཾ་ཛ། གུ་གེ་སྨར་ཞི་ཧ་ར་ཉི་རི་བྷ་ར་ཏྲང་
འདུ། ལྔ་པ་སྒྲ་བསྙན་གྱི་དབང་ལ། ཨེ་མ་ཧོ། བོན་ཉིད་དབྱིངས་ནས་སྟོང་ཉིད་རང་
སྒྲ་བྱུང་། རྔ་གཤང་དུང་གླིང་སྒྲ་བན་རོལ་མོ་འདིས། སྐལ་ལྡན་མཆེད་ལྕམ་རྣམས་
ལ་དབང་བསྐུར་བས། སྙན་པའི་སྒྲ་དབྱངས་ཕྱོགས་བཅུར་ཁྱབ་པ་དང་། བསྟན་པ་
བོན་དུ་གྲགས་པའི་དབང་ཐོབ་ཤོག ། ཨ་ཨོཾ་ཧཱུྃ་རཾ་ཛ། དམུ་སླང་ཁུ་པྲ་གླང་རེ་ཧ་ར་
ཉི་རི་བྷ་ར་ཏྲང་འདུ། ཅེས་བསྐུར་རོ། །ཐ་མ་དར་གྱི་ཅོད་པན་གདགས་ཏེ། ཨེ་མ་
ཧོ། བོན་ཉིད་དབྱིངས་ནས་ལྷབ་ལྷུབ་རྒྱན་ཆ་བྱུང༌། ཁ་དོག་ལྔ་ལྡན་དར་གྱི་གཅོད་
པཎ་འདིས། སྐལ་ལྡན་སྐྱེས་བུ་རྣམས་ལ་དབང་བསྐུར་བས། བསྟན་པ་མི་ནུབ་ནམ་
མཁའི་བ་དན་གྱིས། ཀུན་ཏུ་དར་ཞིང་རྒྱས་པའི་དབང་ཐོབ་ཤོག ། ཨ་ཨོཾ་ཧཱུྃ་རཾ་ཛ། ཤི་
ཤོན་དར་རས་མུ་ཡེ་ཧ་ར་ཉི་རི་བྷ་ར་ཏྲང་འདུ། ས་མཚན་མ་རྫས་ཀྱི་དབང་བསྐུར་བ་
111

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བསྟན་པའོ། །གཉིས་པ་ཡང་དག་དོན་གྱི་དབང་ལ། ཚིགས་སུ་བཅད་དེ་གསུངས་པ།
དིང་གི་སྐལ་ལྡན་མཆེད་དང་ལྕམ། མཚན་མའི་རྫས་དབང་ཚིག་གིས་མཚོན། ཀུན་
རྫོབ་དངོས་པོར་བསྐུར་བ་ཙམ། ཡང་དག་དོན་ལ་མཚོན་བྱ་དང་། བསྐུར་དང་ཐོབ་
པའི་རྒྱུ་མ་མཆིས། གནས་ལུགས་སྙིང་པོ་བྱང་ཆུབ་སེམས། ཡེ་ནས་རང་དབང་རང་
ཐོབ་ལ། ཐོབ་མཁན་བྱུང་ན་རང་ཉིད་བསླད། ཐོབ་རྒྱུ་བྱུང་ན་དོན་དམ་འཆལ། ཐོབ་
དང་མ་ཐོབ་མཐའ་ལས་འདས། མཚན་མའི་ཚིག་གིས་སྒྲོས་མ་ཐོགས། ཡེ་ནས་གདོད་
མ་ཇི་བཞིན་དུ། གནས་ལུགས་དེ་བཞིན་གཤིས་སུ་ཞོག སེམས་ལ་བཅོས་བསླད་མ་
གྲུབ་ན། རེ་དོགས་སྤྲོས་པ་ཟད་པ་དེ། ཡང་དག་དོན་གྱི་དབང་མཆོག་ཡིན། ཅེས་
གསུངས་སོ། །དེ་ནས་རྗེས་ཀྱི་བྱ་བ་དངོས་གྲུབ་བླང་བ་དང༌། གཏོར་མ་གནས་སུ་
གཏོང་བ་དང་། བཀྲ་ཤིས་སྨོན་ལམ་གྱིས་མཐའ་བརྟན་ནས། མི་དམིགས་པའི་རྒྱས་
གདབ་པའོ། །ཐོག་མར་དངོས་གྲུབ་ལ། ཨེ་མ་ཧོ། འོག་མིན་ཐུག་པོ་བཀོད་པའི་ཞིང་
ཁམས་ཀྱི། རིགས་ལྔ་ལྷུན་གྱིས་གྲུབ་པའི་གཞལ་ཡས་ནས། སྐུ་ལྔ་ཡོངས་རྫོགས་རྒྱལ་
བ་སྲས་དང་བཅས། སྐུ་གསུང་ཐུགས་ཀྱི་དཀྱིལ་འཁོར་དམ་པ་ནས། ཐུགས་རྗེ་བྱིན་
རླབས་དབང་དང་དངོས་གྲུབ་ཚོགས། དཀར་དམར་མཐིང་གསུམ་ཐིག་ལེ་གསུམ་
དུ་གསལ། སྐལ་ལྡན་ལུས་ངག་ཡིད་ཀྱི་གནས་གསུམ་དུ། སྐུ་གསུང་ཐུགས་ཀྱི་དངོས་
གྲུབ་སྩལ་དུ་གསོལ། མཆོག་དང་ཐུན་མོང་རྫོགས་པར་ཐོབ་འགྱུར་ཅིག ཨ་ཨོཾ་ཧཱུྃ་རཾ་
ཛ། མུ་ཡེ་ཧ་ར་ཨ། ཞེས་བླང་ངོ༌། །གཉིས་པ་གཏོར་མ་འབུལ་བ་ནི། བཀའ་གསང་
ལྷ་མོའི་གཞུང་ངམ། ཡང་ན་གང་ལྕོགས་སུ་བྱ་སྟེ། བསྔོ་སྔོན་དང་སྔོན་གྱི་དུས་ཙམ་ན།
སྔོན་གྱི་བསྐལ་པ་དང་པོ་ལ། སུམ་ཅུ་རྩ་གསུམ་ལྷ་གནས་ཀྱི། གཡུ་ལུང་ཤེལ་གྱི་བྲག་
ཕུག་ཏུ། སློབ་དཔོན་འཆི་མེད་གཙུག་ཕུད་དང་། ཡུམ་ཆེན་བཟང་ཟ་རིང་བཙུན་
དང་། གཤེན་ཆེན་གསང་བ་འདུས་པ་ཡིས། ཐེག་དགུའི་དཀྱིལ་འཁོར་ཞལ་ཕྱེས་ནས།
112

སེམས་སྡེ། ནམ་མཁའ་སྤྱི་གཅོད་ཀྱི་དབང་རྒྱུད།
ཕྱི་ནང་གསང་བ་ཡང་གསང་གི། གསང་བའི་མན་ངག་གཏད་པ་ཡི། རི་རབ་ལྷུན་
པོའི་བྱང་ཤར་གྱི། ཡོངས་འདུས་ཤིང་གི་རྩ་བ་ཡི། མེ་རི་ཁྲག་མཚོའི་ཀློང་དཀྱིལ་གྱི།
དུར་ཁྲོད་འབར་བའི་གཞལ་ཡས་ན། དྲེལ་འུ་དམར་མོའི་གདན་སྟེང་ན། ཡུམ་སྲས་
གཤེན་གྱི་བཀའ་ཉན་མ། དབང་པོ་བརྒྱ་བྱིན་སྲོག་སྐྱོབ་མ། ལྷ་མིན་དམག་གི་གཡུལ་
ཟློག་མ། སྲིད་པ་གསུམ་གྱི་རྩེ་འཛིན་མ། གཡུང་དྲུང་བསྟན་པའི་སྲོག་འཛིན་མ། མ་
གཅིག་ལྷ་མོ་སྲིད་པའི་རྒྱལ། ཞལ་གསུམ་ཕྱག་དྲུག་བརྐྱང་བསྐུམ་ཚུལ། གཡས་དཀར་
གཡོན་དམར་དབུས་ཞལ་མཐིང་། འཇིགས་བྱེད་འབར་བའི་ཕྱག་མཚན་བསྣམས།
དུར་ཁྲོད་འབར་བའི་ཆས་ཀྱིས་བརྒྱན། རྒྱལ་ཆེན་རིགས་བཞིས་ཞབས་ནས་འདེགས།
འདས་དང་མ་འདས་ད་ལྟ་ཡི། ཞི་རྒྱས་དབང་དྲག་མངོན་སྤྱོད་པས། ལས་བཞི་
ཕྲིན་ལས་གྲུབ་པ་ཡི། བྱེ་བ་ས་ཡའི་འཁོར་དང་བཅས། འདིར་སྤྱོན་རྒྱན་གྱི་གཏོར་མ་
འབུལ། ཡུམ་སྲས་གཤེན་གྱི་བཀའ་མ་འདའ། གཡུང་དྲུང་བོན་གྱི་བསྟན་པ་སྲུངས།
སྒྲུབ་གཤེན་བདག་གི་སྡོང་གྲོགས་མཛོད། བཀའ་རྒྱུད་བསྟན་པ་དར་རྒྱས་སྤེལ།
བཅོལ་པའི་ཕྲིན་ལས་གྲུབ་པར་མཛོད། བསྭོ་མ་མ་མུ་ཡེ་དྲུང་ཟད་རི་རང་སད་དོ་ཧ་
ར་ཁ་ཁ་ཁ་ཧི། ཅེས་འབུལ་ལོ། །
༧ བཞི་པ་བཀྲ་ཤིས་གསོལ་བ་ནི། ཨེ་མ་ཧོ། བོན་ཉིད་དབྱིངས་ནས་རང་བཞིན་
ལྷུན་གྱིས་གྲུབ། རིགས་ལྔ་ཡོངས་རྫོགས་སྐུ་དང་ཞིང་ཁམས་རྒྱས། འཕོ་འགྱུར་མེད་
པ་འོག་མིན་བོན་གྱི་དབྱིངས། གཞལ་ཡས་གནས་ཀྱི་བཀྲ་ཤིས་བདེ་ལེགས་ཤོག །བོན་
གྱི་སྐུ་ལ་ལོངས་སྤྱོད་རྫོགས་པའི་སྐུ། རྒྱན་དང་ཆ་ལུགས་མཚན་དཔེ་གཟི་བརྗིད་
འབར། རིགས་དང་སྤྲུལ་པའི་སྒོ་བ་སྒོ་མར་བཅས། དཀྱིལ་འཁོར་ལྷ་ཚོགས་བཀྲ་
ཤིས་བདེ་ལེགས་ཤོག །རྫོགས་པའི་སྐུ་ལས་ཅིར་ཡང་སྤྲུལ་པའི་སྐུ། དབང་དང་བྱིན་
རླབས་མན་ངག་འབྱུང་བའི་གནས། ཐབས་དང་ཐུགས་རྗེས་འགྲོ་བའི་མུན་པ་སེལ། །
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དཔོན་གསས་བླ་མའི་བཀྲ་ཤིས་བདེ་ལེགས་ཤོག །རྒྱལ་བའི་བཀའ་ཉན་བསྟན་པའི་
ལས་གཉེར་འཛིན། སངས་རྒྱས་བསྟན་སྲུང་མི་དང་མི་མིན་འདུལ། བདུད་དང་མུ་
སྟེགས་ལོག་ལྟ་ཚར་གཅོད་ཅིང་། བཀའ་སྐྱོང་སྲུང་མའི་བཀྲ་ཤིས་བདེ་ལེགས་ཤོག །
རྒྱལ་བའི་ཐུགས་ལས་མན་ངག་བཅུད་ཕྱུང་ནས། ཐེག་དགུ་ནང་ནས་ཡང་ཁྱད་ཐེག་
པ་ཆེ། འགྲོ་བ་སྨིན་གྲོལ་ཐར་པའི་ལམ་འདྲེན་པའི། བཀའ་རྒྱུད་དམ་པའི་བཀྲ་ཤིས་
བདེ་ལེགས་ཤོག །བོན་ཉིད་དབྱིངས་ནས་དགོས་འདོད་མ་ལུས་འབྱུང་། ཟད་པ་མེད་
པ་ཡིད་བཞིན་རིན་ཆེན་གཏེར། མཆོག་ཐུན་དངོས་གྲུབ་མ་ལུས་ཕུན་སུམ་ཚོགས།
དངོས་གྲུབ་རྫས་ཀྱི་བཀྲ་ཤིས་བདེ་ལེགས་ཤོག །ཅེས་བཀྲ་ཤིས་གསོལ་ཞིང་། རྗེས་སུ་
མི་དམིགས་པའི་རྒྱས་གདབ་བོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་
ལས། དབང་རྒྱུད་རིན་ཆེན་ཕྲེང་བ་ཞེས་བྱ་བ། ཀུན་ཏུ་བཟང་པོའི་བྱིན་རླབས། ཚད་
མེད་འོད་ལྡན་གྱི་དགོངས་རྒྱུད། འཕྲུལ་གཤེན་སྣང་ལྡན་གྱི་ལུང་དོན། ཡུམ་སྲས་
གཤེན་གསུམ་གྱི་བཀའ་གནང་། སྟག་ལ་མེ་འབར་གྱི་སྙན་བརྒྱུད། ལྷ་ཀླུ་མི་གསུམ་གྱི་
མཛད་སྲོལ། ནམ་མཁའ་སྣང་མདོག་གི་ཐུགས་བཅུད། གྱེར་སྤུངས་ཆེན་པོ་དྲན་པ་
ནམ་མཁས་གདམ་པ་རྫོགས་སོ། །ཨུ་ཡ་ཨག་ཐམ་གསང་བའི་མན་ངག་དམ་པའོ། །
སྣོད་ངན་ཅན་ལ་གབ། ལོག་ལྟ་ཅན་ལ་གསང་། དབང་རྒྱུད་རིན་ཆེན་ཕྲེང་བ་ཞེས་
བྱ་བ། གྱེར་སྤུངས་ཆེན་པོ་དྲན་པ་ནམ་མཁས། སྟོང་ཆེན་དམུ་ཙ་གྱེར་མེད་ལ་བརྒྱུད།
དེས་སྤྲུལ་སྐུ་བློ་ལྡན་སྙིང་པོ་ལ་བརྒྱུད། དེས་རྒྱུད་འཛིན་རྒྱལ་མཚན་འོད་ཟེར་ལ་
བརྒྱུད། དེས་སློབ་དཔོན་བསམ་གཏན་རྒྱལ་མཚན་ལ་བརྒྱུད། དེས་འགྲོ་བཙུན་ཤེས་
རབ་འོད་ཟེར་ལ་བརྒྱུད། དེས་ཚུལ་ཁྲིམས་རྒྱལ་མཚན་ལ་བརྒྱུད་པའོ། །ཨུ་ཏྲ་སེག །
T14

རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་
དགོངས་ཉམས་འཕྲུལ་གྱི་མེ་ལོང་
བཞུགས་པའོ། །
༄༅། །བོན་ཉིད་དབྱིངས་ནས་ཚད་མེད་ལོངས་སྤྱོད་རྫོགས། མཁའ་ལྟར་ཀུན་
ཁྱབ་ཀུན་སྣང་འོད་ཀྱི་སྐུ། འོག་མིན་གནས་མཆོག་དགའ་ལྡན་ཞིང་དུ་གསལ། ཚད་
མེད་འོད་ལྡན་སྐུ་ལ་ཕྱག་འཚལ་བསྟོད། །
ད་འདི་ནས་མར་ལ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས།
དགོངས་ཉམས་འཕྲུལ་གྱི་མེ་ལོང་ཞེས་བྱ་བ་སྟོན་ཏེ། སྔོན་གྱི་བསྐལ་པ་དང་པོ་ལ།
འོག་མེན་དགའ་ལྡན་དག་པའི་ཞིང་ཁམས་ཞེས་བྱ་བ། རྒྱ་ཁྱོན་དང་ཚད་ལས་འདས་
པ། གཞལ་དུ་མེད་པ་སྣང་བའི་འོད་དམར་པོས་ཡོངས་ལ་ཁྱབ་པ། དེ་ཡི་དབུས་
སུ། མཁའ་ཡངས་རྣམ་པར་དག་པའི་གཞལ་ཡས། ཉམས་དགའ་བ་ཡིད་དུ་འོང་བ།
དེ་ཡི་དབུས་སུ། ཟངས་ཀྱི་པད་མ་འདབ་མ་སྟོང་ལྡན་གྱི་དབུས་སུ། རྫོགས་སྐུ་ཚད་
མེད་འོད་ལྡན་ཞེས་བྱ་བ། སྐུ་མདོག་དམར་པོ། ཞལ་གཅིག་ཕྱག་གཉིས། ལོངས་སྤྱོད་
རྫོགས་པའི་རྒྱན་གྱིས་བརྒྱན་པ། གཡས་པས་ཟངས་ཀྱི་ཆག་ཤིང་ལ། གཡུ་ཡི་གཡུང་
དྲུང་བཀྲ་བ། གཡོན་པས་སྐྱོན་བྲལ་གྱི་པད་མ་དམར་པོ་འཛིན་པ། ཞབས་དཀྱིལ་
དཀྲུང་དུ་བཞུགས་པ། དེ་ལ་འཁོར་མེ་ལས་གྲུབ་པའི་སངས་རྒྱས་དང་། སེམས་
115

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དཔའ་སེམས་མ་མང་པོས་བསྐོར་ནས། ཐབས་གཅིག་ཏུ་བཞུགས་སོ། །དེ་ནས་སྟོན་
པའི་ཐུགས་ལས། ལྷག་མཐོང་གི་འོད་ཟེར་རབ་ཏུ་སྤྲོས་པས། ཕྱོགས་བཅུའི་ཞིང་
ཁམས་ཐམས་ཅད་དུ། མེ་ཏོག་གི་ཆར་མངོན་པར་བབ་སྟེ། སྣང་བ་ཆེན་པོས་ཡོངས་
ལ་ཁྱབ་པར་གྱུར་རོ། །དེ་ཡི་དུས་སུ་སེམས་ཅན་རྣམས་ཀྱང་། མ་རིག་གི་མུན་པ་
རབ་ཏུ་སངས་ནས། རིག་པའི་ཡེ་ཤེས་ལྷག་མཐོང་དུ་གསལ། རང་ལ་རང་ཉིད་ཤིན་
ཏུ་ངོ་མཚར་བར་གྱུར་ཏོ། །དེ་ཡི་ཚེ་བར་ལྷ་འོད་གསལ་གྱི་གནས་ན། འཕྲུལ་གཤེན་
སྣང་ལྡན་ཞེས་བྱ་བ། སྟོན་པའི་དྲུང་དུ་འཁོད་ནས། ཡིད་ལས་སྤྲུལ་པའི་མཆོད་པ།
དཔག་ཏུ་མེད་པ་ཕུལ་ནས། སྟོན་པ་ལ་ཞུས་པ། །
ཀྱེ་མ་སྟོན་པ་འགྲོ་བ་ཡོངས་ཀྱི་མགོན། འདྲེན་པ་བླ་མེད་སངས་རྒྱས་ཐུ་བོ་སྲས།
པད་མ་ར་ག་ཟངས་མདོག་འོད་དུ་འབར། སྣང་བ་མཐའ་ཡས་འོད་ཟེར་ཀུན་ཏུ་
འགྱེད། ཚད་མེད་བཞི་ལྡན་ཐུགས་རྗེ་རྫུ་འཕྲུལ་སྐུ། ཚད་མེད་འོད་ལྡན་དང་པའི་
ལྷ་ལ་འདུད། ཉིད་ཀྱི་དགོངས་སྤྱོད་ཁྱད་པར་བླ་མེད་བོན། ཐུགས་ཀྱི་དཀྱིལ་ནས་
མན་ངག་བཅུད་ཕྱུང་ལ། བདག་ཅག་ཕྱི་རབས་རྣམས་ལ་བཤད་དུ་གསོལ། ཞེས་
ཞུས་སོ། །དེ་ལ་སྟོན་པས་ཐུགས་ཀྱི་དཀྱིལ་ནས། ངེས་པའི་བཅུད་ཕྱུང་ནས་གསུངས་
པ། ཉོན་ཅིག་འཕྲུལ་གཤེན་སྣང་ལྡན་སྤྲུལ་པའི་སྐུ། གནས་ལུགས་སྙིང་པོ་ཀུན་གཞི་
བྱང་ཆུབ་སེམས། ཡེ་ཉིད་སྟོན་པ་ཀུན་ཏུ་བཟང་པོའི་ངང་། གདོད་མའི་སངས་རྒྱས་
དྲི་མེད་རྣམ་དག་དཀའ། ཡེ་སངས་རྒྱས་པའི་རང་བཞིན་འདུས་མ་བྱས། འདུས་མ་
བྱས་པའི་ངོ་བོ་དེ་བཞིན་གཤིས། མ་སྤང་མ་བླང་མ་བརྩལ་ལྷུན་གྱིས་གྲུབ། ཐོག་མའི་
དུས་དང་ཐ་མའི་མཐའ་མེད་པར། དུས་གསུམ་མཉམ་པ་ཉིད་དུ་ཨེ་མ་ཧོ། སེམས་
ཀྱི་ངོ་བོ་རང་འབྱུང་རོལ་པའི་དབྱིངས། རིག་པའི་སྙིང་པོ་སྒྲིབ་མེད་ཡེ་ཤེས་སྐུ། ཁ་
དོག་ལྔ་ལྡན་འོད་ཀྱི་སྙིང་པོ་ཅན། མེད་ལ་ཡོད་མཐོང་སྐུ་དང་ཞིང་ཁམས་རྒྱས། ཡོད་
116

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
ལས་མེད་སྟོང་མཚན་མའི་གཟུང་འཛིན་བྲལ། གཉིས་འཛིན་དྲི་མ་བོན་ཉིད་གཞི་ལ་
སངས། ཡོད་མིན་མེད་མིན་གང་དུ་གྲུབ་པ་མེད། རྟག་ཆད་མཐའ་གསུམ་དྲི་མེད་ཨེ་
མ་ཧོ། རིག་པའི་ངོ་བོ་གནས་ལུགས་སྙིང་པོའི་དོན། སྟོང་སྟེ་སྟོང་ཉིད་ངོ་བོ་རྒྱ་མ་ཆད།
སྣང་སྟོང་སྣང་བའི་རང་བཞིན་མཐར་མ་ལྷུང་། གཉིས་ཀའི་དོན་ལ་སྣང་སྟོང་ཟུང་
དུ་འཇུག །ཟུང་འཇུག་རོལ་པ་ཕྱག་རྒྱའི་དཀྱིལ་འཁོར་ཆེ། སྤང་དུ་མེད་དེ་སྣ་ཚོགས་
ཕུན་སུམ་ཚོགས། བླང་དུ་མེད་དེ་བོན་ཉིད་གཞི་རྩ་བྲལ། སྤང་བླང་མེད་པའི་དོན་
དམ་ཨེ་མ་ཧོ། སྣ་ཚོགས་མཚན་མ་རང་འབྱུང་རོལ་པའི་རྩལ། བོན་ཉིད་དབྱིངས་
ལ་བག་ཆགས་སྐྱོན་མ་གོས། འདམ་གྱི་པད་མོ་ལེན་དང་འགུག་པར་བྱེད། ཆགས་
པ་མེད་པའི་སེམས་ཉིད་རྣམ་པར་དག །དྲི་བཅས་དྲི་བྲལ་དྲི་མེད་ཨེ་མ་ཧོ། ཐམས་
ཅད་མ་ལུས་རྒྱལ་བའི་དཀྱིལ་འཁོར་ལ། འཁོར་དང་མྱང་འདས་སྣ་ཚོགས་རི་མོ་བཀྲ།
ཀུན་གཞིའི་ཀློང་དུ་གང་གིས་མཚོན་བྱ་བྲལ། མཚན་མེད་དོན་ལ་སྨྲ་བསམ་བརྗོད་
དུ་མེད། བརྗོད་བྱ་མཐར་ཐུག་ཐིག་ལེ་ཉག་གཅིག་དབྱིངས། ཉག་གཅིག་དབྱིངས་
ལ་མི་ཤོང་དོགས་པ་མེད། སྣང་བ་མཐའ་ཡས་རྒྱལ་བའི་དཀྱིལ་འཁོར་བཀྲ། ཐམས་
ཅད་མ་ལུས་འབྱུང་བས་ཨེ་མ་ཧོ། སྣང་ཞིང་སྲིད་པ་སེམས་ཉིད་རོལ་པ་ལས། སྤང་
དང་བླང་དོར་བྱ་བའི་མིང་མ་གྲུབ། ཅི་ལྟར་འབྱུང་བ་དེ་བཞིན་རོལ་སྤྱོད་པའི། ཉིད་
ལ་ཉིད་དུ་མངོན་རོལ་མ་གཏོགས་པ། གཞན་སྣང་འཁྲུལ་པའི་བསླད་སྙམས་འདུ་
ཤེས་མེད། རང་དབང་རང་ཐོབ་འཁོར་ལོ་བསྒྱུར་རྒྱལ་ཆེ། རང་ལ་རང་ཉིད་རོལ་པ་
སངས་རྒྱས་སྐུ། རང་འབྱུང་དྲི་མེད་རོལ་པ་ཨེ་མ་ཧོ། ཡེ་ནས་གནས་ལུགས་ཅི་བཞིན་
སྙིང་པོའི་དོན། གཡུང་དྲུང་འགྱུར་མེད་དུས་གསུམ་འདུ་འབྲལ་མེད། འབྲལ་མེད་
དོན་ལ་ཉམས་སུ་ལེན་རྒྱུ་མེད། ཉམས་ལེན་མཁན་པོ་རང་ཉིད་བློ་ཡིན་མོད། ཉམས་
སུ་ལེན་རྒྱུ་བྱང་ཆུབ་སེམས་ཡིན་མོད། གཉིས་ཀའི་རྩ་བ་ཀུན་གཞིའི་ངོ་བོ་ལ། རིག་
117

གསུང་རབ་སྒོ་མཛོད་རིན་པོ་ཆེའི་གླེགས་བམ། 140140
པའི་ཡེ་ཤེས་སྒྲིབ་གཡོགས་མེད་པ་སྟེ། རྩོལ་བྲལ་ཉག་གཅིག་དོན་དམ་ཨེ་མ་ཧོ། བྱང་
ཆུབ་སེམས་ནི་སྐྱེ་མེད་གདོད་ནས་དག རིག་པའི་སྙིང་པོ་འགག་མེད་ལྷུན་གྱིས་གྲུབ།
སྐྱེ་འགག་གཉིས་མེད་བོན་ཉིད་དབྱིངས་ཆེན་ནས། མཁའ་ཀློང་དབྱེར་མེད་ཡབ་ཡུམ་
ཕྱག་རྒྱ་ལས། འབྱུང་འཇུག་མཚན་མ་ཐབས་དང་ཤེས་རབ་ཀྱི། གང་ལ་གང་འདུལ་
ཕྲིན་ལས་ཕུན་སུམ་ཚོགས། སྤྱད་བྱ་སྤྱོད་བྱེད་བོན་ཉིད་བདེ་བའི་ཀློང་། བླང་དོར་
མེད་པའི་བོན་ཉིད་ཨེ་མཧོ། སེམས་ཉིད་ངོ་བོ་སྟོང་ཞིང་བདག་མེད་དབྱིངས། མཐའ་
དབུས་ཡངས་དོག་ཕྱོགས་མཚམས་སྤྱོད་ལས་འདས། འདས་པ་ཆེན་པོ་བོན་ཉིད་
དབྱིངས་ཆེན་ལས། ཁ་དོག་གཟུགས་སྣང་མཚན་མ་དངོས་མ་གྲུབ། ཁྱབ་བདལ་
ཕྱོགས་རིས་མེད་པ་ཡོངས་ལ་ཁྱབ། དངོས་མེད་དངོས་འཛིན་དངོས་སུ་མཐོང་བ་
མེད། མ་མཐོང་རང་གསལ་བོན་ཉིད་བདལ་པའི་ཀློང་། ཁྱབ་བདལ་ཆེན་པོ་ཀུན་
གཞི་ཨེ་མ་ཧོ། སེམས་ཀྱི་རང་བཞིན་གང་དུ་རྒྱ་མ་ཆད། གཅིག་ལ་མ་སྤྲོས་དུ་མར་
འཕེལ་གྲིབ་མེད། འགལ་འབྲེལ་ཆ་མཐུན་དོན་ལ་གཅིག་བྱས་མེད། གཅིག་ཏུ་བསྡུས་
ཀྱང་ཀུན་ལ་མ་ཁྱབ་མེད། ཀུན་ཡིན་གང་མེན་ལྟ་བ་ཨེ་མ་ཧོ། སེམས་ཀྱི་གནས་
ལུགས་རིག་པའི་སྙིང་པོ་ཆེ། སྟོང་རིག་སྒྲིབ་མེད་སྙིང་པོ་བྱང་ཆུབ་སེམས། རིག་སྟོང་
སྤྲོས་བྲལ་ཡེ་ཤེས་གཉུག་མའི་རྒྱུན། བྱང་ཆུབ་ངང་ཐག་ཆད་མེད་འབྲལ་བ་མེད། ཇི་
བཞིན་དོན་དམ་ཉག་གཅིག་སྤྲོས་བྲལ་མེད། སྐྱོན་བྲལ་ཡེ་ཤེས་མཉམ་ཉིད་ལྷང་ངེ་བ།
འོད་གསལ་བོན་སྐུ་འགྱུར་མེད་བདེ་བ་ཆེ། འདུ་འབྲལ་མེད་པའི་སྒོམ་པ་ཨེ་མ་ཧོ། སྣ་
ཚོགས་སྤང་མེད་རང་འབྱུང་རོལ་པའི་སྐུ། མ་སྤྱད་མི་སྤྱོད་སྤྱོད་པའི་འདུ་ཤེས་མེད།
མ་སྤངས་མི་སྤང་སྤང་བའི་དྲི་མ་བྲལ། ཤུགས་འབྱུང་རང་ཤར་རྒྱ་ཡན་སྣ་ཚོགས་
སྤྱོད། ཀུན་འབྱུང་ཆགས་མེད་དོན་ལ་རྣམ་པར་དག མ་འབྲལ་མི་འབྲལ་མི་འགལ་
ཀུན་དང་མཐུན། ཆ་མཐུན་གོ་འགྲིགས་རིང་ལུགས་བཅོས་བསླད་མེད། ཤུགས་
118

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
འབྱུང་རང་ལུགས་སྤྱོད་པ་ཨེ་མ་ཧོ། ཇི་བཞིན་གནས་ལུགས་སྙིང་པོ་མཐར་ཐུག་དོན།
བྱ་བརྩལ་ཀུན་བྲལ་མ་བརྩལ་ལྷུན་གྱིས་གྲུབ། བརྩལ་མེད་རང་ཆས་རང་རིག་སྒྲིབ་
གཡོགས་བྲལ། འཁོར་འདས་དྲི་མེད་ཀ་དག་ཆེན་པོའི་སྐུ། བཟང་ངན་སྤང་བླང་
མཐའ་བྲལ་རིན་ཆེན་གླིང་། བླང་དང་དོར་མེད་རེ་དོགས་སྤྲོས་པ་ཟད། ཐིག་ལེ་ཉག་
གཅིག་བོན་ཉིད་བདེ་བའི་དབྱིངས། མ་བརྩལ་ལྷུན་གྲུབ་འབྲས་བུ་ཨེ་མ་ཧོ། འཕྲུལ་
གཤེན་སྣང་ལྡན་ལས་སོགས་འདུས་པའི་འཁོར། ཡེ་ཉིད་ཀུན་བཟང་དགོངས་པ་བྱིན་
རླབས་བཅུད། དགོངས་རྒྱུད་དྲི་མེད་རྣམ་དག་ང་ཡི་དབྱིངས། སྐྱེ་འགག་མེད་པའི་
རང་རིག་ཡེ་ཤེས་མཁའ། གཉིས་མེད་བདེ་བ་མ་བཅོས་སྤྲོས་བྲལ་ཀློང་། མཁའ་ཀློང་
དབྱེར་མེད་དོན་གྱི་དགོངས་པ་ནི། འཕྲུལ་གཤེན་སྣང་ལྡན་རྒྱུད་ལ་བྱིན་གྱིས་བརླབས།
ཟག་མེད་ཏིང་འཛིན་བདེ་བའི་དབང་བསྐུར་རོ། །སྐལ་ལྡན་རྒྱུད་ལ་སྨིན་ཅིང་གྲོལ་
བར་ཤོག །ཅེས་གསུངས་ནས། འཁོར་རྣམས་ཀྱང་རང་རང་གི་དགོངས་པ་སོ་སོར་
འཁོད་དོ། །བདེར་གཤེགས་དགོངས་བརྒྱུད་རིག་པ་ཐབས་ཀྱི་སྐུ། རྫུ་འཕྲུལ་སྟོང་ལྡན་
སྤྲུལ་པ་དུ་མ་འགྱེད། འཕྲུལ་གཤེན་སྣང་ལྡན་སྐུ་ལ་ཕྱག་འཚལ་བསྟོད། དུས་དེ་ཙམ་
ན། བར་ལྷ་འོད་གསལ་གྱི་གནས། གཡུང་དྲུང་ལྷ་རྩེ་གསང་བའི་གསས་མཁར་དུ།
ཡབ་འཕྲུལ་གཤེན་སྣང་ལྡན་ལ། ལྷ་ཡི་གཡུང་དྲུང་སེམས་དཔའ་མང་པོའི་ཚོགས་
དང་བཅས་ནས། དགོངས་པ་ལ་བཞུགས་པའི་མདུན་དུ། སྲིད་པའི་ལྷ་མོ་བཟང་ཟ་
རིང་བཙུན་མཆིས་ནས། ཨུ་དུ་འབར་བའི་མེ་ཏོག་འདབ་མ་སྟོང་དང་ལྡན་པ་གཅིག་
ཕུལ་ནས། ཞུས་པ།
ཀྱེ་འགྲོ་བའི་མགོན་གྱུར་སྐྱེ་འགྲོ་ཀུན་གྱི་ཡབ། སྲིད་པ་སྒྱུ་འཕྲུལ་འགྲོ་བའི་དམིག་
འཕྲུལ་ཆེ། བོན་ཉིད་དབྱིངས་ནས་རང་འབྱུང་ཐབས་ཀྱི་གཤེན། སྣང་བའི་འོད་ཀྱིས་
གང་འདུལ་དེ་ལྟར་སྟོན། དུག་ལྔའི་དགྲ་བཅོམ་ཡེ་ཤེས་ལྔ་དང་ལྡན། འཕྲུལ་གཤེན་
119

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྣང་ལྡན་སྐུ་ལ་གུས་པས་འདུད། ཉིད་ཀྱི་ཐུགས་ཉིད་ཡངས་པའི་དཀྱིལ་འཁོར་ནས།
ཐུགས་ཀྱི་ཉིང་ཁུ་མན་ངག་བཅུད་ཕྱུང་ལ། བདག་ཅག་འཁོར་རྣམས་ཀུན་ལ་བཤད་
དུ་གསོལ། ཞེས་ཞུས་སོ། །
དེ་ལ་སྟོན་པས་བཀའ་བསྩལ་པ། ཉོན་ཅིག་སྣོད་ལྡན་ལས་ཀྱི་ཕྱག་རྒྱ་མ། སྲིད་པའི་
ལྷ་མོ་རབ་ཏུ་བརྟན་པར་ཉོན། ཀུན་གཞི་སྐྱེ་མེད་འཁོར་འདས་འབྱུང་བའི་གནས།
རོལ་པ་འགག་མེད་ཡེ་ཤེས་ཆེན་པོའི་སྐུ། རང་འབྱུང་རང་རིག་ཡེ་ཤེས་སྒྲིབ་པ་མེད།
རིག་སྟོང་སྤྲོས་བྲལ་ཐམས་ཅད་ཡབ་ཀྱི་མཁའ། ཕྱི་ནང་སྣོད་བཅུད་འཁོར་འདས་ང་
ཡི་ངང་། སྣང་ཞིང་སྲིད་པ་སྐྱེ་འགྲོ་ང་ཡི་སྲས། ང་ཡིས་མ་ཁྱབ་འཁོར་འདས་ཡོད་མི་
སྲིད། ང་སྲིད་གོང་དུ་སྲིད་པའི་མིང་ཡང་མེད། ཡེ་སྲིད་རྒྱལ་པོ་དེ་ཡི་རོལ་པ་ལས།
ཐམས་ཅད་མ་ལུས་སྒྱུ་མ་ཆོ་འཕྲུལ་ཅན། སྣ་ཚོགས་མཚན་མ་མིང་གི་གདགས་བྱ་ཙམ།
དོན་ལ་ཐིག་ལེ་ཉག་གཅིག་ང་ཡི་དབྱིངས། ཕྱི་ནང་སྣོད་བཅུད་འཁོར་འདས་མ་ལུས་
བོན། བརྒྱད་ཁྲི་བཞི་སྟོང་ཚིག་གི་བརྗོད་བྱ་རྣམས། སྨྲ་བསམ་བརྗོད་མེད་ཁོ་བོའི་
ཀློང་དུ་སྟོང་། སྨྲ་བརྗོད་ཚིག་ལས་འདས་སོ་ལྷ་མོ་ཡུམ། དགེ་བ་སྡིག་པ་གང་དུ་ལུང་
མ་བསྟན། དྲན་པའི་རྩིས་ཀྱིས་མི་འཛིན་དམིགས་གཏད་བྲལ། དགག་སྒྲུབ་མེད་པ་
ཁོ་བོའི་ངང་དུ་བདེ། དགེ་སྡིག་བླང་དོར་མེད་དོ་ལྷ་མོ་ཡུམ། བོན་ཉིད་དབྱིངས་ནས་
གང་གིས་འདུ་མ་བྱས། སྐྱོན་དང་ཡོན་ཏན་གང་གི་མཐས་མ་རེག །ལུང་མ་བསྟན་
པ་ཁོ་བོའི་ངང་དུ་བདེ། འཁོར་འདས་གང་གི་མ་སྒྲོས་ལྷ་མོ་ཡུམ། ཀུན་གཞི་ཀློང་ནི་
ཁྱབ་ཅིང་ཡོངས་ལ་བདལ། མ་ཤོང་མི་ཤོང་དོགས་པའི་མཐའ་དང་བྲལ། ཡངས་
དོག་མེད་པར་ངོ་བོའི་ཀློང་དུ་གནས། མཐའ་དབུས་ཕྱོགས་རིས་མེད་དོ་ལྷ་མོ་ཡུམ།
གནས་ལུགས་རིག་པ་འགག་མེད་ཟང་ཐལ་སྐུ། སྐྱོན་བྲལ་ཡེ་ཤེས་མཉམ་ཉིད་ལྷང་ངེ་
བ། སྒྲིབ་གཡོགས་མེད་པ་ཁོ་བོའི་ངང་དུ་གསལ། དྲི་མེད་རྗེན་པར་གནས་སོ་ལྷ་མོ་
20

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
ཡུམ། སྣ་ཚོགས་འབྱུང་འཇུག་མཚན་མ་སེམས་ཀྱི་བློ། ཅི་སྙེད་རབ་འབྱམས་དེ་སྙེད་
རང་འབྱུང་རྩལ། དགག་སྒྲུབ་མེད་པར་ཁོ་བོའི་ངང་དུ་ཤེས། གང་ཡང་སྤང་བླང་
མེད་དེ་ལྷ་མོ་ཡུམ། གདོད་ནས་སྙིང་པོ་བྱང་ཆུབ་འགྱུར་མི་སྲིད། བསྐལ་སྲིད་འཁྲུག་
ཀྱང་བྱང་སེམས་ནུབ་མི་འགྱུར། འགྱུར་བ་མེད་པར་ཁོ་བོའི་ཀློང་དུ་རྟག ཐོག་མཐའ་
འགྱུར་ནུབ་མེད་དོ་ལྷ་མོ་ཡུམ། ཅི་བཞིན་སྙིང་པོ་དེ་ཉིད་སངས་རྒྱས་སྐུ། གདོད་མའི་
དུས་ནས་མ་རིག་མུན་པ་སངས། རིག་པའི་ཡེ་ཤེས་ཁོ་བོའི་ཀློང་དུ་རྒྱས། རང་སེམས་
སངས་རྒྱས་ཡིན་ནོ་ལྷ་མོ་ཡུམ། ཡེ་ནས་དུས་གསུམ་དུས་མེན་མཉམ་པ་ལ། སྔོན་
དང་མ་འོངས་གང་གི་མཐར་མི་དམིགས། མཐའ་འཛིན་མཐའ་བྲལ་ཁོ་བོའི་ངང་དུ་
བདེ། དུས་གསུམ་མཉམ་པ་ཉིད་དོ་ལྷ་མོ་ཡུམ། ཡེ་ནས་ཀ་དག་སྒྲིབ་མེད་འདུས་མ་
བྱས། མ་རིག་འཁྲུལ་པའི་མཚན་མ་གཞི་ལ་དག །ཉོན་མོངས་དྲི་མ་ཁོ་བོའི་ངང་ལ་
འདས། གནས་ལུགས་ཀ་དག་ཡིན་ནོ་ལྷ་མོ་ཡུམ། བོན་ཉིད་དབྱིངས་ནས་འགག་མེད་
རོལ་པའི་རྩལ། སྣང་ཞིང་སྲིད་པ་འཁོར་བ་མྱང་འདས་རྣམས། སྤང་བླང་མེད་པ་ཁོ་
བོའི་ངང་དུ་རྫོགས། རང་བཞིན་ལྷུན་གྲུབ་ཡིན་ནོ་ལྷ་མོ་ཡུམ། ཅི་བཞིན་འབྱུང་བ་དེ་
བཞིན་བོན་སྐུ་ཡུམ། སྣང་ཙམ་ཉིད་ལ་དངོས་པོ་ངོ་བོ་སྟོང༌། མཚན་མ་མེད་པར་ཁོ་
བོའི་ཀློང་དུ་བདེ། ཐམས་ཅད་བོན་སྐུ་ཡིན་ནོ་ལྷ་མོ་ཡུམ། ཇི་སྲིད་རབ་འབྱམས་རྒྱལ་
བའི་དཀྱིལ་འཁོར་ལ། དེ་སྲིད་སྐྱེ་འགྲོ་གཟུགས་སྐུ་རྣམ་པ་གཉིས། རང་འབྱུང་རང་
ཤར་ཁོ་བོའི་ཀློང་དུ་ཐིམ། ཐམས་ཅད་རང་སྣང་ཡིན་ནོ་ལྷ་མོ་ཡུམ། སྣང་བ་སྣ་ཚོགས་
རང་འབྱུང་རོལ་པ་ལས། གཞན་དབང་བདེན་པར་འཛིན་པ་འཁྲུལ་པའི་བློ། རང་
དབང་རང་བསྒྱུར་ཁོ་བོའི་ངང་དུ་རྫུན། གང་ལ་དངོས་མཚན་མེད་དོ་ལྷ་མོ་ཡུམ། ཅི་
བཞིན་ཡོན་ཏན་དགོས་དགུའི་ལོངས་སྤྱོད་རྫས། ཡིད་བཞིན་ནོར་བུ་སྨོན་ལམ་དམ་
པའི་གནས། སྤང་བླང་མེད་པ་ཁོ་བོའི་ངང་ལ་འཚོགས། དགོས་དགུ་རང་ལ་ཚང་ངོ་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལྷ་མོ་ཡུམ། ཡེ་ནས་རང་སེམས་སངས་རྒྱས་ངོ་བོ་ཉིད། བྱ་བརྩལ་སྤྱོད་འཇུག་དྲི་མ་
ཀུན་ལ་འདས། སྐད་ཅིག་འབྲལ་མེད་ཁོ་བོའི་ངང་ལ་གནས། །སངས་རྒྱས་བསྒྲུབ་
ཏུ་མེད་དོ་ལྷ་མོ་ཡུམ། ཀུན་གཞིའི་ཀློང་ནས་ཐམས་ཅད་མ་ལུས་འབྱུང་། སྐྱོན་དང་
ཡོན་ཏན་གཞི་འགྱུར་སྙིང་པོ་ཆེ། བཟང་ངན་མེད་པ་ཁོ་བོའི་ངང་ལ་མཉམ། འཁོར་
བ་སྤང་དུ་མེད་དོ་ལྷ་མོ་ཡུམ། བྱང་ཆུབ་སེམས་འདི་འཁོར་འདས་ཀུན་གྱི་གཞི། ཀུན་
ཁྱབ་ཀུན་འདུས་ཀུན་ཤོང་ཡངས་པའི་ཀློང་། ཐམས་ཅད་མ་ལུས་ཁོ་བོའི་དབྱིངས་ལ་
རྫོགས། འཁོར་འདས་གཉིས་སུ་མེད་དོ་ལྷ་མོ་ཡུམ། ཉོན་མོངས་དུག་ལྔ་ཡེ་ཤེས་ཆེན་
པོའི་དབྱིངས། ལྷ་སྐུ་ཕྱག་རྒྱ་དཀྱིལ་འཁོར་མཁའ་ལ་རྫོགས། སྟོབས་ལྔ་རྫུ་འཕྲུལ་ཁོ་
བོའི་ངང་ལས་འབྱུང་། དུག་ལྔ་སྤང་དུ་མེད་དོ་ལྷ་མོ་ཡུམ། ཡེ་ནས་བདག་མེད་སྟོང་
པ་བོན་གྱི་དབྱིངས། སྟོང་ལས་འོད་ཤར་ཡེ་ཤེས་ལྔ་ཡི་ངང་། སྟོང་རིག་སྒྲིབ་མེད་ཁོ་
བོའི་ཆོ་འཕྲུལ་འོད། ཡེ་ཤེས་བསྒྲུབ་ཏུ་མེད་དོ་ལྷ་མོ་ཡུམ། གནས་ལུགས་རྟོགས་པ་
བདག་མེད་ལྟ་བའི་དབྱིངས། དུག་དང་ཡེ་ཤེས་གང་གིས་མཚོན་དུ་མེད། འཁོར་
འདས་བྱེ་བྲག་ཁོ་བོའི་འུབ་ཏུ་ཆུད། ལྟ་བ་སྤྲོས་མཐའ་བྲལ་ལོ་ལྷ་མོ་ཡུམ། མ་བསྒོམ་
རང་གསལ་སྣང་བའི་འོད་པོ་ཆེ། མི་འགྲོ་མི་འོང་ཡེ་ཤེས་ཚོན་གང་སྐུ། ངང་ལ་ངང་
གནས་གདོད་མ་ཁོ་བོའི་གཤིས། སྒོམ་པ་དམིགས་གཏད་བྲལ་ལོ་ལྷ་མོ་ཡུམ། ཕྱི་
ནང་སྣོད་བཅུད་འཁོར་བ་མྱང་འདས་ཀུན། མཚན་མ་མེད་པར་བོན་ཉིད་དབྱིངས་
ལ་སྤྱོད། སྤང་བླང་མེད་པར་ཁོ་བོའི་རོལ་པ་ཆེ། སྤྱོད་པ་དགག་སྒྲུབ་བྲལ་ལོ་ལྷ་མོ་
ཡུམ། བླ་མེད་འབྲས་བུ་ཐེག་ཆེན་གསང་བའི་དོན། རིན་ཆེན་གླིང་ཕྱིན་བཟང་ངན་
བླང་དོར་མེད། གང་གིས་མི་འགྱུར་ཁོ་བོའི་ས་ལེ་སྦྲམ། འབྲས་བུ་རེ་དོགས་བྲལ་ལོ་ལྷ་
མོ་ཡུམ། མ་ཆགས་མི་ཆགས་ཆགས་མེད་དོན་ལ་རོལ། ནམ་མཁའ་ལྟ་བུ་ཡོངས་ལ་
ཆགས་པ་མེད། དངོས་མཚན་མ་ལུས་ཁོ་བོའི་དབྱིངས་ལ་རྫོགས། རྫོགས་ཆེན་དོན་
122

སེམས་སྡེ། ། ནམ་མཁའ་སྤྱི་གཅོད་ཀྱི་དགོངས་ཉམས།
ལ་རོལ་ཅིག་ལྷ་མོ་ཡུམ། ཡེ་ཉིད་སྟོན་པ་ཐུགས་རྗེས་བྱིན་གྱིས་བརློབས། རྫོགས་སྐུ་
རིགས་ལྔ་དགོངས་བརྒྱུད་རྣམ་པར་དག །ཚད་མེད་འོད་ལྡན་ཐུགས་ཉིད་དག་པའི་
དོན། འཕྲུལ་གཤེན་སྣང་ལྡན་མན་ངག་ཐུགས་ཀྱི་བཅུད། ཡུམ་ཆེན་ལྷ་མོའི་རྒྱུད་ལ་
བྱིན་གྱིས་བརླབས། མཚན་ལྡན་རིགས་ཀྱི་གཟུང་མར་དབང་བསྐུར་རོ། འགྲོ་བ་མ་
ལུས་རྒྱུད་ལ་སྨིན་པར་ཤོག །ཅེས་གསུངས་ནས། འཁོར་རྣམས་ཀྱང་རང་རང་གི་
དགོངས་པ་ལ་སོ་སོར་འཁོད་དོ། །
སྐྱེ་མེད་དབྱིངས་ནས་འགག་མེད་ཡུམ་གྱི་སྐུ། དུས་གསུམ་སངས་རྒྱས་མ་ལུས་
བསྐྱེད་པའི་ཡུམ། བ་ག་ཀློང་ཆེན་སྐུ་ལ་ཕྱག་འཚལ་བསྟོད། ཡང་དུས་དེ་ཙམ་
ན། སུམ་ཅུ་རྩ་གསུམ་གྱི་གནས། གླིང་དགུ་འཁྱིལ་པ་རྒྱ་མཚོའི་འགྲམ། དགའ་བ་མེ་
ཏོག་མཛེས་པའི་གླིང་ལ། ཤེལ་གུར་དཀར་པོའི་ནང་དུ། ཡུམ་བཟང་ཟ་རིང་བཙུན་
ལ། ལྷའི་གཡུང་དྲུང་སེམས་དཔའ་སེམས་མ་མང་པོས་བསྐོར་ནས། ཐབས་ཅིག་ཏུ་
བཞུགས་ཏེ། དེ་ལ་གཤེན་འཆི་མེད་གཙུག་ཕུད་ཀྱིས། མེ་ཏོག་མ་དྷ་ར་བ་ཁལ་སྟོང་
ཕུལ་ནས། གུས་པའི་ཚུལ་གྱིས་ཞུས་པ། བོན་ཉིད་དབྱིངས་ནས་ཐུགས་རྗེས་བསྐྱེད་
པའི་ཡུམ། ཉི་མའི་འོད་ལ་ཟླ་བའི་ཟེར་དང་ལྡན། གཞའ་ཚོན་སྣ་ལྔའི་འོད་དཔུངས་
རབ་ཏུ་འཕྲོ། འབར་བའི་ཕྲེང་བས་སྟོང་གསུམ་མུན་པ་སེལ། བཟང་ཟ་རིང་བཙུན་
སྐུ་ལ་ཕྱག་འཚལ་ལོ། ། ལྷ་མོ་ཉིད་ཀྱི་ཐུགས་ཀྱི་དཀྱིལ་འཁོར་ནས། མ་རིག་མུན་སེལ་
འཁོར་བའི་སྨུག་འཇོམས་པའི། གསལ་བའི་སྒྲོན་མ་འཕྲུལ་ངག་བདེན་པའི་བོན།
ཐུགས་ཀྱི་དཀྱིལ་ནས་བདེན་པའི་བཅུད་ཕྱུང་ལ། བདག་ཅག་འཁོར་རྣམས་ཀུན་ལ་
བཤད་དུ་གསོལ། ཞེས་ཞུས་སོ། དེ་ལ་ཡུམ་གྱི་ཞལ་ནས་གསུངས་པ། ཉོན་ཅིག་ལྷ་
དང་ལྷ་མོ་འདུས་པའི་འཁོར། འཆི་མེད་གཙུག་ཕུད་ལས་སོགས་གུས་པས་ཉོན། ཀུན་
གཞི་རྣམ་དག་ཡངས་པའི་དཀྱིལ་འཁོར་ནས། ཕྱི་ནང་སྣོད་བཅུད་འཁོར་འདས་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 140_
སྒྲིབ་མེད་སྐུ། བརྒྱད་ཁྲི་བཞི་སྟོང་འགག་མེད་རང་བཞིན་གསུང་། དྲན་རིག་སྣ་
ཚོགས་དངོས་མེད་ཡེ་སྟོང་ཐུགས། མ་བཅོས་མ་སྤྲོས་མ་བཀག་མི་འགག་པ། མཉམ་
ཉིད་ཁྱབ་བདལ་རང་འབྱུང་གནས་པ་ལ། མཚན་མའི་ཚིག་གིས་བརྗོད་བྱ་ཡེ་ནས་
མེད། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། མི་སྐྱེ་མི་འགག་ནམ་མཁའི་ངོ་བོ་
ཉིད། མཚན་ཉིད་སོ་སོར་ཡེ་ཤེས་སྤྱོད་ཡུལ་ཅན། མ་ཆགས་མི་ལེན་མ་སྤངས་བོན་གྱི་
སྐུ། སྤྲོས་བསྡུས་མེད་པར་ཡུམ་ཆེན་ཀློང་དུ་ངེས། འདི་ལས་ལྷག་པའི་དོན་དམ་ཡོད་
མ་ཡིན། གནས་ལུགས་སྙིང་པོ་ཀུན་གཞི་བྱང་ཆུབ་སེམས། རིག་པའི་སྙིང་པོ་འགྱུར་
མེད་བདེ་བ་ཆེ། སྐྱེ་བར་མ་འཛིན་རྟག་པའི་མཐའ་དང་བྲལ། འགག་པར་མ་འཛིན་
ཆད་པའི་མཐའ་དང་བྲལ། རྟག་ཆད་གཉིས་མེད་ཡུམ་ཆེན་ཀློང་དུ་བདེ། གནས་
ལུགས་སྙིང་པོ་ཀུན་གཞི་བྱང་ཆུབ་སེམས། ཡོད་པར་མ་འཛིན་སྣང་བའི་མཐའ་དང་
བྲལ། མེད་པར་མ་འཛིན་སྟོང་པའི་མཐའ་དང་བྲལ། སྣང་སྟོང་གཉིས་མེད་ཡུམ་ཆེན་
ཀློང་དུ་བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས། གྲུབ་པར་མ་འཛིན་
སྐྱེ་བའི་མཐའ་དང་བྲལ། མ་གྲུབ་མ་འཛིན་འགག་པའི་མཐའ་དང་བྲལ། སྐྱེ་འགག་
གཉིས་མེད་ཡུམ་ཆེན་ཀློང་དུ་བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས།
བདེ་བར་མ་འཛིན་དགའ་བའི་མཐའ་དང་བྲལ། སྡུག་པར་མ་འཛིན་ཞུམ་པའི་མཐའ་
དང་བྲལ། བདེ་སྡུག་གཉིས་མེད་ཡུམ་ཆེན་ཀློང་དུ་བདེ། གནས་ལུགས་སྙིང་པོ་ཀུན་
གཞི་བྱང་ཆུབ་སེམས། བཟང་དུ་མ་འཛིན་རེ་བའི་མཐའ་དང་བྲལ། ངན་དུ་མ་
འཛིན་དོགས་པའི་མཐའ་དང་བྲལ། བཟང་ངན་གཉིས་མེད་ཡུམ་ཆེན་ཀློང་དུ་བདེ།
གནས་ལུགས་སྙིང་པོ་ཀུན་གཞི་བྱང་ཆུབ་སེམས། རེ་བར་མ་འཛིན་ལྷ་ལ་སྐྱབས་མ་
ཚོལ། དོགས་པར་མ་འཛིན་བདུད་ལ་དོགས་མ་རྩི། རེ་དོགས་གཉིས་མེད་ཡུམ་ཆེན་
ཀློང་དུ་བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས། སྤང་དུ་མེད་དོ་ཡོན་
124

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
ཏན་ཕུན་སུམ་ཚོགས། བླང་དུ་མེད་དོ་ཆགས་སྐྱོན་དྲི་མ་བྲལ། སྤང་བླང་བྱར་མེད་
ཡུམ་ཆེན་ཀློང་དུ་བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས། འཁོར་བ་
མེད་དོ་དྲི་མེད་ཀ་ནས་དག །འདས་པ་མེད་དེ་རང་བཞིན་ལྷུན་གྱིས་གྲུབ། འཁོར་
འདས་དབྱེར་མེད་ཡུམ་ཆེན་ཀློང་དུ་བདེ། གནས་ལུགས་སྙིང་པོ་ཀུན་གཞི་བྱང་ཆུབ་
སེམས། སྤྲོས་པ་མེད་པར་ཐིག་ལེ་ཉག་གཅིག་དབྱིངས། བསྡུས་པ་མེད་པར་བརྒྱད་
ཁྲི་བཞི་སྟོང་དོན། སྤྲོ་བསྡུ་མེད་པར་ཡུམ་ཆེན་ཀློང་དུ་བདེ། གནས་ལུགས་སྙིང་པོ་
ཀུན་གཞི་བྱང་ཆུབ་སེམས། བདེན་པར་འཛིན་པའི་དོན་ལ་གྲུབ་པ་མེད། རྫུན་པར་
འཛིན་པའི་དངོས་པོ་མཚན་མར་དབེན། བདེན་རྫུན་དབྱེར་མེད་ཡུམ་ཆེན་ཀློང་དུ་
བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས། བདག་ཏུ་འཛིན་པའི་རྒྱུ་
ལས་གྲུབ་པ་མེད། གཞན་དུ་འཛིན་པའི་རྐྱེན་གྱིས་བསླད་པ་མེད། བདག་གཞན་
དབྱེར་མེད་ཡུམ་ཆེན་ཀློང་དུ་བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས།
ཡངས་པར་འཛིན་པའི་སེམས་ལ་མཐའ་མ་གྲུབ། དོག་པར་འཛིན་པའི་སེམས་ལ་རྒྱ་
མ་ཆད། ཡངས་དོག་དབྱེར་མེད་ཡུམ་ཆེན་ཀློང་དུ་བདེ། གནས་ལུགས་སྙིང་པོ་ཀུན་
གཞི་བྱང་ཆུབ་སེམས། སྐྱོན་དུ་འཛིན་པའི་སེམས་ལ་གནོད་མ་གྲུབ། ཡོན་ཏན་འཛིན་
པའི་སེམས་ལ་ཕན་མ་བཏགས། སྐྱོན་ཡོན་དབྱེར་མེད་ཡུམ་ཆེན་ཀློང་དུ་བདེ། གནས་
ལུགས་སྙིང་པོ་ཀུན་གཞི་བྱང་ཆུབ་སེམས། གསལ་ལོ་མཉམ་པའི་རྟོག་པ་ཡེ་ནས་མེད།
སྟོང་ངོ་མཉམ་པའི་ལྟ་བ་མཐར་མ་ལྟུང་། གསལ་སྟོང་དབྱེར་མེད་ཡུམ་ཆེན་ཀློང་དུ་
བདེ། གནས་ལུགས་སྙིང་པོ་ཀུན་གཞི་བྱང་ཆུབ་སེམས། ལེགས་པར་འཛིན་པའི་ཡོན་
ཏན་མཐའ་ལས་འདས། ཉེས་པར་འཛིན་པའི་སྐྱོན་གྱིས་མཐའ་ལས་འདས། ལེགས་
ཉེས་དབྱེར་མེད་ཡུམ་ཆེན་ཀློང་དུ་བདེའ། གནས་ལུགས་སྙིང་པོ་ཀུན་གཞི་བྱང་ཆུབ་
སེམས། ཡིན་པར་མ་འཛིན་གང་ལ་དངོས་པོ་མེད། མིན་པར་མ་འཛིན་སྣང་སྲིད་
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སེམས་ལས་བྱུང་། ཀུན་ཡིན་གང་མིན་ཡུམ་ཆེན་ཀློང་དུ་བདེ། མཐའ་བྲལ་སྙིང་པོ་
ཀུན་གཞི་བྱང་ཆུབ་སེམས། ཀུན་ཡིན་གང་མིན་ལྟ་བ་ཨེ་མ་ཧོ། དམིགས་མེད་བློ་
འདས་སྒོམ་པ་ཨེ་མ་ཧོ། ཤུགས་འབྱུང་རྒྱ་ཡན་སྤྱོད་པ་ཨེ་མ་ཧོ། རེ་དོགས་མཐའ་བྲལ་
འབྲས་བུ་ཨེ་མ་ཧོ། ལྟ་སྒོམ་སྤྱོད་འབྲས་ཡུམ་གྱི་དགོངས་པ་འདི། བདེ་བ་མ་གྲུབ་
དགའ་བྲོད་བདུད་ལས་རྒྱལ། སྡུག་བསྔལ་མ་གྲུབ་ཉོན་མོངས་ཕྱག་མས་འདེབས།
གཉིས་སུ་མི་འཛིན་འཁྲུལ་པའི་གཞི་རྩ་བྲལ། བདག་ཏུ་མི་འཛིན་རྟོག་པའི་དྲྭ་བ་
བཀྲལ། གཞན་དུ་མི་ཆགས་འཛིན་པའི་ཐ་རམས་བཤིགས། ནམ་མཁའི་དབྱིངས་སུ་
ཀུན་ཁྱབ་ཡངས་པ་ཆེ། ས་གཞིའི་གཏོས་སུ་ཀུན་བརྟེན་ཐེག་པ་ཆེ། ཡུམ་ཆེན་ཀློང་
དུ་ཀུན་འབྱུང་སྲིད་པ་ཆེ། སེམས་ཉིད་ངང་དུ་སྣ་ཚོགས་ངོ་མཚར་ཆེ། བོན་ཉིད་
དབྱིངས་སུ་མཚན་མའི་ཆོ་འཕྲུལ་ཆེ། ཆེན་པོ་སྟོང་ཉིད་འཁོར་འདས་ཡོངས་རྫོགས་
བོན། རྫོགས་པ་ཆེན་པོ་ནམ་མཁའི་ངང་ཚུལ་ཅན། སྤང་བླང་བཀག་སྒྲུབ་མུ་མཐའ་
ཀུན་ལས་འདས། འདས་པ་ཆེན་པོ་ཡུམ་གྱི་ཐེག་པ་ཆེ། མ་རིག་རྨོངས་པ་ཅན་ལ་དུག་
དང་མཚོན། སྐལ་ལྡན་རིག་པ་ཅན་ལ་སྨན་དང་རྩི། བདེར་གཤེགས་དགོངས་རྒྱུད་
བྱིན་རླབས་རྣམ་པར་དག །རྒྱལ་བ་ཡབ་ཀྱི་མཁའ་ལ་འོད་སྤྲོས་ནས། བ་ག་ཡུམ་གྱི་
ཀློང་དུ་སྒྲོན་མེ་འབར། མ་རིག་མུན་པའི་འཁོར་བ་རབ་བསལ་ནས། རིགས་ལྡན་
སྲས་ཀྱི་རྒྱུད་ལ་ཡེ་ཤེས་འོད། རབ་ཏུ་གསལ་བ་ཆེན་པོའི་དབང་བསྐུར་རོ། །འགྲོ་བ་
སྨག་གི་མུན་པས་གཏིབ་པ་ལ། རང་རིག་ཡེ་ཤེས་སྒྲོན་མེ་འདེགས་པར་མཛོད། ཅེས་
གསུངས་ནས། བྱིན་གྱིས་བརླབས་པས། འཁོར་རྣམས་ཀྱང་རྟོག་མེད་ལྟ་བའི་དོན་
ཐུགས་སུ་ཆུད་ཅིང་། མུ་བཞི་རྟག་ཆད་མཐའ་དང་བྲལ་ནས་ཀུན་ཡིན་གང་མིན་གྱི་
ལྟ་བ་ལ་ཟློས་ཏེ། རྫོགས་པ་ཆེན་པོའི་དོན་ལ་གནས་པར་གྱུར་ཏོ། །སློབ་དཔོན་འཆི་
མེད་གཙུག་ཕུད་ཀྱང་། བདེར་གཤེགས་དགོངས་རྒྱུད་ཀྱི་བྱིན་རླབས་རིམ་པར་ཞུགས་ས་
126

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
ཏེ། སྐྱེ་བ་མེད་པའི་དབྱིངས་ལ་འགག་པ་མེད་པའི་དོན་ཐོབ་ཏེ། འཁོར་འདས་ཐམས་
ཅད་ཡངས་དོག་མེད་པར་རྒྱས་ཐེབ་ནས། ཡངས་པ་ཆེན་པོ་ཁྱབ་བདལ་གྱི་རང་
བཞིན་དུ་བཞུགས་སོ། །འཁོར་རྣམས་ཀྱང་རང་རང་གི་དགོངས་པ་ལ་སོ་སོར་འཁོད་
དོ། །
༧ ཡང་དུས་དེ་ཙམ་ན། སུམ་ཅུ་རྩ་གསུམ་ལྷའི་གནས། གཡུ་ལུང་ཤེལ་གྱི་བྲག་
ཕུག་ཞེས་བྱ་བ་རུ། སྟོན་པ་འཆི་མེད་གཙུག་ཕུད་ལ། འཁོར་གྱི་དམ་པ་ཕྲུ་གཤེན་
གཙུག་ཕུད་དང༌། སྣང་གཤེན་གཙུག་ཕུད་དང་། འཕྲུལ་གཤེན་གཙུག་ཕུད་དང་།
སྲིད་གཤེན་གཙུག་ཕུད་དང་། ཚངས་པ་གཙུག་ཕུད་དང་། འདུར་གཤེན་གཙུག་
ཕུད་དང༌། གསང་བ་འདུས་པ་ལས་སོགས་པ། ཐེག་པ་རིམ་དགུའི་གཤེན་རྣམས་
དང་། ཐབས་གཅིག་ཏུ་བཞུགས་ཏེ། དེ་ཡི་དུས་ན། གཤེན་གསང་བ་འདུས་པས། མེ་
ཏོག་ནམ་མཁའ་ལྡིང་ལག་ཏུ་ཐོགས་ནས། སྟོན་པ་ལ་ཞུས་པ། ཀྱེ་མ་སྟོན་པ་ཐུགས་
རྗེའི་བདག་ཉིད་ཅན། ཨུད་འབར་གཙུག་སྐྱེས་འཆི་མེད་རྒྱལ་པོའི་སྐུ། བསྐལ་སྟོང་
སངས་རྒྱས་ཀུན་གྱི་མཆོག་གྱུར་པ། དྲི་མེད་གཙུག་ཕུད་འགྱུར་མེད་གཡུང་དྲུང་འཆང་།
ཐུགས་ཀྱི་དཀྱིལ་ནས་བདེན་པའི་བཅུད་ཕྱུང་ལ། བདག་ཆག་འཁོར་རྣམས་ཀུན་ལ་
བཤད་དུ་གསོལ། ཞེས་ཞུས་སོ། དེ་ལ་སྟོན་པས་གསུངས་པ། ཉོན་ཅིག་གཙུག་ཕུད་
ཐོབ་པའི་གཤེན་རྣམས་དང་། གསང་བའི་དོན་ལྡན་གསང་བ་འདུས་པ་ཉོན། གསང་
བའི་མན་ངག་དམ་པ་བདག་གིས་བཤད། གཡུང་དྲུང་བོན་ལ་རྒྱ་ཆེ་གྲངས་མང་ནས།
བརྒྱད་ཁྲི་བཞི་སྟོང་བསམ་གྱིས་མི་ཁྱབ་ཀྱང་། བསྡུས་པའི་དོན་ལ་ཉག་གཅིག་སེམས་
ལས་མེད། སེམས་ཉིད་ངོ་བོ་སྟོང་ཞིང་བདག་མེད་ལ། སྣ་ཚོགས་མཚན་མ་མིང་གི་
གདགས་བྱ་ཅན། ཡོད་མེད་སྣང་སྟོང་རྟག་ཆད་མཐར་མི་དམིགས། བརྗོད་མེད་
བརྗོད་བྲལ་སེམས་ཉིད་ཕ་རོལ་ཕྱིན། རྒྱལ་བ་ཡབ་ཡུམ་དགོངས་པ་མདོར་བསྡུས་
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དོན། བདག་མེད་ལྟ་བ་སྤྱི་རྒྱ་རླབས་ཀྱིས་གཅོད། ཐེག་རིམ་བརྒྱད་པོ་གོམ་པས་དུས་
གཅིག་བགྲོད། བོན་ཉིད་དོན་ལ་ཡངས་དོག་མཐའ་དབུས་མེད། མཐའ་བྲལ་ཆེན་པོ་
ཁོ་བོའི་ངང་དུ་བདེ། བྱང་ཆུབ་སེམས་ནི་ལེགས་ཉེས་མཐའ་བྲལ་ལ། ལེགས་པས་མ་
བརྒྱན་ཉེས་པས་ག་ལ་གནོད། གཏོ་དང་དཔྱད་ཅེས་བྱ་བའི་རྒྱུ་རྐྱེན་མེད། ཕྱྭ་གཤེན་
ཐེག་པས་མ་བཅིངས་ཡངས་པས་བཀྲོལ། ལེགས་ཉེས་མེད་པ་ངོ་བོའི་ངང་དུ་བདེ།
བྱང་ཆུབ་སེམས་ནི་ཕན་མེད་གནོད་བྲལ་ལ། ཕན་པས་མི་བརྩི་གནོད་པས་ག་ལ་
འཇིག །ལྷ་དང་འདྲེ་ཞེས་བྱ་བའི་མིང་མ་གྲུབ། སྣང་གཤེན་ཐེག་པས་མ་བཅིངས་རིག་
པས་བཀྲོལ། ཕན་གནོད་མེད་པ་ཁོ་བོའི་ངང་དུ་བདེ། བྱང་ཆུབ་སེམས་ནི་གསད་
གསོ་གཉིས་མེད་ལ། གསད་པ་མ་གྲུབ་གསོ་བའི་ཡུལ་ལས་འདས། བདག་དང་
གཞན་ཞེས་བྱ་བའི་ཡུལ་མ་གྲུབ། འཕྲུལ་གཤེན་ཐེག་པས་མ་བཅིངས་ཡངས་པས་
བཀྲོལ། བྱམས་སྡང་མེད་པ་ཁོ་བོའི་ངང་དུ་བདེ། བྱང་ཆུབ་སེམས་ནི་ཐར་འཁོར་
གཉིས་མེད་ལ། ཐར་བར་མི་རེ་འཁོར་བར་དོག་པ་མེད། ཐར་དང་ལྷུང་བ་བྱ་བའི་
མིང་མ་གྲུབ། སྲིད་གཤེན་ཐེག་པས་མ་བཅིངས་བདེ་བས་བཀྲོལ། ཐར་འཁོར་གཉིས་
མེད་ཁོ་བོའི་ངང་དུ་བདེ། བྱང་ཆུབ་སེམས་ནི་རྒྱུ་འབྲས་གཉིས་མེད་ལ། རྒྱུ་ལས་མ་
སྐྱེས་འབྲས་བུ་གང་དུ་དམིགས། དགེ་དང་མི་དགེ་བྱ་བའི་མིང་མ་གྲུབ། དགེ་བསྙེན་
ཐེག་པས་མ་བཅིངས་བྱར་མེད་བཀྲོལ། བྱ་བརྩལ་མེད་པ་ཁོ་བོའི་ངང་དུ་བདེ། བྱང་
ཆུབ་སེམས་ནི་སྤང་བླང་བྱར་མེད་པ། སྤང་བའི་ཡུལ་མེད་བླང་བའི་མཚན་མ་མེད།
བླང་དང་དོར་ཞེས་བྱ་བའི་མིང་མ་གྲུབ། དྲང་སྲོང་ཐེག་པས་མ་བཅིངས་ཕྱག་རྒྱས་
བཀྲོལ། སྤང་བླང་མེད་པར་ཁོ་བོའི་ངང་དུ་བདེ། བྱང་ཆུབ་སེམས་ནི་ཐབས་ཤེས་སྦྱོར་
མེད་ལ། ཐབས་ཞེས་མ་སྲིད་ཤེས་རབ་འབྱུང་བ་མེད། བསྙེན་དང་སྒྲུབ་པ་བྱ་བའི་
མིང་མ་གྲུབ། ཨ་དཀར་ཐེག་པས་མ་བཅིངས་དངོས་མེད་བཀྲོལ། ཐབས་ཤེས་དབྱེར་
128

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
མེད་ཁོ་བོའི་ངང་དུ་བདེ། བྱང་ཆུབ་སེམས་ནི་དབྱིངས་ཤེས་དབྱེར་མེད་ལ། དབྱིངས་
ཞེས་མི་འགྱུར་ཡེ་ཤེས་ནུབ་མི་འགྱུར། གནས་དང་མི་གནས་བྱ་བའི་མིང་མ་གྲུབ། ཡེ་
གཤེན་ཐེག་པས་མ་བཅིངས་ལྟ་བས་བཀྲོལ། རྟག་ཆད་མེད་པར་ཁོ་བོའི་ངང་དུ་བདེ།
དེ་ལྟར་བདག་གི་སྙིང་པོ་བྱང་ཆུབ་སེམས། ཡེ་ནས་ཐོག་མཐའ་འགྱུར་ནུབ་མེད་པ་ལ།
གང་གིས་མ་བཅིངས་གང་གིས་བགྲོལ་དུ་མེད། བཅིང་དགྲོལ་མེད་པ་ཁོ་བོའི་ངང་དུ་
བདེ། ངང་ལ་གནས་ཤིང་ངང་ལ་འདུ་འབྲལ་མེད། ངང་ལ་མི་རྟོག་ངང་ལ་གཡོ་བ་
མེད། གཡོ་མེད་རྒྱལ་པོ་འདི་དག་འབྲལ་བ་མེད། འདུ་འབྲལ་མེད་པ་ཁོ་བོའི་ངང་དུ་
བདེ། བླ་མེད་ཐེག་པ་ཆེན་པོ་རླབས་ཆོད་ཁྱུང༌། ཉམ་ང་མེད་པ་འཁོར་འདས་སྲིད་
རྩེར་ལྡིང༌། ཕ་རོལ་ཕྱིན་པའི་གཤོག་དྲུག་ལུས་ལ་རྒྱས། ཚད་མེད་བཞི་ཡི་སྡེར་བཅུ་
ཐུར་དུ་གཟིང་། བཞི་བཅུ་རྩ་ལྔ་ཐེག་པའི་གདན་ལ་བཞུགས། མ་རྟོགས་འཁོར་བའི་
རྟོག་ཚོགས་ཟིལ་གྱིས་གནོན། །སྤྱི་རྒྱ་རླབས་མེད་ལྟ་བ་ཨེ་མ་ཧོ། ཐེག་པ་ཆེན་པོ་ཉི་
མའི་སྙིང་པོ་ཡིས། སྒྲིབ་པ་མེད་པ་རང་བཞིན་མཁའ་ལ་གསལ། ཐུགས་རྗེ་བཞི་ལྡན་
ཉི་འོད་ཕྱོགས་བཅུར་རྒྱས། སྟོང་པ་སྙིང་རྗེ་ཟུང་འབྲེལ་ཐབས་ཤེས་སྐུ། ས་ལེ་ལྷམ་
མེ་ལྷན་ནེ་ལྷང་ངེར་གནས། བློ་གྲོས་མ་རིག་སྨག་གི་མུན་པ་འཇོམས། རང་བཞིན་
འོད་གསལ་སྒོམ་པ་ཨེ་མ་ཧོ། བླ་མེད་ཐེག་པ་ཆེན་པོའི་རང་ལུགས་གཤིས། ངེས་མེད་
བྱིས་སྦ་བཅོས་མེད་རང་ཁ་མ། བླང་དང་དོར་མཉམ་སྤྱོད་པ་མ་ཆགས་ཟུང་། གཅིག་
སྐུར་གཅིག་ལེན་གཅིག་འཛིན་མཐའ་དང་བྲལ། བྲལ་དང་བྲལ་མེད་ངང་ངམ་ཁོ་
བོའི་གཤིས། གཤིས་ལ་མ་གྲུབ་སེམས་ཉིད་འཛིན་པས་སྟོང་། ཤུགས་འབྱུང་རང་
ལུགས་སྤྱོད་པ་ཨེ་མ་ཧོ། བླ་མེད་ཐེག་པ་ཆེན་པོ་རིན་ཆེན་གླིང་། གནས་ལུགས་མངོན་
དུ་གྱུར་པ་སྙིང་པོ་གསེར། འགྱུར་བ་མེད་པའི་དོན་དམ་ཐུགས་ལ་འཆང་། བླང་
དང་དོར་མེད་རེ་དོགས་སྤྲོས་པ་ཟད། གྲངས་ཀྱང་གཞལ་མེད་དོན་ལ་སྤྲོས་མཐའ་
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཆོད། ཚིག་ཏུ་མང་ཡང་དོན་དམ་གཅིག་ཏུ་དྲིལ། སྙིང་པོ་མཐར་ཐུག་འབྲས་བུ་ཨེ་
མ་ཧོ། བླ་མེད་ཐེག་པ་ཆེན་པོ་ཡིད་བཞིན་ནོར། དཀའ་བའི་དོན་སྤྱད་བསླབ་པའི་
ནོར་བུ་ལེན། དགོངས་པའི་ཡོན་ཏན་སྙིང་པོ་རང་ལ་རྙེད། ངོ་མཚར་ལྟད་མོ་འགྲོ་
བའི་དམིག་འཕྲུལ་བས། སྲིད་པ་གསུམ་པོ་ཡེང་ལ་བོར་བར་བྱེད། མ་ཆགས་མི་ལེན་
དགོས་འདོད་རང་ལ་ཚང་། ཤུགས་ལ་འབྱུང་བའི་ཡོན་ཏན་ཨེ་མ་ཧོ། བླ་མེད་ཐེག་པ་
ཆེན་པོ་དབང་བསྒྱུར་རྒྱལ། སྟོང་ཉིད་རྙིང་ལྡན་སེམས་ཉིད་རང་དབང་ཐོབ། གཞན་
དབང་མི་སྤྱོད་འགྲོ་བ་ཁ་ལོ་བསྒྱུར། ཀུན་ལ་བཀའ་བཙན་སྐྱེ་འགྲོ་སྐོས་ལ་འདེབས།
མ་རིག་འཁོར་བ་སྒྲོལ་བའི་དེད་དཔོན་ཆེ། ཁམས་གསུམ་བོན་ཉིད་དབྱིངས་སུ་སྐྱེལ་
བར་མཛད། རང་བཞིན་ལྷུན་གྲུབ་འཕྲིན་ལས་ཨེ་མ་ཧོ། ལྟ་སྒོམ་སྤྱོད་འབྲས་དོན་
དང་ཡོན་ཏན་ཚོགས། སྐལ་ལྡན་གཤེན་མཆེད་ཐུགས་ཀྱི་དཀྱིལ་དུ་ཞོག གསང་འདུས་
བླ་མེད་བོན་ལ་སྤོབས་པ་བསྐྱེད། དགོངས་རྒྱུད་ཟབ་མོས་རྒྱུད་ལ་བྱིན་གྱིས་བརླབས།
བརྡ་ཐབས་ངེས་པར་རྒྱུད་ལ་དབང་བསྐུར་རོ། ཞེས་གསུངས་ཏེ། འཁོར་རྣམས་ཀྱང་
ཐེག་པ་རང་རང་གི་རྟོགས་པ། རྟོག་མེད་ལྟ་བའི་ངང་ལ་ལ་བཟློས་ནས་སོ་སོ་བདེ་
བའི་གནས་སུ་ཏིང་ངེ་འཛིན་ལ་བཞུགས་སོ། །ཡང་དུས་དེ་ཙམ་ན། མཚལ་རི་ལྷ་
ཡི་འདུན་སའི་བྱང་ཤར། གཡུང་དྲུང་བདུད་འཇོམས་ཀྱི་རི་བོ། རི་ནག་འཇོམ་པའི་
བྲག་ཕུག་ཏུ། གཤེན་གསང་བ་འདུས་པ་ལ། ཉེ་དབང་གི་རྒྱལ་པོ་ཀུན་ཏུ་འཛིན་ལས་
སོགས། ལྷ་ལས་གྲུབ་པའི་གཤེན་རབ་རྣམས་དང་། ཐབས་གཅིག་ཏུ་བཞུགས་ཏེ། དེ་
ཡི་དུས་སུ། དབལ་བོན་སྟག་ལ་མེ་འབར་གྱིས། ལྷའི་མེ་ཏོག་ཨུད་དཔལ་ལ། འདབ་
མ་བརྒྱ་རྩ་བརྒྱད་དང་ལྡན་པ་གཅིག་ཕུལ་ནས། ཞུས་པ། ཀྱེ་གཤེན་རབ་ཆེན་པོ་འགྲོ་
བའི་དཔལ་གྱུར་པ། ཐིག་ལེ་དགུ་ཤར་ཐེག་དགུའི་དོན་རྣམས་སྟོན། གསང་བའི་མན་
ངག་ཟུང་ཐུབ་གསང་བ་འདུས། གསང་བའི་དོན་ལྡན་སྐུ་ལ་ཕྱག་འཚལ་བསྟོད། ཉིད་
130

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
ཀྱི་ཐུགས་ལས་བདེན་པའི་བཅུད་ཕྱུངས་པ། གཡུང་དྲུང་བོན་ལ་རྒྱ་ཆེ་གྲངས་མང་
ཡང་། མཆོག་ཏུ་གྱུར་པའི་དོན་དམ་སྙིང་པོ་གཅིག །བདག་ཆགས་འཁོར་རྣམས་ཀུན་
ལ་བཤད་དུ་གསོལ། ཞེས་ཞུས་པསནས་། །
༧ སྟོན་པས་བཀའ་བསྩལ་པ། ཉོན་ཅིག་འདུས་པའི་འཁོར་རྣམས་དང་། དབལ་
གཤེན་སྟག་ལ་མེ་འབར་ཉོན། གཡུང་དྲུང་བོན་ལ་རྒྱ་ཆེ་གྲངས་མང་ཡང་། དོན་དུ་
བསྡུས་ན་ཉག་གཅིག་སེམས་ལ་འདུས། འདི་ནི་རྟོགས་དང་མ་རྟོགས་ཁྱད་པར་ལས།
སངས་རྒྱས་སེམས་ཅན་ཐར་འཁོར་གཉིས་སུ་བྱུང་། དེ་དག་བཀྲིད་དྲང་འདུལ་བའི་
དོན་ཆེད་དུ། ཕྱི་ནང་གསང་གསུམ་ཐེག་པ་རིམ་དགུ་དབྱེ། ཡང་དག་དོན་ལ་ཐེག་
པའི་བྱེ་བྲག་མེད། ཉག་གཅིག་སེམས་ལ་མང་པོའི་དབྱེ་ཤག་མེད། དཔེར་ན་ཨུད་དུ་
འབར་བའི་མེ་ཏོག་ལ། ཁ་དོག་སྣ་ཚོགས་འདབ་མ་སྟོང་ལྡན་ཡང་། སོ་སོའི་བྱེ་བྲག་
མང་དུ་སྣང་མོད་ཀྱང་། དོན་དུ་མེ་ཏོག་ཉིད་ལས་མ་འདས་པས། རྩ་བ་སྡོང་པོ་
གཅིག་ལས་གྱེས་པའོ། །དེ་བཞིན་ཀུན་གཞིའི་བྱང་ཆུབ་སེམས་ཉིད་ལ། སེམས་དང་
སེམས་འབྱུང་སེམས་ཉིད་སེམས་དང་བཅས། ཀུན་གཞིའི་རིག་པ་བློ་དང་ཡིད་འགྱུ་བ།
དབང་པོ་ལྔ་དང་རྣམ་ཤེས་ཚོགས་བརྒྱད་སོགས། མང་པོའི་བྱེ་བྲག་མིང་གི་གདགས་
བྱ་ཅན། དོན་དུ་བྱང་ཆུབ་སེམས་ལས་མ་འདས་པར། ཉག་གཅིག་རིག་པའི་རྩལ་
དང་ཆོ་འཕྲུལ་ལོ། དེ་བཞིན་བོན་ཉིད་ཐིག་ལེ་ཉག་གཅིག་ལ། འཁོར་བའི་བོན་དང་
མྱ་ངན་འདས་པ་ཡི། བོན་དང་བོན་ཅན་བོན་ཉིད་བོན་གྱི་སྒོ། བརྒྱད་ཁྲི་བཞི་སྟོང་ཕྱི་
ནང་གསང་བ་གསུམ། ཐེག་པ་རིམ་དགུ་བཞི་བཅུ་རྩ་ལྔ་སོགས། བརྒྱ་དང་རྩ་བརྒྱད་
མང་དུ་དབྱེ་མོད་ཀྱང༌། དོན་དུ་བོན་ཉིད་དབྱིངས་ལས་མ་འདས་པས། ཐེག་པ་ཆེན་
པོ་ཉིད་ཀྱི་སྒྱུ་འཕྲུལ་གྱིས། འགྲོ་བ་བཀྲིད་དྲང་ཐབས་སུ་བསྟན་པའོ། །དེ་ལྟར་ཕྱི་ནང་
སྣོད་བཅུད་འཁོར་འདས་བོན། ཐམས་ཅད་རང་སེམས་ཉིད་དུ་ཤེས་པར་གྱིས། རང་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སེམས་ངོ་བོ་བདག་མེད་བོན་གྱི་སྐུ། ལེགས་ཉེས་གཉིས་མེད་ཐིག་ལེ་ཉག་གཅིག་
སེམས། ཕྱྭ་གཤེན་ཐེག་པས་མ་གོས་རྣམ་པར་དག །གོས་ཀྱང་སྐྱོན་མེད་ཉག་གཅིག་
རིག་པའི་རྩལ། ཉིད་ལ་ཉིད་སྤྱོད་དོན་ལ་གོལ་ས་མེད། གོལ་སྒྲིབ་མེད་པ་ཁོ་བོའི་ཀློང་
དུ་ཡངས། ཕྱྭ་གཤེན་ཐེག་པ་སེམས་ཀྱི་ངང་དུ་རྫོགས། རྫོགས་ཆེན་དོན་ལ་རོལ་ཅིག་
སྐལ་ལྡན་གཤེན། རང་སེམས་ངོ་བོ་བདག་མེད་བོན་གྱི་སྐུ། ཕན་མེད་གནོད་བྲལ་
ཐིག་ལེ་ཉག་གཅིག་སེམས། སྣང་གཤེན་ཐེག་པས་མ་གོས་རྣམ་པར་དག གོས་ཀྱང་
སྐྱོན་མེད་ཉག་གཅིག་རིག་པའི་རྩལ། ཉིད་ལ་ཉིད་སྤྱོད་དོན་ལ་གོལ་ས་མེད། གོལ་
སྒྲིབ་མེད་པ་ཁོ་བོའི་ཀློང་དུ་ཡངས། སྣང་གཤེན་ཐེག་པ་སེམས་ཀྱི་ངང་དུ་རྫོགས།
རྫོགས་ཆེན་དོན་ལ་རོལ་གཅིག་སྐལ་ལྡན་གཤེན། རང་སེམས་ངོ་བོ་བདག་མེད་བོན་
གྱི་སྐུ། བདག་གཞན་དབྱེར་མེད་ཐིག་ལེ་ཉག་གཅིག་སེམས། འཕྲུལ་གཤེན་ཐེག་པས་
མ་གོས་རྣམ་པར་དག གོས་ཀྱང་སྐྱོན་མེད་ཉག་གཅིག་རིག་པའི་རྩལ། ཉིད་ལ་ཉིད་
སྤྱོད་དོན་ལ་གོལ་ས་མེད། གོལ་སྒྲིབ་མེད་པ་ཁོ་བོའི་ཀློང་དུ་ཡངས། འཕྲུལ་གཤེན་
ཐེག་པ་སེམས་ཀྱི་ངང་དུ་རྫོགས། རྫོགས་ཆེན་དོན་ལ་རོལ་གཅིག་སྐལ་ལྡན་གཤེན།
རང་སེམས་ངོ་བོ་བདག་མེད་བོན་གྱི་སྐུ། ཐར་འཁོར་གཉིས་མེད་ཐིག་ལེ་ཉག་གཅིག་
སེམས། སྲིད་གཤེན་ཐེག་པས་མ་གོས་རྣམ་པར་དག གོས་ཀྱང་སྐྱོན་མེད་ཉག་གཅིག་
རིག་པའི་རྩལ། ཉིད་ལ་ཉིད་སྤྱོད་དོན་ལ་གོལ་ས་མེད། གོལ་སྒྲིབ་མེད་པ་ཁོ་བོའི་ཀློང་
དུ་ཡངས། སྲིད་གཤེན་ཐེག་པ་སེམས་ཀྱི་ངང་དུ་རྫོགས། རྫོགས་ཆེན་དོན་ལ་རོལ་
ཅིག་སྐལ་ལྡན་གཤེན། རང་སེམས་ངོ་བོ་བདག་མེད་བོན་གྱི་སྐུ། རྒྱུ་འབྲས་གཉིས་
མེད་ཐིག་ལེ་ཉག་གཅིག་སེམས། དགེ་བསྙེན་ཐེག་པས་མ་གོས་རྣམ་པར་དག གོས་
ཀྱང་སྐྱོན་མེད་ཉག་གཅིག་རིག་པའི་རྩལ། ཉིད་ལ་ཉིད་སྤྱོད་དོན་ལ་གོལ་ས་མེད།
གོལ་སྒྲིབ་མེད་པ་ཁོ་བོའི་ཀློང་དུ་ཡངས། དགེ་བསྙེན་ཐེག་པ་སེམས་ཀྱི་ངང་དུ་རྫོགས།
132

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
རྫོགས་ཆེན་དོན་ལ་རོལ་ཅིག་སྐལ་ལྡན་གཤེན། རང་སེམས་ངོ་བོ་བདག་མེད་བོན་གྱི་
སྐུ། སྤང་བླང་གཉིས་མེད་ཐིག་ལེ་ཉག་གཅིག་སེམས། དྲང་སྲོང་ཐེག་པས་མ་གོས་
རྣམ་པར་དག གོས་ཀྱང་སྐྱོན་མེད་ཉག་གཅིག་རིག་པའི་རྩལ། ཉིད་ལ་ཉིད་སྤྱོད་དོན་
ལ་གོལ་ས་མེད། གོལ་སྒྲིབ་མེད་པ་ཁོ་བོའི་ཀློང་དུ་ཡངས། དྲང་སྲོང་ཐེག་པ་སེམས་ཀྱི་
ངང་དུ་རྫོགས། རྫོགས་ཆེན་དོན་ལ་རོལ་ཅིག་སྐལ་ལྡན་གཤེན། རང་སེམས་ངོ་བོ་
བདག་མེད་བོན་གྱི་སྐུ། ཐབས་ཤེས་དབྱེར་མེད་ཐིག་ལེ་ཉག་གཅིག་སེམས། ཨ་དཀར་
ཐེག་པས་མ་གོས་རྣམ་པར་དག གོས་ཀྱང་སྐྱོན་མེད་ཉག་ཅིག་རིག་པའི་རྩལ། ཉིད་ལ་
ཉིད་སྤྱོད་དོན་ལ་གོལ་ས་མེད། གོལ་སྒྲིབ་མེད་པ་ཁོ་བོའི་ཀློང་དུ་ཡངས། ཨ་དཀར་
ཐེག་པ་སེམས་ཀྱི་ངང་དུ་རྫོགས། རྫོགས་ཆེན་དོན་ལ་རོལ་ཅིག་སྐལ་ལྡན་གཤེན།
རང་སེམས་ངོ་བོ་བདག་མེད་བོན་གྱི་སྐུ། དབྱིངས་ཤེས་དབྱེར་མེད་ཐིག་ལེ་ཉག་
གཅིག་སེམས། ཡེ་ཤེས་ཐེག་པས་མ་གོས་རྣམ་པར་དག གོས་ཀྱང་སྐྱོན་མེད་ཉག་
གཅིག་རིག་པའི་རྩལ། ཉིད་ལ་ཉིད་སྤྱོད་དོན་ལ་གོལ་ས་མེད། གོལ་སྒྲིབ་མེད་པ་ཁོ་
བོའི་ཀློང་དུ་ཡངས། ཡེ་ཤེས་ཐེག་པ་སེམས་ཀྱི་ངང་དུ་རྫོགས། རྫོགས་ཆེན་དོན་ལ་
རོལ་ཅིག་སྐལ་ལྡན་གཤེན། རང་སེམས་ངོ་བོ་བདག་མེད་བོན་གྱི་སྐུ། འཁོར་འདས་
དབྱེར་མེད་ཐིག་ལེ་ཉག་གཅིག་སེམས། བླ་མེད་ཐེག་མཆོག་གང་གིས་གོལ་ས་མེད།
མ་གོལ་ངང་ལས་གང་དང་འབྲལ་བ་མེད། ཉིད་ལ་ཉིད་སྤྱོད་དོན་ལ་གྲུབ་པ་མེད།
གཟུང་འཛིན་མེད་པ་ཁོ་བོའི་ཀློང་དུ་ཡངས། བླ་མེད་ཐེག་པ་སེམས་ཀྱི་ངང་དུ་རྫོགས།
རྫོགས་ཆེན་དོན་ལ་རོལ་ཅིག་སྐལ་ལྡན་གཤེན། ཁོ་བོའི་ཐུགས་ལས་ཐིག་ལེ་དགུ་ཤར་
བ། ཐེག་དགུ་དོན་ལ་སྤང་དང་བླང་དུ་མེད། ཡང་དག་དོན་དུ་རྫོགས་ཆེན་ཀློང་དུ་
བདེ། བདེ་ཆེན་རྒྱལ་པོ་སྟོར་བྲལ་མེད་པ་ཡིས། ཀུན་གཞིའི་བྱང་ཆུབ་སེམས་ཀྱི་
དབྱིངས་ཉིད་དུ། སྣང་སྲིད་འཁོར་འདས་མ་ཤོང་དོག་པ་མེད། རྫོགས་ཆེན་དོན་ལ་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལྟོས་ཤིག་སྐལ་ལྡན་གཤེན། ཁོ་བོའི་ངང་ལ་རང་རིག་རང་ཤར་བས། ཡེ་ཤེས་ལྔ་ལྡན་
རང་བཞིན་འོད་དུ་གསལ། སྒྲིབ་གཡོག་མེད་པར་རྫོགས་ཆེན་ངང་དུ་བདེ། བདེ་ཆེན་
རྒྱལ་པོ་གཟའ་གཏད་མེད་པ་ཡིས། ཀུན་གཞི་བྱང་ཆུབ་སེམས་ཀྱི་ངང་ཉིད་དུ། ངང་
དང་རང་བཞིན་བདག་ཉིད་འདུ་འབྲལ་མེད། རྫོགས་ཆེན་དོན་ལ་སྒོམས་ཤིག་སྐལ་
ལྡན་གཤེན། ཁོ་བོའི་ཀློང་དུ་སྣ་ཚོགས་རང་འབྱུང་བ། རྣམ་པ་སྣ་ཚོགས་བཀོད་པ་
ཅིར་ཡང་སྣང་། དགག་སྒྲུབ་མེད་པ་རྫོགས་ཆེན་ཀློང་དུ་བདེ། བདེ་ཆེན་རྒྱལ་པོ་སྤང་
བླང་མེད་པ་ཡིས། ཀུན་གཞིའི་བྱང་ཆུབ་སེམས་ཀྱི་ཀློང་ཡངས་སུ། སྣ་ཚོགས་མཚན་
མ་རང་འབྱུང་རོལ་པའི་རྩལ། རྫོགས་ཆེན་དོན་ལ་སྤྱོད་ཅིག་སྐལ་ལྡན་གཤེན། ཁོ་བོའི་
དབྱིངས་ལ་ཐམས་ཅད་ཀུན་རྫོགས་པས། འཁོར་འདས་སྙིང་པོ་ཐིག་ལེ་གཅིག་ཏུ་ངེས།
རེ་དོགས་མེད་པ་རྫོགས་ཆེན་ཀློང་དུ་བདེ། བདེ་ཆེན་རྒྱལ་པོ་འདུ་འབྲལ་མེད་པ་ཡིས།
ཀུན་གཞི་བྱང་ཆུབ་སེམས་ཀྱི་ངོ་བོ་ལ། འདི་ཞེས་གཟའ་གཏད་སྤྲོས་པའི་མཚན་མ་
བྲལ། རྫོགས་ཆེན་དོན་དམ་ཆོངས་ཤིག་སྐལ་ལྡན་གཤེན། བདེར་གཤེགས་དགོངས་
རྒྱུད་བྱིན་རླབས་རྣམ་པར་དག །འཆི་མེད་གཤེན་གྱི་ཐུགས་བཅུད་དྲི་མ་མེད། གསང་
འདུས་བདག་གི་མན་ངག་གསང་བ་འདི། འདུས་པའི་འཁོར་རྣམས་ཐུགས་ཀྱི་དཀྱིལ་
དུ་ཞོགས། དབལ་གཤེན་ཉིད་ཀྱི་རྒྱུད་ལ་བྱིན་གྱིས་བརླབས། སྐལ་ལྡན་རྒྱུད་ལ་སྨིན་
པའི་དབང་བསྐུར་རོ། །ཞེས་གསུངས་ཏེ། འཁོར་རྣམས་ཀྱང་རང་རང་གི་དགོངས་པ་
ལ་སོ་སོར་འཁོད་ཅིང་། སྟག་ལ་མེ་འབར་ཉིད་ནི་ཐེག་དགུའི་བོན་ལ་སྤྲོས་པ་སེམས་
སུ་ཆོད་དོ། །ཡང་དུས་དེ་ཙམ་ན། མཚལ་རི་ལྷའི་འདུས་སའི་ལྷོ་ནུབ་དབལ་གྱི་རི་བོ་
ཟུར་གསུམ་གྱི་ཚལ། ཟླ་གམ་བྲག་ཕུག་གཏིང་རིང་ནང་དུ་སྟོན་པ་སྟག་ལ་མེ་འབར་
ལ་འཁོར་རུ་བཞིའི་དབལ་ཚོགས་རྣམས་ཀྱིས་བསྐོར་ནས་བཞུགས་ཏེ། དེ་ཡི་དུས་སུ།
ལྷ་ཡི་གཤེན་པོ་ཡོངས་སུ་དག་པས། སྤོས་ཀྱི་གླང་པོ་དྲི་ངད་དང་ལྡན་པ་གཅིག་ཕུལ་
134

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
ནས་ཞུས་པ། མཁའ་ཀློང་དབྱིངས་ནས་ཐུགས་རྗེ་རོལ་པའི་དབལ། བོན་ཉིད་
དབྱིངས་ལ་སེམས་ཉིད་བདལ་པའི་གཤེན། རྔམ་པའི་ང་རོ་སྟག་གི་དཔའ་ཆས་ཅན།
མེ་དཔུང་འབར་བས་ཉོན་མོངས་གཞོབ་ཏུ་བསྲེགས། སྟག་ལ་མེ་འབར་སྐུ་ལ་ཕྱག་
འཚལ་བསྟོད། ཉིད་ཀྱི་ཐུགས་ཉིད་དག་པའི་དཀྱིལ་འཁོར་ནས། ཐུགས་ཀྱི་སྙིང་པོ་
ངེས་པའི་བཅུད་ཕྱུང་ལ། བདག་ཆག་འཁོར་རྣམས་ཀུན་ལ་བཤད་དུ་གསོལ། ཞེས་
ཞུས་སོ། དེ་ལ་སྟོན་པས་བཀའ་བསྩལ་བ། ཉོན་ཅིག་ལྷ་ཡི་གཤེན་པོ་ལས་སོགས་
འཁོར། སྤྱིར་ཡང་བོན་ཉིད་སྐྱེ་བ་མེད་པ་ལ། བོན་ཅན་མཚན་མ་འགག་པ་མེད་པ་
སྟེ། འགག་མེད་ཀློང་ནས་ཚིག་དང་ཡི་གེ་བྱུང་། བརྒྱད་ཁྲི་བཞི་སྟོང་མིང་གི་གདགས་
བྱ་ཅན། དོན་དུ་དྲིལ་བ་ཉག་གཅིག་སེམས་ལ་རྫོགས། རྫོགས་ཆེན་སྙིང་པོ་མཐར་
ཐུག་གནད་ཀྱི་དོན། དོན་ལ་བརྗོད་མེད་ཚིག་ཏུ་མཚོན་མེད་ཀྱང་། མཚོན་བྱ་འགག་
མེད་རྣམ་པ་བདུན་དུ་དབྱེ། ལྟ་སྒོམ་སྤྱོད་འབྲས་དམ་ཚིག་རྣམ་པ་ལྔ། དོན་དང་ཡོན་
ཏན་ཕྲིན་ལས་གཉིས་ཏེ་བདུན། ངེས་པར་ལྷ་གཤེན་ཡང་དག་ཉིད་ལ་བསྟན།
གདོད་མའི་སངས་རྒྱས་དྲི་མེད་རྣམ་དག་བཀའ། ཡེ་ནས་སངས་རྒྱས་ཀུན་གཞིའི་ངོ་
བོ་འདི། མཁའ་ལྟར་ཀུན་ཁྱབ་དབྱིངས་ལྟར་གཡོ་བ་མེད། མ་བཅོས་སྤྲོས་བྲལ་བོན་
ཉིད་ཡོངས་ལ་ཁྱབ། རྫོགས་པ་ཆེན་པོའི་ལྟ་བ་དེ་ལ་བཞེད། ཡེ་ནས་གནས་ལུགས་ཅི་
བཞིན་སྙིང་པོའི་དོན། ཐོག་མ་རིག་པའི་རང་འབྱུང་འདི། ཉི་ལྟར་ཀུན་སྙོམ་འོད་ལྟར་
ཡོངས་ལ་ཁྱབ། སྒྲིབ་མེད་རང་ཤར་དམིགས་མེད་རང་མཚན་སྟོང་། རྫོགས་པ་ཆེན་
པོའི་སྒོམ་པ་དེ་ལ་བཞེད། གདོད་ནས་སྣ་ཚོགས་མཚན་མ་རང་འབྱུང་རྩལ། བཀག་
པ་མེད་ཅིང་བསྒྲུབ་པ་མེད་པ་འདི། སྤྱོད་ལ་མི་ཆགས་ཆགས་ལ་ཞེན་པ་མེད། སྤང་
བླང་བྱར་མེད་དངོས་པོ་ངོ་བོ་སྟོང༌། རྫོགས་པ་ཆེན་པོའི་སྤྱོད་པ་དེ་ལ་བཞེད། ཡེ་
ནས་སྙིང་པོ་བྱང་ཆུབ་སེམས་ཉིད་འདི། དྲི་མེད་ཀ་དག་འབྲལ་མེད་ལྷུན་གྱིས་གྲུབ།
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྐུ་གསུམ་སངས་རྒྱས་ཡེ་ཤེས་ཕུན་སུམ་ཚོགས། འཁོར་འདས་སྤང་བླང་བྱར་མེད་
རིན་ཆེན་གླིང་། རྫོགས་པ་ཆེན་པོའི་འབྲས་བུ་དེ་ལ་བཞེད། ཡེ་ནས་རང་སེམས་དྲི་
མེད་རྣམ་པར་དག སྐྱོན་ཡོན་ལེགས་ཉེས་གང་གིས་གོས་མ་མྱོང་། ཆགས་པ་མེད་
པས་ཉམས་དང་གཙང་བ་མེད། བླང་བ་མེད་པས་སྲུང་དང་དོར་བ་མེད། རྫོགས་པ་
ཆེན་པོའི་དམ་ཚིག་དེ་ལ་བཞེད། ཡེ་ནས་རང་སེམས་དགོས་འདོད་ཕུན་སུམ་
འཚོགས། སྤང་དང་བླང་མེད་སྣང་སྲིད་འོད་ཟེར་བསྡུད། བསྡུས་པའི་སྙིང་པོ་བདུད་
རྩི་བཅུད་དུ་འཐིགས། འགྲོ་དྲུག་སེམས་ཅན་ཉོན་མོངས་ཚ་གདུང་སེལ། རྫོགས་པ་
ཆེན་པོའི་ཡོན་ཏན་དེ་ལ་བཞེད། ཡེ་ནས་རང་སེམས་ཕྲིན་ལས་ཕུན་སུམ་ཚོགས། ཞི་
རྒྱས་དབང་དྲག་ལས་བཞི་ལྷུན་གྱིས་གྲུབ། གང་ལྟར་བསྐོས་པ་དེ་བཞིན་ཐོགས་པ་
མེད། འཁོར་འདས་མ་ལུས་བོན་ཉིད་དབྱིངས་སུ་གཞོལ། རྫོགས་པ་ཆེན་པོའི་ཕྲིན་
ལས་དེ་ལ་བཞེད། ལྟ་སྒོམ་སྤྱོད་འབྲས་དམ་ཚིག་ཡོན་ཏན་ཕྲིན། ཁོ་བོ་བདག་གི་
ཐུགས་བཅུད་གསང་བ་འདི། ལྷ་གཤེན་ཡང་དག་ཐུགས་ཀྱི་དཀྱིལ་དུ་ཞོག །དགོངས་
རྒྱུད་རྣམ་པར་དག་པའི་བྱིན་གྱིས་བརླབས། ཏིང་ངེ་འཛིན་གྱིས་རྒྱུད་ལ་སྨིན་པར་
མཛོད། ལྷ་ཁམས་གསལ་བའི་སྒྲོན་མེ་འདེགས་པར་མཛོད། ཅེས་གསུངས་པས།
འཁོར་རྣམས་ཀྱང་རང་རང་གི་དགོངས་པ་སོ་སོར་འཁོད་དོ། །ལྷ་གཤེན་ཡོངས་སུ་
དག་པ་ཡང༌། ཐུགས་དགོངས་ནམ་མཁའ་ལ་ཉི་མ་ཤར་བ་ལྟར་གྱུར་ཏེ། མང་ལ་
འབྲེལ་བ་ཉི་ཟེར་ལྟ་བུའི། བོན་ཐམས་ཅད་སེམས་ཉིད་ཐིག་ལེ་ཉག་གཅིག་ཏུ་རྫོགས་
ཏེ། རྫོགས་པ་ཆེན་པོའི་དོན་ལ་གནས་པར་འགྱུར་རོ། །ཡང་དུས་དེ་ཙམ་ན། མཚར་
རི་ལྷའི་འདུན་སའི་བྱང་ནུབ། ལྷ་མདུན་གསང་བའི་བྲག་ལ། ལྷ་གཤེན་ཡོངས་སུ་
དག་པ་ལ། འཁོར་ལྷའི་གཡུང་དྲུང་སེམས་དཔའ་མང་པོས་བསྐོར་ནས་བཞུགས།
དེའི་དུས་སུ་རྒྱལ་རིགས་ཀྱི་གཤེན་པོ། མི་ལུས་བསམ་ལེགས་ཀྱིས། ཅང་ཤེས་ཀྱི་རྟ་ཕོ་
136

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
སྤྲིན་གྱི་ཤུགས་ཅན་ཕུལ་ནས་ཞུས་པ། ཀྱེ་མ་སྟོན་པ་རྩ་གསུམ་ལྷ་ཡི་གཤེན། དྲི་མེད་
སྐྱོན་བྲལ་ཡོངས་སུ་དག་པའི་སྐུ། བདག་ཅག་ཕྱི་རབས་འཁོར་གྱི་གང་ཟག་ལ།
གསང་བའི་མན་ངག་གདམས་པ་བཤད་དུ་གསོལ། ཞེས་ཞུས་སོ། །
དེ་ལ་སྟོན་པས་གསུང་པ། ཉོན་ཅིག་འདུས་པའི་འཁོར་དང་རྒྱལ་གྱི་གཤེན། གཡུང་
དྲུང་བོན་ལ་རྒྱ་ཆེ་གྲངས་མང་ཡང་། མང་འབྲེལ་ཉི་ཟེར་ལྟ་བུ་བདག་ལ་མངའ།
འོན་ཀྱང་མདོར་བསྡུས་བདག་གི་སྙིང་པོའི་དོན། སྐད་ཅིག་ཉིད་ལ་ཁོ་བོས་འདི་ལྟར་
རྟོགས། སྟོང་ཞིང་བདག་མེད་ཀུན་གཞི་བྱང་ཆུབ་སེམས། བདག་མེད་ནམ་མཁའི་
གཏོས་ལྟར་ཡོངས་ལ་ཁྱབ། ཕྱི་ནང་སྣོད་བཅུད་འཁོར་བ་མྱང་འདས་བོན། མ་ཤོང་
མི་ཤོང་དོགས་པའི་མཐའ་དང་བྲལ། མཐའ་བྲལ་ཆེན་པོའི་ལྟ་བ་ཡིན་པར་རྟོགས།
གནས་ལུགས་སྙིང་པོ་རིག་པའི་ངོ་བོ་འདི། སྤྲིན་མེད་ཉི་མའི་འོད་ལྟར་ཡོངས་ལ་དྲོ།
དུས་གསུམ་དུས་མེད་ཐམས་ཅད་མ་ལུས་པ། མ་བསྒྲིབས་མི་བསྒྲིབས་སྒྲིབ་གཡོག་
མེད་པར་གསལ། སྒྲིབ་མེད་རང་གསལ་སྒོམ་པ་ཡིན་པར་རྟོགས། སྣ་ཚོགས་མཚན་
མ་འབྱུང་འཇུག་རོལ་པའི་བློ། དངོས་མེད་བར་སྣང་གཞའ་སྤྲིན་ལྟར་དུ་མཛེས། བདེ་
སྡུག་ལས་སྤྱོད་བྱ་བ་སྣ་ཚོགས་རྣམས། མ་སྤངས་མ་བླངས་བླང་དོར་མེད་པར་གནས།
སྤང་བླང་མེད་པའི་སྤྱོད་པ་ཡིན་པར་རྟོགས། རང་སེམས་ཡེ་ནས་སྐྱེ་འཆི་མེད་པ་
འདི། གདོད་མའི་སངས་རྒྱས་དྲི་མ་མེད་པ་སྟེ། མ་བཅོས་རྩོལ་བྲལ་རང་བཞིན་ལྷུན་
གྱིས་གྲུབ། མི་འགྲོ་མི་འོང་ཐིག་ལེ་ཉག་གཅིག་དོན། བྱ་རྩལ་ཀུན་བྲལ་འབྲས་བུ་ཡིན་
པར་རྟོགས། ལྟ་སྒོམ་སྤྱོད་གསུམ་འབྲས་བུ་དོན་དམ་འདི། འདུས་པའི་འཁོར་རྣམས་
ཐུགས་ཀྱི་དཀྱིལ་དུ་ཞོག རྒྱལ་གཤེན་ཉིད་ཀྱི་རྒྱུད་ལ་བྱིན་གྱིས་བརླབས། དོན་དུ་སྙིང་
པོ་ཀུན་གཞི་བྱང་ཆུབ་སེམས། ལྟ་བ་ལྟར་མེད་སྒོམ་པ་དམིགས་སུ་མེད། སྤྱོད་པ་སྤྱད་
མེད་འབྲས་བུ་བསྒྲུབ་ཏུ་མེད། རང་སེམས་གདོད་མའི་དེ་བཞིན་རང་ལུགས་གཤིས།
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྫོགས་པ་ཆེན་པོའི་དོན་གྱི་གདམས་པ་སྟེ། དབལ་གཤེན་སྟག་ལའི་ཐུགས་ཀྱི་སྙིང་ཁུ་
ཡིན། རན་པར་འཚོགས་པ་ཡར་སྤེལ་མར་གཏུབ་བོན། མི་ཁམས་འདྲེན་པའི་སྟོན་
པ་ཁྱེད་ཀྱིས་མཛོད། ཅེས་གསུངས་ནས། འཁོར་རྣམས་ཀྱང་རང་རང་གི་དགོངས་པ་
ལ་སོ་སོར་འཁོད་དོ། །རྒྱལ་གཤེན་མི་ལུས་བསམ་ལེགས་ཀྱང་། ཐུགས་དགོངས་པད་
མོ་འདབ་བརྒྱད་ཁ་བྱེ་བ་ལྟར་དུ། རིག་པ་རང་མཚན་རང་བཞིན་གྱི་དཀྱིལ་འཁོར་དུ་
རྒྱས་ཏེ། རན་པར་འཚོགས་པ་འབྲིང་པོའི་བོན་ཐམས་ཅད། སེམས་ཉིད་ཐིག་ལེ་ཉག་
གཅིག་ཏུ་རྫོགས་ཏེ། རྫོགས་པ་ཆེན་པོའི་དོན་ལ་གནས་པར་གྱུར་ཏོ། །
ཡང་དུས་དེ་ཙམ་ན། དབུས་ཀྱི་རི་རབ་ལྷུན་པོའི་ལྷོ་ཕྱོགས། འཁོར་ལོ་བསྒྱུར་རྒྱལ་
མི་ཡི་གླིང་ཆེན། རྒྱལ་མཁར་བ་ཆོད་གསས་ཁང་གྲུབ་གནས་ན། རྒྱལ་གཤེན་མི་ལུས་
བསམ་ལེགས་ལ། འཁོར་མི་ལས་གྲུབ་པའི་གཡུང་དྲུང་སེམས་དཔའ་རྣམས་དང༌།
ཐབས་གཅིག་ཏུ་བཞུགས། དེ་ཡི་དུས་སུ། ཀླུ་ཡི་གཤེན་པོ་ཡེ་ཤེས་སྙིང་པོ་ཡིས། ཡིད་
བཞིན་གྱི་ནོར་བུ་རིན་པོ་ཆེ་ཕུལ་ནས་ཞུས་པ། འཁོར་ལོ་བསྒྱུར་རྒྱལ་མི་ཡི་དབང་པོ་
ཆེ། རིགས་བཟང་ཁུངས་བཙུན་དྲ་མ་རྒྱལ་གྱི་གཤེན། ལྷག་པའི་རྒྱལ་པོ་མི་འགྱུར་
དབྱིངས་ན་བརྟེན། དབྱིངས་ནས་སྐུར་སྤྲུལ་དོག་ལ་བྱོན་པ་ལེགས། མི་ལུས་བསམ་
ལེགས་སྐུ་ལ་གུས་པས་འདུད། ཉིད་ཀྱི་ཐུགས་ལས་བདེན་པའི་བཅུད་ཕྱུངས་ལ།
བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་ཞུས་པས། སྟོན་པས་བཀའ་
བསྩལ་པ། ཉོན་ཅིག་ཀླུ་གྲུབ་སྙིང་པོ་ལས་སོགས་འཁོར། ཁོ་བོའི་ཐུགས་ལ་བདེན་པའི་
མན་ངག་བཅུད། འདུས་པའི་འཁོར་ལ་ངེས་པའི་དོན་དུ་བསྟན། ཀུན་རྫོབ་མཚན་མ་
རྨི་ལམ་གཞའ་དང་སྤྲིག །གནས་ལུགས་སྙིང་པོ་རྟོག་མེད་ནམ་མཁའི་དབྱིངས། རིག་
སྟོང་སྤྲོས་བྲལ་འགག་མེད་བར་སྣང་ཁྱུང༌། སྤྱི་རྒྱ་རླབས་གཅོད་སྟེང་འོག་ཉམ་མི་ང་།
གང་ལྟར་བཅད་པ་གཤོག་དྲུག་བརྐྱང་བར་བདེ། འཁོར་འདས་ཟིལ་གནོན་ལྟ་བ་ཨེ་
138

སེམས་སྡེ། ། ནམ་མཁའ་སྤྱི་གཅོད་ཀྱི་དགོངས་ཉམས།
མ་ཧོ། སེམས་ཉིད་མི་གཡོ་གཏིང་གསལ་རྒྱ་མཚོའི་ཀློང་། རིག་པ་སྟོང་གསལ་དངོས་
མེད་ཆུ་ཟླའི་འོད། མ་སྤངས་མ་བླངས་ངང་ལ་འདུ་འབྲལ་མེད། ཅི་ལྟར་བཞག་ཀྱང་
དོན་ལ་འབྲལ་བ་མེད། མི་གཡོའ་གཏིང་གསལ་སྒོམ་པ་ཨེ་མ་ཧོ། ཀུན་གཞི་ཁྱབ་
བདལ་ཡངས་པ་ས་གཞིའི་གཏོས། སྣ་ཚོགས་མཚན་མ་རང་འབྱུང་རྩི་ཤིང་ཚལ། དྲན་
རིག་འགྱུ་བ་མ་འགག་མངོན་རོལ་སྤྱོད། སྤྱོད་ལ་མ་ཆགས་མི་ལེན་སྤང་དུ་མེད། མ་
སྤངས་རྒྱན་ཤར་སྤྱོད་པ་ཨེ་མ་ཧོ། རིག་པ་ཀ་དག་འགྱུར་མེད་རིགས་ཀྱི་སྲས། གང་
གིས་བཅོས་བསླད་བསྒྱུར་མེད་རྒྱལ་པོའི་ཁྲིམས། ཀུན་ལ་ཉམ་ང་མེད་པ་འགྱུར་མེད་
ཇིང་། སྣང་ཞིང་སྲིད་པ་འཁོར་ལོ་སྒྱུར་བར་བྱེད། རེ་དོགས་མཐའ་བྲལ་འབྲས་བུ་
ཨེ་མ་ཧོ། ལྟ་སྒོམ་སྤྱོད་འབྲས་ཁོ་བོས་བཞེད་དུ་སྣང་། ཕྱི་རབས་སྐལ་ལྡན་རྣམས་
ཀྱི་ཐུགས་ལ་ཞོག ཀླུ་གྲུབ་སྙིང་པོའི་རྒྱུད་ལ་བྱིན་གྱིས་བརླབས། ཏིང་འཛིན་བཅུད་
ལ་ངེས་པའི་དབང་བསྐུར་རོ། ལྷ་གཤེན་ཡང་དག་ཐུགས་ཀྱི་སྙིང་ཁུ་ཡིན། ཉུང་ལ་
འདུས་པ་གསེར་ཞུན་ལྟ་བུའི་བོན། ཀླུ་ཁམས་འདྲེན་པའི་སྟོན་པ་ཁྱེད་ཀྱིས་མཛོད།
ཅེས་གསུངས་ནས། འཁོར་རྣམས་ཀྱང་རང་རང་གི་དགོངས་པ་ལ་སོ་སོར་གནས་
ཏེ། ཀླུ་གྲུབ་ཡེ་ཤེས་སྙིང་པོ་ལ། ཐུགས་དགོངས་མུན་པ་ལ་སྒྲོན་མེ་འདེགས་པ་ལྟ་བུ།
གསལ་བའི་ཡེ་ཤེས་སྒྲིབ་མེད་དུ་ཤར་ནས། ལུང་དོན་བསྡུས་པའི་མན་ངག་གི་བོན་
ཐམས་ཅད་ཀྱང་། སེམས་ཉིད་ཐིག་ལེ་ཉག་གཅིག་ཏུ་རྫོགས་ཏེ། རྫོགས་པ་ཆེན་པོའི་
དོན་ལ་གནས་པར་འགྱུར་རོ། །ཡང་དེའི་དུས་ཙམ་ན། ཀླུ་ཡུལ་ན་ཏྲ་གསེང་ཆེན་རིན་
པོ་ཆེའི་དྲང་མའི་གླིང་ཁྲོད། གཡུའི་ཆུ་མིག་བརྒྱད་ཅུའི་འགོ་བོ་རུ། ཆུ་དར་མཛེས་
པའི་གུར་ནང་ནས། ཀླུ་གྲུབ་ཡེ་ཤེས་སྙིང་པོ་ལ་འཁོར་ཀླུ་ཡི་གཡུང་དྲུང་སེམས་དཔའ་
དང་། ཐབས་ཅིག་ཏུ་བཞུགས་ཏེ་དེ་ལ་གཤེན་ནམ་མཁའ་སྣང་བ་མདོག་ཅན་གྱིས་
རིན་པོ་ཆེ་གསེར་གྱི་མ་འདལ་ལ། གཡུ་ཡི་ཚོམ་བུ་བཀོད་པ་གཅིག་ཕུལ་ནས། ཞུས་པསང།
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གཤེན་རབ་ཆེན་པོ་ཀླུ་ལས་གྲུབ་པའི་སྲས། འཕྲུལ་གཤེན་སྣང་ལྡན་རིག་པ་ཐབས་ཀྱི་
བརྒྱུད། མཁྱེན་པའི་ཡེ་ཤེས་བརྩེ་བའི་ཐུགས་རྗེ་ཅན། དོན་གྱི་སྙིང་པོ་མན་ངག་ཐུགས་
ལ་འཆང་། ཀླུ་གྲུབ་སྙིང་པོའི་སྐུ་ལ་ཕྱག་འཚལ་བསྟོད། ཉིད་ཀྱི་ཐུགས་ལས་མན་ངག་
བཅུད་ཕྱུངས་ལ། བདག་ཆགས་འཁོར་རྣམས་ཀུན་ལ་བཤད་དུ་གསོལ། ཅེས་ཞུས་
པས། དེ་ལ་སྟོན་པས་བཀའ་བསྩལ་བ། ཉོན་ཅིག་སྣང་བ་མདོག་ཅན་ལས་སོགས་
འཁོར། གཡུང་དྲུང་བོན་ལ་རྒྱ་ཆེ་གྲངས་མང་ཡང་། མདོར་བསྡུས་ཐིག་ལེ་མན་ངག་
གསང་བའི་བོན། ཁོ་བོ་བདག་གི་དགོངས་ཉམས་འདི་ལྟ་སྟེ། གནས་ལུགས་སྙིང་
པོ་ནམ་ལངས་ཉི་ཤར་འོད། ཀུན་ལ་འོད་དྲོ་ཡོངས་ལ་ཁྱབ་ཅིང་བདལ། མ་རིག་
མུན་པའི་བདུད་དཔུང་རབ་ཏུ་གཞོམས། རིག་སྟོང་སྤྲོས་བྲལ་ལྟ་བ་ཡིན་པར་བཞེད།
གནས་ལུགས་ངོ་བོ་དྲི་མེད་ཤེལ་སྒོང་འོད། རིག་པའི་སྙིང་པོ་གང་གིས་སྒྲིབ་གཡོག་
བྲལ། ངང་དང་རང་བཞིན་ངོ་བོ་འདུ་འབྲལ་མེད། དྲི་མེད་འོད་གསལ་སྒོམ་པ་ཡིན་
པར་བཞེད། ཤུགས་འབྱུང་རོལ་ཤར་འགག་མེད་རྒྱ་ཡན་སྤྱོད། གང་གིས་བཅོས་
བསླད་མི་འགྱུར་རྟོག་མེད་གཤིས། བཟང་ངན་སྤང་བླང་འདི་ཞེས་གཟའ་གཏད་
བྲལ། མ་བསླད་རྒྱན་ཤར་སྤྱོད་པ་ཡིན་པར་བཞེད། རང་རིག་ཀུན་འབྱུང་ཡིད་བཞིན་
མཛོད་ཀྱི་གཏེར། ཅི་འདོད་ཕུན་ཚོགས་གང་འདོད་རེ་བ་བསྐང་། དོན་གཉིས་མཐར་
ཕྱིན་གཡུང་དྲུང་སྙིང་པོ་ཆེ། མ་བཙལ་ལྷུན་གྲུབ་སྙིང་པོ་ཡིན་པར་བཞེད། ལྟ་སྒོམ་
སྤྱོད་འབྲས་ཁོ་བོའི་དོན་དམ་འདི། ཉན་པའི་འཁོར་རྣམས་ཐུགས་ཀྱི་དཀྱིལ་དུ་ཞོག །
སྣང་བ་མདོག་ཅན་རྒྱུད་ལ་བྱིན་གྱིས་བརླབས། མི་ལུས་བསམ་ལེགས་ཐུགས་བཅུད་
གསང་བ་ཡིན། རྒྱས་འབྲིང་བསྡུས་གསུམ་བཀའ་ཡི་ལས་གཉེར་གཏད། བསྟན་པའི་
མདོ་འཛིན་སྡུད་པ་མཐར་ཕྱིན་མཛོད། འགྲོ་བ་གང་འདུལ་ཁ་ལོ་ཁྱེད་ཀྱིས་བསྒྱུར།
ཅེས་གསུངས་པས། འཁོར་རྣམས་ཀྱང་རང་རང་གི་དགོངས་པ་ལ་སོ་སོར་འཁོད་
140

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
དོ། །གཤེན་ནམ་མཁའ་སྣང་བ་མདོག་ཅན་གྱིས། གནས་ལུགས་ལྟ་བའི་དོན་ཐུགས་
སུ་ཆུད་ནས། ཐུགས་དགོངས་ནམ་མཁའི་གཏོས་ལྟར་ཁྱབ་ཅིང་། ཐུགས་ཉིད་ཉི་མའི་
ཟེར་ལྟར་སྙོམས་ནས། མཁྱེན་བརྩེའི་དགོངས་སྤྱོད་དཔག་ཏུ་མེད་པ་ཐུགས་ལ་མངའ་
སྟེ། རྫོགས་པ་ཆེན་པོའི་དོན་ཐུགས་སུ་ཆུད་པར་གྱུར་ཏོ། །ཐུགས་ཉིད་མི་གཡོ་ནམ་
མཁའི་དཀྱིལ་འཁོར་ནས། ཐུགས་རྗེ་ཉི་མའི་ཟེར་ལྟར་ཡང་སྙོམ་པ། དགོངས་རྒྱུད་
རྣམ་པར་དག་ལ་ཕྱག་འཚལ་ལོ། །དུས་རེས་ཤིག་ཙམ་ན། འཛམ་གླིང་དག་པའི་སོག་
ཁ་བོན་གྱི་འབྱུང་གནས། རི་རྒྱལ་ལྷུན་པོ་གསང་བའི་སྒྲུབ་གནས་ན། གཤེན་ནམ་
མཁའ་སྣང་བའི་མདོག་ཅན་གྱིས། འཛམ་གླིང་དག་པའི་འཁོར་རྣམས་ལ། བོན་གྱི་
འཁོར་ལོ་བསྐོར་ཞིང་བཞུགས་ཏེ། དེ་ཡི་དུས་སུ། ཞང་ཞུང་གི་གཤེན་པོ་དྲན་པ་ནམ་
མཁའ་བྱ་བས། རིན་པོ་ཆེ་ཨིན་ཏྲ་ནེ་ལའི་འཁོར་ལོ་རྩིབས་སྟོང་དང་ལྡན་པ་ཕུལ་ནས་
ཞུས་པ། ཀྱེ་མ་གཤེན་རབ་ཆེན་པོ་འགྲོ་བའི་མགོན། བསྟན་པའི་རྒྱལ་ཐེབས་མཛད་
པ་རིན་པོ་ཆེ། བེ་དུ་རྒྱ་འདྲའི་གཟི་བརྗིད་ཨུ་དུ་འབར། མཚུངས་མེད་ལྷ་མིའི་གཙོ་
བོ་ཁྱེད་ལ་བསྟོད། མཁྱེན་བརྩེའི་དབྱིངས་ནས་ཐུགས་རྗེའི་འོད་སྤྲོས་ལ། འཕྲུལ་ངག་
བདེན་པ་གཡུང་དྲུང་གསང་བའི་བོན། བདག་ཅག་འཁོར་རྣམས་ཀུན་ལ་བཤད་དུ་
གསོལ། ཞེས་ཞུས་སོ། །དེ་ལ་སྟོན་པས་བཀའ་བསྩལ་པ། ཉོན་ཅིག་ཞང་ཞུང་གཤེན་
པོ་ལས་སོགས་འཁོར། གཡུང་དྲུང་བོན་ལ་རྒྱ་ཆེ་གྲངས་མང་ཡང་། མདོ་རུ་བསྡུས་པ་
ཐིག་ལེ་ཉག་གཅིག་བོན། བདེར་གཤེགས་དགོངས་རྒྱུད་བྱིན་གྱིས་བརླབས་པའི་བོན།
ཉག་གཅིག་རིག་པ་ཐུགས་རྗེ་ཐབས་ཀྱིས་བརྒྱུད། སྐལ་ལྡན་རྒྱུད་ལ་དབང་བསྐུར་
བྱིན་གྱིས་བརླབས། གནས་ལུགས་ངོ་བོ་ཀུན་གཞིའི་བྱང་ཆུབ་སེམས། མ་བཅོས་སྤྲོས་
བྲལ་མཚན་མ་ཡོངས་དང་བྲལ། མི་འགྲོ་མི་འོང་ཐིག་ལེ་ཉག་གཅིག་དོན། བྱ་བས་
རྩོལ་དང་བྱེད་པས་སྒྲུབ་ཏུ་མེད། རྩོལ་བྲལ་ལྷུན་གྲུབ་རང་སེམས་འདུས་མ་བྱས། མི་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྐྱེ་མི་འགག་ནམ་མཁའི་ངོ་བོ་ཉིད། ཀུན་ཁྱབ་ཀུན་ཤོང་ཡང་དག་མཐའ་དང་བྲལ།
མཐའ་བྲལ་ལྟ་བའི་རྒྱལ་པོ་འདི་ལ་ལྟོས། མ་བཅོས་མ་གཡོས་ངང་ཉིད་གཡོ་བ་མེད།
ཀ་དག་སྒྲིབ་མེད་ཉི་མའི་དཀྱིལ་འཁོར་ཆེ། སྟོང་གསལ་དངོས་མེད་ཡེ་ཤེས་ལྷང་ངེ་བ།
དམིགས་མེད་སྒོམ་པའི་རྒྱལ་པོ་འདི་ལ་ལྟོས། ཤུགས་འབྱུང་རང་ལུགས་རང་ཤར་དྲི་
མ་མེད། མ་སྤངས་མ་བླངས་མ་འགག་རྒྱ་ཡན་བཙལ། བཅས་བཅོས་དྲི་བྲལ་སྤྱོད་ལ་
ཆགས་མི་འཛིན། ཆགས་བྲལ་སྤྱོད་པའི་རྒྱལ་པོ་འདི་ལ་ལྟོས། གནས་ལུགས་སྙིང་པོ་
གདོད་མའི་སངས་རྒྱས་སྐུ། མ་བཅོས་མཉམ་པ་ངང་ཉིད་དེ་བཞིན་གཤིས། རེ་དོགས་
མཐའ་བྲལ་འཁོར་འདས་ཐིག་ལེ་གཅིག བླ་མེད་འབྲས་བུ་རྒྱལ་པོ་འདི་ལ་ལྟོས། ལྟ་
སྒོམ་སྤྱོད་འབྲས་མིང་དང་ཚིག་གིས་མཚོན། དོན་དུ་གནས་ལུགས་གང་གིས་མཚོན་
བྱ་བྲལ། བྲལ་དང་བྲལ་མེད་ངང་ཉིད་འདུ་འབྲལ་མེད། སྣང་སྲིད་འཁོར་འདས་
ཁོ་བོའི་ངང་དུ་རྫོགས། རྫོགས་པ་ཆེན་པོ་བོན་ཉིད་ཀློང་དུ་བདེ། བདེ་ཆེན་རྒྱལ་
པོ་སེམས་ཉིད་རིན་པོ་ཆེ། འདི་བས་ལྷག་པའི་དོན་དམ་ལོག་ན་མེད། བསྐལ་པར་
བཙལ་ཡང་དོན་ལ་རྙེད་པ་མེད། མ་བཙལ་བཞགས་ལ་སྐད་ཅིག་དོན་དང་མཇལ།
སྐལ་ལྡན་གཤེན་པོ་རྣམས་ཀྱི་ཐུགས་ལ་ཞོག །བདེར་གཤེགས་དགོངས་རྒྱུད་ཐུགས་
རྗེའི་བྱིན་རླབས་རྒྱུད། རྒྱུད་ཀྱི་རྒྱལ་པོ་རྟོག་མེད་མཁའ་འདྲ་བ། རྫོགས་ཆེན་སྙིང་པོ་
ནམ་མཁའི་སྤྱི་རླབས་གཅོད། ཐེག་པའི་བྱེ་བྲག་རྟོག་པའི་རི་བོ་གཞོམས། འབྱུང་བའི་
མཚོན་གྱིས་བསྐལ་པའི་གྲོང་ཁྱེར་བཤིགས། མི་རྟོག་ཆེན་པོས་རྟག་པའི་སྲིད་པ་གཞོམ།
ཉག་གཅིག་རིག་པས་བདེ་ཆེན་དབྱིངས་ལ་རྫོགས། སྐད་ཅིག་ཤེས་པས་རྒྱུ་འབྲས་
རྡུལ་དུ་བརླགས། དྲན་པ་ནམ་མཁས་ཐུགས་ཀྱི་དཀྱིལ་དུ་འཆང༌། ཏིང་འཛིན་རྒྱུད་
ལ་སྨིན་པའི་དབང་བསྐུར་རོ། །རྫོགས་པ་ཆེན་པོའི་དོན་གྱི་ལས་གཉེར་གཏད། ཅེས་
གསུངས་ཏེ། འཁོར་རྣམས་ཀྱང་རང་རང་གི་དགོངས་པ་ལ་སོ་སོར་འཁོད་དོ། །དྲན་
142

སེམས་སྡེ། ནམ་མཁའ་སྤྱི་གཅོད་ཀྱི་དགོངས་ཉམས།
པ་ནམ་མཁའ་ཉིད་ཀྱང་སྐད་གཅིག་གི་ཤེས་པ། ཐུགས་དགོངས་ནམ་མཁའ་ལ་ཉི་
མ་ཤར་བ་ལྟར་གྱུར་ཏེ། འཁོར་འདས་མ་ལུས་ཐིག་ལེ་ཉག་གཅིག་ཏུ་རྫོགས་ཤིང་མ་
འོངས་པའི་མངོན་ཤེས་ཐུགས་ལ་གསལ་ནས། སྐྱེ་བ་ལྔ་བརྒྱ་མཁྱེན་པར་གྱུར་ཏོ། །
རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས། དགོངས་ཉམས་འཕྲུལ་གྱི་
མེ་ལོང་ཞེས་བྱ་བ་རྫོགས་སོ། ། ཨུ་ཡ་ཨག་ཐམ། སརྦ་མང་ག་ལམ།
143

གྱེར་སྤུངས་ཆེན་པོ་དྲན་པ་ནམ་མཁའི་རྫོགས་པ་
ཆེན་པོ་དོན་གྱི་ངོ་སྤྲོད་བཞུགས་པ་
ལེགས་སོ། །
༄༅། །ཨེ་མ་ཧོ། མི་རྟོག་སྤྲོས་བྲལ་བོན་གྱི་དབྱིངས། ཁ་གཏིང་མཚན་མ་སྤྱོད་
ལས་འདས། དུས་གསུམ་མཉམ་པ་ཉིད་ཀྱི་ངང་། སྐྱེ་མེད་བོན་གྱི་སྐུ་ལ་འདུད། མ་
གཡོས་བདེ་ཆེན་ལྷུན་གྱིས་གྲུབ། གཡོ་བའི་ཡེ་ཤེས་ལོངས་སྤྱོད་རྫོགས། ཞི་རྒྱས་དབང་
དྲག་ཕྲིན་ལས་མཛད། འགག་མེད་རྫོགས་པའི་སྐུ་ལ་འདུད། མ་འགག་ཡེ་ཤེས་རོལ་
པའི་རྩལ། སྣ་ཚོགས་ངེས་མེད་ཅིར་ཡང་སྤྲུལ། གང་ལ་གང་འདུལ་འགྲོ་དོན་མཛད།
གཉིས་མེད་སྤྲུལ་པའི་སྐུ་ལ་འདུད། སྐུ་གསུམ་ངང་ནས་འགྲོ་བའི་དོན། རབ་ཏུ་
བརྩོན་པ་བླ་མ་རྗེ། ལྔ་བརྒྱའི་གདུལ་དཀའ་འདུལ་བ་པོ། གྱེར་སྤུངས་ཉིད་ལ་ཕྱག་
འཚལ་འདུད། སྐུ་གསུམ་ངོ་བོ་བླ་མ་རྗེ། དུས་གསུམ་རྟག་ཏུ་མི་འབྲལ་ཞིང་། སྒོ་
གསུམ་གུས་པས་གསོལ་བ་འདེབས། དོན་གསུམ་དངོས་གྲུབ་བསྩལ་དུ་གསོལ། སྤྱིར་
ནི་ལྷོ་རྒྱལ་འཛམ་བུའི་གླིང་། སྒོས་སུ་སྤུ་རྒྱལ་གངས་ཅན་བོད། ཡང་སྒོས་མདོ་གམ་
ཟལ་མོའི་སྒང༌། འདུག་གནས་རྔུལ་རྫའི་བར་མཚམས་འདིར། ཚེ་རབས་གོང་ནས་
སྒྲིབ་བྱང་ཞིང་། དཔག་མེད་གོང་ནས་ཚོགས་བསགས་པའི། ད་ལྟ་སྐལ་ལྡན་རིགས་
ཀྱི་སྲས། དབྲ་བཙུན་མུ་ལ་རིན་ཆེན་བདག །སྔོན་ནས་སྨོན་ལམ་འབྲེལ་བ་དང་། ད་
144

སེམས་སྡེ། རྫོགས་ཆེན་དོན་གྱི་ངོ་སྤྲོད།
ལྟའི་གནས་སྐབས་འཛོམས་པ་ཡིས། གྱེར་སྤུངས་རིག་འཛིན་ཆེན་པོ་དང་། ཡང་ཡང་
མཇལ་ནས་གདམ་པ་གནང་། ད་ལྟའི་དུས་ངན་སྙིགས་མ་འདིར། ལོག་རྟོག་སེམས་
ཅན་ཕྲག་དོག་ཅིང་། ལེགས་པའི་ཡོན་ཏན་སྐྱོན་དུ་མཐོང་། དེ་ཕྱིར་གབ་སྦས་གསང་
རྒྱས་བཏབ། འོན་ཀྱང་གདམ་པ་ཟུར་ཙམ་འདི། བཀའ་ལུང་ནུབ་པ་མི་གཏོང་དང༌།
རྗེ་ཡི་ཞལ་གདམ་མི་བཅག་ཕྱིར། ཟུར་ཙམ་ཡི་གེ་བྲི་བར་བྱ། འདི་ལ་ཉེས་འགལ་ཅི་
མཆིས་པ། སྐྱེ་མེད་བོན་དབྱིངས་ཆེན་པོ་རུ། འགག་མེད་རོལ་པའི་ངང་དུ་བཤགས།
གཉིས་མེད་མཐའ་བྲལ་དངོས་གྲུབ་གསོལ། ངེས་མེད་སྤྲང་པོ་ཁོ་བོ་བདག །རྔམ་
ཆེན་བཀྲ་གསལ་སྟག་གི་ལོ། དབྱར་ཟླ་ར་བའི་བཅུ་གསུམ་གྱི། ནུབ་མོ་རྨི་ལམ་གང་
ཡོལ་ལ། བདག་གི་མདུན་གྱི་བར་སྣང་ལ། གཞའ་ཚོན་སྣ་ལྔའི་གུར་ནང་ན། ཉི་ཟླ་
པད་མའི་གདན་སྟེང་དུ། གྱེར་སྤུངས་དྲན་པ་མུ་ལ་ནི། མཐིང་ནག་འཛུམ་མདངས་
ལྡན་པ་ལ། དབུ་སྐྲ་ཐོར་གཙུག་ཅོད་པན་ཅན། སྐུ་ལ་ཟ་འོག་བེར་ཆེན་གསོལ། ཕྱག་
གཉིས་མཉམ་སྙོམས་ཏིང་ངེ་འཛིན། ཞབས་གཉིས་དཀྱིལ་དཀྲུང་ཚུལ་དུ་བཞུགས།
སྤྱན་གཉིས་འབྲུ་ཚུགས་བདག་ལ་གཟིགས། ཞལ་ནས་ཚངས་པའི་གསུང་ཕྱུང་ནས།
བདག་ལ་གདམ་པ་འདི་ལྟར་གསུངས། །
༧ བུ་མ་ཡེངས་གསོན་དང་སྐལ་ལྡན་རིགས། བདག་ནི་གྱེར་སྤུངས་དྲན་པ་ཡིན།
དོན་གྱི་གདམ་པ་ངེས་བསྟན་གྱི། མ་བརྗེད་ཐུགས་ཀྱི་དཀྱིལ་དུ་ཞོགས། སེམས་ཉིད་
ཐིག་ལེ་ཉག་གཅིག་ལ། སྣ་ཚོགས་མིང་གི་གདགས་བྱ་ཅན། གནས་ཚུལ་ལེགས་པར་
ངེས་བརྗོད་ཀྱི། ལུས་སེམས་དབང་པོ་ཐུད་ལ་ཉོན། བརྒྱད་ཁྲི་བཞི་སྟོང་བྱེ་བྲག་བོན།
གཅིག་ཏུ་དྲིལ་ན་མཐར་ཐུག་དོན། སྐལ་ལྡན་བུ་ལ་ངེས་བསྟན་གྱི། མ་བརྗེད་ཐུགས་
ཀྱི་དཀྱིལ་དུ་ཞོགས། ཀུན་བཟང་དགོངས་པ་ཐུགས་ཀྱི་བཅུད། རྫོགས་ཆེན་སྙིང་པོ་
ངོ་སྤྲོད་དོན། ཐེག་ཆེན་དོན་ལ་ངས་བཤད་ཀྱི། དམར་ལ་ཟབ་པས་ཐུགས་སུ་ཆོངས།
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཨེ་མ་ཀུན་གཞི་བྱང་ཆུབ་སེམས། ཡེ་ནས་མ་སྐྱེས་སྐྱེ་བ་མེད། གདོད་ནས་ཀ་དག་
བོན་ཉིད་དབྱིངས། བོན་ཉིད་དབྱིངས་ཆེན་ལྷུན་གྱིས་གྲུབ། མུ་མེད་འབྱམས་ཡས་
ཡོངས་ལ་བདལ། ཁ་གཏིང་མཚན་མ་སྤྱོད་ལས་འདས། ཡང་དག་མཐའ་དབུས་
ཕྱོགས་མཚམས་བྲལ། རྒྱ་ཁྱོན་དཔག་ཚད་གཞལ་དུ་མེད། མ་བཅོས་སྤྲོས་བྲལ་བོན་གྱི་
དབྱིངས། བཅོས་བསླད་གང་གི་རྒྱུ་མ་གྲུབ། མི་སྤྲོ་མི་འོང་ཐིག་ལེ་གཅིག དུས་གསུམ་
འགྱུར་བ་མེད་པར་གནས། ཡེ་སྟོང་རྩ་བྲལ་བོན་གྱི་དབྱིངས། ཡེ་ནས་མ་བཅོས་རྣམ་
པར་དག གདོད་ནས་ཀ་དག་དྲི་མ་མེད། རང་བཞིན་ལྷུན་གྲུབ་འདུས་མ་བྱས། སྟོང་
ཞིང་བདག་མེད་བོན་གྱི་དབྱིངས། ཡངས་དོག་མེད་པར་མཁའ་ལ་མཉམ། མཐོན་
དམན་མེད་པར་ཀློང་དུ་བདལ། ཆེ་ཆུང་མེད་པར་ཚད་ལས་འདས། སྨྲ་བསམ་
བརྗོད་འདས་བོན་གྱི་དབྱིངས། ཚིག་དང་མིང་གིས་གདགས་སྒོ་མེད། དཔེ་དང་དོན་
གྱིས་མཚོན་དུ་མེད། མཚན་ཉིད་གང་གིས་གཟུང་སོ་ཟད། མུ་མེད་ཁྱབ་བདལ་བོན་
གྱི་དབྱིངས། འཕེལ་བ་མེད་ཅིང་འགྲིབ་པ་མེད། ཟད་པ་མེད་པར་མུ་མཐར་ཁྱབ། ཡེ་
ནས་གང་ཡང་འདུས་མ་བྱས། ཐིག་ལེ་ཉག་གཅིག་བོན་གྱི་དབྱིངས། བསྐལ་སྲིད་གང་
གི་གཞིར་མ་གྲུབ། འཁོར་འདས་གང་གི་མིང་མ་ཐོག །སྤྲོས་པའི་མཚན་མ་ཡོངས་
དང་བྲལ། དམིགས་མེད་བློ་འདས་བོན་གྱི་དབྱིངས། འདི་ཡིན་བྱ་བའི་གྲུབ་པ་མེད།
འདི་མེན་བྱ་བའི་ཐ་སྙད་མེད། འདི་མེན་གང་གི་བྱེ་བྲག་མེད། སྒྲིབ་མེད་ཡེ་མཁྱེན་
བོན་གྱི་དབྱིངས། ཡེ་སྟོང་ངོ་བོ་གསལ་སྒྲིབ་མེད། ཡེ་ནས་རང་བཞིན་བྱ་རྩལ་མེད།
གཉིས་མེད་སྤྲོས་བྲལ་ངང་དུ་གནས། ཡེ་དབྱིངས་ལྷུན་གྲུབ་བོན་གྱི་དབྱིངས། དབྱིངས་
ལ་དབྱིངས་སུ་བཅོས་བསླད་མེད། དབྱིངས་ལ་དབྱིངས་སུ་འཕོ་འགྱུར་མེད། དབྱིངས་
ཆེན་ལོག་ཏུ་གྲུབ་པ་མེད། དེ་ཕྱིར་ཀུན་གཞི་བྱང་ཆུབ་སེམས། ཡེ་དབྱིངས་ཁྱབ་བདལ་
བོན་སྐུ་ཡིན། བོན་སྐུ་མིང་གི་གདགས་བྱ་ཙམ། དེ་ལ་དེ་ཡང་མ་གྲུབ་བོ། ། སྐྱེ་མེད་
146

སེམས་སྡེ། རྫོགས་ཆེན་དོན་གྱི་ངོ་སྤྲོད།
བོན་སྐུའི་དབྱིངས་སུ་ངོ་སྤྲད་དོ། ། །
༧ ཨེ་མ་ཀུན་གཞི་བྱང་ཆུབ་སེམས། ཡེ་དབྱིངས་ཁྱབ་བདལ་བོན་སྐུ་ལ། ཡེ་ནས་
རང་བཞིན་ལྷུན་གྱིས་གྲུབ། ལྷུན་གྲུབ་སྙིང་པོ་བྱང་ཆུབ་སེམས། སྐྱེ་འགག་མེད་པའི་
ངང་དུ་གནས། འགག་མེད་རང་བཞིན་རོལ་པ་ལས། ཡེ་ཤེས་རང་མདངས་འོད་ལྔ་
ཤར། འོད་ལྔ་ཤུགས་ཀྱི་རྫུ་འཕྲུལ་ལས། འབྱུང་ལྔ་རང་བཞིན་ལྷུན་གྱིས་གྲུབ། འབྱུང་
ལྔ་དྭངས་མ་ནམ་མཁའ་ལ། ཐམས་ཅད་བསྐྱེད་པའི་གཞི་མ་གྲུབ། གཞི་ལ་འགྱུར་
བ་མེད་པ་སྟེ། བོན་ཉིད་དབྱིངས་ནས་ཐམས་ཅད་བསྐྱེད། ཐམས་ཅད་བསྐྱེད་པའི་
ཡུམ་གྱི་ཀློང་། ཀུན་འབྱུང་གང་ཡང་འགག་པ་མེད། འགག་མེད་ཡེ་འབྱུང་ཡེ་སྲིད་
སྐུ། སྲིད་པའི་རྒྱལ་མོ་ཞེས་ཀྱང་བྱ། སྣང་སྲིད་སྐྱེ་འགྲོ་མ་ལུས་དང༌། བསྐལ་སྲིད་
ཆགས་གནས་འཇིག་སྟོང་དང་། འཁོར་བ་མྱང་འདས་ཐམས་ཅད་ཀུན། ཀུན་འབྱུང་
ཡུམ་གྱི་ཀློང་དུ་གནས། སྐྱེ་མེད་བ་ག་ཡུམ་གྱི་དབྱིངས། འགག་མེད་ཀློང་ནས་ཐམས་
ཅད་འབྱུང་། སྐྱེ་འགག་གཉིས་མེད་བོན་གྱི་དབྱིངས། རང་བཞིན་ལྷུན་གྲུབ་ལོངས་
སྤྱོད་རྫོགས། ལྷུན་གྲུབ་རྫོགས་སྐུའི་ཆ་ལུགས་ལ། ལྷ་ལྔ་སྐུ་ལྔ་ཡེ་ཤེས་ལྔ། སྐུ་གསུང་
ཐུགས་དང་ཡོན་ཏན་དང༌། ཕྲིན་ལས་ལྔ་རུ་ལྷུན་གྱིས་གྲུབ། ཁ་དོག་རྣམ་པ་ལྔ་རུ་
གསལ། སྒྲིབ་མེད་འོད་ཟེར་ཕྱོགས་བཅུར་འཕྲོ། ཚད་མེད་ཐུགས་རྗེ་ཡོངས་ལ་ཁྱབ།
སྒྲིབ་མེད་ཐུགས་ཀྱིས་ཐམས་ཅད་མཁྱེན། མེ་ལོང་ཡེ་ཤེས་ངོ་བོ་ཉིད། གསལ་བ་རང་
འབྱུང་ལྷུན་གྱིས་གྲུབ། གཟུགས་ཀྱི་ཕུང་པོ་རྣམ་པར་དག ས་ཡི་ཁམས་ཀྱང་བོན་
ཉིད་དབྱིངས། མེ་ལོང་ཡེ་ཤེས་རྫུ་འཕྲུལ་ལས། ས་ཡི་ལྷ་མོ་དངོས་སུ་གྲུབ། སྣང་ཞིང་
སྲིད་པ་ཐམས་ཅད་ཀྱང་། མ་བསྒྲིབས་ཐམས་ཅད་ས་ལེར་མཁྱེན། མཉམ་ཉིད་ཡེ་
ཤེས་ངོ་བོ་ཉིད། དགེ་ལྷ་གར་ཕྱུག་ལྷུན་གྱིས་གྲུབ། འདུ་བྱེད་ཕུང་པོ་རྣམ་པར་དག །
རླུང་གི་ཁམས་ཀྱང་བོན་ཉིད་དབྱིངས། མཉམ་ཉིད་ཡེ་ཤེས་རྫུ་འཕྲུལ་ལས། རླུང་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གི་ལྷ་མོ་དངོས་སུ་གྲུབ། སྣང་ཞིང་སྲིད་པ་ཐམས་ཅད་ཀུན། སྐྱེ་མེད་བོན་གྱི་ཀློང་དུ་
མཉམ། སོར་རྟོགས་ཡེ་ཤེས་ངོ་བོ་ཉིད། བྱེ་བྲག་དངོས་མེད་ལྷུན་གྱིས་གྲུབ། ཚོར་
བའི་ཕུང་པོ་རྣམ་པར་དག །མེའི་ཁམས་ཀྱང་བོན་ཉིད་དབྱིངས། སོར་རྟོགས་ཡེ་ཤེས་
རྫུ་འཕྲུལ་ལས། མེ་ཡི་ལྷ་མོ་དངོས་སུ་གྲུབ། སྣང་ཞིང་སྲིད་པ་ཐམས་ཅད་ཀུན། ས་
ས་སོ་སོར་བྱེ་བྲག་འབྱེད། བྱ་གྲུབ་ཡེ་ཤེས་ངོ་བོ་ཉིད། དགའ་བ་དོན་གྲུབ་ལྷུན་གྱིས་
གྲུབ། འདུ་བྱེད་ཕུང་པོ་རྣམ་པར་དག ། ཆུ་ཡི་ཁམས་ཀྱང་བོན་ཉིད་དབྱིངས། བྱ་
གྲུབ་ཡེ་ཤེས་རྫུ་འཕྲུལ་ལས། ཆུ་ཡི་ལྷ་མོ་དངོས་སུ་གྲུབ། སྣང་ཞིང་སྲིད་པ་ཐམས་
ཅད་ཀུན། སྣ་ཚོགས་ཕྲིན་ལས་ལྷུན་ལ་རྫོགས། སྟོང་ཉིད་ཡེ་ཤེས་ངོ་བོ་ཉིད། ཀུན་
སྣང་ཁྱབ་པ་ལྷུན་གྱིས་གྲུབ། རྣམ་ཤེས་ཕུང་པོ་རྣམ་པར་དག །ནམ་མཁའི་ཁམས་
ཀྱང་བོན་ཉིད་དབྱིངས། སྟོང་ཉིད་ཡེ་ཤེས་རྫུ་འཕྲུལ་ལས། ནམ་མཁའི་ལྷ་མོ་དངོས་
སུ་གྲུབ། སྣང་ཞིང་སྲིད་པ་ཐམས་ཅད་ཀུན། སྟོང་པ་ཉིད་ཀྱི་དོན་ལ་སྦྱོར། འགྱུར་བ་
མེད་པ་བྱང་ཆུབ་སེམས། མེ་ལོང་ཡེ་ཤེས་སྐུ་ཡི་ལྷ། གར་གསས་བཙན་པོ་ལོངས་སྤྱོད་
རྫོགས། གཟུགས་སུ་སྣང་ཚད་བོན་ཉིད་དབྱིངས། བྱང་ཆུབ་སེམས་ཀྱི་རོལ་པ་ལས།
ཡེ་ཤེས་འོད་མདངས་སོར་སོར་ཤར། གཡུང་དྲུང་རིགས་སུ་ལྷུན་གྱིས་གྲུབ། མངོན་
པར་དགའ་བའི་ཞིང་དུ་རྫོགས། མི་གཡོ་མཉམ་པའི་བྱང་ཆུབ་སེམས། མཉམ་ཉིད་
ཡེ་ཤེས་ཡོན་ཏན་ལྷ། རྒོད་གསས་ཁམས་པ་ལོངས་སྤྱོད་རྫོགས། སྐྱོན་ཡོན་བྱེ་བྲག་
བོན་ཉིད་དབྱིངས། བྱང་ཆུབ་སེམས་ཀྱི་རྫུ་འཕྲུལ་ལས། ཡེ་ཤེས་འོད་མདངས་ལྗང་གུ་
ཤར། འཁོར་ལོ་རིགས་སུ་ལྷུན་གྱིས་གྲུབ། དཔལ་དང་ལྡན་པའི་ཞིང་དུ་རྫོགས། སོ་
སོར་རྟོགས་པའི་བྱང་ཆུབ་སེམས། སོར་རྟོགས་ཡེ་ཤེས་གསུང་གི་ལྷ། གསས་རྗེ་རྨང་
པོ་ལོངས་སྤྱོད་རྫོགས། སྒྲ་རུ་གྲགས་ཚད་བོན་ཉིད་དབྱིངས། བྱང་ཆུབ་སེམས་ཀྱི་
རང་བཞིན་ལས། ཡེ་ཤེས་འོད་མདངས་དམར་པོ་ཤར། པད་མ་རིགས་སུ་ལྷུན་གྱིས་
148

སེམས་སྡེ། རྫོགས་ཆེན་དོན་གྱི་ངོ་སྤྲོད།།
གྲུབ། བདེ་བ་ཅན་གྱི་ཞིང་དུ་རྫོགས། ལྷུན་གྱིས་གྲུབ་པའི་བྱང་ཆུབ་སེམས། བྱ་གྲུབ་
ཡེ་ཤེས་ཕྲིན་ལས་ལྷ། གནམ་སྲས་དབྱིངས་རུམ་ལོངས་སྤྱོད་རྫོགས། བདེ་སྡུག་ལས་
སྤྱོད་བོན་ཉིད་དབྱིངས། བྱང་ཆུབ་སེམས་ཀྱི་བྱ་རྩལ་ལས། ཡེ་ཤེས་འོད་མདངས་སྔོན་
པོ་ཤར། རིན་ཆེན་རིགས་སུ་ལྷུན་གྱིས་གྲུབ། འདོད་ཡོན་འཚོགས་པའི་ཞིང་དུ་རྫོགས།
མ་བཅོས་སྤྲོས་བྲལ་བྱང་ཆུབ་སེམས། སྟོང་ཉིད་ཡེ་ཤེས་ཐུགས་ཀྱི་ལྷ། གཤེན་ལྷ་འོད་
དཀར་ལོངས་སྤྱོད་རྫོགས། ཡིད་ཀྱི་དྲན་ཚད་བོན་ཉིད་དབྱིངས། བྱང་ཆུབ་སེམས་
ཀྱི་ངང་ཉིད་ལ། ཡེ་ཤེས་འོད་མདངས་དཀར་པོ་ཤར། དེ་བཞིན་རིགས་སུ་ལྷུན་གྱིས་
གྲུབ། འོག་མིན་དབྱིངས་ཀྱི་ཞིང་དུ་རྫོགས། དེ་ལྟར་ཀུན་གཞི་བྱང་ཆུབ་སེམས། ལྷ་ལྔ་
སྐུ་ལྔ་ཡེ་ཤེས་ལྔ། འགག་མེད་ལོངས་སྤྱོད་རྫོགས་སྐུ་ཡིས། རྫོགས་སྐུ་མིང་གི་གདགས་
བྱ་ཙམ། དོན་དུ་དབྱིངས་ལས་མ་གཡོས་སོ། །འགག་མེད་རྫོགས་སྐུའི་ངང་དུ་ངོ་སྤྲོད་
པའོ། །སྤྲོ། །
༧ ཨེ་མ་ཀུན་གཞི་བྱང་ཆུབ་སེམས། ཡེ་ནས་ལྷུན་གྲུབ་བོན་སྐུ་ལ། རང་བཞིན་
ལོངས་སྤྱོད་རྫོགས་སྐུར་གསལ། གཉིས་མེད་སྤྲུལ་པའི་སྐུ་རུ་བཞུགས། ངང་ཉིད་
གཅིག་ལས་མ་གཡོས་ཀྱང་། གདུལ་བྱ་འདུལ་བའི་དོན་ཆེད་དུ། བྱེ་བ་ཕྲག་བརྒྱ་ཅིར་
ཡང་སྤྲུལ། སེམས་ཅན་ཉོན་མོངས་མ་རིག་པ། ཡེ་ཤེས་རང་མདངས་མ་རྟོགས་པས།
དུག་ལྔ་བདུད་ལྔ་ཉོན་མོངས་ལྔ། མ་རིག་དབང་གིས་ལོག་པར་རྟོག །དུག་ལྔ་འདུལ་
བའི་དོན་ཆེད་དུ། ཡེ་ཤེས་ལྔའི་རང་བཞིན་ལས། དུག་ལྔ་མ་སྤངས་རྒྱན་ཤར་ནས།
རང་བཞིན་མངོན་པར་རོལ་པར་མཛད། ཞེ་སྡང་ངོ་བོ་སྟོང་པ་ཉིད། གཙོ་མཆོག་
མཁའ་འགྱིང་མངོན་པར་རོལ། རྣམ་དག་ཕུང་པོ་བདུད་བཅོམ་པ། སེམས་ཀྱི་ཁམས་
ཀྱང་བོན་ཉིད་དབྱིངས། ཞེ་སྡང་མ་སྤངས་རྒྱན་ཤར་བ། མཁའ་ལ་གདུག་མོ་ཡུམ་
དང་འཁྲིལ། ཐབས་ཤེས་དབྱེར་མེད་ཕྱག་རྒྱ་ཡིས། ཐམས་ཅད་བོན་གྱི་ཐུགས་སུ་སྦྱོར།
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གཏི་མུག་ངོ་བོ་ཡེ་ཤེས་དབྱིངས། ཁྲོ་གསས་མཁའ་འགྱིང་མངོན་པར་རོལ། གཟུགས་
ཀྱི་ཕུང་པོ་བདུད་བཅོམ་པ། ཤ་ཡི་ཁམས་ཀྱང་བོན་ཉིད་དབྱིངས། གཏི་མུག་མ་
སྤངས་རྒྱན་ཤར་བ། ནེ་སླས་སྲ་བརྟན་ཡུམ་དང་འཁྲིལ། ཐབས་ཤེས་དབྱེར་མེད་ཕྱག་
རྒྱ་ཡིས། ཐམས་ཅད་བོན་ཉིད་སྐུ་རུ་སྦྱོར། ང་རྒྱལ་ངོ་བོ་མཉམ་པ་ཉིད། རྔམ་གསས་
མཁའ་འགྱིང་མངོན་པར་རོལ། འདུ་བྱེད་ཕུང་པོ་བདུད་བཅོམ་པ། དབུགས་ཀྱི་
ཁམས་ཀྱང་བོན་ཉིད་དབྱིངས། ང་རྒྱལ་མ་སྤངས་རྒྱན་ཤར་བ། ལི་མུན་ལན་བརྒྱད་
ཡུམ་དང་འཁྲིལ། ཐབས་ཤེས་དབྱེར་མེད་ཕྱག་རྒྱ་ཡིས། ཐམས་ཅད་ཡོན་ཏན་ཉིད་
དུ་སྦྱོར། འདོད་ཆགས་ངོ་བོ་སྦྱིན་པ་ཉིད། དབལ་གསས་ཁ་འགྱིང་མངོན་པར་རོལ།
ཚོར་བའི་ཕུང་པོ་བདུད་བཅོམ་པ། དྲོད་ཀྱི་ཁམས་ཀྱང་བོན་ཉིད་དབྱིངས། འདོད་
ཆགས་མ་སྤངས་རྒྱན་ཤར་བ། ཚང་སྟང་དབལ་མོ་ཡུམ་དང་འཁྲིལ། ཐབས་ཤེས་
དབྱེར་མེད་ཕྱག་རྒྱ་ཡིས། ཐམས་ཅད་བོན་གྱི་གསུང་དུ་སྦྱོར། ཕྲག་དོག་ངོ་བོ་ཡངས་
པ་ཉིད། གཏུམ་གསས་ཁ་འགྱིང་མངོན་པར་རོལ། འདུ་ཤེས་ཕུང་པོའི་བདུད་བཅོམ་
པ། ཁྲག་གི་ཁམས་ཀྱང་བོན་ཉིད་དབྱིངས། ཕྲག་དོག་མ་སྤངས་རྒྱན་ཤར་བ། ཏིང་
ནམ་གཏུམ་མོ་ཡུམ་དང་འཁྲིལ། ཐབས་ཤེས་དབྱེར་མེད་ཕྱག་རྒྱ་ཡིས། ཐམས་ཅད་
འཕྲིན་ལས་ཉིད་དུ་སྦྱོར། ཆུ་བུར་མིག་གི་བག་ཆགས་གཟུགས། སྒྲིབ་མེད་ཡེ་གཟིགས་
སྤྱན་གྱི་ངང༌། སྣང་སྲིད་གཟུགས་ལ་དབང་ཡང་བསྒྱུར། མིག་གི་རྣམ་ཤེས་བོན་ཉིད་
དབྱིངས། གདོས་པ་རྣ་བའི་བག་ཆགས་སྒྲ། དངོས་མེད་ཀུན་གསན་སྙན་གྱི་ངང་།
སྣང་སྲིད་སྒྲ་ལ་དབང་ཡང་བསྒྱུར། རྣ་བའི་རྣམ་ཤེས་བོན་ཉིད་དབྱིངས། སྒྱུ་མ་སྣའི་
བག་ཆགས་དྲི། ཀུན་ཚོར་ཡེ་ཤེས་ཤངས་ཀྱི་ངང་། སྣང་སྲིད་དྲི་ལ་དབང་ཡང་བསྒྱུར།
སྣའི་རྣམ་ཤེས་བོན་ཉིད་དབྱིངས། སྒྱུ་མ་ལྕེའི་བག་ཆགས་རོ། ཀུན་གྲོལ་ཡེ་མྱོང་ལྗགས་
ཀྱི་ངང་། སྣང་སྲིད་རོ་ལ་དབང་ཡང་བསྒྱུར། ལྕེ་ཡི་རྣམ་ཤེས་བོན་ཉིད་དབྱིངས། ཤ་
150

སེམས་སྡེ། རྫོགས་ཆེན་དོན་གྱི་ངོ་སྤྲོད།
གཟུགས་ལུས་ཀྱི་བག་ཆགས་རེག འགྱུར་མེད་ཡེ་གནས་སྐུ་ཡི་ངང་། སྣང་སྲིད་རེག་
ལ་དབང་ཡང་བསྒྱུར། ལུས་ཀྱི་རྣམ་ཤེས་བོན་ཉིད་དབྱིངས། ཐ་སྙད་ངག་གི་བག་
ཆགས་ཚིག འགག་མེད་ཀུན་གྲགས་གསུང་གི་ངང༌། སྣང་སྲིད་སྐད་ལ་དབང་ཡང་
བསྒྱུར། མིང་ཚིག་བྱེ་བྲག་བོན་ཉིད་དབྱིངས། དྲན་རིག་ཡིད་ཀྱི་བག་ཆགས་ཚོགས།
ཡེ་ཤེས་འགྱུར་མེད་བོན་གྱི་ངང་། སྣང་སྲིད་བོན་ལ་དབང་ཡང་བསྒྱུར། ཡིད་ཀྱི་རྣམ་
ཤེས་བོན་ཉིད་དབྱིངས། རྣམ་རྟོག་འཁྲུལ་པའི་བག་ཆགས་སེམས། བདག་མེད་ཡེ་
སྟོང་སེམས་ཀྱི་ངང༌། སྣང་སྲིད་སེམས་ལ་དབང་ཡང་བསྒྱུར། སེམས་ཀྱི་ངོ་བོ་བོན་
ཉིད་དབྱིངས། སྐྱེ་རྒས་ན་འཆི་རྣམ་པ་བཞི། ཞི་རྒྱས་དབང་དྲག་རྒྱུན་ཞུགས་ངང་།
དུས་བཞི་བཅུད་ལ་དབང་ཡང་བསྒྱུར། ས་ཆུ་མེ་རླུང་བོན་ཉིད་དབྱིངས། དྲན་རིག་
ཚོར་མཐོང་དབང་པོ་དྲུག །འདུལ་གཤེན་ཐུབ་པ་དྲུག་གི་ངང་། རིས་དྲུག་དག་ལ་
དབང་ཡང་བསྒྱུར། ཁམས་གསུམ་ས་དགུ་བོན་ཉིད་དབྱིངས། མ་ངེས་སྤྱོད་ལམ་སྣ་
ཚོགས་ཀྱང་། ངེས་མེད་སྤྲུལ་སྐུ་བྱེ་བ་འདུལ། གང་ལ་གང་འདུལ་དབང་ཡང་བསྒྱུར།
ངེས་པ་མེད་པ་བོན་ཉིད་དབྱིངས། ཉོན་མོངས་བརྒྱད་ཁྲི་བཞི་སྟོང་ཡང་། བོན་སྒོ་
བརྒྱད་ཁྲི་བཞི་སྟོང་ངང༌། གང་ལ་ཅི་འདུལ་དབང་ཡང་བསྒྱུར། རྣམ་རྟོག་ཉོན་
མོངས་བོན་ཉིད་དབྱིངས། དེ་ལྟར་ཀུན་གཞི་བྱང་ཆུབ་སེམས། མ་སྐྱེ་སྐྱེ་མེད་བོན་གྱི་
སྐུ། མ་འགག་འགག་མེད་ལོངས་སྤྱོད་རྫོགས། གཉིས་མེད་མཐའ་བྲལ་འགྲོ་བའི་དོན།
ཅིར་ཡང་མཛད་པ་སྤྲུལ་སྐུའོ། །སྤྲུལ་སྐུ་མིང་གི་གདགས་བྱ་ཙམ། དོན་དུ་སྐུ་གསུམ་
ངོ་བོ་ཉིད། ཡེ་ནས་འདུ་འབྲལ་མེད་པ་ལ། སེམས་ཅན་གཞན་དོན་བྱུང་བའོ། །ཅིར་
ཡང་སྤྲུལ་སྐུའི་ངང་དུ་ངོ་སྤྲད་པའོ། །ཨག་ཐཾ། །
༧ ཨེ་མ་ཀུན་གཞི་བྱང་ཆུབ་སེམས། ཀུན་གྱི་གཞི་རུ་མིང་བཏགས་ནས། ཐམས་
ཅད་མངོན་པར་བྱང་ཆུབ་པ། ཉག་གཅིག་སེམས་ཀྱི་ཀློང་དུ་འདུས། སེམས་ཉིད་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཐིག་ལེ་ཉག་གཅིག་འདི། ངོ་བོ་སྟོང་པ་བོན་གྱི་སྐུ། རང་བཞིན་གསལ་བ་རྫོགས་པའི་
སྐུ། གཉིས་མེད་མཉམ་པ་སྤྲུལ་པའི་སྐུ། འདུ་འབྲལ་མེད་པའི་ངོ་བོ་ཉིད། གཟུགས་
སུ་སྣང་བ་ཐམས་ཅད་འདི། ངོ་བོ་སྟོང་པ་བོན་གྱི་སྐུ། སྣ་ཚོགས་སྣང་བ་ལོངས་སྤྱོད་
རྫོགས། ཅིར་ཡང་མཐོང་བ་སྤྲུལ་པའི་སྐུ། སྣང་སྟོང་དངོས་མེད་ངོ་བོ་ཉིད། སྒྲ་རུ་
གྲགས་པ་ཐམས་ཅད་འདི། རང་བཞིན་སྟོང་པ་བོན་གྱི་སྐུ། མ་ཆགས་གྲགས་པ་
ལོངས་སྤྱོད་རྫོགས། བྱེ་བྲག་བྱེད་པ་སྤྲུལ་པའི་སྐུ། གྲགས་སྟོང་བརྗོད་འདས་ངོ་བོ་
ཉིད། ཡིད་ཀྱི་དྲན་རྟོག་ཐམས་ཅད་འདི། མཚན་ཉིད་སྟོང་པ་བོན་གྱི་སྐུ། འགག་པ་
མེད་པ་ལོངས་སྤྱོད་རྫོགས། ལྷུན་གྱིས་གྲུབ་པ་སྤྲུལ་པའི་སྐུ། འཇིག་རྟེན་ཡེ་སྟོང་ངོ་
བོ་ཉིད། བདེ་སྡུག་ལས་སྤྱོད་ཐམས་ཅད་འདི། དོན་དམ་སྟོང་པ་བོན་གྱི་སྐུ། དགག་
སྒྲུབ་མེད་པ་ལོངས་སྤྱོད་རྫོགས། ཅིར་ཡང་འཆར་བ་སྤྲུལ་པའི་སྐུ། བྱ་རྩལ་དངོས་
མེད་ངོ་བོ་ཉིད། སྣང་སྲིད་འཁོར་བ་མྱང་འདས་འདི། གཞི་རྩ་སྟོང་པ་བོན་གྱི་སྐུ།
རང་བཞིན་འགག་མེད་ལོངས་སྤྱོད་རྫོགས། མཚན་ཉིད་བྱེ་བྲག་སྤྲུལ་པའི་སྐུ། དབྱེར་
མེད་གཅིག་ལས་ངོ་བོ་ཉིད། ངོ་བོ་ཉིད་ཀྱི་བྱང་ཆུབ་སེམས། སྐུ་གསུམ་སྐུ་ལྔ་དབྱེ་རུ་
མེད། ཡེ་ནས་རང་བཞིན་འདུ་འབྲལ་མེད། གདོད་ནས་གཅིག་པའི་བོན་གྱི་དབྱིངས།
ངོ་བོ་ཉིད་ཀྱི་བྱང་ཆུབ་སེམས། བདག་ཏུ་འཛིན་པའི་ངེས་པ་མེད། གཞན་དུ་འཛིན་
པ་བྱེ་བྲག་མེད། བདག་གཞན་གཉིས་ཀྱང་བོན་ཉིད་དབྱིངས། ངོ་བོ་ཉིད་ཀྱི་བྱང་
ཆུབ་སེམས། ལྷ་རུ་འཛིན་པའི་དགའ་བྲོད་མེད། འདྲེ་རུ་འཛིན་པའི་རྟོག་པ་མེད། ལྷ་
འདྲེ་གཉིས་ཀྱང་བོན་གྱི་དབྱིངས། ངོ་བོ་ཉིད་ཀྱི་བྱང་ཆུབ་སེམས། ཡོད་པར་འཛིན་
པའི་མཚན་ཉིད་མེད། མེད་པར་འཛིན་པའི་འདུ་ཤེས་མེད། ཡོད་མེད་གཉིས་ཀྱང་
བོན་ཉིད་དབྱིངས། ངོ་བོ་ཉིད་ཀྱི་བྱང་ཆུབ་སེམས། སྣང་བར་འཛིན་པའི་བྱེ་བྲག་མེད།
སྟོང་པར་འཛིན་པའི་ཕྱལ་ཆད་མེད། སྣང་སྟོང་གཉིས་ཀྱང་བོན་ཉིད་དབྱིངས། ངོ་
152

སེམས་སྡེ། རྫོགས་ཆེན་དོན་གྱི་ངོ་སྤྲོད།
བོ་ཉིད་ཀྱི་བྱང་ཆུབ་སེམས། རྟག་པར་འཛིན་པའི་ཐེར་ཟུག་མེད། ཆད་པར་འཛིན་
པའི་གོལ་ས་མེད། རྟག་ཆད་གཉིས་ཀྱང་བོན་ཉིད་དབྱིངས། ངོ་བོ་ཉིད་ཀྱང་བྱང་
ཆུབ་སེམས། སྐྱེ་བར་འཛིན་པའི་ངོས་བཟུང་མེད། འགག་པར་འཛིན་པའི་ཆགས་
འཛིན་མེད། སྐྱེ་འགག་གཉིས་ཀྱང་བོན་ཉིད་དབྱིངས། ངོ་བོ་ཉིད་ཀྱི་བྱང་ཆུབ་སེམས།
བདེན་པར་འཛིན་པའི་ངེས་ཤེས་མེད། རྫུན་པར་འཛིན་པའི་ཐ་སྙད་མེད། བདེན་
རྫུན་གཉིས་ཀྱང་བོན་ཉིད་དབྱིངས། ངོ་བོ་ཉིད་ཀྱི་བྱང་ཆུབ་སེམས། འཁོར་བ་འཛིན་
པའི་སྡུག་བསྔལ་མེད། ཐར་པར་འཛིན་པའི་བདེ་བ་མེད། འཁོར་འདས་གཉིས་ཀྱང་
བོན་ཉིད་དབྱིངས། ངོ་བོ་ཉིད་ཀྱི་བྱང་ཆུབ་སེམས། མི་སྐྱེ་མི་འགག་སྐྱེ་བ་མེད། མ་
འགག་མི་འགག་འགག་པ་མེད། མེད་པ་དེ་ཀ་བོན་ཉིད་དབྱིངས། བོན་སེམས་དབྱེར་
མེད་གཅིག་ཏུ་རྫོགས། རྫོགས་པ་ཆེན་པོ་བྱང་ཆུབ་སེམས། སྐྱོན་རྣམས་ཡོན་ཏན་ཉིད་
དུ་རྫོགས། ཡོན་ཏན་སྐྱོན་རྣམས་ཡོངས་ལ་ཁྱབ། གཉིས་སུ་མེད་པ་རོ་གཅིག་དབྱིངས།
རྫོགས་པ་ཆེན་པོ་བྱང་ཆུབ་སེམས། འོད་ལྔ་མཐིང་ཀའི་ངང་དུ་རྫོགས། མཐིང་ཀ་འོད་
ལྔ་ཡོངས་ལ་ཁྱབ། གཉིས་སུ་མེད་པར་མི་འགྱུར་དབྱིངས། རྫོགས་པ་ཆེན་པོ་བྱང་
ཆུབ་སེམས། དུག་ལྔ་ཡེ་ཤེས་ངང་དུ་རྫོགས། ཡེ་ཤེས་དུག་ལྔ་ཡོངས་ལ་ཁྱབ། གཉིས་
སུ་མེད་པ་དོན་དམ་དབྱིངས། རྫོགས་པ་ཆེན་པོ་བྱང་ཆུབ་སེམས། སེམས་ཉིད་བོན་
ཉིད་ངང་དུ་རྫོགས། བོན་ཉིད་སེམས་ཉིད་ཡོངས་ལ་ཁྱབ། གཉིས་སུ་མེད་པར་ཉག་
གཅིག་དབྱིངས། རྫོགས་པ་ཆེན་པོར་བྱང་ཆུབ་སེམས། སྤྲུལ་སྐུ་རྫོགས་སྐུའི་ངང་
དུ་རྫོགས། རྫོགས་སྐུ་སྤྲུལ་སྐུ་ཡོངས་ལ་ཁྱབ། གཉིས་སུ་མེད་པ་བོན་སྐུའི་དབྱིངས།
རྫོགས་པ་ཆེན་པོ་བྱང་ཆུབ་སེམས། ཕྱི་སྣོད་ནང་བཅུད་ངང་དུ་རྫོགས། ནང་བཅུད་
ཕྱི་སྣོད་ཡོངས་ལ་ཁྱབ། གཉིས་སུ་མེད་པར་ཁྱབ་བདལ་དབྱིངས། རྫོགས་པ་ཆེན་པོ་
བྱང་ཆུབ་སེམས། འཁོར་བ་མྱང་འདས་ངང་དུ་རྫོགས། མྱང་འདས་འཁོར་བ་ཡོངས་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལ་ཁྱབ། གཉིས་སུ་མེད་པར་བོན་ཉིད་དབྱིངས། ཐམས་ཅད་ངོ་བོ་ཉིད་དུ་རྫོགས།
ངོ་བོ་ཉིད་ལ་བརྗོད་དུ་མེད། བརྗོད་མེད་མངོན་པར་བྱང་ཆུབ་ཅིང་། མཁའ་མཉམ་
ཀློང་དུ་གདལ་པའོ། །དེ་ལྟར་སྐུ་གསུམ་སྐུ་ལྔ་དང་། སྣང་སྲིད་འཁོར་བ་མྱང་འདས་
དང་། ཕྱི་སྣོད་ནང་བཅུད་སེམས་སུ་རྫོགས། རང་སེམས་རྫོགས་པ་ཆེན་པོ་དང་། ཡེ་
ནས་བདག་མེད་བོན་གྱི་དབྱིངས། གདོད་ནས་ཀ་དག་ལྷུན་གྱིས་གྲུབ། དབྱིངས་ཆེན་
འགྱུར་བ་མེད་པའི་ཕྱིར། རྫོགས་པ་ཆེན་པོ་ཞེས་ཀྱང་བྱ། རྫོགས་ཆེན་མིང་གི་གདག་
བྱ་ཙམ། དོན་དུ་སྨྲ་བསམ་བརྗོད་མེད་དོ། ། སྐུ་གསུམ་འདུ་འབྲལ་མེད་པ་སྟེ། ངོ་བོ་
ཉིད་དུ་ངོ་སྤྲད་དོ། མཐར་ཐུག་དོན་གྱི་ལ་བཟླའོ། །སྤྲོ།། །། །
དེ་ལྟར་བརྒྱད་ཁྲི་བཞི་སྟོང་བོན། ཉག་གཅིག་སེམས་སུ་ངོ་སྤྲད་ཅིང་། ངོ་བོ་གཅིག་
ཏུ་དོན་བསྟན་པ། མཐར་ཐུག་དོན་གྱི་གདམས་པ་འདི། ཀུན་ཏུ་བཟང་པོའི་གདམས་
པ་ཡིན། དགོངས་རྒྱུད་རྣམས་ཀྱི་ཐུགས་བཅུད་ཡིན། གདུང་རྒྱུད་རྣམས་ཀྱི་ཉམས་
མྱོང་ཡིན། མཁས་པ་རྣམས་ཀྱི་ཡང་བཅུད་ཡིན། གྱེར་སྤུངས་བདག་གི་ལྟ་དགོངས་
ཡིན། མ་དང་མཁའ་འགྲོའི་སྙིང་ཁྲག་ཡིན། ཐེག་པ་ཆེན་པོའི་དོན་དམ་ཡིན། རྫོགས་
པ་ཆེན་པོའི་སྙིང་ཁུ་ཡིན། ཚིགས་སུ་བཤད་པ་བརྒྱ་ཡོད་ཀྱང་། དོན་གྱི་ཐིག་ལེ་འདི་
ལས་མེད། ལོ་མར་སྤྲོས་པ་བརྒྱ་ཡོད་ཀྱང་། དོན་དམ་སྟོང་པ་འདི་ལས་མེད། གདམ་
ངག་ཟབ་པ་བརྒྱ་ཡོད་ཀྱང་། མཐར་ཐུག་རྩ་བ་འདི་བས་མེད། རིན་ཆེན་གླིང་གི་
གསེར་དང་འདྲ། མེ་ཏོག་གླིང་གི་ཨུ་འབར་འདྲ། རྒྱ་མཚོའི་གླིང་གི་ནོར་བུ་འདྲ། དེ་
བཞིན་དཀོན་པའི་ཡིད་བཞིན་ནོར། དགོས་འདོད་འབྱུང་བའི་གཡུང་དྲུང་བོན། སྤྱི་
རྒྱ་རླབས་གཅོད་གདམས་པ་འདི། མ་བརྗེད་ཐུགས་ཀྱི་དཀྱིལ་དུ་ཞོག ཨུ་ཡ་སཱ་ཏི་ས་
མ་ཡ་རྒྱ། ཞེས་གསུངས་ནས། གཡུ་བྱ་ཁུ་བྱུག་གཅིག་ཏུ་སྤྲུལ་ནས། ནུབ་ཕྱོགས་ངོས་
སུ་གཤེགས་ནས་ཐལ། དེ་ལྟར་བཀའི་གདམས་པ་འདི། དཀར་ཆག་ཡི་གེ་བཏབ་པ་
154

སེམས་སྡེ། རྫོགས་ཆེན་དོན་གྱི་ངོ་སྤྲོད།
ཡང་། རང་རིག་རྗེ་ལ་མཐོལ་ལོ་བཤགས། འདི་བྲིས་དགེ་བའི་བསོད་ནམས་ཀྱིས།
བདག་སོགས་ཕྱི་རབས་གང་ཟག་རྣམས། རྫོགས་པ་ཆེན་པོ་མཐར་ཐུག་དོན། སྐད་
ཅིག་ཉིད་ལ་རྟོགས་འགྱུར་ནས། འཁོར་འདས་དབྱེར་མེད་ཡེ་རྫོགས་ཤོག ། ཁ་བ་ཅན་
གྱི་བོད་ཡུལ་དུ། བསྟན་པ་བོན་གྱི་རྒྱལ་མཚན་ཚུགས། ནུབ་པ་མེད་པའི་བཀྲ་ཤིས་
ཤོག །/སྤྱི༽
155

རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་
གཏམ་རྒྱུད་ནོར་བུའི་ཕྲེང་བ་
བཞུགས་སོ། །
༄༅། །ཐུགས་རྗེ་བཞི་ལྡན་འགྲོ་བ་འདྲེན་པའི་དཔལ། གང་འདུལ་དེ་སྟོན་དཔལ་
གྱི་བློ་གྲོས་ཆེ། འགྲོ་བ་སྨུག་གི་མུན་པ་སེལ་མཛད་པའི། བདེར་གཤེགས་དགོངས་
རྒྱུད་རྣམས་ལ་ཕྱག་འཚལ་འདུད། རྫོགས་པ་ཆེན་པོ་ནམ་མཁའ་ཡངས་པའི་གཏོས།
ཀུན་འབྱུང་སེམས་ཉིད་ནམ་མཁའ་ཡངས་པའི་མཛོད། སྟོང་ཞིང་བདག་མེད་ནམ་
མཁའ་ཐུག་ཕྲད་ལ། ནམ་མཁའ་ཉིད་ཀྱིས་ནམ་མཁའི་མཐའ་ཀླས་པ། ཉིད་ལ་ཉིད་
ཀྱིས་དཔྱད་པའི་མཐའ་མ་མཆིས། ཡེ་ནས་ཅི་བཞིན་གདོད་མ་དེ་ཉིད་གཤིས། ཉམས་
སུ་ལེན་རྒྱུ་ལེན་མཁན་དངོས་པོས་སྟོང་། སྟོང་པ་ཉིད་ལ་ཉམས་ལེན་བྱ་བ་མེད།
མེད་པ་དེ་ག་རྫོགས་ཆེན་ཉམས་ལེན་ཡིན། འོན་ཀྱང་མ་རྟོགས་སེམས་ཅན་ཚིག་གིས་
འཁྲིད་པའི་ཕྱིར། གཏམ་རྒྱུད་ནོར་བུའི་ཕྲེང་བ་བཤད། ཅེས་གསུངས་པས། ནམ་
མཁའ་སྣང་བའི་མདོག་ཅན་གྱིས། གསུངས་པའི་དོན་འདི་ལ། བློ་རབ་ནི་ནམ་མཁའ་
ལང་བའི་དང་པོ་དང་འདྲ་བ་ལ། ཐོག་བབ་རང་ཤར་གྱིས་ངོ་སྤྲད་ན། ཀུན་གཞི་
ནམ་མཁའ་དང་འདྲ་བ་ལ། རིག་པ་མཁའ་ལ་ཉི་མ་ཤར་བ་དང་འདྲ་བར་ངོ་འཕྲོད་
དེ། སྐད་ཅིག་གིས་འཁོར་འདས་ཐིག་ལེ་གཅིག་ཏུ་རྫོགས་སོ། །བློ་འབྲིང་ནི་མེ་ཏོག་ཁ་
156

སེམས་སྡེ། གཏམ་རྒྱུད་ནོར་བུའི་ཕྲེང་བ།
བྱེ་རུ་ཆས་པ་དང་འདྲ་སྟེ། སེམས་ཀྱི་རྒྱུད་པད་མོ་དང་འདྲ་བ་ལ། གཏམ་པའི་རྐྱེན་
དུས་ཚོད་ཀྱི་ཉི་ཟེར་དང་འདྲ་བ་ངོ་འཕྲོད་དེ། རང་མཚན་གྱི་དཀྱིལ་འཁོར་གསལ་
ཞིང་། སྐུ་དང་ཞིང་ཁམས་སེམས་ལ་རྫོགས་སོ། །བློ་ཐ་མ་ནི་རྫས་ཀྱི་བུམ་པ་དང་འདྲ་
སྟེ། སྣོད་ཡོད་ཀྱང་བཅུད་མེད་པ་ལ། བླ་མའི་གདམས་ངག་བདུད་རྩི་དང་འདྲ་བ་
ལ། མུས་ཀྱིས་སྦྲང་ན་གང་བ་དང་འདྲ་བར་ངོ་འཕྲོད་དེ། རིག་པ་དོན་ཐོག་ཏུ་གནས་
པར་འགྱུར་རོ། །མ་རྟོགས་པའི་སེམས་ཅན་རྣམས་ནི། ལམ་འཁྱར་འགྷོ་ལོ་འཁོར་བ་
དང་འདྲ་སྟེ། དཔེར་ན་མི་བླུན་པོ་མགོ་འཁོར་གཉིད་ལོག་པ་གཅིག་གིས། སྔོན་ནས་
འོང་བའི་ཤུལ་ནོར་བ་ལ། རྒྱུས་ཡོད་པའི་མི་གཅིག་གིས་ལམ་བསྟན་ཏེ་བཏང་ན།
སྔར་རང་ཡུལ་དུ་ཕེབས་པ་དང་འདྲ་བར། སེམས་ཅན་རང་མཚན་མ་རྟོགས་འཁྲུལ་
པ་རྣམས་ལ། སངས་རྒྱས་ཀྱི་ཐུགས་རྗེ་མ་འགག་པས། ཐབས་དང་ལམ་ལ་འཁྲིད་
དགོས་པས། བླ་མ་མཁས་པ་མན་ངག་དང་ལྡན་པས། དཔེ་དང་དོན་དུ་མཚོན་ནས་
ཁྲིད་ན། འཁྲུལ་པ་ངོས་ཟིན་ཅིང་། སྣ་ཚོགས་རང་མཚན་དུ་རྟོགས་སོ། །རྒྱུས་མེད་
ལམ་རྙེད་པ་ལྟར་ངོ་འཕྲོད་ནས། རིག་པ་བདག་ཞལ་མཐོང་བར་འགྱུར་རོ། །
༧ དེ་ཡང་སྔོན་བསྐལ་པའི་སྙིགས་མ་ཁུགས་སོ་གཅིག་ལ། སྟོང་གསུམ་འཕྲ་ཙེ་ཏིང་
ལིང་བཀོད་བྱ་བ་ཡི། ཡུལ་ཡངས་པ་སྤོས་ཅན་ཞེས་བྱ་བར། གྲོང་ཁྱེར་ཆེན་པོ་འདྷ་
ན་ཡ་ཡི་དབུས་སུ། སྐུ་མཁར་བརྒྱ་འདུས་འབུམ་གླིང་གི་ནང་དུ། རྒྱལ་པོ་ཆེན་པོ་ཁྲི་
གླིང་བསྟན་བྱ་བས། འཁོར་དང་ལོངས་སྤྱོད་བཙུན་མོ་སྲས་སུ་བཅས་པ་དང༌། ཞིང་
ཁམས་ལ་དབང་བསྒྱུར་རོ། །དེ་ཡི་ཤར་ཕྱོགས་སུ། རི་བོ་ཀུན་དྷ་ན་རི་བྱ་བའི་ཆེད་དུ།
སིང་ལྡིང་བསིལ་བའི་ནགས་ཚལ་གྱི་གསེབ་ཏུ། ལྷ་ལས་བབ་པའི་གཤེན་པོ། གཡུང་
དྲུང་ལེགས་པའི་བློ་གྲོས་ཞེས་བྱ་བ་གཅིག་བཞུགས་ནས། མི་འམ་ཅི་དང་མི་མ་ཡིན་
དང༌། ལྟོ་འཕྱེའི་རིགས་ལ་བོན་སྟོན་ནོ། །དེ་ལ་རྒྱལ་འཁོར་རྣམས་ཀྱིས་གཟིགས་པས།
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རི་བོ་ཀུན་འདའ་ན་རི་ནི་ནམ་ཟླ་དུས་བཞི་ནམ་ཡང་རུང་ཡང༌། ཉིན་ཤིང་གཞའ་
ཚོན་གྱི་གུར་འཁྲིགས། མཚན་ཤིང་ཚང་སྟང་གི་མེ་འབར་རོ། །དེ་ལ་རྒྱལ་པོས་འཁོར་
རྣམས་ལ་ལུང་བསྩལ་བ། འུ་བུའི་ཤར་ཕྱོགས་ཀྱི་རི་ལ། གཞན་གྱི་རི་དང་མི་འདྲ་བར།
ཉིན་མཚན་གྱི་སྣང་བ་གཞའ་ཚོན་དང་མེ་འོད་དུ་འདུག་པས། ནངས་པར་བློན་པོ་
དང་འཁོར་ཚོགས་རྣམས། རོལ་མོ་དང་ཆོས་ལ། ཅི་སྣང་ལྟོས་ལ་ཤོག་གསུངས་པས།
ནངས་པར་རྒྱལ་པོའི་ལུང་བཞིན། ལྟར་འོང་སྟེ་དེར་ཕྱིན་པས། ལྗོན་ཤིང་བསིལ་
བའི་ལྡིང་ཁང་གི་དབུས་སུ། མཚན་དང་ལྡན་པའི་སྐྱེས་བུ། མི་ལས་དཔགས་པ་ཙམ་
ཞིག ། སྐུ་ལ་ཤིང་ལོའི་ནབ་བཟའ་གསོལ་བ། ཕྱག་ན་ཤིང་ཨ་བར་གྱི་ལོ་མ་གཅིག་
བསྣམས་ནས། བཞུགས་སོ། །དེ་ལ་འཁོར་མི་ལས་མི་འདྲ། འཇིགས་སུ་རུང་བ་མང་
པོས་བསྐོར་ནས། མི་གོ་བའི་སྐད་མང་པོ་བྱེད་པར་གདའ། ཁོང་རྣམས་རོལ་མོ་དང་
ཇེ་ཉེར་ཕྱིན་པ་དང་། ཀུན་སིང་ལྡིང་གི་ནགས་ལ་བྲོས་ནས་སོང་ངོ། དེའི་ཚེ་གཤེན་
དེས་ཞལ་ནས། ཐབས་ལ་མ་བརྟེན་གང་ཞིག་སྤྱོད་རློམ་པའི། མང་པོའི་ནང་དུ་རང་
ཆེའི་སྒྲ་སྒྲོགས་པ། ལྟས་ངན་འཚོགས་པས་རང་སྐད་འབྱིན་དང་འདྲ། གང་ལ་མི་
མཛེས་ཀུན་གྱི་དྲུང་དུ་ཕྱིན། ཐོས་ཙ་ཡ་ག་སྒྲོགས་པ་མ་མཐོང་ངམ། ཞེས་གསུངས་
ནས་འཛུམ་པར་མཛད་དོ། །དེ་ལ་བློན་པོ་ལེགས་གྲུབ་དཔལ་ཞེས་བྱ་བས། ཞུས་པ།
ཀུན་དྷའི་རི་ལ་ཉིན་མཚན་སྣང་བ་འགྱུར། ལྗོན་ཤིང་སྤྱིལ་པོར་མི་ལས་དཔག་པའི་
བུ། གང་དུ་མ་མཐོང་ལྟས་ངན་ཚོགས་ཀྱིས་བསྐོར། ལྷ་འམ་བདུད་ཀྱི་ཆོ་འཕྲུལ་ཅི་
འདྲ་ཡིན། ངེད་རྣམས་རྒྱལ་པོས་བལྟ་རུ་བཏང་བ་ཡིན། གཙོ་བོ་བཞུགས་དང་འཁོར་
ཚོགས་བྱེར་བ་འདི། ཕྱེད་ཙམ་ཡིན་ཀྱང་ཕྱེད་ཙམ་བྱ་བ་མིན། ཐབས་ལ་བརྟེན་པའི་
སྤྱོད་པ་འདིས་མི་མཚོན། ཞེས་སྨྲས་པས། ཡང་གསུངས་པ། འཕྲུལ་ངག་བདེན་པ་
འགྲོ་དྲུག་སྣང་བསྒྱུར་ཡིན། རྒྱུན་མེད་རྣལ་འབྱོར་ཉིན་མཚན་ངོ་མི་ཤེས། གཅིག་པུའི་
158

སེམས་སྡེ། གཏམ་རྒྱུད་ནོར་བུའི་ཕྲེང་བ།
ནགས་ཁྲོད་མི་ལས་ལོས་སོ་དཔགས། མ་མཐོང་ལྟས་ངན་ཁྱོད་རང་རྣམས་ཡིན་མོད།
ལྷ་བདུད་ཆོ་འཕྲུལ་རང་སེམས་ཁལ་དུ་ཁོལ། དོན་དམ་རྒྱལ་པོ་སྙིང་གི་དཀྱིལ་དུ་ཡོད།
ཀུན་རྫོབ་རྒྱལ་པོ་འཁྲུལ་པའི་མཚོ་ལ་རྐྱལ། རྐྱལ་ཡུན་རིང་ན་གཏིང་དུ་ལྟུང་དོགས་
ཡོད། གཙོ་བོ་བཞུགས་པ་ཁོ་བོ་རང་ལུགས་ཁྲིམས། འཁོར་ཚོགས་བྱེར་བ་ཐབས་ལ་
བརྟེན་ཚུལ་ཙམ། མི་འདྲའི་རྫས་ལ་མ་མཐོང་རྟོག་པ་སྐྱེས། ཐ་མ་རང་ཉིད་སྣང་བ་
དགྲ་རུ་ལང་། དགྲར་ལང་དེ་ལ་བརྟེན་ཏེ་འདུ་བ་འཁྲུགས། ཐ་མ་ལུས་སེམས་འདྲལ་
ལ་ཉེ་བར་སྣང་། ཤེས་ལྡན་བློན་གཅིག་ཡིན་ན་གམ་ཚིག་ཐལ། མི་ཤེས་འབངས་
གཅིག་ཡིན་ན་ངོ་ཕོད་གྲགས། ཁྲིམས་འགལ་མི་གཅིག་ཡིན་ན་ཐོ་ཅོ་ཆེ། རྒྱལ་པོ་དེ་
ཡང་རྒྱལ་ཁྲིམས་དེ་འདྲ་བ། ང་ལ་བལྟ་ན་ཁྱོད་རང་དཔྱོད་ཅིག་སྤྲོས། ཞེས་གསུངས་
ནས། ཙན་དན་གྱི་སྣང་མེ་ལ་མདའ་གང་བ་གཅིག་ཏུ་གྱུར་ནས་བཞུགས་སོ། །དེ་
ལ་བློན་འཁོར་རྣམས་ཀྱང་རྟོག་པ་ཟོས་ནས། ལ་ལས་བདུད་ཀྱི་ཆོ་འཕྲུལ་ཡིན་པས།
སྣང་མེ་ལ་ཤིང་བསྣན་ནས་སྤྱིལ་པོ་དང་ཀུན་བསྲེག་གོ་ཟེར། ལ་ལས་མེ་འགོ་ཆུ་ཡིས་
གནོན་དགོས་པས། ཤིང་ལོའི་གྲུ་ལྟེབ་ནས་ཆུ་བཅུས་ན་བསྡའ་དགོས་ཟེར། བློན་པོ་
ན་རེ་རྒྱལ་པོའི་བཀའ་མ་བྱུང་གི་བར། རང་ཁའི་སྤྱོད་པ་ཐབས་མེད་དོ་ཟེར་ནས་སླར་
ལོག་གོ །དེ་ནས་རྒྱལ་པོ་ལ་ཞུས་པས། རྒྱལ་པོའི་ཞལ་ནས། དེ་ནི་གང་གིས་ཀྱང་ཆོ་
འཕྲུལ་མ་ཡིན་ནོ། །དེ་རྣམས་ནི་བརྡའ་ཐབས་ཀྱི་ཚིག་ལགས་སོ། །སྤྲུལ་པ་ནི་འབྱུང་
བ་ལས་སུ་རུང་བའི་རྟགས་ལགས་སོ། །ད་ཡང་ཐམས་ཅད་དེའི་སྤྱན་སྔར་མཆིས་ནས།
འཕྲུལ་ངག་བདེན་པའི་བོན་ཞུའོ། །རང་རེ་ནི་ཤིན་ཏུ་བསོད་ནམས་ཆེ་བ་ཡིན། ཞེས་
གསུངས་སོ། །སང་ཉི་མའི་རྩེ་ལ། རྒྱལ་འཁོར་འབངས་དང་བཅས། ཀུན་གཤེན་པོའི་
སྤྱན་སྔར་འཁོད་དེ། རོལ་མོ་དང་མཆོད་པ་དཔག་ཏུ་མེད་པ་ཕུལ་ནས། རྒྱལ་པོས་
ཞུས་པ། གཤེན་རབ་ཆེན་པོ་འགྲོ་བའི་མགོན་གྱུར་ལགས། བདག་ཅག་ཞིང་ཁམས་
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གནས་འདིར་ཆགས་ཕེབ་པ། སྔོན་ནས་འཕྲོ་མཐུན་བདག་ཅག་བསོད་ནམས་ལགས།
ཤིན་དུ་སྤྲོ་བས་དྲུང་དུ་འཁོད་པ་ལགས། ད་ཡང་བདག་ཆག་འཁོར་འབངས་བཅས་
པ་ལ། ཉིད་ཀྱི་མཚན་ཉིད་ཇི་ལྟར་ལགས་པ་དང་། ཐར་ལམ་འབྱེད་པའི་བོན་ཅིག་
བཤད་དུ་གསོལ། ཞེས་ཞུས་སོ། །དེ་ལ་སྟོན་པའི་ཞལ་ནས། བདག་ནི་རྩ་གསུམ་ལྷ་
ལས་བབ་པ་དང་། མི་དང་མི་མིན་འགྲོ་བ་འདུལ་བའི་ཕྱིར། ཁྱེད་ཀྱི་མངའ་རིས་ཞིང་
འདིར་ཕེབ་པ་ཡིན། རྒྱལ་བློན་འཁོར་བཅས་གནས་འདིར་བྱོན་པ་ལེགས། འཇིག་
རྟེན་མི་རྟག་དར་ཙམ་ཡུད་ཙམ་ཡིན། དལ་འབྱོར་ལྡན་པའི་མི་ལུས་ཐོབ་པ་དཀའ།
ཐོབ་པའི་དུས་འདིར་མི་ལུས་ཆུད་མ་གསན། གཡུང་དྲུང་འཕྲུལ་ངག་བདེན་པའི་
བོན་ལ་སྤྱོད། ཅེས་གསུངས་ནས། བོན་གྱི་ལུང་གནང་སྟེ། རྒྱལ་ཁམས་དགེ་བ་ལ་
བཙུད་ནས། ཀུན་དགེ་བ་ལ་སྤྱད་དོ། །དེའི་དུས་སུ་རྒྱལ་པོའི་བློན་པོ་ཁྲོ་གཏུམ་དང་
གདུག་པ་ཆེ་བ་དཔའ་བརྟན་མཆོག་བྱ་བ་གཅིག །གཡུང་དྲུང་བོན་ལ་བློ་མི་མོས་
པར། གཤེན་དེ་ལ་སྣང་བ་ལོག་ནས། ལོག་པའི་ཚིག་བསྡེབ་པ། སྔོན་ཆད་རྒྱལ་པོའི་
བཀའ་ཁྲིམས་ལ། རྒྱལ་པོ་དམ་པ་ནོན་ཤིང་ལྗི། གསེར་གྱི་ཐིག་ཤིང་དྲང་ལ་བརྟན།
གར་མི་བསྐྱོད་པ་ཀུན་ཀ་འདུ། ད་ལྟའི་རྒྱལ་པོ་རྩེ་སྐྱོང་ཤིང་། གར་བསྒྱུར་བདེ་བའི་
རླུང་གིས་ཁྱེར། ཀུན་དྷའི་རི་ལ་མེ་དང་འཕྲད། རྩི་སྤྱང་ཕྱེད་ཚིག་ཕྱེད་མ་ཚིག །ཐ་
མ་ཐལ་བ་རྡུལ་དུ་སྟེ། སློབ་དཔོན་དམ་པ་ལུང་སྟོན་མཁན། མི་ལུས་ཆུད་ཟོས་མ་
བྱེད་བདེན། བསྐོས་པའི་ཁྲིམས་ལ་འགལ་བ་ཐང་། བསྐོར་བའི་འཁོར་འབངས་
ཡན་དུ་ཆོལ། བསགས་པའི་ཟས་ནོར་ཕུགས་སུ་སྦོས། དལ་འབྱོར་ལུས་ལ་མནར་བ་
ཕབ། རང་གའི་ཤེས་པ་བརྩོན་དུ་བཟུང་། ཐ་མ་རང་བཅིང་རྟོག་པས་འཆིང་། ཕྱི་མ་
ཡི་དྭགས་གཏེར་སྲུང་ཆགས། ཆགས་ནས་འབྲལ་མེད་རང་ཆས་ཡིན། སངས་རྒྱས་
ཟེར་བའི་ཕུ་ཐག་ཆོད། རྒྱལ་པོ་རྒྱལ་འཁོར་ཅི་བདེར་སྤྱོད། བདག་ནི་སྤྱོད་སྐལ་མེད་
160

སེམས་སྡེ། གཏམ་རྒྱུད་ནོར་བུའི་ཕྲེང་བ།
ལས་མཆི། གཞན་དག་གཅིག་ཏུ་ལྟོ་རྒྱབ་སྲུ་། ཞིང་ཁམས་འདི་ན་རང་བཅིང་ཁྲིམས།
ཁྲིམས་ལ་འགལ་བ་ཆད་པ་གཅོད། ཅེས་ཟེར་ནས། གཞན་དབང་རྒྱལ་པོ་གཅིག་གི་
གནས་སུ་འོང་ངོ༌། །རྒྱལ་པོའི་འཁོར་ཚོགས་རྣམས་ནི་དགེའ་བ་ལ་ཡིད་གཞུང་བར་
སྤྱོད་དོ། །དུས་རེས་ཤིག་ན། ཁོ་ཡང་ཚེ་ཡི་འདུ་བྱེད་དུ་གྱུར་ནས་གུམ་པ་ལ། དམྱལ་
བ་ཡང་ཤི་ཡང་སོས་ཀྱི་སྡུག་བསྔལ་ཉམས་སུ་མྱོང་ནས། སྔོན་གྱི་བག་ཆགས་ཀྱིས་རྒྱལ་
པོ་དང་རྒྱལ་སྲིད་དྲན་ནས། ཤིན་ཏུ་གདུང་བའི་སྐད་ཀྱིས་བོས་ནས་སྔོན་གྱི་འདྲིས་
པའི་རྒྱལ་པོ་ཏིང་ངེ་འཛིན་ལ་བཞུགས་པར་ཕྱིན་ཏེ། རྒྱལ་པོ་ནི་སྒྲིབ་མེད་ཀྱི་དམིགས་
སུ་ལྡན་ནས་གཟིགས་པས། ཤིན་ཏུ་ཉམ་ཐག་པར་རིག་སྟེ། གཤེན་པོ་ལ་ཞུས་པས།
གཤེན་དེའི་ཞལ་ནས་ཁོ་ནི་མི་ལུས་ཐོབ་པ་ཆུད་གསན་ལས་ཀྱི་རྣམ་སྨིན་དུ་བ་ཡིན་
ཏེ། ཤིན་ཏུ་སྡུག་བསྔལ་ཉམས་སུ་མྱོང་བར་འོང་ངོ༌། །ཞེས་གསུངས་པས། རྒྱལ་པོས་
གཤེན་ལ་ཞུས་པ། ཉིད་ནི་ཐབས་དང་ཐུགས་རྗེ་ལ་བྲི་གང་མེད་པ་ཡིན་པས། ཐུགས་
རྗེས་བསྐྱབ་པར་ཞུ། ཞེས་པས། སྟོན་པའི་ཞལ་ནས། བདག་ནི་སྔོན་ནས་ཁོ་དང་
ལས་མེད་དེ། ལས་མེད་ཐུགས་རྗེས་མ་བསྐྱབས་ན། ལས་ཅན་ནམ་ཡང་ཐར་པ་ཐོབ་
སྟེ་མཆི། རྒྱལ་པོའི་བཀའ་གཉན་ཤིན་ཏུ་གཅོག་པ་དཀའ། དེ་ཕྱིར་བདག་ནི་འགྲོ་བའི་
དོན་ལ་འགྲོ། ཞེས་གསུངས་ནས། རྫུ་འཕྲུལ་གྱིས་སྐུར་སྤྲུལ་ཏེ། ཁོ་ཡི་དྲུང་དུ་སླེབས་
ནས། བག་ཆགས་རྗེས་སུ་དྲན་པའི་བོན་བསྟན་པས། སྔར་གྱི་ལས་ལ་འགྱོད། གནོང་
བའི་སྡིག་པ་བཤགས། བླ་མ་ལ་གུས་པས་འདུད་དེ། ཡུལ་དེའི་མེ་ཏོག་གླིང་ལ་བརྫུས་
ཏེ་སྐྱེས། དེ་ལ་གཤེན་པོས་ཀུན་ཀ་ངོ་སྤྲད་པས། རྒྱལ་བློན་གཙོ་འཁོར་རྣམས་ཀྱིས།
འཁོར་དུ་ངོ་ཤེས་ཏེ། ཁོས་ཀྱང་ངོ་ཤེས་ནས་སྨྲས་པ། རྒྱལ་བློན་གཙོ་འཁོར་དགེ་ལ་
སྤྱོད་པ་ལེགས། མི་ལུས་ཆུད་མ་ཟོས་པ་ངོ་མཚར་ཆེ། བདག་གི་ལུས་ངན་ལོག་པའི་
རྗེས་སུ་འབྲེང་། ཡོན་མཆོད་དགེ་བ་སྤྱད་ལ་གཤེ་སྐུར་བཏབ། དེ་ཡིས་རྣམ་སྨིན་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འཕྲལ་ལ་ཉམས་སུ་མྱོང་། གཤེན་རབ་ཆེན་པོའི་ཐུགས་རྗེས་མ་ལགས་ན། གཏན་
དུ་ཐར་མེད་ང་རང་བླུན་པས་ལེན། དེ་ནི་དགེ་བའི་ལས་ལ་ཐང་བཅད་དབྱུང་། མི་
ལུས་ཆུད་མ་གསན་པ་གཅེས་པར་སྣང་། ཞེས་སྨྲས་པས། རྒྱལ་ཁམས་དེའི་མི་རྣམས།
ཤིན་ཏུ་ཡང་མོས་པ་དང་དགེ་བ་ལ་སྤྱོད་དོ།
༧ ཡང་སྔོན་གྱི་དུས་སུ་ལྗང་ལོ་དྲག་པོ་གྲིབ་ལྡན་ཚལ་གྱི། སྟོང་གསུམ་གྱི་ལྷོ་ནུབ་
ན། ཡུལ་ཞི་བདེ་ཡངས་པར་བཀྲམ་ཞེས་བྱ་བར། གྲོང་ཁྱེར་ཆེན་པོ་ཁྲིམས་ལྡན་གྱི་
དབུས་སུ། རྒྱལ་པོ་དོན་ཡོད་བཟང་སྐྱོང་ཞེས་བྱ་བས་འཚོ་སྐྱོང་སྟེ། རྒྱལ་པོའི་རྒྱལ་
སྲིད་དང་ལོངས་སྤྱོད་བསམ་གྱིས་མི་ཁྱབ་པ་མངའ་ཡང་། ཤིན་ཏུ་འདོད་པས་གདུང་
བ་ལ། རི་བོ་སྤོས་ཅན་གྱི་དགོན་པ་ན། བྱང་ཆུབ་སེམས་དཔའ་སྤོས་ཀྱི་ཐིམ་པ་ཞེས་
བྱ་བས། སེམས་ཅན་ལ་ཕན་འདོགས་པར་བཞུགས་ཏེ། རྒྱལ་པོའི་གནས་སུ་བྱོན་ནས་
གསུངས་པ། ཀྱེ་མ་རྒྱལ་པོ་ཆེན་པོ་སྙན་གསོན་དང་། འཇིག་རྟེན་འདི་བདེན་མི་རྟག་
སྒྱུ་མ་ཡིན། གཉེན་འབྲེལ་ཉེ་དུ་ཚོང་འདུས་མགྲོན་པོ་ཡིན། ལོངས་སྤྱོད་ཟས་ནོར་རྩྭ་
ཁའི་ཟིལ་པ་ཡིན། ལང་ཚོ་སྟོབས་རྒྱས་སྟོན་ཁའི་ལོ་ཏོག་ཡིན། བྲན་དང་འཁོར་གཡོག་
ནམ་ལངས་སྐར་མ་ཡིན། སྙན་གྲགས་བྱ་བ་བར་སྣང་འབྲུག་སྒྲ་ཡིན། རྒྱན་དང་ཁ་
དོག་སྟོན་ཀའི་ཤིང་ལོ་ཡིན། སྙན་སྡུག་འབྲེལ་གཏམ་སོས་ཁའི་བྱ་སྐད་ཡིན། ཕྱི་མ་
དལ་འབྱོར་སྤྲིན་ལ་ཚད་འཛུག་ཡིན། བྱང་ཆུབ་སེམས་ནི་རོགས་མེད་གཅིག་པུ་ཡིན།
རྒྱལ་པོ་ལོངས་སྤྱོད་རྟག་པར་མ་འཛིན་ལ། རྩེ་གཅིག་ཕྱི་མའི་དོན་དམ་བསྒྲུབ་ན་
ལེགས། དེ་ཡི་སྡོང་གདབ་ཁོ་བོ་བདག་གིས་བྱ། ཞེས་གསུངས་པས། རྒྱལ་པོས་སྨྲས་
པ། ནམ་མཁའི་བྱ་དང་རྒྱ་མཚོའི་ཉ་གཉིས་ལ། བསམ་པ་མི་གཅིག་སོ་སོར་འདོད་རེ་
ཡོད། སྤོས་ཅན་དགོན་དང་རྒྱལ་པོའི་ཕོ་བྲང་གཉིས། བྱ་བ་མི་མཐུན་སོ་སོར་ལས་རེ་
ཡོད། རིག་ལྡན་ཁྱེད་ཀྱི་བྱ་བ་དེ་འདྲ་ནི། གཞན་གྱིས་མི་བསྒྲུབ་པ་ཞིག་བསྒྲུབ་པར་
162

སེམས་སྡེ། གཏམ་རྒྱུད་ནོར་བུའི་ཕྲེང་བ།
འདུག །ཕྱི་མ་བྱས་ཀྱང་ད་ལྟའི་ལོངས་སྤྱོད་ཡིན། ད་ལྟ་བྱས་ཀྱང་ཕྱི་མའི་རྒྱག་ཕྱེ་ཡིན།
ད་ལྟ་ལོངས་སྤྱོད་ཅི་ཙམ་ཆེ་བ་བཞིན། ཕྱི་མར་དེ་འགྱུར་དེ་ཡིས་བུན་ཐང་རྩི། ད་ལྟ་
ཅི་ལྟར་དབུལ་ཕོངས་ཆེ་བ་རྣམས། ཕྱི་མ་དེ་འགྱུར་ཡི་དྭགས་ཁ་མེ་འབར། བདག་ནི་
ད་ལྟ་རང་དབང་རང་ཡོད་ལ། སྙན་གྲགས་བྱ་བ་ཆེ་ཆུང་ཕོ་ཁྱད་འགྲན། བསགས་
པའི་ཟས་ནོར་མང་ཉུང་ལྟན་མོའི་གཤེར། སྐྱེས་པའི་ཕོ་ཁྱད་ལོངས་སྤྱོད་གཏམ་ཡིན་
མོད། སྙན་གྲགས་མེད་ན་ཟ་མ་མོ་དང་འདྲ། ཞེས་སྨྲས་པས། སེམས་དཔའ་ཆེན་པོ་
ཐབས་ལ་མ་སྐྱེས་ནས། མི་འདུལ་བར་དགོངས་ནས་སླར་གནས་སུ་བཞུད་དེ། སྒྱུ་
མ་མཁན་གྱི་གྲོང་ཁྱེར་ཅིག་ན། སྒྱུ་མ་མཁན་ཡིད་སྤྲུལ་བྱ་བ་བོས་ནས། གསུངས་པ།
ཐབས་ལ་མ་བརྟེན་ཐུགས་རྗེ་མི་གསལ་བས། རྒྱལ་པོ་བཟང་སྐྱོང་བསླུ་བའི་ཐབས་
ཤིག་ཤོམ། གསུངས་པས། སྒྱུ་མ་མཁན་གྱིས། བྱང་ཆུབ་སེམས་དཔའི་གསུང་ནི་
གསེར་བས་རྫི། སྒྲིབ་པ་མཆིས་ན་ཉིད་ཀྱི་ཐུགས་རྗེས་ཟུངས། ཞེས་ཞུས་ནས། ཀླུ་ཡི་
ཁྱེའུ་ཆུང་དར་གྱི་དཔྱང་རས་གོན་པ་ཆུ་རྟ་སྔོན་པོ་ཞིག་ལ་གསེར་གྱི་སྒ་གཅིག་བསྟད་
ནས། ཕོ་བྲང་གི་ཕྱི་རོལ་ཏུ། རྒྱལ་པོ་བཟང་སྐྱོང་སྒོར་ཤོག་དང་། ཅེས་བོས་པས། ཁོ་
མཁར་གྱི་བད་ལ་བརྟེན་ནས་འདུག་པ། བློན་འཁོར་གང་ལ་ཡང་མ་དྲིས་པར། ཁོ་
རང་སྒོར་ཕྱིན་པས། ཁྱེའུ་ཡི་ཞལ་ནས། མི་ཡི་རྒྱལ་པོ་ཁྱེད་ལ་ལོངས་སྤྱོད་ཅི་མཆིས།
བདག་གཙུག་ན་རིན་ཆེན་ཀླུ་ཡི་བུ། རྒྱལ་པོ་ཁྱེད་དང་བསོད་ནམས་འཕྲད་དུ་འོང་།
དང་པོ་ཁྱེད་ཀྱི་ལོངས་སྤྱོད་ལྟའམ། ང་ཡི་ཕྱིར་དུ་འདོན། ཞེས་ཟེར་བ་ལ། རྒྱལ་པོས་
ང་ལ་ལོངས་སྤྱོད་ཅི་ཡང་ཡོད་སྟེ། འདི་ཡི་རྗེས་སུ་སོང་ན་ཀླུའི་དཀོར་མཛོད་ནས། མི་
ལ་མེད་པའི་ནོར་ཞིག་ཨེ་ཁུག་ལྟ། དེ་དག་ཁུག་ན་གཞན་གྱིས་འགྲན་ཟླ་མེད་བསམ་
ནས་རྟ་ལ་འཛེགས་ཏེ་སོང་བས། ཡུལ་ཁམས་མང་པོའི་ཕ་རོལ་དུ། རིན་པོ་ཆེ་སྣ་
ལྔ་ལས་གྲུབ་པའི་བྲག་རི་མང་པོའི་དབུས་སུ། ནེའུ་སིང་དང་ན་ལྗོངས་དང་། ཀེ་ཀེ་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རུའི་གྲམ་པ་དང་། མུ་ཏིག་གི་དེའུ་དང་། རིན་པོ་ཆེའི་ཁང་པ་དང་། གྲོང་དང་གྲོང་
ཁྱེར་དང་། གྲོང་བདལ་དང༌། ལྗོན་ཤིང་དང་། འབྲུ་དང་མེ་ཏོག་དང་། དབྱར་
རྒུན་གྱི་སྣང་མེད་པར། ཉམས་དགའ་བ་ཡིད་དུ་འོང་བ། ཕོ་བྲང་ལོངས་སྤྱོད་ཁོ་བས་
བཅུ་འགྱུར་གྱི་ཆེ་བ། དེ་ལྟ་བུ་གཅིག་ཏུ་ཕྱིན། ཕྱིན་ནས་བསུ་བ་དང་། རོལ་མོ་མང་
པོ་དང་། ཀླུའི་ཁྱེའུ་དང་བུ་མོ་སྟོང་ཕྲག་མང་པོས་བསུ་བ་དང་། རྒྱལ་ས་རུ་སྤྱན་
དྲངས་ནས། མིའི་རྒྱལ་པོ་ལྟད་མོ་ལ་ཕྱིན་པ་འཐད་ཟེར། གཡས་གཡོན་དུ་གསེར་ཁྲི་
དང་གཡུ་ཡི་ཁྲི་བཏེགས་ནས། ད་ཅིའི་ཁྱེའུ་དེ་དང་ཁོ་གཉིས་བཞུགས་སོ། །དཀར་
མངར་དང་རོ་མཆོག་བསམ་གྱིས་མི་ཁྱབ་པ་དྲངས། དེ་ནས་ཁྱེའུ་དེས། མི་ཡི་རྒྱལ་
པོ་འདིར་ཕེབ་པ་གློ་བ་དགའ། བདག་ནི་གཙུག་ན་རིན་ཆེན་བྱ་བ་ཡིན་པས། ངའི་
སྲས་མོ་ཀླུ་མོ་ཀུན་མཛེས་བྱ་བ་ཡོད་པ། གཞན་གྱི་ལྷ་ཀླུའི་རྒྱལ་པོ་གང་ལ་ཡང་མ་
སྟེར་ནས། བཅུ་དྲུག་གི་བར་དུ་རིན་ཆེན་ཁང་བར་སྦས། ད་ནི་མི་ཡི་རྒྱལ་པོ་ཁྱེད་ལ་
འབུལ། རྒྱལ་འཁོར་ལོངས་སྤྱོད་འདི་དང་བཅས་པ་འབུལ། བདག་ནི་རྒྱལ་ས་འདི་
ཡི་ཕ་རོལ་ན། རྒྱལ་པོ་ནེ་ཏྲི་འཛིན་བྱ་བར་འགྲོ། ངེད་རང་འདི་བར་ཕར་བགྲོད་ཚུར་
བགྲོད་འཐད། ཅེས་ཟེར་ནས་ལོགས་སུ་བཞུད་དོ། ། ཁོ་ནི་རིན་པོ་ཆེའི་ཁང་པ་ན་དུང་
གི་བུ་མོ་ལ་གཡུའི་སྨིན་པ་ཅན། གསེར་དང་མུ་ཏིག་གི་ཚོམ་བུས་བརྒྱན་པ། མཐོང་
བའི་འོད་ཀྱིས་འཇིག་རྟེན་གཡོས་པ་སྣང་བ་དང་། ལྷན་དུ་བློན་པོ་དང་དེད་དཔོན་
དང་འབངས་འཁོར་མང་པོ་དང་བཅས་ནས་བཞུགས་སོ། ། དེ་ནས་དུས་རེས་ཤིག་ན།
ཁོང་གཉིས་ལ་བུ་ཁྱེའུ་གསུམ། བུ་མོ་གཉིས་དང་ལྔ་རུ་བདོག་སྟེ། རྒྱལ་བུ་གསུམ་
ལ་གཅིག་བས་གཅིག་ལྷག །རྒྱལ་བུ་དགའ་ལྡན་དང་། དགའ་སྐྱོང་དང་། དགའ་
མཛེས་དང་གསུམ་དུ་བཏགས་ཏེ། ལྷ་ཀླུ་གཉན་གསུམ་དང་གཉེན་སྲིད་སྦྲེལ་ནས་
ཞིང་རེ་རེ་སྤྱོད་དོ། ། བུ་མོ་གཉིས་ནི། དཔལ་སྐྱོང་དང་དཔལ་གཉིས་སུ་བཏགས་ནས།
164

སེམས་སྡེ། གཏམ་རྒྱུད་ནོར་བུའི་ཕྲེང་བ།
རྒྱལ་ཕྲན་གཉིས་ལ་བསྡེབས་སོ། ། མངའ་རིས་དང་རྒྱལ་སྲིད་ཀྱང༌། སྔར་བས་ཀྱང་
དར་རྒྱས་འཕེལ་ཏེ་ཀུན་གྱིས་མིའི་རྒྱལ་པོ་ཤིན་ཏུ་བསོད་ནམས་ཆེ། ད་ལྟ་ཀླུ་ཡི་རྒྱལ་
པོ་བས་ཀྱང་དཔག །དཔག་པའི་ཞིང་འདིའི་ངེད་ཅག་རྣམས་ཀྱང་སྐྱིད། ཟེར་ནས་
ཀུན་གྱིས་སྨྲས་སོ། །དུས་རེས་ཤིག་ན། རྒྱལ་པོའི་མཁར་སྒོར་མི་ནག་པོ་རལ་པ་ཅོད་
པཎ་དུ་བཅིང་བ། རྟ་ནག་པོ་གཅིག་ལ་འཛེགས་ནས། ལག་ན་མདུང་དར་ནག་པོ་
བཟུང་བ་ཞིག་གིས། རྒྱལ་པོ་བཟང་སྐྱོང་སྒོར་ལྟོས་དང་། ནོར་ལ་འགྲན་པ་ཡ་མེད་
ཡིན། རྩལ་ལ་འགྲན་ན་ཡ་མེད་ཡིན། ཁྱོད་ནི་བསོད་ནམས་ལོངས་སྤྱོད་ཆེ། ང་ནི་
མཐུ་སྟོབས་རྫུ་འཕྲུལ་དྲག །ཁྱོད་དང་ང་གཉིས་རྩལ་འགྲན་དགོས། ཟེར་ནས་མེད་
ནས་སོང་ངོ་། །དེར་རྒྱལ་ཁམས་མི་རྣམས་བསྡུས་ནས་དྲིས་པས། དེ་ནི་བདུད་ཀྱི་རྒྱལ་
པོ་ཡིན་པས། ཞིང་ཁམས་ནི་འུ་བུ་བས་ཆུང་། རྩལ་ནི་རེ་དྲག་ཡོད་ཟེར་རོ། །དེར་
རྒྱལ་པོ་ང་རྒྱལ་ནས། དཔུང་ཆུང་དམག་གི་རྩལ་དྲགས་ཀྱང་། དཔུང་ཅན་ཁྲིམས་ལ་
བསྡོ་མི་ནུས། ངེད་རང་དམག་འཁོར་འདུས་ལ་ལ་བུར་འགྲོ། ཞེས་ཟེར་ནས། དམག་
མི་དཔུང་དང་བཅས་ཏེ་སོང་བས། ཞིང་ཁམས་རྩུབ་ལ་རང་བ་ཞིག་སྣང་སྟེ། རྒྱལ་པོ་
ཁྲིམས་ཀྱིས་འཁྲུག་པས་མཉམ་ལ་ཁས་དྲག་ཙམ། དེ་ལ་ངལ་བ་སྐྱེས་ནས། ལོ་གྲངས་
མང་པོ་འཁྲུག་པས་བཟང་སྐྱོང་རྒྱལ་བ་ཙམ། དུས་རེས་ཤིག་ཙམ་ན། བདུད་ཀྱི་རྒྱལ་
པོས་ས་བདག་དང་ལྟོ་འཕྱེ་དང་གྲུལ་བུམ་གྱི་དམག་ཡིན་ཟེར་བ། མི་ཡི་ལུས་ལ་མགོ་
བརྙན་སྣ་ཚོགས་ཡོད་པ། ནམ་མཁའ་བར་སྣང་ས་གཞི་བཀང་ནས་བྱུང་སྟེ། འཐབ་
པས་ཀྱང་མ་ཐུབ། འཁོར་དང་ལོངས་སྤྱོད་རྣམས་ཀྱང་ཁྱེར་རོ། །རྒྱལ་བུ་གསུམ་ཡང་
བསད། བཙུན་མོ་ཡང་ཁྱེར། ནམ་ལངས་ནས་ཉི་མ་ཤར་བ་གཅིག་གི་བར་དུ་ཀུན་
སྟོངས་ཏེ། རྒྱལ་པོ་ཁོ་རང་བས་མ་ལུས་སོ། །དེར་མིའི་ཡུལ་ཡང་སྟོར། ཀླུ་ཡི་ཡུལ་
ཡང་ཤོར། རྒྱལ་པོ་ཡང་རྒས། ཤིན་ཏུ་ཉམ་ཐག་ནས། ཡུལ་སྡུག་པ་ཞིག་ན་སླེབ་
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྟེ། གྲོང་ཁྱེར་ཀྱི་ར་འཚོས་ནས་བསྡད་པས། སྒང་སྣ་གཅིག་ཏུ་སྔར་གྱི་བྱས་ལས་
རྣམས་དྲན་པས། ཤིན་ཏུ་ཡི་མུག་ནས། མིག་ནས་མཆི་མ་བྱུང་སྟེ། བྱང་ཆུབ་སེམས་
དཔའི་གསུང་ནི་ཅིས་ཀྱང་བདེན། རྒྱལ་པོ་རང་གིས་ལས་བྱས་རང་ལ་སྨིན། རྟ་པ་
དག་ལ་ཡིད་ཆགས་མི་ཡུལ་བགྲོད། ཟས་དང་ནོར་ལ་བསམ་ནས་ས་མཐར་འཁྱམས།
འཁྱམས་ཀྱང་ལ་མེད་ཀླུ་ཡི་རྒྱལ་ས་ཟིན། ང་རྒྱལ་དྲེགས་པས་ནག་པོ་བདུད་དང་
འཐབ། ལང་ཙོ་སྟོབས་ཤེད་དར་རྒྱས་ཤེ་མང་ཉམས། འཁོར་དང་ལོངས་སྤྱོད་སྐད་
ཅིག་གཞའ་བཞིན་ཐལ། ལྟོ་རྒྱབ་དྲག་པས་སྡུག་བསྔལ་ཡུལ་འདིར་སླེབ། དབང་པོ་
རྒུད་ཡང་མི་ཡི་གཡོག་འཁོར་རྒོས། ཁྲི་གདུགས་ཉི་མ་རི་རབ་ལོག་ལ་ཐལ། ཁོ་བོ་རྒན་
པོ་ར་དུམ་ཁྱིམ་ན་འགྲོ། ཅུང་ཙམ་ཕྱིས་ན་དབང་ཡོད་རང་དང་འདྲ། ཀྱེ་མ་ཀྱེ་ཧུད་
སྡུག་བསྔལ་འདི་འདྲ་མྱང་། ཞེས་སྨྲས་ནས་འགྱེལ་ཞིང་མ་ལང་བས། གཉིད་ལོག་
པ་བཞིན་དུ། མཁར་གྱི་བད་ལ་འགྱེལ་ནས་འདུག་གོ །དེར་འཁོར་རྣམས་ལ། སྡུག་
བསྔལ་འདི་ཙམ་ཞིག་མྱང་བ་ཅི་ཉེས་བྱས་པས། འཁོར་རྣམས་རང་རང་རེས་གསོལ་
ཞལ་བཞག་ནས་སྒོར་གཤེགས་ཏེ། ད་ལྟ་ཕེབས་པ་ལགས་ཞུས་པས། ཇ་གསོལ་འཕྲོ་
ཡང་མ་གྲང་བར་འདུག་གོ །དེར་རྒྱལ་པོ་དེ་འཇིག་རྟེན་འདི་བདེན་གྱི་སྣང་བ། སྐད་
ཅིག་རྨི་ལམ་འདྲ་བར་རྟོགས་ནས། བྱང་ཆུབ་སེམས་དཔའ་དེ་ཉིད་ཀྱི་དྲུང་དུ་ཕྱིན་
ནས། ཕྱི་རོལ་གྱི་འཁོར་ཚོགས་སྤངས་ནས། གཡུང་དྲུང་བོན་ལ་སྤྱོད་པས་གྲུབ་པ་
དང་གྲོལ་བ་ཐོབ་པའོ། །
༧ ཡང་སྔོན་མི་བཅེད་ཀྱི་འཇིག་རྟེན། ཕར་འདས་པའི་སྟོང་གསུམ་ན། ན་ལེན་
འཇོའི་རྒྱལ་ཁམས་བྱ་བ་ན། རྒྱལ་པོ་ཧ་ལ་ར་ཙ་བྱ་བ། དྲག་ཤུལ་རྩལ་དང་ལྡན་པ་
གཅིག་ལ། འཁོར་དང་མངའ་རིས་ལོངས་སྤྱོད་དཔག་ཏུ་མེད་པ་ཡོད་དོ། ། དེ་ཡི་ཚེ་
གཤེན་མི་ཕྱེད་པ་གཡུང་དྲུང་གི་ཕྲེང་བ་ཅན་ཞེས་བྱ་བ། རྟུལ་ཤུགས་ཀྱི་སྤྱོད་པ། བྱེད་
166

སེམས་སྡེ། གཏམ་རྒྱུད་ནོར་བུའི་ཕྲེང་བ།
པ་ཞིག་བྱུང་བས། དེར་རྒྱལ་པོའི་ཞབས་ནས་ཐེགས་པས། རྒྱལ་པོའི་ཞལ་ནས། འདི་
ལྟ་བུའི་ལོག་སྤྱོད་བྱེད་པ་ཐོ་ཅོ་ཆེ་བར་སྣང་བས། འདིས་རྒྱལ་ཁམས་ཡང་ཕུང་། རྒྱལ་
ཁྲིམས་ཡང་གཅོད། བཙུན་མོ་ཡང་བསླད། འཁོར་འབངས་ཡང་འཁྲེབ། ཁྲིམས་
གཅོད་པས་ནི། ས་མཐའི་སྤྲང་པོ་ལ་བཀྱོན་ཕབ་པས། མི་ཡིས་འཕྱ་བ་མིན་པ་རྒྱལ་
ཁྲིམས་ལ་མི་རྩི། དེ་ཙ་ཀུན་གྱིས་བསྙེན་བཀུར་ལས་སོགས་མ་བྱེད་པར། གླིང་བར་དུ་
འཁྱམས་སུ་ཐང་། གལ་ཏེ་བསྙེན་བཀུར་བྱས་ན་ཁྲིམས་དང་འགལ་གསུངས། དེ་ལ་
གཤེན་དེ་ཡི་ཞལ་ནས། ཉོན་ཅིག་རྒྱལ་པོ་གཙོ་འཁོར་འབངས་དང་བཅས། བདག་
ནི་སྟོན་པ་བཀའ་གསང་འཕྲུལ་རྒྱལ་གྱི། ཐུགས་ཀྱི་སྲས་མཆོག་མི་ཕྱེད་གཡུང་དྲུང་
ཡིན། རྒྱལ་པོའི་ཞིང་ཁམས་མངའ་རིས་ཐམས་ཅད་ཀུན། སྣང་བ་ལམ་ཁྱེར་སྡུག་
བསྔལ་སྦྱང་དུ་འོང་། བྱང་ཆུབ་སེམས་ལ་སྐྱོན་ཡོན་གོས་པ་མེད། སྣ་ཚོགས་སྤྱོད་པ་
བླང་དང་དོར་བ་མེད། རྒྱལ་པོ་ཅི་ལྟར་བཀའ་ཁྲིམས་དམ་འགྱུར་ཡང་། མ་ངེས་རྣལ་
འབྱོར་ཁྲིམས་ལ་ག་ལ་གཏུག །ལུང་འགལ་ལོག་པ་ཁྱོད་རང་རང་ཡིན་མོད། དགེ་ལ་
ཁྲིམས་གཅོད་སྡིག་ལ་ངོ་སོ་བསྟོད། རྣལ་འབྱོར་ང་ཉིད་གང་དགའ་འགྲོ་བས་ཆོག །
རྒྱལ་པོ་ཁྱོད་ཀྱང་རྒྱལ་ས་ཨེ་འུ་ཟིན། ཅེས་གསུངས་སོ། ། དེ་ལ་རྒྱལ་པོས། ཁྲིམས་མེད་
རང་རྒྱལ་ཐོ་ཅོ་མཁན། སྟོན་པའི་ཐུགས་སྲས་ཁྱེད་ལ་རེ་ལྟོས་ན། སྟོན་པ་ཉིད་ཀྱང་
ཐུགས་ལ་འཁྲུལ་མངའ་བས། ཁྱོད་ཀྱི་གཤེ་སྐུར་ཁྱོད་རིག་རང་རྒྱུད་འཚིགས། སྣང་བ་
ལམ་འཁྱེར་འཁོར་བ་སྤྱི་ཡི་ལས། སེམས་སྐྱོན་མེད་ན་ལུས་ཀྱིས་ཅི་ལ་སྤྱོད། སྣ་ཚོགས་
སྤངས་མེད་འཁྲུལ་པ་ངས་ཀྱང་ཤེས། རྒྱལ་པོའི་བཀའ་ཁྲིམས་གཞན་གྱི་ཞི་བདེ་རྒྱུ།
མ་ངེས་ཟེར་བ་ཁྱོད་རིག་གཡོ་སྒྱུ་མཚངས། ཡང་དག་དོན་ནི་ངེས་པ་ཐག་ཆོད་ཡིན།
ལུང་འགལ་ལོག་པ་འོ་སྐོལ་སུ་ཡིས་བྱེད། དགེ་སྡིག་ངོ་བོ་ཁྱེད་ཀྱིས་ནོར་བར་སྣང་།
ཐུགས་སྲས་མི་དགོས་སྟོན་པ་ཉིད་ཡིན་ཀྱང་། རྒྱལ་ཁམས་འདི་རུ་མ་འདུག་གཞན་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དུ་གཤེགས། རྒྱལ་ས་ཅི་བྱེད་ཁྱེད་ལ་གཉེར་ཁ་མེད། གནམ་ལས་བསྐོས་པ་ས་ལ་ལོས་
སོ་ཆགས། མ་ཆགས་ཚེ་ཡི་འདུ་བྱེད་ང་ཡང་མེན། དུས་གསུམ་སངས་རྒྱས་མྱ་ངན་
འདས་ཚུལ་སྟོན། ཅེས་ཟེར་རོ། །
༧ དེ་ནས་གཤེན་དེ་ཡང་རྒྱལ་ཁམས་དེ་ཡི་ཕྱི་རོལ། ཡུལ་ན་དྲ་སིང་བྱ་བའི་ཡུལ་
ཕྲན་ཞིག་ཏུ་ཕྱིན་པས། སྐུ་གཅེར་བུར་བུད་ནས། ཕྱག་ན་པྲ་ཕུད་རྩེ་ལྔ་པ་གཅིག་
བསྣམས་ནས། ཞབས་གར་སྟབས་དང་། འགྱིང་སྟོབས་དང་། ཞལ་གཡོ་མཛུམ་
མཛད་ཅིང་བྱོན་པས། ཡུལ་དེ་ཡི་དཔོན་པོ་ཁྱིམ་བདག་ཧོ་བཎ་བྱ་བས་བཏེག་སྟེ།
མ་ངེས་པའི་རྣལ་འབྱོར་བ། འབྱུང་བ་ལས་སུ་རུང་ཞིང་། སྤྱོད་པ་ལ་མ་ཆགས་པ།
ཆགས་ལ་མི་འཛིན་པ་གཅིག་འདུག་སྙམ་ནས། ཁོང་གིས་གང་དགའ་བསྒྲུབས་ཤིང་།
ཐམས་ཅད་ཡོན་ཏན་དུ་བསྒོམས་ཞིང་བཏེགས་སོ། །ཡུལ་མི་ཀུན་འདུས་ནས། ཁྱིམ་
བདག་ཆེན་པོ་ཐུགས་འཁྲུལ་ལམ། འདི་ནི་ན་ལེན་འཛའི་རྒྱལ་ཁམས་ཕུང་བའི་མི་
གཅིག་གྲགས་པས། ཡུལ་ཆུང་འདི་ཉིད་ལོ་གཅིག་བས་མི་བརྟན་འདི་འདྲའི་སྤྱོད་པ་
བྱེད་པ། འཇིག་རྟེན་ཁམས་ན་མེད་པ་གཏོང་བ་ཞུ་ཟེར་ནས། དེ་ལ་ཁྱིམ་བདག་གིས།
འདི་ནི་སྤྲུལ་པའི་སྐུ་གཅིག་འདུག་པས། ང་ནི་བ་སྤུ་རྐྱ་གཅིག་ཡང་མི་བཟློག ཁྱེད་རང་
རྣམས་ཀྱང་སྐྱོན་ཡོན་གང་འབྲེལ་ཐར་པ་ཐོབ་གསུང་། དེ་ནས་ཉིན་ཞིག་ཁྱིམ་བདག་
ལ། དབུགས་ཐོག་གཅིག་ལ། ཕྱག་ཁྲི་ཕྲག་གཅིག་འཚོལ་གསུངས་ནས། ཁྱིམ་བདག་
འབད་ནས་འཚལ་བས། ལྔ་བརྒྱ་ཐུབ་ནས་འགྱེལ་ཏེ་སོང་། དེ་ལ་ཐུགས་འཁྲོས་ནས།
པྲ་ཕུད་ཀྱིས་མགོ་བརྒྱབ་པས། ཀླད་པ་ཅིལ་གྱིས་བྱུང་བས། འབངས་འཁོར་ཀུན་སྐྲག་
ནས་ཆོ་ངེས་བཏབ་ནས། སྨྲས་པ། གཤེན་པོ་རང་སྤྱན་འབྲི་ཙུག་མཛད་ནས། ཁྱིམ་
བདག་གུམ་མམ་གསུང༌། ཁྱིམ་བདག་གིས། ཉིད་ཀྱི་མདུན་དུ་གུམ་ན་རབ་མཆོག་
རྒྱལ་བ་ཡིན། འཁོར་རྣམས་ཆོ་ངེ་མ་འདེབས། གཤེན་པོའི་ཐུགས་དང་འགལ་ཟེར།
168

སེམས་སྡེ། གཏམ་རྒྱུད་ནོར་བུའི་ཕྲེང་བ།
དེ་ལ་གཤེན་པོས་ཕྱག་གིས་བྱུག་པས། སྔོན་བཞིན་དུ་སོང་ནས་ཀུན་ཀ་དགའ་འོ། ། །
དུས་རེས་ཤིག་ན། ན་ལེན་འཛའི་རྒྱལ་ཁམས་ན་ནད་ཡམས་ཆེན་པོ་བྱུང་ནས།
རྒྱལ་པོ་དང་བློན་འཁོར་བསམ་གྱིས་མི་ཁྱབ་པ་གུམ། རྒྱལ་ས་ཡང་སྟོངས། འབངས་
འཁོར་ཡང་འཐོར། རྒྱལ་ཁྲིམས་ཡང་ཞིག །ཡུལ་ན་ཏྲ་སིང་གི་མི་རྣམས་ལ། ལོ་
ལེགས་པ་དང་། འཐད་ཅིང་དགའ་བ་མང་དུ་བྱུང་སྟེ། འབངས་འཁོར་རྣམས་ཀྱིས་
ཀྱང་། འདི་བསྙེན་པའི་བྱིན་རླབས་ཀྱང་ཨེ་ཡིན། ཟེར་ནས་ཐེ་ཚོམ་ཟོས་སོ། ། དེ་ནས་
ན་ལེན་འཛའི་འབངས། ཤུལ་དུ་ལུས་པ་རྣམས་འདུས་ནས། འུ་བུའི་རྒྱལ་སར་སྟོང་
པས་སྣང་སྲིད་ཆོལ་བུར་སོང༌། ད་ནི་ཅང་ཤེས་ཀྱི་གླང་པོ་ཆེ་ལ། འབངས་རྣམས་
གཤེར་བཅོལ་ནས། གཅིག་རྒྱལ་ས་བཏོན་དགོས་ཟེར། དེ་ནས་ཀུན་ཀས་རྨིས་པས། །
ཡུལ་འདི་ཡི་ཕྱི་རོལ་དུ། ནད་ཡམས་ཀྱི་སྒྲ་མེད་པའི་ས་ཆ་ཞིག་ན། བླ་མ་དམ་པ་
བསྟེན་ཡུན་རིང་བའི་མི་གཅིག་ཡོད་པ་དེ། བདེར་གཤེགས་ཀྱི་བྱིན་གྱིས་བརླབས་ནས།
དེ་རྒྱལ་སར་ཐོན་ཅིག་ཅེས་སྨྲའོ། །ཕྱིར་ནང་ཀུན་གྱི་རྨི་ལམ་མཐུན་པས། འདི་ལུང་
སྟོན་ཞིག་ཡིན་པར་འདུག འཁོར་དང་རོལ་མོ་ཀུན་ཆོས་ལ། ཚོལ་དུ་གཤེགས་ཟེར་
བ་བཙལ་བས། ཡུལ་ན་ཏྲ་སིང་གི་མི་རྣམས་ལ་དྲིས་པས། འདིར་བླ་མ་བསྟེན་པའི་
མི་གཅིག་མཆིས་སམ། འཁོར་རྣམས་ཀྱིས། མཚན་ལྡན་གྱི་བླ་མ་ནི། ཡུལ་ཆུང་བས་
འདིར་མ་ཕེབས། བསྐོ་སྤྱོད་ཆེ་བ་གཅིག་ནི། ངེད་ཀྱིས་རྗེ་བོ་བཏེགས་ནས་ཡོད་ཟེར།
དེར་ཀུན་གྱིས་དེ་ཡི་ཆེ་བ་ཟེར་ནས། ཁྱིམ་བདག་ལ་ཞུས་པས། ཁྱིམ་བདག་གིས་
གཤེན་པོ་ལ་ཞུས་པས། ཁྱོད་ནི་ང་དང་འགྲོག་ཡུན་རིང་ནས། ཚོགས་ཀྱི་སྣང་བ་མ་
ལོག་པས། སྒྲིབ་པ་བྱང་ནས་ཚོགས་གཉིས་འདི་ཉིད་དུ་རྫོགས་པ་ཡིན་པས། ད་ཡང་
རྒྱལ་ས་དེར་སྡོད་ལ། བོན་གྱི་འཁོར་ལོ་སྐོར་ཅིག །མངའ་རིས་དང་རྒྱལ་ཁམས་བདེ་
བར་འོང་གིས་གསུངས། དེ་ཡང་གཤེན་པོས་ཀྱང་རྟུལ་ཤུགས་ཀྱི་སྤྱོད་པ་བཀྲོལ་ནས།
169

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྣམ་པར་དག་པའི་སྤྱོད་པ་ལ་བཞུགས་ཏེ། ན་ལེན་འཛའི་རྒྱལ་ས་རུ། ཡོན་མཆོད་
གཉིས་ཀས་བོན་གྱི་འཁོར་ལོ་བསྐོར་ནས། ཞིང་ཁམས་དགེ་ལ་བཙུད་དོ། །རྒྱལ་པོ་
དཔལ་གྱི་འཁོར་ལོ་ཅན། ཞེས་བྱ་བར་བཏེགས་སོ། །མངའ་རིས་དང་རྒྱལ་ཁམས་
ཀྱང་དར་ལ་རྒྱས་སོ། །བླ་མ་བསྟེན་པའི་ཡོན་ཏན་བསྟན་པའོ། །
༧ ཡང་སྔོན་འོག་ཕྱོགས་ཀྱི་འཇིག་རྟེན་ཞིག་ན། ཞིང་ཁམས་ཡངས་པའི་གླིང་བྱ་བ་
ན། རྒྱལ་པོ་ནོར་འཛིན་བྱ་བ་རྒྱལ་སར་འཁྲུངས་པས། རྒྱལ་ཁམས་དེ་ནི་ཤིན་ཏུ་དྲག་
ལ་རྩུབ་པས། ལོག་པའི་སྣང་བ་སྣ་ཚོགས་སྤྱོད་པ། གཞན་ཡང་དེད་དཔོན་རྣམས་
དང་། བློན་པོ་རྣམས་གཏུམ་དྲག་ཆེ་བས། ཕ་རོལ་གྱི་རྒྱལ་ཕྲན་རྣམས། བཏུལ་ཏེ་
མངའ་རིས་སུ་བཙུད་དོ། །དེ་ལ་རྒྱལ་བུའི་ཐུགས་མ་དབེན་པས། ཤིན་ཏུ་སྙིང་རྗེ་བ་
སྐྱེས། ཁྲིམས་ཀྱི་བྱ་བ་ལ་བློ་མ་གཏད་པར་ཡོད་པ་ལ། ནངས་གཅིག་ཐོ་རས་ནམ་
ལང་ཁ། རྒྱལ་པོ་ཆེན་པོ་ནོར་བུ་འཛིན། མི་ལུས་ཐོབ་པ་ད་རེས་ཡིན། འཇིག་རྟེན་
མི་རྟག་སྒྱུ་མ་ཡིན། སྙན་གྲགས་དར་ཙམ་ཡུད་ཙམ་ཡིན། དྲེགས་པ་ང་རྒྱལ་རང་ཁ་
ཡིན། དམག་ཁྱེར་དམྱལ་བའི་འགྲམ་རྡོ་ཡིན། རུ་ཏྲ་དོན་དང་འགལ་འདྲེ་ཡིན། དྲག་
རྩུབ་གླིང་འདི་ཨེ་རེ་སྡུག ཡ་ངའི་རྒྱལ་ཁམས་སྐྱེ་རེ་འཇིགས། ཞིང་ཁམས་འདི་ཡི་ཕ་
རོལ་དུ། རྒྱ་མཚོ་ཆེན་པོའི་ཀློང་དཀྱིལ་དུ། རིན་ཆེན་སྤུངས་པའི་རྒྱལ་ས་ཡོད། གཤེན་
རབ་ཞི་བ་འོད་སྐྱོང་བཞུགས། དེ་ཡི་མཛད་སྤྱོད་མངའ་རིས་དང་། བོན་སྤྱོད་བཀའ་
ཁྲིམས་མཐོང་ཙམ་ན། ལོག་པའི་རྒྱལ་པོ་སྙིང་རེ་རྗེ། ཞེས་ཐོས་སོ། །དེ་ལ་རྒྱལ་པོ་ཤིན་
ཏུ་དད་པ་སྐྱེས་ནས། དེར་འགྲོ་བསམ་པ་འཁོར་རྣམས་ཀྱིས་མི་བཏང་བ་ལ། ཐབས་
ཀྱིས་བཀྲོད་པར་དགོངས་ནས། བློན་པོ་རྣམས་བསྡུས་ཏེ་བཀའ་བསྩལ་པ། བདག་
དང་ཁྱེད་རྣམས་སྔོན་ནས་ལས་འཕྲོས་བསྡུས། རང་རེའི་རྒྱལ་སར་དབང་ཆེན་མང་
དུ་འཁྲུངས། འོན་ཀྱང་དམག་དཔུང་དང་བཅས་མ་གཏོགས་པ། གར་ཡང་མི་བསྐྱོད་
170

སེམས་སྡེ། གཏམ་རྒྱུད་ནོར་བུའི་ཕྲེང་བ།
ཀུན་ཀ་འདུས་པ་མེད། ང་ནི་སྔོན་ནས་དཔགས་པ་མ་ལགས་ཏེ། དྲན་པས་མནོ་བའི་
ཆག་ཚད་གཞལ་བ་ལ། དམག་ཁྱེར་སྡེ་འཁྲུག་རྒྱལ་སྲིད་མི་བདེ་རྒྱུ། བློན་པོ་རྣམས་
ཀྱང་རྐ་བའི་རིན་ཐང་གོག །དམག་དང་གཡོ་བསྐྱེད་གང་ཡང་མ་དགོས་པར། རྒྱལ་
ཕྲན་ཐམས་ཅད་དབང་དུ་འདུས་པའི་ཐབས། རྒྱ་མཚོའི་གླིང་ལ་ཡིད་བཞིན་ནོར་
བུ་ཡོད། ང་མེན་གཞན་གྱིས་ལོན་པ་ག་ལ་འགྱུར། དེད་དཔོན་མཁས་པ་གྲུ་དང་
གཟིངས་ཤོམ་ཅིག །ཅེས་གསུངས་པས། ཐམས་ཅད་ཀྱིས་ལེགས་པར་བཅད་ནས། འུ་
བུའི་རྒྱལ་པོ་འདི་གཞན་དང་མི་འདྲ་བར། ཤིན་ཏུ་རྒྱ་ཆེ་བ་གཅིག་འདུག་པས། ཚོང་
གི་དེད་དཔོན་མི་ཕམ་པ་བྱ་བ་ཆོས་ཟེར། དེར་འཁོར་རྣམས་ཀྱིས་གྲུ་གཟིངས་ལ་
སོགས་པ། དཀའ་བའི་རྫས་རྣམས་བསགས་ནས། རྒྱལ་བུ་འཁོར་དང་བཅས་པ་
རྣམས་གཟིངས་སུ་བཞུད་དེ། དེ་ཡང་བྱང་ཆུབ་བསྒྲུབ་པ་ཤིན་ཏུ་དཔྱད་དཀའ་བས།
ཐང་རང་ལོ་གསུམ་གྱིས་འཁོར་བ། དེ་ལན་རྒྱ་མཚོ་ལ་མཐུན་པའི་རླུང་མ་འགྲིམ་ནས།
ལོ་གསུམ་གྱིས་ཕར་ཐོན་ནོ། དེར་རྒྱག་ཕྱེ་ཡང་ཟད། མི་རྣམས་ཀྱང་ངལ་བས། དེད་
དཔོན་ལ། ཁྱོད་རིན་ཆེན་ལུང་པའི་རྒྱལ་སར་ཨེ་ཕེབ། དེ་ན་ས་ཐག་ཅི་ཡོད་གསུངས།
དེ་ལ་བློན་པོས། རྒྱལ་བུ་བསོད་ནམས་ཆེ་ལ་ཆུང་བ་ཨེ་ཡིན། རྒྱ་མཚོ་ལ་ཡང་ལོ་
གསུམ་ཐོག །བདག་ཀྱང་ཐང་གསུམ་འགྲིམ་པ། ཚང་ལ་ཕྱི་རོལ་མེན་པ་རྒྱལ་སར་
ཕེབ་མ་མྱོང་། ནོར་བུ་ཡོད་ན་རྒྱལ་སར་འགྲོ་དགོས་མེད། ཕྱི་རོལ་འདི་བར་ཟླ་བ་
དྲུག་གིས་སླེབ། དེ་ནས་རྒྱལ་སར་ལོ་གཅིག་འགྲོ་དགོས་ཟེར། འཁོར་འདབས་རྣམས་
ཀྱང་ཉོན་མོངས་ཤིན་ཏུ་མྱོང་། འདི་ལ་ཐབས་དང་བློ་གྲོས་ཅི་ལྟར་ཤོམ། རྒྱལ་བུ་རང་
གིས་བཀའ་གནང་མཛད་དུ་གསོལ། ཞེས་ཞུས་པས། རྒྱལ་བུས་དེ་རྣམས་དང་འབྲལ་
བའི་ཐབས་ལ། ལྡེམ་དགོངས་མཛད་དེ། བློན་པོ་དམ་པ། འདི་མི་རྣམས་ཀྱང་ཤིན་
ཏུ་སྡུག་བསྔལ་ཆེ་བ་འདུག ། གྲོ་རྒྱག་ཀྱང་སྲབ་པས། ཀུན་བེམ་རིག་བྲལ་ན། མངའ་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རིས་ཀྱི་ཡ་ག་འུ་བུ་གཉིས་ལ་འདུ་བས། ཁྱོད་ཀྱིས་དེད་དཔོན་གྱིས་ལ་ཕྱིར་ལྡོག་གོ །
འདི་སྔོན་བསོད་ནམས་གྱིས་ཕྱོགས་ཀྱི་ནོར་བུ་ལེན་པ་ལ་མཆིས་ཀྱང་། བར་ཆོད་མེད་
པར་ལོན་དེ་མཆིའོ། ། ང་རང་གི་རྨི་ལམ་དང་དཔྱད་ལ། ལོ་གསུམ་ལོན་ནས་དེར་ཕེབ།
བསུ་བ་དང་རོལ་མོ་ལ་ཆོས་ཤིག །ཅེས་གསུངས་པས། བློན་པོས་རྒྱལ་པོའི་གསུང་
གིས་བསྐོས་པས། ཁོ་རང་ཤེས་ཡིན་མོད། བློན་འབངས་འཁོར་རྣམས་སོང་བས་ལམ་
དུ་གྱ་ཉེས་མཆིས། བསམ་ནས་ཕྱིར་ལོག་སྟེ། རྒྱལ་ཁམས་ལ་དྲིས་པས། རྒྱལ་པོ་ནི་ཕ་
རོལ་དུ་རྒྱལ་སར་བཏེགས་ནས། ལོ་གསུམ་མཆོད་གནས་བགྱིད་ནས། ནོར་བུ་སྟེར་
ནས་མཆིས་སོ། །བདག་ཆག་རྣམས་ནི་མིའི་ཡུལ་དུ། ཆོ་འཕྲུལ་དང་ནད་ཡམས་མི་
ཐུབ་པས། ཕྱིར་ལོག་པས་ཡག་ཟེར། དེ་ལ་རྒྱལ་འབངས་གཅིག་གིས་ལྐོག་ཏུ་དྲང་
གཏམ་སྨྲས་པས། བློན་པོ་དབང་ཆེ་བ་གཅིག་གིས་ལམ་མཁན་བྱས་ནས། དེད་དཔོན་
དང་ཀུན་རྒྱལ་བུ་མ་ཕེབས་བར། ཁྲིམས་དོང་དུ་བཙུད་དོ། །དེར་རྒྱལ་བུ་གཅིག་
པུ་འཁྱམས་ནས་ཕྱིན་པས། ཞིང་ཁམས་དང་ཡུལ་མི་གཅིག་པ། གསེར་གཡུ་ཟངས་
ལྕགས་ཀྱི་ཡུལ་ཁམས་ལ། བྱེ་མ་བདལ་པའི་གསེབ་ཏུ། གདུག་པ་དུག་སྦྲུལ་གྱིས་ཚང་
བཅས་པ། དུག་སྦྲུལ་གྱི་ཁ་རླངས་གིས་མྱོས་པ་དང་། ལུས་པོ་སྐྲང་ནས་དབང་པོ་ཤོར་
བ་བྱུང༌། བྱེ་མ་ལ་རྐང་པ་རེག་པས་སྐད་ཅིག་ཆུ་བུར་དུ་གཞོབ་པ། དེ་ལ་ལྷམ་ཡང་
ཟ། གོས་གྱི་དུམ་བུས་སྐྱེས་ཤིང་སོང་བས། ཟླ་བ་དྲུག་གིས་ཕར་ཁར་སླེབས། དེ་ན་
ཙན་དན་གྱི་ཤིང་དང་། ཨ་ག་རུའི་ནགས་ཁྲོད་ལ། གཅན་ཟན་གདུག་པ་མང་པོས་
སྒྲ་སྐད་བསྒྲགས་པས། སྐད་ཅིག་ཙམ་ཡང་མི་ཚུགས་པ། དེ་ལ་ཉིན་ཤིན་རི་ལ་གབ་
ནས། མཚན་ཤིན་སོང་བས། ཟླ་བ་དྲུག་གིས་ཕར་ཁར་སླེབས། དེ་ནས་ཆུ་ཡི་རྒྱ་མཚོ་
རྐེད་པ་ནུབ་པ་དང༌། པུས་མོ་འདའ་བ་ཙམ་སྣང་། དེ་ཡི་ནང་དུ་ཆུ་གནས་མང་པོ་
དང༌། ཤིང་ཡ་མ་ཙད་ཅེས་བྱ་བ། སྡོང་པོ་མང་པོ་སྐྱེས་པ་སྣང་། དེ་ལ་ཆུ་ཐིགས་
172

སེམས་སྡེ། གཏམ་རྒྱུད་ནོར་བུའི་ཕྲེང་བ།
འཐུང་ཞིང་སོང་ནས། ཉིན་མོ་ཆུ་ལ་བཅད། ནུབ་མོ་ཤིང་ཡ་མ་ཙའི་སྡོང་པོ་ལ་
འཇུས་ནས་བསྡད། དེར་ཟླ་བ་དྲུག་གིས་ཕར་ཁར་སླེབས། དེ་ནས་གནོད་སྦྱིན་དང་།
སྲིན་པོའི་གྲོང་ཁྱེར་མང་པོ་སྣང་བ་ལ། ཤིན་ཏུ་འཇིགས་ཏེ། གཅིག་ལས་ཐར་ཀྱང་
གཅིག་གིས་བསྡིག་སྟེ། དེའི་ཁད་ལ་ཟླ་བ་དྲུག་གི་ཕར་ཁར་སླེབས། དེ་ནས་རིན་ཆེན་
སྣ་ལྔའི་བྲག་རི་ལེགས་པ་ལ། གནོད་སྦྱིན་གྱི་ནོར་སྲུང་རྣམས་བསྐོས་ནས་འདུག་པས།
འཇིགས་ཏེ་བརྒྱལ་ནས་སོང་བས། ནོར་སྲུང་ཞིག་གིས་ཤིན་ཏུ་ཉམ་ཐག་མཐོང་ནས།
སྤྲུལ་པ་བཤིག་སྟེ། ཁྱེའུ་གང་ནས་ཡིན། མ་བརྒྱལ་བར་ལངས་དང་གསུངས། བརྒྱལ་
བ་སད་ནས་དབུགས་དབྱུང་སྟེ། བདག་ནི་འཇིག་རྟེན་མིའི་ཡུལ་ནས་གཤེན་ཆེན་པོ་
ལ་མཇལ་བ་ལགས། ཤིན་ཏུ་ཉམ་ཐག་པས། གཤེན་རབ་དེ་གར་བཞུགས། ཁྱེད་
ཀྱི་མཇལ་སྤྲད་མཛད་པར་ཞུ་བྱས་པས། གནོད་སྦྱིན་གྱིས་ཁྲིད་ནས་མཇལ་དུ་ཕྱིན་
པས། རིན་པོ་ཆེའི་གཞལ་ཡས་ཀྱི་ནང་དུ། མཚན་དང་ལྡན་པའི་སྐྱེས་བུ། སྐུ་ལ་དར་
ཟབ་ཀྱི་འདུལ་གོས་གསོལ་བ། ཕྱག་ན་རིན་པོ་ཆེའི་ཕྲེང་བ་བསྣམས་པ་ཞིག་བཞུགས་
བདའོ། །གཞན་ཡང་གཡུང་དྲུང་སེམས་དཔའ་ལྔ་བརྒྱའི་ཚོགས་དང་བཅས་ནས་བོན་
གྱི་འཁོར་ལོ་བསྐོར་རོ། །དེ་ལ་རབ་ཏུ་ཡང་དང་བ་སྐྱེས་ཏེ། ཕྱག་བྱས་པས་གཤེན་དེའི་
ཞལ་ནས། རིགས་ཀྱི་བུ། དད་པ་དང་བརྩོན་འགྲུས་ཟུང་འབྲེལ་བས་གནས་འདིར་
ཕྱིན་པ་ཡིན། ད་ཡང་ཁྱོད་ཀྱི་བསམ་པའི་དོན་ངས་ཤེས་པས། ཡིད་བཞིན་གྱི་ནོར་
བུ་རིན་པོ་ཆེ་དགོས་འདོད་འབྱུང་བ་འདི་ཁྱེར་ལ། སྨོན་ལམ་ཐོབ་དང་གང་འདོད་
འབྱུང་བ་ཡིན་པས། རྒྱལ་ཁམས་ཡང་ཞི་བདེར་གནས་ཤིང་བོན་ལ་སྤྱོད་པར་འགྱུར་
རོ། །ཞེས་གསུངས་ནས་ནོར་བུ་གནང་སྟེ་བཏང་བས། རྒྱལ་བུ་ཡང་རང་ཡུལ་དུ་ཕེབ་
སྟེ། འཁོར་པ་རྣམས་ཀྱང་ཤིན་ཏུ་དགའ་ནས། རྒྱལ་བུའི་མདུན་བསུའོ། །དེད་དཔོན་
རྣམས་ཀྱང་དོང་ནས་ཕྱུང་སྟེ། དཔོན་གཡོག་མཇལ་ལོ། །དེ་ནས་རྒྱལ་བུས་ཡིད་
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བཞིན་གྱི་ནོར་བུ། རྒྱལ་མཚན་གྱི་རྩེ་ལ་ཕྱར་ནས། དགེ་ཞིང་བཀྲ་ཤིས་པའི་སྨོན་ལམ་
བཏབ། ཞིང་ཁམས་ཐམས་ཅད་ཞི་བདེ་རུ་གྱུར་ནས། རྒྱལ་ཁམས་དགེ་བ་ལ་བཙུད་
དོ། །སྔོན་གྲོང་ཁྱེར་ཆེན་པོ་དབྱིག་ལྡན་ཞེས་བྱ་བ། ཤིན་ཏུ་གཡེང་བ་ཆེ་བ་གཅིག་
ཡོད་པས། དེར་ལྷ་མ་སྲིན་ཤིན་ཏུ་རྩུབ་པས། གྲོང་ཁྱེར་ལ་ནད་ཡམས་ཀྱང་རྒྱུན་མི་
འཆད་པར་ཡོང་ངོ༌། །རེས་ཤིག་ཙམ་ནས་ཀུན་ནད་ཀྱིས་གདུང་ནས། ནད་གཡོག་
ཀྱང་མེད་པ་ལ། རི་བོ་དྲེག་བརྟན་ཞེས་བྱ་བར། གཡུང་དྲུང་སེམས་དཔའ་དོན་ཡོད་
དཔལ་སྐྱོང་། ཞེས་བྱ་བ་བཞུགས་ཏེ། དེ་ལ་བྲམ་ཟེ་ཚངས་པར་སྤྱོད་པ་སོང་ནས་
བོན་ཞུས་པས། སེམས་དཔའི་ཞལ་ནས། ཉོན་ཅིག་བྲམ་ཟེ་ཚངས་པར་སྤྱོད་པ་ཉོན།
བོན་རྣམས་ཐམས་ཅད་བྱང་ཆུབ་སེམས་ལ་ཐུག །སེམས་ཀྱིས་རྒྱ་ཁྱོན་བསྐྱེད་དང་མ་
བསྐྱེད་ལ། སངས་རྒྱས་སེམས་ཅན་གཉིས་སུ་བྱུང་བའོ། །དེ་ཕྱིར་སེམས་མཆོག་བསྐྱེད་
པ་གལ་ཆེ་བས། རང་ཉིད་གཅིག་པུའི་དོན་དུ་མ་ཡིན་པར། ཁམས་གསུམ་འགྲོ་དྲུག་
ཀུན་གྱི་དོན་ཆེད་དུ། བྱང་ཆུབ་སེམས་ནི་རབ་ཏུ་བསྐྱེད་པར་བགྱི། སེམས་བསྐྱེད་རྩ་
བ་ཕལ་ཆེར་གཞན་དོན་ཡིན། གཞན་དོན་འབད་ན་རང་དོན་ཤུགས་ལས་འབྱུང་།
དེ་ཕྱིར་སེམས་བསྐྱེད་པས་ནི་གཞན་དོན་བྱེད། ཡང་དག་བྱང་ཆུབ་དེ་ཡིས་འགྲུབ་
པར་འགྱུར། འདི་ནས་དབྱིག་ལྡན་གྲོང་ཁྱེར་བྱ་བ་རུ། མི་མ་ཡིན་དང་ལྷ་སྲིན་མུ་རྩུབ་
པས། མི་རྣམས་མི་བདེ་སྡུག་བསྔལ་སྦྱོང་བ་ཡོད། དེ་ཡིས་བཀུར་སྟི་རིམ་འགྲོ་འབད་
པ་བསྐྱེད། ཅེས་གསུངས་པས། བྲམ་ཟེས་བསམ་པ་ལ། བླ་མའི་གསུང་ཡིན་པས།
དམྱལ་བར་ལྟུང་ཡང་བཟོད་གླག་མཆིས། མན་པ་གྲོང་ཁྱེར་གྱི་གཡོག་བྱེད་མི་དགོས།
ང་རང་ཤིན་ཏུ་བྲེལ་བ་ཆེ། བོན་གཅིག་ཞུ་བསམ་ཙ། སྡུག་བསྔལ་ཆེ་བའི་ལུང་
བརྩལ་པས། ནད་ཡམ་གྱི་གསེབ་ཏུ་ང་རང་ཡང་ཨི་འཆི། མེན་ཀྱང་ཤིན་ཏུ་སྐུ་བྲེལ་
སྟེ། གཤེན་པོ་རང་མཁྱེན་བསམ་ནས། ཤིན་ཏུ་ཉམ་ཐག་པ་རྣམས་ལ། སེམས་བསྐྱེད་
174

སེམས་སྡེ། གཏམ་རྒྱུད་ནོར་བུའི་ཕྲེང་བ།
ནས་གང་དགོས་པའི་གཡོག་བྱས། ནད་ལ་གང་ཡང་སྨན་པའི་ཐབས་སྣ་ཚོགས་
བཤམ། རང་གི་སྡུག་བསྔལ་སྐད་ཅིག་ཡང་མ་བསམ་པར། ཀུན་ལ་ཕན་སེམས་
བསྐྱེད་པས། གྲོང་ཁྱེར་ཀྱང་ནད་ཡམས་ཆད། ན་བ་རྣམས་ཀྱང་སོས། དེ་ནས་ཀུན་
དང་ལ་སྤྲོ་དགའ་བས། ལོ་དགུ་གྲོང་ཁྱེར་གྱིས། དགེ་བ་སྣ་ཚོགས་བྱས་པས། རེས་
ཤིག་ཆུ་རིལ་བ་གང་ཁུར་ནས། ཕ་བོང་གཅིག་ལ་ངལ་བསོས་པས་ཕ་བོང་ལ་གཞའ་
ཚོན་གྱི་འོད་རྒྱུད་ཅིག་ཟུག་ནས་བྱུང་། དེ་ལ་ཡེང་བའི་སྣང་བ་ལ། བླ་མ་ལ་གསོལ་བ་
ཅིག་བཏབས་པས། སྐད་ཅིག་གིས་སངས་རྒྱས་ཐོབ་བོ། །སེམས་བསྐྱེད་མཐའ་མ་ལོག་
པར། གཞན་དོན་གཙོ་ཆེ་བར་བྱས་ན། དེ་ལྟ་བུ་འབྱུང་ངོ༌། ། །
༧ ཡང་སྔོན་ཡུལ་བྷ་མ་ན་ཙ་ཀྲ་མའི་གླིང་བྱ་བར། གྲོང་ཁྱེར་ཆེན་པོ་ཀུན་གླིང་
བརྟན་གྱི་དབུས་སུ། རྒྱལ་བུ་ཡོད་སྐྱོང་འཁོར་ལོ་ཅན། འཁོར་དང་ལོངས་སྤྱོད་བསམ་
གྱིས་མི་ཁྱབ་པ་ཡོད་དེ། དེ་ལ་བློན་པོ་རིགས་ཅན་དཔལ་དང་། ཀུན་བྱེད་གཉིས་
ཡོད་པས། ཚོང་གི་དེད་དཔོན་དགོས་ཏེ། ཡུལ་དེ་ཡི་ཕར་ཁར། ཨུ་རྒྱན་གྱི་ཚོང་དུས་
སུ་འགྲོ་བ་ལ། ལམ་དུ་ཆོ་འཕྲུལ་ཆེན་པོའི་ས་ཆ་བགྲོད་དགོས་པས། མི་མ་ཡིན་དང་།
སྲིན་པོ་དང་། ཤ་ཟ་དང༌། རོ་ལངས་དང༌། མཁའ་འགྲོ་མ་རྩུབ་དྲག་པ་ལ། སྔོན་
ཀྱང་དེད་དཔོན་མང་པོ་ཁྱེར་བ་དང་། ཚོང་དུས་མང་པོ་གཏོར་བས། ཤིན་ཏུ་ཡང་
ཡ་ང་སྟེ། ཡུལ་དེ་ཡི་རི་བོ་དགའ་ལྡན་དག་པའི་དགོན་པ་ན། དགེ་སློང་ཡེ་ཤེས་
སྙིང་པོ་བྱ་བ་བཞུགས་པ་ལ། སྐྱབས་འགྲོའི་ལུང་ཞུས་པས། སློབ་དཔོན་གྱི་ཞལ་ནས་
གསུངས་པ། དེ་ནི་ཆོ་འཕྲུལ་དང་གདུག་རྩུབ་ཆེ་བ། གཞན་དག་ཅིས་ཀྱང་མི་ཐུབ་
པས། བདེ་བར་གཤེགས་པའི་བྱིན་རླབས་དང་། བླ་མའི་ཐུགས་རྗེ་ལ་རག་ལུས་པས།
ཀུན་གྱིས་བླ་མ་དང་བདེར་གཤེགས་ལ། དུས་རྒྱུན་དུ་སྐྱབས་སུ་འགྲོ་ཞིང་། འབྲུ་དང་
མེ་ཏོག་གིས་མཆོད་ལ། སྨོན་ལམ་ཐོབ་དང་བར་ཆོད་ཞི་གསུངས། དེའི་ཚེ་ཚོད་ཡོད་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དང་ལེ་ལོ་བྱས་ན་བར་ཆོད་འབྱུང་གསུང་། དེ་ནས་སྐྱབས་འགྲོའི་ལུང་ཐོབ་པ་དང་།
དེད་དཔོན་གཉིས་དཔོན་གཡོག་ལྔ་བརྒྱ་རེ་བྱས་ནས། གླུ་གར་དང་རོལ་མོ་དང་།
དམག་དཔུང་དང་བཅས་ཏེ་ཚོང་ལ་བཞུད་དོ། །བློན་པོ་རིག་ཅན་དཔལ་ནི། བླ་མའི་
གདམས་པ་ཐོབ་པས། སྐྱབས་སུ་འགྲོ་བ་ནི་དུས་རྒྱུན་པར་མ་ཆག་པར། ཁྱེའུ་དང་བུ་
མོ་བཅུ་དྲུག་གི་རྒྱུན་བྱེད་དོ། །གཞན་ཡང་དུས་དྲུག་དང་། ནངས་པར་འགྱོག་པ་དང་།
དོ་ནུབ་ཕེབ་པ་ལ་སོགས་ལ། ཀུན་གྱིས་ཁྲིམས་ཀྱིས་གསོལ་བ་འདེབས་སོ། །ཀུན་བྱེད་
ནི་སྐྱབས་འགྲོ་ལ་མ་མོས་པར། བླ་མའི་གསོལ་འདེབས་ཀྱང་། ཚེ་ཕྱི་མ་ཕན་ནམ་མ་
གཏོགས་པས། ད་ལྟའི་མི་མེན་དང་ཤ་ཟའི་དམག་ལ་ནི། དཔའ་དང་དཔུང་གིས་
མ་བརྒལ་ན། ངོ་ལན་པ་ཅི་ཡོང་། ངེད་རང་རྣམས་ཀྱིས་ནི། གོ་མཚོན་དང་རོལ་མོ་
བསྟར་ཏེ། ཡོ་སྐོ་གཉིས་ཀྱིས་གཡུལ་འགྱེད་པ་ལ། གང་རྒྱལ་ཅི་ཆ་ཡོད་ཟེར། ཡང་
ན་ཚོང་ལོན་པ་དང་། གཡུལ་ཐོབ་གཉིས་ཡོང་ཡང་སྲིད་ཟེར་ནས། གསོལ་འདེབས་
ཀྱི་རྒྱུན་བཅད་དོ། །དུས་རེས་ཤིག་ན། མི་མ་ཡིན་དང་། ཤ་ཟ་དང་། སྲིན་པོ་དང་།
རོ་ལངས་ཀུན་འདུས་ནས། འགྲིམ་སྲང་དུ་འཚོགས་ནས་བསྒུག་པས། དང་པོ་རིག་
ཅན་དཔལ་འགྲིམ་པའི་དུས་སུ། ནམ་མཁའ་ནས་བདེ་བར་གཤེགས་པའི་བྱིན་རླབས་
ཀྱིས། གཞའ་སྤྲིན་དུ་གཏིབས་ནས། མི་མིན་འཐིབ་ནས་མ་མཐོང་ངོ༌། །དེ་ནས་ཀུན་
བྱེད་འགྲིམ་པས། དངོས་པོར་མཐོང་ནས་འཁྲུགས་ཏེ། གཅིག་ཀྱང་མ་ལུས་པ་མྱལ་
ལོ། །བློན་པོ་གཅིག་པོ་ནི། ཚོང་དང་ལོངས་སྤྱོད་དཔག་ཏུ་མེད་པ་ལོན། ཚུར་རང་
ཡུལ་དུ་ཕེབས་སོ། །དེར་ལམ་གྱི་ལོ་རྒྱུས་རྣམས་བཤེར་བས། རྒྱལ་ཁམས་ཀུན་གྱིས།
བླ་མའི་བྱིན་རླབས་མངོན་སུམ་དུ་རིག་སྟེ། དགེ་བ་ལ་བརྩོན་ཞིང་། སྐྱབས་འགྲོ་དེ་
ཁོ་ན་ལ་སྤྱོད་པས། ཐར་པ་རབ་ཏུ་ཐོབ་བོ། །དེས་ན་སྐྱབས་སུ་འགྲོ་བ་གལ་ཆེ་བར་
གསུངས་པའོ། །
176

སེམས་སྡེ། གཏམ་རྒྱུད་ནོར་བུའི་ཕྲེང་བ།
༧ ཡང་སྔོན་སང་ཀྲི་ཏའི་ཡུལ། གྲོང་ཁྱེར་ཆེན་པོ་གཟི་ལྡན་གྱི་དབུས་ན། རྒྱལ་བུ་
དྲག་སྦྱོར་དཔལ་བྱ་བ་ཡོད་དོ། ། ཁོ་ནི་ཤིན་ཏུ་ཁྲོ་གཏུམ་དང་ང་རྒྱལ་ཆེ་བས། རྒྱལ་
ཕྲན་མང་པོ་མངའ་འོག་ཏུ་བཙུད་དོ། །དེར་མཐའ་ཡི་རྒྱལ་པོ་མ་སྟི་ཧ་ཤམ་བྱ་བ་དང་།
རྩལ་འགྲན་ནས་རྩོད་པ་བྱེད་དོ། །རེས་ཤིག་རྒྱལ་པོའི་ཁྲིམས་ཀྱིས་དམག་ཁྱེར་ནས་
ཕྱིན་པས། ལོ་གསུམ་བར་དུ་མ་བྱུང་། དེར་ཀུན་གྱིས། རྒྱལ་པོ་དམག་འཁོར་མེད་
པར་ཐག་བཅད་དོ། །ཡུལ་མི་གཅིག་པ་ཀུན་ལ་དྲིས་ཞིང་ཆེད་ཀྱང་། མཐོང་བ་མེད་
དོ། །རྒྱལ་སྲིད་འཐོར་ལ་ཁད་ནས། ཁོ་ཡི་ཕུ་བོ་ན་ཟླ་གཅིག་ཡོད་པ། རྒྱལ་སར་བཏོན་
ནོ། །དེར་ཁོ་ཡང་ལོ་ཕྱེད་བཞིའི་ནང་དུ། མཐའ་ཡི་རྒྱལ་པོ་མ་ཐུབ་པར། འཁོར་
རྣམས་ཀྱང་ཤོར། འགྷ་རེ་བསད་ཀྱང་བསད། མུག་གེས་ཀྱང་ཤི། ཤིན་ཏུ་ཉེས་ནས་
ཉམ་ཐག་སྟེ། གཅིག་པུར་སླེབ་ནས་བྱུང་། དེར་ཁོ་གཅིག་པ་ཟ་ནས། འོ་སྐོལ་སྤུན་
ཟླ་མཉམ་པོར་སྐྱེས་པ་ལ། གཅིག་གིས་དགའ་སྐྱིད་གཅིག་གིས་སྡུག་བསྔལ་མྱོང་། ང་
བུས་མཐའ་དམག་རྣམས་དང་ལོ་གསུམ་གཡུལ་འགྱེད་བྱས། ཁྱེད་ནི་དར་ཅིག་སྣང་
བ་བྲེལ་པ་མེད། འོ་སྐོལ་གཉིས་ལ་འདི་འདྲ་ཁྱད་པར་རམ། ཕ་མའི་ཉེ་རིང་བྱས་པ་
མངོན་སུམ་སྣང་། རྒྱལ་འཁོར་རྣམས་ཀྱང་དེ་བཞིན་བྱས་ལས་མཆི། ཇི་ལྟར་བསམ་
ཀྱང་ཟ་མ་སྙིང་རེ་ན། ཞེས་སྨྲས་ནས། རྒྱལ་བུ་ལ་ཁྲིམས་བཅད་ནས་བསད་དོ། དེའི་
སྡུག་བསྔལ་གྱིས་ཕ་མ་གཉིས་ཀྱང་ལྕེབ་སྟེ་ཤིའོ། །ཀུན་གྱིས་གྲགས་སྦྱོར་དཔལ་གྱིས་
ལས་བྱས་བཞིན། ཅེས་ཡ་ག་དར་རོ། ། དེ་ལ་རྒྱལ་བུ་ཡང་ཤིན་ཏུ་ཐུགས་མི་བདེ་བར་
གྱུར་ནས། ཡིད་རྨོངས་ཏེ། བདག་རྒྱལ་ས་འདིར་སྐྱེས་པས། མངའ་རིས་མང་པོ་ཡང་
ཞབས་སུ་བཙུད་དོ། །ལེགས་པོར་ཡོད་ཀྱང་ཚོད་མ་ཟིན་པས། མཐའ་དམག་དང་
འཐབ་པས་གཡུལ་ཀྱང་ཉེས། སྤུན་ཟླ་ཡང་བཀུམས། ཕ་མ་ཡང་འདས། ཡ་ག་ཡང་
དར། ད་བསྡད་ནས་ཅི་བྱེད། འཁྱམས་སུ་འགྲོ་བསམ་ནས། ཡི་མུག་པར་ཡོད་པ་ལ།
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དྲང་སྲོང་མངོན་ཤེས་ཅན་བྱ་བས་མཁྱེན། རྒྱལ་པོའི་ཁབ་ཏུ་ཕྱིན་ནས། རྒྱལ་པོ་དམ་
པ་སྙན་གསོན་དང་། མཚམས་མེད་ལྔ་ལ་བཤགས་སུ་ཡོད། ལོག་ལྟ་ཅན་ལ་བཤགས་
སུ་མེད། རྒྱལ་པོས་མཚམས་མེད་སྤྱད་འགྱུར་ཡང༌། བྱང་བར་བྱ་བའི་ལུང་བསྟན་
གྱིས། ཞེས་གསུངས་ནས། བཤགས་པའི་ཐབས་བསྟན་ནས། རྒྱལ་པོས་བཤགས་པ་
དེ་ཉིད་ལ་ཡིད་དམ་དུ་བྱས་པས། མཚམས་མེད་ཀྱི་སྡིག་སྒྲིབ་བྱང་ནས། རིན་ཆེན་
སྤུངས་པའི་རི་ལ་མངོན་པར་གྲུབ་བོ། །དེས་ན་སྡིག་སྒྲིབ་བཤགས་པའི་ཡན་ལག་ཤིན་
ཏུ་གལ་ཆེའོ། ། །
༧ ཡང་སྔོན་སྟག་གཟིག་གི་ཡུལ། གྲོང་ཁྱེར་ཆེན་པོ་ན་ལེན་འཛའ་ཞེས་བྱ་བ་
གཅིག་ན། ཁྱིམ་བདག་ཀུན་དུ་མཛེས་བྱ་བ་དང་། མི་ཏྲ་འཛིན་ཞེས་བྱ་བ་གཉིས་ཡོད་
པ་ལ། ཀུན་དུ་མཛེས་ལ་ནི། བསོད་ནམས་དང་ལོངས་སྤྱོད་ཕུན་སུམ་ཚོགས་པ་རུ་
མངའ་ཞིང་། མི་དྲ་འཛིན་ནི་ཤིན་ཏུ་ཡང་དབུལ་ཞིང་ཕོངས་ཏེ། འདོད་པས་གདུང་
ངོ༌། །དེར་མི་ཏྲ་འཛིན་དེ་ལ་རྟོག་པ་སྐྱེས་ནས། ངེད་གཉིས་སྤུན་ཟླ་མཉམ་པོར་སྐྱེས་
ཀྱང་། ཁོ་ལ་བསོད་ནམས་ལོངས་སྤྱོད་ཕུན་སུམ་ཚོགས། ང་ལ་ཅི་ཡང་མེད་པ། འདི་
ཤིན་ཏུ་སྙིང་ལ་མ་སྡུག་པས། ཁོ་ནི་ཞིང་ཁམས་གཞན་དུ་བསྐྱུག་ནས། ང་རང་གིས་
ལོངས་སྤྱོད་འདི་རྣམས་སྤྱད། དེ་ལ་ཐབས་ཤིག་བཤམས། ཟས་དང་ནོར་ལ་མི་ལྟ་
མེད། ཁོ་ཡི་ནོར་ཕྱེད་ང་ལ་སྟེར་ཅིག་བྱ། གལ་ཏེ་མི་སྟེར་ཟེར་ན། ཁོ་དང་ང་གཉིས་
འགྲན་པས། ཁོ་ལ་ནི་ཟས་ནོར་དང་ལོངས་སྤྱོད་ཆེ་བས་གནོང་པ་ཆེ་དྲག་པས། ངེས་
ཨེ་མི་ཐུབ་བསམ་ནས་སྨྲས་པ། ཁྱིམ་བདག་དམ་པ་ཀུན་དུ་མཛེས། ཁྱོད་དང་རང་
རེ་སྤུན་ཟླ་གཉིས། འདྲ་འདྲ་མཉམ་པོར་སྐྱེས་ལགས་ཀྱང༌། བསོད་ནམས་ལོངས་
སྤྱོད་ཁྱེད་ཀྱི་བསགས། ཡང་ན་དྲིན་ཆེན་ཕ་མ་ཡིས། རང་རེ་གཉིས་ལ་ཁྱད་བྱས་སམ།
ཡང་ན་ཕ་མྱེས་རྒན་རབས་ཀྱིས། ལོངས་སྤྱོད་ལྐོག་ཏུ་ཁྱོས་བསགས་སམ། དྲང་པོའི་
178

སེམས་སྡེ། གཏམ་རྒྱུད་ནོར་བུའི་ཕྲེང་བ།
ལོངས་སྤྱོད་རན་ཐང་ཙམ། ནོར་ངན་ཅན་ལ་ཟང་ཟིང་མང་། ངན་གཡུང་ཡི་དྭགས་
གཏེར་ལ་ཆགས། སེར་སྣ་ཅན་གྱིས་གདོང་མི་ཕོད། ཁྱོད་ཀྱི་ནོར་ཕྱེད་ང་ལ་སྟེར།
དྲིན་ཆེན་ཕ་མའི་དགེ་བ་བྱ། ཞེས་ཁོས་བཟླས་པས། ཀུན་དུ་མཛེས་ཀྱིས། ཉོན་ཅིག་
ཁྱིམ་བདག་མི་ཏྲ་འཛིན། འོ་སྐོལ་སྤུན་ཟླ་མཉམ་པོ་ལ། ལོངས་སྤྱོད་ཟས་ནོར་ཁྱད་
བྱུང་བས། དྲིན་ཅན་ཕ་མས་ཁྱད་བྱས་མིན། རང་རེ་རྩོལ་བ་དྲག་ཞན་མེད། ཡབ་
མྱེས་བསགས་པ་ངས་བཞག་མིན། སྔོན་ཚོགས་བསགས་དང་མ་བསགས་ལ། ལོངས་
སྤྱོད་རྒྱུ་རྐྱེན་ཡོད་མེད་ཡིན། འོན་ཀྱང་དྲིན་ཅན་ཕ་མ་ཡི། འོ་སྐོལ་ཉེ་རིང་མ་མཆིས།
དགེ་བ་ཁྱོས་དྲན་ངོ་མཚར་ཆེ། ང་ཡིས་ཟོག་ཕྱེད་ཁྱོད་ལ་སྟེར། ཁྱོད་ཀྱིས་ཕ་མའི་དགེ་
བ་དང༌། ཁྱོད་རང་གསོ་བསྐྱེད་ལོངས་སྤྱོད་གྱིས། ཞེས་ཟེར་ནས་ཟོག་ཕྱེད་སྟེར་བས།
ཁོ་ཡང་སྐྱེངས་ནས་འཐབ་པ་དང་འཕྲོག་པ་ཡང་མ་བྱུང༌། ཕ་མའི་དགེ་བ་བྱེད་ཟེར་
ནས། སྤུན་ཟླ་བྱེད་ཅིང་ཟོག་ཕྱེད་ཟད། དེས་ཀྱང་མ་ཉན་ནས། ཡང་སྤུན་གཉིས་མ་
འཆམ་པ་ལ། དེར་མི་ཏྲ་འཛིན་གྱིས་ཅིས་ཀྱང་ཁྱོད་ཀུན་དུ་མཛེས་ཀྱི། ཟོག་ཅིག་ལྐོག་
ཏུ་ཡོད་ངེས། འོ་སྐོལ་མཉམ་པོར་བགོས་ཀྱང་ངས་ལོ་གསུམ་ལ་མ་རྟེན་པ། ད་ནི་ང་
རང་གཉིས་ཐོབ་ཤོར་ཅིག་ལེན་པ་ལས་མེད་ཟེར་བ་ལ། གཅེན་པོས་ཐབས་ཤིག་ལ་མ་
བརྟེན་ན། ནོར་ཕྱིར་སྲོག་ཀྱང་འགྲོ་བར་འདུག་པས། འོན་ཀྱང་སྲོག་ལ་གཏུག་ཀྱང་
བཟོད་པ་ཡོད་ཏེ། མི་ལུས་ལེན་གྲངས་མང་པོར་ཨེ་ཐོབ་མི་ཤེས་པས། ད་ལན་དགེ་
བ་སྤྱད་ལོང་ཨེ་ཡོད་བསམ་ནས། ཁོས་དེ་ནས་རང་རེ་གཉིས་རྒྱལ་པོའི་མངའ་འོག་
མིན་པས། ན་ལེན་འཛའ་ཡི་རྒྱལ་པོ་ལ་གཏུག་ནས། དྲང་པོར་སྨྲ་སྟེ་ཁྲིམས་ཀྱིས་གང་
བཅད་བྱེད་ཟེར་བ་ལ། ཁོ་དགའ་ནས། དེ་ནས་ཆུང་བའི་དུས་སུ། ཁོས་ཕ་མྱེས་ཀྱི་
བསགས་པ་མང་པོ་ཅིས་ཀྱང་ཡོད་ངེས་པས། ཁོ་ཁྲིམས་ཀྱིས་ལ་བདོ་ཅེས་ན་དེ་བྱའོ་
ཟེར། དེར་རྒྱལ་པོ་ལ་བཏུག་པས། རྒྱལ་པོའི་ཞལ་ནས། ཀུན་དུ་བདེན་པར་འདུག་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྟེ། རྒྱལ་པོའི་ཁྲིམས་བས་ཀྱང་། བླ་མའི་བཀའ་གཉན་སེམས་དེ་ཙམ་གྱི་ལོངས་སྤྱོད་
ཆེ་ཆུང་ལ་ཐུག་པས། སྔོན་ལས་གཅིག་ཡིན་ལས་ཆེ། ཡུལ་འདིའི་ལྷོ་ཤར། རི་བོ་དང་
ཆེན་གྱི་དགོན་པར། བྱང་སེམས་དཔའ་བོ་རྣམ་པར་ངེས་པའི་མདུན་དུ་གཏུག་ལ་
གང་གསུངས་གྱིས། ཁོ་བདེན་ནས་ཁྱེད་ཀྱིས་བསོད་ནམས་མ་བསག་ན། ད་ལྟའི་འཚོ་
བརྒྱག་ང་ཡིས་སྟེར་གསུངས། དེར་སེམས་དཔའི་མདུན་དུ་གཏུག་པས་སེམས་དཔའི་
ཞལ་ནས། ཁྱེད་གཉིས་ནི་སྔོན་ཡུལ་འདན་རན་བྱ་བ་ན། སྤུན་ཟླ་མཉམ་པོར་སྐྱེས་
པའི་དུས་སུ། སྟོན་པ་དྲི་མེད་དཔལ་འབྱོར་བྱ་བར་བྱོན་ཏེ། དེ་ལ་ཀུན་གྱིས་བསོད་
ནམས་ཀྱིས་ཚོགས་ཆེན་པོ་བསགས་པ་ལ། སེར་སྣ་བཏང་དང་མ་བཏང་གི་ཁྱད་པར་
ལས། ད་ལྟ་ཡང་བསོད་ནམས་ཆེ་ཆུང་འདི་བྱུང་བ་ཡིན། ད་ཡང་ཀུན་དུ་མཛེས་ནི།
སྔོན་གྱི་འཕྲོ་མཐུད་ནས། དག་པའི་ཞིང་ཐམས་ཅད་ལ་བསོད་ནམས་བསགས་ནས།
ཕྱི་མར་སྟོང་འཁོར་ལོ་བསྒྱུར་བའི་རྒྱལ་པོ་ཐོབ་པར་འགྱུར་གསུངས་སོ། །ཁོ་ནི་དགེ་བ་
ལ་སེར་སྣ་བཏང་བ་ཡིན་པས། ཕྱི་མར་ཡིད་བཏག་ཁ་མེ་འབར་བར་འགྱུར་གསུངས།
དེ་ནས་གཅུང་པོས་ཀྱང་ཕྱག་ཕུལ་ནས་ཐུགས་རྗེས་བཟུང་བར་ཞུ། ཞེས་ཞུས་པས།
དེ་ནས་གང་འབྱོར་དགེ་བའི་ཕྱོགས་སུ་གཏོང་ཞིང་། དག་པའི་ཞིང་ལ་བསྔོ་བ་དང་
སྨོན་ལམ་ཞུས་དང༌། ནམ་ཞིག་ཐར་པ་ཐོབ་པར་འགྱུར་རོ་གསུངས་སོ། །གཅེན་པོ་
ནི་དགེ་བ་ལ་སྔར་བས་ཀྱང་བྲོད་པ་སྐྱེས་ནས་ཡིད་གཞུང་བར་སྤྱོད་ཅིང་། ཁྱད་པར་
དུ་བྱང་ཆུབ་སེམས་དཔའ། དེ་ཉིད་ལ་ཚོགས་བསགས་པས། ཚོགས་གཉིས་རྫོགས་
ནས་ཕྱི་མར་གཉན་རིགས་ཀྱི་རྒྱལ་པོ་འཁོར་ལོ་འཛིན་ཞེས་བྱ་བ་ཐོབ་ཅིང་། ཐམས་
ཅད་དབང་བསྒྱུར་རོ། །དེས་ན་བསོད་ནམས་གྱིས་ཚོགས་བསགས་པ་གལ་ཆེ་བར་
གསུངས་སོ། །
༧ ཡང་སྔོན་ཨུ་རྒྱན་གྱི་རྒྱལ་ས་མ་ག་ཏ་ཧུ་བྱ་བ་ན། རྒྱལ་བུ་དམ་པ་འོད་མཛེས་
180

སེམས་སྡེ། གཏམ་རྒྱུད་ནོར་བུའི་ཕྲེང་བ།
བྱ་བ་གཅིག །རྒྱལ་སར་ཕྱུང་པས། རྒྱལ་བུའི་བསམ་པ་ལ། ང་ཡི་ཞིང་འདི་ཡི་ཕྱི་
རོལ་ན། ལོངས་སྤྱོད་དང་ལྟད་མོ་ཅི་འདྲ་ཡོད་བསམ་ནས། རྒྱལ་བུ་གཅིག་པུ་རྒྱལ་ས་
ནས་ཕྱི་རོལ་དུ། ལྟད་མོ་ལ་ཕྱིན་པས། གྲོང་དང་གྲོང་ཁྱེར་གྲོང་བརྡལ་རྣམས་ལ་ཡེང་
ནས། ཅི་ཆེ་འགྱིང་ནས། དེའི་ཕྱི་རོལ་ཤ་ཟན་དང་སྲིན་པོའི་གླིང་དུ་སླེབ། དེར་རྒྱལ་
བུ་རྒྱལ་ས་ནས་འཁྱམས་ནས། ཤིན་ཏུ་ཡང་ཡ་ང་བ་དང་སྐྲགས་ནས། སྟེང་དུ་གནམ་
དང་འོག་ཏུ་ས་མིན་པ་ངོ་ཤེས་པ་ནི་མེད། འཇིགས་པ་དང་སྐྲགས་པའི་སྡུག་བསྔལ་ནི་
དཔག་ཏུ་མེད་པ་ལ། ཤ་ཟའི་གྲོང་ཁྱེར་རྣམས་མཐོང་ནས། ཕྱོགས་ཕྱོགས་ནས་མི་ལ་
ལ་བཀྱིག་ནས་ཁུར་བ་དང་། ལ་ལ་ཁྲིད་པ་དང་། ལ་ལ་བསད་པ་དང་། ལ་ལ་བཤའ་
བ་དང༌། ལ་ལ་འཚོད་པ་དང་། ལ་ལ་བཟའ་བ་དེ་རྣམས་མཐོང་ནས། བརྒྱལ་ཏེ་
སོང་ངོ༌། །རེས་ཤིག་རྣ་ལམ་ན། གསོལ་བ་གདབ་པའི་སྐད་ཅིག་གྲགས་པས། བརྒྱལ་
བ་སངས་ནས་ཡར་བལྟས་པས། ཡ་གི་ནགས་ཚལ་གྱི་གསེབ་ན། བྲག་དཀར་ཅིག་
ནང་དུ་གྲགས་པ་འདྲ། དེ་ལ་སྤྲོ་བ་འདྲ་བ་ཞིག་བྱུང་ནས། ནགས་ཚལ་ཀྱི་གསེབ་དུ་
བྲོས་ཏེ་ཕྱིན་པས། བྲག་དཀར་གྱི་ནང་དུ། བྲག་ཕུག་ཉམས་དགའ་བ་ཡིད་དུ་འོང་བ་
ཞིག་ན། དྲང་སྲོང་མཚན་དང་ལྡན་པ་གཅིག་བཞུགས་སྣང་། དེ་ལ་ཕྱག་འཚལ་ནས།
མཚན་དང་ལྡན་པའི་མི་མཆོག་སྐྱེས་བུ་ལགས། བདག་ནི་ཨུ་རྒྱན་རྒྱལ་ས་འཛིན་པའི་
མི་ཞིག་ལགས། ཕྱི་རོལ་ཞིང་ལ་ལྟད་མོ་ལྟ་རུ་འོང་། ཡིད་མ་དག་པས་ཤ་ཟའི་ཡུལ་དུ་
ཕྱིན། མཐོ་བའི་གནམ་དང་དམའ་བའི་ས་གཉིས་བསེ། ངོ་ཤེས་མི་གཅིག་འཇིག་རྟེན་
ཡུལ་ན་མེད། ཤ་ཟའི་གྲོང་ཁྱེར་འཇིགས་པ་ཡ་ང་བས། འཇིགས་སྐྲགས་ཉོན་མོངས་
བྲེད་ཅིང་བརྒྱལ་ཏེ་སོང་། སེམས་དཔའི་གསུང་ནི་ཚངས་པའི་དབྱངས་དང་ལྡན། མ་
རིག་ཉོན་མོངས་སངས་བ་ཁུ་བྱུག་མགྲིན། འཇིག་སྐྲགས་ཉོན་མོངས་སྐྱོབ་མཛད་
ཁྱེད་ལ་འདུད། ད་ཡང་ཁྱེད་ཀྱི་ཐུགས་རྗེས་བསྐྱབ་པ་དང༌། ཤ་ཟའི་འཇིགས་སྐྲགས་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འཕྲང་ལས་བསྒྲལ་བ་དང་། ང་རང་ཡུལ་དུ་སླེབ་པའི་ཐབས་ཤིག་ཞུ། ཞེས་ཟེར་ནས་
བརྒྱལ་ཏེ་སོང་ངོ༌། །དེ་ལ་དྲང་སྲོང་ཆེན་པོས། ང་ནི་དྲང་སྲོང་དྲི་མེད་དཔལ་ལྡན།
བླ་མ་ལ་གསོལ་བ་བཏབས་པ་ཞིག་ཡིན་པས། དེ་ཡང་ངན་འགྲོའི་འཇིགས་པ་ལ།
བླ་མ་མིན་པས་མི་སྐྱོབ་པས། གསོལ་བ་གདབ་པ་གལ་ཆེ། གསུངས་ནས། གསོལ་
བ་གདབ་པའི་ལུང་གནང་སྟེ། རྒྱལ་བུས་གསོལ་བ་ཕུར་ཚུགས་སུ་བཏབ་ཅིང༌། བླ་
མའི་རྣལ་འབྱོར་རྟག་ཏུ་བསྒོམས་ནས་སོང་བས། ལམ་དུ་ཤ་ཟའི་འཇིགས་པ་དང་།
གཅན་ཟན་དང་། དགྲ་དང་དུག་དང་། མཚོན་དང་། གང་གིས་ཀྱང་མི་ཚུགས་
ཏེ། འཇིགས་པ་ཐམས་ཅད་ལས་ཐར་ནས། རྒྱལ་བུ་རང་ཡུལ་དུ་ཕེབས་སོ། །དེས་ན་
གསོལ་བ་གདབ་པའི་ཡན་ལག་གལ་ཆེའོ། །རྫོགས་པ་ཆེན་པོའི་ཡན་ལག །གཏམ་
རྒྱུད་ནོར་བུའི་ཕྲེང་བ་ཞེས་བྱ་བ་རྫོགས་སོ། །
182

རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་
ཐབས་དྲུག་གསལ་བའི་ལག་ལེན་
བཞུགས་སོ། །
༄༅། །མཁའ་ལྟར་ཀུན་ཁྱབ་མི་གཡོ་ནམ་མཁའི་ངང་། ཚད་མེད་བཞི་ལྡན་ཐུགས་
ཉིད་ཉི་མའི་སྙིང༌། མཁྱེན་བརྩེའི་འོད་ཟེར་མ་རིག་མུན་པ་སེལ། བདེར་གཤེགས་
དགོངས་རྒྱུད་རྣམས་ལ་ཕྱག་འཚལ་བསྟོད། །
ད་འདི་ནས་མར་ལ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས།
ཉམས་ལེན་གསལ་བའི་སྒྲོན་མ་ཞེས་བྱ་བ་སྟོན་ཏེ། དེ་ལ་ཡང་ཕུན་སུམ་ཚོགས་
པ་ལྔས་གཏན་ལ་ཕབ་སྟེ། དུས་དང་། གནས་དང་། སྟོན་པ་དང༌། འཁོར་དང་།
བཀའ་འོ། །དེ་ལ་དུས་ནི་སངས་རྒྱས་བསྟན་པའི་བདག་པོ། ཐུགས་ཀྱི་བསྟན་པ་རྗེས་
སུ་བཞག་པའི་དབུའོ། །གནས་ནི་ལྷོ་ཕྱོགས་འཛམ་བུ་གླིང་གི་སོག་ཀ། དུས་གསུམ་
གྱི་བདེ་བར་གཤེགས་པ་ཐམས་ཅད་འཁྲུངས་པའི་ཡུལ། གནས་མཆོག་དམ་པ་འོལ་
མོ་ལུང་རིང་གི། ཤར་ཕྱོགས་གཡུང་དྲུང་བཀོད་པའི་གླིང་ཞེས་བྱ་བ། འོད་ཀྱི་ལྷ་རི་
སྤོས་མཐོན་གྱི་རྐེད་པ། སྣ་ཚོགས་བྱང་ཆུབ་ཤིང་གི་ནགས་ཚལ། དྲི་མེད་མངོན་པར་
དགའ་བའི་དགོན་པ། ཤེལ་བྲག་གཡུང་དྲུང་རིས་ཀྱི་གཞལ་ཡས་ཞེས་བྱ་བ། ཉམས་
དགའ་བ། ཕུན་སུམ་ཚོགས་པ། ཡིད་དུ་འོང་བ། འདབ་ཆགས་དང༌། བྱ་རིགས་
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
དང་། གཅན་ཟན་མང་པོའི་སྐད་སྙན་སྒྲོགས་པ། ནམ་ཟླ་དབྱར་དགུན་གྱི་ཆ་མེད་
ཅིང་། དུས་བཞི་རྒྱལ་མོས་ཆ་སྙོམ་པ། རྩ་བར་གྲོང་དང་གྲོང་ཁྱེར་དང་། གྲོང་བརྡལ་
ལས་སོགས། ཕུན་སུམ་ཚོགས་པའི་ཡོ་བྱད་དང་ལྡན་པའོ། །སྟོན་པ་ནི་དགོངས་རྒྱུད་
རྣམ་པར་དག་པའི་རྒྱུད་འཛིན། ལྷ་ཀླུ་མི་གསུམ་གཤེན་གྱི་བཀའ་བབ། སྟོན་པ་བདེ་
བར་གཤེགས་པའི་ཞལ་སྐྱིན། བདེ་བར་གཤེགས་པ་གོང་མ་རྣམས་ཀྱི་མདོར་བསྡུད།
སེམས་དཔའ་གདུང་རྒྱུད་རྣམས་ཀྱི་དབུ་འཆད། གཤེན་ནམ་མཁའ་སྣང་བའི་མདོག་
ཅན། ཞེས་བྱ་བ། ཐེག་པ་རིམ་དགུའི་དོན་ཐུགས་སུ་ཆུད་ཅིང་། དགོངས་ཉམས་
རྒྱུད་ཀྱི་ཉམས་ལོན་པ། གོང་མའི་བཀའ་རྒྱུད་འཛིན་པ། འགྲོ་བའི་དཔལ་དུ་གྱུར་
པ། ཐེག་ཆེན་གྱི་དོན་དམ་རྟོགས་པ། རྫོགས་ཆེན་གྱི་ལྟ་བ་འབྱོང་བ། ཏིང་ངེ་འཛིན་
གྱི་དགོངས་པ་གསལ་བ། གཡུང་དྲུང་གི་བོན་ལ་བྱན་ཆུད་པ། སྤྲུལ་པའི་སྐུ་ཕུན་སུམ་
ཚོགས་པའི། འཁོར་ནི་ལྷ་དང་། ཀླུ་དང་། མི་དང༌། ལྷ་མ་ཡིན་དང་། ནམ་མཁའ་
ལྡིང་དང༌། མི་འམ་ཅི་དང་། ལྟོ་འཕྱེ་དང༌། གྲུལ་བུམ་དང་། བྲམ་ཟེ་དང་། རྨངས་
རིགས་དང༌། གདོལ་པ་དང་། རྒྱལ་རིགས་དང་། སྤྲེ་འུའི་བྱང་ཆུབ་སེམས་དཔའ་
རྣམས་དང་། དད་པ་ཅན་བསམ་གྱིས་མི་ཁྱབ་པ་སྟེ། འཁོར་ཕུན་སུམ་ཚོགས་པའོ། །
བཀའ་ནི་སྟོན་པ་ཀུན་ཏུ་བཟང་པོ་ཐུགས་ཀྱི་སྙིང་ཁུ། ཚད་མེད་འོད་ལྡན་གྱི་ཐུགས་
ཀྱི་དགོངས་པ། འཕྲུལ་གཤེན་སྣང་ལྡན་གྱིས་ཞུ་དོན། ཡུམ་སྲས་གཤེན་གསུམ་གྱི་
ཐུགས་བཅུད། སྟག་ལ་མེ་འབར་གྱི་སྙན་རྒྱུད། ལྷ་ཀླུ་མི་གསུམ་གྱིས་བཀའ་གནང་།
ནམ་མཁའ་སྣང་མདོག་གིས་མདོར་བསྡུས། མཐོང་བར་དཀའ་བ། རིག་པར་དཀོན་
པ། ཕག་སྒྲིབ་ཆེ་བ། ཀུན་ལ་གབ་པ། ཡོངས་ལ་སྦས་པ། སྤྱད་ན་སླ་བ། བྱ་བ་མྱུར་
བ། མདོ་དོན་ཆེ་བ། ཐམས་ཅད་གྲོལ་བ། གཅིག་ཏུ་བསྡུད་པ། མང་དུ་སྤྲོ་བ། ཉུང་
དུ་འདུས་པ། ཀུན་ལ་དཀོན་པ། ཡོངས་ལ་ཁྱབ་པ། ཞེས་བྱ་སྟེ། ཕུན་སུམ་ཚོགས་
184

སེམས་སྡེ། ཐབས་དྲུག་གསལ་བའི་ལག་ལེན།
པའོ། །དེ་ལྟར་སྟོན་པ་ཕུན་སུམ་ཚོགས་པ་ལྔ་ལྡན་དུ་བཞུགས་ནས། འཁོར་རྣམས་
ལ། འཕྲུལ་ངག་བདེན་པའི་བོན་གྱིས་འཁོར་ལོ་བསྐོར་རོ། །དུས་དེ་ཙམ་ན། ཡུལ་
ཞང་ཞུང་གི་ཡུལ། གྲོང་ཁྱེར་རྒྱལ་བ་མྱེས་ཡུལ། མཁར་ཁྱུང་ལུང་དངུལ་མཁར་གྱི་
ནང་ནས། ཡབ་རྒྱུང་ཡར་མུ་ཁོད་དང༌། ཡུམ་ཕྱི་བཙུན་གུང་མ་དང་གཉིས་ལ། སྲས་
ཚད་མེད་འོད་ལྡན་གྱིས་བྱིན་གྱིས་བརླབས། མཚན་དང་ལྡན་པ་གཅིག་འཁྲུངས་ཏེ།
མ་འོངས་པའི་མངོན་ཤེས་ཐུགས་ལ་གསལ་ནས། གཡུང་དྲུང་གི་བོན་མང་པོ་ཐུགས་
སུ་ཆུད་ནས། མཁར་ཁྱུང་ལུང་དངུལ་མཁར་དབུས་སུ། གསས་མཁར་གསང་བ་
སྤྱི་སྤུངས་ཀྱི་སྒྲུབ་པ། ཕྱག་ཏུ་བཞེས་ནས་བཞུགས་སོ། །དུས་རེས་ཤིག་ཐོ་རངས་ན།
ནམ་མཁའ་ལ་སྒྲ་སྙན་པ་དང་། བར་སྣང་ལ་འོད་གསལ་བ་མང་པོ་ཤར་རོ། །འཇིག་
རྟེན་གྱི་ཁམས་ཐམས་ཅད་གཡོ་བ་དང་། མེར་བ་དང་། ལྡེག་པ་དང་། དེ་དག་ཡལ་
བའི་རྗེས་སུ་མདུན་གྱི་བར་སྣང་ལ། བུད་མེད་དཀར་མོ་གསེར་གྱི་ཐོར་གཙུག་ལ།
གཡུའི་ལན་ཕྲན་ཅན། སྐུ་ལ་གཞའ་ཚོན་གྱི་ན་བཟའ་གསོལ་བ། འཕྲག་པ་གཡས་
གཡོན་དུ། གསེར་གྱི་ཉི་མ་དང་། དུང་གི་ཟླ་བས་བརྒྱན་པ། ཕྱག་ན་དངུལ་དཀར་
གྱི་མེ་ལོང་བསྣམས་པ། རིན་པོ་ཆེའི་བྱ་ཁྱུང་ལ་བཅིབ་པ། འཁོར་དུ་བུད་མེད་ཁ་དོག་
བརྒྱད་དང་ལྡན་པ། ཕྱག་ན་དར་གྱི་ཅོད་པཎ་དང་། གསལ་བའི་སྒྲོན་མེ་བསྣམས་
པ། མཁའ་ལྡིང་ནག་མོ་ལ་བཅིབ་ནས། དར་གྱི་ན་བཟའ་པུ་རུ་རུ་བྱེད་པ་བརྒྱད་ཀྱིས་
བསྐོར་ནས་འདུག་གོ །
དེ་ནས་དབུས་ཀྱི་གཙོ་མོའི་ཞལ་ནས། གསུངས་པ། ཉོན་ཅིག་ཁྲི་གྱེར་སྟོང་ནམ་
ཉོན། ས་གཞིའི་གཏོས་ལ་འཁྲས་མ་བཅའ། ནམ་མཁའི་དབྱིངས་སུ་སྐུ་མཁར་
བརྩིགས། བར་སྣང་ཁམས་ལ་ལྟད་མོ་ལྟོས། འདབ་ཆགས་རྒྱལ་པོ་འདི་ལ་ཆིབས།
། ཉི་མའི་དཀྱིལ་འཁོར་གུར་དུ་ཕུབ། རྩི་ཤིང་ནགས་ཚལ་ལུས་ལ་བརྒྱན། རིན་ཆེན་
I85

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གསེར་གྱི་གླིང་དུ་སྡོད། འཇིག་འདྲལ་མེད་པའི་གནས་ཡུལ་དུ། ནམ་མཁའི་བདག་
པོ་དེ་ན་བཞུགས། ཟད་མེད་ཡིད་བཞིན་ནོར་བུ་ལོངས། མི་རྗེ་དབང་པོའི་ཐུགས་
རྒྱུད་ཟུངས། སྒྱུ་མ་མཁན་གྱི་གྲོང་ཁྱེར་ཤིག ། མྱུར་མགྱོགས་བང་ཆེན་ཕྱོགས་བཅུར་
རྫོངས། གཏད་པ་མེད་པའི་ལས་གྲུབ་ནས། ཐོབ་པ་མེད་པའི་ནོར་ལོན་ན། ཁྱོད་ཀྱི་
བསམ་པ་མཐར་རུ་ཕྱིན། བདག་ཆག་རྣམས་ཀྱང་དེ་ལ་དགྱེས། ཞེས་གསུངས་ནས།
ནམ་མཁའ་ལ་གཤེགས་སོ། །དེ་ལ་གྱེར་སྤུངས་ཆེན་པོས་དགོངས་པ་བཏང་ནས།
བུད་མེད་ནི་གཡུང་དྲུང་བོན་གྱི་མངའ་བདག་སྲིད་པའི་རྒྱལ་མོ་ཡིན་པར་གོ །འཁོར་
བརྒྱད་ནི་བསྟན་པ་ཕྱོགས་བཅུར་སྐྱོང་བའི། དུར་ཁྲོད་ཀྱི་སྐྱོང་མ་བརྒྱད་ཡིན་པར་
གོ །ས་གཞིའི་གཏོས་ལ་འཁྲས་མ་བཅའ་ཟེར་བ་ནི། ཐེག་དམན་ལ་བློ་མ་ཞེན་བྱ་བར་
གོ །ནམ་མཁའི་དབྱིངས་སུ་སྐུ་མཁར་བརྩིགས། བྱ་བ་ནི། ཐེག་པ་ཆེན་པོ་སྟོང་ཉིད་
ཀྱི་དོན་ལ་དམ་ཆོས་བྱ་བར་གོ །བར་སྣང་ཁམས་ལ་ལྟད་མོ་ལྟོས། བྱ་བ་ནི། སེམས་
ཉིད་ཡེ་སྟོང་རྩ་བྲལ་གྱི་ངང་དུ་སྡོད་བྱ་བར་གོ །འདབ་ཆགས་རྒྱལ་པོ་འདི་ལ་ཆིབས།
བྱ་བ་ནི། ལྟ་བའི་རྡང་བསྐྱེད་བྱ་བ་རུ་གོ ། ཉི་ཟླའི་དཀྱིལ་འཁོར་གུར་དུ་ཕུབ། བྱ་བ་
ནི། སྒོམ་པའི་མདངས་ཐོན་བྱ་བ་རུ་གོ ། རྩི་ཤིང་ནགས་ཚལ་ལུས་ལ་བརྒྱན། བྱ་བ་ནི།
སྤྱོད་པ་སྤངས་བླང་མེད་པར་སྤྱོད་བྱ་བ་རུ་གོ །རིན་ཆེན་གསེར་གྱི་གླིང་ལ་སྡོད། བྱ་
བ་ནི། འབྲས་བུ་གཞན་དུ་མ་ཚོལ་བྱ་བ་རུ་གོ །འཇིག་འདྲལ་མེད་པའི་གནས་ཡུལ་དུ།
བྱ་བ་ནི། སངས་རྒྱས་འཁྲུངས་པའི་ཡུལ་དུ་གོ །ནམ་མཁའི་བདག་པོ་དེ་ན་བཞུགས།
བྱ་བ་ནི། གཤེན་ནམ་མཁའ་སྣང་བའི་མདོག་ཅན་གོ །ཟད་མེད་ཡིད་བཞིན་ནོར་བུ་
ལོངས། བྱ་བ་ནི། རྫོགས་པ་ཆེན་པོའི་དོན་ཉམས་སུ་ལོང་བྱ་བ་རུ་གོ །མི་རྗེ་དབང་
པོའི་ཐུགས་རྒྱུད་ཟུངས། བྱ་བ་ནི། སངས་རྒྱས་ཐུགས་ཀྱི་ལས་དཔོན་གྱིས་བྱ་བ་རུ་གོ །
སྒྱུ་མ་མཁན་གྱི་གྲོང་ཁྱེར་ཤིག །བྱ་བ་ནི། མ་རིག་འཁྲུལ་པའི་སེམས་རྒྱུད་ཐུལ་བྱ་བ་
186

སེམས་སྡེ། ཐབས་དྲུག་གསལ་བའི་ལག་ལེན།
རུ་གོ །མྱུར་མགྱོགས་བང་ཆེན་ཕྱོགས་བཅུར་རྫོངས། བྱ་བ་ནི། སྒྲ་བསྒྱུར་གྱི་ལོ་ཙས་
བསྟན་པ་ཕྱོགས་བཅུར་སྤེལ་བྱ་བ་རུ་གོ །གཏད་པ་མེད་པའི་ལས་གྲུབ་ནས། བྱ་བ་
ནི། སྐྱོ་ངས་མེད་པའི་འགྲོ་དོན་གྱིས་བྱ་བ་རུ་གོ །ཐོབ་པ་མེད་པའི་ནོར་ལོན་ན། བྱ་བ་
ནི། འགྲོ་བ་སེམས་ཅན་གྱི་ཁ་ལོ་བསྒྱུར་བྱ་བ་རུ་གོ །ཁྱོད་ཀྱི་བསམ་པ་མཐའ་རུ་ཕྱིན།
བྱ་བ་ནི། སེམས་བསྐྱེད་པས་ནི་གཞན་དོན་བྱེད། ཡང་དག་དོན་དམ་དེ་ཡིས་འགྲུབ།
བྱ་བ་རུ་གོ །བདག་ཆག་རྣམས་ཀྱང་དེ་ལ་དགྱེས། བྱ་བ་ནི། གཡུང་དྲུང་གི་བསྟན་པ་
ཕྱོགས་བཅུར་སྤེལ་ན། བཀའ་སྐྱོང་སྲུང་མ་དང་། བསྟན་པའི་སྡོང་གྲོགས་བྱེད་ཟེར་
བར་གོ་སྟེ། སངས་ཀྱི་ནམ་ལངས་ནས། གསང་སྔགས་ཀྱི་སྒྲུབ་པ། འབྲས་བུའི་ལས་
མཐའ་རྫོགས་པར་མཛད་དེ། ཡབ་ཡུམ་ལ་གསུངས་པ། བདག་ནི་ཡེ་ཤེས་དབལ་
མོས་ལུང་བསྟན་ནས། བསྟན་པ་བོན་གྱི་དངོས་གྲུབ་བསྙེམས་ཟེར་བ། འདི་རུ་མི་
འདུག་སྟག་གཟིག་ཡུལ་དུ་འགྲོ། ཡབ་ཡུམ་སྐུ་ཁམས་བདེ་མོར་བཞུགས་པར་ཞུ། ཞེས་
གསུངས་པ་ལ། ཡབ་ཡུམ་ཡང་ཤིན་ཏུ་ཐུགས་ལ་བདེ་བར་གྱུར་ནས། ཞུས་པ། རྒྱལ་
བའི་སྲས་བུ་ཁྱད་པར་དམ་པ་ལགས། རིགས་དང་ལྡན་པའི་མཚན་ལྡན་ཁྱེའུ་ཁྱེད།
དང་པོ་མ་སྲིད་ཡབ་ཡུམ་རྨོངས་པས་གདུང༌། མཁས་པ་ལོ་པཎ་བརྒྱད་ལ་ཞུ་བ་ཕུལ།
སྒྱུ་མའི་ནོར་དང་རྫས་ལ་མ་ལྟོས་པས། ལུས་སྲོག་འབྲལ་ཀྱང་འགྱོད་མེད་རྩོལ་བ་
བསྐྱེད། ལོ་པཎ་ཞལ་ནས་བཀའ་ཡི་གནང་བ་མཛད། ཡབ་ཡུམ་གཉིས་ཀྱང་སྔ་ལྟས་
གློ་བ་དགའ། བར་དུ་སྤྲུལ་པའི་སྲས་ཁྱེད་སྐུ་བལྟམས་པ། ལྷ་ལས་བབ་པའི་བུ་གཅིག་
ཡིན་ངོ་ཤེས། བདུད་དང་མི་མིན་བསླུ་བ་ཅི་འབྱུང་དོགས། ཡབ་ཡུམ་སྔོན་གྱི་བསོད་
ནམས་ཅི་ཡོད་བསམ། ཞིང་ཁམས་གཞན་དག་ཅིག་ཏུ་འཕོ་ཡིན་དོགས། ཤིན་ཏུ་
དགའ་ཡང་དགའ་ལ་སྐྲགས་ཀྱང་སྐྲགས། ཁ་འབར་མ་ཡིས་ནོར་བུ་འཆང་དང་འདྲ།
རང་ལ་ཡོད་པའི་ནོར་ལ་རང་ཉིད་སྐྲགས། དེ་ཡི་ཉ་ར་བཙའ་རྫིས་ཚེ་ཕྱེད་ཡེང་། དེ་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བཞིན་བདག་ཆག་གཉིས་ཀྱིས་དེ་ཡིས་མཚོན། ཕ་མའི་ལུས་ལས་ཆད་པའི་སྲས་བུ་
ཁྱོད། འདི་རུ་མི་བཞུགས་སངས་རྒྱས་ཡུལ་དུ་འགྲོ། བསྟན་པའི་དངོས་གྲུབ་ལན་ཟེར་
ཅི་བདེན་ཨང་། བདག་ཅག་ཡབ་ཡུམ་སྣང་བ་བྲིད་ལགས་སམ། ངེས་པར་མངོན་
གསལ་དྲུང་དུ་མ་སླེབ་ན། རྨི་ལམ་སྒྱུ་མའི་ཕུགས་ལ་ཅི་ཆ་མཆིས། དྲང་པོར་ལྡེམ་
དགོངས་མ་ལགས་བདེན་མོད་ཀྱང༌། སྟག་གཟིག་ཁྲོམ་པའི་ཚན་ཆེན་བགྲོད་ལགས་
སམ། གཅན་གཟན་དུག་སྦྲུལ་ཁ་རླངས་མེ་བས་ཚ། ཆུ་གླིང་རྒྱ་མཚོ་བྲག་འཕྲང་ཡ་
རེ་ང་། གླིང་བར་མི་དང་མི་མེན་ཆོ་རེ་རྩུབ། སྟག་གཟིག་བོན་གྱི་འབྱུང་གནས་ཡིན་
ལགས་ཀྱང་། ཞང་ཞུང་སྒོ་ཕུགས་བོན་གྱི་ཡང་མཛོད་ཡིན། མཁས་པ་ལོ་པཎ་ཞལ་སྔ་
འདི་རུ་འགྲིམ། འཇིག་རྟེན་ཁམས་ན་རེ་ལྟོས་མང་ལགས་ཀྱང༌། སྙིང་ནས་རེ་བ་དྲིན་
ཅན་ཕ་མ་ཡིན། འཇིག་རྟེན་ཁམས་ན་གཉན་པ་མང་ལགས་ཀྱང་། དོན་དུ་གཉེར་བ་
དྲིན་ཆེན་ཕ་མ་ཡིན། འཇིག་རྟེན་ཁམས་ན་དགའ་མཛེས་མང་ལགས་ཀྱང་། དོན་དུ་
བརྩེ་བ་དྲིན་ཆེན་ཕ་མ་ཡིན། དེ་རུ་མི་འབྱོན་འདི་རུ་བཞུགས་པར་ཞུ། ཞེས་ཞུས་ནས་
སྤྱན་ནས་མཆི་མ་བྱུང་ངོ༌། དེ་ལ་སྲས་ཀྱིས་གསུངས་པ། གསོན་དང་བཀའ་དྲིན་ཅན་
གྱི་ཡབ་ཡུམ་གཉིས། མ་རིག་སེམས་ཅན་ལས་ཀྱིས་འཁོར་བ་ལས། སྡུག་བསྔལ་ཉོན་
མོངས་སྲེད་ལེན་རྟེན་འབྲེལ་གྱིས། ཕ་མ་བུ་གཉེན་ཆགས་དང་འཁོར་བ་བྱུང༌། བྱང་
ཆུབ་སེམས་ནི་རོགས་མེད་གཅིག་པུ་ལ། བྱུང་གནས་འབྲས་གསུམ་རྐྱང་པ་གཅེར་བུར་
འགྲོ། ཐམས་ཅད་འགྲོགས་ནས་དཔུང་གིས་ཕུལ་ས་མེད། ནོར་ཟས་བསགས་ནས་
རྒྱུ་ཡིས་བསླུ་ས་མེད། གོ་མཚོན་བསྟར་ནས་དམག་གིས་འཐབ་ས་མེད། གྲུང་པོ་བྱས་
ནས་འབྲོས་དང་གཞོལ་ས་མེད། འཛངས་པར་བྱས་ན་ཤག་གིས་རྒྱལ་ས་མེད། ནམ་
ཡང་ཁ་ཁའི་ལམ་ལ་སོ་སོ་འགྲོ། ལྷན་ཅིག་འདུས་ནས་འདུག་པའི་ཐབས་མེད་པས།
སྔ་འཕྱི་ནམ་འབྲལ་དུས་ལ་ཅི་ཁྱད་ཡོད། འོན་ཀྱང་འོ་སྐོལ་ཡབ་ཡུམ་སྲས་གསུམ་
188

སེམས་སྡེ། ཐབས་དྲུག་གསལ་བའི་ལག་ལེན།
ནི། འཁོར་བ་རང་རྒྱུད་པ་དང་ཡེ་མི་འདྲ། ཕ་མའི་བཀུར་སྟི་ཁོ་བོའི་སེམས་ལ་གསལ།
སྲོག་དབུགས་བསྡུས་པ་བརྒྱ་ལ་ཕན་འདོགས་བས། དྲིན་ཆེན་ཕ་མ་སྐད་ཅིག་དགྱེས་
པས་དགའ། དགེ་སློང་ཞིང་དག་བརྒྱ་ལ་ཚོགས་བསགས་བས། རྩ་བའི་བླ་མ་སྐད་
ཅིག་སྐྱེས་པས་དགའ། དེ་འགྱུར་དེ་ཡི་ཡོན་ཏན་བསམ་མཐའ་ཡས། ཡབ་ཡུམ་དག་
ལ་ལྡེམ་དགོངས་ག་ལ་ཞིག །རྨི་ལམ་འཁྲུལ་པ་དག་ལ་ཡིད་འཕྱོ་མེན། སྲིད་པའི་རྒྱལ་
མོས་མངོན་སྣང་ལུང་བསྟན་ཡིན། གཞན་དབང་བོན་གཤེན་རྣམས་དང་ང་མི་འདྲ།
ང་ཡི་རིག་པ་འགག་མེད་ཟང་ཐལ་འདི། ཚེ་རབས་གོང་ནས་སྦྱངས་པའི་ནུས་མཐུའི་
སྟོབས། ད་ལྟའི་དུས་འདི་བསྐོས་པའི་འགྲོ་འདུལ་ཡིན། སྟག་གཟིག་ཁྲོམ་པའི་ཚལ་
ཆེན་བདག་གིས་བསྒྲོད། སྐུ་ལུས་སྤྲུལ་བསྒྱུར་རྫུ་འཕྲུལ་ང་ལ་ཡོད། ལུས་སྲོག་བསྐྱེད་
པའི་ཡབ་ཡུམ་དྲིན་ཅན་གཉིས། ཐུགས་ཆུང་མི་འཚལ་བདག་དང་འབྲལ་དོགས་མེད།
ལས་འཕྲོ་སྨོན་ལམ་གཅིག་པའི་ཡབ་ཡུམ་ཡིན། ཁོ་བོ་མི་ཐོགས་སླར་ལ་ལོག་ནས་
མཆིས། བདག་ནི་སངས་རྒྱས་ཐུགས་ཀྱི་ལས་དཔོན་ཏེ། ལྔ་བརྒྱའི་སེམས་ཅན་འགྲོ་བ་
ང་ཡིས་འདུལ། ཡབ་ཡུམ་ཐུགས་དམ་བདེ་མོར་བཞུགས་པར་ཞུ། ཞེས་ཞུས་སོ། ། །
དེ་ནས་སྲས་དེ་ཡང་གཡུ་བྱ་ཁུ་བྱུག་ཅིག་ཏུ་སྤྲུལ་ནས། ནུབ་ཕྱོགས་སུ་གཤེགས་
པས། དྲོ་ཐེབ་གཅིག་གིས་རི་རྒྱལ་ལྷུན་པོའི་ཕོ་བྲང་དུ་ཕེབས་སོ། །ཕེབས་ནས་ཀྱང༌།
འཁོར་རྣམས་ཀྱིས་ལྷོ་འཛམ་བུ་གླིང་གི་དབུས་དཀྱིལ། ཞང་ཞུང་གི་ཡུལ་ནས་ཕེབས་
པའི། ཁྱེའུ་ཤིན་ཏུ་ངོ་མཚར་ཆེ་ཟེར། ད་ལྟ་སྟོན་པའི་དྲུང་དུ་འཁོད་ཟེར་ནས། མཚལ་
སྤོས་ཀྱི་དུད་པས་བསུའོ། །སྟོན་པ་ནི་རིན་པོ་ཆེ་སྣ་ཚོགས་ལས་གྲུབ་པའི། གཞལ་
ཡས་ཀྱི་དབུས་སུ། གདན་སེང་གེ་དང་གླང་པོ་ཆེའི་ཁྲི། སྣ་ཚོགས་པད་མའི་གདན་ལ་
རིག་འཛིན་སྐུ་མདོག་ནམ་མཁའ་དྭངས་པའི་མདོག་འདྲ་བ་སྐུ་ལ་ཟ་འོག་གི་ཐུལ་པ་
དང༌། དར་གྱི་ན་བཟའ་གསོལ་བ། ཕྱག་ན་ཤེལ་དཀར་གྱི་ཕྲེང་བ་བསྣམ་པ། སྤྱན་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འབྲུ་ཚུགས་སུ་འཁོར་བ་ཅིག་སྣང་། དེ་ནས་ཚོགས་ཀྱི་འཁོར་ལོ་རྒྱ་ཆེན་པོ་བཤམས་
ནས་དབང་རྒྱུད་རིན་ཆེན་ཕྲེང་བའི་དབང་བསྐུར། རྫོགས་པ་ཆེན་པོ་དགོངས་ཉམས་
འཕྲུལ་གྱི་མེ་ལོང་གསུངས་ནས། ཏིང་ངེ་འཛིན་གྱིས་བྱིན་གྱིས་བརླབས། དེ་ནས་
སྐབས་སུ་གསུངས་པ། ཉོན་ཅིག་སྐལ་ལྡན་རིགས་ཀྱི་བུ། མ་འོངས་འགྲོ་བ་འདུལ་བའི་
སྲས། ལྔ་བརྒྱ་དྲན་པའི་ནམ་མཁའ་ཁྱོད། སྔོན་ནས་སྦྱངས་པའི་འཕྲོ་ཡོད་པས། ད་
ལྟ་བློ་ལྡན་མཆོག་ཏུ་སྲིད། ཐེག་དམན་བོན་གྱིས་བློ་མི་ཁེངས། ཐེག་ཆེན་དོན་ལ་སྤྲོ་བ་
བསྐྱེད། བདེར་གཤེགས་དགོངས་རྒྱུད་ཉམས་མྱོང་དོན། ཀུན་ཏུ་བཟང་པོའི་ཐུགས་ཀྱི་
བཅུད། གང་དང་མི་འདྲ་ཀུན་ལས་དཔག །ཁྱད་པར་སྙིང་པོ་རིན་ཆེན་གསེར། སྣོད་
དུ་ཁམས་གསུམ་ཀུན་ཏུ་ཡང་། བཅུད་མི་བོ་བ་སྲིད་པ་ཙམ། བདག་ནི་མ་འོངས་
མངོན་ཤེས་ལྡན། རྫོཊ་ཆེན་ལྟ་བའི་དོན་དམ་འདི། སྔོན་ཆད་ཐུགས་རྗེས་བྱིན་གྱིས་
བརླབས། ཏིང་ངེ་འཛིན་གྱི་བརྡ་ཐབས་བརྒྱུད། བར་དུ་ཚིག་ལས་སྙན་དུ་རྒྱུད། ད་
ལྟ་སྙན་ནས་སྙན་བརྒྱུད་འདི། ཡི་གེར་བྲི་བའི་ཐབས་མེད་ཀྱང་། ལྷ་ཀླུ་མི་གསུམ་
བཀའ་གནང་ནས། དུང་ཤོག་དཀར་ལ་གཡུ་རིས་བྲིས། རིན་ཆེན་གླེགས་བམ་ནང་
དུ་སྦམ། ཡེ་ཤེས་དབལ་མོས་བཀའ་རྒྱ་བསྡམས། ད་ལྟ་དུས་ལ་བབ་པ་དང་། བཀའ་
རྒྱ་བཀྲོལ་ནས་མངོན་དུ་ཕྱུང་། སྐལ་ལྡན་གཤེན་པོ་ཁྱོད་ལ་གཏད། ཁྱོད་ཀྱིས་གཏང་
བཞག་ཚད་འཛིན་མཛོད། ཏིང་ངེ་འཛིན་གྱིས་བྱིན་གྱིས་བརླབས། དགོངས་རྒྱུད་
དག་པའི་དབང་བསྐུར་རོ། །སྐལ་ལྡན་རྒྱུད་ལ་སྨིན་པར་ཤོག །སེམས་ཅན་འགྲོ་ལ་
སྨན་པར་མཛོད། ལྔ་བརྒྱ་དུས་ཀྱི་ཐ་མ་ལ། དགོངས་རྒྱུད་བསྟན་པ་ཁྱོད་ཀྱིས་ཟུངས།
མི་ནུབ་བོན་གྱི་རྒྱལ་མཚན་ཚུགས། ཡེ་ཤེས་དབལ་མོས་བཀའ་རྒྱ་སྡོམས། ནུབ་པ་
མེད་པའི་བཀྲ་ཤིས་ཤོག ཅེས་གསུངས་ནས། རྫོཊ་པ་ཆེན་པོའི་ལུང་དོན་དུང་ཤོག་
དཀར་པོ་ལ་གཡུ་རིས་སྔོན་པོས་བྲིས་པ་རིན་པོ་ཆེ་ཡི་སྒྲོམ་བུ་ནས་གཏད་དོ། །དེ་ཡི་
190

སེམས་སྡེ། ཐབས་དྲུག་གསལ་བའི་ལག་ལེན།
དུས་སུ། གྱེར་སྤུངས་དྲན་པ་ནམ་མཁས་རིན་པོ་ཆེ་གསེར་གྱི་མ་འདལ་ལ། གཡུ་ཡི་
ཚོམ་བུ་བཀོད་པ་ཞིག་མདུན་དུ་བཤམས་ནས་ཞུས་པ།
ཀྱེ་མ་གཤེན་རབ་འགྲོ་བའི་མགོན། གཟི་བརྗིད་ཆེན་པོ་བེ་དུ་རྒྱ། གཟི་བརྗིད་
ཆེན་པོས་སྲིད་པ་གནོན། འགྲོ་བའི་དེད་དཔོན་མཚུངས་མེད་པོ། རྫོགས་པ་ཆེན་པོ་
མཐར་ཐུག་དོན། སྙན་ནས་སྙན་དུ་བརྒྱུད་པའི་བོན། ཉམས་སུ་ལེན་ན་ཅི་ལྟར་ལེན།
ཉམས་ལེན་གོ་རིམ་ཡོད་དམ་མེད། ཡང་ན་ཐོག་བབ་ངོ་སྤྲད་པས། སྐད་ཅིག་གྲོལ་
བའི་རྒྱུ་ལགས་སམ། འོན་ཀྱང་སྔོན་ཆད་བསྐལ་པ་དང༌། ད་ལྟ་དུས་བསྐལ་མི་མཉམ་
པས། ཞིབ་ཏུ་དབྱེ་ནས་གསུངས་པར་ཞུ། ཞེས་ཞུས་སོ། །དེ་ལ་སྟོན་པས་བཀའ་
བསྩལ་པ། ཉོན་ཅིག་དྲན་པ་ནམ་མཁའ་ཉོན། བླ་མེད་ཐེག་པ་གནད་ཀྱི་དོན། རྫོཌ་
པ་ཆེན་པོའི་དགོངས་ཉམས་འདི། རབ་ལ་ཐོག་བབ་ངོ་སྤྲད་པས། སྐད་ཅིག་ཉིད་
ལ་ཡེ་སངས་རྒྱས། འབྲིང་ལ་ཡིན་ཚུལ་ངོ་སྤྲད་པས། རང་མཚན་དཀྱིལ་འཁོར་རྫོཌ་
སངས་རྒྱས། ཐ་མ་མན་ངག་གཟེར་བཏབ་པས། རྟོག་འཛིན་མདུད་པ་གྲོལ་སངས་
རྒྱས། ཡང་མཐའ་མ་རིག་སེམས་ཅན་ལ། མ་རྟོགས་བསྟན་ཕྱིར་ཚིག་གིས་འཁྲིད།
གོམས་འདྲིས་ག་དར་གྲུབ་སངས་རྒྱས། དོན་དུ་རྫོཌ་པ་ཆེན་པོ་ལ། ཉམས་སུ་ལེན་རྒྱུ་
ལེན་མཁན་དང་། བསྒྲུབ་རྒྱུ་སྒྲུབ་མཁན་ཡོད་མ་ཡིན། ཅི་ལྟར་སྤྱད་ཀྱང་རང་གི་རྩལ།
གང་ལྟར་བཞག་ཀྱང་རང་ལུགས་གཤིས། གང་དུ་བསྟན་ཀྱང་རང་མཚན་དོན། དེ་
བས་ཉམས་སུ་ལེན་རྒྱུ་མེད། ལེན་རྒྱུ་མཐོང་ན་བོན་ཉིད་བཅོས། ལེན་མཁན་མཐོང་
ན་སེམས་ཉིད་བསླད། མ་བཅོས་བཞག་ན་རང་བཞིན་བདེ། མ་བསླད་བཞག་པ་
རང་གནས་ངང༌། མ་བཀག་འཕྲོ་བ་རང་འབྱུང་རྩལ། རྫོཌ་ཆེན་ཉམས་ལེན་དེ་ག་
ལགས། འོན་ཀྱང་ཐབས་དང་བརྡ་བསྟན་པ། འདི་ལ་སྤྱི་དོན་གཉིས་ཡིན་ཏེ། མཚན་
བཅས་ཐབས་དང་མཚན་མེད་སྒོམ། མཚན་བཅས་ཐབས་ལ་རྣམ་པ་དྲུག །རང་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྒྱུད་བསམ་ཞིང་མི་རྟག་སྒོམ། བླ་མ་བསྟན་ཞིང་གདམས་པ་ཞུ། དད་པ་བསྐྱེད་ཅིང་
བརྩོན་འགྲུས་བརྩལ། བྱང་སེམས་བསྐྱེད་ཅིང་སྐྱབས་སུ་འགྲོ། སྡིག་སྒྲིབ་བཤགས་
ཤིང་མ་འདལ་འབུལ། གསོལ་བ་གདབ་ཅིང་མཉམ་པར་བཞགས། དེ་ལྟར་དྲུག་ཏུ་
ཤེས་པར་བྱ། དེ་ཡང་དང་པོར་གནས་ལུགས་ནི། ཀུན་གཞི་སྙིང་པོ་བྱང་ཆུབ་སེམས།
ཡེ་ནས་རང་སེམས་སངས་རྒྱས་སྐུ། འཁོར་འདས་རྫོགས་པ་ཆེན་པོའི་ངང་། དེ་ཉིད་
མ་རྟོགས་འཁོར་བར་འཁྱམས། སྐྱེ་བཞི་རྒྱུ་ལྔའི་རིས་དྲུག་བརྒྱུད། སྲེད་ལེན་བག་
ཆགས་ས་བོན་བསགས། མེད་ལ་ཡོད་མཐོང་རང་སྣང་འཁྲུལ། སྡུག་བསྔལ་འཁོར་
བའི་རང་རྒྱུད་སྦྱོང་། ཐར་ལམ་མ་ཐོབ་སྙིང་རེ་རྗེ། སྤྱིར་ནི་འཁོར་བའི་རྒྱ་མཚོ་དང་།
ཟད་པ་མེད་ཅིང་འབྲི་བ་མེད། འཁྲུལ་འཁོར་མུན་པའི་སྨག་རུམ་ན། བར་དོའི་སེམས་
ཅན་རྒྱ་མཚོ་འདྲ། འགྲོ་བ་རིས་དྲུག་འབབ་ཆུ་འདྲ། གཅིག་ནས་གཅིག་བརྒྱུད་ཟོ་ཆུ་
འདྲ། གཅིག་ནས་གཅིག་འཁོར་ཤིང་རྟ་འདྲ། གཅིག་སྐྱུར་གཅིག་ལེན་གྱིས་སྦ་འདྲ། །
གཅིག་ཐིམ་གཅིག་རྟོལ་ཆུ་བུར་འདྲ། བར་དོ་གཟུགས་མེད་ཡིད་ལ་ཆགས། སྔོན་གྱི་
ལུས་བླང་བག་ཆགས་ནི། གཟུགས་ཅན་རྣམས་བས་སྡུག་བསྔལ་ཆེ། གཟུགས་མེད་
སེམས་ཅན་མཐོང་ཙམ་ན། གཟུགས་ཡོད་སེམས་ཅན་སྲིད་པ་ཙམ། གཟུགས་ཡོད་
ཁ་འཐོར་མཐོང་ཙམ་ན། མི་ལུས་ཐོབ་པ་སྲིད་པ་ཙམ། མི་ལུས་ཐོབ་པ་མཐོང་ཙམ་
ན། དལ་འབྱོར་ལྡན་པ་སྲིད་པ་ཙམ། དལ་འབྱོར་ལྡན་པ་མཐོང་ཙམ་ན། དགེ་བ་
སྤྱོད་པ་སྲིད་པ་ཙམ། དགེ་བ་སྤྱོད་པ་མཐོང་ཙམ་ན། ཉམས་སུ་ལེན་པ་སྲིད་པ་ཙམ།
ཉམས་སུ་ལེན་པ་མཐོང་ཙམ་ན། རྒྱུད་ལ་ཁེལ་བ་སྲིད་པ་ཙམ། རྒྱུད་ལ་འགེལ་བ་
མཐོང་ཙམ་ན། དོན་དམ་རྟོགས་པ་སྲིད་པ་ཙམ། དོན་དམ་རྟོགས་པ་མཐོང་ཙམ་
ན། རྟོག་འཛིན་བྲལ་བ་སྲིད་པ་ཙམ། རྟོག་འཛིན་བྲལ་བ་མཐོང་ཙམ་ན། དྲི་མ་མེད་
པ་སྲིད་པ་ཙམ། དྲི་མ་མེད་པ་མཐོང་ཙམ་ན། དྲི་བཅས་གདོད་མ་སྲིད་པ་ཙམ། དེ་
192

སེམས་སྡེ། ཐབས་དྲུག་གསལ་བའི་ལག་ལེན།
ཕྱིར་ཕྱི་རབས་གང་ཟག་རྣམས། ད་ལན་མི་ལུས་ཐོབ་པའི་དུས། དཔེར་ན་དཔའ་
བརྟན་མཆོག་བཞིན་དུ། དལ་འབྱོར་ལྡན་པ་ཆུད་མ་གསན། མི་ལུས་ཐོབ་པ་དོན་
མ་འཆུག །ད་ལན་རང་དབང་རང་ཡོད་དུས། འབད་དེ་བྱང་ཆུབ་མ་བསྒྲུབ་ན། མི་
ལུས་ཆུད་ཟོས་བྱས་པ་ཡིན། སངས་ཕྱིས་འགྱོད་ན་ཐལ་བ་ཡིན། ཐེ་ཙོམ་བརྩིས་ན་
རྨོངས་པ་ཡིན། རང་མགོ་གཡོག་ན་ཕུང་བ་ཡིན། གཞན་དབང་བཏང་ན་བསླུས་པ་
ཡིན། རང་དབང་འཆུག་ན་ལྡད་པ་ཡིན། རང་དོན་མི་བསྒྲུབ་བླུན་པོ་ཡིན། དགེ་ལ་
མི་མོས་ལོག་པ་ཡིན། བོན་ལ་མི་སྤྱོད་དྲེད་པོ་ཡིན། ལོག་ལྟ་ཟིལ་བསྒྱུར་འདྲེས་དེད་
ཡིན། དེ་ཕྱིར་ཕྱི་རབས་གང་ཟག་རྣམས། མི་ལུས་ཐོབ་པ་ཆུད་མ་གསན། དགེའ་ལ་
སྤྱོད་ན་དོན་མ་ཆུང་། དཀར་པོ་དགེ་ལ་འདུན་པ་གཅེས། ཡང་གསུངས་པ། ཉོན་
ཅིག་ཁོད་སྤུངས་དྲན་པ་ཉོན། དུས་ཀྱི་ཐ་མའི་མི་རྣམས་ཀུན། གཙང་མ་མི་ལུས་ཐོབ་
ནས་སུ། དག་པའི་གླིང་དུ་སྐྱེས་པ་ལ། མི་རྟག་སྒོམ་པ་གལ་ཆེ་བས། ཀུན་བརྟགས་
མ་རིག་འཁྲུལ་པ་ཡི། ཁམས་གསུམ་འཁོར་བའི་སེམས་ཅན་རྣམས། འཁྲུལ་འཁོར་
མུན་པའི་སྨྲག་རུམ་འདིར། སྡུག་བསྔལ་སྦྱང་བ་སྙིང་རེ་རྗེ། འཇིག་རྟེན་མི་རྟག་སྒྱུ་མ་
ཡིན། སྔོན་དང་མ་འོངས་ད་ལྟ་གསུམ། སྔོན་གྱི་བསྐལ་སྲིད་འབྱུང་བ་འདི། ཆགས་
གནས་འཇིག་སྟོང་མང་དུ་བྱུང་། དུས་གསུམ་སངས་རྒྱས་མྱ་ངན་འདས། ཁམས་
གསུམ་སེམས་ཅན་ལས་ཀྱིས་འཁོར། ཕྱི་སྣོད་མེ་ཆུ་རླུང་གིས་འཇིག ནང་བཅུད་ནད་
མུག་མཚོན་གྱིས་སྟོང་། ཡབ་མྱེས་གོང་མ་རིམ་བཞིན་སོང་། བྱ་སྤྱོད་ལས་རྗེས་ཤུལ་དུ་
ལུས། སྔར་འདས་རྟག་བསམ་སྙིང་རེ་རྗེ། མི་རྟག་བ་ལ་བློ་ཡིད་སོམ། ཡིད་ལ་སོམ་
ཞིང་རྒྱུད་ལ་ཁོལ། ད་ལྟའི་དུས་ཡང་མི་རྟག་རྒྱུ། ནམ་ཟླ་དུས་བཞི་འགྱུར་ཞིང་ལྡོག
ལོ་ཟླ་ཞག་གྲངས་འཆུག་ཅིང་འགྱང་། དུས་ཚོད་སྔ་དྲོ་ཕྱི་འཕྲེད་འགྱུར། སྐྱེས་པའི་མི་
ལ་འཆི་རྐྱེན་མང་། སྐྱེ་རྒས་ན་འཆི་སྡུག་བསྔལ་སྦྱང་། བསགས་པའི་ནོར་ལ་འཕྲལ་
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྐྱེན་མང་། དགྲ་གཉེན་ཉེ་རིང་བརྟོད་འཐེན་བྱེད། སྙན་གྲགས་བྱ་བ་ཐོས་ཙ་སྟོང་།
བརྩིགས་པའི་ཁང་བུ་འབུབ་ཙ་འགྱེལ། འཇིག་རྟེན་འདི་བདེན་བསྒྲུབ་ཙ་འཆོར།
འཁོར་བའི་ཁྱིམ་ཐབ་བྱས་ཙ་འགྱོད། རྒྱུ་ངན་གྱོང་པོ་བཏུད་ཙ་འཁྲེབ། ལན་ཆགས་བུ་
པོ་གསོས་ཙ་སྡང་། དྲིན་ཅན་སྐུ་དྲིན་ཚོར་ཛ་བརྗེད། སྔོན་གྱི་དགྲ་ལ་ད་ལྟའི་གཉེན།
ད་ལྟའི་གཉེན་ལ་ཕྱིས་སུ་དགྲ། གང་ལྟར་འབྱུང་བའི་ཆ་མ་མཆིས། འདི་བདེན་རྟག་
བསམ་སྙིང་རེ་རྗེ། མི་རྟག་པ་ལ་བློ་ཡིད་སོམ། ཡིད་ལ་སོམ་ཞིང་རྒྱུད་ལ་ཁོལ། མ་
འོངས་དུས་ཀྱི་མི་རྟག་རྒྱུ། ད་ལྟའི་ཕྱི་ཆིས་ཅི་བསགས་པ། སྔོན་བྱས་ད་ལྟ་ཡོད་ལགས་
སམ། ལེགས་ཉེས་གར་འབྱུང་ཅི་ཆ་ཡོད། རྗེས་སུ་རེ་བའི་འདོད་པ་དེ། ཐོག་ཏུ་ཁེལ་
མཁན་གཅིག་ཀྱང་མེད། རང་ཆུས་ལྡད་པའི་ཕྱི་ཆུས་མཁན། གཏན་ཆུས་འདུན་མ་
གང་དུ་བསྒྲུབ། རང་ངོ་ཤེས་ན་གྲུང་པོ་ཡིན། རང་རྒྱུད་ཐུལ་ན་དཔའ་བོ་ཡིན། རང་
སྐྱོན་རིག་ན་འཛངས་པ་ཡིན། རང་མགོ་ཐོན་ན་མཁས་པ་ཡིན། གཞན་དོན་བསྒྲུབ་
པ་གླེན་པ་ཡིན། གཞན་ཆུས་བྱེད་པ་མདོ་མེད་ཡིན། གཞན་ཕྱིར་འབྲེང་བ་ཀླད་མེད་
ཡིན། མ་འོངས་རྟག་བསམ་སྙིང་རེ་རྗེ། མི་རྟག་པ་ལ་བློ་ཡིད་སོམ། ཡིད་ལ་སོམ་ལ་
བློ་ལ་ཁོལ། ད་ལྟ་མི་ལུས་ཐོབ་པའི་དུས། འཇིག་རྟེན་འདི་བདེན་སྣང་བ་ལ། ཚིམས་
པ་མེད་པར་སྤྱོད་པ་དེ། རྒྱལ་པོ་བཟང་སྐྱོང་གཏམ་རྒྱུད་འདྲ། སྒྱུ་མས་སྒྱུ་མར་བྱེད་པ་
ལ། བརྟགས་ན་སྙིང་པོ་ཅི་འདྲ་ཡོད། མི་རྟག་དེ་ལ་དཔེ་བླངས་ནས། ཡིད་ལ་བསམ་
ཞིང་ངག་ཏུ་བརྗོད། མི་རྟག་ལུས་སེམས་འབྲེལ་བ་འདི། ཅི་ལྟར་བསམ་ཡང་འགྱོད་
པ་སྐྱེ། ལོང་ཙོ་རྩི་ཐོག་ལོ་འབྲས་འདྲ། རྐྱེན་ཟེར་སྟོན་ཁའི་བ་མོ་འདྲ། ཁ་དོག་རྨ་བྱའི་
མདོངས་དང་འདྲ། གོས་བཟང་སྟོན་ཁའི་ཤིང་ལོ་འདྲ། སྙན་གྲགས་ནམ་མཁའི་གཡུ་
འབྲུག་འདྲ། བྱ་བཀོད་སྒྱུ་མའི་གྲོང་ཁྱེར་འདྲ། ཡུལ་མཁར་དུག་སྦྲུལ་ཤུན་པ་འདྲ།
གཉེན་འདུན་ཚོང་འདུས་མགྲོན་པོ་འདྲ། ལེ་ལོ་མགྲིན་བཟང་ཕོ་མོ་འདྲ། འདོད་སྲེད་
194

སེམས་སྡེ། ཐབས་དྲུག་གསལ་བའི་ལག་ལེན།
མཛོ་མོ་ཚྭ་གདུང་འདྲ། མ་རིག་དམུས་ལོང་མགོ་འཁོར་འདྲ། དེ་ལྟར་ཐམས་ཅད་མི་
རྟག་ན། རྟག་ཏུ་རེ་བ་སྙིང་རེ་རྗེ། མི་རྟག་པ་ལ་བློ་བཀལ་ནས། བླ་མ་དམ་པའི་རྗེས་
འབྲེང་སྟེ། གདམ་ངག་བདུད་རྩི་ཆུ་འཐུང་ནས། འཆི་མེད་སྐྱེས་བཙན་སྐུ་ཐོབ་ཅིང་།
རྟག་པར་མི་འགྱུར་གཡུང་དྲུང་འཆང་། ཞེས་གསུངས་སོ། །
ཡང་གསུངས་པ། ཉོན་ཅིག་དྲན་པ་ནམ་མཁའ་གཤེན། ཕྱི་རབས་གང་ཟག་རྗེས་
འབྲེང་རྣམས། མི་རྟག་དེ་ལ་བརྟེན་ནས་སུ། རྩེ་གཅིག་བྱང་ཆུབ་བསྒྲུབ་པ་ན། བླ་
མ་དམ་པ་གཙོ་ཆེ་བས། དུས་གསུམ་སངས་རྒྱས་ཐམས་ཅད་ཀྱི། ཞལ་སྐྱིན་བླ་མ་
དམ་པ་ཡིན། ཁམས་གསུམ་སེམས་ཅན་ཐམས་ཅད་ཀྱི། ལམ་འདྲེན་བླ་མ་དམ་པ་
ཡིན། མ་རིག་རྨོངས་པའི་སེམས་ཅན་གྱི། སྒོ་འབྱེད་བླ་མ་དམ་པ་ཡིན། ཉོན་མོངས་
དུག་ལྔས་གདུང་བ་ཡི། ནད་སེལ་བླ་མ་དམ་པ་ཡིན། རང་རྒྱུད་ཐ་རམས་བསྡམ་
པ་ཡི། ལྡེ་དམིག་བླ་མ་དམ་པ་ཡིན། སྡུག་བསྔལ་རྒྱ་མཚོར་བྱིང་བ་ཡི། གྲུ་གཟིངས་
བླ་མ་དམ་པ་ཡིན། འདོད་སྲེད་ཉོན་མོངས་གདུང་བ་ཡི། རེ་སྐོང་བླ་མ་དམ་པ་
ཡིན། རེ་དོགས་འཕྲང་ལས་བསྒྲལ་བ་ཡི། ལམ་སེལ་བླ་མ་དམ་པ་ཡིན། འཆི་བདག་
བདུད་ཀྱིས་ཁྱེར་བ་ཡི། སྲོག་སྐྱོབ་བླ་མ་དམ་པ་ཡིན། སྐྱབས་མེད་གཅིག་པུར་ལུས་པ་
ཡི། གཉེན་བཤེས་བླ་མ་དམ་པ་ཡིན། མགོན་མེད་འཇིགས་པར་ལྟུང་བ་ཡི། དཔུང་
གཉེན་བླ་མ་དམ་པ་ཡིན། དུས་གསུམ་སངས་རྒྱས་འབྱོན་དང་གཤེགས། བཞུད་དང་
སེམས་ཅན་དོན་མཛད་པ། བླ་མ་ཞེས་ཀྱི་མིང་ལ་བརྟེན། རང་མཐུན་ཆ་ལུགས་ཅིར་
ཡང་སྟོན། མ་ངེས་སྣ་ཚོགས་འགྲོ་བ་འདུལ། དེ་ཕྱིར་བླ་མ་དག་ལ་གུས། བླ་མའི་
ཡོན་ཏན་རྗེས་སུ་དྲན། སྐྱོན་ལ་མི་བརྟག་སྐུར་མི་གདབ། སྐུ་ལ་མི་བགོམ་གསུང་མི་
བཅགས། ཐུགས་དང་མི་འགལ་བཀའ་མི་སྨད། དབང་ལུང་མན་ངག་བྱིན་རླབས་
ཚོགས། འབྱུང་གནས་བླ་མ་དམ་པ་ཡིན། གདམས་པའི་རྩ་བ་ཉིད་ལ་རག །གང་དུ་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བཞུགས་ཀྱང་ནན་གྱིས་གཏུགས། གང་ལྟར་བྱས་ཀྱང་ཐབས་ཀྱིས་བརྟེན། ཅི་ལྟར་
སྣང་ཡང་འགྲོགས་ཡུན་བསྲིང་། རབ་ཀྱིས་ཐུགས་སེམས་བོན་གྱིས་བཟུངས། འབྲིང་
གིས་སྤྱོད་ལམ་རྣམ་བཞིས་བཟུང་། ཐ་མས་ཟང་ཟིང་འབུལ་བས་བཟུང་། བླ་མ་དག་
ལ་རྣམ་པ་གསུམ། ཕྱི་ལྟར་འདུལ་ཁྲིམས་རྣམ་པར་དག །ནང་ལྟར་བསྐྱེད་རྫོགས་
ནུས་པ་འབྱུང་། གསང་བ་ཐེག་ཆེན་དོན་དམ་རྟོགས། འོན་ཀྱང་མདོར་བསྡུས་བླ་མ་
ནི། ཚད་མེད་བཞི་ཡི་ཐུགས་མངའ་ཞིང་། སྟོང་ཉིད་སྙིང་རྗེའི་རང་བཞིན་ཅན། གང་
འདུལ་དེ་སྟོན་ཐབས་ལ་མཁས། གང་ལ་ཆེ་བཅོས་རུ་ཏྲ་དང་། བདག་འཛིན་འདོད་
པའི་སྐྱོན་དོར་ཞིང་། ཀུན་ལ་བྱམས་སེམས་ཚུལ་ལྡན་ནས། བྱང་ཆུབ་སེམས་དཔའི་
ཤེས་རྒྱུད་ཀྱིས། འགྲོ་བ་རང་རྒྱུད་འདུལ་བའོ། །དེ་ལྟ་བུ་ཡི་བླ་མ་ལ། ལུས་ངག་ཡིད་
གསུམ་འདུན་པས་བསྐྱེད། མོས་གུས་ཚུལ་གྱིས་གདམས་པ་ཞུ། བླ་མ་བསྟན་པའི་ཡོན་
ཏན་ནི། དཔེར་ན་ཁྱིམ་བདག་ཧོ་པཎ་གྱིས། ན་ལེན་རྒྱལ་ས་ཟིན་ནས་སུ། དཔལ་གྱི་
འཁོར་ལོ་ཐོབ་པ་འདྲ། དེ་ཕྱིར་བླ་མ་བསྟེན་པ་གཅེས། བསྟེན་ནས་བསྟེན་ཡུན་རིང་
བ་གཅེས། རིང་བ་ཚགས་སུ་མི་གཏང་གཅེས། དེ་ལྟར་མཚན་ལྡན་བླ་མ་ལ། དབང་
ལུང་མན་ངག་རྫོགས་པར་ཞུ། མཚན་ལྡན་བླ་མ་དམ་པས་ཀྱང་། འཇིག་རྟེན་འཁོར་
བའི་ཉེས་དམིག་བཤད། ཐར་པའི་དོན་ལ་བྲོད་ཁ་བསྐྱེད། སྤྱིར་ཡང་བོན་གྱི་མཚན་
ཉིད་དང་། བཀའ་རྒྱུད་ལུང་གི་ཆེ་བ་བཤད། འཇིགས་པ་བརྒྱད་ལ་གཡང་ས་བསྐུར།
ཐར་པ་བརྒྱད་ལ་བདེ་བ་བསྐྱེད། མཉམ་པ་ཉིད་ལ་དབུགས་དབྱུང་འཚལ། གདམ་
ངག་མ་དྲེད་ཐེམ་པར་གདབ། ཅེས་གསུངས་སོ། །ཡང་གསུངས་པ། ཉོན་ཅིག་དྲན་
པ་ནམ་མཁའ་གཤེན། ཕྱི་རབས་གང་ཟག་རྗེས་འབྲེང་རྣམས། དེ་ལྟར་བླ་མའི་ཐུགས་
བཟུང་ནས། རྩེ་གཅིག་ཕྱི་མ་བསྒྲུབ་པ་ལ། བླ་མའི་ཡོན་ཏན་རྗེས་དྲན་ནས། གྲོགས་
ཀྱི་མཛད་སྤྱོད་རྗེས་དྲན་དང་། བཀའ་རྒྱུད་གདམས་པ་རྗེས་དྲན་ཅིང་། གཞི་ལ་དད་
196

སེམས་སྡེ། ཐབས་དྲུག་གསལ་བའི་ལག་ལེན།
པ་འགྱུར་མེད་གཅེས། དད་པའི་ཞིང་ས་འགྱུར་མེད་ཡིན། དད་པའི་བསྐྱེད་ཡུལ་
གདམས་ངག་ཡིན། དད་པའི་མཐུན་རྐྱེན་དགེ་འཁོར་ཡིན། དད་པའི་དམིགས་རྟེན་
བདེར་གཤེགས་ཡིན། དད་པའི་རྩ་བ་རང་སེམས་ཡིན། དད་པའི་འགལ་རྐྱེན་ལོག་
པ་ཡིན། དད་པའི་དཔུང་གཉེན་མཆེད་གྲོགས་ཡིན། དད་པ་ཞིང་ས་གཤིན་པོ་འདྲ།།
དད་པ་འགྱུར་མེད་རི་བོ་འདྲ། དད་པའི་དང་འདྲེན་ཆ་ལུགས་ཡིན། དད་པ་ཅན་
གྱི་དགེ་སྦྱོར་ནི། ཞིང་ས་གཤིན་ལ་འབྲས་བཏབ་འདྲ། དད་པ་མེད་པའི་དགེ་སྦྱོར་
དེ། ཐ་བ་ངན་ལ་འབྲས་བཏབ་འདྲ། རྡོ་ཐོག་ཕུར་བཏབ་ས་ལ་འཛུགས། བྲག་ངོས་
སྲན་མ་བསྡད་པ་མེད། རང་རྒྱུད་གྱོང་ལ་མཉེན་མི་འབབ། ཆུ་རྡོ་ལྕགས་ཀྱུས་འཛིན་
མི་གྱུར། བྱང་ལྟས་ཉི་མ་འཆར་མི་མངོན། བདུད་ལ་ལྷག་སེམས་ག་ལ་སྐྱེ། སྡིག་ལ་
དགེ་བ་འགྱུར་མི་སྲིད། འཁྲོ་གཏུམ་ཅན་གྱིས་བཞིན་མི་སྟོན། སེར་སྣ་ཅན་གྱིས་ནོར་
མི་གཏོང་། ང་རྒྱལ་ཅན་ནི་དྲེགས་པའི་རྫོང་། ཕྲག་དོག་ཅན་ནི་རང་བཅིང་བཙན།
གཏི་མུག་ཅན་ནི་བྱོལ་སོང་གླང་། ལོག་ལྟ་ཅན་ནི་མུ་སྟེགས་གྲོགས། དེ་རྣམས་དད་
པ་མེད་པའི་རྒྱུ། དད་པ་ཡོད་པའི་མཚན་ཉིད་ནི། དགེ་ལ་མོས་པ་མ་ཕྱིའི་བུ། སྡིག་
ལ་འཛེམ་པ་ཁྲི་སྙའི་རིགས། བོན་ལ་དགའ་བ་ལྷ་དབང་བཞིན། གཤེན་ལ་གདུང་བ་
ལྷ་བྲན་ལྕམ། ཀུན་ལ་བྱམས་པ་བུ་གཅིག་མ། ཀུན་དང་མཐུན་པ་བྱང་ཆུབ་གཤིས།
ཀུན་ལ་སྨན་པ་རྣམ་པར་རྒྱལ། ཀུན་གྱིས་རྩི་བ་རིན་ཆེན་གསེར། འཇིག་རྟེན་འདི་
བདེན་སྣང་བ་ལ། གདོད་ནས་མི་ཆགས་མི་ཞེན་པ། རྩེ་གཅིག་ཕྱི་མ་བསྒྲུབ་པ་ན།
དད་པ་ཡོད་པའི་རྟགས་སུ་བཤད། མཚན་ཉིད་ལྡན་པའི་བླ་མས་ཀྱང༌། དད་པའི་
དང་འདྲེན་སྤྲོ་བ་བསྐྱེད། དད་པའི་དམིག་རྟེན་ཆ་ལུགས་གཟབ། དད་པ་བསྐྱེད་ཕྱིར་
ལྡེམ་དགོངས་བྱས། ལོག་ལྟ་དགེ་ལ་ཚུད་གྱུར་ན། དོན་དང་མི་འགལ་བསྟན་པའི་
གྲོགས། ཀུན་རྫོབ་དོན་དམ་བསྐྱེད་པའི་གཞི། དེ་ཕྱིར་དད་པ་གཞི་རུ་བཞག །དད་
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པའི་གྲོགས་ལ་བརྩོན་འགྲུས་བརྩམ། བརྩོན་མེད་དད་པ་འགྱུར་ལྡོག་རྒྱུ། དད་པ་
མེད་པའི་བརྩོན་འགྲུས་བརྩམ། དད་མེད་བརྩོན་འགྲུས་འགྱུར་ལྡོག་རྒྱུ། དད་པ་མེད་
པའི་བརྩོན་འགྲུས་ནི། ཞིང་ས་འཁྲེབ་པའི་སོ་ནམ་འདྲ། ལོ་རྒྱུས་མེད་པའི་བྱ་བ་དང༌།
བློ་ཆུང་མང་པོས་རྒྱ་བསྐྱེད་འདྲ། བརྩོན་འགྲུས་མེད་པའི་དད་པ་ནི། ཡུལ་སྤྲིན་
ལྡོག་པའི་ཉི་མ་དང་། སྐྱེ་བསེར་བསྒྲིབས་པའི་སྒྲོན་མེ་འདྲ། དད་དང་བརྩོན་འགྲུས་
ཟུང་འབྲེལ་བ། མཐུན་རྐྱེན་འཛོམས་པའི་བྱ་བ་ལ། འགལ་རྐྱེན་བར་ཆད་མི་འབྱུང་
བས། ཅི་བསམ་དོན་ཀུན་འགྲུབ་པ་འདྲ། སེམས་བསྐྱེད་བློ་ལྡན་གང་ཞིག་གིས། ཅི་
ལྟར་བསམ་པ་རྒྱ་བསྐྱེད་ན། གང་ལྟར་བྱ་བ་བསྒྲུབ་སྙམས་ཀྱང་། བརྩོན་འགྲུས་ལྕག་
གིས་མ་བྲབ་ན། བསམ་ཡང་འགྲུབ་པའི་དུས་མཐའ་མེད། དེ་ཕྱིར་བོན་རྣམས་གང་
སྤྱོད་ཀྱང༌། བརྩོན་འགྲུས་མྱུར་མགྱོགས་ལྡན་པ་གཅེས། དད་པ་དྲག་པོ་ཕྱིར་མི་ལྡོག་
བརྩོན་འགྲུས་མྱུར་མགྱོགས་དོན་མི་སྟོང་། ལེ་ལོ་གཡེང་བས་དོན་མི་འགྲུབ། རྐྱང་ཆ་
ཡ་བྲལ་འགལ་རྐྱེན་མང་། ཟུང་འབྲེལ་སྤྱོད་པས་ཅི་ཡང་འགྲུབ། ཤེས་ལྡན་འཛོམས་
པས་བྱ་བ་ལེགས། དད་པ་བརྩོན་འགྲུས་ཟུང་འབྲེལ་ན། དཔེར་ན་རྒྱལ་པོ་ནོར་
འཛིན་གྱིས། ཡིད་བཞིན་ནོར་བུ་ལེན་པ་འདྲ། དེ་ཕྱིར་དད་དང་བརྩོན་འགྲུས་གཅེས།
ཞེས་གསུངས་སོ། ། །
ཡང་གསུངས་པ། ཉོན་ཅིག་དྲན་པ་ནམ་མཁའ་ཉོན། དད་དང་བརྩོན་འགྲུས་ཟུང་
འབྲེལ་ན། བླ་མེད་བོན་ལ་འཇུག་པ་ལ། བྱང་ཆུབ་མཆོག་ཏུ་སེམས་བསྐྱེད་དགོས།
སྤྱིར་ཡང་བོན་རྣམས་གང་སྤྱོད་ཀྱང༌། སེམས་བསྐྱེད་གཞི་མ་མ་ཐིང་ན། ཞིང་ས་ངན་
པའི་སོ་ནམས་དང་། རྨིང་རྡོ་ངན་པའི་མཁར་ལེན་དང་། རྒྱུ་རྐྱེན་མ་འཛོམ་བྱ་བ་
དང༌། ཆུ་ལུད་མ་བྲན་མྱུ་གུ་དང༌། ལག་ལེན་མེད་པའི་བཞུ་བཏུལ་དང་། རང་ཚོད་
མེད་པའི་གཞན་འདུལ་འདྲ། སྒོས་སུ་ཐེག་པ་ཆེན་པོ་ནི། བྱང་སེམས་བསྐྱེད་པའི་གཞི་
198

སེམས་སྡེ། ཐབས་དྲུག་གསལ་བའི་ལག་ལེན།
ལས་བྱུང་། སེམས་བསྐྱེད་ལྡན་པའི་བོན་སྤྱོད་ནི། ཞིང་ས་གཤིན་ལ་འབྲས་འཁྲུངས་
འདྲ། འགྲམ་གཞི་བཟང་བའི་མཁར་ལེན་འདྲ། རྒྱུ་རྐྱེན་ཕུན་ཚོགས་བྱ་བ་འདྲ། དེ་
ལྟར་བོན་རྣམས་གང་སྤྱོད་ཀྱང་། རང་དོན་གཅིག་པུ་མ་ཡིན་པ། ཁམས་གསུམ་འགྲོ་
བ་གཞན་དོན་དུ། བསྐྱེད་ཚུལ་རྣམ་པ་འདི་ལྟ་སྟེ། ཁྱབ་བདལ་ཕྱོགས་རིས་མེད་པ་
རུ། ནམ་མཁའ་ལྟ་བུའི་རྒྱ་ཁྱོན་བསྐྱེད། འགྲོ་དྲུག་ཚ་གདུང་བསལ་བའི་ཕྱིར། རྒྱུན་
མེད་ཆུ་བོ་ལྟ་བུ་བསྐྱེད། མ་རིག་མུན་པ་བསལ་བའི་ཕྱིར། ཀུན་སྙོམས་ཉི་མ་ལྟ་བུ་
བསྐྱེད། འགྲོ་དྲུག་ཕ་མ་ཡིན་པའི་ཕྱིར། བུ་གཉེན་འདུ་ཤེས་ལྟ་བུར་བསྐྱེད། མང་པོའི་
མགོན་སྐྱབས་ཡིན་པའི་ཕྱིར། དབང་བསྒྱུར་རྒྱལ་པོ་ལྟ་བུ་བསྐྱེད། ཕྱི་མ་རྗེས་སུ་དྲན་
པའི་ཕྱིར། ཞིང་པའི་སོ་ནམ་ལྟ་བུ་བསྐྱེད། ཀུན་གྱི་གཞི་མ་ཡིན་པའི་ཕྱིར། ཐེག་ཆེན་
ས་གཞི་ལྟ་བུར་བསྐྱེད། ཉོན་མོངས་ཟུག་ངུ་འཇོམས་པའི་ཕྱིར། སྨན་ལྷའི་རྒྱལ་པོ་ལྟ་
བུར་བསྐྱེད། གཡུང་དྲུང་ཕྱི་ཐག་སྲུང་བའི་ཕྱིར། མ་བུའི་བསྲོ་བསྲས་ལྟ་བུར་བསྐྱེད།
དེ་ལྟར་བསྐྱེད་པའི་སེམས་བསྐྱེད་ཀྱིས། བོན་སྤྱོད་དོན་དང་ལྡན་པར་འགྱུར། དཔེར་
ན་བྲམ་ཟེ་ཚངས་སྤྱོད་ཀྱིས། གྲོང་ཁྱེར་དབྱིག་ལྡན་གཡོག་བྱས་པས། སྐད་ཅིག་སངས་
རྒྱས་ཐོབ་དང་འདྲ། དེ་ཕྱིར་སེམས་བསྐྱེད་ཡོན་ཏན་ནི། བསམ་གྱིས་མི་ཁྱབ་བརྗོད་མི་
ལང་། ཅེས་གསུངས་སོ། །
ཡང་གསུངས་པ། སེམས་བསྐྱེད་དེ་ལ་བརྟེན་ནས་སུ། སྐྱབས་སུ་འགྲོ་བ་གལ་
ཆེ་བས། བསྐྱབ་པའི་ཡུལ་དང་བསྐྱབ་པའི་གནས། བསྐྱབས་པའི་རྒྱུ་དང་སྐྱོབ་པའི་
རྐྱེན། བསྐྱབས་པའི་ཡོན་ཏན་མ་བསྐྱབས་སྐྱོན། བསྐྱབ་པའི་ཡུལ་ནི་ཡུལ་མཆོག་བཞི།
སྐྱབས་གནས་དུས་གསུམ་སངས་རྒྱས་སྐུ། སྐྱབས་པའི་རྒྱུ་ནི་རང་གི་སེམས། སྐྱོབ་པའི་
རྐྱེན་ནི་འགལ་བའི་ཚོགས། བསྐྱབས་པའི་ཡོན་ཏན་བར་ཆོད་སེལ། མ་བསྐྱབས་སྐྱོན་
ནི་བདུད་ཀྱིས་བསླུ། དེ་ཕྱིར་སྐྱབས་སུ་འགྲོ་བ་གཅེས། སྤྱིར་ཡང་གཡུང་དྲུང་གནས་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བཞི་ལ། རྟག་པར་རྒྱུན་དུ་སྐྱབས་སུ་འགྲོ། སྒོས་སུ་དུས་གསུམ་བདེར་གཤེགས་དང༌།
སྐུ་གསུམ་རྫོགས་པའི་སངས་རྒྱས་དང༌། རྩ་བ་བརྒྱུད་པའི་བླ་མ་ལ། མོས་འདུན་གུས་
པས་སྐྱབས་སུ་འགྲོ། ཡང་སྒོས་རང་སེམས་སངས་རྒྱས་ལ། འདུ་འབྲལ་མེད་པར་
སྐྱབས་སུ་འགྲོ། བསྐྱབས་སོང་ཡོན་ཏན་དཔག་ཏུ་མེད། བར་ཆོད་ཚོགས་ཞི་དངོས་
གྲུབ་མྱུར། མ་རིག་མུན་པའི་བློ་སྒོ་འབྱེད། གནས་ལུགས་སེམས་ཀྱི་སྒྲོན་མེ་གསལ།
སྐྱབས་སུ་མ་སོང་ལེ་ལོ་མཁན། བར་ཆོད་བསླུ་བའི་བདུད་ཀྱིས་ཁྱེར། བསམ་དོན་མི་
འགྲུབ་འགལ་རྐྱེན་མང་། སྐྱབས་ཡུལ་སྒོམ་ཞིང་སྐྱབས་སུ་འགྲོ། ཐུན་དང་གྲངས་སུ་
བཅད་ལ་འགྲོ། ཚུལ་ནི་ཁས་ཉེས་སྐྱབས་ཚོལ་ལམ། མ་ཕྱིར་བུ་འབྲེང་ལྟར་དུ་འགྲོ།
དོན་དང་ཡོན་ཏན་ཐོབ་ཚུལ་ནི། ཆོ་འཕྲུལ་ཆེན་པོའི་ས་ཆ་ན། རིག་ཅན་དཔལ་དང་
ཀུན་བྱེད་འདྲ། དེ་ཕྱིར་སྐྱབས་སུ་འགྲོ་བ་གཅེས། ཞེས་གསུངས་སོ། ། །
ཡང་གསུངས་པ། ཉོན་ཅིག་དྲན་པ་ནམ་མཁའ་གཤེན། ཕྱི་རབས་གང་ཟག་རྗེས་
འབྲེང་རྣམས། སེམས་བསྐྱེད་ཡོན་ཏན་སྔོན་སོང་ནས། སྐྱབས་གནས་ལྷ་ཚོགས་
མདུན་དྲུང་དུ། ཚེ་རབས་བསགས་པའི་སྡིག་སྒྲིབ་རྣམས། མོས་འདུན་གུས་པས་
བཤགས་པར་བྱ། དེ་ཡང་རྫོགས་པ་ཆེན་པོ་ལ། བཤགས་རྒྱུ་བཤགས་མཁན་མ་
མཆིས་ཤིང་། སེམས་ཉིད་རོལ་པའི་རྒྱན་ཡིན་ཀྱང་། མ་རིག་ཉོན་མོངས་སེམས་
ཅན་གྱི། ཐར་པའི་ལམ་སྒོ་བདུད་ཀྱིས་བཀག །བདུད་ཀྱིས་སྣང་བསྒྱུར་སྡིག་ལ་སྤྱོད།
སྡིག་ལ་སྤྱད་པས་བག་ཆགས་སོགས། བག་ཆགས་སོགས་པས་འཁོར་བ་འཁྱམས།
གཞན་དག་ཁ་འཐོར་ལུས་བླངས་ཚེ། མ་རིག་ལུང་མ་བསྟན་དུ་འཁྲུལ། དགེ་དང་
སྡིག་པ་ངོ་མི་ཤེས། མི་ཤེས་བཞིན་དུ་སྤངས་བླང་མེད། དེ་ལ་བཤགས་དང་སྦྱང་བ་
མེད། མེད་པས་མཐའ་མེད་འཁོར་བར་འཁྱམས། འཁྱམས་པས་རང་རྒྱུད་རིངས་སུ་
བཅུག །གཏན་དུ་ཐར་མེད་སྙིང་རེ་རྗེ། ད་ལན་མི་ལུས་ཐོབ་བའི་དུས། སྔར་བྱས་
200

སེམས་སྡེ། ཐབས་དྲུག་གསལ་བའི་ལག་ལེན།
ལས་ལ་འགྱོད་པ་བསྐྱེད། ད་ཕྱིན་མི་བགྱིད་དམ་བཅའ་བྱ། ལུས་ངག་ཡིད་གསུམ་
གནོང་བས་བཤགས། མིང་ནས་ཕྱུང་ཞིང་ཚིག་ཏུ་བརྗོད། ཡིད་ལ་བསམ་ཞིང་འགྱོད་
པ་བསྐྱེད། འཇིགས་དང་སྐྲགས་པས་སྡིག་པ་བོར། དགའ་དང་འདུན་པས་དགེ་བ་
བླང་། དག་པའི་ཞིང་དང་དགེ་འདུན་ཚོགས། མྱ་ངན་མེད་པའི་ཞིང་ས་ལྔ། ཡིད་ལ་
གཞིགས་ཤིང་བསམ་རྒྱུད་བཏང་། མ་དག་གནས་དང་མཐའ་འཁོབ་མི། འགྲོ་བ་རིས་
དྲུག་སྡུག་བསྔལ་ལ། རྗེས་སུ་བསམ་ཞིང་འགྱོད་སུན་དབྱུང་། ལN Aལས་དང་དགེ་སྡིག་
ལྟ་དང་མངོན། རྒྱུ་འབྲས་ལས་ནི་བདེན་པས་བཀྲོལ། ཞིང་ལ་འབྲས་བཏབ་མྱུ་གུ་
འཁྲུངས། སྡིག་པའི་ལས་ཚོགས་བཤགས་ནས་འབྱང་། དཀར་པོའི་དགེ་ལ་སྤྱད་ནས་
འགྲུབ། དེ་ཡང་བཤགས་པའི་མཚན་ཉིད་ནི། བཤགས་པའི་རྒྱུ་དང་བཤགས་པའི་
རྐྱེན། བཤགས་པའི་ཡུལ་དང་བཤགས་པའི་མཁན། །བཤགས་པའི་རྒྱུ་ནི་དུག་ལྔའི་
ལས། བཤགས་པའི་རྐྱེན་ནི་འགྱོད་སུན་རྗེས། བཤགས་པའི་ཡུལ་ནི་གནས་བཞིའི་ལྷ།
བཤགས་པའི་མཁན་པོ་རང་གི་སེམས། ཉིད་ལ་ཉིད་དུ་མངོན་རོལ་སྤྱོད། བཤགས་
དང་སྦྱང་བའི་མཚན་མ་དག །དོན་དང་ཡོན་ཏན་ཚང་པར་ཐོབ། ཐོབ་རྒྱུ་ཐོབ་བྱེད་
སེམས་སུ་ཟད། བྱང་ཆུབ་སེམས་ལ་དྲི་མ་མེད། རྟོག་མེད་རིག་པ་གཅེར་བུ་གནས།
བག་ཆགས་སྐྱོན་གྱི་གོས་མ་གོན། དེ་ལ་བཤགས་ཞེས་བྱ་བ་མེད། འོན་ཀྱང་མ་རིག་
སེམས་ཅན་གྱིས། བསྐལ་བར་བསགས་པའི་སྡིག་སྒྲིབ་རྣམས། ལུས་ངག་ཡིད་གསུམ་
གནོང་བ་ཡིས། གཏིང་དུ་འགྱོད་སུན་དད་བསྐྱེད་ན། མཚམས་མེད་ལྔ་ཡང་འབྱང་
སྟེ་འཆི། དཔེར་ན་རྒྱལ་བུ་དྲག་སྦྱོར་དཔལ། དྲང་སྲོང་ཆེན་པོས་ལུང་བསྟན་འདྲ།
བཤགས་ནས་སྦྱངས་ན་དེ་ལྟར་འཐོབ། ཅེས་གསུངས་སོ། ། །
ཡང་གསུངས་པ། བཤགས་ནས་དྲིན་ལན་མ་འདལ་འབུལ། དེ་ཡང་ཕྱི་རབས་
གང་ཟག་རྣམས། སྒྲིབ་བྱང་རྗེས་སུ་ཚོགས་བསགས་དགོས། ཚོགས་ཀྱི་སྦྱོར་བ་མ་
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྫོགས་ན། སྒྲིབ་པ་བྱང་ཡང་སངས་མི་རྒྱས། དེ་ཕྱིར་བསོད་ནམས་ཚོགས་བསགས་
གཅེས། ཚོགས་ཀྱི་རྒྱུ་དང་ཚོགས་ཀྱི་རྐྱེན། བསག་པའི་ཞིང་དང་བསགས་པའི་མཁན།
བསགས་པའི་དོན་དང་ཡོན་ཏན་ནོ། །ཐོག་མར་བསགས་པའི་རྒྱུ་བསྟན་པ། འཇིག་
རྟེན་རབ་འབྱམས་དཔག་མེད་ན། ཇི་སྙེད་མཆོད་ཡོན་མ་ལུས་དང་། དེ་སྙེད་རང་
གིས་གང་ལྕོགས་དང༌། དངོས་སུ་འབྱོར་དང་ཡིད་ཀྱིས་སྤྲུལ། རང་གི་ཕ་མ་གཉེན་
འདུན་དང༌། ཡུལ་ཞིང་བང་ཁང་ལོངས་སྤྱོད་དང་། ལུས་སྲོག་རྒྱན་ལས་སོགས་པ་
སྟེ། གང་ལྕོགས་བསོད་ནམས་ཚོགས་སུ་བསགས། འབྲས་བུ་ཡེ་ཤེས་ཚོགས་ཉིད་ནི།
བསགས་རྒྱུ་གསོག་མཁན་རང་གི་སེམས། ཉིད་ལ་ཉིད་བསགས་ངོ་མཚར་ཆེ། འོན་
ཀྱང་དངོས་འབྱོར་ཡིད་སྤྲུལ་པ། རྫས་ཀྱིས་བསགས་པ་གང་ལྕོགས་འབུལ། བདེན་
པའི་ཚིག་གིས་བཀྲོལ་ཏེ་སྦྱར། ལུས་ངག་གུས་པའི་ཚུལ་གྱིས་འབུལ། བསགས་པའི་
རྐྱེན་ནི་གཞན་གྱི་གྲོགས། མཚུངས་པའི་གྲོགས་དང་མོས་པར་འདུན། ལེགས་པའི་བྱ་
བ་གཞོལ་བ་སྟེ། སྒོས་སུ་རང་གི་དད་བརྩོན་སྟོབས། རྩེ་གཅིག་ཕྱི་མ་སེམས་པའོ། །
བསགས་པའི་ཞིང་ནི་རྣམ་པར་དག རྒྱལ་བའི་དཀྱིལ་འཁོར་ཉམས་དགའ་བ། པད་
མོ་དམ་པ་བདེ་ལེགས་མཛེས། ཡི་དམ་ལྷ་དང་དཀྱིལ་འཁོར་དང༌། སྐུ་གསུང་ཐུགས་
ཀྱི་རྟེན་གསུམ་དང༌། བླ་མ་སློབ་དཔོན་དགེ་འདུན་དང་། བཀའ་རྒྱུད་བྲི་ཀློག་འཆད་
པ་དང༌། གཞན་ཡང་དགེ་བའི་ཕྱོགས་གྱུར་བའི། གོམ་པ་འདོར་བ་ཡན་ཆད་དོ། །
གསོག་པའི་མཁན་པོ་རང་གི་སེམས། ཉིད་ལ་ཉིད་དུ་ཚོགས་བསགས་པ། བདག་
ཞལ་བདག་གིས་མཐོང་བར་འགྱུར། བསགས་པའི་དོན་ནི་བྱང་ཆུབ་བསྒྲུབས། རྩེ་
གཅིག་ཕྱི་མར་སེམས་པའོ། །བསགས་པའི་ཐབས་ནི་གུས་པ་བཞི། སེར་སྣས་མ་གོས་
རློམས་སེམས་མེད། དམིགས་པ་མེད་པའི་ཚུལ་གྱིས་བསགས། དོན་གྱི་དམིགས་པ་
མེད་པ་ཡིས། བོན་སྐུ་བདེ་ཆེན་འཐོབ་པར་འགྱུར། དེ་ཡང་ཁྱིམ་བདག་ཀུན་མཛེས་
202

སེམས་སྡེ། ཐབས་དྲུག་གསལ་བའི་ལག་ལེན།
ཀྱིས། དག་པའི་ཞིང་ལ་ཚོགས་བསགས་པས། འཁོར་ལོ་བསྒྱུར་རྒྱལ་ཐོབ་པ་འདྲ། དེ་
ཕྱིར་བསོད་ནམས་ཚོགས་བསགས་གཅེས། ཞེས་གསུངས་སོ། །
ཡང་གསུངས་པ། ཉོན་ཅིག་དྲན་པ་ནམ་མཁའ་ཉོན། ཕྱི་རབས་གང་ཟག་རྗེས་
འབྲེང་རྣམས། སྒྲིབ་སྦྱང་ཚོགས་རྫོགས་རྒྱུན་ཞུགས་ནས། སངས་རྒྱས་ཡོན་ཏན་རྗེས་
སུ་དྲན་ཞིང་། བླ་མ་དམ་པའི་ཐུགས་རྒྱུད་དང་། རང་གི་བྱང་ཆུབ་སེམས་རྒྱུད་གཉིས།
གཉིས་མེད་གཅིག་ཏུ་བྱིན་གྱིས་རློབས། གསོལ་བ་གདབ་པ་གལ་ཆེ་སྟེ། གདབ་པའི་
རྒྱུ་དང་གདབ་པའི་མཁན། གདབ་པའི་ཡུལ་དང་གདབ་བའི་རྐྱེན། གདབ་དང་དོན་
དང་ཡོན་ཏན་ནོ། །གདབ་པའི་རྒྱུ་ནི་བྱང་ཆུབ་སེམས། གདབ་པའི་མཁན་པོ་འབྱུང་
འཇུག་བློ། གདབ་པའི་ཡུལ་ནི་ལོངས་སྤྱོད་ཞིང་། སྐུ་གསུམ་སངས་རྒྱས་རྒྱུད་པར་
བཅས། གདབ་པའི་རྐྱེན་ནི་འཇིགས་སྐྲགས་ཡུལ། འཇིག་རྟེན་ཉེས་མིག་དྲན་པ་དང་།
སྡུག་བསྔལ་རྗེས་སུ་དྲན་པ་དང་། བླ་མ་རྗེས་སུ་དྲན་པ་དང་། གདམ་ངག་ཟབ་མོས་
སྤྲོ་བསྐྱེད་དང་། རྒྱལ་བའི་ཞིང་ལ་དག་སྣང་དང་། དཀར་པོའི་ཕྱོགས་ལ་མོས་འདུན་
དང་། མི་དགེ་སྡིག་ལ་རྒྱབ་ཕྱོགས་དང་། གློ་བུར་རྐྱེན་གྱིས་འཇིགས་སྐྲགས་སློང་།
གདབ་པའི་ཡོན་ཏན་བསྟན་པ་ནི། འདི་དང་ཕྱི་མ་གཉིས་ཡིན་ཏེ། འདིར་ཡང་
བཀྲ་ཤིས་ཕུན་ཚོགས་ཤིང་། མི་མ་ཡིན་གྱི་བར་ཆོད་ཞི། མི་མཐུན་རྐྱེན་དང་གློ་བུར་
དག ། ཚེ་དང་དཔལ་དང་དབང་ཐང་དར། བསོད་ནམས་ལོངས་སྤྱོད་བསྟན་པ་རྒྱས།
དབྱིངས་ནས་བདེར་གཤེགས་ཐུགས་རྗེས་གཟིགས། བཀའ་སྐྱོང་དབལ་མོས་སྡོང་
གྲོགས་མཛོད། འཇིག་རྟེན་མི་དང་མི་མེན་འདུལ། ཕ་རོལ་བར་ཆོད་སྣང་བ་ཟློག །
ཉམས་དང་རྟོགས་པ་རྒྱུད་ལ་འཆར། ལྟ་སྒོམ་སྤྱོད་འབྲས་མཐའ་རུ་ཕྱིན། བར་ཆོད་
མེད་པར་བསམ་དོན་འགྲུབ། ཕྱི་མ་བོན་ཉིད་བདེ་ཆེན་འགྲུབ། རྫོགས་པའི་སངས་
རྒྱས་ཐོབ་པར་འགྱུར། པ།དེ་ཡང་གདབ་པའི་ཚུལ་བསྟན་པ། ཁ་ཙམ་ཚིག་ཙམ་མ་ཡིན་
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 
140140
པར། གཏིང་ནས་འདུན་པའི་བློ་སེམས་ནི། མ་ཕྱིར་བུ་འབྲེང་ལྟ་བུ་འམ། ཁས་དམན་
རྗེ་ལ་སྐྱབས་པའམ། ཉམ་ཆུང་གཤུལ་མ་བཅའ་ཕྱིར་འམ། དགའ་མཛའ་འདུན་པ་
བསྐྱེད་ལྟར་རོ། །དོན་དང་འབྲས་བུ་ཐོབ་ཚུལ་ནི། རྒྱལ་བུ་དམ་པ་འོད་མཛེས་ལ།
དྲང་སྲོང་དྲི་མེད་དཔལ་ལྡན་གྱིས། གསོལ་བ་གདབ་པའི་ལུང་གནང་བས། འཇིགས་
པ་མང་པོ་སྒྲོལ་བ་དང༌། རྒྱལ་བུ་ཐར་པ་ཐོབ་ཚུལ་ལོ། ། དེ་ཕྱིར་གསོལ་གདབ་གཙོ་
ཆེའོ། །
ཡང་གསུངས་པ། ཉོན་ཅིག་དྲན་པ་ནམ་མཁའ་གཤེན། མཚན་བཅས་རིམ་པ་དེ་
ལྟར་ན། མཚན་མེད་ཉམས་ལེན་འདི་ལྟ་སྟེ། དོན་དུ་རྫོགས་པ་ཆེན་པོ་ལ། ཉམས་
སུ་ལེན་རྒྱུ་ལེན་མཁན་དང་། ལོན་ཞེས་བྱ་བ་མ་གྲུབ་སྟེ། དེ་ཡང་ཐབས་དང་བརྡ་
བསྟན་ཅིང་། མཚན་མའི་ཚིག་གིས་དོན་མཚོན་ཕྱིར། ཉམས་སུ་ལེན་ཚུལ་རྣམ་པ་
གསུམ། སེམས་ཉིད་གཞི་ལ་བཞག་ཚུལ་དང་། གཞི་ལ་རང་ངོ་སྤྲད་ཚུལ་ལོ། །ཐོག་
མར་གཞི་ལ་བཞག་ཚུལ་ནི། ལུས་དང་ངག་དང་ཡིད་དང་གསུམ། ལུས་ནི་ཆ་
ལུགས་ལྔ་ལྡན་གྱིས། མཉམ་བཞག་ཕྱག་རྒྱ་མི་གཡོ་བ། ལོངས་སྤྱོད་རྫོགས་སྐུའི་ཚུལ་
དུ་བཞག །ངག་ནི་སྒྲ་ཚིག་བརྗོད་མེད་པ། པི་ཝང་རྒྱུན་ཐག་ཆད་པ་ལྟར། སྨྲ་བརྗོད་
ལང་ལོང་༽གཏམ་ཟད་པར་བཞག ཡིད་ནི་འགྱུ་བྱེད་ཤེས་པ་འདི། སྔར་འདས་རྗེས་
དང་ཕྱིར་འོངས་མདུན། གང་དུ་ཡིད་ལ་མི་བྱེད་པ། ད་ལྟའི་ཤེས་པ་རྟོག་མེད་པར།
དུས་གསུམ་མཉམ་པ་ཉིད་དུ་བཞག །ཡེ་ནས་ཀུན་ལ་ཁྱབ་པའི་ཕྱིར། ཀུན་ཁྱབ་
ཡངས་པ་ཆེན་པོར་བཞག ། ཡེ་ནས་འཕོ་འགྱུར་མེད་པའི་ཕྱིར། འགྱུར་མེད་རྡིང་དང་
ལྡན་པར་བཞག ། ཡེ་ནས་ཁ་གཏིང་མེད་པའི་ཕྱིར། གཡོ་མེད་རྒྱ་མཚོ་ལྟ་བུར་བཞག
ཡེ་ནས་དམིགས་གཏད་མེད་པའི་ཕྱིར། རྩ་བྲལ་བར་སྣང་ལྟ་བུར་བཞག །ཡེ་ནས་
མཐའ་དབུས་མེད་པའི་ཕྱིར། མཐའ་བྲལ་ནམ་མཁའ་ལྟ་བུར་བཞག །ཡེ་ནས་ངོས་
204

སེམས་སྡེ། ཐབས་དྲུག་གསལ་བའི་ལག་ལེན།
འཛིན་མེད་པའི་ཕྱིར། འཛིན་མེད་སྒྱུ་མ་ལྟ་བུར་བཞག །ཕྱི་ནང་སྣོད་བཅུད་འཁོར་
འདས་བོན། གང་ཡང་དམིགས་གཏད་མེད་པ་རུ། གཏད་མེད་ངང་དུ་ཁྲོལ་ལེ་བ།
ཡངས་དོག་མེད་པར་ཕྱ་ལེ་བ། རྟོག་དཔྱོད་མེད་པའི་ངང་དུ་བཞག །དེ་ལྟར་བཞག་
པའི་གནས་ཚུལ་ནི། ལུས་ནི་ཆ་ལུགས་ལྔ་ལྡན་གྱིས། མཉམ་བཞག་ཕྱག་རྒྱ་མི་འཇིག་
པར། བདེར་གཤེགས་སྐུ་ཡི་གཟུགས་བརྙན་ལྟར། ཡེ་ནས་འཕོ་འགྱུར་མེད་པར་
གནས། ངག་གིས་སྒྲ་ཚིག་བྱེ་བྲག་རྣམས། ཅིར་ཡང་བརྗོད་དུ་མེད་པ་རུ། ལྐུགས་པ་
བརྗོད་བྲལ་ལྟ་བུར་གནས། ཡིད་ནི་འགྱུ་བྱེད་ཤེས་པ་ནི། གང་ལ་དམིགས་གཏད་
བྲལ་བ་རུ། ཤེས་པ་ཧེད་དེ་ཙམ་མེ་བ། ལྷོད་དེ་འབོལ་ལེ་ཤིགས་སེ་བ། རྟོག་དཔྱོད་
མེད་པར་ཁྲོལ་ལེ་གནས། གང་ལ་ཕྱོགས་རིས་མེད་པའི་ཕྱིར། ནམ་མཁའ་ཡངས་
པའི་གཏོས་ལྟར་གནས། ཡེ་ནས་ཁ་གཏིང་མེད་པའི་ཕྱིར། གཡོ་མེད་རྒྱ་མཚོ་ལྟ་བུར་
གནས། ཡེ་ནས་གཞི་རྩ་ཟད་པའི་ཕྱིར། རྩ་བྲལ་བར་སྣང་ལྟ་བུར་གནས། ཡེ་ནས་
རྒྱུན་ཆད་མེད་པའི་ཕྱིར། རྒྱུན་མེད་ཆུ་བོ་ལྟ་བུར་གནས། ཡེ་ནས་སྒྲིབ་གཡོག་མེད་
པའི་ཕྱིར། ཆུ་ཟླའི་དཀྱིལ་འཁོར་ལྟ་བུར་གནས། ཡེ་ནས་རང་མཚན་གསལ་བའི་ཕྱིར།
མེ་ལོང་གཟུགས་བརྙན་ལྟ་བུར་གནས། ཡེ་ནས་རང་རིག་གསལ་བའི་ཕྱིར། གསལ་
བའི་སྒྲོན་མེ་ལྟ་བུར་གནས། ཡེ་ནས་མཚན་ཉིད་བདེ་བའི་ཕྱིར། བདེ་ཆེན་འབྲལ་
མི་ཕོད་པར་གནས། ཡེ་ནས་འཕོ་འགྱུར་མེད་པའི་ཕྱིར། གཡོ་མེད་ལྷུན་པོ་ལྟ་བུར་
གནས། ཡེ་ནས་གང་ལ་གནས་པའི་ཕྱིར། ཅི་བཞིན་དོན་ལ་མི་གཡོ་བའི། རིག་པ་
གཞི་ཡི་ཐོག་དུ་གནས། རང་མཚན་དཀྱིལ་འཁོར་ངོ་སྤྲད་པས། ངོ་བོ་ཉིད་དུ་འཕྲོད་
པར་བྱའོ། །ཞེས་གསུངས་སོ། །
དེ་ལྟར་གནས་པའི་གཞི་ཐོག་ཏུ། རང་མཚན་དཀྱིལ་འཁོར་ངོ་སྤྲད་པས། ངོ་
བོ་ཉིད་དུ་ངོ་འཕྲོད་ནས། དོན་དང་ཡོན་ཏན་ཐོབ་ཚུལ་ནི། ཉམས་དང་རྟོགས་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
པ་གཉིས་སུའོ། །ཐོག་མར་ཉམས་ཀྱི་དྲོད་ཚད་ལ། སྟོང་གསལ་བདེ་བ་མི་རྟོག་པ།
གཉིས་མེད་སྤྲོས་བྲལ་ཆེན་པོ་འོ། །དོན་དུ་རྫོགས་པ་ཆེན་པོ་ལ། ཉམས་སུ་ལེན་རྒྱུ་
ལེན་མཁན་དང་། ཉམས་སུ་བླངས་བའི་དྲོད་ཚད་དང་། རྒྱུད་ལ་ཁེལ་བའི་རྟགས་
ཚད་དང༌། དོན་ལ་གནས་པའི་ལྡིང་ཚད་གསུམ། ཚད་གསུམ་ཚད་ལས་འདས་པ་
སྟེ། གང་གི་མཚན་མ་བྲལ་བའོ། །འོན་ཀྱང་ཚིག་གིས་མཚོན་བྱ་ལ། སེམས་ཉིད་སྟོང་
པར་གནས་པའི་ཚད། ཀུན་གཞི་བྱང་ཆུབ་སེམས་ཉིད་ལ། སྣང་སྲིད་འཁོར་བ་མྱང་
འདས་བོན། མ་ཤོང་མི་ཤོང་དོགས་པ་མེད། ཡངས་དོག་མཐའ་དབུས་སྤྱོད་ལས་
འདས། འདི་ཞེས་གཟའ་གཏད་མེད་པ་རུ། སྤྲོས་པ་མེད་པར་ཁྲོ་ལེ་བ། འདིར་སྣང་
མཚན་མ་ཐམས་ཅད་ཀྱང་། དངོས་མེད་བར་སྣང་སྟོང་པ་ལྟར། རི་བོ་ཏལ་ཕྱུང་
བརྫུར་བ་དང༌། གཞན་ཡང་ས་རྡོ་རི་བྲག་དང་། སྣང་ཚད་མ་ལུས་ཐམས་ཅད་ཀུན།
གང་ལ་འདི་ཞེས་གཏད་མེད་པར། སྒྱུ་མ་ཆོ་འཕྲུལ་རྨི་ལམ་སྤྲིག །དངོས་མཚན་མ་
ལུས་ཐམས་ཅད་ཀུན། གང་ལ་ཆགས་དང་འཛིན་མེད་པར། ཞེན་དང་སྤྲོས་པ་མེད་
པ་སྟེ། སྟོང་ཞིང་བདག་མེད་ནམ་མཁའི་ངང༌། གཟའ་གཏད་མེད་པར་གནས་པར་
འབྱུང་། གཉིས་པ་སྟོང་པ་དེ་ལས་སུ། ཆད་པའི་མཚན་མར་མར་ལྟུང་བ། སྟོང་རིག་
ཡེ་ནས་སྒྲིབ་མེད་པར། སེམས་ཉིད་གསལ་བར་གནས་པའི་ཚད། ཀུན་གཞི་སྟོང་པའི་
རང་གདངས་ལ། རིག་པའི་ཡེ་ཤེས་མ་ནུབ་པར། བུམ་པ་ནང་གི་མར་མེ་འམ། ཆུ་
ཟླའི་དཀྱིལ་འཁོར་མེ་ལོང་བྱད། མཐོང་བ་དངོས་མེད་གསལ་བ་དང༌། ཉིན་དང་
མཚན་མོ་མེད་པ་རུ། འོད་གསལ་འཁོར་ཡུག་གནས་པ་དང་། ཤེས་པ་དྭངས་སྙིགས་
གནད་ལས་སུ། རི་རོང་དགུ་བརྒྱའི་ཕ་རོལ་ནས། གནས་པའི་སྐྱེ་འགྲོ་མཐོང་བ་དང་།
སྐུ་དང་ཞིང་ཁམས་གསལ་བ་དང༌། གཞན་གྱི་འདུ་བྱེད་རིག་པ་དང་། སྔོན་དང་མ་
འོངས་ཤེས་པ་དང་། སྐྱོན་དང་ཡོན་ཏན་བྱེད་པ་དང་། འདི་ལྟར་སྣང་བ་ཐམས་ཅད་
206

སེམས་སྡེ། ཐབས་དྲུག་གསལ་བའི་ལག་ལེན།
ནི། མ་བསྒྲིབས་ས་ལེ་གསལ་བ་དང༌། གསལ་ལ་སྒྲིབ་མེད་ཉི་མའི་སྙིང་། རང་རིག་
ཡེ་ཤེས་གསལ་བར་འབྱུང་། གསུམ་པ་གསལ་བ་དེ་ལས་སུ། གསལ་སྟོང་སོ་སོར་མ་
གོལ་བའི། གཉིས་སུ་མེད་ཅིང་གཉིས་མེད་པའི། སེམས་ཉིད་བདེ་བར་གནས་པའི་
ཚད། ཀུན་གཞི་སྟོང་པའི་དབྱིངས་ཀློང་དུ། རིག་པ་བསྒྲིབ་མེད་ལྷག་མཐོང་བས། ཞི་
ལྷག་ཟུང་དུ་འབྲེལ་པ་སྟེ། བདེ་ཆེན་རྒྱལ་པོ་འབྲལ་མི་ཕོད། དོན་དམ་སྙིང་པོ་མྱོང་བ་
སྟེ། རུས་སྦལ་མཁར་གཞོང་ཆུད་པ་འམ། ན་ཆུང་བདེ་བ་མྱོང་བ་དང་། དིག་མས་
བུ་རམ་མྱོང་འདྲ་སྟེ། བརྗོད་དུ་མེད་པ་མྱོང་བའི་ཚད། བདེ་བ་ཆེན་པོ་རྒྱུད་ལ་སྐྱེ།
ཟད་མེད་ཏིང་འཛིན་བཅུད་ལ་རོལ། ཉིན་དང་མཚན་སྣང་དུས་དང་ཚོད། ལོ་ཟླ་
ཞག་གྲངས་ཚོད་འཛིན་བྲལ། འགྱུ་བ་ཀུན་གཞིའི་ཀློང་དུ་ཐིམ། གཡོ་མེད་རྒྱ་མཚོའི་
དབྱིངས་ལྟར་དུ། ཁ་གཏིང་མེད་པར་གནས་པར་འབྱུང་། གསུམ་པ་བདེའ་བ་དེ་
ལས་སུ། རྐྱང་ཆ་ཡ་བྲལ་མ་ཡིན་པར། སེམས་ཉིད་ངོ་བོ་སྟོང་པ་ལ། རང་བཞིན་ངོ་
བོ་གསལ་བ་སྟེ། དེ་ཡི་མཚན་ཉིད་བདེ་བ་ཆེ། གང་ལ་གང་དུ་མི་འཛིན་ཅིང་། གང་
གི་མཚན་མ་མི་རྟོག་པ། རྟོག་མེད་ལྟ་བའི་རྡིང་ཚད་ཀྱིས། ལུས་ངག་ཡིད་དང་གསུམ་
དུ་འོ། །ལུས་ཀྱི་སྤྲུལ་སྒྱུར་ནུས་པ་དང་། འབྱུང་བ་ལས་སུ་རུང་བ་དང་། མཁའ་ལ་བྱ་
ལྟར་འཕུར་བ་དང་། ཆུ་ལ་བྱིང་བ་མེད་པ་དང་། མེ་དཔུང་ནང་དུ་བཞུགས་པ་དང་།
ས་ལ་བྱི་ལྟར་འཛུལ་བ་དང་། ས་རྡོ་ཟན་ལྟར་བརྫི་བ་དང༌། རི་བྲག་གོམ་པས་གཅོད་
པ་དང་། རྩི་ཤིང་རང་སྡུད་བྱེད་པ་དང་། ཕ་བོང་རྟ་རུ་ཞོན་པ་དང༌། གཅན་གཟན་
ཁལ་དུ་འགེལ་བ་དང་། དེ་དང་དེ་ལས་སོགས་པ་ཡི། སྤྲུལ་པ་སྣ་ཚོགས་དུ་མར་སྟོན།
གཉིས་པ་ངག་གི་དྲོད་ཚད་ལ། ལྷ་སྲིན་བཀའ་ལ་ཉན་པ་དང༌། བདུད་སྲིན་བྲན་དུ་
འཁོལ་བ་དང་། དྲེགས་པ་ལས་ལ་འཛུད་པ་དང་། ཀུན་ལ་བཀའ་དབང་བཙན་པ་
དང༌། བརྒྱད་ཁྲི་བཞི་སྟོང་འཁོར་འདས་བོན། མ་བསླབས་རང་རྟོལ་ཤེས་པ་དང༌།
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྐད་རིགས་མི་མཐུན་བསྒྱུར་བ་དང་། སྣང་སྲིད་འཁོར་བ་མྱང་འདས་བོན། དགེ་
སྡིག་རྒྱུ་འབྲས་རྣམ་པར་འབྱེད། མ་བསླབས་ཤེས་པ་རང་ལུགས་སུ། དཔེ་དང་དོན་
དུ་སྦྱར་བྱས་ནས། སེམས་ཅན་ཤེས་རྒྱུད་བཀྲོལ་ནས་སུ། དོན་དམ་མགུར་དུ་ལེན་པ་
དང་། ཐིག་ལེ་གཅིག་ཏུ་སྡུད་པ་འབྱུང་། གསུམ་པ་ཡིད་ཀྱི་དྲོད་ཚད་ལས། མ་བཅོས་
སེམས་ཉིད་བདལ་བ་ཆེ། འདི་ཞེས་གཟའ་གཏད་སྤྲོས་མེད་པར། བདེ་སྡུག་ལེགས་
ཉེས་ཡིན་མེན་དང་། ཕན་གནོད་རེ་དོགས་སྤྲོས་མཐའ་དང་། བཟང་ངན་སྐྱིད་
སྡུག་མི་རྟོག་པར། ང་བདག་འཛིན་པའི་མཐའ་བྲལ་ནས། དཔེར་ན་ནམ་མཁའི་
གཏོས་ལྟར་དུ། སང་ངེ་ཕྱོད་དེ་རྒྱང་ངེ་བ། རྟོག་དཔྱོད་མེད་པར་གནས་པར་འབྱུང་།
དེ་ལྟར་ཉམས་སུ་མྱོང་བ་ཡི། རྒྱུད་ལ་ཁེལ་བའི་རྟགས་ཚད་དང་། དོན་ལ་གནས་
པའི་རྡུང་ཚད་ནི། ངོ་མཚར་ཆེ་བའི་ཡོན་ཏན་ཚོགས། ཚད་ཀྱིས་བཟུང་དུ་མ་མཆིས་
ཏེ། འབྲུག་ཁྱུང་སེང་གེ་བཅིབ་པ་དང་། གཟའ་ཆེན་རྟོད་ལ་གནོན་པ་དང་། རི་བོ་
ཕྱག་གིས་ཁྱེར་བ་དང༌། ཆུ་བོ་ཞགས་པར་རྡོག་པ་དང་། རྒྱ་མཚོ་ཧུབ་ཀྱིས་འདེབས་
པ་དང༌། རྩི་ཤིང་རང་སྡུད་བྱེད་པ་དང་། སྐུ་ལུས་འབྱུང་བར་སྤྲུལ་པ་དང༌། འཛམ་
གླིང་ཡུད་ལ་བསྐོར་བ་དང་། རི་བདུན་གོམ་པས་གཅོད་པ་དང༌། མ་འོངས་དུས་
གསུམ་མཁྱེན་པ་དང་། འཆི་མེད་གཡུང་དྲུང་འཆང་བ་དང་། སྲོག་མེད་བདུད་དང་
བྲལ་བ་དང་། དགྲ་དང་གོ་མཚོན་མི་ཚུགས་ཤིང༌། བྱད་དང་ཕ་རོལ་གཡུལ་ལས་
རྒྱལ། བརྒྱ་ཕྲག་བཅུ་ཕྲག་སྤྲུལ་པ་དང་། མ་བྱས་རྩལ་ཁ་སྣ་ཚོགས་བྱུང༌། ཡང་དག་
དོན་ལ་ཚད་མ་མཆིས། སྣང་སྲིད་འཁོར་བ་མྱང་འདས་བོན། ཀུན་འབྱུང་རིག་པའི་ཆོ་
འཕྲུལ་ལས། འཁོར་ལོ་བསྒྱུར་རྒྱལ་རང་དབང་ཆེ། དབང་བསྒྱུར་འགྲོ་བའི་དམིགས་
ཡུལ་དུ། འཛམ་གླིང་བྱེ་བ་ཕྲག་བརྒྱ་རུ། སྤྲུལ་སྐུ་བྱེ་བ་ཕྲག་བརྒྱ་ཡི། གང་ལ་གང་
འདུལ་དེར་སྟོན་གྱིས། འགྲོ་བ་ཐར་པ་ཁ་ལོ་བསྒྱུར། བསྐལ་སྟོང་སངས་རྒྱས་ཐོབ་པར་
208

སེམས་སྡེ། ཐབས་དྲུག་གསལ་བའི་ལག་ལེན།
འགྱུར། འོན་ཀྱང་རྫོགས་པ་ཆེན་པོ་ལ། ཉམས་སུ་བླང་རྒྱུ་ལེན་མཁན་དང༌། བླང་
པའི་དྲོད་དང་རྟགས་མ་མཆིས། ཡེ་ནས་ལྷུན་གྲུབ་རང་ཆས་ལ། བླང་རྒྱུ་བྱ་བ་ག་ལ་
མཆིས། ལེན་མཁན་བྱ་བ་ག་ལ་གྲུབ། དཔེར་ན་ནམ་མཁའི་དཀྱིལ་འཁོར་ལ། ས་ཆུ་
མེ་རླུང་ཀུན་རྫོགས་བཞིན། ཀུན་གཞི་ཡངས་པའི་དཀྱིལ་འཁོར་ལ། རིག་པ་སྒྲིབ་མེད་
ཅི་ཤར་བས། ཤར་ལ་སྐུ་དང་ཞིང་ཁམས་རྫོགས། ངང་དང་རང་བཞིན་འདུ་འབྲལ་
མེད། མ་སྤངས་མ་བླངས་མ་འགག་པར། ངོ་བོ་གཅིག་ལས་མ་གཡོས་ཀྱང་། མཚན་
ཉིད་བརྒྱད་ཁྲི་བཞི་སྟོང་གི རྣམ་པ་སྣ་ཚོགས་བཀོད་པ་ཅན། ཡོད་མིན་མེད་མིན་
དམིགས་སུ་མེད། དམིགས་མེད་མཐའ་བྲལ་ཆེན་པོ་སྟེ། རྫོགས་ཆེན་ཡོན་ཏན་ཨེ་མ་
ཧོ། དྲན་པ་ནམ་མཁའ་སྤྲུལ་པའི་སྐུ། ལྔ་བརྒྱ་མཁྱེན་པའི་དགོངས་ཚད་ཅན། ཏིང་ངེ་
འཛིན་གྱིས་བྱིན་གྱིས་བརླབས། རྒྱུད་ལ་སྨིན་པའི་དབང་བསྐུར་རོ། །བདེར་གཤེགས་
དགོངས་རྒྱུད་ཁྱོད་ཀྱིས་ཟུངས། སེམས་ཅན་འགྲོ་ལ་སྨན་པར་མཛོད། སྒོ་བཞི་མཛོད་
གྱི་བོན་སྒོ་ལ། ངོ་མཚར་ཆེ་བ་མང་ལགས་ཀྱང་། དོན་གྱི་སྙིང་པོ་འདི་ལ་ཆེ། ཞེས་
གསུངས་ནས། རྫོགས་པ་ཆེན་པོའི་ཉམས་སུ་ལེན་ཚུལ། གཏན་ལ་ཕབ་སྟེ་གསུངས་
པའོ། །འཁོར་རྣམས་ཀྱང་ཡི་རངས་ཏེ། སྟོན་པས་གསུངས་པ་ལ་མངོན་པར་བསྟོད་
དོ། །གྱེར་སྤུངས་ཆེན་པོ་ཡང་། རྫོགས་པ་ཆེན་པོའི་ལུང་དོན་གཉེར་དུ་བཞེས་ནས།
སླར་ཞང་ཞུང་གི་ཡུལ་དུ་བཞུད་དོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་
ཀློང་ལས། ཐབས་དྲུག་གསལ་བའི་ལག་ལེན་ཞེས་བྱ་བ་རྫོགས་སོ། །ཨག་ཐམ། སརྦ་
མང་ག་ལམ། ཞུས་སོ། །
209

རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་
ཉམས་ལེན་གསལ་བའི་སྒྲོན་མ་
བཞུགས་སོ། །
༄༅། །བོན་ཉིད་དབྱིངས་ནས་རང་བཞིན་ལྷུན་གྱིས་གྲུབ། ཚད་མེད་བཞི་ལྡན་
ཐུགས་རྗེ་ཉི་མའི་ཟེར། མ་རིག་བློ་ཡི་མུན་པ་སེལ་མཛད་པའི། བདེར་གཤེགས་
དགོངས་བརྒྱུད་རྣམས་ལ་ཕྱག་འཚལ་ལོ། ། །
ད་འདི་ནས་མར་ལ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་
ཀློང་ལས། ཉམས་ལེན་གསལ་བའི་སྒྲོན་མ་འབྱུང་སྟེ། དེ་ཡི་ཡན་ལག་ཏུ་
གྱུར་པ་སྔོན་འགྲོའི་རིམ་པ་ལས། ཐོག་མར་མི་རྟག་པ་བསྒོམ་པ་གལ་ཆེ་
སྟེ། དེ་ཡང་ཉམས་ལེན་གྱི་གཞུང་ལྟར། མི་རྟག་པ་ཡིད་ལ་བསམ་ཞིང༌།
ངག་ཏུ་བརྗོད་པ་ནི། ཨེ་མ་ཧོ། བོན་ཉིད་དབྱིངས་ནི་རྟག་ཆད་མཐའ་དང་བྲལ།
བོན་ཅན་མཚན་མ་མི་རྟག་གློ་བུར་བ། གཉིས་མེད་མཉམ་པར་ཉག་གཅིག་སེམས་
ཀྱི་ངང་། དེ་ཉིད་མ་རྟོགས་སེམས་ཅན་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་
རློབས། ཀུན་གཞི་སྐྱེ་མེད་ནམ་མཁའི་ངང་ཚུལ་ཅན། ཀུན་འབྱུང་མཚན་མ་སེམས་
ཀྱི་ཆོ་འཕྲུལ་ལས། ཀུན་བརྟག་མ་རིག་འཁྲུལ་པའི་སེམས་ཅན་རྣམས། ཐམས་ཅད་
རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། ཕྱི་སྣོད་
210

སེམས་སྡེ། ཉམས་ལེན་གསལ་སྒྲོན།
འཇིག་རྟེན་སྐྱེ་འགྲོ་གཏོས་ཀྱི་གཞི། བསྐལ་སྲིད་འབྱུང་བ་དུས་ཀྱི་འཁོར་ལོ་ལ། སྒྱུ་མ་
ཆོ་འཕྲུལ་བོན་ཉིད་ངང་ལ་རྫོགས། དེ་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་
ལ་སྐྱེ་བར་བྱིན་གྱིས་རློབས། དུས་གསུམ་བདེར་གཤེགས་འགྲོ་བའི་དོན་ལ་བྱོན། སྐུ་ཚེ་
ཡོན་ཏན་མཛད་པའི་འཕྲིན་ལས་རྣམས། མི་རྟག་སུན་ཕྱུང་མྱ་ངན་འདས་ཚུལ་སྟོན།
དེ་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། ཁམས་
གསུམ་འགྲོ་དྲུག་ཉོན་མོངས་ལས་ཀྱིས་འཁོར། སྡུག་བསྔལ་ལས་ལ་གནས་ཤིང་གྲུབ་
པ་མེད། གཏན་དུ་མི་རྟག་སྐད་ཅིག་ཡུད་ལ་འབྲལ། དེ་ལ་རྟག་པར་འཛིན་པ་སྙིང་
རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། སྔར་བྱས་རྗེས་ལ་བརྟག་ཅིང་གྲུབ་
པ་མེད། འཇིག་རྟེན་སྙན་གྲགས་སྐད་ཅིག་འབྲུག་སྒྲ་སྟོང་། ཡབ་མེས་རྒན་རབས་
བསགས་པ་ཤུལ་དུ་ལུས། དེ་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་
བར་བྱིན་གྱིས་རློབས། ཕྱི་འབྱུང་ལས་ལ་ཅི་འབྱུང་ངེས་པ་མེད། མདང་གསུམ་རྨི་
ལམ་སྐད་ཅིག་དྲན་ཙ་སྟོང༌། ཅི་ལྟར་བསམ་ཡང་ཐོག་ཏུ་ཁེལ་བ་མེད། དེ་ལ་རྟག་
པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། ད་ལྟའི་བྱ་བ་
སྡུག་བསྔལ་རང་ཁའི་རྒྱུ། སྣང་བ་སྒྱུ་མ་རྨི་ལམ་གཞའ་ཚོན་འདྲ། ཅི་ལྟར་འབད་ཀྱང
རང་ཕུང་དོན་མེད་ལས། དེ་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་
བར་བྱིན་གྱིས་རློབས། ཟས་ནོར་ལོངས་སྤྱོད་སྒྱུ་མ་རྩྭ་འགོའི་ཟིལ། དར་ཙམ་ཡོད་ཀྱང་
ད་ལྟ་འགྱུར་ལྡོག་ཆེ། གང་དུ་མ་ངེས་དགྲ་ཟུན་རླུང་གིས་འཇོམས། དེ་ལ་རྟག་པར་
འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། རྒྱན་དང་ཁ་དོག་དུག་
འཇོམས་རྨ་བྱའི་མདངས། མཚར་འདོད་རང་བསླུ་རང་ཉིད་སྣང་བ་བྲིད། སྟོན་ཁའི་
ཤིང་ལོ་མི་རྟག་སད་ཀྱིས་ཁྱེར། དེ་ལ་རྟག་པར་འཛིན་པ་སྙིང་རེ་རྗེ། མི་རྟག་རྒྱུད་ལ་
སྐྱེ་བར་བྱིན་གྱིས་རློབས། སྒྲ་ཚོགས་བྱེ་བྲག་སོས་ཀའི་བྱ་ཡི་གཏམ། ཅི་ལྟར་སྙན་ཡང་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གྲགས་སྟོང་ངེས་པ་མེད། བདེན་རྫུན་མ་ངེས་དར་ཙམ་ཡུད་ལ་སྟོང་། དེ་ལ་རྟག་པ་
འཛིན་པ་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། གཉེན་དང་ཉེ་འབྲེལ་
ཚོང་དུས་འཚོགས་པའི་མགྲོན། མཛའ་མཐུན་དགའ་བཤེས་རང་གཞན་སྣང་བ་བྲིད།
གང་ལྟར་མ་ངེས་ནམ་འབྲལ་ཆ་ཡང་མེད། དེ་ལ་རྟག་པར་འཛིན་པ་སྙིང་རེ་རྗེ། མི་
རྟག་རྒྱུད་ལ་སྐྱེ་བར་བྱིན་གྱིས་རློབས། སྲིད་པའི་མཚོ་ལ་འགྲོ་བ་རབ་ཏུ་བྱིང་། སྐྱེ་
རྒས་ན་འཆི་བསྐལ་པའི་རྦ་ཀློང་འཁྲུག །ཅིག་ཀྱང་འཁོར་མེད་ནམ་ཡང་ཐར་པ་མེད།
འཁྲུལ་འཁོར་མ་རིག་སེམས་ཅན་སྙིང་རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས།
བྱང་ཆུབ་སེམས་ནི་ཡེ་ནས་སངས་རྒྱས་སྐུ། རང་ཆས་ལྷུན་གྲུབ་རང་སེམས་ངོ་བོ་ཉིད།
མ་རྟོགས་འཁྲུལ་པས་གཞན་ལ་བཙལ་དུ་རེ། རང་སེམས་བདག་མེད་མ་རྟོགས་སྙིང་
རེ་རྗེ། མི་རྟག་རྒྱུད་ལ་སྐྱེ་བར་བྱིན་གྱིས་རློབས། རང་རིག་བདག་མེད་རྟོགས་པར་
བྱིན་གྱིས་རློབས། ཀུན་གཞི་མ་དང་མཇལ་བར་བྱིན་གྱིས་རློབས། རིག་པ་རང་ས་
ཟིན་པར་བྱིན་གྱིས་རློབས། འཁོར་འདས་དབྱིངས་སུ་རྫོགས་པར་བྱིན་གྱིས་རློབས།
ཞེས་མི་རྟག་པ་ཡིད་ལ་བསམ་ཞིང་། དུས་དྲུག་གསོལ་བ་གདབ་ནས། ཐུན་དུ་བཅད་
ཅིང་བསྒོམས་པས། མི་རྟག་པ་རྒྱུད་ལ་སྐྱེ། སྲིད་པ་ཧྲུལ་པོར་འགྲོ། འཇིག་རྟེན་གྱི་བྱ་
བ་བཤོལ། བདེན་འཛིན་གྱི་འཁྲུལ་པ་ཞིག །འཁོར་བའི་ལས་སྤྱོད་དོར། ཟས་ནོར་
གྱི་འཛིན་པ་སྟོར། སེར་སྣའི་མདུད་པ་ཞིག །ལྟོ་རྒྱབ་ཀྱི་འཁྲི་བ་ཆོད། སྒོ་གསུམ་གྱི་
གཡེང་བ་སྤངས། བྱང་ཆུབ་གྱི་དོན་ལ་ཞུགས་ནས། ཐར་པ་དང་རིན་པོ་ཆེ་ཡི་འབྲས་
བུ་ཐོབ་པའོ། །འཁོར་བ་ལ་ཞེན་པ་བཟློག་པ་མི་རྟག་པའི་ཁྲིད་དོ། །གཉིས་པ་མི་རྟག་
པ་རྒྱུད་ལ་བརྟེན་སྟེ། མཚན་ལྡན་གྱི་བླ་མ་བཙལ། བླ་མའི་བཀའ་དང་སངས་རྒྱས་ཀྱི་
ལུང་ལས། གཞིག་འབྲེལ་བཏང་ནས། མོས་པའི་དད་པ་དང་། དང་བའི་འདུན་པ་
བསྐྱེད། དེ་ལ་བརྩོན་འགྲུས་ཀྱིས་བསྐུལ་མ་བཏབ་སྟེ། གཞན་དོན་དུ་སེམས་བསྐྱེད་
212

སེམས་སྡེ། ཉམས་ལེན་གསལ་སྒྲོན།
ཅིང་། བདག་དོན་དུ་སྐྱབས་སུ་འགྲོ་བ་ནི། འདི་ལྟར་དུ་བསམ་རྒྱུད་བཏང་ཞིང་།
ནམ་མཁས་ཁྱབ་ཚད་ཀྱི་སེམས་ཅན་ཐམས་ཅད། ཕ་མ་བུ་གཉེན་དུ་མ་གྱུར་པ་གང་
ཡང་མེད། འདི་རྣམས་འཁོར་བའི་མཚོ་ལ་རྐྱལ། སྡུག་བསྔལ་གྱི་འདམ་ལ་བྱིང་།
འཁྲུལ་འཁོར་མུན་པའི་སྨྲག་ལ་གནས་པ་སྙིང་རེ་རྗེ། དེ་རྣམས་ཐམས་ཅད་རང་རིག་
བདག་མེད་མ་རྟོགས་པ་དང༌། བྱང་ཆུབ་སེམས་ཀྱི་ཡིན་ཚུལ་མ་ཤེས་ནས། རྫོགས་པ་
ཆེན་པོའི་དོན་མ་མཐོང་པ་ལས་བྱུང་བ་ཡིན། དེ་ཡི་ཕྱིར་རམ་ཆེད་དུ་འབྱུང་། བདག་
གིས་རྫོགས་པ་ཆེན་པོའི་དོན་ཉམས་སུ་ལེན་ཅིང༌། བདག་ནམ་ཞིག་ཐར་པའི་འབྲས་
བུ་རིན་པོ་ཆེ་ཐོབ་ནས། འགྲོ་བ་སེམས་ཅན་འཁོར་བ་སྟོངས་པ་ཙམ་དྲང་བར་བྱ། དེ་
ལྟར་དུ་གྱུར་ནས། འདི་རྣམས་ཐམས་ཅད་སྡུག་བསྔལ་དང་བྲལ་ནས། བདེ་བ་དང་
ལྡན་ན་བདག་རེ་དགའ་བདེ་བ་དེ་དང་གཏན་དང་མི་འབྲལ་བར་གྱུར་ནས། བདག་
རེ་སྐྱིད་སྙམས་ཞིང་། ངག་ཏུ་ཡང་འདི་སྐད་བརྗོད། །
ན་མོ་ཕྱོགས་བཅུ་ན་བཞུགས་པ་དུས་གསུམ་གྱི་བདེ་བར་གཤེགས་པ། སྐུ་ལྔ་ཡོངས་
སུ་རྫོགས་པ་རྒྱལ་བ་ཡབ་ཡུམ་སྲས་དང་བཅས་པ། དཀྱིལ་འཁོར་གྱི་ལྷ་ཚོགས་རྣམས།
བདག་ལ་དགོངས་སུ་གསོལ། ས་དང་ལམ་ལ་གནས་པའི་གཡུང་དྲུང་སེམས་དཔའ་
སེམས་མ། ལྕམ་དྲལ་རྣམས་བདག་ལ་དགོངས་སུ་གསོལ། བླ་མ་རིན་པོ་ཆེ་བརྒྱུད་
པ་གསུམ་དང་ལྡན་པ། དྲིན་ཆེན་རྩ་བ་བརྒྱུད་པར་བཅས་པ་རྣམས། བདག་ལ་
དགོངས་སུ་གསོལ། བདག་མིང་འདི་ཞེས་བགྱི་བས། དུས་འདི་ནས་བཟུང་ནས་ནམ་
ཅི་སྲིད་འཁོར་བ་མ་སྟོངས། སྙིང་པོ་བྱང་ཆུབ་མ་ཐོབ་ཀྱི་བར་དུ། སྔོན་གྱི་སངས་
རྒྱས་དང་གཡུང་དྲུང་སེམས་དཔའ་རྣམས་ཀྱིས། རྗེས་སུ་འབྲེང་ནས། ཀུན་གཞི་བྱང་
ཆུབ་ཀྱི་སེམས་རིན་པོ་ཆེ། གདོད་མ་གཤིས་ཀྱི་གནས་ལུགས། ངོ་བོ་འདི་དག་འགྲོ་བ་
སེམས་ཅན་གྱི་དོན་དུ། ཚུལ་རྣམ་པ་བརྒྱད་དུ་བསྐྱེད་པར་བགྱིའོ། ། དེ་ཡང་ཡོངས་
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལ་ཁྱབ་པ་ནམ་མཁའ་ལྟ་བུར་བསྐྱེད་པར་བགྱིའོ། །ཀུན་ལ་སྙོམས་པ་ཉི་མ་ལྟ་བུར་
བསྐྱེད་པར་བགྱིའོ། །ཁ་གཏིང་མེད་པ་རྒྱ་མཚོ་ལྟ་བུར་བསྐྱེད་པར་བགྱིའོ། །རྒྱུན་ཆད་
མེད་པ་ཆུ་བོ་ལྟ་བུར་བསྐྱེད་པར་བགྱིའོ། །ཐམས་ཅད་བསྐྱེད་པ་ས་གཞི་ལྟ་བུར་བསྐྱེད་
པར་བགྱིའོ། །ཀུན་ལ་བྱམས་པ་བུ་གཅིག་མ་ལྟར་བསྐྱེད་པར་བགྱིའོ། །ཀུན་ལ་སྨན་
པ་རྣམ་པར་རྒྱལ་བ་ལྟ་བུར་བསྐྱེད་པར་བགྱིའོ། །དགོས་འདོད་འབྱུང་བ་ནོར་བུ་ལྟ་
བུར་བསྐྱེད་པར་བགྱིའོ། །དེ་ལྟར་སེམས་བསྐྱེད་པ་དེ་དག་གི མཐུ་དང་དཔལ་ལ་
བརྟེན་ནས་བདག་དང་བདག་ལ་འབྲེལ་བ། ནམ་མཁའ་དང་མཉམ་པའི་སེམས་ཅན་
ཐམས་ཅད། མྱུར་དུ་བླ་ན་མེད་པ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་
པར་གྱུར་ཅིག །ཅེས་ངག་ཏུ་བརྗོད་ཅིང་ཡིད་ལ་བསྐྱེད་པས། སེམས་བསྐྱེད་པས་ནི་
གཞན་དོན་བྱེད། ཡང་དག་བྱང་ཆུབ་དེ་ཡིས་འགྲུབ། ཅེས་བྱ་སྟེ། སྔོན་གྱི་སངས་རྒྱས་
དང་གཡུང་དྲུང་སེམས་དཔའ་རྣམས་ཀྱང་། བྱང་ཆུབ་ཀྱི་སེམས་རིན་པོ་ཆེ། བསྐྱེད་
པ་འདི་དག་ལ་བརྟེན་ནས། ཐར་པ་རིན་པོ་རྒྱུན་གྱི་ལམ་ལ་སེམས་ཅན་རྣམས་ཞུགས་
ཏེ་སངས་རྒྱས་སོ། །དེས་ན་བོན་ཐམས་ཅད་ཀྱི་སྔོན་དུ་འགྲོ་བ་སེམས་བསྐྱེད་པ་གལ་
ཆེ་བར་གསུངས་སོ། །
གསུམ་པ་སྐྱབས་སུ་འགྲོ་བ་ལའང་གཉིས་ཏེ། སྐྱབས་ཡུལ་བསྒོམ་པ་དང་། སྐྱབས་
སུ་འགྲོ་བའི་ཚིག་བཤད་དང་གཉིས་སོ། །དེ་ལ་སྐྱབས་སུ་འགྲོ་བའི་ཡུལ་བསྒོམ་པ་ལ།
སེམས་བསྐྱེད་པ་དེ་དག་ལ་བརྟེན་ནས། རང་གི་མདུན་གྱི་ནམ་མཁའ་ལ། ཉི་མ་ཟླ་
བ་པད་མ་བརྩེགས་པའི་གདན་གྱི་སྟེང་ན། རྫོགས་སྐུ་ཚད་མེད་འོད་ལྡན་སྐུ་མདོག་
དམར་པོ་པད་མ་ར་གའི་མདོག་འདྲ་བ། ཞལ་གཅིག་ཕྱག་གཉིས་ལོངས་སྤྱོད་རྫོགས་
པའི་རྒྱན་གྱིས་བརྒྱན་པ། ཕྱག་ན་དབང་བསྒྱུར་གྱི་འཁོར་ལོ་རྩིབས་བརྒྱད་པ་བསྣམས་
པ། དེ་ཡི་དབུ་ཐོག་ཏུ་ལོངས་སྤྱོད་རྫོགས་པའི་སྐུ་དང༌། ཞིང་ཁམས་ལྔར་གསལ་
214

སེམས་སྡེ། ཉམས་ལེན་གསལ་སྒྲོན།
བ། དེ་ཡི་གཡས་སུ་སྐུ་གསུམ་འབྱུང་གནས་དཔོན་གསས་བླ་མ། གཡོན་དུ་འགྲོ་
བའི་མགོན་སྐྱབས་དུས་གསུམ་བདེར་གཤེགས། རྒྱབ་ཏུ་བསྟན་པའི་རྒྱལ་མཚན་སྐུ་
གདུང་གསུང་རབ། མདུན་དུ་འགྲོ་བའི་འདྲེན་སྟོན་ཕྱོགས་བཅུའི་གཤེན་རབ། གཞན་
ཡང་རྩ་བ་བརྒྱུད་པར་བཅས་པའི་བླ་མ་བརྒྱུད་པ། རྒྱུད་སྲུང་དབལ་མོ་དང་བཅས་
པ་རྣམས་ཀྱིས་བསྐོར་ནས། ནམ་མཁའ་ལ་གཞའ་སྤྲིན་གཏིབ་པ་ལྟར་དུ་བཞུགས་
པར་བསྒོམ། དེ་ལ་འོད་ཟེར་ཡར་འཕྲོས་ཡེ་ཤེས་སེམས་དཔའ་དེ་འདྲ་བ་རྣམས་སྤྱན་
དྲངས་ནས་བསྐྱེད་པ་རྣམས་ལ་ཐིམ་པས། གཉིས་མེད་ལས་ཀྱི་སེམས་དཔའ་གྱུར་
པར་བསམ། དེ་དག་ལ་དད་པ་དང་མོས་པའི་སྒོ་ནས་ཚུལ་ནི་ཁས་ཉེན་པོས་སྐྱབས་
འཚོལ་བ་འམ། མ་ཕྱིར་བུ་འབྲེང་བ་ལྟར་འགྲོ་སྟེ། ཚིག་བཤད་ནི། སྤྱིར་གཡུང་དྲུང་
གནས་བཞི་ལ་སྐྱབས་སུ་འགྲོ་སྟེ། ཨེ་མ་ཧོ། ཡུལ་མཆོག་གནས་བཞི་གོ་ཆ་བཙན་པོའི་
རྫོང་། ནོར་བུ་ལྟ་བུ་གཙུག་གི་རྒྱན་དུ་དཀོན། མ་རིག་མུན་སེལ་སྣང་གསལ་སྒྲོན་མེའི་
མཆོག །སྐུ་གསུམ་འབྱུང་གནས་དཔོན་གསས་བླ་མ་ལ། གུས་པས་ཕྱག་འཚལ་དང་
བས་སྐྱབས་སུ་མཆི། ཉིན་སྐར་ལྟ་བུ་ཐུགས་རྗེ་འབྱུང་གནས་དཀོན། ཐར་ལམ་བདེ་
འབྱེད་ས་མཁན་ལམ་གྱི་མཆོག །འགྲོ་བའི་མགོན་སྐྱབས་དུས་གསུམ་བདེར་གཤེགས་
ལ། གུས་པས་ཕྱག་འཚལ་དང་བས་སྐྱབས་སུ་མཆི། གཞའ་ཚོན་ལྟ་བུ་སྣང་སྲིད་རྒྱན་
དུ་དཀོན། ལྐུགས་པ་ཁ་འབྱེད་གྲོལ་བ་ལྗགས་ཀྱི་མཆོག །བསྟན་པའི་རྒྱལ་མཚན་སྐུ་
གདུང་གསུང་རབ་ལ། གུས་པས་ཕྱག་འཚལ་དང་བས་སྐྱབས་སུ་མཆི། ཨུད་འབར་
ལྟ་བུ་དགེ་ལ་འདུན་སྤྱོད་དཀོན། བློ་སྒྲོམ་གོ་འབྱེད་འཕྲུལ་གྱི་ལྡེ་མིག་མཆོག །འགྲོ་
བའི་འདྲེན་སྟོན་ཕྱོགས་ཅུའི་གཤེན་རབ་ལ། གུས་པས་ཕྱག་འཚལ་དང་བས་སྐྱབས་
སུ་མཆི། ཞེས་སྐྱབས་སུ་འགྲོ་བའོ། །སྒོས་སུ་དུས་གསུམ་བདེར་གཤེགས་དང་། སྐུ་
གསུམ་གྱི་སངས་རྒྱས་དང་། དཔོན་གསས་བླ་མ་བརྒྱུད་པ་དང་བཅས་པ་རྣམས་
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལ། སྐྱབས་སུ་འགྲོ་སྟེ། ཨེ་མ་ཧོ། མི་མངོན་དབྱིངས་ནས་ཐུགས་རྗེས་ཡོངས་ལ་ཁྱབ།
ཐུགས་རྗེ་བཞི་ལྡན་ཚད་མེད་ཉི་མའི་ཟེར། མཁྱེན་བརྩེའི་དགོངས་སྤྱོད་མ་ལུས་ཕུན་
སུམ་ཚོགས། སྔོན་དང་མ་འོངས་ད་ལྟའི་བདེ་བར་གཤེགས། རང་བཞིན་ལྷུན་གྲུབ་
སྐུ་གསུམ་རྫོགས་སངས་རྒྱས། དགོངས་བརྒྱུད་རྣམ་དག་དཔོན་གསས་བླ་མ་རྗེ། གུས་
པས་ཕྱག་འཚལ་དང་བས་སྐྱབས་སུ་མཆི། རྒྱལ་བའི་དཀྱིལ་འཁོར་བཟང་ཞིང་ཉམས་
དགའ་བ། མི་ཕམ་མགོན་གྱུར་རྒྱལ་སྲས་འཕགས་པའི་ཚོགས། གུས་པས་ཕྱག་འཚལ་
དང་བས་སྐྱབས་སུ་མཆི། ཞེས་སྐྱབས་སུ་འགྲོ་བའོ། །ཡང་སྒོས་རང་སེམས་སངས་
རྒྱས་ལ་སྐྱབས་སུ་འགྲོ་སྟེ།
ཨེ་མ་ཧོ། ཀུན་གཞི་ཁྱབ་བདལ་ཆེན་པོའི་དཀྱིལ་འཁོར་ནས། རང་རིག་དྲི་མེད་
རྣམ་དག་སངས་རྒྱས་སྐུ། ཀ་དག་ལྷུན་གྲུབ་རང་བཞིན་འདུས་མ་བྱས། མ་བཅོས་སྤྲོས་
བྲལ་རང་སེམས་བོན་སྐུ་ལ། གུས་པས་ཕྱག་འཚལ་དང་བས་སྐྱབས་སུ་མཆི། སྐྱབས་
གནས་དམ་པ་འགྲོ་བའི་སྐྱབས་གཅིག་པོ། སྐད་ཅིག་འདུ་འབྲལ་མེད་པར་སྐྱབས་སུ་
མཆི། ཐུགས་རྗེས་བཏང་འབྲལ་མེད་པར་བཟུང་དུ་གསོལ། རང་རིག་བདག་མེད་ཡེ་
ཤེས་རྟོགས་པ་དང་། སྐུ་དང་ཞིང་ཁམས་རྫོགས་པར་མཛད་དུ་གསོལ། ཞེས་སྐྱབས་
སུ་འགྲོ་བ་ཐུན་དང་གྲངས་སུ་བཅད་ལ། སྐྱབས་སུ་འགྲོ་བས་ངན་འགྲོའི་འཇིགས་པ་
མ་ལུས་བསྐྱབས་ཤིང་བྱང་ཆུབ་སྒྲུབ་པའི་ལམ་ལ་བར་ཆད་མེད་པར་མཐར་ཕྱིན་ཏེ།
བདག་གཞན་གྱི་དོན་གཉིས་འགྲུབ་པ་སེམས་བསྐྱེད་སྐྱབས་འགྲོའི་ཁྲིད་དོ། །གསུམ་པ་
སྡིག་པ་བཤགས་ཤིང་དྲིན་ལན་གྱི་མ་འདལ་འབུལ་བ་ལ། ཐོག་མར་སྡིག་སྒྲིབ་བཤགས་
པ་ནི། རང་གི་ལུས་ངག་ཡིད་གསུམ་དྭངས་བའི་སྒོ་ནས། ཚེ་རབས་ནས་བསགས་
པའི་སྡིག་སྒྲིབ་རྣམས་བཤགས་ཏེ་དེ་ཡང་སྐྱབས་ཡུལ་གྱི་ལྷ་ཚོགས་རྣམས་ཀྱི་མདུན་དུ།
ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱིས་འགྱོད་པ་དང་སུན་པའི་ཚུལ་
216

སེམས་སྡེ། ཉམས་ལེན་གསལ་སྒྲོན།
གྱིས་བཤགས་ཏེ། ཚིག་བཤད་ནི། ན་མོ་བོན་དབྱིངས་ཁྱབ་བདལ་ཆེན་པོའི་དཀྱིལ་
འཁོར་ནས། བོན་སྐུ་རབ་འབྱམས་རྒྱལ་བ་ཀུན་ཏུ་བཟང་། ལོངས་སྐུ་རྒྱལ་བ་རིགས་
ལྔ་ཐུགས་རྗེ་ཅན། རྫོགས་སྐུ་གཤེན་ལྷ་དཀར་པོ་མཚན་དཔེ་ལྡན། །སྐུ་གསུམ་བདེར་
གཤེགས་སངས་རྒྱས་འོད་དུ་སྣང་། འོད་ལས་རྒྱུ་བསྐྱེད་འོད་ཀྱི་དཀྱིལ་འཁོར་རྫོགས།
འོད་ཀྱི་རང་བཞིན་སྣང་བས་ཡོངས་ལ་ཁྱབ། རྫོགས་པ་ཆེན་པོ་དཀྱིལ་འཁོར་ཡི་དམ་
ལྷ། དུས་འདིར་བདག་ལ་གསན་ཅིང་དགོངས་སུ་གསོལ། མཁའ་ལྟར་རྣམ་དག་ལྷུན་
གྲུབ་གཞལ་ཡས་ནས། ཚད་མེད་འོད་ལྡན་བདེར་གཤེགས་དགོངས་པའི་རྒྱུད། ཐུགས་
རྗེའི་བྱིན་རླབས་དབང་རྒྱུད་ཟམ་མ་ཆད། མཁྱེན་བརྩེའི་དགོངས་སྤྱོད་ཡེ་ཤེས་སྣང་
མེ་ཡིས། མ་རིག་བློ་ཡི་མུན་པ་སེལ་མཛད་པའི། རྫོགས་པ་ཆེན་པོའི་དོན་གྱི་བརྒྱུད་
པ་རྣམས། དུས་འདིར་བདག་ལ་གསན་ཅིང་དགོངས་སུ་གསོལ། བདག་དང་མཐའ་
ཡས་སེམས་ཅན་ཐམས་ཅད་ཀྱི། ཐོག་མ་མེད་ནས་ད་ལྟ་ཡན་ཆད་དུ། ཀུན་གཞི་སྐྱེ་
མེད་བོན་ཉིད་ངོ་མ་ཤེས། རོལ་པ་འགག་མེད་སེམས་ཉིད་དོན་མ་རྟོགས། མ་རིག་མ་
རྟོགས་ལོག་པར་རྟོག་པ་ཡིས། ཡང་དག་དོན་དང་འགལ་བར་གྱུར་པ་རྣམས། མཁྱེན་
ལྡན་བླ་མ་དམ་པ་བཀའ་དྲིན་ཅན། གཡུང་དྲུང་གནས་གཞི་བདེར་གཤེགས་ཐུགས་རྗེ་
ཅན། རྒྱལ་བ་དཀྱིལ་འཁོར་ལྷ་ཚོགས་རྣམས་ལ་བཤགས། ཐུགས་རྗེས་བདག་གི་སྐྱོན་
སྒྲིབ་བྱང་བར་མཛོད། མདོར་ན་བདག་གི་སྙིང་པོ་བྱང་ཆུབ་སེམས། བཤགས་དང་
སྦྱངས་མེད་མཚན་མ་རང་སར་དག ། སྐྱེ་འགག་མེད་པ་བོན་ཉིད་དབྱིངས་སུ་མཐོལ།
ཉིད་ལ་ཉིད་རོལ་དངོས་གྲུབ་མ་ལུས་པ། ཐོགས་པ་མེད་པ་བདག་ལ་བསྩལ་དུ་གསོལ།
ན་མ་ཨ་དཀར་གཤའ་ཡ་ནི་ཤག་ས་ལེ་སང་ངེ་ཡེ་སྭཱཧཱ། ཞེས་པས། ཚེ་རབས་ནས་
བསགས་པའི་བག་ཆགས་དང་སྡིག་སྒྲིབ་ཐམས་ཅད་བྱང་ཞིང་དག་ནས་མཁྱེན་པའི་ཡེ་
ཤེས་མ་ལུས་པ་རང་རིག་སྒྲིབ་པ་མེད་པའི་དཀྱིལ་འཁོར་དུ་རྫོགས་པར་བསམ། སྡིག་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
སྒྲིབ་བཤགས་པའི་ཡན་ལག་བསྟན་པའོ། །གཉིས་པ་སྡིག་པ་མ་ལུས་པ་དག་པའི་རྟིང་
ལ། དྲིན་ལན་གྱི་མ་འདལ་འབུལ་བར་བྱ་སྟེ། དེ་ཡང་རང་གི་དངོས་འབྱོར་ཡིད་སྤྲུལ་
གྱི་མཆོད་ཡོན་དང༌། རྫས་ཀྱི་ཡོ་བྱད་མ་ལུས་པ་དེ་དག་ཐམས་ཅད་འབྱོར་ལྕོགས་
གང་ཡོད་ཀྱི་སྒོ་ནས། ཆགས་པ་མེད་པའི་བློས་བླང་ལ་རྒྱུ་བསོད་ནམས་ཀྱི་ཚོགས་གང་
ནས་གང་དུ་བསགས་པར་བྱ། དེ་ལྟར་མ་གྲུབ་ཀྱང་རིན་པོ་ཆེ་སྣ་ལྔའམ་རྡོ་ཤིང་ས་ཡི་
སྟེགས་བུ་གང་ཡང་རུང་བར། སྟོང་གསུམ་གྱི་སྟོང་འཇིག་རྟེན་གྱི་ཁམས་དཔག་ཏུ་
མེད་པར་དམིགས་ཤིང་ཕྱི་བར་བྱ་སྟེ། ན་མ་ཨ་དཀར་གཤའ་ཡ་ནི་ཤག་ས་ལེ་སང་ངེ་
ཡེ་སྭཱཧཱ། བོན་ཉིད་ཡེ་ནས་རྣམ་པར་དག་པ་བཞིན། སེམས་ཉིད་དེ་བཞིན་རྣམ་པར་
དག་པ་སྟེ། བག་ཆགས་སྒྲིབ་པ་མ་ལུས་བསལ་བའི་ཕྱིར། གསལ་བའི་མཎྜལ་ཡོངས་སུ་
ཕྱི་བར་བགྱིའོ། །ན་མ་ཨ་དཀར་གཤའ་ཡ་ནི་ཤག་ས་ལེ་སང་ངེ་ཡེ་སྭཱཧཱ། ཨ་ཡཾ་རཾ་མཾ་ཁཾ་
ཧཱུྃ། ཞེས་པས། བདག་ཉིད་སྟོང་འཁོར་ལོ་བསྒྱུར་བའི་རྒྱལ་པོ། གཤེན་འདོད་པ་དགུ་
འགྱུར་གྱི་སྐུར་གྱུར་པའི་མདུན་དུ། ཨ་ལས་ནམ་མཁའི་དཀྱིལ་འཁོར། སྟོང་གསལ་རྒྱ་
ཁྱོན་ཚད་ལས་འདས་པ། ལྟེ་བ་ཨ་ཡིས་མཚོན་པ། ཡཾ་ལ་རླུང་གི་དཀྱིལ་འཁོར་ལྗང་གུ་
རྡོ་རྗེ་རྒྱ་གྲམ། ལྟེ་བ་ཡཾ་གིས་མཚོན་པ། རཾ་ལ་མེ་ཡི་དཀྱིལ་འཁོར་དམར་པོ་གྲུ་གསུམ།
ལྟེ་བ་རཾ་གྱིས་མཚོན་པ། མོ་ལ་ཆུ་ཡི་དཀྱིལ་འཁོར་སྔོ་ལ་ཟླུམ་པོ། ལྟེ་བ་མཾ་གིས་མཚོན་
པ། ཁཾ་ལ་དབང་ཆེན་གསེར་གྱི་ས་གཞི། གྲུ་བཞི་དགོས་འདོད་འབྱུང་བ། ལྟེ་བ་ཁཾ་
གིས་མཚོན་པ། དེ་ཡི་སྟེང་དུ་ཧཱུྃ་ལས་རིན་པོ་ཆེ་ཡི་རི་རབ་གྲུ་བཞི། བང་རིམ་བརྒྱད་
དང་ལྡན་པ། རྩ་བ་བརྟན་པ། ཁ་ཁྱེར་ཡེར་བ། དེ་ཡི་སྟེང་དུ་རྣམ་པར་རྒྱལ་བའི་ཁང་
བཟང་། ཉམས་དགའ་བ་ཡིད་དུ་འོང་བ། དེའི་ཕྱོགས་བཞིར་ཚལ་ཆེན་པོ་བཞི། བྱང་
ཤར་དུ་དཔག་བསམ་གྱི་ལྗོན་ཤིང་། བྱང་ནུབ་དུ་ཨར་མོ་ལི་ཀའི་རྡོ་ལེབ། ལྷོ་ཤར་དུ་
ཨུད་དུ་འབར་བའི་མེ་ཏོག ། ལྷོ་ནུབ་ཏུ་མཚལ་རི་ལྷ་ཡི་འདུན་ས། ལྷ་ཡི་དབང་པོ་ཆེན་
218

སེམས་སྡེ། ཉམས་ལེན་གསལ་སྒྲོན།
པོའི་སྤྱོད་ཡུལ། ཉེ་དབང་གི་རྒྱལ་པོ་སུམ་ཅུ་རྩ་གཉིས་ཀྱི་ཕོ་བྲང༌། མ་རྨོས་པའི་ལོ་ཏོག
བདུད་རྩི་ཁྲུས་ཀྱི་རྫིང་བུ། ཡན་ལག་བརྒྱད་ལྡན་གྱི་སྡོང་པོ། ར་ས་ཡ་ན་ཡི་ནགས་
ཚལ། འདོད་འཇོ་བདུད་རྩིའི་བ་མོ། དྲི་ཞིམ་སྤོས་ཀྱི་གླང་པོ་ལས་སོགས། ལོངས་སྤྱོད་
ཕུན་སུམ་ཚོགས་པ། ཕྱི་རོལ་དུ་གསེར་གྱི་རི་བདུན། བྱིང་རྒོད་གསིང་བ། རོལ་པའི་
མཚོ་བདུན་ཚ་གདུང་སེལ་བ། དེ་ཡི་ཕྱོགས་བཞིར། ཤར་ལུས་འཕགས་པོ་ཟླ་གམ་དུང་
ལས་གྲུབ་པ། བུམ་པ་ཟླུམ་པོས་བརྒྱན་པ། བྱང་སྒྲ་མི་སྙན་གྲུ་བཞི་གསེར་ལས་གྲུབ་པ།
དཔག་བསམ་ཤིང་གིས་བརྒྱན་པ། ནུབ་བན་གླང་སྤྱོད་ཟླུམ་པོ་ཟངས་ལས་གྲུབ་པ།
འདོད་འཇོའི་བ་ཡིས་བརྒྱན་པ། ལྷོ་འཛམ་བུ་གླིང་སོག་ཀ་གཡུ་ལས་གྲུབ་པ། འདོད་
འབྱུང་གི་ནོར་བུས་བརྒྱན་པ། གཞན་ཡང་གླིང་བཞི་ཡི་གཡས་གཡོན་དུ། གླིང་ཕྲན་
བརྒྱད་ཀྱིས་བརྒྱན་པ། ཤར་དུ་གསེར་གྱི་ཉི་མ། ནུབ་ཏུ་དུང་གི་ཟླ་བ། བྱང་དུ་བཀྲ་
ཤིས་རྫས་བརྒྱད། ལྷོ་རུ་རིན་ཆེན་ནོར་བདུན། མཐའ་ཡི་ལྕགས་རི་མུ་ཁྱུད་དང་བཅས་
པ། སྟོང་གསུམ་གྱི་སྟོང་ཆེན་པོ་དང༌། འཇིག་རྟེན་གྱི་ཁམས་རབ་འབྱམས་དཔག་ཏུ་
མེད་པ། འོག་མིན་འཐུག་པོ་བཀོད་པའི་ཞིང་ཁམས་ཀྱང་གྲངས་ལས་འདས་པ། ཀུན་
ཏུ་བཟང་པོ་རྒྱལ་བ་རྒྱ་མཚོའི་ཞིང་དུ་སྤྲུལ་ལ་འབུལ། གཞན་ཡང་རང་གི་ཕ་མ་ཤ་ཉེ།
ཡུལ་ཞིང་བང་ཁང་རྒྱན་ལས་སོགས་པ། ཆགས་པ་དང་ཞེན་པ་མེད་པའི་བློས་འབུལ་
བར་བྱ་ཞིང་། ཚིག་བཤད་ནི། རབ་འབྱམས་ཞིང་ཁམས་དཔག་ཏུ་མེད་པ་ནས། ཀུན་
ཏུ་བཟང་པོ་རྒྱལ་བ་རྒྱ་མཚོའི་ཞིང་། དེ་སྙེད་ཞིང་དེར་ཅི་སྙེད་མཆོད་ཡོན་རྫས། སྟོང་
གསུམ་རིན་ཆེན་གསེར་གྱི་ས་གཞི་ལ། རི་རབ་གླིང་བཞི་གླིང་ཕྲན་ལྕགས་རིར་བཅས།
ཉི་མ་ཟླ་བ་དཔག་བསམ་ལྗོན་པ་ཤིང་། རིན་ཆེན་ནོར་བདུན་བཀྲ་ཤིས་རྫས་བརྒྱད་
དང༌། གཟུགས་སྒྲ་དྲི་རོ་རེག་རྒྱན་བོན་དང་གཏེར། མར་མེ་མེ་ཏོག་བདུག་སྤོས་ཞལ་
ཟས་དང་། བླ་བྲེ་འཕེན་གདུགས་རྔ་ཡབ་སིལ་སྙན་དང༌། ལྷ་རྫས་དྲི་ཆབ་རོལ་མོ་སྣ་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ཚོགས་དང་། སྟོང་གསུམ་འདི་དང་ཞིང་ཁམས་གཞན་དག་དང་། གཞན་དག་ཞིང་
དང་ཕ་རོལ་འཇིག་རྟེན་དང་། ནམ་མཁའི་མཐར་གཏུག་མཐའ་ཀླས་འཇིག་རྟེན་
ན། ཇི་སྙེད་མཆོད་ཡོན་མ་ལུས་ཡོད་པ་དང་། དེ་སྙེད་བདག་གི་གུས་པས་བཤམ་པ་
འདི། རྒྱལ་བ་སྲས་བཅས་དཀྱིལ་འཁོར་ལྷ་ལ་འབུལ། རྒྱལ་བ་རྒྱ་མཚོའི་ཞིང་ཁམས་
རྣམ་དག་ཏུ། མཆོད་སྤྲིན་ནམ་མཁའི་མཐའ་དང་མཉམ་གྱུར་ཅིག །འཇིག་རྟེན་
ཁམས་འདིར་དབུལ་ཞིང་ཕོངས་པ་དང་། མི་དགེ་ཉེས་སོགས་འདོད་པས་གདུང་བ་
ལ། འདོད་དགུའི་ལོངས་སྤྱོད་ཆར་དུ་འབབ་གྱུར་ཅིག །བཀའ་སྐྱོང་སྲུང་མ་དམ་ཅན་
རྒྱ་མཚོའི་ཚོགས། གཡུང་དྲུང་བསྟན་པ་དར་ཞིང་རྒྱས་གྱུར་ཅིག །མ་རིག་མུན་སེལ་
རང་རིག་ཡེ་ཤེས་འོད། གསལ་བའི་སྒྲོན་མེ་རབ་ཏུ་འབར་བ་ཡིས། སྐྱེ་འགྲོ་ཅི་སྲིད་བོན་
ཉིད་དབྱིངས་གཞོལ་ནས། བསྐལ་བའི་མཐར་ཡང་ནུབ་པ་མེད་པ་དང་། འབར་བ་
ཆེན་པོས་ཡོངས་སུ་ཁྱབ་འགྱུར་ཅིག ། ཨ་ཨཱ་ཧཱུཾ་རཾ་ཛ། དྲུང་ཟད་རི་རང་ཟད་མིན་ཧ་ར།
ཨུ་ཡ་ཨོཾ་ཨ། ཞེས་འབུལ་ཞིང་། དུས་གསུམ་འམ་དུས་དྲུག་མ་ཆགས་པར། རྒྱུན་དུ་མ་
ཆགས་པར་བརྩོན་པར་བྱའོ། །བསྡུ་བ་ནི། བོན་ཉིད་རབ་འབྱམས་ཡེ་ནས་མི་འགྱུར་
སྟེ། བོན་ཅན་མཚན་མ་མི་རྟག་སྐད་ཅིག་མ། མཚན་མ་རྫས་དང་དམིགས་པའི་རྟེན་
རྣམས་ཀྱང་། དངོས་པོ་མེད་པ་བོན་ཉིད་དབྱིངས་སུ་བསྐྱོད། ཨ་ཧ་ར་མུ་ཡེ་སྤྱོད་ཕྱོད་
ས་ལེ་སཱཧཱ། ཞེས་བསྡུ་བའོ། །བསྐལ་བར་བསགས་པའི་བསོད་ནམས་ཀྱི་རྒྱུན་མི་འཆད་
པ། ཚོགས་སོགས་མ་འདལ་གྱི་ཁྲིད་བསྟན་པའོ། །བཞི་པ་སྔོན་དུ་འགྲོ་བའི་ཐབས་དེ་
དག་ལ་བསྟེན་ནས་ཐུགས་རྗེའི་བྱིན་རླབས་འབྱུང་ཞིང་། མཆོག་ཐུན་མོང་དངོས་གྲུབ་
རྫོགས་པ་གསོལ་བ་གདབ་པའི་ལེའུ་སྟོན་ཏེ། དེ་ལ་དོན་རྣམ་པ་གསུམ་སྟེ། གསོལ་བ་
གདབ་པའི་ཡུལ་སྒོམ་པ་དང་། གསོལ་བ་གདབ་པ་དང་། སྐུ་གསུང་ཐུགས་ཀྱི་དབང་
ཞུ་ཞིང་། སེམས་མཉམ་པར་བཞག་པ་དང་གསུམ་མོ། །དང་པོ་ཡུལ་བསྒོམ་པ་ནི།
220

སེམས་སྡེ། ཉམས་ལེན་གསལ་སྒྲོན།
རང་གི་སྤྱི་བོའི་གཙུག་ཏུ་ཉི་མ་ཟླ་བ་པད་མ་བརྩེགས་པའི་གདན་གྱི་སྟེང་དུ་རྩ་བའི་བླ་
མ་ལོངས་སྤྱོད་རྫོགས་པའི་ཆ་ལུགས་སུ་བཞུགས་པ། དེ་ཡི་སྤྱི་གཙུག་ཏུ་ཡར་ལ་བརྒྱུད་
པའི་བླ་མ་རྣམས་མུ་ཏིག་རྩ་ལ་བརྒྱུས་པ་བཞིན་དུ། ཡེ་ཉིད་ཀྱི་སྟོན་པ་ཀུན་ཏུ་བཟང་
པོ་ལ། མ་ཐུག་གི་བར་དུ་བཞུགས་པར་གསལ་གདབ། དེ་དག་ལ་དད་པ་དང་མོས་པ་
བསྐྱེད་ནས། གསོལ་བ་གདབ་སྟེ། །
ཨེ་མ་ཧོ། བོན་དབྱིངས་ཁྱབ་བདལ་ཆེན་པོའི་ཕོ་བྲང་ན། དབྱིངས་ཉིད་ཀུན་ཏུ་
བཟང་པོ་ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་
ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས།
རང་བཞིན་ལྷུན་ལ་རྫོགས་པའི་ཞིང་ཁམས་ན། ལོངས་སྐུ་རྒྱལ་བ་རིགས་ལྔ་ལ་གསོལ་
བ་འདེབས། རྣམ་རྟོག་འགྱུ་བྱེད་ཤེས་པ་རང་སར་གྲོལ། མི་རྟོག་ཡེ་ཤེས་སྤྲོས་བྲལ་
ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། འོག་མིན་དགའ་
ལྡན་དག་པའི་གནས་མཆོག་ན། རྫོགས་སྐུ་ཚད་མེད་འོད་ལྡན་ལ་གསོལ་བ་འདེབས།
རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ།
ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། བར་ལྷ་འོད་གསལ་གསང་བའི་གྲུབ་
གནས་ནས། སྤྲུལ་སྐུ་འཕྲུལ་གཤེན་སྣང་ལྡན་ལ་གསོལ་བ་འདེབས། རྣམ་རྟོག་འགྱུ་
བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་
རྫོགས་པ་ཆེན་པོར་བྱིན་གྱིས་རློབས། དགའ་བ་མེ་ཏོག་མཛེས་པའི་ཕོ་བྲང་ན། ཡུམ་
ཆེན་བཟང་ཟ་རིང་བཙུན་ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་
ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་
གྱིས་རློབས། གཡུ་ལུང་ཤེལ་བྲག་གསང་བའི་བསྒྲུབ་གནས་ན། སློབ་དཔོན་འཆི་མེད་
གཙུག་ཕུད་ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་
221

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས།
གཡུང་དྲུང་བདུད་འཇོམ་གསང་བའི་གྲུབ་གནས་ན། གཤེན་ཆེན་གསང་བ་འདུས་པ་
ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་
བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། དབལ་རི་ཟུར་
གསུམ་ཚལ་གྱི་གྲུབ་གནས་སུ། དབལ་བོན་སྟག་ལ་མེ་འབར་ལ་གསོལ་བ་འདེབས།
རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ།
ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། མཚལ་རི་ལྷ་མདུན་གསང་བའི་
གྲུབ་གནས་སུ། ལྷ་བོན་ཡོངས་སུ་དག་པ་ལ་གསོལ་བ་འདེབས། རྣམ་རྟོག་འགྱུ་བྱེད་
ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་
པ་ཆེན་པོར་བྱིན་གྱིས་རློབས། རྒྱལ་མཁར་བ་ཆོད་གསང་བའི་གྲུབ་གནས་སུ། རྒྱལ་
གཤེན་མི་ལུས་བསམ་ལེགས་ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་
གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་
བྱིན་གྱིས་རློབས། ཆུ་མིག་བརྒྱད་ཅུ་གསང་བའི་གྲུབ་གནས་སུ། ཀླུ་གྲུབ་ཡེ་ཤེས་སྙིང་
པོ་ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་
སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། རི་རྒྱལ་
ལྷུན་པོ་གསང་བའི་གྲུབ་གནས་སུ། ནམ་མཁའ་སྣང་བ་མདོག་ཅན་ལ་གསོལ་བ་
འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་
གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། ཁྱུང་ལུང་དངུལ་མཁར་
གསང་བའི་གྲུབ་གནས་སུ། གྱེར་སྤུངས་དྲན་པ་ནམ་མཁའ་ལ་གསོལ་བ་འདེབས།
རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ།
ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། རྒྱུང་སྲུབ་ཤེལ་བྲག་གསང་བའི་གྲུབ་
222

སེམས་སྡེ། ཉམས་ལེན་གསལ་སྒྲོན།
གནས་སུ། སྟོང་ཆེན་དམུ་ཙ་གྱེར་མེད་ལ་གསོལ་བ་འདེབས། རྣམ་རྟོག་འགྱུ་བྱེད་
ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་
པ་ཆེན་པོར་བྱིན་གྱིས་རློབས། མཁའ་ཀློང་ཡངས་པ་ཅན་གྱི་གནས་མཆོག་ན། བཀའ་
སྐྱོངས་ཡེ་ཤེས་དབལ་མོ་ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་
ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་
གྱིས་རློབས། འཛམ་གླིང་འགྲོ་བ་འདུལ་བའི་ཞིང་མཆོག་ན། སྤྲུལ་སྐུ་བློ་ལྡན་སྙིང་པོ་
ལ་གསོལ་བ་འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་
སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། བཀའ་
རྒྱུད་བསྟན་པ་འཛིན་པའི་གྲུབ་གནས་སུ། ཟབ་ལམ་བརྒྱུད་པའི་བླ་མ་ལ་གསོལ་བ་
འདེབས། རྣམ་རྟོག་འགྱུ་བྱེད་ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་
གྱིས་གྲུབ། ཁྱབ་བདལ་རྫོགས་པ་ཆེན་པོར་བྱིན་གྱིས་རློབས། སྤྱི་གཙུག་ཉི་ཟླ་པད་མའི་
གདན་སྟེང་དུ། དྲིན་ཆེན་རྩ་བའི་བླ་མ་ལ་གསོལ་བ་འདེབས། རྣམ་རྟོག་འགྱུ་བྱེད་
ཤེས་པ་རང་གྲོལ་ནས། མི་རྟོག་ཡེ་ཤེས་སྤྲོས་བྲལ་ལྷུན་གྱིས་གྲུབ། ཁྱབ་བདལ་རྫོགས་
པ་ཆེན་པོར་བྱིན་གྱིས་རློབས། ཞེས་གསོལ་བ་བཏབ་པས། བྱིན་རླབས་ཆུ་ཡིས་བདག་
རྒྱུད་བཀྲུ། ཡིག་འབྲུ་གསུམ་གྱི་དབང་བསྐུར་ཞུ། སྐྱབས་གནས་འོད་ཞུ་རང་ལ་ཐིམ།
བླ་མ་དམ་པའི་ཐུགས་རྒྱུད་དང༌། རང་གི་བྱང་ཆུབ་སེམས་རྒྱུད་གཉིས། གཉིས་མེད་
གཅིག་ཏུ་བྱིན་གྱིས་རློབས། མཚན་བཅས་ཐབས་ཀྱི་ལག་ལེན་ལ། གསོལ་བ་གདབ་
པའི་ཡུལ་བསྟན་པའོ། །མཚན་མེད་ཀྱི་ཉམས་ལེན་ནི། ཐབས་དྲུག་གསལ་བའི་སྒྲོན་མ་
ལྟར་བྱའོ། །རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས་སྔོན་འགྲོའི་ཉམས་
ལེན་རྫོགས་སོ། །
223

རྫོགས་པ་ཆེན་པོ་ནམ་མཁའ་སྤྱི་གཅོད་ཀྱི་
ཉམས་ལེན་གནད་ཀྱི་མན་ངག་
བཞུགས་སོ། །
༄༅། །ཀུན་ཏུ་བཟང་པོ་ཐུགས་རྗེ་རོལ་པ་ཆེ། ཐབས་ཆེན་རྫུ་འཕྲུལ་ལྷ་ལ་ཕྱག་
འཚལ་ལོ། །འདིར་རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ལས། ཉམས་
ལེན་གནད་ཀྱི་མན་ངག་ཅེས་བྱ་བ་སྟོན་ཏེ། དེ་ཡང་གྱེར་སྤུངས་ཆེན་པོ་དྲན་པ་ནམ་
མཁའ་ཁྱུང་ལུང་དངུལ་མཁར་གྱི་ནང་དུ་བཞུགས་ནས། རྗེས་འཇུག་སེམས་དཔའ་
བརྒྱད་ལ་རྫོགས་པ་ཆེན་པོའི་རྒྱུད་ལུང་གནང་བའི་དུས་སུ། སྟོང་དམུ་ཙ་གྱེར་མེད་
ཀྱིས་ཞུས་པ།
ཀྱེ་མ་རྒྱལ་སྲས་འགྲོ་བའི་མགོན། ལྔ་བརྒྱ་དྲན་པའི་ནམ་མཁའ་ལགས། རྫོགས་
པ་ཆེན་པོའི་དོན་དམ་ལས། མན་ངག་གནད་དུ་དྲིལ་བ་ཡི། ཉམས་སུ་ལེན་པའི་
གདམས་པ་གཅིག །བདག་ཅག་འཁོར་ལ་བཤད་དུ་གསོལ། ཞེས་ཞུས་པ་ལ། ཉོན་
ཅིག་དམུ་ཙ་གྱེར་མེད་གཤེན། སྤྱིར་ནི་རྫོགས་པ་ཆེན་པོ་ལ། ཉམས་སུ་ལེན་རྒྱུ་བླང་
བྱེད་དང་། ལེན་མཁན་བྱ་བ་མ་མཆིས་ཤིང་། སྣང་སྲིད་འཁོར་བ་མྱང་འདས་བོན།
ཐམས་ཅད་ཐིག་ལེ་ཉག་གཅིག་གི། སེམས་ཀྱི་འབྱུང་རྫོགས་ཡིན་ལགས་ཏེ། འོན་
ཀྱང་སེམས་ཅན་མ་རྟོགས་རྣམས། ཐབས་དང་ལམ་ལ་མ་ཁྲིད་ན། འཁོར་འདས་
224

སེམས་སྡེ། ཉམས་ལེན་གནད་ཀྱི་མན་ངག
ཉམས་ལན་
སེམས་སུ་མི་རྫོགས་ཤིང་། རང་རིག་མངོན་དུ་མི་འགྱུར་ནས། བརྗོད་མེད་དྲི་བྲལ་
མི་རྟོགས་པས། གདུལ་བྱའི་ཐབས་ལ་བརྟེན་པ་ཙམ། དེ་ཡང་རྣམ་པ་གསུམ་ཡིན་
ཏེ། དང་པོ་སེམས་ཀྱི་བཟུང་ཚུལ་དང་། བར་དུ་སེམས་ཀྱི་སྐྱོང་ཚུལ་དང་། ཐ་མ་
སེམས་ཀྱི་བཞག་ཚུལ་གསུམ། ཐབས་དྲུག་གསལ་བའི་ལག་ལེན་ལ། ཚུལ་གསུམ་
དག་གིས་གཟེར་ཐེབས་ན། རྫོགས་ཆེན་དོན་དམ་མཐར་ཕྱིན་འགྱུར། ཐབས་དྲུག་
ལག་ལེན་སྔོན་སོང་ནས། ལུས་པོ་ཆ་ལུགས་ལྔ་ལྡན་བྱ། སྒལ་ཚིགས་ཐིག་ཆེན་ལྟར་
དུ་བསྲང༌། མགྲིན་པ་ལྕགས་ཀྱུ་ལྟར་དུ་བཀུག །ཕྱག་ཞབས་མཉམ་བཞག་ལྟར་དུ་
བྱ། སྒོ་ལྔ་ལོངས་སྐུ་ལྟར་དུ་བཞག ། དེ་ལ་རྩ་གསུམ་གསལ་གདབ་པ། གཡས་དཀར་
གཡོན་དམར་དབུ་མ་མཐིང་། མར་སྣེ་ལྟེ་འོག་ཆ་ཡིས་སྒྲོག །ཡར་སྣེ་ཚངས་བུག་པད་
མའི་དབྱིབས། གཡས་གཡོན་རྣ་ལྟག་ཤངས་ཀྱི་སྒོ། འཕྲ་སྦོམ་མདའ་སྙུག་དྲག་ཞན་
ཙམ། དེ་ལ་གཡས་གཡོན་དབུ་མ་ཡི། རླུང་རོ་དགུ་ཐུབ་ནུས་པ་ཡིས། རང་ལུས་ཉོན་
མོངས་སྒྲིབ་དག་ནས། ཕྱི་ནང་ཕྲུ་མ་ཕུས་བཏབ་ལྟར། སྟོང་གསལ་འཛིན་མེད་ངང་
དུ་བསྒོམ། དེ་རྒྱབ་རླུང་སེམས་ཐིག་ལེ་གཉིས། འཇམ་རླུང་དལ་བུས་ནང་དུ་དྲོངས།
གཡས་གཡོན་འདུས་མདོར་གཅིག་ཏུ་དྲིལ། དཀར་ལ་དམར་བའི་མདངས་ཆགས་
པ། མཐིང་གི་འོད་ཆགས་བྱ་སྒོང་ཙམ། དབུ་མའི་ནང་བརྒྱུད་ཐུགས་ཀ་རུ། ལྷོད་དེ་
ལྟེམ་མེ་གནས་པར་བསྒོམ། དེ་ལ་མི་ཡེང་སེམས་གཏད་པས། ཡིད་ལ་མི་བྱེད་རྣམ་
གསུམ་གྱིས། ཤེས་པ་གཡོ་བྱེད་ངང་དུ་བཞག དེ་ལ་མི་ཡེང་སེམས་ཟིན་ན། ཡིད་
ཀྱི་འགྱུ་བྱེད་ཤེས་པ་ནི། སྟོང་གསལ་ནམ་མཁའི་ངོག་ལྟར་བུ། གཡོ་མེད་རྒྱ་མཚོའི་
གཏིང་ལྟར་གནས། ངག་གི་སྒྲ་ཚིག་བྱེ་བྲག་ནི། ལྐུགས་པ་བརྗོད་དང་བྲལ་བ་བཞིན།
པི་ཝང་རྒྱུན་ཐག་ཆད་ལྟར་གནས། ལུས་ཀྱི་བྱ་བྱེད་རྩོལ་བ་ནི། དུར་ཁྲོད་བསྐྱལ་བའི་
མི་རོའམ། སྐུ་གཟུགས་ལྡེར་སོ་ལྟ་བུར་བཞགས། གནས་པ་དེ་ལ་གོམས་པ་བསྐྱེད།
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གོམས་བཞིན་དོན་ལ་མི་གཡོའ་བའི། བདེ་སྟོང་གསལ་གསུམ་མི་རྟོག་ཉམས། གཅིག་
ཏུ་རྫོགས་སམ་རིམ་གྱིས་འཆར། གང་ཟག་ཤེས་པའི་རྒྱུད་ལས་སུ། སྔོན་གྱི་ལས་དང་
ད་ལྟའི་རྐྱེན། འབྱུང་བའི་ཆ་ཤས་ཆེ་ཆུང་དང་། བརྩོན་འགྲུས་ཉེར་ལེན་དྲག་ཞན་
གྱིས། ཉམས་ཀྱི་ཉམས་རྟགས་འཆར་བར་འགྱུར། གཉིས་པ་སེམས་ཀྱི་བསྐྱང་ཚུལ་
ལས། ཤེས་པ་རྐྱེན་ཁར་མ་སོང་བར། གཡེང་སྐྱོང་ལེ་ལོའི་བདུད་སྤངས་ནས། ཉིན་
དང་མཚན་མོ་མེད་པ་རུ། ཉིན་མཚན་ཐུན་བཞིར་ཉམས་སུ་བླང་། དེ་ཡང་གོང་དུ་
བསྟན་པ་ཡི། ཏིང་ངེ་འཛིན་ལས་བཞེངས་ནས་སུ། དབེན་ལ་དགའ་བའི་གནས་
དབང་དུ། རི་དྭགས་རྨས་མ་ལྟ་བུ་རུ། གཅིག་པུར་རི་ཁྲོད་ཉམས་སུ་བླང་། དོན་དུ་
རྫོགས་པ་ཆེན་པོ་ལ། ཉམས་སུ་བླང་རྒྱུར་མ་མཆིས་ཏེ། བྱང་སེམས་དོན་ལ་གནས་
པའི་ཕྱིར། ཐབས་དང་ལམ་ལ་མ་བརྟེན་ན། ཚོགས་དྲུག་ཤེས་པ་ཡེང་ལ་བོར། འགྲོ་
དྲུག་སེམས་ཅན་ཡེང་གིས་ཕུང་། མ་རིག་ཉོན་མོངས་ཡེང་ལ་དགའ། ཡེང་ལ་དགའ་
བས་ཡེང་སྙིང་འདོད། ཡེང་ལ་ཡེང་བས་འཁོར་བར་བསྐུར། དེ་ཕྱིར་ཡེང་ལ་མ་ཤོར་
བར། སྒོམ་དུ་ཅི་ཡང་མེད་པ་སྟེ། ཡེང་དུ་སྐད་ཅིག་མེད་པ་རུ། ཐུན་བཞིར་བཅད་
ནས་ཉམས་སུ་བླང་། དེ་ཡང་རྩ་རླུང་འཁྲུལ་འཁོར་དང་། འདུག་སྟངས་ལུས་གནད་
སེམས་འཛིན་པ། རྫོགས་ཆེན་དོན་ལ་ཡོད་མ་ཡིན། ཀུན་ཤོང་ཡངས་པའི་སེམས་
ཉིད་ནི། སྤྲོས་བྲལ་ནམ་མཁའི་དཀྱིལ་འཁོར་ལ། མི་ཤོང་དོག་པ་ག་ལ་ཡོད། དོག་
པ་བྱུང་ན་རྫོགས་ཆེན་མེན། ཡང་དག་དོན་དང་རྒྱང་ཐག་རིང༌། རྩ་རླུང་ཤེས་པ་
ཀུན་འབྲེལ་ཡིན། འཁྲུལ་འཁོར་འབྱུང་བཞི་འཁྲུགས་འདྲེ་ཡིན། འདུག་སྟངས་ཐེར་
ཟུག་རང་བཅིང་ཡིན། ལུས་གནད་ལུས་སྲོག་བསྡམ་འདྲེ་ཡིན། སེམས་འཛིན་དོག་
པའི་རྒྱུར་འཐུམ་ཡིན། འོན་ཀྱང་ཐབས་ལ་བརྟེན་བྱེད་ན། སྲོད་དང་ཐོ་རངས་བར་
དག་ཏུ། ཤེས་པ་རྣལ་མར་བཞག་པ་ཡི། ལུས་ནི་སེང་གེའི་ཉལ་སྟབས་བྱ། རྩ་གསུམ་
226

སེམས་སྡེ། ཉམས་ལེན་གནད་ཀྱི་མན་ངག་
གསལ་གདབ་རླུང་གསུམ་འབུད། རླུང་སེམས་ཐིག་ལེ་སྙིང་ཁར་འདྲིལ། སྒོ་ལྔའི་
དབང་པོ་ནང་དུ་སྤུད། སེམས་ཉིད་མ་བཅོས་རྣལ་མར་བཞག །འགྱུ་བྱེད་ཡུལ་ལ་མི་
འཕྲོ་བར། བུམ་པ་ནང་གི་མར་མེ་ལྟར། ཤེས་པ་སྒྲིབ་མེད་ཐ་ལེ་གནས། ཐོ་རངས་
དག་ནས་ཉི་ཤར་བར། ཤེས་པ་སོ་མར་གནས་པའི་དུས། ལུས་ནི་རྡོ་རྗེ་དཀྱིལ་ཀྲུང་
བཅའ། ལག་པ་རྡོ་རྗེ་ཁུ་ཚུར་བཅང་། གཡོ་བྱེད་རླུང་གི་བ་དན་གནོན། རྩ་གསུམ་
གསལ་གདབ་རླུང་གསུམ་བཞུར། རླུང་སེམས་ཐིག་ལེ་སྤྲོ་བསྡུ་བྱ། འཁྲུལ་འཁོར་
གཡས་གཡོན་ལེན་བདུན་རེ། དྲག་པོ་ཁྲོ་བོའི་ལྟ་སྟངས་ཀྱིས། ཤེས་པ་ཡེང་མེད་སོ་
མར་བཞག །བྱིང་རྒོད་འཐིབ་གཡེང་མེད་པ་རུ། རྒྱལ་མཚན་མཐོན་པོའི་ཏོག་བཞིན་
དུ། བསླད་མེད་ཤེས་པ་ཟང་ཐལ་དུ། ཡེ་ཤེས་རྩེ་རྒྱལ་ངང་དུ་བཞག །ཉི་ཤར་དག་
ནས་རྒོངས་མོའི་བར། ཤེས་པ་ལྷུག་པར་གནས་པའི་དུས། ལུས་ནི་རང་བཞིན་ཆ་
ལུགས་ཅན། རྩ་གསུམ་གསལ་གདབ་རླུང་སེམས་བཞུར། རླུང་སེམས་ཐིག་ལེ་ཕྱིར་
ལ་སྤྲོ། སྣོད་བཅུད་ལོངས་སྐུའི་ཞིང་ཁམས་སུ། ཐམས་ཅད་རྫོགས་སྐུའི་ངང་ལ་
བཞག ། སྒོ་ལྔ་རང་བཞིན་ལྷུག་པ་རུ། ཚོགས་དྲུག་ཡུལ་དྲུག་དབྱེར་མེད་ན། སྐད་
ཅིག་ཡེང་མེད་བྱ་ར་ཡིས། ཤེས་པ་ཐ་མལ་མ་ཡིན་པར། རྒྱ་ཡན་ལྷུག་པའི་ངང་དུ་
བཞག ། སྒོ་ལྔ་ཡུལ་ལ་འཛིན་མེད་ཅིང་། ཚོགས་དྲུག་ཡུལ་ལ་གཅོད་མེད་པར། མ་
སྤངས་མ་བླངས་ལྷུག་པར་གནས། དགོང་མོ་དག་ནས་སྲོད་ཀྱི་བར། ཤེས་པ་གཞུག་
མར་གནས་པའི་དུས། ལུས་ནི་ཅོག་པུའི་འདུག་སྟངས་ལ། རྩ་གསུམ་གསལ་གདབ་
རླུང་གསུམ་བཞུར། རླུང་སེམས་ཐིག་ལེ་བྱང་སེམས་བསྐྱེད། ཡེ་ཤེས་བདེ་བ་དགང་
དང་གཞིལ། འཁྲུལ་འཁོར་ཡས་དབབ་མས་བསྐྱེད་བསྐྱིལ། ལོངས་སྤྱོད་རྫོགས་སྐུའི་
ལྟ་སྟངས་ཀྱིས། ཤེས་པ་མ་བཅོས་གཉུག་མར་བཞག ། རྩེ་གཅིག་དོན་ལ་མི་གཡོ་བར།།
གཡོ་མེད་རྒྱ་མཚོ་ལྟ་བུར་གནས། རྣལ་མ་སེམས་ཉིད་དོན་ལ་གནས། སོ་མས་བྱིང་
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
རྒོད་འཐོར་བ་གསིང་། ལྷུག་པའི་རྒྱ་ཡན་རང་སར་གྲོལ། གཉུག་མས་སེམས་ཉིད་
ཀློང་དུ་ཕེབ། དེ་ལྟར་ཐུན་བཞིའི་རྣལ་འབྱོར་གྱིས། བདེ་སྟོང་གསལ་གསུམ་མི་རྟོག་
པའི། ལམ་གྱི་ཉམས་རྟོགས་རྫོགས་པར་འཆར། ཐ་མ་སེམས་ཀྱི་བཞག་ཚུལ་ནི། ལུས་
ནི་རྩ་རླུང་འཁྲུལ་འཁོར་དང་། ལུས་གནད་ལྟ་སྟངས་མེད་པ་རུ། འགྲེང་བུ་ཀན་རྐྱལ་
ཁ་སྦུབ་སོགས། འགྲོ་ཉལ་འདུག་སྡོད་གང་ཡང་རུང་། འཁྲུལ་འཁོར་ལུས་ཀྱི་གནད་
མི་བཅའ། རྩ་རླུང་ཐིག་ལེའི་གཏའ་མི་བཟུང་། སེམས་ཉིད་དྲན་པའི་རྩིས་མི་བཟུང་།
འདི་ཡིན་འདི་མེན་རྩིས་མི་གདབ། གང་བྱུང་སྣང་བ་ཐད་ཀར་གཅོད། གང་འཐད་
ཤེས་པ་རང་སར་གྲོལ། གང་རུང་སྤྱོད་པ་བྱིས་སྦའི་ཚུལ། རྟོག་མེད་ལྟ་བ་བདག་མེད་
དབྱིངས། མ་བཅོས་སྤྲོས་བྲལ་ལྷུན་གྱིས་གྲུབ། དམིགས་མེད་སྒོམ་པ་བློས་མ་བསླད།
འདི་ཡིན་འདི་མེན་ཐ་སྙད་བྲལ། སྤྱོད་ལམ་རྣམ་བཞི་གང་ཡང་རུང༌། བདེ་སྡུག་
བཟང་ངན་སྤང་བླང་མེད། ཅི་ཡང་ཡིད་ལ་མི་བྱེད་པར། གང་དག་དངོས་མཚན་
བྲལ་བར་བཞག །དེ་ལ་གཉུག་མ་རྒྱུན་མེད་ཅིང་། སེམས་ཉིད་ཀློང་དུ་གྱུར་པའི་ཚད།
འགྱུ་བྱེད་ཤེས་པ་རང་གྲོལ་ཞིང་། བདེ་སྟོང་གསལ་གསུམ་དྲི་བྲལ་ནས། མི་རྟོག་ཡེ་
ཤེས་ལྷུན་གྲུབ་སྟེ། ཁྱབ་བདལ་རྫོགས་པ་ཆེན་པོའི་དོན། ཀ་དག་སྒྲིབ་མེད་རྗེན་པ་རུ།
ཀུན་གཞི་ཡངས་པའི་དཀྱིལ་འཁོར་དུ། རིག་པ་བསྒྲིབ་མེད་ལྡིང་བར་གནས། རྣམ་
པར་རྟོག་མེད་ལྷུན་གྱིས་གྲུབ། འཁོར་འདས་སྤང་བླང་བྱར་མི་དམིགས། ཐིག་ལེ་
ཉག་གཅིག་རྫོགས་པའི་དོན། ཡེ་སངས་རྒྱས་པའི་ངོ་བོ་ཉིད། གདོད་མའི་སངས་རྒྱས་
དྲི་མ་མེད། མ་བཅོས་སྤྲོས་བྲལ་ཆེན་པོར་གནས། བལྟ་རྒྱུ་ལྟ་བྱེད་མཐའ་དང་བྲལ།
བསྒོམ་བྱ་སྒོམ་བྱེད་བློ་ལས་འདས། སྤྱད་བྱ་སྤྱོད་བྱེད་སྤྲོས་མཐའ་བྲལ། འཐོབ་བྱ་ཐོབ་
བྱེད་རེ་དོགས་ཟད། ཁྱབ་བདལ་རྫོགས་པ་ཆེན་པོའི་དོན། བདེར་གཤེགས་དགོངས་
རྒྱུད་བྱིན་གྱིས་བརླབས། ནམ་མཁའ་སྣང་མདོག་ཐུགས་ཀྱི་བཅུད། གྱེར་སྤུངས་ང་
228

སེམས་སྡེ། ཉམས་ལེན་གནད་ཀྱི་མན་ངག
ཉིད་འདི་ཡིས་གྲོལ། སྟོང་ཆེན་ཐུགས་ཀྱི་དཀྱིལ་དུ་ཞོག །ཕྱི་རབས་ལས་ལྡན་སྐྱེས་བུ་
ནི། གེ་སར་མཁན་པོས་བྱིན་གྱིས་བརླབས། ཤེས་རབ་བདེ་ལྡན་སྙིང་པོ་རྩམ། མན་
ངག་འདི་ཡི་སྣོད་དུ་རུང་། གཅིག་བརྒྱུད་དག་ཏུ་གདབ་པར་མཛོད། མང་ན་མཁའ་
འགྲོས་བཀའ་ཆད་བཀྱོན། ཉུང་ན་མན་ངག་རྩ་འགག་འགྲོ། དེ་ཕྱིར་བཏང་བཞག་
ཚད་འཛིན་གཅེས། ཨུ་ཡཱ་སཱ་ཏི་འགུ་ཡཱ་སྨར། བཀྲ་ཤིས་སོ། །
རྫོགས་ཆེན་ནམ་མཁའ་སྤྱི་གཅོད་ཀྱི་རྩིས་རྒྱ་བཞུགས་སོ། །
༄༅། །ཀུན་ཏུ་བཟང་པོ་ཁྱབ་བདལ་ཡངས་པ་ཆེ་ལ་ཕྱག་འཚལ་ལོ། །ད་འདི་ནས་
མར་ལ། རྫོགས་པ་ཆེན་པོ་ནམ་མཁའ་སྤྱི་གཅོད་ལྟ་བའི་ཀློང་ཞེས་བྱ་བའི་བོན་འདི་ལ།
དང་པོ ༼ཀ༽ལ། རྫོགས་པ་ཆེན་པོའི་གཞུང་དོན་རྒྱས་པ། གཉིས་པ་༼ཁ༽ལ་དབང་
རྒྱུད་རིན་ཆེན་ཕྲེང་བ། གསུམ་པ་༼ག༽ལ་དགོངས་ཉམས་འཕྲུལ་གྱི་མེ་ལོང་། བཞི་པ་
ང་༽ལ་རྫོགས་ཆེན་དོན་གྱི་ངོ་སྤྲོད། ལྔ་པ་༼ཅ༽ལ་གཏམ་རྒྱུད་ནོར་བུའི་ཕྲེང་བ། དྲུག་
པ་༼ཆ༽ལ་ཉམས་ལེན་གསལ་བའི་སྒྲོན་མ། བདུན་པ་༼ཇ༽ལ་ཐབས་དྲུག་གསལ་བའི་
ལག་ལེན། བརྒྱད་པ་ཉི༽ལ་ཉམས་ལེན་གནད་ཀྱི་མན་ངག ། དེ་ལྟར་ལེའུ་བརྒྱད་དུ་
བཞུགས་པ་འདི་ནི་སྤྲུལ་སྐུ་བློ་ལྡན་སྙིང་པོའི་སྙན་རྒྱུད། རག་ཤི་རྒྱལ་མཚན་ཡེ་ཤེས་
ཀྱིས་ཞུ་བ་ཕུལ་ནས་ཤེལ་ལེ་རྒྱ་སྐར་གནས་སུ་ཡི་གེར་བཏབ་ནས་བཀའ་ཡི་གདམ་པ་
གནས་དེར་འཆད་པའོ། །བཀྲ་ཤིས།
༧ བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་བསྐྲུན་ཞུས་
པའི་དགེ་བསྔོ་སྨོན་ཚིག །ཉག་གཅིག་ངོ་བོ་སྐུ་གཉིས་ལྷུན་གྱིས་གྲུབ། རྣམ་གསུམ་
སྤྲུལ་པའི་གཟུགས་སྐུས་སྐྱེ་བཞི་འདུལ། ཡེ་ལྔའི་ངང་ལས་འདུལ་དྲུག་མངོན་པར་ཤར།
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
ལྷ་བཅས་འགྲོ་བའི་བླ་མར་ཕྱག་འཚལ་ལོ། གང་གིས་རླབས་ཆེན་རྣམ་དཀར་བསོད་
ནམས་ཚོགས། བསྟན་དང་འགྲོ་བའི་དཔལ་དུ་བསྐྲུན་པའི་དངོས། ལྷན་ཅིག་བརྩོན་
དང་འབྱོར་བ་འབུལ་རྣམས་ལ། ཚེ་རབས་ཀུན་ཏུ་དགེ་ལེགས་ཐོབ་གྱུར་ཅིག །འདི་
ལྟར་བསྟན་པའི་ཁུར་ཆེན་བཞེས་མཛད་པ། སྐྱེས་མཆོག་གང་དང་ལེའུའི་ཚོགས་
རྣམས་ཀྱི། ཚེ་རབས་ནས་སུ་ཚེ་བསོད་ལས་ཀླུང་རྒྱས། མཐར་ཐུག་གཏན་བདེ་ཐོབ་
ཕྱིར་སྨོན་ལམ་ཞུ། སྐབས་ཀྱི་བརྗོད་བྱ་ནི། བསྐལ་ཆེན་སྟོན་པ་བཞུགས་པའི་སྐུ་དུས་
སུ། བདུད་དང་བཙུན་མོས་བསམ་སྦྱོར་ངན་པ་ཡིས། གཏོ་ཡི་བཀའ་སྒྲོམ་ཡང་ཆུང་
ནི། སངས་པོ་འབུམ་ཁྲིའི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་གཉིས་ཡོད།
བོན་གྱི་ཕུག་ནི་འདི་ལ་ཐུག །ཡིད་ཀྱི་ཁྱེའུ་ཆུང་གཏད་གཉེར་བཅོལ། ཐབས་ཀྱིས་
བླངས་ལ་ཞུགས་ལ་བཞེན། ཞེས་པས། བདུད་དང་བཙུན་མོ་གཉིས་ཀྱིས། དུག་ཚེར་
མང་པོའི་མེ་བཏང་ནས། གཏོ་སྒྲོམ་ཡང་ཆུང་ཞུགས་ལ་བཞེན། ཡིད་ཀྱི་ཁྱེའུ་ཆུང་
ཕྲད་ཀྱིས་སད། སྙིང་རྩ་ཕྲིག་ཅིང་ལུས་པོ་འགུལ། ཅི་ཉེས་བསམ་ནས་བལྟས་པ་ལས།
བཙུན་མོ་དཔོ་བཟའ་ཐང་མོ་དང་། བཙུན་མོ་རྐོང་བཟའ་ཁྲི་ལྕམ་གཉིས། བདུད་རྗེ་
ཁྱབ་པ་ལག་རིང་གསུམ། དུག་ཚེར་མང་པོའི་མེ་བཏང་ནས། གཏོ་སྒྲོམ་ཡང་ཆུང་
བསྲེག་གིན་སྣང། ཀུས་བཏབ་དམག་ཟློག་རྒྱུག་ཙམ་ན། བདུད་རྗེ་ཡུལ་དུ་བྲོས་ཏེ་
སོང་། ཡིད་ཀྱི་ཁྱེའུ་ཆུང་མེར་བརྙབས་པས། བེའུ་བུམ་ཚིག་འཕྲོ་སྤར་གང་ཐོབ། དེ་
དུས་བསྟན་སྐྱོང་ཁྱེའུ་ཆུང་། དེ་རྗེས་ཞང་ཞུང་རྒྱལ་ཁབས་སུ། གཡུང་དྲུང་བོན་ལ་
དགྲ་བྱུང་དུས། སྣང་བཞེར་ལོད་པོས་བསྟན་འགའ་བསྲུངས། བོད་རྗེ་གྲི་གུམ་བཙད་
པོའི་དུས། གཡུང་དྲུང་བོན་ལ་དགྲ་བྱུང་དུས། ལོ་པཎ་མཁས་པ་མི་བཞི་དང་། དྲན་
པ་ནམ་མཁའ་ལས་སོགས་ཀྱིས། བོན་སྡེ་སྦས་སྐུངས་ཇི་སྙེད་ཀྱི། ཐབས་ཤེས་བཙལ་
ཏེ་བསྲུངས་བསྐྱབས་མཛད། དེ་རྗེས་མཁན་སློབ་ཆོས་གསུམ་དུས། གཡུང་དྲུང་བོན་
230

སེམས་སྡེ། ཉམས་ལེན་གནད་ཀྱི་མན་ངག
ལ་དགྲ་བྱུང་བས། ལི་ཤུ་དམུ་གཤེན་དྲན་པ་དང་། བཅོ་བཟའ་གྱེར་ཆེན་ཟླ་མེད་དང་།
རྒྱལ་སྲས་མུ་ཏུག་བཙད་པོ་སོགས། སྐྱེས་མཆོག་རྣམས་ཀྱིས་བོན་འགའ་བསྲུངས། དེ་
རྗེས་བྷོ་ཊེ་ཀླ་ཀློ་དང་བསྡོང་སྟེ། སངས་རྒྱས་གཡུང་དྲུང་བོན་བསྟན་བཤིག་པའི་ཚེ།
དུས་མཐུན་འགྲོ་བ་བྲ་བྱིའི་ལུས་སྨོན་ཙམ། སྐྱེ་དགུའི་བདེ་སྐྱིད་མཁའ་ལ་ཡན་པར་
གྱུར། མཁའ་སྤྱོད་ཞིང་ནས་ཕེབས་པའི་མཁའ་འགྲོ་སྟེ། མཁའ་སྤྱོད་དབང་མོ་ཉག་
མི་སྐུ་འཁོར་གྱིས། གསུང་རབ་རིན་ཆེན་སྣ་མང་འདུས་པ་ཡི། རྒྱལ་བསྟན་སྲོག་དང་
བསྡོས་ཏེ་བསྐྱངས་མཛད་པ། ཁྱེད་རྣམས་བསྟན་པ་རིན་ཆེན་སྲོག་འཛིན་ཏེ། བསྟན་
པ་འཛིན་པའི་སྐྱེས་མཆོག་ངེས་བྱོན་ལ། བདག་ཅག་བོན་ལ་དད་པའི་སྐྱབས་ཀྱི་ཡུལ།
ཁྱེད་རྣམས་ཡུལ་དུས་རང་བཞིན་གང་ལྟར་རུང་། དངོས་བཤམས་ཡིད་སྤྲུལ་མཆོད་
སྤྲིན་རྒྱ་མཚོ་འབུལ། དྲིན་ལེན་གཏང་རག་ཚུལ་དུ་དགྱེས་པར་བཞེས། རྒྱལ་བསྟན་
ཡིད་བཞིན་ནོར་བུའི་བྱིན་སྟོབས་ཀྱིས། གོང་ཁྱེད་དགོངས་བཞེད་མ་ལུས་འགྲུབ་གྱུར་
ཅིག དེ་ལ་བརྟེན་ནས་གཤེན་བསྟན་འདོད་འབྱུང་ནོར། འབྱོར་ལྡན་ཚོགས་ཀྱིས་
རིན་ཆེན་སྣ་ཚོགས་ཀྱིས། དག་བཞེངས་པར་བསྐྲུན་བགྱི་བ་སྣ་ཚོགས་ཀྱིས། རྣམ་པ་
དཀར་བའི་ལེགས་བྱས་བསམ་མི་ཁྱབ། ཚུལ་འདི་ལྟར་ན་གཤེན་བསྟན་ཡིད་བཞིན་
ནོར། རིན་ཆེན་གདུགས་དཀར་སྲིད་ཞིའི་བླར་འདེགས་པའི། ལས་ཀྱི་འཁོར་ལོས་
འབྲེལ་ཡུལ་ཉི་མོར་བྱས། རྒྱལ་བསྟན་རིན་པོ་ཆེ་ཡི་བགྱི་བ་ལ། མོས་པས་ཡི་རང་གུས་
པས་ཕྱག་བྱ་དང་། ནོམ་པ་ཡོན་གྱི་མཆོད་པ་ཇི་སྙེད་པ། ལོག་འཚོའི་དྲི་མེད་གཙང་
མཆོད་འབུལ་ལ་སྤྲོ། ཇི་ལྟར་གསུང་རབ་འཕེལ་བའི་རྐྱེན་ལས་སུ། གང་ལ་འཆད་
པས་བློ་སྒྲོམ་སྒོ་བརྒྱ་འབྱེད། ཡང་དག་ཟབ་མོའི་གཞུང་དོན་ལ་དཔྱད་དེ། རྩོད་པས་
ཐེ་ཚོམ་དྲྭ་བ་ཡོངས་སུ་བཀྲལ། བསྟན་པའི་གསལ་བྱེད་སྒྲོན་བཞིན་བརྩམས་པ་རྒྱས།
ཐོས་པས་རྒྱ་ཆེའི་གཞུང་གི་དགོངས་པ་གསལ། བསམ་པས་ཐོས་དོན་དཔྱད་པས་སྒྲོ་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
འདོགས་ཆོད། སྒོམ་པས་དོན་གྱི་རྟོགས་པས་ས་ལམ་བགྲོད། རྒྱལ་བསྟན་འཛིན་པས་
ས་ཆེན་འགེངས་གྱུར་ཅིག །གཞན་ཡང་བཀའ་རུ་གྱུར་པའི་བོན་གང་ལ། འདོན་དང་
ཀློག་དང་འཆང་ཞིང་བྱི་དོར་ལ། གུས་པས་བརྩོན་ཞིང་མཆོད་དེ་བཀུར་བྱེད་པའི།
སྐལ་ལྡན་གང་ལ་མོས་ཤིང་ཡི་རང་ངོ༌། སྒོ་གསུམ་གུས་པས་བསྟན་ལ་མཆོད་བྱེད་
ཅིང་། བཀུར་བསྟི་རིམ་གྲོ་སྒྲུབ་པ་གང་གནས་སར། ཆར་ཆུ་དུས་འབེབ་ལོ་ཕྱུག་རྟག་
ཏུ་ལེགས། དུས་ཀྱི་རྒུད་པ་མིང་ཡང་མི་འབྱུང་ཞིང་། སྐྱེ་དགུའི་སྣང་བ་བོན་ལ་འགྱུར་
བ་དང༌། ཚེ་བསོད་དཔལ་འབྱོར་ལས་ཀླུང་རབ་ཏུ་རྒྱས། རླབས་ཆེན་རྣམ་དཀར་
བསྒྲུབས་པའི་བསོད་ནམས་ནི། མདོ་རྒྱུད་གང་ལས་གསུང་བའི་ཕན་ཡོན་ནི། སྐབས་
འདིར་ཡན་ལག་བརྒྱད་མདོའི་ལུང་དོན་ནི། བོན་སྒོ་སྤྱི་ཡི་ཕན་ཡོན་འགྲེས་བྱེད་ཡིན།
དེ་ནས་གཤེན་རབས་གཏོ་བུ་འབུམ་སྲས་ཀྱིས། རྒྱན་དང་ཆ་ལུགས་མཛེས་པར་བྱས་
ནས། མེ་ཏོག་གཏོར། ཕྱག་བྱས་འདི་སྐད་གསོལ། སྲིད་གསུམ་སྟོན་པ་གཤེན་རབ་
ལགས། མདོ་འདིའི་མིང་དང་མཚན་ཉིད་ཇི་ལྟ་བུ། བཏོན་དང་བཟུང་དང་བཅང་
བའི་ཡོན་ཏན་གང་། འདི་ལ་བཀུར་བསྟི་རིམ་གྲོའི་བསོད་ནམས་གང་། འདི་ཉིད་
རྗེས་འཇུག་བསྒྲུབས་པའི་བསོད་ནམས་གང་། སྟོན་པ་ཐུགས་རྗེ་ཆེན་པོས་བཤད་དུ་
གསོལ། དེ་ནས་གཤེན་རབ་མི་བོས་བཀའ་བསྩལ་པ། གཏོ་བུ་འབུམ་སངས་གཤེན་
གྱི་བུ་ཁྱོད་ལ། བསྟན་པར་བྱ་ཡི་གུས་པའི་ཚུལ་གྱིས་ཉོན། མདོ་འདིའི་མིང་ནི་ཡན་
ལག་བརྒྱད་པའི་མདོ། གདམས་ངག་དམ་པ་བསྒྲུབ་པའི་གཞུང་ཆེན་པོ། རྗེས་སུ་
བསྒྲུབ་ཅིང་ཡི་དམ་དུ་འདོན་ན། བོན་གྱི་སྒྲ་སྒྲོགས་བོན་གྱི་སྦྱིན་པ་མཆོག །དགའ་
དད་སེམས་ཀྱིས་ཕྱག་བྱ་ལས་སོགས་ཏེ། སྨོན་ལམ་དམ་པ་འདི་དག་འདེབས་པ་ལ།
གང་གིས་སྐད་ཅིག་དེ་ལ་རབ་མོས་ན། སྟོང་གསུམ་འཇིག་རྟེན་མ་ལུས་ཐམས་ཅད་
ལ། ཟས་སྐོམ་ཚིམས་པར་བྱས་པ་དག་དང་འདྲ། གང་ཞིག་དད་པའི་སེམས་ཀྱིས་
232

སེམས་སྡེ། ཉམས་ལེན་གནད་ཀྱི་མན་ངག
འཛིན་བྱེད་པ། དུས་གསུམ་གཤེན་རབ་མ་ལུས་ཐམས་ཅད་ལ། ཞབས་ནས་བཏེགས་
པའི་མཆོད་པ་བྱས་དང་འདྲ། གང་ཞིག་དད་པས་འདི་ལ་འབྲི་བྱེད་ན། ཡི་གེ་འབྲུ་
རེས་བསྐལ་པ་གྲངས་སྙེད་དུ། འཁོར་ལོ་བསྒྱུར་བའི་རྒྱལ་པོའི་ལུས་ཐོབ་ནས། འགྲོ་
བ་རྣམས་ལ་ཇི་ལྟར་འཚམས་པར་འདུལ། གང་ཞིག་དད་པས་འདི་ལ་བཀུར་བསྟི་
བྱེད། སྐད་ཅིག་ཙམ་ལ་བསོད་ནམས་དཔག་མེད་དོ། བསྐལ་པ་ཞིང་གིས་རྡུལ་སྙེད་
བགྲངས་པ་ཡང་། གཤེན་རབ་ཞལ་མཐོང་ངན་སོང་གནས་ནས་དཔག །རིམ་གྲོ་
ཕུད་དུད་བྱས་པའི་བསོད་ནམས་ལ། དད་པའི་སེམས་ཀྱིས་མདོ་འདི་གནས་པའི་
སར། གོམ་གཅིག་བོར་བའི་སྐད་ཅིག་སེམས་དང་ནི། ཁམས་གསུམ་གང་བའི་སེམས་
ཅན་ཐམས་ཅད་ལ། སྲོག་བྱིན་དགའ་བ་བྱས་པས་ཆར་མི་ཉེ། གང་ཞིག་མདོ་འདི་
ཤེས་ནས་བསྒྲུབ་བྱེད་ན། ངན་སོང་གསུམ་པོ་གཏན་ནས་སྤང་བ་དང༌། འཁོར་བའི་
རྒྱ་མཚོ་གཏིང་ནས་བསྐམ་པར་འགྱུར། མཐའ་འཁོབ་གླིང་དགུ་རྣ་བས་ཐོས་མི་འགྱུར།
བདུད་ཀྱིས་མི་བསླུ་གྲོགས་ངན་གཏན་ནས་སྤང༌། གཤེན་ལྷ་འོད་དཀར་ཞལ་ཡང་
མྱུར་མཐོང་འགྱུར། གང་དུ་སྐྱེས་པ་བསོད་ནམས་ལོངས་སྤྱོད་རྒྱས། འགྲོ་བ་འདྲེན་
པའི་སྟོན་པ་མྱུར་ཐོབ་འགྱུར། གང་ཞིག་ཡིད་བཞིན་ནོར་བུས་སེམས་ཅན་གྱི། དགོས་
འདོད་རེ་བ་ཡིད་བཞིན་བསྐང་བ་དང་། གང་ཞིག་ཡན་ལག་བརྒྱད་པ་འདི་བརྗོད་
ན། དེ་ཉིད་བསོད་ནམས་ཆེ་བར་འདི་བརྗོད་འགྱུར། གང་དུ་སྐྱེ་བ་བླངས་པ་དེ་དང་
དེར། ཉོན་མོངས་དབང་གིས་ལེན་པར་མི་འགྱུར་ཏེ། ཐུགས་རྗེས་སེམས་ཅན་རྣམས་
ལ་འཚམས་པར་སྟོན། ཁམས་གསུམ་ཉེས་པས་རྒུད་པ་མི་འགྱུར་ཏེ། པདྨ་འདམ་ནས་
སྐྱེས་པ་ཇི་བཞིན་འགྱུར། གཞན་ཡང་འདི་ཡི་ཡོན་ཏན་བསམ་དཔག་དཀའ། གཤེན་
རབ་སྒམ་པོའི་དགོངས་པས་དཔོག་དཀའ་ན། གང་ཟག་སྒྲིན་པོས་དཔོག་པ་ག་ལ་
འགྱུར། འདི་ཡི་དོན་འདི་གང་གིས་བསྒྲུབ་བྱས་ན། གཤེན་རབ་གྲལ་ཐོབ་སངས་རྒྱས་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
གདོན་མི་ཟ། གཞན་ཡང་ཡོན་ཏན་རྣམ་གྲངས་འདི་ལྟ་སྟེ། འདོན་པས་ངག་སྙན་
བཟུང་བས་ལོངས་སྤྱོད་འཕེལ། བྲིས་པས་ལག་བཟོ་བཀུར་བསྟིས་དབང་ཕྱུག་ཐོབ།
རིམ་གྲོ་ཕུད་དུད་བྱས་པས་གཟུགས་བཟང་དགོས་པ་འགྲུབ། འདི་ཡི་དོན་བསྒྲུབ་
འབྲས་བུ་ཐར་པ་ཐོབ། གང་ཞིག་དད་པས་འདི་ལ་འབྲི་བ་དང་། ཀློག་དང་འཆང་བ་
ལས་སོགས་སུས་བྱས་པ། འདི་དང་ཕ་རོལ་གཉིས་ཀར་དགོས་པའི་དོན། འགྲུབ་པར་
འགྱུར་བ་འདི་ལ་ཐེ་ཚོམ་མེད། གང་གིས་འདི་ལ་བཀུར་བསྟི་མ་མོས་ན། སྐད་ཅིག་རེ་
ལ་ན་རག་རྒྱུ་བསགས་ཏེ། ཁ་ཚིག་སྙིང་འདྲུལ་ངན་སོང་གནས་སུ་ལྟུང་། སླར་སྨྲས་
པ། འདི་ལྟར་རླབས་ཆེན་གསུང་རབ་རིན་པོ་ཆེའི། ཞབས་ནས་བཏེགས་པའི་སྐྱེས་
བུ་མཆོག་གྱུར་རྣམས། ཚེ་དང་བསོད་ནམས་དབང་ཐང་ལས་ཀླུང་རྣམས། དབྱར་
གྱི་ཆུ་གཏེར་ཇི་བཞིན་རྒྱས་གྱུར་ཅིག །གཞན་ཡང་བསམ་དང་སྦྱོར་བ་རྣམ་དག་
གིས། བསྒྲུབས་པའི་བསོད་ནམས་བཟང་པོའི་བྱ་བ་རྣམས། དངོས་དང་བརྒྱུད་པའི་
འབྲེལ་ཐོག་འགྲོ་བ་རྣམས། བླ་མེད་བྱང་ཆུབ་མྱུར་དུ་ཐོབ་ཕྱིར་བསྔོ། ཀུན་མཁྱེན་ལུང་
གིས་བསྟན་པ་ཇི་བཞིན་དུ། རྒྱལ་བ་གཤེགས་ཀྱང་གསུང་རབ་རིན་པོ་ཆེར། བསྲི་
ཞུ་བཀུར་བསྟི་གྱིས་ཞེས་བསྒྲུབས་པའི་དགེས། གཤེན་བསྟན་འཛིན་པས་ས་ཆེན་
འགེངས་གྱུར་ཅིག །ཅེས་ཁྱུང་པོ་སྟེང་ཆེན་དགོན་གྱི་དཔོན་གསས་བླ་མ་རྒྱ་མཚོའི་
ནོར་བུ་རིན་པོ་ཆེས་བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་
V8E
བསྐྲུན་མཛད་པའི་དགེ་བསྔོ་སྨོན་ཚིག་ཏུ་བསྟན་རྣམ་བགྲེས་པོས་རྩེ་གཅིག་ཏུ་སྨོན་
པ་ཕུལ་བའོ། །སརྦ་མངྒ་ལཾ། ཁྲི་བརྟན་ནོར་བུ་རྩེ་ཡི་སྟི་གནས་ནས་ཕུལ། །ཆུ་སྦྲུལ་ཟླ་
བཅུ་གཅིག་པའི་ཚེས་ ༡༣ ༢༠༡༤ ༡ ༡༣ ཉིན།
234

སེམས་སྡེ། ཉམས་ལེན་གནད་ཀྱི་མན་ངག
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན།
ས་ཡི་རྡུལ་ལྟར་རྒྱས་འཕེལ་ནས། །
རིན་ཆེན་སྣ་ལྔའི་གཏེར་བཞིན་དུ་།
སེམས་ཅན་དོན་དུ་རྒྱས་པར་ཤོག །
༧ ཞུས་བསྒྲིགས་ཚན་པའི་གསལ་བཤད། གོང་གསལ་མ་དཔེ་ནི། ཁྱུང་པོ་རྩེ་
དྲུག་དགོན་པའི་ལག་བྲིས་ཡིག་ནག་དཔེ་རྙིང་སོག་སྤྲུལ་གྱི་བརྟེན་འགྱུར་ནང་འཕྲུལ་
དཔར་བྱས་པ་གཞི་བཞག་བྱས་ཐོག །འདིའི་བསྡུར་ཡ་ཤར་རྫ་རི་ཁྲོད་དུ་བཞུགས་
པའི་རྫོགས་ཆེན་ནམ་མཁའ་སྤྱི་གཅོད་ཀྱི་གཞུང་། ལེའུ་བཅུ་གསུམ་ཅན་ལག་བྲིས་
ཡིག་ནག་དཔེ་རྙིང་ཅན་ཞིག་འདུག་པ་དེ་མ་གཏོགས་ལེའུ་ཚན་གཞན་པ་ཆ་ཚང་
བསྡུར་ཡ་མ་རྙེད་ཀྱང་། ཞུས་པོའི་མཐོང་ཚོད་ཀྱིས་བྲིས་པའི་ཆད་ལྷག་དང་། མངོན་
གསལ་ཅན་གྱི་སྐྱོན་ཆ་ཐོན་རིགས་ཁ་བསྐངས་བྱས་ནའང་། མ་དཔེ་ལ་གང་བྱུང་གིས་
བཅོས་ཐལ་མ་བྱས་པར། ༼གསུང་རབ་སྒོ་མཛོད་རིན་པོ་ཆེའི་གླེགས་བམ་༽གྱི་དེབ་
པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་གིས་ཆད་
གྲངས་ ༡༨༣ 
ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་གངས་ཅན་
བོད་ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་བསྒྲིགས་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བྱས་པའི་འགྲེམས་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་བོན་
གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་པས།
འདིར་ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་དཀོན་
པས་གོམ་ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་མཁྱེན་
དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་མང་
བའི་གསེབ་ཏུ་དལ་བརླང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་དང་
གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་ལུགས་
ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་ངེས་
གནང་རེ་ཆེ་ཞིང༌། འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་གི་
བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབ་བསྡོགས་ཙམ་དུ་འགྱུར་
སྙམ་ཆེ་བ་བཅས། འབྱུང་ལྡན་ ༣༠༡ རབ་བྱུང་ ༡༧ ཤིང་ལུག་ལོའི་ ཟླ་ ༣ ཚེས་
༣ ཉིན། སྤྱི་ལོ་ ༢༠༡༥ ༤ ༢༡ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
236

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ།
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་
དང་བསྟན་པའི་བོན་ྋགྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང༌། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
། བརྟན་གཡོའི་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང༌། ཆབ་སྲིད་པ་འགའི་གཡོ་བྱུས་དང༌། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར། །
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང)ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང༌། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
238

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང༌། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང༌། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 140
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་>
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང༌། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང༌། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་རྨེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
240

/ ད
15
ཏེ
SVO
M
ofL་n 
se
UARY
N
༧ ཀུན་བཟང་ཨ་སྐོར་གྱི་དཀྱིལ་འཁོར།

140
གསུང་རབ་སྒོ་མཛོད་རིན་པོ་ཆེའི་གླེགས་བམ
de
J༩
བྱེ2 
བསྟན་སྲུང་ཡེ་ཤེས་དབལ་མོའི་ཞལ་ཐང༌
༧ 

སེམས་སྡེ།
ཀཛོད་རིན་པོ་ཆེའི
ཀསུང་རབ་ཀྱི་ཤེགས་བམ
Dabao 
Jin
Jingllan 
cias
Tasste 
door
ནམ་མཁའ་སྤྱི་གཅོད

