༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W4PD502 ImageGroup: 14PD4090
LCCN: n/a ISBN: 9787542129284
Title:
 གསུང་རབ་སྒོ་མཛོད་རིན་པོ་ཆེའི་གླེགས་བམ།
gsung rab sgo mdzod rin po che'i glegs bam/
Author:
 འོད་ཟེར་སྦྱིན་པ་ཕུན་ཚོགས།
|od zer sbyin pa phun tshogs/
Descriptor: n/a
Original Publication: n/a;n/a
Place: lan kru'u/
Publisher: kan su'u mi rogs dpe skrun khang/
Date: 2015
Volume: | 119
151
Total Volumes:
TBRC Pages:
Introductory Pages: In/a
Text Pages: n/a
Scanning Information: Scanned at Tibetan Buddhist Resource Center, 150 West 17th St, New York City, NY
10011, US.

གསུང་རབ་ཉོ་མཛོ་རིན་པོ་ཆེའི་ཉེགས་བམ།
{119}
གསང་འདུས་དོན་རྒྱུད།
ཀན་སུའུ་མི་རིགས་དཔེ་སྐྲུན་ཁང་།

སྒོ་མཛོད་རིན་པོ་ཆེའི་
གསུང་རབ་སྤྲོ་སྐྱེ་རྒྱུའི་གླེགས་བམ
བོཏོ
Dabao 
Jin
Jingllan 
cla
Tassic 
door
 or 
library
གསུང་རབ་སྒོ་མཛོད་རིན་པོ་ཆེའི་གླེགས་བམ།

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
༄༅། །གསས་མཁར་རིན་པོ་ཆེ་སྤྱི་སྤུངས་དབལ་
གསང་བ་འདུས་པ་དོན་གྱི་རྒྱུད་
བཞུགས་པ་ལེགས་སོ། །
ཀན་སུའུ་མི་རིགས་དཔེ་སྐྲུན་ཁང༌།

གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་
ཁང་གི་འབྲེལ་ཡོད་ལྷན་ཚོགས།
སྤྱི་ཁྱབ་འགན་འཛིན་གཙོ་བོ། ༧ མཁན་ཨ་ཤག་འོད་ཟེར་སྦྱིན་པ་ཕུན་ཚོགས།
སྤྱིའི་གཙོ་འཛིན་གཞོན་པ། བླ་མ་འཆི་མེད་གཡུང་དྲུང༌།
གཙོ་སྒྲིག་པ། ར་མ་དགེ་བཤེས་ཀུན་བཟང་རྒྱལ་མཚན།
གཙོ་སྒྲིག་གཞོན་པ། ཁྲ་དགོན་མཁན་ཚུལ་ཁྲིམས་དྲི་མེད། མཁན་ཡེ་ཤེས་ཚེ་རིང་། །
དཔེ་སྒྲིག་ཁོངས་མི། ཁ་ལྕེ་དགེ་བཤེས་གཙུག་གཤེན་དོན་འགྲུབ། རིས་ཚ་དགེ་བཤེས་བསྟན་འཛིན་
དགེ་ལེགས། དགེ་བཤེས་ཚུལ་ཁྲིམས་འབྱུང་གནས། དགེ་བཤེས་བློ་གྲོས་རབ་གསལ། དགེ་བཤེས་བསྟན་པ་
འབྲུག་གྲགས། འབྲིང་རྒྱུད་དགེ་བཤེས་གཡུང་དྲུང་ཕྲིན་ལས། དྲེ་བོ་དགེ་བཤེས་སྦྱིན་པ་གཙུག་ཕུད། དགེ་
བཤེས་ཤེས་རབ་འོད་ཟེར། མཁན་བློ་གྲོས་དབང་ཕྱུག རྒྱ་བོ་ནམ་མཁའ་བློ་གྲོས། ནག་ཚ་བསོད་ནམས་སྦྱིན་
པ། གུར་མདོ་ཤེས་རབ་འོད་ཟེར། རྒྱལ་གཞིས་བཟོད་པ་ཚུལ་ཁྲིམས། འགོ་ལ་ནམ་མཁའ་འོད་ཟེར། ཧོར་རུ་
སྨོན་ལམ་རབ་རྒྱས། འབུ་ཚང་ཁྲི་ལྡེ་རྣམ་རྒྱལ། ལྷ་ལྡོང་འབྲུག་གསས་རྒྱལ་མཚན། རྨ་རི་ཚུལ་ཁྲིམས་འགྱུར་
མེད། གསལ་འཕེལ་བཀྲ་ཟླ། སྟག་ཚང་ཚུལ་ཁྲིམས་གཡུང་དྲུང་། སེར་བོ་བསྟན་འཛིན་ཚུལ་ཁྲིམས། ཨ་མདོ་
དཔལ་ལྡན་ཚུལ་ཁྲིམས། རྒྱལ་དགའ་ཐུགས་རྗེ་སེམས་དཔའ། སྟག་ཚ་ཀུན་བཟང་ལྷུན་གྲུབ། རིན་ཆེན་ཚུལ་
ཁྲིམས། མགར་ཆེན་གྲོལ་ལམ་ལྷུན་འགྲུབ། རྐྱང་མི་སྨིན་གྲོལ་འབྱུང་གནས། རྒྱུ་ཕྲུག་ནམ་མཁའ་ཚུལ་ཁྲིམས།
ལྷོ་ཐུགས་རྗེ་ཀུན་ཁྱབ། ཨ་ནུ་བསྟན་པ་རབ་རྒྱས། ཧོར་ཚེ་དབང་རྣམ་རྒྱལ། མཁར་པ་བསོད་ནམས་བློ་གྲོས།
ཤར་པ་ངག་དབང་། དམུ་ར་བསྟན་འཛིན་ཡེ་ཤེས། བརྒྱད་ཤོད་ཤེས་རབ་འཁྲུལ་མེད། ཁྱུང་པོ་བསྟན་འཛིན་
ཚུལ་ཁྲིམས། གཡམ་དྲང་སྲོང་རྒྱལ་མཚན། དབྲས་གཡུང་དྲུང་ཉི་མ། རི་ཧུ་ཚངས་པ་གཙུག་ཕུད།
ལྷོ་ནུབ་མི་རིགས་སློབ་ཆེན་གྱི་དགེ་རྒན་གཙུག་ཏོར་རྒྱལ། །
ཡིག་བསྟར་བ། རྒྱུ་ནེ་བསམ་གཏན་བཟང་མོ། སྒང་སར་ཚུལ་ཁྲིམས་བཟང་མོ། ཧོར་རུ་སྒྲིབ་སྦྱོང་
བཟང་མོ། ཁྱུང་པོ་ཚུལ་ཁྲིམས་ཚེ་འཛིན། །
ཁྱུང་པོའི་ལྷ་རིས་པ། ལྡོང་མདོ་འབྱོར་རྒྱས། ཧོར་ཚང་ནོར་བུ་གཡུལ་རྒྱལ། ཡག་གཟའ་བུ་འབང༌།
སྲུང་སྐྱོབ། ཁྱི་ཕྲུག །ལྷུན་གྲུབ། །
མཁོ་མཐུན་ལས་སྦྱོར་བ། སྟེང་དགོན་བཤད་སྒྲུབ་སློབ་གླིང་། དགེ་བཤེས་བསམ་གཏན་གཙུག་ཕུད།
དགེ་བཤེས་ཡོན་ཏན་ཕུན་ཚོགས། སྟག་ཚ་བཟོད་པ་དོན་ལྡན། སྒོ་རིགས་ཚེ་དབང་དངོས་གྲུབ། སོ་ཐར་
བསྟན་འཛིན། དྲང་སྲོང་བསྟན་འཛིན། འདན་ཆུང་ཐེག་མཆོག་རྒྱལ་མཚན། བདེ་ཆེན་ཚུལ་ཁྲིམས། ཁྱུང་ཁྲི་
ལྡེ། ཞང་ཞུང་བཟོད་པ། མཆོག་ལེགས་རྒྱལ་མཚན།
གཙོ་གཉེར་སྡེ་ཁག བོད་ལྗོངས་སྟེང་ཆེན་རྫོང་སྟེང་ཆེན་དགོན་གཡུང་དྲུང་བསྟན་རྒྱས་གླིང་།

པ
t
པས་
A
༧ སྐུ་ཡི་ཁྲོ་བོ་དབལ་གསས་རྔམ་པ།

༧ གསུང་རབ་སྒོ་མཛོད་རིན་པོ་ཆེའི་མ་ཕྱིའི་དཔེ་རྙིང་།

༄༅། །གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
001 གཡུང་དྲུང་ལས་རྣམ་པར་དག་པའི་རྒྱུད། དྲིན་ལན་བསབས་མདོ།
ལུང་མཚན་ཉིད་སྲིད་པའི་མཛོད་ཕུགས། 039 མདོ་ཀ་བ་གླིང་དགུ།
002 འདུལ་བ་རྒྱུད་དྲུག་042 མདོ་ཀ་བ་གླིང་དགུ། །
༼སྟོད། 043 རྫུ་འཕྲུལ་རིག་པ་ཁུ་བྱུག་གི་མདོ།
003 དྲུང་མུ་བསྐལ་བཟང་། 
004 དྲུང་མུ་བསྐལ་བཟང་། སྨད། གཡུང་དྲུང་ལས་དག་རྒྱུད།
005 ཁོད་པོ་བསྐལ་བཟང་། སྟོད། 044 རྣམ་དག་པདྨ་ཀློང་ཡངས།
006 ཁོད་པོ་བསྐལ་བཟང༌། སྨད། བྱམས་མའི་འབུམ། རབ་གནས་སྐོར་གསུམ།
007 
གོ་ལྡེ་བསྐལ་བཟང་། 045 མདོ་རྣམ་རྒྱལ། བཟླས་ཆོག་རིན་ཆེན་སྒྲོན་
008 གོ་ལྡེ་བསྐལ་བཟང་། ༼སྨད། 046 རྣམ་དག་འདུལ་འབུམ།
000
 ཁྲོ་གཉེར་བསྐལ་བཟང་། སྟོད། 048 རྣམ་དག་འདུལ་འབུམ།
010 ཁྲོ་གཉེར་བསྐལ་བཟང༌། ། 049 ངན་སོང་སྒོ་གཅོད་མདོ།
011 གླིང་གཤེན་བསྐལ་བཟང༌། ཚེ་མདོ་གཟུངས། གཟུངས་སྡེ་ཉི་ཤུ་པ།
012 གླིང་གཤེན་བསྐལ་བཟང་། ༼སྨད། 050 ཕྱྭ་གཤེན་དཔྱད་དོན་སྒྱུ་མ་གསེར་འབུམ།
013 མདོ་དྲི་མེད་གཟི་བརྗིད། ། ཀ 051 གསོ་རིག་རྩ་བ་ཐུགས་འབུམ་མཁའ་སྔོན། /ཀ
024 མདོ་དྲི་མེད་གཟི་བརྗིད། ། གསོ་བྱད་དཔྱད་འབུམ་ཁྲ་བོ།
025 དྲི་མེད་རྩ་བའི་མདོ། མདོ་འདུས། 052 གསོ་བྱའི་ནད་འབུམ་ནག་པོ།
026 མཛད་མདོ་འབྲིང་པོ་གཟེར་མིག 053 ཁམས་ཆེན་སྟོང་ཕྲག་བརྒྱ་པ།
027 ཁམས་གསུམ་སེམས་ཅན་སྐྱེ་འཆིའི་མདོ། 068 ཁམས་ཆེན་སྟོང་ཕྲག་བརྒྱ་པ།།
སྣོད་རྟེན་འབྱུང་བ་ཆགས་འཇིག་གི་མདོ། 069 འཕྱོང་འབུམ།
028 བླ་མེད་གོ་འཕང་སྒྲུབ་ཐབས་ཀྱི་མདོ། 072 འཕྱོང་འབུམ།
རིན་པོ་ཆེ་གཏོར་ཟློག་གི་མདོ། 073 
ཁམས་འབྲིང་དུམ་བུ་དྲུག་པ།
029 མི་ནུབ་མཚན་མདོ། ། 078 ཁམས་འབྲིང་དུམ་བུ་དྲུག་པ།
034 མི་ནུབ་མཚན་མདོ། ། 079 ཁམས་བསྡུས་དུམ་བུ་གཉིས་པ།
035 མདོ་ཁྲི་རྗེ་ལུང་བསྟན། གསེར་འོད། ། 080 ཁམས་བསྡུས་དུམ་བུ་གཉིས་པ།
036 གཉན་འཐིང་རིགས་དྲུག་ཐར་ལམ་གྱི་མདོ། 081 ཁམས་བསྡུས་དུམ་བུ་གཉིས་པ། ། སྨད་
གཡུ་ལོའི་རིགས་དྲུག་ཐར་ལམ་གྱི་མདོ། ། 082 ཁམས་བསྡུས་ཚིག་བཅད། །
037 བདུན་ཚིགས་ཕོ་མོའི་སྦྱངས་བ། ། བདལ་འབུམ་རྩ་བ།
038 ལྷ་བུ་པདྨ་འཕྲུལ་མདོ། 083 བདལ་འབུམ།

གསུང་རབ་སྒོ་མཛོད་རིན་པོ་ཆེའི་གླེགས་བམ་སྤྱིའི་དཔེ་རྩིས།
092 བདལ་འབུམ། ༼ཐ 130 ཕུར་པའི་རྒྱུད་དགུ།
093 མངོན་རྟོགས་རིག་པ་རྩེ་འབུམ། ༼ཀ 131 མེ་རིའི་རྒྱུད། གེ་ཁོད་རྒྱུད། གཤེད་དམར་རྒྱུད།
102 མངོན་རྟོགས་རིག་པ་རྩེ་འབུམ། ༼ཐ13༡
132 སྲིད་རྒྱལ་རྒྱུད། དྲ་བ་དམར་ནག་རྒྱུད།
103 ཀླུ་འབུམ། སྟོད 133 ཀུན་འབུམ་རྩ་རྒྱུད།
ཀླུ་འབུམ། ༼སྨད 134 གསང་བའི་གཟུངས་སྡེའི་སྐོར།
104 ཀླུ་འབུམ། ༼བར 135 ཞང་ཞུང་སྙན་རྒྱུད།
105 ཀླུ་འབུམ་དཀར་ནག་ཁྲ་གསུམ། ། 136 བྱང་སེམས་གབ་པ།
གཙུག་ལག་དཔལ་འབུམ་དཀར་པོ། 137 བསྒྲགས་པ་སྐོར་གསུམ།
106 ཀླུ་ཡི་པང་ཀོང་། ས་བདག་འབུམ། 138 ཡེ་ཁྲི་མཐའ་སེལ། །
107 གཉན་འབུམ། གཏོད་འབུམ། 139 མུ་མེད་བདལ་པ། ཐེག་རིམ།
108 འབུམ་ཉི་མ་དགུ་ཤར། ༼ཀ 140 ནམ་མཁའ་སྤྱི་གཅོད།
117 འབུམ་ཉི་མ་དགུ་ཤར། ། 141 ཀུན་བཟང་མཉམ་ཉིད་རྒྱུད།
118 རྩ་རྒྱུད་གསང་བ་བསེན་ཐུབ། 142 གསེར་འོད་དམ་པའི་མདོ་སྡེ།
ཞི་རྒྱུད་གཡུང་དྲུང་ཡོངས་རྫོགས། 143 ཀུན་བཟང་ཐུགས་རྒྱུད།
119 དཔལ་གསང་བ་འདུས་པ་དོན་གྱི་རྒྱུད། དཔལ་གསང་འདུས་དོན་རྒྱུད།
120 སྤ་གཏེར་ཁྲོ་བོའི་རྒྱུད་དྲུག 144 
གསང་འདུས་ཡབ་རྒྱུད
121 བྱང་གཏེར་ཁྲོ་བོའི་རྒྱུད་དྲུག བདེར་གཤེགས་དགོངས་འདུས།
122 འཕྱོང་ཆེན་དགུ་རྒྱུད། སྟག་ལའི་རྒྱུད། སྐུ་གསུམ་ཕུར་སྒྲུབ་དོན་རྒྱུད།
123 དབལ་གསས་རྔམ་པའི་རྒྱུད། ། 145 སྟག་ཕུར་གནད་བསྒྲིལ།
ཁྲོ་བོ་ཨུད་དུ་འབར་བའི་རྒྱུད། བོད་གཏོང་རྒྱུད། །
124 གསེར་ལོ་འཁྱིལ་རྒྱུད། བྱམས་མ་རྩ་རྒྱུད། 146 གསང་ཐུས་ཐིག་ལེ་བཀོད་པ།
125 མ་རྒྱུད་སངས་རྒྱས་རྒྱུད་གསུམ། ། འདུལ་བ་གསང་ལུང་།
126 ཀུན་བཟང་ལུང་ཆེན། 147 གཡུང་དྲུང་སྡེ་ལྔ།
127 ཐུགས་ཀྱི་ཡང་གབ་ཉི་མའི་རྒྱུད། མདོ་རྣམ་འགྲེལ་བར་ཏི་ཀ།
128 ཕ་རྒྱུད་རིག་པ་ཁུ་བྱུག ། 148 འདུར་རྒྱུད་ཕྱ་བ་ཐང་ཆེན།
རིག་འཛིན་འདུས་པ་ཐབས་ཆེན་མཁའ་རྒྱུད། 149 མ་རྒྱུད་ཐུགས་རྗེ་ཉི་མའི་ཁྲིད་དང་ངོ་སྤྲོད།
129 སྤ་གྲོའི་གཏེར་མ་ཕུར་པའི་རྒྱུད་དགུ། 150 བཀའ་བརྟེན་དཀར་ཆག་དང་རྣམ་བཤད།

གལལམཁསབམཐོགམསྤྱི་ྗཐབརྡབས་
གལཐབxཇལ་སཇོ། མ་གྱི་ རྒྱུས་
བཞགལསངས་གསལྷོ། ༈ ༈
གཡཐཐཱཐཟོམརྒྱབཟཀམཐGམཐཐས༔ ཐཕྱོགསཇཟླགལསཁཨ༈

སྤྱིའི་དེབ་གྲངས། 119 སྤྱིའི་གླེགས་བམ་གྲངས། 151
1 <<གསས་མཁར་རིན་པོ་ཆེ་སྤྱི་སྤུངས་དཔལ་གསང་བ་འདུས་པ་དོན་གྱི་རྒྱུད>>
2 གླེགས་བམ། 1 ལེའུ། 33 །
3 <<གསས་མཁར་རིན་པོ་ཆེ་སྤྱི་སྤུངས་མདེལ་ཁ་གསང་བའི་ཏན་ཏྲ >
4 ལེའུ། 1 ནང་གསེས་ལེའུ་ཆུང་། 7
5 <<གསས་མཁར་རིན་པོ་ཆེ་སྤྱི་སྤུངས་ཁྲོ་བོ་རྩོད་པ་ཟློག་པའི་འཁོར་ལོ་ལས་གོ་ཆ་
དབལ་གྱི་ཏན་ཏཱ »
6 <<གསས་མཁར་རིན་པོ་ཆེ་སྤྱི་སྤུངས་ཁྲོ་བོ་རྩོད་པ་ཟློག་པའི་འཁོར་ལོ་ལས་བསྙེན་
སྒྲུབ་ལས་ཀྱི་ཏན་ཏྲ>>
7 བཀའ།
8 རྒྱུད་སྡེ།
9 སྙན་རྒྱུད།
10 སྤྲུལ་སྐུ་བློ་ལྡན་སྙིང་པོ།

དཀར་ཆག
གསས་མཁར་རིན་པོ་ཆེ་སྤྱི་སྤུངས་དབལ་གསང་བ་འདུས་པ་དོན་གྱི་རྒྱུད་
བཞུགས་པ་ལེགས་སོ། 
.........1
ལེའུ་དང་པོ། སྲིད་པ་གླེང་གཞི་བསྟན་པ།.…....
ཡུམ་གསལ་བྱེད་གདོས་བྲལ་མས་ཀུན་ཏུ་བཟང་པོ་ལ་ཞུས་པའི་དོན་བསྟན་པ།
......4
སྣོད་བཅུད་ཇི་ལྟར་ཆགས་པར་བསྟན་པ།
འོད་ཟེར་སྤྲོས་པ་དང་རྫོགས་སྐུའི་ཞིང་ཁམས་བསྟན་པ།..
ལེའུ་གཉིས་པ། མཛད་མཁན་དཔོན་གསས་ཀྱི་ལོ་རྒྱུས་བསྟན་པ།...….…......…..18
ཡུམ་བཟང་བཟའ་དང་ཡབ་འཕྲུལ་གཤེན་སྲས་འཆི་མེད་གསུམ་གྱི་འཁྲུངས་
རབས་བསྟན་པ།…… ... .....................18
ལེའུ་གསུམ་པ། དགོངས་དོན་མཛད་ཚུལ་གྱི་ལོ་རྒྱུས་བསྟན་པ།.….….….…. …..….36
། ། ་བ ། ༤ ༦་་༡ ། །་་
གཞི་རང་བཞིན་གཤིས་ལ་འཁྲུལ་པ་མེད་པར་བསྟན་པ། 
................38
རྟོགས་དང་མ་རྟོགས་ལས་གྲོལ་འཁྲུལ་བྱུང་ཚུལ་བསྟན་པ།….…...….…......….…….…..39
དོན་དྲུག་སོགས་གསུངས་པར་བསྟན་པ
ཡབ་ཡུམ་སྲས་གསུམ་གྱིས་གཡུ་ལུང་ཤེལ་གྱི་བྲག་ཕུག་ཏུ་དོན་དྲུག་ཉམས་སུ་
...........44
བླངས་པར་བསྟན་པ།

ལེའུ་བཞི་པ། བསྟན་པ་སྲོལ་འཛིན་གྱི་སྤྲུལ་པ་མཛད་པར་བསྟན་པ།...….…..….….52
གསང་བ་འདུས་པའི་འཁྲུངས་རབས་བསྟན་པ། .............52
སྟག་ལ་མེ་འབར་གྱི་འཁྲུངས་རབས་བསྟན་པ།....
ལེའུ་ལྔ་པ། དོན་ཆེད་ཅི་ལྟར་མཛད་པ་དང་བདུད་སྲིན་དྲེགས་པ་བཏུལ་བར་
བསྟན་པ།.. ………………… …….….….….…….……..61
དོན་ཅིའི་ཆེད་དུ་མཛད་པའི་ལོ་རྒྱུས་བསྟན་པ། 
..........61
ལེའུ་དྲུག་པ། དྲེག་པ་ཕོ་མོ་བཏུལ་བ་དང་སྔགས་ཀྱི་འབྱུང་སྲིད་བསྟན་པ།...73
ལེའུ་བདུན་པ། སྒྱུ་འཕྲུལ་དྲ་བ་གཡུང་དྲུང་གསང་བའི་དོན་གྱི་མདོ་རྩ་བསྟན་པ།
..……………….........79
ལེའུ་བརྒྱད་པ། བརྣག་པ་དོན་གྱི་དགོངས་ཚུལ་དང་ཉམས་ལེན་དོན་གྱི་སྤྱི་སྡོམ་
བསྟན་པ། 
.......………..… …. .88
ལེའུ་དགུ་པ། གསས་མཁར་སྤྱི་སྤུངས་ཀྱི་རྒྱུད་ཀྱི་རྣམ་གྲངས་བསྟན་པ།.….….…...96
ལེའུ་བཅུ་པ། དོན་གྱི་སྙིང་པོ་གཞིར་མི་འགྱུར་བར་བསྟན་པ།…..... ......101
ལེའུ་བཅུ་གཅིག་པ། འགག་མེད་ཡི་གེའི་བརྡ་བསྟན་པ།... 
..........106
ལེའུ་བཅུ་གཉིས་པ། སྤྲུལ་པ་ཡི་གེའི་བརྡ་ཐབས་བསྟན་པ།.....…....….…..….….…..111
ལེའུ་བཅུ་གསུམ་པ། ཞི་བ་དོན་གྱི་མདོ་བསྟན་པ།.…..….….….….….….….….….….…..….….…..…..…..116
ལེའུ་བཅུ་བཞི་པ། གཡུང་དྲུང་གསང་བའི་སྤྱོད་པ་ལས་ཀྱི་གོ་རིམ་བསྟན་པ།...123
ལེའུ་བཅོ་ལྔ་པ། ཁྲོ་བོ་རྒྱུད་ཀྱི་མདོ་རྩ་དོན་དུ་བསྟན་པ ( ཁྲོ་འཛབ་ཀྱི་སྐོར)། 131
ལེའུ་བཅུ་དྲུག་པ། བསྐྱེད་པ་རྩ་ཡི་གནས་ཚུལ་བསྟན་པ།..……..... ...…....…..137
ལེའུ་བཅུ་བདུན་པ། ཡིག་འབྲུ་གསང་བའི་རྒྱུ་བཀོད་པ་བསྟན་པ།.…….….….….…….…..146
ལེའུ་བཅོ་བརྒྱད་པ། ཕྱག་རྒྱ་བསྟན་པ།…..….….. 
…...……… .....151

ལེའུ་བཅུ་དགུ་པ། ཏིང་ངེ་འཛིན་གྱི་རྒྱུད་(ཏིང་འཛིན་རྣམ་གསུམ)བསྟན་པ།.157
ལེའུ་ཉི་ཤུ་པ། གཡུང་དྲུང་གསང་བའི་དམ་ཚིག་གཉེར་དུ་གཏད་པ་བསྟན་
པ(དམ་ཚིག་གི་སྐོར)..... 
..............162
ལེའུ་ཉེར་གཅིག་པ། བསྙེན་སྒྲུབ(བསྙེན་སྒྲུབ་ལས་གསུམ)རྩ་བའི་སྤྱི་སྡོམ་ཚིག་ཏུ་
.....172
བསྟན་པ།…..……..
ལེའུ་ཉེར་གཉིས་པ། སྔོན་འགྲོ་ཕྱི་ཡི་བསྙེན་པ་བསྟན་པ། ........175
ལེའུ་ཉེར་གསུམ་པ། ཉེ་བ་ནང་གི་བསྙེན་པ་བསྟན་པ། 
...183
ལེའུ་ཉེར་བཞི་པ། བཅའ་གཞི་ལས་ཀྱི་བསྙེན་པ་བསྟན་པ།.…..............…...186
ལེའུ་ཉེར་ལྔ་པ། དཀྱིལ་འཁོར་གཞི་ཡི་སྒྲུབ་པ་དྲུག་བསྟན་པ།….…..…...….….….….…..191
ལེའུ་ཉེར་དྲུག་པ། ངོ་མཚར་ལམ་གྱི་ཡན་ལག(སྒྲུབ་པ)དྲུག་བསྟན་པ།.......202
ལེའུ་ཉེར་བདུན་པ། འབྲས་བུ་དབང་གི་ཡན་ལག(སྒྲུབ་པ)དྲུག་བསྟན་པ།...207
ལེའུ་ཉེར་བརྒྱད་པ། ལས་མཐའ་མཆོང་གི་རིམ་པ་བསྟན་པ། 
..........210
ལེའུ་ཉེར་དགུ་པ། རྟགས་དང་གྲུབ་པ་བསྟན་པ།.…..........….…..........219
ལེའུ་སུམ་ཅུ་པ། རྒྱས་བསྡུས་ཀྱི་རིམ་པ་དང་རྒྱུད་ཡོངས་སུ་གཏད་པ་བསྟན་པ། 221
ལེའུ་སོ་གཅིག་པ། (གསས་མཁར་སྤྱི་སྤུངས་ཀྱི་རྒྱུད་འདི)གཏན་ལ་ཅི་ལྟར་དབབ་
པར་བསྟན་པ། 
....... ...................225
ལེའུ་སོ་གཉིས་པ། གནས་གང་ནས་གང་དུ་བསྒྲུབས་པར(གསང་འདུས་ཀྱི་
གནས་དགུ)བསྟན་པ།. 
.………………..227
ལེའུ་སོ་གསུམ་པ། དཔོན་གསས་གང་ལ་བརྒྱུད་ཅིང་བསྟན་པ་གཉེར་དུ་གཏད་
.....230
པར་བསྟན་པ།.

ལྷ་ཀླུ་མི་ཡི་གཤེན་གསུམ་ནས་བློ་ལྡན་སྙིང་པོའི་བར་གྱི་རྒྱུད་རིམ་བསྟན་པ།
.........233
གསསས་མཁར་རིན་པོ་ཆེ་སྤྱི་སྤུངས་རྩོད་པ་ཟློག་པའི་འཁོར་ལོ་ལས། མདེལ་ཁ་
གསང་བའི་ཏན་ཏྲ་བཞུགས་སོ། ..…...….....…..235
ལེའུ་དང་པོ། གླེང་གཞི་བསྟན་པ( ལོ་རྒྱུས་ཀྱི་སྐོར)།.. 
....…..235
ལེའུ་གཉིས་པ། (ལས་ཀྱི་མདེལ་ཁ་བཞི་ཡི)སྔོན་འགྲོ་དངོས་གཞིའི་ལས་རིམ་
བསྟན་པ། ................….....239
ལེའུ་གསུམ་པ། (ལས་ཀྱི་མདེལ་ཁ་བཞི་ལས) ཐུགས་དམ་བསྐང་བ་བསྟན་པ།
..................242
ལེའུ་བཞི་པ། (མདེལ་ཁ་བཞི་ལས)སྲུང་བའི་གོ་ཆ་བསྟན་པ།…… ..…...…..……...246
ལེའུ་ལྔ་པ། (མདེལ་ཁ་བཞི་ལས)ཟློག་པའི་འཁོར་ལོ་བསྟན་པ།
ལེའུ་དྲུག་པ། (མདེལ་ཁ་བཞི་ལས)བསད་པ་བསྟན་པ།..
ལེའུ་བདུན་པ། ལས་ཀྱི་ཐ་མ་རྫོགས་རིམ་བསྟན་པ།…..…..….......
གཞུང་དེའི་བརྒྱུད་རིམ་མདོར་བསྡུས། 
གསས་མཁར་རིན་པོ་ཆེ་སྤྱི་སྤུངས་ཁྲོ་བོ་རྩོད་པ་ཟློག་པའི་འཁོར་ལོ་ལས་གོ་ཆ་
དབལ་གྱི་ཏན་ཏྲ་བཞུགས་སོ།… 
…...…………… ..256
ཐོག་མར་སྔོན་འགྲོ་ལོ་རྒྱུས་ཀྱི་ཁོག་དབུབ་པ་བསྟན་པ།….…....…....…..…..…...256
གཉིས་པ་མན་ངག་གཞུང་དོན་ཉམས་སུ་ལེན་པ་ལས་ཐོག་མར་གོ་ཞུ་བསྟན་པ།
..................263

གཉིས་པ་གོ་ཆ་བསྟན་པ། .....….............264
.........266
གསུམ་པ་གོ་སྒྲོམ་བསྟན་པ།
ཐ་མ་ལས་ཀྱི་བརྣག་པ་གང་དགོས་སྐབས་དང་སྦྱར་བ་བསྟན་པ།..... .…...268
གསས་མཁར་རིན་པོ་ཆེ་སྤྱི་སྤུངས་ཁྲོ་བོ་རྩོད་པ་ཟློག་པའི་འཁོར་ལོ་ལས་བསྙེན་
སྒྲུབ་ལས་ཀྱི་ཏན་ཏྲའོ།.….. .….….….…...270
........270
སྔོན་འགྲོ་ལོ་རྒྱུས་ཀྱི་ཁོག་དབུབ་པ།…… ....
གཞུང་དོན་ལས་བསྙེན་དང་སྒྲུབ་པ་བསྟན་པ། 
•... …...273
དཔར་བྱང་སྨོན་ཚིག
ཞུས་སྒྲིག་ཚན་པའི་གསལ་བཤད། 
............281

གསས་མཁར་རིན་པོ་ཆེ་སྤྱི་སྤུངས་དབལ་
གསང་བ་འདུས་པ་དོན་གྱི་རྒྱུད་
བཞུགས་པ་ལེགས་སོ། །
༄༅། །གཡུང་དྲུང་ལྷ་ཡི་སྐད་དུ་ན། མུ་ཡེ་ཧ་ར་ཨ་དཀར་སྤུངས། ཐོ་ཐོ་ཡེ་ཡེ་
ཏན་ཏྲ་སྨར། ཞང་ཞུང་སྐད་དུ། པྲ་ཕུད་རད་ན་དྲུང་མུ་ཡེ། ཐོ་ཡེ་ཨུ་ཡ་དད་དོ་
ཅི། བོད་སྐད་དུ། གསས་མཁར་རིན་པོ་ཆེ་སྤྱི་སྤུངས། གབ་པ་སྐུ་གསུང་ཐུགས་ཀྱི་
བརྣགས་པ། དབལ་གསང་བ་འདུས་པ་དོན་གྱི་རྒྱུད་ཅེས་བྱ་བ། སྟོན་པ་ཀུན་ཏུ་
བཟང་པོ། ཀུན་སྣང་ཚད་མེད་འོད་ལ་ཕྱག་འཚལ་ལོ། །
༧ འདི་སྐད་བདག་གིས་ཐོས་པའི་དུས་ཅིག་ན། འོག་མིན་འདའ་བ་མེད་པའི་
ཕོ་བྲང་། བོན་ཉིད་འགྱུར་བ་མེད་པའི་དབྱིངས། ཡེ་ཤེས་འོད་དུ་གསལ་བའི་
མཁའ། ཀུན་འབྱུང་རྣམ་པར་དག་པའི་ཀློང་། ཐབས་ཤེས་འདུ་འབྲལ་མེད་པའི་
གནས། དབྱིངས་ཤེས་དབྱེར་མེད་མཉམ་པའི་ཡུལ། ཁྲི་འཕང་དགུ་འདས་ཀྱི་ཡང་
གོང་། ས་འོད་དཀར་ལ་ལྗོན་པའི་སྟེང་། རང་བཞིན་དྲི་མ་མེད་པར་ཁོད་སྙོམས་པའི་
ཚལ། ཕྱོགས་དང་མཚམས་མེད་པ། མཐའ་དང་དབུས་མེད་པ། ཁྱབ་བདལ་ཀུན་
ལ་སྙོམས་པའི་གནས་དེ་རུ། རང་བཞིན་མི་འགྱུར་དབྱིངས་ཀྱི་གསས་མཁར། རྒྱུ་རིན་
པོ་ཆེ་གསེར་ལ་གྲུབ་པ། དབྱིབས་ཀུན་ཏུ་གྲུ་བཞིར་འདུག་པ། དབྱིངས་ཀྱི་རྨང་གཞི་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལ། མཁའི་ཡ་གད་དང་ཀློང་གི་རྭ་རྩིག་འབར་བ། ཐབས་ཀྱི་དར་བུ་ཁད་ལ། ཤེས་
རབ་ཀྱི་ཟ་ར་ཚགས་འཕྲུལ་བ། བོན་ཉིད་ཕྱོགས་བྲལ་གྱིས་བུམ་པ་དབྱིབས་ཟླུམ་
པ། ཡེ་ཤེས་ཀྱི་ཁོང་སེང་ལ། མཁའ་ཀློང་རིག་པའི་འོད་ལྔ་འཕྲོ་བ། དབྱིངས་ཆེན་
འགྱུར་མེད་ཀྱི་བྱ་འདབ་ལ། དུས་གསུམ་མི་ནུབ་པའི་བྱ་རུ་ཏོག་དབལ་དང་ལྡན་
པ། རིན་པོ་ཆེའི་དྲ་མདུད་དང༌། འོད་ཀྱི་འདེབ་ཕུབ་བྱས་པ། ཚད་མེད་བཞིའི་སྒོ་
ལ། ཐུགས་རྗེ་བཞིའི་འོད་ཟེར་འཕྲོ་བ། དེའི་དབུས་སུ་པད་མའི་གདན་དྲི་མ་དང་
བྲལ་བ། སྐྱོན་གྱིས་མ་གོས་པ། ལྟེ་བ་འདབ་ཏུ་བཅས་པ། མུ་ཁྱུད་དང་འཁོར་ཡུག་ཏུ་
ལྡན་པ། གླིང་སྐོར་དང་ཕོ་བྲང་དུ་བཀོད་པ། རིགས་ཀྱི་ཁ་དོག་ཕྱོགས་འོད་དུ་འབར་
བ། དེ་ལྟ་བུའི་གཞལ་ཡས་ཁང་། རྒྱ་ཁྱོན་ཚད་ལ་འདས་པའི་དབུས་སུ། གདན་སེང་
གེ་དང་། གླང་པོ་དང༌། རྟ་དང་། གཡུ་འབྲུག་དང༌། ཁྱུང་དང་། པད་མ་དང་།
ཉི་མ་དང་། ཟླ་བའི་གདན་ལ། སྟོན་པ་ཀུན་ཏུ་བཟང་པོ། སྐུ་སྣང་ལ་རང་བཞིན་
མེད་པར་གསལ་བ། ཞལ་ཕྱོགས་བཅུར་ཡོངས་ལ་གཟིགས་པ། འགྱུར་བ་མེད་པའི་སྐུ་
བཞི། གཡུང་དྲུང་ཡོངས་སུ་རྫོགས་པར་གནས་པ། རང་བཞིན་མེད་པའི་གསུང་བཞི།
འགག་མེད་ཀུན་ཏུ་གྲགས་པ། འཁྲུལ་པ་མེད་པའི་ཐུགས་བཞི། མ་བཅོས་ཡོངས་ལ་
ཁྱབ་པ། ལེགས་པར་འབྱུང་བའི་ཡོན་ཏན་བཞི། ངོ་མཚར་རྨད་དུ་བྱུང་བ། ལྷུན་གྱིས་
གྲུབ་པའི་འཕྲིན་ལས་བཞི། མ་བརྩལ་ལྷུན་ལ་རྫོགས་པ། ལོངས་སྤྱོད་ཀྱི་ཕྱག་རྒྱ་ཉི་ཤུ་
རྩ་ལྔ། ཡོངས་སུ་རྫོགས་པར་ལྡན་པ། འགྱུར་བ་མེད་པའི་གཙུག་དགུ། དུས་གསུམ་
ནུབ་པ་མེད་པར་གནས་པ། ཆེ་བའི་ཡོན་ཏན་དགུ། ཀུན་ལ་ཁྱད་པར་འཕགས་པ།
མཁྱེན་པའི་ཡེ་ཤེས་དྲུག་ཅུ་རྩ་གཉིས་ཀྱིས། ཉོན་མོངས་སྨུག་གི་མུན་པ་སེལ་བ། ཏིང་
ངེ་འཛིན་གྱི་ཡན་ལག་བརྒྱད་ཅུ་གྱ་ལྔས་མ་རིག་རྨོངས་པའི་བློ་འབྱེད་པ། ཚངས་པའི་
གསུང་དབྱངས་དྲུག་ཅུས། འཁོར་བའི་མྱ་ངན་ཡོངས་སུ་སངས་པ། མཚན་བཟང་པོ་

རྒྱུད་སྡེ། དབལ་གསང་འདུས་དོན་གྱི་རྒྱུད།
སུམ་ཅུ་རྩ་གཉིས་ཀྱིས། འགྲོ་དྲུག་གིས་དང་བ་འདྲེན་པ། དཔེ་བྱད་བཟང་པོ་བརྒྱད་
ཅུ་རྩ་གཅིག་གིས། ཕུན་སུམ་ཚོགས་བའི་དོན་དང་ལྡན་པ། ཆེ་བའི་ཡོན་ཏན་བརྒྱ་
དང་བཞི་བཅུ། འགྲོ་བ་ཀུན་གྱིས་དབུལ་འཕོང་སེལ་བ། ངེས་པའི་ཐོ་ཡིག་བཞི་བཅུ་
རྩ་ལྔས་ལྐུགས་པ་ཁ་འབྱེད་པ། བཀོད་པའི་འཕྲིན་ལས་མཐའ་ཡས་པས། འགྲོ་བ་
གང་ལ་གང་འདུལ་སྟོན་པ། ལྷན་ནེ་ལྷང་ངེ་ལྷམ་མེར་གནས་པ། སངས་རྒྱས་ཀྱི་ཞིང་
ཉིད་ལ་གསལ་བ། བོན་ཉིད་ཀྱི་དབྱིངས་ནས་རྫོགས་པའི་སྐུར་བསྟན་པས། ཞི་བའི་
ལས་ཀྱི་སྤ་བཀོང་བ། ཉོན་མོངས་གི་གཉེན་པོར། འཁྲོས་པའི་དབལ་འབར་བ། ལོག་
པར་རྟོགས་པའི་ཚོགས་འཇོམས་པ། དྲག་པོའི་ཚད་བཅུ་གཅིག་དང་ལྡན་པ། གཡུང་
དྲུང་གི་སྐུ་ལ་གང་གིས་ཀྱང་བསྐྱད་དུ་མི་ཚུགས་པ། འཕྲོ་འདུའི་ཆོ་འཕྲུལ་དྲུག་དང་
ལྡན་པས། གང་ལ་བྱ་བའི་དམིགས་འཇོམས་པ། སྐུ་ལ་འོད་ཟེར་བྱེ་བ་འབུམ་ཕྲག་
འགྱེད་པ། སྣང་བ་ཆེན་པོས་ཡོངས་སུ་ཁྱབ་པ། མུན་པ་བཞིའི་སྨུག་ལས་རྒྱལ་བ། སྐུ་
མདུན་རྒྱབ་མི་མངའ་བར། འོད་དུ་འབར་ཞིང་ཁྱད་དུ་རྫོགས་པ། སངས་རྒྱས་ཀྱི་
ཞིང་ནས་སེམས་ཅན་གྱི་དོན་ལ་རབ་ཏུ་དགོངས་ཞིང་། བུ་གཅིག་པའི་མ་ལྟར་བྱམས་
པ། ཐུགས་ཉིད་ནམ་མཁའི་གཏོས་ལྟར་ཡོངས་ལ་ཁྱབ་ཅིང་། ཐུགས་རྗེ་ཉི་མའི་འོད་
ལྟར་ཀུན་ལ་དྲི་བ། དབྱིངས་ཤེས་དབྱེར་མེད་ཀྱི་ངང་ནས། ཐབས་ཤེས་ཟུང་འབྲེལ་
གྱི་སྐུར་བསྟན་ཏེ། ཡུམ་ནམ་མཁའི་ལྷ་མོ་དང་གཉིས་སུ་མེད་པར། མ་བཅོས་ཁྱབ་
བདལ་གྱི་ངང་ལ་བཞུགས་སྙོ། གཞན་ཡང་འཁོར་དུ་གྱུར་པ། གསལ་བ་རང་འབྱུང་
དང་། དགེ་ལྷ་གར་ཕྱུག་དང་། བྱེ་བྲག་དངོས་མེད་དང་། དགའ་བ་དོན་གྲུབ་དང་།
རིགས་ཀྱི་ཡུམ་བཞི་དང་། ཡེ་གཤེན་ཡབ་བརྒྱད་དང་། ཡེ་སངས་ལྕམ་བརྒྱད་དང་།
དུག་སེལ་ལྷ་གསུམ་དང་། མེ་ཏོག་མ་བཞི་དང་། འདུལ་བ་ཐབས་དྲུག་དང་། དུས་
བཞིའི་རྒྱལ་མོའི་ལ་སོགས། རིགས་ལྔ་ཡོངས་སུ་རྫོགས་པའི་འཁོར། དཔག་ཏུ་མེད་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པ་རྣམས་དང་། ཐབས་གཅིག་ཏུ་བཞུགས་སོ། །དེའི་ཚེ་དེའི་དུས་ན། སྲིད་པའི་རྒྱུ་
དང་། བསྐལ་པའི་རྐྱེན་ཀྱང་། བསམ་གྱིས་མི་ཁྱབ་པ་གཅིག །ཆགས་ཤིང་ཞིག་གོ །
སེམས་ཅན་ཀྱི་ལུས་དང་། བྱེ་བྲག་གི་ལས་ཀྱང་། བསམ་གྱིས་མི་ཁྱབ་པ་གཅིག །
འཁོར་གྱིན་ཐར་རོ། །སྟོན་པའི་སྐུ་དང་། བསྟན་པའི་བོན་དང་། བསམ་གྱིས་མི་ཁྱབ་
པ་གཅིག །དར་ཞིང་རྒྱས་སོ། །དེ་ལྟར་དུ་སེམས་ཅན་གྱིས་ལས་དང་། འབྱུང་བའི་
རྒྱུ་དང་། བསྐལ་པའི་རྐྱེན་དང་། ཆགས་གནས་འཇིག་སྟོང་མང་དུ་བྱུང་སྟེ། སྔོན་གྱི་
བསྐལ་པ་སྔ་མ་ནི་ཞིགས། ཕྱི་མ་ནི་མ་ཆགས་ནས། སྟེང་འོག་ནམ་མཁའ་ཐུག་ཕྲད་
དུ་གནས་ཏེ། སངས་རྒྱས་ཀྱི་ཞིང་ཁམས་ནི། ཡེ་ནས་འཇིག་འབྲལ་མེད་ཅིང་། དུས་
གསུམ་སྔ་ཕྱི་མེད་པར། འགྱུར་མེད་གདོད་ནས་དག་པར་བཞུགས་སོ། །སེམས་ཅན་
ལས་འཕྲོ་ཡོད་པ་རྣམས་ནི། སྟོན་པའི་ཐུགས་རྗེས། ཐར་པའི་རྐྱེན་གྱིས་བསྐུལ་ནས།
བསྐལ་པ་རིན་པོ་ཆེའི་ཤུགས་ཀྱི། སངས་རྒྱས་ཀྱི་ས་ལ་འཁོད་དོ། །ལས་ཀྱི་མནར་བ་
རྣམས་ནི། འགྲོ་བའི་བརྟེན་གནས་མེད་པར། སྟོང་ཞེན་བར་དོའི་སྡུག་བསྔལ་ལས།
སྦྱང་བ་སུན་འབྱིན་པའི་ཕྱིར། སྟོང་པ་མུ་ཕྱོད་དུ་གནས་སོ། །
༧ དེ་ལ་ཡུམ་ཆེན་མོ་ནམ་མཁའི་ལྷ་མོ་གསལ་བྱེད་གདོས་བྲལ་མ། ཞེས་བྱ་བ་
དེས། འགྲོ་བ་ཡོངས་ལ་མ་ལྟར་བྱམས་ནས། ཀུན་ལ་བུ་གཉེན་གྱི། འདུ་ཤེས་སུ་
དགོངས་པ་དེས། སྟོན་པ་ཀུན་ཏུ་བཟང་པོ་ལ། ཏིང་འཛིན་གྱི་མཆོད་པ། མངོན་
སྤྲུལ་ནམ་མཁའི་མཐའ་དང་མཉམ་པ། ཚད་མེད་དཔག་ཏུ་མེད་པ། ཡོངས་སུ་སྤྲིན་
གྱི་རྒྱན། ཞེས་བྱ་བ་ཕུལ་ནས། སྐྱེ་མེད་ཀྱི་ཀློང་ནས། འགག་མེད་ཀྱི་ཚིག །རང་འབྱུང་
དུ་སྦྲེལ་ནས། དངོས་མེད་རང་གྲོལ་གྱིས་ངང་དུ་ཞུས་པ། ཨེ་མ་སྟོན་པ་བླ་ན་མེད།
ཁྱབ་བདལ་ཆེན་པོ་ཀུན་ཏུ་བཟང་། དུས་གསུམ་རྟག་ཏུ་བདེ་བར་གཤེགས། ཀུན་
སྣང་འོད་ལ་ཕྱག་འཚལ་ལོ། །ཉིད་ཀྱི་ཐུགས་རྗེས་བྲི་བཀོལ་མེད། སྟོང་ཉིད་ཚད་མེད་

རྒྱུད་སྡེ། དབལ་གསང་འདུས་དོན་གྱི་རྒྱུད།
འོད་ཟེར་ཅན། འགྲོ་ཀུན་འདྲེན་པ་ཤེས་རབ་ཕུལ། མཁྱེན་རྩེ་ལྡན་ལ་གུས་བཏུད་དེ།
གཟུར་མེད་མཆོད་པའི་མཆོད་ཆེན་ནི། ཡོངས་སུ་འདུག་པ་ཆེན་པོས་འབུལ། དགའ་
ཆེན་མགུ་བ་ཆེན་པོས་བཞེས། སྙིང་པོའི་དོན་མཆོག་ཡིད་བཞིན་གྱིས། གཏེར་མཛོད་
ལས་རབ་སྤྱོད་གཏེར་གྱིས། འཕོངས་པ་རྣམས་ཀྱི་རེ་བསྐང་ཞིང་། འགྲོ་བ་ཀུན་གྱི་
དབུལ་སེལ་བ། བདག་ཕྱོགས་མེད་པར་སྤྲོ་རུ་གསོལ། ཟད་པ་མེད་པ་ཐུགས་རྗེའི་
རྒྱུན། ཐང་ལྷོད་མེད་པར་འགྲོ་བའི་དོན། སྐྱོ་ངལ་མེད་པར་མཛད་དུ་གསོལ། ལས་
ཀྱི་མནར་བའི་སེམས་ཅན་རྣམས། སྟོང་ཞེན་བར་དོར་གནས་པ་ལ། ཐར་པའི་བདེ་
གནས་སྤྲོ་རུ་གསོལ། ཞེས་ཞུས་པ་ལ། སྟོན་པ་ཉིད་ཀྱང་ཐུགས་དགྱེས་པའི་ཚུལ་གྱིས།
ཞལ་ནས་འཛུམ་ཕྱུང་ནས། གསུངས་པ། ཉོན་ཅིག་ལྷ་མོ་དབྱིངས་ཀྱི་ཡུམ། ཞུས་
པའི་དོན་དེ་སྐབས་ལས་འབྱོར། འཁོར་བ་དང་ནི་མྱང་འདས་གཉིས། མུན་དང་
སྣང་གི་སྲིད་པ་བཞིན། གཅིག་དོར་གཅིག་གིས་མཚོན་མི་བྱེད། གཉིས་མེད་མཉམ་
པར་ང་ཡི་དབྱིངས། ཐམས་ཅད་འབྱུང་བ་ཡུམ་གྱི་ཀློང་། གདོད་ནས་སྐྱེ་མེད་རྣམ་
པར་དག །རང་བཞིན་འགགས་མེད་ལྷུན་གྱིས་གྲུབ། ཀུན་ཁྱབ་ཀུན་འབྱུང་ཀུན་གྱི་
གཞི། སངས་རྒྱས་མ་ཡིན་སེམས་ཅན་མིན། དངོས་པོ་ཁ་དོག་དབྱིབས་མ་གྲུབ། ཡོད་
པ་མ་ཡིན་མེད་པ་མིན། རྟག་པ་མ་ཡིན་ཆད་པ་མིན། སྣང་བ་མ་ཡིན་སྟོང་པ་མིན།
རྒྱུ་ལས་མ་བྱུང་རྐྱེན་མི་འཇིག །ཅིར་ཡང་མ་གྲུབ་ཅིར་ཡང་གསལ། དུག་དང་ཡེ་
ཤེས་ངོས་འཛིན་མེད། ཡུལ་དང་ཤེས་པ་ཐ་མི་དད། བླང་དོར་བྱ་བརྩལ་མཐར་མི་
དམིགས། རེ་དོགས་སྤྲོས་པའི་མཚན་མ་བྲལ། འདི་ཞེས་གཏིང་དཔག་སྤྱོད་ལ་འདས།
སངས་རྒྱས་སྒམ་གྱིས་མ་མཛད་པས། ཐར་པ་བྱ་བའི་ལམ་ཡང་མེད། སེམས་ཅན་
སྒྲིན་གྱིས་མ་བཅོས་པས། འཁོར་བ་བྱ་བའི་ཡུལ་ཡང་མེད། དེ་ལྟར་ཅི་ཡང་མེད་པ་
མསལས། འཁོར་འདས་བྱ་བའི་མིང་མ་གྲུབ། ཅིར་ཡང་སྣང་བའི་འོད་དུ་གསལ། རིག་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པའི་ཡེ་ཤེས་བཅུད་ཤར་བས། འོད་ལྔ་སྐུ་དང་དཀྱིལ་འཁོར་རྫོགས། ཡུལ་ཤེས་གཟུང་
འཛིན་དྲི་བྲལ་ཅིང་། འགྱུར་མེད་ཀ་དག་མཉམ་གནས་པ། སངས་རྒྱས་ཞེས་ཀྱི་མིང་
དུ་བཏགས། ལྷ་ལྔ་སྐུ་ལྔ་ཡེ་ཤེས་ལྔ། སྟོབས་ལྔ་རྫུ་འཕྲུལ་འགྲོ་དོན་མཛད། རྟོགས་
པ་སངས་རྒྱས་གྲོལ་བའི་གཞི། གདོད་ནས་རང་བཞིན་གནས་པ་ལ། མཁྱེན་པའི་ཡེ་
ཤེས་ཕྱོགས་བཅུར་རྒྱས། མཁའ་ལ་ཉི་ཤར་མུན་འཇོམས་བཞིན། འཁོར་བའི་ཁྲི་མུན་
སངས་པར་བྱེད། མ་རིག་བོན་ཉིད་དབྱིངས་སུ་སྐྱིལ། ལྷན་སྐྱེས་ཡེ་ཤེས་མ་དང་སྤྲད།
འགྲོ་བ་འདྲེན་པའི་དཔལ་དུ་ཤར། མཐའ་བྲལ་དབྱིངས་རྫོགས་མཉམ་པར་གནས།
བླ་མེད་འབྲས་བུའི་དོན་ལ་ཆིབས། ཀུན་ཏུ་བཟང་པོ་བདེ་བའི་ངང་། དུས་གསུམ་
འཕོ་འགྱུར་མེད་པར་གནས། མ་རྟོགས་སེམས་ཅན་འཁྲུལ་པའི་གཞི། ཀུན་གཞི་ནམ་
མཁའ་ལྟ་བུ་ལས། ཅིར་ཡང་སྣང་བའི་རླབས་གཡོས་ལས། མ་རིག་རྨོངས་པའི་བློའི་
དཔྱད། བག་ཆགས་ས་བོན་གཞི་ལ་བསགས། རྣམ་པར་རྟོག་པའི་མཐུ་བརྟས་ཤིང་།
རང་སྣང་མ་རིག་གཞན་སྣང་བསླུས། འདོད་པའི་རང་བཞིན་འོད་ལ་ཆགས། ཆགས་
པ་ལུས་ཀྱི་རྒྱ་ལས་འཐུམ། ཉོན་མོངས་དུག་ལྔ་དགྲ་རུ་ལངས། ཡེ་ཤེས་ལྔའི་རང་
མདངས་ནུབ། འཁོར་བའི་ཁྲི་མུན་བཙོན་རར་ཚུད། སྡུག་བསྔལ་གདོས་ཀྱི་ཐག་པས་
བཏགས། ཕུང་པོ་ལྔའི་ཐ་རམ་བསྡམ། འཆི་བདག་བདུད་ལྔས་འགྲོ་ལམ་བསྒྱུར། སྐྱེ་
བཞི་འཁོར་བའི་འཕྲང་ལ་བཤར། རིགས་དྲུག་རྒྱུ་ལྔའི་ལམ་ལ་ཞུགས། སྟོང་ཞེན་བར་
དོའི་གནས་སུ་སྦྱངས། ཐར་ལམ་མི་ཕྱེད་སྙིང་རེ་རྗེ། འཁོར་བ་ཅི་སྲིད་གནས་བར་དུ།
དེ་སྲིད་ཐུགས་རྗེ་རྒྱུན་གནས་པར། ངང་ཐག་སྲིང་ལ་གདུལ་བར་བྱ། སྡུག་བསྔལ་
ལས་ལ་སུན་དབྱུང་ཕྱིར། ཐར་པ་བདེ་བའི་དོན་མཚོན་ཕྱིར། བསྐལ་སྲིད་ཆགས་
གནས་འཇིག་དང་སྟོང་། ཐུགས་རྗེ་ཐབས་ཀྱི་སྟོབས་ལས་གྲུབ། མ་རྟོགས་སེམས་ཅན་
གདུལ་ཕྱིར་བསྟན། དེ་ཕྱིར་ཐར་པའི་བརྟེན་གནས་སྤྲོད། ཞེས་གསུངས་སོ། །

རྒྱུད་སྡེ། དབལ་གསང་འདུས་དོན་གྱི་རྒྱུད།
༧ དེ་ནས་སྟོན་པ་ཀུན་ཏུ་བཟང་པོ་ཉིད་ཀྱང་། མ་གཡོས་མཉམ་པའི་ཏིང་ངེ་
འཛིན་ལས་མངོན་པར་བཞེངས་ནས། ཡོངས་རྫོགས་ལྷུན་གྱིས་གྲུབ་པ་ཞེས་བྱ་བ། སྐུ་
ཀུན་སྣང་ཁྱབ་པའི་རང་བཞིན། གསུང་མཁའ་འགྱིང་དཀར་པོའི་སྟོང་དབྱངས།
ཐུགས་ཀུན་ཏུ་བཟང་པོའི་ངང་ཚུལ་དུ་བཞུགས་ཏེ། འགྲོ་བ་སེམས་ཅན་གྱི་དོན་ལ་
རབ་ཏུ་དགོངས་སོ། །ཤིན་ཏུ་དགོངས་སོ། བརྩེ་བར་དགོངས་སོ། །མུ་མེད་པར་
དགོངས་སོ། །མཐའ་ཡས་པར་དགོངས་སོ། །ཚད་མེད་པར་དགོངས་སོ། ། དེ་ལྟར་
དགོངས་པའི་ངང་ལས། ཞལ་ནས་བསྐལ་སྲིད་འབྱུང་བ་ཆགས་པའི་སྙིང་པོ།
འགགས་མེད་རང་འབྱུང་དུ་གསུངས་པ། ཨ་ཡཾ་རཾ་མཾ་ཁཾ་ཧཱུྃ། ཅེས་པས། ཞལ་གྱི་ངད་
པ་ནམ་མཁའ་སྟོང་པའི་ཀློང་དུ་སྤྲོས་པ་ལས། ནམ་མཁའ་ལས་འབྱུང་བ་ལྔའི་བག་
ཡོད་པ། ཐུགས་རྗེའི་ཤུགས་ཀྱིས་བཀུག་ནས། ཅི་ཡང་མེད་པའི་སྟོང་པ་ལས། ཅི་
ཡང་གསལ་བའི་འོད་གཅིག་ཏུ་བྱུང་། འོད་དེ་ཡོངས་སུ་གྱུར་པ་ལས། འོད་ཀྱི་འཁོར་
ལོ་རང་གིས་རང་སྒྱུར་བ་གཅིག་ཏུ་བསྲིད། འཁོར་ལོ་དེ་རང་གིས་རང་བསྒྱུར་བའི་
ཤུགས་ལས། རླུང་ཕྱེད་དང་སྤྱོད་དུ་བསྲིད། རླུང་གི་ནུས་པ་ཇེ་རགས་སུ་སོང་བ་ལས།
འདེགས་པར་བྱེད་པའི་རླུང་རིན་པོ་ཆེ་ཞེས་བྱ་བ། རླུང་གི་དཀྱིལ་འཁོར་ཟླུམ་པོ། ཁ་
དོག་ལྗང་ཁུ། འོག་གཞི་རྡོ་རྗེ་བརྟན་པ་ཞེས་བྱ་བ། ནང་སྙིང་མཐིང་ནག་རྡོ་རྗེ་རྒྱ་
གྲམ་དུ་འདུག་པ། གཞུའི་དབྱིབས་བ་དན་དང་བཅས་པ། ཁ་དོག་དུད་ཁའི་ཉི་ཟེར་
ལྟ་བུར་གནས་པ་དུ་བསྲིད། རླུང་དེ་ལས་འཁོར་ལོ་སྒྱུར་བ་དང་། དྭངས་སྙིགས་
འབྱེད་པ་དང་། སྦུ་གུ་སེལ་བ་དང་། ལུས་སེམས་སྨིན་པ་དང་། དྲོད་འབེབས་པ་
དང་། འཐོར་བྱེད་དང་། སྡུད་བྱེད་ལ་སོགས། རླུང་གི་རྣམ་གྲངས། བྱེ་བ་ས་ཡ་དུ་
བཅས་ཏེ་གནས་སོ། །རླུང་དེའི་ཤུགས་ལས། དྲོད་མེ་རུ་བསྲིད་དོ། །མེའི་ནུས་པ་ཇེ་
རགས་སུ་སོང་བ་ལས། སྨིན་པར་བྱེད་པའི་མེ་རིན་པོ་ཆེ་ཞེས་བྱ་བ། མེའི་དཀྱིལ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འཁོར་དམར་ལ་ཟླུམ་པོ། ཁ་དོག་དམར་གསལ་དུ་འདུག་པ། ནང་སྙིང་དམར་ནག་
པད་མ་འདབ་བརྒྱད་དུ་འདུག་པ་ལ། ཚྭ་ཚ་འཕྲོ་བ་རུ་བསྲིད། མེ་དེ་ལ་བསྐྱེད་པར་
བྱེད་པ་དང༌། སྨིན་པར་བྱེད་པ་དང་། གསོ་བ་དང་། འཕེལ་བ་དང་། སྲེག་པ་དང་།
སྒྲོལ་བ་དང་། མདངས་འབྱིན་པ་དང་། འོད་གསལ་བ་དང༌། སྒྲོན་མ་འདེགས་པ་
ལ་སོགས། མེའི་རྣམ་གྲངས་བྱེ་བ་ས་ཡ་རུ་བཅས་ཏེ་གནས་སོ། །ཚ་བའི་མེ་དང་།
གྲང་བའི་རླུང་གཉིས་འཐབས་པའི་བར་ན། རླན་ཟིལ་དང་ཆུ་རུ་བསྲིད་དོ། །ཆུའི་
ནུས་པ་གོང་འཕེལ་དུ་སོང་བ་ལ། གསོ་བར་བྱེད་པའི་ཆུ་རིན་པོ་ཆེ་ཞེས་བྱ་བ། ཆུའི་
དཀྱིལ་འཁོར་ཟླུམ་པོ། ཁ་དོག་སྔོན་པོ། ནང་སྙིང་འཁོར་ལོ་ལྔ་སྐོར་ལ། གཡུ་
མདངས་ཆགས་པ། ལྦུ་བ་དཀར་པོ་ཚོམ་བུར་འདུག་པ་རུ་བསྲིད་དོ། ། ཆུ་དེ་ལ་བག་
ཆགས་འཁྲུད་པར་བྱེད་པ་དང་། སྒྲིབ་པ་དག་པར་བྱེད་པ་དང༌། ཉོན་མོངས་བསིལ་
བར་བྱེད་པ་དང་། སྨན་དུ་ཆེ་བ་དང་། སྐྱེ་འགྲོ་གསོ་བ་ལ་སོགས། ཆུའི་རྣམ་གྲངས་
བྱེ་བ་ས་ཡ་རུ་བཅས་ཏེ་གནས་སོ། །རླུང་གིས་མེ་བསྐྱེད། མེ་ཡིས་ཆུ་བསྲོས། ཆུ་ལ་
འཕྲ་རབ་ཀྱི་རྡུལ་འདུས་ནས། རྡུལ་གྱི་ནུས་པ་གོང་འཕེལ་དུ་སོང་བ་ལ། ཀུན་བརྟེན་
གསེར་གྱི་ས་གཞི་རུ་བསྲིད་དོ། །བསྐྱེད་པར་བྱེད་པའི་ས་རིན་པོ་ཆེ་ཞེས་བྱ་བ་ལ།
སའི་དཀྱིལ་འཁོར་ཟླུམ་པོ། ཁ་དོག་སེར་པོ་རུ་འདུག་པ། ནང་སྙིང་གསེར་ལས་གྲུབ་
པའི་གྲུ་བཞི། འདོད་འབྱུང་གི་ནོར་བུ་བཞིའི་བརྒྱན་པ་རུ་བསྲིད་དེ། ས་དེ་ལ་ཐེགས་
སྟོབས་ཆེ་བར་བྱེད་པ་དང་། དགོས་འདོད་འབྱུང་བར་བྱེད་པ་དང༌། ནུས་པ་འབྱིན་
པར་བྱེད་པ་དང་། ཐམས་ཅད་བསྐྱེད་པར་བྱེད་པ་དང༌། འབྲས་བུ་སྨིན་པར་བྱེད་པ་
དང་། འདོད་ཡོན་འཚོགས་པ། དྲི་ངད་ལྡན་པ། རོ་མཆོག་མྱོང་བ། བདེ་དྲོད་ཚོར་
བ། སྣང་བ་དགའ་བ། ཡོན་ཏན་ལྡན་པ། ཀུན་ལ་སྨན་པ་ལ་སོགས། རྣམ་གྲངས་བྱེ་
བ་ས་ཡ་རུ་བཅས་ཏེ་གནས་སོ། །འབྱུང་བཞི་རིམ་པར་བརྩེག་པ་དེ་དག་གི་སྟེང་དུ།

རྒྱུད་སྡེ། དབལ་གསང་འདུས་དོན་གྱི་རྒྱུད།
སྐྱེ་འགྲོ་སྲིད་པའི་བརྟེན་གནས་ནི། དབང་ཆེན་གསེར་གྱི་ས་གཞིའི་ནུས་པ་ལས།
དབུས་ཀྱི་རི་རྒྱལ་ལྷུན་པོ་ཞེས་བྱ་བ། གྲུ་བཞི་བང་རིམ་དང་ལྡན་པ། རྒྱ་ཆེ་ལ་དཔང་
མཐོ་བ། རིན་པོ་ཆེ་སྣ་བཞི་ལས་གྲུབ་པ་རུ་བསྲིད། དེ་ཡང་ཁ་ཁྱེར་ཡལ་བ། རྩ་བ་
བརྟན་པ་རྐེད་པ་སྒེག་པ། སྟེང་དུ་རྣམ་པར་རྒྱལ་བའི་ཁང་བཟང་། ཉམས་དགའ་
ཡིད་འོང་གི་གནས་སུ་བསྲིད་དོ། ། རི་རབ་ཁ་ཁྱེར་གནོན་པ། ཤེལ་གྱི་ཅོག་བཞི་རུ་
བསྲིད། རྩ་བ་རྟོག་ཆེན་མི་འཁྲུལ་པ། མ་ཧ་གསེར་གྱི་རུ་སྦལ་དུ་བསྲིད། ཐུགས་རྗེས་
བསིལ་ཡབ་འབེབས་པ། དཔག་བསམ་གྱི་ལྗོན་ཤིང་དུ་བསྲིད། དགོས་འདོད་ཕུན་
སུམ་ཚོགས་པ། ཨར་མོ་ལི་ཀའི་རྡོ་ལེབ་བསྲིད། དེའི་ཕྱི་རིམ་དུ། ཉོན་མོངས་གསེང་
བར་བྱེད་པ། གསེར་གྱི་རི་བདུན་དང་། ཚ་གདུངས་སེལ་བར་བྱེད་པ། རོལ་པའི་
མཚོ་བདུན་དུ་བསྲིད། དེའི་ཕྱོགས་བཞིར། གླིང་བཞི་གླིང་ཕྲན་བརྒྱད། མཐའི་ལྕགས་
རི་མུ་ཁྱུད་དང་བཅས་པ་རུ་བསྲིད། དེའི་ནང་དུ། གླིང་ཆེན་པོ་དང་། གླིང་འཕྲ་མོ་
དང༌། ཆུ་བོ་དང་། ཆུ་བྲན་དང་། རྒྱ་མཚོ་དང་། ལུ་མ་དང༌། ལྡིང་ཁ་དང་།
དཔག་བསམ་གྱི་ཤིང་དང༌། སྐྱེད་མོའི་ཚལ་ལ་སོགས། འདོད་ཡོན་གྱི་བྱེ་བྲག་བསམ་
གྱིས་མི་ཁྱབ་པར་བསྲིད་དོ། ། དེ་ལ་མ་ཚང་བ་མེད་པར་བསྲིད་པས། ཚང་རྒྱུང་གི་
འཇིག་རྟེན་ཞེས་བྱ་བ་དང༌། དེ་འདྲ་གྲངས་སུ་བགྲང་པ་སྟོང་ལ། གཅིག་པ་སྤྱི་ཕུད་
ཀྱི་འཇིག་རྟེན། དེ་ཉིད་གཅིག་ཏུ་བརྩི་བའི་སྟོང་ལ། གཉིས་པ་བར་མ། དེ་རྣམས་
གཅིག་ཏུ་དྲིལ་བ་སྟོང་ལ། གསུམ་པ་མཐར་ཐུག་ཅེས་བྱ་སྟེ། བདེར་གཤེགས་ཐུགས་
རྗེས་སྟོབས་ལས་གྲུབ་ཅིང་། ལྷ་ཀུན་སྣང་ཁྱབ་པ་ནམ་མཁའ་ལྟ་བུར། བཞེངས་བའི་
སྐུ་ལ་བརྟེན་ནས། བ་སྤུའི་བུ་ག་རེ་རེ་ཀྱང་། སྟོང་གསུམ་གྱི་འཇིག་རྟེན་རེ་རེ། ཆགས་
ཤིང་གནས་སོ། ། དེ་ལས་སྤྲོས་པ། ཚད་མེད་པ། གྲངས་མེད་པ། དཔག་ཏུ་མེད་པ།
ནམ་མཁའི་མཐའ་དང་མཉམ་པར་ཆགས་སོ། །དུས་དེ་ཙམ་ན་སྟོན་པ་ཀུན་ཏུ་བཟང་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119119
པོ་དང༌། ཡུམ་ཆེན་མོ་ཀུན་ཏུ་བཟང་མོ་གཉིས་ཀྱིས། འགྲོ་བ་བརྟེན་གནས་མེད་པ་
རྣམས། ཐུགས་རྗེས་བཟུང་བའི་ཕྱིར། སྲིད་པ་རྣམ་པར་འཕྲུལ་བའི་ཏིང་ངེ་འཛིན་ལ་
བཞེངས་ནས། ཐབས་དང་ཤེས་རབ་སྙོམ་འཇུག་གིས། དགོངས་པ་ལ་བཞུགས་ཏེ།
འོད་ཟེར་བཀྱེ་བ་ལས། ཀློང་དགུ་འབྱུང་བའི་སྙིང་པོ་ལས། དྲན་དང་བསམ་པ་
གཉིས་སུ་བྱུང་། དེ་ལ་ཤེས་དང་རིག་པར་བྱུང་། ལྷ་མོ་ཡུམ་གྱི་ཐུགས་རྗེས་ལས།
ཐམས་ཅད་ཀློང་ནས་འབྱུང་བའི་ཕྱིར། བསམ་དང་དྲན་གཉིས་རྒྱ་མཚོ་གླིང་དགུར་
སྤྲུལ་པ་ལས། དབྱལ་གྱི་མོ་བཙུན་གཅིག་ཏུ་བསྲིད། དེ་ལ་མིང་འདོག་མིང་མེད་པས།
ཡེ་སྲིད་རྒྱལ་པོས་མིང་བཏགས་ནས། ཕྱི་མོ་གནམ་ཕྱི་གུང་རྒྱལ་ཞེས་ཀྱང་བྱ། ཆུ་ལྕམ་
རྒྱལ་མོ་ཞེས་ཀྱང་བྱ། སྲིད་པའི་རྒྱལ་མོ་ཞེས་ཀྱང་བྱ་བར་མཚན་གསོལ། ལྷ་ཆེན་ཡབ་
ཀྱི་ཐུགས་རྗེས་ལས། ཐམས་ཅད་མཁའ་ལ་ཤར་བའི་ཕྱིར་དུ། ཤེས་དང་རིགས་གཉིས།
ཁ་ལེ་སྟོང་འབྱམས་གྱི་བག་ལས་སྤྲུལ་པ་ལས། རིན་པོ་ཆེའི་སྒོ་ང་གཅིག་ཏུ་བསྲིད། དེ་
རང་གིས་རང་བརྡོལ་པའི་ནང་དུ། དུང་གི་མི་ཕོ་ལ། གཡུའི་དབུ་སྐྲ་ཅན། རིན་པོ་
ཆེའི་ཐོར་གཙུག་ལྡེམ་པ་གཅིག་བསྲིད། དེ་ལ་ཡེ་སྲིད་རྒྱལ་པོས་མིང་བཏགས་ནས།
སྲིད་པ་ཁྲི་རྒྱལ་ཁུག་པ་ཞེས་ཀྱང་བྱ། ཕྱུ་ཡོ་ལ་ཁྱབ་པ་ཞེས་ཀྱང་བྱ། ཤེལ་ཝེར་སྤུག་གི་
ཆེན་པོ་ཞེས་ཀྱང་བྱ། ཇོ་བོ་ཡེ་ཤེས་རླུང་གི་འདབ་མ་ཅན་ཞེས་ཀྱང་བྱ། སངས་པོ་
འབུམ་ཁྲི་སྲིད་པའི་སྐྱེས་ཞེས་བྱའོ། །དེ་ལྟར་མཁའ་ཀློང་རིག་པའི་ཆོ་འཕྲུལ་གྱི།
དབྱིངས་དང་ཡེ་ཤེས་རྒྱུ་བག་ལས། མུན་དང་སྣང་གི་སྲིད་པ་བྱུང་སྟེ། སྟོང་དབྱལ་དེ་
གཉིས་ནམ་གྱི་སྲིད་ལ། གྲིབ་འཚོས་པ་ལས། བར་དུ་མེད་ཁམས་གདུག་པ་ཞུགས་ཏེ།
གྲིབ་ལས་རླངས་པ་ནག་ཏུ་བྱུང་། རླངས་པའི་ལྷུ་བ་སྒོ་ངར་འདྲིལ་ནས། ལྕགས་ཀྱི་སྒོ་
ང་ནག་པོ་ལ། ཁ་མེད་དབུགས་ཀྱིས་བརྒྱང་བ་གཅིག་ཏུ་བསྲིད། དེ་གཅིག་གཅོད་
བྱེད་རླུང་གི་འཁོར་ལོའི་གདར་ལས་བརྡོལ་བ་ལས། རླངས་པ་གནམ་དུ་སོང་བ་ལ།
10

རྒྱུད་སྡེ། དབལ་གསང་འདུས་དོན་གྱི་རྒྱུད།
གནམ་གཡེན་འཕྲོ་བ་བཅུ་གསུམ་དུ་བསྲིད། ཟེར་མ་བར་དུ་འཐོར་བ་ལས། བར་
གཡེན་གཏོད་པོ་དགུ་རུ་བསྲིད། སྒོང་སྤྲི་ས་ལ་ལུས་པ་ལ། ས་གཡེན་ཆེ་བ་བཅུ་
གཅིག་བསྲིད། སྒོང་ཤུན་འཁྲ་བའི་གནས་སུ་བསྲིད། གདར་ཤ་སྲུང་བའི་མཚོན་དུ་
བསྲིད། སྒོང་ཆུ་ནད་ཀྱི་ས་བོན་བསྲིད། ཡང་དབུ་བརྒྱུད་ཤང་ནི་མ་བླན་པར། ནམ་
ཕྱེད་ལུས་སུ་འཚོས་པ་ལ། ཤིང་སྒོང་སྐྱ་བོ་གཅིག་ཏུ་བསྲིད། དེ་རང་གིས་རང་བརྡོལ་
བ་ལ། དྭངས་མ་གདོན་དང་དྲི་ཟ་རུ་བསྲིད། སྒོ་ང་དེའི་སྙིང་པོ་ལ། འདབ་སྡེར་རྨིག་
ཆགས་ལ་སོགས་པ། མི་ནོར་ལྟོ་འཕྱེ་ཆུ་གནས་སུ་བསྲིད་དོ། །ཡང་ནམ་གྱི་ཐོ་རང་
འཚོས་པ་ལས། ལྟས་ངན་ཤ་ཁྱིམ་དྲོད་པ་གཅིག་ཏུ་བསྲིད། དེ་གདུག་རྩུབ་མཚོན་གྱི་
བཀྲལ་བ་ལས། སྲས་ཕོ་དགུ་མོ་དགུ། དབོན་པོ་བཅོ་བརྒྱད། མོ་བཅོ་བརྒྱད། ཁ་
སུམ་ཅུ་རྩ་དྲུག་ཏུ་བསྲིད། དེ་ནས་དབུ་བཏུད་ཤང་བླང་ནས། ཤེས་རབ་ཐབས་སུ་
སྤྲུལ་པ་ལ། རིན་པོ་ཆེའི་སྒོ་ང་ལ། ཕྱི་ནང་གསལ་བ་གཅིག་ཏུ་བསྲིད། དེ་ལ་ཡབ་
དང་ཡུམ་གྱིས་བཅགས་ཤིང་བརྡོལ་ཏེ། ཟེར་མ་གནམ་དུ་འཐོར་བ་ལས། འཐོར་
གསས་སུམ་བརྒྱ་དྲུག་ཅུ་བསྲིད། སྒང་ཆུ་ས་ལ་བོ་བ་ལ། བདར་གསས་ཉི་ཁྲི་ཆིག་
སྟོང་དུ་བསྲིད། སྒོ་ང་བར་གྱི་སྤྲིས་མ་ལ། དབལ་གསས་དགུ་ཁྲི་དགུ་འབུམ་དུ་བསྲིད།
སྒོ་ང་དེའི་སྙིང་པོ་ལ། བུ་ཚ་ལྕམ་དྲལ་གསུམ་དུ་བསྲིད། གཅེན་པོ་ལྷ་རབ་གཉེན་
རུམ་རྗེ་དང་། གཅུང་བ་སྣང་བ་འོད་ལྡན་དང༌། ལྕམ་མོ་གནམ་ཕྱི་གུང་རྒྱལ་དང་།
གསུམ་དུ་བསྲིད་དོ། ། ལྷ་རབ་གཉེན་རུམ་གྱི་སྤྲུལ་པ་ལ། ལྷ་གར་རྟེན་དང་གསུམ་དུ་
བསྲིད། ལྷ་ནི་འདོད་ཁམས་དང་། གཟུགས་ཁམས་དང་། གཟུགས་མེད་པའི་ཁམས་
དང་གསུམ་མོ། །གར་ནི་མཐུ་སྟོབས་གདོན་འདུལ་གྱི་རྒྱལ་པོའོ། །རྟེན་ནི་ཕྱྭ་སྲིད་སྐོས་
དང་གསུམ་སྟེ། སྐྱེ་འགྲོ་སྲིད་པའི་སྐོས་མཁན་མཛོད། སྣང་བ་འོད་ལྡན་གྱི་སྤྲུལ་པ་ལ།
མི་སྨྲ་གཤེན་དང་གསུམ་དུ་བསྲིད་དོ། ། སྒོ་ང་དེའི་སྙིགས་མ་ལཤ་། གཤེན་བདུད་ཁྱབ་
11

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པ་ནག་པོ་དང༌། བདུད་པོ་མ་ཏང་རུ་རིང་དང་། གར་མ་ཛ་ལ་དང༌། ཡག་ཤ་ཁོ་རེ་
བཞི། ཉོན་མོངས་ལྷན་ཅིག་སྐྱེས་པའི་བདུད་དུ་བསྲིད་དོ། །སྒོང་ཤུན་སྐྱོབས་པའི་གོ་
ཆ་དང༌། གདར་ཤ་སྲུང་བའི་མཚོན་དང་། སྒོང་ཆུ་གསོ་བའི་སྨན་དུ་བསྲིད་ཅིང་།
སྲིད་པའི་རྒྱུད་རབ་ཏུ་འཕེལ་ལོ། །དེ་ལྟར་དུ་བསྲིད་པས་ཅི་ལྟར་དུ་བསྲིད་པ་བཞིན་
དུ། བསྐོས་པའི་རྒྱལ་པོས་ལས་བགོས་སོ་སོ་རུ་བསྐོས་སོ། །སྟོན་པའི་ཐུགས་རྗེས་སྣོད་
བཅུད་དེ་ལྟར་དུ་ཆགས་ཤིང་གནས་སོ། །
༧ དེའི་དུས་དེའི་ཚེ་ན། སྟོན་པ་ཀུན་ཏུ་བཟང་པོ་ཉིད་ཀྱང་། ཐབས་ཤེས་རབ་
སྙོམས་འཇུག་གི་ཕྱག་རྒྱ་བཀྲོལ་ནས། ཀུན་ནས་འོད་ཟེར་འགྱེད་པ། ཚད་མེད་རྣམ་
པར་འཕྲོ་བ། ཞེས་བྱ་བའི་ཏིང་ངེ་འཛིན་ལ་བཞུགས་ཏེ། སྐུ་ལ་འོད་ཟེར་གྲངས་མེད་
པར་སྤྲོས་པས། སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས། རབ་འབྱམས་
དཔག་ཏུ་མེད་པར་ཁྱབ་ཅིང་། ནམ་མཁའི་ཁྱབ་ཚད་ཀྱི་སེམས་ཅན་རྣམས་ཀྱི། ཉོན་
མོངས་པ་དང༌། སྡུག་བསྔལ་བ་དང་། མ་རིག་པ་གསུམ་དང་། མུན་པ་བཞི་དང་།
སྒྲིབ་པ་གཉིས་དང་། འདོད་པའི་རྒྱུ་དང་། འཁྲུལ་པའི་རྐྱེན་དང་། ཐ་རམ་གྱི་སྒྲོག་
རྣམས་ལས་གྲོལ་ཞིང་། སྔོན་གྱི་བག་ཆགས་སད་ནས། མི་དགེ་བའི་ལས་རྣམས་ལ།
ཡ་ང་བ་དང་། སྐྱི་འཇིགས་པ་དང་། རྗེས་སུ་འགྱོད་པ་དང༌། སུན་པར་གྱུར་ཞིང་
དགེ་བའི་ལས་ལ་བྲོད་པ་དང་། མོས་པ་དང་། འདུན་པ་དང༌། སྤྱོད་པ་ལ་སོགས་ཏེ།
རྗེས་སུ་གཞོལ་ཞིང༌། བདེ་བ་ཐོབ་པའི་འབྲས་བུ་དང་ལྡན་ནོ། །འོད་ཟེར་དེ་དག་
ཚུར་འདུས་ནས། འོག་མེན་རྫོགས་སྐུའི་ཞིང་ཁམས་སུ་གསལ་ཏེ། ཤར་དུ་མེ་ལོང་ལྟ་
བུའི་ཡེ་ཤེས་འོད་སེར་པོ་ལས། མངོན་པར་དགའ་བའི་ཞིང་ཁམས། ཁ་དོག་སེར་པོ།
གསེར་ལས་གྲུབ་པའི་གསས་མཁར། གྲུ་བཞི་སྒོ་བཞི་རྟ་བབ་དང་ལྡན་པ། གཡུང་
དྲུང་གཏམ་པའི་གཞལ་ཡས། རྒྱ་ཁྱོན་དང་དཔག་ཚད་གཞལ་དུ་མེད་པ། ཕྱི་ནང་
12

རྒྱུད་སྡེ། དབལ་གསང་འདུས་དོན་གྱི་རྒྱུད།
སྒྲིབ་མེད་དུ་འོད་གསལ་བ། དེའི་ནང་གསེར་གྱི་པད་མ་འདབ་མ་སྟོང་དང་ལྡན་པ།
ལྟེ་བ་དང་། མུ་ཁྱུད་དུ་བཅས་པ། གླིང་སྐོར་དང་ཕོ་བྲང་དུ་བཀོད་པ། དེའི་དབུས་
སུ་གླང་ཆེན་སེར་པོ་དང༌། ཉི་ཟླ་པད་མའི་གདན་ལ། ཀུན་ཏུ་བཟང་པོ། སྐུ་འགྱུར་
བ་མེད་པར་གནས་པའི་ཆ་ལས། ལྷ་གསལ་བ་རང་འབྱུང་། སྐུ་མདོག་སེར་པོ། ཞལ་
གཅིག་ཕྱག་གཉིས། ལོངས་སྤྱོད་རྫོགས་པའི་རྒྱན་དང་ལྡན་པ། གཡས་པས་གསེར་གྱི་
ཆག་ཤིང་དང་། གཡོན་པས་མི་འགྱུར་བའི་གཡུང་དྲུང་བསྣམས་པ། ཡུམ་སའི་ལྷ་མོ།
སྲ་བརྟན་ཀུན་བསྐྱེད་མ་དང་གཉིས་སུ་མེད་པ། དེ་ལ་འཁོར་གཡུང་དྲུང་རིགས་ཀྱི་
བདེ་བར་གཤེགས་པ། ལྷ་དང་ལྷ་མོ་མང་པོས་བསྐོར་ནས། ཐུགས་ལས་འོད་ཟེར་སྤྲོ་
ཞིང་བཀྱེ་བས། སེམས་ཅན་རྣམས་ཀྱི་ཉོན་མོངས་པ། གཏི་མུག་གི་མུན་པ་སངས་
པར་མཛད་ཅིང་། སྒྲིབ་མེད་རང་ཤར་དུ་གསལ་བའི་བོན་སྟོན་ནོ། །བྱང་དུ་མཉམ་པ་
ཉིད་ཀྱི་ཡེ་ཤེས་འོད་ལྗང་ཁུ་ལ། རྣམ་པར་དག་པའི་ཞིང་ཁམས། ཁ་དོག་ལྗང་བ།
ཨིན་ཏྲ་ནི་ལས་གྲུབ་པའི་གསས་མཁར། གྲུ་བཞི་སྒོ་བཞི་རྟ་བབ་དང་ལྡན་པ། འཁོར་
ལོ་འབར་བའི་གཞལ་ཡས། རྒྱ་ཁྱོན་དང་དཔག་ཚད་གཞལ་དུ་མེད་པ། ཕྱི་ནང་སྒྲིབ་
མེད་འོད་དུ་གསལ་བ། དེའི་ནང་དུ་གཡུ་ཡི་པད་མ་འདབ་མ་སྟོང་དང་ལྡན་པ། ལྟེ་
བ་དང་མུ་ཁྱུད་དུ་བཅས་པ། གླིང་སྐོར་དང་ཕོ་བྲང་དུ་བཀོད་པ། དེའི་དབུས་སུ་རྟ་
མཆོག་དང༌། ཉི་ཟླ་པད་མའི་གདན་ལ། ཀུན་ཏུ་བཟང་པོ། ཡོན་ཏན་རྨད་དུ་བྱུང་
བར་གནས་པའི་ཆ་ལས། ལྷ་དགེ་ལྷ་གར་ཕྱུག ། སྐུ་མདོག་ལྗང་ཀུ། ཞལ་གཅིག་ཕྱག་
གཉིས། ལོངས་སྤྱོད་རྫོགས་པའི་རྒྱན་དང་ལྡན་པ། གཡས་པས་གཡུ་ཡི་ཆགས་ཤིང་
དང་། གཡོན་པས་དབང་བསྒྱུར་འཁོར་ལོ་འཛིན་པ། ཡུམ་རླུང་གི་ལྷ་མོ། ཡང་པའི་
འདེག་བྱེད་མ་དང་གཉིས་སུ་མེད་པ། དེ་ལ་འཁོར་ལས་ཀྱི་རིགས་ཀྱི་བདེ་བར་
གཤེགས་པ། ལྷ་དང་ལྷ་མོ་མང་པོས་བསྐོར་ནས། ཐུགས་ལས་འོད་ཟེར་སྤྲོ་ཞིང་བཀྱེ་
13

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བས། སེམས་ཅན་རྣམས་ཀྱི་ཉོན་མོངས་པ། ང་རྒྱལ་གྱི་དྲེགས་པ་འཇོམས་པར་མཛད་
ཅིང་། མཉམ་ཉིད་ཁྱབ་ཅིང་བདལ་བའི་བོན་སྟོན་ནོ། །ནུབ་ཏུ་སོ་སོར་རྟོགས་པའི་ཡེ་
ཤེས་འོད་དམར་པོ་ལས། བདེ་བ་ཅན་གྱི་ཞིང་ཁམས། ཁ་དོག་དམར་བ། པད་མ་ར་
ག་ལས་གྲུབ་པའི་གསས་མཁར། གྲུ་བཞི་སྒོ་བཞི་རྟ་བབ་དང་ལྡན་པ། པད་མ་སྤུངས་
པའི་གཞལ་ཡས། རྒྱ་ཁྱོན་དང་དཔག་ཚད་གཞལ་དུ་མེད་པ། ཕྱི་ནང་སྒྲིབ་མེད་དུ་
འོད་གསལ་བ། དེའི་ནང་དུ་ཟངས་ཀྱི་པད་མ་འདབ་མ་སྟོང་དང་ལྡན་པ། ལྟེ་བ་མུ་
ཁྱུད་དུ་བཅས་པ། གླིང་སྐོར་དང་ཕོ་བྲང་དུ་བཀོད་པ། དེའི་དབུས་སུ་རྨ་བྱ་དང་ཉི་
ཟླ་པད་མའི་གདན་ལ། ཀུན་ཏུ་བཟང་པོ་གསུང་རང་བཞིན་མེད་པར་གནས་པའི་ཆ་
ལས། ལྷ་བྱེ་བྲག་དངོས་མེད། སྐུ་མདོག་དམར་པོ་ཞལ་གཅིག་ཕྱག་གཉིས། ལོངས་
སྤྱོད་རྫོགས་པའི་རྒྱན་དང་ལྡན་པ། གཡས་པས་ཟངས་ཀྱི་ཆགས་ཤིང་དང༌། གཡོན་
པས་སྐྱོན་བྲལ་གྱི་པད་མ་འཛིན་པ། ཡུམ་མེ་ཡི་ལྷ་མོ། གསལ་བ་སྨིན་བྱེད་མ་དང་
གཉིས་སུ་མེད་པ། དེ་ལ་འཁོར་པད་མ་རིགས་ཀྱི་བདེ་བར་གཤེགས་པ། ལྷ་དང་ལྷ་
མོ་མང་པོས་བསྐོར་ནས། ཐུགས་ལས་འོད་ཟེར་སྤྲོ་ཞིང་བཀྱེ་བས། སེམས་ཅན་རྣམས་
ཀྱི་ཉོན་མོངས་པ། འདོད་ཆགས་ཀྱི་མཚན་མ་དག་པར་མཛད་ཅིང་། ཆག་མེད་རྣམ་
པར་དག་པའི་བོན་སྟོན་ནོ། །ལྷོ་རུ་བྱ་བ་ནན་ཏན་གྱི་ཡེ་ཤེས་འོད་སྔོན་པོ་ལས།
དཔལ་དང་ལྡན་པའི་ཞིང་ཁམས། ཁ་དོག་མཐིང་བ། བཱ་དུ་རྒྱ་ལས་གྲུབ་པའི་གསས་
མཁར། གྲུ་བཞི་སྒོ་བཞི་རྟ་བབ་དང་ལྡན་པ། རིན་པོ་ཆེ་མཛེས་པའི་གཞལ་ཡས། རྒྱ་
ཁྱོན་དཔག་ཚད་གཞལ་དུ་མེད་པ། ཕྱི་ནང་སྒྲིབ་མེད་འོད་དུ་གསལ་བ། དེའི་ནང་དུ་
མཐིང་གི་པད་མ་འདབ་མ་སྟོང་དང་ལྡན་པ། ལྟེ་བ་དང་མུ་ཁྱུད་དུ་བཅས་པ། གླིང་
སྐོར་དང་ཕོ་བྲང་དུ་བཀོད་པ། དེའི་དབུས་སུ་ཤང་ཤང་དང་། ཉི་ཟླ་པད་མའི་གདན་
ལ། ཀུན་ཏུ་བཟང་པོ། འཕྲིན་ལས་ལྷུན་གྱིས་གྲུབ་པར་གནས་པའི་ཆ་ལས། ལྷ་
14

རྒྱུད་སྡེ། དབལ་གསང་འདུས་དོན་གྱི་རྒྱུད།
དགའ་བ་དོན་གྲུབ། སྐུ་མདོག་སྔོན་པོ། ཞལ་གཅིག་ཕྱག་གཉིས། ལོངས་སྤྱོད་རྫོགས་
པའི་རྒྱན་དང་ལྡན་པ། གཡས་པས་མཐིང་གི་ཆགས་ཤིང་ལ། གཡོན་པས་ཡིད་
བཞིན་གྱི་ནོར་བུ་བསྣམས་པ། ཡུམ་ཆུའི་ལྷ་མོ་སྲིད་པ་གསོ་བྱེད་མ་དང་གཉིས་སུ་
མེད་པ། དེ་ལ་འཁོར་རིན་ཆེན་རིགས་ཀྱི་བདེ་བར་གཤེགས་པ། ལྷ་དང་ལྷ་མོ་མང་
པོས་བསྐོར་ནས། ཐུགས་ལ་འོད་ཟེར་སྤྲོ་ཞིང་བཀྱེ་བས། སེམས་ཅན་རྣམས་ཀྱི་ཉོན་
མོངས་པ། ཕྲག་དོག་གི་བཙོན་ར་བཤིག་པར་མཛད་ཅིང་། བདལ་ཁྱབ་ཡངས་པ་
ཆེན་པོའི་བོན་སྟོན་ནོ། །དབུས་སུ་སྟོང་པ་ཉིད་ཀྱི་ཡེ་ཤེས་འོད་དཀར་པོ་ལ། དེ་བཞིན་
རིགས་ཀྱི་ཞིང་ཁམས་ཁ་དོག་དཀར་བ། འོད་ལས་གྲུབ་པའི་གསས་མཁར། གྲུ་བཞི་
སྒོ་བཞི་རྟ་བབ་དང་ལྡན་པ། ལྷུན་གྱིས་གྲུབ་པའི་གཞལ་ཡས། རྒྱ་ཁྱོན་དང་དཔག་
ཚད་གཞལ་དུ་མེད་པ། ཕྱི་ནང་སྒྲིབ་མེད་དུ་འོད་གསལ་བ། དེའི་ནང་དུ་ཤེལ་གྱི་
པད་མ་འདབ་མ་སྟོང་དང་ལྡན་པ། ལྟེ་བ་དང་མུ་ཁྱུད་དུ་བཅས་པ། གླིང་དང་གླིང་
སྐོར་དང་ཕོ་བྲང་དུ་བཀོད་པ། དེའི་དབུས་སུ་སེང་གེ་དཀར་མོ་དང༌། ཉི་ཟླ་པད་
མའི་གདན་ལ། ཀུན་ཏུ་བཟང་པོ། ཐུགས་འཁྲུལ་བ་མེད་པ། མ་བཅོས་མཉམ་པར་
གནས་པའི་ཆ་ལས། ལྷ་ཀུན་སྣང་ཁྱབ་པ། སྐུ་མདོག་དཀར་པོ། ཞལ་གཅིག་ཕྱག་
གཉིས། ལོངས་སྤྱོད་རྫོགས་པའི་རྒྱན་དང་ལྡན་པ། གཡས་པས་འོད་ཀྱི་ཆགས་ཤིང་
དང་། གཡོན་པས་མི་ནུབ་པའི་རྒྱལ་མཚན་བསྣམས་པ། ཡུམ་ནམ་མཁའི་ལྷ་མོ།
གསལ་བྱེད་གདོས་བྲལ་མ་དང་གཉིས་སུ་མེད་པ། དེ་ལ་འཁོར་དེ་བཞིན་རིགས་ཀྱི་
བདེ་བར་གཤེགས་པ། ལྷ་དང་ལྷ་མོ་མང་པོས་བསྐོར་ནས། ཐུགས་ལས་འོད་ཟེར་སྤྲོ་
ཞིང་བཀྱེ་བས། སེམས་ཅན་རྣམས་ཀྱི་ཉོན་མོངས་པ། ཞེ་སྡང་གི་དགྲ་ཚོགས་ཞི་བར་
མཛད་དེ། བྱམས་པ་ཆེན་པོ་ཁྱབ་བདལ་གྱི་བོན་སྟོན་ནོ། །གཞན་ཡང་སྟོན་པ་ཀུན་
ཏུ་བཟང་པོ་དེ་ཉིད་ཀྱི། སྐུ་གསུང་ཐུགས་ཀྱི་གྲོལ་ཆ་ལ། ལྷ་གཤེན་སྲིད་པ་གསུམ་དུ་
15

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྤྲུལ་ཏེ། འགྲོ་བ་འདུལ་བར་བསྟན་པ་ནི། ཡེ་ཉིད་ཀྱི་སྟོན་པ་ཀུན་ཏུ་བཟང་པོ་དང་།
ཡུམ་ཆེན་མོ་ས་ཏྲིག་ཨེར་སངས་གཉིས་ཀྱི། མཁའ་ཀློང་ཡངས་པའི་དཀྱིལ་འཁོར་ལ་
བསྐྱེད་ནས། མཉམ་ཉིད་ཐུགས་རྗེས་མཁྱེན་པའི་ཆ་ལ། འོག་མེན་ལྷའི་ཕོ་བྲང་དུ།
གཡུང་དྲུང་ཐིག་ལེ་འོད་ཀྱི་གསས་མཁར། རྒྱུ་རིན་པོ་ཆེ་སྣ་ཚོགས་ལ་གྲུབ་པ། གྲུ་བཞི་
སྒོ་བཞི་རྟ་བབ་དང་ལྡན་པ། བྱ་འདབ་དང་དར་བུ་ཁད་དང༌། ཟ་ར་ཚག་གིས་
བརྒྱན་པ། བྱ་རུ་ཏོག་དབལ་མཛེས་པ། རྒྱ་ཁྱོན་ཚད་ལས་འདས་པ། ཕྱི་ནང་སྒྲིབ་
མེད་དུ་འོད་གསལ་བ། དེའི་དབུས་སུ་སྟོབས་ལྡན་གླང་ཆེན་དང་། ཉི་ཟླ་པད་མའི་
གདན་ལ། ལྷ་གཤེན་ལྷ་འོད་དཀར། སྐུ་མདོག་དཀར་པོ་ཞལ་གཅིག་ཕྱག་གཉིས།
ལོངས་སྤྱོད་རྫོགས་པའི་རྒྱན་དང་ལྡན་པ། ཕྱག་ན་ཐུགས་རྗེ་འདྲེན་པའི་ལྕགས་ཀྱུ་
བསྣམས་པ། དེ་ལ་འཁོར་ཐུགས་རྗེ་སྤྲུལ་པའི་ལྷ་དང་། རུ་བཞི་དབལ་ཚོགས་བདར་
གསས་དང་འཐོར་གསས། ལྷ་འཁོར་དང་སྨན་འཁོར་བསམ་གྱིས་མི་ཁྱབ་པས་བསྐོར་
ནས། ཐུགས་ལས་འོད་ཟེར་སྤྲོ་ཞིང་བཀྱེ་བས། སེམས་ཅན་རྣམས་ཀྱི་དགེ་བའི་བར་
ཆོད་ཟློག་པ་དང་། འགྲོ་བ་འདུལ་བའི་བོན་སྟོན་ནོ། །ཀུན་ཏུ་བཟང་པོ་ཡབ་ཡུམ་གྱི།
འགྱུར་མེད་སྐུའི་གསལ་ཆ་ལ། སྲིད་པ་ཡེ་སངས་ཀྱི་ཡུལ་དུ། མུ་མེད་སྲིད་པ་རྒྱུད་ཀྱི་
གསས་མཁར། རྒྱུ་བཱ་དུ་རྒྱ་ལས་གྲུབ་པ། གྲུ་བཞི་སྒོ་བཞི་རྟ་བབ་དང་ལྡན་པ། མཐིང་
གུར་ཤེལ་གྱི་ཅོག་ཆེན་རྒྱས་པ། རྒྱ་ཁྱོན་ཚད་ལ་འདས་པ། ཕྱི་ནང་སྒྲིབ་མེད་འོད་དུ་
གསལ་བ། དེའི་དབུས་སུ་ཟིལ་གནོན་བྱ་ཁྱུང་དང་། ཉི་ཟླ་པད་མའི་གདན་ལ། སྲིད་
པ་སངས་པོ་འབུམ་ཁྲི། སྐུ་མདོག་སྔོན་པོ། ཞལ་གཅིག་ཕྱག་གཉིས། རིན་པོ་ཆེའི་རྒྱན་
གྱིས་བརྒྱན་པ། ཕྱག་ན་མི་ནུབ་སྲིད་པའི་རྒྱལ་མཚན་བསྣམས་པ། དེ་ལ་འཁོར་སྲིད་
པ་ཕོ་འབུམ་མོ་ཁྲི་དང་བཅས་ནས། ཐུགས་ལས་འོད་ཟེར་སྤྲོ་ཞིང་བཀྱེ་བས། སེམས་
ཅན་ཉོན་མོངས་པ་རྣམས་ཀྱི་སྡུག་བསྔལ་སངས་པར་མཛད་དེ། མེད་པ་ལས་ནི་ཡོད་
16

རྒྱུད་སྡེ། དབལ་གསང་འདུས་དོན་གྱི་རྒྱུད།
པར་བསྲིད། ཞིག་པ་ལས་ནི་ཆགས་པར་བསྲིད། སྟོང་པ་ལས་ནི་གང་བར་བསྲིད།
སྡུག་བསྔལ་ལས་ནི་སྐྱིད་པར་བསྲིད། འཁོར་བ་ལས་ནི་ཐར་བར་བསྲིད་ཅིང་། སྲིད་
པ་རྒྱུད་ཀྱི་བོན་སྟོན་ནོ། །ཀུན་ཏུ་བཟང་པོ་ཡབ་ཡུམ་གྱི། འགག་མེད་གསུང་གི་གྲོལ་
ཆ་ལ། བར་ལྷ་འོད་གསལ་གྱི་གནས་ནས། གཡུང་དྲུང་ལྷ་རྩེ་གསང་བའི་གསས་
མཁར། རྒྱུ་རིན་པོ་ཆེ་སྣ་ལྔ་ལས་གྲུབ་པ། གྲུ་བཞི་སྒོ་བཞི་རྟ་བབ་དང་ལྡན་པ། སྟེང་
བྱ་འདབ་སུམ་ལྡན་བྱ་རུ་ཏོག་འོད་ལྡན་པ། ཕྱི་ནང་སྒྲིབ་མེད་དུ་འོད་གསལ་བ། དེའི་
དབུས་སུ། ཀུན་ལ་དབང་བསྒྱུར་འཁོར་ལོ་དང་། ཉི་ཟླ་པད་མའི་གདན་ལ། འགྲོ་བ་
འདུལ་བའི་གཤེན་རབ། ཐབས་ལ་མཁས་པའི་སྐྱེས་བུ། ཟག་པ་ཟད་པ། ཉོན་མོངས་
མེད་པ། སེམས་ཅན་ཤིན་ཏུ་རྣམ་པར་གྲོལ་བ། རིག་པ་གསལ་བ། སྟོབས་དང་ལྡན་
པ། རྨད་དུ་བྱུང་བ། དོན་མི་བསྙེལ་བའི་གཟུངས་དང་ལྡན་པ། སོ་སོའི་སྒོ་གང་ལས་
ཀྱང་མ་འགག་པར། བོན་གྱི་སྒོ་མོ་བརྒྱད་ཁྲི་བཞི་སྟོང་གསལ་བར་མཁྱེན་པ། མཚན་
བཟང་པོ་སུམ་ཅུ་རྩ་གཉིས། དཔེ་བྱད་བཟང་པོ་བརྒྱད་ཅུ་རྩ་གཅིག །ཆེ་བའི་ཡོན་
ཏན་བརྒྱ་དང་བཞི་བཅུ། ངེས་པའི་ཐོ་ཡིག་བཞི་བཅུ་རྩ་ལྔས་བརྒྱན་ནས། མཁྱེན་
པའི་ཡེ་ཤེས་དྲུག་ཅུ་རྩ་གཉིས་དང་ལྡན་པ། ཏིང་ངེ་འཛིན་གྱི་ཡན་ལག་བརྒྱད་ཅུ་གྱ་
ལྔ་སྤྲོ་བ། འོད་ཟེར་གྱི་སྤྲོ་བསྡུས་འཇིག་རྟེན་གྱི་ཁམས་གང་བ། གཟིགས་ཚད་དང་
དགོངས་ཚད་ཐུགས་ལ་གསལ་བ། སྐུའི་ཆ་ལུགས་ཅིར་ཡང་སྣང་བ། ཕྱག་ན་སྲིད་པ་
སྐོས་ཀྱི་ཆགས་ཤིང་བསྣམས་པ། དེ་ལ་འཁོར་བར་ལྷ་འོད་གསལ་གྱི། གཡུང་དྲུང་
སེམས་དཔའ་རྣམས་ཀྱིས་བསྐོར་ནས། ཐུགས་ལས་འོད་ཟེར་སྤྲོ་ཞིང་བཀྱེ་བས།
འཇིག་རྟེན་གྱི་ཁམས། སྣང་བ་ཆེན་པོས་ཡོངས་སུ་ཁྱབ་པར་མཛད་ཅིང་། སྤྲུལ་པའི་
སྐུ་བྱེ་བ་ཕྲག་བརྒྱ། རིགས་དྲུག་འདུལ་བའི་གཤེན་དྲུག ། ཡེ་གཤེན་གཡུང་དྲུང་སེམས་
དཔའ་གྲངས་མེད་པས། གླིང་གི་དམིགས་སུ། འགྲོ་དྲུག་རང་མཐུན་གྱི་ཆ་ལུགས་
17

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མཛད་དེ། ཡབ་ཡུམ་དང་། རྒྱལ་བློན་དང་། བཙུན་མོ་དང༌། སྲས་དང་། ཕུན་
སུམ་འཚོགས་པའི་འཁོར་དང་བཅས་ནས། སེམས་ཅན་རྣམས་ལ་རྒྱུ་འབྲས་བདེན་
པའི་བོན་སྟོན་ཞིང་། སྐྱེས་བུ་འདུལ་ལོ། ། ཁ་ལོ་བསྒྱུར་རོ། །འགྲོ་བ་འདྲེན་ནོ། །ཐར་
ལམ་འབྱེད་དོ། །བོན་གྱི་འཁོར་ལོ་ཡོངས་སུ་བསྐོར་རོ། །དེ་ལྟར་དུ་ཕྱི་སྣོད་ནང་བཅུད་
སྲིད་ཅིང་། ཆགས་པར་མཛད་པ་ལ། སྟོན་པའི་སྐུ་དང་། བསྟན་པའི་བོན་དང༌།
འདུལ་བྱའི་ཐབས་ཀྱང་། དེ་བཞིན་དུ་བསྟན་ནས། བསྐལ་པ་ཡ་ཐོག་རིང་པོ་ནས།
མ་ཐོག་ཐ་མ་ཐུང་ངུན་གྱི་བར་ལ། ཡར་འཕེལ་དང་། མར་འགྲིབ་རྣམས་སུ་ལྷ་གཤེན་
སྲིད་པ་གསུམ་རེ། བསྟན་པ་གཅིག་ལ་གནས་ནས། སེམས་ཅན་གྱི་དོན་མཛད་དོ། །
སྟོན་པ་ཀུན་ཏུ་བཟང་པོ་ཉིད་ཀྱང་། མ་བཅོས་མཉམ་པར་ཡོངས་ལ་ཁྱབ་ཅིང་བདལ་
པར་བཞུགས་སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་
དོན་གྱི་རྒྱུད་ལས། སྲིད་པ་གླེང་གཞིའི་ལེའུ་སྟེ་དང་པོའོ། །། །
༧ ད་འདི་ནས་མར་ལ་རྒྱུད་ཀྱི་རྒྱལ་པོ། ལུང་གི་སྙིང་པོ། མན་ངག་གི་མདོ་རྩ་འདི་
ལ། ཐོག་མར་མཛད་མཁན་དཔོན་གསས་ཀྱི་ལོ་རྒྱུས་སྟོན་ཏེ། ཡེ་ཉིད་ཀྱི་སྟོན་པ་ཀུན་
ཏུ་བཟང་པོ་དང༌། ཡུམ་ཆེན་མོ་ས་ཏྲིག་ཨེར་སངས་གཉིས་ཀྱིས། འགྲོ་བ་སེམས་ཅན་
ཀྱི་དོན་ལ་དགོངས་ནས། དུས་དང་བསྟུན་པའི་འོད་ཟེར་སྤྲོ་བར་མཛད་དེ། རི་རབ་
རིའི་རྩེ་མོ། །སུམ་ཅུ་རྩ་གསུམ་ལྷའི་གནས། རྣམ་པར་རྒྱལ་བའི་ཁང་བཟང་གི་བྱང་
ཕྱོགས། དགའ་བ་མེ་ཏོག་མཛེས་པའི་ཚལ་གྱི་དབུས་སུ། སྔོན་གྱི་བསྐལ་སྲིད་ཆགས་
པའི་དང་པོ་ལ། ཀློང་དགུ་འབྱུང་བའི་སྙིང་པོ་ལས་གླིང་དགུ་འཁྱིལ་བའི་རྒྱ་མཚོར་
བསྲིད་དེ། དེའི་ནང་དུ། ཡུམ་ཆེན་མོ་ས་ཏྲིག་ཨེར་སངས་ཀྱི། ལྗགས་ཀྱི་མཆིལ་མ་
ཐེབ་གཅིག་འཐོར་བ་ལ། ཤེལ་གྱི་ལྦུ་བ་གུར་ཙམ་གཅིག་ཏུ་སྲིད། དེ་ལ་ལྷ་ཐམས་ཅད་
འདུས་ནས། ཡ་མཚན་སྐྱེས་ཏེ། སྨོན་ལམ་བཏབ་པ། ཨེ་མ་ཡ་མཚན་རྨད་དུ་བྱུང་།
18

རྒྱུད་སྡེ། དབལ་གསང་འདུས་དོན་གྱི་རྒྱུད།
དང་ར་དུམ་དགུ་འཁྱིལ་བའི་དཀྱིལ། མ་བསྲིད་བསྲིད་པ་ཤེལ་གྱི་གུར། ལྷ་འམ་
བདུད་ཀྱི་ཆོ་འཕྲུལ་ཡིན། ལོག་པའི་བསླུ་བྲིད་མ་ཡིན་པར། དམ་པའི་དོན་གྱི་དཔེ་
མཚོན་ཅིང་། ལྷ་ཁམས་གསལ་བའི་སྒྲོན་མར་ཤོག །གཡུང་དྲུང་བསྟན་པ་དར་བར་
ཤོག །ཅེས་བརྗོད་ནས། འབྲས་དཀར་མོ་དང་། བ་དཀར་གྱི་འོ་མས། མཆོད་ཅིང་
གསོལ་བས། ཞག་གསུམ་དྲོས་བཞིའི་ནང་པར། ཟིལ་པའི་སྦུ་བ་སྒོ་ངར་འདྲིལ་ནས།
གཡུ་སྒོང་འོད་ཀྱིས་བརྒྱན་པ་གཅིག་ཏུ་བསྲིད། དེ་རང་གི་རང་བརྡོལ་བ་ལས།
དབྱལ་གྱི་མོ་བཙུན་བཟང་མོ་གཅིག་ཏུ་བསྲིད། དེ་ལ་ལྷ་རྣམས་ཀྱིས་མཚན་བཏག་
པས། མཚན་དང་ལྡན་པའི་བུད་མེད། ཉི་མའི་འོད་ལ་ཟླ་བའི་ཟེར་འཕྲོ་བ། དཔྲལ་
བ་ཟླ་རྒྱས་བཀམ་པ་འདྲ་བ། སྤྱན་མིག་བཀྲག་མདངས་ཆེ་ལ་གཟིགས་པ། སྨིན་མ་
ཀའི་ན་རོ་འཁྱུག་པ། རྫི་མ་ཁྲ་གཤོག་གདེངས་པ་འདྲ་བ། སྙན་ནི་ལྟ་ན་བསྡུག་ཅིང་
གཤལ་བ། ཤངས་ནི་དྲི་ཞིམ་ལེགས་ལ་སྙོམ་པ། མཆུ་ནི་ཟར་མའི་མེ་ཏོག་འདྲ་བ།
ལྗགས་ནི་པད་མའི་འདབ་ལྟར་ལེགས་པ། དུང་ཚེམས་བཞི་བཅུ་རྩ་གཉིས་འཁོར་བ།
སྐྱེ་མགུལ་བུམ་པ་དྲིལ་བ་འདྲ་བ། དཔུང་སོགས་བརྗིད་བག་ཆེ་ཞིང་གཞོལ་བ། ནུ་མ་
གསེར་གྱི་གཤང་ཆུང་སྦུབ་པ། རྐེད་སྐབས་ཆུང་ཞིང་ཕྱེད་ཅིང་སྒེག་པ། ཕྱག་ཞབས་
དྲང་ལ་འཇམ་ཞིང་གཞོན་པ། དབུའི་ཐོར་གཙུག་དབྱིངས་སུ་ལྡེམ་པ། དབུ་སྐྲ་གཡུ་
ལོ་འོད་དུ་འཁྱུག་པ། སྨིན་འཚམ་མཛོད་སྤུ་འོད་ཀྱིས་བརྒྱན་པ། སྐུ་མཛེས་ལྟ་བའི་
ཆོག་མི་ཤེས་པ། གསུང་གིས་འཁོར་བའི་མྱ་ངན་སངས་པ། ཐུགས་ལས་མཁྱེན་པའི་
འོད་ཟེར་འཕྲོ་བ་གཅིག་སྣང་ནས། དགའ་བ་མེ་ཏོག་མཛེས་པའི་གླིང་ལ་སྤྱན་དྲངས།
གླིང་དགུ་འཁྱིལ་པའི་ཆུའི་ཁྲུས་གསོལ། ཚན་དང་སྤོས་ཀྱི་དུད་པས་ཤུལ་མཚོན། ཤི་
ཤོན་ལྷབ་ལྷུབ་ཀྱི་ན་བཟའ་སྐུ་ལ་གསོལ། གླུ་གར་རོལ་མོ་སྣ་ཚོགས་ཀྱིས་མདུན་བསུས།
མེ་ཏོག་བསིལ་བའི་ལྡིང་ཁང་གི་དབུས་སུ། རིན་པོ་ཆེ་སྣ་བདུན་གྱི་ཁྲི་ལ་བཏེག་སྟེ།
19

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལྷ་ཡེ་སྲིད་འཕྲུལ་གྱི་རྒྱལ་པོ་ཞེས་ཀྱང་བྱ། ལྷའི་དབང་པོ་བརྒྱ་བྱིན་ཞེས་བྱ་བས། ལྷ་མོ་
དེ་ལ་མཚན་གསོལ་བ། མ་བསྲིད་ཡེ་སྲིད་སྲིད་པའི་ལྷ་མོ་ཡུམ། སུམ་ཅུ་རྩ་གསུམ་
ལྷའི་གནས་ན་འཁྲུངས། བག་ཆགས་སྲེད་ལེན་མངལ་གྱི་དྲི་མ་མེད། སྐུ་ལུས་མཚན་
དཔེ་ལྷ་མོ་ཡུམ་དུ་བསྟན། རིགས་བཟང་ཁུངས་བཙུན་མཁའ་ཀློང་དག་པའི་རྒྱུད།
བཟང་ཟ་རིང་བཙུན་སྐུ་ལ་ཕྱག་འཚལ་ལོ། །ལྷ་ཁམས་གསལ་བའི་སྒྲོན་མ་འདེག་ཏུ་
གསོལ། བསྟན་པ་རིན་ཆེན་རབ་ཏུ་བསྟན་པར་མཛོད། ལྷ་མོ་ཁྱོད་ཀྱི་ཆོ་འབྲང་ཅི་
ལྟར་ལགས། བདག་ཅག་རྣམས་ལ་ངེས་པའི་བཀའ་སྩོལ་ཅིག །ཅེས་གསོལ་བས། ལྷ་
མོ་དེ་ཡི་ཞལ་ནས་གསུངས་པ། ཉོན་ཅིག་རྩ་གསུམ་ལྷ་རིགས་རྣམས། ཁོ་མོ་བདག་གི་
ཆོ་འབྲང་བཤད། རྒྱ་མཚོ་གླིང་དགུ་ཡུམ་གྱི་ཀློང་། ཤེལ་གུར་དཀར་པོ་ཡབ་ཀྱི་མཁའ།
རིན་ཆེན་སྒོ་ང་ཐབས་ཀྱི་མཆོག །འོད་ཟེར་སྣ་ལྔ་ཤེས་རབ་ཕུལ། རང་གི་རང་བརྡོལ་
རང་འབྱུང་སྐུ། དབྱལ་དུ་བསྟན་པ་བོན་ཉིད་དབྱིངས། མི་མོར་བྱུང་བ་སྐྱེ་མེད་ཡུམ།
ཆ་ལུགས་རྫོགས་པ་འགག་མེད་རྩལ། འཁོར་འདས་ཀུན་འབྱུང་ཀུན་གྱི་གཞི། གསལ་
ཆ་ལྷ་ཚོགས་ཡབ་ཀྱི་སྐུ། སྟོང་ཆ་ལྷ་མོ་ཡུམ་གྱི་དབྱིངས། ཕུང་པོ་འཇིག་རྟེན་གཏོས་ཀྱི་
སྣོད། དབང་པོ་སྐྱེ་འགྲོ་ནང་གི་བཅུད། ཚོགས་བརྒྱད་འདོད་ཡོན་མངོན་པར་སྤྱོད།
འབྱུང་བཞི་དུས་བཞི་ཁ་ལོ་བསྒྱུར། སེམས་ནི་ནམ་མཁའི་གོ་དབྱངས་ཕྱེད། དྲན་པ་
སྣ་ཚོགས་སྤྲུལ་པ་འབྱེད། རིག་པ་འགྱུར་མེད་གདོད་ནས་དག །ཤེས་པ་མ་བསླད་
སྒྲིབ་གཡོག་བྲལ། ཐོར་གཙུག་འོག་མིན་བོན་གྱི་དབྱིངས། ལྕང་ལོ་སྲིད་པ་ཡེ་སངས་
ཡུལ། སྐྲ་མཚམས་མགོན་བཙུན་ཕྱྭ་ཡི་གྲོང༌། དུང་ཁང་བར་ལྷ་འོད་གསལ་གནས།
ཨག་ཙེ་སྐྱེ་མཆེད་མུ་བཞིའི་ལྷ། ཚིགས་པ་གཟུགས་ཁམས་བཅུ་བདུན་གནས། རྐེད་
པ་ལྷུན་པོ་རི་རབ་བརྩེགས། རྩིབ་མ་རི་བདུན་རོལ་མཚོར་བཅས། བྱང་ཁོག་འདོད་
ལྷ་རིགས་དྲུག་གནས། རྩ་ཆེན་དཔག་བསམ་ལྗོན་པ་ཤིང༌། རྩ་ཕྲན་ལོ་འདབ་བསིལ་
20

རྒྱུད་སྡེ། དབལ་གསང་འདུས་དོན་གྱི་རྒྱུད།
གཡབ་འབེབ། ཙི་ཏ་རྣམ་པར་རྒྱལ་བ་གནས། གློ་བ་མཚལ་རི་ལྷའི་མདུན། མཆིན་
པ་ཨར་མོ་ལི་ཀའི་རྡོ། མཆིན་དྲི་ཡིད་འོང་མཛེས་པའི་ཚལ། འཁྲིས་པ་གླིང་དགུ་
འཁྱིལ་བའི་མཚོ། མཚེར་པ་རྩུབ་འགྱུར་དྲེགས་དང་འདྲེས། མཁལ་མ་རིན་ཆེན་གླིང་
དང་ཁྲོད། སྲོག་རྩ་ཨུད་དུམ་ཝ་རའི་ཚལ། ཨོལ་ཁང་ཤེལ་གྱི་ཅོག་ཆེན་དེས། ཕོ་བ་
འདོད་པ་དགུ་འགྱུར་གླིང་། ཡན་ལག་གླིང་བཞི་གླིང་ཕྲན་བརྒྱད། རྒྱུ་མ་མཐའི་
ལྕགས་རི་འཁོར། སྤྱན་ནི་ཉི་ཟླ་གསལ་བའི་སྒྲོན། སྙན་ནི་འབྱུང་བ་རྩ་གྲང་སྒྲ།
ཤངས་ནི་ར་ས་ཡ་ནའི་སྨན། ཞལ་ནི་བར་སྣང་འབྱུང་བའི་ཀློང་། ལྗགས་ནི་འོད་
དམར་མེ་དང་གློག །མཆིལ་མ་བདུད་རྩི་གསོས་ཀྱི་ཆར། ཚེམས་ནི་བསྐལ་པའི་ཐོག་
དང་མཚོན། ནུ་མ་སྐྱེ་འགྲོ་གསོ་བའི་རྩི། བ་ག་ཐམས་ཅད་འབྱུང་བའི་གནས། ལྟེ་བ་
སྲིད་པའི་འཁོར་ལོའི་མཛོད། བ་སྤུ་རྩི་ཤིང་ནགས་ཚལ་མཛེས། གསང་གཤང་རྡོ་རྗེ་
རྒྱ་གྲམ་རླུང་། སྐུ་སྟོད་ཡན་ཆད་མཐོ་རིས་གསུམ། སྐུ་སྨད་མན་ཆད་ངན་སོང་གསུམ།
ཐམས་ཅད་ལྷ་མོའི་སྐུ་ལ་རྫོགས། བཞེད་ན་འཇིག་རྟེན་བདེ་བ་ལྡན། དགྱེས་ན་སྟོང་
གསུམ་དགའ་བ་སྐྱེད། འཁྲོས་ན་ཁམས་གསུམ་སྒྲོལ་བར་བྱེད། ཐེག་པ་རིམ་དགུ་ཟིལ་
གྱིས་གནོན། ཁམས་གསུམ་ས་དགུ་དབང་དུ་སྡུད། སྣང་སྲིད་འཁོར་ལོ་ཕྱག་གིས་
བསྒྱུར། སྲིད་པ་བདེ་འགྲོ་ཆ་ལ་འབེབས། བསྐལ་སྲིད་འབྱུང་བ་བདག་གི་ཚོ། འཁོར་
བ་མྱང་འདས་བདག་གི་འབྲང༌། ཆོ་རབས་བཤད་ན་དེ་ལྟར་ལགས། ཚེ་ནི་བསྐལ་
པའི་གྲངས་ཀྱི་འཛིན། དུས་ནི་བོན་ཉིད་དབྱིངས་ལ་འདེབས། ཞེས་གསུངས་སོ། །དེ་
ལ་ལྷ་རྣམས་ཀྱང་ཤིན་ཏུ་དགའ་བ་སྐྱེས་ནས། ཀུན་གྱི་ལྷ་རྫས་ཀྱི་མེ་ཏོག་དང་།
འཕྲེང་བ་དང༌། བྱུག་པ་དང༌། གདུགས་དང་། རྒྱལ་མཚན་དང༌། བ་དན་
དང་། ཕྱེ་མ་དང་། འཕུར་མ་དང་། སིལ་སྙན་དང་། རྔ་གླིང་དང་། གླུ་གར་
དང༌། རོལ་མོ་དང༌། རྟ་དང་། གླང་པོ་དང་། མ་ཧེ་དང་། མཆོད་པའི་ཡོ་
21

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བྱད། དཔག་ཏུ་མེད་པ་ཕུལ་ནས། ལྷའི་བུ་མོ་ཡོད་དེ་རྒྱལ་བས། མགྲིན་པའི་གསང་
ནས། ཚངས་པའི་དབྱངས་ཕྱུང་ནས་བསྟོད་པ། ཨེ་མ་ཧོ། མཁའ་དབྱིངས་བདེ་ཆེན་
ཡུམ་གྱི་ཀློང་ཡངས་ནས། སྣང་ཞིང་སྲིད་པ་སྐྱེ་འགྲོ་འབྱུང་བའི་མ། རོལ་པ་འགག་
མེད་རང་འབྱུང་ཡེ་ཤེས་སྐུ། གཞོན་ནུ་བཅུ་དྲུག་བཙོ་མ་གསེར་གྱི་མདོག ། ཁ་བ་དུང་
ལྟར་དྲི་མེད་འོད་དུ་གསལ། གཞའ་ཚོན་མདངས་ལྡན་སྐུ་མཛེས་ཆོག་མི་ཤེས།
མཚན་དང་དཔེ་བྱད་དཔལ་འབར་ལོངས་སྤྱོད་རྫོགས། སྐྱེ་བའི་ཆོ་འཕྲུལ་སྐྱེ་མེད་
དབྱིངས་ནས་བསྟན། ལྷ་མི་ཀུན་གྱི་མཆོད་འོས་བཀུར་བའི་ཞིང་། དང་སྤྲོ་དང་
འདྲེན་འཁོར་བ་དབྱིངས་སུ་སྒྲོལ། གཟི་ལྡན་གཟི་བརྗིད་འཇིགས་པ་མ་ལུས་སྐྱབས།
དཔལ་ལྡན་དཔལ་འབྱོར་ཕུན་ཚོགས་ལྷ་མོ་ཡུམ། དགོས་འདོད་དགོས་འབྱུང་དགོས་
དགུ་སྟེར་མཛད་མ། དོན་རྟགས་བཅུ་གསུམ་མཚན་ལྡན་ལྷ་མོ་ལ། བདག་ཅག་སྒོ་
གསུམ་གུས་པས་ཕྱག་བགྱིད་དོ། ། ལྷ་ཁམས་གསལ་བའི་སྒྲོན་མ་འདེགས་པ་དང༌།
ཡང་དག་བདེན་པའི་དོན་དམ་བསྟན་དུ་གསོལ། ཞེས་ཞུས་སོ། །ལྷ་མོ་དེའི་ཐུགས་
ལས། འོད་ཟེར་གྲངས་མེད་པར་འཕྲོས་ནས། སྟོང་གསུམ་གྱི་སྟོང་། འཇིག་རྟེན་གྱི་
མུན་པ་སངས་བར་མཛད་ཅིང་། སེམས་ཅན་རྣམས་ཀྱི་ཉོན་མོངས་པའི་སྡུག་བསྔལ་
ཞི་བར་གྱུར་ཏེ། འོད་ཟེར་དེ་དག་ཚུར་འདུས་པ་ལས། ལྷ་མོའི་ཐུགས་ལས། འོད་
ཚོན་གང་དུ་གསལ་ཏེ། ཕམ་ལྟུང་ལྷའི་སྡུག་བསྔལ་སྐྱོབ་པར་མཛད་དེ། བཀའ་སྩལ་
པ། ཉོན་ཅིག་ལྷ་དང་ལྷ་མོ་འདུས་པའི་འཁོར། ཐིག་ལེ་ཉག་གཅིག་སྤྲོས་བྲལ་བྱང་
ཆུབ་སེམས། ཡེ་ནས་གདོད་མ་འགྱུར་མེད་དེ་བཞིན་གཤེགས། གནས་ལུགས་མ་
བཅོས་མ་གཡོས་དྲི་མེད་དཀའ། རྩོལ་མེད་ལྷུན་གྲུབ་ཁྱབ་བདལ་ཆེན་པོའི་དོན། དེ་
ཉིད་མ་རྟོགས་སེམས་ཅན་ལས་ཀྱི་འཁོར། མ་རིག་རྨོངས་པ་དྲན་སེམས་འགྱུ་བའི་
ཡིད། ཚོར་མྱོང་དེར་འཛིན་བག་ཆགས་རྐྱེན་གྱི་འཁྲུལ། འདོད་པའི་ཐ་རམ་ཕུང་པོའི་
22

རྒྱུད་སྡེ། དབལ་གསང་འདུས་དོན་གྱི་རྒྱུད།
སྒྲོགས་སུ་བཅུགས། སྒོ་ལྔའི་ཡུལ་ལས་དབང་པོའི་བྲན་འཁོར་བསྐོར། ཚོགས་བརྒྱད་
རྣམ་ཤེས་འདོད་པའི་ཡུལ་ལ་ཆགས། དུག་ལྔའི་མུན་པས་ཡེ་ཤེས་དོན་ལ་བསྒྲིབས།
ཉོན་མོངས་འཁྲུལ་འཁོར་ཁམས་གསུམ་གནས་སུ་བརྒྱུད། སྐྱེ་རྒས་ན་འཆི་རིགས་དྲུག་
སྡུག་བསྔལ་སྦྱོང་། ཐར་པའི་རྒྱུན་འགག་སྡུག་བསྔལ་འབྲམ་གཞི་བཏིང་། ཐར་ལམ་
མི་འཐོབས་འཁོར་བར་སྙིང་རེ་རྗེ། སྤྱི་རུ་ཁམས་གསུམ་སེམས་ཅན་མཚན་ཉིད་དོ། །
སྒོས་སུ་ཕམ་ལྟུང་ལྷ་རིགས་ཉོན་མོངས་སྦྱང་། འདོད་ཡོན་ལྔ་ལ་ལོང་བཏགས་
གཟུགས་ལ་ཆགས། ལེ་ལོའི་དབང་གྱུར་ཐར་བས་ལྟུང་བ་མང་། ངན་སོང་གསུམ་གྱི་
གནས་བརྒྱུད་ཡ་རེ་ང་། སྡུག་བསྔལ་ཉམས་སུ་མྱོང་བ་སྐྱི་རེ་འཇིགས། དེ་ཕྱིར་སྡུག་
བསྔལ་ལས་ལ་བྲེད་པ་ནས། ཐར་པ་བདེ་བ་ཆེན་པོའི་གནས་སྙོག་ན། བརྩོན་འགྲུས་
མྱུར་མགྱོགས་ཡེ་ཤེས་དབལ་མེ་ཡིས། སྣང་བ་གྲོང་ཁྱེར་ཆེན་པོ་གཞོབ་ཏུ་སྲེག །བག་
ཆགས་ཐལ་བ་སྣང་མེད་རླུང་ལ་བསྐུར། ཀུན་འབྱུང་ནོར་བུ་ཞེན་མེད་ཆུ་མདངས་
ཕྱུང༌། སྲིད་ལེན་བསྐྱེད་པའི་སྡོང་པོ་རྩད་ནས་སྐྱེལ། རྒྱུ་རྐྱེན་འཚོགས་པའི་ཡལ་ག་
དྲུང་ནས་སྐོམ། ཉོན་མོངས་བཅུད་ལེན་འབྲས་བུ་སད་ལ་བསྐུར། འཁྲུལ་འཁོར་མུན་
པའི་སྨྲག་ལ་སྒྲོན་མེ་ཐེག །ཡེ་ཤེས་རང་མདངས་གསལ་བའི་གབ་སྐུང་ཕུད། དུས་
གསུམ་འབྲལ་མེད་གཤེན་ལྷ་དཀར་པོར་ལྟོས། བལྟས་པས་མཐོང་མེད་བདག་མེད་
ཡུམ་ལ་དྲིས། མ་བལྟས་རང་གསལ་དངོས་མེད་ཡི་གེ་བྲིས། བརྒྱད་ཁྲི་བཞི་སྟོང་
བརྗོད་མེད་དོན་ལ་ཀློག ། རྒྱུ་མེད་རྐྱེན་ཟད་བསྐལ་པའི་འཁོར་ལོ་སྐོར། སྣང་སྲིད་
འཁོར་འདས་ཕྱག་མས་དབྱིངས་སུ་ཐོབས། ཕམ་ལྟུང་ཉོན་མོངས་སྡུག་བསྔལ་གཞི་
ལས་སངས། ཡེ་ཤེས་ངང་ལྡན་འགྱུར་མེད་གཡུང་དྲུང་འཆང་། འཆི་མེད་སྲོག་རྒྱུན་
སྣང་མེད་སྐྱེས་ནས་བརྩོན། ཉན་པའི་འཁོར་རྣམས་ཡིད་ལ་བརྟེན་པར་ཟུངས། ཞེས་
གསུངས་ནས། ལེ་ལོ་བརྩོན་འགྲུས་བསྐྱེད་ཕྱིར། ཐར་ལམ་གོ་འབྱེད་སྒྲོན་མེའི་བོན་
23

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྟོན་ནོ། །དེ་ལྟར་དུ་ལྷ་མོ་དེ་ལ། ཉེ་དབང་གི་རྒྱལ་པོ་རྣམས་ཀྱིས་ཞབས་ནས་འདེག་
ཅིང་། བཀའི་འཁོར་ལོ་བསྐོར་བས། ཕམ་ལྟུང་ལེ་ལོའི་སྡུག་བསྔལ་ལས་གྲོལ་ནས།
ཐར་པའི་དོན་ལ། སྒོ་གསུམ་གཡེང་བ་མེད་པར་སྤྱོད་དོ། །གཞན་ཀྱང་ཡུལ་ཁམས་ལ་
བཀྲ་ཤིས་པ་དང་། ལྷ་ཁམས་བདེ་སྐྱིད་དང་ལྡན་ཞིང་། དགེ་རྟགས་མང་དུ་འཕེལ་
ལོ། །དུས་དང་སྲིད་པ་དེ་ཙམ་ན། ཡེ་ཉིད་ཀྱི་སྟོན་པ། ཀུན་ཏུ་བཟང་པོའི། ཞལ་གྱི་
ངད་པ་སྣང་མེད་མཁའ་ལས་སྤྲོས་པ་ལས། གཡུའི་ན་བུན་སྦྲང་གཤོག་ཙམ་གཅིག་ཏུ་
བསྲིད། དེ་ཤིང་ཡོངས་སུ་ས་བརྡོལ་གྱི་རྩེ་ལ་ཆགས་པ་ལ། རིན་ཆེན་གསལ་བའི་སྒོ་ང་
ལ། མུ་མེན་འོད་ཀྱི་མདངས་ཆགས་པ་གཅིག་ཏུ་བསྲིད། དེ་སྤྱི་རྗེ་ཁྱུང་གི་ཚང་ནང་དུ་
བཙའ་ཞིང་བསྲུང་བས། ཞག་གསུམ་དྲོས་བཞིའི་ནངས་པར། ཁྱུང་རུ་གཡས་ཀྱི་རྩེ་ལ་
བརྡོལ་བ་ལས། འདབ་ཆགས་ཀྱི་རྒྱལ་པོ། སྐུ་ལུས་ཆུང་བ། གསུང་སྐད་སྙན་པ།
གཡུ་ག་ལྗང་གི་མདོག་འདྲ་བ། གཞའ་ཚོན་སྣ་ལྔའི་སྤུ་རུ་འོད་དུ་ལྡེམ་པ་གཅིག་བསྲིད།
དེ་ཁྱུང་གི་སྤྱི་གཙུག་ནོར་བུའི་གདན་ལ་བཞུགས་ནས། དབྱར་ཟླ་འབྲིང་པོའི་ཚེས་
བཅུ་དྲུག་ཀྱི་གདུགས་ཀྱི་རྩེ་ཤར་ལ། གསུང་སྐད་ལྷང་ལྷང་ཐང་གསུམ་བསྒྲག་པས།
སྤྱི་རྗེ་ཁྱུང་གི་སྙན་ལམ་དུ། ང་ནི་སྲིད་པའི་རྒྱལ་པོ་སྟེ། འདབ་ཆགས་རྒྱལ་པོ་ཁུ་བྱུག་
ཡིན། སྟོང་ཁམས་སྤྱི་རྒྱ་རླབས་ཀྱི་གཅོད། གཤོག་ཐོག་རྣམས་ཀྱི་རྗེ་བོ་ཡིན། མཁའ་ལ་
ལྡིང་བ་དབང་དུ་སྡུད། སྡེར་ཆགས་ཐམས་ཅད་ཟིལ་གྱིས་གནོན། འགྲོ་དྲུག་སེམས་
ཅན་དང་བ་འདྲེན། བྱང་ཆུབ་སེམས་ཀྱིས་སྤྲོ་བ་སྐྱེད། མ་རིག་རྨོངས་པའི་བློ་སྒོ་
འབྱེད། གབ་པ་སེམས་ཀྱི་མྱུ་གུ་འཁྲུངས། སེམས་ལུང་གསལ་བའི་སྒྲོན་མེ་སྟོན། ཀུན་
བཟང་ཐུགས་ཀྱི་གཏེར་མཛོད་འབྱུང་། ཞེས་ཐོས་སོ། ། ལྷ་རྣམས་ཀྱི་སྙན་ལམ་དུ། ང་
ནི་ཁྲི་རྒྱལ་ཁུག་པ་ཡིན། ཉོན་ཅིག་ཁམས་གསུམ་ལྷ་རིགས་རྣམས། མཁའ་ལ་ཉི་ཟླའི་
འོད་ཤར་བས། འཇིག་རྟེན་གཏོས་ཀྱི་མུན་པ་འཇོམས། སྐྱེ་འགྲོ་སེམས་ཅན་ཡོངས་ལ་
24

རྒྱུད་སྡེ། དབལ་གསང་འདུས་དོན་གྱི་རྒྱུད།
དྲོ། བདག་ཕྱོགས་མེད་པར་ཀུན་ལ་ཁྱབ། དོན་རྒྱུད་རྒྱས་པ་འཕྲིན་ལས་བོན། མང་
འབྲེལ་ཉི་ཟེར་ལྟ་བུར་འབྱུང༌། ལྷ་ཁམས་གསལ་བའི་སྒྲོན་མར་འགྱུར། ཞེས་ཐོས་སོ། །
ཀླུ་རྣམས་ཀྱི་སྙན་ལམ་དུ། ང་ནི་ཁྲི་བཞི་ནམ་ཏིང་ཡིན། ཉོན་ཅིག་འོག་ཕྱོགས་ཀླུ་
རིགས་རྣམས། ཡིད་བཞིན་གླིང་ལ་ནོར་རྙེད་པས། འགྲོ་བ་སེམས་ཅན་དབུལ་བ་སེལ།
ཀུན་ལ་དཀོན་པའི་མཆོག་གྱུར་ཞིང་། གང་སྤྱོད་འབྲས་བུ་མཆོག་ལྡན་པའི། ཉུང་ལ་
འདུས་པ་མན་ངག་བོན། བསྡུས་པ་གསང་ཐུས་སྒྲོན་མེ་འབྱུང་། ཀླུ་ཁམས་ཉོན་
མོངས་སྡུག་བསྔལ་ཞི། ཞེས་ཐོས་སོ། །མི་རྣམས་ཀྱི་སྙན་ལམ་དུ། ང་ནི་འཕྲུལ་གཤེན་
སྣང་ལྡན་ཡིན། ཉོན་ཅིག་བྲེལ་འཕོང་མིའི་རིགས། མཁའ་ལ་དུ་མུན་སྤྲིན་འདུས་པས།
དོག་ལ་བདུད་རྩི་ཆར་ཆེན་བབས། འབྲུ་དགུ་བཅུད་ཀྱི་ལོ་ཏོག་སྨིན། སྐྱེ་འགྲོ་སེམས་
ཅན་གསོས་སུ་འགྱུར། རན་པར་འཚོགས་པ་འབྲིང་པོའི་བོན། གང་ཟག་བློ་ངོས་
གཉིས་སྦྱར་འབྱུང༌། མི་ཁམས་འདྲེན་པའི་སྟོན་པར་འགྱུར། ཞེས་ཐོས་སོ། །མི་མ་
ཡིན་རྣམས་ཀྱི་སྙན་ལམ་དུ། ང་ནི་ལྷ་རྒོད་ཐོག་པ་ཡིན། ཉོན་ཅིག་མི་མེན་འབྱུང་པོ་
རྣམས། མཁའ་ལ་ངར་ཆེན་སྒྲ་གྲགས་པས། བར་སྣང་ཐོག་དང་སེར་བ་འབེབ། ས་
ལ་འདྲེ་སྲིན་གླད་པ་འགེམ། བགེགས་དང་ལོག་འདྲེན་འབྱུང་པོ་འདུལ། མཐུ་སྟོབས་
རྫུ་འཕྲུལ་ལྡན་པའི་བོན། ལོག་རྟོག་འདུལ་བའི་གཉེན་པོར་འབྱུང༌། གཡུང་དྲུང་
བསྟན་པ་དར་རྒྱས་བསྐྱེད། ཞེས་ཐོས་སོ། །གཞན་ཀྱང་འགྲོ་བ་ཡོངས་ཀྱི་སྙན་ལམ་དུ།
ང་ནི་ཚངས་པ་འབུམ་ཁྲི་ཡིན། ཉོན་ཅིག་སྲིད་པ་གསུམ་པོ་ཉོན། སྣང་ཞིང་སྲིད་པ་མུ་
ཕྱོད་ལ། བསྐལ་སྲིད་ཆགས་གནས་ཡོད་ཀྱི་གཞི། སྐྱེ་འགྲོ་བརྟེན་པ་སྨོན་ལམ་གནས།
ཁ་ལེ་སྟོང་འབྱམ་ཡིད་བཞིན་ཤིང་། འདབ་ཆགས་རྒྱལ་པོ་སྤྲུལ་པའི་སྐུ། འཕྲུལ་ངག་
བརྡའ་སྟོན་འགག་མེད་གསུང༌། གཡུང་དྲུང་བོན་གྱི་བསྟན་པ་དར། སེམས་ཅན་
ཡོངས་ཀྱི་ཉོན་མོངས་སངས། མཐོ་རིས་ཐར་པའི་ལམ་སྒོ་འབྱེད། མཐར་ཐུག་བླ་མེད་
25

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འབྲས་བུ་འཐོབ། སྲིད་པ་གསུམ་པོ་དགའ་འམ་སྐྱིད། ཞེས་ཐོས་སོ། ། དེ་ལྟར་འདབ་
ཆགས་རྒྱལ་པོ་དེས། གསུང་ལྷང་ལྷང་ཐང་གསུམ་བསྒྲག་པས། སེམས་ཅན་རྣམས་ཀྱི་
ཉོན་མོངས་པ་སངས་ནས། གསུང་གཅིག་ལ་ངེས་པའི་དོན་སོ་སོར་གོ་ནས། དགའ་
བ་དང་བསྙེན་པ་ཐོས་ཏེ། ཀུན་གྱི་ཚང་ཚང་བསྙན་བསྟན། ཞེས་བརྗོད་ནས། སྤྱི་རྗེ་
ཁྱུང་གི་བསྟོད་པ། སྐྱེ་མེད་དབྱིངས་ནས་འགག་མེད་རིག་པའི་བྱ། སྐུ་མདོག་སྔོན་པོ་
ག་ལྗང་གཡུའི་མདོག །གཞའ་ཚོན་སྣ་ལྔའི་སྤུ་རུ་འོད་དུ་ལྡེམ། ཚངས་པའི་དབྱངས་
ཀྱི་འགྲོ་དྲུག་སྤྲོ་བ་སྐྱེད། བརྡའ་ཐབས་ལུང་བསྟན་འགྲོ་བ་ཡོངས་ཀྱི་དཔལ། མི་
གསང་གསང་བའི་དམ་ཚིག་ཐུགས་ལ་འཆང་། གསང་མཆོག་རྒྱལ་པོ་རིག་པ་ཁུ་བྱུག་
སྐུ། འགྲོ་བ་ཀུན་གྱི་ཡབ་གཅིག་ཁྱོད་ལ་བསྟོད། སྲིད་གསུམ་ཡོངས་ལ་ང་ལས་དབང་
ཆེན་མེད། དབང་ཆེན་བདག་གི་གཙུག་ཏུ་ཁྱོད་བཀུར་གྱི། སྣང་སྲིད་ཡོངས་ཀྱི་གཉེན་
པོར་བཞུགས་སུ་གསོལ། ཞེས་མངའ་གསོལ་ནས། གུས་པ་འདུད་དོ། །དེ་ནས་འདབ་
ཆགས་ཀྱི་རྒྱལ་པོ་སྤྲུལ་པའི་སྐུ་དེས། འགྲོ་བ་སེམས་ཅན་གྱི་དོན་ལ་དགོངས་ནས།
ཐབས་དང་རྫུ་འཕྲུལ་གྱི་བཀོད་པ་མཛད་དོ། །ཤིང་ཡོངས་འདུས་ས་བརྡོལ་གྱི་རྩེ་ནས།
སྤྱི་རྗེ་ཁྱུང་གི་དབང་བྱིན། དུས་བཞི་རྒྱལ་མོས་ཞབས་ནས་འདེགས། གསལ་བའི་སྒྲོན་
མ་བཞིའི་སྐུ་བརྒྱན། ཐོག་མེད་གཅོད་པ་རླུང་གི་འཁོར་ལོའི་གདན་ལ། འདབ་ཆགས་
ཀྱི་བློན་པོ་ཤེས་ལ་རིག་པ་ལྡན་པ། མྱུར་ལ་རྫུ་འཕྲུལ་མགྱོགས་པ་གཉིས་ཀྱི་སྐུ་བརྟེན་
ནས། བྱང་ནས་ལྷོ་རུ་གཤེགས་ཏེ། ལྷོ་བྱང་མི་འགྱུར་བའི་ཐིག་བཏབས། ལྷོ་ནས་བྱང་
དུ་གཤེགས་ཏེ། དབྱར་དགུན་སྟོན་དཔྱིད་ཀྱི་ཤན་ཕྱེས། བཙུན་སྙན་ཚངས་པའི་
གསུང་གི། སྐྱེ་འགྲོ་སྡུག་བསྔལ་གྱི་བློ་གསེང་། བརྡའ་ཐབས་ལུང་བསྟན་གྱི་ཚུལ་གྱི།
གསང་སྔགས་གསང་བའི་ལུང་ཕོགས། དཔེ་དོན་ངོ་སྤྲོད་ཀྱི་ཚུལ་གྱི། བྱང་ཆུབ་སེམས་
ཀྱི་སྤྲོ་བ་བསྐྱེད། འགྲོ་བ་བཀྲིད་དྲང་གི་དོན་དུ། རྫོགས་པའི་སྐུ་ལ་སྤྲུལ་པའི་སྐུར་
26

རྒྱུད་སྡེ། དབལ་གསང་འདུས་དོན་གྱི་རྒྱུད།
བསྟན་ནས། ལྷ་མི་རང་མཐུན་གྱི་ཆ་ལུགས་མཛད་པར་དགོངས་ཏེ། རྣམ་པར་རྒྱལ་
བའི་ཁང་བཟང་གི་ལྷོ་ནུབ། མཚལ་དཀར་བྲག་དམར་གྱི་རྩེ། ཤེལ་གྱི་རྡོ་རིང་གི་ཁ་ལ་
བབ་ནས། འདབ་ཆགས་ཀྱི་རྫུ་འཕྲུལ་བཤིགས་ཏེ། ཤེལ་གྱི་མི་ཕོ་ལ། གཡུའི་གཙུག་
ཕུད་འཁྲུངས་བ། སྐུ་ལ་འོད་དཀར་མཛེས་པའི་ན་བཟའ་གསོལ་བ། དེ་ལྟ་བུ་གཅིག་
ཏུ་སྤྲུལ་ནས་བཞུགས་སོ། །དེ་ལ་རི་དེའི་རྩ་བ་ན། འབང་དད་པ་ཅན་སྨྲ་མི་གྲོང་
བདུན་བྱ་བས་མཐོང་སྟེ། རྣམ་པར་རྒྱལ་བའི་ཁང་བཟང་གི་དབུས་སུ། ལྷའི་དབང་
པོ་རྒྱལ་བྱིན་ལ་ཞུས་པ། གསོན་དང་སད་ཝེར་ལྷའི་རྗེ་བོ་ལགས། བདག་ཅག་གནས་
པའི་མཚལ་དཀར་བྲག་དམར་གྱི། རྡོ་རིང་ཡེ་ཤེས་ཅན་གྱི་རྩེ་མོ་རུ། སྔ་ན་མ་མཐོང་
མཚན་དང་ལྡན་པ་ཡི། ཤེལ་ཝེར་སྤུག་གེ་ཆེན་པོ་གཅིག་མཆིས་པ། ལྷ་འམ་བདུད་ཀྱི་
བསླུ་བྲིད་ཅི་ལྟར་ཡིན། དབང་པོ་ཆེན་པོས་ཡོངས་ལ་བཀའ་སྩོལ་གཅིག །ཅེས་ཞུས་
སོ། །ལྷའི་དབང་པོས་ཐུགས་ལ་དགོངས་པ་བཏང་ནས་གསུངས་པ། ཉོན་ཅིག་ཚངས་
པ་ལྷའི་སྡེ་རིགས་རྣམས། དབྱིངས་ན་བཞུགས་པའི་བདེར་གཤེགས་ཐུགས་རྗེ་དང༌།
སེམས་ཅན་སྤྱི་མཐུན་ལས་ཀྱི་བསོད་ནམས་ཀྱིས། བསྟན་པའི་མཁའ་ལ་གཡུང་དྲུང་
ཉི་ཤར་ནས། འགྲོ་བ་ཡོངས་ལ་ཁྱབ་པར་གནས་ལགས་ཀྱང་། ཉི་མའི་སྙིང་པོ་རྩ་
གསུམ་ལྷ་ལ་དྲོ། མཐོ་རིས་ཐར་པའི་ལམ་བགྲོད་ལྷའི་རིགས། ཉོན་མོངས་སྒྲིབ་བྱང་
དག་པའི་ཞིང་དུ་སྐྱེ། བསོད་ནམས་ཚོགས་བསགས་འབྱོར་ལྡན་ཕུན་སུམ་ཚོགས།
སྨོན་ལམ་མཐའ་བརྩན་ལྷ་མིའི་གོ་འཕང་ཐོབས། ལས་ཀྱི་སྐལ་བཟང་གཡུང་དྲུང་
བོན་ལ་སྤྱོད། ཐར་པའི་ལམ་ཕྱེད་རང་ཅག་བློ་བ་དགའ། ད་ཡང་བསྐལ་པ་དུས་ཀྱི་
གནས་སྐབས་འདིར། ལྷ་མི་འགྲོ་བ་ཡོངས་ཀྱི་བསོད་ནམས་ཀྱིས། རྒྱ་མཚོ་གླིང་ལ་
བཟང་ཟ་རིང་བཙུན་འཁྲུངས། ཡོངས་འདུས་ཤིང་ལ་གསུང་སྙན་ཁུ་བྱུག་གྲགས། ད་
ཡང་ཤེལ་ཝེར་སྤུག་གེ་ཆེན་པོ་དེ། བདེར་གཤེགས་དབྱིངས་ན་སྤྲུལ་པའི་ཐུགས་རྗེ་
27

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དང་། འགྲོ་བ་ཡོངས་ཀྱི་དཔལ་གཅིག་ཡིན་པར་ངེས། ཐམས་ཅད་རོལ་མོ་འཁོར་
ཚོགས་དཔུང་བསྐྱེད་ལ། འདུན་པ་ཆེན་པོར་ཡོངས་སུ་འཚོགས་པར་གྱིས། ཞེས་
གསུངས་ནས། སུམ་ཅུ་རྩ་གསུམ་གྱི་ལྷ་རྣམས་ཀུན་ལ་སྦྲན་བཏང་ནས། གླུ་གར་རོལ་
མོའི་ཚོགས་དང་བཅས་ཏེ། མཚལ་རི་ལྷའི་འདུན་ས་རུ་འཚོགས་སོ། །དེ་ནས་ལྷ་
རྣམས་ཀྱི། ལྷ་རྒྱན་གྱི་རོལ་མོ་དང་། ལྷ་རྫས་ཀྱི་མཆོད་པ་སྣ་ཚོགས་ཕུལ་ནས། ལྷའི་
དབང་པོ་བརྒྱ་བྱིན་གྱིས་གསོལ་པ། མཚལ་དཀར་བྲག་དམར་ཤེལ་གྱི་རྡོ་རིང་ཁར།
སྤྲུལ་པའི་སྐུ་བསྟན་མཚན་དང་ལྡན་པ་ཡི། ངོ་མཚར་ཡིད་འོང་རྒྱལ་བ་ལྷའི་སྲས།
གཞོན་ནུ་ཟླ་རྒྱས་དྲི་མེད་འོད་ཟེར་ཅན། འཁོར་བའི་སྐྱོན་བྲལ་པད་ལྟར་ཡིད་དུ་འོང་།
བཅུ་དྲུག་ལང་ཚོ་འཇམས་ཤིང་ཤིན་ཏུ་མཛེས། ཤེལ་ལ་ཤེལ་གྱི་རབ་བརྒྱན་ཤེལ་འོད་
འབར། ཤེལ་ཝེར་སྤུག་གེ་ཆེན་པོ་ཁྱེད་ལ་བསྟོད། འགྲོ་བའི་དོན་ལ་གོང་ནས་
དགོངས་པ་ལགས། བདག་ཅག་རྣམས་ལ་ངེས་པར་བཀའ་གནང་འཚལ། ཞེས་ཞུས་
པས། སྤྲུལ་པའི་སྐུ་རང་འབྱུང་དུ་བཞུགས་པ་དེས། གསུངས་པ་ཉོན་ཅིག་ལྷའི་དབང་
པོ་ལ་སོགས་འཁོར། བདག་ནི་འོག་མེན་འཐུག་པོ་བཀོད་པ་ཡི། ཀུན་ཏུ་བཟང་པོ་
གསུང་གི་རང་བཞིན་ལས། འགགས་མེད་རང་གྲོལ་འགྲོ་བ་འདུལ་ཆེད་དུ། སྟོན་པའི་
སྒྲོན་མ་སྟོང་ཕྲག་དུ་མ་འབྱུང༌། དེ་དག་ཐབས་ཤེས་རྟེན་འབྲེལ་མཛད་ནས་སུ། འགྲོ་
བ་རང་མཐུན་ཆ་ལུགས་བསྟན་པའི་ཕྱིར། བདག་ནི་ཐབས་མཆོག་ཡབ་ཀྱི་མཁའ་རུ་
གསལ། མཁའ་ལྟར་ཀུན་ཁྱབ་ངང་ཉིད་གཡོ་བ་མེད། གཡོ་མེད་ཐུགས་ལས་མཁྱེན་
པའི་འོད་ཤར་བས། འགྲོ་བ་སེམས་ཅན་སྨྲག་གི་མུན་པ་སེལ། གཡུང་དྲུང་བོན་གྱི་
བསྟན་པ་དར་རྒྱས་འབྱུང༌། ཞེས་གསུངས། དེ་ལ་ལྷ་ཐམས་ཅད་ཀྱི་དགའ་བ་དང་
མོས་པ་སྐྱེས་ནས། ཤིན་ཏུ་སྙན་པའི་སྒྲ་ཐོས་ཏེ། ལྷའི་རོལ་མོ་མངོན་པར་སྣང་བ་ཞེས་
བྱ་བ། མཆོད་པའི་སྤྲིན་ཆེན་པོ་ཕུལ་ནས། ལྷའི་དབང་པོས། མཚན་ནས་བསྟོད་པའི་
28

རྒྱུད་སྡེ། དབལ་གསང་འདུས་དོན་གྱི་རྒྱུད།
ཚིག་གསོལ་བ། བོན་ཉིད་དབྱིངས་ནས་ཐུགས་རྗེ་ཡོངས་ལ་ཁྱབ། འགྲོ་བ་སེམས་ཅན་
བུ་ལྟར་དགོངས་པས་ཡབ། ཐབས་ཆེན་མཁའ་ལ་རྫོགས་པའི་སྐུར་བསྟན་ཅིང་།
རྣམ་སྤྲུལ་ཐ་དག་སྤྲུལ་པ་འགྱེད་པས་འཕྲུལ། དབྱིངས་ནས་སྐུ་སྤྲུལ་མཁའ་ལ་རྫུ་
འཕྲུལ་འགྱེད། དོག་ལ་སེམས་ཅན་འགྲོ་དོན་དགོངས་པས་གཤེན། མཁྱེན་པའི་ཐུགས་
ལ་བརྩེ་བའི་འོད་ཤར་ཞིང་། སྣང་བ་ཆེན་པོས་ཡོངས་ལ་ཁྱབ་པར་སྣང་། ཚད་མེད་
བཞི་ལྡན་བྱམས་པའི་དམག་དཔུང་གིས། དུག་ལྔའི་དགྲ་བཅོམ་ཡེ་ཤེས་ལྡན་པའི་ལྡན།
འཕྲུལ་གཤེན་སྣང་ལྡན་སྐུ་ལ་ཕྱག་འཚལ་བསྟོད། ཉིད་ཀྱི་མཚན་དཔེ་བརྗོད་ཀྱི་མི་
ལོང་བ། ནམ་མཁའི་དབྱིངས་སམ་རྒྱ་མཚོའི་གཏིང་དཔག་ལ། རྨོངས་པའི་བློའི་
ཚིགས་སུ་བཅད་པ་འདིས། དགའ་དང་གུས་དང་འདུན་པ་ཆེན་པོའི་བསྟོད། ལྷ་མི་
དགེ་བ་ཡོངས་སུ་འཕེལ་བ་དང༌། གཡུང་དྲུང་བོན་གྱི་ཆར་ཆེན་དབབ་ཏུ་གསོལ།
ཞེས་གསོལ་ནས། མཚན་ཀྱང༌། འཕྲུལ་གཤེན་སྣང་ལྡན་དུ་བཏགས་སོ། །དེ་ནས་
སྟོན་པ་སྤྲུལ་པའི་སྐུ་དེས། འགྲོ་བའི་དོན་ལ་དགོངས་ནས། ཐུགས་ལས་འོད་ཟེར་
བཀྱེ་བ་མཛད་དོ། །སྟོང་གསུམ་གྱི་སྟོང་ཆེན་པོ་རྣམས་སྤྲོས་པས། ནམ་མཁའ་དང་
བར་སྣང་ས་གཞི་ཡོངས་ལ་ཁྱབ་ཅིང་། སེམས་ཅན་རྣམས་ལ་མེ་ཏོག་གི་ཆར་མངོན་
པར་བབ་སྟེ། དགའ་བ་དང་མགུ་བ་ཆེན་པོའི་ཡོངས་ལ་ཁྱབ་ནས། ལྷ་མིའི་སྣང་བ་
ཚིམས་པར་བྱས་སོ། །འོད་ཟེར་དེ་དག་ཚུར་འདུས་པ་ལ། གསལ་བའི་ཡེ་ཤེས་ཚོན་
གང་དུ་གྱུར་ཏེ། སྟོན་པའི་ཐུགས་ལ་གསལ་ལོ། །སྟོན་པས་ཀྱང་ཐུགས་རབ་ཏུ་
དགོངས་པའི་ངང་ནས་གསུངས་པ། ཉོན་ཅིག་སྐལ་ལྡན་ལྷའི་སྲས། དབང་པོ་བརྒྱ་
བྱིན་ལེགས་པར་ཉོན། ཀུན་བརྟགས་འཁྲུལ་པའི་ཐ་རམ་ལ། མཚལ་དཀར་བྲག་
དམར་ཡང་དབེན་གྱི། ཤེལ་དཀར་འོད་ཀྱི་ལྡེ་མིག་ཅེས། དེ་འབྱེད་ཐབས་ལ་མཁས་
པར་གྱིས། འདོད་ཡོན་རིན་ཆེན་གཏེར་མཛོད་ལ། ཆགས་པ་ཆེན་པོའི་མཛོད་སྲུང་
20

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དམ། ཞེན་པ་མེད་ཅིང་སྤྱོད་མི་བྱེད། བླང་འདོར་མི་དམིགས་བྱང་ཆུབ་སེམས།
མཐར་འཛིན་མཐའ་བྲལ་མཐར་མི་དམིགས། རང་འབྱུང་གཤེན་ལྷ་དཀར་པོའི་སྐུ།
རྒྱལ་པོ་ཡིད་བཞིན་མཛོད་ཀྱི་དབུས། ལྷུན་གྲུབ་གཏེར་གྱི་གླིང་ན་བཞུགས། རིན་ཆེན་
སྣ་ལྔའི་མཛོད་སྒོ་བསྡམ། དེ་འབྱེད་སྒོ་ལྕགས་ལྡེ་མིག་བཅས། ཀུན་མཁྱེན་བློན་པོས་
ཁ་ལོ་སྒྱུར། མཚལ་དཀར་བྲག་ལ་གནས་བཅའ་ཞིང་། ཞིང་ཆེན་དྲུག་ལ་བང་ཆེན་
འགྱེད། སྣ་ཚོགས་སྒྱུ་འཕྲུལ་རླབས་ཀྱི་གཡོས། གསལ་བ་ལྔའི་སྒྲོན་མེ་འདེགས། སྙིང་
པོ་མུན་པའི་སྨྲག་ལ་སྦས། དེ་ཚེ་ཐབས་ཀྱི་རྒྱལ་པོ་ཡི། གཞན་དག་བསླུ་བའི་བློ་ཤོམ་
ན། ཀུན་མཁྱེན་བློན་པོ་ཡེང་ལ་བརྟན། མགྱོགས་དྲུག་བར་སྣང་ཞགས་ཀྱིས་མིང་།
བརླབ་པོ་ཆེ་ཡི་རྫུ་འཕྲུལ་བཤིགས། སྙིང་པོ་མུན་པའི་སྨྲག་ནས་ཐོན། དེ་ལྟར་ཐབས་
ལ་ཟིན་པ་ན། གཤེན་ལྷ་ཉིད་དང་མཇལ་བར་ངེས། ཞེས་གསུངས་ནས། རིག་པ་
ཐབས་ཀྱི་རྒྱུད་ལུང་བརྡའ་ཐབས་སུ་བསྟན་ནོ། །ཡང་གསུངས་པ། ཉོན་ཅིག་ལྷའི་
དབང་པོ་ཉོན། ང་ནི་སྲིད་པ་སྐྱེ་འགྲོའི་ཡབ། ཁྲི་བཞི་ནམ་ཏིང་སྤྲུལ་པའི་དབལ།
ནམ་མཁའི་ལྷ་རྒོད་ཐོག་པ་རྗེ། མ་རྟོགས་ལོག་པ་འདུལ་བའི་གསས། དཔག་བསམ་
ལྗོན་པ་སྲིད་པའི་རྩེ། འདབ་ཆགས་རྒྱལ་པོ་རླབས་ཆེན་རྩལ། ཚངས་པའི་གསུང་
དབྱངས་བོན་གྱི་མགྲིན། མཚལ་དཀར་བྲག་དམར་སྒྲུབ་པའི་དབེན། ཤེལ་གྱི་རྡོ་རིང་
འཆད་པའི་ས། ས་ལེ་དུང་ཞག་ཉན་ཐོས་གནས། ཤེལ་གྱི་མ་འདལ་མཆོད་པའི་རྟེན།
སྨྲ་མི་གྲོང་བདུན་དད་པའི་འབང་། དབང་པོ་བརྒྱ་བྱིན་བསྟན་པའི་གྲོགས། བསྒྲགས་
པ་རྣམ་གསུམ་བོན་གྱི་བཅུད། འགྲོ་བ་འདྲེན་པའི་དཔལ་དུ་ཤར། ཞེས་གསུངས་ནས།
གསང་སྔགས་གསང་བའི་ཐབས་དང་བརྡའ་བསྟན་ནོ། ། དེ་ནས་འཕྲུལ་གཤེན་སྣང་
ལྡན་ཉིད་ཀྱང་། སླར་འདབ་ཆགས་ཀྱི་རྒྱལ་པོ་རུ་སྤྲུལ་ཏེ། ཡུམ་བཟང་ཟ་རིང་བཙུན་
ལ། ཐུགས་ཡིད་བྱིན་གྱིས་བརླབས་ཏེ། འོག་མིན་རྫོགས་སྐུའི་ཞིང་ཁམས་སུ། ཀུན་
30

རྒྱུད་སྡེ། དབལ་གསང་འདུས་དོན་གྱི་རྒྱུད།
བཟང་གཤེན་ལྷའི་སྤྱན་སྔར་འཁོད་དོ། །དེ་ལ་འོག་མེན་གནམ་གྱི་ལྷ་རྣམས་ཀྱིས།
མདུན་ནས་བསུ་ཞིང་། མཁའ་ཀློང་དབྱེར་མེད་ཐུགས་རྗེ་ཐབས་ཀྱི་སྐུ། སྲིད་པའི་
རྒྱལ་པོ་འགྲོ་བ་ཡོངས་ཀྱི་ཡབ། གནམ་གྱི་ལྷ་ལས་སའི་རྒྱལ་གཤེན་དུ། རྫུ་འཕྲུལ་
རླབས་ཆེན་གར་ཡང་ཐོག་མེད་གཤེགས། ཇོ་བོ་ཡེ་གཤེན་རླུང་གི་འདབ་མ་ཅན།
སྲིད་པའི་རྒྱལ་པོ་ཁྱོད་ལ་ཕྱག་འཚལ་བསྟོད། ཅེས་གསོལ་བས། རྫུ་འཕྲུལ་གྱི་སྐུ་
བཤིག་ནས། རྫོགས་སྐུ་ཕུན་འཚོགས་ལྔ་ལྡན་དུ་བཞུགས་སོ། དེའི་དུས་དེའི་ཚེ་ན།
བོན་སྐུ་ཀུན་ཏུ་བཟང་པོ། ནམ་མཁའ་ལྟར་ཡོངས་ལ་ཁྱབ་ཅིང་། རྫོགས་སྐུ་གཤེན་ལྷ་
འོད་དཀར། ཉི་ཟླ་ལྟར་ཀུན་ལ་སྙོམས་ཀྱང༌། སྤྲུལ་སྐུ་ཉི་ཟེར་ལྟ་བུས། འགྲོ་བ་སེམས་
ཅན་གྱི་དོན་མཛད་པའི་ཕྱིར་དུ། གཤེན་ཁྲི་བཞི་ནམ་ཏིང་སྤྲུལ་པའི་སྐུར་བསྟན་ནས།
འཕྲུལ་གཤེན་སྣང་ལྡན་དུ་མཚན་གསོལ་བ་དེས། གཡུ་བྱ་ཁུ་བྱུག་གཅིག་ཏུ་སྤྲུལ་ནས།
ཡུམ་བཟང་ཟ་རིང་བཙུན། མཚོ་འགྲམ་དུ་གཟིམ་པའི། འཕྲག་པ་གཡས་སུ་བབ་ནས།
དྲོད་རླན་པས་ཡུམ་གྱི་སྙན་ལམ་དུ། མཁའ་ཀློང་དབྱིངས་ནས་ཡེ་ཤེས་འོད་ཤར་བས།
ཐབས་དང་ཤེས་རབ་བསམ་འདས་སྤྲུལ་པ་འགྱེད། དགོས་འདོད་འབྱུང་བ་ཡིད་
བཞིན་རིན་པོ་ཆེ། བཀུར་སྟི་རིམ་འགྲོ་ཕྱི་དོར་ལེགས་པར་གྱིས། འགྲོ་བའི་དཔལ་གྱུར་
ཨེ་མ་ངོ་མཚར་ཆེ། ཞེས་ཐོས་ནས་བརྣལ་སད་པས། གར་ཡང་མི་སྣང་ངོ༌། ། ལྷ་མོ་དེ་
ཡང་། སྐུ་བདེ་བ་དང་། ཉམས་དགའ་བ་དང༌། མདངས་དང་ལྡན་པ། ཐུགས་
གསལ་བར་གྱུར་ཏེ། རྨི་ལམ་དུ་ཡང་། ཉི་ཟླ་ལུས་ལ་བརྒྱན་པ། སྐར་ཕྲན་ཚོམ་བུར་
བཀོད་པ། གསལ་བའི་སྒྲོན་མེ་བལྟམ་པ། སྟོང་གསུམ་ཕྱག་གི་བརྟེན་པ། སྒྲ་སྙན་
ཕྱོགས་བཅུར་ཁྱབ་པ། མི་ནུབ་རྒྱལ་མཚན་ཕྱར་བ། ཡིད་བཞིན་ནོར་བུ་བཙའ་བ་ལ་
སོགས། ངོ་མཚར་གྱི་མཚན་ལྟས་མང་པོ་བྱུང་ངོ༌། །དེ་ནས་ཕྱི་དེ་ལོའི་དུས་སུ། སྐུ་ལ་
སྲས་གཅིག་བལྟམས་པ། མཚན་དང་ལྡན་པའི་སྲས་གཅིག་བལྟམས་ནས། ཡུམ་གྱི་
ར |

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཐུགས་ལམ་ན། སྟེང་ན་སྟོང་མེད་ལུས་ལ་བུ་སྐྱེས་པ། ས་བོན་མེད་པའི་མྱུ་གུ་དང་
འདྲ། མ་སྲིད་པའི་སྲིད་པ། ལྷ་བདུད་ཀྱི་ཆོ་འཕྲུལ་གང་ཡིན་ཀྱང་མི་ཤེས། འོན་ཀྱང་
རྨི་ལམ་མཚན་ལྟས་ལ་བརྟགས་ན། སྤྲུལ་པའི་སྐུ་གཅིག་ཡིན་ཀྱང་བསྲིད། རྒྱུ་འབྲས་
ཡོད་མེད་ལ་དཔྱད་ན། སྣང་བསྒྱུར་གྱི་ཆོ་འཕྲུལ་གཅིག་ཡིན་ཀྱང་བསྲིད། གང་ཡིན་
ཀྱང་ལྷ་མི་ལ་བསྟན་ན། ཅི་ཡང་མི་ཤེས་པས་ངོ་ཚ། ཞག་སྦྲེལ་གཅིག་བོར་ཐབས་བྱ་
དང་། གསེར་ས་ལ་ཡོད་ཀྱང་། འོད་ནམ་མཁའ་ལ་འཕྲོ་བ་དང་འདྲ་བས། རྟགས་
གཅིག་བྱུང་ནས་མཆིས། དེ་ཡང་ལུས་ལས་ཆད་པའི་བུ་ཡིན་པས། ཐབས་ལ་བརྟེན་
དགོངས་ཏེ། མ་བསྲིད་སྲིད་པ་ཡིད་བཞིན་ནོར་བུའི་བུ། ས་བོན་མེད་པའི་མྱུ་གུ་
འཁྲུངས་བ་ཁྱོད། བཀུར་སྟི་རིམ་གྲོ་མའི་བྱ་རྒྱུ་ལ། འདོད་ཁམས་ལྷ་རིགས་གཡེང་
སྐྱོང་ལེ་ལོ་ཆེ། སྐད་གཅིག་ཙམ་ཡང་བདག་དང་འབྲལ་མི་ཕོད། གལ་ཏེ་བྲལ་ན་ཕམ་
ལྟུང་སྡུག་བསྔལ་སྦྱོང་། མ་བུའི་བསྲོ་བསྲལ་འཁོར་བ་སྤྱིའི་ལས། སྤྲུལ་པའི་སྲས་ལ་
འདོད་པའི་སྡུག་བསྔལ་མེད། བདག་ནི་ཕམ་ལྟུང་ལྷ་ལ་བོན་བཤད་འགྲོ། སླད་ནས་
མ་མཇལ་བར་དུ་སྲས་བུ་ཁྱེད། རིན་ཆེན་དྲང་མ་གཏེར་གྱི་གླིང་ལ་བཞུགས། ཟད་
མེད་བདེ་གསལ་ཏིང་འཛིན་བཅུད་ལ་རོལ། དེ་ནས་ཅི་ལྟར་ཡུམ་སྲས་མཇལ་བར་ཞུ།
ཞེས་གསུངས་ནས། རྒྱ་མཚོའི་འགྲམ། གསེར་གྱི་བྱེ་མ་བདལ་པའི་གླིང་ལ། རིན་ཆེན་
གྲང་མའི་ཁང་བུ་ཕུབ་ནས། བཞུགས་སུ་གསོལ། ཡུམ་ནི་མེ་ཏོག་གི་གླིང་དང་། ལྷའི་
གྲོང་ཁྱེར་ལ་སྐུ་འཆག་ཏུ་གཤེགས་སོ། །དེ་ནས་ཞག་དགུ་ལོན་ཙམ་ན། སྟོང་གསུམ་
གྱི་འཇིག་རྟེན་ཐམས་ཅད་ཀྱང༌། གཡོ་བ་དང་འགུལ་བ་དང་མེར་བ་དང་། ལྡེག་པ་
ལས་སོགས་ཏེ། སྣང་བ་ཆེར་གཡོས་ནས། ནམ་མཁའ་ལ་སྒྲ་སྙན་པ་དང་། བར་སྣང་
ལ་འོད་གསལ་བ་མང་པོ་ཤར་རོ། །དེ་ལ་ལྷ་མི་དགེ་བ་ཅན་རྣམས་ནི། སྣང་བ་དགའ་
ཞིང་སྤྲོ་བ་སྐྱེས་སོ། །ལོག་པར་ཕྱོགས་པ་རྣམས་ནི། རྟོག་པ་སྐྱེས་ནས། འཇིགས་ཤིང་
32

དབལ་གསང་འདུས་དོན་གྱི་རྒྱུད།
སྐྲག་གོ །གཞན་ཡང་བཀྲ་ཤིས་ཀྱི་དགེ་རྟགས་འཕེལ་ཞིང་། རིན་ཆེན་གྲང་མའི་གླིང་
ལ། གཞའ་ཚོན་སྣ་ལྔའི་གུར་ཕུབ་ནས། མེ་ཏོག་གི་ཆར་བབ་སྟེ། གསལ་བའི་འོད་
ཟེར་ཕྱོགས་བཅུར་འཕྲོས་པས། ཡུམ་ཀྱང་འཕྲིག་པ་སྐྱེས་ནས། སྲས་ལ་ལྟ་རུ་བྱོན་པ་
ལ། སྲས་ཀྱི་ཡང་ཡུམ་དུ་ངོ་ཤེས་ནས། ཞལ་འཛུམ་པ་མཛད་དེ། སྲས་དེ་ཡང་མཚན་
དང་ལྡན་པའི་ཁྱེའུ། སྐུ་མདུན་རྒྱབ་མི་མངའ་བར་འོད་གསལ་བ། རྒྱུང་པ་སྲོག་རྩ་
འོད་ཀྱི་སྦུ་གུ་ལ། དཀར་དམར་མཐིང་གསུམ་སྒྲིལ་མིའི་ཚུལ་དུ་གནས་ཤིང་། སྤྱི་
གཙུག་ཚངས་པའི་བུ་གར་ཟུག་པ། དེ་ལ་སྐུ་གསུམ་དོན་ལྡན་ཀྱི་རྟགས་སུ། ཨུད་དུ་
འབར་བའི་རྭ་གསུམ་སྐྱེས་པ། དཀར་དམར་མཐིང་གསུམ་གྱི་ཁ་དོག་ལ། འདབ་མ་
སྟོང་ལྡན་འོད་དུ་འཕྲོ་བ། སྐུ་ལ་འོད་ཟེར་ཁྲི་དང་དྲུག་སྟོང་འཕྲོ་བ། ཞལ་ནས་སྣང་
སྲིད་བྱེ་བ་དྲུག་འབུམ་གྱི་སྨྲངས་འདོན་པ། ཐུགས་ལ་ཡེ་ཤེས་ཉི་མ་དགུ་ཕྲུག་ཏུ་ཤར་
བ། ཞབས་ལ་འབྱུང་བ་ལྔའི་འཁོར་ལོ་སྐོར་བ། ལྟེ་བ་ལ་སྤྲུལ་པའི་འོད་ཟེར་བརྒྱད་ཁྲི་
འགྱེད་པ། བ་སྤུའི་བུ་ག་ནས་ཀྱང་། འོད་ཟེར་སྟོང་ཕྲག་བྱེ་བ་ས་ཡ་འགྱེད་པ། དེ་ལྟ་
བུ་གཅིག་ཏུ་བཞུགས་པ་ལ། ཡུམ་ཀྱང་སྤྲོ་བ་སྐྱེས་ནས། སྲས་ལ་བསྟོད་པ། ཨེ་མ་
རྒྱལ་བ་ལྷའི་སྲས། ཐུགས་རྗེ་ཆེན་པོ་འབྱུང་བའི་གནས། སྤྲུལ་པའི་སྐུ་མཆོག་ངོ་
མཚར་དཔལ། འོད་ཟེར་བྱེ་བ་འགྱེད་པའི་ཕུལ། ཕ་མེད་མས་བོར་གཟི་ལྡན་ཅིང་།
ཨུད་འབར་གཙུག་སྐྱེས་འཆི་མེད་གཙུག །སྲོག་མེད་བདུད་བྲལ་གཡུང་དྲུང་འཆང་།
སྤྲུལ་པའི་རྒྱལ་པོ་ཁྱོད་ལ་བསྟོད། ཞེས་གསུངས་ནས། མཚན་ཀྱང་འཆི་མེད་གཙུག་
ཕུད་དུ་བཏགས་སོ། །དེའི་དུས་སུ་སུམ་ཅུ་རྩ་གསུམ་གྱི་ལྷ་གནས་ལ། བཀྲ་ཤིས་པའི་
དགེ་རྟགས་ནི། ཨུད་དུ་འབར་བའི་མེ་ཏོག་ལ། འདབ་མ་སྟོང་ཡོད་པ། དགུ་
བརྩེགས་སུ་སྐྱེ་བ་དང་། ཙན་དན་གྱི་སྡོང་པོ་གཅིག་ལ། ཡལ་ག་དགུ་སྐྱེས་ནས། ཤུན་
པ་ལ་མི་གཅིག་པའི་ལྷབ་ལྷུབ་དགུ་འབྱུང་བ། འབྲས་བུ་ལ་ཁ་མངར་གྱི་རོ་མཆོག་
33

གསུང་རབ་སྒོ་མཛོད་རིན་པོ་ཆེའི་གླེགས་བམན། 119LI0
དགུ་མྱོང་། ཁུ་བ་ལ་ཚ་གདུང་གི་བསིལ་བྱེད་དགུ་འཛག་པ། སྙིང་པོ་ལ་རིན་པོ་ཆེའི་
འཕྲེང་བ་དགུ་འབྱུང་བ། གླང་པོ་ཆེ་ལ་ཤེལ་གྱི་གཙུག་ཕུད་དགུ་འཁྲུང་བ། རྣམ་པར་
རྒྱལ་བ་ལ། དྲི་ཞིམ་གྱི་ཡན་ལག་དགུ་སྐྱེས་པ། ཁྲུས་ཀྱི་རྫིང་བུ་ལ། དག་བྱེད་ཀྱི་ཆུ་བོ་
དགུ་འབབ་པ། ར་ས་ཡ་ན་ལ། བསིལ་དྲོད་སྙོམ་གསུམ་གྱི་ནུས་པ་དགུ་འབྱུང་བ།
ཁྱེའུ་བུ་མོ་ལ། ངོ་མཚར་གྱི་མཚན་རྟགས་དགུ་ཚང་བ། དེ་ལྟ་བུའི་དགེ་རྟགས་མང་
དུ་བྱུང་ནས། ལྷའི་དབང་པོའི་ཞལ་ནས། འདི་ནི་ཡུམ་བཟང་ཟ་རིང་བཙུན་ལ། སྤྲུལ་
པའི་སྲས་གཅིག་འཁྲུང་ངེས་པས། དེའི་མཐུའོ། །ད་ཡང་ལྷ་ཐམས་ཅད་ཀྱི། གླུ་གར་
རོལ་མོའི་དཔུང་དང་ཆོས་ལ། དགའ་བ་མེ་ཏོག་གི་གླིང་ལ་འགྲོ་གསུངས་ནས། ལྷ་
རྣམས་ཀྱིས་རོལ་མོ་སྣ་ཚོགས་སྒྱུར་ཞིང་། ལ་ལ་ནི་ཤེལ་གྱི་སེང་གེ་ཁྲིད་དོ། །ལ་ལ་ནི་
དུང་གི་གླང་པོ་ཁྲིད་དོ། ། ལ་ལ་ནི་འདོད་འཇོའི་བ་མོ་ཁྲིད་དོ། ། ལ་ལ་ནི་གཡུའི་རྟ་ཕོ་
ཁྲིད་དོ། ། ལ་ལ་ནི་མཛེས་པའི་རྨ་བྱ་ཁྲིད་དོ། །ལ་ལ་ནི་མཁའ་ལྡིང་ཤང་ཤང་ཁྲིད་དོ། །
ལ་ལ་ནི་མེ་ཏོག་ཐུའོ། །ལ་ལ་ནི་མེ་ཏོག་ཁུར་རོ། ། ལ་ལ་ནི་ཞུག་མར་འདེགས་སོ། ། ལ་
ལ་ནི་སྣང་མ་བལྟམ་མོ། ། ལ་ལ་ནི་སྒྲ་སྙན་སྒྲོག་གོ ། ལ་ལ་ནི་ཞལ་ཟས་ཐོགས་སོ། །དེ་
ལྟར་དུ་ལྷའི་རོལ་མོ་སྣ་ཚོགས་སུ་བཅས་ནས། གླིང་དགུ་འཁྱིལ་པའི་རྒྱ་མཚོ། རིན་
ཆེན་དྲང་མའི་གླིང་ལ་ཕྱིན་ནས། འཆི་མེད་ཡུམ་སྲས་ལ་མཆོད་པ་ཕུལ་ཏེ། ལྷའི་
དབང་པོ་བརྒྱ་བྱིན་གྱིས་གསོལ་པ། གནམ་གྱི་ལྷ་ལས་སའི་རྒྱལ་དུ་འཁྲུངས། འགྲོ་བ་
སེམས་ཅན་དོན་མཛད་སྤྲུལ་པའི་གཤེན། དུས་གསུམ་མི་ནུབ་ཨུད་དུ་འབར་བའི་
གཙུག །ཐམས་ཅད་ཀུན་གྱི་གཙུག་ཏུ་བཀུར་བའི་ཕུད། ཡེ་གཤེན་གཙུག་ཕུད་ཉིད་ལ་
ཕྱག་འཚལ་ལོ། །ཉིད་ཀྱི་མཚན་ཉིད་ཅི་ལྟར་གསལ་ལགས་པའི། བདག་ཅག་རྣམས་
ལ་སྤྲོས་པའི་བཀའ་སྩོལ་ཅིག །ཅེས་ཞུས་པས། སྟོན་པ་སྤྲུལ་པའི་སྐུ་དེས། དགྱེས་པའི་
ཚུལ་གྱིས་གསུངས་པ། ཉོན་ཅིག་ལས་འཕྲོ་སྐལ་ལྡན་ལྷའི་བུ། བདག་ནི་ཚེ་རབས་
34

རྒྱུད་སྡེ། དབལ་གསང་འདུས་དོན་གྱི་རྒྱུད།
ཐོག་མ་ནས། ཉོན་མོངས་འཁྲུལ་པའི་སྒྲིབ་བྱང་ཞིང༌། བསོད་ནམས་ཚོགས་གཉིས་
རབ་རྫོགས་པས། འབུམ་ཁྲི་ཀློག་གི་ལྕེ་ཅན་ལས། འགྲོ་འདུལ་བོན་གྱི་ལུང་ཐོབ་པས།
མ་འོངས་ཚེ་ལོ་བརྒྱ་པའི་དུས། སྟོང་གསུམ་འདུལ་བའི་གཉེན་པོར་འབྱུང༌། ད་ལྟའི་
སྐྱེ་བ་མངོན་བྱུང་འདི། ཕ་ནི་ཐབས་ཆེན་རྫུ་འཕྲུལ་མཁའ། འཕྲུལ་གཤེན་སྣང་ལྡན་
སྤྲུལ་པའི་སྐུ། མ་ནི་ཤེས་རབ་འགག་མེད་ཀློང་། བཟང་ཟ་རིང་བཙུན་དར་གྱི་ཡུམ།
ང་ནི་རང་འབྱུང་རོལ་པའི་སྲས། འཆི་མེད་གཙུག་སྐྱེས་ཨུད་དུ་འབར། མངལ་གྱིས་
མ་བསྒྲིབ་དྲི་མེད་སྐུ། བརྒྱད་ཁྲི་བཞི་སྟོང་བོན་གྱི་མཛོད། ལྷ་ཁམས་གསལ་བའི་སྒྲོན་
མར་འོང་། རྒྱལ་པོ་ཁྱོད་དང་སྔོན་ལས་མཐུན། བདག་གི་བསྟན་པ་ཁྱོད་ཀྱིས་
འདེགས། ཁྱོད་ཀྱི་ལུས་སྲོག་ང་ཡིས་བསྐྱབ། ཆད་མེད་རྟ་ཕོ་འདི་ལ་ཆིབས། སྲོག་
མེད་དབུག་གི་རྒྱུན་ཐག་མཐུད། རྣོ་ངར་མེད་པའི་མཚོན་ཆ་དོར། ལྷན་གཅིག་འགྲོག་
པ་དགྲ་རུ་སློང་། སྔོན་མཐོང་མ་མྱོང་གྲོགས་སུ་བསྟན། སྒྱུ་མའི་གོ་ལ་སྲོག་སྐྱོབས་
ཚོལ། མཐོ་ས་ཆེ་ན་བྱ་ར་སྐྱེལ། གཡང་ས་ཆེ་ལ་ལྟད་མོ་ལྟོས། གཡུལ་འགྱེད་རི་
ཐང་མཚམས་ན་གྱིས། ཕམ་རྒྱལ་བདེ་གཟར་གཡུལ་སོ་སྲུང༌། བློ་སྣ་ཀུན་འབྱུང་
མ་ལ་དྲིས། གཞི་མེད་མཁར་ལ་བརྟེན་ཆོས་ཞིང་། འགྲན་ཟླ་མེད་ཀྱི་མངའ་ཐོབ་ནས།
ཆེན་པོ་ལྔའི་སྐུང་བུད་ནས། ལུས་སྲོག་གཅོད་པའི་བདུད་དང་བྲལ། འགྱུར་མེད་
བརྩན་ས་ཟིན་པར་འགྱུར། ལྷ་དབང་ལག་གི་ནོར་བུ་དེ། སྲིད་པ་གསུམ་ལ་མེད་ཅིང་
དཀོན། འདོད་མེད་བུ་དང་གཏན་མི་འབྲལ། ཀུན་ལ་སྤྲོ་བ་ཐབས་དང་བསྟུན། ཅེས་
གསུངས་སོ། །དེ་ལ་ལྷ་རྣམས་ཀྱི། མོས་པ་དང་། སྤྲོ་བར་གྱུར་ནས། སྤྲུལ་པའི་སྐུ་དེའི་
ཞབས་ནས་འདེགས་ཤིང་། བཀུར་སྟི་དང་མཆོད་གནས་སུ་བྱེད་དོ། ། དེ་ལྟར་དུ་ཡབ་
ཁྲི་བཞི་ནམ་ཏིང་དང༌། ཡུམ་ལྷ་ཟ་མཚན་དྲུག་དང་། སྲས་འཆི་མེད་གཙུག་ཕུད་
དང་གསུམ། གསང་སྔགས་གསང་བའི་དོན་གཏན་ལ་དབབ་པའི་ཕྱིར་དུ། རྩ་གསུམ་
35

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལྷའི་གནས་སུ། སྤྲུལ་པའི་སྐུར་བསྟན་ནས། སེམས་ཅན་གྱི་དོན་ལ་བཞུགས་སུ་གསོལ།
གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས།
མཛད་མཁན་དཔོན་གསས་ཀྱི་ལོ་རྒྱུས་བསྟན་པའི་ལེའུ་སྟེ་གཉིས་པའོ།། །།
༧ ད་གཉིས་པ་མཛད་དོན་དགོངས་ཚུལ་གྱི་ལོ་རྒྱུས་ནི། འཆི་མེད་རང་ཤར་སྤྲུལ་
པའི་སྐུ་དེས། འགྲོ་བ་སེམས་ཅན་ལེ་ལོའི་བག་ལ་ཞ་ནས། ཐར་པའི་དོན་ལ་གཡེལ་
བ་རྣམས། སྤྲོ་བ་བསྐྱེད་ཅིང་བྱིང་བ་སེལ་བ་དང་། གཡུང་དྲུང་བོན་གྱི་བསྟན་པའི་
དོན་ལ་དགོངས་ནས། ཡུམ་ལ་གསུངས་པ། གསོན་དང་ཀུན་འབྱུང་བསྐྱེད་པའི་ཡུམ།
ང་ནི་འགྲོ་བའི་དོན་ལ་དགོངས། སེམས་ཅན་ཡོངས་ལ་བུ་ལྟར་བྱམས། ད་ལྟའི་དུས་
དང་གནས་སྐབས་འདིར། འགྲོ་དྲུག་ལེ་ལོའི་བག་ལ་ཞ། བྱང་ཆུབ་སེམས་ཀྱི་དོན་མི་
མཐོང་། སྡུག་བསྔལ་འདོད་པའི་འདམ་ལ་བྱིང་། འདི་དག་ཐུགས་རྗེས་བསྐྱབ་པའི་
ཕྱིར། བདག་ནི་འོག་མིན་ཕོ་བྲང་དུ། ཡབ་ལ་འཕྲུལ་ངག་བོན་ཉན་འགྲོ། ཅི་ལྟར་
ཡུམ་དང་མཇལ་ཚུལ་ཞུས། ཞེས་གསུངས་ནས། འདབ་ཆགས་ཀྱི་རྒྱལ་པོ། གཡུ་བྱ་
ཁུ་བྱུག་གཅིག་ཏུ་སྤྲུལ་ནས། སྔོན་ཡབ་ཀྱི་རྗེས་དང་མཐུན་པ་རུ་གཤེགས་ཏེ། འོག་
མེན་ལྷའི་ཕོ་བྲང་། ཁྲི་འཕང་དགུ་འདས་ཀྱི་ཡང་གོང་། འོད་སྣང་སྒྲིབ་མེད་ཀྱི་ཡུལ།
ཐབས་ཤེས་ཟུང་འབྲེལ་གྱི་གནས། གཡུང་དྲུང་ཡོངས་སུ་རྫོགས་པའི་གསས་མཁར།
སྣང་མེད་ཐུགས་རྗེའི་འོད་ཀྱི་གཞལ་ཡས། སེང་གླང་རྟ་འབྲུག་ཁྱུང་གི་ཁྲི། ཉི་ཟླ་པད་
མའི་གདན་ལ། སྟོན་པ་ཀུན་ཏུ་བཟང་པོ། གཤེན་ལྷ་འོད་དཀར། སྐུ་ལྔ་ཡོངས་སུ་
རྫོགས་པར་བཞེངས་ཏེ། དེ་ལ་གཉིས་མེད་རང་སྣང་དུ་མའི་འཁོར། གསས་ཆེན་རུ་
བཞི་དང་། ཡེ་སངས་ཡེ་ལྕམ་དང༌། དྲི་མེད་ལྷ་ལྔ་དང་། འབྱུང་བཞིའི་ལྷ་མོ་དང་།
འདུལ་བ་ཐབས་དྲུག་ལ་སོགས། ཕྱོགས་བཅུའི་ལྷ་དང་ལྷ་མོ་མང་པོ་དང་ཐབས་ཅིག་
ཏུ་བཞུགས་སོ། །གཞན་ཡང་ཚད་མེད་འོད་ལྡན་དང་། འཕྲུལ་གཤེན་སྣང་ལྡན་
36

རྒྱུད་སྡེ། དབལ་གསང་འདུས་དོན་གྱི་རྒྱུད། །
དང༌། ཡེ་གཤེན་གཙུག་ཕུད་དང་། ཐེག་པ་དགུའི་གཤེན་རྣམས་དང་ཐབས་ཅིག་ཏུ་
བཞུགས་སོ། །དེའི་ཚེ་ཡེ་གཤེན་འཆི་མེད་གཙུག་ཕུད་ཀྱིས། སྟོན་པའི་དྲུང་དུ་འཁོད་
ནས། དངོས་མེད་སེམས་ཀྱི་ཀློང་ནས། དྲན་རིགས་སྣ་ཚོགས་ཀྱི་མཆོད་པ། འགག་
མེད་རང་གྲོལ་གྱི་ཕུལ་ནས། རང་ཤར་འཛིན་མེད་དུ་ཞུས་པ། ཨེ་མ་སྟོན་པ་ཀུན་ཏུ་
བཟང་། ཞལ་གཅིག་ཕྱག་གཉིས་ཀུན་སྣང་འོད། ཞལ་གསུམ་ཕྱག་དྲུག་ལོངས་སྤྱོད་
རྫོགས། ཞལ་ལྔ་ཕྱག་བཅུ་རྒྱལ་བ་འདུས། འོད་དཔག་མེད་པ་སྐུ་ལ་འཕྲོ། ཕྱག་སྟོང་
དབང་བསྒྱུར་འཁོར་ལོ་རྒྱལ། སྤྱན་སྟོང་སྐལ་བཟང་སྒྲོན་མེ་འདེགས། ཞབས་བཞི་
སྐྱེ་རྒས་ན་འཆི་གནོན། ནམ་མཁའི་ལྷ་མོ་ཐབས་ལ་དགྱེས། ཐུགས་རྗེའི་བྱམས་
ཆེན་དཔག་ཏུ་མེད། གཉིས་སུ་མེད་ལ་ཕྱག་འཚལ་ལོ། །བོན་ཉིད་དབྱིངས་ནས་
ཐུགས་རྗེའི་སྤྱན། འགྲོ་བ་རྣམས་ལ་རབ་གཟིགས་ཤིང༌། ཡེ་ཤེས་ལྔའི་འོད་སྤྲོས་
ལ། འཁོར་བའི་མུན་པ་བསལ་དུ་གསོལ། ཅེས་ཞུས་པས། སྟོན་པ་ཉིད་ཀྱི་གདན་སེང་
གེའི་ཁྲི་ལ་བཞེངས་ནས། མཉམ་པའི་ཕྱག་རྒྱ་བཀྲོལ་ཏེ། སྐུ་ལས་འོད་ཟེར་སྤྲོ་ཞིང་
བཀྱེ་བ་མཛད་དེ། སྐུ་དབུའི་གཙུག་རུམ་དང་། ཞབས་ཀྱི་མཐིལ་རུམ་དང་། ཞལ་
ཀྱི་དཀྱིལ་འཁོར་དང༌། ཐུགས་ཀྱི་དང་གོང་དང་། མགུར་གྱི་གསུང་དང་། ལྟེ་བའི་
ཀློང་རུམ་དང་། གསང་བའི་གནས་དང༌། ཕྱག་གི་མཐིལ་དང༌། བ་སྤུའི་བུ་ག་རྣམས་
ནས་ཀྱང་། འོད་ཟེར་བྱེ་བ་སྟོང་ཕྲག་གྲངས་མེད་ལ་སྤྲོ་ཞིང་བཀྱེ་བས། སྟོང་གསུམ་གྱི་
འཇིག་རྟེན། སྣང་བ་ཆེན་པོས་ཡོངས་སུ་ཁྱབ་པ་འགྱུར་རོ། །ཤིན་ཏུ་སྤྲོས་པས། སྟོང་
གསུམ་གྲངས་འདས་ཀྱི་འཇིག་རྟེན་དང་། རབ་ཏུ་སྤྲོས་པས། འཐུག་པོ་བཀོད་པའི་
འཇིག་རྟེན་དང་། ཀུན་ཏུ་མཐའ་ཡས་ཡོངས་པར་སྤྲོས་པས། ནམ་མཁའི་ཁྱབ་ཚད་
དུ་འཕྲོས་ནས། འཇིག་རྟེན་རྣམ་པ་དྲུག་ཏུ་གཡོས་ཏེ། མེར་བ་དང་། ལྡེག་པ་དང་།
འགུལ་བ་དང་། ཐུག་པ་དང་། ཆེམ་པ་དང་། འུར་བ་ལ་སོགས་ཏེ། དོག་པ་ཆེར་
37

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གཡོས་ཞིང་། སྣང་བའི་འོད་ཀྱི་ཡོངས་ལ་ཁྱབ་པར། སྣང་བ་དེའི་རྐྱེན་གྱིས་སེམས་
ཅན་ལས་དག་པ་རྣམས་ནི། སྔོན་གྱི་ལས་འཕྲོ་སད་ནས། དགའ་བ་དང་། བདེ་བ་
ཐོབ་ཅིང་། སྤྲོ་བ་སྐྱེས་སོ། །ལས་མ་དག་པ་རྣམས་ནི། ཤིན་ཏུ་ཡང་བྱེད་ཅིང་སྐྲག་པ་
བསྐྱེད་དོ། ། །
༧ དེའི་ཚེ་སྟོན་པས་ལྷག་མཐོང་ཟེར་དུ་སྤྲོ་ཞིང་། ཡེ་ཤེས་ཀྱི་སྤྱན་གྱིས་རིགས་དྲུག་
གི་ཞིང་ལ་གཟིགས་པས། འཁོར་བའི་ལས་ལ་ཤིན་ཏུ་ཐུགས་མ་རང་ནས། འཁོར་
རྣམས་ལ་གསུངས་པ། འཁོར་བའི་སེམས་ཅན་འདི་རྣམས་ཡ་མཚན་ཆེ། ཁྱབ་བདལ་
ཆེན་པོ་མ་གཡོས་བདེ་ཆེན་ལ། བདེ་བ་མེད་ཅིང་སྡུག་བསྔལ་ཡ་མཚན་ཆེ། ཡེ་
ནས་མ་བཅོས་སྤྲོས་བྲལ་ཀུན་གཞི་ལ། བག་ཆགས་གཞི་ལ་བསགས་པ་ཡ་མཚན་ཆེ།
གདོད་ནས་མ་གཡོས་ངོ་བོ་ཉིད་བཞིན་ལ། གྲོལ་འཁྲུལ་གཉིས་སུ་འཛིན་པ་ཡ་མཚན་
ཆེ། གདོད་མའི་སྙིང་པོ་ཡེ་སངས་རྒྱས་པ་ལ། ཐར་མེད་འཁོར་བར་འཁྱམས་པ་ཡ་
མཚན་ཆེ། བྱམས་པ་ཆེན་པོ་ཁྱབ་བདལ་རང་བཞིན་ལ། ཞེ་སྡང་ལས་ལ་སྤྱོད་པ་ཡ་
མཚན་ཆེ། ཡེ་ཤེས་ཟང་ཐལ་སྒྲིབ་གཡོག་མེད་པ་ལ། གཏི་མུག་མ་རིག་རྨོངས་པ་ཡ་
མཚན་ཆེ། ཆགས་བྲལ་ཆེན་པོ་དྲི་མེད་རྣམ་དག་ལ། འདོད་ཆགས་སྲེད་ལེན་སྦྱོར་བ་
ཡ་མཚན་ཆེ། ཞི་བ་ཆེན་པོ་མཉམ་ཉིད་རང་བཞིན་ལ། ང་རྒྱལ་འཁྲོ་བ་འབྱུང་བ་ཡ་
མཚན་ཆེ། ཡངས་པ་ཆེན་པོ་ཀུན་འབྱུང་ཀློང་ཆེན་ལ། ཕྲག་དོག་ཉོན་མོངས་འཁྲུག་
པ་ཡ་མཚན་ཆེ། སྙིང་རྗེ་བདག་ཕྱོགས་མེད་པའི་ཞིང་ས་ལ། བདག་འཛིན་འདོད་
པའི་འཕྲང་ལམ་ཡ་མཚན་ཆེ། ཐར་པ་ཆེན་པོ་འབྲས་བུའི་དོན་ཚོལ་ལ། ལེ་ལོ་གཡེང་
སྐྱོང་དབང་གྱུར་ཡ་མཚན་ཆེ། བྱང་ཆུབ་སེམས་ནི་དྲི་མེད་སྐྱོན་བྲལ་ལ། བག་ཆགས་
བློའི་དྲི་མ་ཡ་མཚན་ཆེ། རང་སེམས་དགོས་འདོད་འབྱུང་བའི་ནོར་བུ་ལ། འདོད་
ཡོན་གཞན་ནས་ཚོལ་བ་ཡ་མཚན་ཆེ། ཡེ་ནས་དུས་གསུམ་སྔ་འཕྱི་མེད་པ་ལ། དུས་
38

རྒྱུད་སྡེ། དབལ་གསང་འདུས་དོན་གྱི་རྒྱུད།
དང་ཚད་དུ་འཛིན་པ་ཡ་མཚན་ཆེ། འཆི་མེད་སྐྱེས་བརྩོན་འགྱུར་མེད་གཡུང་དྲུང་
ལ། སྐྱེ་རྒས་ན་འཆི་བཟུང་བ་ཡ་མཚན་ཆེ། བོན་དབྱིངས་ཆེན་པོ་ཐིག་ལེ་ཉག་གཅིག་
ལ། སྣ་ཚོགས་མཚན་མར་བགྲང་བ་ཡ་མཚན་ཆེ། བདེ་བ་མ་བགོས་སྤྱི་ལ་བཞག་པ་
ལ། སྡུག་བསྔལ་སྒོས་སུ་ཁུར་བ་ཡ་མཚན་ཆེ། ཡེ་ནས་སྐྱེ་འཆི་རང་དབང་ཆེ་བ་ལ།
སྐྱེ་བཞི་སྡུག་བསྔལ་སྦྱོང་བ་ཡ་མཚན་ཆེ། ཆགས་མེད་འཁོར་མེད་མྱ་ངན་འདས་པ་ལ།
རྒྱུ་དྲུག་འཁོར་བར་འཁྱམས་པ་ཡ་མཚན་ཆེ། ཕན་མེད་གནོད་བྲལ་བྱུང་ཚོར་མེད་པ་
ལ། སྡུག་བསྔལ་ཉམས་སུ་མྱོང་བ་ཡ་མཚན་ཆེ། ཡ་མཚན་ཆེ་བ་འདི་ནི་ཡ་ངའོ། །ཡ་
མཚན་ཆེ་བ་འདི་ནི་སྐྱི་ངའོ། །ཞེས་རང་བཞིན་གྱི་གསུངས་སོ། །
༧ དེ་ལ་ཡུམ་ཆེན་མོ་ནམ་མཁའི་ལྷ་མོ། གསལ་བྱེད་གདོས་བྲལ་མ་བྱ་བས། བ་
ག་དབྱིངས་ཀྱི་ཀློང་ནས། ཐིག་ལེ་བདེ་མཉམ་ཀྱི་མཆོད་པ། འཁོར་འདས་ཡོངས་
སུ་ཕུལ་ནས། ཞུས་པས། ཨེ་མ་སྟོན་པ་ཀུན་ཁྱབ་ཀུན་ཏུ་བཟང༌། ཐུགས་རྗེས་འགྲོ་
བ་འདྲེན་པའི་གཙོ། མཚན་དང་དཔེ་བྱད་ལོངས་སྤྱོད་རྫོགས་པའི་སྐུ། ཚངས་པའི་
གསུང་དབྱངས་རང་བཞིན་མེད་པའི་སྒྲ། ཡེ་ཤེས་ཐུགས་ཉིད་མཁྱེན་བརྩེ་འབྱུང་
བའི་གནས། ཐབས་དང་ཐུགས་རྗེས་འགྲོ་བ་འདུལ་བའི་ཕྱིར། ཐུགས་ཀྱི་དཀྱིལ་ནས་
ངེས་པའི་བཅུད་ཕྱུང་ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཉིད་
ཀྱི་ཐུགས་ཉིད་རྣམ་པར་དག་པ་ལ། འཁོར་བའི་སེམས་ཅན་མ་དག་དྲི་མ་ཅན། རྒྱུ་
དང་འབྲས་བུ་ཅི་ལྟར་བྱུང་བ་ལགས། ཞེས་ཞུས་པས། སྟོན་པའི་ཞལ་ནས་གསུངས་
པ། ཉོན་ཅིག་ལྷ་མོ་ཤེས་རབ་དབྱིངས་ཀྱི་ཡུམ། ཨེ་མ་གསང་བའི་དཀྱིལ་འཁོར་དམ་
པ་འདིར། ཐིག་ལེ་གསང་བའི་དབང་མཆོག་དམ་པ་ནི། ཉིད་དང་འཁོར་ལ་གསང་
ནས་བསྐུར་བ་ཡི། གསང་བའི་དམ་ཚིག་ཟུང་དུ་ཐུབ་པར་གྱིས། ཐུགས་ཉིད་ཡེ་ནས་
མྱ་ངན་འདས་པ་དང་། ཉོན་མོངས་སེམས་ཅན་ལས་ཀྱི་འཁོར་བ་གཉིས། ཐར་པའི་
39

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལམ་ཕྱེད་རྒྱུ་དྲུག་གནས་ལུས་པ། ཀུན་གཞི་རྣམ་པར་ཤེས་པའི་རང་བཞིན་གྱི། གཞི་
རྩ་རྟོགས་དང་མ་རྟོགས་ཁྱད་པར་ལས། སངས་རྒྱས་སེམས་ཅན་བདེ་སྡུག་གཉིས་སུ་
བྱུང་། འཁོར་བའི་གཞི་རྩ་སྣོད་དང་བཅུད་དུ་འཁྲུལ། མྱ་ངན་འདས་པ་འཁྲུལ་མེད་
རང་སར་གནས། གཉིས་ཀའི་གོང་དུ་ཀུན་གཞི་ལུང་མ་བསྟན། ཅི་ཡང་མ་ཡིན་ཅི་
ཡང་འབྱུང་བའི་གནས། དངོས་པོ་ཁ་དོག་དབྱིབས་སུ་གྲུབ་པའི་ཚད། ཡོད་མེད་རྟག་
ཆད་སྐྱེ་འགག་མཐར་མི་འཛིན། ཡུལ་ཤེས་གཟུང་འཛིན་སྤོང་ལེན་དྲི་མ་མེད། དུག་
དང་ཡེ་ཤེས་སངས་རྒྱས་སེམས་ཅན་མེད། ཉོན་མོངས་ཐུགས་རྗེ་ཕན་དང་གནོད་པ་
མེད། དུས་གསུམ་སྔ་འཕྱི་འགྲོ་འོང་འདུ་འབྲལ་མེད། བདག་གཞན་སྐྱོན་ཡོན་གང་
གིས་མཐས་མ་རེག །སྒམ་པོས་མ་མཛད་སྒྲིན་པོས་བཅོས་སུ་མེད། ཡན་ལག་མཐའ་
དབུས་རྒྱ་ཁྱོན་དཔྱད་ལ་འདས། དཔེར་ན་དཔེ་མེད་ནམ་མཁའི་གཏོས་དང་འདྲ། དེ་
ལྟར་ཅི་ཡང་མ་ཡིན་ཀུན་གཞི་ལ། ཅིར་ཡང་སྣང་བ་ཡེ་ཤེས་རླབས་གཡོས་པས། རང་
མདངས་བསྒྲིབས་པ་མེད་པའི་འོད་ལྔ་ཤར། ཀུན་གཞིའི་བཅུད་ལ་རིག་པའི་སྙིང་པོ་
ནི། ཀ་དག་སྤྲོས་བྲལ་དྲི་མེད་འོད་གསལ་བ། དུས་གསུམ་འགྱུར་ནུབ་ཐོག་མཐའ་
མེད་པར་གནས། གནས་པ་དེ་ཉིད་རང་མཚན་ཡིན་པར་རྟོགས། ཕ་རོལ་གཞན་གྱི་
སྣང་བ་རྡུལ་ཙམ་མེད། སྐྱེ་འགག་གཉིས་མེད་མཐའ་བྲལ་བོན་གྱི་སྐུ། འཁོར་འདས་
ཀུན་ལ་ཁྱབ་པས་ཀུན་ཏུ་བཟང་། སྡུག་བསྔལ་གདོད་ནས་མ་གྲུབ་བདེ་བའི་ངང༌།
ཡེ་ཤེས་རང་མདངས་རྒྱས་པ་ཆོ་འཕྲུལ་རྩལ། ལྷ་ལྔ་སྐུ་ལྔ་སྟོབས་ལྔ་སྤྱན་ལྔ་རྫོགས།
ཐོག་དང་ཐ་མ་མེད་པར་དབྱིངས་ན་གནས། གཞི་རྩ་རྟོགས་པས་སངས་རྒྱས་མིང་
དུ་བཏགས། མིང་ཙམ་མེད་པ་དོན་ལ་གདག་བྱ་མེད། ཡངས་ཞིང་རྒྱ་ཆེ་ཟབ་ཅིང་
ཆ་འཕྲ་བ། གཏིང་དཔག་བརྟག་དཀའ་དོན་ལ་བརྗོད་དུ་མེད། བརྗོད་མེད་སྙིང་
པོ་ཡོན་ཏན་འབྱུང་བའི་གནས། འཁོར་བའི་རྒྱ་མཚོ་ཆེན་པོ་ཕ་རོལ་ཕྱིན། སྐྱོབ་པའི་
40

རྒྱུད་སྡེ། དབལ་གསང་འདུས་དོན་གྱི་རྒྱུད།
དཔུང་གཉེན་སྒྲོལ་བའི་དེད་དཔོན་གྱི། འགྲོ་བ་འདྲེན་པའི་སྟོན་པར་གྱུར་པའོ། །
འཁོར་བའི་སེམས་ཅན་མ་རིག་བློའི་དཔྱད། སྣང་བའི་རླབས་ལ་གཞན་དུ་བརྟག་
པས་འཁྲུལ། འཁྲུལ་པའི་བློའི་རང་བཞིན་འོད་ལ་ཆགས། ཆགས་པ་དེའི་ཉོན་མོངས་
འཁོར་བར་འཁྱམས། མེད་ལ་ཡོད་བཟུང་ཕུང་པོ་ལྔ་རུ་གྲུབ། དབང་པོ་ཡུལ་ལ་
འདོད་པའི་གཞེན་སྐུལ་བཏབས། འགྱུར་བྱེད་ཤེས་པས་ཚོར་བྱེད་བྲན་འཁོར་བསྐོར།
ཀུན་ལ་དབང་བསྒྱུར་རྒྱལ་པོ་བཙོན་དུ་བཟུང་། ཕུང་པོའི་གདོས་ཐག་འབྱུང་བཞིའི་
ཐ་རམ་བསྡམ། ཡེ་ཤེས་འོད་ནུབ་མུན་པའི་སྨག་ཏུ་ཚུད། བྱམས་པའི་གཉེན་བྲལ་ཞེ་
སྡང་དགྲ་དང་ཕྲད། ཡིད་བཞིན་ནོར་བུ་ཆགས་ཞེན་འདམ་ལ་ཟུགས། ཉོན་མོངས་
མཚོན་རྨས་བདེ་བའི་སྲོག་ཀྱང་ཆད། འཆི་བདག་བདུད་བསྒྱུར་འཁོར་བའི་ལམ་
ལྔར་ཞུགས། སྐྱེ་བཞིའི་ལུས་བླང་རིས་དྲུག་གནས་སུ་བརྒྱུད། སྐྱོབས་པའི་ལྷས་འབྲིད་
གཅོད་པའི་བདུད་ཀྱི་བསྡིགས། དགེ་སྡིག་ལས་དབང་ཆགས་ཚད་དུས་ལ་འདེབས།
རང་སྣང་མ་ཤེས་གཞན་སྣང་འཁྲུལ་པས་བསླུ། འཁྲུལ་པ་དེའི་སྣོད་བཅུད་དུ་མར་
འཕེལ། རང་སེམས་གཞི་ལ་བག་ཆགས་རྒྱུ་རུ་བསགས། རང་སྣང་མ་ཤེས་གཞན་
སྣང་བརྟག་པས་འཁྲུལ། མི་དགེ་ཉེས་པའི་བག་ཆགས་བཅས་པ་ཅན། མ་རྟོགས་
སེམས་ཅན་ཞེས་ཀྱི་མིང་དུ་བཏགས། རྟོགས་དང་མ་རྟོགས་གཉིས་ཀྱི་ཁྱད་པར་ལས།
སངས་རྒྱས་སེམས་ཅན་གཉིས་སུ་བྱུང་པའོ། །ཞེས་གསུངས་སོ། །དེ་ལ་ཡང་འཆི་མེད་
གཙུག་ཕུད་ཀྱིས་ཞུས་པ། ཐམས་ཅད་མཁྱེན་པ་ཐུགས་རྗེའི་བདག་ཉིད་ཅན། མཁྱེན་
རྩེའི་མངའ་བདག་རྒྱལ་བ་ཀུན་ཏུ་བཟང་། མ་རྟོགས་སེམས་ཅན་ལས་ཀྱི་འཁོར་བ་ལ།
ཐབས་དང་ཐུགས་རྗེས་གདུལ་བའི་བཀའ་གནང་དང༌། ཐུགས་ཀྱི་དཀྱིལ་ནས་མན་
ངག་བཅུད་ཕྱུང་ལ། བདག་ཅག་འཁོར་རྣམས་ཀུན་ལ་བཤད་དུ་གསོལ། ཞེས་ཞུས་
པས། སྟོན་པའི་ཞལ་ནས་ཡང་གསུངས་པ། ཉོན་ཅིག་འཆི་མེད་གཙུག་ཕུད་ལེགས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པར་ཉོན། མ་རྟོགས་སེམས་ཅན་འཁོར་བར་འཁྱམ་པ་ལ། རྒྱུས་མེད་ལམ་པས་ཁྲིད་
ནས་བཀྲིད་དྲང་འཚལ། ས་མཁན་ལམ་གྱི་སྒྲོན་མ་གཙུག་ཏུ་བཀུར། སྔར་བྱས་ལས་
ལ་འགྱོད་སུན་གོམ་པ་སྐྱེད། ཕྱིན་ཆད་མི་བགྱི་མཐར་ཕྱིན་བསླབ་པ་ཞུ། འཛིན་པས་
བཏང་བའི་སྒྱུ་མ་མཆོད་ཡོན་འབུལ། ཡང་དག་དོན་ལ་མ་ནོར་ལམ་ལ་འཇུགས། ལྟ་
བ་འཕྱང་བཅད་དམ་ཚིག་གཞི་རྩ་བཅད། སྤྱོད་པས་ལ་དོར་དགོངས་པ་མདོ་རུ་སྡུད།
འབྲས་བུ་ཆུད་མ་ཟོས་པ་འཐོབ་པར་འགྱུར། ཞེས་གསུངས་པས། །
༧ ལྟ་བ་སྤྱི་གཅོད་ཀྱི་དོན་དུ། སྡོང་པོ་དགུ་འདུས་གསུངས། སྒོམ་པ་ཉམས་མྱོང་
གི་དོན་དུ། གབ་པ་དགུ་སྐོར་དུ་གསུངས། སྤྱོད་པ་ལ་དོར་གྱི་དོན་དུ། ཐིག་ལེ་དགུ་
སྒྲིལ་དུ་གསུངས། དམ་ཚིག་གཞི་འཛིན་གྱི་དོན་དུ། ས་མ་ཡ་འབུམ་སྡེ་རུ་གསུངས།
འཕྲིན་ལས་གསང་སྤྱོད་གྱི་དོན་དུ། གཡུང་དྲུང་ཡོངས་སུ་རྫོགས་པ་རུ་གསུངས།
དངོས་གྲུབ་མཆོག་ཐུན་གྱི་དོན་དུ། གསང་བའི་ལྡེ་མིག་རྣམས་གསུངས་སོ། །དེ་ལ་
འཁོར་རྣམས་ཀྱང་རབ་ཏུ་དགའ་བ་སྐྱེས་ནས། མི་སྐྱེ་མི་འགག་ནམ་མཁའི་ངོ་བོ་
ཉིད། ཐུགས་ཉིད་སྤྲོས་བྲལ་བདེ་ཆེན་ཀུན་ཏུ་བཟང་། ཟབ་ཡང་རྒྱ་ཆེ་མན་ངག་དོན་
སྟོན་པས། འགྲོ་བ་ཡོངས་ཀྱི་དཔལ་ལ་གུས་པར་བསྟོད། ཅེས་གསོལ་ནས། སྟོན་པའི་
སྐུ་ལ་མངོན་པར་བསྟོད་དོ། །སྟོན་པ་ཉིད་མ་གཡོས་མཉམ་པའི་ངང་ལ་བཞུགས་
སོ། །འཁོར་རྣམས་ཀྱང་རང་རང་གི་དགོངས་པ་ལ་སོ་སོར་འཁོད་དོ། །དེ་ནས་སྟོན་
པ་འཆི་མེད་གཙུག་ཕུད་ཀྱང་། ཡབ་ཀྱི་ཞལ་ནས་གསུངས་པའི་བོན་རྣམས་ཐུགས་སུ་
ཆུད་ནས། གཡུ་བྱ་ཁུ་བྱུག་གཅིག་ཏུ་སྤྲུལ་ནས། སླར་གནས་སུ་ཕྱིན་ཏེ། ཤིང་ཡོངས་
འདུས་ས་བརྡོལ་ཁ་ལ་བབ་ནས། འགྲོ་དྲུག་གི་དང་བ་འདྲེན་པ་དང་། བྱང་ཆུབ་
སེམས་ཀྱི་སྤྲོ་བ་བསྐྱེད་པའི་ཕྱིར། གཡུང་དྲུང་བོན་གྱི་སྙན་ངག་ཏུ་གསུངས་པ། ཉོན་
ཅིག་སྲིད་པ་གསུམ་པོ་ཉོན། རིག་པ་ལྷའི་གསུང་དབྱངས་འདི། ཐབས་ཀྱི་སྙན་ཁུང་

རྒྱུད་སྡེ། དབལ་གསང་འདུས་དོན་གྱི་རྒྱུད།
བརྒྱུད་པ་སྟེ། གཡུང་དྲུང་བོན་གྱི་མི་གསང་གསང་བའི་གསང་མཆོག་འདི། གསང་
བར་འོས་ཅིང་གཉེར་གཏད་པ། བརྡའ་དང་ཐབས་ཀྱི་བསྟན་པ་ན། བརྒྱ་ལ་ན་ཡང་
ལན་གྷ་རུ། ཐོས་པར་དཀའ་ཡང་གོ་བར་སླ། ཁུ་བྱུག་གསུང་སྙན་སྒྲོགས་ཙམ་ན།
འགྲོ་དྲུག་སེམས་ཅན་དང་རེ་སྤྲོ། ཚངས་པ་ལྷའི་གསུང་བྱུང་ན། ལྷ་ཕྲན་ཀུན་ཀྱང་
དང་རེ་སྤྲོ། གནམ་ལ་སྐྱི་འདང་བབ་ཙམ་ན། ཐང་སྲས་རྨ་འོ་དང་རེ་སྤྲོ། ས་ལ་རྨ་
འདང་གཡོས་ཙམ་ན། ཞོག་དཀར་བུ་མོ་དང་རེ་སྤྲོ། རྒུང་ལ་ཁྲི་གདུགས་ཤར་ཙམ་ན།
སྣང་སྲིད་སྐྱེ་འགྲོ་དང་རེ་སྤྲོ། མཁའ་ལ་གཡུ་འབྲུག་གྲགས་ཙམ་ན། བྱིང་ནས་ཉལ་བ་
དང་རེ་སྤྲོ། གངས་ལ་གཡུ་བུན་འཁོར་ཙམ་ན། མདའི་ཞིང་པ་དང་རེ་སྤྲོ། སྲིད་པའི་
མ་དང་མཇལ་ཙམ་ན། ཆུང་གཞོན་བྱི་སྦ་དང་རེ་སྤྲོ། བརྒྱ་བྱིན་གླང་ཆེན་སྡོད་ཙམ་ན།
འཁོར་གྱི་ཉེ་དབང་དང་རེ་སྤྲོ། དཔྱང་བུ་སྲུབ་མེད་མཐོང་ཙམ་ན། ལྷ་བྲན་གཅེར་བུ་
དང་རེ་སྤྲོ། སྲིད་པའི་ཆུ་མིག་རྡོལ་ཙམ་ན། ཀླུ་སྲས་གཞོན་ནུ་དང་རེ་སྤྲོ། བདུད་རྩི་
འོ་མའི་མཚོ་རྡོལ་ན། ངང་པའི་རྒྱལ་པོ་དང་རེ་སྤྲོ། རྩི་ཐོག་བྱུང་ལྡེམ་འཁྲུངས་ཙམ་
ན། ཅང་ཤེས་རྟ་ཕོ་དང་རེ་སྤྲོ། ཁྱུང་ཆེན་ནམ་འཕང་གཅོད་ཙམ་ན། བྱ་བྲན་འཕུར་
སླེབ་དང་རེ་སྤྲོ། ཡིད་བཞིན་ནོར་བུ་མཐོང་ཙམ་ན། འདོད་པ་དགུ་འགྱུར་དང་རེ་
སྤྲོ། གསེར་ལ་གཡུའི་བརྒྱན་བཀོད་པ། ལྷའི་བུ་མོ་དང་རེ་སྤྲོ། ལྷའི་ཁང་བཟང་འབུབ་
ཙམ་ན། ལྷ་བུ་གནས་ཚོལ་དང་རེ་སྤྲོ། ཨུ་དུ་འབར་བ་འཁྲུངས་ཙམ་ན། ཡིད་འཛིན་
བུ་མོ་དང་རེ་སྤྲོ། རིན་ཆེན་གླིང་ལ་ཕྱིན་ཙམ་ན། ཟོང་ཡོད་ཚོང་པ་དང་རེ་སྤྲོ། སྦྲང་
ཆར་ཟིམ་བུ་འབབ་ཙམ་ན། སྲོག་ཆགས་ལྡམ་བུ་དང་རེ་སྤྲོ། སྟོན་པས་བདེན་པའི་
བོན་བཤད་ན། འཁོར་གྱི་གཤེན་ཕྲན་དང་རེ་སྤྲོ། སྲས་ཀྱི་ཡབ་ལ་བོན་ནོད་པ། ཡུམ་
ཅིག་ལྷ་མོ་དང་སྤྲོ་འམ། སྲིད་གསུམ་མུན་པའི་སྨྲག་རུམ་ན། འཕྲུལ་ངག་བོན་གྱི་
སྒྲོན་འདེག་པ། ཨུད་འབར་གཙུག་སྐྱེས་ངའི་དྲིན། ཐམས་ཅད་ངའི་སྐྱབས་སུ་འདུས།

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དཔེའི་ཁུ་བྱུག་ནམ་མཁའི་དབྱིངས། དོན་གྱི་ཁུ་བྱུག་བོན་ཉིད་མཁའ། རྟགས་ཀྱི་ཁུ་
བྱུག་སེམས་ཉིད་ཀློང་། སྤྲུལ་པའི་ཁུ་བྱུག་རྟ་རུ་ཞོན། ས་གསུམ་ཉམ་ང་མེད་པར་
ལྡིང་། མཁའ་ལ་བྱ་འཕུར་ཤུལ་མི་མཚོན། མི་འགྱུར་བ་ཡི་ཐིག་ཆེན་འདེབས། སྐྱེ་
མེད་འགག་མེད་རིག་པའི་བྱ། དམིགས་པ་མེད་ཅིང་མཚན་མ་མེད། མི་འགྱུར་བའི་
ཐིག་ལེ་ལ། མ་བཅོས་ཁུ་བྱུག་འུབས་སུ་ཆིབ། གཤེན་ལྷ་ཐུགས་ཀྱི་སྙིང་ཁུ་ཡིན། གོ་
འམ་རྩ་གསུམ་ལྷ་ཡི་རིགས། ཞེས་གསུངས་ནས། མེ་ཏོག་གི་ཆར་དང་འགྲོག་སྟེ། ཨུ་
དུ་འབར་བའི་སྡོང་པོའི་ཁ་ལ་བབ་ནས། སྤྲུལ་པ་བརྣལ་ཏེ། ཡུམ་སྲས་མཇལ་ལོ། །
ཡུམ་གྱིས་སྲས་ཀྱི་ཡོན་ཏན་ལ་གཟིགས་པས། སྐུ་ལ་རྫུ་འཕྲུལ་གྱི་སྤྲུལ་པ། བྱེ་བ་ས་
ཡ་དང་ལྡན་ནས་བྱོན་ནོ། །ཨུད་དུ་འབར་བའི་ར་ལ་འོད་ཟེར། བརྒྱད་ཁྲི་ཤར་ནས་
བྱོན་ནོ། །ཞབས་ལ་དབང་བསྒྱུར་གྱི་འཁོར་ལོ། །རྩིབས་སྟོང་དང་ལྡན་ནས་བྱོན་ནོ།
ཐུགས་ལ་མན་ངག་གི་བཀའ་ལུང་། ཁྲི་དང་ཆས་ནས་བྱོན་ནོ། །དགོངས་པ་ནམ་
མཁའི་གཏོས་ལྟར་ཁྱབ་ནས་བྱོན་ནོ། །ཤེས་རབ་ཉི་མའི་འོད་ལྟར་རྒྱས་ནས་བྱོན་ནོ། །
ཚངས་པའི་གསུང་དབྱངས་དྲུག་ཅུ་དང་ལྡན་ནས་བྱོན་ནོ། །གཏོ་སྨྲང་ཆུ་བོའི་གཞུང་
ལྟར་སྒྲོག་ཅིང་བྱོན་ནོ། །གསུང་གཅིག་ལ་ངེས་པའི་དོན་སོ་སོར་རུ་གསལ་ཏེ་བྱོན་ནོ། །
ལེགས་པའི་ཡོན་ཏན་དཔག་བསམ་ལྗོན་པ་ལྟར་རྒྱས་ནས་བྱོན་ནོ། །གདུལ་བྱ་འདུལ་
བའི་ཐབས་ལ། རྣམ་པ་དུ་མ་གཅིག་མཆིས་ནས་བྱོན་ནོ། །ཡུམ་ཀྱང་སྲས་ཀྱི་ཡོན་ཏན་
ལ་ཐུགས་དགྱེས་ནས། བསྟོད་པ་ཕུལ་བ། འཆི་མེད་བདུད་བྲལ་འགྱུར་མེད་གཡུང་
དྲུང་འཆང་། རྫུ་འཕྲུལ་ཞབས་ལྡན་འོག་མེན་བོན་དབྱིངས་བསྒྲོད། མན་ངག་བཅུད་
ལྡན་བརྒྱད་ཁྲི་བཞི་སྟོང་མངའ། འདྲེན་པའི་ཐབས་ལྡན་མ་འོངས་འགྲོ་བ་འདུལ།
སྤྲུལ་པའི་སྐུ་མཆོག་ཁྱེད་ལ་ཕྱག་འཚལ་ལོ། །
༧ ད་ཡང་ཁྱོད་ཀྱི་བཀའ་ཡི་བོན་རྣམས་ཀུན། སྒྲུབ་པའི་གནས་ཅིག་བཙལ་ནས་
44

རྒྱུད་སྡེ། དབལ་གསང་འདུས་དོན་གྱི་རྒྱུད།
དེར་སྤྲོ་འཚལ། ཞེས་ཡུམ་གྱིས་གསུངས་སོ། །དུས་དེ་རུ་ཡབ་འཕྲུལ་གཤེན་སྣང་ལྡན་
ཀྱང༌། དུས་ལ་བབ་པར་དགོངས་ནས། འོག་མེན་གྱི་གནས་ནས་བྱོན་པ་དང་། ཡབ་
འཕྲུལ་གཤེན་སྣང་ལྡན་དང་། ཡུམ་བཟང་ཟ་རིང་བཙུན་དང་། སྲས་འཆི་མེད་
གཙུག་ཕུད་དང་། གསུམ་གྱི་འགྲོ་བ་སེམས་ཅན་གྱི་དོན་ལ་དགོངས་ནས། སྒྲུབ་པའི་
གནས་བཙལ་ཏེ། དབུས་ཀྱི་རི་རབ་ལྷུན་པོའི་ཁ་ཁྱེར། རྣམ་པར་རྒྱལ་བའི་ཁང་
བཟང་གི་ལྷོ་ནུབ་མཚལ་རི་ལྷའི་འདུན་ས་ཞེས་བྱ་བ། མཚལ་གྱི་རི་བོ་ཟུར་གསུམ་པ།
དྲང་ལ་དབྱིབས་ལེགས་པ། རྒྱ་ཆེ་ལ་དཔང་མཐོ་བ། རི་དེའི་རྩེ་ལ། ཤེལ་གྱི་རྡོ་རིང་ཁྲུ་
བཅུ་དྲུག་པའི་ཁ་ལ། ཉི་ཟླའི་གདན་ཁྲི་དང་། དཔག་བསམ་གྱི་རྒྱབ་ཡོལ་དང་ཆས་
པ་ཡོད་པ། དེའི་རྩ་བ་ནི། ས་བ་ལེ་དུང་ཞག་ཅན་ཞེས་བྱ་བ། ཤེལ་གྱི་མ་འདལ་
གསུམ་རྩེགས་སུ་ཡོད་པ། རི་དེའི་དཀྱིལ་སྐེད་དུ། གཡུ་ལུང་ཤེལ་གྱི་བྲག་ཕུག་ཞེས་བྱ་
བ། གཡུའི་ལུང་པ་ཁ་ལྷོ་ཤར་དུ་ལྟ་བ། བདུད་རྩི་གསོས་ཀྱི་ཆུ་བོ་འབབ་པ། རྩི་ཤིང་
དང་ནགས་ཚལ་རྒྱས་པ་དང་ལུང་པ་དེའི་ཕུ་རུ། རྩེ་དྲུག་ལྷུན་གྱི་གྲུབ་པའི་སྒང་ཞེས་
བྱ་བ། གསེར་གྱི་རི་ལ་ཤེལ་ཀྱི་རྩེ་མོ་དྲུག་ཡོད་པ། རྩེ་དྲུག་འདུལ་བའི་དཀྱིལ་དུ། དོན་
དྲུག་འགྱུར་བ་མེད་པའི་དབྱིངས། གཡུང་དྲུང་མི་འགྱུར་གཏམ་པའི་ཕོ་བྲང་ཞེས་བྱ་
བ། ཤེལ་གྱི་ཕུག་པ་ཡངས་ལ་བདལ་པ། ཕྱི་ནང་སྒྲིབ་པ་མེད་པར་འོད་གསལ་བ།
ལོགས་ལ་བཀྲ་ཤིས་རྫས་བརྒྱད་དང་། རིགས་རྟགས་མཛེས་པའི་པ་ཏྲ་ལ། ཞི་རྒྱས་
དབང་དྲག་གིས་ལྷ་ཚོགས། མང་པོ་རང་བྱོན་དུ་ཡོད་པ། དབུས་སུ་སྔགས་ཀྱི་དཀྱིལ་
འཁོར་མང་པོའི་མདུན་དུ། གསེར་གྱི་སྟེགས་བུ་སུམ་བརྩེགས་སུ་ལྡན་པ། དེའི་རྩ་བ་
ན། རིན་ཆེན་གཡུ་ཏིང་གི་ཚལ་ཞེས་བྱ་བ། གཡུའི་མ་འདལ་གསུམ་བརྩེགས་ཀྱི་སྟེང་
དུ། གསེར་གྱི་ས་གཞི་ལ། རྩི་ཤིང་མེ་ཏོག་གི་ར་བས་བརྒྱན་པ། དབུས་སུ་ཡན་ལག་
བརྒྱད་ལྡན་གྱི་མཚོ་དང་། གཡུའི་ནེ་སེང་དང༌། ལུ་མ་དང༌། ལྡིང་ཁ་ལ་སོགས་པ་ལ།
45

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གསེར་གྱི་བྱེ་མ་དང༌། རིན་པོ་ཆེའི་གྲམ་པ་ཆགས། དེ་ལ་འདབ་ཆགས་དང༌། ཆུ་
གནས་སྣ་ཚོགས་གནས་པ། ཤིན་ཏུ་མཛེས་ཤིང་ཡིད་དུ་འོང་བའི་ཚལ་ལོ། །གཞན་
ཀྱང་གནས་དེའི་རྩེ་ལ། འདབ་ཆགས་ཀྱི་ཁྱུང་ལྡིང་བ། ལོག་ལ་ཙན་དན་གྱི་ནགས་
ཚལ་ལ། གཅན་གཟན་དང་རི་དྭགས་གཡུང་དྭགས་གནས་པ། སྒྲུབ་གནས་དང་
བྲག་ཕུག་གྲངས་ཀྱི་ཡོད་པ། ཤིན་ཏུ་ཕུན་སུམ་འཚོགས་པའི་གནས་སོ། །མཚལ་རི་ལྷ་
ཡི་འདུན་སའི་དཀྱིལ་སྨད་དུ། དཔག་བསམ་གྱི་ནགས་ཚལ་ལ། ལོ་མ་བསིལ་ཡབ་ཏུ་
ཡོད་པ། ཤུན་པ་གོས་སུ་འབྱུང་བ། ཁུ་བ་བདུད་རྩི་འབབ་པ། འབྲས་བུ་གསོས་སུ་
སྨིན་པ་ཡོད་དོ། །ཕྱོགས་བཞི་རུ་ཚལ་ཆེན་པོ་བཞི་ཡོད་དོ། །ཤར་ནས་གཡུང་དྲུང་
དགའ་བའི་ཚལ་དང༌། བྱང་ན་འཁོར་ལོ་དྲེགས་པའི་ཚལ་དང་། ནུབ་ནས་ཨུད་
འབར་མེ་ཏོག་གི་ཚལ་དང་། ལྷོ་ན་རིན་ཆེན་འདོད་ཡོན་གྱི་ཚལ་དང་། ཚལ་བཞི་ལ་
རོལ་པའི་མཚོ་བཞི་ཡོད་དོ། །མཚམས་བཞི་ལ། ལྷོ་ཤར་དུ་གཡུ་ལུང་ཤེལ་གྱི་བྲག་
ཕུག་ཡོད་དོ། །བྱང་ཤར་དུ་གཡུང་དྲུང་བདུད་འཇོམ་གྱི་རི་བོ་དང་། རི་ནག་འཇོམ་
པའི་བྲག་ཕུག་ཡོད་དོ། །བྱང་ནུབ་ཏུ་ལྷ་བདུན་གསང་བའི་བྲག་ལ། གསང་སྔགས་
བསྒྲུབ་པའི་གནས་ཡོད་དོ། །ལྷོ་ནུབ་ཏུ་དབལ་གྱི་རི་བོ་ཟུར་གསུམ་དང༌། དྲག་པོའི་
གནས་ཡོད་དོ། །མཐའ་སྐོར་དུ། ཚོགས་སྦྱོར་རྒྱུའི་ཡོན་བདག་འབང་དད་པ་ཅན།
སྨྲ་མི་གྲོང་བདུན་བྱ་བ། ལོངས་སྤྱོད་དང་ལྡན་པ་ཡོད་དོ། །དེ་རྒྱབ་ཡན་ལག་བརྒྱད་
ལྡན་གྱི་མཚོ་བཞི་འཁོར་བ་ཡོད་དོ། །མཚལ་རི་ལྷའི་མདུན་ས་དེ་ནི། འདོད་ཡོན་ཕུན་
སུམ་འཚོགས་པ། སུམ་ཅུ་རྩ་གསུམ་ལྟར་གནས་ཏེ། མཚལ་རི་ཟུར་གསུམ་ནི། རྣམ་
པར་རྒྱལ་བའི་ཁང་བཟང་གི་ཚུལ། ཕྱོགས་བཞིའི་ཞིང་ཁམས་བཞི་ནི། ཚལ་བཞིའི་
ཚུལ། མཚམས་ཀྱི་རི་བོ་བཞི་ནི། ཅོག་བཞི་ཡི་ཚུལ། སྨྲ་མི་གྲོང་བདུན་ནི། ལྟ་ན་
བསྡུག་གི་ཚུལ། ཤེལ་གྱི་རྡོ་རིང་དཔག་བསམ་དང་ཆས་པ་ནི། མུ་ལེ་གྲུམ་ཤིང་གི་
46

རྒྱུད་སྡེ། དབལ་གསང་འདུས་དོན་གྱི་རྒྱུད།
ཚུལ། ས་བ་ལེ་དུང་ཞག་ཅན་ནི། ཨར་མོ་ལི་ཀའི་རྡོ་ལེབ་ཀྱི་ཚུལ། མཚམས་ཀྱི་སྒྲུབ་
པའི་གནས་བཞི་ཡང་། ཞི་རྒྱས་དབང་དྲག་གི་གནས་ཏེ། ཁྱད་པར་གཡུ་ལུང་ཤེལ་
བྲག་ནི། ཕུན་སུམ་འཚོགས་པ་ལྔ་ལྡན་གྱི་གནས་སོ། ། དེ་ལྟ་བུའི་གནས་སུ་བྱོན་ནས།
ཕུན་སུམ་ཚོགས་པའི་རྫས་བསགས་ཏེ། གསེར་གྱི་སྟེགས་བུ་སུམ་བརྩེགས་ལ། བཅུད་
དང་ལྡན་བའི་བུམ་པ་དགུ། རྨད་དུ་བྱུང་བའི་གཏོར་མ་དགུ། མི་འགྱུར་བའི་གསས་
མདའ་དགུ། མི་ནུབ་པའི་རྒྱལ་མཚན་དགུ། བླ་ན་མེད་པའི་མཆོད་པ་དགུ་བཤམས་
ནས། གསས་མཁར་གཡུང་དྲུང་ཡོངས་སུ་རྫོགས་པའི་དཀྱིལ་འཁོར་ཞལ་ཕྱེས་ནས།
དོན་དྲུག་གསང་བའི་སྒོ་རུ་ཞུགས་ཅིང་། རྟགས་དང་ལྡན་པར་མཛད་དེ། ཐོག་མར་
ལྟ་བའི་ཁོག་དབུབ་སྟེ། ནམ་མཁའ་ལྟ་བུ་ཡོངས་སུ་རྒྱ་མ་ཆད་པའི་དགོངས་པས།
བོན་ཉིད་ཀྱི་ཁོག་དབུབ། ཁྱུང་ཆེན་ཟིལ་གནོན་གྱིས་དགོངས་པས་དོན་ལྟ་བའི་འཕྱང་
ཅན། སེང་གེ་མཆོང་སྟབས་ཀྱི་དགོངས་པས། སྤྲོ་བསྡུའི་ཐག་བཅད། ཤེལ་གྱི་རྣ་ཕོ་
བྲག་འཛེག་གི་དགོངས་པས། ཡིན་མིན་གྱི་དོན་བརྟགས། ངང་མོ་འགྲོས་ཀྱི་དགོངས་
པས། བོན་ཉིད་ཀྱི་གདར་བཅད། རུ་སྦལ་བསྐུམ་ཐབས་ཀྱི་དགོངས་པས། མན་ངག་
གི་མདོ་བསྡུས་སོ། །གཉིས་པ་དམ་ཚིག་གི་གཞི་བཟུང་བ་ནི་ཐལ་བ་འགྱོད་སུན་ལྟ་
བུའི་དམ་ཚིག་གིས། སྡིག་པའི་ལས་དོར། བྲོད་པ་བདེ་སྐྱེད་ལྟ་བུའི་དམ་ཚིག་གིས།
དགེ་བའི་ཚོགས་བླང་། གྱད་ཀྱི་གཞུ་བདུངས་ལྟ་བུའི་དམ་ཚིག་གིས། བརྩོན་འགྲུས་
ཀྱི་བསྐུལ་འདེབས། དེད་དཔོན་ནོར་ལེན་ལྟ་བུའི་དམ་ཚིག་གིས། བདེན་པས་དོན་
བསྒྲུབས། ལོ་ཏོག་སྐྱེ་འཕེལ་ལྟ་བུའི་དམ་ཚིག་གིས། དགོས་དོན་གྲབས་སུ་གཞུགས།
གསེར་གྱི་བྲག་ཆེན་ལྟ་བུའི་དམ་ཚིག་གིས། མི་འགྱུར་བའི་དམ་བཅའ་འོ། །གསུམ་པ་
སྒོམ་པའི་དོན་བསྡུས་ཏེ། མཚན་བཅས་ཐབས་ཀྱི་སྒོམ་པས། ལུས་ངག་ཡིད་ཀྱི་སྐྱོན་
དོར། མཚན་མེད་དོན་གྱི་སྒོམ་པས། མཉམ་བཞག་གི་གཞི་འདུལ། རྗེས་ཤེས་སྒྱུ་མའི་
47

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྒོམ་པས། སྣང་བའི་ཡུལ་གཞོམ། མི་གཡོ་གཏིང་དཔག་གི་སྒོམ་པས། རིག་པའི་
མདང་འབྱིན། རྒྱུན་མེད་ཆུ་བོའི་སྒོམ་པས། རིག་པ་རྡུལ་ཤུགས་སྤྱོད་པ། བྱང་ཆུབ་
སེམས་དཔའི་སྒོམ་པས། བྱང་ཆུབ་ཀྱི་རྒྱུན་བསྲིང་། དམིགས་མེད་བློ་འདས་ཀྱི་སྒོམ་
པས། སྒོམ་པའི་མཐར་དབྱུང་ངོ༌། །བཞི་པ་སྤྱོད་པའི་ལ་དོར་ཏེ། བྱང་ཆུབ་སེམས་
དཔའི་སྤྱོད་པས། རང་གཞན་གྱི་རྒྱུད་འདུལ། ངང་པ་ཆུ་འབྱེད་གྱི་སྤྱོད་པས། རྒྱུ་
འབྲས་ཀྱི་ལྟང་རྩི། རི་དྭགས་རྨས་མའི་སྤྱོད་པས། ཉམས་མྱོང་གི་དྲོད་སྦ། རིག་པ་
རྡུལ་ཤུགས་ཀྱིས་སྤྱོད་པས། ཉམས་རྩལ་གྱི་བོག་འདོན། རྒྱལ་བུ་གདན་ཐབས་ཀྱི་སྤྱོད་
པས། ཐབས་ཤེས་ཀྱི་ཟུང་སྦྲེལ། རྣམ་དག་དྲི་མེད་ཀྱི་སྤྱོད་པས། འདུལ་བྱ་ཁ་ལོ་
བསྒྱུར་རོ། །ལྔ་པ་འཕྲིན་ལས་ཀྱི་ཚག་བསྡམ་སྟེ། ཀུན་སྙོམས་ཞི་བའི་འཕྲིན་ལས་ཀྱིས།
ཉོན་མོངས་པ་སྤ་བཀོང༌། ཕུན་འཚོགས་རྒྱས་པའི་འཕྲིན་ལས་ཀྱིས། མཆོག་ཐུན་གྱི་
མངའ་བསྙེམ། དབང་ཆེན་གར་གྱི་འཕྲིན་ལས་ཀྱིས། སྣང་སྲིད་ལ་བཀའ་གཉེན།
མཐུ་སྟོབས་དྲག་པོའི་འཕྲིན་ལས་ཀྱིས། བསྟན་པའི་སོ་འཛུག །དོན་མཛད་སྤྲུལ་སྐུའི་
འཕྲིན་ལས་ཀྱིས། གང་འདུལ་གྱི་ཐབས་སྟོན། དབང་བསྒྱུར་རྒྱལ་པོའི་འཕྲིན་ལས་
ཀྱིས། བདག་གཞན་གྱི་དོན་མཛད་དོ། །དྲུག་པ་འབྲས་བུའི་མཐར་དབྱུང་སྟེ། ནམ་
མཁའ་ལྟ་བུའི་དོན་གྱིས། ཁྱབ་བདལ་དུ་འུབ་ཆུད། ཉི་མ་ལྟ་བུའི་དོན་གྱིས། འགྲོ་
བའི་དཔལ་ཐོབ། གཡུང་དྲུང་ལྟ་བུའི་དོན་གྱིས། འགྱུར་མེད་ཀྱི་སོ་ཚུགས། ནོར་བུ་ལྟ་
བུའི་དོན་གྱིས། དགོས་དགུའི་རྫས་འཆང༌། གསེར་གླིང་ལྟ་བུའི་དོན་གྱིས། བླང་དོར་
གྱི་མཐའ་ཟད། འཕྲུལ་ཡིག་ལྟ་བུའི་དོན་གྱིས། ཡོན་ཏན་གྱི་གཞིར་གྱུར་རོ། ། དེ་ལྟར་
དུ་འཆི་མེད་ཡབ་ཡུམ་སྲས་དང་གསུམ་ནི། དོན་དྲུག་རྟགས་དང་ལྡན་ཏེ། བོན་གྱི་
དངོས་གྲུབ་བསྙེམ་པ་ནི། ཕྱི་རྫས་ཀྱི་རྟགས་ལ། གསས་མདའ་དགུ་ནི། རིན་པོ་ཆེ་
དཔག་བསམ་གྱི་སྡོང་པོ་དགུ་རུ་བྱུང༌། དེའི་རྩེ་ལ་ལྷ་ཆེན་པོ་དགུའི་སྤྲུལ་པ། མངོན་
48

རྒྱུད་སྡེ། དབལ་གསང་འདུས་དོན་གྱི་རྒྱུད།
གསུམ་དུ་བྱོན་པས། ལྷ་ཚོགས་ཀྱི་ཞལ་མཐོང་བ་ཡང་དེ་ནས་བྱུང་། དེ་ལ་མཚན་
ནས་བསྟོད་ཅིང་། མཆོད་པ་དགུའི་ཐུགས་དམ་བསྐུལ་བས། བླ་མེད་མཆོད་པའི་
བྱུང་གདབས་ཡང་དེ་ནས་བྱུང་། སྡོང་པོ་དེའི་འབྲས་བུ་རིན་པོ་ཆེར་བྱུང་བས།
གཤེན་གྱི་ཐུགས་དམ་གྱི་འཕྲེང་བ་ཡང་དེ་ནས་བྱུང༌། ཤུན་པ་དར་དུ་བྱུང་བས།
གཤེན་གྱི་ལྷབ་ལྷུབ་དར་དཔྱང་ཡང་དེ་ནས་བྱུང་། ལོ་མ་སྤོས་སུ་བྱུང་བས། གཤེན་གྱི་
དྲི་ངད་དང་སྣང་མ་ཡང་དེ་ནས་བྱུང་། ཟེར་བུ་སྨན་དུ་བྱུང་བས། གཡུ་འབྲང་སྨན་
གྱི་བྱུང་ཁུང་ཡང་དེ་ནས་བྱུང་། ཁུ་བ་བདུད་རྩི་རུ་བྱུང་བས། གཤེན་གྱི་དམུ་ཡད་
དང་ཟིལ་ཐིག་ཀྱང་དེ་ནས་བྱུང༌། ཡལ་ག་བྱང་བུ་རུ་བྱུང་བས། གཤེན་གྱི་ཡིག་རྩིས་
ཀྱང་དེ་ནས་བྱུང་། རྩེ་མོ་ཟང་ཡག་ཏུ་བྱུང་བས། གཤེན་གྱི་རུ་མཚོན་དང་ཕྱག་ཆ་ཡང་
དེ་ནས་བྱུང༌། སྡོང་པོ་གསོམ་པ་རུ་བྱུང་བས། གཤེན་གྱི་མདུང་ཤིང་ཡང་དེ་ནས་བྱུང་།
བུམ་པ་དགུ་ལ། རིན་པོ་ཆེའི་རི་རབ་གླིང་དགུ་རུ་བྱུང་སྟེ། གླིང་དགུ་ལྷའི་གཞལ་ཡས་
ཀྱང་དེ་ནས་བྱུང་། གཏོར་མ་དགུ་ནི། འདོད་པའི་ཡོན་ཏན་སྣ་ཚོགས་དང་ལྡན་པ་རུ་
བྱུང་བས། མཚལ་རི་ལྷའི་འདུན་སར་སྒོམ་པ་ཡང་དེ་ནས་བྱུང་། དཀྱིལ་འཁོར་ནི་ལྷ་
དང་གཞལ་ཡས་སུ་གསལ་བ་མཐོང་སྟེ། ལྷ་དང་ལྷ་མོ་མངོན་གསུམ་པ་ཉིད་དུ་སྒོམ་
པ་ཡང་དེ་ནས་བྱུང་། དེ་རྣམས་ཕྱི་རྫས་ཀྱི་རྟགས་སུ་གྲུབ་པའོ། །ནང་ལུས་ཀྱི་རྟགས་
ལ། སྒྱུ་ལུས་ཀྱི་ཕུང་པོ་ལྷ་སྐུ་རུ་གྲུབ་ཅིང་། སྐུ་ལུས་ཕྱི་ནང་སྒྲིབ་མེད་དུ་གསལ་བ་ལ།
རྩ་ཆེན་གསུམ་ནི་སྡོང་པོའི་ཚུལ་དུ་འདུག་པ། རྩེ་ཕྲན་ཉིས་ཁྲི་ཡལ་ག་རུ་གྱེས་ཤིང་།
རྩ་མདུད་འཁོར་ལོ་དྲུག་དང་ལྡན་པ། འཁོར་ལོ་དྲུག་ལ། བཞི་བཅུ་རྩ་ལྔ་ཚོམ་བུའི་
ཚུལ་དུ་བཞུགས་པ། རྩ་རྒྱུད་ཐམས་ཅད་ཧེ་གུར་གྱི་ཆོན་ཐག་དོན་པ་ལྟ་བུ། རྩ་
མདུད་རྣམས་ལ་ས་བོན་གྱི་འཕྲུལ་ཆེན་བཞི་བཅུ་རྩ་ལྔ་བཀོད་པས། འཁོར་ལོ་བསྐྱེད་
དང་ལོ་མར་སྤྲོ་བ་ཡང་དེ་ནས་བྱུང་། ཕུང་པོ་ཁམས་དང་སྐྱེ་མཆེད། ལྷ་ཚོགས་ཀྱི་
49

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རང་བཞིན་དུ་གསལ་ཞིང་། ཁམས་དང་སྐྱེ་མཆེད་ཀྱི་མཆོད་པས་ལྷ་རྣམས་མཉེས་
པས། ལྷ་ཕུང་པོའི་དམིགས་སུ་གསལ་བ་དང་། ཕུང་པོ་ལྷའི་དམིགས་སུ་གདབ་པ་
ཡང་དེ་ནས་བྱུང་། ལུས་ཀྱི་ཅི་བསྒྱུར་ཐམས་ཅད་ལྷ་སྐུ་ཕྱག་རྒྱ་རུ་གསལ་བ་དང༌།
ངག་གི་ཅི་བསྒྲག་ཐམས་ཅད། བརྒྱད་ཁྲི་བཞི་སྟོང་དུ་འགྲོ་བ་དང༌། ཡིད་ཀྱི་དྲན་རྟོག་
ཐམས་ཅད། བདེར་གཤེགས་ཐུགས་ཉིད་དུ་གྲོལ་བ་དང༌། བཟང་ངན་ལས་སྤྱོད་
ཐམས་ཅད། ལེགས་པའི་ཡོན་ཏན་དུ་འབྱུང་བ་དང་། བྱ་བརྩལ་སྣ་ཚོགས་ཐམས་
ཅད། སེམས་ཅན་འགྲོ་དོན་དུ་གྱུར་བར་གྲུབ་སྟེ། སྣང་བ་ལམ་ཁྱེར་གྱི་གདམས་པ་
ཡང་དེ་ནས་བྱུང་། དེ་རྣམས་ནི་ནང་ལུས་ཀྱི་རྟགས་སུ་གྲུབ་པའོ། །གསང་བ་སེམས་
ཀྱི་རྟགས་སུ། གང་ལ་ཡང་དམིགས་གཏད་མི་འཆའ་ཞིང་། མ་བཅོས་མཉམ་པར་
གནས་པས། ཞི་གནས་མཉམ་པར་གཞག་པ་ཡང་དེ་ནས་བྱུང་། རིག་པའི་རང་
མདངས་མ་ནུབ་པར། སྒྲིབ་མེད་རང་ཤར་དུ་གནས་པས། ལྷག་མཐོང་གི་ཡེ་ཤེས་
ཤར་བ་ཡང་དེ་ནས་བྱུང༌། གསལ་སྟོང་གི་འཛིན་པ་མེད་ཅིང༌། གང་གི་མཚོན་དུ་
མེད་པས། ཞི་ལྷག་ཟུང་དུ་འབྲེལ་བ་ཡང་དེ་ནས་བྱུང༌། རྒྱ་ཁྱོན་དང་དཔག་ཚད་
མེད་ཅིང་། གང་གི་གཞལ་དུ་མི་བཏུབ་པས། མཚོན་པ་མྱ་ངན་ལ་འདས་པ་ཡང་དེ་
ནས་བྱུང༌། གང་ལ་ཡང་རེ་དོགས་མེད་ཅིང་། སྤྲོས་པའི་མཚན་མ་དང་བྲལ་བས།
སངས་རྒྱས་རང་ལ་སྙེད་པ་ཡང་དེ་ནས་བྱུང་། འགྲོ་དྲུག་ལ་བུ་གཉེན་དུ་དགོངས་
ཞིང་། བྱམས་པའི་ཐུགས་རྗེ་དང་ལྡན་པས། ཚད་མེད་བཞིའི་སེམས་བསྐྱེད་ཀྱང་དེ་
ལས་བྱུང་། གསང་བ་སེམས་ཀྱི་རྟགས་སུ་གྲུབ་པའོ། །ཡང་གསང་དྲོད་ཀྱི་རྟགས་སུ།
འབྱུང་ལྔའི་ལྷ་མོས་ཞབས་ནས་འདེག་ཅིང་། སྐུ་ལུས་བདེ་དྲོད་འབར་བས། འབྱུང་བ་
དབང་དུ་འདུས་པ་ཡང་དེ་ནས་བྱུང་། ལྷ་གསལ་གྱིས་བྱིན་ཕེབ་ཅིང་། རྟོགས་མེད་ཀྱི་
ལྡིང་དང་ལྡན་པས། ཀུན་ལ་བཀའ་དབང་བཙན་པ་ཡང་དེ་ལས་བྱུང་། ཡི་དམ་གྱི་
50

རྒྱུད་སྡེ། དབལ་གསང་འདུས་དོན་གྱི་རྒྱུད།
ལྷ་ཞལ་གཟིགས་ཤིང་། བཀའ་སྐྱོང་གི་གཙིག་ཕུལ་བས། ལྷ་སྲིན་བྲན་དུ་ཁོལ་བ་ཡང་
དེ་ལས་བྱུང༌། ཏིང་ངེ་འཛིན་ཟུང་འཆུན་དུ་འཆུན་ཞིང་། རྟོགས་པ་ཟིལ་གྱིས་ནོན་
པས། སྣང་བ་དབང་དུ་འདུས་པ་ཡང་དེ་ལས་བྱུང༌། འཕྲོ་འདུའི་དམིགས་སུ་
འཇོམས་ཞིང་། སྣང་སྲིད་ཚེ་བཀྲག་འདུས་པས། མཆོག་ཐུན་གྱི་དངོས་གྲུབ་བརྙེད་པ་
ཡང་དེ་ལས་བྱུང་། གཞན་ཡང་གྲུབ་པའི་རྟགས་རྣམ་པ་དུ་མ་དང་ལྡན་ཏེ། ལུས་
སྤྲུལ་བསྒྱུར་ནས། རི་རབ་ཚོགས་ཕྱོགས་འཕེན་པ། རྒྱ་མཚོ་ཧུབ་ཀྱི་འདེབས་པ། ཆུ་བོ་
ཞགས་པའི་བསྡོགས་པ། རྩི་ཤིང་རང་སྡུད་བྱེད་པ། ཏིང་འཛིན་བཅུད་ལ་རོལ་པ།
སྐུ་ལུས་སྐྱེ་ཤི་མེད་པ། ལྷ་ཚོགས་མངོན་དུ་སྤྱན་དྲངས་བ། དབལ་མོ་དངོས་སུ་འཁོལ་
བ། ཉི་ཟླ་རྟོད་ལ་གནོན་པ། གཞའ་ཚོན་གུར་དུ་དབུབ་པ། འབྲུག་ཁྱུང་སེང་གེ་
བཅིབ་པ། སྣང་སྲིད་འཁོར་ལོ་སྒྱུར་བ། དེ་ལས་སོགས་པ་དཔག་ཏུ་མེད་པའི་ངོ་
མཚར་དང་ལྡན་པས། གྲུབ་པའི་འབྲས་བུ་རྟགས་དང་ལྡན་པ། ཡང་དེ་ནས་བྱུང་།
དེ་ལྟར་དུ་ཡབ་འཕྲུལ་གཤེན་སྣང་ལྡན་དང༌། ཡུམ་བཟང་ཟ་རིང་བཙུན་དང་། སྲས་
འཆི་མེད་གཙུག་ཕུད་དང་གསུམ་གྱི། དོན་དྲུག་རྟགས་དང་ལྡན་ནས། འཕྲུལ་ངག་
བདེན་པའི་བོན་གཏན་ལ་དབབ་སྟེ། བོན་ཅན་མཚན་མ་རུ་སྣང་བ་ཐམས་ཅད།
བོན་ཉིད་བདེན་པའི་དོན་དྲུག་ལ་བསྡུས་ཏེ། ཕྱི་རབས་ཀྱི་དོན་དུ། ཚིག་དང་ཡི་གེ་རུ་
བྲིས་ཞིང་། འགྲོ་བ་བཀྲིད་དྲང་གི་ཕྱིར་དུ། ལྟ་བའི་དོན་དུ་སྡོང་པོ་དགུ་འདུས། ལེའུ་
སུམ་ཅུ་རྩ་དྲུག་པ་གསུངས་སོ། །དགོངས་པའི་དོན་དུ། གབ་པ་དགུ་སྐོར། ལེའུ་སུམ་
ཅུ་རྩ་བདུན་པ་གསུངས་སོ། །སྤྱོད་པའི་དོན་དུ་ཐིག་ལེ་དབྱིངས་འཆད། ལེའུ་བཅུ་
བདུན་པ་གསུངས་སོ། །དམ་ཚིག་གི་དོན་དུ་ས་མ་ཡ་འབུམ་སྡེ། ལེའུ་བརྒྱད་ཅུ་པ་
གསུངས་སོ། །འཕྲིན་ལས་ཀྱི་དོན་དུ་གཡུང་དྲུང་ཡོངས་སུ་རྫོགས་པ། ལེའུ་སུམ་ཅུ་རྩ་
བདུན་པ་གསུངས་སོ། །དངོས་གྲུབ་ཀྱི་དོན་དུ་གསང་བའི་ལྡེ་མིག་རྣམས་གསུང་ཞིང་།
51

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སེམས་ཅན་རྣམས་ཕུང་པོ་ལྔའི་གཞི་བཅས། ཉོན་མོངས་པ་ལྔའི་རྩ་བཟུང་། རྣམ་
པར་རྟོག་པའི་ཚོགས་ཀྱི་དམ་དུ་བཅིང་ནས་གནས་པ་ལ། ལྟ་བའི་འཕྱང་བཅད།
དམ་ཚིག་གི་གཞི་བཟུང་། དགོངས་པའི་མདོ་བསྡུས། སྤྱོད་པའི་གཏར་བཅད།
འཕྲིན་ལས་ཀྱི་ཚག་བསྡམ། འབྲས་བུའི་མཐར་ཕྱུང་སྟེ། ཞི་བའི་ལས་ཀྱི་སྤ་བཀོང་ནས།
བདག་ཉིད་ཆེན་པོའི་དོན་ལ་རབ་ཏུ་བཀོད། གསས་མཁར་རིན་པོ་ཆེ་སྤྱི་སྤུངས།
དབལ་གསང་བ་འདུས་པ་དོན་གྱི་རྒྱུད་ལས། དགོངས་དོན་མཛད་ཚུལ་གྱི་ལེའུ་སྟེ་
གསུམ་པའོ།། །།
༧ གསུམ་པ་མཛད་པ་དོན་ཆེད་ཀྱི་ལོ་རྒྱུས་ལ་གཉིས་ཏེ། མཛད་སྲོལ་འཛིན་པའི་
ལོ་རྒྱུས་དང༌། དོན་གྱི་ལོ་རྒྱུས་གཉིས་སོ། །དང་པོ་སྲོལ་འཛིན་གྱི་ལོ་རྒྱུས་ལ། དུས་
དང་སྲིད་པ་དེ་ཙམ་ན། ལྷ་གར་རྟེན་གསུམ་ནི། ཞི་བདེ་མཉམ་པའི་ཆ་ལ་གནས།
ཕྲུ་སྲིད་སྐོས་གསུམ་གྱིས་ཡོད་པའི་དམུ་ཐག་གྱེན་དུ་འཛིན། མི་སྨྲ་གཤེན་གསུམ་ནི།
བསམ་པ་བཟང་པོར་བོན་ལ་བརྟེན་ཞིང་། ཐུགས་རྗེ་སྲིད་པ་ཆ་ལ་མཉམ་ནས། བདེ་
མལ་མལ་དང་། དོག་ཅམ་ཅམ་དུ་གནས་སོ། །དེའི་དུས་སུ་སྔོན་གྱིས་ལས་དབང་
དཀར་ནག་དང་། ལྷ་བདུད་བསྟན་པ་རྩོད་པའི་ཕྱིར་དུ། མེད་ཁམས་མུན་པ་ཟེར་
ལྡན་གྱི་གདུག་སེམས་ལས། སྨོན་ལམ་ལོག་པར་བཏབ་པའི་ཤུགས་ཀྱིས། འཇིག་
རྟེན་མེད་ཅིང་སྟོང་པར་དགའ་བའི་བདུད། མེད་ཁམས་གདུག་པ་བརླག་རུམ་རྗེ་
ཞེས་བྱ་བས། བདུད་སྲིན་ལོག་པའི་རྟགས་ཚིགས་བསླངས་ནས། ལྷ་མིན་བདུད་
ཀྱི་གཞེན་བསྐུལ་བཏབ་སྟེ། དཀར་པོ་དགེ་བའི་ལས་ལ་ཕྲག་དོག་སྐྱེས་ནས། སྲིད་
པ་ཆགས་ཏུ་མི་སྟེར་བར། མེད་ཅིང་རླག་པར་དགའ་འོ། ། དེ་སུའི་ཐུགས་སུ་བསྙུང་
ནས། ཡབ་འཕྲུལ་གཤེན་སྣང་ལྡན་དང༌། ཡུམ་བཟང་ཟ་རིང་བཙུན་དང་། གཤེན་
འཆི་མེད་གཙུག་ཕུད་དང༌། གསུམ་གྱི་ཐུགས་སུ་བསྙུང་སྟེ། དེ་གསུམ་བཀའ་བསྒྲོས་
52

རྒྱུད་སྡེ། དབལ་གསང་འདུས་དོན་གྱི་རྒྱུད།
ནས། གབ་པ་སྐུ་གསུང་ཐུགས་ཀྱི་བརྣགས་པའི། ཟུང་ཐུབ་པ་དང་། བདུད་སྲིན་
ལོག་པའི་དཔུང་ཚོགས་གཞོམ་པ་དང་། གཡུང་དྲུང་བོན་གྱི་བསྟན་པ་སོ་འཛུག་པར་
དགོངས་ནས། བསྟན་པ་འཛིན་པའི་སྲོག་ཤིང་དང་། བཀའ་སྲོལ་སྡུད་པའི་སློབ་མ་
ཐུགས་ལ་དགོངས་ཏེ། སྟོན་པ་ལ་ཡུམ་ཆེན་མོས་བླ་མེད་མཆོད་པའི་སྤྲིན་ཚོགས་སྤྲུལ་
ཏེ། དམིགས་ནས་ཕུལ་བ། ཕྱག་རྒྱ་བརྡའི་མཆོད་པ་དང་། སྙིང་པོ་དབྱངས་ཀྱི་མཆོད་
པ་དང་། དགོངས་པ་ཡེ་ཤེས་ཀྱི་མཆོད་པ་དང༌། ཐིག་ལེ་གསང་བའི་མཆོད་པ་དང་།
སྤྱན་གཟིགས་ལོངས་སྤྱོད་ཀྱི་མཆོད་པ་རྣམས། ཏིང་ངེ་འཛིན་གྱི་ཕུལ་ནས་ཞུས་པ།
ཨེ་མ་སྟོན་པ་འགྲོ་བའི་མགོན། ཚད་མེད་ཁྱབ་བདལ་ཀུན་སྣང་གཙོ། གང་ལ་གང་
འདུལ་མཛད་པའི་ཕུལ། འདྲེན་པའི་རྒྱལ་པོ་བླ་ན་མེད། འགྲོ་བའི་དོན་དུ་ཐུགས་
རྗེའི་ཐབས། མཁྱེན་པའི་དབྱིངས་ནས་སྤྲོ་རུ་གསོལ། ཞེས་གསོལ་པས། སྟོན་པས་
ཀྱང་། མཆོད་པ་ཐམས་ཅད། ཐབས་ཤེས་རབ་ཀྱི་སྤྲུལ་པ་སྣ་ཚོགས་སུ། བྱིན་གྱིས་
བརླབས་ནས་གནས་སུ་བསྟིམ་པས། སེམས་ཀྱི་མི་ཆུང་ཅིག །ཡིད་ཀྱི་རྟ་ལ་བཅིབས་
ནས། མཁའ་ཀློང་དབྱིངས་རུམ་ནས། དབྱིངས་ཀྱི་ལྷ་རྣམས་ཀྱི་ཐུགས་དམ་གྱི་རྒྱུད་
བསྐུལ་ནས། དབྱིངས་ནས་མཁའ་ལ་སྤྲུལ་ཏེ། ཡུལ་ཤོད་མ་གསེར་སྟེང་། མཁར་ལིང་
ལིང་བང་རྩེའི་ནང་དུ། ཡབ་ལྷའི་རྒྱལ་པོ་ཞི་བ་ལྡན་དང་། ཡུམ་བཙུན་མོ་ལྷ་སྦྱིན་
མཛེས་བྱ་བ་གཉིས་ལ། ཀུན་ཏུ་བཟང་པོའི་སྤྲུལ་པ། ལྷ་མཁའ་འགྱིང་གི་རྫུ་འཕྲུལ།
འོད་དཀར་པོ་མདའ་ཙམ་ཞིག །ཡབ་ཡུམ་དེ་གཉིས་ཀྱི་སྟ་དང་ལྷུམས་སུ་ཞུགས་
ཏེ། ཡབ་ཀྱི་རྨི་ལམ་དུ། ནམ་མཁའ་ལ་ཉི་མ་དགུ་ཕྲུགས་སུ་ཤར་བས། སྟོང་གསུམ་
གྱི་མུན་པ་སང་བ་རུ་རྨིས། ཡུམ་གྱི་རྨི་ལམ་དུ། ས་གཞི་ལ་དཔག་བསམ་གྱི་སྡོང་པོ་
ལ། ཡལ་ག་བརྒྱད་རྩེ་མོ་དང་དགུ་རུ་འཁྲུང་བ་ལ། སྲིད་པ་གསུམ་གྱི་སེམས་ཅན་གྱི།
སྐྱབས་གནས་ཚོལ་ཞིང་། དགོས་འདོད་ཕུན་སུམ་འཚོགས་པ། དེ་ལྟ་བུ་གཅིག་བཙལ་
53

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཤིང་བསྲུང་བ་རུ་རྨིས། དངོས་གྲུབ་ཀྱི་མཆོག་ཆེན་པོ་གཅིག་བསྙེམ་པར་དགོངས་
ནས། ཤིན་ཏུ་གསང་སྦས་སུ་བྱས། ཕྱི་ཏེ་བའི་དུས་སུ། སྟོན་ཟླ་ར་བའི་ཚེས་བཅོ་ལྔའི་
གདུགས་ཀྱི་སྔ་གྲོ་ལ། སྐུ་ལ་སྲས་གཅིག་བལྟམ་པ། མཚན་དང་ལྡན་པའི་ཁྱེའུ། དཀར་
ལ་དམར་བའི་མདངས་ཆགས་པ། གཡུའི་དབུ་སྐྲ་དང་སྨིན་མ་འཁྱུག་པ། སྤྱན་མིག་
བཀྲ་ལ་གསལ་བ། དུང་ཚེམས་འཁོར་བ་རུ་འདུག་པ། སྐུ་ལུས་བརྗིད་ལ་འགྱིང་བ།
ཕྱག་ཞབས་དྲྭ་བ་རུ་འབྲེལ་པ། ཐུགས་ལས་ཐིག་ལེ་དགུ་ཤར་བས། ཐེག་པ་དགུའི་
སྣོད་དུ་རུང་ཞིང་། གསང་བའི་དམ་ཚིག་ཟུང་དུ་ཐུབ་པ་གཅིག་འཁྲུངས་ནས། ཡབ་
ཡུམ་གྱིས་ཀྱང་མཚན་རྟགས་བཟང་བ་རུ་བཅད་ཅིང་། ཡུལ་ཁམས་ཀྱི་མི་རྣམས་ཀྱང་
ཤིན་ཏུ་སྤྲོ་བ་སྐྱེས་སོ། ། དེ་ནས་རྒྱལ་བུ་དེས། དགུང་ལོ་གསུམ་བཞེས་ནས། གཡུ་ལུང་
ཤེལ་གྱི་བྲག་ཕུག་ཏུ། སྟོན་པ་འཆི་མེད་ཡུམ་སྲས་ཀྱི། སྤྱན་སྔར་མཆིས་ནས། ཨུད་
དུ་འབར་བའི་སྡོང་པོ། འདབ་མ་དགུ་བརྩེགས་སུ་ཡོད་པ་གཅིག་ཕུལ་ནས་ཞུས་པ།
གཤེན་རབ་ཆེན་པོ་འགྲོ་བའི་དོན་ལ་དགོངས། དྲི་མེད་འཁྲུངས་དཀའ་ཨུད་དུ་འབར་
བའི་སྐུ། བརྒྱད་ཁྲི་བཞི་སྟོང་བོན་རྣམས་འབྱུང་བའི་གནས། མཁྱེན་པ་ཕུལ་ཕྱིན་བརྩེ་
བའི་བདག་ཉིད་ལ། སྐུ་གསུང་ཐུགས་ཀྱི་དཀྱིལ་འཁོར་དམ་པ་ནས། ཟབ་མོ་བཅུད་
ཀྱི་དངོས་གྲུབ་གཏེར་ཕྱུང་ལ། བདག་སོགས་རྣམས་ལ་དབང་དང་དངོས་གྲུབ་གསོལ།
བདག་རྒྱུད་ཐུགས་རྗེས་བྱིན་གྱིས་བརླབ་ཏུ་གསོལ། འཕྲུལ་ངག་བོན་གྱི་ཆར་ཆེན་
དབབ་ཏུ་གསོལ། ཞེས་གསོལ་བས། སྟོན་པའི་ཞལ་ནས་གསུངས་པ། ལེགས་སོ་སྐལ་
ལྡན་རིགས་ཀྱི་སྲས། མཚན་དང་ལྡན་པ་ལྷའི་བུ། ཨུད་དུ་འབར་བ་བྱང་ཆུབ་སེམས།
འདབ་མ་དགུ་བརྩིགས་ཐེག་པའི་སྣོད། ཐབས་ཤེས་རྟེན་འབྲེལ་ངོ་མཚར་ཆེ། ཐིག་
ལེ་དགུ་ཤར་ཐེག་དགུའི་དོན། གསང་སྔགས་དོན་ལྡན་གསང་བ་འདུས། གསང་བའི་
དབང་མཆོག་ངེས་བསྐུར་གྱི། གསང་དམ་གཉེན་པོ་ཁྱོད་ཀྱིས་སྲུང་། གསང་བའི་མན་
54

རྒྱུད་སྡེ། དབལ་གསང་འདུས་དོན་གྱི་རྒྱུད།
ངག་ཐུབ་པར་གྱིས། གསང་སྔགས་བསྒྲུབ་པའི་གཉེར་བཞེས་ཤིག །ཞེས་གསུངས་
ནས། བསྙེན་སྒྲུབ་གསང་བའི་དབང་བསྐུར་ནས། ནང་གསང་སྔགས་ཀྱི་བསྟན་པའི་
གཉེར་གཏད་དེ། མཚན་ཀྱང་གསང་བ་འདུས་པ་རུ་གསོལ་ལོ། ། དེ་ནས་སྟོན་པ་འཆི་
མེད་གཙུག་ཕུད་ཀྱི། མཚལ་རི་ལྷ་མདུན་གྱི་རྩེ་ཤེལ་གྱི་རྡོ་རིང་གི་ཁ་ལ་བྱོན་ནས། ཉི་
མ་ཟླ་བའི་གདན་ལ་བཞུགས་ཏེ། ཀུན་བཟང་ཞལ་ནས་གསུངས་པའི་བོན་རྣམས།
ཡབ་འཕྲུལ་གཤེན་སྣང་ལྡན་དང་། ཡུམ་བཟང་ཟ་རིང་བཙུན་དང་། གཤེན་གསང་
བ་འདུས་པ་དང་གསུམ་ལ་བཤད་དེ། བཀའི་གཉེར་གཏད། ཕྱི་ནང་གསང་གསུམ་གྱི་
དོན་བསྟན། རྒྱས་འབྲིང་བསྡུས་གསུམ་གྱི་ལུང་གནང་བས། ཉན་བཤད་སྒོམ་གསུམ་
གྱི་སྲོལ་བསྟོད། དཔེ་དོན་རྟགས་གསུམ་གྱི་བརྡའ་སྤྲད་ནས། ཁྱད་པར་གསང་བ་
འདུས་པ་ལ་གསུངས་པ། ཉོན་ཅིག་གསང་སྔགས་དོན་ལྡན་གསང་བ་འདུས། བདག་
ནི་ཚེ་རབས་ཐོག་མ་མེད་པ་ནས། སྒྲིབ་སྦྱང་ཚོགས་བསགས་ཚོགས་ཀྱི་ལམ་སྒོར་སྐྱེས།
སྟོན་པ་མཐུ་ལྡན་དག་པའི་ཞིང་དེར་བྱོན། ཚད་མེད་བཞིའི་སེམས་བསྐྱེད་སྨོན་ལམ་
ཐོབ། སྨོན་ལམ་མཐུའི་ཁྱེའུ་གསལ་བར་གྱུར། ཕྱི་རབས་མ་འོངས་དུས་ཀྱི་འགྲོ་བ་
འདུལ། འགྲོ་འདུལ་གཤེན་ལ་རྣམ་སྤྲུལ་མཐའ་ཡས་ཀྱང་། ཀུན་གྱི་མཆོག་གྱུར་རྒྱལ་
བ་ལྷའི་སྲས། མི་རྗེ་དབང་པོ་གསང་བའི་སྣོད་ལྡན་ཁྱོད། ཚད་མེད་བཞི་ལྡན་བྱམས་
པའི་གཞི་ཟུང་ལ། སྙིང་རྗེ་བདག་མེད་འགྲོ་བའི་དོན་ལ་དགོངས། སྐྱོ་ངལ་མེད་པར་
སེམས་ཅན་དོན་མཛོད་ཅིག །ཀུན་བཟང་ཞལ་ནས་གསུངས་པའི་འཕྲུལ་ངག་བོན།
སྤྱི་རུ་གྲངས་འདས་བྱེ་མའི་ལ་ཙམ་ཀྱང་། དོན་དུ་བསྡུས་ན་ཐེག་པ་རིམ་དགུར་འདུས།
ཐེག་དགུའི་སྙིང་པོ་གསང་བ་སྔགས་ཀྱི་བོན། གསང་སྔགས་དོན་ལྡན་ཁྱོད་ལ་གཉེར་
དུ་གཏད། ཐིག་ལེ་གཏིང་རྫོགས་གསང་བའི་དབང་བསྐུར་རོ། །གསང་བ་དབེན་
གནས་དགུ་རྒྱུད་བྲག་ཕུག་ཏུ། པྲ་ཕུད་རྩེ་དགུ་གཞལ་ཡས་གླིང་དགུ་ཡི། གསང་བ་
55

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྔགས་ཀྱི་དཀྱིལ་འཁོར་ཞལ་དབྱེ་ཞིང་། བདག་ཞལ་བདག་གིས་ཡོངས་སུ་ལྟ་བར་
གྱིས། བསྙེན་སྒྲུབ་ཟབ་མོའི་དོན་འདི་རྒྱུན་དུ་སྐྱོང་། རྒྱས་འབྲིང་བསྡུས་གསུམ་འགྲོ་
བ་ཁ་ལོ་སྒྱུར། མ་རྟོགས་ལོག་པའི་དཔུང་ཚོགས་ཁྱོད་ཀྱིས་ཆོམ། བདུད་སྲིན་དྲེགས་
པ་འདུལ་བའི་གཉེན་པོར་བསྐོས། དབྱིངས་ཤེས་དབྱེར་མེད་ཐབས་ཤེས་ཟུང་དུ་སྦྲེལ།
ལྷ་དང་དཀྱིལ་འཁོར་མཚན་མ་རག་སྣང་བ། ལྷ་སྐུ་ཡིག་འབྲུ་ཐིག་ལེ་ཐུགས་ལ་བསྟིམ།
རྫོགས་པ་ཆེན་པོ་འཁོར་འདས་གཉིས་མེད་ཀློང་། གཉིས་མེད་ཐིག་ལེ་ཀུན་བཟང་
ངང་ལ་གནས། ལྟ་བ་འུབ་ཆུད་སྤྱི་རྒྱལ་མཁའ་ལ་མཉམ། སྒོམ་པ་སྣང་གསལ་ཉི་འོད་
ཀློང་དུ་དྲོ། སྤྱོད་པ་སྒྱུ་འཕྲུལ་དྲྭ་བ་ཅིར་ཡང་སྣང་། དམ་ཚིག་བླང་དོར་དྲི་མེད་ས་མ་
ཡ། འབྲས་བུ་དགོས་འདོད་འབྱུང་བ་ཡིད་བཞིན་ནོར། འཕྲིན་ལས་ཞི་རྒྱས་དབང་
དྲག་མངོན་དུ་སྤྱོད། གསང་བ་སྔགས་ཀྱི་རྒྱལ་པོ་འདི་བསྒྲུབ་ལ། ཐེག་པ་མཆོག་
གི་སྙིང་པོ་འདི་སྤྱོད་ཅིག །སྔོན་ཆད་སེམས་ཅན་ལས་དང་སྐལ་པ་བཟང་། འདྲེན་
པའི་སྟོན་པ་རིམ་གྱིས་བྱོན་པ་རྣམས། གཡུང་དྲུང་བོན་ཀྱང་སྐབས་དང་བརྡའ་སྦྱར་
ནས། འགྲོ་བའི་དོན་ཀྱང་བྱ་སླ་འབྲས་བུ་མྱུར། ཕྱིན་ཆད་མ་འོངས་དུས་ཀྱི་བསྐལ་
པ་འགྲིབས། ལྷ་བདུད་དཀར་ནག་དགེ་སྡིག་བསྟན་པ་བརྩོད། སྣང་མུན་འདུ་བྱེད་
མེད་ཁམས་རྟོག་པ་བསླང་། བདུད་སྲིན་ལོག་པའི་མགོ་ལོ་འཕར་བ་འབྱུང་། དེ་དུས་
གསང་བ་སྔགས་ཀྱི་བོན་འདི་དར། གཡུང་དྲུང་བསྟན་པའི་སོ་འཛུག་རུ་དར་འཛིན།
གསང་བའི་དོན་གྲུབ་དྲག་པོའི་འཁོར་ལོ་སྒྱུར། མཆོག་གི་འབྲས་ཐོབ་ཐུན་མོང་དངོས་
གྲུབ་སྙེམས། སེམས་ཅན་ཐར་པར་ཁ་ལོ་དེ་ཡི་སྒྱུར། གསང་སྔགས་གསང་བའི་དམ་
ཚིག་གཉེར་བཞེས་ཤིག །མ་འོངས་འགྲོ་བ་འདུལ་བའི་འཕྲིན་ལས་མཛོད། ཞེས་
གསུངས་ནས། ཡབ་ཡུམ་གཤེན་དང་གསུམ་ལ། གསང་བ་ཐུགས་ཀྱི་བོན་རྣམས།
ཚིག་དང་ཡི་གེའི་སྒོ་ནས་བཤད་དོ། །གསང་བ་འདུས་པ་ཉིད་ཀྱང༌། སྟོན་པའི་ཞལ་
56

རྒྱུད་སྡེ། དབལ་གསང་འདུས་དོན་གྱི་རྒྱུད།
ནས། གསུངས་པའི་བོན་རྣམས་ཐུགས་སུ་ཆུད་དེ། ཐུགས་ལ་ཐིག་ལེ་དགུ་ཤར་བས།
ཐེག་པ་དགུའི་དོན་མ་འགག་པར་མཁྱེན་པར་སྟོན་ཏེ། རྒྱུའི་ཐེག་པ་བཞིའི་ཕན་བདེའི་
གཞི་བསྐྱེད། འབྲས་བུའི་ཐེག་པ་བཞིའི་ལམ་གྱི་དོན་བསྒྲུབས། བླ་ན་མེད་པའི་ཉག་
གཅིག་གི་མཐར་དབྱུང་སྟེ། རྒྱུ་འབྲས་རྣམ་པར་འབྱེད་ཅིང་། གསང་བའི་དོན་དང་
ལྡན་ནོ། །མཚན་ཀྱང་གཤེན་ཆེན་པོ་གསང་བ་འདུས་པར་ཞེས་བྱ་བར་གྲགས་ཅིང་།
བསྟན་པའི་སྲོལ་འཛིན་ནོ། །དེ་ནས་སྟོན་པ་འཆི་མེད་གཙུག་ཕུད་དང་། ཡབ་འཕྲུལ་
གཤེན་དང༌། ཡུམ་བཟང་ཟ་དང་། གཤེན་གསང་བ་འདུས་པ་དང་བཞི་ཡི། སླར་
གཡུ་ལུང་ཤེལ་གྱི་བྲག་ཕུག་ཏུ་གཤེགས་ནས། བོན་གྱི་འཁོར་ལོ་བསྐོར་ཞིང་། བསྟན་
པའི་དོན་ལ་བཞུགས་སོ། །
༧ དེའི་དུས་སུ་སྟོན་པའི་ཐུགས་ལས། འོད་ཟེར་ཁ་དོག་གྲངས་མེད་འཕྲོས་པས།
འོད་ཀྱི་བཅུད་ལས། ཡི་གེ་ཧེ་སེར་སྐྱ་གཅིག་ཏུ་གསལ་བར་གྱུར་ནས། ཡུལ་སྲིད་ཡུལ་
ལྷ་མདང་། གནས་གུང་ནི་བདེ་སྟོད། སྐུ་མཁར་བང་བ་སྟག་རྩེའི་ནང་དུ། ཡབ་ལྷའི་
རྒྱལ་པོ་ལིག་ཝེར་དང་། ཡུམ་སྟག་ཟ་ཧེ་དིང་གཉིས་ཀྱི་སྟ་དང་ལྷུམས་སུ་ཞུག་ནས།
མཁའ་ཀློང་རིག་པའི་ཀློང་ནས། ཐུགས་རྗེ་སྤྲུལ་པའི་གསས་བབས་ཏེ། ཡབ་ཡུམ་གྱི་
རྨི་ལམ་དུ། མདུན་གྱི་བར་སྣང་ལ། ལྷ་མཁའ་འགྱིང་དཀར་པོ། སྒྱུ་འཕྲུལ་གྱི་སྐུར་
བྱོན་ནས། ཕྱག་ན་མེ་ཤེལ་འོད་ཀྱི་ནོར་བུ་ལ། ཉི་ཟླ་འབར་བའི་མདངས་ཆགས་པ་
གཅིག་གནང་ནས། བདུད་སྲིན་འདུལ་བའི་གཉེན་པོར་ཆེའོ། །ཞེས་གསུངས་པ་རྨིས་
སོ། ། ཕྱི་དེ་ལོའི་དུས་སུ། ཡུམ་ལ་སྲས་གཅིག །དགུང་ཚེས་བཅུ་དྲུག་གིས། གདུག་གི་
གུང་ལ་བལྟམས་པ། འཇིགས་སུ་རུང་བའི་སྐྱེས་བུ་མིའི་ལུས་པོ་ལ། སྟག་གི་རི་མོ་བཀྲ་
བ། གཟིག་གི་ཐིག་ལེ་ལ། གུང་གི་ཝལ་ཝོལ་དོད་པ། རལ་པ་དང་རྫི་སྨིན་དམར་
སེར་སུ་འདུག་ཅིང་། གྱེན་དུ་བརྫེས་པ། སྤྱན་མིག་དམར་ལ་ཟླུམ་པ། སྙན་ནི་ཀྲོག་
52

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལ་གདེང་བ། ཤང་གཉེར་གསུམ་བརྩེགས་སུ་ལྡན་ཞིང་མཐོ་བ། ཞལ་ནི་དམར་ལ་
འཇིགས་ཤིང་རྔམ་པ། མཆེ་བ་བཞི་བསྣོལ་གཏམས་པ། ཕྱག་ཞབས་ཡན་ལག་རགས་
ཏེ་བརྗིད་པ། ལུས་ལ་མེ་རི་སྔོན་དམར་འཁྲུག་པ། ཐུགས་ཁར་དཔལ་དབྱིལ་ཟུར་
བརྒྱད་ཀྱི་དཀྱིལ་དུ། བསྔོ་མཐིང་ནག་གནས་པ། མགྲིན་པར་པད་མ་འདབ་བརྒྱད་
ཀྱི་དབུས་སུ་རཾ་དམར་ནག་གསལ་བ། ལྟེ་བར་འཁོར་ལོ་རྩིབས་དགུའི་དཀྱིལ་དུ། མ་
ལྗང་ནག་གནས་པ། རྐན་སྒྲ་བརྡབ་པས་འཇིག་རྟེན་གྱི་ཁམས་གཡོ་བ། བཞད་ན་ཉི་
ཟླའི་མདང་གསལ་བ། བཤུམ་ན་སྐྱི་མདངས་ཀྱི་ཆར་འབེབ་པ། འཁྲོས་ན་དམིགས་
པའི་གནས་བརྒྱལ་བ། དེ་ལྟ་བུ་གཅིག་བྱུང་། དེ་ལ་ཡབ་ཡུམ་ཀྱང་ཤིན་ཏུ་འཕྲིག་པ་
སྐྱེས་ནས། ཡབ་ཀྱི་ཞལ་ནས་གསུངས་པ། འོ་སྐོལ་སྟང་དབྱལ་ལས་ཀྱི་སྲས་བུ་འདི།
སྨོན་ལམ་དབང་སྐལ་བུ་གཅིག་ཡིན་ནམ་ཅི། ལྷ་མི་ངང་ལྡན་དལ་འབྱོར་ཚུལ་ཅན་
ལ། དྲག་ཤུལ་གཏུམ་ལ་རྔམ་ཤིང་འཇིགས་པ་ཡི། ལྷ་དང་མི་ལ་སོགས་པ་ཐམས་
ཅད་ཀྱི། གང་གི་བརྒལ་དུ་མི་བཏུབ་སྐྱེས་བུ་འདི། ལས་ཀྱི་བུ་གཅིག་ཡིན་ནམ་བསླུ་
བའི་བུ། ཅི་དང་གང་ལགས་གཤེན་རྒྱལ་ཉིད་ལ་ཞུ། ཞེས་གསུངས་ནས། གཡུ་ལུང་
ཤེལ་བྲག་ཏུ་གཤེགས་ཏེ། འཆི་མེད་ཡུམ་སྲས་རྣམས་ལ་ཞུས་པ། གཤེན་རབ་ཆེན་
པོ་འགྲོ་བའི་དཔལ་གྱུར་མགོན། ཐུགས་རྗེའི་མངའ་བདག་མཁྱེན་པའི་འོད་ཟེར་ཅན།
དུས་གསུམ་སྒྲིབ་མེད་ཡེ་ཤེས་སྤྱན་ལྡན་ལགས། དགུང་ཚེས་བཅུ་དྲུག་གདུག་གི་གུང་
དཀྱིལ་དུ། བདག་ཅག་སྟང་དབྱལ་གཉིས་ལ་སྲས་གཅིག་མཆིས། ལྷ་མི་གང་དང་མི་
འདྲ་གཏུམ་པའི་གཟུགས། ཤིན་ཏུ་འཇིགས་ལ་རྔམ་པ་གཅིག་མཆིས་པ། ལས་ཀྱི་བུ་
གཅིག་ཡིན་ནམ་བསླུ་བའི་བུ། གང་ལྟར་ལག་པ་བཀའ་ཅིག་སྩལ་དུ་གསོལ། ཞེས་
ཞུས་པས། སྟོན་པའི་ཞལ་ནས་གསུངས་པ། ལྷའི་རྒྱལ་པོ་དེ་ནི་འཇིགས་ཤིང་སྐྲག་
མི་དགོས་ཏེ། མཁའ་ཀློང་རིག་པའི་དབྱིངས་ནས། ཐུགས་རྗེ་སྤྲུལ་པའི་གསས་བབ་
58

རྒྱུད་སྡེ། དབལ་གསང་འདུས་དོན་གྱི་རྒྱུད།
པ་ཡིན་པས། གསང་བ་འདུས་པ་སྤྱན་དྲངས་ལ། དབང་བསྐུར་བ་དང༌། མཚན་
གསོལ་ཅིག །ཡབ་ཡུམ་གྱིས་ཀྱང་། བཀུར་སྟི་དང་རིམ་འགྲོ་ཆེར་གྱིས་ཤིག །གསང་NE
བ་སྔགས་ཀྱི་བསྟན་པའི་མདོ་འཛིན་ཅིང་། བསྙེན་སྒྲུབ་ལས་གསུམ་གྱི་དོན་སྟོན་པ་
གཅིག་འབྱུང་ངོ༌། །ཞེས་གསུངས་ནས། སློབ་དཔོན་གསང་བ་འདུས་པ་སྤྱན་དྲངས་
ནས། བདུད་རྩི་བསིལ་བྱེད་ཆུ་བོས་ཁྲུས་གསོལ། དྲི་ཞིམ་མཚལ་སྤོས་ཀྱི་དུད་པས་
སྐུ་བསང་། དར་ཟབ་སྣ་ལྔའི་ན་བཟའ་གསོལ་ནས། གསང་བ་ཐབས་ཀྱི་དབང་
བསྐུར་ཏེ། མཚན་ཀྱང་དབལ་གཤེན་སྟག་ལ་མེ་འབར་དུ་གསོལ་ལོ། །དབལ་གཤེན་
སྟག་ལ་མེ་འབར་དེ་ཡང༌། དགུང་ལོ་དགུ་བཞེས་ནས། འཆི་མེད་ཡུམ་སྲས་གཤེན་
གསུམ་གྱི་སྤྱན་སྔར་མཆིས་ནས། ཡིད་བཞིན་གྱི་ནོར་བུ་རིན་པོ་ཆེ། མེ་ཤེལ་འོད་འཕྲོ་
བ་གཅིག །ཤེལ་དཀར་མ་འདལ་གྱི་སྟེང་དུ་བཞག་པ་ཕུལ་ཏེ། ཞུས་པ། སུམ་ཅུ་
རྩ་གསུམ་ལྷའི་ཕོ་བྲང་གི། གཡུ་ལུང་ཤེལ་བྲག་འོད་ཀྱི་གཞལ་ཡས་ན། གཡུང་དྲུང་
འགྱུར་མེད་ཨུད་འབར་གཙུག་ན་འཆང་། བརྒྱད་ཁྲི་བཞི་སྟོང་བོན་རྣམས་འབྱུང་བའི་
གནས། སྲིད་གསུམ་སྐྱབས་མགོན་འདྲེན་པའི་གཙོ་ལ་འདུད། ཐུགས་ཀྱི་དཀྱིལ་ནས་
མན་ངག་གཏེར་ཕྱུང་ལ། བདག་ལ་བཀའི་གནང་བ་མཛད་དུ་གསོལ། ཞེས་གསོལ་
བས། སྟོན་པས་བཀའ་སྩལ་པ། ཉོན་ཅིག་མཁའ་ཀློང་ཐུགས་རྗེས་སྤྲུལ་པའི་སྲས།
བརྒྱད་ཁྲི་བཞི་སྟོང་ཕྱི་ནང་གསང་གསུམ་བོན། ཐེག་པ་རིམ་དགུ་དོན་དམ་མདོར་
བསྡུས་པ། གསང་བ་སྔགས་ཀྱི་མན་ངག་དམ་པ་ནི། དཀྱིལ་འཁོར་རྣམ་པ་དགུ་རུ་
འདུས་པར་བསྟན། རེ་རེ་ལ་ཡང་སྐུ་གསུང་ཡོན་ཏན་དང་། ཐུགས་དང་འཕྲིན་ལས་
རྣམ་པ་ལྔ་རུ་ཤེས། དེ་ལ་བསྙེན་སྒྲུབ་ལས་དང་རྣམ་པ་གསུམ། རྒྱས་འབྲིང་བསྡུས་
པ་བཀའི་འཁོར་ལོ་ཡིས། འགྲོ་བ་དབྱིངས་སུ་སྒྲོལ་བའི་བོན་བསྟན་གྱི། ལོག་འདྲེན་
བགེགས་ཀྱི་དཔུང་ཚོགས་བཤིག་པར་གྱིས། གཡུང་དྲུང་མི་ཤིག་བོན་གྱི་གསས་མཁར་
59

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཚུགས། མི་ནུབ་སྔགས་ཀྱི་རྒྱལ་མཚན་དབྱིངས་སུ་ཕྱོར། མཐུ་སྟོབས་དྲག་པོ་རྫུ་འཕྲུལ་
བཅུ་གསུམ་གཞུང་། ཐབས་ཤེས་ཟུང་སྤྱོད་དབྱིངས་ཤེས་དབྱེར་མེད་བལྟའ། གསད་
པ་གསོ་དང་མི་མཐུན་དབྱིངས་སུ་སྒྲོལ། འགལ་འབྲེལ་ཆ་མཐུན་དོན་ལ་བརྣགས་པ་
མེད། སྦྱོར་སྒྲོལ་རོལ་པ་སྣང་སྲིད་ཚོགས་སུ་སྒྱུར། ཡུལ་ཤེས་གཉིས་མེད་མཁའ་ཀློང་
རིག་པའི་ཐབས། དོན་རྒྱུད་བཅུ་གསུམ་འཕྲིན་ལས་བརྡའི་སྐབས། ལས་བཞི་བྱེ་བྲག་
གཉིས་སྦྱར་ཆེན་པོའི་སྟོབས། རྣམ་པར་རྟོག་མེད་རྟོགས་ཚོགས་ལྷུན་གྱིས་གྲུབ། བྱ་
བྱེད་སྤྱོད་འདས་བྱ་བའི་མཐའ་རུ་དབྱུང་། དོན་དམ་ལྷུན་རྫོགས་མཚན་མ་ཟུང་དུ་
འཇུག ། སྣ་ཚོགས་འགགས་མེད་རོལ་པའི་བྱང་ཆུབ་སེམས། ལྷག་པའི་ཐིག་ལེ་ཡེ་ཤེས་
བདེ་བའི་དབྱིངས། སྣོད་བཅུད་ལྷ་དང་ལྷ་མོ་དབང་ཡང་བསྐུར། ལྷ་ལྔ་སྐུ་ལྔ་སྟོབས་
ལྔ་རྫུ་འཕྲུལ་གྱི། འཆི་མེད་སྐྱེས་བརྩན་འབར་བ་ཡེ་ཤེས་དབལ། འདུ་འཕྲོ་ཆོ་འཕྲུལ་
ཐུགས་རྗེ་དྲག་ཚད་གསས། དུས་གསུམ་མི་ནུབ་མི་ཤིག་བཙན་པའི་མཁར། མཆོག་གི་
རྒྱལ་པོ་དོན་གྱི་རིན་པོ་ཆེ། ཕུན་སུམ་ཚོགས་པ་དགོས་དོན་སྤྱིའི་ལུང་། གསས་མཁར་
གསང་བ་སྤྱི་སྤུངས་མཛོད་ཆེན་འདི། དུག་ལྔ་འདུལ་བའི་གཉེན་པོར་འདི་བསྐུལ་བ།
ཡེ་ཤེས་གསལ་བའི་སྒྲོན་མེ་འདི་ཐོག་ཅིག །གསང་བ་སྔགས་ཀྱི་རྒྱལ་པོ་འདི་སྒྲུབ་ཅིང་།
འདིའི་དོན་ལ་མ་གཡེལ་རབ་ཏུ་བརྩོན། སོ་ཐུབ་ལེགས་པའི་རྒྱལ་མཚན་ངེས་པར་
འཛུགས། མཁའ་ཀློང་དབྱིངས་ནས་ཐུགས་རྗེས་སྤྲུལ་བའི་དབལ། གནམ་གྱི་ལྷ་ལས་
ས་ཡི་རྒྱལ་དུ་གཤེན། བདུད་འདུལ་རྔམ་པ་སྟག་གི་དཔའ་ཆས་ཅན། སྔོན་དམར་
མེ་རིས་དགྲ་བགེགས་ཆགས་པ་སྲེགས། སྟག་ལ་མེ་འབར་སྔགས་ཀྱི་གཉེར་བཞེས་
ཅིག །གཡུང་དྲུང་གསས་མཁར་གཉེན་གྱི་བདག་པོར་བསྐོས། ཞེས་གསུངས་ནས།
གསང་བ་སྔགས་ཀྱི་དབང་བསྐུར་བསྙེན་སྒྲུབ་ལས་གསུམ་གྱི་གཉེར་གཏད། དྲག་པོ་
ཛོ་དབལ་མཐུ་བྱིན། བདུད་དང་སྲིན་པོའི་གཉེན་པོར་བསྐོས་སོ། །གསས་མཁར་རིན་
60

རྒྱུད་སྡེ། དབལ་གསང་འདུས་དོན་གྱི་རྒྱུད།
པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལ། བསྟན་པ་སྲོལ་འཛིན་གྱི།
སྤྲུལ་པ་མཛད་པའི་ལེའུ་སྟེ་བཞི་པའོ།། །། །
༧ ད་འདི་ནས་མར་ལ། དོན་ཆེད་ཅིའི་ཆེད་དུ་མཛད་པའི་ལོ་རྒྱུས་སྟོན་ཏེ། དུས་
དང་བསྐལ་པ་དེ་ཙམ་ན། མེད་ཁམས་གདུག་པའི་ཚོགས་རྣམས་འདུས་ནས་བལྟས་
པས། ལྷ་གར་རྟེན་དང་གསུམ་ནི་ཞི་བའི་ངང་ལ་གནས། སྤུ་སྲིད་སྐོས་དང་གསུམ་ནི་
སོ་སོའི་ལས་ལ་གཡེངས། མི་སྨྲ་གཤེན་དང་གསུམ་ནི་ལེ་ལོའི་བག་ལ་ཞ། ཡུམ་སྲས་
གཤེན་དང་གསུམ་གྱི། དཀར་པོའི་བསྟན་པ་སྤེལ་བར་མཐོང་སྟེ། བདུད་སྲིན་ལོག་
པའི་དམག་ཚོགས་རྣམས་འདུས་ནས། བོན་ལ་དོ་བསྡོས་བ་དང་། གཤེན་ལ་འགྲན་
ཚོལ་ཞིང་། ལྷ་ལ་ཐོ་འཚམས་པ་བརྩམ་སྟེ། རྒྱལ་པོ་དང་། བློན་པོ་དང་། གཙོ་
འཁོར་དང་། ལས་བྱེད་ཕོ་ཉ་དང་བཅས་ནས། གཙིགས་བོར་བ་དང༌། མནའ་ཐོ་
བཅད་པ་དང་། བསླུ་བ་ཤོམ་པ་དང་། བློ་དང་གྲོས་སུ་བགྱིད་དེ། དེ་ཡང་བདུད་ཀྱི་
རྒྱལ་པོ་གསུམ་ནི། མེད་ཁམས་གདུག་པ་རླག་རུམ་རྗེ་བྱ་བའི་སྤྲུལ་པ་ལ། ནམ་མཁའ་
བར་སྣང་ས་གཞིའི་བདུད་གསུམ་བྱུང་སྟེ། དེ་ཡང་སྟེང་ལ་དབང་བྱེད་པ། གནམ་
བདུད་ཐོ་ལོམ་ནག་པོ་ཞེས་བྱ་བ། མགོ་བོ་བཞི་ལ་ལག་པ་བརྒྱད་ཡོད་པ། དེ་ལ་
འཁོར་གཟའ་བརྒྱད། ཀིང་ཀང་གདུང་མོ་བཞི་དང་། གནམ་ཐེལ་དཀར་པོ་སུམ་བརྒྱ་
དྲུག་ཅུ་དང་ཆས་ནས། གནམ་ནས་ཐོག་འབེབས་པ་དང༌། སད་དང་སེར་བ་གཏོང་
༡
བ་དང་། ཀིང་ཀང་དལ་ཟེར་གཏོང་བ་དང་། ཉི་ཟླའི་འོད་བསྒྲིབ་པ་དང༌། མུན་
པའི་སྨྲག་གཏིབ་པ་ལས་སོགས་བྱེད་དོ། །འོག་ཏུ་ས་ལ་དབང་བྱེད་པའི། སྲིན་པོ་ས་
ར་མགོ་དམར་ཞེས་ཀྱང་བྱ། ཡེ་ཤེས་ལྷ་ལ་དོ་བསྡོ་བའི། དྲེགས་པ་ལྷ་བདུད་ནག་པོ་
ཞེས་བྱ་བ། མགོ་དགུ་ལག་པ་བཅོ་བརྒྱད་ཡོད་པ། དེ་ལ་འཁོར་ས་བདག་ཀླུ་གཉན་
མ་ཡམ་དང་བཅས་ནས། མཛེ་དང་ཤུ་བ་དང་། དྲེག་དང་གྲུམ་བུ་དང༌། གཉན་
61

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ནད་དང་ལྷོག་རྒལ་གཏོང་ངོ༌། །བར་དུ་དབང་བྱེད་པ། བདུད་རྒྱལ་གཟུགས་མེད་
ཧས་པོ་ཞེས་ཀྱང་བྱ། འགྲན་ཏེ་ཡ་བོ་ཞེས་ཀྱང་བྱ་བ། མགོ་བོ་གསུམ་ལ་ལག་པ་དྲུག་
ཡོད་པ། དེ་ལ་འཁོར་བདུད་དང་རྒྱལ་པོ་དང་། བཙན་དང་མ་མོ་དང་། སྡེ་བརྒྱད་
དྲེགས་པའི་ཚོགས་རྣམས་དང་བཅས་ནས། མུག་གེ་དང་ནད་ཡམ་དང་། འཁྲུག་པ་
ལ་སོགས་ཏེ། མི་དགེ་བ་སྣ་ཚོགས་གཏོང་ངོ༌། །དེ་རྣམས་ཀྱི་སྐོས་མཁན་ནི། གཤེན་
བདུད་ཁྱབ་པ་ནག་པོ་དང་། བདུད་པོ་མ་ཏང་རུ་རིང་དང༌། སྲིན་པོ་གར་མ་ཛ་ལ་
དང་། སྡུག་རྩུབ་ཡག་ཤ་ཁོ་རེ་དང་བཞིའི་བྱེད་དོ། །ཕྱོགས་བཞིའི་དམག་དཔོན་བཞི་
ནི། དྲི་ཟ་ཟུར་ཕུད་ལྔ་པ་དང་། གནོད་སྦྱིན་གསེར་མདོག་རྟ་རྣ་དང་། ཀླུ་དབང་
སྦྲུལ་མགོ་བདུན་པ་དང་། གཤིན་རྗེ་ཆུ་བདག་ནག་པོ་དང་བཞིའི་བྱེད་དོ། །ལས་བློན་
ཆེན་པོ་བཞི་ནི། གིང་བདུད་ནག་པོ་དང་། གྲི་བཙན་ཐོག་འབེབ་དང་། ཤོར་བ་
གཞོན་ནུ་དང༌། ཡ་བ་རྐྱ་གཅིག་དང་། བཞིའི་བྱེད་དོ། །དེ་ལྟར་བདུད་སྲིན་ལོག་པའི་
ཚོགས་རྣམས་འདུས་ནས། ལ་ལ་ནི་ཞེ་སྡང་གི་མེ་སྦར་རོ། ། ལ་ལ་ནི་གཏི་མུག་གི་མུན་
གཏིབ། ལ་ལ་ནི་འདོད་ཆགས་ཀྱི་མཚོ་བསྐྱིལ། ལ་ལ་ནི་ང་རྒྱལ་གྱི་རླུང་འཚུབ། ལ་ལ་
ནི་འཕྲག་དོག་གི་རི་བསྙིལ། ལ་ལ་ནི་གྱ་ནོམ་གྱི་གཟུགས་སྟོན། ལ་ལ་ནི་ཐིག་ནག་གི་
སྒྲ་གཏོང་། ལ་ལ་ནི་བསྐལ་པའི་མཚོན་འབེབ། ལ་ལ་ནི་ནད་ཡམས་ཀྱི་ཆར་འབེབ།
ལ་ལ་ནི་བསླུ་བའི་ཚུལ་སྟོན། ལ་ལ་ནི་ཉམས་སོད་ཆོ་འཕྲུལ་བྱེད། ལ་ལ་ནི་ལྟས་ངན་
དམག་འགྱེད། ལ་ལ་ནི་མུ་སྟེགས་ཀྱི་རྩོད་པ་བྱེད། ལ་ལ་ནི་ང་བདག་གི་སྡེ་བཟུང་།
ལ་ལ་ནི་བདེན་རྫུན་གྱི་ཤག་འདེབས། ལ་ལ་ནི་རྨོད་བའི་ཚིག་སྡེབ། ལ་ལ་ནི་དལ་
ཡམས་ཀྱི་སྣ་འདྲེན། ལ་ལ་ནི་དྲག་པོའི་དཔུང་བསྐུལ་ཞིང་། ལྷ་ལ་འགྲན་ཚོལ།
གསས་ལ་རུ་ང་། དབལ་ལ་ཕྲག་དོག་སྟེ། བདུད་དང་སྲིན་པོས་ནི། མི་ལ་མངོན་
གསུམ་དུ་ཟ། ལྷ་གར་རྟེན་དང་གསུམ་ནི་ཐུགས་བརྣལ། འདྲེ་སྲིན་བྱུར་དང་གསུམ་
62

རྒྱུད་སྡེ། དབལ་གསང་འདུས་དོན་གྱི་རྒྱུད།
ནི་མགོ་མཐོ། མི་སྨྲ་གཤེན་དང་གསུམ་ནི་མགོ་དམའ། སྲིད་སྐོས་ཕ་དང་གསུམ་ནི་
སྐོས་ཞིག་ལ་ཁད་ནས། ཚངས་རིས་ཀྱི་འཇིག་རྟེན་མན་ཆད། འཇིགས་ཅིང་བརླག་ལ་
ཁད་དོ། །དེའི་དུས་སུ་ལྷ་ཀུ་བྱི་མང་ཀེ་ཞེས་ཀྱང་བྱ། ལྷའི་དབང་པོ་བརྒྱ་བྱིན་ཞེས་
ཀྱང་བྱ་བ་དེས། མཚལ་རི་ལྷའི་འདུན་ས་རུ་བྱོན་ནས། གཡུ་ལུང་ཤེལ་གྱི་བྲག་ཕུག་ཏུ།
སྟོན་པ་ཡེ་གཤེན་གཙུག་ཕུད་ལ། ཡབ་ཡུམ་གཤེན་གསུམ་དབལ་དང་བཞིའི། བསྐོར་
ནས་བཞུགས་པའི་སྤྱན་སྔར་བྱོན་ནས། ལྷའི་མེ་ཏོག་མན་དྷ་ར་བ་དང་། ཨུ་མོ་ཏ་
དང་། ཨུད་དུ་འབར་བ། ནམ་མཁའ་ལྡིང་ལ་སོགས་པ། མཆོད་པར་ཕུལ་ནས།
མགོ་བོས་ཞབས་ལ་ཕྱག་འཚལ་ཏེ་གསོལ་པ། ཨེ་མ་གཤེན་རབ་ཆེན་པོ་འགྲོ་བའི་
དཔལ། སྟོན་མཆོག་དམ་པ་ལྷ་མའི་གཙོ་བོ་ལགས། སྔོན་ཆད་སེམས་ཅན་ལས་དང་
སྐལ་པ་བཟང་། འདྲེན་པའི་སྟོན་པ་རྣམས་ཀྱང་རིམ་གྱིས་བྱོན། འཁོར་བར་སངས་ཀྱི་
ཐར་པ་ཐོབ་པ་མང་། མ་འོངས་དུས་སུ་ཉིད་ཀྱི་འགྲོ་བ་འདུལ། ད་ལྟའི་དུས་དང་
བསྐལ་པ་འདི་དག་ལ། རྒྱ་མཚོ་གླིང་ལ་བཟང་ཟ་རིང་བཙུན་འཁྲུངས། དཔག་
བསམ་རྩེ་ལ་སྤྲུལ་པའི་ཁུ་བྱུག་གྲགས། ཨུད་འབར་ཚལ་ལ་འཆི་མེད་སྤྲུལ་སྐུར་བྱོན།
ཐབས་དང་ཤེས་རབ་རྟེན་འབྲེལ་འཛོམས་པ་ལ། བདག་ཅག་ལྷ་མི་རྣམས་ཀྱང་སྤྲོ་བ་
སྐྱེས། ནག་པོའི་ཚོགས་སྤངས་དཀར་པོའི་ལས་ལ་སྤྱོད། དེའི་དུས་དང་གནས་སྐབས་
འདི་དག་ཏུ། འདི་འདྲའི་ཆོ་འཕྲུལ་འབྱུང་བ་མི་རིག་ན། འདིའི་རྒྱུ་དང་འབྲས་བུ་ཅི་
ལྟར་ལགས། སྔོན་གྱི་ལས་དང་འཕྲལ་རྐྱེན་ཅི་ལྟ་བུ། གཡུང་དྲུང་བསྟན་པ་ཡུན་དུ་མི་
གནས་པར། བདུད་སྲིན་ལོག་པའི་བསྟན་པ་དར་ལགས་སམ། འདི་ལ་ཐབས་དང་
བྱ་བ་ཅི་ལྟར་བྱ། འདྲེན་པའི་སྟོན་པས་ཐུགས་ལ་དགོངས་ནས་སུ། བདག་ལ་ངེས་
པའི་བཀའ་ལུང་སྩལ་དུ་གསོལ། ཞེས་ཞུས་པས། དེ་ལ་སྟོན་པས་བཀའ་སྩལ་པ།
ཉོན་ཅིག་དབང་པོ་བརྒྱ་བྱིན་ལེགས་པར་ཉོན། བོན་ཉིད་དབྱིངས་ལ་ནུབ་པའི་དུས་
63

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མཐའ་མེད། དབྱིངས་ཉིད་མ་ནུབ་བར་དུ་བོན་མི་ནུབ། བོན་མི་ནུབ་པས་བོན་ཅན་
ནུབ་མི་འགྱུར། བོན་ཅན་མི་ནུབ་ཕྱིར་ན་འཁོར་འདས་གཉིས། འཁོར་བ་མེད་ན་མྱང་
འདས་འབྱུང་མི་སྲིད། མུན་པ་མེད་ན་ཉི་མའི་དོན་མི་མཚོན། སྡིག་པ་མེད་ན་དགེ་བ་
སྲིད་དམ་ཅི། སྡུག་བསྔལ་མ་སྲིད་བདེ་བ་ག་ལ་མྱོང་། རྫུན་པར་མ་བྱུང་བདེན་པའི་
མིང་འདོགས་མེད། དུག་ལྔ་མ་གྲུབ་ཡེ་ཤེས་མངོན་མི་གསལ། དེ་ཕྱིར་མུན་དང་སྣང་
གི་སྲིད་པ་འདི། རིན་ཆེན་བསྲིད་ནས་གཡའ་བསྲིད་ཅི་བཞིན་དུ། རིན་ཆེན་མ་ནུབ་
བར་དུ་གཡའ་མི་སྟོར། རིན་ཆེན་མདངས་འབྱིན་གཡའ་ལ་མིང་འདོག་ལྟར། མྱང་
འདས་ཆེ་བ་འཁོར་བས་བསྐྱེད་པའོ། ། ཆོ་འཕྲུལ་ཆེ་བ་བསྟན་པའི་གྲོགས་སུ་འགྱུར།
དེ་ཕྱིར་དཀར་པོ་ཡོད་པས་ནག་པོ་ཡོད། སྡིག་པ་ཡོད་པས་དགེ་བ་བསྒྲུབ་ཏུ་ཡོད།
སྐྱོན་རྣམས་ཡོན་ཏན་མདངས་འདོན་ཡིན་པར་བཤད། སྔོན་གྱི་ལས་དང་འཕྲལ་གྱི་
རྒྱུ་རྐྱེན་ནི། སྔོན་ནས་སྲིད་པ་མཉམ་པོར་བྱུང་བ་ལ། འཁོར་འདས་སྣང་མུན་འདུ་
བྱེད་ལས་ཀྱི་བསྲིད། སྣང་ལ་འོད་འཕྲོས་སྣང་བ་འོད་ལྡན་བསྲིད། ཡོད་པར་དགའ་
ཞིང་ཆགས་པའི་སྨོན་ལམ་འདེབས། མུན་ལ་ཟེར་འཕྲོས་མུན་པ་ཟེར་ལྡན་བསྲིད།
མེད་པར་དགའ་ཞིང་འཇིག་པའི་སྨོན་ལམ་འདེབས། སྨོན་ལམ་ལོག་པར་བཏབ་པའི་
སྟོབས་ཤུགས་ཀྱིས། ད་ལྟའི་དུས་འདིར་དཀར་ནག་བསྟན་པ་རྩོད། དགེ་སྡིག་ལས་ལ་
གང་འཕེལ་ལྟང་མ་རྩི། འདི་ལ་འཇིགས་ཤིང་ཡ་ང་སྐྲག་མི་འཚལ། གཡུང་དྲུང་
བསྟན་པ་ནུབ་པའི་དུས་མཐའ་མེད། འཁོར་བ་ཅི་སྲིད་གནས་པར་བོན་མི་ནུབ།
ཐུགས་རྗེ་རྒྱུན་མི་ཆད་པར་གནས་པ་རུ། འདྲེན་པའི་སྟོན་པ་རིམ་གྱིས་འབྱུང་བར་
འགྱུར། འདི་ལས་ཐབས་དང་བྱ་ཐབས་ལ་སོགས་ཡོད། སེམས་ཉིད་མ་བཅོས་
མཉམས་པའི་ངང་ལ་ཞོག །བཟང་ངན་སྤང་བླང་བྱ་བ་ག་ལ་ཡོད། བཟང་དུ་མི་
འདོད་ངན་པ་དེ་ཡི་འཇོམ། ངན་པ་སྤང་ན་བཟང་ལ་ཐོབ་དུས་མེད། མཚོན་ཁ་
64

རྒྱུད་སྡེ། དབལ་གསང་འདུས་དོན་གྱི་རྒྱུད།
མཚོན་གྱི་བླང་ན་ངར་སོ་འགྲུགས། ཡ་མེད་རང་སར་བཞག་ན་ཤུགས་ཀྱི་འཆད། ཆོ་
འཕྲུལ་མཉམ་པར་བཞག་ན་ངང་གི་ཞི། རང་སེམས་རྟོག་པས་མ་བསླད་བོན་ཉིད་
དོན། ཞེས་གསུངས་སོ། ། དེ་ལ་གཤེན་གསང་བ་འདུས་པས་གསོལ་པ། ཐམས་ཅད་
མཁྱེན་པ་ཐུགས་རྗེའི་བདག་ཉིད་ཅན། ཀུན་སྙོམས་ཚད་མེད་འདྲེན་པའི་རྒྱལ་པོ་
ལགས། སེམས་ཅན་རང་ཁར་བཞག་ན་ཐར་པ་ཐོབ་མི་བསྲིད། མུན་ལ་སྒྲོན་མེ་མ་
བཏེག་གསལ་མི་འགྱུར། ཐབས་ལ་མ་བརྟེན་ཐུགས་རྗེ་འབྱུང་མི་བསྲིད། ཐབས་དང་
ཐུགས་རྗེས་འཛོམས་ན་བདུད་ལ་ལྷ་སེམས་སྐྱེ། ཞི་བ་ངང་གི་བཞག་ན་རྟག་དང་
ཆད་པའི་རྒྱུ། ཞི་གནས་ཕྱོགས་མཐར་ལྟུང་གི་ལྷག་མཐོང་བག་ལ་ཞ། ལྷག་མཐོང་
མེད་ན་སྟོང་པ་ཕྱལ་བར་གོལ། གོལ་བས་བོན་ཉིད་དབྱིངས་ཀྱི་དོན་དང་འགལ།
འགལ་ཕྱིར་སྤྱད་ཀྱང་བོན་ལ་གྲུབ་པ་མེད། གྲུབ་མཐའ་མེད་ན་བརྩོན་འགྲུས་ཚགས་
སུ་ཐལ། གཡུང་དྲུང་བོན་ལ་སྤྱོད་པ་དོན་རེ་ཆུང་། མྱང་འདས་དོན་ཡོད་ཟེར་བ་ཨེ་
རེ་འཁྲུལ། སྟོན་པའི་ཐུགས་ལ་འཁྲུལ་པ་མི་མངའ་སྟེ། འཁོར་བ་སེམས་ཅན་སྐད་
ཅིག་བཟོད་གླག་མེད། འདི་ལ་མྱུར་དུ་གདུལ་བའི་ཐབས་ཅིག་ཞུས། ཞེས་གསོལ་པས།
དེ་ལ་ཡང་སྟོན་པས་བཀའ་སྩལ་པ། ཉོན་ཅིག་གསང་བ་འདུས་པ་ཉོན། སེམས་ཅན་
ལས་དང་ཐུགས་རྗེའི་རྒྱུན། ངང་ཐག་བསྲིང་ལ་གདུལ་བར་བྱ། དད་པའི་སྟོབས་
དང་ཐུགས་རྗེའི་ཤུགས། རྟེན་འབྲེལ་འཛོམ་ན་རླུང་ཡང་ཟིན། ཞུས་པའི་དོན་དེ་
སྐབས་ལ་རན། མ་རྟོགས་ལོག་པ་འདུལ་བར་བྱ། ཞེས་གསུངས་ནས། ཞི་ཁྲོ་སྒྱུ་
འཕྲུལ་དྲ་བ། ཆེ་མཆོག་ཁྲོ་རྒྱལ་རྩོད་ཟློག་དྲག་པོའི་ཏིང་ངེ་འཛིན་ལ་བཞུགས་སོ། །
དེའི་ཚེ་དེའི་དུས་ན། བདུད་སྲིན་ལོག་པའི་སྡེ་ཚོགས་རྣམས་ཀྱང་། ཤིན་ཏུ་མི་བཟོད་
པར་གྱུར་ཏེ། གྱ་ནོམ་གྱི་གཟུགས་དང་། རྫུ་འཕྲུལ་གྱི་སྟོབས། སྣ་ཚོགས་སུ་སྤྲུལ་ཏེ།
བོན་གྱི་བཀའ་ལ་སྨད་པ་དང་། གཤེན་གྱི་སྐུ་ལ་བསྡོ་བ་རུ་བྱུང་ངོ༌། །དེ་ལ་སྟོན་པའི་
65

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཐུགས་ལས། འོད་ཟེར་གྲངས་མེད་པར་འཕྲོས་ནས། བླ་ན་མེད་པའི་མཆོད་སྤྲིན་སྣ་
ཚོགས་སུ་སྤྲུལ་ཏེ། ཞལ་ནས། ཨེ་མ་ཧོ། དབྱིངས་ན་བཞུགས་པ་རྒྱལ་བ་འདུས་པའི་
སྐུ། དུས་གསུམ་བདེར་གཤེགས་སྤྲུལ་པའི་འཁོར་དང་བཅས། ཐོག་མཐའ་མེད་པར་
རང་བཞིན་དབྱིངས་ན་གནས། འགྲོ་བའི་དོན་དུ་མཁའ་ལ་སྐུར་བཞེངས་ལ། ཡེ་ཤེས་
སྤྱན་གྱིས་འགྲོ་ལ་གཟིགས་སུ་གསོལ། ཐུགས་རྗེའི་སྟོབས་ཀྱིས་བར་ཆད་ཟློག་ཏུ་གསོལ།
རང་བཞིན་མཁའ་ལ་འབར་བའི་ལྷ་མཆོག་ལ། བླ་མེད་མཆོད་སྤྲིན་མཆོག་གིས་
མཆོད་ཆེན་འབུལ། བདག་གི་གཟུགས་ལ་སྐུ་རུ་བྱིན་གྱིས་བརླབ་ཏུ་གསོལ། ཞེས་
གསུང་ནས། ཏིང་ངེ་འཛིན་གྱི་མཆོད་པས། དབྱིངས་ན་བཞུགས་པའི་ལྷ་ཚོགས་
རྣམས་ཀྱི། ཐུགས་དམ་གྱི་རྒྱུད་བསྐུལ་ནས། ཐུགས་རྗེ་བྱིན་རླབས་ཀྱི་འོད་ཟེར། སྐུ་
གསུང་ཐུགས་ཡོན་ཏན་འཕྲིན་ལས་ལྔའི་ངོ་བོ། གསལ་བའི་ཡེ་ཤེས་ཁ་དོག་ལྔ་ལྡན་
གཅིག་ཏུ་གྱུར་ནས། སྟོན་པའི་ཐུགས་ལ་ཐིམ་པས། སྟོན་པ་ཉིད་ཀྱང་། ལྷའི་སྐུ་ཕྱག་
རྒྱ་ཆེན་པོར་གསལ་ཏེ། དུས་གསུམ་གྱི་བདེ་བར་གཤེགས་པ་ཐམས་ཅད་ཀྱི་ངོ་བོ། ལྷ་
འོད་དཀར་སྐྱེས་བ་གནས་འཛིན་ཞེས་བྱ་བ། ཞལ་ལྔ་ཕྱག་བཅུ་རྒྱལ་བ་འདུས་པའི་སྐུ་
རུ་མངོན་པར་བཞེངས་ཏེ། ཞལ་ལྔ་ནི་རིགས་ལྔའི་བརྡའ་ཐབས་སུ་བསྟན་ཅིང་།
ཕྱག་བཅུ་དང་པོ་གཉིས་ཀྱི། མཉམ་བཞག་ཐུགས་ཀ་རུ་སྦྲེལ་ཏེ། གཡས་གཡོན་ཕྱག་
མཐིལ་ཉི་ཟླའི་འཁོར་ལོ་ལ། ཐབས་ཤེས་ཨ་མའི་བརྡའ་ཐབས་ཀྱི་མཚོན་པ། དེའི་
གཡས་པས་རྒྱལ་མཚན་གཡུང་དྲུང་འཁོར་ལོ་བསྣམས་ལ། གཡོན་པས་མདའ་གཞུ་
ཞགས་པ་ལྕགས་ཀྱུ་འཛིན་པ། ཐ་མ་གཉིས་ས་གནོན་གྱི་ཚུལ་དུ་མཛད་པ། ཞབས་
བཞི་མཉམ་པར་བཞག་པ། སྐྱེ་རྒས་ན་འཆི་གནོན་པ། དེའི་མགྲིན་པ་ན་ཁྲི་བཞི་ནམ་
ཏིང་། ཐུགས་ཀར་ཀུན་སྣང་ཁྱབ་པ། ཀུན་གཞིའི་གསལ་སྟོང་གི་ཆ་ལས། ཕུང་པོ་
ཁམས་དང་སྐྱེ་མཆེད་ཐམས་ཅད། བཞི་བཅུ་རྩ་ལྔའི་རང་བཞིན་དུ་གསལ་བ། སལེ་
66

རྒྱུད་སྡེ། དབལ་གསང་འདུས་དོན་གྱི་རྒྱུད། །
མ་ལེ་ཡེ་རེ་ལྷང་ངེ་ལྷམ་མེ་བདེ་བའི་ངང་ལ་བཞུགས་སྩོ། །དེ་ནས་གཙོ་བོ་ཆེན་པོ་
ཉིད་ཀྱི། བདུད་སྲིན་ལོག་པའི་དཔུང་ཚོགས་དབང་དུ་བསྡུ་བའི་ཕྱིར་དུ། ཐུགས་ཞི་
བའི་ངང་ལས་འཁྲོས་པའི་རྟགས་སྟོན་ཅིང་། དྲག་པོ་དབལ་གྱི་གཞལ་ཡས་ཁང་རབ་
ཏུ་བསྐྱེད་དེ། རྨིང་རླུང་རི་རྡོ་རྗེ་རྒྱ་གྲམ་ལ་ཟུག་ཅིང་། འབྱུང་བ་ལྔའི་ཁྲི་འཕངས་སུ་
བརྩིགས་པས། དེའི་སྟེང་དུ་དབྱིངས་ཀྱི་རྨིང་གཞི་ཐོད་འབྲམ་བརྟན་པ། དབལ་གྱི་
ལོགས་བཞི་ལ། ཀློང་གི་གྲ་རྩིག་བང་རིམ་ལྔ་ལྡན་དུ་གསལ་བ། དྲ་མིག་གི་ནང་དུ།
སྲིན་པོའི་ཐོད་པ་ཁ་གདང་བ། ཐོད་པའི་ཁོང་སེང་ལ། རྫུ་འཕྲུལ་གྱི་འོད་རླུང་ཕྱི་ནང་
དུ་རློབ་ཅིང་འཕྲོ་བ། ཡེ་ཤེས་ཀྱི་སྒོ་བཞི་ལ། ཀླུ་དང་དྲི་ཟའི་ཐེམ་སྦྱོར། གནོད་སྦྱིན་
དང་གཤིན་རྗེའི་འགན་སྐྱེས་བཙུགས་པ། དེའི་ནང་དུ། རུ་སྦལ་ཁྲ་བོའི་ཀ་གདན་ལ།
གཅན་ཆེན་སྲིན་པོའི་ཀ་བ་བཙུག་པ། ཀྱོག་དང་པིར་གྱི་ཀ་ཞུ་སྒེག་པ། ལྷ་ཆེན་བརྒྱད་
ཀྱི་གདུང་མ་གཤིབ་པ། ཚངས་པ་བསྣོལ་བའི་དྲལ་དཔྱམ་བཀྱེ་བ། རྒྱུན་སྐར་རྩ་
བརྒྱད་གྱི་དྲབ་ནོན་གཏོང་བ། ཐུགས་རྗེ་ཉི་ཟླའི་མཐོང་ཁུང་གསལ་བ། མཁའི་ཡ་
གད་ལ། རླུང་སྤྲིན་འཁྲུག་པའི་ཝལ་ཝོལ་དང་། ཉི་ཟེར་གཟིང་བའི་བྱ་འདབ་རྒྱས་པ།
བྱ་འདབ་ཀྱི་གདོང་ལ། ཐོད་པའི་འབུར་དོད་པ། དེའི་ཁ་ནས་དོན་སྙིང་གི་ཕྲལ་ཕྲུལ་
དང་། རྒྱུ་ལོང་གི་ལྡ་ལྡི་དང༌། མིག་སྙིང་སོ་སེན་གྱི་ཟ་ར་ཚགས་ཀྱིས་སྤྲས་པ། བྱ་
འདབ་ཀྱི་ཟུར་བཞི་ལ། ཆུ་སྲིན་གྱི་ཁ་བཞི་གདང་བ། ནང་དུ་ཡེ་ཤེས་ཀྱི་མེ་རི་ཁ་དོག་
ཕྱོགས་འོད་དུ་འབར་བ། དེ་ལྟ་བུ་འཇིགས་བྱེད་སྤྲུལ་པའི་གསས་མཁར་དུ་སྤྲུལ་ལོ། །
དེའི་སྟེང་དུ་ལྷག་མཐོང་རུ་ཏྲའི་ཀ་གདན་ལ། ཐར་བྱེད་གཅོད་པ་སྡེ་བརྒྱད་ཀྱི་ཀ་བ་
བཙུག་པ། ཐོད་པ་སྐམ་པོའི་ཀ་ཞུ་ལ། བོན་ཉིད་འགྱུར་བ་མེད་པའི་མཐིང་གདུང་
རྒྱུག་པ། རྟོགས་པ་ཡེ་ཤེས་ཀྱི་ཅོག་བཞི་དབུས་ཀྱི་ཏོག་ཆེན་དང་ལྔར་གསལ་བ། བུམ་
པ་ཕྱོགས་ཕྱོགས་སུ་བག་ཙམ་འབུར་ཞིང་། ཀློང་ལྔ་ལྷ་ལྔའི་བང་རིམ་ཁོང་སེང་དུ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གསལ་བ། འབུར་བཞིའི་རྩེ་མོ་དབུས་སུ་འདུས་ཤིང་། དབྱིབས་ཟླུམ་པོ་ཁྱུང་གི་སྒོ་ང་
ལྟར་གནས་པ། དེ་ལ་ཏིང་ངེ་འཛིན་ཟག་པ་མེད་པའི། མགུལ་ཆུས་སྤྲས་པ། ལོངས་
སྤྱོད་རྫོགས་པའི་གསས་མཁར་དུ་སྤྲུལ་ལོ། །དེའི་སྟེང་དུ། ཐར་ལམ་བཅུ་གཉིས་ཀྱི་བྲེ་
དང་སྲོག་ཤིང་བཅས་པ། སྟོབས་ཀྱི་འཁོར་ལོ་བཅུ་གསུམ་རབ་ཏུ་འཁོར་བ། ཐུགས་
རྗེ་ཚད་མེད་ཀྱི་དབུ་གདུགས་ཡོངས་ལ་སྙོམས་པ། ཐབས་དང་ཤེས་རབ་ཀྱི་བྱ་རུ་ཀུན་
ཏུ་སྤྲུལ་པ། ཡེ་ཤེས་རྣོན་པོའི་ཏོག་དང་བྱ་ཁྲི་འབར་བ། བོན་ཉིད་དབྱིངས་ཀྱི་གསས་
མཁར་དུ་སྤྲུལ་ལོ། །དེའི་ཕྱི་རིམ་བར་ཁྱམས་ལ། གདུང་བཞི་གོང་གི་མཚོན་ཅིང་།
ཀིང་རུས་ཀྱི་ཀ་བ། ཐོད་སྐམ་གྱི་ཀ་ཞུ། ཐོད་རློན་གྱི་ཀ་གདན། འོག་གཞི་ཁྲག་གི་རྒྱ་
མཚོའི་རྦ་རླབས་འཁྲུགས་པ། དེའི་ནང་ལོགས་ལ་དབལ་གྱི་མེ་རི་འབར་ཞིང་། ཕྱི་
ལོགས་ལ་འབྱུང་བ་ལྔའི་རྩིག་པས་བརྩིག་པ། མཚམས་མཚམས་ན། བསྐལ་པའི་བུ་
ཡུག་ཐོག་མཚོན་དུ་འཁྲུག་པ། ཕྱོགས་བཞི་བག་ཙམ་འབུར་བ། དེའི་སྟེང་དུ། སྒོ་
བཞིའི་ཅོག་བཞི་རང་སོ་རུ་རྒྱས་པ། དེ་ལ་སྟག་གཡག་འབྲུག་ཁྱུང་གི་ཡ་གད་ལ། མཆེ་
སྡེར་གཟེང་བའི། བྱ་འདབ་རྒྱས་པ། གྲི་མདུང་ཐོ་སྟའི་འཕྱང་འཕྲུལ་ལས། མེ་ཆུ་
དབལ་གྱི་དར་བུ་ཁད་རློབས་པ། དྲེགས་པ་མུ་སྟེགས་ཀྱི་སྒོ་ཕུབ་ལ། བདུད་སྲིན་
པགས་པའི་སྒོ་ཡོལ་བྱས་པ། དེའི་ཕྱི་རིམ་ཟངས་རི་ལ་དབལ་གྱི་མེ་འབར་བ། ལྕགས་
རི་ལ་བསྐལ་པའི་ཆུ་འབྲུགས་པ། རྩེ་ལ་བདུད་སྲིན་གྱི་ཤམ་བུ་ཕྱིར་བ། དེ་ལྟ་བུ་ཅིར་
ཡང་སྤྲུལ་པའི་གསས་མཁར་དུ་བསྐྱེད་དོ། །གཞལ་ཡས་དེའི་ནང་དུ། དབུས་གྲུ་
གསུམ་མཐིང་ནག །དབང་གི་ཟླ་གམ་མེ་དཔུང་འབར་བ། དེ་རྒྱབ་འཁོར་ལོ་རྩིབས་
བཞི་རྩིབས་བརྒྱད། གྲུ་བཞི་རྒྱས་པ་གསེར་འོད་དུ་འཕྲོ་བ། དེའི་དབུས་སུ། མཐིང་
ནག་སྤྲུལ་པ་དབལ་གྱི་གསས་མཁར་ནི། ཟུར་གསུམ་རྩེ་མོ་བོན་ཉིད་དབྱིངས་སུ་དོད་
པ། རིག་པའི་གློ་སྒོ་ཤར་དུ་གསལ་པ། ཕྱི་བསྐལ་པ་མེ་ལྟར་འབར་བའི་ཚ་ཚ་འཁྲུག་

རྒྱུད་སྡེ། དབལ་གསང་འདུས་དོན་གྱི་རྒྱུད།
པ། ནང་ཡེ་ཤེས་སྒྲིབ་གཡོག་མེད་པའི་འདོད་ལྔ་༼འོད་ལྔ་༽གསལ་བ། དེ་ལྟ་བུའི་ནང་
དུ། གཅན་ལྔ་དྲེགས་པ་བསྣོལ་པའི་ཁྲི། ཉི་ཟླ་པད་མ་མཛེས་པའི་གདན་ལ། གཙོ་བོ་
ཆེན་པོ་ཉིད། ཐུགས་ཞི་བའི་ངང་ལས་མ་གཡོས་ཀྱང་། སྐུ་འབར་བ་ཁྲོ་བོའི་ཆ་ལུགས་
སུ་བསྟན་ཏེ། དབལ་གསས་རྔམ་པ་དབུ་དགུ་ཕྱག་བཅོ་བརྒྱད། ཞབས་འདོར་ཐབས་
སུ་བགྲད་པ། མངོན་པར་བཞེངས་ཏེ། ཡུམ་རྔམ་མོ་ཡུམ་ཆེན་སྐུ་ལ་འཁྲིལ་བ། དེའི་
མགྲིན་པ་ན་ལྷ་རྒོད་ཐོག་པ་ཡབ་ཡུམ། ཐུགས་ཁ་ན་གཙོ་མཆོག་མཁའ་འགྱིང་ཡབ་
ཡུམ། ཤ་ཁྲག་དྲོད་དབུགས་བཞི་ལ་རུ་བཞིའི་ཁྲོ་བོ། རྣམ་པར་ཤེས་པ་ཚོགས་བརྒྱད་
ལ་རིགས་ཀྱི་ཁྲོ་བོ། ཡན་ལག་རྩ་གནས་བཞི་ལ་སྤྲུལ་པའི་ཁྲོ་བོ། དེ་ལྟར་སྤྲུལ་ལོ། །དེ་
ཡང་དབྱིངས་ཀྱི་ཁྲོ་བོ་ཆེན་པོ་དེ་ཉིད་ནི། ཚུལ་ཅི་ལྟར་འཁྲོས་ན། བཅས་ཏེ་འབྲོ་བ།
དུར་ཁྲོད་ཀྱི་ཆས་བརྒྱད་དང་ལྡན་ཏེ། བདུད་སྲིན་གྱི་གཡང་གཞི། སྟག་གི་ཤམ་
ཐབས། སྦྲུལ་གྱི་སྐུ་རེགས། ཐོད་སྐམ་གྱི་དབུ་བརྒྱན། ཐོད་རློན་གྱི་དོ་ཤལ། ཁྲག་གི་
ཐིག་ལེ། ཞག་གི་ཟོ་རིས། ཐལ་ཆེན་གྱི་ཚོམ་བུ་ལ་སོགས་པའོ། །བཅོས་ཏེ་འཁྲོ་བ། ཁྲོ་
བོའི་བཞིན་དྲུག་དང་ལྡན་ཏེ། དབུ་ཡོ་བ། ཕྱག་གདེང་བ་། སྐུ་འགྱིང་བ། སྐེད་
འཁྲིལ་བ། ཞབས་བགྲད་པ། བཞིན་བཟློག་པའོ། །འགྱིང་སྟེ་འཁྲོ་བ། རྔམ་པའི་གར་
དགུ་དང་ལྡན་ཏེ། སྤྱན་ལྡོག་པ། སྙན་གདེང་བ། ཤངས་གཉེར་བ། ཞལ་གདང་བ།
ཚེམས་གཙིགས་པ། ལྗགས་འདྲིལ་བ། རྐན་རྡེབ་པ། ཡུམ་འཁྲིལ་བ། གཟེངས་བསྟོད་
པའོ། །རྔམ་སྟེ་འཁྲོ་བ། འཇིགས་པའི་རྒྱན་དྲུག་དང་ལྡན་ཏེ། དབུ་སྐྲ་གྱེན་ལ་འཁྱིལ་
བ། ལྷ་ཆེན་བརྒྱད་ཀྱི་དབུ་རྒྱན། ཀླུ་ཆེན་བརྒྱད་ཀྱི་མགུལ་ཆུ། གཟའ་ཆེན་བརྒྱད་ཀྱི་
སྙན་ཆ། གླང་ཆེན་འབར་བའི་ཀོ་རློན། རིན་ཆེན་མཛེས་པའི་ཆུན་རྒྱན་དང་། སྦལ་པ་
ཁྲ་བོའི་མདུད་ཁེབ་ལ་སོགས་པའོ། །གཡོས་ཏེ་འཁྲོ་བ། རང་བཞིན་གྱི་ཆ་ལུགས་ལྔ་སྟེ།
བརྗིད་པའི་སྐུ་མཆོག་དང་། བསྟན་པའི་ཕྱག་མཚན་དང་། བསྐོར་བའི་འཁོར་ཚོགས་
69

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དང༌། ཆེ་བའི་ཡོན་ཏན་དང་། མཛད་པའི་འཕྲིན་ལས་དང་ལྔའོ། །འཚིག་སྟེ་འཁྲོ་བ།
གཏུམ་པའི་ཚུལ་བདུན་དང་ལྡན་ཏེ། ལྷུ་ཐུང་བ། ཡན་ལག་རགས་པ། ཀད་ཀྱི་
གནས་ལ་ཁད་པ། ཏོག་སྟེ་ཡར་ལ་ཁད་པ། རྦད་ཀྱི་མཆོང་ལ་ཁད་པ། ལྷག་སྟེ་
བཞད་ལ་ཁད་པ། ཏོད་ཏེ་འགྱེད་ལ་ཁད་པ་དང་བདུན་ནོ། །སྤྲུལ་ཏེ་འཁྲོ་བ། འབར་
བ་ཉི་ཤུ་རྩ་གཅིག་དང་ལྡན་ཏེ། སྐུ་ཟག་པ་མེད་པ། མེ་དཔུང་གི་དབལ་དུ་འབར་བ་
ལ། གཞལ་ཡས་བདུན་དུ་སྤྲུལ་ཏེ། འབྱུང་ལྔ་འོད་ཀྱི་མེ་དཔུང་ལ། དབང་ཆེན་
གཞལ་ཡས་འབར་བའི་གསས་མཁར། གཡུ་མཐིང་འོད་ཀྱི་མེ་དཔུང་ལ། མཐིང་ནག་
གྲུ་གསུམ་འབར་བའི་གསས་མཁར། དམར་ནག་འོད་ཀྱི་མེ་དཔུང་ལ། བསྐལ་པ་མེ་
ལྟར་འབར་བའི་གསས་མཁར། མཐིང་ནག་འོད་ཀྱི་མེ་དཔུང་ལ། བོན་ཉིད་ཁྲོ་གཏུམ་
འབར་བའི་གསས་མཁར། གསེར་མདོག་འོད་ཀྱི་མེ་དཔུང་ལ། ཐོག་དང་འོད་ཟེར་
འབར་བའི་གསས་མཁར། དམར་སེར་འོད་ཀྱི་མེ་དཔུང་ལ། འཇིག་རྟེན་དུར་ཁྲོད་
འབར་བའི་གསས་མཁར། སྣ་ཚོགས་འོད་ཀྱི་མེ་དཔུང་ལ། མེ་དང་མཚོན་ཆ་འབར་
བའི་གསས་མཁར་དུ་སྤྲུལ་ལོ། །གསུང་སྒྲ་སྐད་ཟག་པ་མེད་པ། སྔགས་འཛབ་ཀྱི་འོད་
དུ་འབར་བ་ལ། ཁྲོ་ཚོགས་བདུན་དུ་སྤྲུལ་ཏེ། བསྭོ་བོན་ཉིད་སྟོང་པ་ཉིད་ཀྱི་རང་སྒྲ་
ལ། སྟོང་པ་ཉིད་ཡེ་ཤེས་ཀྱི་ཁྲོ་བོ་ཆེན་པོ། ཨ་མ་ཐབས་དང་ཤེས་རབ་ཀྱི་འཛབ་ལ།
དབྱིངས་ཀྱི་ཁྲོ་བོ་ཁྲོ་མོ། །ཧ་རམ་དབྱིངས་དང་ཡེ་ཤེས་ཀྱི་འཛབ་ལ། རིགས་པའི་ཁྲོ་བོ་
ཁྲོ་མོ། ། ཧ་ཛ་མཁའ་ཀློང་རོལ་པའི་འཛབ་ལ། སྤྲུལ་པའི་ཁྲོ་བོ་ཁྲོ་མོ། །ཧ་བ་སྲིད་པ་
བསྐྱེད་བྱེད་ཀྱི་འཛབ་ལ། གནམ་གྱི་ལྷ་རྒོད་ཡབ་ཡུམ། མ་ཛ་བྷོ་གསུམ་བསྐུལ་བའི་
འཛབ་ལ། ལས་ཀྱི་དབལ་མོ་སྡེ་གསུམ། ཧ་ལ་ཞ་ཧུ་མངག་པའི་འཛབ་ལ། གྱད་
དམག་ཕོ་ཉ་རུ་སྤྲུལ་ལོ། །ཐུགས་ཟག་པ་མེད་པ། ཡེ་ཤེས་ཆེན་པོའི་དབལ་དུ་འབར་
བ་ལ། བརྣག་པའི་འཕྲིན་ལས་བདུན་དུ་སྤྲུལ་ཏེ། ཐུགས་ཉིད་ངང་གི་བརྣག་པས།

རྒྱུད་སྡེ། དབལ་གསང་འདུས་དོན་གྱི་རྒྱུད། །
ཞི་བའི་ལས་ཀྱིས་སྤ་བཀོང་། ཐུགས་རྗེ་འཁྲོས་པའི་བརྣག་པས། དྲག་པོའི་ལས་ཀྱི་
ཚར་གཅོད། འགྱུར་མེད་སྐུའི་བརྣག་པས། ལྷ་གསས་བགེགས་ཀྱི་རྩོད་པ་ཟློག །
འགགས་མེད་གསུང་གི་བརྣགས་པས། སྲིད་པའི་དབལ་མོ་ལས་ལ་བཙུག །གསང་བ་
ཐུགས་ཀྱི་བརྣགས་པས། གསང་སེམས་བདེ་བའི་དོན་མྱོང་། ལེགས་འབྱུང་ཡོན་ཏན་
གྱི་བརྣགས་པས། མཐུ་དབང་དངོས་གྲུབ་ཀྱི་མངའ་བརྙེས། སྣ་ཚོགས་འཕྲིན་ལས་ཀྱི་
བརྣགས་པས། གདུལ་བྱ་འདུལ་བའི་ཐབས་སུ་མཛད། སྤྲོས་ཏེ་འཁྲོ་བ། འཕྲོ་འདུའི་
ཆོ་འཕྲུལ་དྲུག་དང་ལྡན་ཏེ། རྩ་བ་སྔགས་ཀྱི་འཕྲོ་འདུ། གཉིས་མེད་ཀྱི་སེམས་དཔའ་
གསལ་བ། རིན་པོ་ཆེ་གཏེར་ཁྱིམ་འཕྲོ་འདུས། ལོངས་སྤྱོད་གྱི་ཕྱག་རྒྱ་ལྡན་པ། ལུ་གུ་
རྒྱུད་ཀྱི་འཕྲོ་འདུས། ཐུགས་དམ་ཀྱི་རྒྱུད་བསྐུལ་བ། ཐུགས་རྗེ་ལྕགས་ཀྱུའི་འཕྲོ་འདུས།
དམིགས་པ་གནས་ནས་འདྲེན་པ། བདུད་རྩི་རྒྱུན་མེད་ཀྱི་འཕྲོ་འདུས། ཉོན་མོངས་གི་
བག་ཆགས་འཁྲུ་བ། གནམ་ལྕགས་ཞུན་མའི་འཕྲོ་འདུས། ལོག་པའི་སྟོབས་འཇོམས་
པ། བ་ཐག་གཟིང་བའི་འཕྲོ་འདུས། བདག་གཞན་ལྷ་དང་ལྷ་མོར་རོལ་པའོ། །དྲག་
ཤུལ་དུ་འཁྲོ་བ། ཐུགས་རྗེའི་དྲག་ཚད་བཅུ་གཅིག་དང་ལྡན་ཏེ། དྲག་པོའི་ཚད་ནི་
ནམ་མཁའི་ཐོག་དང་འདྲ་བ། མང་བའི་ཚད་ནི་རྫུ་འཕྲུལ་གྱི་སེར་བ་དང་འདྲ་བ། སྒྲ་
སྐད་ཀྱི་ཚད་ནི་ང་རྒྱལ་གྱི་འབྲུག་དང་འདྲ་བ། མྱུར་བའི་ཚད་ནི་བར་སྣང་གི་གློག་
དང་འདྲ་བ། དཔུང་གི་ཚད་ནི་དབྱར་ཁའི་སྤྲིན་དཔུང་དང་མཉམ་པ། ཁ་དོག་
གསལ་ལ་རང་བཞིན་མེད་པའི་ཚད་ནི། ཚ་གྲང་སྤྲུལ་པའི་གཞའ་ཚོན་དང་འདྲ་བ།
གཟུང་བས་མི་ཟིན་པའི་ཚད་ནི། ཐང་ཁའི་སྒྲིག་རྒྱུ་དང་འདྲ་བ། སྟོབས་ཤུགས་ཀྱི་
ཚད་ནི། བསྐལ་པའི་འབྱུང་བ་དང་མཉམ་པ། ལྡི་ཞིང་བརྗིད་པའི་ཚད་ནི་རི་རབ་
དང་འདྲ་བ། གཏིང་དཔག་ཟབ་པའི་ཚད་ནི་རྒྱ་མཚོ་དང་འདྲ་བ། ཆོ་འཕྲུལ་འབྱུང་
བའི་ཚད་ནི་ནམ་མཁའ་དང་འདྲ་བའོ། ། དེ་ལྟར་དུ་འཁྲོས་ཚུལ་རྣམ་པ་དགུ་ལས།
71

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འཁྲོས་པའི་མཚན་རྟགས་བརྒྱད་བཅུ་དང་ལྡན་པ་རུ་སྤྲུལ་ཏེ། སྲིད་པ་གསུམ་པོ་གཡོ་
བའི་ཏིང་ངེ་འཛིན་ལ་བཞུགས་ཏེ། རྔམ་པའི་གར་དགུ། སྟོང་ཁམས་དབང་དུ་སྡུད་
ཅིང་། ཞལ་ནས་དྲག་པོས་སྔགས་བརྗོད་པ། བསྔོ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་
ཐུན། ཨ་མ་མ་ཧ་རམ་ཛ་ཐུན་བློ་ཐུན་བྷོ། ཞེས་གསུངས་ནས། བསྭཱ་ཆ་ཧ་ལའི་སྒྲ་
དྲག་ཏུ་བསྒྲགས་པས། བདུད་སྲིན་ལོག་པའི་ཚོགས་རྣམས། ལ་ལ་ནི་བརྒྱལ། ལ་ལ་
ནི་རེངས་། ལ་ལ་ནི་བྲེད། ལ་ལ་ནི་བསྔངས། ལ་ལ་ནི་སྐྲག་སྟེ། ལ་ལ་ནི་སྙིང་གས།
ལ་ལ་ནི་ལྷུ་གྲུམ། ལ་ལ་ནི་མིག་ལྷུང་སྟེ། ཐམས་ཅད་དབང་དུ་བསྡུས་སོ། །དེའི་དུས་
སུ། དབལ་ཆེན་ཁྲོ་བོའི་རྒྱལ་པོའི། ཐུགས་རྗེ་འཁྲོས་པའི་ཞེ་སྡང་གི། ཞེ་སྡང་འཁོར་བ་
བསྒྲལ་བའི་ཕྱིར། བཅོ་བརྒྱད་གཡས་གཡོན་དང་པོ་ཡི། དུག་ལྔ་བདེ་བའི་དབལ་
ཕུར་གྱི། སྲིན་པོ་མགོ་དགུ་ལུས་སྲོག་ཕྲལ། རྣམ་ཤེས་འཁོར་བ་གཏིང་ནས་བསྐམ།
དབལ་ཆེན་གསུང་གི་སྤྲུལ་པ་ལ། ལྷ་རྒོད་ཐོག་པ་ཡབ་ཡུམ་བྱུང་། གནམ་བདུད་ཐོ་
ལུམ་ཞབས་སུ་གཟེར། ནམ་མཁའི་གཟའ་ཆེན་དབང་དུ་བསྡུས། དབལ་ཆེན་ཐུགས་
ཀྱི་སྤྲུལ་པ་ལ། གཙོ་མཆོག་མཁའ་འགྱིང་ཡབ་ཡུམ་བྱུང་། ལྷ་བདུད་ཕོ་མོ་དབང་དུ་
བསྡུས། འགྲན་ཏེ་ཡ་བོ་སྟོབས་ཀྱིས་བསྒྲལ། དབལ་ཆེན་སྐུའི་སྤྲུལ་པ་ལ། ཁྲོ་གསས་
མཁའ་འགྱིང་ཡབ་ཡུམ་བྱུང་། དྲི་ཟ་ཕོ་མོ་དབང་དུ་བསྡུས། བདུད་པོ་མ་ཏང་རུ་རིང་
བསྒྲལ། དབལ་ཆེན་ཡོན་ཏན་སྤྲུལ་པ་ལ། རྔམ་གསས་མཁའ་འགྱིང་ཡབ་ཡུམ་བྱུང་།
གནོད་སྦྱིན་ཕོ་མོ་དབང་དུ་བསྡུས། གཤིན་བདུད་ཁྱབ་པ་ནག་པོ་བསྒྲལ། དབལ་
ཆེན་གསུང་གི་སྤྲུལ་པ་ལ། དབལ་གསས་མཁའ་འགྱིང་ཡབ་ཡུམ་བྱུང་། ཀླུ་དབང་ཕོ་
མོ་དབང་དུ་བསྡུས། སྲིན་པོ་གར་མ་ཛ་ལ་བསྒྲལ། དབལ་ཆེན་འཕྲིན་ལས་སྤྲུལ་པ་
ལ། གཏུམ་གསས་མཁའ་འགྱིང་ཡབ་ཡུམ་བྱུང༌། གཤིན་རྗེ་ཕོ་མོ་དབང་དུ་བསྡུད།
གདུག་རྩུབ་ཡག་ཤ་ཁོ་རེ་བསྒྲལ། དབལ་ཆེན་སྤྱན་གྱི་འབྲི་ཚུགས་ལས། མཐོང་
72

རྒྱུད་སྡེ། དབལ་གསང་འདུས་དོན་གྱི་རྒྱུད།
གསས་སྒྲོན་མ་ཡབ་ཡུམ་བྱུང་། དྲི་ཟ་ཟུར་ཕུད་ལྔ་པ་བསྒྲལ། དབལ་ཆེན་སྙན་གྱི་
ཁྱུད་འཁོར་ལས། སྙན་ལྷ་ཧོ་སངས་ཡབ་ཡུམ་བྱུང༌། གནོད་སྦྱིན་ཧ་ལ་གདོང་བརྒྱད་
བསྒྲལ། དབལ་ཆེན་ཤངས་ཀྱི་ཁྲོ་གཉེར་ལས། ཤངས་ལྷ་རུམ་པོ་ཡབ་ཡུམ་བྱུང་། ཀླུ་
དབང་སྦྲུལ་མགོ་བདུན་པ་བསྒྲལ། དབལ་ཆེན་ལྗགས་ཀྱི་རྐན་སྒྲ་ལས། མགུལ་ལྷ་
བྱང་ཡུག་ཡབ་ཡུམ་བྱུང་། འཆི་བདག་གཤིན་རྗེ་རླག་རུམ་བསྒྲལ། དབལ་ཆེན་སྐུའི་
རྟུལ་ཤུགས་ལས། ཚིག་ལྷ་གྱུར་བུ་ཡབ་ཡུམ་བྱུང་། མེ་ལྷ་ཕོ་མོ་ཤུགས་ཀྱིས་བསྒྲལ།
དབལ་ཆེན་གསུང་གི་ང་རོ་ལས། གནམ་གྲགས་ངར་ཆེན་ཡབ་ཡུམ་བྱུང་། བྱི་ན་ཡ་
ག་ཤུགས་ཀྱིས་བསྒྲལ། དབལ་ཆེན་ཡིད་ཀྱི་རྫུ་འཕྲུལ་ལས། མ་པང་ལྷ་ཆེན་ཡབ་ཡུམ་
བྱུང་། རླུང་ལྷ་ཕོ་མོ་དབང་དུ་བསྡུད། དབལ་ཆེན་ཐུགས་ཀྱི་ཆོ་འཕྲུལ་ལས། དཀར་
པོ་གནས་འཛིན་ཡབ་ཡུམ་བྱུང་། སྲིན་པོ་ཕོ་མོ་ཤུགས་ཀྱིས་བསྒྲལ། དབལ་ཆེན་ཕྱག་
གི་རྣོ་མཚོན་ལས། ལང་རྒྱུང་དཀར་པོ་ཡབ་ཡུམ་བྱུང་། ས་བདག་ཕོ་མོ་ཤུགས་ཀྱིས་
བསྒྲལ། དབལ་ཆེན་ཞབས་ཀྱི་བརྐྱང་བསྐུམ་ལ། སྟག་འགྲོས་རྒྱལ་པོ་ཡབ་ཡུམ་བྱུང་།
གཉེན་ཆེན་ཕོ་མོ་ཤུགས་ཀྱིས་བསྒྲལ། དབལ་ཆེན་ཙང་རི་པུར་ལང་ལས། སྐྱི་
འདངས་མི་ཕུད་ཡབ་ཡུམ་བྱུང༌། ཀླུ་ཆེན་ཕོ་མོ་ཤུགས་ཀྱིས་བསྒྲལ། དབལ་ཆེན་ཉུང་
ཟུག་འཁོར་ལོ་ལས། ཁྲོ་རྔམ་རྒྱལ་པོ་ཡབ་ཡུམ་བྱུང༌། ས་སྲིན་ཕོ་མོ་ཤུགས་ཀྱིས་
བསྒྲལ། དེ་ལྟར་དུ་བདུད་སྲིན་ལོག་པའི་སྡེ་ཚོགས་རྣམས། ཐུགས་རྗེས་ཤུགས་ཀྱིས་
བསྒྲལ་བ་དང་། སྟོབས་ཀྱིས་གནན་པ་དང་། དབྱིངས་སུ་གཟེར་བར་མཛད་དེ། ལྷ་
གསས་བགེགས་ཀྱི་རྩོད་པ་བཟློག་གོ །གསས་མཁར་རིན་པོ་ཆེ་སྤྱི་སྤུངས། དབལ་
གསང་བ་འདུས་པ་དོན་གྱི་རྒྱུད་ལས། དོན་ཆེད་ཅི་ལྟར་དུ་མཛད་པ་དང༌། བདུད་
སྲིན་དྲེགས་པ་བཏུལ་བའི་ལེའུ་སྟེ་ལྔ་པའོ།། །།
༧ དེའི་ཚེ་དེའི་དུས་ན། དབལ་ཆེན་པོ་ཉིད་ཀྱི་སྐུའི་ཆ་ལུགས་དང་། བ་སྤུའི་བུ་ག་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ནས་འཐོར་གསས་སུམ་བརྒྱ་དྲུག་ཅུ་དང༌། བདར་གསས་ཉི་ཁྲི་གཅིག་སྟོང་དང་།
དབལ་གསས་དགུ་ཁྲི་དགུ་འབུམ་དང༌། ཁྲོ་མཆོག་བྱེ་བ་ས་ཡ་རུ་སྤྲུལ་ཏེ། ལས་
མཁན་ཕོ་ཉ་རུ་དབང་བསྐུར་ཏེ། བདུད་ཀྱི་རྒྱལ་པོ་གསུམ་བསྒྲལ་བའི་ཕུང་པོ་ལས།
རྒྱུ་རང་སྒྲོལ་གྱི་མཆོད་པ་དང་ཡོ་བྱད་དུ་མཛད་སྟེ། མ་ཏང་སྲིན་པོ་བསྒྲལ་བའི་
པགས་པ་དེ། དབལ་ཆེན་སྐུའི་རྒྱན་དུ་གསོལ། སྲིན་པོའི་ལྤགས་རློན་དེ་ནས་བྱུང་།
སྲིན་པོ་བསྒྲལ་བའི་ཐོད་པ་ལ། གནམ་ས་སྲིན་པོའི་གའུ་བྱས། ཡུམ་གྱི་མཆོད་ཞལ་དེ་
ནས་བྱུང་། དམིགས་ལ་ཉི་ཟླའི་འཁོར་ལོ་བྱས། ཉི་ཟླའི་ཐོད་ལྡེང་དེ་ནས་བྱུང་། ས་ལ་
རྒྱུན་སྐར་ཕྲེང་བ་བྱས། སྐར་ཚོགས་དོ་ཤལ་དེ་ནས་བྱུང་། ཚིལ་ལ་གཡང་ལུག་ཤམ་
བུ་བྱས། ལྷོ་སྤྲིན་ན་བཟའ་དེ་ནས་བྱུང་། རྩ་རྒྱུད་རི་མོ་རྒྱན་དུ་བཀོད། གཞའ་ཚོན་
རྒྱན་ཆེན་དེ་ནས་བྱུང༌། མགོ་སྐྲ་ལྷ་མོའི་དབུ་ལ་བརྒྱན། ཐོད་མཐིང་དབུ་རྒྱན་དེ་ནས་
བྱུང་། གཉན་ལ་དབལ་ཆེན་ལྷུ་ཚིགས་བརྒྱན། སྦྲུལ་གྱི་རྒྱན་ཆ་དེ་ལས་བྱུང་། སྲིན་པོ་
བསྒྲལ་བའི་ཨག་ཙེ་ལ། དྲག་པོ་འབྲུབ་པའི་ཐུན་ཁུང་བྱས། བསད་པའི་ཐུན་ཁུང་དེ་
ནས་བསྲིད། རྨན་བུ་བླ་བཟུང་འབེན་ལ་བསྐྱེད། དམིགས་པའི་བླ་རྡོ་དེ་ནས་བསྲིད།
སོག་པ་མིང་དང་བྱང་བུར་བྲི། གཟུགས་ཀྱི་ལིང་ག་དེ་ནས་བསྲིད། ལག་ངར་དབལ་
གྱི་ཕུར་པ་བྱས། འདེབས་པའི་ཕུར་པ་དེ་ནས་བསྲིད། དཔུང་པ་དབལ་གྱི་ལྕགས་
སྒྲོག་བྱས། འཆིང་བའི་ལྕགས་སྒྲོག་དེ་ནས་བསྲིད། རྗེ་ངར་དབལ་གྱི་ཐོ་ཆེན་བྱས།
བརྡུང་བའི་ཐོ་བ་དེ་ནས་བསྲིད། དཔྱི་ལ་དབལ་སྟ་ཁ་ཆེན་བྱས། གཤོག་པའི་སྟ་རེ་དེ་
ནས་བསྲིད། བླ་ལ་བསྒྲལ་བའི་གདན་གཞི་བྱས། དྲག་པོའི་ཕུར་གདན་དེ་ནས་བསྲིད།
རྩིབ་མ་བསྐྱིལ་བའི་གཞུ་མོ་བྱས། དབལ་གཞུ་མཆོག་གར་དེ་ནས་བསྲིད། གཞུངས་
པ་འཕང་བའི་མདའ་མོ་བྱས། དབལ་མདའ་སྟོང་དམར་དེ་ནས་བསྲིད། ཚིགས་པ་
སྲིད་པའི་འཁོར་ལོ་བྱས། བསྐོར་བའི་འཁོར་ལོ་དེ་ནས་བསྲིད། ལག་པ་དབལ་གྱི་སྦྱར་
74

རྒྱུད་སྡེ། དབལ་གསང་འདུས་དོན་གྱི་རྒྱུད།།
ཤད་བྱས། གཡབ་མཁན་ལག་པ་དེ་ནས་བསྲིད། མཁལ་མ་དབལ་གྱི་ཐུན་རྡོ་བྱས།
འཚོགས་པའི་ཐུན་རྡོ་དེ་ནས་བསྲིད། སོར་མོ་འགུག་པའི་ལྕགས་ཀྱུ་བྱས། ལྕགས་ཀྱུའི་
ཕྱག་རྒྱ་དེ་ནས་བསྲིད། རྒྱུ་མ་དཀར་ནག་ཞགས་པ་བྱས། འདེབ་པའི་ཞགས་པ་དེ་
ནས་བསྲིད། ཕོ་བ་དབལ་གྱི་ཐུན་སྡེར་བྱས། དྲག་པོའི་ཐུན་སྣོད་དེ་ནས་བསྲིད། སྙིང་
ལ་དབལ་གྱི་འགྱིང་གཏོར་བྱས། བརྟན་པའི་གཏོར་མ་དེ་ནས་བསྲིད། གློ་བ་དཀར་
དམར་ཚོགས་སུ་སྤུངས། ཚོགས་ཀྱི་འཁོར་ལོ་དེ་ནས་བསྲིད། མཆིན་པ་རིན་ཆེན་
སྟེགས་སུ་བརྩེགས། གཤེན་གྱི་ཞལ་ཟས་དེ་ནས་བསྲིད། མཁྲིས་པ་ཡུ་ཏི་སྐོམ་དུ་བྱུང་།
ངར་བསྐྱེད་དཔའ་བོ་དེ་ནས་བསྲིད། དེ་རྣམས་དྲག་པོའི་ཆས་སུ་བསྲིད། དྲག་པོའི་
རྫས་སུ་བྱིན་གྱིས་བརླབས། ཕྱི་རབས་གཤེན་ལ་བཙས་སུ་བཞགས། ཡང་གནམ་
བདུད་ཐོ་ལུམ་བསྒྲལ་བའི་ཕུང་པོ་ལ། ལྷ་རྒོད་ཡབ་ཡུམ་གྱི་སྐུ་རྒྱན་དང་། དྲག་པོའི་
སྔགས་ཆས་སུ་བསྲིད་དེ། གནམ་བདུད་བསྒྲལ་བའི་པགས་པ་ལ། ལྷ་རྒོད་སྐུའི་ཡ་བ་
བསྐོར། གནམ་བདུད་རོལ་ཁྱི་བཤས་པ་ལ། གུང་གཟིག་ཀས་མ་ཧྲལ་དུ་བྱས། ཐོད་
པ་བྷན་དྷ་ཞལ་བུ་བྱས། ཡུམ་གྱི་ཡོལ་ཆེན་དེ་ལ་བྱུང་། མིག་ལ་གཟའ་ཆེན་ཐོད་རྙིང་
བྱས། དབུའི་ཐོད་འཕྲེང་དེ་ལ་བྱུང་། རྣ་བ་སྒྲ་རྒྱལ་སྙན་ཆ་བྱས། གཡུ་འབྲུག་སྙན་ཆ་
དེ་ལ་བྱུང༌། གཉའ་ལས་མགུལ་ཆུ་དོ་ཤལ་བྱས། གནམ་སྦྲུལ་མགུལ་ཆུ་དེ་ལས་བྱུང༌།
ཁ་ལ་དབལ་གྱི་ཧོམ་ཁུང་བྱས། བསྒྲལ་བའི་ཧོམ་ཁུང་དེ་ནས་བསྲིད། སོ་ལ་བསྐོར་
བའི་མཚོན་ཆ་བྱས། དྲག་པོའི་རྩང་ཕུར་དེ་ནས་བསྲིད། རྒྱུ་མ་བ་སུ་ད་ར་བྱས།
འཆིང་བའི་རྒྱུ་ཞགས་དེ་ནས་བསྲིད། ཁྲག་ལ་མྱོས་པའི་ཁྲག་ཐུན་དང་། དམར་གྱི་
རཀྟ་དེ་ནས་སྲིད། མཁྲིས་པ་གསད་པའི་དུག་ཐུན་བྱས། དྲག་པོའི་ཐུན་རྫས་དེ་ནས་
བསྲིད། བ་སྤུ་སྦྱང་བའི་ཧོམ་ཤིང་བྱས། གདུག་རྩུབ་ཡམ་ཤིང་དེ་ནས་བསྲིད། ལྕེ་ལ་
དབལ་དར་ལྕེ་བརྒྱད་བྱས། གཡབ་པའི་མེ་དར་དེ་ནས་བསྲིད། ནང་གྲོལ་འཚོགས་
75

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པའི་རྫས་སུ་བཤམས། བསྲེག་པའི་མཆོད་རྫས་དེ་ནས་བསྲིད། གློ་སྙིང་དབལ་གྱི་
འབན་གཏོར་བྱས། ཕོ་ཉའི་རྔམ་ཟས་དེ་ནས་བསྲིད། ཡན་ལག་གྲི་མདུང་ཐོ་ལྟ་བྱ།
བསྣམས་པའི་ཕྱག་ཆ་དེ་ནས་བསྲིད། བྱང་ཁོག་དྲག་པོའི་གདན་དུ་བསྐྱེལ། མགོ་བོ་
ལྷོ་ནུབ་མཚམས་སུ་བསྟན། སྙིང་ཁར་འབྲུབ་ཁུང་གྲུ་གསུམ་བྲུས། མ་ཏང་བསྒྲིལ་བ་
དེ་ནས་སྲིད། དེ་ལྟར་དྲག་པོའི་རྫས་སུ་བསགས་ཅིང་། བརྣག་པའི་ལས་སྦྱོར་ཡང་དེ་
ནས་བསྲིད་དོ། །ཡང་འགྲན་ཏེ་ཡ་བོ་བསྒྲལ་བའི་ཕུང་པོ་ལ། ལྷ་ཚོགས་ཀྱི་སྐུ་རྒྱན་
དང༌། བསྒྲུབ་པའི་མཆོད་རྫས་སུ་མཛད་ནས། བྱིན་གྱིས་བརླབས་ཏེ། བདུད་པོ་
བསྒྲལ་བའི་གཡང་གཞི་ལ། ཁྲོ་ཆེན་སྐུའི་སྟོད་གཡོག་བྱས། བདུད་ཀྱི་གཡང་གཞི་དེ་
ནས་བསྲིད། ཚིལ་བུ་ནམ་མཁའི་བླ་གུར་བྱས། ཤེལ་དཀར་དཔྱང་བུ་དེ་ལ་བྱུང་།
མཆིན་དྲི་སྐུའི་རྒྱན་དུ་གསོལ། གློག་གི་ཡང་ཤམ་དེ་ལས་བྱུང་། གློ་བ་མ་བཞི་བུ་
བརྒྱད་དང༌། ཙི་ཏ་དབལ་བཤོས་དམར་པོ་དགུ། ཡེ་ཤེས་ལྷ་ལ་འབན་དུ་དྲང༌།
དབལ་བཤོས་དགུ་འདུས་དེ་ནས་བསྲིད། སྲོག་རྩ་དཀར་དམར་གཙོ་ལ་སྟོབས། སྦྱོར་
སྒྲོལ་མཆོད་པ་དེ་ལས་བྱུང༌། ཚོགས་བརྒྱད་ལྷ་ལ་མཆོད་པར་འབུལ། རྣམ་བརྒྱད་
མཆོད་པ་དེ་ནས་བསྲིད། མཁྲིས་པ་བདུད་རྩི་བྱིན་གྱིས་བརླབས། སྨན་གྱི་མཆོད་པ་
དེ་ནས་བསྲིད། ཁྲག་ལ་དམར་གྱི་ཨ་རྒ་བྱས། རཀྟའི་མཆོད་པ་དེ་ལས་བྱུང་། མཆིན་
པ་དམུ་ཡད་རང་འགྱུར་བྱས། དངོས་གྲུབ་ལང་ཚོ་དེ་ལས་བྱུང་། མཚེར་པ་ཟླ་རྒྱས་
ཟླ་ཕྲོམ་བྱས། གཤེན་གྱི་ཕྱྭ་ཚེ་དེ་ནས་བྱུང༌། ལྤགས་པ་གཤེན་གྱི་དབལ་དར་བྱས།
ཕྱར་བའི་རྒྱལ་མཚན་དེ་ལས་བྱུང་། རྗེ་ངར་དབལ་གྱི་མདུང་མོ་བྱས། གར་མདུང་
ཟང་རིང་དེ་ལས་བྱུང༌། རྩ་ལག་སྤྲུལ་པའི་རྒྱང་ཐག་བྱས། བྱ་ཁྲའི་རྒྱང་ཐག་དེ་ནས་
བསྲིད། བཤའ་གཞི་དུར་ཁྲོད་གཅལ་དུ་བཀྲམ། སྔགས་ཀྱི་དཀྱིལ་འཁོར་དེ་ནས་
བསྲིད། ཡང་ཉོན་མོངས་བདུད་བཞི་བསྒྲལ་བ་ལ། རུ་བཞི་ཡབ་ཡུམ་རྒྱན་དུ་བྱས།
76

རྒྱུད་སྡེ། དབལ་གསང་འདུས་དོན་གྱི་རྒྱུད།
དྲེགས་པ་ཕྱོགས་སྐྱོང་བསྒྲལ་བ་ལ། རིགས་ཀྱི་ཡབ་ཡུམ་རྒྱན་དུ་བྱས། ས་བདག་ས་
སྲིན་བསྒྲལ་བ་ལ། སྤྲུལ་པའི་ཁྲོ་ཚོགས་རྒྱན་དུ་བྱས། དེ་ལྟར་བདུད་སྲིན་ལོག་པའི་སྡེ་
ཚོགས་རྣམས་ལ། རྒྱུ་རང་སྒྲོལ་གྱི་མཆོད་པ་དང་། རང་གཤེད་རང་ལ་དབབ་པའི་
རྫས་དང་། དྲག་པོའི་ཆས་རྒྱན་སྣ་ཚོགས་སུ་མཛད་དེ། ལྷ་ཚོགས་རྣམས་ཀྱང་།
གསས་མཁར་གཞལ་ཡས་ཀྱི་དབུས་སུ། གཙོ་ལ་འཁོར་གྱིས་བསྐོར་བའི་ཚུལ་གྱི་
བཞུགས་སོ། །ཡང་དུས་དེ་ཙམ་ན། སྲིན་མོ་མེ་ཟ་བྲག་ཀྱོན་དང་། ཆུ་ཟ་རླུང་གྱོན་
གཉིས་ཀྱི། མོ་བདུད་ཀྱི་དམག་ཚོགས་ཐམས་ཅད་གཡབ་ཀྱི་བཏབ་སྟེ། ཡེ་ཤེས་ཀྱི་མ་
མོ་ཐུགས་དཀྲུག །རྫུ་འཕྲུལ་གྱི་མ་མོ་གཏིང་ཕུལ། ལས་ཀྱི་མ་མོ་དབྱེན་གཡོས།
འཇིག་རྟེན་གྱི་མ་མོ་གཞེན་བཏབ་སྟེ། གཡུང་དྲུང་བོན་གྱི་བསྟན་པ་ལ། གནོད་པའི་
སེམས་འཆང་ནས། ཐབས་དང་སྤྲུལ་པ་སྣ་ཚོགས་འགྱེད་དེ། ལ་ལ་ནི་ཞེ་སྡང་གི་མེ་
སྦར། ལ་ལ་ནི་འདོད་ཆགས་ཀྱི་མཚོ་བསྐྱིལ། ལ་ལ་ནི་ང་རྒྱལ་གྱི་རླུང་འཚུབ། ལ་ལ་
ནི་ཕྲག་དོག་གི་འདམ་གཡོ། ལ་ལ་ནད་ཡམས་གྱི་ཆར་འབེབ། ལ་ལ་ཐོག་སེར་གྱི་
དབལ་གཏོང་། ལ་ལ་འཕྲ་མའི་དབྱེན་འཇུག ། ལ་ལ་ནི་བསླུ་བའི་ཚུལ་སྟོན། ལ་ལ་ནི་
ཉམ་སོད་གྱི་བྱིན་གནོན། ལ་ལ་ནི་མཚོན་དབལ་གྱི་ངར་འབེབ། ལ་ལ་སྦོད་གཏོང་གི་
ལས་བྱེད་ཅིང་། མི་དགེ་བ་སྣ་ཚོགས་སྟོན་ནོ། །དེ་ནས་དབལ་གསས་དྲག་པོ་འཁྲོས་
པའི་རྫུ་འཕྲུལ་གྱི། ལས་ཀྱི་ཐིག་ལེ་སྒྱུ་འཕྲུལ་གསང་བའི། ཏིང་ངེ་འཛིན་ལ་མངོན་
པར་བཞེངས་ནས། མཐིང་ནག་དབུ་དགུ་རྔམ་པའི་ཞལ་ནས། ཟིལ་གནོན་དྲག་པོ་
གསང་བའི་འཛབ་འདི་གསུངས་སོ། །བསྭོ་ཨོ་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་
ཐུན། ཨ་མ་མ་ཧ་ལ་རཾ་ཛ་ཐུན་བྷོ་ཐུན་བྷོ། ཨ་དཀར་ཧ་ལ་ཐུན་བྷོ། ཉེ་ལོ་མན་ཏྲ་
ཐུན་བྷོ། ཛ་ཛ་རམ་ནི་ཐུན་བྷོ། ཁ་ཁ་མུ་ཁ་ཐུན་བྷོ། ཞེས་དྲག་པོའི་སྒྲ་བསྒྲག་ནས་
བརྗོད་པས། ཉེ་ལོ་སྔགས་ཀྱི་འོད་ཟེར་གྱི། མ་མོ་རྣམས་ཀྱི་སྲོག་ཕྲོལ། ཐིག་ལེ་གསང་
77

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བའི་མདང་འབྱིན། དབྱིངས་ཡེ་ཤེས་ཀྱི་མ་མོ་རྒྱུད་ལ་བརྟེན། མཁའ་ཀློང་རྫུ་འཕྲུལ་གྱི་
མ་མོ་སྐུ་ལ་བརྟེན། སྤྲུལ་པ་ལས་ཀྱི་མ་མོ་སྟོབས་ཀྱི་གཟེར། འཇིག་རྟེན་བཀའ་ཉན་གྱི་
མ་མོ་གདན་དུ་མནན་ནས། བཀའ་ནན་གཅིག་སུ་བཅུག །ཐིག་ལེ་གསང་བའི་
དབང་མཆོག་བསྐུར་ནས། གསས་མཁར་གཉེན་པོ་དེའི་ཕྱི་རིམ་དུ་བཀོད་དོ། །གྱད་
དང་རྒྱལ་པོ་རྣམས་ནི། ཕྱིའི་ཁྱམས་ལ་བཀའ་སྡོད་ཅིང་གནས་སོ། །གཞན་ཀྱང་མོ་
བདུད་མ་མོའི་ཚོགས་རྣམས། བརྒྱལ་བ་དང་། རེངས་བ་དང་། གན་པ་དང༌།
འབུག་པ་དང༌། སྙིང་གས་པ་དང༌། ལྷུ་གྲུམ་པ་དང་། བྱེད་པ་དང་། འདར་བ་དང་།
མྱོས་པར་གྱུར་ཏེ། ཐམས་ཅད་དབང་དུ་བསྡུས་སོ། །གདུག་པའི་སྲིན་མོ་གཉིས་
བསྒྲལ་ནས། ཕུང་པོ་ལ་རྒྱུ་རང་སྒྲོལ་དུ་མཛད་ཅིང༌། དམ་རྫས་བདུད་རྩིའི་དམར་
མཆོད་དུ་བྱིན་གྱིས་བརླབས་ཏེ། སྲིན་མོ་བསྒྲལ་བའི་ཐོད་པ་ལ། དབྱིངས་ནས་འབོད་
པའི་སྒྲ་དབྱངས་བྱས། ལྟག་སྤྲོད་རྔ་ཆེན་དེ་ནས་བསྲིད། སྲིན་མོ་བསྒྲལ་བའི་ཅོ་ཏོ་ལ།
དབལ་མོ་འགྱེད་པའི་ལྷབ་ལྷུབ་བྱས། བྷན་དྷ་ལྕང་ལོ་དེ་ནས་བསྲིད། སྲིན་མོ་བསྒྲལ་
བའི་བླ་རྐང་ལ། ཐུགས་དམ་བསྐུལ་བའི་རྒྱུན་ལམ་བྱས། རྐང་དུང་གླིང་བུ་དེ་ནས་
བསྲིད། སྲིན་མོ་བསྒྲལ་བའི་དྲི་ངད་ལ། མངོན་སྤྱན་དྲངས་བའི་ཤུལ་མཚོན་བྱས།
ཚིལ་ཆེན་གསུར་དུད་དེ་ནས་བསྲིད། སྲིན་མོ་བསྒྲལ་བའི་ཙི་ཏ་ལ། མ་ཛ་བྷོའི་ཡི་གེ་
བྲིས། ཐུགས་ཀྱི་དམ་རྫས་དེ་ནས་བསྲིད། སྲིན་མོ་བསྒྲལ་བའི་ལྤགས་པ་ལ། བརྗིད་
པའི་རྒྱན་ཆ་སྣ་ཚོགས་བྱས། ཞིང་ཆེན་གུར་གྱི་བླ་བྲེ་དང་། ཞིང་ཆུང་རྒྱལ་མཚན་དེ་
ནས་བསྲིད། སྲིན་མོ་བསྒྲལ་བའི་གློ་བ་ལ། ཐུགས་དམ་བསྐང་བའི་རྫས་སུ་བྱས།
དབལ་གྱི་གཏོར་མ་དེ་ནས་བསྲིད། སྲིན་མོ་བསྒྲལ་བའི་སྲོག་རྩ་ལ། སྐུ་སྲོག་མི་འགྱུར་
རྟེན་མ་བྱས། སྦ་གར་སྐུ་རྟེན་དེ་ནས་བསྲིད། སྲིན་མོ་བསྒྲལ་བའི་སྲོག་ཁྲག་ལ།
ཐུགས་དམ་མཉེས་པའི་རག་ཏ་བྱས། དམར་གྱི་ཨ་རྒ་དེ་ནས་བསྲིད། སྲིན་མོ་བསྒྲལ་
78

རྒྱུད་སྡེ། དབལ་གསང་འདུས་དོན་གྱི་རྒྱུད།
བའི་མཆིན་པ་ལ། འཕྲ་མེན་རྫས་ཀྱི་བུམ་པ་བྱས། ཐུགས་དམ་གའུ་དེ་ནས་བསྲིད།
སྲིན་མོ་བསྒྲལ་བའི་མཆིན་དྲི་ལ། ལྷབ་ལྷུབ་རྒྱན་གྱི་ཆུན་པོ་བྱས། དར་ཚོན་སྣ་ལྔ་དེ་
ནས་བསྲིད། སྲིན་མོ་བསྒྲལ་བའི་མཚེར་པ་ལས། ཨར་མོ་ལི་ཀའི་རྡོ་ལེབ་བྱས། སྲོག་
གི་བླ་རྡོ་དེ་ནས་བསྲིད། སྲིན་མོ་བསྒྲལ་བའི་ཕོ་བ་ལ། ཟངས་ཀྱི་གཟར་བུ་ཡུ་རིང་
བྱས། འབུལ་བའི་གཟེད་ཞལ་དེ་ནས་བསྲིད། སྲིན་མོ་བསྒྲལ་བའི་ཨག་ཙེ་ལ། དགྲ་
བགེགས་བསྒྲལ་བའི་ཐུན་ཁུང་བྱས། འབྲུབ་ཁང་ནག་པོ་དེ་ནས་བསྲིད། སྲིན་མོ་
བསྒྲལ་བའི་ཨོག་ཁོང་ལ། རི་རབ་གོ་ཟློག་འཁོར་ལོ་བྱས། སྲུང་ཟློག་བསད་པ་དེ་ནས་
བསྲིད། སྲིན་པོ་བསྒྲལ་བའི་ལག་ངར་ལ། མཆོག་ཆེན་འདེབས་པའི་ཕྱག་ཆ་བྱས།
ཞིང་གི་མཆོག་ཕུར་དེ་ནས་བསྲིད། སྲིན་མོ་བསྒྲལ་བའི་སོར་མོ་ལ། གདུག་པའི་
མཚོན་ཆ་སྣ་ཚོགས་བྱས། དབལ་མོའི་ཕྱག་ཆ་དེ་ནས་བསྲིད། སྲིན་མོ་བསྒྲལ་བའི་རྒྱུ་
ལོང་ལ། བྱད་ཐག་ནད་ཀྱི་རྐྱལ་པ་བྱས། ཐང་མོའི་ཕྱག་ཆ་དེ་ནས་བསྲིད། སྲིན་མོ་
བསྒྲལ་བའི་ཤ་ཁྲག་ལ། དབལ་མོའི་དགྱེས་པའི་ལོངས་སྤྱོད་དང་། ཚོགས་ཆེན་མཆོད་
པའི་ཡོ་བྱད་དུ་བསྲིད་དེ། དམ་རྫས་བདུད་རྩིའི་མཉེས་མཆོད་དུ་བྱུང་ངོ༌། །དེ་ལྟར་
མོ་བདུད་ཀྱི་ཆོ་འཕྲུལ་མ་ལུས་པ་བཟློག་ཅིང་། གསས་མཁར་གསང་བའི་དོན་ལ་
བཀོད་དོ། །ལྷ་མེན་གཡེན་ཁམས་ཀྱི་གདུག་པ་བརྟུལ་ནས། བསྟན་པ་སྲུང་བའི་
གཉེར་དུ་བསྐོས་སོ། །སྲིད་པ་གསུམ་པོ་ཡང་། ཡ་ང་སྐྱི་འཇིགས་གིས་སྡུག་བསྔལ་
ལས་དབུགས་ཕྱུང་ཞིང་། ཞི་བདེ་མཉམ་པའི་ཆ་ལ་གནས་སོ། །གསས་མཁར་རིན་པོ་
ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། དྲེགས་པ་ཕོ་མོ་བཏུལ་བ་
དང་། སྔགས་ཀྱི་འབྱུང་སྲིད་ཀྱི་ལེའུ་སྟེ་དྲུག་པའོ། ། །
༧ དུས་དེ་ཙམ་ན། སྟོན་པ་ཀུན་ཏུ་བཟང་པོ་ཉིད། བཞི་བཅུ་རྩ་ལྔ་ཐེག་པའི་ཡང་
གོང་། རང་བཞིན་མི་འགྱུར་དབྱིངས་ཀྱི་གསས་མཁར་ནས། ཐུགས་ཞི་བའི་ངང་ལ་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བཞུགས་ཀྱང་། སྐུ་འབར་བ་ཁྲོ་བོའི་ཆ་ལུགས་སུ་བསྟན་ནས། ལོག་པའི་སྣང་བ་མི་
སྣང་བར་བྱ་བའི་ཕྱིར་དུ། སྐལ་པ་མེ་ལྟར་འབར་བའི་གསས་མཁར། དབང་ཆེན་
གཞལ་ཡས་འབར་བའི་ཕོ་བྲང་བསྟན་ནས། སྐུ་དབལ་གསས་རྔམ་པའི་རང་བཞིན།
གསུང་ལྷ་རྒོད་ཐོག་པའི་གདང་ངར། ཐུགས་མཁའ་འགྱིང་ཁྲོ་བོའི་བརྣགས་པ་རུ་
བཞུགས་ཏེ། དེ་ལ་འཁོར་དུ་གཏོགས་པ་དབྱིངས་ཀྱི་ཡུམ་རྣམས་དང་། གསས་ཆེན་
རུ་བཞི་དང༌། འབྱུང་བའི་ཡུམ་བཞི་དང་། ཧ་ལ་ཡབ་བརྒྱད་དང༌། ཧེ་ཤག་ཡུམ་
བརྒྱད་དང༌། རྔམ་པ་ཡབ་བཞི་དང་། སྒོ་མ་ཡུམ་བཞི་དང༌། སྤྲུལ་པའི་སྡེ་གསུམ་
དང༌། གྱད་དམག་རྒྱལ་ཆེན་དང༌། གཞན་ཡང་འཆི་མེད་གཙུག་ཕུད་དང་། འཕྲུལ་
གཤེན་སྣང་ལྡན་དང་། བཟང་ཟ་རིང་བཙུན་དང་། གསང་བ་འདུས་པ་དང་། ལྷ་མོ་
བསེན་ཐུབ་མ་དང༌། ཀུན་སྣང་གསལ་མ་དང་། སྟག་ལ་མེ་འབར་དང༌། ལྷ་ཀུ་བྱི་
མང་ཀེ་དང་། ཚངས་པ་ཆེན་པོ་དང༌། ལྷ་མོ་ཡིད་བཞིན་མ་ལ་སོགས། སྤྲུལ་པའི་
འཁོར་དང་། མྱུར་མགྱོགས་ཀྱི་འཁོར་དང་། དྲག་རྩལ་གྱི་འཁོར་དང༌། ཆོ་འཕྲུལ་གྱི་
འཁོར་དང་། ཉན་འཁོར་དང་། སྡུད་འཁོར་དང་། ཞུ་བའི་འཁོར་རྣམས་ཀྱིས་བསྐོར་
ནས་ཐབས་གཅིག་ཏུ་བཞུགས་སོ། །དེའི་དུས་དེའི་ཚེ་ན། དབལ་ཆེན་པོ་ཉིད་ཀྱི་ལོག་
པའི་སྣང་བ་མི་སྣང་བར་མཛད་ནས། སེམས་ཅན་རྣམས་ཀྱི་དོན་དུ། སྒྱུ་འཕྲུལ་དྲ་བ་
གཡུང་དྲུང་གསང་བའི་རྒྱུད་བཤད་པར་དགོངས་ནས། ཞི་ཁྲོ་སྒྱུ་འཕྲུལ་ཆེན་པོ་
སྙོམས་འཇུག་རོལ་པའི་ཏིང་ངེ་འཛིན་ལས། མངོན་པར་བཞེངས་ནས། འོད་ཟེར་སྤྲོ་
བ་མཛད་དེ། སྐུ་དབུའི་གཙུག་རུམ་དང༌། ལྗགས་ཀྱི་ངར་གོང་དང་། ཐུགས་ཀྱི་དང་
གོང་དང༌། ལྟེ་བའི་ཀློང་རུམ་དང་། གསང་བའི་མཁའ་དང༌། གསང་གཤང་གི་
གནས་རྣམས་ནས། འོད་ཟེར་ཁ་དོག་རྣམ་པ་དྲུག་ཏུ་འཕྲོས་བས། སྟོང་གསུམ་གྱི་
སྟོང་ཆེན་པོ་འཇིག་རྟེན་གྱི་ཁམས། རབ་འབྱམས་དཔག་ཏུ་མེད་པ། ནམ་མཁའི་ཁྱབ་
80.

རྒྱུད་སྡེ། དབལ་གསང་འདུས་དོན་གྱི་རྒྱུད།
ཚད་དུ་སྤྲོས་པས། སྣང་བ་ཆེན་པོའི་ཡོངས་སུ་ཁྱབ་ཅིང་། གཡོ་བ་དང་། འགུལ་བ་
དང༌། མེར་བ་དང༌། ལྡེག་པ་དང་། ཐུག་པ་དང་། ཆེམ་པ་དུ་གྱུར་ཏེ། ནམ་མཁའ་
ལ་གསལ་བའི་འོད་ཡོངས་ལ་དྲོ་བ་མང་པོ་ཤར་རོ། །བར་སྣང་ལ་སྙན་པའི་སྒྲ་ཀུན་ཏུ་
ཚོར་བ་མང་པོ་གྲགས་སོ། །ས་གཞི་ལ་དགེ་ཞིང་འཕེལ་བའི་རྟགས་མང་པོ་བྱུང་ངོ༌། །
དེ་ལ་སེམས་ཅན་ལས་འཕྲོ་ཡོད་པ་རྣམས་ནི། དགེ་བའི་བག་ཆགས་སྣང་བའི་རྐྱེན་གྱི་
བསླང་ནས། ཤིན་ཏུ་ཡང་དགའ་ཞིང་སྤྲོ་བ་སྐྱེས་སོ། ། ལས་འཕྲོ་ཞན་པ་རྣམས་ནི།
སྡིག་པའི་བག་ཆགས་རྐྱེན་གྱིས་བསླང་ནས་དྲན་པས། རབ་ཏུ་ཡང་འཇིགས་ཤིང་
སྐྲག་གོ །དེ་ལ་འཁོར་རྣམས་ཀྱི་ནང་ནས། གཤེན་གསང་བ་འདུས་པ། རང་གི་
གདན་ལས་ལང་ནས། ལྷ་རྫས་ཀྱི་མཆོད་པ། མེ་ཏོག་དང་། འཕྲེང་བ་དང་། བྱུག་པ་
དང་། བླ་རི་དང་། རྒྱལ་མཚན་དང་། རྟ་དང༌། གླང་པོ་དང་། མ་ཧེ་དང་། ཁྱུང་
མཆོག་དང༌། གར་དང་། རོལ་མོ་དང་། བཙུན་མོ་དང༌། སྲས་དང་། འཁོར་དུ་
བཅས་ནས་ཕུལ་ཏེ། ཞུས་སམ་གསོལ་བ། ཀྱེ་ཐུགས་རྗེའི་མངའ་བདག་འདྲེན་པ་ཀུན་
གྱི་གཙོ། བདེར་གཤེགས་མ་ལུས་རྒྱལ་བ་འདུས་པའི་སྐུ། ཞི་བའི་ངང་ལས་འཁྲོས་
པའི་དབལ་འབར་བས། ལྷ་གསས་བགེགས་ཀྱི་རྩོད་པ་ཟློག་མཛད་ཅིང་། སྣང་བའི་
འོད་ཀྱི་འཇིག་རྟེན་གསུམ་པོ་དག །རབ་ཏུ་འགེགས་ཞིང་རྣམ་པར་གཡོ་བ་ཡིས།
བག་ལ་ཉལ་བ་གཏིང་ནས་འབྱིན་མཛད་པ། དབང་དྲག་འབར་བའི་རྒྱལ་པོ་ཁྱོད་
ཉིད་བགྱི། ཞེས་ཞུས་སོ། །དེ་ལ་དབལ་ཆེན་པོས། སྒྱུ་འཕྲུལ་གསང་བའི་དོན་ལ་
དགོངས་ཏེ། བཀའ་སྩལ་པ། འཁོར་བའི་སེམས་ཅན་མ་རིག་ལས་ཀྱི་འཁོར། སྐྱེ་བཞི་
རྒྱུད་ལྔ་རིགས་དྲུག་སྡུག་བསྔལ་སྦྱང་། ཐར་ལམ་མ་ཐོབ་བསྟན་པའི་སླད་ན་ལུས།
འཇིག་རྟེན་གསུམ་པོ་ཉིད་ནི་གནས་པ་ཀུན། བྱམས་པའི་ལས་སྤངས་ཞེ་སྡང་ལས་ལ་
སྤྱོད། བསད་བཅད་བརྡུང་བརྡེགས་བརྣག་པའི་རྣམ་སྨིན་གྱི། བསགས་པའི་འབྲས་

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བུ་ཞེ་སྡང་དམྱལ་བར་སྨིན། ཚ་གྲང་བཅད་གཏུབ་གཏན་དུ་ཐར་མེད་སྦྱོང་། ངན་
སོང་གནས་ངན་བརྒྱུད་པ་སྙིང་རེ་རྗེ། བདག་གཞན་གཉིས་མེད་དོན་དང་རྒྱང་ཐག་
རིང་། གཡུང་དྲུང་གསང་བའི་སྤྱོད་པ་འདི་མཐོང་ན། ཉོན་མོངས་འཁྲུལ་པས་རང་
སྣང་དགྲ་རུ་ལང་། ཕ་རོལ་ཡུལ་རྣམས་ཞེ་སྡང་ཅན་དུ་མཐོང་། དེ་ཚེ་བྱམས་པའི་ཡེ་
ཤེས་བག་ལ་ཞ། བག་ལ་ཉལ་བ་དབྱིངས་སུ་བསྒྲལ་བའི་ཕྱིར། ཞེ་སྡང་གཉེན་པོར་ཞེ་
སྡང་ལྷ་བཞེངས་པ། ཞེ་སྡང་ཆེན་པོ་དབལ་གྱི་ཁྲོ་བོར་འཁྲོས། ཞེ་སྡང་འཁོར་བ་རྩད་
ནས་བཅད་པར་བྱེད། ཐུགས་ཉིད་མི་བཟད་ཞི་བའི་རང་བཞིན་ལ། ཐུགས་རྗེ་མི་
བཟད་འཁྲོས་པའི་རྟགས་སྟོན་ཅིང༌། ཐབས་དང་རྫུ་འཕྲུལ་སྤྱོད་པ་འདི་ལྟ་བུ།
དམྱལ་བའི་སྡུག་བསྔལ་གཞོམ་པའི་དོན་ཆེད་དོ། །དེའི་ཕྱིར་ན་འཁོར་དུ་གཏོགས་པ་
ཀུན། གཡུང་དྲུང་གསང་བའི་སྤྱོད་པ་འདི་ལ་སྤྱོད། གཡུང་དྲུང་གསང་བའི་ལྟ་བ་
འདི་ལ་ལྟོས། གཡུང་དྲུང་གསང་བའི་སྒོམ་པ་འདི་ལ་སྒོམ། གཡུང་དྲུང་གསང་བའི་
དམ་ལ་གནས་པར་གྱིས། གཡུང་དྲུང་གསང་བའི་འབྲས་བུ་ཆུད་མི་ཟ། བླ་མེད་
གཡུང་དྲུང་སྙིང་པོ་འདི་དག་གིས། བྱམས་པའི་སྟོབས་སྐྱེད་དེ་བཞིན་ཞིང་ཁམས་གཡོ།
ལྷ་སྐུ་རིགས་སྟོབས་ཡེ་ཤེས་སྤྱན་དང་ལྡན། འདི་ཉིད་འདིའི་དོན་རྣམས་མཐར་ཕྱིན་
འགྱུར། གང་ཞིག་འཇིག་རྟེན་གསུམ་ན་གནས་པ་ཀུན། ཡེ་ཤེས་དོན་སྤངས་གཏི་མུག་
ལས་ལ་སྤྱོད། མ་རིག་ལས་དབང་བརྣགས་པའི་རྣམ་སྨིན་གྱིས། བསགས་པའི་འབྲས་
བུ་བྱོལ་སོང་རྒྱུ་རུ་སྨིན། གླེན་ལྐུགས་མྱོས་པའི་སྡུག་བསྔལ་གཏན་དུ་སྦྱོང་། མ་རིག་
གནས་ངན་བརྒྱུད་པ་སྙིང་རེ་རྗེ། མ་སྒྲིབ་ཡེ་ཤེས་དོན་དང་རྒྱང་ཐག་རིང༌། གཡུང་
དྲུང་གསང་བའི་སྤྱོད་པ་འདི་མཐོང་ན། ཉོན་མོངས་འཁྲུལ་པས་རང་སྣང་དགྲ་རུ་
ལང་། ཕ་རོལ་ཡུལ་རྣམས་གཏི་མུག་ཅན་དུ་མཐོང་། དེ་ཚེ་ལྷག་མཐོང་ཡེ་ཤེས་བག་
ལ་ཞ། བག་ལ་ཉལ་བ་དབྱིངས་སུ་བསྒྲལ་བའི་ཕྱིར། གཏི་མུག་གཉེན་པོར་གཏི་མུག་
82

རྒྱུད་སྡེ། དབལ་གསང་འདུས་དོན་གྱི་རྒྱུད།
ལྷ་བཞེངས་པ། གཏི་མུག་ཆེན་པོ་དབལ་གྱི་ཁྲོ་བོར་འཁྲོས། གཏི་མུག་འཁོར་བ་རྩད་
ནས་གཅོད་པར་བྱེད། ཡེ་ཤེས་མི་བཟད་ཞི་བའི་རང་བཞིན་ལ། གཏི་མུག་མི་བཟད་
འཁྲོས་པའི་རྟགས་སྟོན་ཞིང་། ཐབས་དང་རྫུ་འཕྲུལ་སྤྱོད་པ་འདི་ལྟ་བུ། བྱོལ་སོང་
སྡུག་བསྔལ་གཞོམ་པའི་དོན་ཆེད་དོ། །དེ་ཡི་ཕྱིར་ན་འཁོར་དུ་གཏོགས་པ་ཀུན། བླ་
མེད་གཡུང་དྲུང་སྙིང་པོ་འདི་དག་སྤྱོད། གཡུང་དྲུང་གསང་བའི་ལྟ་བ་འདི་ལ་ལྟོས།
གཡུང་དྲུང་གསང་བའི་སྒོམ་པ་འདི་ལ་སྒོམ། གཡུང་དྲུང་གསང་བའི་དམ་ལ་གནས་
པར་གྱིས། གཡུང་དྲུང་གསང་བའི་འབྲས་བུ་ཆུད་མི་ཟ། བླ་མེད་གཡུང་དྲུང་སྙིང་པོ་
འདི་དག་གིས། འགྱུར་མེད་སྟོབས་བསྐྱེད་གཡུང་དྲུང་ཞིང་ཁམས་གཡོ། ལྷ་སྐུ་རིགས་
སྟོབས་ཡེ་ཤེས་སྤྱན་དང་ལྡན། འདི་ཉིད་འདི་ཡི་དོན་རྣམས་མཐར་ཕྱིན་འགྱུར། གང་
ཞིག་འཇིག་རྟེན་གསུམ་ན་གནས་པ་ཀུན། ཞི་བའི་དོན་སྤང་ང་རྒྱལ་ལས་ལ་སྤྱོད།
རང་ཆེ་གྱོང་ཁེང་བརྣགས་པའི་རྣམ་སྨིན་གྱིས། བསགས་པའི་འབྲས་བུ་ལྷ་མེན་རྒྱུ་རུ་
སྨིན། འཐབ་རྩོད་གསད་གཅད་གཏན་དུ་ཐར་མེད་སྦྱོང་། གཡེན་ཁམས་གནས་ངན་
བརྒྱུད་པ་སྙིང་རེ་རྗེ། མཉམ་པ་ཆེན་པོའི་དོན་དང་རྒྱང་ཐག་རིང་། གཡུང་དྲུང་
གསང་བའི་སྤྱོད་པ་འདི་མཐོང་ན། ཉོན་མོངས་འཁྲུལ་པའི་རང་སྣང་དགྲ་རུ་ལོང་།
ཕ་རོལ་ཡུལ་རྣམས་ང་རྒྱལ་ཅན་དུ་མཐོང་། དེ་ཚེ་མཉམ་པའི་ཡེ་ཤེས་བག་ལ་ཞ།
བག་ལ་ཉལ་བ་དབྱིངས་སུ་བསྒྲལ་བའི་ཕྱིར། ང་རྒྱལ་གཉེན་པོ་ང་རྒྱལ་ལྷ་བཞེངས་པ།
ང་རྒྱལ་ཆེན་པོ་དབལ་གྱི་ཁྲོ་བོར་འཁྲོས། ང་རྒྱལ་འཁོར་བ་རྩད་ནས་གཅད་པར་བྱེད།
ཞི་བ་མི་བཟད་ངང་གི་རང་བཞིན་ལ། ང་རྒྱལ་མི་བཟད་འཁྲོས་པའི་རྟགས་སྟོན་ཞིང་།
ཐབས་དང་རྫུ་འཕྲུལ་སྤྱོད་པ་འདི་ལྟ་བུ། འཐབ་རྩོད་སྡུག་བསྔལ་གཞོམ་པའི་དོན་
ཆེད་དོ། །དེའི་ཕྱིར་ན་འཁོར་དུ་གཏོགས་པ་ཀུན། གཡུང་དྲུང་གསང་བའི་སྤྱོད་པ་
འདི་ལ་སྤྱོད། གཡུང་དྲུང་གསང་བའི་ལྟ་བ་འདི་ལ་ལྟོས། གཡུང་དྲུང་གསང་བའི་
83

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྒོམ་པ་འདི་ལ་སྒོམ། གཡུང་དྲུང་གསང་བའི་དམ་ལ་གནས་པར་གྱིས། གཡུང་དྲུང་
གསང་བའི་འབྲས་བུ་ཆུད་མི་ཟ། བླ་མེད་གཡུང་དྲུང་སྙིང་པོ་འདི་དག་གིས། ཞི་བའི་
སྟོབས་བསྐྱེད་མཉམ་པའི་ཞིང་ཁམས་གཡོ། ལྷ་སྐུ་རིགས་སྟོབས་ཡེ་ཤེས་སྤྱན་དང་
ལྡན། འདི་ཉིད་འདིའི་དོན་རྣམས་མཐར་ཕྱིན་འགྱུར། གང་ཞིག་འཇིག་རྟེན་གསུམ་
ན་གནས་པ་ཀུན། སྦྱིན་པའི་དོན་སྤངས་འདོད་ཆགས་ལས་ལ་སྤྱོད། འཁོར་ཆགས་
སྲིད་ལེན་བརྣགས་པའི་རྣམ་སྨིན་གྱིས། བསགས་པའི་འབྲས་བུ་ཡི་དྭགས་རྒྱུ་རུ་སྨིན།
འདོད་སྲིད་སྡུག་བསྔལ་གཏན་དུ་ཐར་མེད་སྦྱོང་། བཀྲེས་སྐོམས་གནས་ངན་བརྒྱུད་
པ་སྙིང་རེ་རྗེ། ཆགས་མེད་བདེ་བའི་དོན་དང་རྒྱང་ཐག་རིང་། གཡུང་དྲུང་གསང་
བའི་སྤྱོད་པ་འདི་མཐོང་ན། ཉོན་མོངས་འཁྲུལ་པ་རང་སྣང་དགྲ་རུ་ལང་། ཕ་རོལ་
ཡུལ་རྣམས་འདོད་ཆགས་ཅན་དུ་མཐོང་། དེ་ཚེ་སོར་རྟོགས་ཡེ་ཤེས་བག་ལ་ཞ། བག་
ལ་ཉལ་བ་དབྱིངས་སུ་བསྒྲལ་བའི་ཕྱིར། འདོད་ཆགས་གཉེན་པོ་འདོད་ཆགས་ལྷ་
བཞེངས་པ། འདོད་ཆགས་ཆེན་པོ་དབལ་གྱི་ཁྲོ་བོར་འཁྲོས། འདོད་ཆགས་འཁོར་བ་
རྩད་ནས་བཅད་པའི་ཕྱིར། སྦྱིན་པ་མི་བཟད་ཞི་བའི་རང་བཞིན་ལ། འདོད་ཆགས་
མི་བཟད་འཁྲོས་པའི་རྟགས་སྟོན་ཞིང་། ཐབས་དང་རྫུ་འཕྲུལ་སྤྱོད་པ་འདི་ལྟ་བུ། ཡི་
དྭགས་སྡུག་བསྔལ་གཞོམ་པའི་དོན་ཆེད་དོ། །དེའི་ཕྱིར་ན་འཁོར་དུ་གཏོགས་པ་ཀུན།
གཡུང་དྲུང་གསང་བའི་སྤྱོད་པ་འདི་ལ་སྤྱོད། གཡུང་དྲུང་གསང་བའི་ལྟ་བ་འདི་ལ་
ལྟོས། གཡུང་དྲུང་གསང་བའི་སྒོམ་པ་འདི་ལ་སྒོམ། གཡུང་དྲུང་གསང་བའི་དམ་ལ་
གནས་པར་གྱིས། གཡུང་དྲུང་གསང་བའི་འབྲས་བུ་ཆུད་མི་ཟ། བླ་མེད་གཡུང་དྲུང་
སྙིང་པོ་འདི་དག་གིས། སྦྱིན་པའི་སྟོབས་བསྐྱེད་དག་པའི་ཞིང་ཁམས་གཡོ། ལྷ་སྐུ་
རིགས་སྟོབས་ཡེ་ཤེས་སྤྱན་དང་ལྡན། འདི་ཉིད་འདིའི་དོན་རྣམས་མཐར་ཕྱིན་འགྱུར།
གང་ཞིག་འཇིག་རྟེན་གསུམ་ན་གནས་པ་ཀུན། ཡངས་པའི་དོན་སྤང་ཕྲག་དོག་ལས་
84

རྒྱུད་སྡེ། དབལ་གསང་འདུས་དོན་གྱི་རྒྱུད།
ལ་སྤྱོད། བདག་བསྟོད་གཞན་སྨད་བརྣག་པའི་རྣམ་སྨིན་གྱིས། བསགས་པའི་འབྲས་
བུ་མཐའ་འཁོབ་མི་རུ་སྨིན། བྲེལ་ཕོངས་འདོད་པའི་སྡུག་བསྔལ་གཏན་དུ་སྦྱོང་། མ་
དག་གནས་ངན་བརྒྱུད་པ་སྙིང་རེ་རྗེ། ཡངས་པ་ཆེན་པོའི་དོན་དང་རྒྱང་ཐག་རིང༌།
གཡུང་དྲུང་གསང་བའི་སྤྱོད་པ་འདི་མཐོང་ནས། ཉོན་མོངས་འཁྲུལ་པ་རང་སྣང་
དགྲ་རུ་ལང་། ཕ་རོལ་ཡུལ་རྣམས་ཕྲག་དོག་ཅན་དུ་མཐོང་། དེ་ཚེ་བྱ་གྲུབ་ཡེ་ཤེས་
བག་ལ་ཞ། བག་ལ་ཉལ་བ་དབྱིངས་སུ་བསྒྲལ་བའི་ཕྱིར། ཕྲག་དོག་གཉེན་པོར་ཕྲག་
དོག་ལྷ་བཞེངས་པ། ཕྲག་དོག་ཆེན་པོ་དབལ་གྱི་ཁྲོ་བོར་འཁྲོས། ཕྲག་དོག་འཁོར་བ་
རྩད་ནས་བཅད་པ་བྱེད། ཡངས་པ་མི་བཟད་ཞི་བའི་རང་བཞིན་ལ། ཕྲག་དོག་མི་
བཟད་འཁྲོས་པའི་རྟགས་སྟོན་ཞིང་། ཐབས་དང་རྫུ་འཕྲུལ་སྤྱོད་པ་འདི་ལྟ་བུ། བྲེལ་
ཕོངས་སྡུག་བསྔལ་གཞོམ་པའི་དོན་ཆེད་དོ། །དེའི་ཕྱིར་ན་འཁོར་དུ་གཏོགས་པ་ཀུན།
གཡུང་དྲུང་གསང་བའི་སྤྱོད་པ་འདི་ལ་སྤྱོད། གཡུང་དྲུང་གསང་བའི་ལྟ་བ་འདི་ལ་
ལྟོས། གཡུང་དྲུང་གསང་བའི་སྒོམ་པ་འདི་ལ་སྒོམ། གཡུང་དྲུང་གསང་བའི་དམ་ལ་
གནས་པར་གྱིས། གཡུང་དྲུང་གསང་བའི་འབྲས་བུ་ཆུད་མི་ཟ། བླ་མེད་གཡུང་དྲུང་
སྙིང་པོ་འདི་དག་གིས། ཡངས་པའི་སྟོབས་བསྐྱེད་ལས་ཀྱི་ཞིང་ཁམས་གཡོ། ལྷ་སྐུ་
རིགས་སྟོབས་ཡེ་ཤེས་སྤྱན་དང་ལྡན། འདི་ཉིད་འདིའི་དོན་རྣམས་མཐར་ཕྱིན་འགྱུར།
གང་ཞིག་འཇིག་རྟེན་གསུམ་ན་གནས་པ་ཀུན། སྒྱུ་མའི་དོན་སྤང་ཚོགས་བརྒྱད་ཡུལ་
ལ་སྤྱོད། འདོད་ཡོན་བཞེན་བཏབ་བརྣག་པའི་རྣམ་སྨིན་གྱིས། བསགས་པའི་འབྲས་
བུ་སྡུག་བསྔལ་རྒྱུ་རུ་སྨིན། རྒྱུ་དྲུག་གནས་སུ་ཉོན་མོངས་གཏན་དུ་སྦྱོངས། ངན་སོང་
འཁོར་བར་འཁྱམས་པ་སྙིང་རེ་རྗེ། ཆགས་པ་མེད་པའི་དོན་དང་རྒྱང་ཐག་རིང་།
གཡུང་དྲུང་གསང་བའི་སྤྱོད་པ་འདི་མཐོང་ན། ཉོན་མོངས་འཁྲུལ་པས་རང་སྣང་
དགྲ་རུ་ལོང་། ཕ་རོལ་ཡུལ་རྣམས་སྲིད་ལེན་ཅན་དུ་མཐོང་། དེ་ཚེ་རིག་པའི་ཡེ་ཤེས་
86

གསུང་རབ་སྒོ་མཛོད་རིན་པོ་ཆེའི་གླེགས་བམ། 119119
བག་ལ་ཞ། བག་ལ་ཉལ་བ་དབྱིངས་སུ་བསྒྲལ་བའི་ཕྱིར། སྲིད་པའི་གཉེན་པོར་ལེན་
པའི་ལྷ་བཞེངས་པ། སྲིད་པ་ཆེན་པོ་རིག་པའི་ཁྲོ་བོར་འཁྲོས། སྲིད་ལེན་འཁོར་བ་
རྩད་ནས་བཅད་པའི་ཕྱིར། ཚོགས་བརྒྱད་མི་བཟད་ཞི་བའི་རང་བཞིན་ལ། རྔམ་
གཏུམ་མི་བཟད་འཁྲོས་པའི་རྟགས་སྟོན་ཞིང་། ཐབས་དང་རྫུ་འཕྲུལ་སྤྱོད་པ་འདི་ལྟ་
བུ། ཡུལ་བརྒྱད་སྡུག་བསྔལ་གཞོམ་པའི་དོན་ཆེད་དོ། །དེའི་ཕྱིར་ན་འཁོར་དུ་གཏོགས་
པ་ཀུན། གཡུང་དྲུང་གསང་བའི་སྤྱོད་པ་འདི་ལ་སྤྱོད། གཡུང་དྲུང་གསང་བའི་ལྟ་བ་
འདི་ལ་ལྟོས། གཡུང་དྲུང་གསང་བའི་སྒོམ་པ་འདི་ལ་སྒོམ། གཡུང་དྲུང་གསང་བའི་
དམ་ལ་གནས་པར་གྱིས། གཡུང་དྲུང་གསང་བའི་འབྲས་བུ་ཆུད་མི་ཟ། བླ་མེད་
གཡུང་དྲུང་སྙིང་པོ་འདི་དག་གིས། རྫུ་འཕྲུལ་སྟོབས་བསྐྱེད་རིག་པའི་ཞིང་ཁམས་གཡོ།
ལྷ་སྐུ་རིགས་སྟོབས་ཡེ་ཤེས་སྤྱན་དང་ལྡན། འདི་ཉིད་འདིའི་དོན་རྣམས་མཐར་ཕྱིན་
འགྱུར། གང་ཞིག་འཇིག་རྟེན་གསུམ་ན་གནས་པ་ཀུན། མྱང་འདས་དོན་སྤངས་
འཁོར་བའི་ལས་ལ་སྤྱོད། ཆགས་སྡང་ཉོན་མོངས་བརྣགས་པའི་རྣམ་སྨིན་གྱིས།
བསགས་པའི་འབྲས་བུ་སྐྱེ་བའི་རྒྱུ་རུ་སྨིན། རྒས་རྒུད་ན་ཚ་གཏན་དུ་ཐར་མེད་སྦྱོང་།
གཅིག་ནས་གཅིག་ཏུ་བརྒྱུད་པ་སྙིང་རེ་རྗེ། སྐྱེ་འགགས་གཉིས་མེད་དོན་དང་རྒྱང་
ཐག་རིང༌། གཡུང་དྲུང་གསང་བའི་སྤྱོད་པ་འདི་མཐོང་ན། ཉོན་མོངས་འཁྲུལ་པ་
རང་སྣང་དགྲ་རུ་ལང་། ཕ་རོལ་ཡུལ་རྣམས་སྐྱེ་འཕེལ་ཅན་དུ་མཐོང༌། དེ་ཚེ་སྐྱེ་མེད་
ཡེ་ཤེས་བག་ལ་ཞ། བག་ལ་ཉལ་བ་དབྱིངས་སུ་བསྒྲལ་བའི་ཕྱིར། སྐྱེ་བཞིའི་གཉེན་
པོར་འབྱུང་བཞིའི་ལྷ་བཞེངས་པ། སྐྱེ་བཞི་སྒོ་གཅོད་སྤྲུལ་པའི་ཁྲོ་བོར་འཁྲོས། སྐྱེ་རྒས་
ན་འཆི་རྩད་ནས་གཅོད་པར་བྱེད། ཡན་ལག་རྩ་གནས་ཞི་བའི་རང་བཞིན་ལ། རྫུ་
འཕྲུལ་སྟོབས་ཤུགས་འཁྲོས་པའི་རྟགས་སྟོན་ཞིང་། ཐབས་དང་རྫུ་འཕྲུལ་སྤྱོད་པ་འདི་
ལྟ་བུ། སྐྱེ་བཞི་སྡུག་བསྔལ་གཞོམ་པའི་དོན་ཆེད་དུ། དེའི་ཕྱིར་ན་འཁོར་དུ་གཏོགས་
86

རྒྱུད་སྡེ། དབལ་གསང་འདུས་དོན་གྱི་རྒྱུད།
པ་ཀུན། གཡུང་དྲུང་གསང་བའི་སྤྱོད་པ་འདི་ལ་སྤྱོད། གཡུང་དྲུང་གསང་བའི་ལྟ་བ་
འདི་ལ་ལྟོས། གཡུང་དྲུང་གསང་བའི་སྒོམ་པ་འདི་ལ་སྒོམ། གཡུང་དྲུང་གསང་བའི་
དམ་ལ་གནས་པར་གྱིས། གཡུང་དྲུང་གསང་བའི་འབྲས་བུ་ཆུད་མི་ཟ། བླ་མེད་
གཡུང་དྲུང་སྙིང་པོ་འདི་དག་གིས། སྟོབས་བཞིའི་སྟོབས་བསྐྱེད་འཕྲིན་ལས་ཞིང་
ཁམས་གཡོ། ལྷ་སྐུ་རིགས་སྟོབས་ཡེ་ཤེས་སྤྱན་དང་ལྡན། འདི་ཉིད་འདིའི་དོན་རྣམས་
མཐར་ཕྱིན་འགྱུར། དེ་ཕྱིར་གཡུང་དྲུང་གསང་སྤྱོད་དམ་པ་འདི། ཐེག་པའི་རྒྱལ་པོ་
མཆོག་གི་རྩ་བ་སྟེ། གཡུང་དྲུང་སྲོག་མཁར་འདི་ལ་དམ་ཆོས་ཤིག །དབྱིངས་ཤེས་
དབྱེར་མེད་དོན་དམ་འདི་ལ་ལྟོས། བལྟས་པས་མཐོང་མེད་དོན་ལ་མཉམ་པར་
བཞགས། འཁོར་འདས་དབྱེར་མེད་མ་བཅོས་མཉམ་པའི་ངང་། ཁྱབ་ཅིང་བདལ་པ་
ཡང་དོག་མེད་པར་གནས། མཁའ་དབྱིངས་ཡོངས་རྫོགས་ལྟ་བ་ཨེ་མ་ཧོ། ཐབས་
ཤེས་ཟུང་འབྲེལ་སྤྱོད་པ་འདི་ལ་སྤྱོད། སྤྱོད་པས་མ་གྲུབ་བྱ་བརྩལ་མེད་པར་བཞགས།
བྱར་མེད་ངང་དུ་ལྷ་དང་གསས་མཁར་སྦྲེལ། མ་འབྲེལ་མ་ཆད་སྒྱུ་འཕྲུལ་དྲྭ་བའི་ཕྱིར།
ལྷུན་གྲུབ་ཕྱག་རྒྱའི་སྤྱོད་པ་ཨེ་མ་ཧོ། མཁའ་ཀློང་དབྱེར་མེད་སྒོམ་པ་འདི་ལ་སྒོམ།
སྒོམ་པས་གོམས་མེད་མི་སྒོམ་འདི་ལ་བཞགས། བཞགས་པས་མི་གནས་ངང་ངམ་
ཤུགས་ལ་བརྟེན། བརྟན་པའི་མི་གཡོ་གཏིང་གསལ་གཉུག་མའི་རྒྱུན། མ་བཅོས་སྤྲོས་
བྲལ་སྒོམ་པ་ཨེ་མ་ཧོ། ཆགས་མེད་རྣམ་དག་དམ་ཚིག་འདི་ཀ་འཆང་། སྲུང་དང་མི་
སྲུང་དྲི་བྲལ་བྱང་ཆུབ་སེམས། སེམས་ཉིད་འདི་ལ་སྲུང་མཚམས་དྲི་མ་མེད། མེད་
བཞིན་ཡོངས་སུ་མི་འཛིན་སྤང་བླང་ཟད། བླང་དོར་བྲལ་བའི་དམ་ཚིག་ཨེ་མ་ཧོ། མ་
བརྩལ་ལྷུན་གྲུབ་སྙིང་པོའི་དོན་འདི་འཆང་། བརྩལ་བས་མི་འགྲུབ་འདོད་མེད་
ཤུགས་ལ་འབྱུང་། རང་འབྱུང་གདོད་ནས་དག་པའི་ངང་ཚུལ་ལས། མི་འགྲོ་མི་འོང་
ཉག་ཅིག་རིག་པའི་དབྱིངས། འབྲས་བུ་མཆོག་གི་དོན་དམ་ཨེ་མ་ཧོ། ལྟ་སྒོམ་སྤྱོད་
87

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འབྲས་དོན་དམ་མཐར་ཐུག་གིས། སྤྱི་སྤུངས་ཕུན་ཚོགས་གསས་མཁར་རིན་པོ་ཆེ། སྐུ་
གསུང་ཐུགས་ཀྱི་བརྣགས་པ་མཐར་དབྱུང་བ། གཡུང་དྲུང་ཡོངས་སུ་རྫོགས་པའི་ལས་
འདི་ལ། ལྟ་བས་འཕྱང་བཅད་དམ་ཚིག་གཞི་རྩ་བཟུང་། སྒོམ་པས་མདོར་བསྡུས་
སྤྱོད་པས་ལ་དོར་ཞིང་། འཕྲིན་ལས་ཚག་བསྡམ་འབྲས་བུ་མཐར་དབྱུང་བ། སྒྱུ་
འཕྲུལ་དྲྭ་བ་གསང་བའི་དོན་དམ་ཡིན། ཞེས་གསུངས་སོ། །གསས་མཁར་རིན་པོ་ཆེ་
སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། སྒྱུ་འཕྲུལ་དྲྭ་བ་གཡུང་དྲུང་
གསང་བའི་དོན་གྱི་མདོ་རྩ་བསྟན་པའི་ལེའུ་སྟེ་བདུན་པའོ།། །། །
༧ དེ་ནས་ཡང་གསང་བ་འདུས་པས། དབལ་ཆེན་པོ་ལ་གསོལ་པ། ཀྱེ་མ་དབལ་
གཤེན་ཁྲོ་རྒྱལ་གཙོ། ཉོན་མོངས་ལོག་པའི་བར་ཆད་རྣམས། ཐུགས་རྗེའི་སྟོབས་ཀྱིས་
ཞི་མཛད་པ། ཁྲོ་བོའི་རྒྱལ་པོ་བགེགས་ལ་རྒྱལ། བདུད་དཔུང་འཇོམས་ལ་མངོན་
པར་འདུད། གཡུང་དྲུང་གསང་བའི་དོན་འདི་དག །བརྣགས་པའི་དོན་དམ་ཅི་ལྟ་བུ།
ཡོངས་སུ་རྫོགས་པའི་དགོངས་དོན་གང་། ལྟ་སྤྱོད་སྒོམ་དང་དམ་ཚིག་འབྲས། གཅིག་
ཏུ་དྲིལ་བ་མན་ངག་གནད། ཉམས་སུ་ལེན་ན་ཅི་ལྟར་ལེན། ཉམས་ལེན་གོ་རིམ་ཅི་
ལྟར་ལགས། ཞེས་ཞུས་སོ། ། དེ་ལ་ཡང་དབལ་ཆེན་པོས་བཀའ་སྩལ་པ། ཉོན་ཅིག་
དབལ་གཤེན་གསང་བ་འདུས་པ་ཉོན། ཉོན་མོངས་ལོག་པའི་བར་ཆོད་རྩོད་པ་
རྣམས། ཐུགས་རྗེའི་སྟོབས་ཀྱི་དབྱིངས་སུ་ཟློག་བྱེད་པ། གསས་མཁར་གསང་བ་སྤྱི་
སྤུངས་རིན་པོ་ཆེ། སྐུའི་བརྣགས་པས་ཕ་རོལ་སྣང་ཡོར་གཟུགས། རྟག་པ་ཐེར་ཟུག་
འདུ་འཛིན་ཕུང་པོ་བཤིགས། བག་ཆགས་སྐྱེད་ཤིང་ཡེ་ཤེས་དབལ་མེས་བསྲེགས།
ལོག་པའི་ཐལ་བ་རྡུལ་ཕྲན་མཁའ་ལ་དག །མཚན་མ་མེད་པའི་ལྷ་དང་གཞལ་ཡས་
ཀྱི། གོམས་པ་ངང་བསྲིང་སྐུའི་དཀྱིལ་འཁོར་རྫོགས། སྒྱུ་ལུས་ཕུང་པོ་ཁམས་དང་སྐྱེ་
མཆེད་རྣམས། གཡུང་དྲུང་ཡོངས་སུ་རྫོགས་པའི་སྐུ་རུ་གསལ། གསུང་གི་བརྣགས་
88

རྒྱུད་སྡེ། དབལ་གསང་འདུས་དོན་གྱི་རྒྱུད། །
པས་ཕ་རོལ་སྒྲ་ཚིག་ངག །ཚིག་རྩུབ་ངག་འཁྱལ་ལོག་པར་བསླུ་བའི་མཆིད།
གདངས་གྲགས་ཆེན་པོས་ངར་འཛིན་དྲེགས་པ་བཅོམ། འཆལ་བྱེད་ལོང་གཏམ་པི་
ཝང་རྒྱུན་ཐག་བཅད། རང་བཞིན་མེད་པའི་གྱེར་ཟློས་བསྙེན་པ་ཡི། གོམས་པ་ངང་
བསྲིང་གསུང་གི་དཀྱིལ་འཁོར་རྫོགས། སྒྲ་ཚིག་ངག་གི་བྱེ་བྲག་ཐམས་ཅད་ཀུན།
གཡུང་དྲུང་ཡོངས་སུ་རྫོགས་པའི་གསུང་དུ་གསལ། ཐུགས་ཀྱི་བརྣགས་པས་ཕ་རོལ་
འགྱུ་བའི་ཡིད། དྲན་རིག་རྣམ་རྟོག་ལོག་པར་རྟོག་པའི་སེམས། ཡེ་ཤེས་ཆེན་པོས་མ་
རིག་མུན་པ་འཇོམས། མ་རྟོགས་ལོག་པ་བོན་ཉིད་དབྱིངས་སུ་བསྟིམ། དམིགས་པ་
མེད་པའི་ཏིང་འཛིན་བསྐྱེད་རྫོགས་ཀྱི། གོམས་པ་ངང་བསྲིང་ཐུགས་ཀྱི་དཀྱིལ་འཁོར་
རྫོགས། རྣམ་རྟོག་ཉོན་མོངས་བརྒྱད་ཁྲི་བཞི་སྟོང་ཡིད། གཡུང་དྲུང་ཡོངས་སུ་རྫོགས་
པའི་ཐུགས་སུ་གསལ། ཡོན་ཏན་བརྣགས་པས་ཕ་རོལ་སྐྱོན་རྣམས་ཀུན། གཡེང་བའི་
ལས་སྤྱོད་ཕྱག་རྒྱའི་སྟོབས་ཀྱིས་བཤིག །ལེ་ལོའི་རྐུན་བུ་བརྩོན་འགྲུས་ཞགས་ཀྱི་འཆིང་།
བཏང་སྙོམས་མེད་པའི་སྤྱོད་པའི་ཕྱག་རྒྱ་ཡི། གོམས་པ་ངང་བསྲིང་ཡོན་ཏན་དཀྱིལ་
འཁོར་རྫོགས། སྤྱོད་ལམ་རྣམ་བཞི་བྱ་བ་བྱེད་པའི་ལས། གཡུང་དྲུང་ཡོངས་སུ་རྫོགས་
པའི་རྒྱན་དུ་སྣང་། འཕྲིན་ལས་བརྣག་པའི་ཕ་རོལ་བར་ཆད་ཀུན། ཐུགས་རྗེའི་སྟོབས་
ཀྱི་དབྱིངས་སུ་སྒྲོལ་བར་བྱེད། ཞི་རྒྱས་དབང་དྲག་འཕྲིན་ལས་རྣམ་བཞི་ཡི། གང་ལ་
གང་འདུལ་འཕྲོ་འདུའི་སྐབས་དང་སྦྱར། གོམས་པ་ངང་བསྲིང་འཕྲིན་ལས་དཀྱིལ་
འཁོར་རྫོགས། བསད་དང་གསོད་དང་བསྒྲལ་དང་འདྲེན་པ་རྣམས། གཡུང་དྲུང་
ཡོངས་སུ་རྫོགས་པའི་ཆོ་འཕྲུལ་སྩོལ། ཞེ་སྡང་བརྣག་པས་བྱམས་པའི་དམག་དཔུང་
སྡུད། དགྲ་གཉེན་གཉིས་མེད་ཐལ་བ་རྡུལ་དུ་བརླགས། གང་གི་མི་ཤིག་འགྱུར་མེད་
སྐུ་མཁར་བརྩེགས། ཉེ་རིང་མེད་པའི་ཐབས་ལྡན་སྤྱོད་པ་ཡི། གོམས་པ་ངང་བསྲིང་
ཆེན་པོ་དཀྱིལ་འཁོར་རྫོགས། བྱམས་དང་སྡང་དང་ཆགས་དང་འཇིག་དང་གནས།
89

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གཡུང་དྲུང་ཡོངས་སུ་རྫོགས་པའི་མངའ་འོག་ཁྲིམས། གཏི་མུག་བརྣགས་པས་ཡེ་ཤེས་
སྒྲོན་མེ་འདེགས། འཁྲིགས་ཅིང་རྨོངས་པའི་མུན་ཁང་དགུ་རིམ་གསལ། ཀུན་ལ་གབ་
པའི་ནོར་རྫས་རྐུང་ནས་ཕུད། ལྷག་མཐོང་ཡེ་ཤེས་སྣང་བྱེད་མེ་ལོང་གིས། གོམས་པ་
ངང་བསྲིང་རང་སྣང་དཀྱིལ་འཁོར་རྫོགས། སྣང་སྟོང་རྟག་ཆད་མཚན་མར་འཛིན་པ་
རྣམས། གཡུང་དྲུང་ཡོངས་སུ་རྫོགས་པའི་ཡེ་ཤེས་དབྱིངས། ང་རྒྱལ་བརྣགས་པའི་
མཉམ་པའི་དར་ཆེན་ཕྱར། བདག་རྒྱལ་གཞན་ཕམ་དམག་ཚོགས་ཟིལ་གྱི་མནན།
ངར་འཛིན་དྲེགས་པའི་དམག་དཔོན་ཆེ་བ་སྨད། རང་མཐོ་མེད་པའི་ཐབས་ལམ་
སྤྱོད་པ་ཡི། གོམས་པ་ངང་བསྲིང་ཆེ་བའི་དཀྱིལ་འཁོར་རྫོགས། སྣང་ཞིང་སྲིད་པ་
འཁོར་བ་མྱ་ངན་འདིས། གཡུང་དྲུང་ཡོངས་སུ་རྫོགས་པའི་ཞིང་ཁམས་བཅུད།
འདོད་ཆགས་བརྣགས་པས་སྦྱིན་པའི་ཆུ་རྒྱུན་སྦྲེང་། སྲེད་ལེན་བག་ཆགས་ཉོན་
མོངས་དྲི་མ་འཁྲུད། རྣམ་དག་དྲི་མེད་ཤེལ་སྒོང་སྐྱོན་དང་བྲལ། མ་ཆགས་མི་ལེན་
དག་པའི་སེམས་ཉིད་ཀྱི། གོམས་པ་ངང་བསྲིང་ཆགས་མེད་དཀྱིལ་འཁོར་རྫོགས། སྒྱུ་
མ་ལྟ་བུའི་འདོད་ཡོན་ཅི་སྙེད་པ། གཡུང་དྲུང་ཡོངས་སུ་རྫོགས་པའི་ཡིད་བཞིན་
མཛོད། ཕྲག་དོག་བརྣག་པ་ཡངས་པའི་འཁོར་ཚོགས་སྐོར། སྒྲིན་བུ་རང་མཐོང་ཅིག་
བུ་ཆམ་ལ་ཕོབ། ཆགས་སྡང་རུ་ང་རྩོད་པའི་མུ་རྫོངས་ཆོམ། བདག་གཞན་ཕམ་རྒྱལ་
མེད་པའི་འདུས་མ་ཡི། གོམས་པ་ངང་བསྲིང་མཉམ་ཉིད་དཀྱིལ་འཁོར་རྫོགས། མི་
གཡོ་མི་འཁྲུགས་པའི་མཐའ་བྲལ་པ། གཡུང་དྲུང་ཡོངས་སུ་རྫོགས་པའི་སྒྲུབ་ཐབས་
ཡིན། ཚོགས་བརྒྱད་བརྣགས་པའི་དགེ་བའི་ཉི་མ་ཤར། ཡུལ་བརྒྱད་འདོད་ཡོན་མི་
གཙང་རྒྱ་མཚོ་བསྐམས། ཆགས་ཞེན་འདམ་ནས་ཡིད་བཞིན་ནོར་བུ་ཐོན། སྣང་སྲིད་
སྒྱུ་མ་ལྟ་བུའི་ཏིང་འཛིན་གྱི། གོམས་པ་ངང་བསྲིང་འདོད་ཡོན་དཀྱིལ་འཁོར་རྫོགས།
སྐྱོན་དང་ཡོན་ཏན་བླང་དང་དོར་བ་རྣམས། གཡུང་དྲུང་ཡོངས་སུ་རྫོགས་པའི་རྒྱན་
90

རྒྱུད་སྡེ། དབལ་གསང་འདུས་དོན་གྱི་རྒྱུད།
དུ་ཤར། ཡན་ལག་བརྣགས་པས་འགྱུར་མེད་སྐུ་མཁར་བརྩེགས། སྐྱེ་བཞི་འཁོར་བའི་
བདུད་ལ་གཏན་དུ་རྒྱལ། རྒས་རྒུད་ན་ཚ་སྡུག་བསྔལ་ཕུང་པོ་གཞོམ། བག་ཆགས་
སྲིད་ལེན་མེད་པའི་སེམས་ཉིད་ཀྱི། གོམས་པ་ངང་བསྲིང་ཐབས་ཤེས་དཀྱིལ་འཁོར་
རྫོགས། སྐྱེ་རྒས་ན་འཆི་དུས་དང་སྲིད་དང་སྐལ། གཡུང་དྲུང་ཡོངས་སུ་རྫོགས་པའི་
རོལ་པར་ཤེས། གབ་པའི་བརྣགས་པས་གསང་བའི་མན་ངག་བསྟན། མ་རིག་རྨོངས་
པ་བློའི་མུན་པ་བསལ། རིག་པའི་ཡེ་ཤེས་ཤེས་བྱའི་དཀྱིལ་འཁོར་རྒྱས། འཆད་ཉན་
རྩོད་རྩོམ་སྒོམ་དང་སྒྲུབ་པ་ཡི། གོམས་པ་ངང་བསྲིང་མཆོག་ཐུན་དཀྱིལ་འཁོར་
རྫོགས། བདག་དོན་སྒྲུབ་དང་གཞན་དོན་མཛད་ལ་སོགས། གཡུང་དྲུང་ཡོངས་སུ་
རྫོགས་པའི་བྱ་བརྩལ་ལོ། །འཁོར་བའི་བརྣགས་པའི་མྱང་འདས་བདེ་བ་སྐྱེད། འཁོར་
འདས་དབྱེར་མེད་ཀུན་འབྱུང་དབྱིངས་ཀྱི་མ། མི་འགྲོ་མི་འོང་ཐིག་ལེ་ཉག་གཅིག་པས།
མ་བཅོས་མ་བསླད་སོ་མ་གཉུག་མའི་རྒྱུན། གོམས་པའི་ངང་བསྲིང་བདེ་ཆེན་དཀྱིལ་
འཁོར་རྫོགས། རྫོགས་པ་ཆེན་པོ་ཀུན་བཟང་ངང་ལ་མཉམ། གཡུང་དྲུང་ཡོངས་སུ་
རྫོགས་པའི་འབྲས་བུ་ཡིན། མཐའ་བྲལ་བརྣགས་པའི་སྤྲོས་བྲལ་དོན་ལ་ཆིབས།
ཡོངས་ལ་ཁྱབ་པའི་གཤོག་དྲུག་མཁའ་ལ་ལྡིང་། ཉམ་ང་མེད་པར་སྲིད་པའི་རྩེ་ལ་
ལྡིང་། མཐོན་དམན་སྟེང་འོག་ཕྱོགས་མཚམས་ཉམ་མི་ང་། གོམས་པ་ངང་བསྲིང་
སྤྲོས་བྲལ་དཀྱིལ་འཁོར་རྫོགས། རྫོགས་པ་ཆེན་པོ་གང་ལྟར་གནས་ཀྱང་བདེ། གཡུང་
དྲུང་ཡོངས་སུ་རྫོགས་པའི་ལྟ་བ་ཡིན། རྩེ་གཅིག་བརྣགས་པའི་ཡེང་མེད་བྱ་ར་བརྟེན།
ཉོན་མོངས་གཉེན་པོ་གཉུག་མའི་ངང་ཐག་བསྲིང་། བདེ་ཆེན་རྒྱལ་པོ་སྐད་ཅིག་འདུ་
འབྲལ་མེད། ཆགས་མེད་ཞེན་མེད་དོན་ལ་དངོས་པོ་མེད། གོམས་པའི་ངང་བསྲིང་
རྩོལ་བྲལ་དཀྱིལ་འཁོར་རྫོགས། རྫོགས་པ་ཆེན་པོ་མ་བཅོས་ཐིག་ལེ་གཅིག །གཡུང་
དྲུང་ཡོངས་སུ་རྫོགས་པའི་སྒོམ་པ་ཡིན། བྱ་བརྩལ་བརྣགས་པས་བྱར་མེད་དོན་ལ་
91

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྤྱོད། མ་བཅོས་དྲི་མ་བྲལ་བའི་མཐའ་ལ་འདས། དོན་མཐུན་སྤྱོད་པས་མ་འགག་བྱ་
བ་སྐྱོང་། མཐུན་དང་བསྟུན་མེད་དོན་དང་འགལ་མེད་པ། གོམས་པ་ངང་བསྲིང་
ལྷུན་གྲུབ་དཀྱིལ་འཁོར་རྫོགས། རྫོགས་པ་ཆེན་པོ་རྒྱུ་འཕྲུལ་དྲ་བའི་ཚུལ། གཡུང་དྲུང་
ཡོངས་སུ་རྫོགས་པའི་སྤྱོད་པ་ཡིན། སྲུང་མཚམས་བརྣགས་པས་ཡེ་བསྲུང་ཁྲིམས་
དང་ལྡན། བླང་དོར་མེད་པའི་དམ་ཚིག་རྣམ་པར་དག །སྤང་བླང་སྤྱད་དང་མི་
འདའ་བསྒྱུར་ལ་རོལ། སྒོ་གསུམ་ཉམ་པ་མེད་པའི་དམ་ཚིག་གིས། གོམས་པའི་ངང་
བསྲིང་རྣམ་དག་དཀྱིལ་འཁོར་རྫོགས། རྫོགས་པ་ཆེན་པོ་དྲི་མེད་ས་མ་ཡ། གཡུང་
དྲུང་ཡོངས་སུ་རྫོགས་པའི་དམ་ཚིག་ཡིན། མཚན་མའི་བརྣགས་པས་མཚན་མེད་
དཔེ་དོན་བསྟན། མཚན་དང་དཔེ་བྱད་རྟགས་ཀྱི་འབྲུ་བཅོམ་ནས། དབྱིངས་ནས་
སྤྱན་དྲངས་མཁར་གསལ་ཡེ་ཤེས་བསྟིམ། ཐུགས་དམ་རྒྱུད་བསྐུལ་འཕྲིན་ལས་
དམིགས་སུ་གདབ། གོམས་པ་ངང་བསྲིང་སྐུ་གསུམ་དཀྱིལ་འཁོར་རྫོགས། རྫོགས་པ་
ཆེན་པོ་དོན་གཉིས་ཕུན་སུམ་ཚོགས། གཡུང་དྲུང་ཡོངས་སུ་རྫོགས་པའི་འཕྲིན་ལས་
ཡིན། ལྟ་སྒོམ་སྤྱོད་འབྲས་དམ་ཚིག་འཕྲིན་ལས་སོགས། གཅིག་ཏུ་དྲིལ་བ་ཉམས་ལེན་
གནད་ཀྱི་དོན། རིན་ཆེན་སྤྱི་སྤུངས་སྐོར་ཚོམ་གསུམ་དུ་ཤེས། ཉོན་མོངས་སྤ་བཀོང་
ཞི་བ་དོན་གྱི་སྐོར། ལོག་ལྟ་ཚར་གཅོད་ཁྲོ་བོ་རྒྱུད་ཀྱི་སྐོར། གཉིས་མེད་མཉམ་པ་
ཉམས་ལེན་གནད་ཀྱི་བསྐོར། སྐོར་གསུམ་དག་ལ་ཕྱི་ནང་གསང་བར་ཤེས། ཕྱི་ནང་
གསང་བ་གསས་མཁར་སྒོ་དགུར་འདུས། གཡུང་དྲུང་ལྷ་རྩེ་གསང་བའི་གསས་མཁར་
དང༌། གཡུང་དྲུང་ཡོངས་སུ་རྫོགས་པའི་གསས་མཁར་དང་། གཡུང་དྲུང་ཐིག་ལེ་
འོད་ཀྱི་གསས་མཁར་གསུམ། ཞི་བ་དོན་གྱི་སྐོར་དུ་ཤེས་པར་བྱ། གསང་བ་གཏིང་
རྫོགས་རྒྱུད་ཀྱི་གསས་མཁར་དང༌། སྒྱུ་འཕྲུལ་གཏིང་རྫོགས་ལམ་གྱི་གསས་མཁར་
དང༌། ཐིག་ལེ་གཏིང་རྫོགས་ལས་ཀྱི་གསས་མཁར་གསུམ། ཁྲོ་བོ་རྒྱུད་ཀྱི་སྐོར་དུ་ཤེས་
92

རྒྱུད་སྡེ། དབལ་གསང་འདུས་དོན་གྱི་རྒྱུད།
པར་བྱ། སྐྱེ་བྱེད་འཁོར་ལོ་རྩའི་གསས་མཁར་དང་། འུར་བྱེད་རྫུ་འཕྲུལ་རླུང་གི་
གསས་མཁར་དང་། བདེ་བྱེད་ཐིག་ལེ་དབྱིངས་ཀྱི་གསས་མཁར་གསུམ། ཉམས་ལེན་
གནད་ཀྱི་སྐོར་དུ་ཤེས་པར་བྱ། གསས་མཁར་སྤྱི་སྤུངས་གསང་བའི་མཛོད་ཆེན་ནས།
ཕྱི་ནང་གསང་གསུམ་གསང་བ་སྔགས་ཀྱི་བོན། བརྒྱད་ཁྲི་བཞི་སྟོང་བྱེ་མའི་ལ་ཙམ་
ཀྱང་། མདོ་རུ་བསྡུས་ན་ཐེག་པ་རིམ་དགུར་འདུས། ཐེག་དགུའི་ཡང་བཅུད་གསང་
བ་དོན་གྱི་རྒྱུད། ཉམས་སུ་ལེན་པའི་དོན་ལ་འདུས་པ་དང་། འདི་ལྟར་བསྒོམ་པའི་
འདུན་པ་བསྐྱེད་པར་བྱ། ཐོག་མའི་དུས་ནས་འཁྲུལ་པ་རང་ཁར་སོང་། དཔག་ཏུ་
མེད་པའི་བག་ཆགས་གཞི་ལ་བསགས། སོགས་པའི་ཁུར་པོ་འདི་ལ་འབྲལ་དུས་མེད།
ད་ལན་ཁུར་པོ་མལ་བསྲོ་ལྟ་བུ་ལ། གསས་མཁར་སྤྱི་སྤུངས་དོན་ལ་མི་བསྒོམ་ན། །
གཡུང་དྲུང་གསང་བའི་སྤྱོད་པ་མི་སྤྱོད་པ། རིན་ཆེན་གླིང་ལ་ནོར་སྐལ་ཆད་པ་ཡིན།
དེ་ཕྱིར་འདི་དོན་ཉམས་སུ་ལེན་པ་དང༌། གསང་སྤྱོད་ཟབ་མོ་འདི་ལ་སྒོམ་པར་བྱ།
དཔག་མེད་གོང་ནས་སྐྱེ་ལུས་གྲངས་མེད་བླང༌། རིགས་དྲུག་སེམས་ཅན་ཁ་འཁོར་
བསམ་མི་ཁྱབ། དལ་འབྱོར་ལྡན་པའི་ལུས་འདི་སྲིད་པ་ཙམ། ད་ལན་ཅུང་ཙམ་བདེ་
བའི་ལུས་ཐོབ་ཚེ། གསས་མཁར་སྤྱི་སྤུངས་དོན་ལ་མི་སྒོམ་ནས། གཡུང་དྲུང་གསང་
བའི་སྤྱོད་པ་མི་སྤྱོད་པ། དལ་འབྱོར་ལྡན་པ་ཆུད་ཟོས་བྱས་པ་ཡིན། དེ་ཕྱིར་འདི་དོན་
ཉམས་སུ་ལེན་པ་དང་། གསང་སྤྱོད་ཟབ་མོ་འདི་ལ་བསྒོམ་པར་བྱ། བསྐལ་པའི་དུས་
ནས་ཆག་ཚད་རྩིས་ལ་བཏབ། དགེ་སྡིག་རྒྱུ་འབྲས་དཀར་ནག་ཡི་གེར་བྲིས། ས་
མཁན་ལམ་གྱི་སྒྲོན་མ་རྒྱང་ཐག་རིང་། ད་ལན་དཔོན་གསས་ལྷ་དང་མཇལ་བའི་ཚེ།
གསས་མཁར་སྤྱི་སྤུངས་དོན་ལ་མི་སྒོམ་ནས། གཡུང་དྲུང་གསང་བའི་སྤྱོད་པ་མི་སྤྱོད་
པ། གསལ་བའི་སྒྲོན་དོར་མུན་པའི་གླིང་བསྙག་ཡིན། དེ་ཕྱིར་འདི་དོན་ཉམས་སུ་
ལེན་པ་དང་། གསང་སྤྱོད་ཟབ་མོ་འདི་ལ་བསྒོམ་པར་བྱ། དུས་ཀྱི་འཁོར་ལོ་ལས་ཀྱི་
93

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དབང་བསྒྱུར་ནས། གཅིག་ན་གཅིག་བརྒྱུད་རིགས་དྲུག་སྡུག་བསྔལ་སྦྱོང་། བདེ་བ་
སྐད་ཅིག་ཙམ་ཡང་མི་ཐོབ་ན། ད་ལེན་ཆུ་རྐ་གོང་བསྒྱུར་ལུས་འདི་ལ། གསས་མཁར་
སྤྱི་སྤུངས་དོན་ལ་མི་སྒོམ་ནས། གཡུང་དྲུང་གསང་བའི་སྤྱོད་པ་མི་སྤྱད་དབང་། ཐར་
པའི་དོན་དང་རྒྱང་ཐག་བསྲིང་བ་ཡིན། དེ་ཕྱིར་འདི་དོན་ཉམས་སུ་ལེན་པ་དང་།
གསང་སྤྱོད་ཟབ་མོའི་དོན་ལ་བསྒོམ་པར་བྱ། ཚེ་རབས་གོང་ནས་མ་རིག་ལས་དབང་
གིས། སྐྱེ་ལུས་གྲངས་མེད་མུན་པའི་བསྐལ་པར་གནས། འཁྲུལ་འཁོར་མུན་པའི་སྨྲག་
ལ་ཐར་དུས་མེད། ད་ལན་སྒྲོན་མེའི་བསྐལ་པ་ཤར་བའི་དུས། གསས་མཁར་སྤྱི་
སྤུངས་དོན་ལ་མི་སྒོམ་ནས། གཡུང་དྲུང་གསང་བའི་སྤྱོད་པ་མ་སྤྱོད་པས། གཏན་དུ་
ཐར་མེད་འཁོར་བ་འཁྱམས་པ་ཡིན། དེ་ཕྱིར་འདི་དོན་ཉམས་སུ་ལེན་པ་དང་།
གསང་སྤྱོད་ཟབ་མོ་འདི་ལ་བསྒོམ་པར་བྱ། མི་ཤེས་དབང་གི་ཡང་དག་དོན་དང་
འཛོལ། གྲུབ་པ་མེད་པ་འཁོར་བའི་ལས་སྤྱོད་བསགས། བླ་མེད་གཡུང་དྲུང་དོན་
དང་རྒྱང་ཐག་རིང་། ད་ལན་གཡུང་དྲུང་བོན་ལ་མཇལ་དུས་འདིར། གསས་མཁར་
སྤྱི་སྤུངས་དོན་ལ་མི་སྒོམ་ནས། གཡུང་དྲུང་གསང་བའི་སྤྱོད་པ་མ་སྤྱོད་པས། བདེ་བ་
སྤང་ནས་སྡུག་བསྔལ་བརྒྱུད་པ་ཡིན། དེ་ཕྱིར་འདི་དོན་ཉམས་སུ་ལེན་པ་དང༌།
གསང་སྤྱོད་ཟབ་མོ་འདི་ལ་བསྒོམ་པར་བྱ། རང་སྣང་འཁྲུལ་པས་གཞན་སྣང་དགྲ་རུ་
ལང་། ཕ་རོལ་ཡུལ་ལ་ཆགས་སྡང་བརྣགས་པ་བསྐྱེད། ལུས་ངག་ལས་སྤྱོད་རང་ཐང་
འཁོར་བར་འཁྱམས། ད་ལན་ཐར་འཁོར་རང་དབང་ཆེ་བའི་དུས། གསས་མཁར་སྤྱི་
སྤུངས་དོན་ལ་མ་སྒོམ་ནས། གཡུང་དྲུང་གསང་བའི་སྤྱོད་པ་མི་སྤྱོད་པ། ལུས་ངག་
ཡིད་གསུམ་ཕྱལ་བར་སོང་བ་ཡིན། དེ་ཕྱིར་འདི་དོན་ཉམས་སུ་ལེན་པ་དང་། གསང་
སྤྱོད་ཟབ་མོ་འདི་ལ་བསྒོམ་པར་བྱ། བླ་མེད་གཡུང་དྲུང་སྙིང་པོ་གདོན་མི་ཟ། སྣང་
བའི་ཡུལ་རྣམས་རྨི་ལམ་སྒྱུ་མ་ལ། ཆགས་པ་མེད་ཅིང་ཞེན་པ་མེད་པའི་བློས། སྙིང་
94

རྒྱུད་སྡེ། དབལ་གསང་འདུས་དོན་གྱི་རྒྱུད།
པོའི་དོན་འདི་ཉམས་སུ་ལེན་པར་བྱ། ཆགས་ཞེན་མེད་པ་སྙིང་པོའི་ཉམས་ལེན་ཡིན།
འདོད་པའི་ཡོན་ཏན་ཉེས་པའི་ཚ་ཐང་ལ། སྲིད་པ་མེད་ཅིང་ལེན་པ་མེད་པའི་བློས།
སྙིང་པོའི་དོན་འདི་ཉམས་སུ་ལེན་པར་བྱ། སྲིད་ལེན་མེད་པ་སྙིང་པོའི་ཉམས་ལེན་
ཡིན། འཁོར་བའི་འདམ་རྫབ་འཛིན་པའི་ཞགས་པ་ལ། ཆགས་པ་མེད་ཅིང་འཁོར་བ་
མེད་པའི་བློས། སྙིང་པོའི་དོན་འདི་ཉམས་སུ་ལེན་པར་བྱ། དགའ་བྲོད་མེད་པ་
ཉམས་སུ་ལེན་པར་བྱ། འཁོར་ཆགས་མེད་པ་སྙིང་པོའི་ཉམས་ལེན་ཡིན། འཇིག་རྟེན་
བསླུ་བྲིད་ངོ་མཚར་པད་མོ་ལ། དགའ་བ་མེད་ཅིང་བྲོད་པ་མེད་པའི་བློས། སྙིང་པོའི་
དོན་འདི་ཉམས་སུ་ལེན་པར་བྱ། དགའ་བྲོད་མེད་པ་སྙིང་པོའི་ཉམས་ལེན་ཡིན།
རང་སེམས་མི་འགྱུར་གཡུང་དྲུང་གཏམ་པའི་བྲག །གང་གི་བཅོས་བསླད་བསྒྱུར་དུ་
མེད་པའི་བློས། སྙིང་པོའི་དོན་འདི་ཉམས་སུ་ལེན་པར་བྱ། བཅོས་སླད་མེད་པ་སྙིང་
པོའི་ཉམས་ལེན་ཡིན། དད་པ་འགྱུར་མེད་རིན་ཆེན་སྙིང་པོའི་གསེར། བསྐལ་པར་
སོང་ཡང་འགྱུར་བ་མེད་པའི་བློས། སྙིང་པོའི་དོན་འདི་ཉམས་སུ་ལེན་པར་བྱ། འགྱུར་
ལྡོག་མེད་པ་སྙིང་པོའི་ཉམས་ལེན་ཡིན། དགེ་བའི་བརྩོན་འགྲུས་གྱད་ཀྱི་གཞུ་བདུང་
རྒྱུད། སྐད་ཅིག་ཙམ་ཡང་ཐང་ལྷོད་མེད་པའི་བློ། སྙིང་པོའི་དོན་འདི་ཉམས་སུ་ལེན་
པར་བྱ། ཐང་ལྷོད་མེད་པ་སྙིང་པོའི་ཉམས་ལེན་ཡིན། བསླབ་གསུམ་སྡོམ་པ་དྲི་མེད་
ཨུ་དུ་འབར། ཆགས་པ་མེད་ཅིང་ཉམས་པ་མེད་པའི་བློས། སྙིང་པོའི་དོན་འདི་
ཉམས་སུ་ལེན་པར་བྱ། ཆག་ཉམས་མེད་པ་སྙིང་པོའི་ཉམས་ལེན་ཡིན། སྒོ་གསུམ་
དགེ་བ་འདུ་འབྲལ་མེད་པའི་རྒྱུན། དུས་གསུམ་རྟག་ཏུ་འཆལ་བ་མེད་པའི་བློས།
སྙིང་པོའི་དོན་འདི་ཉམས་སུ་ལེན་པར་བྱ། རྒྱུན་ཆད་མེད་པ་སྙིང་པོའི་ཉམས་ལེན་
ཡིན། གཡུང་དྲུང་སྙིང་པོ་རིན་ཆེན་གླིང་སྤྱོད་ལ། དགའ་དང་དད་པ་འདུན་པ་
kbབཅས་པའི་བློས། སྙིང་པོའི་དོན་འདི་ཉམས་སུ་ལེན་པར་བྱ། རྒྱུན་ཆད་མེད་པ་སྙིང་
95

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པོའི་ཉམས་ལེན་ཡིན། ཐར་པའི་བདེ་བ་སྐས་ཐེམ་ཡར་འཛེག་ལ། རིམ་པར་བགྲོད་
ཅིང་མཐོང་ལམ་དགའ་བའི་བློས། སྙིང་པོའི་དོན་འདི་ཉམས་སུ་ལེན་པར་བྱ། མཐོང་
ལམ་དགའ་བ་སྙིང་པོའི་ཉམས་ལེན་ཡིན། བོན་རྣམས་རྨི་ལམ་སྒྱུ་མ་ལྟ་བུ་ལ། འདི་
ཞེས་གཟའ་གཏད་མཚན་མ་མེད་པའི་བློས། སྙིང་པོའི་དོན་འདི་ཉམས་སུ་ལེན་པར་
བྱ། ཟད་པ་སྐྱོལ་བ་སྙིང་པོའི་ཉམས་ལེན་ཡིན། ཉམས་ལེན་གོ་རིམ་མཚན་བཅས་
མཚན་མེད་གཉིས། མཚན་བཅས་ཐབས་ལ་བསྙེན་སྒྲུབ་ལས་དང་གསུམ། མཚན་
མེད་ཤེས་རབ་ལྟ་སྒོམ་སྤྱོད་དང་གསུམ། གཉིས་ཀའི་མཐར་ཐུག་བླ་མེད་འབྲས་བུའི་
དོན། བྱ་བརྩལ་ཀུན་བྲལ་འདི་ཞེས་དམིགས་སུ་མེད། དམིགས་མེད་སྙིང་པོ་མཁའ་
ལྟར་མི་གཡོ་བ། མི་འགྲོ་མི་འོང་ཐིག་ལེ་ཉག་གཅིག་སེམས། མ་ཆགས་སྐྱོན་བྲལ་
གཤེན་ལྷ་དཀར་པོའི་ཐུགས། ཀུན་ཏུ་བཟང་པོ་བདེ་བའི་ངང་ཚུལ་ཅན། དུས་གསུམ་
དུས་མེན་མཉམ་པ་ཉིད་དུ་གནས། ཞེས་གསུངས་སོ། །གསས་མཁར་རིན་པོ་ཆེ་སྤྱི་
སྤུངས། དབལ་གསང་བ་འདུས་པ་དོན་གྱི་རྒྱུད་ལས། བརྣག་པ་དོན་གྱི་དགོངས་
ཚུལ་དང་། ཉམས་ལེན་དོན་གྱི་སྤྱི་སྡོམ་བསྟན་པའི་ལེའུ་སྟེ་བརྒྱད་པའོ། །། །
༧ དབལ་གཤེན་གསང་བས་ཡང་ཞུས་པ། ཀྱེ་མ་དབལ་ཆེན་ཁྲོ་རྒྱལ་སྐུ། རིན་
ཆེན་སྤྱི་སྤུངས་གསང་བ་ལས། དོན་དམ་ཉམས་སུ་ལེན་པ་ཡི། མཚན་བཅས་མཚན་
མེད་གཉིས་གསུངས་པ། མཚན་བཅས་རིམ་པ་ཅི་ལྟར་ལགས། མཚན་མེད་རིམ་
པ་ཅི་ལྟར་ལགས། ཉམས་སུ་ལེན་ན་ཅི་ལྟར་ལེན། རྒྱུད་ལ་ཁེལ་བའི་དོན་ཅི་ལྟ་བུ།
དབལ་ཆེན་རྒྱལ་པོས་བཀའ་སྩལ་པ། ཉོན་ཅིག་དབལ་གཤེན་གསང་བ་འདུས། རིན་
ཆེན་སྤྱི་སྤུངས་གསང་བ་ཡི། དོན་དམ་ཉམས་སུ་ལེན་པ་ལ། མཚན་བཅས་མཚན་
མེད་རྣམ་གཉིས་ཀྱི། མཚན་བཅས་ཐབས་ལ་རྣམ་པ་གཉིས། ཞི་བ་དོན་དང་ཁྲོ་བོ་
རྒྱུད། ཞི་བ་ཕྱི་ནང་གསང་བ་གསུམ། ཁྲོ་བོ་སྐུ་གསུང་ཐུགས་ཀྱི་རྒྱུད། ཞི་བ་ཕྱི་ནང་
06

རྒྱུད་སྡེ། དབལ་གསང་འདུས་དོན་གྱི་རྒྱུད།
གསང་གསུམ་ལས། ཕྱི་ལྟར་གསས་ཆེན་རིགས་ལྔ་དང༌། ནང་ལྟར་ཞི་བ་རིགས་ལྔ་
དང་། གསང་བ་རྒྱལ་བ་འདུས་པའོ། །ཁྲོ་བོའི་སྐུ་གསུང་ཐུགས་གསུམ་ལ། རྩོད་པ་
ཟློག་པ་སྐུའི་རྒྱུད། སྣང་སྲིད་ཟིལ་གནོན་གསུང་གི་རྒྱུད། ངོ་མཚར་རྒྱས་པ་ཐུགས་ཀྱི་
རྒྱུད། སྤྱི་ནི་དྲུག་ལས་འདྲེས་ཏེ་བྱུང་། སྒོས་སུ་སོ་སོར་དབྱེ་བ་ན། རྩ་བའི་རྒྱུད་གཅིག་
ཡན་ལག་དྲུག །ཡང་ན་སྡོང་པོ་དགུ་འདུས་ལྟར། རྩ་ལག་གཅིག་ལ་ཡལ་ག་བརྒྱད།
དགུ་དགུ་བརྒྱད་ཅུ་རྩ་གཅིག་གི། རྒྱུད་ཀྱི་རྣམ་གྲངས་ངེས་པར་བསྟན། དེ་ཡང་སྟོན་
ལུགས་རྣམ་པ་དྲུག །ལྟ་སྤྱོད་སྒོམ་འབྲས་དམ་ཚིག་འཕྲིན། ལྟ་བ་ཡང་དུ་མི་བསྟན་
རྒྱུད། བོན་ཉིད་ཀློང་ལ་ཡང་དོག་མེད། མཐོ་ས་ཆེ་ཡང་གཡང་ས་ཆུང་། སྣང་སྲིད་
གོམ་པ་གཅིག་གི་གཅོད། ཁམས་གསུམ་ཏིང་འཛིན་གཅིག་གི་འཆིང་། རྒྱུ་འབྲས་ཤེས་
པ་གཅིག་གི་བརླགས། རྫོགས་སངས་སྐད་ཅིག་གཅིག་གི་རྒྱས། སྤྱོད་པ་ཞིབ་ཏུ་བསྟན་
པར་བྱ། སྤྱོད་པ་ཞིབ་ཏུ་མི་བསྟན་རྒྱུས། རྒྱུ་འབྲས་ལས་འདི་ཅིས་ཀྱང་བདེན། སྤྱི་
དང་རང་མཚན་སོ་སོར་བརྟགས། སྒྱུ་འཕྲུལ་དྲ་བའི་ཚུལ་དུ་བསྟན། སྒོམ་པ་རང་
བཞིན་མེད་པར་བསྟན། རང་བཞིན་མེད་པར་མི་བསྟན་རྒྱུས། བྱང་སེམས་གསལ་
སྟོང་འཛིན་མེད་ཡིན། གང་ལ་རང་བཞིན་མེད་ཤེས་པ། དེ་བཞིན་ཉིད་ཀྱི་སྙིང་པོར་
ཤེས། དམ་ཚིག་རྣམ་པར་དག་པར་བསྟན། རྣམ་པར་དག་པར་མི་བསྟན་རྒྱུས།
སྐྱོན་བྱས་ཡོན་ཏན་འགྱུར་བ་མེད། སྡིག་ལ་དགེ་བ་ག་ལ་འཕེལ། བྱང་སེམས་གཞི་
མ་ཀ་དག་ཡིན། འཕྲིན་ལས་ཡོངས་སུ་རྫོགས་པར་བསྟན། ཡོངས་སུ་རྫོགས་པར་མི་
བསྟན་རྒྱུས། བྱ་བརྩལ་ཐམས་ཅད་སེམས་ལ་བྱུང་། སྣང་བ་སེམས་ཀྱི་རོལ་པ་ལས།
སྤྱོད་འཇུག་ཐབས་དང་ཤེས་རབ་རྩལ། འབྲས་བུ་དགོས་འདོད་འབྱུང་བར་བསྟན།
དགོས་འདོད་འབྱུང་བར་མི་བསྟན་རྒྱུས། རྒྱུ་ལ་འབྲས་བུ་མེད་ཞེས་ན། བསྒྲུབ་ལས་
དོན་དམ་ག་ལ་མཆིས། བསྟན་དུ་ཡོད་པའི་བསྒྲུབ་ཏུ་ཡོད། གྲུབ་པའི་འབྲས་བུ་
97

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྐུ་གསུམ་འབྱུང་། དེ་ཕྱིར་དྲུག་གི་ཁྱད་པར་བསྟན། ཡོངས་ལ་ཁྱབ་པ་ནམ་མཁའི་
ཚུལ། ཀུན་ལ་སྙོམས་པ་ཉི་མའི་སྙིང་། ཡང་དོག་མེད་པར་བར་སྣང་དབྱིངས། ཐེག་
སྟོབས་ཆེ་བ་ས་གཞིའི་ཀློང་། དགོས་འདོད་འབྱུང་བ་ཡིད་བཞིན་ནོར། ངོ་མཚར་ཆེ་
བ་དཔག་བསམ་ལྗོན། དྲི་མ་མེད་པ་ཨུད་དུ་འབར། ཚ་གདུང་སེལ་བ་རྣམ་པར་རྒྱལ།
སྐྱོན་རྣམས་འཇོམས་པ་མེ་ལོང་འོད། རྨོངས་པ་སྒོ་འབྱེད་འཕྲུལ་གྱི་ལྡེ། གཏིང་དཔག་
བརྟགས་དཀའ་རྒྱ་མཚོའི་ཀློང་། རྒྱུན་ཆད་མེད་པ་ཆུ་བོའི་རྒྱུན། འགྲོ་ལ་བསིལ་བྱེད་
བདུད་རྩིའི་ཆར། གབ་ཅིང་སྦ་བ་ཀླུ་རྒྱལ་ནོར། མཐོང་བ་དཀོན་པ་ཆུ་སྲིན་རྫས།
སྐྱོན་ཡོན་འབྱེད་པ་རུ་སྦལ་སྟབས། མཉམ་ལ་མ་འདྲེས་གཞའ་ཚོན་འོད། གཅིག་ལ་
གཅིག་འབྲེལ་དྲ་བའི་རྒྱུད། ཡོ་དྲང་མེད་པ་དྲང་དཀར་ཤིང་། གཅིག་ཏུ་དྲིལ་བ་ཉི་
མའི་སྙིང་། སོ་སོར་གསལ་བ་ཉི་ཟེར་ཤུལ། ཚིག་ཏུ་བརྗོད་པ་བྱེ་མའི་གྲངས། དོན་
ལ་བརྗོད་མེད་དག་མའི་གཏམ། ཐམས་ཅད་འདུས་པ་སྡོང་པོ་གཅིག ། ཁ་ཁར་གྱེས་
པ་ཡལ་ག་བརྒྱད། དོན་དམ་བཙལ་བའི་འཇུག་སྒོ་བཞི། དགོས་འདོད་འབྱུང་བའི་
མཛོད་ཕུགས་གཅིག །ས་ལམ་ཐེམ་སྐས་བཞི་བཅུ་ལྔ། བགྲོད་མི་དགོས་པས་གོམ་པ་
གཅིག །ཏིང་འཛིན་ཡན་ལག་བརྒྱད་ཅུ་ལྔ། ངེས་པར་ཉམས་ལེན་ཏིང་འཛིན་གསུམ།
ཀུན་ཏུ་དྲིལ་བ་ཏིང་འཛིན་གཅིག །དོན་རྟགས་སུམ་ཅུ་རྩ་གཉིས་ཀྱི། ཡོངས་སུ་
བརྒྱན་པས་རྒྱུད་ཅེས་བྱ། མཚན་དཔེ་ཡོན་ཏན་ཀུན་འཚོགས་པས། ངོ་མཚར་ཆེ་བས་
རྒྱུད་ཅེས་བྱ། སྣང་སྲིད་འཁོར་འདས་ཀུན་འབྱུང་བས། ཕུན་སུམ་ཚོགས་པས་རྒྱུད་
ཅེས་བྱ། དེ་ཕྱིར་དཔེ་དོན་བསྟན་པར་བྱ། རྒྱུད་ལ་ལུང་གི་སྒྲོན་མེ་འདེགས། ལུང་ལ་
མན་ངག་མདོ་རུ་བསྡུད། མདོར་བསྡུས་ཐབས་ཀྱི་ཉམས་ལེན་བྱ། མཚན་མེད་ཤེས་
རབ་ཉམས་ལེན་ལ། ལྟ་སྒོམ་སྤྱོད་གསུམ་ཡན་ལག་དྲུག །སྡོང་པོ་དགུ་འདུས་ལྟ་བའི་
ཁོག །སྤྱི་རྒྱ་རླབས་ཆོད་དབྱིངས་ཀྱི་རྒྱུད། བྱང་སེམས་གབ་པ་སྒོམ་པའི་དོན། རང་

རྒྱུད་སྡེ། དབལ་གསང་འདུས་དོན་གྱི་རྒྱུད། །
བཞིན་འོད་གསལ་གཉུག་མའི་རྒྱུད། ཐིག་ལེ་དབྱིངས་འཆད་སྤྱོད་པའི་རྩལ། བྱ་
བརྩལ་ཀུན་གྲོལ་བྱ་བའི་རྒྱུད། རིག་པ་ཁུ་བྱུག་ཐབས་ཀྱི་རྒྱུད། བྱང་ཆུབ་སེམས་ཀྱི་
སྤྲོ་བ་སྐྱེད། གསེར་གྱི་ལུང་གནོན་ཤེས་རབ་རྒྱུད། ཡིད་དང་བློའི་ཉོན་མོངས་འདུལ།
སྒོམ་ལུང་མཛུབ་ཚུག་མན་ངག་རྒྱུད། གདམ་ངག་ངོ་སྤྲོད་གཟེར་དུ་འདེབས། ངང་
ལ་རྒྱུན་གནས་ཡེ་ཤེས་རྒྱུད། འཆི་མེད་རིག་པའི་རྒྱུན་ཐག་སྲིང་། མི་གཡོ་གཏིང་
གསལ་དོན་དམ་རྒྱུད། གནས་ལུགས་ཅོག་བཞགས་ལྷུག་པར་གནས། སྒོ་གསུམ་ལམ་
ཁྱེར་སྤྱོད་ལམ་རྒྱུད། དགེ་སྦྱོར་ཆ་རྐྱེན་མཐུན་པའི་གྲོགས། དེ་ལྟར་རྒྱུད་ཀྱི་རྣམ་གྲངས་
ལ། འདེག་པར་བྱེད་པའི་སྒྲོན་མེ་དགུ། གསལ་བར་བྱེད་པའི་མེ་ལོང་དགུ། འབྱེད་
པར་བྱེད་པའི་ལྡེ་མིག་དགུ། སྦས་པར་བྱེད་པའི་ཡང་ཞུན་དགུ། གབ་པར་བྱེད་པའི་
མན་ངག་དགུ། ཉམས་རྩལ་སྦྱང་བའི་བོག་འདོན་དགུ། དྲོད་ཚད་བཟུང་བའི་ལམ་
རིམ་དགུ། ཟད་པར་བསྐྱལ་བའི་ལ་བཟླ་དགུ། དགུ་དགུ་བརྒྱད་ཅུ་རྩ་གཅིག་གིས།
རྒྱུད་ལ་རྣམ་གྲངས་ངེས་པར་བསྟན། རྒྱ་འཕང་ཆེ་བ་ནམ་མཁའི་རྒྱུད། ཡང་དོག་
མེད་པར་བར་སྣང་རྒྱུད། ཐམས་ཅད་འབྱུང་བ་ས་གཞིའི་རྒྱུད། སྤྱི་རྒྱ་ཆོད་པ་བྱ་ཁྱུང་
རྒྱུད། ཉམ་ང་མེད་པ་རྩལ་ཆེན་རྒྱུད། སྤྲོ་བ་བསྐྱེད་པ་ཁུ་བྱུག་རྒྱུད། གཏིང་མཐའ་
ཡས་པ་རྒྱ་མཚོའི་རྒྱུད། ཡང་ལ་ཁོད་སྙོམས་ཉི་མའི་རྒྱུད། ལོ་འདབ་རྒྱས་པ་དཔག་
བསམ་རྒྱུད། ཀུན་ལ་དབང་བསྒྱུར་རྒྱལ་པོའི་རྒྱུད། དགོས་འདོད་འབྱུང་བ་ནོར་བུའི་
རྒྱུད། གཞི་རྩ་བྲལ་བ་བོན་ཉིད་རྒྱུད། མཚན་མ་མེད་པས་དབྱིངས་ཉིད་རྒྱུད། དོན་
རྟགས་བཅུ་གསུམ་ལྡན་པའི་རྒྱུད། རྒྱུད་ལས་ལུང་གི་སྒྲོན་མེ་འདེགས། ལུང་ལས་
མན་ངག་མདོ་རུ་བསྡུད། མདོར་བསྡུས་ཤེས་རབ་ཉམས་མེད་ཡིན། མཚན་བཅས་
ཐབས་ཀྱི་ཉམས་ལེན་ཀྱང་། རྒྱུད་ཀྱི་རྣམ་གྲངས་བྱེ་བ་ལས། རྩ་བའི་རྒྱུད་གསུམ་ཡན་
ལག་དྲུག །གསང་བའི་དགོངས་པས་ཁོག་དབུབ་ཅིང་། སྤྱི་ལུང་སོ་སོར་སྟོན་པ་ཡི།
99

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གསང་བ་བསེན་ཐུབ་ཡུམ་གྱི་རྒྱུད། གསང་བའི་མན་ངག་མདོར་བསྡུས་ཅིང་། དགོས་
དོན་རང་སོར་བཞགས་པ་ཡི། གསང་བ་འདུས་པ་ཡབ་ཀྱི་རྒྱུད། གསང་བའི་འཕྲིན་
ལས་མཐར་ཕྱིན་ཅིང་། གསང་བའི་དྲོད་ཚད་མཐོང་ཐོན་པའི། གསང་བ་དོན་གྲུབ་
སྲས་ཀྱི་རྒྱུད། དེའི་ཡན་ལག་གྱུར་པ་ན། ཐམས་ཅད་སྤྱི་རྒྱ་རླབས་ཀྱིས་གཅོད་པ་ཡི།
ཁྱུང་ཆེན་ལྡིང་བ་ལྟ་བའི་རྒྱུད། བཅས་བཅོས་བླང་དང་དོར་མེད་པའི། སྒྱུ་འཕྲུལ་དྲ་
བ་སྤྱོད་པའི་རྒྱུད། སྣང་ལ་རང་བཞིན་དངོས་མེད་པའི། གསང་བ་དགུ་འཕར་སྒོམ་
པའི་རྒྱུད། མཉམ་པའི་དོན་ལ་འཆད་མེད་པའི། འགུ་ཡ་སྲོག་འཛིན་དམ་ཚིག་རྒྱུད།
བྱ་བརྩལ་དོན་རྣམས་ལྷུན་གྲུབ་པའི། ལས་ཀྱི་ཐིག་ལེ་འཕྲིན་ལས་རྒྱུད། གསང་བའི་
དྲོད་ཚད་མཐར་ཕྱིན་པའི། ཐབས་ཀྱི་ཞགས་པ་དངོས་གྲུབ་རྒྱུད། ཡང་ན་སྐུ་གསུང་
ཐུགས་གསུམ་དང་། ཕ་རོལ་ཕྱིན་པ་དྲུག་ལས་ཤེས། གསང་བ་འདུས་པ་སྐུའི་རྒྱུད།
གསང་དོན་འགྲུབ་པ་གསུང་གི་རྒྱུད། གསང་བ་བསེན་ཐུབ་ཐུགས་ཀྱི་རྒྱུད། ཤེས་
རབ་དག་པ་ལྟ་བའི་ཀློང་། བརྩོན་འགྲུས་ཉེར་ལེན་སྤྱོད་པའི་མཆོག །བསམ་གཏན་
འགྱུར་མེད་སྒོམ་པའི་གདིང་། ཚུལ་ཁྲིམས་འཆལ་མེད་དམ་ཚིག་གནད། བཟོད་པ་
སྲན་བཅས་དགྲ་ཚོགས་ཐུལ། སྦྱིན་པ་མཐར་ཕྱིན་དངོས་གྲུབ་བསྡུད། དེ་ལྟར་རྒྱུད་
ཀྱི་རྣམ་གྲངས་ལ། བསྙེན་པར་བྱེད་པའི་གཞི་མ་དགུ། སྒྲུབ་པར་བྱེད་པའི་ཡན་ལག་
དགུ། ཡན་ལག་མི་འགྱུར་གཡུང་དྲུང་དགུ། ལས་ཀྱི་མཐའ་བསྒྱུར་མཆོང་ཆེན་དགུ།
སྨིན་པར་བྱེད་པའི་དབང་མཆོག་དགུ། གྲོལ་བར་བྱེད་པའི་གདམ་པ་དགུ། རྒྱས་
བསྡུས་བཅུད་ཀྱི་ཐེག་པ་དགུ། བསྙེན་སྒྲུབ་གནད་ཀྱི་མན་ངག་དགུ། དགུ་དགུ་བརྒྱད་
ཅུ་རྩ་གཅིག་གི། རྒྱུད་ཀྱི་རྣམ་གྲངས་ངེས་པར་བསྟན། ཡང་ན་བརྒྱ་དང་རྩ་བརྒྱད་
སྟེ། གཙོ་བོ་ཡབ་ཡུམ་དྲུག་ལས་སུ། ཡབ་ལ་རྩ་བའི་རྒྱུད་ཆེན་གསུམ། ཡུམ་ལ་ཀློང་
དབྱིངས་ཤེས་རབ་ལས། སྣང་སྲིད་གསལ་བའི་ལུང་ཆེན་གསུམ། གསས་ཆེན་ཡབ་
100

རྒྱུད་སྡེ། དབལ་གསང་འདུས་དོན་གྱི་རྒྱུད། །
ཡུམ་བརྒྱད་པོ་ལས། ཡབ་ལ་ཡན་ལག་རྒྱུད་བཞི་སྟེ། སྤྱོད་སྒོམ་དམ་ཚིག་འཕྲིན་ལས་
བཞི། ཡུམ་ལ་མཆོག་ཐུན་དངོས་གྲུབ་བཞི། རྩ་རླུང་ཐིག་ལེ་བདེ་དྲོད་དབབ། ཐབས་
ཀྱི་ཞགས་པ་དངོས་གྲུབ་བསྡུད། རིགས་ཀྱི་ཡབ་ཡུམ་བཅུ་དྲུག་ལས། ཡབ་ལ་ཉིང་
ལག་བསྙེན་སྒྲུབ་བརྒྱད། ཡུམ་ལ་གསལ་བྱེད་སྒྲོན་མ་བརྒྱད། སྒོ་བ་ཡབ་ཡུམ་བརྒྱད་
ལས་སུ། ཡབ་ལས་གསང་སྤྱོད་གཏེར་མཛོད་བཞི། ཡུམ་ལ་སྒོ་འབྱེད་ལྡེ་མིག་བཞི།
ལས་ཀྱི་ཕོ་ཉ་ཉེར་བདུན་ལས། སྲོག་གི་ཐིག་ལེ་ཉི་ཤུ་བདུན། དཔོན་མོ་དགུ་ལ་སྲོག་
ལེན་དགུ། བློན་མོ་དགུ་ལ་མདང་བསྡུད་དགུ། འབང་མོ་དགུ་ལ་ལས་སྦྱོར་དགུ། དེ་
ལྟར་ཉི་ཤུ་རྩ་བདུན་གྱི། གཡུང་དྲུང་གསང་བའི་འཕྲིན་ལས་སྐྱོང་། དེ་ལས་དགོས་པའི་
ཡན་ལག་དགུ། ཐབས་དྲུག་གསང་བའི་ཞགས་པ་དང༌། རྒྱུ་དྲུག་འདྲེན་པའི་ལྕགས་
ཀྱུ་ཡིན། འགྲོ་དྲུག་གནས་ནས་འདྲེན་པའི་ཕྱིར། འདྲེན་པའི་རྒྱལ་པོ་སྟབས་དྲུག་
བསྟན། དེ་ལྟར་བརྒྱ་དང་རྩ་བརྒྱད་ཀྱི། རྒྱུད་ཀྱི་རྣམ་གྲངས་ངེས་པར་བསྟན། གསང་
འདུས་བོན་ལ་སྤོབས་པ་བསྐྱེད། རྒྱུད་ཀྱི་རྒྱལ་པོ་ཡོངས་སུ་ཟུངས། ཞེས་གསུངས་
སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས།
རྒྱུད་ཀྱི་རྣམ་གྲངས་བསྟན་པའི་ལེའུ་སྟེ་དགུ་པའོ།། །། །
༧ གསང་བའི་བདག་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན།
རིན་ཆེན་སྤྱི་སྤུངས་རྒྱུད་ལས་ཀྱང༌། ཐབས་ཀྱི་ཉམས་ལེན་འདི་འདྲ་བ། གཡུང་དྲུང་
གསང་སྤྱོད་དམ་པ་ནི། སུ་ཞིག་གང་དག་ཕ་རོལ་པ། ཕལ་དང་ཕལ་གྱིས་མི་མཐོང་
ཞིང་། ཕལ་གྱི་སྤྱོད་པ་ག་ལ་ནུས། ཕྱྭ་གཤེན་བྱ་བྱེད་རྒྱུ་རུ་ལྟ། ལྟས་ནི་བྲེལ་འཕོང་
འདོད་པའི་དབང་། སེམས་ནི་གཞན་གཞོམ་རང་མ་མཐོང་། གནས་ནི་སྒོ་ངན་གྲོང་
ཡུལ་བསྟན། སྣང་བ་ལྷ་དང་འདྲེ་རུ་བརྟགས། འབྲས་བུ་འཕེལ་འགྲིབ་གཉིས་སུ་
འཛིན། དེས་ཀྱང་ཐར་པའི་ལམ་བགྲོད་ཆུང་། གཡུང་དྲུང་གསང་བའི་དོན་མི་མཐོང་།
101

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འབྲས་བུའི་བོན་དང་རྒྱང་ཐག་རིང༌། སྣང་གཤེན་ཕན་གནོད་གཉིས་སུ་ལྟ། ལྷ་ལ་
མཆོད་པའི་ཞིང་དུ་མཐོང་། འདྲེ་ལ་བཀར་བའི་རྒྱུ་རུ་འདོད། མཐོང་མཐོང་ཡས་དང་
གླུད་དུ་བསགས། ཐོས་ཐོས་བོན་དང་གླུད་དུ་གྱེར། ཉེས་མེད་སེམས་ཅན་སྲོག་ལ་འཚེ།
རྒྱུ་འབྲས་ལས་ལ་ལྟོས་མེད་སྤྱོད། འབྲས་བུ་ཕན་གནོད་གཉིས་སུ་འཛིན། དེས་ཀྱང་
ཐར་པའི་ལམ་བགྲོད་ཆུང་། གཡུང་དྲུང་གསང་བའི་དོན་མི་མཐོང་། འབྲས་བུའི་བོན་
དང་རྒྱང་ཐག་རིང༌། འཕྲུལ་གཤེན་དགྲ་དང་གཉེན་པར་ལྟ། སྣང་བ་དགྲ་གཉེན་
གཉིས་འཛིན་ཅིང་། བསད་དང་གསོ་བའི་ཡུལ་དུ་མཐོང་། རྫུ་འཕྲུལ་བཅུ་གསུམ་
ལས་ལ་སྤྱོད། བརྣགས་པའི་དོན་ལ་ཐེར་ཟུག་སྒོམ། འབྲས་བུ་ཚེ་ནོར་དཔལ་དུ་འཛིན།
དེས་ཀྱང་ཐར་པའི་ལམ་བགྲོད་ཆུང་། གཡུང་དྲུང་གསང་བའི་དོན་མི་མཐོང་། འབྲས་
བུའི་བོན་དང་རྒྱང་ཐག་རིང་། སྲིད་གཤེན་དུམ་བུ་གསུམ་དུ་ལྟ། བླ་ཡིད་སེམས་དང་
གསུམ་དུ་འཛིན། འདྲེན་དང་བསྐྱབ་པའི་རྒྱུ་རུ་མཐོང་། སྐྱབས་པའི་ལྷ་དང་གཅོད་
པའི་བདུད། རང་དབང་མི་བརྟན་གཞན་དབང་ཅན། འདྲེན་པའི་ཐབས་ཀྱི་བཀྲིད་
པར་འདོད། འབྲས་བུ་ཐར་དང་བདེ་བར་འཛིན། དེ་ཀྱང་ཐར་པའི་ལམ་བགྲོད་
ཆུང་། གཡུང་དྲུང་གསང་བའི་དོན་མི་མཐོང༌། འབྲས་བུའི་བོན་དང་རྒྱང་ཐག་རིང་།
དགེ་བསྙེན་རྒྱུ་འབྲས་གཉིས་སུ་ལྟ། རྒྱུ་ལ་འབྲས་བུ་སྨིན་པར་འདོད། ལུས་ངག་བྱ་
སྤྱོད་དགེ་བར་བཀོལ། ཚོགས་བསགས་སྦྱིན་བཏང་ཐར་ལམ་ཕྱེད། འབྲས་བུ་ལྷ་མི་
གོ་འཕང་འདོད། དེས་ཀྱང་ཐར་པའི་ལམ་བགྲོད་ཆུང་། གཡུང་དྲུང་གསང་བའི་
དོན་མི་མཐོང་། འབྲས་བུའི་བོན་ལ་སྨོས་པ་ཙམ། དྲང་སྲོང་སྤང་བླང་གཉིས་སུ་ལྟ།
སེམས་ལ་སྤང་བླང་གཉིས་སུ་མཐོང་། གཞིའི་བག་ཆགས་མཛད་པར་འདོད། ལམ་
ལ་སྐས་ཐེམ་རིམ་པས་འཛེགས། འབྲས་བུ་ཐར་པའི་གོ་འཕང་འདོད། དེས་ཀྱང་ས་
ལམ་རིམ་བགྲོད་ཙམ། གཡུང་དྲུང་གསང་བའི་དོན་ལ་སྙེགས། འབྲས་བུའི་བོན་ལས་
102

རྒྱུད་སྡེ། དབལ་གསང་འདུས་དོན་གྱི་རྒྱུད།
འཇུག་པའོ། ། ཨ་དཀར་དབྱིངས་ཤེས་དབྱེར་མེད་ལྟ། ལྷག་པའི་བྱང་སེམས་ཐིག་ལེ་
བསྐྱེད། སྣོད་བཅུད་ལྷ་དང་ལྷ་མོར་མཐོང་། ཐབས་དང་ཤེས་རབ་ཟུང་དུ་འབྲེལ།
འབྲས་བུ་ཀུན་བཟང་དོན་ལ་ཆིབས། ཁྱད་པར་ཐིག་ལེ་ཉག་གཅིག་སེམས། བྱ་བརྩལ་
ཀུན་བྲལ་དངོས་པོ་མེད། འདི་ཞེས་གང་གི་ཐ་སྙད་མེད། འཁོར་འདས་གང་གིས་
རེ་དོགས་མེད། དཔེ་དོན་གང་གིས་མཚོན་དུ་མེད། ཡུལ་སྣང་གང་གི་སྒྲིབ་ཏུ་མེད། །
སྐྱོན་ཡོན་གང་གི་དྲི་མ་མེད། རྒྱུ་འབྲས་གང་གི་བླང་དོར་མེད། འབྲས་བུ་འདི་ཞེས་
གཟའ་གཏད་བྲལ། ས་ལམ་རིམ་པར་བགྲོད་དུ་ཟད། གཡུང་དྲུང་སྙིང་པོ་འབྲས་བུའི་
བོན། དེ་ཕྱིར་ཀུན་གྱི་ཐུན་མོང་མིན། གཡུང་དྲུང་གསང་བའི་དོན་ལ་སྤྱོད། འབྲས་
བུ་ཆུད་མི་ཟ་བར་འཐོབས། ཞེས་གསུངས་སོ། །དེ་ནས་དབལ་ཆེན་པོ་ཉིད་ཀྱི། སྒྱུ་
འཕྲུལ་དྲ་བ་ཞི་ཁྲོ་གནས་འགྱུར་གྱི། ཏིང་འཛིན་ལ་མངོན་པར་བཞེངས་ནས། གཡུང་
དྲུང་གསང་བའི་སྤྱོད་པ། ཡང་སྙིང་ཐིག་ལེ་དོན་གྱི་སྙིང་པོ་འདི་གསུངས་སོ། ། ཨ་ཨ་
ཨ། ཨ་ཨ་ཨ། ཨ་ཨ་ཨ། ཨ་ཨ་ཨ། ཨ་ཨ་ཨ། ཨ་ཨ་ཨ། ཨ་ཨ་ཨ། ཨ་ཨ་ཨ། ཨ་
ཨ་ཨ། ཨ་ཨ་ཨ། ཨ་ཨ་ཨ། ཨ་ཨ་ཨ། ཨཱ། ཉོན་ཅིག་དབལ་ཆེན་གསང་བ་འདུས།
ཨ་ནི་མ་སྐྱེས་སྐྱེ་བ་མེད། སྐྱེ་མེད་ཡི་གེ་ཁོང་ནས་བྱུང་། ཐུགས་ལ་གསལ་བའི་སུམ་
ཅུ་བདུན། གནས་པ་ཐུགས་ཀྱི་དཀྱིལ་དུ་གནས། ཁྱབ་པ་ཕུང་པོ་སྤྱི་རུ་ཁྱབ། རྣམ་
གྲངས་སུམ་ཅུ་རྩ་བདུན་འབྱེད། རྒྱུ་བ་འོད་སྒྲུབ་བརྒྱད་ལ་རྒྱུ། སྤྱོད་ཡུལ་ཞིང་ཁམས་
བརྒྱད་ལ་འགྱེད། འཁོར་འབངས་དྲུག་ལེགས་བརྒྱད་ཀྱིས་བསྐོར། ཁ་ལོ་བློན་ཆེན་
དྲུག་གིས་བསྒྱུར། བང་ཆེན་མངའ་རིས་དྲུག་ལ་བརྫང་། བང་མཛོད་ཐམས་ཅད་སྤྱི་
རུ་དོར། སྒོ་ལྕགས་ཐམས་ཅད་ནང་དུ་བསྡམ། ཉེར་ལེན་དེད་དཔོན་ཧ་ཐང་ཆད།
དེ་ཚེ་དཔྱད་མཁན་འདུན་པ་ནི། འགྱོད་སུན་རྒད་པས་དཔྱད་བཏིང་བ། རྒྱལ་པོ་
རང་གི་གནས་ན་ཆེ། གདན་ལ་བཞུགས་ན་མངའ་ཁྲིམས་གནོན། ལོངས་སྤྱོད་རན་
103

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པར་སྤྱད་ན་ལེགས། བག་མེད་རང་ཁྲིམས་རང་ལ་འགལ། གཞན་འདུལ་འདོད་
པས་རང་ཁྲིམས་སྡོམ། འཁོར་འབངས་དྲུང་བས་རང་སྲོག་གཅོད། རྒྱལ་ས་འབང་
གི་བཟུང་ཉེན་ཆེ། ཚོད་ལ་བརྟགས་ཤིང་ཐབས་ཀྱི་གདུག ། རྗེ་ཁ་བློན་སྒྱུར་སྲིད་པའི་
ལུགས། དབང་ཆེན་གཏད་ན་དོན་ཆེན་བཤོལ། གཏང་བཞགས་ཚད་འཛིན་ཆེན་
པོའི་ལས། བང་ཆེན་མང་ན་ཁྲིམས་ཆེན་འཆོལ། དེ་ལ་རྒྱལ་པོའི་ལུང་གནང་ཞིང་།
དད་དཔོན་ཧ་ཐང་མི་གཅོད་པར། ནོར་འདོད་མདུན་མ་ཚོད་ཀྱིས་བཟུངས། དགོས་
པའི་བང་མཛོད་ཕུགས་སུ་བཅུགས། བསྡམ་པའི་སྒོ་ལྕགས་ཕྱི་ནང་དབྱེ། དེའི་ཐབས་
ལ་ཟིན་པ་ན། ཐུགས་ལ་གསལ་བའི་སུམ་ཅུ་བདུན། དེའི་མཚན་ཉིད་ངེས་པར་
གསལ། འོན་ཀྱང་གསང་བ་འདུས་པ་ཉིད། ཐུགས་གསལ་སུམ་ཅུ་རྩ་བདུན་གྱི། རྣམ་
གྲངས་ངེས་པར་བསྟན་པ་ན། སྐྱེ་བ་མེད་པ་ཨ་ཡི་དབྱིངས། ཡེ་ཉིད་ཀུན་བཟང་ཁྱབ་
བདལ་ཐུགས། འཕོ་འགྱུར་མེད་པ་ཨའི་དབྱིངས། གདོད་མའི་ཀུན་བཟང་འགྱུར་མེད་
ཐུགས། དངོས་པོ་མེད་པ་ཨ་ཡི་དབྱིངས། བདག་མེད་ཀུན་བཟང་དངོས་མེད་ཐུགས།
དྲི་མ་མེད་པ་ཨའི་དབྱིངས། འཁྲུལ་མེད་ཀུན་བཟང་ཀ་དག་ཐུགས། ཡངས་དོག་
མེད་པ་ཨའི་དབྱིངས། ཁྱབ་བདལ་ཀུན་བཟང་མཉམ་ཉིད་ཐུགས། བཅོས་སླད་མེད་
པ་ཨ་ཡི་དབྱིངས། དབྱིངས་ཉིད་ཀུན་བཟང་མ་བཅོས་ཐུགས། སྤྲོ་བསྡུ་མེད་པ་ཨའི་
དབྱིངས། ཉག་གཅིག་ཀུན་བཟང་སྤྲོས་མེད་ཐུགས། རྒྱུ་རྐྱེན་མེད་པ་ཨའི་དབྱིངས།
སྲོག་མེད་ཀུན་བཟང་འཆི་མེད་ཐུགས། འདུ་འབྲལ་མེད་པ་ཨའི་དབྱིངས། ངང་ཉིད་
ཀུན་བཟང་གཡོ་མེད་ཐུགས། མཚན་མ་མེད་པ་ཨའི་དབྱིངས། དངོས་མེད་ཀུན་
བཟང་འཛིན་མེད་ཐུགས། གཡོ་བ་མེད་པ་ཨའི་དབྱིངས། འགྱུར་མེད་ཀུན་བཟང་
གདོད་དག་ཐུགས། ཐིག་ལེ་ཉག་གཅིག་ཨའི་དབྱིངས། སྐྱེ་མེད་ཀུན་བཟང་དབྱིངས་
ཉིད་ཐུགས། ནུབ་པ་མེད་པ་ཨའི་དབྱིངས། ཡེ་གནས་ཀུན་བཟང་གདོད་མའི་ཐུགས།
104

རྒྱུད་སྡེ། དབལ་གསང་འདུས་དོན་གྱི་རྒྱུད། །
དྲི་མེད་བརྗོད་པ་ཨའི་དབྱིངས། རང་རིག་ཀུན་བཟང་ངང་ཉིད་ཐུགས། འཁྲུལ་པ་
མེད་པ་ཨའི་དབྱིངས། ཀུན་ཏུ་བཟང་པོ་མཉམ་ཉིད་ཐུགས། སྐྱོན་དང་བྲལ་བ་ཨའི་
དབྱིངས། གཤེན་ལྷ་དཀར་པོ་རང་འབྱུང་ཐུགས། བག་ཆགས་མེད་པ་ཨའི་དབྱིངས།
སྐྱེ་བ་གནས་འཛིན་ཆོ་འཕྲུལ་ཐུགས། རྣམ་པར་དག་པ་ཨའི་དབྱིངས། ཤེས་རིག་
རྒྱལ་པོ་དམ་ཚིག་ཐུགས། སྟོང་ཞིང་བདག་མེད་ཨའི་དབྱིངས། ཀུན་སྣང་ཁྱབ་པ་
འཁྲུལ་མེད་ཐུགས། བརྗོད་དུ་མེད་པ་ཨའི་དབྱིངས། མཁའ་འགྱིང་དཀར་པོ་རྫོགས་
པའི་ཐུགས། སྐྱོན་གྱི་མ་གོས་ཨའི་དབྱིངས། ཨ་ཏི་མུ་ཝེར་སྤྲུལ་པའི་ཐུགས། ཐམས་
ཅད་འབྱུང་བ་ཨའི་དབྱིངས། ཁྲི་བཞི་ནམ་ཏིང་སྲིད་པའི་ཐུགས། དུས་གསུམ་འཁྲུལ་
མེད་ཨའི་དབྱིངས། འོད་དཀར་གནས་འཛིན་རྒྱལ་བའི་ཐུགས། མཉམ་ཉིད་ཁྱབ་
བདལ་ཨའི་དབྱིངས། ཀུན་ཁྱབ་རྒྱལ་པོ་ནམ་མཁའི་ཐུགས། སྐྱེ་མེད་གདོད་དག་ཨའི་
དབྱིངས། མགོན་ལྷ་དཀར་པོ་ཡང་བདལ་ཐུགས། མུ་མེད་བདལ་པ་ཨའི་དབྱིངས།
འོད་ལྷ་སངས་པོ་འཕྲུལ་ཆེན་ཐུགས། ཀུན་འབྱུང་བདེ་ལྡན་ཨའི་དབྱིངས། སྣང་བ་
འོད་ལྡན་ཀུན་སྙོམས་ཐུགས། སྔ་ཕྱི་མེད་པ་ཨའི་དབྱིངས། རང་འབྱུང་རྒྱལ་པོ་ཡེ་ཤེས་
ཐུགས། མཁའ་ལྟར་ཀུན་ཁྱབ་ཨའི་དབྱིངས། རྣམ་སྣང་རྒྱལ་པོ་ཀུན་རིགས་ཐུགས།
དུས་གསུམ་མི་ནུབ་ཨའི་དབྱིངས། མི་ནུབ་རྒྱལ་མཚན་རྩེ་མོའི་ཐུགས། འགྱུར་བ་
མེད་པ་ཨའི་དབྱིངས། མི་འགྱུར་རྒྱལ་པོ་གཡུང་དྲུང་ཐུགས། མི་མཉམ་མེད་པ་ཨའི་
དབྱིངས། ཐོག་མེད་རྒྱལ་པོ་དབང་བསྒྱུར་ཐུགས། རྣམ་དག་སྐྱོན་མེད་ཨའི་དབྱིངས།
མཉམ་པ་མེད་པ་བདེ་ཆེན་ཐུགས། ཡིད་བཞིན་གཏེར་འཆང་ཨའི་དབྱིངས། རིན་
ཆེན་འདོད་སྤྱོད་གཏེར་རྒྱལ་ཐུགས། སལེ་ལྷང་ངེ་ཨའི་དབྱིངས། བདག་ཡོད་ཀུན་
བཟང་ཚད་མེད་ཐུགས། སལེ་ལྷམ་མེ་ཨའི་དབྱིངས། མཁྱེན་རྩེའི་ཀུན་བཟང་དཔག་
མེད་ཐུགས། སལེ་ཁྲི་ལེ་ཨའི་དབྱིངས། ཀུན་ཏུ་བཟང་པོ་གཉིས་མེད་ཐུགས། དེ་ལྟར་
105

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སུམ་ཅུ་རྩ་བདུན་པ། གནས་པ་བོན་ཉིད་དབྱིངས་ན་གནས། ཁྱབ་པ་འཁོར་འདས་
ཡོངས་ལ་ཁྱབ། བསྐྱེད་པ་སྐྱེ་མེད་ཨ་ལས་བསྐྱེད། གསལ་བ་རང་བཞིན་མཁའ་
ལ་གསལ། སྒོམ་པ་བྱང་ཆུབ་སེམས་ལ་སྒོམ། གོམས་པ་གཉུག་མའི་རྒྱུད་ལ་གོམས།
བརྟེན་པ་གོམས་པའི་ཤུགས་ཀྱི་བརྟེན། མཐོང་བ་བདག་མེད་ལྷ་ཞལ་མཐོང་། རྙེད་
པ་སྐུ་གསུམ་རང་ལ་རྙེད། སུམ་ཅུ་རྩ་བདུན་ཐུགས་ལ་གསལ། འཆི་མེད་ཨའི་རྟ་ལ་
བཅིབས། བགྲོད་མེད་ཨའི་ཤུལ་མཚོན་ཅིང་། འགྱུར་མེད་ཨའི་གནས་སུ་སྙེག །སྤྲོས་
མེད་ཨའི་ཞིང་ཁམས་ན། སུམ་ཅུ་རྩ་བདུན་བདག་མེད་སྐུ། དངོས་པོ་མེད་པ་ནམ་
མཁའི་ལུས། འཆད་པ་མེད་པ་གཡུང་དྲུང་ཚེ། འཁོར་འདས་མ་ལུས་ཀུན་བརྟེན་ཅིང་།
ཀུན་གྱི་སྙིང་པོའི་གཞིར་འགྱུར་རོ། །ཞེས་གསུངས་སོ། །གསས་མཁར་རིན་པོ་ཆེ་སྤྱི་
སྤུངས། དབལ་གསང་བ་འདུས་པ་དོན་གྱི་རྒྱུད་ལས། གཡུང་དྲུང་གསང་བའི་སྤྱོད་
པ། དོན་གྱི་སྙིང་པོ་གཞིར་མི་འགྱུར་བར། བསྟན་པའི་ལེའུ་སྟེ་བཅུ་པའོ།། །། །
༧ དེ་ནས་ཡང་དབལ་ཆེན་པོས། ཐུགས་ཉིད་སྐྱེ་བ་མེད་པའི་ཀློང་ནས། རང་
བཞིན་འགགས་པ་མེད་པའི་བརྡའ་ཐབས། གསང་བ་དོན་གྱི་སྙིང་པོ་འདི་གསུངས་སྲོ།
ཨ་ཨཱ་ཧཱུཾ། པ་ཕ་བ་མ། ར་ལ་ཤ་ས། ཀ་ཁ་ག་ང་། ཙ་ཚ་ཛ་ཝ། ཅ་ཆ་ཇ་ཉ། ཏ་ཐ་ད་
ན། ཞ་ཟ་འ་ཡ། ཧི་ཧུ་ཧེ་ཧོ། ཨ་ཨོཾ་ཧཱུྃ་རཾ་ཛ། སད་སལེ་ལྷན་ནེ་འདུ་འདུ། ཉོན་ཅིག་
དབལ་གཤེན་གསང་བ་འདུས། བོན་ཉིད་ཡི་གེ་དབྱིངས་ལས་བྱུང་། སྣང་སྲིད་ཡི་གེ་
མཁའ་ལ་བྱུང་། ཕུང་པོའི་ཡི་གེ་གཞི་ལས་བྱུང་། མཚོན་པའི་ཡི་གེ་སྒྲ་ལས་བྱུང༌། ཨ་
ནི་མ་སྐྱེ་ཁོང་ནས་བྱུང༌། ཨོཾ་ནི་སྟོད་ཀྱི་འདྲེན་ལས་བྱུང༌། ཧཱུྃ་ནི་སྨད་ཀྱི་ཆ་ལས་བྱུང་།
པ་ཕ་བ་མ་མཆུ་ལས་བྱུང་། ར་ལ་ཤ་ནི་ལྕེ་རྩེ་རྐན། ས་ནི་སོའི་བར་ལས་བྱུང༌། ཀ་
ཁ་ག་ང་མཁའ་ལས་བྱུང༌། ཙ་ཚ་ཛ་ནི་ལྕེ་རྩེ་སོ། ཝ་ནི་མ་མཆུ་སོ་ལས་བྱུང་། ཅ་ཆ་
ཇ་ཉ་ལྕེ་དཀྱིལ་རྐན། ཏ་ཐ་ད་ན་ལྕེ་རྩེ་སོ། །ཞ་ནི་ཁོག་འདྲེན་ཟ་ནི་རྩེ། འ་དང་ཡ་ནི་
106

དབལ་གསང་འདུས་དོན་གྱི་རྒྱུད།
རྒྱུད་སྡེ།
དབུགས་ལས་བྱུང་། ཧ་ནི་སྟོད་སྨད་སྙོམས་ལས་བྱུང་། ཧི་ཧུ་ཧེ་ཧོ་དྲག་དལ་མཁའ།
འབྱུང་བ་དབང་པོའི་ཆ་ལས་བྱུང་། གནས་པ་ཕུང་པོའི་རྩ་ལ་གནས། གྲོལ་བ་བོན་
ཉིད་དབྱིངས་ན་སྐྱེལ། འཁྲུལ་པ་ཁམས་གསུམ་གནས་སུ་ལྟུང་། བསྐྱེད་པ་བཞི་བཅུ་
རྩ་ལྔ་བསྐྱེད། གྲོལ་དང་མ་གྲོལ་ཁྱད་པར་ལས། སྐྱོན་དང་ཡོན་ཏན་ཕུང་པོར་བྱུང་།
དེ་ཡང་ངེས་པར་བསྟན་པ་ནི། བཞི་བསྡུས་གཟུགས་ཀྱི་ཕུང་པོ་འདི། འབྱུང་བ་ལྔའི་
རྒྱུ་ལས་གྲུབ། དབུགས་ནི་རླུང་ལ་དྲོད་ནི་མེ། ཁྲག་ནི་ཆུ་ལ་ཤ་ནི་ས། སེམས་ནི་ནམ་
མཁའི་གོ་ཡང་འབྱེད། ཕུང་པོ་ཕྱི་སྣོད་གཏོས་ཀྱི་ཚུལ། དབང་པོ་ནང་བཅུད་སྐྱེ་འགྲོའི་
ཚུལ། ཡན་ལག་གླིང་བཞི་གླིང་ཕྲན་ཚུལ། ཕུང་པོ་རི་བདུན་རི་རབ་ཚུལ། མགོ་བོ་
རྣམ་པར་རྒྱལ་བའི་ཚུལ། རྩ་ཆེན་དཔག་བསམ་ལྗོན་པའི་ཚུལ། རྩ་ཕྲན་ཡལ་ག་
ལོ་འདབ་ཚུལ། རྩ་གནས་འོད་ཀྱི་མེ་ཏོག་ཚུལ། གནས་པའི་ཡི་གེ་ཟིལ་འབྲུའི་ཚུལ།།
བསྐྱེད་པའི་ས་བོན་མྱུ་གུ་ལ། སྨིན་པའི་འབྲས་བུ་ལྷ་རུ་གསལ། ལེགས་པའི་ཡོན་ཏན་
ཕུང་པོར་གྲུབ། ཨ་ནི་སྙིང་གི་དཀྱིལ་དུ་གནས། རྣམ་ཤེས་ཕུང་པོའི་བདུད་བཅོམ་
ནས། ཀུན་སྣང་བསྐྱེད་པའི་ས་བོན་གསལ། མ་ནི་སྙིང་སྦུབ་གཡོན་ལ་གནས། ནམ་
མཁའི་ལྷ་མོ་བསྐྱེད་པའི་གཞི། རྟོགས་ན་བོན་སྐུ་བདེ་ཆེན་འཐོབ། མ་རྟོགས་ཞེ་སྡང་
ས་བོན་རྒྱུ། གྲོལ་ན་གཤེན་ལྷ་དཀར་པོ་ཉིད། མ་གྲོལ་དམྱལ་བའི་ཞིང་དུ་ཤར། ཨོཾ་ནི་
ཕུང་པོའི་སྤྱི་ལ་ཁྱབ། ས་ནི་མཚེར་པའི་རྩ་ལ་གནས། མཚེར་རྩའི་སྡོམ་ལ་ཨོཾ་དང་ས།
གཟུགས་ཀྱི་ཕུང་པོའི་བདུད་བཅོམ་ནས། གསལ་བ་རང་འབྱུང་ས་བོན་དང་། ས་ཡི་
ལྷ་མོ་བསྐྱེད་པའི་གཞི། རྟོགས་ན་ལོངས་སྤྱོད་རྫོགས་སྐུ་ཐོབ། མ་རྟོགས་གཏི་མུག་ས་
བོན་རྒྱུ། གྲོལ་ན་གསས་རྗེ་རྨང་པོ་ཉིད། མ་གྲོལ་བྱོལ་སོང་ཞིང་དུ་ཤར། ཀ་ནི་གློ་བའི་
རྩ་ལ་གནས། གློ་བའི་སྒོང་དུ་ཀ་ཛ་ཨོྃ། འདུ་བྱེད་ཕུང་པོའི་བདུད་བཅོམ་ནས། དགེ་
ལྷ་གར་ཕྱུག་ས་བོན་དང་། རླུང་གི་ལྷ་མོ་བསྐྱེད་པའི་གཞི། རྟོགས་ན་ངོ་བོ་ཉིད་སྐུ་
107

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཐོབ། མ་རྟོགས་ང་རྒྱལ་ས་བོན་རྒྱུ། གྲོལ་ན་གར་གསས་བཙན་པོ་ཉིད། མ་གྲོལ་ལྷ་
མེན་ཞིང་དུ་ཤར། ཛ་ནི་མཆིན་པའི་རྩ་ལ་གནས། མཆིན་རྩའི་སྡོམ་ལ་རམ་ཛ་ཨོཾ།
ཚོར་བྱེད་ཕུང་པོའི་བདུད་བཅོམ་ནས། བྱེ་བྲག་དངོས་མེད་ས་བོན་དང་། མེའི་ལྷ་མོ་
བསྐྱེད་པའི་གཞི། རྟོགས་ན་ཅིར་ཡང་སྤྲུལ་སྐུ་ཐོབ། མ་རྟོགས་འདོད་ཆགས་ས་བོན་
རྒྱུ། གྲོལ་ན་གནམ་གསས་དབྱིངས་རུམ་ཉིད། མ་གྲོལ་ཡི་དྭགས་ཞིང་དུ་ཤར། ཆ་
ནི་མཁལ་མའི་རྩ་ལ་གནས། སྟག་སྤར་སྡོམ་ལ་ཆ་ཧཱུཾ་ཧཱུཾ། དགའ་བ་དོན་གྲུབ་ས་བོན་
དང་། ཆུའི་ལྷ་མོ་བསྐྱེད་པའི་གཞི། རྟོགས་ན་མངོན་བྱང་སྐུ་རུ་ཐོབ། མ་རྟོགས་ཕྲག་
དོག་ས་བོན་རྒྱུ། གྲོལ་ན་རྒོད་གསས་ཁམས་པ་ཉིད། མ་གྲོལ་བྲེལ་འཕོང་ཞིང་དུ་ཤར།
ཐ་ཡ་ཧོ་ཤ་ཧཱུྃ་བཞི་ནི། ཚོགས་བརྒྱད་དབང་པོའི་རྩ་ལ་གནས། དེ་ཡི་ཤེས་རིག་ཡི་གེ་
བརྒྱད། ཐ་དང་ར་ནི་པུར་ལོང་སྡོམ། ཐང་མ་མེ་སྒྲོན་ས་བོན་དང་། རིག་པའི་ལྷ་མོ་
བསྐྱེད་པའི་གཞི། རྟོགས་ན་ཀུན་རིག་གསལ་བའི་དབྱིངས། མ་རྟོགས་སྒྱུ་མ་གཟུགས་
སུ་འཁྲུལ། གྲོལ་ན་ཐིག་ལེ་དབྱིངས་གནས་དང་། མུན་སེལ་སྒྲོན་མ་གཉིས་སུ་མེད།
མ་གྲོལ་ཆུ་བུར་མིག་ཏུ་ཤར། ཡ་དང་ཙ་ནི་ཏིང་མུར་སྡོམ། ཁ་སྟེ་མུ་ཡའི་ས་བོན་དང༌།
སྒྲའི་ལྷ་མོ་བསྐྱེད་པའི་གཞི། རྟོགས་ན་ཀུན་གསན་ཡེ་ཤེས་དབྱིངས། མ་རྟོགས་སྒྱུ་
མ་དགྲ་རུ་འཁྲུལ། གྲོལ་ན་ཀུན་སྙོམས་ཞི་དལ་དང་། བཀྲ་ཤིས་བདེ་ལྡན་གཉིས་སུ་
མེད། མ་གྲོལ་གདོས་པ་རྣ་བར་ཤར། ཧཱུྃ་དང་འདྲེན་ནི་ལེགས་ཤིན་མདུར། ཁྲི་རྨང་
གཤེན་ཆེན་ས་བོན་དང་། སྤོས་ཀྱི་ལྷ་མོ་བསྐྱེད་པའི་གཞི། རྟོགས་ན་ཀུན་ཚོར་ཡེ་ཤེས་
དབྱིངས། མ་རྟོགས་སྒྱུ་མ་དྲི་རུ་འཁྲུལ། གྲོལ་ན་འོད་མ་རིང་གསས་དང་། ངད་ལྡན་
ལྷ་མོ་གཉིས་སུ་མེད། མ་གྲོལ་གདོས་པ་སྣ་རུ་ཤར། ན་དང་ཧཱུཾ་གཉིས་རིག་གཤོག་
མདུད། ལྡེ་བོ་གསུང་ཆེན་ས་བོན་དང་། རོའི་ལྷ་མོ་བསྐྱེད་པའི་གཞི། རྟོགས་ན་ཀུན་
གྲོལ་ཡེ་ཤེས་དབྱིངས། མ་རྟོགས་སྒྱུ་མ་རོ་རུ་འཁྲུལ། གྲོལ་ན་བྱམས་པ་སྤོས་ངད་དང༌།
108

རྒྱུད་སྡེ། དབལ་གསང་འདུས་དོན་གྱི་རྒྱུད།
དུག་སེལ་སྨན་བདག་གཉིས་སུ་མེད། མ་གྲོལ་གདོས་པ་ལྕེ་རུ་ཤར། ཇ་དང་ཧཱུྃ་ནི་
བཅུད་འདུས་ཚིག ། བ་རབ་གླིང་བཞིའི་ས་བོན་དང༌། རེག་གི་ལྷ་མོ་བསྐྱེད་པའི་
གཞི། རྟོགས་ན་ཡེ་བརྟེན་ཡེ་ཤེས་དབྱིངས། མ་རྟོགས་སྒྱུ་མ་ལུས་སུ་འཁྲུལ། གྲོལ་
ན་བདུད་རྩི་གྲུབ་པ་དང་། མི་ནུབ་རྒྱལ་མཚན་གཉིས་སུ་མེད། མ་གྲོལ་ཤ་གཟུགས་
ལུས་སུ་ཤར། ཧི་དང་ཧཱུྃ་ནི་ར་ཨུན་གསང་། བ་རབ་གླིང་རྩོལ་ས་བོན་དང་། མཛེས་
ལྡན་ལྷ་མོ་བསྐྱེད་པའི་གཞི། རྟོགས་ན་ཀུན་གྲོལ་ཡེ་ཤེས་དབྱིངས། མ་རྟོགས་སྒྲ་ཆེན་
ངག་ཏུ་འཁྲུལ། གྲོལ་ན་གཡུང་དྲུང་འོད་གསལ་དང་། ཐུགས་རྗེ་འདྲེན་མ་གཉིས་
སུ་མེད། མ་གྲོལ་བཏགས་པའི་མིང་དུ་ཤར། ག་དང་ཤ་ནི་མང་རུམ་བདུན། སྣང་
བ་མདོག་ཅན་ས་བོན་དང༌། གར་གྱི་ལྷ་མོ་བསྐྱེད་པའི་གཞི། རྟོགས་ན་ཀུན་ཁྱབ་ཡེ་
ཤེས་དབྱིངས། མ་རྟོགས་སྒྱུ་མ་ཡིད་དུ་འཁྲུལ། གྲོལ་ན་བྱམས་ལྡན་འཇམ་པ་དང་།
ཕྱག་རྒྱ་སྒྱུ་མ་གཉིས་སུ་མེད། མ་གྲོལ་འཁོར་བའི་བོན་དུ་ཤར། ཟ་དང་ཧོ་ནི་དང་
བསྐྱེད་རྩ། གཙུག་གཤེན་རྒྱལ་བའི་ས་བོན་དང་། ཐུགས་ཀྱི་ལྷ་མོ་བསྐྱེད་པའི་གཞི།
རྟོགས་ན་ཀུན་སྙོམས་ཡེ་ཤེས་དབྱིངས། མ་རྟོགས་སྒྱུ་མ་བློ་རུ་འཁྲུལ། གྲོལ་ན་གསལ་
བ་འོད་ལྡན་དང་། རིན་ཆེན་གཏེར་འཛིན་གཉིས་སུ་མེད། མ་གྲོལ་འཁྲུལ་སྣང་བློ་
རུ་ཤར། པ་དང་བ་གཉིས་ཤེ་ཐུན་སྒོ། ཁྲི་བཞི་ནམ་ཏིང་ས་བོན་དང་། སྲིད་པའི་
རྒྱལ་མོ་བསྐྱེད་པའི་གཞི། རྟོགས་ན་ལྷག་མཐོང་ཡེ་ཤེས་དབྱིངས། མ་རྟོགས་མ་རིག་
རྨོངས་པར་འཁྲུལ། གྲོལ་ན་ཡེ་ཤེས་རླུང་འདབ་དང༌། ཐུགས་རྗེ་མཁའ་ཡང་གཉིས་
སུ་མེད། མ་གྲོལ་འཁོར་བའི་ཞིང་དུ་ཤར། ཕ་ནི་སྤྱི་གཙུག་ཅ་ནི་མགྲིན། ལ་ནི་ཐུགས་
ཀ་ལྟེ་བ་ཧ། ཝ་ནི་གསང་བ་གསང་གཤང་ང་། འདུལ་བ་ཐབས་དྲུག་བསྐྱེད་པའི་
གཞི། རྟོགས་ན་དོན་དྲུག་ཕ་རོལ་ཕྱིན། མ་རྟོགས་རྒྱུད་དྲུག་བར་དོར་འཁྲུལ། གྲོལ་
ན་ཐབས་དྲུག་སྟོང་པའི་ངང་། མ་གྲོལ་ཞིང་དྲུག་སྒྱུ་མར་ཤར། ཏ་ནི་སྤྱན་ལ་འ་ནི་
109

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལྗགས། ཧེ་ནི་པུར་ལང་ཤད་ནི་ཞབས། ཁ་ནི་ཉུར་བྱེད་ཚ་ནི་མཐའ། ཉ་ནི་སྲིད་རྩ་
ལིག་ཞིའི་དབུས། མེ་ཏོག་མ་བཞི་དུག་སེལ་གསུམ། བསྐྱེད་པར་བྱེད་པའི་ས་བོན་སྟེ།
རྟོགས་ན་སྐྱེ་འགག་མེད་པའི་དབྱིངས། མ་རྟོགས་སྐྱེ་བཞི་འཁོར་བར་འཁྲུལ། གྲོལ་
ན་དབལ་ཆེན་རུ་བཞིའི་སྐུ། མ་གྲོལ་སྐྱེ་རྒས་ན་འཆི་ཤར། ད་ནི་ཤ་ལ་ཞ་ནི་ཁྲག །ཧུ་
ནི་དབུགས་ལ་གཅོད་ནི་དྲོད། དུས་བཞི་རྒྱལ་མོའི་ས་བོན་དང༌། རྟོགས་ན་དབྱིངས་
ཉིད་བ་གའི་དབྱིངས། མ་རྟོགས་ཁམས་གསུམ་འཁོར་བར་འཁྲུལ། གྲོལ་ན་སྲིད་པའི་
རྒྱལ་པོ་ཉིད། མ་གྲོལ་སྐྱེ་འགྲོའི་སྡུག་བསྔལ་ཤར། དབྱིངས་ཉིད་རྣམ་དག་ཤོག་ཤོག་
ལ། ཡེ་ཤེས་འོད་ཀྱི་མྱུ་གུས་བྲིས། མ་བྲིས་རང་བཞིན་དབྱིངས་ན་བཀྲ། དབྱིངས་ཀྱི་
ཡི་གེ་དོན་ལ་གསལ། ནམ་མཁའ་ཡངས་པའི་ཤོག་ཤོག་ལ། འབྱུང་བཞི་རྒྱུའི་ཡི་གེ་
བཀོད། གླིང་བཞི་གླིང་ཕྲན་ཡི་གེས་བརྒྱན། ཡུལ་གྱི་ཡི་གེ་དཔེ་ལ་གསལ། རྒྱུ་འབྲས་
ཕུང་པོའི་ཤོག་ཤོག་ལ། མིང་གཟུགས་དབང་པོའི་ཡི་གེ་བྲིས། སྒྱུ་ལུས་ཡི་གེ་རྟགས་ལ་
གསལ། དཀར་ཐོན་མདངས་ལྡན་ཤོག་ཤོག་ལ། རིན་ཆེན་བཱ་དུའི་ཡི་གེ་བྲིས། སྐུགས་
པ་ཁ་འབྱེད་མཚན་མར་གསལ། རྩ་གནས་སྐུ་ལ་ཡིག་འབྲུ་གསུང༌། བསྐྱེད་པའི་ལྷ་
ཚོགས་ཐུགས་དང་ལྡན། ཕྱི་ནང་གསང་བ་ཡང་གསང་གི། དཔེ་དོན་རྟགས་དང་
མཚན་མའི་རྒྱུ། འབྱུང་དུག་ཕུང་པོ་ལྷ་དང་སེམས། སྒྱུ་འཕྲུལ་དྲ་བའི་ཚུལ་དུ་འབྲེལ།
བོན་ཉིད་སྐྱེ་མེད་ཀློང་དཀྱིལ་ནས། འགག་མེད་ཚིག་དང་ཡི་གེར་བྱུང་། བཞི་བཅུ་རྩ་
ལྔའི་གྲངས་དང་བཅས། ཕུང་པོ་རྩའི་དམིགས་སུ་གསལ། བཞི་བཅུ་རྩ་ལྔའི་ཐུགས་སུ་
ངེས། སྐྱེ་མེད་ཡི་གེ་དབྱིངས་ལ་གསལ། རང་བཞིན་ཡི་གེ་མཁའ་ལ་གསལ། མཚན་
མའི་ཡི་གེ་རྫས་ལ་གསལ། མཚན་མེད་ཡི་གེ་དོན་ལ་གསལ། བརྗོད་བྱའི་ཡི་གེ་ཚིག་
ལ་བལ་གསལ། བརྗོད་མེད་ཡི་གེ་སེམས་ལ་གསལ། སྐྱེ་མེད་ཡི་གེ་ཨ་ལས་གསལ། འགག་
མེད་ཡི་གེ་ཨོཾ་ལས་གསལ། སྤྲུལ་པའི་ཡི་གེ་ཧཱུཾ་ལས་གསལ། དེ་ཡི་ཡོན་ཏན་རམ་ལས་
110

རྒྱུད་སྡེ། དབལ་གསང་འདུས་དོན་གྱི་རྒྱུད།
གསལ། དེ་དོན་གྲུབ་པ་ཛ་ལས་གསལ། ཕུང་པོ་ལྔ་བཅོམ་བདུད་ལས་དཔའ། ཉོན་
མོངས་འཇོམ་པ་ཡི་གེའི་མཆོག །ཀུན་རྫོབ་ཚིག་ཏུ་བརྗོད་ན་འགྲུབ། བརྒྱད་ཁྲི་བཞི་
སྟོང་ལྗགས་ལས་གྲོལ། མ་རིག་རྨོངས་པའི་བློ་སྒོ་འབྱེད། བརྗོད་བྱ་ཚིག་གི་ཡི་གེ་ཡིན།
དོན་དམ་སེམས་ལ་བསྒོམ་ནས་འགྲུབ། བཞི་བཅུ་རྩ་ལྔ་ངེས་པའི་དོན། ལྷ་སྐུ་ཐིག་
ལེ་འོད་དང་ཟེར། ཕྱག་རྒྱའི་དཀྱིལ་འཁོར་མཁའ་ལ་རྫོགས། བདེ་སྟོང་ཞེན་མེད་ཆོ་
འཕྲུལ་རྩལ། མ་ཆགས་མ་ཞེན་མཉམ་གསལ་བར། ལྷམ་མེ་ལྷན་ནེ་ལྷང་ངེར་གནས།
ཕྱག་རྒྱ་ཆེན་པོ་རྫོགས་པའི་ལམ། ཐབས་ཆེན་ཐིག་ལེ་ཉག་གཅིག་འབྲས། ཨ་ཨོཾ་ཧཱུྃ་
རཾ་ཛ། སད་སལེ་ལྷན་ནེ་འདུ་འདུ་ཨ། ཞེས་གསུངས་སོ། །གསས་མཁར་རིན་པོ་ཆེ་
སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། འགག་མེད་ཡི་གེའི་བརྡའ་
བསྟན་པའི་ལེའུ་སྟེ་བཅུ་གཅིག་པའོ།། །།
༧ དེ་ནས་ཡང་དབལ་ཆེན་པོས། རང་བཞིན་འགག་པ་མེད་པའི་ཀློང་ནས། སྣ་
ཚོགས་སྒྱུ་འཕྲུལ་རོལ་པ། གསང་བ་དོན་གྱི་མན་ངག་འདི་གསུངས་སོ། །བསོ་ཨོ་ཨ།
of
ཨཱ་ཨཱ་ཨཱ། ཨཱ་ཨཱ། མ་མ་མ། མཱ་མཱ་མཱ། ཧ་ཧ་ཧ་ཧ། ཧ་ཧ་ཧ་ཧ། རཾ་རཾ་རཾ་རཾ། རཾ་རཾ་རཾ་
རཾ། ཧ་ཧ་ཧ་ཧ། ཛ་ཛ་ཛ་ཛ། ཧ་བ། མ་མ་མ། མ་མ་མ། མ་མ་མ། ཛ་ཛ་ཛ། ཛ་
ཛ་ཛ། ཛ་ཛ་ཛ། བྱོ་བྱོ་བྱོ། བྱོ་བྱོ་བྱོ། བྱོ་བྱོ་བྱོ། ཧ་ཧ་ཧ། ཧ་ཧ་ཧ། ཧ་ཧ་ཧ་ཧ། ལ་
ལ་ལ། ལ་ལ་ལ། ལ་ལ་ལ་ལ། ཧ་ལ་ཞ་ཧུ། བསྭཱ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་
ཐུན། ཨ་མ་མ་ཧ་རཾ་ཛ་ཐུན་བྷོ། ཉོན་ཅིག་དབལ་གཤེན་གསང་བ་འདུས། བསྭོ་ནི་
བོན་ཉིད་དབྱིངས་ཀྱི་ཀློང་། ཨ་ལས་གནས་འགྱུར་ཡེ་ཤེས་དབྱིངས། མཐིང་ནག་མི་
འགྱུར་དབལ་གྱི་སྐུ། བ་ནི་བ་ག་ཡུམ་གྱི་ཀློང་། ས་ནི་འགྱུར་མེད་ཆེན་པོ་ཉིད། ཡང་
ནི་སྲ་བརྟན་གཡུང་དྲུང་སྐུ། ན་རོ་འབར་བ་ཁྲོ་བོའི་མཆོག །འ་ནི་འཆི་མེད་སྐྱེས་ནས་
བརྩན། འཁྲོས་པའི་རྒྱལ་པོ་ཁྲོ་བོ་ཆེ། ཤིན་ཏུ་འཁྲོས་པ་དགའ་བ་ཆེ། དགའ་བ་ཆེན་
111

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པོ་མགུ་བ་ཆེ། རབ་ཏུ་མི་གཡོ་བརྟན་པ་ཆེ། བརྟན་པ་ཆེན་པོ་འགྱུར་བ་ཆེ། ཆགས་
བྲལ་ཆེན་པོ་སྲིད་པ་ཆེ། སྲིད་ལེན་ཆེན་པོ་མཆོད་པ་ཆེ། སྒྱུ་འཕྲུལ་ཆེན་པོ་ཆོ་འཕྲུལ་
ཆེ། ཆོ་འཕྲུལ་ཆེན་པོ་མངའ་བ་ཆེ། རབ་ཏུ་མི་གཡོ་བརྟན་པ་ཆེ། བརྟན་པ་ཆེན་
པོ་འགྱུར་བ་ཆེ། ཆགས་བྲལ་ཆེན་པོ་སྲིད་པ་ཆེ། སྲིད་ལེན་ཆེན་པོ་མཆོད་པ་ཆེ། རྫུ་
འཕྲུལ་ཆེན་པོ་ཆོ་འཕྲུལ་ཆེ། ཆུ་བོ་ཆེན་པོ་དམིགས་འཕྲུལ་ཆེ། རབ་ཏུ་འཁྲོས་ཤིང་
གཏུམ་པ་ཆེ། གཏུམ་ཆེན་རྒྱལ་པོ་གཟི་མདངས་ཆེ། གཟི་བརྗིད་ཆེན་པོ་ནག་པོ་ཆེ།
ནག་པོ་ཆེན་པོ་གསུས་པོ་ཆེ། སྲིད་པ་གསུམ་པོ་ཟ་བ་ཆེ། རབ་ཏུ་ཟ་ཞིང་འཇོམ་པ་
ཆེ། ཁམས་གསུམ་གཡོ་བར་བྱེད་པ་ཆེ། སྲིད་གསུམ་འགུལ་ཞིང་ལྡེག་པ་ཆེ། ཤིན་ཏུ་
མི་སྲུན་དྲག་ཤུལ་ཆེ། ཀུན་ལ་མི་རྗེ་དབང་བ་ཆེ། འདྲེན་པོའི་རྒྱལ་པོ་སྒྲོལ་བ་ཆེ། སྐུ་
ལུས་ཁྱོན་ལ་འདས་པ་ཆེ། གསུང་དབྱངས་རབ་ཏུ་གད་མོ་ཆེ། ཐུགས་ཉིད་ཤིན་ཏུ་
བརྣག་པ་ཆེ། ཡོན་ཏན་དཔལ་འབྱོར་ལྷུན་པོ་ཆེ། འཕྲིན་ལས་སྣ་ཚོགས་མཛད་པ་ཆེ།
ཆེན་པོ་བསྐྱེད་བྱེད་ཡི་གེ་བསྭཱ། གནས་པ་ཙི་ཏ་རིན་ཆེན་དབུས། གྲུ་གསུམ་མཐིང་
ནག་དཀྱིལ་དུ་གནས། འབྱུང་ནི་རྩེ་མོ་གསུམ་ལས་འབྱུང་། གཏིང་ཕུལ་མཁའི་སྲུབ་
ལས་བྱེད། བསྐྱེད་ནི་དབལ་ཆེན་ཁྲོ་བོ་བསྐྱེད། འདུལ་ནི་མ་རྟོགས་ལོག་པ་འདུལ།
རྟོགས་ན་བོན་སྐུ་འགྱུར་མེད་དབྱིངས། མ་རྟོགས་དུག་གསུམ་བསྐྱེད་པའི་རྒྱུ། གྲོལ་ན་
མུ་མེད་འབྱམས་ཡས་དབྱིངས། མ་གྲོལ་སྟོང་ཞེན་བར་དོར་ཤར། ཨོཾ་ནི་འགགས་མེད་
ཡེ་ཤེས་ལྔ། འོད་ལྔ་སྐུ་དང་དཀྱིལ་འཁོར་རྫོགས། ཨ་ནི་སྟོང་ཉིད་ཡེ་ཤེས་སྐུ། དཀར་
པོ་མི་འགྱུར་བདེ་བ་ཆེ། ན་རོ་སོར་རྟོགས་ཡེ་ཤེས་སྐུ། དམར་པོ་མི་འགྱུར་ཆགས་པ་
ཆེ། མ་ནི་མེ་ལོང་ཡེ་ཤེས་སྐུ། སེར་པོ་མི་འགྱུར་དགའ་བ་ཆེ། ཟླ་ཚེས་མཉམ་ཉིད་
ཡེ་ཤེས་སྐུ། ལྗང་ཀུ་མི་འགྱུར་ལེགས་པ་ཆེ། འ་ནི་ནན་ཏན་ཡེ་ཤེས་སྐུ། སྔོན་པོ་མི་
འགྱུར་གྲུབ་པ་ཆེ། ཆེན་པོ་ལྔ་ལྡན་ཡི་གེ་ཨོཾ། གནས་པ་སྐུའི་གཏིང་ན་གནས། ཁྱབ་པ་
112

རྒྱུད་སྡེ། དབལ་གསང་འདུས་དོན་གྱི་རྒྱུད།
ཕུང་པོ་སྤྱི་ལ་ཁྱབ། བསྐྱེད་པ་རྒྱལ་བ་འདུས་པ་བསྐྱེད། འཕྲོ་བ་རིན་ཆེན་མཛོད་ནས་
འཕྲོ། མཚན་ཉིད་ཁྱེའུ་བུ་མོ་གཉིས། མཚར་འདོད་རང་དགའི་རྩེད་མོ་ལ། བཀག་
པས་མི་ཁོག་ཕྱི་ལ་འཆོར། འགྲིམ་ལམ་དབང་པོ་སྒོ་ལྔར་འགྲིམས། ཡེང་པ་གྲོང་དང་
གྲོང་བདལ་དང༌། འཁོར་ཡུག་ཆེན་པོ་བརྒྱད་ལ་ཡེང་། ཐ་མལ་འབང་གི་གསེབ་
ཏུ་འཁྱམས། རྒྱལ་རིགས་ཁྱེའུར་ངོ་མ་ཤེས། དེ་ཚེ་དབང་ཆེན་རྒྱལ་པོ་ཡི། འཁོར་
འབངས་ཀུན་ལ་ཁྲིམས་རྩལ་ནས། གསེར་གྱི་བྱིལ་ཆུང་བྱ་ར་མཁན། སྐུ་འཁོར་དབུས་
ཀྱི་པད་མ་བཏོན། ཁ་དོག་སྣ་ལྔའི་ཞགས་པ་ལས། འདོད་པའི་རྫས་ཅིག་ཞགས་ཀྱི་
བརྡོ། ཁྱེའུ་བུ་མོ་ཡེང་ལ་བོར། དབང་པོ་སྒོ་མང་ཡན་པར་བཞགས། སྒྲ་ཚོགས་རྒྱུན་
བཅད་དུད་པ་ཡིས། འཚོ་བའི་ཟས་ཀྱང་ཁྲིམས་ཀྱིས་གཅོད། རྒྱལ་རྒྱུད་འཁྱམས་ལ་
མི་འགྱོད་མེད། ཆེན་པོའི་མྱ་ངན་མ་སྤང་བར། འབངས་འཁོར་སྤྱོད་འཇུག་ག་ལ་
ཁྲིམས། དེ་ཚེ་རྒྱལ་བུ་ཕོ་མོ་གཉིས། འདོད་པའི་ཡོ་བྱད་རྫས་མཐོང་པས། དང་པོ་
པུར་པུར་ཡང་མ་ཡེང་། གཞའ་ཚོན་རྒྱུད་ལ་འཇུག་པར་འདོད། གསེར་གྱི་བྱིལ་ཆུང་
འཛིན་པ་འདོད། འདོད་པའི་ནོར་བུ་ལེན་པར་འདོད། གསེར་གྱི་བྱིལ་ཆུང་འཕུར་མ་
སླེབས། གཞའ་ཚོན་སྣལ་ལ་ཆད་མ་འགྲེལ། རིན་ཆེན་ནོར་བུ་འཛིན་མ་ཟིན། བར་
དུ་ཏེན་ཏེན་ཙན་མ་ཙེག །གསེར་གྱི་བྱིའུ་སྒུམ་བུ་ཐུ་། གཞའ་ཚོན་སྣལ་མ་ནགས་སུ་
ཆད། རིན་ཆེན་ནོར་བུ་ཐང་དུ་ལྷུང་། ཐ་མ་འཁྱིལ་འཁྱལ་ཧ་ཐང་ཆད། གསེར་བྱིལ་
མི་འཕར་ཞགས་ཀྱི་ཟིན། གཞའ་ཚོན་སྣལ་ཆད་འདོད་ཡོན་ལོན། དེ་ཚེ་ཐང་ཆད་
ངལ་དུབ་པས། ཕྲག་དོག་འདོད་པའི་རྫས་ལ་སྐྱེས། སྔོན་གྱི་བག་ཆགས་རྒྱལ་ས་དྲན།
དབང་པོའི་སྒོ་ནས་ནང་དུ་ཕྱིན། འདོད་པའི་རྫས་བླང་ཕྱི་རུ་དོར། རྒྱལ་བུ་རང་གི་
སླད་དུ་ཕྱིན། སྔོན་ཆད་ཡོད་པ་མ་ཟིན་ནས། འབངས་ལ་འཁྱམས་པ་ཡུན་རིང་བས།
སྔོན་མཐོང་མི་མྱོང་ཡ་ང་སྐྱེ། དགའ་དང་འཇིགས་པ་དུས་མཉམ་འབྱུང༌། སྤྱོད་མི་
113

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཕོད་ལ་འཕྲལ་མི་ཕོད། དེ་ཚེ་ཀུན་མཁྱེན་བློན་པོ་ཡི། རྒྱལ་ས་འཛིན་པའི་ཐབས་ལ་
བརྟེན། རྒྱལ་སློད་རྒྱལ་བུའི་ལག་ཏུ་སྤྲོད། མཐོ་ལ་གཡང་ཟའི་སྐྲས་གསུམ་བསྒྲལ།
གཞན་དུ་བརྩལ་མེད་མཛོད་གསུམ་བསྟན། ཆེན་པོ་རྒྱལ་སའི་མཁར་ཁང་བཏོན།
ཀུན་ལ་མངའ་དབང་ཡིག་ཚང་བསྐུར། དེ་ལྟར་ཐབས་ལ་ཟིན་པ་ན། དེ་ཕྱིར་རྒྱལ་
བུ་འཁྱམས་མི་བསྲིད། བློ་གྲོས་ཆེན་པོ་མི་འགྱུར་བརྟེན། རྒྱལ་བ་འདུས་པ་ཉིད་དང་
མཇལ། ཡི་གེ་ཨོཾ་གྱི་གནས་ཚུལ་ཤེས། རྟོགས་ན་རང་བཞིན་ལྷུན་གྲུབ་དབྱིངས། མ་
རྟོགས་འཁོར་བའི་ཞིང་དུ་ཤར། ཨ་མ་སྤྲུལ་པ་འབྱུང་བའི་གནས། ཐབས་དང་ཤེས་
རབ་ཡི་གེ་སྟེ། གནས་པ་ཕུང་པོ་ལྔ་ལ་གནས། འབྱུང་བ་ཁོང་དང་མཆུ་ལས་འབྱུང་།
བསྐྱེད་པ་ཁྲོ་རྒྱལ་ཡབ་ཡུམ་བཅུ། རྟོགས་ན་སྐུ་ལྔ་ཡེ་ཤེས་དབྱིངས། མ་རྟོགས་དུག་
ལྔ་ཉོན་མོངས་རྒྱུད། ཧ་རཾ་དབྱིངས་དང་ཡེ་ཤེས་ཏེ། རྣམ་ཤེས་བརྒྱད་ལ་ངེས་པར་
གནས། འབྱུང་བ་མགྲིན་དང་ལྕེ་རྩེ་མཆུ། བསྐྱེད་པ་རིག་པ་ཡབ་ཡུམ་བསྐྱེད། ཡབ་
ཡུམ་བཅུ་དྲུག་ས་བོན་དང་། རྟོགས་ན་རྣམ་དག་ཡེ་ཤེས་དབྱིངས། མ་རྟོགས་འདོད་
པའི་ཡུལ་དུ་ཤར། ཧ་ཛ་མཁའ་ཀློང་རོལ་པའི་འཛབ། ཡན་ལག་རྩ་སྒོ་བཞི་ལ་གནས།
མགྲིན་དང་ལྕེ་རྩེ་སོ་ལས་འབྱུང་། སྒོ་བ་ཡབ་ཡུམ་ས་བོན་ཏེ། རྟོགས་ན་མ་བསྒྲིབ་ཡེ་
ཤེས་དབྱིངས། མ་རྟོགས་མ་རིག་སྒོ་མོར་ཤར། ཧ་བ་སྲིད་པ་བསྐྱེད་བྱེད་འཛབ། ཤེ་
ཐུན་རྩ་ཡི་སྒོ་ལ་གནས། མཆུ་དང་མགྲིན་པ་འབྱུང་བ་སྟེ། ལྷ་རྒོད་ཡབ་ཡུམ་བསྐྱེད་
པ་སྟེ། རྟོགས་ན་སྐྱེ་འགག་གཉིས་སུ་མེད། འཕེལ་འགྲིབ་མེད་པ་བོན་ཉིད་དབྱིངས།
མ་རྟོགས་འཁོར་བའི་སྐྱེ་འཕེལ་ཤར། མ་ཛ་བྱོ་ནི་སྤྲུལ་པའི་རྒྱུ། མ་ནི་བསྐྱེད་བྱེད་ཛ་
ནི་འགུགས། བྷོ་ནི་དམ་ལ་མི་འདའ་སྒྲོལ། ཕུང་པོའི་བྱེ་བྲག་དགུ་ལ་གནས། མཆུ་
དང་ལྕེ་རྩེ་སོ་ལ་འབྱུང་། སྤྲུལ་པ་སྡེ་གསུམ་ས་བོན་ཏེ། རྟོགས་ན་ཆོ་འཕྲུལ་འགག་
མེད་དབྱིངས། མ་རྟོགས་ཕ་རོལ་ཡུལ་དུ་ཤར། དེ་ལ་ཕོ་ཉ་སྤྲོ་བའི་རྒྱུ། ཕུང་པོའི་
114

རྒྱུད་སྡེ། དབལ་གསང་འདུས་དོན་གྱི་རྒྱུད།
བྱེ་བྲག་ཀུན་ལ་གནས། མགྲིན་དང་ཁོག་ལས་དྲག་ཏུ་འབྱུང༌། གྱད་དམག་ཕོ་
ཉ་བསྐྱེད་པ་སྟེ། རྟོགས་ན་ཐམས་ཅད་དབྱིངས་ཀྱི་ངང༌། མ་རྟོགས་ཆོ་འཕྲུལ་
དགྲ་རུ་ལྡང༌། ཧ་ལ་ཞ་ཧུ་གཏང་བཞག་ཁྲིམས། སྟ་ཟུར་མདུན་རྒྱབ་བཞི་ལ་གནས།
མགྲིན་དང་ལྕེ་རྩེ་རྐན་དང་ཁོག །བཀའ་ཉན་ཁྲིམས་ཀྱི་ས་བོན་ཏེ། རྟོགས་ན་དུས་
བཞི་འགྱུར་མེད་དབྱིངས། མ་རྟོགས་སྣང་འགྱུར་བཞི་རུ་ཤར། དེ་ཡང་ངེས་པར་
བརྡའ་བསྟན་ན། བསྭོ་ནི་མི་འགྱུར་བོན་གྱི་དབྱིངས། ཨོཾ་ནི་འགག་མེད་ལོངས་སྤྱོད་
རྫོགས། ཨ་མ་ཐབས་ཤེས་སྤྲུལ་པ་འགྱེད། ཡང་ནི་དབལ་ཆེན་ཡབ་ཡུམ་སྐུ། ཡང་
ན་མཁའ་འགྱིང་ཡབ་ཡུམ་ཐུགས། ཨ་བཞི་ཕྱོགས་ཀྱི་ཁྲོ་བོ་བཞི། མ་བཞི་ཁྲོ་བོ་ཡུམ་
ཆེན་བཞི། གནས་པ་ཤེ་ཐུན་སྙིང་གི་དབུས། ཐུགས་ཀ་བོན་ཉིད་འཁོར་ལོ་ལས། གཙོ་
འཁོར་རིགས་ཀྱི་ཚུལ་དུ་གནས། སྤྱོད་ཡུལ་འབྱུང་ལྔའི་དབྱིངས་ལ་འགྱེད། གསལ་
བ་ཡེ་ཤེས་ཆེན་པོ་ལྔ། བྱང་ཆུབ་སེམས་ཀྱི་ཐིག་ལེར་སྡུད། ཕུང་པོ་ལྔའི་བདུད་ལྔ་
འཇོམས། ཧ་བརྒྱད་རིགས་ཀྱི་ཁྲོ་བོ་བརྒྱད། རཾ་བརྒྱད་དབྱིངས་ཀྱི་ཁྲོ་མོ་བརྒྱད། ཨག་
ཤོ་མགྲིན་པའི་གསང་ལ་གནས། ཨག་ཤོ་ངག་གི་འཁོར་ལོ་ལ། ཕྱོགས་མཚམས་འབྱེད་
པའི་ཚུལ་དུ་གནས། སྤྱོད་ཡུལ་འདོད་ཡོན་བརྒྱད་ལ་འགྱེད། མཚན་མ་མེད་པའི་ཡེ་
ཤེས་བརྒྱད། རྟོག་ཚོགས་ཉོན་མོངས་གནས་བརྒྱད་འཇོམས། ཧ་བཞི་རྔམ་པ་ཡབ་
བཞིའི་དངོས། ཛ་བཞི་དུས་བཞི་རྒྱལ་མོ་བཞི། གནས་པ་ཀླད་པ་དུང་ཁང་གི། པུ་
ཙམ་རྩའི་འཁོར་ལོ་ལས། ཐར་པའི་སྒོ་འབྱེད་ཚུལ་དུ་གནས། སྤྱོད་ཡུལ་དུས་བཞི་
བཅུད་ལ་འགྱེད། སྐྱེ་འགག་མེད་པའི་ཡེ་ཤེས་ཀྱི། སྐྱེ་རྒས་ན་འཆི་བདུད་བཞི་འདུལ།
ཧ་དང་བ་ནི་མཁའ་དང་ཀློང་། ལྷ་རྒོད་ཡབ་ཡུམ་སྐུ་རུ་གསལ། གནས་པ་ལྟེ་བའི་
སྦུབས་སུ་གནས། ལྟེ་བ་སྤྲུལ་པའི་འཁོར་ལོ་ལ། མ་དགུ་རྗེ་དང་ཛ་དགུ་བློན། བློ་དགུ་
འབངས་ཀྱི་ཚུལ་དུ་གནས། སྤྱོད་ཡུལ་མཁའ་ཀློང་དབྱིངས་ལ་འགྱེད། ཐབས་དང་
115

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཤེས་རབ་རྫུ་འཕྲུལ་གྱིས། མ་རྟོགས་ལོག་པའི་བདུད་དཔུང་འཇོམས། ཧ་ལ་སྤྲུལ་པའི་
ཕོ་ཉ་འགྱེད། ཧ་ལ་ཞ་ཧུ་ཁྲིམས་སྐོས་བདག །གནས་པ་ལྟེ་འོག་རླུང་སྒོ་དང་། གསང་
བ་ཐབས་དང་ཤེས་རབ་ལས། བྲན་དང་ཕོ་ཉའི་ཚུལ་དུ་གནས། སྤྱོད་ཡུལ་སྲིད་པ་
གསུམ་ལ་འགྱེད། དབང་ཆེན་ལས་ཀྱི་འཁོར་ལོ་ཡི། འགལ་བར་བྱེད་པ་དབྱིངས་
སུ་སྒྲོལ། དེ་ལྟར་སྤྲུལ་པའི་ཡི་གེ་རྣམས། ཕུང་པོ་རྩ་ཡི་དམིགས་སུ་གནས། ལྷ་དང་
དཀྱིལ་འཁོར་མཚན་མའི་དབྱིངས། ཉོན་ཅིག་དོན་ལ་སྟོར་བྲལ་མེད། ཆོ་འཕྲུལ་སྣང་
བའི་ཞིང་དུ་རྫོགས། ཞེས་གསུངས་སོ། །གསས་མཁར་རིན་པོ་ཆེ་སྤྱི་སྤུངས། དབལ་
གསང་བ་འདུས་པ་དོན་གྱི་རྒྱུད་ལས། སྤྲུལ་པའི་ཡི་གེའི་བརྡའ་ཐབས་བསྟན་པའི་
ལེའུ་སྟེ་བཅུ་གཉིས་པའོ།། །། །
༧ དེ་ནས་ཡང་དབལ་ཆེན་པོས། གཡུང་དྲུང་གསང་བའི་སྤྱོད་པ་ཟབ་མོ།
ཞི་བ་དོན་གྱི་མན་ངག་འདི་གསུངས་སོ། ། ཨ་ཨཱ་ཧཱུཾ། ཨ་ཨ་དཀར་སལེ་འོད་ཨ་
ཡང་ཨོཾ་འདུ། ཨ་ཨོཾ་ཧཱུྃ་རཾ་ཛ། སད་ས་ལེ་ལྷན་ནེ་འདུ། བསྭཱ་ཨཱི་སལེ་ལྷན་ནེ་འདུ་འདུ་
ཨོྃ། བསྭོ་ཨཱི་སལེ་ཁྲི་ལེ་འདུ་འདུ་མ། བསྭོ་ཨོ་ས་ལེ་ལྷན་ནེ་འདུ་འདུ་ཨ། བསྭཱ་ཨཱི་སལེ་
ལྷན་ནེ་འདུ་འདུ་གསལ་ཨོྃ། བསྭོ་ཨོ་སལེ་ལྷན་ནེ་འདུ་འདུ་རྒེ་ༀ བསྭཱ་ཨཱི་སལེ་ལྷན་ནེ་
འདུ་འདུ་སྒྲོགས་ཨོ། བསྭོ་ཨོ་སལེ་ལྷན་ནེ་འདུ་འདུ་གྲུབ་ༀ། བསྭོ་ཨོ་སལེ་ཁྲི་ལེ་འདུ་
འདུ་མ། བསྭཱ་ཨཱི་སལེ་ཁྲི་ལེ་འདུ་འདུ་ས། བསྭཱ་ཨཱི་སལེ་ཁྲི་ལེ་འདུ་འདུ་ཀ། བསྭོ་ཨཱི་
སལེ་ཁྲི་ལེ་འདུ་འདུ་ཛ། བསྭཱ་ཨཱི་སལེ་ཁྲི་ལེ་འདུ་འདུ་ཆ། བསྭཱ་ཨོཾ་སལེ་ལྷང་ངེ་འདུ་
འདུ་ཐ། བསྭོ་ཨོ་སལེ་ལྷང་ངེ་འདུ་འདུ་ཡ། བསྭཱ་ཨོཾ་སལེ་ལྷང་ངེ་འདུ་འདུ་ཧཱུཾ། བསྭོ་ཨོ་
སལེ་ལྷང་ངེ་འདུ་འདུ་ཧཱུཾ། བསྭོ་ཨོ་སལེ་ལྷང་ངེ་འདུ་འདུ་ཧཱུྃ། བསྭོ་ཨོཾ་སལེ་ལྷང་ངེ་འདུ་
འདུ་ཧཱུྃ། བསྭོ་ཨོ་སལེ་ལྷང་ངེ་འདུ་འདུ་ཤ། བསྭོ་ཨོཾ་སལེ་ལྷང་ངེ་འདུ་འདུ་ཧོ། བསྭོ་ཨཱ་
སལ་སལེ་སང་ངེ་འདུ་འདུ་ར། བསྭཱ་ཨོཾ་སལེ་སང་ངེ་འདུ་འདུ་ཙ། བསྭཱ་ཨོཾ་སལེ་སང་ངེ་འདུ་
116

རྒྱུད་སྡེ། དབལ་གསང་འདུས་དོན་གྱི་རྒྱུད།
འདུ་འདྲེན། བསྭཱ་ཨཱི་སལེ་སང་ངེ་འདུ་འདུ་ན། བསྭཱ་ཨཱི་སལེ་སང་ངེ་འདུ་འདུ་ཇ།
བསྭོ་ཨོཾ་སལེ་སང་ངེ་འདུ་འདུ་ཧི། བསྭོ་ཨཱི་སལེ་སང་ངེ་འདུ་འདུ་ག །བསྭོ་ཨོ་སལེ་
སང་ངེ་འདུ་འདུ་ཟ། བསྭོ་ཨཱི་སལེ་ལྷན་ནེ་འདུ་འདུ་པ། བསྭོ་ཨོཾ་སལེ་ཁྲི་ལེ་འདུ་འདུ་
བ། བསྭཱ་ཨཱི་སལེ་མ་ལེ་འདུ་འདུ་ཕ། བསྭཱ་ཨཱི་སལེ་མ་ལེ་འདུ་འདུ་ཅ། བསྭོ་ཨོ་སལེ་མ་
ལེ་འདུ་འདུ་ལ། བསྭཱ་ཨཱི་སལེ་མ་ལེ་འདུ་འདུ་ཧ། བསྭོ་ཨཱི་སལེ་མ་ལེ་འདུ་འདུ་ཝ།
བསྭོ་ཨཱི་སལེ་མ་ལེ་འདུ་འདུ་ང་། བསྭཱ་ཨཱི་སལེ་འོད་དེ་འདུ་འདུ་ཁ། བསྭཱ་ཨཱི་སལེ་འོད་
དེ་འདུ་འདུ་ཚ། བསྭཱ་ཨོཾ་སལེ་འོད་དེ་འདུ་འདུ་ཉ། བསྭཱ་ཨཱི་སལེ་ལྷམ་མེ་འདུ་འདུ་ད།
བསྭོ་ཨོ་སལེ་ལྷམ་མེ་འདུ་འདུ་ཞ། བསྭོ་ཨོ་སལེ་ལྷམ་མེ་འདུ་འདུ་ཧུ། བསྭཱ་ཨཱི་སལེ་
ལྷམ་མེ་འདུ་འདུ་གཅོད། བསྭོ་ཨཱི་སལེ་ཡ་ལེ་འདུ་འདུ་ཏ། བསྭཱ་ཨཱི་སལེ་ཡ་ལེ་འདུ་
འདུ་འ། བསྭཱ་ཨཱི་སལེ་ཡ་ལེ་འདུ་འདུ་ཧེ། བསྭཱ་ཨཱི་སལེ་ཡ་ལེ་འདུ་འདུ་ཤད། བསྭཱ་ཨཱི་
མུ་ཁྱུང་པྲ་ཕུད་བིང་ང་ཉི་རི་བྷ་ར་ཏྲང་འདུ། བསྭོ་ཨོཾ་མུ་ནེ་གླང་ཆེན་བིང་ང་ཉི་རི་བྷ་
ར་ཏྲང་འདུ། བསྭོ་ཨོཾ་མུ་ཡེ་ཤེ་ཐུན་བིང་ང་ཉི་རི་བྷ་ར་ཏྲང་འདུ། ཉོན་ཅིག་དབལ་
གཤེན་གསང་བ་འདུས། ཨ་ནི་སྐྱེ་མེད་བོན་གྱི་དབྱིངས། ཨོཾ་ནི་འགག་མེད་ལོངས་
སྤྱོད་རྫོགས། ཧཱུྃ་ནི་སྣ་ཚོགས་སྤྲུལ་པ་འགྱེད། སྐུ་གསུམ་ངོ་བོ་འདུ་འབྲལ་མེད། གཅིག་
ཏུ་མ་གཡོས་འཁྲུལ་པ་མེད། ཁ་དོག་སྣང་ལ་རང་བཞིན་མེད། སྐྱེ་མེད་ནམ་མཁའ་
སྟོང་པ་ལ། གཏད་པ་མེད་པར་ཨ་བསྒོམ་པས། གོམས་པའི་འབྲས་བུ་ཨ་རུ་གསལ།
ཨ་ལས་ཨ་སྤྲོས་ཨ་མཆོད་པས། འཁོར་འདས་ཕུ་ཐག་ཨའི་ཆོད། ཨ་ཡི་གཞུ་ལ་ཨ་ཡི་
མདའ། ཨ་ཡི་འབན་ལ་ཨ་ཀློད་པས། འཁོར་འདས་སྙིང་པོ་ཨ་ལ་ཟུགས། ཨ་དྲུག་
འགྱུར་བའི་སྲོག་རྩ་བཅད། ཨ་གསུམ་ཆད་པའི་རྒྱུན་ཐག་མཐུད། ཨ་གཅིག་དོན་ལ་
སྟོང་བྲལ་མེད། འགག་པ་མེད་པའི་བར་སྣང་ལ། བཀག་པ་མེད་པར་ཨོ་གཏད་པ།
གོམས་པའི་འབྲས་བུ་ཨོཾ་དུ་གསལ། ༀ་ལས་ཨོཾ་འཕྲོས་ༀ་མཆེད་པས། གནས་ལུགས་
I17

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཕུགས་ཐག་ཨོ་ལ་ཆོད། ཨོཾ་ལས་བསྐྱེད་པའི་གཞལ་ཡས་སུ། ཨོཾ་གྱི་སྙིང་པོ་ལྷ་བསྒོམ་
པས། ཨོཾ་གྱི་ཉག་ཐག་འཆད་མེད་པར། ཨོྃ་གྱི་མཚན་མ་རང་སར་གྲོལ། ཨོ་དྲུག་དོན་
དང་སྟོང་བྲལ་མེད། སྣ་ཚོགས་འབྱུང་བའི་ས་གཞི་ལ། ཅིར་ཡང་སྣང་བའི་ཧཱུྃ་བསྒོམ་
ལས། སྒོམ་པའི་རང་བཞིན་ཧཱུྃ་དུ་གསལ། ཧཱུྃ་ལ་ཧཱུྃ་བསྐྱེད་ཧཱུྃ་གི་གཡོ། ཁམས་གསུམ་
ཧཱུྃ་གི་སྒྲ་འགེང་ཞིང་། སྲིད་གསུམ་སྙིང་པོ་ཧཱུྃ་གི་སྡུད། ཧཱུྃ་ལས་གྱུར་པའི་ཞིང་ཁམས་སུ།
ཧཱུྃ་གི་སྣང་བ་རླབས་གཡོས་པས། དུས་གསུམ་རྒྱལ་པོ་མི་ནུབ་སྐུ། གྲངས་འདས་ཧཱུྃ་
དང་སྟོང་བྲལ་མེད། གཡུང་དྲུང་གསང་བའི་སྤྱོད་པ་ཡིན། ཞེས་གསུངས་སོ། །ཡང་
གསུངས་པ། ཉོན་ཅིག་དབལ་ཆེན་གསང་བ་འདུས། གཡུང་དྲུང་གསང་བའི་སྙིང་པོ་
ལས། ཨ་རིང་ངོ་བོ་གཡོ་བ་མེད། མ་གཡོས་མ་བཅོས་མཉམ་པའི་ངང་། ཨ་ཐུང་
རང་བཞིན་སྐྱེ་བ་མེད། མ་སྐྱེས་མི་སྐྱེ་འགག་པ་མེད། དཀར་བས་བག་ཆགས་སྐྱོན་
དང་བྲལ། སྐྱོན་བྲལ་ཡེ་ཤེས་ལྷང་ངེ་བ། ས་ལེ་མཚན་མ་རྩེ་གཉིས་མེད། མ་རྟོགས་
མཚན་མ་གཞི་ལ་དག །འོད་ནི་བློ་རྟོག་སེམས་སུ་གྲོལ། ཀུན་བརྟག་ཐ་རམ་མདུད་པ་
ཞིག ། ཨ་ནི་རྣམས་གྲོལ་སྡུད་པའི་ཡུལ། རྣམ་པར་མ་རྟོགས་བདག་མེད་དབྱིངས།
ཡང་ནི་ཡེ་ཤེས་སྡུད་པའི་རླུང༌། འཐོར་སྡུད་བྱིང་དང་རླུགས་པ་སེལ། ཨོཾ་ནི་སྐུ་ལྔ་ཡེ་
ཤེས་ལྔ། མཚན་མའི་དཀྱིལ་འཁོར་སེམས་ལ་རྫོགས། འདུ་ནི་སེམས་ཉིད་ཐིག་ལེ་
གཅིག །ཉག་གཅིག་དོན་ལ་སྟོང་བྲལ་མེད། སྐད་གཅིག་གཅིག་གི་རྫོགས་སངས་རྒྱས།
ཡུད་གཅིག་གཅིག་ལ་མངོན་བྱང་ཆུབ། ཨ་དཀར་གསལ་བའི་དོན་བསྒོམ་པས། ཕུང་
པོ་གཞའ་འོད་མཚན་མ་དག །འགྱུ་བྱེད་ལམ་གྱི་ཤེས་པ་སྟོང་། དྲན་རིག་འབྲས་བུའི་
དངོས་མཚན་དག །རང་བྱུང་གཤེན་ལྷ་ཉིད་དབང་མཇལ། འདུ་བ་མེད་ཅིང་འབྲལ་
བ་མེད། གཤེན་ལྷ་དཀར་པོ་ཐུགས་ཀྱི་འཛབ། སྒྲ་ཚིག་མཚན་མ་དག་པའི་གསུང་།
དཀར་གསལ་འགག་པ་མེད་པའི་དབྱངས། འདེག་སྡུད་ཐིག་ལེ་སྡུད་པའི་གླུ་། བཅོས་
118

རྒྱུད་སྡེ། དབལ་གསང་འདུས་དོན་གྱི་རྒྱུད།
བསླད་ཐ་སྙད་མེད་པའི་སྒྲ། ཨ་དཀར་གསལ་བ་དགུའི་འཛབ། གཞིའི་ཡི་གེ་འབྲུ་
གསུམ་གྱིས། འཁོར་འདས་ཡིན་ཚུལ་གཏན་ལ་དབབ། ལམ་གྱི་ཡི་གེ་འབྲུ་གསུམ་གྱིས།
མཚན་མའི་བག་ཆགས་དབྱིངས་སུ་སྦྱང་། འབྲས་བུའི་ཡི་གེ་འབྲུ་གསུམ་གྱིས། བོན་
ཉིད་དབྱིངས་སུ་ལ་བཟླ་འོ། །གཡུང་དྲུང་གསང་བའི་སྤྱོད་པ་ཡིན། ཨ་ནི་བོན་སྐུ་
འགྱུར་བ་མེད། ཨོཾ་ནི་རྫོགས་སྐུ་ལྷུན་གྱི་གྲུབ། ཧཱུྃ་ནི་སྤྲུལ་སྐུ་སྣ་ཚོགས་སྟོན། རཾ་ནི་ངོ་
བོ་ཉིད་སྐུ་སྟེ། ཛ་ནི་མངོན་བྱང་སྐུ་རུ་ཤེས། ཡང་ན་སྐུ་གསུང་ཡོན་ཏན་དང་།
ཐུགས་དང་འཕྲིན་ལས་ལྔ་རུ་ཤེས། ཡང་ན་ཡེ་ཤེས་ཆེན་པོ་ལྔ། ཕུང་པོ་ལྔའི་བདུད་
ལྔ་འཇོམས། སད་ནི་ལྷའི་དཀྱིལ་འཁོར་རྫོགས། སལེ་སྐུ་གསུམ་འདུ་འབྲལ་མེད།
ལྷན་ནེ་ཐབས་ཀྱི་རང་བཞིན་ལ། ཁྲི་ལེ་ཤེས་རབ་གཉིས་སུ་མེད། ལྷང་ངེ་ཡེ་ཤེས་སང་
ངེ་དབྱིངས། སང་ངེ་མཁའ་ལ་མ་ལེ་ཀློང༌། ཡང་ན་མ་ལེ་ཕར་ཕྱིན་དྲུག །འོད་དེ་
ངན་སོང་སྒོ་མོ་གཅོད། ལྷམ་མེ་དུས་བཞི་བཅུད་དབང་སྒྱུར། ཡ་ལེ་སྣང་སྲིད་དགའ་
བདེ་བསྐྱེད། ཨོཾ་ནི་རྒྱལ་བ་འདུས་པའི་སྐུ། མ་ནི་བ་ག་ཡུམ་གྱི་དབྱིངས། པ་ནི་ཁྲི་བཞི་
ནམ་ཏིང་གསུང་། བ་ནི་སྲིད་པའི་རྒྱལ་པོའི་ཀློང་། ཨ་ནི་ཀུན་སྣང་ཁྱབ་པའི་ཐུགས།
མ་ནི་ནམ་མཁའི་ལྷ་མོ་ཡུམ། ཨོཾ་ནི་གསལ་བ་རང་འབྱུང་སྟེ། དགེ་ལྷ་དངོས་མེད་
དགའ་དོན་གྲུབ། གསལ་དང་གྲུབ་དང་རྒེ་དང་སྒྲོགས། ཡང་ནི་ར་ཛ་ཧཱུྃ་ལས་བསྐྱེད།
ས་ནི་སྐྱེད་བྱེད་ལྷ་མོ་ཡུམ། ཀ་ནི་འདེགས་བྱེད་སྒྲོན་མ་ཉིད། ཛ་ནི་སྨིན་བྱེད་འབར་
མ་སྟེ། ཆ་ནི་དག་བྱེད་བསིལ་མའོ། །ཐ་ནི་ཐང་མ་མེ་སྒྲོན་སྤྱན། ཡ་ནི་ཁ་སྟེ་མུ་ཡ་
སྙན། ཧོ་ནི་གཙུག་གཤེན་རྒྱལ་བ་ཐུགས། ཤ་ནི་སྣང་བ་མདོག་ཅན་ཡིན། ཧུ་ནི་བ་
རབ་གླིང་བཞི་སྐུ། ཧཱུྃ་གཅིག་བ་རབ་གླིང་རྩོལ་གསུངས། ཧཱུྃ་གཅིག་ཁྲི་རྨང་གཤེན་
ཆེན་ཤངས། ཧཱུྃ་གཅིག་ལྡེ་བོ་གསུང་ཆེན་ལྗགས། ར་ནི་རིག་པའི་ལྷ་མོ་གཟུགས། ཙ་
ནི་སྒྲ་སྙན་ལྷ་མོ་སྒྲ། འདྲེན་ནི་སྤོས་ཀྱི་ལྷ་མོ་དྲི། ན་ནི་རོའི་ལྷ་མོ་སྨན། ཇ་ནི་རིག་པའི་
19

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལྷ་མོ་རྒྱན། ཧི་ནི་མཛེས་པའི་ལྷ་མོ་མིང་། ག་ནི་གར་གྱི་ལྷ་མོ་བོན། ཟ་ནི་གཏེར་
འཛིན་ལྷ་མོ་ཐུགས། ཕ་ནི་ཡེ་གཤེན་གཙུག་ཕུད་སྐུ། ཅ་ནི་ལྕེ་རྒྱལ་བར་པན་ཏི། ལ་
ནི་གསང་བ་འདུས་པ་ཉིད། ཧ་ནི་ཏི་སང་རང་ཞིའི་སྐུ། ཝ་ནི་མུ་ཅོ་ལྡེམ་དྲུག་སྟེ། ང་
ནི་གསང་བ་ངང་རིང་ངོ༌། ། ཁ་ནི་བདུད་རྩི་རྒྱལ་བ་སྟེ། ཚ་ནི་ཞི་དལ་ཀུན་སྙོམས་ཉིད།
ཉ་ནི་བྱམས་པ་གདར་གཅོད་དོ། །ད་ནི་དབྱར་གྱི་རྒྱལ་མོ་སྟེ། ཞ་ནི་སྟོན་གྱི་རྒྱལ་མོ་
སྨིན། ཧུ་ནི་རྒྱུན་གྱི་རྒྱལ་མོ་སྦ། གཅོད་ནི་དཔྱིད་ཀྱི་རྒྱལ་མོ་འཇུ། ཏ་ནི་དཀར་མོ་པདྨ་
སྤྱན། འ་ནི་དམར་མོ་འབར་མ་ལྗགས། ཧེ་ནི་སེར་མོ་ཐོར་གཙུག་མཛེས། ཤད་ནི་
སྔོན་མོ་ཆུ་རྐང་མ། རྒྱལ་བ་ཡབ་ཡུམ་གཙོ་འཁོར་དང་། བཞི་བཅུ་རྩ་ལྔའི་ཐུགས་ཀྱི་
འཛབ། གཡུང་དྲུང་གསང་སྤྱོད་དམ་པ་སྟེ། ཕུང་པོ་བཞི་ལ་བསྒོམ་པ་ཡིས། མི་
འགྱུར་བཀའ་རྟགས་དབྱིངས་སུ་སྟོན། དོན་དམ་སྙིང་པོ་ཀློང་དུ་སྦ། ཀུན་གཞི་སྟོང་
པའི་གསལ་ཆ་ལ། འོད་དཀར་གནས་འཛིན་སྐུའི་ལྷ། རྒྱལ་བ་འདུས་པ་ལྷར་སྒོམ་
པས། མི་འགྱུར་བཀའ་རྟགས་དབྱིངས་སུ་སྟོན། འགྱུར་མེད་སྙིང་པོ་ཀློང་དུ་སྦ། ཀུན་
གཞི་གསལ་བའི་སྟོང་ཆ་ལ། ཐུགས་རྗེས་བྱམས་མ་བསྒོམ་པ་ཡིས། ཀུན་འབྱུང་བ་
གའི་ཀློང་དུ་སྟོན། སྐྱེ་བྱེད་སྙིང་པོ་གཞི་ལ་སྦ། ཉེ་ལོ་ཨུད་དཔལ་རྩ་མདུད་ལ། ཀུན་
སྣང་ཁྱབ་པ་ལྷར་སྒོམ་པས། འཁྲུལ་མེད་བཀའ་རྟགས་མཁའ་ལ་སྟོན། སྐྱེ་མེད་སྙིང་
པོ་ཐུགས་ལ་སྦ། ནམ་མཁའི་ལྷ་མོ་གསལ་བསྐྱེད་པས། སྟོང་ཉིད་ཡེ་ཤེས་ཀློང་ལས་
འབྱུང་། འགག་མེད་སྙིང་པོ་སེམས་ལ་སྦ། གསེར་ཞུན་ཐིག་པའི་རྩ་མདུད་ལ།
གསལ་བ་རང་འབྱུང་ལྷ་བསྒོམས་པས། འགྱུར་མེད་བཀའ་རྟགས་མཁའ་ལ་སྟོན།
གསལ་བའི་སྙིང་པོ་སྐུ་ལ་སྦ། ས་ཡི་ལྷ་མོ་གསལ་བསྐྱེད་པས། མེ་ལོང་ཡེ་ཤེས་ཀློང་
ལས་འབྱུང་། སྐྱེད་བྱེད་སྙིང་པོ་ཤ་ལ་སྦ། དངུལ་ཞུན་ཐིག་པའི་རྩ་མདུད་ལ། དགེ་ལྷ་
གར་ཕྱུག་ལྷ་བསྒོམ་པས། ལེགས་པའི་ཡོན་ཏན་མཁའ་ལ་སྟོན། མཉམ་པའི་སྙིང་པོ་
120

རྒྱུད་སྡེ། དབལ་གསང་འདུས་དོན་གྱི་རྒྱུད།
ངང་ལ་སྦ། རླུང་གི་ལྷ་མོ་གསལ་བསྐྱེད་པས། མཉམ་ཉིད་ཡེ་ཤེས་ཀློང་ལས་འབྱུང་།
སྐྱེད་བྱེད་སྙིང་པོ་ཤ་ལ་སྦ། ཀུན་སྒྲོལ་སྙིང་པོ་དབུགས་ལ་སྦ། སྲིན་བུ་མེ་ཁྱེར་རྩ་
མདུད་ལ། བྱེ་བྲག་དངོས་མེད་ལྷ་སྒོམ་པས། འགག་མེད་བཀའ་རྟགས་མཁའ་ལ་
སྟོན། གྲགས་པའི་སྙིང་པོ་གསུང་ལ་སྦ། མེའི་ལྷ་མོ་གསལ་བསྐྱེད་པས། སོར་རྟོགས་
ཡེ་ཤེས་ཀློང་ལས་འབྱུང་། གསལ་བྱེད་སྙིང་པོ་དྲོད་ལ་སྦ། གཡུ་མཐིང་སྟག་ཡར་རྩ་
མདུད་ལ། དགའ་བ་དོན་གྲུབ་ལྷ་བསྒོམ་པས། གྲུབ་པའི་འཕྲིན་ལས་མཁའ་ལ་སྟོན།
གྲུབ་པའི་སྙིང་པོ་ལས་ལ་སྦ། ཆུའི་ལྷ་མོ་གསལ་བསྐྱེད་པས། བྱར་གྲུབ་ཡེ་ཤེས་ཀློང་
ལས་འབྱུང་། གསོ་བསྐྱེད་སྙིང་པོ་ཁྲག་ལ་སྦ། ཟར་མའི་མེ་ཏོག་རྩ་མདུད་ལ། ཐང་མ་
མེ་སྒྲོན་ལྷ་སྒོམ་ཞིང་། རིག་པའི་ལྷ་མོ་མདངས་བསྐྱེད་པས། གཟུགས་ཀྱི་བག་ཆགས་
དབྱིངས་སུ་ནུབ། ཀུན་གསལ་ཡེ་ཤེས་མཁའ་ལ་གསལ། རིག་པའི་སྙིང་པོ་སྤྱན་ལ་སྦ།
གསལ་བྱེད་སྙིང་པོ་གཟུགས་ལ་སྦ། གྲོ་ཐེམ་དྲིལ་བའི་རྩ་མདུད་ལ། ཁ་སྟེ་མུ་ཡ་ལྷ་
སྒོམ་ཞིང་། སྒྲའི་ལྷ་མོ་མདངས་བསྐྱེད་པས། སྒྲའི་བག་ཆགས་དབྱིངས་སུ་ནུབ། ཀུན་
གསལ་ཡེ་ཤེས་མཁའ་ལ་གསལ། སྤྲོ་བྱེད་སྙིང་པོ་སྙན་ལ་སྦ། སྙན་པའི་སྙིང་པོ་སྒྲ་ལ་
སྦ། ཟངས་འཛེར་དྲིལ་བའི་རྩ་མདུད་ལ། ཁྲི་རྨང་གཤེན་ཆེན་ལྷ་སྒོམ་ཞིང༌། སྤོས་ཀྱི་
ལྷ་མོ་མདངས་བསྐྱེད་པས། དྲིའི་བག་ཆགས་དབྱིངས་སུ་ནུབ། ཀུན་ཚོར་ཡེ་ཤེས་
མཁའ་ལ་གསལ། སྨིན་བྱེད་སྙིང་པོ་ཤངས་ལ་སྦ། ཚོར་བྱེད་སྙིང་པོ་དྲི་ལ་སྦ། མཁའ་
ལྡིང་ཟེ་བའི་རྩ་མདུད་ལ། ལྡེ་བོ་གསུང་ཆེན་ལྷ་སྒོམ་ཞིང་། རོའི་ལྷ་མོ་མདངས་བསྐྱེད་
པས། རོ་ཡི་བག་ཆགས་དབྱིངས་སུ་ནུབ། ཀུན་གྲོལ་ཡེ་ཤེས་མཁའ་ལ་གསལ། སྡུད་
བྱེད་སྙིང་པོ་ལྗགས་ལ་སྦ། གྲོལ་བའི་སྙིང་པོ་རོ་ལ་སྦ། ཉི་ཟེར་གཟིང་བའི་རྩ་མདུད་
ལ། བ་རབ་གླིང་བཞི་ལྷ་བསྒོམ་ཞིང༌། རེག་བྱའི་ལྷ་མོས་མདངས་བསྐྱེད་པས། རེག་
བྱའི་བག་ཆགས་དབྱིངས་སུ་ནུབ། ཀུན་བརྟགས་ཡེ་ཤེས་མཁའ་ལ་གསལ། སྐྱེད་བྱེད་
121

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྙིང་པོ་སྐུ་ལ་སྦ། རྒྱན་གྱི་སྙིང་པོ་རེག་ལ་སྦ། མཐིང་ཕུར་བསྒྲལ་བའི་རྩ་མདུད་ལ།
བ་རབ་གླིང་རྩོལ་ལྷ་བསྒོམ་ཞིང་། ཐུགས་ཀྱི་ལྷ་མོས་མདངས་བསྐྱེད་པས། མིང་ཚིག་
བག་ཆགས་དབྱིངས་སུ་ནུབ། ཀུན་གྲགས་ཡེ་ཤེས་མཁའ་ལ་གསལ། འདེག་བྱེད་སྙིང་
པོ་གསུང་ལ་སྦ། འཛིན་བྱེད་སྙིང་པོ་དབྱིངས་ལ་སྦ། ཤི་ཤོན་མང་རུམ་རྩ་མདུད་ལ།
སྣང་བ་མདོག་ཅན་ལྷ་སྒོམ་ཞིང་། གར་གྱི་ལྷ་མོས་མདངས་བསྐྱེད་པས། འདུས་བྱས་
བག་ཆགས་དབྱིངས་སུ་ནུབ། ཀུན་ཁྱབ་ཡེ་ཤེས་མཁའ་ལ་གསལ། དྲན་བྱའི་སྙིང་པོ་
མཁའ་ལ་སྦ། ཐབས་ཀྱི་སྙིང་པོ་བོན་ལ་སྦ། དང་སྐྱེད་གསལ་བའི་རྩ་མདུད་ལ། །
གཙུག་གཤེན་རྒྱལ་བ་ལྷ་བསྒོམ་ཞིང༌། གཏེར་འཛིན་ལྷ་མོས་མདངས་བསྐྱེད་པས།
སེམས་ཀྱི་བག་ཆགས་དབྱིངས་སུ་ནུབ། ཀུན་སྙོམས་ཡེ་ཤེས་མཁའ་ལ་གསལ། རྟོགས་
བྱེད་སྙིང་པོ་ཐུགས་ལ་སྦ། དྲན་འབར་སྙིང་པོ་གཞི་ལ་སྦ། ཤེ་ཐུན་གསང་བའི་རྩ་སྒོ་རུ།
ཁྲི་བཞི་ནམ་ཏིང་ལྷ་བསྒོམ་ཞིང་། སྲིད་པའི་རྒྱལ་མོ་མདངས་བསྐྱེད་པས། ཀུན་གཞི་
བག་ཆགས་དབྱིངས་སུ་ནུབ། ལྷག་མཐོང་ཡེ་ཤེས་མཁའ་ལ་གསལ། བསྐྱེད་པའི་སྙིང་
པོ་མཁའ་ལ་སྦ། ཀློང་ཆེན་སྙིང་པོ་དབྱིངས་ལ་སྦ། རྩ་མདུད་འཁོར་ལོ་གནས་དྲུག་ལ།
འདུལ་བ་ཐབས་དྲུག་ལྷ་བསྒོམ་པས། ཚོགས་དྲུག་བག་ཆགས་དབྱིངས་སུ་ནུབ། ཤེས་
རབ་རྩལ་དྲུག་མཁའ་ལ་རྫོགས། དོན་དྲུག་སྙིང་པོ་དབྱིངས་ལ་སྦ། ཕྱག་ཞབས་སྲིད་
པའི་འཁོར་ལོ་དང་། དབུ་ཞབས་སྤྱན་ལྗགས་མདུད་སྒོ་ལ། དུག་སེལ་གསུམ་གྱི་ལྷ་
བསྒོམ་ཞིང་། མེ་ཏོག་མ་བཞིས་མདངས་བསྐྱེད་པས། དུག་གསུམ་བག་ཆགས་
དབྱིངས་སུ་ནུབ། སྐུ་གསུམ་ཡེ་ཤེས་འབྲས་བུ་སྨིན། དུག་སེལ་སྙིང་པོ་ཐུགས་ལ་སྦ།
གསལ་དང་གྲོལ་བྱེད་འདེག་དང་ཉུར། རྟགས་ཀྱི་ཡི་གེ་གནས་ལ་གསལ། ཤ་ཁྲག་
དྲོད་དབུགས་ཕུང་པོ་ལ། དུས་བཞི་རྒྱལ་མོ་བཞི་བསྒོམ་པས། སྐྱེ་བཞིའི་བག་ཆགས་
དབྱིངས་སུ་འགགས། འགག་མེད་ཡེ་ཤེས་མཁའ་ལ་གསལ། དཀར་སེར་དམར་སྔོའི་
122

རྒྱུད་སྡེ། དབལ་གསང་འདུས་དོན་གྱི་རྒྱུད། །
ཁ་དོག་ལས། བཅུད་ཀྱི་ཡི་གེ་གནས་ལ་སྦ། བཞི་བཅུ་རྩ་ལྔའི་སྐུ་རུ་གྲུབ། རྒྱལ་བ་
འདུས་པར་མངོན་པར་རྫོགས། བསྐྱེད་པ་རྩ་ཡི་གནས་དག་ཏུ། བསྒོམ་པ་ཐིག་ལེ་
ཡིག་འབྲུ་ལས། གྲུབ་པའི་སྙིང་པོར་འབྲས་བུ་སྨིན། བདེ་དང་ཞན་པ་མེད་པའི་
ཉམས། སྐད་ཅིག་འདུ་འབྲལ་མེད་པ་ཡི། ངོ་བོ་སྟོང་ལ་རང་བཞིན་གསལ། མཚན་
ཉིད་དོན་ལ་བརྗོད་དུ་མེད། གཞི་མེད་རྩ་བྲལ་སྙིང་པོའི་དོན། འདུས་མ་བྱས་པའི་
ནམ་མཁའ་ལ། མཚོན་དུ་མེད་པའི་བོན་ཉིད་དང༌། བྱང་ཆུབ་སེམས་ཀྱི་རྟགས་སུ་
གསལ། ཨ་དཀར་གསལ་བའི་རྟགས་སུ་གསལ། གཤེན་ལྷ་དཀར་པོའི་རྟགས་སུ་
གསལ། རང་འབྱུང་ཡེ་ཤེས་རྟགས་སུ་གསལ། དབྱིངས་ཀྱི་ཐིག་ལེའི་རྟགས་སུ་གསལ།
ཉག་གཅིག་དོན་ལ་སྟོར་བྲལ་མེད། ངང་ལས་ངང་གནས་འདུ་འབྲལ་མེད། ཧ་ར་མུ་
ཡེ་ཨེ་མ་ཧོ། དྲུང་མུ་སད་དོ་ཨེ་མ་ཧོ། ཝེར་ཞི་ཁྱེར་ཁར་ཨེ་མ་ཧོ། བེ་ར་རད་ན་ཨེ་མ་
ཧོ། ཨ་མ་གསང་བའི་དབང་མཆོག་ནི། ཉིད་དང་འཁོར་ལ་བསྐུར་བ་ཡི། དྲུང་མུ་
གསང་བའི་དོན་དམ་འདི། གསང་བར་འོས་ཅིང་གསང་བར་གཉེར། གསང་བའི་
དོན་དམ་གཉེར་གཏད་པས། གསང་དམ་ཐུབ་པར་ཁྱོད་ཀྱིས་ཟུང༌། ཕལ་དང་ཕལ་
གྱི་སྤྱོད་མི་བཏུབ། དཔེར་ན་ཡིད་བཞིན་ནོར་བུ་དེ། དར་དཀར་ཆུ་མདངས་མ་
གཏོགས་པ། སྣོད་གཞན་ཕལ་དུ་ག་ལ་བཏུབ། དེ་བཞིན་གསང་སྤྱོད་དམ་པ་འདི།
གསང་དམ་ལྡན་པས་སྤྱོད་པར་འོས། ཞེས་གསུངས་སོ། །གསས་མཁར་རིན་པོ་ཆེ་སྤྱི་
སྤུངས་དབལ་གསང་བ་འདུས་པ་དོན་གྱི་རྒྱུད་ལས། ཞི་བ་དོན་གྱི་མདོ་བསྟན་པའི་
ལེའུ་སྟེ་བཅུ་གསུམ་པའོ།། །།
༧ དེ་ནས་ཡང་དབལ་གཤེན་གསང་བ་འདུས་པས། མེ་ཏོག་ནམ་མཁའ་མཐིང་ཁ་
དང་། ཙམ་པ་ཀ་དཀར་པོ་དང༌། ནེ་ར་སེར་པོ་དང་། བྷུད་དྷ་དམར་པོ་དང་། ཨུད་
དཔལ་སྔོན་པོ་དང་། ཧ་ལོ་ལྗང་ཀུ་ལ་སོགས་པ། མཆོད་པར་ཕུལ་ནས་ཞུས་པ། ཀྱེ་
123

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མ་དབལ་ཆེན་རྒྱལ་པོ་ལགས། གཡུང་དྲུང་གསང་བའི་སྤྱོད་པ་ཡི། ཞི་བ་དོན་གྱི་
ཉམས་ལེན་ལས། ལས་ཀྱི་གོ་རིམ་ཅི་ལྟར་ལགས། སྤྱད་ན་སྤྱོད་ཚུལ་ཅི་ལྟར་བགྱི།
སྤྱོད་པའི་དོན་དམ་གང་ལྟར་ལགས། གསང་དམ་གཉེན་པོ་ཚུལ་བཞིན་སྲུང་། རྗེས་
སུ་གཞོལ་ཏེ་འཇུག་པར་བགྱི། ཞེས་ཞུས་པས། དབལ་ཆེན་རྒྱལ་པོས་བཀའ་སྩལ་པ།
ཉོན་ཅིག་གསང་བ་འདུས་པ་ཉོན། གཡུང་དྲུང་གསང་བའི་སྤྱོད་པ་ལས། གསང་བའི་
མན་ངག་དམ་པ་རྣམས། ཅི་ལྟར་འཚམ་པ་ཁྱོད་ལ་བསྟན། ཨ་ཨཱ་ཧཱུཾ། ཨ་མ་མུ་ཡེ།
ཧ་ར་མུ་ལ། སང་སལ། ཨོཾ་ཨ། ཞེས་གསུངས་ནས། མཆོག་ཏུ་རྣམ་པར་བརྩེ་བ།
ལྷུན་གྱིས་གྲུབ་པ་ཞེས་བྱ་བ་ཡིན། དགོངས་པ་དེ་ཉིད་ལས་མངོན་པར་བཞེངས་ནས།
གཡུང་དྲུང་གསང་བའི་སྤྱོད་པ་ཟབ་མོ། སེམས་ཅན་གྱི་དོན་དུ་གསུངས་པ། རྒྱུད་
དང་ལུང་གི་སྙིང་པོ་མན་ངག་གནད། ལྟ་སྤྱོད་ཟུང་དུ་འབྲེལ་བའི་སྙིང་པོའི་དོན།
བསྙེན་སྒྲུབ་མཆོག་གི་སྙིང་པོ་དམ་པ་འདི། ཨ་དཀར་གཤེན་ལུང་ངོ་མཚར་རྨད་ཀྱི་
བོན། གཡུང་དྲུང་གསང་བའི་སྤྱོད་པ་ཟབ་མོ་འདི། སུ་ཞིག་གང་དག་འདི་ལས་སྤྱོད་
པ་དེ། ལས་དང་སྐལ་པར་ལྡན་པ་གཤེན་གྱི་རིགས། རིགས་ལྡན་ཤེས་རབ་རྣམ་དག་
རྒྱུད་མའི་སྲས། བློ་ལྡན་ཟུང་ཐུབས་དམ་ལྡན་བསྒྲུབ་བརྩོན་གྱི། ཐེག་པའི་མཆོག་གྱུར་
ཨ་དཀར་དོན་ལ་འཇུག །གོ་རིམ་མ་ནོར་བསྙེན་སྒྲུབ་གཉིས་སུ་ཤེས། བསྙེན་པའི་
གཞི་མས་བྱང་ཆུབ་རྨེང་གཞི་འདིང༌། སྒྲུབ་པའི་ཡན་ལག་ལམ་ལ་ཉམས་ལེན་ཀྱང་།
ལས་ཀྱི་མཐའ་བསྒྱུར་དབལ་ཆེན་ཁྲོ་བོར་སྤྲུལ། ཨ་དཀར་ཡེ་གཤེན་ཡབ་དང་ཤེས་
རབ་སྦྲེལ། བདག་མེད་ཐེག་པའི་མཆོག་ལ་བདག་ཞལ་ལྟ། འདི་གསུམ་ཟུང་འབྲེལ་
ཁྱུང་ལ་གཤོག་རྒྱས་དང་། སེང་ལ་རྩལ་རྫོགས་རྒྱལ་པོས་མངའ་ཁྲིམས་ནོན། བྱ་བྲན་
ཟིལ་གནོན་སྡེར་ཆག་བག་ལ་ཞ། མི་རྗེ་དབང་པོ་ཐམས་ཅད་བྲན་དུ་བཀོལ། དེ་
བཞིན་ཐེག་མཆོག་རྒྱལ་པོ་འདི་དག་གིས། ཐེག་པ་འོག་མའི་ཚོགས་རྣམས་ཟིལ་གྱིས་
124

རྒྱུད་སྡེ། དབལ་གསང་འདུས་དོན་གྱི་རྒྱུད།
ནོན། རྒྱུའི་ཐེག་པ་རང་བཞིན་བག་ལ་ཞ། འབྲས་བུའི་ཐེག་པ་རང་སོར་རིམ་ལ་
བསྙེགས། གཉིས་བརྒྱ་ལྔ་བཅུའི་ཚུལ་ཁྲིམས་རྣམ་དག་ཀྱང་། ཚེ་རབས་གཅིག་ལ་
བསླབ་པ་མཐར་ཕྱིན་ཅིང་། བླ་མེད་སྲུང་བཅས་སྡོམ་པ་མངོན་རྫོགས་ཀྱང་། གྲངས་
མེད་སྒྲིབ་པ་སྦྱང་བའི་ཡན་ལག་ཙམ། དེ་བས་ཨ་དཀར་སྔགས་ཀྱི་ཐེག་པ་འདི། སྐད་
ཅིག་ཙམ་ལས་ལྷ་དང་གསས་མཁར་སྦྲེལ། དབྱིངས་དང་ཡེ་ཤེས་ཐབས་དང་ཤེས་
རབ་ལས། མཁའ་ཀློང་རིག་པའི་སྐུ་རུ་ངང་མཉམ་པར། ཕྱི་ནང་སྣོད་བཅུད་ལྷ་དང་
ལྷ་མོ་ཡི། འབྱུང་དུག་ཕུང་པོ་ཟག་མེད་བཅུད་དུ་རོལ། ལྷ་ལ་ལྷ་ཐིམ་འོད་ལ་འོད་
སྤྲོས་པས། ཡེ་ཤེས་ཉིད་ལ་ཡེ་ཤེས་རོལ་བྱེད་ཅིང་། སྐུ་གསུམ་ཡེ་ཤེས་ལྷ་དང་མཉམ་
སྦྱོར་བ། བསོད་ནམས་རྒྱུ་དང་འབྲས་བུ་ཡེ་ཤེས་ཚོགས། གཉིས་མེད་མངོན་རྫོགས་
ཡོན་ཏན་མཁའ་ལ་གསལ། སྐུ་དང་ཡེ་ཤེས་ཟུང་འབྲེལ་རྫོགས་པའི་ལམ། ཐེག་པ་
ཆེན་པོ་མཆོག་གིས་དོན་ལ་སྦྱོར། དེ་བཞིན་དེ་འགྱུར་དེའི་ཡོན་ཏན་ནི། སྟོང་ཕྲག་
བརྒྱའི་རྡུལ་གྱི་གྲངས་བཟུང་དང༌། སྐད་ཅིག་ཙམ་གྱི་ཡོན་ཏན་གཞལ་མི་ཕོད། དེ་
བཞིན་ཚེ་རབས་སྦྱང་པའི་ཐེག་པ་དང༌། སྐད་ཅིག་ཙམ་གྱི་ལྷ་ཞལ་བདག་ལྟ་ཞིང་།
ལོངས་སྤྱོད་ལྷའི་ཕྱག་རྒྱ་འདུན་སྤྱོད་པ། དེའི་དོན་དང་ཡོན་ཏན་མཉམ་མི་འགྱུར།
དཔེར་ན་བློ་ཆུང་བྱི་སྦས་མཁར་བརྩེགས་དང་། ཤེས་ལྡན་སྐུ་མཁར་བད་ལ་གདུག་
དང་མཚུངས། རིན་ཆེན་ཚོལ་དང་རིན་ཆེན་འཆོང་བ་དང་། རིན་ཆེན་སྤྱོད་དང་བྱི་
དོར་བྱེད་དང་མཚུངས། དེ་བཞིན་ཐེག་པའི་བྱེ་བྲག་ཁྱད་པར་ན། མཐོན་པོའི་ཁ་རུ་
འདོད་པའི་རྫས་ཡོད་ན། དེ་ལ་སྲིད་པའི་འདོད་ཡོན་ནོར་ཚོལ་བས། སྐས་ལ་འཛེག་
དང་རླབས་ཀྱི་གཅོད་ནས་བྱུང་། གྲུབ་པའི་ཁྱད་པར་དོན་རྟགས་དེའི་མཚོན། དེ་ཕྱིར་
ཨ་དཀར་གཤེན་ལུང་ངོ་མཚར་བོན། རྒྱུད་ལུང་ཆེན་པོ་འདི་ལ་གཞི་འབྲེལ་ཞིང་།
འདི་ཡི་དོན་ལ་མ་ནོར་ངེས་པར་བསླབས། ཉེ་ལམ་ཟབ་མོ་འདི་ལ་འཇུག་པར་བྱ།
125

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དཔོན་གསས་བླ་མ་སྤྱི་གཙུག་ཡིད་བཞིན་ནོར། འབྲལ་མེད་བསྒོམ་པས་ཡི་དམ་ལྷ་རུ་
ཤེས། འདོད་པའི་རྫས་དང་ཡོན་ཏན་གསོལ་བས་གདབ། འདུན་པ་དྲག་བསྐྱེད་
དཀའ་བ་སྤྱད་ལ་བཙལ། མོས་པ་གཏིང་འདུན་ལུས་སྲོག་རྒྱན་ཚོགས་འབུལ། སྐྱོབས་
པའི་དཔུང་གཉེན་ཡི་དམ་ལྷ་རུ་བསྙེན། བསྙེན་པའི་གཞི་མ་དཔོན་གསས་ལྷ་ལ་
བསྙེན། བསྙེན་པའི་གནས་སུ་ཡིད་འོང་ཉམས་དགའ་བཙལ། སོ་སོའི་གནས་ལ་བྱེ་
བྲག་མང་ལགས་ཀྱང་། རིན་ཆེན་སྤྱི་སྤུངས་ཕུན་སུམ་ཚོགས་པར་བཙལ། ནགས་
ཁྲོད་མཚོ་གླིང་གཡའ་གངས་རྫ་སྤང་ལྗོངས་། མཐུན་རྐྱེན་དོན་ལྡན་འགལ་རྐྱེན་མེད་
པ་བཙལ། བསྙེན་པའི་གྲོགས་ལ་ལྷ་མཆེད་ལྕམ་དྲལ་བསོགས། མཚན་ལྡན་ཁྱེའུ་བུ་
མོ་ངོ་མཚར་ཅན། ཐབས་ཤེས་དོན་བརྟགས་སྤང་བླང་སྐྱོན་ཡོན་མཁས། ཨ་མ་
གསང་བའི་དབང་བསྐུར་རྒྱའི་གདབ། སྔོན་འགྲོ་ཕྱིའི་བསྙེན་པར་ཤེས་པར་བྱ།
བསྙེན་པའི་རྫས་ལ་ཡོ་བྱད་ཕུན་ཚོགས་བསགས། སྨྲ་བ་སྨེ་བ་མི་གཙང་ཉམས་པ་དོར།
དབང་ཞུ་དབང་གོས་དབང་ལྷམ་དབང་གི་ཆས། དཀྱིལ་འཁོར་རྒྱན་རྫས་མཆོད་པའི་
ཡོ་བྱད་འཚོགས། དངོས་གྲུབ་ལང་ཚོ་དམུ་ཡད་འབྱོར་ལྡན་བསགས། ཡོ་བྱད་རྫས་
ཀྱི་བསྙེན་པ་གྲངས་སུ་གཞུགས། བསྙེན་པའི་གྲོགས་དང་སྡོང་ལ་ཕྱི་གཡེན་སྐོང་།
ཚད་མེད་ཏིང་འཛིན་བྱམས་སྙོམས་ཐུགས་རྗེ་ཡི། འདོད་པའི་རྫས་དང་ཡོ་བྱད་མ་
ལུས་སྤྲུལ། ཐར་གླུད་སྐང་བའི་སྣང་སྲིད་རེ་བ་བསྐང་། ཕྱི་རྟེན་རྒྱན་ལ་གར་མདུང་
རྒྱལ་མཚན་དང་། པུ་ཐོ་བཞི་དང་བརྒྱད་ལ་མངའ་དབང་བསྒྱུར། བྱ་ཁྲ་རྒྱང་ཐག་
དམིགས་པའི་རྫས་སུ་སྦྲེལ། ཕྱི་རྟེན་སྐོས་ཀྱི་བསྙེན་པའི་ཡན་ལག་བཅའ། སྟོང་ཉིད་
ཆེན་པོ་ཡེ་ཤེས་རྣོ་དབལ་ཅན། འབར་བའི་ཁྲོ་བོ་འཆི་མེད་སྐྱེས་ནས་བཙན། ཐབས་
ཀྱི་ཕྱག་རྒྱས་ལོག་འདྲེན་བགེགས་ཚོགས་འཆིང་། གྱད་ཆེན་ཕོ་ཉ་གསས་མཁར་ཕྱིའི་ཐོ།
སྲུང་བའི་བསྙེན་པ་མཚམས་ཀྱི་དམིགས་པ་བསལ། རྫས་དང་ཡོ་བྱད་དམིགས་པའི་
126

རྒྱུད་སྡེ། དབལ་གསང་འདུས་དོན་གྱི་རྒྱུད།
དཀྱིལ་འཁོར་གྲུབ། འཇིག་རྟེན་མངའ་དབང་བདག་པོ་སྡོང་ལ་སྦྲན། གཞི་དང་ཡོ་
བྱད་རྫས་རྣམས་ཐབས་ཀྱིས་བསླང་། བདེར་གཤེགས་ཕོ་བྲང་དམིགས་པའི་རྟེན་དུ་
བསྒྲུབ། མ་རིག་དམིགས་འབྱེད་དཀྱིལ་འཁོར་གསང་སྒོ་དབྱེ། དཔོན་གསས་ལྷ་
མཆེད་ཐུགས་དམ་གཅིག་ཏུ་བསྲེ། གསར་ན་བསྲེ་ཞིང་རྙིང་ན་གོང་འཕེལ་བསྣན།
དུས་དང་གཏན་དུ་བསྒྲུབ་པའི་དབྱར་དམ་བཅའ། བཅའ་གཞི་ལས་ཀྱི་བསྙེན་པར་
ཤེས་པར་བྱ། བསྙེན་པའི་གཞི་མས་རྨིང་གཞི་མ་ཐིང་ན། འབྲམ་རྡོ་མེད་པའི་མཁར་
ལན་ཚགས་སུ་ཐལ། དེ་བཞིན་བོན་སྤྱོད་འབྲས་བུ་རྒྱང་ཐག་རིང༌། དེ་བས་བསྙེན་
པའི་དོན་ལ་རབ་ཏུ་འབད། སྨྱོན་པ་དམུ་ལོངས་མི་ཤེས་བློ་རྨུག་བཞིན། མ་རིག་གཏི་
མུག་དོམ་ཆོལ་ཚོད་ཡོད་སྤང་། བསྙེན་དོན་འགྲུབ་ནས་སྒྲུབ་ལ་རབ་ཏུ་འཇུགས། མེ་
ཆུ་དབལ་གྱད་གསང་བའི་དྲག་མཚམས་བཅད། མ་རྟོགས་ལོག་པ་ཡེ་ཤེས་ཆེན་པོར་
བསྒྲལ། རྟོགས་པའི་དོན་དམ་བླ་མེད་དོན་ལ་འཇུག །ཐམས་ཅད་སྒྱུ་མ་བྱང་སེམས་
ཞིང་ས་ལ། ཐར་པར་བགྲོད་ཕྱིར་རྒྱ་བསྐྱེད་ཡང་ལ་བདལ། ཚད་མེད་བཞིའི་སྨོན་
འཇུག་ས་བོན་བཏབ། མྱུ་གུ་འཁྲུངས་ཕྱིར་ཞིང་དག་སྐྱབས་སུ་འགྲོ། སྐྱབས་འགྲོའི་
ཡན་ལག་དྲིན་ལན་མ་འདལ་འབུལ། བཤགས་སྡོམ་གསོལ་གདབ་ཡི་རང་དགེ་བ་
བསྐུལ། བསྔོ་བ་སྨོན་ལམ་དམིགས་མེད་བྱང་ཆུབ་རྒྱུན། གཡུང་དྲུང་གསང་སྤྱོད་དམ་
པ་འབྲལ་མེད་རྒྱུན། དུས་དང་སྐབས་དང་གནས་སྐབས་ཡན་ལག་སྦྱར། ཨ་དཀར་
གསལ་བ་དགུ་འཛབ་ལམ་རིམ་གསུམ། དྲི་མེད་ཤེལ་གུར་དཀར་པོའི་མཁའ་ལ་སྤྲོས།
འོད་ལས་རྒྱུ་མཆོག་དོན་དམ་ཀློང་དུ་སྡུད། མ་གཡོས་མ་བཅོས་མཉམ་གསལ་ཏིང་ངེ་
འཛིན། ལྷ་སྐུ་མཚན་མ་ཕྱག་རྒྱ་བརྡའི་སྦྱར། བཞི་བཅུ་རྩ་ལྔ་ཕུང་པོའི་དམིགས་སུ་
གདབ། རྟོག་ཚོགས་བཞི་བཅུ་མཚན་མ་རང་སར་གྲོལ། ཐེག་པ་བཞི་བཅུའི་དོན་དམ་
ཐུགས་ལ་རྫོགས། བསྐྱེད་རྫོགས་ཟུང་འབྲེལ་བདག་ཉིད་དོན་དུ་བསྒྲུབ། དཀྱིལ་
127

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འཁོར་དགོད་པ་སྐུའི་ཕྱག་རྒྱ་ཡི། ཕྱི་ནང་སྣོད་བཅུད་མེ་ཆུ་དབལ་གྱི་མཚོན། ལོག་
པར་རྟོག་པའི་སྣང་བ་ཤུགས་ཀྱིས་བསྒྲལ། འབྱུང་ལྔ་ལྷ་མོའི་གཞལ་ཡས་གདན་དུ་
བསྒྲུབས། མེ་ཆུ་ས་རླུང་ནོར་བུ་རིན་པོ་ཆེ། མུ་མེད་ནམ་མཁའི་དག་པའི་ཀློང་དུ་
ཡང་། དུས་གསུམ་ནུབ་པ་མེད་པ་བོན་གྱི་དབྱིངས། གཡུང་དྲུང་ལྷ་རྩེ་གསང་བ་དོན་
གྱི་མཁར། ཡོངས་སུ་རྫོགས་པ་མཁའ་དབྱིངས་བདེ་བའི་གནས། གཡུང་དྲུང་ཐིག་ལེ་
འོད་ཀྱི་གསས་མཁར་ནི། འབྱུང་བ་རིམ་བརྩེགས་ལྷའི་གཞལ་ཡས་ཁང་། ཀློང་དགུ་
མི་འགྱུར་དབྱིངས་ཀྱི་ཕོ་བྲང་ནི། རིན་ཆེན་དྲ་བརྩེགས་ཕྱི་ནང་སྒྲིབ་མེད་གསལ། རུ་
སྦལ་ཀ་གདན་གཅན་ཆེན་ཀ་བ་བསྒྲད། ཀྱོག་པིར་ཀ་ཞུ་ཚངས་པའི་གདུང་དཔྱལ་
བཀྱེ། གཟའ་སྐར་དྲབ་གནོན་ཉི་ཟླའི་མཐོང་འོད་གསལ། འདོད་ཡོན་ཡ་གད་རིན་
ཆེན་ཟ་ར་ཚགས། མཐིང་གུར་ཤེལ་གྱི་ཏོག་ཆེན་བྱ་གྲི་འབར། ཡེ་ཤེས་རྣོན་པོའི་ཏོག་
འོད་དབྱིངས་སུ་སྡོམ། ཟངས་ལྕགས་ཁྱུད་འཁོར་ཕྱི་ནང་འཁོར་ཡུག་སྦྲག །སེང་གླང་
རྟ་འབྲུག་ཉི་ཟླ་པད་མའི་གདན། སྒོ་བཞི་ཕྱོགས་འོད་རྒྱ་ཁྱོན་ཚད་ལ་འདས། ཡང་
དོག་མེད་པའི་གསས་མཁར་གཞལ་ཡས་དབུས། ཉོན་མོངས་རང་གྲོལ་གཅན་ལྔ་ཉི་
ཟླའི་གདན། ཕྱག་རྒྱ་ཟག་པ་མེད་པའི་སྐུ་རྣམས་ནི། བཞི་བཅུ་རྩ་ལྔའི་ཐུགས་ལ་
གསལ་བར་བསྐྱེད། འཕྲོ་འདུ་གསང་བས་གཉིས་མེད་བྱིན་གྱིས་བརླབས། ཕྱི་ནང་
སྣོད་བཅུད་འབྱོར་ལྡན་མཆོད་པའི་སྤྲིན། ཏིང་འཛིན་ཕྱག་རྒྱས་སྔགས་ཚིག་བདེན་
པས་སྤེལ། བདུད་ལྔ་དུག་ལྔ་ཉོན་མོངས་ཕུང་པོ་ལྔ། སྐུ་ལྔ་ཡེ་ཤེས་ལྔ་ལྔར་བྱིན་
རླབས་སྤྲོས། ཚོགས་བརྒྱད་ལྷ་མོས་ཡུལ་བརྒྱད་དབྱིངས་ལ་རོལ། དམིགས་པའི་ཡུལ་
ཐིམ་ལྷག་མས་འདོད་ཡོན་བསྐང་། ཁྱད་པར་རྨད་འབྱུང་ལྷའི་ཕོ་བྲང་དབུས། སེང་
གླང་རྟ་འབྲུག་མཁའ་ལྡིང་ཤང་ཤང་མཛེས། པདྨ་གེ་སར་གསལ་འཚེར་ཉི་ཟླའི་འོད།
སྲི་ཞུ་གུས་པའི་ཚུལ་གྱི་ལྷ་ལ་འབུལ། བྱིན་གྱིས་རླབས་ཕྱིར་གདན་རྣམས་དབྱིངས་སུ་
128

རྒྱུད་སྡེ། དབལ་གསང་འདུས་དོན་གྱི་རྒྱུད།
དག །འོག་མིན་བོན་ཉིད་དབྱིངས་ནས་མངོན་སྤྱན་དྲངས། མི་མངོན་དབྱིངས་ནས་
གཤེགས་བཞུགས་མི་མངའ་ཡང་། འགྲོ་བའི་དོན་ལ་དེ་བཞིན་གནས་འདི་རུ། གདང་
དང་ཆས་ཏེ་འཁོར་བཅས་གཤེགས་ནས་ཀྱང༌། གཏན་དུ་ཉིད་དང་མི་འབྲལ་གཏན་
དམ་བཅས། ཉོན་མོངས་དུག་ལྔའི་མཚན་མ་དབྱིངས་སུ་ཕྱག །ཐར་པའི་དོན་མཚོན་
བདེ་བ་བཙལ་ཕྱིར་བཙལ། ལུས་ངག་ཡིད་གསུམ་ཚེ་རབས་དཔག་མེད་དུ། བསགས་
པའི་ལས་རྣམས་བདག་མེད་དབྱིངས་ལ་བཤགས། རིག་པའི་དབྱིངས་ནས་ཡེ་ཤེས་
མངོན་སྤྱན་དྲངས། མ་རིག་གསལ་བའི་སྒྲོན་མ་མཁའ་ལ་འདེགས། གཟུགས་སྒྲ་དྲི་རོ་
རེག་རྒྱན་བོན་དང་གཏེར། གར་ཐབས་སྒེགས་མ་བྱེ་བ་ས་ཡ་འབུམ། གླུ་དབྱངས་
གར་ཚོམས་བདེ་བའི་སྟབས་བསྒྱུར་ནས། དཀྱིལ་འཁོར་ཡེ་ཤེས་ལྷ་ལ་མཆོད་པར་
འབུལ། གཡུ་འབྲང་བདུད་རྩི་ཨ་དཀར་ལོངས་སྤྱོད་སྨན། འོད་ལ་རྒྱུ་སྤྲོས་བདུད་རྩིའི་
ཀློང་དུ་འཁྱིལ། མཁའ་དབྱིངས་ཕྱག་རྒྱ་ཡེ་ཤེས་ལྷ་ལ་མཆོད། སྐུ་གསུམ་ཐིག་ལེ་
བདག་ཉིད་ལྷ་རུ་རོལ། ཨ་ཨོཾ་ཧཱུྃ་གི་འཁོར་བའི་མྱ་ངན་སང་། ཨའི་སྟོང་སྒྲ་རང་
བཞིན་མེད་པའི་གསུང་། དཀར་གསལ་འོད་ཆེན་འགག་པ་མེད་པའི་དབྱངས།
འདེག་སྡུད་སྐུ་ལྔ་ཐིག་ལེར་སྡུད་པའི་གླུ། གྲགས་པས་མ་བསླད་ཐ་སྙད་མེད་པའི་སྒྲ།
ཨ་ལས་ཨ་སྤྲོས་འཕྲོ་འདུ་གསང་བའི་དོན། ལྷ་དང་གསས་མཁར་བདག་དང་དམ་
ཚིག་སྦྲེལ། འཕྲོ་འདུ་ལོངས་སྤྱོད་ཚོགས་ཀྱི་འཁོར་ལོ་བསྟབས། རྒྱུ་འབྲས་ཚོགས་
རྫོགས་ཟད་མེད་གཏེར་དུ་བཞུགས། སྙོམས་འཇུག་རོལ་པའི་ཕྱག་རྒྱ་དབྱིངས་ལ་
འབུལ། གཤེན་ལྷ་འོད་དཀར་བདེར་གཤེགས་རྩ་བའི་ལྷ། འོད་དཀར་གནས་འཛིན་
རྒྱལ་བ་འདུས་པའི་སྐུ། ཁྲི་བཞི་ནམ་ཏིང་སྐྱེ་འགྲོ་སྲིད་པའི་ཡབ། ཀུན་སྣང་ཁྱབ་པ་ཡེ་
སྲིད་ལྷའི་རྒྱལ། རྒྱན་དང་ཆ་ལུགས་རིན་ཆེན་འོད་དུ་འབར། དབུ་རྒྱན་སྙན་ཆ་
མགུལ་ཆུ་སེ་མོ་དོ། །གར་ཐབས་དཔུང་རྒྱན་ཕྱག་མཚན་གསལ་བའི་སྒྲོན། ཐབས་
129

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཤེས་བརྡ་ཐབས་མཉམ་ཉིད་འཁྲུལ་མེད་ཐུགས། བཞི་བཅུ་རྩ་ལྔ་སྐུ་མདོག་ཕྱག་
མཚན་ལྡན། དོན་རྟགས་མཚན་ལྡན་སོ་སོའི་སྒོ་ནས་བསྟོད། དོན་དང་ཡོན་ཏན་
མཚན་མའི་རྟགས་སུ་སྒྲུབ། གྲུབ་པའི་འབྲས་བུ་དུས་འདིར་ལྷ་ཞལ་ལྟ། བདག་དང་
གཉིས་མེད་ཐིག་ལེའི་དངོས་གྲུབ་ཞུ། བསྟན་པ་སྲུང་མཛད་འཕྲིན་ལས་དབྱིངས་སུ་
བཅོལ། 
དབྱིངས་དང་ཡེ་ཤེས་དབྱེ་བསྡུའི་རྒྱུན་ལ་འཇུགས། བདག་དང་གཞན་མེད་
ཡེ་ཤེས་དབྱིངས་ལ་རྫོགས། རྫོགས་ཆེན་ཐིག་ལེ་ཀུན་བཟང་ངང་ལ་བདེ། སྒྲུབ་པའི་
ཡན་ལག་མ་ནོར་རིམ་པར་སྤྱད། ནོར་རམ་འཁྲུལ་ན་འབྲས་བུ་གྲུབ་ཐག་རིང་། དེ་
ཕྱིར་མ་ནོར་རིམ་པར་སྤྱོད་བྱེད་པ། གཡུང་དྲུང་གསང་བའི་སྤྱོད་པ་ཟབ་མོ་ཡིན།
ལས་ཀྱི་ཐ་མ་དབལ་ཆེན་ཁྲོ་བོར་བསྒྱུར། གོ་རིམ་མ་ནོར་དེ་ལྟར་སྤྱད་པར་བྱ། སྤྱོད་
པའི་ཚུལ་ན་དབེན་གནས་རི་ཁྲོད་དུ། རྣམ་གཡེང་འཚེ་བ་མེད་པར་ཉམས་སུ་བླང་།
བླང་བའི་ཚུལ་ནི་གཙང་མཛེས་བྲམ་ཟེ་ལྟར། ཁ་ལག་གང་དང་མ་འདྲེས་སྤྱོད་ལམ་
དམ། གསང་བའི་དམ་ཚིག་འབུམ་སྡེ་ས་མ་ཡ། ལྟ་བས་འཕྱང་བཅད་བོན་ཉིད་སྤྱི་
ཁོག་དབུབ། སྒོམ་པས་དོན་བསྡུ་བྱང་ཆུབ་ངང་ཐག་སྲིང་། སྤྱོད་པས་གདར་གཅོད་
བསྙེན་སྒྲུབ་མཐའ་རུ་ཕྱིན། འཕྲིན་ལས་ཚག་བསྡམ་གང་དགོས་སྐབས་དང་སྦྱར།
དངོས་གྲུབ་བཅུད་སྡུད་འབྲས་བུ་མཐའ་རུ་ཕྱུང༌། དབྱིངས་ཤེས་དབྱེར་མེད་ཡང་
དག་དོན་ལ་སྤྱོད། སྤྱོད་པས་དོན་དང་ཡོན་ཏན་བསམ་མཐའ་ཡས། བརྗོད་ཀྱི་མི་
ལངས་ཕྲ་རབ་རྡུལ་གྱི་གྲངས། སྒྱུར་བའི་ལུས་ལ་ལྷ་སྐུ་དཀྱིལ་འཁོར་རྫོགས། སྒྲ་ཚིག་
ངག་ལ་བརྒྱད་ཁྲི་བཞི་སྟོང་གྲོལ། དྲན་རིག་ཡིད་ལ་འཁོར་འདས་སེམས་སུ་རྫོགས།
ལེགས་པའི་ཡོན་ཏན་མཆོག་དང་ཐུན་མོང་གྲུབ། གྲུབ་པའི་འཕྲིན་ལས་འགྲོ་བ་ཁ་ལོ་
སྒྱུར། རྒྱས་བསྡུས་རིམ་པ་སེམས་ཅན་བློ་ངོར་དབྱེ། གསས་ཆེན་རིགས་ལྔ་དབྱིངས་ཀྱི་
གཙོ་བོ་ལ། སྤྱན་འདྲེན་ཡབ་བརྒྱད་ཡེ་ལྕམ་ལྷ་མོ་བརྒྱད། གསས་ཆེན་རུ་བཞི་དུས་
130

རྒྱུད་སྡེ། དབལ་གསང་འདུས་དོན་གྱི་རྒྱུད།
བཞི་རྒྱལ་མོ་བཞི། གཙོ་འཁོར་སྤྲུལ་པ་བྱེ་བ་ས་ཡར་བཅས། གཡུང་དྲུང་ལྷ་རྩེ་གསང་
བའི་གསས་མཁར་འདི། ཞི་བ་དོན་གྱི་ཕྱི་ལྟར་བསྟན་པ་ཡིན། བདེར་གཤེགས་
དབྱིངས་ན་བཞུགས་པའི་རིགས་ལྔ་ལ། བཞི་བཅུ་རྩ་ལྔ་གཙོ་འཁོར་སྤྲུལ་པར་བཅས།
གཡུང་དྲུང་ཡོངས་སུ་རྫོགས་པའི་གསས་མཁར་འདི། ཞི་བ་དོན་གྱི་ནང་ལྟར་བསྟན་
པ་ཡིན། ཞལ་ལྔ་ཕྱག་བཅུ་རྒྱལ་བ་འདུས་པ་ལ། བཞི་བཅུ་རྩ་ལྔ་ཡང་སྙིང་འདུས་
པའི་འཁོར། གཡུང་དྲུང་ཐིག་ལེ་འོད་ཀྱི་གསས་མཁར་འདི། ཞི་བ་དོན་གྱི་གསང་བར་
བསྟན་པ་ཡིན། དེ་ཡང་ཕྱི་ནང་གསང་བ་རྣམ་གསུམ་ལ། མང་ལ་འབྲེལ་པ་ཉི་ཟེར་
ལྟ་བུའི་བོན། དོན་རྒྱུད་རྒྱས་པར་ཕྲིན་ལས་ཚུལ་དུ་བསྟན། ཉུང་ལ་འདུས་པ་གསེར་
ཞུན་ལྟ་བུའི་བོན། མན་ངག་གསང་ཐུས་སྒྲོན་མ་ལྟ་བུར་བསྟན། རན་པ་ཚོགས་པ་
གསེར་གླིང་ལྟ་བུའི་བོན། ལུང་དོན་འབྲིང་པོ་རང་སོར་བཞག་པར་བསྟན། དེ་ལྟར་
སྲིད་པ་གསུམ་ལ་སྒྲོགས་པའི་བོན། བྱང་ཆུབ་སེམས་ལ་སྤོབས་པ་ཡོངས་སུ་བསྐྱེད།
འགྲོ་བ་འདྲེན་པའི་ཐབས་ལྡན་ངོ་མཚར་ཆེ། ཞེས་གསུངས་སོ། །གསས་མཁར་རིན་པོ་
ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། གཡུང་དྲུང་གསང་བའི་
སྤྱོད་པ། ལས་ཀྱི་གོ་རིམ་བསྟན་པའི་ལེའུ་སྟེ་བཅུ་བཞི་པའོ། །། །
༧ དེ་ནས་ཡང་དབལ་གཤེན་ཆེན་པོས། སྒྱུ་འཕྲུལ་དྲ་བ་ཞི་ཁྲོ་གནས་འགྱུར། ཡེ་
ཤེས་རོལ་པའི་ཏིང་ངེ་འཛིན་ལས། མངོན་པར་བཞེངས་ནས། གཡུང་དྲུང་གསང་
བའི་སྤྱོད་པ་ཟབ་མོ། རྒྱུད་ཀྱི་མན་ངག་འདི་གསུངས་སོ། །བསྭཱ་ཨཱི་ཨ་ཐུན་ཉེ་ལོ་ཡོ་
ཐུན་སྤུངས་སོ་ཐད་དོ་ཐུན། ཨ་མ་མ་ཧ་ལ་རཾ་ཛ་ཐུན་བྷོ་ཐུན་བྷོ། བསྭོ་མ་མ་ཉེ་ལོ་ཡོ་
སྤུངས་སོ་ཐད་དོ། ། ཁ་ཐུན་ཕྱོགས། མུ་ཐུན་ཕྱོགས། མུ་ཁ་ཐུན་ཕྱོགས་ཐུན་སྦྱོ། བསྭཱ་ཨཱི་ཨ་ཐུན་ཉེ་
ལོ་ཡོ་ཐུན་སྤུངས་སོ་ཐད་དོ་ཐུན། ཧེ་རག་གེ་དུ་གྲན་ལ་ཐུན་བྷོ་ཐུན་བྷོ། བསྭོ་མ་མ་ཛ་
མུ་ཡེ་ཐུན་བྷོ། རཾ་ཐུན་བྷོ། ཨ་དཀར་མུ་ཡེ་ཤག་ཐུན་ཕྱོགས་ཐུན་བྷོ། བསྭཱ་ཨཱི་ཨ་ཐུན་ཉེ་ལོ་
131

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཡོ་ཐུན་སྤུངས་སོ་ཐད་དོ་ཐུན། ཧ་ལ་རམ་ཐུན་ཆ་ལ་འདར་ཤག་གྱི་ཐུན་ཨ་མ་ཛ་ལ་
སད་ཐུན་ཁ་ཐུན་ཁ་ཐུན་བྷོ་བྷོ། བསྭོ་མ་མ་ཉེ་ལོ་ཡོ་སྤུངས་སོ་ཐད་དོ། མུ་ཡེ་ཐུན་བློ་
ཐུན་བློ། བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ས་ར་རྐོ་ནི་ཐུན། བསྭོ་
མ་མ་ཉེ་ལོ་ཡོ་སྤུངས་སོ་ཐད་དོ། ས་ར་ནི་ཐུན་ཕྱོགས་ཐུན་བྷོ། བསྭོ་ཨོ་ཨ་ཐུན་ཉེ་ལོ་ཡོ་
ཐུན་སྤུངས་སོ་ཐད་དོ་ཐུན། ལི་ཡང་སེག་ཐུན། ཡང་ནི་ལི་ཐུན་ཕྱོགས་ཐུན་བྷོ། བསྭཱ་ཨཱི་ཨ་
ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ནེ་རི་སམ་ཐུན། རོ་ནེ་ར་པུར་པ་ཐུན་བློ་
ཐུན་བྷོ། བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཏིང་མུར་ཁྲེག་ཐུན།
མང་པ་མང་ཏིང་རླུང་ཆུད་ཤེལ་ཐུན་ཐུན་ཕྱོགས་ཐུན་བྷོ། བསྭོ་ཨོཾ་ཧ་ལ་ཐུན་ཉེ་ལོ་ཡོ་ཐུན་
སྤུངས་སོ་ཐད་དོ་ཐུན། མ་མིག་དང་ཁྱུག་སད་ཐུན། རྐོ་ཡེ་དམིག་རང་ཐུན་བྷོ་ཐུན་བྷོ།
བསྭོ་ཨོཾ་ཧ་ལ་རམ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ར་རྩེ་ཧ་ར་སད་ཐུན།
ཨིན་ཏིང་གླང་རེ་ཆེམ་ཐུན་བྷོ་ཐུན་བྷོ། བསྭཱ་ཨོཾ་ཧ་ལ་རཾ་ཐུན་ཉེ་ལོ་ཡོ་ཐུན་སྤུངས་སོ་
ཐད་དོ་ཐུན། སྒྱུརི་ཤིམ་ཕོད་སད་ཐུན། ཁྱུ་ཤིམ་གྱེར་སྒྱུ་འཕྲོ་ཐུན་སྦྱོ་ཐུན་བྷོ། བསྭོ་ཨཱ་
ཧ་ལ་རམ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ལྡེ་རི་ཁ་ལ་རག་སད་ཐུན། ཨ་
ཁིང་མུ་ཁིང་སྙིང་ཁ་ལ་ཤག་ཐུན་བྷོ་ཐུན་བྷོ། བསྔོ་ཨོཾ་ཧ་ལ་རཾ་ཐུན་ཉེ་ལོ་ཡོ་ཐུན་སྤུངས་
སོ་ཐད་དོ་ཐུན། དེ་མུ་རང་ཞི་གྱ་ནོམ་སད་ཐུན། རིང་ནམ་མུ་ཧཱུྃ་པྲ་ལ་ཐུན་བློ་ཐུན་བྷོ།
བསྭོ་ཨོཾ་ཧ་ལ་རཾ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨག་ཤོ་ཡེ་མུ་རུང་ཤིན་
སད་ཐུན། སྙོ་མེན་ཨག་ཤོ་མུ་ཡེ་ཁང་ཐུན་བྷོ་ཐུན་བྷོ། བསྭཱ་ཨོཾ་ཧ་ལ་རཾ་ཐུན་ཉེ་ལོ་ཡོ་
ཐུན་སྤུངས་སོ་ཐད་དོ་ཐུན། ཨ་དུ་དུ་སྤྲོས་ལ་སད་ཐུན། རྐྱེལ་མུ་རི་ཏྲག་ཁང་ཐུན་བློ་
ཐུན་བྷོ། བསྭཱ་ཨཱི་ཧ་ལ་རཾ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་དཀར་གཤའ་
ཡ་སྙིང་ཁ་ལ་ཤག་ཐུན། མུ་ཡེ་ཤེ་ཐུན་ཨ་དཀར་ཤག་ཐུན་ཕྱོགས་ཐུན་སྦྱོ། བསྭོ་ཨོཾ་ཧ་ལ་ཛ་
ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཙ་ལ་ཙ་ལ་སད་ཐུན། མ་མ་ཤིག་ཏྲ་ཐུན་བློ་
132

རྒྱུད་སྡེ། དབལ་གསང་འདུས་དོན་གྱི་རྒྱུད།
ཐུན་ཕྱོགས། བསྭོ་ཨོཾ་ཧ་ལ་ཛ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་པྲ་ཤག་ཤག་དུ་
དུ་སད་ཐུན། མ་མ་ཤུག་ཏྲི་ཤག་ཐུན་ཕྱོགས་ཐུན་བྷོ། བསྭོ་ཨོཾ་ཧ་ལ་ཛ་ཐུན་ཉེ་ལོ་ཡོ་ཐུན་
སྤུངས་སོ་ཐད་དོ་ཐུན། དུ་དུ་ལེན་རྐེ་ས་ར་སད་ཐུན། པུ་ཙམ་ནེ་ར་ཤག་ཐུན་ཕྱོགས་ཐུན་
བྷོ། བསྭཱ་ཨོཾ་ཧ་ལ་ཛ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་པར་དུ་དུ་སད་ཞི་
སད་ཐུན། དམུ་ཤི་དེ་ཆུ་ཤག་ཐུན་ཕྱོགས་ཐུན་བྷོ། བསྭོ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་
ཐད་དོ་ཐུན། རཾ་ཚང་སྟང་བུར་པ་སད་ཡ། ཡཾ་ལི་ཡང་འོད་དཀར་སད་ཡ། མོ་དང་
ར་ཏིང་གསལ་སད་ཡ། བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་མུ་ཡེ་
ཨ་དཀར་ཨ་ནི་ཨ། ཡང་ཡང་ནི་ལི་ཐུན་འདུ། རོ་ཚངས་སྟང་ནེ་རཾ་འདུ། མང་དང་
ར་མང་ཏིང་འདུ། ཁང་སླ་ཞི་སྐྱེས་སླས་འདུ། ཧཱུྃ་དྲུང་ཟད་མུ་ཡེ་འདུ། ཨེ་ཧ་ཧི་ཧ་ར་
ཨ། ཧྲིག་གོ་ནམ་ལུ་སེ་སྟོ་ཏྲང་། སད་གེ་གྱ་ནམ་ཧྲིག་གོ་ཧྲུན། ཨུ་དུག་གྱ་ནམ་ཧྲིག་གོ་
ཧྲུན། ཨ་མ་ནེ་ར་ཧྲིག་གོ་ཧྲུན། ཧ་ལོ་ནེ་ར་ཧྲིག་གོ་ཧྲུན། བསྭཱ་ཨཱི་ཨ་ཐུན་ཉེ་ལོ་ཡོ་
ཐུན་སྤུངས་སོ་ཐད་དོ་ཐུན། ཨ་མ་མ་ཧ་ར་པུར་པ་སད་ཡ། ཨ་མ་མ་ཧ་ར་པུར་པ་
ཐུན་འདུ། བསྭོ་ཨོ་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཧ་རམ་ཧ་ར་ཁི་ཁར་
སད་ཡ། ཧ་རཾ་ཧ་ར་པུར་པ་ཐུན་འདུ། བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་
ཐུན། ཧ་ཛ་ཧ་ར་ཁི་ཁར་སད་ཡ། ཧ་ཛ་ཧ་ར་པུར་པ་ཐུན་འདུ། བསྭཱ་ཨཱི་ཨ་ཐུན་ཉེ་
ལོ་ཡོ་ཐུན་སྤུངས་སོ་ཐད་དོ་ཐུན། ཧ་བ་ཧ་ར་ཁི་ཁར་སད་ཡ། ཧ་བ་ཧ་ར་བུར་པ་
ཐུན་འདུ། བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཧེ་རག་མུ་ཁྱུང་པྲ་
ཕུད་ཏྲང་འདུ། ཧེ་རག་མུ་ནེ་གླང་ཆེན་ཏྲང་འདུ། ཧེ་རག་མུ་ཡེ་ཤེ་ཐུན་ཏྲང་འདུ།
བསྭོ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་མ་ཧ་རཾ་ཧ་ཛ། སད་དོ་
སྤུངས་སོ་ཐུན་འདུ། བསྭོ་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་མ་ཨ་ཨོཾ་ཧཱུཾ།
གཡུ་འབྲང་བདུད་རྩི་བསྭཱ་ཐ། རང་ཨ་ཨོཾ་ཧཱུྃ། དྲུང་ཟད་རི་རང་བདུད་རྩི་བསྲོ་ཐ། མ་
133

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཨ་ཨོཾ་ཧཱུྃ་ཏིང་མུར་དང་ར་བདུད་རྩི་བསྭཱ་ཐ། ར་ཨ་ཨོཾ་ཧཱུྃ་ཟུར་ནམ་དེ་ཤོ་ཧ་ར་སད་
བསྭཱ་ཐ། བསྭཱ་ཨཱི་ཨ་ཐུན་ཉེ་ལོ་ཡོ་ཐུན་སྤུངས་སོ་ཐད་དོ་ཐུན། ཨ་མ་མ་ཧ་ལ་རཾ་ཛ་
ཐུན་བྷོ་ཐུན་ཕྱོགས། བསྭོ་མ་མ་ཛ་ཐུན་བྷོ། མུ་ཡེ་ཐུན་བྷོ། རཾ་ཐུན་བྷོ། ཨ་དཀར་མུ་ཡེ་
ཤག་ཐུན་བྷོ། མ་ཐུན་བྷོ། ཛ་ཐུན་བྷོ། བྱོ་ཐུན་བྷོ། ཧ་ལ་གེ་ཆུ་ཤག་ཐུན་བློ། ཝེར་ཞི་
དམུ་སླས་སད་ཐུན་བྷོ། བསོ་ཨོཾ་མུ་ཡེ་ཧ་ར་སད་དོ་ཧ་ར། པུ་ཏ་ར་ཨོཾ་ཨཱ། དྲུང་མུ་ཧ་
ར་སད་དོ་པུ་ཏ་ར་གསལ་ཨོ། ཁིར་ཞི་སད་དོ་ཧ་ར་པུ་ཏ་ར་རྒེ་ཨོཾ། ནེ་ར་སད་དོ་ཧ་ར་
པུ་ཏ་ར་སྒྲོག་ༀ། རད་ན་སད་དོ་ཧ་ར་པུ་ཏ་ར་གྲུབ་ཨཽ། ཨ་མ་ཧ་ར་སད་ལ་དྲུང་མུ།
པྲ་ཕུད་ཏིང་འབྱུང་ཤེ་ཙུ་མུ་ཡེ། ཧཱུྃ་ཧཱུྃ་ཧཱུྃ་ཧཱུྃ། སད་དོ་ཁིར་ཞི་ལི་ཧཱུཾ་ཧ་ར། ཤིམ་ཤིན་
སད་ནེ། པུ་ཏ་ར་ཨ་ཨ་ཨ། ཧ་ཧ་ཧ། ཧེ་ཧེ་ཧེ། ཧོ་ཡ་ཐ་མིན་གྱེར་སྤུངས། ཨུ་ཡ་ཨེ་
མ་ཧོ། ཉོན་ཅིག་དབལ་གཤེན་གསང་བ་འདུས། གཡུང་དྲུང་གསང་བའི་སྤྱོད་པ་ལས།
ཁྲོ་བོ་རྒྱུད་ཀྱི་སྙིང་པོ་འདི། ཨ་མ་གསང་བའི་དབང་མཆོག་སྟེ། དབང་དང་དམ་ཚིག་
ལྡན་པ་ཡི། ཉིད་དང་འཁོར་ལ་དབང་བསྐུར་བས། དོན་གྱི་སྙིང་པོའི་དབང་མཆོག་
དོན། རྒྱུད་ཀྱི་རྒྱལ་པོའི་མན་ངག་ནི། གསང་དམ་ཐུབ་པར་ཁྱོད་ཀྱིས་ཟུང་། གསང་
བ་འདུས་པ་ཡང་ཡང་ཉོན། བསྭོ་ནི་བོན་ཉིད་དབྱིངས་ཀྱི་འཛབ། འགྱུར་བ་མེད་པ་
བོན་གྱི་སྐུ། ཨོཾ་ནི་རང་བཞིན་ལྷུན་གྲུབ་འཛབ། འགགས་པ་མེད་པར་སྐུ་ལྔར་སྟོན།
ཨ་ནི་ཐབས་ཀྱི་རྒྱལ་པོ་སྟེ། ཐམས་ཅད་སྤྲུལ་པ་འབྱུང་བའི་གནས། ཐུན་ནི་སྐུ་གསུམ་
ཐིག་ལེར་སྡུད། ཉེ་ལོ་ཐོག་མཐའ་མེད་པར་གནས། ཡོ་ནི་འཁོར་འདས་མ་ལུས་པ།
ཐུན་ནི་སྲིད་པའི་སྙིང་པོ་ཆེ། སྤུངས་སོ་དུས་གསུམ་བདེར་གཤེགས་སྤྱི། ཐད་དོ་རྣམ་
གྲངས་བྱེ་བ་འབུམ། ཐུན་ནི་དགོངས་པ་གཅིག་ཏུ་སྡུད། ཨ་ནི་སྐྱེ་མེད་ཡབ་ཀྱི་མཁའ།
དབྱིངས་ལས་འཁྲོས་པ་དབལ་ཆེན་སྐུ། མ་མ་འགག་མེད་ཡུམ་གྱི་ཀློང་། ངང་ལས་
འབར་བ་ཁྲོ་བོའི་མཆོག ། ཧ་ལ་རིགས་ཀྱི་ཁྲོ་བོ་ཡབ། རམ་ཛ་སྤྲུལ་པའི་ཁྲོ་མོ་འགྱེད།
134

རྒྱུད་སྡེ། དབལ་གསང་འདུས་དོན་གྱི་རྒྱུད།
ཐུན་བྷོ་ཐུགས་དམ་དབྱིངས་ནས་བསྐུལ། ཐུན་བློ་མངོན་སྤྱོད་འཕྲིན་ལས་མཛོད།
བསྭོ་ནི་བོན་ཉིད་ཨེ་ཡི་ཀློང་། མ་མ་དབལ་འབར་ཁྲོ་མོ་ཡུམ། དགྱེས་པའི་འཕྲིན་ལས་
མཛད་པས་མ། ཉེ་ལོ་ཡོ་ནི་མ་མོའི་ཚོགས། སྤུངས་སོ་སྲིད་པ་ཀློང་ནས་འགྱེད། ཐད་
དོ་འགལ་བའི་དགྲ་དང་བགེགས། ཁ་ཐུན་ལོངས་སྤྱོད་ཚོགས་སུ་བཞེས། མུ་ཐུན་མ་
ལུས་རྡུལ་དུ་བརླགས། མུ་ཁ་ཐམས་ཅད་ཞལ་དུ་བསྟིམ། བྱོ་ནི་བཅོལ་པའི་འཕྲིན་
ལས་གྲུབ། བསྭོ་ཨཱ་དབྱིངས་དང་ཡེ་ཤེས་ཀློང་། ཨ་ཐུན་འགྱུར་མེད་བོན་གྱི་སྐུ། ཉེ་ལོ་
ཡོ་ཐུན་རྫོགས་པའི་སྐུ། སྤུངས་སོ་ཐད་དོ་སྤྲུལ་པའི་སྐུ། ཧེ་ནི་སྐུ་གསུམ་དབྱེར་མེད་
ལས། གདང་གྲགས་ངར་ཆེན་ལྷ་རྒོད་སྐུ། རག་མི་སྲུན་འཁྲོས་པའི་ཚེ། གེ་དུ་བདུད་
དང་སྲིན་པོ་རྣམས། གྲན་ལ་དགྲ་བགེགས་དམག་དཔུང་བཅས། ཐུན་ནི་ཐམས་ཅད་
དབང་དུ་སྡུད། བྱོ་ནི་སྲིད་གསུམ་ཁྲོག་ལྷག་བཞེས། ཐུན་བློ་རྗེས་ཤུལ་མེད་པར་ཐོང་།
བསྭོ་ནི་སྲིད་གསུམ་མུ་མེད་ཀློང་། མ་ནི་བ་ག་འབྱུང་བའི་ཡུམ། མ་ནི་སྲིད་པའི་རྒྱལ་
མོ་སྟེ། ཛ་ནི་ཐམས་ཅད་དབང་དུ་བསྡུད། མུ་ཡེ་ཐུགས་དམ་ནམ་མཁའི་དབྱིངས།
ཐུན་བྷོ་ཐུགས་དམ་དབྱིངས་ནས་བསྐུལ། རཾ་ནི་སྤྲུལ་པ་དབལ་མོའི་ཚོགས། ཐུན་བློ་
རང་བཞིན་མཁའ་ལ་བསྐུལ། ཨ་དཀར་ཐུགས་ཀྱི་དཀྱིལ་འཁོར་ནས། མུ་ཡེ་ནམ་
མཁའ་ཆོ་འཕྲུལ་གྱི། ཤག་ནི་ཚད་མེད་སྟོབས་ཤུགས་ཀྱི། ཐུན་ཕྱོགས་ཐམས་ཅད་དབང་
དུ་སྡུད། ཐུན་ཕྱོགས་དགྲ་བགེགས་རྡུལ་དུ་བརླགས། ཐུན་བློ་རྗེས་ཤུལ་དབྱིངས་སུ་བསྟིམ།
བསྭོ་ནི་སྟོང་པ་བོན་གྱི་སྒྲ། ཨོཾ་ནི་འགག་མེད་རིག་པའི་སྒྲ། ཨ་ནི་དོན་དམ་སྟོང་པའི་
སྒྲ། ཐུན་ནི་འཇིག་འདྲལ་མེད་པའི་སྒྲ། ཉེ་ལོ་ལོག་རྟོག་འཇོམ་པའི་སྒྲ། ཡེ་ནི་ཀུན་ལ་
ཁྱབ་པའི་སྒྲ། ཐུན་ནི་དོན་དམ་སྡུད་པའི་སྒྲ། སྤུངས་སོ་སྤྱི་སྤུངས་ཁྲོ་བོའི་སྒྲ། ཐད་དོ་
ཐལ་བར་བརླག་པའི་སྒྲ། ཐུན་ནི་ཐུན་སྔགས་གསང་བའི་སྒྲ། ཧ་ལ་དཔའ་བོ་ཆེན་པོ་
སྟེ། རཾ་ལས་ཡེ་ཤེས་དབལ་མེ་འབར། ཐུན་ནི་དགྲ་བགེགས་གཞོམ་དུ་བསྲེགས། ཆ་
135

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལ་ལོག་འདྲེན་དམག་དཔུང་བཤིགས། འདར་ཤག་སེམས་དཔའ་དབྱིངས་ནས་
བསྐུལ། གེ་ཐུན་བདུད་བཞི་བསྣོལ་པའི་སྟེང་། ཨ་མ་མཁའ་འགྱིང་ཡབ་ཡུམ་གཉིས།
ཛ་ལ་ཐུགས་ལས་འོད་ཟེར་འཕྲོ། སད་ཐུན་ལྷའི་དཀྱིལ་འཁོར་རྫོགས། ཁ་ཐུན་ལོངས་
སྤྱོད་མཆོད་པར་བཞེས། ཁ་ཐུན་ཐུགས་དམ་དགྱེས་པར་མཛོད། བློ་བྷོ་དབྱིངས་ནས་
སྐུ་བཞེངས་ལ། བདག་ལ་ཐུགས་དམ་ཆེར་དགོངས་ཞིང༌། མཐུ་དབང་དངོས་གྲུབ་
སྩལ་བ་དང་། མི་མཐུན་བར་ཆད་དབྱིངས་སུ་སྒྲོལ། བསྭོ་ནི་བོན་ཉིད་སྟོང་ཆ་ལ། མ་
ནི་འགགས་མེད་ཡུམ་གྱི་སྐུ། མ་ནི་ཡུམ་གི་བ་ག་ལས། ཉེ་ལོ་སྲིད་པ་གསུམ་པོ་འབྱུང་།
ཡོ་ནི་འཁོར་འདས་མ་ལུས་པ། སྤུངས་སོ་ལྷ་མོ་དབྱིངས་སུ་ཅིག །ཐད་དོ་ཐ་དད་མེད་
པར་མཛོད། མུ་ཡེ་མ་བཅོས་མ་གཡོས་པ། ཐུན་ནི་ཐིག་ལེ་གཅིག་ཏུ་ངེས། སྦྱོ་ནི་
གཉིས་མེད་མཉམ་པའི་སྒྲ། ཐུན་བློ་ལྷ་མོའི་རྫུ་འཕྲུལ་གྱི། ཐུན་བྷོ་དགྲ་བགེགས་
དབང་དུ་སྡུད། གཞན་རྣམས་གཙོ་དང་འཁོར་དུ་འདྲེས། སྐུ་གསུམ་ཆོ་འཕྲུལ་འོད་
ཟེར་ལས། ཡབ་ཡུམ་སྤྲུལ་པའི་འཁོར་དང་བཅས། དབྱིངས་ནས་ཐུགས་དམ་རྒྱུད་
བསྐུལ་གྱི། དམ་ཚིག་གནས་འདིར་ས་མ་ཡ། བདག་ལ་མཐུ་དབང་དངོས་གྲུབ་སྩོལ།
མི་མཐུན་བར་ཆོད་དབྱིངས་སུ་གསོལ། ཉོན་མོངས་དུག་ལྔའི་ཕུང་པོ་རྣམས། སྐུ་ལྔའི་
དབྱིངས་སུ་གྲོལ་བར་མཛོད། ཞེས་པའི་བརྡའ་ཐབས་ཀུན་ལ་མཚུངས། རྩ་བའི་
ཐུགས་དམ་དེ་ཉིད་ལས། ངེས་པར་སྤྲུལ་པ་འབྱུང་བ་ཡི། འཕྲིན་ལས་དོན་གྱི་རྒྱས་པ་
རུ། བཟླས་བརྗོད་བསྙེན་དང་གསལ་བསྒོམ་ཞིང་། དོན་ལ་མཉམ་པར་ངང་བཞག་
ནས། སྐུ་དང་ཡེ་ཤེས་འོད་དུ་འགྱུར། ཕུང་པོ་གཞའ་ལུས་འོད་སྐུ་ལ། བདེ་དང་ཞེན་
པར་མེད་པ་ཡི། དབྱིངས་ལས་ཡེ་ཤེས་གསལ་འཆར་ཞིང་། ཐབས་ལས་ཤེས་རབ་
ཟུང་འབྲེལ་ཏེ། གཟུགས་ཀྱི་ཕུང་པོ་རྣམ་དག་པས། མེ་ལོང་ཡེ་ཤེས་གསལ་བའི་
དབྱིངས། འདུ་བྱེད་ཕུང་པོ་རྣམ་དག་པས། མཉམ་ཉིད་ཡེ་ཤེས་རྫོགས་པའི་དབྱིངས།
136

རྒྱུད་སྡེ། དབལ་གསང་འདུས་དོན་གྱི་རྒྱུད།
ཚོར་བའི་ཕུང་པོ་རྣམ་དག་པས། སོ་སོ་ཡེ་ཤེས་དངོས་མེད་དབྱིངས། འདུ་ཤེས་ཕུང་
པོ་རྣམ་དག་པས། བྱ་གྲུབ་ཡེ་ཤེས་ལྷུན་གྲུབ་དབྱིངས། རྣམ་ཤེས་ཕུང་པོ་རྣམ་དག་
པས། སྟོང་ཉིད་ཡེ་ཤེས་ཁྱབ་བདལ་དབྱིངས། ལྔ་ལྔ་བཅུ་འགྱུར་བྱེ་བྲག་ལས། མཁྱེན་
པའི་ཡེ་ཤེས་སོ་སོར་ཤར། དྲུག་ཅུ་རྩ་གཅིག་ངེས་པར་འབྱུང༌། ཉོན་མོངས་འདུལ་
བའི་གཉེན་པོར་ཆེ། ཡོན་ཏན་མཐའ་ཡས་བསམ་མཐའ་ཡས། དཔག་ཏུ་མེད་པས་
ཀུན་མཐའ་ཡས། འཕྲིན་ལས་གྲུབ་པས་ཀུན་རྫོགས་པས། ཡོངས་སུ་རྫོགས་པའི་
བརྩོལ་མེད་ཅིང༌། བྱ་བརྩལ་ཐམས་ཅད་ཀུན་འབྱུང་བ། གང་ལྟར་འབྱུང་བ་དེ་
བཞིན་སྟོན། འདྲེན་པའི་བླ་མེད་སངས་རྒྱས་འཐོབ། ཀུན་ཏུ་སྟོན་པ་དོན་ཡོད་པ།
གང་ལྟར་སྣང་བ་དེ་བཞིན་བྱེད། ངེས་པར་འགྲོ་ལ་རྣམ་བརྩེ་ཞིང་། རྟག་ཏུ་སྐྱོབས་པ་
ཆེན་པོའོ། །དེ་ཕྱིར་གཡུང་དྲུང་གསང་བ་ཡི། སྤྱོད་པ་དམ་པ་འདི་ཉིད་ནི། ངེས་པར་
ཡོངས་སུ་འཛིན་བྱེད་ཅིང་། དགའ་དང་འདུན་པ་གང་ལེགས་པ། རིན་ཆེན་གླིང་
ནས་ས་ལེ་སྦྲམ། དད་དང་བརྩོན་འགྲུས་ཉེར་ལེན་པ། ལས་དང་སྐལ་པར་ལྡན་པ་
བསྙེན། ཞེས་གསུངས་སོ། །གསས་མཁར་རིན་པོ་ཆེ་སྤྱི་སྤུངས་དབལ་གསང་བ་
འདུས་པ་དོན་གྱི་རྒྱུད་ལས། ཁྲོ་བོ་རྒྱུད་ཀྱི་མདོ་རྩ། དོན་དུ་བསྟན་པའི་ལེའུ་སྟེ་བཅོ་
ལྔ་པའོ།། །།
༧ དབལ་ཆེན་རྒྱལ་པོས་བཀའ་སྩལ་པ། ཉོན་གཅིག་གསང་བ་འདུས་པ་ཉོན།
རིན་ཆེན་སྤྱི་སྤུངས་གསང་བ་ཡི། རྒྱུད་ཀྱི་མན་ངག་བསྟན་པ་ནི། ཐ་མལ་ལུས་ལ་
གཡུང་དྲུང་གིས། སྙིང་པོ་དོན་དུ་ཆུབ་བྱེད་ཅིང་། ལྷ་སྐུ་ཕྱག་རྒྱར་གསལ་བའི་ཕྱིར།
བཞི་བསྡུས་གཟུགས་ཀྱི་ཕུང་པོ་ལ། བཞི་བཅུ་རྩ་ལྔར་གནས་འགྱུར་ལ། སུམ་ཅུ་རྩ་
བརྒྱད་ཐུགས་དམ་ཅན། ཉི་ཤུ་རྩ་བདུན་རྗེ་བློན་འབངས། བྲན་དང་ཕོ་ཉ་སྤྲུལ་པར་
བཅས། རྩ་གནས་ཐིག་ལེ་གཞི་འཛིན་ཅིང་། ས་བོན་ཡིག་འབྲུའི་རྒྱུ་བཀོད་ནས། སྙིང་
137

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པོ་སྔགས་ཀྱི་བསྐུལ་འདེབས་ཅིང་། བཅའ་བསྒྱུར་ཕྱག་རྒྱས་བརྡ་མཚོན་ཏེ། ཏིང་
འཛིན་དགོངས་པས་གསལ་གདབ་པས། བརྒྱད་ཅུ་གྱ་དྲུག་དམིགས་སུ་གསལ། རྩ་
རླུང་ཐིག་ལེ་ཟུང་དུ་ཆུད། བདེ་ཆེན་ལས་ཀྱི་ཕྱག་རྒྱ་ཡི། བོན་ཉིད་དབྱིངས་སུ་རྫོགས་
པར་བྱེད། གསང་སྔགས་རྩ་བ་ཟབ་པ་དང་། གཉེན་པར་བྱེད་པ་དེ་ལ་འབྱུང་། དེ་
ཡང་ཡང་དག་བཤད་བྱ་བ། ཐོག་མར་རྩའི་ཡིན་ཚུལ་ལ། གནས་པའི་རྩ་དང་བསྐྱེད་
པའི་རྩ། དཔེ་རུ་བསྟན་དང་དོན་དུ་བསྟན། དང་པོ་གནས་པའི་རྩ་བསྟན་པ། རྒྱུ་
ལུས་གཟུགས་ཀྱི་ཕུང་པོ་ནི། འབྱུང་བ་རྣམ་པ་བཞི་ལས་གྲུབ། དབུགས་ནི་རླུང་ལ་
དྲོད་ནི་མེ། ཁྲག་ནི་ཆུ་ལ་ཤ་ནི་ས། ཤའི་རྒྱུ་བསྐྱེད་རྩ་རུ་བསྲིད། རྩ་བ་གཅིག་ལ་ཡན་
ལག་བཞི། ཉིང་ལག་བརྒྱད་དང་བཅུ་གཉིས་ཏེ། དེ་ལས་སུམ་བརྒྱ་དྲུག་ཅུ་གྱེས། དེ་
ལས་ཉིས་ཁྲི་གཅིག་སྟོང་སྤྲོས། ཡང་ན་སྡོང་པོ་དགུ་འདུས་ལྟར། སྡོང་པོ་གཅིག་ལ་
ཡལ་ག་དྲུག ། རྩེ་མོ་གསུམ་དང་རྣམ་པ་དགུ། དེ་ལས་བརྒྱད་ཁྲི་བཞི་སྟོང་གྱེས། ཉོན་
མོངས་བརྒྱད་ཁྲི་བཞི་སྟོང་རྒྱུ། གཉེན་པོ་བརྒྱད་ཁྲི་བཞི་སྟོང་བསྐྱེད། རྩ་བ་གཅིག་ལ་
གྱེས་པ་ནི། གསང་བ་ཐབས་དང་ཤེས་རབ་རོལ། ཡིད་བཞིན་ནོར་བུའི་རྩ་བཞི་གྱེས།
ལྟེ་འོག་རླུང་གི་འཁོར་ལོ་ལས། འོད་མ་གཞུ་ཡི་ཚུལ་དུ་གནས། མཆོག་མ་གཡས་
གཡོན་མཁལ་རྩ་གཉིས། མཁལ་མ་གཉིས་པོ་བ་དན་ཚུལ། མཁལ་རྩའི་འདུས་སོ་
སྙིང་ཁར་ཟུག །ཆང་བཟུང་སྟེ་རྩ་འཁོར་ལོ་ལས། རྩ་གསུམ་གྱེན་ལ་གཤིབ་པའི་ཚུལ།
གཅིག་ནི་མཚེར་པའི་རྩ་ལ་ཟུག །མཚེར་པའི་རྩ་སྡོམ་སྙིང་ལ་ཟུག །གཅིག་ནི་མཆིན་
པའི་དཀྱིལ་དུ་ཟུག །མཆིན་པའི་རྩ་སྡོམ་གློ་བར་འདྲིལ། གཅིག་ནི་གློ་བའི་སྒང་དུ་
ཟུག །གློ་བའི་རྩ་སྡོམ་མགྲིན་པར་ཟུག །གསུང་དབྱངས་ཚངས་པའི་རྩ་གཅིག་ནི།
མཐིང་གི་ཕུར་པ་བསྒྲིམ་པ་འདྲ། ཡན་ལག་རྩ་བཞི་རྒྱལ་པོའི་ཚུལ། ཤ་ཁྲག་དྲོད་
དབུགས་རྟེན་བཞི་བཅས། དེ་བཞི་སྡུད་པའི་འདུས་སོ་ལ། ཙི་ཏ་རིན་ཆེན་གུར་དུ་
138

རྒྱུད་སྡེ། དབལ་གསང་འདུས་དོན་གྱི་རྒྱུད། །
བསྲིད། དེ་ལ་ཉིང་ལག་བརྒྱད་གྱེས་པ། མཚེར་པའི་སྡོམ་ལས་གཉིས་སུ་གྱེས། གཅིག་
ནི་སྒལ་པའི་གཞུང་དུ་ཟུག །ལུས་ཟུང་སྐྱེད་པའི་ཐིག་ལེ་རྒྱུ། ཡར་འཐེན་དབུ་མའི་
ཧང་ལ་ཟུག །བྱང་ཆུབ་ཐོབ་པའི་རྒྱུ་རུ་བསྐྱེད། ཀླད་པ་དུང་ཁང་རྒྱ་མཚོ་ཆགས།
མར་འཐེན་གསང་བའི་ཧཱུཾ་ལ་ཟུག །འཁོར་བ་བསྐྱེད་པའི་ས་བོན་འདེབས། བར་དུ་ཙི་
ཏ་སྙིང་ལ་ཟུག །སྙིང་སྦུབ་ལྕགས་ཀྱི་འཁོར་ལོ་ཆགས། བྱང་སེམས་གནས་པའི་གཞལ་
ཡས་དབུབ། གཅིག་ནི་སྲོག་གི་ཐད་དུ་ཟུག ། ཕོ་བ་ནོར་བུའི་སྣོད་དུ་གྲུབས། ལུས་
དྲོད་བསྐྱེད་པའི་ས་བོན་ཆགས། དང་སྙིགས་འབྱེད་པའི་གསང་ཤར་གྲུབ། སྤེལ་
སྦྱངས་བྱེད་པ་ལྷ་མོའི་ཚུལ། ཕུང་པོ་ཁམས་དང་སྐྱེ་མཆེད་ནི། མཆོད་པར་འོས་པ་ལྷ་
ཚོགས་ཚུལ། འབྱུང་བ་ལྔ་ཡི་བཅུད་མདངས་ནི། ཕོ་བར་འཚོགས་པས་མཆོད་རྫས་
ཚུལ། རྒྱུ་ནི་སའི་རྒྱུ་ལས་བྱུང་། བསྐྱེད་ནི་གསང་བའི་གནས་ནས་བསྐྱེད། གྲུབ་ནི་
མཚེར་པའི་བཅུད་ལས་གྲུབ། གྱེས་ནི་ཚིགས་པའི་སྡོམ་ལས་གྱེས། ཆགས་ནི་ཕོ་བའི་
མཐིལ་དུ་ཆགས། མདོག་ནི་གསེར་ཞུན་འཐིགས་པའི་མདོག ། ལྟ་རུ་ཡོད་ལ་འཛིན་དུ་
མེད། སྤྲོ་བསྡུ་རྫུ་འཕྲུལ་དྲ་བའི་ཚུལ། གཏང་བཞག་སྒོམ་པོ་ཕྱྭ་དང་འདྲ། འཁམ་ལ་
འབྱོར་ན་རྩི་དང་འདྲ། འཁམ་ལ་མ་འབྱོར་དུག་དང་འདྲ། སྐྱོན་ཡོན་འབྱེད་པས་ངང་
པ་འདྲ། བརྐྱང་བསྐུམ་ཆེ་བས་རུ་སྦལ་འདྲ། སྐྱོན་རྣམས་འཇོམས་པས་རྨ་བྱ་འདྲ།
ནད་ངོས་འཛིན་པའི་སྨན་པ་འདྲ། སྒྱུ་འཕྲུལ་དྲ་བའི་ནང་ན་གནས། སྤྲུལ་པ་དྲ་མྱིག་
ཡང་ལ་འགྱེད། ཚོགས་དྲུག་རྒྱལ་པོ་སེམས་ཡིན་ཀྱང་། སེམས་ཀྱི་བཙུན་མོ་ཕོ་བར་
གནས། བདེ་སྡུག་དེའི་འདུ་བྱེད་ཡིན། གཞི་འཛིན་བཙུན་མོའི་བང་མཛོད་ཀྱི།
འཕེལ་དང་འགྲིབ་པའི་ཁྱད་པར་ལས། འདུ་བྱེད་ཐམས་ཅད་དེ་ལ་བྱུང་། བང་སོ་
སྟོང་དང་རྩ་གཉིས་མངའ། བྱང་ཁོག་ཡན་ཆད་མཆོད་པའི་ཞིང་། རྒྱལ་པོ་བཞུགས་
པའི་ཕོ་བྲང་ཚུལ། བྱང་ཁོག་མན་ཆད་སྦྱིན་པའི་གནས། འདོད་ཡོན་རེ་བའི་ཞིང་
139

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཁམས་ཚུལ། རྩིག་པ་གཡུ་ལུང་ཐིག་ལེ་སྲང་། འདོད་ཡོན་ཡུལ་བརྒྱད་ཕ་རོལ་ཞིང་།
ཡན་ལག་གཟུགས་བཞི་བང་ཆེན་ཚུལ། རྣམ་ཤེས་ཚོགས་བརྒྱད་དེད་དཔོན་ལས། རོ་
ལེན་དམར་མོ་སྒོ་འབྱེད་མཁན། དུང་ཚེམས་བཞི་བཅུ་བྲན་ཁོལ་འབངས། ཕ་རོལ་
ཞིང་གི་ནོར་བུ་དེ། དེད་དཔོན་བརྒྱད་ཀྱི་མཁོ་མཐུན་སྡེབས། བང་ཆེན་བཞིའི་ལག་
ཏུ་བླང༌། སྒོ་སྲུང་དག་ལ་གཏད་གཉེར་བཅོལ། བྲན་དང་ཕོ་ཉ་གཤིབ་སྡེབ་ཅིང་།
བང་ཆེན་བཞི་ཡི་ལག་ཏུ་བླང་། ཐིག་ལེ་སྲང་ལམ་རྒྱུད་ལམ་འགྲིམ། རིན་ཆེན་དཀོར་
མཛོད་དབུས་སུ་སྤུངས། གཞི་འཛིན་བཙུན་མོའི་མདུན་དུ་འགྲིམ། དྭངས་མ་མཆོད་
པའི་ཞིང་ལ་འབུལ། རྩིགས་མ་ཞིང་དྲུག་ལོངས་སྤྱོད་འགྱེད། ཁུ་བ་བང་མཛོད་བཅུད་
དུ་རྩལ། ལྷག་མ་བགེགས་ལ་སྦྱིན་པར་གཏང་། གསང་ནི་གསང་བའི་དམ་ཚིག་
རྣམས། སྐྱེད་བྱེད་མི་འགྱུར་ས་ལས་སྦ། ཤ་ནི་སའི་རྒྱུ་ལས་གྲུབ། གལ་ནི་དྭངས་
སྙིགས་བྱེད་པས་ཆེ། རྣམ་གྲངས་ཕྱི་ནང་གསང་བ་གསུམ། འདིར་ནི་ཡང་གསང་
རྫས་སུ་སྟོན། མཚེར་རྩ་དག་ལས་གྱེས་ཚུལ་ལོ། །མཆིན་པའི་སྡོམ་ལ་གཉིས་སུ་གྱེས།
གཅིག་ནི་རོ་ལེན་ལྗགས་ལ་ཟུག །པདྨའི་སྦུ་གུའི་ཚུལ་དུ་དོད། ཁ་མངར་རོའི་བྱེ་བྲག་
འབྱེད། གཅིག་ནི་ཕོ་བའི་མཐིལ་དུ་ཟུག ། མེ་དྲོད་བསྐྱེད་པའི་རྫས་དང་འབྲེལ། སྲོག་
པའི་རྩ་དང་འབྲེལ་མར་གནས། དྲོད་ཀྱི་འཁོར་ལོ་དེ་ལས་འབྱུང་། མཁལ་མའི་སྡོམ་
ལ་གཉིས་སུ་གྱེས། གཅིག་ནི་རྣ་བའི་མདུད་ལ་ཟུག །དབྱིབས་ནི་དཔག་བསམ་གྱིས་
པ་འདྲ། སྣ་ཚོགས་སྒྲའི་བྱེ་བྲག་འབྱེད། གཅིག་ནི་ལྒང་པའི་མཐིལ་དུ་ཟུག །ཆུའི་
འཁོར་ལོའི་སྲོག་འཛིན་ཅིང་། སྙིགས་མའི་སྙིགས་མ་རྒྱུ་བའི་རྩ། ཐུར་སེལ་རླུང་རྣམས་
འགྲིམ་པའི་ལམ། གློ་བའི་སྡོམ་ལ་གཉིས་སུ་གྱེས། གཅིག་ནི་ཤངས་ཀྱི་ཟོམ་ལ་ཟུག །
སྣ་ཚོགས་དྲིའི་བྱེ་བྲག་འབྱེད། གྱེན་སེལ་རླུང་གི་འཁོར་ལོ་རྒྱུ། གཅིག་ནི་མགྲིན་པའི་
，གསང་ལ་ཟུག །གསུང་དབྱངས་འགག་མེད་དེ་ལ་འབྱུང༌། དེ་རྣམས་འདུས་པའི་
140

རྒྱུད་སྡེ། དབལ་གསང་འདུས་དོན་གྱི་རྒྱུད།
འདུས་སོ་ལ། ཙི་ཏ་རིན་ཆེན་གུར་དུ་ཕུབ། མཚེར་རྩ་ཉག་མ་ཉུག་ཙམ་ལས། སྙིང་
སྦུབ་ལྕགས་ཀྱི་འཁོར་ལོ་ནི། གྲུ་གསུམ་མཐིང་ནག་གྱེན་ལ་ལང་། མཁལ་རྩ་ཉག་མ་
ཉུག་ཙམ་ཅིག །སྙིང་སྦུབ་འཁོར་ལོའི་དཀྱིལ་དུ་ཟུག །ཁྲག་གི་ཐིག་ལེ་ཉུངས་འབྲུ་
ཙམ། གློ་རྩ་ཉག་མ་ཉུང་ཙམ་ཅིག །སྙིང་སྦུབ་འཁོར་ལོའི་སྒོ་རུ་ཟུག །དབྱིབས་ནི་ཟླ་
གམ་ཚེས་པ་འདྲ། མཆིན་རྩ་ཉག་མ་ཉུག་ཙམ་གཅིག །སྙིང་སྦུབ་འཁོར་ལོའི་དབུས་
སུ་ཟུག །ཤེས་རབ་བསྐྱེད་པའི་རྩལ་དུ་ཤར། དེ་ལས་ཡལ་ག་གཉིས་གྱེས་པས། མྱིག་
རྩ་གཡས་གཡོན་གཉིས་ལ་ཟུག །མདུད་ས་ཟར་མའི་མེ་ཏོག་འདྲ། སྣ་ཚོགས་མཐོང་
བའི་ལམ་སྒོ་འབྱེད། སྙིང་སྦུབ་འཁོར་ལོའི་དབུས་དཀྱིལ་དུ། ཀུན་གཞི་རྣམ་པར་ཤེས་
པ་ནི། དབུགས་ལ་བརྟེན་ཞིང་དྲོད་ལ་གནས། ཁྲག་ལ་རྒྱུ་ཞིང་རྩ་ལ་འགྲིམ། མིག་ལ་
སྒོ་གཏོད་ཀུན་དུ་རྒྱུ། དེ་ནི་བྱང་སེམས་གནས་པའི་རྩ། རྩ་བ་དེ་ལ་གྱེས་པ་ཡི།
མཚེར་པའི་རྩའི་ཡན་ལག་ལས། ཉི་ཟེར་གཟིང་བ་སྟོང་ཕྲག་ལ། ཤའི་རྒྱུ་བསྐྱེད་ལོ་
འདབ་རྒྱས། གློ་བ་རྩའི་ཡན་ལག་ལས། བ་ཐག་གཟིང་བ་སྟོང་ཕྲག་ལྔ། རླུང་གི་
འགྲིམ་སྲང་ཕྱི་རུ་གསེང་། མཆིན་པ་རྩ་ཡི་ཡན་ལག་ལས། གཞའ་ཚོན་གཟིང་བ་སྟོང་
ཕྲག་ལྔ། དྲོད་ཀྱི་རྒྱུན་ལམ་གཟི་མདངས་བསྐྱེད། མཁལ་མའི་རྩའི་ཡན་ལག་ལ། ཉག་
ཐག་གཟིང་བ་སྟོང་ཕྲག་ལྔ། ཁྲག་གི་འདྲི་ལམ་འདུ་བ་རྒྱུ། ཙི་ཏ་རྩའི་ཡན་ལག་ལས།
དར་སྐུད་འཐེན་པ་སྟོང་ཕྲག་གཅིག །བྱང་སེམས་སྐྱེད་པའི་ཐིག་ལེ་རྒྱུ། དེ་ལྟར་ཉིས་
ཁྲི་གཅིག་སྟོང་ནི། རྩ་བ་ཡན་ལག་ཚུལ་དུ་གྱེས། སྡོང་པོ་དགུ་འདུས་ལྟ་བུ་ནི། གཡས་
དཀར་གཡོན་དམར་དབུས་མཐིང་གསུམ། མར་སྣེ་སྒལ་ཚིགས་ཁ་བོ་ཆེ། འགྲིམ་པ་
ཚིགས་པའི་ནང་དུ་འགྲིམ། བརྒྱུད་པ་རྩི་ཏའི་དབུས་སུ་བརྒྱུད། ཨག་ཙེའི་ནང་ནས་སོ་
སོར་གྱེས། གཡས་གཡོན་ཏིང་མུར་ལྟག་འགྲིམས་ཞིང་། སྐྱུར་གཉིས་ཀྱི་སྒོ་ལ་ཟུག །
དབུ་མས་ཚངས་པའི་བུ་གར་དུ། འདབ་བརྒྱད་མེ་ཏོག་ཚུལ་དུ་གནས། ཡལ་དང་
141

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རྒྱས་དང་མ་བྱེ་བ། བྱེ་རུ་ཆས་དང་བྱེ་ལ་ཁད། སྦྱང་པ་ཆེ་ཆུང་ཁྱེད་ལས་ཤེས།
མདོག་ནི་དཀར་དམར་མཐིང་དང་གསུམ། དབུ་མ་དར་སྐུད་ཉག་མ་ཙམ། གཡས་
གཡོན་རྟ་རྔ་གཤག་པ་ཙམ། འཕྲ་སྦོམ་འཕེལ་འགྲིབ་ཁྱད་པར་ལས། དུག་དང་ཡེ་
ཤེས་ཆེ་ཆུང་དང་། དགེ་སྡིག་ལས་སྤྱོད་བཟང་ངན་འབྱུང་། སྲོག་པ་རྩའི་འདུས་སོ་
ནས། ཡལ་ག་རྣམ་པ་དྲུག་ཏུ་གྱེས། ཡལ་ག་གྱེས་པ་རྣམ་པ་གསུམ། མར་ལ་གྱེས་པ་
རྣམ་པ་གསུམ། ཐུར་སེལ་རླུང་དང་གྱེན་སེལ་འགྲིམ། གཡས་དཀར་གཡོན་དམར་
དབུས་མཐིང་ལ། དྭངས་མ་སྙིགས་མ་སྙོམས་དང་གསུམ། ཡར་ལ་གྱེས་པ་དང་མའི་
རྩ། རྩ་སྒོ་བྱེ་བ་མཐོ་རིས་འགྲོ། སྐུ་གསུམ་རྫོགས་པའི་སངས་རྒྱས་འཐོབས། མར་ལ་
གྱེས་པ་སྙིགས་མའི་རྩ། རྩ་སྒོ་བྱེ་ན་ངན་སོང་རྒྱུད། ན་རག་དམྱལ་བའི་གདར་ལ་
བརྒྱུད། བར་དུ་འཁྱིལ་བ་སྙོམས་བྱེད་རྩ། རྩ་སྒོ་བྱེ་བ་ལྷ་མིར་སྐྱེ། དགེ་སྡིག་རྒྱུ་འབྲས་
ཡོད་མེད་ཤེས། སྤང་བླང་བློའི་བྱ་བརྩལ་དང་། སྔོན་ལས་འཕྲལ་དབང་གཉིས་ཀ་
གཙོ། ཁ་དོག་རྣམ་པ་དྲུག་ཏུ་འཆད། དཀར་ཞིང་ཤིན་ཏུ་དྭངས་པའི་རྩ། གློ་བ་
དབུགས་ཀྱི་མཚོ་ལ་ཟུག །རྩ་ལག་གཡས་གཡོན་ཁྱབ་པར་རྒྱས། འུར་བྱེད་ལག་པ་
གཡས་གཡོན་ལ། པདྨའི་སྦུ་གུ་གྱེས་པ་ལྟར། སོ་སོའི་རྒྱུད་ལ་ཁྱབ་པར་ཟུག ། རྩ་
མདུད་ཐེབ་མོའི་རྒྱུད་ལ་གནས། དམར་ཞིང་ཤིན་ཏུ་འཇམ་པའི་རྩ། མཆིན་པ་ཁྲག་
གི་མཚོ་ལ་ཟུག །རྩ་ལག་གཡོན་གྱི་ཤེས་ཆེར་ཁྱབ། འདུ་བྱེད་མཛུབ་མོའི་རྒྱུད་ལ་
གནས། དེ་གསུམ་དྭངས་མ་སྙིང་ལ་ཟུག །དེའི་ཡན་ལག་གཡས་གཡོན་བརྒྱུད། འདུ་
བྱེད་སྲིན་ལག་རྒྱུད་ལ་གནས། སྔོ་ཞིང་ཤིན་དུ་འཁྲུལ་པའི་རྩ། མཁལ་མ་ཆུའི་མཚོ་ལ་
ཟུག །རྩ་ལག་གཡས་གཡོན་གཉིས་སུ་གྱེས། གཡས་གཡོན་བླའི་ནང་དུ་བརྒྱུད།
གཡས་གཡོན་རྐང་པའི་མཐིལ་དུ་ཟུག །བརྐྱང་དང་བསྐུམ་དང་འདོར་སྟབས་ལས་
སོགས། ཁོ་ཡི་འདུས་བྱེད་ཉིད་ལ་འབྱུང་། ལྗང་ཞིང་ཤིན་ཏུ་མྱུར་བའི་རྩ། གསང་བ་
142

རྒྱུད་སྡེ། དབལ་གསང་འདུས་དོན་གྱི་རྒྱུད།
ཐབས་ཤེས་བསྡོམ་ལ་ཟུག ། སྲེད་དང་ལེན་དང་སྐྱེ་འཕེལ་སོགས། ཁོ་ཡི་རྩལ་ལམ་ཆོ་
འཕྲུལ་ལོ། མཐིང་ལ་ཤིན་ཏུ་རྩུབ་པའི་རྩ། ལྟེ་འོག་རླུང་གི་འཁོར་ལོར་ཟུག །འོག་
རླུང་བསྡམ་དང་གཤང་ལྕི་འབྱིན། ཁོའི་འདུ་བྱེད་དག་ལས་འབྱུང་། གཡས་གཡོན་
སྙིགས་མ་རྐང་པའི་མཐིལ། དབུས་མཐིང་སྙིགས་མ་གསང་བའི་རྩ། དུག་གསུམ་ས་
བོན་མེ་ཏོག་གསུམ། རྩ་བ་སྡོང་པོ་ཡལ་ག་ལས། ཉོན་མོངས་བརྒྱད་ཁྲི་བཞི་སྟོང་
བསྐྱེད། ལོ་འདབ་གྲངས་ལ་འདས་པར་གྱེས། དེ་ལ་ཆ་མཐུན་རླུང་གསུམ་བསྐུལ།
བདེ་རླུང་འཇམ་རླུང་རྩུབ་རླུང་གསུམ། ཐིག་ལེ་གསུམ་གྱི་འོག་ནས་འདེགས། འཐེན་
དང་ཕུལ་དང་བསྐོར་དང་གསུམ། ཐིག་ལེ་གསུམ་པ་ཟུར་ནས་སྒྲོམ། རྒྱ་མཚོའི་
གཏིང་དུ་སྐུ་མཁར་བརྩེགས། དཔག་བསམ་རྩེ་ལ་བྱ་ར་བྱེད། རི་རབ་ཟམ་ལ་གུར་
ཁང་དབུབ། སྣང་སྲིད་ཞིང་ལ་ཆོ་འཕྲུལ་འགྱེད། ཐིག་ལེ་ལམ་ལ་ཉམས་རྩལ་སྦྱང་།
དཔའ་བོ་ལྔ་དང་རྩེད་མོ་རྩེ། ལྷ་བྲན་བཅུ་དྲུག་ཡེང་ལ་བོར། བང་མགྱོགས་བཞི་པོ་
སྒྲོག་ལ་བཅུགས། ཉག་གཅིག་བུ་ལ་བང་སྣ་གཏད། ཀུན་མཁྱེན་བློན་པོའི་བླ་མཛོད་
རྐུ། མྱུར་མགྱོགས་རྟ་པོ་ཞགས་ཀྱི་འཆིང་། ཕུན་ཚོགས་གྲོགས་ལ་དྲི་བ་བརྩལ། ལན་
དུ་ཞུགས་པའི་གཏམ་བྱུང་ནས། རྩ་དང་རླུང་དང་ཐིག་ལེ་གསུམ། རྩ་བ་སྡོང་པོ་ཡལ་
ག་གསུམ། གང་ལྟར་གནས་པའི་མཚན་ཉིད་ཤེས། དེ་རྣམས་གནས་པའི་རྩ་རུ་འདོད།
བསྐྱེད་པའི་རྩ་ལ་རྣམ་པ་གཉིས། ཡབ་རྒྱུད་རྩེ་དང་ཡུམ་རྒྱུད་རྩ། ཐབས་དང་ཤེས་
རབ་ཚུལ་དུ་བསྟན། འདིར་ནི་ཐབས་ཀྱི་བསྐྱེད་ཚུལ་ལ། འཁོར་ལོ་བསྐྱེད་དང་ལོ་
མར་སྤྲོས། རྩ་གསུམ་རི་རབ་སྲོག་ཤིང་འདྲ། འཁོར་ལོ་རི་རབ་བང་རིམ་འདྲ། རྩ་
ལག་ལྗོན་ཤིང་ཡལ་ག་འདྲ། སྤྱི་བོའི་གཙུག་ནས་གསང་བའི་བར། མཉམ་པོར་འགྲོག་
ནས་གནས་པ་ལ། གཡས་པ་དང་བསྐྱེད་གསལ་བའི་རྩ། ཀང་ཀ་རིའི་མདོག་ཟིལ་
ཆགས། གཡོན་པ་ཤི་ཤོན་མང་རུམ་རྩ། བྱི་རུ་འོད་ཀྱི་མདོག་ཟིལ་ཆགས། དབུ་མ་ཉེ་
143

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལོ་ཨུ་དཔལ་རྩ། མུ་མེན་འོད་ཀྱི་མདོག་ཟིལ་ཆགས། པུ་ཙམ་བདེ་བའི་འཁོར་ལོ་ནས།
ཨག་ཤོ་ངག་གི་འཁོར་ལོའི་བར། དབུས་ཀྱི་གཡས་དང་གཡོན་ལ་འཁྲིལ། ངག་ནས་
ཤེ་ཐུན་འཁོར་ལོ་རུ། དབུས་ལ་མཐའ་གཉིས་བསྣོལ་མར་འཁྲིལ། ཤེ་ཐུན་ནས་ནི་ལྟེ་
བ་རུ། རྩ་གསུམ་དབུས་མཐའ་གཤིབ་ནས་གནས། ལྟེ་བ་ནས་ནི་རླུང་སྒོ་རུ། གཡས་
ར་ས་
བརྐྱང་གཡོན་གྱི་འཁྲིལ་ནས་གནས། རླུང་གོ་ནས་ནི་གསང་བ་རུ། གཡས་གཡོན་
སྦུབ་གསུམ་གཅིག་ཏུ་དྲིལ། དཀར་དམར་སྒྲིལ་མའི་ཚུལ་དུ་གནས། རྩ་རྣམས་སྲོག་
པ་སྙིང་ལ་འདུས། འདུས་སོ་འཁོར་ལོ་ལྷའི་གནས། ལོ་མ་མེ་ཏོག་གཞལ་ཡས་ཚུལ།
པུ་ཙམ་བདེ་བའི་གསས་མཁར་དུ། འཁོར་ལོ་རྩིབས་བཞི་ཁ་དོག་དཀར། མགྲིན་པ་
ལོངས་སྤྱོད་རྩ་འདབ་བརྒྱད། ཐུགས་ཀ་བོན་ཉིད་འདབ་མ་བཞི། ལྟེ་བ་སྤྲུལ་པ་ཉི་ཤུ་
བདུན། ལྟེ་འོག་གསང་གཤང་འདབ་མ་བཅུ། གསང་བ་ཐབས་ཤེས་རྩིབ་བཞི་པ།
གདུགས་ཀྱི་འཁོར་ལོ་བསྐོར་བའི་ཚུལ། རྩ་ཕྲན་གདུགས་ཀྱི་འདབ་མའི་ཚུལ། རྩ་ཆེན་
གདུགས་ཀྱི་སྲོག་ཤིང་ཚུལ། རྩ་ལག་སྲུབ་ཐག་འཐེན་པའི་ཚུལ། ཐབས་ཀྱིས་བསྐྱེད་
པའི་གནས་པའི་ཚུལ། ཤེས་རབ་བསྐྱེད་ཚུལ་འདི་ལྟར་ཏེ། གཡས་དཀར་གཡོན་
དམར་དབུས་མཐིང་གསུམ། མདོག་ནི་གོང་གིས་མཚོན་པ་ལ། གནས་པ་དར་སྐུད་
ཙམ་གནས་ཀྱང་། བསྐྱེད་པ་མདའ་སྙུག་ཙམ་དུ་བསྐྱེད། མར་སྣེ་ལྟེ་བ་གཉེར་ཆེན་དུ།
ཡི་གེ་ཆའི་སྒྲོས་སམ་འོག །ཡར་སྣེ་མགྲིན་པའི་གསང་ལམ་ནས། གཡས་གཡོན་
མདུན་རྒྱབ་གཉིས་ལ་འཁྲིལ། ཁྱུརི་ཤངས་ཀྱི་སྒོ་རུ་ཟུག །དབུ་མ་ཚངས་པའི་བུ་ག་རུ།
འདབ་བརྒྱད་མེ་ཏོག་ཁ་བྱེའི་ཚུལ། སྤྱི་བོར་ཧང་དང་མགྲིན་པ་ཨོཾ། ཐུགས་ཀར་ཨ་
དང་ལྟེ་བར་ཧཱུཾ། གསང་བར་ཡང་དང་གསང་གཤང་རཾ། རླུང་དང་ཐིག་ལེའི་བསྐྱོད་
བསྐུལ་ཞིང༌། ཡེ་ཤེས་སྤར་དང་བདེ་བ་དཔལ། གང་དང་གཞིལ་དང་དཀྲུག་དང་
འཁྱིལ། མཐོང་བ་སྡུད་དང་བྱིང་བ་གསེང་། རྨུག་པ་བསལ་དང་འཐིབ་པ་སེལ། མ་
144

རྒྱུད་སྡེ། དབལ་གསང་འདུས་དོན་གྱི་རྒྱུད།
རྟོག་ཡེ་ཤེས་ཀློང་དུ་དབབ། གང་ལ་གང་དགོས་སྐབས་སྦྱར་ཞིང་། རྩ་རླུང་ཐིག་ལེ་
ཟུང་ཆུབ་ནས། དབུ་མ་བྱང་ཆུབ་ལམ་ལ་བགྲོད། ཡུམ་ཆེན་ཀློང་དུ་མངོན་པར་ཆུབ།
ཤེས་རབ་རྩའི་བསྐྱེད་ལུགས་ཡིན། ཐབས་ཆེན་གཉིས་མེད་བདེ་ཆེན་ལམ། སྐད་ཅིག་
ཤེས་རབ་ཆེན་པོའི་རྩལ། རྫོགས་པའི་སངས་རྒྱས་ཨ་ལས་བྱུང༌། སྐྱེ་བ་མེད་པར་
མངོན་སངས་རྒྱས། འཁྲུལ་མེད་ཀ་དག་ཕ་རོལ་ཕྱིན། བསྐྱེད་པའི་རྩ་གནས་བསྟན་
པའོ། །དཔེ་རུ་བསྟན་དང་དོན་དུ་བསྟན། དཔེ་ནི་ཕུང་པོ་རྩ་གནས་འདི། ལུས་ནི་
དར་དཀར་གུར་ཕུབ་འདྲ། རྩ་ཆེན་གུར་གྱི་སྲོག་ཤིང་འདྲ། རྩ་ཕྲན་གུར་གྱི་རྩིབ་ཤིང་
འདྲ། ཡན་ལག་རྩ་བཞི་ཆོན་ཐག་འདྲ། འཁོར་ལོ་ཉི་མའི་གཞའ་ཁྱིམ་འདྲ། དེའི་ཡན་
ལག་ཉི་ཟེར་འདྲ། རྩ་མདུད་ཐམས་ཅད་འཁོར་ལོ་འདྲ། རྩ་འདབ་ཐམས་ཅད་པདྨ་
འདྲ། རྩ་སྡོམ་ཐམས་ཅད་ནོར་བུ་འདྲ། རྩེ་མདངས་གཞའ་ཚོན་རི་མོ་འདྲ། ལོ་འདབ་
རྨ་བྱའི་ཕོད་ལྡེམ་འདྲ། མེ་ཏོག་ཆུ་ཟླའི་འཁོར་ལོ་འདྲ། མ་འབྲེལ་པ་ཏྲའི་ཁོག་རྒྱུད་
འདྲ། མ་ཆད་ཤེལ་འཕྲེང་ཐག་པ་འདྲ། ཁོང་སེང་རྫུ་འཕྲུལ་དྲ་བ་འདྲ། ངོ་མཚར་ཟ་
འོག་ཁ་ཕྱེས་འདྲ། ཡོན་ཏན་དཔག་བསམ་ལྗོན་པ་འདྲ། དོན་སྣོད་རིན་ཆེན་ཁང་བུ་
འདྲ། ཙི་ཏ་ལྷའི་ཁང་བཟང་འདྲ། ནང་གྲོལ་འདོད་ཡོན་དྲ་བ་འདྲ། དེ་ཕྱིར་དཔེའི་
མཚོན་པ་ལ། དོན་ནི་རིག་པའི་རྒྱལ་པོ་ལ། རྣམ་པར་ཤེས་པའི་ཚོགས་ཀྱིས་བསྐོར།
ཡིད་ཀྱི་བློན་པོའི་ཁ་ལོ་སྒྱུར། སེམས་ཀྱི་བཙུན་མོས་འཐད་གུས་ལྡན། བློའི་འཁོར་
འབངས་ཕུན་སུམ་ཚོགས། འདོད་ཡོན་ཡུལ་བརྒྱད་དབྱིངས་ལ་སྤྱོད། ཡེ་ནི་རྒྱལ་པོའི་
མངའ་རིས་ལ། དོན་ནི་རྒྱལ་སློད་འཁྲས་རྟེན་མཁར། གྲུབ་ནི་འབྱུང་བའི་རྒྱུ་ལས་
གྲུབ། རྐྱེན་ནི་བསྐལ་པའི་རྐྱེན་གྱིས་འཇིགས། བསྐྱེད་ནི་དུས་བཞི་རྒྱལ་པོས་བསྐྱེད།
ཆགས་ནི་ཁད་དང་རིམ་གྱིས་ཆགས། རྟོགས་ན་ཟག་མེད་ཕུང་པོ་དང༌། ཡེ་ཤེས་
བརྒྱད་ཁྲི་འབར་བའི་དབྱིངས། མ་རྟོགས་ཟག་བཅས་ཕུང་པོ་དང༌། ཉོན་མོངས་
145

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བརྒྱད་ཁྲི་སོགས་པའི་སྣོད། རྩའི་གནས་དང་བསྐྱེད་ཚུལ་ལོ། །ཞེས་གསུངས་སོ། །
གསས་མཁར་རིན་པོ་ཆེ་སྤྱི་སྤུངས་དབལ་གསང་བ་འདུས་པ་དོན་གྱི་རྒྱུད་ལས།
བསྐྱེད་པ་རྩའི་གནས་ཚུལ་བསྟན་པའི་ལེའུ་སྟེ་བཅུ་དྲུག་པའོ། །
༧ དབལ་ཆེན་རྒྱལ་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན། རྒྱུ་
ལུས་གཟུགས་ཀྱི་ཕུང་པོ་ཡི། རྩ་གནས་འོད་ཀྱི་མེ་ཏོག་གིས། རྩ་མདུད་གེ་སར་གཞོན་
ནུ་ལ། འཕྲུལ་ཆེན་ཡིག་འབྲུའི་རྒྱུ་བཀོད་པས། རྟོག་ཚོགས་མཚན་མ་རང་དག་ནས།
ལྷ་སྐུ་ཕྱག་རྒྱ་ཆེན་པོ་གསལ། དེ་ཡང་ངེས་པར་བསྟན་པ་ན། ཐ་མལ་གཟུགས་ཀྱི་
ཕུང་པོ་ནི། སྐྱེ་མེད་ཡི་གེའི་འཕྲོ་འདུ་ཡི། ཕུང་པོ་གཞིའི་བག་ཆགས་སྦྱང་། ཙི་ཏ་རིན་
ཆེན་དབུས་དཀྱིལ་དུ། ཡེ་གནས་ཨ་མ་ཟུང་གཅིག་ལས། གནས་འགྱུར་དབལ་ཆེན་
ཡབ་དང་ཡུམ། དེའི་ཕུང་པོའི་རྩ་གནས་ལ། ས་བོན་ཡིག་འབྲུའི་རྒྱུ་བཀོད་པ། ཁྲོ་
རྒྱལ་བརྒྱད་ཅུ་གྱ་དྲུག་གིས། རྟགས་ཀྱི་ས་བོན་ངེས་པར་གསལ། དབུས་མཐིང་ཉེ་ལོ་
ཨུད་དཔལ་གྱི། སྙིང་སྦུབ་ལྕགས་ཀྱི་འཁོར་ལོ་ལས། ཨ་མ་ཟུང་གཅིག་རྒྱུ་བཀོད་པས།
རྣམ་ཤེས་ཕུང་པོའི་བདུད་བཅོམ་ཞིང་། ཉོན་མོངས་ཞེ་སྡང་གནས་འགྱུར་བ། ཞེ་སྡང་
འཁྲོས་པའི་རྟགས་སྟོན་ཅིང་། ཞེ་སྡང་མཚན་མ་རང་སར་གཞོམ། བྱམས་པའི་དོན་
ལ་སྟོང་བྲལ་མེད། མཚེར་རྩ་གསེར་ཞུན་འཐིགས་པ་ལ། ཨ་མ་ཟུང་གཅིག་རྒྱུ་བཀོད་
པས། གཟུགས་ཀྱི་ཕུང་པོའི་བདུད་བཅོམ་ཞིང་། ཉོན་མོངས་གཏི་མུག་གནས་འགྱུར་
བས། གཏི་མུག་འཁྲོས་པའི་རྟགས་སྟོན་ཅིང་། གཏི་མུག་མཚན་མ་རང་སར་གཞོམས།
ཡེ་ཤེས་དོན་ལ་སྟོར་བྲལ་མེད། གློ་རྩ་དངུལ་ཞུན་འཐིགས་པ་ལ། ཨ་མ་ཟུང་གཅིག་
རྒྱུ་བཀོད་པས། འདུ་བྱེད་ཕུང་པོའི་བདུད་བཅོམ་ཞིང་། ཉོན་མོངས་ང་རྒྱལ་གནས་
འགྱུར་བ། ང་རྒྱལ་འཁྲོས་པའི་རྟགས་རྟོན་ཞིང་། ང་རྒྱལ་མཚན་མ་རང་སར་གཞོམ།
མཉམ་པའི་དོན་དང་སྟོང་བྲལ་མེད། མཆིན་རྩ་ལི་ཁྲིའི་འཐིགས་པ་ལ། ཨ་མ་ཟུང་
146

རྒྱུད་སྡེ། དབལ་གསང་འདུས་དོན་གྱི་རྒྱུད།།
གཅིག་རྒྱུ་བཀོད་པས། ཚོར་བའི་ཕུང་པོའི་བདུད་བཅོམ་ནས། ཉོན་མོངས་འདོད་
ཆགས་གནས་འགྱུར་བ། འདོད་ཆགས་འཁྲོས་པའི་རྟགས་སྟོན་ཅིང་། འདོད་ཆགས་
མཚན་མ་རང་སར་གཞོམ། སྦྱིན་པའི་དོན་དང་སྟོང་བྲལ་མེད། མཁལ་རྩ་མུ་མེན་
འཐིགས་པ་ལ། ཨ་མ་ཟུང་གཅིག་རྒྱུ་བཀོད་པས། འདུ་ཤེས་ཕུང་པོའི་བདུད་བཅོམ་
ཞིང་། ཉོན་མོངས་ཕྲག་དོག་གནས་གྱུར་བ། ཕྲག་དོག་འཁྲོས་པའི་རྟགས་སྟོན་ཅིང་།
ཕྲག་དོག་མཚན་མ་རང་སར་གཞོམ། ཡངས་པའི་དོན་དང་སྟོང་བྲལ་མེད། པུར་
ལང་མྱིག་གི་རྩ་མདུད་ལ། ཧ་རམ་ཟུང་གཅིག་རྒྱུ་བཀོད་པས། མཐོང་དང་མ་མཐོང་
འཛིན་པ་དག །ཀུན་གསལ་སྤྱན་གྱི་དོན་དང་ལྡན། ཏིང་མུར་རྣ་བའི་རྩ་མདུད་ལ།
ཧ་རཾ་ཟུང་གཅིག་རྒྱུ་བཀོད་པས། ཐོས་དང་མ་ཐོས་འཛིན་པ་དག །ཀུན་ཐོས་སྙན་
གྱི་དོན་དང་ལྡན། ཚོུ་ཤིན་སྣའི་རྩ་མདུད་ལ། ཧ་རཾ་ཟུང་གཅིག་རྒྱུ་བཀོད་པས། ཚོར་
དང་མ་ཚོར་འཛིན་པ་དག །ཀུན་སྣོམ་ཤངས་ཀྱི་དོན་དང་ལྡན། སྐེ་རི་ལྕེའི་རྩ་མདུད་
ལས། ཧ་རམ་ཟུང་གཅིག་རྒྱུ་བཀོད་པས། གྲོལ་དང་མ་གྲོལ་འཛིན་པ་དག །ཀུན་
གྲོལ་ལྗགས་ཀྱི་དོན་དང་ལྡན། བཅུད་འདུས་ལུས་ཀྱི་རྩ་མདུད་ལ། ཧ་རཾ་ཟུང་གཅིག་
རྒྱུ་བཀོད་པས། བདེ་དང་མི་བདེའི་འཛིན་པ་དག །བདེ་ལྡན་སྐུའི་དོན་དང་ལྡན།
ངར་ཆེན་མགྲིན་པའི་རྩ་མདུད་ལ། ཧ་རཾ་ཟུང་གཅིག་རྒྱུ་བཀོད་པས། བདག་དང་
གཞན་གྱི་འཛིན་པ་དག །ཀུན་གྲགས་གསུང་གི་དོན་དང་ལྡན། ཤི་ཤོན་མང་རུམ་རྩ་
མདུད་ལ། ཧ་རཾ་ཟུང་གཅིག་རྒྱུ་བཀོད་པས། འཐད་དང་མི་འཐད་བག་ཆགས་དབང་།
ཀུན་འདུལ་ཡིད་ཀྱི་དོན་དང་ལྡན། དང་སྐྱེད་གསལ་བའི་རྩ་མདུད་ལ། ཧ་རམ་ཟུང་
གཅིག་རྒྱུ་བཀོད་པས། རྟོགས་དང་མ་རྟོགས་འཛིན་པ་དག །ཀུན་སྙོམས་ཐུགས་ཀྱི་
དོན་དང་ལྡན། རང་རང་ཉུར་བྱེད་རྩ་མདུད་ལ། ཧ་ཛ་ཟུང་གཅིག་རྒྱུ་བཀོད་པས།
གྲུབ་དང་མ་གྲུབ་འཛིན་པ་དག །དབང་བསྒྱུར་ཕྱག་གིས་དོན་དང་ལྡན། མཐིལ་
147

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རྩ་ཕྲག་བྱེད་རྩ་མདུད་ལ། ཧ་ཛ་ཟུང་གཅིག་རྒྱུ་བཀོད་པས། བགྲོད་དང་མ་བགྲོད་
འཛིན་པ་དག །ཟིལ་གནོན་ཞབས་ཀྱི་དོན་དང་ལྡན། པུང་ལང་དཔྱང་ཐག་རྩ་
མདུད་ལ། ཧ་ཛ་ཟུང་གཅིག་རྒྱུ་བཀོད་པས། བརྟེན་དང་མི་བརྟེན་འཛིན་པ་དག །
མི་འགྱུར་གཙུག་གསས་དོན་དང་ལྡན། ལིག་ཞི་སྲིད་པའི་རྩ་མདུད་ལ། ཧ་ཛ་ཟུང་
གཅིག་རྒྱུ་བཀོད་པས། སྲེད་དང་ལེན་པའི་འཛིན་པ་དག །སྐྱེ་འགག་མེད་པའི་དོན་
དང་ལྡན། ཤེ་ཐུན་དབུས་ཀྱི་རྩ་སྒོ་རུ། ཧ་བ་ཟུང་གཅིག་རྒྱུ་བཀོད་པས། སྣང་ཞིང་
སྲིད་པའི་འཛིན་པ་དག །ཀུན་འབྱུང་ཀློང་ཆེན་དོན་དང་ལྡན། གསུང་གི་སྒྲ་དང་
ལྗགས་ཀྱི་ངར། ལྟག་པའི་བདུད་སྒོ་ཚིགས་པའི་ཐིམ། ཐུགས་ཀྱི་དཀྱིལ་དང་སྐུ་སྟོད་
གདིང༌། དྲོད་ཀྱི་མཐོང་དང་རྩའི་སྦུབ། སྙན་གྱི་མཆོག་ལ་སོགས་པ་དགུར། མ་ཛ་
བྷོ་ཡི་རྒྱུ་བཀོད་པས། ཕུང་པོའི་བྱེ་བྲག་འཛིན་པ་དག །རང་སར་གྲོལ་བའི་དོན་དང་
ལྡན། ཕུང་པོའི་ཕྱོགས་མཚམས་སྟེང་འོག་བཅུ། ཡན་ལག་ཐེབ་མོའི་རྩ་སྒོ་ལ། ཧ་ལ་
ཞ་ཧུའི་རྒྱུ་བཀོད་པས། ང་བདག་འཛིན་པའི་བཅིང་བ་གྲོལ། བདག་མེད་ལྟ་བའི་ལྷ་
ཞལ་མཐོང༌། གནས་པ་ཡིག་འབྲུའི་རྒྱུ་བཀོད་པས། གནས་ལུགས་ཕུང་པོ་རང་སར་
གྲོལ། ལྷ་ལྔ་སྐུ་ལྔ་ཡེ་ཤེས་ལྔ། ཡོངས་སུ་རྫོགས་ཤིང་སྟོང་བྲལ་མེད། བསྐྱེད་པ་རྩའི་
འཁོར་ལོ་ལ། གནས་པ་ཡི་གེ་རྒྱུ་བཀོད་པས། སྤྱི་གཙུག་བདེ་བའི་གསས་མཁར་གྱི།
པུ་ཙམ་རྩའི་འཁོར་ལོ་ལས། ཧ་ཛ་ཟུང་བཞི་བཀོད་པ་ཡི། སྐྱེ་རྒས་ན་འཆིའི་སྒོ་བཅད་
ནས། ཕྲིན་ལས་རྣམ་བཞིའི་སྒོ་དབྱེ་ཞིང་། ཞི་རྒྱས་དབང་དྲག་རྒྱུན་གྱི་ལྷ། བདག་
ཞལ་བདག་གིས་མཐོང་པར་འགྱུར། མགྲིན་པ་ལོངས་སྤྱོད་གསས་མཁར་གྱི། ཨག་
ཤོ་ངག་གི་འཁོར་ལོ་ལས། ཧ་རམ་ཟུང་བརྒྱད་བཀོད་པ་ཡི། ཚོགས་བརྒྱད་རྣམ་ཤེས་
དབྱིངས་སུ་སྡུད། ཡུལ་བརྒྱད་བག་ཆགས་རྒྱུན་ཏུ་འགགས། མ་སྒྲིབ་ཡེ་ཤེས་མཁའ་
ལ་ཤར། ཡུལ་དང་ཤེས་པ་ཐ་མི་དད། ཐུགས་ཀ་བོན་ཉིད་གསས་མཁར་གྱི། ཤེ་ཐུན་
148

རྒྱུད་སྡེ། དབལ་གསང་འདུས་དོན་གྱི་རྒྱུད།
རྩའི་འཁོར་ལོ་ལ། ཨ་མ་ཟུང་ལྔ་བཀོད་པ་ཡི། ཉོན་མོངས་དུག་ལྔའི་སྒྲིབ་དག་ནས།
ཕུང་པོ་ལྔའི་བདུད་བཅོམ་སྟེ། ཡེ་ཤེས་ལྔའི་དོན་དང་ལྡན། ཞིང་ཁམས་ལྔ་ལ་མངོན་
སྤྱོད་འགྱེད། མཁའ་འགྱིང་རྫོགས་པའི་སྐུ་ལྔ་འཐོབས། ལྟེ་བ་སྤྲུལ་པའི་གསས་མཁར་
གྱི། ལིག་ཞི་སྲིད་པའི་འཁོར་ལོ་ལས། ཧ་བ་ཟུང་གཅིག་བཀོད་པ་ལས། མ་དགུ་
གཙོ་དང་ཛ་དགུ་བློན། བྱོ་དགུ་འབང་གི་ཚུལ་གནས་པས། སྲེད་ལེན་སྐྱེད་པའི་བག་
ཆགས་འགགས། རྟེན་འབྲེལ་སྲིད་པའི་འཁོར་ལོ་ཞིག །སྡུག་བསྔལ་འདུ་བྱེད་ཕུང་པོ་
འཐོར། མཁའ་ཀློང་དབྱེར་མེད་དོན་དང་ལྡན། དབྱིངས་ཤེས་དབྱེར་མེད་འབྲས་བུ་
འཐོབ། ཐབས་ཤེས་ཟུང་འབྲེལ་སྤྱོད་པ་ཡི། དཔག་མེད་འཁོར་བ་དབྱིངས་སུ་སྒྲོལ།
དབང་ཆེན་ཤུགས་ཀྱི་གསས་མཁར་གྱི། ལྟེ་འོག་རླུང་གི་འཁོར་ལོ་ལས། ཧ་བཅུ་ཡིག་
གེའི་འབྲུ་བཀོད་པས། མི་དགེ་བཅུ་པོ་གཏན་དག་སྟེ། ཤེས་བཅུ་རྣམ་པར་དག་ལྡན་
ནས། དགེ་བ་བཅུའི་ཚོགས་བསྐྱེད་ཅིང་། ཞིང་ཁམས་བཅུ་ལ་དབང་བསྒྱུར་ཞིང་།
ཕྱོགས་བཅུའི་འགྲོ་དོན་མཐའ་རུ་ཕྱིན། གསང་གནས་ཐབས་ཤེས་གསས་མཁར་
གྱི། ཨ་མ་སྤྲུལ་པའི་འཁོར་ལོ་ལ། ཧ་ལ་ཞ་ཧུའི་རྒྱུ་བཀོད་པས། དུས་བཞི་མཚན་མ་
རང་སར་དག །འདོད་ཁམས་བག་ཆགས་དབྱིངས་སུ་ནུབ། ཐོག་དང་ཐ་མ་མེད་པ་
ནས། ཀུན་ཏུ་འགྲོ་བའི་དོན་ཡོད་ཅིང་། རྟག་ཏུ་དོན་ལ་གནས་པར་འགྱུར། དེ་ལྟར་
ཡི་གེའི་རྒྱུ་བཀོད་ལ། སྙིང་པོ་སྔགས་ཀྱི་བསྐུལ་བཏབ་པ། ས་བོན་དྲུག་ཅུ་རྩ་བཞི་ནི།
ཡའི་སྤྲོས་ལ་འདུའི་བསྡུས། རང་རང་སྔགས་ཀྱི་བཞིན་འདེབས་ཅིང་། ཐུགས་དམ་
དབྱིངས་ནས་རྒྱུད་བསྐུལ་ཏེ། བཀོད་པའི་ཡིག་འབྲུ་དག་ལ་བསྟིམ། ཕྱག་རྒྱ་དག་གི་
བརྡ་ཚོན་ནས། གཙོ་བོར་ཕུང་པོའི་དམིགས་སུ་བསྐྱེད། ཚེ་རབས་ཐོག་མ་མེད་པ་
ནས། ད་ལྟའི་ལུས་བླང་ཕན་ཆད་ཀྱི། བག་ཆགས་མཚན་མ་ཨ་ཡིས་སྦྱང་། གདོས་
པའི་ཕུང་པོ་ཨོཾ་གྱིས་བཞུ། འགྱུར་བའི་ཡིད་སེམས་ཧཱུཾ་གིས་སྡུད། བསགས་པའི་སྡིག་
149

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྒྲིབ་རམས་གྱིས་སྲེག །བཅིང་བའི་ཐ་རམས་ཛ་ཡིས་དཀྲོལ། དཔའ་བོ་འབྲུ་ལྔ་བདུད་
ལ་དཔའ། ཡེ་ཤེས་ལྔའི་ས་བོན་གྱིས། ཉོན་མོངས་དུག་ལྔ་འདུལ་བར་བྱེད། རྩ་བ་
དོན་གྱི་སྙིང་པོ་སྟེ། མ་བཅོས་མཉམ་པ་ཀློང་ཆེན་ལྔ། མ་བཀག་འཕྲོ་བ་ཡེ་ཤེས་ལྔ།
མ་བསྒྲིབ་གསལ་བ་ཁ་དོག་ལྔ། མ་སྤྲོས་ཁྱབ་པ་ཞིང་ཁམས་ལྔ། མི་གཡོ་མཉམ་པའི་
སྐུ་མཆོག་ལྔ། མ་འགག་གྲགས་པའི་གསུང་དབྱངས་ལྔ། མི་རྟོགས་ཡེ་ཤེས་ཐུགས་ཉིད་
ལྔ། མི་ནུབ་ཆེ་བའི་ཡོན་ཏན་ལྔ། མ་བརྩལ་ལྷུན་རྫོགས་འཕྲིན་ལས་ལྔ། དེ་ལྟར་ལྔ་ལྔ་
རྫོགས་པ་ཡི། བདེར་གཤེགས་ཐུགས་འཛབ་ཡི་གེ་ལྔ། ལུས་ཀྱི་གནས་ལྔར་བཀོད་པ་
ཡི། ཡེ་ཤེས་ལྔ་ལྡན་ངང་ལ་རྫོགས། སྐུ་ལྔ་ལྷའི་ཕྱག་རྒྱར་གསལ། གཞན་ཀྱང་དཔའ་
བོ་འབྲུ་ལྔ་འདི། བསྐྱེད་པ་ཀུན་གྱི་ས་བོན་ཏེ། ཐམས་ཅད་ཀུན་གྱི་རྒྱུའི་མཆོག །བོན་
ཉིད་བརྗོད་བྱ་བྲལ་བ་ལ། སྐྱེ་མེད་ཚིག་གིས་བརྡའ་མཚོན་པ། ཡི་གེ་ཨའི་རྒྱུ་ལས་བྱུང་།
མ་སྐྱེ་ངོ་བོ་ཡི་གེ་ཨ། མ་འགག་མཚན་མ་ཨོཾ་དུ་གསལ། གཉིས་སུ་མེད་པ་ཧཱུྃ་དུ་གྲུབ།
རཾ་ནི་ངོ་བོ་སྣང་བྱེད་པ། ཛ་ནི་མངོན་པར་བྱང་ཆུབ་ཅིང་། སྐུ་གསུམ་དབྱེར་མེད་
ཐུགས་ཀྱི་འཛབ། སྐུ་ལྔ་ཡོངས་རྫོགས་སྐུའི་འཛབ། རང་བཞིན་འགག་མེད་གསུང་གི་
འཛབ། ཚིགས་སུ་བརྗོད་དང་དོན་དུ་སྒོམ། བཞི་བཅུ་རྩ་ལྔའི་ངོ་བོ་སྟེ། སུམ་ཅུ་རྩ་
བརྒྱད་ཆོ་འཕྲུལ་རྫོགས། གཡུང་དྲུང་གསང་བའི་དོན་དམ་ནི། གསང་བའི་གཟུགས་
སུ་འཛིན་བྱེད་པ། དེའི་ཡོན་ཏན་བསམ་མཐའ་ཡས། ཚིགས་སུ་བརྗོད་པ་བགྲང་མི་
ལོངས། དོན་གྱི་སྙིང་པོ་ནམ་མཁའ་འམ། རི་རབ་རྒྱ་མཚོ་ས་གཞིར་མཚུངས། བརྗོད་
པ་ཀུན་གྱི་སྙིང་པོ་སྟེ། སྒྲ་ཙམ་ཐོས་པས་ངན་འགྲོ་སེལ། དོན་དུ་བསྒོམ་པས་བྱང་ཆུབ་
འཐོབ། ཨ་ཨོཾ་ཧཱུྃ་རཾ་ཛ། སད་ས་ལེ་སང་ངེ་སྭཱ་ཧཱ། ཞེས་གསུངས་སོ། །གསས་མཁར་
རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། ཡིག་འབྲུ་གསང་
བའི་རྒྱུ་བཀོད་པ་བསྟན་པའི་ལེའུ་སྟེ་བཅུ་བདུན་པའོ།། །།
150

རྒྱུད་སྡེ། དབལ་གསང་འདུས་དོན་གྱི་རྒྱུད།
༧ དབལ་ཆེན་རྒྱལ་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན།
གཡུང་དྲུང་གསང་བའི་སྤྱོད་པ་ལས། བཅའ་བསྒྱུར་ཕྱག་རྒྱའི་བརྡའ་མཚོན་བཏབ།
དེ་ལ་རྣམ་པ་གསུམ་ཡིན་ཏེ། བོན་ཉིད་སྐུའི་ཕྱག་རྒྱ་དང་། ལོངས་སྤྱོད་རྫོགས་པའི་
ཕྱག་རྒྱ་དང་། ཅིར་ཡང་སྤྲུལ་སྐུའི་ཕྱག་རྒྱ་དང་གསུམ། བོན་ཉིད་དབྱིངས་ཀྱི་ཕྱག་རྒྱ་
ནི། དམིགས་སུ་མེད་པའི་བོན་ཉིད་ལ། མཚན་མ་མེད་པའི་རྒྱས་ཐེབ་ན། བོན་ཉིད་
དབྱིངས་ཀྱི་ཕྱག་རྒྱ་ཡིན། མ་བཅོས་བོན་སྐུ་ཁྱབ་བདལ་ལ། མི་གཡོ་མཉམ་པའི་རྒྱས་
ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སྐྱེ་བ་མེད་པའི་བོན་ཉིད་ལ། འགགས་
པ་མེད་པའི་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སྤྲོ་བསྡུ་མེད་པའི་བོན་
ཉིད་ལ། བྱ་རྩལ་མེད་པར་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། དངོས་
པོ་མེད་པའི་བོན་ཉིད་ལ། ངོ་བོ་ཉིད་དུ་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་
ཡིན། འདི་ཞེས་མེད་པའི་བོན་ཉིད་ལ། གཟའ་གཏད་མེད་པར་རྒྱས་ཐེབ་ན། བོན་
ཉིད་དབྱིངས་ཀྱི་ཕྱག་རྒྱ་ཡིན། ཐམས་ཅད་འབྱུང་བའི་བ་ག་ལ། ཡངས་དོག་མེད་
པའི་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སྤྲོས་མཐའ་བྲལ་བའི་སེམས་
ཉིད་ལ། ཐིག་ལེ་ཉག་གཅིག་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། མཐའ་
དབུས་མེད་པའི་སེམས་ཉིད་ལ། རྒྱ་ཆད་མེད་པར་རྒྱས་ཐེབ་ནས། བོན་ཉིད་དབྱིངས་
ཀྱི་ཕྱག་རྒྱ་ཡིན། ཁ་གཏིང་མེད་པའི་སེམས་ཉིད་ལ། གཏིང་མཐའ་བྲལ་བར་རྒྱས་
ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། ཡང་དོག་མེད་པའི་སེམས་ཉིད་ལ། ཀུན་
ཁྱབ་ཀློང་ཆེན་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སེམས་ཉིད་ཀུན་ཏུ་
བཟང་པོ་ལ། འདུ་འབྲལ་མེད་པའི་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན།
ངང་ཉིད་གཡོ་བ་མེད་པ་ལས། མཉམ་པར་གནས་པའི་རྒྱས་ཐེབ་ན། བོན་ཉིད་
དབྱིངས་ཀྱི་ཕྱག་རྒྱ་ཡིན། ཡེ་ཉིད་ངེས་པ་མེད་པ་ལ། འགྱུར་མེད་གཡུང་དྲུང་རྒྱས་
151

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། དུས་གསུམ་སྔ་ཕྱི་མེད་པ་ལ། འགྲོ་འོང་
མེད་པའི་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སྣ་ཚོགས་ངེས་པ་མེད་པ་
ལ། སྤང་བླང་མེད་པའི་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སྣང་སྲིད་
རྒྱུ་ལ་ཆོ་འཕྲུལ་ལས། དམིགས་གཏད་མེད་པའི་རྒྱས་ཐེབ་ན། བོན་ཉིད་དབྱིངས་ཀྱི་
ཕྱག་རྒྱ་ཡིན། འཁོར་འདས་ཐིག་ལེ་ཉག་གཅིག་ལ། བྱེ་བྲག་མེད་པའི་རྒྱས་ཐེབ་ན།
བོན་ཉིད་དབྱིངས་ཀྱི་ཕྱག་རྒྱ་ཡིན། སྣ་ཚོགས་དུ་མར་རོ་གཅིག་ལ། དབྱེ་ཤགས་མེད་
པའི་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། སེམས་ཉིད་བཅོས་བསླད་མེད་
པ་ལ། འགྱུར་མེད་ཀ་དག་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་ཡིན། མ་
བཅོས་ཁྱབ་བདལ་ཆེན་པོ་ལ། ཕྱོགས་རིས་མེད་པའི་རྒྱས་ཐེབ་ནས། བོན་ཉིད་
དབྱིངས་ཀྱི་ཕྱག་རྒྱ་ཡིན། མ་བསླད་སོ་མ་གཉུག་མ་ལ། རྒྱུན་ཆད་མེད་པའི་རྒྱས་ཐེབ་
ན། བོན་ཉིད་དབྱིངས་ཀྱི་ཕྱག་རྒྱ་ཡིན། ཀུན་གཞི་ནམ་མཁའ་ལྟ་བུ་ལ། དམིགས་
མེད་ཀློང་ཡངས་རྒྱས་ཐེབ་ནས། བོན་ཉིད་དབྱིངས་ཀྱི་ཕྱག་རྒྱ་ཡིན། གཞི་རྩ་བར་
སྣང་ལྟ་བུ་ལ། རང་འབྱུང་དངོས་མེད་རྒྱས་ཐེབ་ན། བོན་ཉིད་དབྱིངས་ཀྱི་ཕྱག་རྒྱ་
ཡིན། གདོད་ནས་ངོ་བོ་སྟོང་པ་ལ། སྟོང་ཞིང་བདག་མེད་རྒྱས་ཐེབ་ན། བོན་ཉིད་
དབྱིངས་ཀྱི་ཕྱག་རྒྱ་ཡིན། དབྱིངས་ཀྱི་ཕྱག་རྒྱ་ཉི་ཤུ་ལྔ། བཅའ་བ་བོན་ཉིད་དབྱིངས་
ན་བཅའ། བསྒྱུར་བ་སྣང་མེད་མཁའ་ལ་བསྒྱུར། བཀྲོལ་བ་དངོས་མེད་ཀློང་ནས་
བཀྲོལ། ཐབས་ཀྱི་ཕྱག་རྒྱ་འདི་ཟིན་ན། བཅའ་རྒྱུ་བཅའ་བྱེད་བོན་ཉིད་དབྱིངས།
བསྒྱུར་བྱ་སྒྱུར་བྱེད་སེམས་ཀྱི་ཀློང་། བཀྲོལ་རྒྱུ་དཀྲོལ་མཁན་རིག་པའི་རྩལ། དོན་ལ་
བྱ་བརྩལ་མེད་པ་ལ། འཁོར་འདས་ཕྱག་མས་བཏབ་པས་ཕྱག །བོན་ཉིད་འདུ་འབྲལ་
མེད་པའི་རྒྱ། བོན་གྱི་སྐུའི་ཕྱག་རྒྱ་ཡིན། ལོངས་སྤྱོད་ཕྱག་རྒྱ་ཉི་ཤུ་ལྔ། བོན་སྐུ་དངོས་
པོ་མེད་པ་ལ། མཚན་དང་དཔེ་བྱད་དངོས་བསྟན་པ། ལོངས་སྤྱོད་རྫོགས་པའི་ཕྱག་
162

རྒྱུད་སྡེ། དབལ་གསང་འདུས་དོན་གྱི་རྒྱུད།
རྒྱ་ཡིན། གནས་པའི་བཞུགས་ཡུལ་མ་མཆིས་ལ། འོག་མིན་ཞིང་ཁམས་ལྔར་གསལ་
བ། ལོངས་སྤྱོད་རྫོགས་པའི་ཕྱག་རྒྱ་ཡིན། བཤད་པའི་བོན་སྒོ་མ་མཆིས་ལ། བརྒྱད་
ཁྲི་བཞི་སྟོང་ལུང་གནང་བ། ལོངས་སྤྱོད་རྫོགས་པའི་ཕྱག་རྒྱ་ཡིན། འདུལ་བའི་ཞིང་
ཁམས་མ་མཆིས་ལ། ཁམས་གསུམ་འཁོར་བའི་གནས་བསྟན་པ། ལོངས་སྤྱོད་རྫོགས་
པའི་ཕྱག་རྒྱ་ཡིན། གཡུང་དྲུང་ལྷ་རྩེའི་གསས་ཁང་དུ། འོད་དུ་འབར་ཞིང་ཁྱད་
རྫོགས་པ། ལོངས་སྤྱོད་རྫོགས་པའི་ཕྱག་རྒྱ་ཡིན། ཉོན་མོངས་དུག་ལྔ་འདུལ་བའི་ཕྱིར།
ཆེན་པོ་ལྔའི་གདན་བཏིང་པ། ལོངས་སྤྱོད་རྫོགས་པའི་ཕྱག་རྒྱ་ཡིན། འཁོར་བའི་
ཆགས་སྐྱོན་བྲལ་བའི་ཕྱིར། ཉི་ཟླ་པད་མའི་གདན་བཏིང་པ། ལོངས་སྤྱོད་རྫོགས་པའི་
ཕྱག་རྒྱ་ཡིན། ཞབས་ཀྱི་སྐྱིལ་མོ་དཀྲུང་བཅས་ཞིང་། གཡས་པ་གཡོན་གྱི་བརླ་ལ་ཕབ།
ལོངས་སྤྱོད་རྫོགས་པའི་ཕྱག་རྒྱ་ཡིན། རྒྱུང་པ་གསེར་གྱི་ཐིག་ཆེན་ལ། ཚིགས་པ་ཏོང་
ཙེ་བརྩེགས་འདྲ་བ། ལོངས་སྤྱོད་རྫོགས་པའི་ཕྱག་རྒྱ་ཡིན། སྐྱེ་མགུལ་བུམ་པ་དྲིལ་
འདྲ་ཞིང་། ཅུང་ཙམ་དྲང་ལ་གུག་ཆགས་པ། ལོངས་སྤྱོད་རྫོགས་པའི་ཕྱག་རྒྱ་ཡིན།
ཕྱག་ནི་ཆུན་འཕྱང་འཕྲུལ་འདྲ་ཞིང༌། དྲང་ལ་ལྷུབ་པར་བཞུགས་པ་ནི། ལོངས་སྤྱོད་
རྫོགས་པའི་ཕྱག་རྒྱ་ཡིན། ཕྱག་སོར་འཇམ་ལ་ལེགས་གཞོན་ཞིང་། མཉམ་པ་ཉིད་དུ་
བསྣོལ་བ་ནི། ལོངས་སྤྱོད་རྫོགས་པའི་ཕྱག་རྒྱ་ཡིན། སྤྱན་ནི་གཟིམ་ལ་གཟི་ལྡན་ཅིང་།
ཤངས་ཀྱི་རྩེ་ལ་དབབ་པ་ནི། ལོངས་སྤྱོད་རྫོགས་པའི་ཕྱག་རྒྱ་ཡིན། སྙན་ནི་སྒྲ་ལ་མི་
ཡེངས་པར། དངོས་མེད་ངང་ལ་གཏད་པ་ནི། ལོངས་སྤྱོད་རྫོགས་པའི་ཕྱག་རྒྱ་ཡིན།
ཤངས་ནི་དྲི་ལ་མི་གཅོད་པར། ཡོངས་སུ་སྙོམས་པར་གནས་པ་ནི། ལོངས་སྤྱོད་
རྫོགས་པའི་ཕྱག་རྒྱ་ཡིན། ལྗགས་ཀྱི་རྐན་ལ་མ་རེག་པར། ཡི་གེ་ཨའི་ཚུལ་དུ་ཡོད་པ།
ལོངས་སྤྱོད་རྫོགས་པའི་ཕྱག་རྒྱ་ཡིན། རྐེད་པ་སྒེག་ལ་མཉན་ཆགས་པར། འཁྲིལ་ལ་
ལྡེམ་པར་བཞུགས་པ་ནི། ལོངས་སྤྱོད་རྫོགས་པའི་ཕྱག་རྒྱ་ཡིན། སྐུ་སྟོད་འགྱིང་ལ་
153

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བརྗིད་ཆགས་པར། མ་སེང་གེ་ཡི་སྟབས་ལྟ་བུ། ལོངས་སྤྱོད་རྫོགས་པའི་ཕྱག་རྒྱ་ཡིན།
ཞལ་རས་འཛུམ་ལ་མདངས་ཆགས་ཞིང་། ཉི་ཟླའི་དཀྱིལ་འཁོར་ཟླ་རྒྱས་པ། ལོངས་
སྤྱོད་རྫོགས་པའི་ཕྱག་རྒྱ་ཡིན། གཙུག་གཏོར་ཤིན་ཏུ་མཐོ་བ་ལ། རིན་ཆེན་སྒྲའི་དབུ་
བརྒྱན་པ། ལོངས་སྤྱོད་རྫོགས་པའི་ཕྱག་རྒྱ་ཡིན། ཕྱག་ཞབས་གདུག་གུ་འཁྲོལ་བ་ལ།
མཛེས་པའི་རྒྱན་གྱི་རབ་སྤྲས་པ། ལོངས་སྤྱོད་རྫོགས་པའི་ཕྱག་རྒྱ་ཡིན། སྐུ་སྟོད་
གཞའ་ཚོན་ན་བཟའ་ལ། སྐུ་སྨད་སྤྲིན་དཔུང་ཤམ་ཐབས་ལྡན། ལོངས་སྤྱོད་རྫོགས་
པའི་ཕྱག་རྒྱ་ཡིན། གཡས་ན་ལྷ་བྲན་གར་བྱེད་ཅིང་། གཡོན་ན་ལྷ་མོས་མཆོད་འབུལ་
བ། ལོངས་སྤྱོད་རྫོགས་པའི་ཕྱག་རྒྱ་ཡིན། བྱམས་དང་སྙིང་རྗེའི་གཞི་ལྡན་ཞིང་། རྣམ་
པར་འཚེ་མེད་འཇིགས་བྲལ་ན། ལོངས་སྤྱོད་རྫོགས་པའི་ཕྱག་རྒྱ་ཡིན། ལོངས་སྤྱོད་
ཕྱག་རྒྱ་ཉི་ཤུ་ལྔ། བཅའ་བ་འོག་མེན་གནས་སུ་བཅའ། བསྒྱུར་བ་ཞིང་ཁམས་ལྔ་ལ་
བསྒྱུར། བཀྲོལ་བ་མཁྱེན་དང་བརྩེ་བས་བཀྲོལ། ལོངས་སྤྱོད་རྫོགས་པའི་ཕྱག་རྒྱ་སོ། །
སྤྲུལ་པའི་ཕྱག་རྒྱ་ཉི་ཤུ་ལྔ། རྫོགས་སྐུ་ཡོན་ཏན་ལྷུན་རྫོགས་ལ། སྤྲུལ་པས་འགྲོ་བ་ཐ་
དད་འདུལ། ཅིར་ཡང་སྤྲུལ་སྐུའི་ཕྱག་རྒྱ་ཡིན། སངས་རྒྱས་འཁོར་བར་ལྟུང་མི་བསྲིད།
དོན་མཛད་དགོངས་ནས་སྐྱེ་བ་ཡིན། མ་བསྲིད་བསྲིད་པའི་ཕྱག་རྒྱ་ཡིན། མཚན་
དཔེ་ཡོན་ཏན་འགྱུར་མི་བསྲིད། ཐབས་ལ་དགོངས་ནས་རང་མཐུན་སྟོན། མ་ངེས་
སྤྲུལ་པའི་ཕྱག་རྒྱ་ཡིན། དོན་ལ་བརྣག་པས་སྐྱེ་མི་བསྲིད། སྣང་བསྒྱུར་དགོངས་ནས་
ཆ་ལུགས་འཁྲོ། སྤྲུལ་པ་ཁྲོ་བོའི་ཕྱག་རྒྱ་ཡིན། སྣང་སྲིད་རིས་སུ་འབོར་མི་སྲིད། སྲིད་
པ་སྐྱོངས་ཕྱིར་འཇིགས་ཚུལ་སྟོན། རྟག་པ་སུན་ཕྱུང་ཕྱག་རྒྱ་ཡིན། རྒྱན་དང་ཆ་
ལུགས་འབྲལ་མི་བསྲིད། འཁོར་བ་སྤངས་ཕྱིར་ཕྱི་དོར་སྤངས། མི་ཆགས་རྡུལ་ཤུགས་
ཕྱག་རྒྱ་ཡིན། སེམས་ལ་བག་ཆགས་གོས་མི་སྲིད། འགྲོ་འདུལ་དགོངས་ན་རབ་ཏུ་
བྱུང་། རྣམ་དག་འདུལ་བའི་ཕྱག་རྒྱ་ཡིན། དོན་ལ་སྤངས་བླང་ཡོད་མི་སྲིད། གཡང་
154

རྒྱུད་སྡེ། དབལ་གསང་འདུས་དོན་གྱི་རྒྱུད།
ས་བསྐྱུར་ན་འཁོར་ཚོགས་སྤངས། མི་ཡེང་དོན་གྱི་ཕྱག་རྒྱ་ཡིན། སྐད་ཅིག་དོན་དང་
འབྲལ་མི་སྲིད། དེ་ལ་དགོངས་ན་མཉམ་པར་བཞག །མ་བཅོས་གཞིའི་ཕྱག་རྒྱ་ཡིན།
བོན་ཉིད་ཀློང་ལ་ཡང་དོག་མེད། གོལ་སྐྱོན་བསལ་ན་རྒྱུ་འབྲས་རྩི། རྣམ་པར་འབྱེད་
པའི་ཕྱག་རྒྱ་ཡིན། སེམས་ལ་ཆགས་པ་འབྱུང་མི་སྲིད། རྟག་ཆད་བསལ་ཕྱིར་གཟུང་
མི་འཛིན། ཐབས་ཤེས་ཟུང་འབྲེལ་ཕྱག་རྒྱ་ཡིན། སྐྱོན་ལ་ཡོན་ཏན་རྒྱུར་མི་འགྱུར།
གནས་སྐབས་མཚོན་ཕྱིར་མངོན་སྤྱོད་བརྟན། སྦྱོར་སྒྲོལ་རོལ་པའི་ཕྱག་རྒྱ་ཡིན། རང་
ཕྱིར་འདོད་ཡོན་བླང་བ་བྱ། གཞན་སྒྲིབ་སྦྱང་ན་བཞིན་མི་བཟློག །སྤང་བླང་མེད་
པའི་ཕྱག་རྒྱ་ཡིན། བྱང་ཆུབ་སེམས་ལ་བླང་དོར་མེད། གཞན་རྒྱུད་འདུལ་ན་སྤང་
བླང་བྱ། ཐབས་ལ་མཁས་པའི་ཕྱག་རྒྱ་ཡིན། ཡངས་དོག་དོན་ལ་གཅིག་ལས་མེད།
སེམས་ཅན་བློ་ངོར་དུ་མར་བསྟན། འགྲོ་བ་འདུལ་བའི་ཕྱག་རྒྱ་ཡིན། སེམས་ཉིད་མ་
བཅོས་ཚུལ་བཞིན་དུ། ལུས་ཀྱང་མ་བཅོས་མཉམ་གནས་ན། རང་བཞིན་ཆ་ལུགས་
ཕྱག་རྒྱ་ཡིན། མཚོན་བྱའི་སྐུ་དང་དཀྱིལ་འཁོར་བཞིན། དེ་བཞིན་བདག་གིས་བཅའ་
བསྒྱུར་བ། བསྐྱེད་པ་སྐུ་སྟོན་ཕྱག་རྒྱ་ཡིན། ཞི་བའི་ངང་ལ་འཁྲོས་པ་ཡི། ཕྱི་ནང་ལོག་
རྟོག་ཚར་བཅད་པ། རྫུ་འཕྲུལ་སྟོབས་ཀྱི་ཕྱག་རྒྱ་ཡིན། སྣང་སྲིད་སྐུ་རུ་དབང་འདུས་
ཞིང་། ལོག་པའི་སྣང་བ་ཐུགས་རྗེས་བཟློག །དབང་སྡུད་འདུལ་བའི་ཕྱག་རྒྱ་ཡིན།
སྣོད་བཅུད་ཐུགས་རྗེས་བྱིན་བརླབས་ཤིང་། སྣང་སྲིད་ལྷ་རུ་རྒྱས་ཐེབ་ན། ལོངས་
སྤྱོད་གཏེར་ཁྱིམ་ཕྱག་རྒྱ་ཡིན། ལྷ་སྐུ་ཕྱག་རྒྱར་གསལ་ཐེབ་ནས། ལྷ་སྲིན་ཀུན་ལ་
མངའ་བརྩན་ན། དབང་བསྒྱུར་འཁོར་ལོ་ཕྱག་རྒྱ་ཡིན། ཏིང་ངེ་འཛིན་གྱི་ཟུང་འཆུན་
ཅིང་། དམིགས་པའི་འབེན་ལ་གསལ་ཐོབ་ན། ཐུགས་རྗེ་ལྕགས་ཀྱུའི་ཕྱག་རྒྱ་ཡིན།
འགྲོ་བ་ཀུན་གྱི་བཀུར་གནས་ཞིང་། ཕྱག་གིས་འོས་པར་མཆོད་བྱེད་ན། མི་ནུབ་རྒྱལ་
མཚན་ཕྱག་རྒྱ་ཡིན། གང་གིས་བཅོས་བསླད་བསྒྱུར་མེད་པར། གཡུང་དྲུང་དོན་ལ་
155

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མོས་སྤྱོད་ན། མི་འགྱུར་གཡུང་དྲུང་ཕྱག་རྒྱ་ཡིན། བཞི་བཅུ་རྩ་ལྔའི་ཐུགས་ཉིད་ལ།
སུམ་ཅུ་རྩ་བརྒྱད་རྟགས་བསྟན་པ། བཅའ་བསྒྱུར་སྐུ་སྟོད་ཕྱག་རྒྱ་ཡིན། སྤྲུལ་པའི་
ཕྱག་རྒྱ་ཉི་ཤུ་ལྔ། བཅའ་ན་ཕུང་པོའི་གཞི་རུ་བཅའ། བསྒྱུར་བ་མདུན་ཐད་མཁའ་ལ་
བསྒྱུར། བཀྲོལ་བ་ལུས་ཀྱི་གནས་ལྔར་བཀྲོལ། ཅིར་ཡང་སྤྲུལ་པའི་ཕྱག་རྒྱ་ཡིན། རང་
བཞིན་ཆ་ལུགས་ཕྱག་རྒྱའི་གཞི། ཐབས་དང་ཤེས་རབ་ཕྱག་རྒྱའི་ལམ། མཐུ་དབང་
བྱིན་རླབས་ཕྱག་རྒྱའི་འབྲས། རྫུ་འཕྲུལ་སྣ་ཚོགས་ཕྱག་རྒྱའི་རྩལ། དོན་གཉིས་མཐར་
ཕྱིན་ཕྱག་རྒྱའི་མཆོག །གཡས་སུ་བསྒྱུར་བ་ཐབས་ཀྱི་ཕྱག །གཡོན་དུ་བསྒྱུར་བ་ཤེས་
རབ་རྒྱ། ཐུགས་ཀར་ཐབས་ཤེས་གཉིས་མེད་པར། སྣ་ཚོགས་ཡབ་ཡུམ་སྐུ་རུ་སྟོན།
བཅའ་བསྒྱུར་བཀྲོལ་བས་རང་རྟགས་གསལ། ཐུགས་དམ་དབྱིངས་ནས་གཞེན་
བཏབ་པས། དམིགས་པའི་ལྷ་སྐུ་དཀྱིལ་འཁོར་ལ། སྣ་ཚོགས་མཚན་མ་རང་སྣང་
ཞིང༌། སྣ་ཚོགས་འབར་བའི་ཆས་སུ་བཞུགས། ལྷ་སྐུ་གཞེན་འདེབས་ཕྱག་རྒྱ་ཡིན།
གཡས་སུ་བསྒྱུར་བ་དབྱིངས་ཀྱི་ཕྱག །གཡོན་དུ་སྒྱུར་བ་ཡེ་ཤེས་རྒྱ། ཐུགས་ཀར་ཡུལ་
ཤེས་གཉིས་མེད་པར། འདོད་ཡོན་ལོངས་སྤྱོད་གཏེར་དུ་སྟོན། བཅའ་བསྒྱུར་བཀྲོལ་
བས་རང་རྟགས་གསལ། ཐུགས་དམ་དབྱིངས་ནས་བསྐུལ་འདེབས་ཤིང་། དམིགས་
པའི་ལྷ་སྐུ་དཀྱིལ་འཁོར་ལ། ཉིད་ལ་ཉིད་དུ་མངོན་རོལ་བས། ལོངས་སྤྱོད་གཞེན་
འདེབས་ཕྱག་རྒྱ་ཡིན། གཡས་སུ་བསྒྱུར་བ་མཁའ་ཡི་ཕྱག །གཡོན་དུ་བསྒྱུར་བ་ཀློང་
གི་རྒྱ། ཐུགས་ཀར་མཁའ་ཀློང་གཉིས་མེད་པར། འགུག་འཛིན་འདེབས་པའི་ཕྱག་
རྒྱུར་སྟོན། བཅའ་བསྒྱུར་བཀྲོལ་བས་རང་རྟགས་གསལ། ཐུགས་ཀར་དབྱིངས་ནས་
བསྐུལ་འདེབས་ཅིང་། དམིགས་པའི་འབེན་དང་དགྲ་བགེགས་ལ། མངོན་སྤྱོད་དྲག་
པོས་མངོན་རོལ་བས། སྦྱོར་སྒྲོལ་རོལ་པའི་ཕྱག་རྒྱ་ཡིན། མཚན་མ་རྫས་ཀྱི་ཕྱག་
རྒྱའོ། །མཚན་མེད་དོན་གྱི་ཕྱག་རྒྱ་ནི། བཅའ་བསྒྱུར་བཀྲོལ་བ་ཀུན་རྫོབ་རྒྱུ། དོན་ལ་
156

རྒྱུད་སྡེ། དབལ་གསང་འདུས་དོན་གྱི་རྒྱུད།
བཅའ་རྒྱུ་བསྒྱུར་མཁན་དང་། བཀྲོལ་བའི་མཁན་པོ་སེམས་ལ་བྱུང་། སེམས་ནི་མ་
བཅོས་མ་བསླད་ཅིང་། སྤྲོ་བསྡུ་མེད་པར་མཉམ་གནས་ཏེ། བྱ་བརྩལ་འཛིན་པ་ཀུན་
བྲལ་ན། དོན་གྱི་ཕྱག་རྒྱ་ཆེན་པོ་ཡིན། ཞེས་གསུངས་སོ། །གསས་མཁར་རིན་པོ་ཆེ་སྤྱི་
སྤུངས། དབལ་གསང་བ་འདུས་པ་དོན་གྱི་རྒྱུད་ལས། ཕྱག་རྒྱའི་བསྟན་པའི་ལེའུ་སྟེ་
བཅོ་བརྒྱད་པའོ།། །།
༧ གསང་བའི་བདག་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན།
གསང་བའི་མན་ངག་དམ་པ་ལས། ཏིང་ངེ་འཛིན་གྱི་འོད་སྤྲོས་ནས། བདག་དང་
ལྷ་སྟེགས་བུམ་པ་ལས། ལྷ་དང་མཚན་མ་རག་སྣང་ནས། སྣ་ཚོགས་འབར་བའི་
ཆ་ལུགས་ཀྱིས། བདག་དང་བདག་ཏུ་སྤྲོས་བྱེད་བ། ཏིང་ངེ་འཛིན་གྱི་རྒྱུ་ལས་བྱུང་།
ཏིང་ངེ་འཛིན་ལ་རྣམ་པ་གསུམ། དེ་བཞིན་ཉིད་དང་ཀུན་ཏུ་སྣང་། རྒྱུའི་ཆོ་འཕྲུལ་
གསུམ་དུ་བསྟན། དེ་ལས་བརྒྱད་ཅུ་གྱ་ལྔ་སྟེ། ཡན་ལག་སུམ་བརྒྱ་དྲུག་ཅུའོ། །སྤྱིར་ནི་
ཉོན་མོངས་བརྒྱད་ཁྲི་ལས། གཉེན་པོར་ཡེ་ཤེས་བརྒྱད་ཁྲི་བསྟན། ཡེ་ཤེས་ཆོ་འཕྲུལ་
ཏིང་ངེ་འཛིན། ཏིང་འཛིན་བརྒྱད་ཁྲི་བཞི་སྟོང་ལས། བོན་སྒོ་བརྒྱད་ཁྲི་བཞི་སྟོང་
བྱུང༌། དེ་དག་ཐེག་པ་རིམ་པ་དགུ། ཐེག་རིམ་དགུ་པོ་གང་སྤྱོད་ཀྱང་། ཏིང་འཛིན་
རྣམ་གསུམ་སྤྱི་ལ་རྒྱུག །མདོ་འབུམ་གཟུངས་གསུམ་ཕྱི་ནང་གསང་། བརྒྱད་ཅུ་རྒྱ་ལྔ་
མདོ་ལས་འབྱུང་། སུམ་བརྒྱ་དྲུག་ཅུ་འབུམ་ལས་འབྱུང་། དྲུག་ཅུ་རྩ་གསུམ་གཟུངས་
ལས་འབྱུང༌། གཟུངས་ཀྱི་བཅུད་ལས་སྔགས་སུ་བྱུང༌། སྔགས་ལ་ཕྱི་ནང་གསང་བ་
གསུམ། འདི་ནི་གསང་བ་དོན་གྱི་སྔགས། རིན་ཆེན་སྤྱི་སྤུངས་གསང་བ་ལས། ཏིང་
འཛིན་ཡན་ལག་དྲུག་ཅུ་སྟོན། བྱེ་བྲག་གསུང་དང་རྩ་གསུམ་མོ། །བྱེ་བྲག་སྤྱི་དང་
སྒོས་གཉིས་སོ། །སྤྱི་རུ་རྣམ་པ་གསུམ་ཡིན་ཏེ། དེ་ནི་ཀུན་སྣང་རྒྱུ་དང་གསུམ། སྒོས་
ཀྱི་བྱེ་བྲག་འདི་ལྟར་ཏེ། རྣམ་གྲངས་ཉི་ཤུ་རྩ་གཅིག་རེ། ཐོག་མར་དེ་བཞིན་ཉིད་
157

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལས་སུ། དམིགས་སུ་མེད་པར་ཉི་ཤུ་གཅིག །བོན་ཉིད་མ་བཅོས་སྤྲོས་བྲལ་ལ། བོན་
ཅན་མཚན་མ་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་། བོན་དབྱིངས་
ཁྱབ་བདལ་ཆེན་པོ་ལ། འདི་ཞེས་བདག་འཛིན་དམིགས་སུ་མེད། དེ་བཞིན་ཉིད་ཀྱི་
ཏིང་འཛིན་དང་། བོན་སྐུ་དམིགས་མེད་ཡོངས་ལ་ཁྱབ། སྤྱི་སྒོ་བྱེ་བྲག་དམིགས་སུ་
མེད། དེ་བཞིན་ཉིད་ཀྱི་ཏིང་འཛིན་དང་། བོན་ཅན་མཚན་མ་བརྟག་དཀའ་ལ། བྱེ་
བྲག་དངོས་འཛིན་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་། ཡེ་ནས་མ་
བཅོས་ཁྱབ་བདལ་ལ། བཅོས་བསླད་གང་གི་དམིགས་སུ་མེད། དེ་བཞིན་ཉིད་ཀྱི་ཏིང་
འཛིན་དང་། གདོད་ནས་མ་གཡོས་ཀུན་གཞི་ལ། འཁོར་འདས་གང་གི་དམིགས་སུ་
མེད། དེ་བཞིན་ཉིད་ཀྱི་ཏིང་འཛིན་དང་། ཡེ་ནས་ཀ་དག་ཆེན་པོ་ལ། སྐྱོན་ཡོན་གང་
གིས་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང༌། རང་བཞིན་ལྷུན་གྲུབ་
ཆེན་པོ་ལ། སྤང་བླང་གང་གི་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་།
ངོ་བོ་སྐྱེ་འགག་མེད་པ་ལ། རྟག་ཆད་མཚན་མ་དམིགས་སུ་མེད། དེ་བཞིན་ཉིད་ཀྱི་
ཏིང་འཛིན་དང༌། ཀུན་ཁྱབ་སྤྲོས་དང་བྲལ་བ་ལ། སྤྲོ་བསྡུའི་མཚན་མ་དམིགས་སུ་
མེད། དེ་བཞིན་ཉིད་ཀྱི་ཏིང་འཛིན་དང་། སེམས་ཉིད་ངོ་བོ་སྟོང་པ་ལ། ཡང་དོག་
མཐའ་དབུས་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་། སེམས་ཀྱི་རང་
བཞིན་འོད་གསལ་བ། སྒྲིབ་མེད་ཡེ་ཤེས་དམིགས་སུ་མེད། དེ་བཞིན་ཉིད་ཀྱི་ཏིང་
འཛིན་དང༌། སེམས་ཀྱི་མཚན་ཉིད་རྣམ་སྣང་བ། འདི་ཡིན་འདི་མིན་དམིགས་སུ་
མེད། དེ་བཞིན་ཉིད་ཀྱི་ཏིང་འཛིན་དང་། སེམས་ལ་སེམས་ཀྱི་བཅོས་བསླད་མེད།
བཅོས་བསླད་གང་གི་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་། སེམས་
ལ་མཐའ་དབུས་མ་གྲུབ་པའི། མཐའ་འཛིན་གང་གི་དམིགས་སུ་མེད། དེ་བཞིན་
ཉིད་ཀྱི་ཏིང་འཛིན་དང༌། སེམས་ལ་དངོས་པོ་མ་གྲུབ་པས། དངོས་མཚན་གང་གི་
158

རྒྱུད་སྡེ། དབལ་གསང་འདུས་དོན་གྱི་རྒྱུད།
དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང༌། སེམས་ལ་རྒྱུ་རྐྱེན་མ་གྲུབ་པས།
རྒྱུ་འབྲས་གང་གི་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་། སེམས་ལ་
དགེ་སྡིག་མ་གྲུབ་པས། སྐྱོན་ཡོན་གང་གི་དམིགས་སུ་མེད། དེ་བཞིན་ཉིད་ཀྱི་ཏིང་
འཛིན་དང་། སེམས་ལ་འཁོར་འདས་མ་གྲུབ་པས། རེ་དོགས་གང་གི་དམིགས་སུ་
མེད། དེ་བཞིན་ཉིད་ཀྱི་ཏིང་འཛིན་དང༌། སེམས་ལ་བྱ་བརྩལ་མ་གྲུབ་པས། བྱ་བ་
གང་གིས་དམིགས་སུ་མེད། དེ་བཞིན་ཉིད་ཀྱི་ཏིང་འཛིན་དང་། དམིགས་སུ་མེད་
པ་ཉི་ཤུ་གཅིག །ཏིང་ངེ་འཛིན་གྱི་གཞི་མ་སྟེ། དམིགས་མེད་ཡོངས་ཁྱབ་ངང་ལ་
བཞགས། ཅིར་ཡང་དམིགས་པ་མེད་པ་ཡིས། ཡེ་ཤེས་ཆེན་པོའི་ཏིང་ངེ་འཛིན། ཏིང་
ངེ་འཛིན་གྱི་སྤྱི་ཁོག་དབུབ། གཉིས་པ་ཀུན་ཏུ་སྣང་ལས་སུ། བསྐྱེད་པར་བྱེད་པ་ཉི་ཤུ་
གཅིག །འདི་ལྟར་སྣང་ཞིང་སྲིད་པ་ལ། ཀུན་སྙོམས་སྙིང་རྗེ་དཔག་མེད་བསྐྱེད། ཀུན་
ཏུ་སྣང་གི་ཏིང་འཛིན་དང་། ནམ་མཁའི་ཁྱབ་ཚད་སེམས་ཅན་ལ། ཡེ་ནས་བྱམས་
པ་དཔག་མེད་བསྐྱེད། ཀུན་ཏུ་སྣང་གི་ཏིང་འཛིན་དང་། སྡུག་བསྔལ་དག་ལས་བྲལ་
ནས་སུ། བདེ་བ་ཐོབ་པའི་དགའ་བ་བསྐྱེད། ཀུན་ཏུ་སྣང་གི་ཏིང་འཛིན་དང་། དེ་
དག་གཏན་ནས་མི་འབྲལ་བའི། བྲི་གང་མེད་པའི་སྙོམས་པ་བསྐྱེད། ཀུན་ཏུ་སྣང་
གི་ཏིང་འཛིན་དང་། ཁམས་གསུམ་འགྲོ་དྲུག་སེམས་ཅན་ལ། ཕ་མ་བུ་གཉེན་འདུ་
ཤེས་བསྐྱེད། ཀུན་ཏུ་སྣང་གི་ཏིང་འཛིན་དང་། མི་མཐུན་འགལ་བའི་རྐྱེན་ཚོགས་
ལ། བྱམས་ལྡན་གཉེན་གྱི་འདུ་ཤེས་བསྐྱེད། ཀུན་ཏུ་སྣང་གི་ཏིང་འཛིན་དང༌། མ་
རིག་རྨོངས་པའི་སེམས་ཅན་ལ། སྒྲོན་མེ་ལྟ་བུར་སེམས་བསྐྱེད་པ། ཀུན་ཏུ་སྣང་གི་
ཏིང་ངེ་འཛིན། སྙིང་རྗེ་བདག་ཕྱོགས་མེད་པ་ལ། ནམ་མཁའ་ལྟ་བུར་རྒྱ་བསྐྱེད་པ།
ཀུན་ཏུ་སྣང་གི་ཏིང་འཛིན་དང་། ཉོན་མོངས་ནད་ཀྱི་ཟིན་པ་ལ། སྨན་པ་ལྟ་བུའི་
སེམས་བསྐྱེད་པ། ཀུན་ཏུ་སྣང་གི་ཏིང་འཛིན་དང་། སྡུག་བསྔལ་འདོད་པས་གདུང་
159

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བ་ལ། སྦྱིན་འགྱེད་ལྟ་བུར་སེམས་བསྐྱེད་པ། ཀུན་ཏུ་སྣང་གི་ཏིང་འཛིན་དང་། མ་
རིག་ཐ་བ་ངན་པ་ལ། ཆར་རྒྱུན་ལྟ་བུའི་སེམས་བསྐྱེད་པ། ཀུན་ཏུ་སྣང་གི་ཏིང་འཛིན་
དང་། འཁོར་བ་དུག་གི་འདམ་རྫབ་ལ། ཉི་མ་ལྟ་བུར་སེམས་བསྐྱེད་པ། ཀུན་ཏུ་
སྣང་གི་ཏིང་འཛིན་དང་། འགྲོ་དྲུག་ཕ་མ་བུ་གཉེན་ལ། ཉི་མ་ལྟ་བུར་སེམས་བསྐྱེད་
པ། ཀུན་ཏུ་སྣང་གི་ཏིང་འཛིན་དང་། ཐུགས་རྗེ་འགྲོ་བའི་དེད་དཔོན་ལྟར། བདག་
ཕྱོགས་མེད་པར་སེམས་བསྐྱེད་པ། ཀུན་ཏུ་སྣང་གི་ཏིང་འཛིན་དང་། རང་གི་འདོད་
པའི་སྐྱོན་དོར་ཞིང༌། གཞན་ལ་ཕན་པར་སེམས་བསྐྱེད་པ། ཀུན་ཏུ་སྣང་གི་ཏིང་
འཛིན་དང་། ལུས་དང་སྲོག་ལ་མི་ལྟོས་པར། ཆགས་མེད་བློས་བླང་སེམས་བསྐྱེད་
པ། ཀུན་ཏུ་སྣང་གི་ཏིང་འཛིན་དང་། འཇིག་རྟེན་འདི་དོན་མ་ཡིན་པར། མ་འོངས་
ཕྱི་མར་སེམས་བསྐྱེད་པ། ཀུན་ཏུ་སྣང་གི་ཏིང་འཛིན་དང༌། ཐང་ལྷོད་ངལ་དུབ་མེད་
པ་ཡི། སྐྱོ་ངལ་མེད་པར་སེམས་བསྐྱེད་པ། ཀུན་ཏུ་སྣང་གི་ཏིང་འཛིན་དང༌། བདེ་
ཆེན་འབྲལ་མི་ཕོད་པ་ཡི། དགའ་བ་ཆེན་པོར་འདུན་བསྐྱེད་པ། ཀུན་ཏུ་སྣང་གི་ཏིང་
འཛིན་དང་། གྱད་ཀྱི་གཞུ་བརྡུངས་རྒྱུད་བཞིན་དུ། ཐང་ལྷོད་མེད་པར་སེམས་བསྐྱེད་
པ། ཀུན་ཏུ་སྣང་གི་ཏིང་འཛིན་དང་། བྱམས་དགའ་བཏང་སྙོམས་སྙིང་རྗེ་ཡི། ཚད་
མེད་བཞིའི་རྒྱུ་བསྐྱེད་པ། ཀུན་ཏུ་སྣང་གི་ཏིང་འཛིན་དང༌། བསྐྱེད་པར་བྱེད་པ་ཉི་
ཤུ་གཅིག །ཏིང་ངེ་འཛིན་གྱི་རྒྱུན་དུ་འཇུག །ཀུན་སྣང་ཡེ་ཤེས་ཆེན་པོ་ཡི། ཏིང་ངེ་
འཛིན་གྱི་སྤྱི་གཞུང་སྲོང༌། གསུམ་པ་རྒྱུའི་ཏིང་འཛིན་ལས། འཕྲོ་འདུ་བསྐུལ་བ་ཉི་ཤུ་
གཅིག །སྐྱེ་མེད་ཨའི་འཕྲོ་འདུ་ཡི། ཕྱི་ནང་སྣོད་བཅུད་གདོས་པ་སྦྱང་། ཨ་དཀར་
འོད་ཀྱི་ཏིང་འཛིན་ཡིན། འགག་མེད་ལམ་གྱི་འཕྲོ་འདུ་ཡི། ཉོན་མོངས་དུག་ལྔའི་ཕུང་
པོ་བཅོམས། ཡེ་ཤེས་ལྔ་ལྡན་ཏིང་འཛིན་ཡིན། དཔའ་བོ་འབྲུ་ལྔའི་འཕྲོ་འདུ་ཡི། ཕུང་
པོའི་དམིགས་སུ་ལྷ་གསལ་གདབ། རང་བཞིན་རྒྱུའི་ཏིང་འཛིན་ཡིན། རཾ་ཡཾ་མཾ་གི་
160

རྒྱུད་སྡེ། དབལ་གསང་འདུས་དོན་གྱི་རྒྱུད།
འཕྲོ་འདུ་ཡི། ཕྱི་ནང་སྣོད་བཅུད་བསྲེག་གཏོར་བཀྲུས། ཆོ་འཕྲུལ་རྒྱུའི་ཏིང་འཛིན་
ཡིན། ཨ་ཡཾ་རཾ་ཡཾ་ཁཾ་ཧཱུྃ་ལས། སྲིད་པ་བསྐྱེད་པའི་གཞི་མར་གྲུབ། ཆགས་པ་རྒྱུའི་ཏིང་
འཛིན་ཡིན། མཐིང་ནག་བསྭོ་ཡི་འཕྲོ་འདུ་ཡི། དབྱིངས་ནས་དབལ་ཆེན་སྐུ་བཞེངས་
པ། བསྐྱེད་པ་རྒྱུའི་ཏིང་འཛིན་ཡིན། ཨ་དང་མ་ཡི་འཕྲོ་འདུ་ཡི། ཡེ་ཤེས་ཁྲོ་ཚོགས་སྐུ་
བཞེངས་པ། ཐབས་ཤེས་རྒྱུའི་ཏིང་འཛིན་ཡིན། ཧ་དང་རམ་གྱི་འཕྲོ་འདུ་ཡི། རིག་
པའི་ཁྲོ་ཚོགས་སྐུ་བཞེངས་པ། དབྱིངས་ཤེས་རྒྱུའི་ཏིང་འཛིན་ཡི། ཧ་དང་ཛ་ཡི་འཕྲོ་
འདུ་ཡི། སྤྲུལ་པའི་ཁྲོ་ཚོགས་སྐུ་བཞེངས་པ། ཡུལ་ཤེས་རྒྱུའི་ཏིང་འཛིན་ཡིན། ཧ་
དང་བ་ཡི་འཕྲོ་འདུ་ལས། སྲིད་པ་ཡབ་ཡུམ་སྐུ་བཞེངས་པ། མཁའ་ཀློང་སྐུའི་ཏིང་
འཛིན་ཡིན། མ་ཛ་བྱོའི་འཕྲོ་འདུ་ལས། ལས་ཀྱི་དབལ་མོ་སྐུ་བཞེངས་པ། སྤྲུལ་པ་
རྒྱུའི་ཏིང་འཛིན་ཡིན། ཧ་ལ་ཞ་ཧུའི་འཕྲོ་འདུ་ལས། གྱད་དམག་རྒྱལ་པོ་སྐུ་བསྐྱེད་
པ། རྫུ་འཕྲུལ་རྒྱུའི་ཏིང་འཛིན་ཡིན། རྩ་བ་སྔགས་ཀྱིས་འཕྲོ་འདུ་ཡི། སེམས་དཔའ་
གསུམ་གྱི་བསྲེ་བསྣན་པ། ཡེ་ཤེས་རྒྱུའི་ཏིང་འཛིན་ཡིན། རིན་ཆེན་གཏེར་ཁྱིམ་འཕྲོ་
འདུ་ཡི། ལོངས་སྤྱོད་གཏེར་གྱི་ཕྱག་རྒྱར་ལྡན། ཡོ་བྱད་རྒྱུའི་ཏིང་འཛིན་ཡིན། ལུ་གུ་
རྒྱུད་ཀྱི་འཕྲོ་འདུ་ཡི། ཐུགས་དམ་གཉེན་པོ་དབྱིངས་ནས་བསྐུལ། དམ་ཚིག་རྒྱུའི་ཏིང་
འཛིན་ཡིན། ལྕགས་ཀྱུ་ལྟ་བུའི་འཕྲོ་འདུ་ཡི། གང་ལ་དམིགས་པ་གནས་ནས་འདྲེན།
དམིགས་པ་རྒྱུ་ཡི་ཏིང་འཛིན་ཡིན། བདུད་རྩི་རྒྱུན་མེད་འཕྲོ་འདུ་ཡི། ཉོན་མོངས་
བག་ཆགས་གནས་ནས་འཁྲུད། དག་པ་རྒྱུའི་ཏིང་འཛིན་ཡིན། གནམ་ལྕགས་ཞུན་
མའི་འཕྲོ་འདུ་ཡི། ལོག་པའི་དཔུང་ཚོགས་སྟོབས་འཇོམས་པ། དྲག་ཚད་རྒྱུའི་ཏིང་
འཛིན་ཡིན། པུར་པ་མའི་འཕྲོ་འདུ་ཡི། ཕར་སྤྲོས་ཉོན་མོངས་གནས་སུ་དག །འཕྲོ་
བྱེད་རྒྱུའི་ཏིང་འཛིན་ཡིན། བུར་པ་འདུ་ཡི་འཕྲོ་འདུ་ཡི། ཚུར་འདུས་ས་བོན་བཅུད་
དུ་སྡུད། བཅུད་སྡུད་རྒྱུ་ཡི་ཏིང་འཛིན་ཡིན། གང་འདུལ་འོད་ཟེར་འཕྲོ་འདུ་ཡི། གང་
161

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལྟར་གནས་པ་དེའི་སྟོན། འགྲོ་འདུལ་རྒྱུའི་ཏིང་འཛིན་ཡིན། འཕྲོ་འདུའི་དགོངས་པ་
ཉི་ཤུ་གཅིག །གང་ལ་གང་འདུལ་སྐབས་སྦྱར་བ། ཏིང་ངེ་འཛིན་གྱི་མདོ་དོན་སྡུད།
མཚན་མའི་ཏིང་འཛིན་གསལ་ན་འགྲུབ། བསྐྱེད་པ་ཅི་ལྟར་རྫོགས་པ་ཡི། གསལ་ཞིང་
གསལ་ལ་དངོས་པོ་མེད། སྟོང་ཞིང་སྟོང་ལ་ཆད་པ་མེད། སྐྱེ་མེད་འགག་མེད་གཉིས་
སུ་མེད། དཔེར་ན་ཆུ་ཟླའི་དཀྱིལ་འཁོར་དང་། རྨི་ལམ་ཀློག་འོད་སྒྱུ་མ་སྨིག །འཁོར་
འདས་ཐམས་ཅད་གློ་བུར་བ། འདུས་བྱས་བོན་རྣམས་དེ་བཞིན་ཤེས། ཏིང་འཛིན་
ནུས་པ་གསལ་ལ་འབྱུང་། དངོས་པོར་བསྒོམ་པས་དངོས་མེད་འགྲུབ། དངོས་མེད་
བསྒོམ་པས་དངོས་མཚན་གྲོལ། ཏིང་ངེ་འཛིན་གྱི་གནས་ལུགས་ཧཱུཾ། ཞེས་གསུངས་
སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས།
ཏིང་འཛིན་གྱི་རྒྱུད་བསྟན་པའི་ལེའུ་སྟེ་བཅུ་དགུ་པའོ།། །། །
༧ གསང་བའི་བདག་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན།
རིན་ཆེན་སྤྱི་སྤུངས་གསང་བ་ལས། གསང་བའི་དམ་ཚིག་གལ་ཆེ་བས། གསང་བའི་
མན་ངག་བཤད་པར་བྱ། སྤྱིར་ཡང་ཐམས་ཅད་རྩ་བ་རུ། སྲོག་འཛིན་དམ་ཚིག་
གནད་ཆེ་བས། སྲོག་ནི་རྒྱུན་ཆད་མེད་པས་སྲོག །འཛིན་ནི་འཁོར་བཅས་བརྟེན་པས་
འཛིན། དོན་དུ་བྱང་ཆུབ་སེམས་ལ་བྱ། སེམས་ལ་བསྲུང་བྱ་སྲུང་བྱེད་དང་། སྲུང་
མཁན་གཉིས་སུ་མ་གྲུབ་སྟེ། སྔགས་རྣམས་སེམས་ལ་བཟོ་བྱེད་ཕྱིར། སྔགས་ཀྱི་རྩ་བ་
དམ་ཚིག་ཡིན། དེ་ཡང་ཕྱི་ནང་གསང་བ་གསུམ། འདིར་ནི་གསང་བའི་དམ་ཚིག་
སྟོན། དེ་དག་ལ་ཡང་རྣམ་པ་གསུམ། བསྲུང་བའི་ཡུལ་དང་བསྲུང་བའི་རྒྱུ། བསྲུང་
དང་མ་བསྲུང་སྐྱོན་ཡོན་ནོ། །ཐོག་མར་བསྲུང་བའི་ཡུལ་བསྟན་པ། སྤྱི་དང་བྱེ་བྲག་
རྣམ་པ་གཉིས། སྤྱི་ནི་ཁམས་གསུམ་སེམས་ཅན་དང་། སྐྱེ་བཞི་རྒྱུ་ལྔའི་རིས་དྲུག་དང་།
སྲོག་དབུགས་གཉིས་ཀྱི་བསྡུས་པ་ཡི། ཚེ་རབས་ཐོག་མ་མེད་པ་ནས། བདག་དང་
162

རྒྱུད་སྡེ། དབལ་གསང་འདུས་དོན་གྱི་རྒྱུད། །
བདག་ལས་འབྲེལ་བ་དང་། ཕ་མར་མ་གྱུར་གཅིག་ཀྱང་མེད། དེ་དག་བསྲུང་བའི་
ཡུལ་ཡིན་ནོ། བྱེ་བྲག་བླ་མ་སློབ་དཔོན་དང༌། མཆེད་དང་ལྕམ་དྲལ་འདུ་འཚོགས་
དང་། ལྷ་དང་གསས་མཁར་གཞལ་ཡས་དང་། སྐུ་གདུང་སྐུ་གཟུགས་གསུང་རབ་
དང་། སྔགས་དང་ཕྱག་རྒྱ་ཏིང་འཛིན་དང༌། རྒྱུ་དང་རྐྱེན་གྱི་འཚམས་སྦྱོར་དང་།
གཙོ་འཁོར་སྔགས་ཀྱི་བསྐུལ་འདེབ་དང༌། འཕྲིན་ལས་རྣམ་བཞིའི་འཇུག་སྒོ་དང༌།
ལུས་བསྐྱེད་དྲིན་ཅན་ཕ་མ་དང༌། གཉེན་དང་ཉེ་འདུས་འབྲེལ་པ་དང་། ཁ་ལག་
ཟས་ནོར་འབྲེལ་པ་དང་། གསང་བའི་དམ་ཚིག་གཅིག་པ་དང་། དབང་དང་བྱིན་
རླབས་མཐུན་པ་དང༌། གནས་དང་ཡུལ་གྱི་བསྡུས་པ་དང་། མཁས་དང་དགེ་བའི་
དད་དཔོན་དང་། འཇིག་རྟེན་ཡོན་ཏན་ལེགས་སྤེལ་དང་། དག་པ་དགེ་ལ་འདུན་
སྤྱོད་དང་། འཇུག་དང་བསྙེན་དང་སྒྲུབ་ལ་སོགས། སྐྱོན་དང་ཡོན་ཏན་གཞིར་གྱུར་
བ། ཐམས་ཅད་བསྲུང་བའི་ཡུལ་ཡིན་ནོ། །བསྲུང་བའི་རྒྱུ་ལ་རྣམ་པ་གཉིས། སྤྱི་སྒོས་
བྱེ་བྲག་གཉིས་སུ་བཤད། སྤྱི་རུ་སྤང་བླང་རྣམ་པ་གཉིས། དེ་ཡང་རྩ་བ་ཡན་ལག་སྟེ།
རྩ་བ་ཉེས་པ་རྣམ་པ་ལྔ། ཞེ་སྡང་འདོད་ཆགས་གཏི་མུག་དང་། ང་རྒྱལ་ཕྲག་དོག་
རྣམ་པ་ལྔ། འཕྲ་བའི་འཕྲ་བ་ནས་ཀྱང་སྤངས། དེ་ཡང་རྣམ་གྲངས་ངེས་བཤད་ན།
ཞེ་སྡང་ཡན་ལག་ལྔ་འགྱུར་བཅུ། མ་རིག་དབང་དང་གདུག་སེམས་དང་། རྒྱུན་ལས་
གཅོད་དང་ཐོ་འཚམས་པ། ཡིད་འཁྲུལ་དབང་དང་སྒྲོས་འདོགས་པ། རྩལ་ངར་
འདོག་དང་གདུག་རྩུབ་དང་། ང་སེམས་དབང་དང་ལས་དབང་ངོ༌། །གཏི་མུག་
ཡན་ལག་ལྔ་འགྱུར་བཅུ། མུན་པའི་ཚོགས་དང་རྨོངས་པས་གཏིབ། འཁོར་བའི་ལས་
དང་འབྱུང་བའི་རྒྱུ། བསྒྲིབ་པར་གྱུར་དང་སྐྱེད་པའི་རྒྱུན། ལས་ཀྱི་བསྒྲིབ་དང་ཞེན་
པས་བཅིང་། བག་ཆགས་སྡིག་དང་མ་རིག་དབང་། འདོད་ཆགས་ཡན་ལག་ལྔ་
འགྱུར་བཅུ། འདོད་པས་བག་དང་ཆགས་པས་བཅིང་ས་ར
 ། ཞེན་པས་བསྡམ་དང་ལེན་
163

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པས་དམིག །བག་ལ་ཆགས་དང་ལས་ཀྱི་ཉལ། འཁྲིག་ཅིང་ཆགས་དང་སྦྱོར་གྱིན་
འདོད། འཕྱོང་ལ་གཡེམ་དང་ལོག་པར་གཡེམ། ང་རྒྱལ་ཡན་ལག་ལྔ་འགྱུར་བཅུ། ང་
བོ་སྙམ་དང་ང་ཆེའི་དབང་། ང་ལས་མེད་དང་ངར་གཅོག་པ། ཁེའི་ཕུལ་དང་བཀུར་
སྟིས་རྒྱས། གྲགས་པས་བསྐྱོད་དང་རུ་ང་སྐྱེད། ཐོ་ཆོ་ཆེ་བ་རང་ཁ་མ། ཕྲག་དོག་ཡན་
ལག་ལྔ་འགྱུར་བཅུ། ཆེ་བར་སྐྱེད་དང་བཅོས་པར་སྐྱེད། རུ་ཏྲའི་དབང་གྱུར་སྙོགས་
པར་སྐྱེ། བག་ཆགས་མ་རིག་གནད་དང་སྙོམས། ཕྱིན་ཅི་ལོག་པའི་ཕྲག་དོག་དང་།
བག་ལས་ཉལ་བ་ལ་སོགས་སོ། །ཡན་ལག་དེ་ཡི་ལོ་འདབ་ནི། སྡིག་པ་མི་དགེ་བཅུ་རུ་
རྒྱས། དེ་ལས་སྡུག་བསྔལ་འབྲས་བུ་སྨིན། དེ་ཡང་རྣམ་གྲངས་ངེས་བསྟན་པ། ལུས་
ངག་ཡིད་ལས་རྣམ་པ་བཅུ། ལུས་ཀྱི་གསུམ་ལ་ངག་གི་བཞི། ཡིད་ཀྱི་གསུམ་སྟེ་རྣམ་
པ་བཅུ། སྲོག་གཅོད་རྐུ་འཕྲོག་མ་བྱིན་བླང་། མི་ཚངས་སྤྱོད་ལས་སོགས་པའོ། །ཚིག་
རྩུབ་ངག་འཁྱལ་འཕྲ་མ་རྫུན། མངན་སེམས་གདུག་སེམས་ལོག་ལྟ་སོགས། དེ་ལྟར་
རྣམ་པ་བཅུ་རུ་བསྟན། དེ་ལས་སོ་སོར་དབྱེ་བ་ན། སྲོག་གཅོད་རྣམ་གྲངས་ལྔ་འགྱུར་
བཅུ། མ་རིག་མ་རྟོགས་ལུང་མ་བསྟན། ལས་དབང་དམ་ཆོལ་འདོད་པའི་དབང་།
ཆེ་བ་བསྐྱེད་དང་གདུག་རྩུབ་གཏོང་། སྙན་གྲགས་འདོད་ཕྱིར་གཅོད་པའོ། །རྐུ་འཕྲོག་
མ་བྱིན་རྣམ་པ་བཅུ། འདོད་པའི་དབང་དང་ཆགས་པའི་རྫས། ཚོད་ཡོད་བཙན་
ཐབས་འཇབ་བུ་བསླུ། ཐེ་ཚོམ་དམ་ཚིག་ཐོལ་མ་གྱུ། གཞན་དབང་ཕ་མ་ལོག་པའོ། །
ང་འཁྱལ་སྨྲ་བ་རྣམ་པ་བཅུ། རྒྱུ་རྐྱེན་ངན་དང་གཡེམ་དང་སྨྲས། ཆེད་དང་རང་
བཞིན་འཆལ་བའི་གཏམ། འཁྲུལ་པའི་ངག་དང་གཡོ་བའི་ཐབས། ཀུ་རེའི་ཚུལ་དང་
སྡུད་རྩེད་དོ། །ཚིག་རྩུབ་སྨྲ་བ་རྣམ་པ་བཅུ། ཆགས་དང་སྡང་དང་ཞེ་ངར་གཅོད།
ང་ཆེ་རུ་ང་ཞེ་ངན་དབང་། ཕྱོགས་རིས་ང་བདག་དམོད་མོའི་ཚིག །སྔགས་ཀྱི་མངན་
སེམས་བརྣགས་པའི་སྒྲ། རྫུན་དུ་སྨྲ་བ་རྣམ་པ་བཅུ། ཆེད་དང་རང་བཞིན་གཞན་གྱི་
164

རྒྱུད་སྡེ། དབལ་གསང་འདུས་དོན་གྱི་རྒྱུད།
དབང་། གཞན་ལ་སྐྱོབས་དང་སྐྱོན་བསལ་དང་། འཆལ་དང་ཞེ་ངན་ཡིད་སྤྱོད་དང་།
རླུང་དང་བཙན་ཐབས་འདོད་དབང་ངོ༌། །འཕྲ་མ་དབྱེན་ལ་རྣམ་པ་བཅུ། སྒྱུ་གསོག་
གཡོ་དང་ཐབས་གསང་དང༌། དགྲ་དང་གཉེན་འཇོག་ཉེ་འབྱེད་དང༌། འདོད་པའི་
དབང་དང་རྟོགས་འདོད་ལས། མངན་སེམས་གཏོང་བ་རྣམ་པ་བཅུ། དུག་ལྔའི་
དབང་གྱུར་མངན་སེམས་དང་། བདག་བསྟོད་གཞན་སྨད་རུ་ང་འགྲན། རང་བཞིན་
ལས་ཀྱི་མངན་སེམས་སོ། །གདུག་སེམས་འཆང་བ་རྣམ་པ་བཅུ། རྒྱུ་རྐྱེན་ངན་དང་
གསོད་དང་འཕྲོག །ལེན་དང་གདུག་རྩུབ་ངན་ལན་དང༌། བསམ་ངན་སྨྱུག་དང་
གཞན་འཁོར་ལོ། ལོག་པར་ལྟ་བ་རྣམ་པ་བཅུ། མ་རིག་མ་ཡིན་བག་ཆགས་ངན།
གཡོ་རྨོང་ཉོན་ཤེས་འཁོར་བའི་ལས། ཉེས་དང་རྩིང་རྩོམ་ལོག་ལྟའོ། །དེ་ལྟར་མི་
དགེའི་ལས་སྤྱོད་བཅུ། སྤང་བའི་དམ་ཚིག་སྤྱི་རུ་བསྟན། གཉིས་པ་བླང་བའི་དམ་
ཚིག་ལས། ལེགས་པའི་རྩ་བ་ཡེ་ཤེས་ལྔ། དེ་ལས་ལེགས་པའི་ཡོན་ཏན་ལྔ། དུག་ལྔ་
ཉེས་པའི་སྐྱོན་རྣམས་འཇོམས། དེ་ཕྱིར་དགའ་དང་གུས་པས་བླང་། ཞེ་སྡང་སྤང་ཕྱིར་
བྱམས་པ་བླང་། གཏི་མུག་སྤང་ཕྱིར་ཡེ་ཤེས་བླང་། འདོད་ཆགས་སྤང་ཕྱིར་སྦྱིན་པ་
བླང་། ང་རྒྱལ་སྤང་ཕྱིར་ཞི་བ་བླང༌། ཕྲག་དོག་སྤང་ཕྱིར་ཡངས་པ་བླང་། རྩ་བའི་
རྣམ་གྲངས་དེ་དག་ལས། སོ་སོར་དབྱེ་ནས་བླང་བྱེད་པ། བྱམས་པའི་ཡན་ལག་ལྔ་
འགྱུར་བཅུ། གདོད་ནས་བྱམས་དང་རང་བཞིན་བྱམས། ངང་དང་ངོ་བོ་ཐབས་ཀྱི་
བྱམས། ལུས་ངག་ཡིད་གསུམ་སྤྱོད་ལམ་དང་། ཚད་མེད་དཔག་ཏུ་མེད་པའོ། །ཡེ་
ཤེས་ཡན་ལག་ལྔ་འགྱུར་བཅུ། གདོད་ནས་གསལ་དང་ངང་གི་གསལ། ཐབས་དང་
ཡན་ལག་རང་བཞིན་གྱི། ཤེས་པ་གཟེང་བསྟོད་ཤེས་རབ་སྦྱང༌། བརྟག་དང་གཞི་
དང་རིག་པས་འབྱེད། སྦྱིན་པའི་ཡན་ལག་ལྔ་འགྱུར་བཅུ། ལུས་སྲོག་རྒྱན་ལས་མི་
ལྟོས་དང་། སེར་སྣའི་མདུད་གྲོལ་ཆགས་མེད་དང༌། བོན་དང་མི་འཇིགས་ཟང་ཟིང་
165

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ངོ༌། །ཞི་བའི་ཡན་ལག་ལྔ་འགྱུར་བཅུ། གདོད་ནས་ངང་དང་རང་བཞིན་ཤུགས།
བློའི་སྤྱོད་ཅིང་ཞི་བ་དང༌། དགྲ་གཉེན་ཉེ་རིང་མི་རྟོག་པར། བདག་གཞན་སྐྱོན་ཡོན་
མཉམ་པའོ། །ཡངས་པའི་ཡན་ལག་ལྔ་འགྱུར་བཅུ། གདོད་ནས་ཡངས་དང་ཤུགས་
ཀྱི་ཡངས། ཆེ་བཅོས་རུ་ང་འདྲེན་མེད་ཅིང༌། དོག་མེད་བཟོད་པ་སྲན་དང་བཅས།
རྒྱ་བསྐྱེད་ཡངས་བདལ་ངང་རྒྱུད་བསྲིང་། བློའི་དཔྱད་ཅིང་ཡངས་པ་བསྐྱེད། ཡེ་ཤེས་
དེ་ལྔའི་ལོ་འདབ་ལ། དགེ་བཅུ་རྣམ་པར་དག་པ་སྤྱོད། དེ་ལ་འབྲས་བུ་ཐར་པར་སྨིན།
ལུས་ངག་ཡིད་གསུམ་དགེ་བ་བཅུ། ལུས་ཀྱི་དགེ་བ་སྤྱོད་ཚུལ་བཅུ། ཕྱི་ནང་གསང་བ་
རྣམ་པ་གསུམ། ཕྱི་ཡི་སྤྱོད་ཚུལ་རྣམ་པ་བཅུ། ཚུལ་ཁྲིམས་གདོད་ནས་སྲུང་བ་དང་།
ངང་དང་ཐབས་དང་རང་བཞིན་དང་། འགྲན་དང་ལྟོས་དང་རང་ཁྲིམས་དང་།
བསྐུལ་དང་གནང་དང་ཡི་རང་དང༌། ཆེད་ཀྱི་བཅོས་ཏེ་བསྲུང་བས་དགེ། ནང་གི་
སྤྱོད་ཚུལ་རྣམ་པ་བཅུ། སྐུ་གདུང་སྐུ་གཟུགས་གསུང་རབ་དང་། བླ་མ་སློབ་དཔོན་
ལུས་བསྐྱེད་དང་། མོས་འདུན་ཡིད་ཀྱི་དམིག་རྟེན་ལ། ཕྱག་དང་ཚ་ཚ་ཉེ་འདོན་དང་།
དགེ་བའི་ཕྱོགས་ཙམ་འདོར་ན་ཡང་། ལུས་ཀྱི་གང་ལྕོགས་བསགས་པའོ། །གསང་
བའི་སྤྱོད་ཚུལ་རྣམ་པ་བཅུ། དཀྱིལ་འཁོར་གཞལ་ཡས་དམིགས་རྟེན་ལ། གར་དང་
རོལ་མོ་མཆོད་འབུལ་དང༌། སྐུ་གཟུགས་བཞེངས་དང་སྐུ་གདུང་བརྩེགས། བཀའ་
རྒྱུད་བྲི་བཀོད་སྤེལ་ལ་སོགས། ཕྱག་རྒྱའི་བརྡའ་མཚོན་ཡན་ཆད་དོ། །ངག་གི་དགེ་བ་
སྤྱོད་ཚུལ་བཅུ། དེ་ཡང་རྣམ་པ་གསུམ་དུ་ཤེས། དང་པོར་ཕྱི་ཡི་སྤྱོད་ཚུལ་བཅུ། གླུ་
དབྱངས་རོལ་མོ་མཆོད་འབུལ་དང་། དད་དང་མོས་བསྟོད་བསྙེན་བསྐུལ་འདེབས།
ཚིག་བཞི་ཚིགས་སུ་བཅད་པ་ཡི། ཕྱག་བཤགས་བསྟོད་དང་གསོལ་བས་གདབ། བསྔོ་
བ་སྨོན་ལམ་ཡན་ཆད་དོ། །ནང་གི་སྤྱོད་ཚུལ་རྣམ་པ་བཅུ། བཀའ་རྒྱུད་ཀློག་དང་
མདོ་གཟུང་བ། འཆད་དང་རྩོད་དང་བརྩོམ་པ་དང་། གཞན་ལ་ལེགས་བརྗོད་
166

རྒྱུད་སྡེ། དབལ་གསང་འདུས་དོན་གྱི་རྒྱུད།
བསླབ་པ་དང༌། བཀྲོལ་དང་འགྲེལ་ལ་སོགས་པའོ། །གསང་བའི་སྤྱོད་ཚུལ་རྣམ་པ་
བཅུ། ཕྱི་ནང་གསང་བ་ཡང་གསང་ལས། གྱེར་དང་བསྐུལ་དང་ཕྲིན་ལས་བཅོལ།
བསྙེན་པའི་དབྱངས་ཀྱི་མཆོད་འབུལ་ཅིང་། འཛབ་བསྙེན་གྲངས་དང་བཅས་པའོ། །
ཡིད་ཀྱི་སྤྱོད་ཚུལ་དགེ་བ་བཅུ། དེ་ཡང་ཕྱི་ནང་གསང་བ་གསུམ། ཕྱིའི་སྤྱོད་ཚུལ་རྣམ་
པ་བཅུ། དགེ་བ་བླང་དང་སྡིག་པ་སྤང་། རང་གི་སྤྱོད་དང་གཞན་ལ་བསྐུལ། ཡི་
རང་མོས་འདུན་བསྐྱེད་པའི་སེམས། དད་དང་གུས་དང་རྩེ་གཅིག་སེམས། ནང་གི་
སྤྱོད་ཚུལ་རྣམ་པ་བཅུ། དཀྱིལ་འཁོར་གཞལ་ཡས་ལྷ་བསྐྱེད་དང༌། བདག་ཉིད་
འཇུག་དང་གཞན་ལ་སྤྲོས། ཀུན་ཀྱང་དགེ་བར་བསྒྱུར་སེམས་ཅིང་། དག་པའི་ལས་
ལ་སྨོན་གྲུབ་སེམས། གསང་བའི་སྤྱོད་ཚུལ་རྣམ་པ་བཅུ། མཉམ་པར་བཞག་དང་
དོན་ལ་བསྒོམ། རྩེ་གཅིག་མི་ཡེང་འགྱུར་མེད་སེམས། བདེ་སྟོང་གསལ་དང་མི་རྟོག་
པ། དོན་ལ་གནས་པ་སྤྲོས་མཐའ་བྲལ། གཞན་ཡང་གསང་བའི་སེམས་སྤྱོད་ནི། ལུས་
ངག་ཡིད་གསུམ་ཆ་མཉམ་ལས། རྟག་ཏུ་བླང་བྱ་རྣམ་པ་བཅུ། ནམ་མཁའི་ཁྱབ་པའི་
སེམས་ཅན་ལ། སྙིང་རྗེ་བདག་ཕྱོགས་མེད་པ་དང་། ཀུན་ལ་བརྩེ་བའི་བྱམས་པ་དང་། །
སྡུག་བསྔལ་བྲལ་བའི་དགའ་བ་དང་། བྱེ་བྲག་མེད་པའི་བཏང་སྙོམས་དང༌། ཆ་
ལུགས་ལྔ་ལྡན་ཕྱག་རྒྱ་དང་། ནངས་ནུབ་ལུས་ཀྱི་ཟ་ཕྱག་དང་། ཆ་ལུགས་ཁྲུས་དང་
གཙང་སྦྲ་དང་། ཕྱག་དང་མོས་འདུན་མཆོད་དབྱངས་དང་། འཛབ་བསྙེན་ཆུ་བོའི་
རྒྱུན་འདྲེན་དང་། ཡི་དམ་ནར་མའི་རྒྱུན་སྐྱོང་དང་། རྟག་ཏུ་བླངས་བའི་བོན་སྤྱོད་
བཅུ། ཐར་པའི་ལམ་ཕྱེད་བདེ་བ་ཐོབ། སྤྱི་རུ་བསྟན་པའི་དམ་ཚིག་གོ །སྒོས་སུ་
བསྟན་པའི་དམ་ཚིག་ནི། ཨ་དཀར་སྔགས་ཀྱི་དམ་ཚིག་ལ། རྩ་བ་ཡན་ལག་ཁྱད་
པར་གྱི། རྣམ་གྲངས་ངེས་པར་གསུམ་གྱི་སྟོན། ཐོག་མར་རྩ་བའི་དམ་ཚིག་ལྔ། སྤྱི་
བོའི་གཙུགས་ནས་ནོར་མི་དབོག །ཕོ་བྲང་གཞལ་ཡས་མདངས་མི་ཕྲོགས། ས་ཆུ་
167

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རྒྱུན་གྱི་བྲེན་མི་བཅད། དྲི་མེད་ལས་ལ་དོག་མི་བསྒོ། གསང་སྒོ་གཉེན་པོ་ཡན་མི་
བཞགས། དེའི་ཡན་ལག་རྣམ་པ་བཅུ། གཏི་མུག་དཔོན་གསས་ཡན་ལག་སྟེ། རིག་
པའི་ལྷ་མཐོང་སྙིང་པོ་ཆེ། འདོད་ཆགས་གསས་མཁར་ཡན་ལག་སྟེ། འདོད་དགུ་
ལོངས་སྤྱོད་གཞི་མ་ཆེ། ཞེ་སྡང་གསང་བའི་ཡན་ལག་སྟེ། དངོས་གྲུབ་དམ་པ་འབྱུང་
གནས་ཆེ། ང་རྒྱལ་སྔགས་ཀྱི་ཡན་ལག་སྟེ། འདུ་བྱེད་སྙིང་པོ་མི་འགྱུར་ཆེ། ཕྲག་དོག་
སྤྱི་དམ་ཡན་ལག་སྟེ། གཉིས་མེད་ལས་ཀྱི་སྙིང་པོ་ཆེ། ཆེན་པོ་ལྔའི་དམ་ཚིག་ནི།
གདོད་ནས་མི་སྤང་བླང་བའི་རྒྱུ། གསང་ཤ་གལ་ཆེན་གཟུགས་ཀྱི་བདུད། མེ་ལོང་ཡེ་
ཤེས་དག་པའི་རྩི། ཤིམ་ཕོད་དྲི་ཆེན་འདུ་བྱེད་བདུད། མཉམ་ཉིད་ཡེ་ཤེས་དག་པའི་
རྩི། ཏིང་མུར་སྐྱེ་རྩ་ཚོར་བའི་བདུད། སོར་རྟོགས་ཡེ་ཤེས་དག་པའི་རྩི། ཏིང་མུར་
ཏིང་ཤོ་འདུ་ཤེས་བདུད། བྱ་ནན་ཡེ་ཤེས་གྲུབ་པའི་རྩི། ཐིག་ལེ་ཐབས་ཆེན་རྣམ་ཤེས་
བདུད། སྟོང་ཉིད་ཡེ་ཤེས་དག་པའི་རྩི། བདུད་རྩི་གསང་བའི་གསང་དམ་བཅུ། མི་
འདོར་བའི་དམ་ཚིག་གོ །ཁྱད་པར་དམ་ཚིག་རྣམ་པ་ལྔ། མི་འདའ་བ་དང་སྤང་བ་
སྟེ། ཐོག་མར་གསང་བའི་དམ་ཚིག་ལྔ། གནས་དང་དུས་དང་ལྷ་དང་རྫས། དོན་
དང་རྟགས་དང་རྒྱུ་འབྲས་གསང་། བསྒྱུར་བའི་དམ་ཚིག་རྣམ་པ་ལྔ། ཕྱི་སྣོད་ནང་
བཅུད་དུག་གསུམ་ལྔ། ཕུང་པོ་བཅའ་དཀྲོལ་ཕྱག་རྒྱར་བསྒྱུར། དེ་ལས་སྤྱོད་པའི་
དམ་ཚིག་ལྔ། ཐབས་དང་ཤེས་རབ་རོལ་པ་དང་། ལྟ་བ་ཡེ་ཤེས་རོལ་པ་དང་།
དབྱིངས་དང་ཡེ་ཤེས་རོལ་པ་དང་། ཟད་མེད་གཡུང་དྲུང་རོལ་པ་དང་། མཁའ་ཀློང་
ཡངས་པའི་རོལ་པར་སྤྱད། དེ་ལ་མི་འདའི་དམ་ཚིག་ལྔ། ཐུགས་རྗེ་དྲང་ཀར་བཀའ་
མི་འདའ། ཁྱུང་མཆོག་རླབས་ཆེན་དཔུང་མི་འདའ། སྤུ་གྲི་ནགས་ཀྱི་སོ་མི་འདའ།
ཐུགས་རྗེ་ཉག་ཐག་རྒྱུན་མི་འདའ། ཡེ་སྲིད་རྒྱལ་པོའི་ཁྲིམས་མི་འདའ། དེ་ལས་སྤང་
བའི་དམ་ཚིག་ནི། ཐུགས་རྗེ་ཉི་མའི་སྒྲོན་མི་བསྣུབས། གཡུང་དྲུང་གཏམ་པའི་རྫོང་
168

རྒྱུད་སྡེ། དབལ་གསང་འདུས་དོན་གྱི་རྒྱུད།
མི་བཤིག །རིན་ཆེན་གནས་ནས་སྨད་མི་བྱ། མེ་རི་འབར་བའི་འོབ་མི་བཤིགས། སེང་
གེ་དཀར་མོའི་ལྟག་མི་བཅགས། མེ་མ་མུར་གྱི་གདན་མི་བཏིང་། ཁྲོ་ཆུ་ཁོལ་མ་སྐོམ་
མི་བཏུང༌། ཤེལ་འཕྲེང་ཐག་པའི་ཉག་མི་གཅད། ཟ་མ་ཏོག་ཏུ་དུག་མི་སྤྱོད། ཐབས་
དང་ཤེས་རབ་ཡ་མི་དབྲལ། ཤེལ་གྱི་སྒྲས་པ་གདང་མི་དབོག །རག་ཤ་སྲིན་པོའི་བུ་
མི་གསོ། འདོད་པ་དགུ་འགྱུར་ནོར་མི་རྐུ། དུག་དང་འདྲེས་པའི་ཟས་མི་ཟ། བདུད་
རྩི་ཆུ་བོའི་རྒྱུན་མི་གཅོད། གཡུང་དྲུང་བསྣོལ་བའི་དབལ་མི་བཅགས། གཡུ་འབྲུག་
སྔོན་པོའི་སྒྲ་མི་བཅགས། མུན་པའི་ནང་ནས་སྒྲོན་མི་བསྣུབས། ཡི་དམ་ལྷ་ལ་མཁོན་
མི་བྱ། དམ་ཚིག་ལྷ་ལ་དམ་མི་བསྣོལ། ལས་ཀྱི་ལྷ་ལ་དམ་མི་བསྣོལ། ལུས་ཀྱི་ལྷ་ལ་
དབང་མི་ཟ། ཕའི་ལུས་ལ་ཐོ་མི་འཚམས། མའི་ལུས་ལ་མངལ་མི་སྤྱད། ཁྱད་པར་
དམ་ཚིག་ཉི་ཤུ་གསུམ། བསྲུང་བའི་རྒྱུ་རུ་བསྟན་པའོ། །དེ་རྣམས་ཀུན་གྱི་ཉིང་ལག་
ཏུ། ཟས་གོས་གྲོགས་ཀྱི་བསྲུང་བྱ་གསུམ། ཟས་ནི་ཤ་ཆང་ཙོང་དང་སྒོག ། སྨེ་བ་ཉིན་
ཤ་ཉེས་མིག་ཤ། ཡི་རང་ཕུལ་དང་བྱིན་མ་རློབས། དངོས་གྲུབ་མ་འགྱུར་བཀའ་མ་
གནང་། རྒྱུ་རུ་མ་གྲོལ་ལ་སོགས་པ། ཆང་གི་སྨྱོ་དང་མཉོས་དང་རྩུབ། ཨུ་དུག་བག་
མེད་ར་རོ་བ། དངོས་གྲུབ་མ་འགྱུར་བྱིན་མ་རློབས། གནང་བ་མ་ཐོབ་འགལ་འགྱུར་
སྤངས། གོས་ནི་མ་གནང་ཆས་རྒྱན་དང་། སྨ་སྨེ་ཉམས་གྱུར་དམན་པའི་གོས། ཐ་
མལ་སྐྱེ་བོའི་ཆས་འཇུག་ཡང་། གྲོགས་ནི་དམན་དང་ཕྱར་གཡེང་དང༌། མཚན་དང་
མི་ལྡན་ལས་མི་གཅིག །དབང་དམ་མ་འདྲེས་ལོག་པར་འཁྲིད། སྨྱོ་འབོག་བརླ་རྡོལ་
བསླུ་བྲིད་སྤང་། རྩ་བ་ཡན་ལག་ཉིང་ལག་གི། སྤྱི་རུ་བསྟན་དང་སྒོས་བསྟན་ཅིང་།
ཐེག་པ་རང་སར་བཞག་ནས་བསྟན། སྐྱེ་བྱེད་སའི་རྩི་ཐོག་ལས། རྣམ་པ་སྣ་ཚོགས་
འཁྲུངས་ན་ཡང་། ལ་ལས་སྨན་དང་ལ་ལས་དུག །དེ་ཕྱིར་དམ་ཚིག་རྣམ་གྲངས་
ཀྱང་། རང་སོར་བཞག་པ་སོ་སོར་བསྟན། གང་དགོས་རྩ་བ་དམ་ཚིག་གཟུང༌། ཡན་
I69

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལག་དེ་དང་མཚུངས་པར་བསྟན། སྐྱོན་ཡོན་ལ་སོགས་དེ་བཞིན་ཤེས། རྩི་དང་དུག་
རྣམས་བསྲེ་མི་བྱ། གསུམ་པ་སྐྱོན་ཡོན་བསྟན་པ་ནི། རྩ་བ་ཡན་ལག་དམ་ཚིག་ལས།
རྣམ་གྲངས་མང་དུ་བསྟན་འགྱུར་ཡང་། ལུས་ངག་ཡིད་དང་གསུམ་ལས་འདུས།
ལུས་ཀྱི་དམ་ཚིག་ཉམས་འགྱུར་ན། འདིར་ཡང་ཚེ་ཐུང་ནད་མང་ཞིང་། དབང་པོ་
ཉམས་དང་སྡུག་བསྔལ་སྦྱང་། དབུལ་འཕང་བསོད་ནམས་དམན་པར་འགྱུར། ཕྱི་
མར་ངན་སོང་གནས་བརྒྱུད་ཅིང་། སྡུག་བསྔལ་སྣ་ཚོགས་ཉམས་སུ་མྱོང་། ངག་གི་
དམ་ཚིག་ཉམས་འགྱུར་ན། འདིར་ཡང་སྨྲས་པའི་བཀའ་མི་གཉན། སྣང་སྲིད་ཡ་ག་
འདུ་བ་དང་། བདེན་ཚིག་ནུས་པ་འཛད་པར་འགྱུར། ཕྱི་མར་ཡི་དྭགས་ཁ་མེ་འབར།
གླེན་ལྐུགས་བཀྲེས་སྐོམས་ལྐོག་ནད་ཅན་། ངག་གི་མདངས་ཤོར་ནུས་པ་ཉམས།
ཡིད་ཀྱི་དམ་ཚིག་ཉམས་གྱུར་ན། འདིར་ཡང་སྨྱོ་འབོག་བརླབ་རྡོལ་དང༌། སེམས་
སྙོམས་བློ་འཁྲུལ་ཡིད་མི་བདེ། ཅི་བསམ་མི་འགྲུབ་མདུན་རྒྱབ་བསྣོལ། ཕྱི་མ་དམུ་
ལོང་འོན་འཐིབ་ཅན། བྱོལ་སོང་དུད་འགྲོ་བོན་མི་ཐོས། མཐའ་འཁོབ་ཀླ་ཀློའི་གནས་
སུ་སྐྱེ། དུག་ལྔ་ཉེས་པའི་རྩ་བ་ནི། རིགས་དྲུག་གནས་སུ་སྡུག་བསྔལ་སྦྱོང་། ཟས་གོས་
གྲོགས་ཀྱི་ཉེས་པ་ཡི། གཅོང་ནད་ཅན་གྱི་ལུས་ལེན་དང༌། འབྱུང་བ་མཚོན་གྱི་སྨྲས་པ་
དང་། མཐའ་འཁོབ་མ་དག་གྲོགས་སུ་གྲོགས། ལྷག་པའི་རྩ་བ་ཉེས་པ་ཡི། འཁོར་
བའི་གནས་སུ་རྟག་པར་བརྒྱུད། ཁྱད་པར་རྩ་བ་ཉེས་པ་ཡི། འདིར་ཡང་ཡིད་དུ་མི་
འོང་བར། ཕྱི་མར་འཇིག་རྟེན་དྲུག་ཏུ་སྦྱོང་། བསྲུང་ནས་ཐུབ་པའི་ཡོན་ཏན་ཀྱང་།
ལུས་ངག་ཡིད་དང་གསུམ་དུའོ། །ལུས་ཀྱི་དམ་ཚིག་མ་ཉམས་ན། འདིར་ཡང་ཚེ་རིང་
ནད་མེད་ཅིང་། ཡིད་འོང་ཡོ་བྱད་ཕུན་སུམ་ཚོགས། ཕྱི་མར་ལྷ་སྐུ་ཕྱག་རྒྱ་འཐོབ།
ངག་གི་དམ་ཚིག་མ་ཉམས་ན། འདིར་ཡང་བཀའ་བརྩན་སྔགས་དང་ལྡན། བདེན་
པའི་ཚིག་ལ་སྤྲོ་བ་སྐྱེ། ཕྱི་མར་བོན་འཁོར་བསྐོར་བར་འགྱུར། ཡིད་ཀྱི་དམ་ཚིག་མ་
170

རྒྱུད་སྡེ། དབལ་གསང་འདུས་དོན་གྱི་རྒྱུད།
ཉམས་ན། འདིར་ཡང་ཡིད་དགའ་སེམས་བདེ་ཞིང་། ཡིད་འཐད་བསམ་པའི་དོན་
རྣམས་འགྲུབ། ཕྱི་མར་བྱང་ཆུབ་ལམ་ལ་བགྲོད། ཡུན་དུ་མི་ཐོག་མངོན་སངས་རྒྱས།
དེ་ཕྱིར་དམ་ཚིག་སྲུང་བ་གཅེས། ཉམས་ན་གསོ་བའི་ཐབས་བསྟན་པ། དེ་ཡང་ཕྱི་
ནང་གསང་བ་གསུམ། ཕྱི་ཡི་འདུལ་ཁྲིམས་ཉམས་པ་ན། ས་བོན་མེའི་ཚིག་པ་འམ།
དཔག་བསམ་སྡོང་པོ་རུལ་བ་འདྲ། རྫ་ཆག་འཕྲོ་བཞིན་སྐོང་བ་དཀའ། དེ་ལ་ཉེར་
ལེན་རྩོལ་སྐྱེད་ཅིང་། མཁན་སློབ་དཔང་པོ་གོང་འཕེལ་གྱི། བརྒྱ་དང་རྩ་བརྒྱད་
མདུན་དྲུང་དུ། གནོང་འགྱོད་དག་པར་འགྱོད་བཤགས་ཤིང་། ཚོགས་ཀྱི་ཡོ་བྱད་སྟོང་
བསགས་ཤིང་། སླར་ལ་བསྐྱར་དེ་བསྲུང་བ་ཅན། ལྔ་བརྒྱ་འཁོར་ནས་ཚོགས་སྒོར་སྐྱེ།
ནང་གི་དམ་ཚིག་ཉམས་པ་ན། རིན་ཆེན་བུམ་པ་གཞོམ་པ་འམ། ཤེལ་སྒོང་མེ་ལོང་
གཡའ་སྒྲིབ་འདྲ། དེ་ལ་བསྲང་དང་གཡའ་ཕྱིས་ལྟར། དཔོན་གསས་བླ་མའི་མདུན་
དྲུང་དུ། ལུས་ངག་ཡིད་གསུམ་འགྱོད་བཤགས་ཤིང་། ཚོགས་ཀྱི་འཁོར་ལོ་མཆོད་བྱས་
ནས། དབང་བཞི་རྫོགས་པར་ཡང་ཞུས་ནས། སླར་ལ་ཐུབ་པར་བསྲུང་བ་ན། ཉམས་
པ་སོར་ཆུད་འཕྲོ་ནས་སོབ། རྩི་ཐོག་མགྱོགས་ཕུལ་ཙམ་ལས་འབྱུང་། ཁྱད་པར་
གསང་བའི་དམ་ཚིག་ནི། ཡེ་བསྲུང་ཆེན་པོའི་དོན་ལྡན་པས། སྐྱོན་རྣམས་འབྱུང་བའི་
མ་དང་འདྲ། དམ་ཚིག་རིན་ཆེན་གསེར་དང་འདྲ། གསེར་སྦྲུམ་མེ་རུ་བསྲེག་པ་ན།
སྐྱོན་གྱི་ཡོན་ཏན་མདངས་འདོན་ཞིང༌། མདོག་དང་ཁ་དོག་ཕྱིར་ལ་གསལ། དེ་ཕྱིར་
སྲུང་མཚམས་བྲལ་བའོ། །འོན་ཀྱང་དམ་ཚིག་བྱ་བ་ནི། མ་རྟོགས་གདུལ་ཕྱིར་བསྟན་
པ་ཙམ། དེ་བཞིན་ཉིད་ཀྱི་དོན་རྟོགས་ན། བསྲུང་བྱ་སྲུང་བྱེད་ག་ལ་མཆིས། ཡེ་སྲུང་
ཆེན་པོ་རྣམ་པར་དག །བསྲུང་དུ་མེད་པའི་ཡེ་བསྲུང་དམ། དུས་གསུམ་སངས་རྒྱས་
ཐུགས་འཆང་བའི། དམ་ཚིག་བདག་པོ་རང་ཉིད་ལས། དམ་ལ་འདས་པ་ཡོད་
འགྱུར་ན། དམ་ཚིག་རང་ཡང་ཉེས་པའི་གཞི། དེ་ཕྱིར་སྤང་བླང་ག་ལ་ཡོད། ཐམས་
171

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཅད་ཀུན་བཟང་གཞན་ན་མེད། རང་སེམས་མངོན་པར་བྱང་ཆུབ་པ། རྒྱ་ཆད་ཕྱོགས་
ལྟུང་མཐར་མི་དམིགས། སྲོག་མེད་བདུད་བྲལ་འཆི་མེད་སྐུ། བསད་གསོ་གཉིས་ཀྱི་
ཡུལ་ལ་འདས། སྦྱིན་ཆགས་གཉིས་མེད་མཉམ་པའི་ཀློང་། བསྲུང་བྱ་སྲུང་བྱེད་ང་ཡི་
ངང་། ང་ཡི་སྙིང་པོ་འགྱུར་བ་མེད། བཏག་པ་ཐམས་ཅད་མིང་དུ་རྫུན། དེ་ནི་རྫུན་
ལ་རྫུན་སྤྱད་པ། རྫུན་གྱི་སྙིང་པོ་བདེན་དུ་ཟད། བདེན་རྫུན་གཉིས་མེད་ཀུན་བཟང་
ངང་། ཆགས་པ་མེད་པར་དོན་ལ་ཆགས། རོལ་པ་འགག་མེད་དབྱིངས་ལ་རོལ།
ཆགས་གཙང་གཉིས་མེད་ཡེ་སྲུང་དམ། བདེ་ཆེན་རྒྱལ་པོ་འདུ་འབྲལ་མེད། དུས་
གསུམ་མི་འགྱུར་ཨེ་མ་ཧོ། དེ་ལྟར་རིན་ཆེན་སྤྱི་སྤུངས་བོན། ལྟ་སྤྱོད་སྒོམ་པ་དམ་
ཚིག་འབྲས། རྒྱུད་གྱི་རྒྱལ་པོ་མཁའ་འདྲ་བ། གསང་བ་དམ་ཚིག་གཉེར་དུ་གཏད།
གསང་བར་འོས་ཤིང་གསང་བའི་མཆོག །ཅེས་གསུངས་སོ། །གསས་མཁར་རིན་པོ་ཆེ་
སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། གཡུང་དྲུང་གསང་བའི་
དམ་ཚིག་གི། གཉེར་དུ་གཏད་པའི་ལེའུ་སྟེ་ཉི་ཤུ་པའོ།། །། །
༧ དེ་ནས་དབལ་ཆེན་པོས་སྒྱུ་འཕྲུལ་དྲྭ་བ། བཅས་བཅོས་ལས་ཀྱི་ཏིང་འཛིན་
ལས་བཞེངས་ཏེ། འཁྲོ་བ་དང༌། གཏུམ་པ་དང་། དཔའ་བ་དང༌། བརྗིད་པ་དང༌།
རྔམ་པ་དང་། གཡོ་བ་ལ་སོགས་ཏེ། ཆེ་མཆོག་འཁྲོས་པའི་ཚུལ་གྱི། ཐུགས་ལས་འོད་
ཟེར་རབ་ཏུ་སྤྲོ་ཞིང་བཀྱེ་བས། སྟོང་གསུམ་གྱི་སྟོང་ཆེན་པོ། འཇིག་རྟེན་གྱི་ཁམས་
རབ་འབྱམས་རྒྱལ་བའི་ཞིང༌། ཚད་མེད་དཔག་ཏུ་མེད་པ་རྣམས་ཀྱང་། རྣམ་པ་
དྲུག་ཏུ་གཡོ་ཞིང་། དྲག་པོའི་ཆོ་འཕྲུལ་རྣམ་པ་སྣ་ཚོགས་ལས། སེམས་ཅན་རྣམས་
ཀྱང་ཡ་ང་བ་དང༌། སྐྱི་འཇིགས་པ་དང༌། བྱེད་པ་དང༌། སྔངས་བ་དང་། རབ་ཏུ་
སྐྲག་པར་གྱུར་ཏེ། དེ་ལ་སེམས་ཅན་ལྟ་བ་ཅན་ནི། བག་ཆགས་ཆེན་པོ་གཡོས་པ་
ཡི། དྲན་པ་སད་ནས་དགའ་བ་དང་སྤྲོ་བ་སྐྱེས་སོ། །ལྟ་བ་དམན་པ་རྣམས་ནི་རབ་ཏུ་
172

རྒྱུད་སྡེ། དབལ་གསང་འདུས་དོན་གྱི་རྒྱུད།
འཇིགས་ཤིང་སྐྲག་གོ །དེའི་ཚེ་དེའི་དུས་ན། གཤེན་གསང་བ་འདུས་པས། གླུ་ཡེ་ཤེས་
ཀྱི་མཆོད་པ་དང་། ཕྱག་རྒྱ་ཡེ་ཤེས་ཀྱི་མཆོད་པ་དང་། སྙིང་པོ་ཡེ་ཤེས་ཀྱི་མཆོད་པ་
དང་། དམ་རྫས་བདུད་རྩི་ཡི་མཆོད་པ་རྣམས་ཕུལ་ཏེ། གུས་པའི་ཚུལ་དང༌། དགའ་
བའི་མདངས་ཕྱུང་ནས། གཙོ་བོ་ཆེན་པོ་ལ་གསོལ་པ། ཀྱེ་མ་དབལ་ཆེན་ཁྲོ་རྒྱལ་གཙོ།
སྒྱུ་འཕྲུལ་དྲ་བའི་མཛོད་འཛིན་ཅིང་། བཅས་བཅོས་ལས་ཀྱི་ཏིང་འཛིན་གྱི། ལོག་པའི་
སྣང་བ་གཞོམ་མཛད་པ། ཡོངས་སུ་སྙོམས་པའི་ཐུགས་ཉིད་ལས། བཅས་བཅོས་དྲག་
པོའི་སྐུར་བསྟན་པ། འདིའི་དགོངས་དོན་ཅི་ལྟ་བུ། གཡུང་དྲུང་གསང་བའི་སྤྱོད་པ་
ལས། ལས་དང་གོ་རིམ་ཅི་ལྟ་བུ། བརྡའ་དོན་རྫུ་འཕྲུལ་གང་དག་རྣམས། བདག་ལ་
འཚམ་པར་བཤད་དུ་གསོལ། གཙོ་བོ་ཆེན་པོས་བཀའ་སྩལ་པ། ཉོན་གཅིག་གསང་
བ་འདུས་པ་ཉོན། ཐུགས་ཉིད་ཞི་བའི་ངང་ཚུལ་ལས། ཐུགས་རྗེ་འཁྲོས་པའི་རྟགས་
བསྟན་པ། མ་རྟོགས་ལོག་པ་འདུལ་བ་དང་། ཉོན་མོངས་གཞོམ་པའི་དོན་ཆེད་དུ།
གཡུང་དྲུང་གསང་བའི་སྤྱོད་པ་ཡི། ཀུན་རྫོབ་དོན་དམ་ཉམས་ལེན་ལ། རྩིས་འགོ་
རྣམ་པ་གསུམ་གྱི་བསྟན། བསྙེན་པའི་གཞི་དང་སྒྲུབ་པའི་ལམ། ལས་ཀྱི་མཐའ་བསྒྱུར་
རྣམ་པ་གསུམ། རྣམ་གྲངས་ངེས་པར་བསྟན་དུ་གསོལ། བསྙེན་པའི་གཞི་མ་ཅི་ལྟར་
ལགས། སྒྲུབ་པའི་ལམ་ལ་ཅི་ལྟར་འཇུག །ལས་ཀྱི་མཐའ་སྒྱུར་ཅི་ལྟར་བྱ། དབལ་
ཆེན་རྒྱལ་པོས་བཀའ་སྩལ་པ། ཉོན་གཅིག་དབལ་ཆེན་གསང་བ་འདུས། བསྙེན་སྒྲུབ་
ལན་ལས་དང་གསུམ་པོ་ཡི། རྣམ་གྲངས་ངེས་པར་བསྟན་པ་ན། བསྙེན་པའི་གཞི་མ་སྒོ་
དགུ་དང་། སྒྲུབ་པའི་ཡན་ལག་བཅོ་བརྒྱད་དང་། ལས་མཐའ་བསྒྱུར་བ་མཆོང་ཆེན་
དགུ། དེ་ཡང་རྣམ་པར་དབྱེ་བ་ནི། བསྙེན་པ་ལ་ཡང་རྣམ་པ་དགུ། སྔོན་འགྲོ་ཕྱི་
ཡི་བསྙེན་པ་གསུམ། ཉེ་བ་ནང་གི་བསྙེན་པ་གསུམ། བཅའ་བཞི་ལས་ཀྱི་བསྙེན་པ་
གསུམ། སྒྲུབ་པའི་ཡན་ལག་བཅོ་བརྒྱད་བསྟན། དཀྱིལ་འཁོར་གཞིའི་སྒྲུབ་པ་དྲུག །
173

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ངོ་མཚར་ལམ་གྱི་སྒྲུབ་པ་དྲུག །འབྲས་བུ་དབང་གི་སྒྲུབ་པ་དྲུག །ལས་ཀྱི་མཐའ་
སྒྱུར་དགུ་རུ་བསྟན། ཐེག་པ་དགུའི་བཞེད་དང་བསྟུན། དེ་ཡང་ངེས་པར་བསྟན་པ་
ན། ཐོག་མར་བསྙེན་པའི་གཞི་མ་ལ། དཔོན་གསས་ལྷ་ལ་བསྙེན་པ་དང་། རིགས་
ལྡན་གནས་ལ་བསྙེན་པ་དང་། མཚན་ལྡན་གྲོགས་ལ་བསྙེན་པ་གསུམ། བསྙེན་པའི་
གཞི་རུ་ཤེས་པར་བྱ། ཡོ་བྱད་རྫས་ཀྱི་བསྙེན་པ་དང་། ཐར་གླུད་བསྐོང་གི་བསྙེན་པ་
དང་། ཕྱི་རྟེན་སྐོས་ཀྱི་བསྙེན་པ་གསུམ། བསྙེན་པའི་ལམ་དུ་ཤེས་པར་བྱ། སྲུང་བ་
མཚམས་ཀྱི་བསྙེན་པ་དང་། དཀྱིལ་འཁོར་བཅའ་གཞིའི་བསྙེན་པ་དང་། བཀོད་པ་
བསྲེ་བསྣན་བསྙེན་པ་གསུམ། བསྙེན་པའི་འབྲས་བུ་ཤེས་པར་བྱ། གཉིས་པ་སྒྲུབ་པའི་
ཡན་ལག་ལ། བར་མཚམས་དོན་གྱི་སྒྲུབ་པ་དང༌། ཕྱག་རྒྱ་དགོད་པའི་སྒྲུབ་པ་དང་།
བྱིན་རླབས་གདན་གྱི་སྒྲུབ་པ་དང་། ཡེ་གཤེན་ཡེ་ཤེས་སྒྲུབ་པ་དང་། ཕྱག་འཚལ་མོས་
འདུན་སྒྲུབ་པ་དང་། གཅུག་དག་བཤགས་པའི་སྒྲུབ་པ་དྲུག །སྒྲུབ་པའི་གཞི་རུ་ཤེས་
པར་བྱ། གསང་བ་མཚམས་ཀྱི་སྒྲུབ་པ་དང་། བྱིན་འབེབ་ལོངས་སྤྱོད་སྒྲུབ་པ་དང་།
འཕྲོ་འདུ་གསང་བའི་སྒྲུབ་པ་དང་། ཕྱག་རྒྱ་སྐུའི་སྒྲུབ་པ་དང༌། ཕོ་ཉ་གཞེན་འདེབ་
སྒྲུབ་པ་དང་། ཁྲོ་བོ་རྟགས་ཀྱི་སྒྲུབ་པ་དྲུག །སྒྲུབ་པའི་ལམ་དུ་ཤེས་པར་བྱ། དངོས་
གྲུབ་ཡང་སྙིང་སྒྲུབ་པ་དང་། གཞི་སྙིང་དམ་བཅའི་སྒྲུབ་པ་དང་། ཕུད་གཏའ་གཏེར་
གྱི་སྒྲུབ་པ་དང་། དམར་ལམ་ཟོར་གྱི་སྒྲུབ་པ་དང༌། གཟེར་གནན་སྟོབས་ཀྱི་སྒྲུབ་
པ་དང་། དབྱེ་བསྡུ་རྒྱུན་གྱི་སྒྲུབ་པ་དྲུག །སྒྲུབ་པའི་འབྲས་བུ་ཤེས་པར་བྱ། གསུམ་
པ་ལས་ཀྱི་མཐའ་བསྒྱུར་ལ། གསལ་བྱེད་མེ་ལོང་པྲ་ཡི་མཆོང་། མཁའ་ཀློང་རབ་
འབྱམས་སྐོང་གི་མཆོང་། དབལ་མོ་ལས་ཐིག་སྲོག་གི་མཆོང་། ལས་ཀྱི་གཞི་རུ་ཤེས་
པར་བྱ། ཉི་ཟེར་ཞགས་པ་འདུར་གྱི་མཆོང༌། ལས་བཞི་རྒྱུན་ལྔ་སྦྱིན་སྲེག་མཆོང་།
འགུ་ཡ་སྲོག་འཛིན་དབང་གི་མཆོང་། མཐའ་བསྒྱུར་ལམ་དུ་ཤེས་པ་བྱ། འོད་ཟེར་
174

རྒྱུད་སྡེ། དབལ་གསང་འདུས་དོན་གྱི་རྒྱུད།
འཁྱིལ་པ་སྨན་གྱི་མཆོང༌། ཐིག་ལེ་དགུ་པ་ཉམས་ཀྱི་མཆོང་། ཡེ་ཤེས་རྩེ་རྒྱལ་ལྟ་བའི་
མཆོང་། ལས་ཀྱི་འབྲས་བུ་ཤེས་པར་བྱ། དེ་ཡང་ངེས་པར་མདོར་བསྟན་པ། བསྙེན་
པའི་གཞི་མ་མ་ཐིང་ན། རྨིང་གཞི་མེད་པའི་མཁར་ལས་དང་། མགོན་སྐྱབས་མེད་
པའི་ཁས་དྲག་དང་། བཀའ་ལུང་མ་གནང་སྨྱོན་ལས་འདྲ། བསྒྲུབ་པའི་ཡན་ལག་མ་
ཚང་ན། རྒྱུ་རྐྱེན་མ་འཛོམས་བྱ་བ་དང༌། ཟོང་མེད་ཚོང་པ་ནོར་ཚོལ་དང་། དཔུང་
མེད་དམག་གི་དད་དཔོན་འདྲ། ལས་ཀྱི་མཐའ་བསྒྱུར་མ་ཤེས་ན། ཚགས་སུ་མ་ཆུད་
ལོ་ཏོག་དང་། གྲབས་སུ་མ་གཞུགས་དགོས་དོན་དང༌། བང་མཛོད་མ་ཕྱིན་ནོར་ཟས་
འདྲ། དེ་ཕྱིར་གཡུང་དྲུང་གསང་སྤྱོད་ལ། བསྙེན་པའི་གཞི་མ་སྒོ་དགུ་དང་། སྒྲུབ་
པའི་ཡན་ལག་བཅོ་བརྒྱད་དང་། ལས་ཀྱི་མཐའ་བསྒྱུར་འཕྱོང་དང་བཅས། བསྙེན་
བསྒྲུབ་གོ་རིམ་མ་ནོར་བར། བཀའ་ལུང་ཚུལ་བཞིན་སྤྱད་པར་གཅེས། ཞེས་གསུངས་
སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས།
བསྙེན་སྒྲུབ་རྩ་བའི་སྤྱི་སྡོམ་ཚིག་ཏུ་བསྟན་པའི་ལེའུ་སྟེ་ཉེར་གཅིག་པའོ།། །།
༧ གསང་བ་འདུས་པས་ཡང་ཞུས་པ། བསྙེན་པའི་གཞི་མ་སྒོ་དགུ་ལས། དཔོན་
གསས་ལྷ་ལ་ཅི་ལྟར་བསྙེན། བསྙེན་ནས་བསྙེན་པའི་དོན་གང་ལགས། རིགས་ལྡན་
གནས་མཆོག་ཅི་ལྟར་བསྟེན། བསྟེན་ན་བསྟེན་པའི་གནས་གང་ལགས། མཚན་ལྡན་
གྲོགས་མཆེད་ཅི་ལྟར་བཙལ། བཙལ་ན་བཙལ་བའི་རྒྱུ་གང་ལགས། གསང་བའི་
བདག་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན། བསྙེན་པའི་གཞི་
མ་སྒོ་དགུ་ལས། སྔོན་འགྲོ་བསྙེན་པ་རྣམ་པ་གསུམ། ཐོག་མར་དཔོན་གསས་ལྷ་ལ་
བསྙེན། དཔེ་དོན་རྟགས་གསུམ་མཚན་ཉིད་བཞི། དཔེ་ནི་བོན་ཉིད་སྟོང་པ་ལ། བོན་
ཅན་མཚན་མས་མཚོན་པ་བཞིན། དུས་གསུམ་བདེ་བར་གཤེགས་པ་ཡི། དབྱིངས་
ཉིད་ཀུན་ཏུ་བཟང་པོ་ལ། མཚན་དང་དཔེ་བྱད་མ་མཆིས་ཀྱང་། འགྲོ་བ་སེམས་
175

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཅན་དོན་ཆེད་དུ། མེད་ལས་ཡོད་མཐོང་རྫོགས་སྐུར་གསལ། རྫོགས་སྐུ་ཉི་ལྟར་ཀུན་
སྙོམས་ཀྱང་། སེམས་ཅན་མ་རིག་གདུལ་བའི་ཕྱིར། གང་ལ་གང་འདུལ་སྤྲུལ་སྐུར་
བསྟན། མ་བསྲིད་སྲིད་པ་རིན་པོ་ཆེ། བསྐལ་པ་དུ་མའི་སངས་རྒྱས་ཀྱང་། བླ་མ་དག་
ལ་བསྟེན་ནས་བྱོན། དེ་ཕྱིར་བླ་མ་གཙོ་རུ་འཛིན། དོན་ནི་ཡིད་བཞིན་ནོར་བུ་ལས།
གང་གིས་སྨོན་ལམ་ཐེབ་པ་བཞིན། བླ་མ་དམ་པ་བསྟེན་བྱས་ན། དགོས་འདོད་ཡོན་
ཏན་ཤུགས་ལས་འབྱུང༌། རྟགས་ནི་སྦྱོང་པ་སྔོན་སོང་པས། ད་ལྟ་བཀུར་བའི་ཞིང་
དུ་གྱུར། དེ་ཡང་རྟགས་ཀྱི་སྦྱོང་ཐོབ་ནི། མཐོང་བ་ལྔ་ལྡན་དོན་ཡོད་དྲུག །ཚད་མེད་
བཞི་ལྡན་ཐོབ་པ་བཅུ། ཐབས་ལ་བརྟེན་པའི་རྒྱལ་རྟགས་གཅིག ། ཉི་ཤུ་རྩ་གཅིག་
དོན་རྟགས་ལྡན། དེ་ལ་མཚན་ཉིད་བཅུས་བརྒྱན་ན། མཚན་ལྡན་བླ་མ་དམ་པ་ཞེས།
དབང་ལུང་མན་ངག་འབྱུང་བའི་གནས། ཡོན་ཏན་སུམ་ཅུ་རྩ་གཅིག་ལ། ཐབས་ལྡན་
ཐུགས་རྗེ་བཅུ་རུ་སྤྲོ། འགྲོ་བའི་དེད་དཔོན་དེའི་བྱེད། འཁོར་བ་སྒྲོལ་བའི་གྲུ་གཟིངས་
ཀྱིས། བདེ་ཆེན་ཕ་རོལ་ཕྱིན་པ་བསྙེགས། དེ་ཡང་ངེས་པར་བསྟན་པ་ན། ཐོག་མར་
མཐོང་བའི་ཡེ་ཤེས་ལྔ། ཞེ་སྡང་སྤངས་བས་བྱམས་པ་མཐོང༌། གཏི་མུག་སྤང་བས་
ཡེ་ཤེས་མཐོང་། ང་རྒྱལ་སྤངས་བས་ཞི་བ་མཐོང་། འདོད་ཆགས་སྤངས་བས་སྦྱིན་
པ་མཐོང་། ཕྲག་དོག་སྤངས་བས་ཡངས་པ་མཐོང་། དོན་ལ་སྤང་རྒྱུ་མ་མཆིས་ཏེ།
ཐབས་ལ་བརྟེན་ནས་གདམ་པའི་ཚད། སྦྱིན་པ་སྔོན་བཏང་དོན་ཡོད་པས། མཐུན་
རྐྱེན་ཡོ་བྱད་ཕུན་སུམ་ཚོགས། ཚུལ་ཁྲིམས་སྔོན་བསྲུང་དོན་ཡོད་པས། དྲི་མེད་གཟི་
བརྗིད་རྣམ་པར་དག །བཟོད་པ་སྔོན་སོང་དོན་ཡོད་པས། ཉོན་མོངས་དགྲ་ཚོགས་
རང་སར་ཞི། བརྩོན་འགྲུས་སྔོན་སོང་དོན་ཡོད་པས། བསམ་པའི་དོན་གྲུབ་བར་
ཆོད་མེད། བསམ་གཏན་སྔོན་སོང་དོན་ཡོད་པས། མི་འགྱུར་གཡུང་དྲུང་དོན་དང་
ལྡན། ཤེས་རབ་སྔོན་སྦྱོང་དོན་ཡོད་པས། དགེ་སྡིག་རྒྱུ་འབྲས་རྣམ་པར་འབྱེད། དོན་
176

རྒྱུད་སྡེ། དབལ་གསང་འདུས་དོན་གྱི་རྒྱུད།
ཡོད་རྣམ་དྲུག་སྔོན་སྦྱོང་མཐུས། རྒྱུ་ལས་འབྲས་བུ་འབྱུང་ཕྱིར་བསྟན། བྱམས་པ་སྔོན་
བཏང་བྱམས་སྟོབས་ཆེ། དགའ་བ་སྔོན་བཏང་དགའ་བས་རྒྱལ། སྙིང་རྗེ་སྔོན་བཏང་
སྙིང་རྗེས་མཐུས། བཏང་སྙོམས་སྔོན་བཏང་བྲི་གང་མེད། ཚད་མེད་བཞི་པོ་རྒྱུན་ལམ་
མཐུས། རྒྱུན་ཞུགས་ནུས་པ་སྟོབས་ཆེར་བསྟན། ཐོབ་པ་རྣམ་པ་བཅུ་པོ་ནི། སྲོག་
གཅོད་སྤང་བས་ཚེ་དཔལ་ཐོབས། མ་བྱིན་བླང་སྤང་ཕུན་ཚོགས་ཐོབས། མི་གཙང་
སྤྱོད་སྤང་མཚན་ལྡན་ཐོབས། ཚིག་རྩུབ་སྤངས་བས་ཞིང་དག་ཐོབས། ངག་འཁྱལ་
སྤངས་བས་མཆོད་བསྟོད་ཐོབ། འཕྲ་མ་སྤངས་བས་བདེན་དོན་ཐོབ། དབྱེན་འཇུག་
སྤངས་བས་བཀའ་གཉེན་ཐོབ། མངན་སེམས་སྤངས་བས་མོས་འདུན་ཐོབ། གདུག་
སེམས་སྤངས་བས་ཆེ་བ་ཐོབས། ལོག་ལྟ་སྤངས་བས་བཀུར་གནས་ཐོབ། རྣམ་པ་
བཅུ་པོ་དོན་བཅུ་ཡི། དགེ་སྡིག་རྒྱུ་འབྲས་བདེན་ཕྱིར་བསྟེན། ཐབས་ལ་བརྟེན་པའི་
རྒྱལ་རྟགས་ནི། གང་ལ་ཆེ་བཅོས་རུ་ཏྲ་དང་། བདག་འཛིན་འདོད་པའི་སྐྱོན་སྤང་
ནས། ཐ་མལ་དམན་པའི་ཆ་བཟུང་པས། རིགས་ཀྱི་རྒྱལ་དང་ཆེ་རྟགས་ཐོབ། དོན་
ལ་རང་ཆེ་དྲེགས་པའི་བདུད། ཀུན་རྫོབ་ཆེ་བ་དོན་ཡོད་ཕྱིར། ཉི་ཤུ་རྩ་གཅིག་དོན་
རྟགས་ལྡན། དེ་ལ་མཚན་ཉིད་བཅུས་བརྒྱན་པ། ཕྱི་ནང་གསང་བ་གསུམ་དུའོ། །
ཕྱི་ནང་མཚན་ཉིད་ལྡན་པ་བརྒྱད། གསང་བའི་མཚན་ཉིད་རྣམ་པ་གཅིག །ཐོག་མར་
ཕྱིའི་མཚན་ཉིད་བཞི། ཕྱག་སྐོར་མོས་གུས་རྒྱུན་བརྩོན་པས། སྒྲིབ་དག་མཚན་དང་
དཔེ་བྱད་ལྡན། ཆུད་མ་ཟོས་པར་དཀའ་སྤྱད་པས། དལ་དང་འབྱོར་བ་ཕུན་སུམ་
ཚོགས། ཕྱག་རྒྱའི་དཀྱིལ་འཁོར་རྒྱུན་བསྒྱུར་བས། གཟི་བརྗིད་གཞན་སྣང་ཟིལ་གྱིས་
གནོན། གྱེར་ཟློས་སྔགས་ལ་རྒྱུན་བརྩོན་པས། ཚངས་པའི་དབྱངས་ལྡན་ཐེག་རྒྱུད་
སྟོན། གཉིས་པ་ནང་གི་མཚན་ཉིད་བཞི། གདོད་ནས་ལོག་པའི་ཚོགས་སྤངས་བས།
ཕ་མ་བུ་གཉེན་འདུ་ཤེས་ལྡན། སེམས་ལ་ཟོལ་སོགས་མ་གྲུབ་བས། བྱང་ཆུབ་སེམས་
177

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དཔའི་ཤེས་རྒྱུད་ལྡན། བསྙེན་སྒྲུབ་ནུས་པ་རྟོགས་འབྱིན་པས། མཐུ་དང་བྱིན་རླབས་
དབང་དང་ལྡན། འགྲོ་བའི་བརྟེན་གནས་ཡིན་པའི་ཕྱིར། དགོས་འདོད་ཀུན་འབྱུང་
ཡོན་ཏན་ལྡན། གསང་བའི་མཚན་ཉིད་ཡོན་ཏན་ནི། རྣམ་པ་གཅིག་ཏུ་བཤད་པ་ན།
སེམས་ལས་གཞི་རྩ་མ་གྲུབ་ཕྱིར། ལུས་ཀྱི་མཚན་ཉིད་བྱ་བས་སྟོང་། བྱ་སྤྱོད་གང་ལ་
ངེས་པ་མེད། གཅིག་སྐྱུར་གཅིག་ལེན་བྱི་སྦའི་ཚུལ། ངག་གི་མཚན་ཉིད་བརྗོད་བྱས་
སྟོང་། བརྗོད་མེད་དོན་ལ་བྱ་བས་སྟོང་། བྱ་སྤྱོད་གང་ལ་ངེས་པ་མེད། བརྗོད་མེད་
དོན་ལ་མཉམ་པར་གནས། ཡིད་ཀྱི་མཚན་ཉིད་དྲན་པས་སྟོང་། མི་རྟོག་སྤྲོས་བྲལ་
བོན་ཉིད་དབྱིངས། མཚན་ཉིད་དེ་ལྟར་མ་ངེས་པ། ཡང་དག་དོན་གྱི་བླ་མ་ཡིན།
སྐྱབས་མཆོད་དེ་ལ་རབ་ཏུ་འདུད། ལུས་ངག་ཡིད་གསུམ་གུས་པས་འདུས། ཆགས་
མེད་བློའི་ལིང་པས་འདུད། ཞེན་མེད་རྫས་ཀྱི་འབུལ་བས་འདུད། དེ་ལྟར་མཚན་ལྡན་
བླ་མ་ནི། སངས་རྒྱས་ཀུན་གྱི་ངོ་བོ་སྟེ། དཀའ་བ་དད་ལྡན་མོས་པས་བཙལ། བླ་མ་
མེད་པའི་སྔོན་རོལ་དུ། སངས་རྒྱས་བྱ་བའི་མིང་མ་གྲུབ། དེ་ཡང་མང་དུ་བཙལ་བར་
བྱ། དམ་པ་གཅིག་ལ་བསྟེན་པར་བྱ། ཞུ་དོན་གསོལ་ཞིང་ཐུགས་བཟུང་སྟེ། རི་རབ་
རྒྱ་མཚོ་ནམ་མཁའ་ལྟར། བསྒོམ་པས་དོན་ཀྱང་དེ་ལྟར་འབྱུང་། དེ་ལྟར་མ་ལགས་
བསླུ་བྲིད་མཁན། དེ་ལས་བཟློག་པའི་མཚན་མི་ལྡན། ནོར་འདོད་བོན་གྱི་ཚོང་པ་
སྤང་། དཔོན་གསས་ལྷ་ལས་བསྙེན་ཚུལ་གསུམ། ཕྱི་ནང་གསང་བ་གསུམ་དུ་ཤེས།
ཕྱི་རྒྱུད་འདུལ་ཁྲིམས་བླ་མ་ནི། ཁས་དམན་རྗེའི་སྐྱབས་ལྟར་བསྙེན། ནང་རྒྱུད་དབང་
བསྐུར་བླ་མ་ནི། ལུས་སྲོག་སྐྱོབས་པའི་གོ་ལྟར་བསྙེན། གསང་རྒྱུད་དོན་སྟོན་བླ་མ་ནི།
ཁོང་པ་ནང་གི་སྙིང་ལྟར་བསྙེན། ཁ་འཐོར་རང་སེམས་བླ་མ་ནི། མོས་གུས་ཕྱོགས་
མེད་སྦྱང་བས་བསྟེན། དཔོན་གསས་ལྷ་ལ་བསྙེན་པའོ། །རིགས་ལྡན་གནས་ལ་
བསྙེན་པ་ནི། རིགས་ནི་གཡུང་དྲུང་འཁོར་ལོ་དང་། པདྨ་ནོར་བུ་རྒྱལ་མཚན་སོགས།
178

རྒྱུད་སྡེ། དབལ་གསང་འདུས་དོན་གྱི་རྒྱུད།
གནས་ནི་བསྐྱེད་པའི་ས་བཞི་ལ། དེའི་མཚན་རྟགས་ཆགས་པས་གནས། དེ་ཡང་ཕྱི་
ནང་གསང་བ་གསུམ། ཕྱི་ལྟར་བཀྲ་ཤིས་ཕུན་ཚོགས་གནས། ནང་ལྟར་རིགས་རྟགས་
མཚན་ལྡན་གནས། གསང་བ་འཕྲིན་ལས་རྣམ་བཞིའི་གནས། དེ་ཡང་གསས་མཁར་
སྤྱི་སྤུངས་ལས། ཕུན་སུམ་ཚོགས་པའི་གནས་བརྩལ་བ། ས་གནས་གང་ཡང་རུང་བ་
ལས། རིག་པས་དཔྱད་ཅིང་བརྟགས་ཙམ་ནས། ཀླུ་དབང་དག་ལས་རྒྱབ་གཏད་ཅིང་།
དྲི་ཟ་དག་ལ་མདུན་བལྟས་པའི། གནམ་ལ་འཁོར་ལོ་རྩིབས་བརྒྱད་ཚུལ། ས་ལ་པདྨ་
འདབ་བརྒྱད་ཚུལ། རྒྱབ་རི་རྒྱལ་མཚན་ཕྱར་བ་ལ། རྩེ་མོ་གདུགས་དང་ནོར་བུའི་
ཚུལ། མདུན་རི་བུམ་པ་བསྟིམ་པ་ལ། རྩི་ཤིང་དཔག་བསམ་ལྗོན་པའི་ཚུལ། གཡས་
གཡོན་གསེར་ཉ་འཁྱིལ་འདྲ་ལ། སྙེན་ལམ་དུང་དཀར་གཤེགས་པའི་ཚུལ། ཏོག་རྟོན་
འཁོར་ལོ་བརྩེགས་འདྲ་ལ། གནས་པ་དཔལ་དབྱེལ་ཁོང་སེང་ཚུལ། བཀྲ་ཤིས་ཕུན་
ཚོགས་གནས་སུ་བཤད། གཉིས་པ་ནང་ལྟར་དཔྱད་པ་ནི། འདུ་གནས་གང་ལྟར་
མཚན་པ་ཡི། ཤར་ཕྱོགས་རིགས་རྟགས་མི་འགྱུར་བ། ཆུ་བོ་ཆུ་བྲན་ལུ་མ་མཚོ།
གཡུང་དྲུང་འཁྱིལ་བའི་ཚུལ་དུ་ཆགས། བྱང་ཕྱོགས་རིགས་རྟགས་མི་འགྱུར་བ།
གཡའ་སྤང་རྫའི་རི་བོ་ནི། འཁོར་ལོ་འབར་བའི་ཚུལ་དུ་ཆགས། ནུབ་ཕྱོགས་རིགས་
རྟགས་མི་འགྱུར་བ། བྲག་རི་ཁ་དོག་སྣ་ལྔ་ནི། པདྨ་སྤུངས་པའི་ཚུལ་དུ་ཆགས། ལྷོ་
ཕྱོགས་རིགས་རྟགས་མི་འགྱུར་བ། དཔག་བསམ་ལྗོན་ཤིང་ནགས་ཚལ་ནི། རིན་ཆེན་
འབར་བའི་ཚུལ་དུ་ཆགས། དབུས་ཕྱོགས་རིགས་རྟགས་མི་འགྱུར་བ། གང་བྲག་
གཡའ་སྤང་ནགས་ཚལ་ནི། མི་ནུབ་རྒྱལ་མཚན་ལྟ་བུར་ཆགས། དེ་ལྟ་བུའི་གནས་
མཆོག་ཏུ། ཞིང་ཁམས་ཟ་འོག་ཁ་ཕྱེའི་ཚུལ། ཤར་གྱི་མདངས་དང་ནུབ་ཀྱི་ཟེར།
གཞའ་ཁྱིམ་ཉི་མའི་དཀྱིལ་འཁོར་སྡུད། རིགས་དང་ལྡན་པའི་གནས་སུ་བཤད།
གསུམ་པ་གསང་བ་ལྟར་དཔྱད་ན། གོང་ལྟར་མཚོན་པའི་ས་གནས་ལ། ཤར་དུ་ཞི་
179

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བའི་མཚན་རྟགས་ནི། དཀར་པོས་མཚོན་ཅིང་ཡོངས་ལ་བདལ། བྱང་དུ་རྒྱས་པའི་
མཚན་རྟགས་ནི། སེར་པོས་མཚོན་ཅིང་སྤུངས་ལ་བརྗིད། ནུབ་ཏུ་དབང་གི་མཚན་
རྟགས་ནི། དམར་པོས་མཚོན་ཅིང་བཀྲག་ལ་འབར། ལྷོ་རུ་དྲག་པོའི་མཚན་རྟགས་ནི།
ནག་པོས་མཚོན་ཅིང་འཇིགས་ལ་རྩུབ། དབུས་སུ་རྒྱུན་གྱི་མཚན་རྟགས་སུ། ཅིར་
ཡང་མཚོན་ཅིང་ཕུན་སུམ་ཚོགས། ཆུ་བོ་རྒྱ་མཚོ་ཆུ་བྲན་དང༌། གྲོང་དང་གྲོང་ཁྱེར་
བདལ་པ་དང༌། མེ་ཏོག་རྩི་ཤིང་ནགས་ཚལ་ནི། ཐམས་ཅད་ཀུན་གྱི་བསྐོར་བའི་ཚུལ།
རིན་ཆེན་སྤྱི་སྤུངས་ས་གནས་ནི། ཕུན་སུམ་ཚོགས་པར་བཙལ་བའོ། །སྒོས་སུ་དབང་
དྲག་འབར་བ་ནི། ཤིན་ཏུ་འཇིགས་ལ་རྔམ་པ་སྟེ། ལས་ཀྱི་ཐིག་ལེ་མཐུན་པ་ཤིས། དེ་
ལྟར་མ་ལྕོགས་གནས་རི་ནི། གྲོང་ཁྱེར་སྲོང་དང་འབབས་ཆུའི་ཤུལ། མདུན་རྒྱབ་
བསྣོལ་དང་སྲུང་རྟ་ལོགས། གནས་རྙིང་གྲོང་རལ་མི་གཙང་པ། འགལ་རྐྱེན་འབྱུང་
དང་མི་མཐུན་སྤངས། དབེན་དང་མཐུན་རྐྱེན་འཛོམས་པ་བླང༌། ཡིད་ལ་འཐད་པའི་
གནས་མཆོག་ཤིས། གནས་མཆོག་དེ་ལ་རབ་ཏུ་འདུས། དེ་ཡང་འདུད་ཚུལ་རྣམ་པ་
གསུམ། ཕྱིའི་གནས་མཆོག་གྲབས་སུ་བཞུགས། ནང་གི་གནས་མཆོག་ཚགས་སུ་
བསྡམ། གསང་བའི་གནས་མཆོག་གཏའ་རུ་བཟུང༌། རིགས་ལྡན་གནས་ལ་བསྙེན་
པའོ། །མཚན་ལྡན་གྲོགས་ལ་བསྙེན་པ་ནི། གྲོགས་དང་སློབ་མ་གཉིས་སུའོ། །སློབ་མ་
ལ་ཡང་རྣམ་པ་གཉིས། སྣོད་དུ་རུང་དང་མི་རུང་གཉིས། སྣོད་དུ་རུང་བ་དང་དུ་
བླངས། སྣོད་དུ་མི་རུང་ཐབས་ཀྱིས་སྤང་། དེ་ཡང་རྣམ་པ་དགུ་ཡིན་ཏེ། བླང་བ་དྲུག་
དང་སྤང་བ་གསུམ། བླང་པའི་མཚན་མ་འདི་ལྟ་སྟེ། སྟོབས་ལྡན་བློ་གསལ་དད་པ་ཆེ།
བསྟན་པའི་རྒྱལ་ཐེབས་སློབ་མ་སྟེ། གང་དུ་གནས་ཀྱང་ཐབས་ཀྱི་བླང་། ཚིག་བོར་
དོན་ཞུགས་གཞན་སྤང་བ། སྦྱངས་པའི་འཕྲོ་ཅན་སློབ་མ་སྟེ། སྔོན་གྱི་ལས་མཐུན་
གྲོགས་སུ་བླང་། བདེན་ཚིག་མི་འགྱུར་བཀའ་ལ་ཉན། དམ་ལ་མི་འདའི་སློབ་མ་སྟེ།
180

རྒྱུད་སྡེ། དབལ་གསང་འདུས་དོན་གྱི་རྒྱུད།
སྙིང་ནས་བརྩེ་བའི་གྲོགས་སུ་བླང༌། འཁོར་བཟང་གཞན་འདུལ་ཅི་མཛད་དགེ།
ཐབས་ལ་མཁས་པའི་སློབ་མ་སྟེ། བསྟན་པའི་ཟུར་འདེག་སྡོང་སུ་བླང་། གཤིས་
བཟང་ཚོགས་ཆེ་སེར་སྣ་ཆུང༌། དགེ་བའི་སྡོང་གདབ་སློབ་མ་སྟེ། མཐུན་རྐྱེན་ཡོ་བྱད་
གྲོགས་སུ་བླང་། ཚོགས་ཆུང་དམ་འཁྲིག་ལུས་ངག་གུས། ཐུགས་ཉེ་འབངས་ཀྱི་སློབ་
མ་སྟེ། བཀའ་ཉན་གསུང་སྡོད་གྲོགས་སུ་བླང་། སྤང་བའི་མཚན་མ་འདི་ལྟ་སྟེ། སྒེར་
བུ་རང་མཐོང་གཡག་སྐེ་ནི། མན་ངག་ཤོད་འདེབ་སློབ་མ་སྟེ། འགལ་རྐྱེན་བར་ཆོད་
བྱེད་པས་སྤང་། སྒྲིན་བུ་ལྕམ་ལ་ཚིག་མང་བ། ཟོལ་སོག་ཕྱིར་གཡེང་སློབ་མ་སྟེ།
བཀའ་ལ་སྒྲོས་སྐུར་འདེབས་པས་སྤང༌། རིགས་ངན་བླུན་ལ་ཁོང་འཁྲོ་བ། བསྟན་
པའི་ཞབས་འདྲེན་སློབ་མ་སྟེ། དགེ་ལ་བར་ཆོད་བྱེད་པས་སྤང་། གྲོགས་ལ་རྣམ་པ་
གཉིས་ཡིན་སྟེ། མཐུན་པའི་གྲོགས་དང་མི་མཐུན་གྲོགས། མཐུན་པའི་གྲོགས་ལ་རྣམ་
པ་གཉིས། ཧྲི་ཙ་ཙ་མེད་གཉིས་སུའོ། །དང་པོར་ཐབས་ཀྱི་གྲོགས་བཙལ་བ། རྣམ་པ་
བརྒྱད་དུ་ཤེས་པར་བྱ། མདོག་དཀར་སྨེ་བའི་ག་ཤ་ཅན། ཞི་དལ་ངང་ལྡན་ལྷའི་
གྲོགས། སྔོན་མོ་མཛེས་ལྡན་གཟི་མིག་སྤྱན། ཁང་དལ་དོན་འདུས་ཀླུའི་གྲོགས།
དམར་སྨུག་གཟི་ལྡན་འགྲོས་དལ་བ། སྟོབས་དང་ལྡན་པ་རྒྱལ་པོའི་གྲོགས། གཟི་བྱིན་
སྨུག་ལ་བྱིན་ཆགས་པ། བློ་ལྡན་ཐབས་མཁས་བློན་པོའི་གྲོགས། མདོག་སེར་ལྕེ་བདེ་
མཆུ་སུལ་དོད། སྔགས་ཀྱི་ནུས་འབྱུང་བྲམ་ཟེའི་གྲོགས། དམར་སེར་བཀྲག་ལྡན་ཁྲོ་
གཉེར་ཅན། དོན་ལ་འཆོར་མེད་ས་བདག་གྲོགས། མདོག་དམར་ལུས་བྱེད་སྨྲང་ར་
ཅན། མི་རྒྱལ་རྒྱུད་ལ་མཚན་ལྡན་གྲོགས། ཁ་གསག་དམ་ལ་ཁང་འཁྱུལ་བ། བློན་
པོའི་འབྱུང་གནས་དམ་པའི་གྲོགས། མཐུན་པའི་གྲོགས་ཏེ་བླང་བར་བྱ། མི་མཐུན་
སྤང་བ་རྣམ་པ་དྲུག །མདོག་སྐྱ་ཐལ་ཁ་སྐྲ་ཀླམ་པ། བྲག་སྲིན་བུ་སྟེ་སྤང་བའི་གྲོགས།
མགོ་ལུས་མ་འཛོམ་མཚན་ཉིད་ངན། བྱ་བ་མི་མཐུན་ཕུང་སྲིན་གྲོགས། སེར་སྣ་ཕྲག་
181

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དོག་ཆགས་པ་ཆེ། འཛིན་པས་བཅིང་བ་དམ་སྲིའི་གྲོགས། རྒྱུ་འབྲས་མི་མཉན་ལོག་
བསླུ་མཁན། དགེ་བའི་གག་ཤིང་བགེགས་ཀྱི་གྲོགས། ལུས་གདོན་རྐྱེན་བསྐུལ་ན་ཚ་
མང་། ཐུགས་ཡིད་དཀྲུག་པ་བྱུར་གྱི་གྲོགས། སྡིག་ལག་གསད་ཁ་རྫུན་ཚིག་མཁན།
དགེ་བར་མི་འགྱུར་སྡིག་པའི་གྲོགས། མི་མཐུན་གྲོགས་ཏེ་སྤང་བའི་རིགས། ཤེས་རབ་
ལ་ཡང་རྣམ་པ་གཉིས། མཚན་ཉིད་ལྡན་དང་མི་ལྡན་ནོ། །མཚན་དང་ལྡན་པའི་ཤེས་
རབ་ནི། རྣམ་པ་བརྒྱད་དུ་ཤེས་པ་སྟེ། དཀར་མོ་མདངས་ལྡན་ལུས་མཉེན་ཆགས།
ཡིད་འོང་མཚན་ལྡན་ལྷ་མོའི་གྲོགས། སྔོན་མོ་གཟི་ལྡན་ཡིད་དུ་འོང་། འདོད་པའི་
དོན་གྲུབ་ཀླུ་མོའི་གྲོགས། སྨུག་མོ་བྱིན་ཆགས་གཏང་བཞགས་དམ། དགོས་འདོད་
སྟེར་བ་གནོད་སྦྱིན་གྲོགས། དམར་མོ་བཀྲག་ཆགས་གཟི་མདངས་ཆེ། མི་རྒྱལ་རྒྱུད་
ལ་རྒྱལ་མོའི་གྲོགས། སེར་མོ་མཛེས་ལྡན་ཚིག་མཁས་པ། སྐམ་ཁྱེར་ཆགས་ཤེས་ཕྱ་
སྨན་གྲོགས། དམར་སེར་ཤ་སྐེམས་ཚིག་བརྟན་པ། དམ་ཚིག་ཟུང་ཐུབ་གཉེན་པོའི་
གྲོགས། དཀར་སེར་ཚུལ་མཛེས་གཙང་སྦྲ་ཆེ། བྲ་ཟེའི་བུ་མོ་ཚངས་པའི་གྲོགས།
དམར་སྨུག་ཡིད་འོང་གཏོང་ཕོད་ལྡན། དགེ་ལ་གྲོགས་བྱེད་བློན་མོའི་གྲོགས། མཚན་
དང་ལྡན་པའི་བླང་པའི་རིགས། མཚན་དང་མི་ལྡན་རྣམ་པ་དྲུག །སྐྲ་དཔུང་འཐུག་
ལ་དམིག་རྩ་རྒོད། བདག་ལ་སྒོལ་བ་དམན་མོའི་རིགས། ལུས་ནི་རིང་ཐུང་ཆ་མི་
སྙོམས། མཚན་དང་མི་ལྡན་འགལ་བའི་གྲོགས། བྱ་བྱེད་མི་བརྟན་ཀུན་ཏུ་རྒྱུག །བླ་
ཡིད་འཕྲོགས་པ་བསེན་མོའི་རིགས། མན་ངག་མི་ཐུབ་ཕྱར་གཡེང་ཆེ། གསང་དམ་རྐུ་
བ་བདུད་མོའི་གྲོགས། རིགས་རྒྱུད་རྩུབ་ལ་ཁྲོ་གཏུམ་རྒོད། བསྟན་པའི་ཞབས་འདྲེན་
སྲིན་མོའི་གྲོགས། སེར་སྣ་ཆེ་ལ་ཆགས་འཛིན་དམ། དགེ་བའི་གག་ཤིང་དམ་སྲིའི་
གྲོགས། མཚན་དང་མི་ལྡན་སྤང་བར་བྱ། སྤྱིར་ཡང་གྲོགས་ཀྱི་མཚན་ཉིད་ནི། གཤེན་
རབ་རིག་པའི་རྩལ་ལྡན་གྱི། ཞིབ་ཏུ་བརྟག་ལ་རྒྱས་པར་དབྱེ། སྤང་བླང་ཐབས་དང་
182

རྒྱུད་སྡེ། དབལ་གསང་འདུས་དོན་གྱི་རྒྱུད། །
བསྟུན་ལ་བྱ། མཚན་དང་ལྡན་པ་བརྟེན་པའི་གནས། ཤ་མཚན་ཤེས་པ་གནས་
སྐབས་གྲགས། འགལ་བར་གྱུར་བ་བར་ཆོད་བདུད། དེ་ཡང་བརྟེན་ཚུལ་རྣམ་པ་
གསུམ། ཕྱིའི་གྲོགས་ནི་ཐབས་ཀྱི་བརྟེན། ནང་གི་གྲོགས་ནི་སྙིང་གི་བརྟེན། གསང་
བའི་གྲོགས་ནི་འབྲལ་མེད་བརྟེན། མཚན་ལྡན་གྲོགས་ལ་བསྙེན་པའོ། །ཅེས་གསུངས་
སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས།
སྔོན་འགྲོ་ཕྱི་ཡི་བསྙེན་པ་བརྟེན་པའི་ལེའུ་སྟེ་ཉེར་གཉིས་པའོ།། །། །
༧ གསང་བ་འདུས་པས་ཡང་གསོལ་པ། ཀྱེ་མ་དབལ་ཆེན་ཁྲོ་རྒྱལ་སྐུ། སྔོན་འགྲོ་
ཕྱིའི་བསྙེན་པ་དང༌། བསྙེན་པའི་གཞི་མ་དེ་ལྟར་ན། བསྙེན་པའི་ལམ་ལ་ཅི་ལྟར་
འཇུག །ཞེས་ཞུས་སོ། །དབལ་ཆེན་རྒྱལ་པོས་བཀའ་སྩལ་པ། ཉོན་གཅིག་གསང་
བ་འདུས་པ་ཉོན། བསྙེན་པའི་ལམ་ལ་འཇུག་པ་ན། ཉེ་བ་ནང་གི་བསྙེན་པ་གསུམ།
ཐོག་མར་ཡོ་བྱད་རྫས་ལ་བསྙེན། དེ་ཡང་རྣམ་པ་གསུམ་ཡིན་ཏེ། ཕྱི་ནང་གསང་བ་
གསུམ་དུའོ། །དང་པོར་ཕྱི་ཡི་རྫས་བསྙེན་པ། བླ་བྲེས་འཕེན་གདུགས་རྒྱལ་མཚན་
ཡོལ། བླ་གུར་ཐོག་ཕུབ་རྫས་སུ་བསྙེན། ས་ཕག་པེའུ་ས་ཚོན་ཚན། དཀྱིལ་འཁོར་
གཞལ་ཡས་རྫས་སུ་བསྙེན། དཀར་མངར་འབྲུ་བཅུད་ཤ་ཆང་སོགས། དངོས་གྲུབ་
ལང་ཚོ་རྫས་སུ་བསྙེན། མེ་ཆུ་ཤིང་ཆང་འདོད་པའི་རྫས། མཁོ་མཐུན་ལོངས་སྤྱོད་
རྒྱུ་རུ་བསྙེན། གཉིས་པ་ནང་གི་རྫས་བསྙེན་པ། པྲ་ཕུད་དཀར་རྨོག་སྲོག་ཞུ་ཆས།
གཤེན་རབ་དབུའི་རྒྱན་དུ་བསྙེན། གཡང་གཞི་དཔྱང་བུ་ཀས་མ་ཧྲལ། བདུད་འདུལ་
དཔའ་བོའི་ཆས་སུ་བསྙེན། དབྱི་སྤྱང་དར་ཟབ་ལྷབ་ལྷུབ་ཚོགས། སྐུ་རྒྱན་ལོངས་
སྤྱོད་ན་བཟར་བསྙེན། གཙང་ལྷམ་སྐུ་ཆིང་རེ་འཕྲིང་གོས། མཛེས་བརྗིད་སྒེགས་པའི་
ཆས་སུ་བསྙེན། དབུ་རྒྱན་དབང་གོས་དབང་ཝེར་སོགས། དཔོན་གསས་ལྷའི་ཆས་སུ་
བསྙེན། གཡུང་དྲུང་འཁོར་ལོ་རིན་ཆེན་གཏེར། རིགས་ཀྱི་རྒྱན་རྟགས་ཆེ་བར་བསྙེན།
183

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རྔ་གཤང་སྒྲ་རྒྱལ་གོ་བན་ཚོགས། ཐུགས་དམ་བསྐུལ་བའི་ཕྱག་ཆར་བསྙེན། རིན་ཆེན་
སྣ་ལྔ་ཤིང་འབྲས་སོགས། ཐུགས་དམ་གྲངས་ཀྱི་འཕྲེང་བར་བསྙེན། མདའ་དར་མེ་
ལོང་རལ་ཀྱུ་སོགས། དཀྱིལ་འཁོར་ལྷའི་རྒྱན་དུ་བསྙེན། གསུམ་པ་གསང་བའི་རྫས་
བསྙེན་པ། བུམ་པ་རྒྱན་ལྡན་ཡོལ་ཆེན་སྣོད། ཐུགས་དམ་མི་གཡེལ་རྫས་སུ་བསྙེན།
དྲག་ཤུལ་བརྗོད་པའི་ཕུར་པ་བསྣམས། ཁྲོ་རྒྱལ་ཡབ་ཀྱི་རྫས་སུ་བསྙེན། འཛིན་བྱེད་
དབང་བསྒྱུར་སྦར་ཤད་རྣམས། ཁྲོ་བོ་ཡུམ་གྱི་རྫས་སུ་བསྙེན། གྲི་མདུང་ཐོ་སྟ་རལ་ཀྱུ་
སོགས། ལོག་པ་སྒྲོལ་བའི་ཕྱག་ཆར་བསྙེན། ལྕགས་ཀྱུ་ཞགས་པ་ལྕགས་སྒྲོགས་འཛིན།
འགུག་འདྲེན་སྒྲོལ་བའི་ཕྱག་ཆར་བསྙེན། དུག་ཁྲག་མཚེ་ཉུངས་མཐོང་བྱེད་མྱོས།
ལོག་འདྲེན་འདུལ་བའི་རྫས་སུ་བསྙེན། དཀར་དམར་རྒྱན་ལྡན་མཆོད་པའི་ཚོགས།
ཐུགས་དམ་བསྐོང་བའི་རྫས་སུ་བསྙེན། རྣམ་ལྔ་རྣམ་བརྒྱད་ཞལ་ཟས་ཚོགས། གནས་
སྐབས་མཆོད་པའི་རྫས་སུ་བསྙེན། ཇ་ཆང་ཡུ་ཏི་རཀྟ་སྨན། རྒྱུན་དུ་དགོས་པའི་རྫས་
སུ་བསྙེན། ཡོ་བྱད་རྫས་ལ་བསྙེན་ཚུལ་ནི། ཕྱི་རྫས་ཐམས་ཅད་འཚོགས་པར་བསྙེན།
ནང་རྫས་ཐམས་ཅད་ཚང་པར་བསྙེན། གསང་རྫས་གཙང་ལ་དག་པར་བསྙེན། ཡོ་
བྱད་རྫས་ལ་བསྙེན་པའོ། །ཐར་གླུད་སྐོང་ལ་བསྙེན་པ་ཡང་། ཕྱི་ནང་གསང་བ་
གསུམ་དུ་ཤེས། ཕྱི་སྐོང་བགེགས་ལ་ལན་ཆགས་འཇལ། བར་སྐོང་སྣང་སྲིད་ཞི་བདེ་
བཅོས། ནང་སྐྱོང་ལྷ་སྲིན་མདོས་ཀྱིས་བསྐང་། དེ་ཡང་ཐོག་མར་ཕྱི་སྐོང་ལ། རིན་
ཆེན་སྤྱི་སྤུངས་བོན་བསྒྲུབ་པ། ཤིན་ཏུ་གཉན་པའི་རྒྱུ་ཡིན་པས། ལྷན་གཅིག་སྐྱེས་པ་
བདུད་ཀྱི་ཚོགས། དགེ་ལ་མི་མོས་ལོག་པར་ལྟ། དགེ་བའི་ལས་ལ་བར་ཆད་གཏང་།
ཐར་ལམ་བགྲོད་པའི་གག་ཤིང་བྱེད། དེ་ཕྱིར་ལན་ཆགས་གླུད་ཀྱིས་བསྐང་། གཉིས་
པ་བར་གཏོར་བདེན་པས་བཅོས། སྐུ་གདུང་ཚྭ་ཚྭ་མདོ་སྡེས་བཅོས། དཀར་མངར་
མཁན་ཤུགས་བལ་བུས་བཅོས། སྙིང་སྣ་ཆང་ཕུད་འདོད་པའི་བཅོས། གསུམ་པ་ནང་
184

རྒྱུད་སྡེ། དབལ་གསང་འདུས་དོན་གྱི་རྒྱུད།
སྐོང་བསྙེན་པ་ནི། རིན་ཆེན་སྤྱི་སྤུངས་བོན་བསྒྲུབ་ལ། གླུད་གྱི་ལྷ་འདྲེ་མ་བཅོས་ན།
དབང་དྲག་ལས་འདི་གཉན་དྲག་པས། སྣང་སྲིད་ལྷ་སྲིན་དྲེགས་པའི་ཚོགས། ཡ་ང་
རུ་མཐུར་ཚོར་བ་རགས། དེ་ཕྱིར་ཐར་གླུད་སྣ་སེལ་གཏང་། གཤེན་རབ་དགོངས་པ་
དག་པས་སྤེལ། རི་རབ་འོད་གསལ་ལྷའི་ཡུལ། འཕན་རྒྱང་སྣལ་རིས་གཞའ་ཚོན་འོད།
མདའ་སྙུག་ཤིང་རིས་འཁྲས་རྟེན་མཁར། དར་ཟབ་རེ་འཕྲེང་ལྷབ་ལྷུབ་གོས། འབྲུ་སྣ་
དཀར་མངར་འདོད་པའི་ཟས། སྨན་སྤོས་མེ་ཏོག་ཆད་པ་སོབ། མི་ནོར་ཡུལ་འཁར་
འདོད་པའི་རྫས། ཁྱེའུ་བུ་མོ་རོལ་རྩེད་གྲོགས། གླུ་དབྱངས་རོལ་མོའི་ཡིད་ཆགས་
རྐྱེན། སྨྲ་གསལ་ངག་བདེ་བརྡ་འཕྲད་སྒྲ། ཐབས་མཁས་སྣང་གཤེན་ཡོ་དྲང་གཟུ། ལྷ་
མིའི་འདུ་འཚོགས་ལེགས་ཉེས་དཔང་། འདོད་པའི་མཐུན་རྫས་དམ་ཚིག་ཟབ། གཡུ་
འབྲང་གསེར་སྐྱེམས་དམ་ཚིག་ཆུ། དབལ་གྱི་བྱ་བཟང་ཟིལ་གནོན་ཁྱུང་། དེ་ལྟར་
རྒྱས་པའི་ལོངས་སྤྱོད་འབུམ། སྣང་སྲིད་ལྷ་སྲིན་ཁ་སྐོང་ན། སྤྱི་སྤུངས་སྒྲུབ་པའི་སྡོང་
སུ་འགྱུར། ཐར་གླུད་སྐོང་གི་བསྙེན་པའོ། །ཕྱི་རྟེན་སྐོས་ཀྱི་བསྙེན་པ་ནི། གར་མདུང་
བསམ་འཕང་ཆག་ལྡན་ལ། རྣོ་དབལ་ལྔ་ལྡན་རྩེ་དགུ་བསྐོར། དབལ་གསས་དགུ་ཁྲི་
དགུ་འབུམ་རྟེན། བན་གླང་སྟོབས་ཆེན་རྗེ་ངར་དང༌། དོམ་ནག་འཁྲོས་པའི་རྗེ་ངར་
དང༌། དྲེད་མོང་རྩལ་ཆེན་རྗེ་ངར་དང་། སྐྱ་བཀྲ་གསའི་རྗེ་ངར་དང་། རྒོད་ཁྲ་ཀླག་
གི་རྗེ་ངར་དང་། འཕར་སྤྱང་རྔམ་པའི་རྗེ་ངར་དགུ། གར་གསས་ལྷའི་རྟེན་དུ་བསྙེན།
མར་ཞི་ཏིང་ཞི་རྣམ་དག་ཨུན། པུ་ཟང་བྱི་རུ་མུ་ཏིག་ཤེལ། གནམ་ལྕགས་ཁྲོ་ཆུ་རྣམ་
པ་དགུ། རྒོད་གསས་ལྷ་ཡི་རྟེན་དུ་བསྙེན། ནས་འབྲས་ཁྲེ་དང་སྐེ་ཚེ་དང་། ཏིལ་དང་
སོ་བ་སྲན་ཆུང་དང༌། གྲོ་དང་མོན་སྲན་འབྲུ་སྣ་དགུ། གསས་རྗེ་ལྷའི་རྟེན་དུ་བསྙེན།
དཀར་སེར་དམར་ལྗང་མན་ཏྲི་སྨུག །མཐིང་སྔོན་སྐྱེར་ཁ་ཁྲ་བོ་དགུ། གནམ་གསས་
ལྷ་ཡི་རྟེན་དུ་བསྙེན། མདའ་མོ་སྟོང་དམར་སྒྲོ་དཀར་དགུ། མགོ་བའི་ལྷ་དགུའི་རྟེན་
185

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དུ་བསྙེན། མདའ་མོ་ལྟོང་ནག་སྒྲོ་བཀྲ་དགུ། མ་བདུད་མ་ཡམ་གཉེན་པོར་བསྙེན།
དབལ་མདུང་མཛེས་པ་རྒྱན་ཅན་དགུ། དབལ་གསས་དགུ་འབུམ་རྟེན་དུ་བསྙེན།
བརྟེན་མདའ་དར་གྱི་བརྒྱན་པ་དགུ། བདར་གསས་ཉིས་ཁྲིའི་རྟེན་དུ་བསྙེན། མཚེ་
ཉུངས་འབྲས་དཀར་འཕུར་བ་དགུ། འཐོར་གསས་སུམ་བརྒྱའི་རྟེན་དུ་བསྙེན། གཏུམ་
ཆེན་དོམ་གྱི་རྒྱལ་མཚན་དང༌། ཁ་རྔམ་ཆུ་སྲིན་རྒྱལ་མཚན་དང་། འཛིན་བྱེད་སྤྱང་
ཁུའི་རྒྱལ་མཚན་དང་། གདུག་མོ་གསའི་རྒྱལ་མཚན་དང༌། སོ་བྱ་རོག་མོའི་རྒྱལ་
མཚན་དང༌། དམིག་ངན་ཕག་རྒོད་རྒྱལ་མཚན་དང༌། ངར་ཆེན་འབྲོང་གི་རྒྱལ་
མཚན་དང་། བྱད་ཐོག་དྲེད་ཀྱི་རྒྱལ་མཚན་བརྒྱད། དམག་དཔོན་བརྒྱད་ཀྱི་རྟེན་དུ་
བསྙེན། ཟངས་ཐོ་དམར་པོ་བརྒྱད་ལས་སུ། རང་རང་གཟུགས་ཀྱི་ཞལ་བྲི་སྟེ། གྱད་
ཆེན་བཅུ་ཡི་རྟེན་དུ་བསྙེན། དཀར་དམར་ཚོན་ཐག་སྣ་དགུ་ལ། བྱ་ཁྲ་གདུག་པའི་
རྒྱང་བྲིས་པ། ཕོ་ཉ་དགུ་ཁྲི་དགུ་འབུམ་བསྙེན། ཕྱི་རྟེན་སྐོས་ཀྱི་བསྙེན་པའོ། །ཞེས་
གསུངས་སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་
རྒྱུད་ལས། ཉེ་བ་ནང་གི་བསྙེན་པ་བསྟན་པའི་ལེའུ་སྟེ་ཉེར་གསུམ་པའོ།། །། །
༧ དབལ་ཆེན་གསང་བས་ཡང་གསོལ་པ། ཀྱེ་མ་དབལ་ཆེན་ཁྲོ་རྒྱལ་སྐུ། བསྙེན་
པའི་ལས་རིམ་དེ་ལྟར་ན། བསྙེན་པའི་འབྲས་བུ་གང་ལྟར་ལགས། དབལ་ཆེན་རྒྱལ་
པོས་བཀའ་སྩལ་པ། ཉོན་གཅིག་གསང་བ་འདུས་པ་ཉོན། བསྙེན་པའི་འབྲས་བུ་འདི་
ལྟར་ཏེ། བཅའ་གཞི་ལས་ཀྱི་བསྙེན་པ་གསུམ། ཐོག་མར་སྲུང་བ་མཚམས་ལ་བསྙེན།
གནས་ཀྱི་ཕྱོགས་བགོས་མ་ནོར་བར། རྒྱང་གྲགས་བཞི་ཡི་སོ་མཚམས་སུ། ཁྲིམས་
ཀྱི་ལ་འོ་ཆེ་བཞིའི་ཁར། ཕྱི་ཐོ་ཆེན་པོ་བཞི་བརྩེག་ལ། རྒྱལ་པོ་བཞི་རུ་མངའ་དབང་
གསོལ། དེ་ཡང་ཕྱི་ནང་གསང་བ་གསུམ། ཕྱི་རྒྱུད་བསྟན་པ་སྲུང་ཙམ་ན། ཡུལ་
འཁོར་སྲུང་དང་རྣམ་ཐོས་སྲས། སྤྱན་མི་བཟང་དང་འཕགས་སྐྱེས་པོ། ནང་རྒྱུད་
186

རྒྱུད་སྡེ། དབལ་གསང་འདུས་དོན་གྱི་རྒྱུད།
བསྟན་པ་སྲུང་ཙམ་ན། ཤེལ་དཀར་འོད་དང་ནམ་མཁའ་སྣང་། འོད་དཀར་འཛིན་
དང་བོན་གྱི་བདག །གསང་རྒྱུད་བསྟན་པ་སྲུང་ཙམ་ན། མི་དཀར་སེང་གེའི་མགོ་
བོ་ཅན། གསང་མཚན་གཡུང་དྲུང་སྟོབས་ཀྱི་རྒྱལ། མི་དམར་ཕག་རྒོད་མགོ་བོ་ཅན།
གསང་མཚན་འཁོར་ལོ་དྲག་པོའི་རྒྱལ། མི་སྔོན་འབྲུག་གི་མགོ་བོ་ཅན། གསང་མཚན་
བཅུད་སྡུད་དབང་གི་རྒྱལ། མི་ནག་དོམ་གྱི་མགོ་བོ་ཅན། གསང་མཚན་གཏུམ་
བྱེད་དྲེགས་པའི་རྒྱལ། སྐུ་ལ་བརྗིད་པའི་ཁྲབ་མོ་མནབ། ཕྱག་ན་བསྒྱིང་བའི་འགྱིང་
དཀར་དང་། རིགས་ཀྱི་མཚོན་པའི་འཁོར་ལོ་བསྐོར། རྒྱལ་མོ་བཞི་ཡི་སྐུ་བརྟེན་ཅིང་།
དཀར་སྔོན་དམར་ནག་འབུམ་རེས་བསྐོར། ཕྱོགས་བཞི་ཁྲིམས་སྐོས་མངའ་བདག་
མཛད། དྲི་ཟ་གནོད་སྦྱིན་ཀླུ་དབང་དང་། གཤིན་རྗེའི་གྲོང་ཁྱེར་འབུམ་ཕྲག་ཀྱང་།
ཞབས་ཀྱི་འོག་ནས་འདའ་མི་བསྲིད། ལས་ལ་བསྐུལ་བའི་རྒྱལ་པོ་སྟེ། གཡུང་དྲུང་
མངོན་ཆ་གསེར་གྱི་མཆོད། སྔོན་གྱི་དམ་ཚིག་བསྙེན་ནས་བསྐུལ། ད་ལྟའི་ཐ་ཚིག་
གནད་དུ་བཅས། དབལ་ཆེན་ཁྲོ་བོའི་གཟུ་དཔང་དབྱེ། ཕྱི་མཚམས་རྒྱལ་པོ་བཞིའི་
བཅད། རྒྱལ་ཆེན་ཁྲིམས་ཀྱི་མངའ་འོག་ཏུ། འཇིག་རྟེན་ལྷ་སྲིན་སྡེ་བརྒྱད་ཀུན། གང་
ཡང་རྒྱུ་བར་མི་ནུས་པས། རང་རང་གནས་སུ་བདེ་བར་འདུག །གལ་ཏེ་ཐོ་ལ་འདས་
འགྱུར་ན། ཐུགས་རྗེའི་ཤུགས་ཀྱི་སྒྲོལ་བར་བྱེད། དེ་ཕྱིར་བཀའ་ནན་ཚིག་ཏུ་བཅུགས།
ལོངས་སྤྱོད་འཕྲོ་འདུའི་འཁོར་ལོ་ལས། སྣང་ཞིང་སྲིད་པ་ཀུན་དབང་བས། རིན་ཆེན་
སྤྱི་སྤུངས་མ་གྲུབ་པར། བཀའ་ལ་འདའ་བའི་ཐབས་མེད་པས། ལྷག་མ་འདོད་ཡོན་
ཁ་ཆུས་བྲན། རྒྱལ་པོ་བཞི་ལ་གཉེར་དུ་གཏད། བར་ཆོད་མེད་པའི་བཀའ་བསྒོ་བྱ།
སྒྲུབ་ལ་བར་ཆོད་འབྱུང་མི་སྲིད། སྣང་སྲིད་ལྷ་འདྲེ་འཕར་མི་སྲིད། སྲིད་པ་གསུམ་
པོ་ལྡོག་མི་སྲིད། སྲུང་བ་མཚམས་ཀྱི་བསྙེན་པའོ། །དཀྱིལ་འཁོར་གཞི་ཡི་བསྙེན་པ་
ལས། ཐོག་མར་གཞི་ཡི་གནས་བསླང་སྟེ། འབྱུང་བཞི་གཏོས་ཀྱི་ས་གཞི་འདི། དབང་
187

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཆེན་བདག་གི་མངའ་རིས་ལགས། ཞི་བའི་ངག་གི་བསླང་ནས་སུ། དད་པའི་སེམས་
ཀྱི་སྦྱིན་བཙལ་ན། ས་གནས་བཀྲ་ཤིས་དགེ་དོན་གྲུབ། དབང་མེད་བླང་ན་རྐང་
ལོང་སྡོམ། དབང་ཆེན་ཅི་ལྟར་ཞི་འགྱུར་ཡང་། དུག་གསུམ་ཕྲག་དོག་འཚོགས་པའི་
བུ། དེ་ཕྱིར་ཞི་བའི་བླང་ཐབས་བཤམས། བདེར་གཤེགས་ཕོ་བྲང་སྩོལ་ཅིག་བྱ། ས་
པྲ་བརྟག་ཅིང་ས་གཏེར་གཞུག །དེ་ནས་སའི་བླང་ཚུལ་ནི། དཀར་སེར་དམར་སྨུག་
མཐིང་དང་འཚོགས། ཞི་རྒྱས་དབང་དྲག་ལས་བཞི་རྒྱུན། གང་མཐུན་རིག་པས་
དཔྱད་ལ་བླང་། སྤྱི་དང་སྒོས་ཀྱིས་བྱེ་བྲག་གོ །སྤྱི་རུ་གང་བྱེད་རང་སོར་བསྟན། སྒོས་
སུ་དབང་དྲག་འབར་བའི་གནས། མཐིང་དམར་རྩུབ་པའི་ས་བླང་ལ། འདོམ་གང་
གྲུ་བཞི་རྒྱ་རུ་བདལ། ཁྲུ་གང་སོར་བཞི་དཔང་དུ་བརྩེག །ཟངས་དང་ལྕགས་ཀྱི་ཕྱེ་
མས་བདལ། དུར་ཁྲོད་ཐལ་ཆེན་རྩིའི་བྱུག །འཁོར་ཆགས་རྩད་ནས་བཅད་པའི་ཕྱིར།
ཁྲག་སྣ་དགུའི་ཆག་ཆག་གདབ། འགྲོ་བ་ཚ་གདུང་བསལ་བའི་ཕྱིར། ཆུ་སྣ་དགུ་ཡི་
ཆག་ཆག་གདབ། ཤི་ཤོན་གཙང་མ་ཏ་རས་ཅི། ཀ་པུར་ཙན་ལྡན་རྩི་ཡི་བྱུག །ལེབ་
རྒན་ལི་ཁྲི་ཁ་དོག་བསྒྱུར། ཕྱག་མཐིལ་གཡས་གཡོན་ཨ་མ་གཉིས། འོད་ཀྱི་འཕྲོ་འདུ་
ཉག་ཐག་གི། ཡེ་ཤེས་ཆོ་འཕྲུལ་མཁའ་ལ་འགྱིང་། འགྲོ་བ་གཞི་ཡི་བག་ཆགས་སྦྱང་།
ཐབས་དང་ཤེས་རབ་ཟུང་འབྲེལ་གྱི། བོན་ཉིད་སྐྱེ་འགགས་མེད་པ་ལ། བོན་ཅན་
མཚན་མའི་ཐིག་བཏབ་པས། སྣང་ཞིང་སྲིད་པའི་དཀྱིལ་འཁོར་གསལ། མཚན་ཉིད་
ནམ་མཁའ་ཡངས་པ་ལ། འབྱུང་བ་རྒྱུའི་ཐིག་བཏབ་པས། འཇིག་རྟེན་གཏོས་ཀྱི་
དཀྱིལ་འཁོར་གསལ། འབྱུང་བ་རྒྱུའི་དཀྱིལ་འཁོར་ལ། ཤི་ཤོན་ད་རས་ཐིག་བཏབ་
པས། དབང་དྲག་འབར་བའི་དཀྱིལ་འཁོར་གསལ། དེ་ཡང་ཐིག་གི་གདབ་ལུགས་
ལ། ཐིག་ཆལ་དཀར་པོ་ཡབ་ཀྱི་མཁའ། ཐིག་ཆེན་རྣམས་ནི་དཀར་པོས་གདབ། ཐིག་
ཆལ་དམར་པོ་ཡུམ་གྱི་དབྱིངས། གཤག་ཐིག་རྣམས་ནི་དམར་པོས་གདབ། མཐའ་
188

རྒྱུད་སྡེ། དབལ་གསང་འདུས་དོན་གྱི་རྒྱུད། །
ཡི་ཐིག་བཞི་སྙམས་པ་ལ། ཚད་མེད་བཞི་ཡི་ཚུལ་དུ་གདབ། འབྱེད་ཐིག་བཞི་པོ་རྐྱང་
པ་ལ། ཐུགས་རྗེ་བཞི་ཡི་ཚུལ་དུ་གདབ། སྐོར་ཐིག་གསུམ་པོ་འཁོར་བ་ལ། འཇིག་
རྟེན་གསུམ་གྱི་ཚུལ་དུ་གདབ། ཟླ་གམ་ཐིག་བཞི་མི་འགྱུར་བ། འཕྲིན་ལས་རྣམ་
བཞིའི་ཚུལ་དུ་གདབ། སྒོ་ཐིག་བཞི་པོ་མི་འཁྲུགས་པ། རྒྱལ་པོ་བཞི་ཡི་ཚུལ་དུ་གདབ། །
འགྲུས་ཐིག་བཞི་པོ་མ་འགྲུས་པ། རྒྱལ་མོ་བཞིའི་ཚུལ་དུ་གདབ། འགྲུས་ཐིག་བཞི་
པོ་མི་འཆུག་པ། སྒོ་བ་བཞི་ཡི་ཚུལ་དུ་གདབ། གཤག་དང་འབྱེད་ཐིག་ཆ་སྙོམས་པ།
གྱད་དམག་ཕོ་ཉའི་ཚུལ་དུ་གདབ། ནང་གི་སྐོར་ཐིག་རིམ་པ་བཞི། སྒོ་མ་བཞི་ཡི་ཚུལ་
དུ་གདབ། ཐིག་ནོན་ཚོན་ལེན་ཆག་ཆག་ནི། ཁྲག་ལེན་བྷན་དྷ་ལྕང་ལོས་གདབ། ས་
ཚོན་ཐབས་ཤེས་འོད་ཟེར་འགྱེད། དབང་དྲག་འབར་བའི་གཞལ་ཡས་དབུབ། གདན་
དང་སྣམ་བུ་རང་སོར་བཞགས། གདུང་དཔྱམ་ཀ་བས་མཁའ་ལ་འདེགས། ཡ་གད་
ཆུ་འབབ་ཐད་དུ་གདེང་། འཕྱང་འཕྲུལ་ལྡ་ལྡི་ཐུར་ལ་འཕྱང་། དབུས་ཀྱི་ཅོག་བཞི་
གཅིག་ཏུ་འདུས། སྒོ་དང་རྩིག་པ་ཕྱི་ནས་བསླང་། འབུར་བཞིའི་ཅོག་བཞི་དམིགས་
པས་དབུབ། སྒོ་བཞིའི་ཅོག་བཞི་རང་སོར་རྒྱས། ཟངས་ལྕགས་དབང་གི་ཁྱུད་འཁོར་
སྦྲགས། དབང་དྲག་འབར་བའི་གཞལ་ཡས་ནི། མཐིང་དམར་ཤེས་ཆེ་འཁྲུག་ལ་
སྙོམས། རྣོ་དབལ་ལྡན་པའི་ཚུལ་དུ་བྲིས། གདན་དང་སྣམ་བུ་རང་སོ་ལ། རང་རང་
ས་བོན་ཡིག་འབྲུ་དགོད། སྟེང་དུ་མཐིང་ནག་བླ་བྲེས་དབུབ། ལོགས་ལ་ཟ་འོག་ཡོལ་
བ་བྲེས། ཕྱི་རིམ་མཐིང་དམར་ཁྱུད་འཁོར་སྦྲགས། བདུད་རྩི་བཅུད་ལྡན་བུམ་པ་
དགུ། རྨད་དུ་བྱུང་བའི་གཏོར་མ་དགུ། མི་འགྱུར་གསས་མདའ་རྒྱན་ཅན་དགུ། དྲག་
ཤུལ་བརྗིད་ལྡན་ཕུར་པ་དགུ། འཛིན་བྱེད་དབང་སྒྱུར་སྦར་ཤད་དགུ། མཚན་ལྡན་
ཡོལ་ཆེན་ཞལ་བུ་དགུ། ཐུགས་རྗེ་སྤྲུལ་པ་ལྕགས་ཀྱུ་དགུ། ཟད་མེད་རིན་ཆེན་བྱང་བུ་
དགུ། ཁ་དོག་མཛེས་པའི་དར་སྣ་དགུ། དགུ་དགུ་བརྒྱད་ཅུ་རྩ་གཅིག་བརྒྱན། ལྷའི་
189

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གྲངས་དང་ངེས་སྦྱར་ནས། འཇིག་འདྲལ་མེད་པའི་གཞལ་ཡས་ནི། ཡངས་དོག་
མེད་པར་བསྙེན་པར་བྱ། རྣོ་དབལ་གཅོད་པའི་རལ་གྲི་དགུ། མ་མཐོང་ལྟ་བའི་མེ་
ལོང་དགུ། ཕྱི་ཡི་གཞལ་ཡས་སྣང་ཞིང་སྲིད། ནང་གི་གཞལ་ཡས་འདུས་བྱས་མཚོན།
གསང་བའི་གཞལ་ཡས་དམིགས་པའི་རྟེན། གཉིས་སུ་མེད་པར་སེམས་ཀྱི་དབྱིངས།
དཀྱིལ་འཁོར་གཞིའི་བསྙེན་པའོ། ། སྒོ་དབྱེ་བསྲེ་བསྣན་བསྙེན་པ་ཡང་། རྣམ་པ་
གསུམ་དུ་ཤེས་པ་སྟེ། ཐུགས་རྗེ་ཐབས་དང་འཇུག་པ་ལམ། བྱིན་རླབས་དབང་དང་
གསུམ་དུའོ། །ཐོག་མར་ཐུགས་རྗེ་ཐབས་ཀྱི་སྒོ། དཔོན་གསས་ཐུགས་རྗེ་ཐབས་ལྡན་
གྱི། འཁོར་བའི་སེམས་ཅན་མ་རིག་པ། ཐོག་མ་མེད་ནས་ཐ་མའི་བར། མ་རིག་མུན་
པའི་ཀློང་ན་གནས། ཕུང་པོ་ལྔའི་རྫོང་ལ་ཞེན། དབང་པོ་ལྔའི་ཡུལ་བང་བཅས། མ་
རིག་འཁྲུལ་པའི་སྒོ་ལྕགས་དམ། དེ་འབྱེད་འཕྲུལ་གྱི་ལྡེ་མིག་ནི། དཔོན་གསས་བླ་
མའི་ཕྱག་ཏུ་མངའ། ཐབས་ལྡན་ཐུགས་རྗེ་ཆེར་བསྐྱེད་ནས། སྐྱབས་མེད་མས་བོར་
ཐབས་ཀྱི་བཀུག །བདེ་གཟར་འདོད་པའི་ཡུལ་གཉེན་བསྟན། བོད་དང་འཇིགས་
པའི་གཡང་ས་བསྐྱུར། མ་རིག་སྒོ་ལྕགས་ཐབས་ཀྱི་དབྱེ། རིག་པའི་ཡེ་ཤེས་དོན་དུ་
བསྟན། འདོད་ཡོན་ཟད་མེད་གཏེར་དང་འཕྲད། བདེ་བའི་གནས་ལ་དབུགས་
དབྱུང་འཚལ། ཐུགས་རྗེ་ཐབས་ཀྱི་སྒོ་དབྱེ་ཞིང་། རང་རིག་དོན་དང་བསྲེ་བར་བྱ།
སྔོན་གྱི་འཕྲོ་མཐུད་བསྟན་པའོ། །གཉིས་པ་འཇུག་པ་ལམ་ལས་སུ། དཔོན་གསས་
མན་ངག་བཅུད་ལྡན་གྱི། ཕྱི་ནང་གསང་གསུམ་དཀྱིལ་འཁོར་ལ། དར་དང་རས་ཀྱི་
སྤྱན་ཡོལ་གཡོག །མོས་གུས་སློབ་མ་མདུན་དུ་བསྒྲིགས། མར་མེ་གསལ་བའི་སྒྲོན་
མེ་ཐོགས། གུས་འབུལ་ཞུ་དོན་གསང་བ་སྦྱིན། ལས་འབྲེལ་སྨོན་ལམ་མེ་ཏོག་འཐོར།
གང་བབ་ལྷ་ཞལ་ལས་ངོ་བསྟན། སྙིང་པོ་གསང་མཚན་དམ་ཚིག་འབོག །འཇུག་པ་
ལམ་གྱི་སྒོ་དབྱེ་ཞིང་། དཀྱིལ་འཁོར་ལྷ་དང་བསྲེ་བར་བྱ། ལས་སྐལ་ལྡན་ལ་བསྣན་
190

རྒྱུད་སྡེ། དབལ་གསང་འདུས་དོན་གྱི་རྒྱུད།
པའོ། །གསུམ་པ་བྱིན་རླབས་དབང་ལས་སུ། དཔོན་གསས་བྱིན་རླབས་དབང་ལྡན་གྱི།
དམ་ཚིག་ལྡན་པའི་མཆེད་ལྕམ་གྱི། སྨིན་གྲོལ་དབང་གི་ལམ་སྒོ་དབྱེ། དབང་རྫས་
ཡོ་བྱད་འཚོགས་པར་བསགས། དབང་ཡོན་རྟ་དང་གླང་པོ་དང་། མ་ཧེ་འདོད་འཇོ་
ཁྱུང་མཆོག་དང་། རིན་ཆེན་རྐང་འགྲོས་མཁའ་ལྡིང་བྱ། མི་ནོར་ཡུལ་འཁོར་བློས་བླང་
འབུལ། གུས་ཚུལ་ཞུས་ན་གནང་བ་སྦྱིན། མ་རིག་དམིག་གི་ལིང་ཏོག་ནི། ཡེ་ཤེས་
གཙུག་ཕུད་རྣོན་པོས་བསལ། དེ་ཡང་དབྱེ་བ་རྣམ་པ་གསུམ། ཕྱི་སྒོ་རྒྱལ་ཆེན་ལྕམ་
མོས་དབྱེ། ནང་སྒོ་དུས་བཞི་རྒྱལ་པོས་དབྱེ། གསང་སྒོ་ལི་ཤག་དམར་མོས་དབྱེ། སྔོན་
གྱི་ཡི་དམ་ལྷ་དང་སྤྲད། སྐུ་གསུང་ཐུགས་ཀྱི་བྱིན་ཆེན་དབབ། དབང་བཞི་ཡོངས་སུ་
རྫོགས་པར་བསྐུར། དབང་རྟགས་དར་གྱི་ཅོད་པན་བཏག ། མི་འགྱུར་དབང་གི་རྒྱ་
ཡི་གདབ། བྱིན་རླབས་དབང་གི་སྒོ་དབྱེ་ཞིང་། སྔགས་ཀྱི་དམ་ཚིག་དཀྱིལ་འཁོར་ལ།
གསང་ན་བསྲེ་བའི་སྤྱོད་སྐལ་ལྡན། སྙིང་ན་བསྣན་པས་གོང་འཕེལ་འཐོབ། སྒོ་དབྱེ་
ལམ་གྱི་བསྙེན་པ་འདི། བསྙེན་པའི་འབྲས་བུ་བསྟན་པའོ། །ཞེས་གསུངས་སོ། །གསས་
མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། བཅའ་
བཞི་ལས་ཀྱི་བསྙེན་པ་གསུམ་བསྟན་པའི་ལེའུ་སྟེ་ཉེར་བཞི་པའོ། །། །
༧ དེ་ནས་ཡང་འཁོར་རྣམས་ཀྱི། གཙོ་བོ་ཆེན་པོ་ལ། སྣ་ཚོགས་རྫུ་འཕྲུལ་རོལ་པ།
རྣམ་པར་གཡོ་བ་དང་། རབ་ཏུ་འཁྲུལ་བ་དང་། མངོན་པར་སྣང་བ་དང༌། ཤིན་ཏུ་
སྣང་བ་ཆེན་པོ་ཞེས་བྱ་བའི། མཆོད་པ་རྣམས་ཕུལ་ནས་ཞུས་པ། ཀྱེ་མ་དབལ་ཆེན་
ཁྲོ་རྒྱལ་སྐུ། ཕུན་སུམ་ཚོགས་པའི་མཆོད་པ་ནི། དངོས་མེད་གཟུགས་སྣང་དམ་པ་
འདི། ཐུགས་རྗེས་བྱིན་གྱིས་བརླབས་ནས་ཀྱང་། བདག་ཅག་འཁོར་དང་གང་ཟག་ལ།
ཕུན་སུམ་ཚོགས་པའི་དོན་བསྟན་འཚལ། དབལ་ཆེན་ཁྲོ་བོས་བཀའ་སྩལ་པ། ཉོན་
ཅིག་འཁོར་རྣམས་ལེགས་པར་ཉོན། རིན་ཆེན་སྤྱི་སྤུངས་གསང་བ་ལས། སྒྲུབ་པའི་
191

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཡན་ལག་བཅོ་བརྒྱད་ཀྱི། གཞུང་སྐབས་ཡན་ལག་རྒྱས་པར་བསྟན། ཐོག་མར་གཞི་
ཡི་ཡན་ལག་དྲུག །སྒྲུབ་པའི་གཞི་རུ་བསྟན་པར་བྱ། བསྙེན་པའི་གཞི་མས་གཞི་
བཏིང་ནས། སྒྲུབ་པའི་ལམ་ལ་རིམ་པས་འཇུག །བདག་ཉིད་མཁའ་འགྱིང་ཁྲོ་བོ་ཡི།
སྐུ་ལས་དབལ་གྱི་གྱད་ཆེན་བཅུ། གཞལ་ཡས་ཕྱོགས་མཚམས་བཅུ་རུ་སྤྲོས། སྟེང་
ཕྱོགས་དབལ་གྱི་གྱད་ཆེན་ནི། ཁྲོ་བོ་ཆེན་པོ་རྣམ་པར་རྒྱལ། དབལ་གྱི་མི་ཐུང་ཚོན་
གང་པ། ཤར་ཕྱོགས་དབལ་གྱི་གྱད་ཆེན་ནི། ཁྲོ་བོ་ཆེན་པོ་མི་གཡོ་བ། དུང་གི་མི་
ཐུང་ཚོན་གང་བ། བྱང་ཕྱོགས་དབལ་གྱི་གྱད་ཆེན་ནི། ཁྲོ་བོ་ཆེན་པོ་གཏུམ་པ་རྗེ།
གཡུ་ཡི་མི་ཐུང་ཚོན་གང་བ། ནུབ་ཕྱོགས་དབལ་གྱི་གྱད་ཆེན་ནི། ཁྲོ་བོ་ཆེན་པོ་སྟོབས་
པོ་ཆེ། ཟངས་ཀྱི་མི་ཐུང་ཚོན་གང་བ། ལྷོ་ཕྱོགས་དབལ་གྱི་གྱད་ཆེན་ནི། ཁྲོ་བོ་ཆེན་པོ་
བགེགས་ལས་རྒྱལ། ལྕགས་ཀྱི་མི་ཐུང་ཚོན་གང་པ། མཚམས་བཞི་དབལ་གྱི་གྱད་
ཆེན་ནི། ལ་རམ་ཤག་དང་གདང་དྲག་ངར། འཇིགས་པར་བྱེད་དང་བརླབ་པོ་ཆེ།
སྤྲུལ་བ་སྟག་གཡག་འབྲུག་ཁྱུང་འགྱིང་། འོག་ཕྱོགས་དབལ་གྱི་གྱད་ཆེན་ནི། ཁྲོ་བོ་
ཆེན་པོ་ཚ་ལ་རྒྱུང་། དབལ་གྱི་མི་ཐུང་ཚོན་གང་བ། སྐུ་ནི་རིན་ཆེན་ཚོན་རེ་ལས།
སྤྲུལ་པ་བྱེ་བ་ས་ཡ་འབུམ། ཐབས་ཀྱི་རྒྱལ་པོ་གྱད་དུ་སྤྲུལ། ཤེས་རབ་དམག་དཔོན་
མ་དགུ་འགྱེད། གྱད་ཆེན་གླང་དང་གཏུམ་ཆེན་དོམ། ཁ་རྔམ་སྟག་དང་འཛིན་བྱེད་
སྤྱང་། གདུག་མོ་གསའ་དང་མཁའ་ལྡིང་ཁྱུང་། མགྲིན་རིང་སོ་བྱ་དམིག་ངན་ཕག །
སྔོན་དམར་དྲེད་དང་མགོ་བརྙན་སེང་། ཕྱོགས་བཞི་མཚམས་བཞི་སྟེང་འོག་གཏམ།
བསྭོ་དང་ཆ་དང་ཧ་སྒྲ་སྒྲོགས། སྐྱི་འདངས་རྨ་འདངས་མེ་ཆུ་འཁྲིགས། ཐོ་ཞགས་
ལྕགས་ཀྱུ་སྦར་ཤད་ཕུར། ཕྱོགས་མཚམས་སྟེང་འོག་གུར་དུ་འཁྲིགས། དབང་དྲག་
འབར་བའི་གཞལ་ཡས་ལ། འབྱུང་བའི་མཚོན་གྱིས་མི་འཇིགས་ཤིང༌། བསྐལ་པའི་
རླུང་ཡང་མི་ཐར་ན། བགེགས་དང་ལོག་འདྲེན་སྨོས་ཅི་དགོས། བར་མཚམས་དབལ་
192

རྒྱུད་སྡེ། དབལ་གསང་འདུས་དོན་གྱི་རྒྱུད།
ཆེན་གྱད་ཀྱི་བཅད། ནང་མཚམས་མེ་ཆུ་དབལ་གྱི་བཅད། ཕྱི་ལྟར་དགྲ་དང་
བགེགས་ལ་བཅད། ནང་ལྟར་ཉོན་མོངས་བདུད་ལ་བཅད། གསང་བ་མ་རིག་པ་ལ་
བཅད། དབལ་ཆེན་ལྟ་བ་ཟིལ་ནོན་ན། མཚམས་ཞེས་བྱ་བ་རྟོག་པ་མེད། རྟོག་མེད་
ཤུགས་ཀྱི་རྒྱང་མཚམས་ལ། གཅོད་བྱ་གཅོད་བྱེད་མཐའ་དང་བྲལ། མཐའ་བྲལ་དོན་
ལ་གཅོད་རྒྱུ་མེད། མ་རྟོགས་ལོག་པའི་སྟོབས་ཞི་ནས། བདག་ཉིད་དོན་ལ་རབ་ཏུ་
འཇུགས། ཕོ་བྲང་གཞལ་ཡས་གཡོན་ཟུར་གྱི། རིན་ཆེན་མཛེས་པའི་ཁྲི་གདན་ལ།
རྣམ་གསུམ་བདེ་བའི་གདན་ལས་སུ། སྒོ་གསུམ་གཡེང་བའི་ཚོགས་སྤངས་ནས། ཡེ་
ཤེས་ཆེན་པོ་རྣམ་གསུམ་གྱི། ཏིང་ངེ་འཛིན་གྱི་སྤྱི་ཁོག་དབུབ། བཅའ་བསྒྱུར་ཕྱག་རྒྱ་
རྣམ་གསུམ་གྱི། ཕྱག་རྒྱ་གསང་བའི་སྤྱི་ཁོག་དབུབ། གསང་བའི་ཡི་གེ་འབྲུ་གསུམ་གྱི།
བཟླས་པ་སྙིང་པོའི་སྤྱི་ཁོག་དབུབ། ཨ་དཀར་གསལ་བ་དགུ་འཛབ་ཀྱི། བདག་
གཞན་ཕྱི་ནང་བག་ཆགས་སྦྱོང་། ཕར་འཕྲོས་ཚུར་འདུས་འོད་དཀར་ལྷ། སྤྱི་བོར་ཨ་
ལ་མགྲིན་པར་ཨོཾ། རླུང་སྒོ་ཛ་ལ་ལྕེ་སྟེང་རམ། ཐུགས་ཀར་ཧཱུཾ་གི་མཚོན་པ་སྟེ། ཉོན་
མོངས་སོ་སོའི་བག་ཆགས་སྦྱངས། ལྷ་ལྔ་སྐུ་ལྔའི་ཕྱག་རྒྱར་གསལ། ཚོགས་བརྒྱད་
སེམས་དཔའ་སེམས་མ་བརྒྱད། གནས་དྲུག་འདུལ་བ་ཐབས་ཀྱི་གཤེན། དབུ་ཞབས་
སྤྱན་ལྗགས་ལྷ་མོ་བཞི། ཕྱག་ཞབས་ལི་ཞི་དུག་སེལ་གསུམ། ཉུང་ཟུག་སྲིད་པ་ཡབ་
དང་ཡུམ། ལྷང་ངེ་ལྷམ་མེ་ལྷན་ནེ་རུ། ས་ལེ་མ་ལེ་ཡེ་རེ་གནས། ཞི་བའི་འཕྲོ་འདུས་
གཞི་སྦྱང་བ། ཞིང་དང་ཞིང་ཁམས་ས་བོན་ཚུལ། ཐུགས་རྗེ་ཁྲོ་བོར་སྐུ་བསྒྱུར་པ།
ཐིག་ལེ་ཡིག་འབྲུ་ལྷ་སྐུ་གསུམ། མྱུ་གུ་མེ་ཏོག་འབྲས་བུའི་ཚུལ། ཏིང་འཛིན་ཕྱག་རྒྱ་
སྙིང་པོ་གསུམ། བསྐྱེད་པར་བྱེད་པ་མཐུན་རྐྱེན་ཚུལ། ཐོ་ཐོ་ཡེ་ཡེ་སྒྲ་ཡི་བསྐུལ། ཡས་
ཐིམ་མས་ཞུ་གསལ་བའི་འོད། ཚོན་གང་ངོ་བོ་ཉིད་ཀྱི་སྐུ། ཁ་དོག་ལྔ་ལྡན་འོད་དུ་
འབར། ངོ་བོ་འགྱུར་མེད་དབྱིངས་ལ་ཐིམ། དབྱིངས་ལས་སྐུ་བསྐྱེད་དབལ་ཆེན་སྐུ།
193

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གསལ་ལ་ཡབ་དང་སྟོང་ལ་ཡུམ། ཡབ་ཡུམ་ཐབས་དང་ཤེས་རབ་ལས། བྱང་ཆུབ་
སེམས་ཀྱི་ཐིག་ལེར་འཕྲོས། ཆེ་ཆུང་རྒྱ་སྲན་འབྲུ་མ་ཙམ། ཁ་དོག་དཀར་དམར་ཡབ་
ཡུམ་ཚུལ། ཉེ་ལོ་ཡོ་ཡི་གཞེན་བསྐུལ་བས། ཡབ་ཀྱི་མཁའ་ལ་ཡུམ་གྱི་ཀློང་། ཧ་ཧ་ཧེ་
ཧེ་དགྱེས་བསྐྱེད་པས། དངུལ་ཆུ་འཐོར་འདྲིལ་ལྟ་བུ་རུ། འདུ་ཡི་རྩ་གནས་གདན་ལ་
གསལ། ས་བོན་དྲུག་ཅུ་རྩ་བཞི་ནི། ཡ་ཡི་སྤྲོས་ལ་འདུ་ཡི་བསྡུས། འཕྲུལ་ཆེན་ཡིག་
འབྲུ་རྟེན་བཟུང་ནས། བཅའ་བསྒྱུར་ཕྱག་རྒྱ་བརྡའ་མཚོན་ཞིང༌། སྙིང་པོ་སྔགས་ཀྱི་
བསྐུལ་གདབ་པས། དྲུག་ཅུ་རྩ་བཞི་དཀྱིལ་འཁོར་ལྷ། སྐུ་མདོག་ཕྱག་མཚན་མ་
འདྲེས་པར། ཆུ་ཟླའི་དཀྱིལ་འཁོར་འོད་དུ་གསལ། ཕུང་པོའི་དམིགས་སུ་བྱིན་གྱིས་
བརླབས། དབྱིངས་ནས་མཁའ་ལ་སྤྱན་དྲངས་བ། བླ་མེད་མཆོད་པའི་མཆོག་གི་
མཆོད། གཉིས་སུ་མེད་པར་བྱིན་བརླབས་ཤིང་། བདག་ཞལ་བདག་གི་བལྟ་བར་བྱ།
བདག་ཉིད་དོན་དུ་སྒྲུབ་པ་ཡི། ཙྪཱ་ལི་དགོད་པའི་སྒྲུབ་པ་ལས། བདག་ཉིད་གསལ་
བའི་ཐུགས་ལས་སུ། ཕྱི་ནང་སྣོད་བཅུད་རག་སྣང་བ། རམ་ཡང་མང་གི་འཕྲོ་འདུ་
ལས། མེ་རླུང་ཆུའི་བསྲེག་གཏོར་བཀྲུས། དངོས་པོ་མཚན་མ་ཤུགས་ཀྱིས་བསྒྲལ། ཡེ་
ནས་བསྒྲལ་བའི་སྙིང་པོ་རུ། ནམ་མཁའ་ལྟ་བུར་དེ་བཞིན་ཉིད། མ་གཡོས་མ་བཅོས་
ཁྱབ་བདལ་ཨ། ཚད་མེད་ཨ་དཀར་བར་སྣང་བས། མ་རྟོགས་ལོག་པ་ཤུགས་ཀྱིས་
བསྒྲལ། རྟོགས་པ་ཆེན་པོའི་ཐུགས་རྗེ་རུ། ཉི་ཟླ་ལྟ་བུ་ཀུན་ཏུ་སྣང༌། ཀུན་སྙོམས་སྙིང་
རྗེ་ཚད་མེད་ཨོྃ། ཐུགས་དམ་ཐུགས་ཀྱི་ངང་ཚུལ་ལས། ཐུགས་རྗེ་ཁྲོས་པའི་རྟགས་
བསྟན་པ། ལོག་པའི་སྣང་བ་ཤུགས་ཀྱིས་བསྒྲལ། དབང་ཆེན་འབར་བའི་གཞལ་ཡས་
ཁང༌། དབང་དྲག་ཉི་ཟླ་འབར་བའི་འོད། དབང་བསྒྱུར་འཁོར་ལོ་བཞི་བརྒྱད་འབར།
གྲུ་གསུམ་མཐིང་ནག་དབལ་དུ་དོད། ཟླ་གམ་དབང་གི་མེ་དཔུང་འབར། མཚམས་
བཞི་རྒྱས་པ་གསེར་འོད་འཕྲོ། རུས་སྦལ་ཁྲ་བོའི་ཀ་གདན་ལ། གཅན་ཆེན་སྲིན་པོའི་
194

རྒྱུད་སྡེ། དབལ་གསང་འདུས་དོན་གྱི་རྒྱུད།
ཀ་བ་བསྒྲད། ཀྱོག་དང་པིར་གྱི་ཀ་ཞུ་སྒེགས། ལྷ་ཆེན་བརྒྱད་ཀྱི་གདུང་མ་གཤིབས།
ཚངས་པ་བསྣོལ་བའི་དྲལ་དཔྱམ་བཀྱེ། རྒྱུ་སྐར་འབར་བའི་དྲབ་ནོན་བཏང་། ཐུགས་
རྗེ་ཉི་ཟླའི་མཐོང་ཁུང་གསལ། དུས་བཞི་ཡེ་ཤེས་གསལ་བའི་སྒོ། ཀླུ་དང་དྲི་ཟའི་ཐེམ་
སྦྱོར་ལ། གནོན་སྦྱིན་གཤིན་རྗེའི་འགན་སྐྱེས་ཅན། དབྱིངས་ཀྱི་རྨང་གཞི་ཐོད་འབྲམ་
རྟེན། ཀློང་གི་དྲྭ་བརྩེགས་འབར་བའི་འོད། འོད་རླུང་ཕྱི་ནས་ནང་དུ་རློབས། མཁའི་
ཡ་གད་རླུང་སྤྲིན་འཁྲུགས། ཉི་ཟེར་གཟིང་བའི་བྱ་འདབ་རྒྱས། ཤེས་རབ་དམིག་སྙིང་
ཟ་ར་ཚགས། ཐབས་ཀྱི་གེ་ཤུན་དར་བུ་ཁད། ཀློང་གི་བང་རིམ་དང་པོའི་ཁར། ལྷག་
མཐོང་རུ་ཏྲའི་ཀ་གདན་ལ། ཐར་བྱེད་སྡེ་བརྒྱད་ཀ་བ་བཙུགས། བོན་ཉིད་འགྱུར་
མེད་མཐིང་གདུང་ལ། དྲེགས་པ་བུ་རྐོའི་གཟེར་བུ་ཅན། ལྷ་ལྔ་སྐུ་ལྔའི་བང་རིམ་
བརྩེགས། ཡེ་ཤེས་ལྔའི་ཅོག་འོད་འབར། ཏིང་འཛིན་ཟག་མེད་མགུལ་ཆུ་སྤྲས། ཐར་
ལམ་བཅུ་གཉིས་བྲེ་སྲོག་བཅས། སྟོབས་ཀྱི་འཁོར་ལོ་བཅུ་གསུམ་འཁོར། ཐུགས་རྗེ་
ཚད་མེད་དབུ་གདུགས་སྙོམས། ཐབས་དང་ཤེས་རབ་བྱ་གྲི་འབར། ཡེ་ཤེས་རྣོན་པོའི་
ཏོག་འོད་ལྡེམ། འབུར་བཞི་ཟུར་བཞི་རིགས་པ་བརྒྱད། དར་བརྒྱད་འོད་ཟེར་ཚུལ་དུ་
འཕྲོས། ཕྱི་ཁྱམས་ཅོག་བཞི་རང་སོར་རྒྱས། བར་ཁྱམས་ཁྲག་མཚོ་རྦ་ཀློང་འཁྲུགས།
ནང་ལོགས་མེ་རི་འཁྲུག་ཅིང་འབར། ཕྱི་ལོགས་འབྱུང་བའི་རྩིག་པ་སྦགས། མཚམས་
སུ་བསྐལ་པའི་བུ་ཡུག་འཚུབས། སྟག་གཡག་འབྲུག་ཁྱུང་ཡ་གད་གདེང་། གྲི་མདུང་
ཐོ་སྟའི་འཕྱང་འཕྲུལ་ལ། མེ་ཆུ་དབལ་གྱི་དར་བུ་ཁད། ཨོག་མའི་འོག་ནས་ཐུར་དུ་
འཕྱང་། རྩེ་ལ་བདུད་སྲིན་ཤམ་བུ་ཕྱིར། རྩ་བར་བསྐལ་པའི་མུན་ནག་འཁྲུགས།
རིགས་དང་འདོད་སྤྱོད་ལྷག་པའི་རྟགས། ཤ་རི་ཁྲག་མཚོ་རུས་པའི་བཅལ། ཟང་
ལྕགས་དབང་གི་ཁྱུད་འཁོར་ལ། སྐྱི་འདངས་རྨ་འདངས་མེ་ཆུ་འཁྲིགས། དབང་དྲག་
འབར་བའི་གཞལ་ཡས་ནི། པྲ་ཕུད་རྩེ་དགུ་ལྷའི་གནས། རྒྱ་ཁྱོན་དཔག་ཚད་གཞལ་
195

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མི་དཔོག །ཟུར་བཞི་ཤེལ་འཕྲེང་བརྩེགས་པ་འདྲ། ལོགས་བཞི་རྫུ་འཕྲུལ་དྲ་བ་འདྲ།
ཐོག་ཕུབ་ཉི་མའི་གཞའ་ཁྱིམ་འདྲ། འོག་ན་ཟ་འོག་ཁ་ཕྱེ་འདྲ། དེ་འོག་གཞའ་སྤྲིན་པ་
ཏྲ་འདྲ། འདོད་ཡོན་ལྷའི་འདུས་ས་འདྲ། ཕྱི་སྣམ་སྲིན་པོའི་གྲོང་ཁྱེར་འདྲ། རྒྱ་ཁྱོན་
ནམ་མཁའི་གཏོས་དང་འདྲ། ཕུན་ཚོགས་ས་གཞིའི་ཀློང་དང་འདྲ། ཕྱི་ནང་ཆོ་འཕྲུལ་
ཞིང་ས་འདྲ། ཡངས་དོག་མེད་པའི་གཞལ་ཡས་ནི། འཇིག་འདྲལ་མེད་པར་ཨེ་མ་ཧོ།
གཞལ་ཡས་དེའི་དབུས་དཀྱིལ་དུ། བསྐལ་པ་མེ་ལྟར་འབར་བའི་མཁར། གྲུ་གསུམ་
མཐིང་ནག་འབར་བའི་ཀློང་། བོན་ཉིད་ཁྲོ་གཏུམ་འབར་བའི་དབུས། ཐོག་འབྲུག་
ཀློག་འོད་གཞལ་ཡས་སུ། དབུས་སུ་གཅན་ལྔ་དྲེགས་པ་དང་། ཉི་ཟླ་པད་མ་གདན་
ཁྲི་བསྒོམ། གཡས་སུ་འབྲུག་དང་གནམ་བདུད་གདན། གཡོན་དུ་སེང་དང་ལྷ་ཆེན་
གདན། དེའི་ཕྱི་རིམ་ཕོ་བྲང་བཞིར། ཤར་དུ་གླང་དང་དྲི་ཟ་སྟེ། བྱང་དུ་རྟ་དང་
གནོད་སྦྱིན་ནོ། །ནུབ་ཏུ་འབྲུག་དང་ཀླུ་དབང་དང༌། ལྷོ་རུ་ཁྱུང་དང་གཤིན་རྗེའི་
གདན། དེ་རྒྱབ་ཕྱོགས་མཚམས་ཕོ་བྲང་བརྒྱད། མཁའ་ལྡིང་རྨ་བྱ་ཕྱོགས་སྐྱོང་བསྣོལ།
སྒོ་བཞི་ཤང་ཤང་ས་བདག་གཉན། ཀླུ་དང་ས་སྲིན་ཕོ་མོའི་གདན། བར་ཁྱམས་
མཁའ་ལྡིང་གཤོག་ཐོག་སྟེ། རང་རང་མཛེས་དང་དུ་ཁྲོད་གཅལ། གཙོ་འཁོར་བལྟབ་
འགྱུར་ཚད་དུ་བསྐྱེད། དེ་སྟེང་གསལ་བའི་ལྷ་བསྐྱེད་པ། ཁྲོ་མཆོག་ཐུགས་ཀྱི་གསང་
སྒོ་རུ། ཐུགས་ཉིད་ཞི་བའི་རང་བཞིན་ལས། ཐུགས་རྗེ་འཁྲོས་པའི་རྟགས་བསྟན་ཞིང༌།
ས་བོན་རྒྱུ་ལས་འབྲུ་བཅོམ་ནས། དབང་དྲག་གཞལ་ཡས་ལྷ་རུ་གྲུབ། ཡེ་ཤེས་ལྷའི་ཁྲི་
གདན་འབར། ཐབས་ཤེས་འབར་བའི་ཕྱག་རྒྱ་ལས། ལྷ་རྣམས་སྣ་ཚོགས་རགས་སྣང་
བ། ནམ་མཁའ་གཞའ་སྤྲིན་གཟའ་སྐར་ལྟར། སྣ་ཚོགས་འབར་བའི་ཆ་ལུགས་སུ།
དོན་གྱི་སྒྲུབ་པ་ལྟར་དུ་དབབ། རྩ་བའི་སྔགས་ཀྱི་བསྐུལ་བཏབ་ནས། དབྱིངས་ནས་
ཡེ་ཤེས་སྤྱན་དྲངས་ཞིང་། གཉིས་མེད་གསལ་བའི་ལྷ་ཚོགས་ལ། བདུད་ལྔ་དུག་ལྔ་
196

རྒྱུད་སྡེ། དབལ་གསང་འདུས་དོན་གྱི་རྒྱུད།
ཉོན་མོངས་ལྔ། ཕུང་པོ་ལྔ་དང་དམ་རྫས་ལྔ། ལྷ་ལྔ་སྐུ་ལྔ་ཡེ་ཤེས་ལྔ། རིག་པའི་
སྟོབས་ལྔ་མངོན་རོལ་ནས། དཀྱིལ་འཁོར་ལྷ་ལ་མངོན་རོལ་ཅིང༌། བླ་མེད་མཆོད་
པས་མཆོད་གསོལ་ན། ཐུགས་དམ་དགྱེས་པའི་དངོས་གྲུབ་ཏུ། སྐུ་གསུང་ཐུགས་སུ་
གྲུབ་པའོ། །གསང་བའི་མན་ངག་ཟུང་ཐུབ་གསང་བ་འདུས། རིན་ཆེན་སྤྱི་སྤུངས་
གསང་བའི་གསས་མཁར་ལས། མ་རྟོགས་ལོག་པ་འདུལ་ཕྱིར་དབལ་ཆེན་གྱད་
མཚམས་བཅད། འབྱུང་དུག་ཕུང་པོ་སྦྱར་ཕྱིར་བདག་ཉིད་དོན་དུ་སྒྲུབ། ལྷ་དང་
གསས་མཁར་སྦྲེལ་ཕྱིར་ཕྱག་རྒྱ་སྐུ་རུ་དགོད། ཉོན་མོངས་རང་སར་གྲོལ་ཕྱིར་བྱིན་
རླབས་གདན་དུ་བསྒྲུབས། ཨུ་དུག་སད་ཀྱི་དཀྱིལ་འཁོར་མངོན་རྫོགས་ཤིང་། ལྷ་སྐུ་
རིགས་སྟོབས་ཕྱག་རྒྱ་གསལ་བར་བྱེད། ཁྱད་པར་རྨད་འབྱུང་ལྷའི་ཕོ་བྲང་དུ། འཇིག་
པའི་དབལ་ཚོགས་ཁྲོ་རྒྱལ་ཐམས་ཅད་ལ། སྲི་ཞུ་གུས་པའི་ཚུལ་གྱིས་གདན་འབུལ་
ཞིང་། བདུད་ལྔ་དུག་ལྔ་ལྷ་ལྔ་སྐུ་རུ་གྲུབ། ཞེ་སྡང་དངོས་པོ་གྲུབ་པ་སེང་གེའི་གདན།
རྣམ་ཤེས་ཕུང་པོ་དག་ཕྱིར་ལྷ་ལ་འབུལ། ཞེ་སྡང་བདུད་བཅོམ་སྟོང་ཉིད་ཡེ་ཤེས་
གསལ། སྙིང་པོ་འགྱུར་མེད་གཤེན་ལྷ་དཀར་པོའི་སྐུ། ཐུགས་ཉིད་མ་གཡོས་ཀུན་སྣང་
ཁྱབ་པའི་ལྷ། ཕྱག་རྒྱ་ཆེན་པོ་ཁ་འགྱིང་ཁྲོ་བོར་གྲུབ། གཏི་མུག་དངོས་པོར་གྲུབ་པ་
གླང་པོའི་གདན། གཟུགས་ཀྱི་ཕུང་པོ་དག་ཕྱིར་ལྷ་ལ་འབུལ། གཏི་མུག་བདུད་བཅོམ་
མེ་ལོང་ཡེ་ཤེས་གསལ། སྙིང་པོ་འགྱུར་མེད་གསས་རྗེ་རྨང་པོའི་སྐུ། ཐུགས་ཉིད་མ་
གཡོས་གསལ་བ་རང་འབྱུང་ལྷ། ཕྱག་རྒྱ་ཆེན་པོ་ཁྲོ་བོ་མཁའ་འགྱིང་གྲུབ། ང་རྒྱལ་
དངོས་པོར་གྲུབ་པ་རྟ་མཆོག་གདན། འདུ་བྱེད་ཕུང་པོ་དག་ཕྱིར་ལྷ་ལ་འབུལ། ང་
རྒྱལ་བདུད་བཅོམས་མཉམ་ཉིད་ཡེ་ཤེས་གསལ། སྙིང་པོ་འགྱུར་མེད་གར་གསས་
བཙན་པོའི་སྐུ། ཐུགས་ཉིད་མ་གཡོས་དགེ་ལྷ་གར་ཕྱུག་ལྷ། ཕྱག་རྒྱ་ཆེན་པོ་རྔམ་
གསས་མཁའ་འགྱིང་གྲུབ། འདོད་ཆགས་དངོས་པོར་གྲུབ་པ་འབྲུག་ཆེན་གདན།
197

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཚོར་བའི་ཕུང་པོ་དག་ཕྱིར་ལྷ་ལ་འབུལ། འདོད་ཆགས་བདུད་བཅོམ་སོར་རྟོགས་ཡེ་
ཤེས་གསལ། སྙིང་པོ་འགྱུར་མེད་གནམ་གསས་དབྱིངས་རུམ་སྐུ། ཐུགས་ཉིད་མ་
གཡོས་བྱེ་བྲག་དངོས་མེད་ལྷ། ཕྱག་རྒྱ་ཆེན་པོ་དབལ་གསས་མཁའ་འགྱིང་གྲུབ། ཕྲག་
དོག་དངོས་པོར་གྲུབ་པ་ཁྱུང་ཆེན་གདན། འདུ་ཤེས་ཕུང་པོ་དག་ཕྱིར་ལྷ་ལ་འབུལ།
ཕྲག་དོག་བདུད་བཅོམས་བྱ་ནན་ཡེ་ཤེས་གསལ། སྙིང་པོ་འགྱུར་མེད་རྒོད་གསས་
ཁམ་པའི་སྐུ། ཐུགས་ཉིད་མ་གཡོས་དགའ་བ་དོན་གྲུབ་ལྷ། ཕྱག་རྒྱ་ཆེན་པོ་གཏུམ་
གསས་མཁའ་འགྱིང་གྲུབ། ཡུལ་བརྒྱད་དངོས་པོར་གྲུབ་པ་རྨ་བྱའི་གདན། ཚོགས་
བརྒྱད་ཕུང་པོ་དག་ཕྱིར་ལྷ་ལ་འབུལ། སྒྱུ་མའི་བདུད་བཅོམས་རིག་པའི་ཡེ་ཤེས་
གསལ། སྙིང་པོ་འགྱུར་མེད་རིགས་ཀྱི་གསས་བརྒྱད་སྐུ། ཐུགས་ཉིད་མ་གཡོས་ཡེ་ཤེས་
བརྒྱད་ཀྱི་ལྷ། ཕྱག་རྒྱ་ཆེན་པོ་རིགས་ཀྱི་ཁྲོ་བོར་གྲུབ། སྐྱེ་བཞི་དངོས་པོར་གྲུབ་པ་ཤང་
ཤང་གདན། འབྱུང་བཞི་ཕུང་པོ་དག་ཕྱིར་ལྷ་ལ་འབུལ། སྐྱེ་རྒས་ན་འཆིའི་བདུད་
བཅོམ་སྐྱེ་མེད་གསལ། སྙིང་པོ་འགྱུར་མེད་གསས་ཆེན་རུ་བཞི་སྐུ། ཐུགས་ཉིད་མ་
གཡོས་དྲི་མེད་ཚངས་པའི་ལྷ། ཕྱག་རྒྱ་ཆེན་པོ་སྤྲུལ་པའི་ཁྲོ་བོར་གྲུབ། ཉི་ཟླ་པད་མ་
འཁོར་བའི་ཆགས་སྐྱོན་བྲལ། ཨུ་དུག་སད་ཀྱི་དཀྱིལ་འཁོར་མངོན་དུ་གྲུབ། རང་གྲོལ་
གདན་གྱི་སྒྲུབ་པ་ངོ་མཚར་ཆེ། དོན་ཏུ་གདན་ཀྱང་ལྷའི་རང་བཞིན་ཏེ། དོན་དུ་
རྟོགས་ན་ལྷ་དང་གདན་དུ་མེད། ཚིག་ཏུ་བརྗོད་པས་བྱེ་བྲག་སོ་སོར་དབྱེ། ངོ་བོ་ལྷ་
སྐུ་རིགས་སྟོབས་ཡེ་ཤེས་སྤྱན། སྙིང་པོ་འགྱུར་མེད་རང་བཞིན་གྲོལ་བའི་ཕྱིར། རང་
གྲོལ་གདན་གྱི་སྒྲུབ་པ་བསྟན་པའོ། །སྤྱན་དྲངས་ཡེ་ཤེས་གསལ་བའི་སྒྲུབ་པ་ཡང་།
བཞི་བཅུ་རྩ་ལྔ་ཐུགས་ཉིད་ཞི་བའི་ལྷ། གནས་འགྱུར་ཡེ་ཤེས་སྐུ་ལྔ་རིགས་ཀྱི་གཙོ། མི་
མངོན་དབྱིངས་ཀྱི་དཀྱིལ་འཁོར་དམ་པ་ནས། སུམ་ཅུ་རྩ་བརྒྱད་རྒྱལ་བའི་ཐུགས་ཉིད་
ཅན། རང་བཞིན་མཁའ་ལ་གསལ་བའི་དཀྱིལ་འཁོར་ནས། ཏིང་འཛིན་རིག་པའི་
198

རྒྱུད་སྡེ། དབལ་གསང་འདུས་དོན་གྱི་རྒྱུད།
ཀློང་དུ་མངོན་སྤྱན་དྲངས། མཚན་མ་རྫས་ཀྱི་རྡུལ་ཚོན་དཀྱིལ་འཁོར་ལ། གཉིས་སུ་
མེད་པར་བཞུགས་གསོལ་བརྟེན་དུ་ཧྲུན། དབྱིངས་ཀྱི་ཁྲོ་རྒྱལ་སྐུ་གསུམ་ཡབ་དང་
ཡུམ། འདུ་འཕྲོ་ཆོ་འཕྲུལ་དབང་དྲག་འབར་བ་ཡི། བཅས་བཅོས་བརྗིད་ལྡན་འཁྲོས་
པས་བཞིན་ཚུལ་གྱི། མཁའ་ལ་སྤྲིན་གཏིབ་བར་སྣང་འབྲུག་སྒྲགས་ཤིང་། དྲག་ཤུལ་
ཐོག་ལྟར་འདྲེལ་ཏེ་མངོན་སྤྱན་དྲངས། དྲག་པོར་འཁྲོས་དང་དྲག་ཤུལ་འབར་བའི་
མཐུས། ཐུགས་རྗེས་དྲག་ཚད་ཉོན་མོངས་ཀློང་དུ་གཞོམ། མ་རྟོགས་མཚན་མ་དངོས་
པོར་དབྱིངས་སུ་བསྒྲལ། དུག་གསུམ་གནས་དག་སྐུ་གསུམ་དོན་ལ་མཆིས། ཐབས་
དང་ཤེས་རབ་གཉིས་མེད་དོན་ལ་རོལ་པ་ཡི། སྐུ་ལས་སྤྲུལ་པ་རུ་བཞི་ཁྲོ་བོའི་ཚོགས།
གཡོ་བའི་ཡེ་ཤེས་དབལ་འབར་འོད་པོ་ཆེ། གསལ་བྱེད་སྒྲོན་མས་མུན་པ་འཇོམས་
པའི་ཕྱིར། ཉི་ཟླ་གཟའ་སྐར་ལྟ་བུར་མངོན་སྤྱན་དྲངས། གསལ་བའི་འོད་དང་གཡོ་
བའི་བྱིན་རླབས་ཀྱི། འཁོར་བའི་མུན་པ་ཐམས་ཅད་གཏན་འཇོམས་ཞིང་། མ་རིག་
མུན་སེལ་རང་རིག་དོན་ལ་ཆིབས། དབྱིངས་དང་ཡེ་ཤེས་དབྱེར་མེད་བྱིན་རླབས་
ལས། རིགས་སུ་སྤྲུལ་པ་རྔམ་གཏུམ་འབར་བའི་ཚོགས། བཅོས་པའི་རྒྱན་དང་བཅས་
པའི་བཞིན་ཚུལ་གྱི། མ་རིག་རྨོངས་པའི་སྡུག་བསྔལ་གསང་བའི་ཕྱིར། བར་སྣང་
གཞའ་ཚོན་ལྟ་བུར་མངོན་སྤྱན་དྲངས། སྣང་ཞིང་སྲིད་པ་སྒྱུ་མ་ཆོ་འཕྲུལ་གྱི། བག་
ཆགས་མཚན་མ་དབྱིངས་སུ་གསེང་བར་བྱེད། སྣང་ཞེན་དངོས་དག་སྣང་མེད་དོན་
ལ་ཆིབས། སྣང་བའི་གྲོང་ཁྱེར་ཆེན་པོ་མཁའ་ལ་གཞོམ། མཁའ་ཀློང་དབྱེར་མེད་རིག་
པའི་ཆོ་འཕྲུལ་ལས། སྤྲུལ་པ་ལས་བསྐུལ་ཁྲོ་རྔམ་རོལ་བའི་ཚོགས། སྤྲུལ་བ་རྫུ་འཕྲུལ་
མྱུར་མགྱོགས་ཞགས་པ་ཡི། ཐར་ལྟུང་འདུ་བྱེད་ཉོན་མོངས་འཆིང་བའི་ཕྱིར། བར་
སྣང་ཀློག་ལྟར་འཁྱུག་སྟེ་མངོན་སྤྱན་དྲངས། ལོག་པར་རྟོག་པའི་འདུ་བྱེད་བཅིང་
དཀྲོལ་ནས། སྐྱེ་བཞིའི་སྒོ་ཆོད་སྐྱེ་མེད་དོན་ལ་ཆིབས། སྐྱེ་རྒས་ན་འཆི་འཁོར་བ་
199

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དབྱིངས་སུ་སྒྲོལ། སྐུ་གསུང་ཐུགས་ལས་ཆོ་འཕྲུལ་སྐུར་བསྟན་པ། སྤྲུལ་པ་ཡང་སྤྲུལ་
བྱེ་བ་ས་ཡའི་ཚོགས། ཐབས་དང་ཐུགས་རྗེ་རྣམ་པ་སྣ་ཚོགས་ཀྱི། འཕྲིན་ལས་རྒྱལ་མོ་
འགྲོ་བ་འདུལ་བའི་ཕྱིར། རྒྱ་མཚོ་རླབས་བསྐྱེད་ལྟ་བུར་མངོན་སྤྱན་དྲངས། ཞི་རྒྱས་
དབང་དྲག་འཕྲིན་ལས་རྣམ་བཞི་ཡི། ལོག་པའི་དགྲ་བགེགས་བར་ཆོད་མ་ལུས་པ།
བསྟན་པ་བཤིགས་པ་མཁའ་ཀློང་དབྱིངས་སུ་སྒྲོལ། རྣམ་པར་རྟོག་མེད་མི་རྟོག་དོན་
ལ་ཆིབས། གཙོ་འཁོར་སྤྲུལ་པ་མ་ལུས་འཁོར་བཅས་པ། རྡུལ་གཅིག་སྟེང་ན་རྡུལ་
རྙེད་ཅི་བཞིན་དུ། བླ་མེད་རྒྱལ་བ་ལྷ་རུ་སྤྱན་དྲངས་ནས། རྟེན་ལ་ཐིམ་གྱིན་གདན་
ལ་བཞུགས་སུ་གསོལ། ཀུན་རྫོབ་མཚན་མ་ཚིག་གི་མཚོན་བྱ་ཚུལ། དོན་དུ་ལྷ་དང་
དཀྱིལ་འཁོར་བདག་ཉིད་གསུམ། ངང་དང་རང་བཞིན་འདུ་འབྲལ་མེད་པ་སྟེ།
གཤེགས་དང་བཞུགས་མེད་རང་བཞིན་མཁའ་ལ་མཉམ། སྤྱན་དྲངས་ཡེ་ཤེས་སྒྲུབ་པ་
བསྟན་པའོ། །ཕྱག་འཚལ་མོས་འདུན་སྐྱབས་སུ་སྒྲུབ་བྱེད་པ། མ་རྟོགས་ལོག་པ་
དབྱིངས་སུ་ཕྱག་པས་ཕྱག །རྟོགས་པའི་ཡེ་ཤེས་དོན་དམ་བསྒྲུབ་པས་བཙལ། མ་
རིག་འཁྲུལ་པའི་མཚན་མ་ཕྱག་པས་ཕྱག །རང་རིག་ལྷག་པའི་མཚན་མ་བཙལ་བས་
བཙལ། སྐྱེ་བཞི་འཁོར་བའི་སྡུག་བསྔལ་ཕྱག་པས་ཕྱག །སྐྱེ་མེད་ངོ་བོའི་དབྱིངས་སུ་
བཙལ་བས་བཙལ། དབང་ཆེན་གཞལ་ཡས་འབར་བའི་ཕོ་བྲང་ནས། ཐུགས་ཉིད་ཞི་
བའི་ངང་ལས་མ་གཡོས་ཀྱང་། ཐུགས་རྗེ་སྤྲུལ་པ་འཁྲོས་པའི་རྟགས་བསྟན་པ། སྐུ་
གསུམ་ཁྲོ་རྒྱལ་ཡབ་ཡུམ་འཁོར་བཅས་ལ། གུས་པས་ཕྱག་འཚལ་དང་བས་སྐྱབས་
གསོལ་བས། སྣང་སྲིད་འཁོར་འདས་ཀུན་ལ་མངའ་མཛད་ཅིང་། མ་གཡོས་དབྱིངས་
ན་གསལ་བ་ཡེ་ཤེས་སྐུ། བོན་ཉིད་མི་འགྱུར་དབྱིངས་ལས་དབང་བསྒྱུར་ཞིང་། སྐྱེ་
འགག་གཉིས་སུ་མེད་པའི་ཁྲོ་རྒྱལ་སྐུ། མཁའ་ལ་དབང་བསྒྱུར་རྫུ་འཕྲུལ་ཀློང་དུ་ཡང་།
ཐབས་ལ་དབང་བསྒྱུར་ཀུན་འབྱུང་ཤེས་རབ་ཐུགས། སྐུ་གསུམ་ཁྲོ་རྒྱལ་ཚོགས་ལ་
200

རྒྱུད་སྡེ། དབལ་གསང་འདུས་དོན་གྱི་རྒྱུད།
བདག་ཕྱག་འཚལ། ས་ཆུ་མེ་རླུང་བཞི་ཡི་དབང་བསྒྱུར་ཞིང་། འདེག་སྡུད་སྨིན་སྒྲོལ་
འགྱུར་མེད་ཡེ་ཤེས་དབྱིངས། ཚོགས་བརྒྱད་ཡེ་ཤེས་རིག་པའི་ཡུལ་ལ་སྤྱོད། མ་ཆགས་
མི་ལེན་སྤང་མེད་ཡེ་ཤེས་སྐུ། གནས་འགྱུར་ཡེ་ཤེས་སྟོབས་བཞི་ལྷུན་ལ་རྫོགས། དུས་
བཞི་བཅུད་བདག་འབྱུང་བཞི་ཁ་ལོ་སྒྱུར། སྣང་སྲིད་སྣོད་བཅུད་མ་ལུས་ཀློང་ལ་
འགྱེད། གཙོ་འཁོར་སྤྲུལ་པ་ཡང་སྤྲུལ་བཅས་ལ་འདུད། མོས་གུས་བདག་ཕྱོགས་ཉེ་
རིང་མེད་པར་བཙལ། འབྲས་བུ་དབྱིངས་ན་བཞུགས་ཀྱང་བདག་ལ་གསལ། ལུས་
ཕྱག་མཁའ་ལ་བཙལ་བས་སྐུ་རུ་གྲོལ། ངག་ཕྱག་ཀློང་དུ་བཙལ་བས་གསུང་དུ་གྲོལ།
ཡིད་ཕྱག་དབྱིངས་སུ་བཙལ་བས་ཐུགས་སུ་གྲོལ། ལྷ་ཕྱག་ལྷ་ལ་བཙལ་བས་ལྷ་ཞལ་
མཐོང༌། དད་ཕྱག་རྗེ་ལ་བཙལ་བས་ཐུགས་བཅུད་ལོན། གུས་ཕྱག་གཤེན་ལ་བརྩེལ་
བས་ཐུགས་དམ་དགྱེས། འཐད་ཕྱག་གྲོགས་ལ་བཙལ་བས་ཉམས་ཆགས་སྐོང་། མོས་
ཕྱག་ཕྱོགས་ལ་བཙལ་བས་སྒྲིབ་པ་བྱང་། ཞེ་ས་རྗེ་ལ་ཕུལ་ན་འབངས་ལ་སྐྱོབ། སྒོ་
གསུམ་ལེ་ལོ་མེད་པའི་དངོས་གྲུབ་མྱུར། སེམས་ལ་རྩེ་གཉིས་མེད་ན་ཐུགས་ཡིད་
འབྲིང༌། མོས་འདུན་ཐུགས་རྗེ་སྐྱབས་ཀྱི་འོག་ཏུ་ཆུད། ཡང་དག་དོན་ལ་གནས་ན་
ཕྱག་ལ་བཙལ་ཏུ་མེད། རེ་དོག་འཕྲང་ལམ་སོལ་ན་ཕྱག་ཀྱང་དེ་ཡིན་མོད། བཙལ་
གནས་རང་དུ་རྟོགས་ན་བཙལ་མཁན་སེམས་ཡིན་མོད། སེམས་ལ་གཉིས་སུ་མེད་
པས་བཙལ་དང་མ་བཙལ་བདེ། མོས་འདུན་ཕྱག་གི་བསྒྲུབས་པ་མེད་པ་ཨེ་མ་ཧོ། །
གཅུག་དག་ཉམས་སྦྱང་བཤགས་པའི་སྒྲུབ་པ་ཡང༌། སྲིད་པ་ཆགས་ནས་དུས་འདི་
ཕན་ཆད་དུ། བསྐལ་པར་བསགས་པའི་བག་ཆགས་སྒྲིབ་པ་ནི། རི་རབ་རྒྱ་མཚོ་རྩི་
ཤིང་ནགས་ཚལ་ཙམ། གསང་བ་སྔགས་ཀྱི་དཀྱིལ་འཁོར་མ་ལགས་པ། ཅི་ཙམ་སྦྱང་
ཡང་བྱང་བའི་དུས་མངའ་མེད། ད་ལེན་གསང་སྤྱོད་ཟབ་མོ་འདི་ཐོབ་ཚེ། མྱུར་དུ་
བཤགས་ན་འུར་དུ་འབྱང་བར་འགྱུར། གློ་ཡུལ་ཤག་འདེབ་ལྟ་བུ་མ་ཡིན་པར།
201

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཉེས་ཅན་ཁྲིམས་བཏུག་བཤགས་སྦྱང་ལྟ་བུ་ཡི། བཤགས་རྟེན་ཟབ་མོ་ཚོགས་ཀྱི་
འཁོར་ལོ་གཏེར། རྫུ་འཕྲུལ་ཞི་ཁྲོའི་ལྷ་ཚོགས་མདུན་དྲུང་དུ། ཉེས་པ་དམིགས་
ནས་འདོན་ཞིང་མཚན་ནས་བཤགས། འཁོར་འདས་བོན་ཉིད་དབྱིངས་སུ་མ་རྟོགས་
ནས། འཇིག་རྟེན་འཁོར་བའི་གནས་སུ་སྦྱོང་ཡུན་རིང་། དེའི་སྟོབས་ཀྱི་ཉོན་མོངས་
དུག་ལྔར་རགས། རགས་པའི་སྟོབས་ཀྱི་ཚོགས་བརྒྱད་ཡུལ་ལ་ཡེང་། ཡུལ་ལ་ཡེང་
བས་སྐྱེ་བཞི་སྡུག་བསྔལ་སྦྱོང་། རིགས་དྲུག་གནས་བརྒྱུད་སེམས་ཀྱི་རྩལ་ཤུགས་
ཉམས། ཉམས་ཀྱི་ཟས་ཟོས་ཉམས་ཀྱི་ཆུ་འཐུང་བས། སྐུ་གསུམ་ཁྲོ་རྒྱལ་ཡབ་ཡུམ་
གཙོ་འཁོར་ལ། མི་འཆབ་གནོང་པའི་སེམས་ཀྱི་མཐོལ་ཞིང་བཤགས། མཐོལ་
བཤགས་ཕུལ་ནས་ཚངས་པའི་དངོས་གྲུབ་ཞུ། ཀུན་རྫོབ་མཚན་མའི་དངོས་པོ་བདེན་
པས་བཤགས། བདེན་པས་བཤགས་ན་མ་ཚང་གང་ཡང་མེད། འགྱོད་པས་ལས་ལ་
རྗེས་སུ་ཐལ་མི་བསྲིད། ཐལ་བའི་ལས་ལ་འགྱོད་པས་སློབ་མི་བསྲིད། དེ་ཕྱིར་འཕྲོ་
བའི་འཕྲོ་བ་ནས་ཀྱང་བཤགས། དགེ་བའི་ལས་ནི་སྦོམ་ཞིང་སྦོམ་པ་བླང་། ཡང་དག་
དོན་ལ་བཤགས་དང་སྦྱངས་བ་མེད། བཤགས་རྒྱུ་བཤགས་མཁན་བྱང་ཆུབ་སེམས་
ཡིན་མོད། ཉིད་ལ་ཉིད་ཀྱི་བཤགས་ལ་མ་ཚངས་མེད། ཡེ་ནས་ཀ་དག་སྤྲོས་བྲལ་ཨེ་
མ་ཧོ། ཞེས་གསུངས་སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་
འདུས་པ་དོན་གྱི་རྒྱུད་ལས། དཀྱིལ་འཁོར་གཞི་ཡི་སྒྲུབ་པ་དྲུག་བསྟན་པའི་ལེའུ་སྟེ་
ཉེར་ལྔ་པའོ།། །།
༧ དབལ་གཤེན་གསང་བས་ཡང་ཞུས་པ། ཀྱེ་མ་དབལ་གསས་ཁྲོ་རྒྱལ་གཙོ།
བསྙེན་པའི་གཞི་མ་དེ་ལྟར་ན། སྒྲུབ་པའི་ལམ་རིམ་གང་ལྟར་ལགས། གསང་བའི་
བདག་པོས་བཀའ་སྩལ་པ། ཉོན་ཅིག་གསང་བ་འདུས་པ་ཉོན། བསྙེན་པའི་ལམ་རིམ་
འདི་ལྟ་སྟེ། ངོ་མཚར་ལམ་གྱི་ཡན་ལག་དྲུག །རྒྱུན་དུ་སྐྱོང་བའི་ལས་སུ་ཤེས། ཐོག་
202

རྒྱུད་སྡེ། དབལ་གསང་འདུས་དོན་གྱི་རྒྱུད།
མར་གསང་བའི་མཚམས་ལས་སུ། ཅི་སྲིད་ཞིང་ཁམས་མཐའ་ཡས་པ། ཡེ་ནས་རྒྱལ་
བ་རྒྱ་མཚོའི་ཞིང་ས་ལ། མཁའ་དབྱིངས་རོལ་པའི་འཕྲོ་འདུ་རླབས་ཆེན་གྱི། སྟོང་
གསུམ་སྟོང་གི་འཇིག་རྟེན་ཐམས་ཅད་ཀུན། གཞལ་ཡས་ལྷ་གསས་སྤྲུལ་པ་མ་ཡིན་པ།
བགེགས་ཞེས་བྱ་བའི་རྟོག་པ་མེད་ན་ཡང་། རྟོག་ཡིད་འཁྲུལ་པའི་ཡིད་དང་བློ་བྱུང་ན།
རང་ལ་རང་གི་བརླམ་པའི་བར་ཆོད་བགེགས། རང་རང་གནས་སུ་འདུག་པའི་བཀའ་
ལུང་རྩལ། གལ་ཏེ་མི་གནས་ལོག་པར་ལྟ་བའི་བགེགས། སྣང་ཞིང་སྲིད་པ་གནམ་རི་
ས་བྲག་ཀུན། ཁྲོ་རྒྱལ་ཉིད་ཀྱི་རང་བཞིན་ཆ་ལུགས་སྟོན། ཐུགས་ཀྱི་ཆོ་འཕྲུལ་བྱེ་བ་
བསམ་མི་ཁྱབ། གང་དག་གནོད་པར་ལྟ་བའི་བར་ཆོད་བགེགས། རྡུལ་ཕྲན་བཞིན་
དུ་བརླག་པར་བྱེད། ལྷག་མ་རྗེས་ཤུལ་སྣང་མེད་མཁའ་ལ་གཏོར། རྣམ་པར་རྟོག་པ་
རྟོག་མེད་ཀློང་དུ་བསྟིམ། དེ་ལྟར་ཐིམ་ནས་བགེགས་ཞེས་བྱ་བ་མེད། བགེགས་ཞེས་
བྱ་བ་རྣམ་པར་རྟོག་ཡིན་མོད། དེ་ཕྱིར་རྣམ་པར་རྟོག་པའི་བར་ཆོད་བགེགས། ངང་
ལ་ངང་བསྲིང་ངང་གི་རྒྱང་མཚམས་བཅད། བར་ཆད་མེད་པ་ངང་ལ་གོམས་པའི་
ཚད། ཚད་ཟིན་དེ་ལ་བགེགས་ཞེས་བྱ་བ་མེད། ཡང་དག་དོན་ལ་མཚམས་ཀྱི་བྱ་བ་
མེད། ཀུན་རྫོབ་མཚན་མ་མཚམས་ཀྱི་བསྙེན་པ་གཅེས། གཉིས་པ་བྱིན་དབབ་ལོངས་
སྤྱོད་སྒྲུབ་པ་ལས། དམ་ཚིག་ལྡན་པའི་ལྷ་མཆེད་ལྕམ་དྲལ་གྱི། དཀྱིལ་འཁོར་གཞལ་
ཡས་རྒྱན་དང་མཆོད་རྫས་རྣམས། བླ་མེད་མཆོད་པའི་སྤྲིན་དུ་གྲུབ་པ་དང་། མཐུ་
དབང་བྱིན་རླབས་ངོ་མཚར་ལྡན་པའི་ཕྱིར། བོན་ཉིད་དབྱིངས་ནས་ཐུགས་རྗེ་བྱིན་
ཆེན་དབབ། རང་བཞིན་མཁའ་ལ་ཞུགས་མར་མངོན་སྤྱན་དྲངས། ལྷ་སྟེགས་ཀློང་
དུ་མཆོད་པ་བྱུང་ཡང་གདབ། ཚོགས་བརྒྱད་སྤྲུལ་པ་ཡེ་ཤེས་ལྷ་མོ་བརྒྱད། ཡུལ་
བརྒྱད་མཆོད་པའི་ཡོ་བྱད་ཕྱག་ན་བསྣམས། གླུ་གར་རོལ་མོའི་ཕྱག་རྒྱ་སྟབས་བསྒྱུར་
པས། མ བབྱེ་བ་ས་ཡ་བསམ་གྱིས་མི་ཁྱབ་སྟེ། དཀྱིལ་འཁོར་ལྷ་ལ་མཆོད་སྤྲིན་ལྷ་རུ་ཐིམ།
203

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཐུགས་རྗེའི་བྱིན་རླབས་དངོས་གྲུབ་བདག་ལ་ཕེབ། ཡུལ་ལ་ཞེན་མེད་སེམས་ལ་
ཆགས་པ་མེད། ཆགས་མེད་ཀློང་དུ་ཚོགས་བརྒྱད་རྣམ་པར་དག །རྣམ་དག་མཆོད་
པའི་ཞིང་ས་དབྱིངས་སུ་རྫོགས། སྣང་ཡོར་སྒྲོལ་བའི་ཏིང་འཛིན་བརླབ་པོ་ཆེ། སྟོང་
གསུམ་སྣོད་དང་ཁམས་གསུམ་བཅུད་སྦྱར་བའི། ཤ་ཁྲག་རུས་གསུམ་དངོས་མེད་
མཚན་མེད་གཟུགས། སྦྱོར་སྒྲོལ་རོལ་པའི་ཕྱག་རྒྱ་དབྱིངས་སུ་མཆོད། དུག་གསུམ་
ཕུང་པོ་སྐུ་གསུམ་དབྱིངས་སུ་སྦྱོར། ཁམས་གསུམ་འགྲོ་དྲུག་མཁའ་ཀློང་དབྱིངས་སུ་
སྒྲོལ། འཁོར་འདས་དབྱེར་མེད་བོན་ཉིད་དབྱིངས་སུ་རོལ། གཡུ་འབྲང་བདུད་རྩི་
ཁྱད་པར་འབར་བའི་སྨན། ཡེ་ཤེས་ལྔ་རྫོགས་དུག་ལྔ་འཇོམས་པའི་བདུད། ཡུལ་ཤེས་
གཉིས་མེད་རྣམ་ཤེས་སྐྱོངས་བའི་རྩི། བདུད་བཞི་རྣམ་དག་ཕྱག་རྒྱ་ཆེན་པོའི་མཆོག །
གཟུགས་སྒྲ་དྲི་རོ་རེག་རྒྱན་བོན་དང་གཏེར། ཕྱག་རྒྱས་བླང་ནས་མཁའ་ལ་གཏོར་བ་
ཡི། མཁའ་དབྱིངས་རྣམས་དག་ཐུགས་དམ་རྒྱུད་སྐོང་ནས། གསས་མཁར་དབྱིངས་
ནས་ཐུགས་རྗེས་བྱིན་ཕེབ་སྟེ། བདུད་རྩི་སྨན་གྱི་ལོངས་སྤྱོད་མཆོད་པའི་སྤྲིན། རྒྱལ་
བ་ཞི་ཁྲོའི་ལྷ་ལ་མཆོད་པར་འབུལ། མཉེས་རབ་དམ་པའི་མཆོག་དང་ལྡན་ནས་ཀྱང་།
ཚེ་དབང་མཐུ་ཡི་དངོས་གྲུབ་དམ་པ་ནི། དཀར་དམར་མཐིང་གསུམ་ཐིག་ལེ་གསུམ་
དུ་བླང༌། སྐུ་གསུང་ཐུགས་ཀྱི་དཀྱིལ་འཁོར་འདུ་འབྲལ་མེད། ཁམས་གསུམ་སྒྲོལ་
བའི་ཏིང་འཛིན་གཟུང་བ་ཆེས། སྲིད་གསུམ་ཡོངས་ཀྱི་ཚེ་བཀྲག་གཟུང་མས་འཛིན།
ཐབས་དང་ཤེས་རབ་སྦྱོར་བའི་རག་ཏ་ལས། དྲི་རླངས་ཁ་དོག་སྟོང་གསུམ་རྦ་རླབས་
འཁྲུགས། ཞི་རྒྱས་དབང་དྲག་ཕྱག་རྒྱས་བཅུད་དུ་འཁྱིལ། ཨེ་ཀློང་འབར་བའི་ཕྱག་
རྒྱ་དབྱིངས་སུ་མཆོད། དམར་མཆོད་རོ་ལྡན་དབལ་མོ་དམར་ལ་དབབ། རྒྱལ་བ་ཞི་
ཁྲོའི་ལྷ་ཚོགས་ཐུགས་དམ་བསྐང་། དམ་སྐོང་འཕྲིན་ལས་སྲུང་མ་གཉེན་ལ་བཅོལ།
དངོས་གྲུབ་དམ་པ་གནས་གསུམ་ཐིག་ལེར་གསལ། དགོངས་པ་ཟུང་ཆུན་བཀྲག་
204

རྒྱུད་སྡེ། དབལ་གསང་འདུས་དོན་གྱི་རྒྱུད།
མདངས་གཟི་བརྗིད་འཐོབ། ལྟ་བ་དམན་པས་སྤྱད་ཅིང་འཁོལ་མི་འདོད། ཕལ་དང་
ཕལ་གྱིས་མ་ཡིན་དམ་ལྡན་གཤེན། རིན་ཆེན་མཛེས་པའི་གཟེ་ཞལ་ཡངས་པའི་སྣོད།
འབྲུ་དགུ་བཅུད་ཀྱི་ཡུ་ཏི་སྦྱར་བའི་ཕུད། བདུད་རྩི་བུམ་པའི་ཕྱག་རྒྱ་བཅུད་དུ་འཁྱིལ།
འབྲུ་གསུམ་སྙིང་པོས་བྱིན་རླབས་སྟོང་གསུམ་གང་། དྲི་རླངས་ཁ་དོག་རོའི་ནུས་པ་
འཚོགས། རྒྱལ་བ་ཞི་ཁྲོའི་ལྷ་ཚོགས་དབྱིངས་སུ་མཆོད། ཐུགས་དམ་མཉེས་བསྐང་
བར་ཆད་མཁའ་ལ་ཟློག །མཁའ་དབྱིངས་རོལ་པའི་དངོས་གྲུབ་བདག་ལ་རྩོལ། ལྷག་
མ་འཇིག་རྟེན་སྨན་ལ་ལོངས་སྤྱོད་འགྱེད། སྔོན་གྱི་དམ་བདར་སྒྲུབ་པའི་འཕྲིན་ལས་
བཅོལ། སྨན་རག་ཕུད་གསུམ་གཏོར་མ་རྒྱུན་སྐྱོང་ཤེས། བསྙེན་བསྒྲུབ་ལས་ཀྱི་གོ་རིམ་
གང་དགོས་སྐབས། གཤེན་རབ་རིག་པས་དཔྱད་ཅིང་གཞུང་དང་སྦྱར། བྱིན་དབབ་
ལོངས་སྤྱོད་སྒྲུབ་པས་མཆོག་ཏུ་སྙོམས། བླ་མེད་མཆོད་པའི་བྱུང་གདབ་ཡང་ཡང་
བྱ། ཐུགས་དམ་དབྱིངས་སྐོང་མཆོད་པའི་རྒྱུ་ལས་བྱུང༌། འཁོར་འདས་དབྱེར་མེད་
རྟོགས་ན་མཆོད་ཡུལ་སེམས། ཡུལ་སེམས་གཉིས་མེད་རྟོགས་ན་མཆོད་རྒྱུ་ཡིད། སྤང་
བླང་དབྱེར་མེད་རྟོགས་ན་མཆོད་མཁན་བློ། ཡང་དག་དོན་གྱི་མཆོད་པ་དེ་ཡིན་མོད།
ཐུགས་དམ་ཡེ་སྐོང་འཕྲིན་ལས་ལྷུན་གྱིས་གྲུབ། གསུམ་པ་འཕྲོ་འདུ་གསང་བའི་སྒྲུབ་
པ་ཡང་། ཐུགས་ཉིད་མི་བཟད་ཞི་བའི་རང་བཞིན་ལས། ཐུགས་རྗེ་མི་ཟད་འཁྲོས་
པའི་ཚུལ་བསྟན་པའི། ལྷ་དང་དཀྱིལ་འཁོར་མཚན་མར་སྣང་བ་རྣམས། རྟག་དང་
ཆད་དང་གོལ་མཐར་མ་སོང་བ། མཁྱེན་པའི་ཡེ་ཤེས་བརྩེ་བའི་ཐུགས་རྗེ་ཡི། འཁོར་
བ་མ་ལུས་དབྱིངས་སུ་སྒྲོལ་བའི་ཕྱིར། ཆོ་འཕྲུལ་ཆེན་པོ་དྲུག་གི་སྐབས་སྦྱོར་ཞིང་།
སྙིང་པོ་འཛབ་ཀྱི་འཕྲོ་འདུས་ཐུགས་དམ་བསྐུལ། ཕར་སྤྲོས་སྣོད་བཅུད་ལྷ་དང་ལྷ་
མོར་རོལ། ཚུལ་འདུས་བདག་ཉིད་ལྷ་མཆོག་ཐུགས་ལ་ཐིམ། གཉིས་སུ་མེད་པ་འཆི་
མེད་གཡུང་དྲུང་སྐུ། ཕར་འཕྲོས་ཚུར་འདུས་སྣོད་བཅུད་སྒྲིབ་པ་སྦྱང་། སྔོན་སྦྱངས་
205

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གྲུབ་པའི་ལྷ་ཞལ་ངང་གི་ལྷ། གྲུབ་པའི་འབྲས་བུ་རྟགས་དང་ལྡན་པར་བྱ། འཕྲོ་འདུ་
ལོངས་སྤྱོད་ཚོགས་ཀྱི་དཀྱིལ་འཁོར་དུ། ཅི་ལྟར་འཚོགས་པ་ཡོ་བྱད་ཚོགས་སུ་སྤུངས།
སྦྱང་སྤེལ་བདུད་རྩི་ཚོགས་སུ་བྱིན་གྱིས་བརླབས། གདུང་བའི་དབྱངས་ཀྱིས་ལྷ་ཚོགས་
མངོན་སྤྱན་དྲངས། དབྱིངས་ཤེས་མཁའ་ཀློང་ཐབས་ཤེས་གཉིས་མེད་སྦྱར། ཡུལ་
དབང་ལྷ་དང་སྐྱེ་འགྲོ་གཉིས་མེད་འབུལ། ཐུགས་ཉིད་མ་བཅོས་དབྱིངས་སུ་འཁྲོ་
མེད་ཀྱང་། ཐུགས་རྗེ་འབར་བའི་མཁའ་ལ་འཁྲོ་ཚུལ་གྱི། མ་རྟོགས་ལོག་པ་ཚོགས་
སུ་བསྒྲལ་ནས་ཀྱང་། འདོད་ཡོན་ལྷ་མོ་ཚོགས་སུ་སྤྲུལ་ནས་འབུལ། ཉམས་ཆགས་
འགལ་འཁྲུལ་གདུང་ཚིག་སྨྲང་གི་བཤགས། དྲག་པོར་འཁྲོས་པའི་ཨེ་ཀློང་དབྱིངས་
ཞལ་དུ། རྣམ་རྟོག་མཚན་མ་བསྒྲལ་བའི་ཕུང་པོ་བསྟབ། ཐུགས་དམ་མཉེས་སྐོང་
འཕྲིན་ལས་དབྱིངས་སུ་བཅོལ། དངོས་གྲུབ་དམུ་ཡད་གཡུང་དྲུང་ལང་ཚོར་སྤྱོད།
སྨོན་ལམ་དམ་པས་ཟད་མེད་གཏེར་དུ་སྦ། བསོད་ནམས་ཚོགས་རྫོགས་འབྲས་བུ་ཡེ་
ཤེས་སྨིན། འཛབ་ཚོགས་འཕྲོ་འདུའི་མཁའ་དབྱིངས་གསས་མཁར་སྦྲེལ། བཞི་པ་ཕྱག་
རྒྱ་སྐུ་བསྟོད་སྒྲུབ་པ་ཡི། ཕྱི་ནང་སྣོད་བཅུད་ལྷ་དང་ལྷ་མོར་མངོན། གཉིས་མེད་རོལ་
པ་ཡེ་ཤེས་ཕྱག་རྒྱ་ནི། བཅའ་བསྒྱུར་མནོག་འཁྱུག་མཚན་མ་རྫས་ཀྱི་དངོས། ཁྱད་
པར་རྣམ་ཤེས་གསལ་བའི་གར་མཆོད་ནི། གཡས་གཡོན་འཁྲིལ་ལྡེམ་ཡབ་ཡུམ་བརྡ་
རྟགས་ནི། སྐུ་མདོག་ཕྱག་མཚན་རང་རང་སྟབས་བསྒྱུར་ནས། དཀྱིལ་འཁོར་ཞི་ཁྲོ་
དབྱིངས་ཀྱི་ལྷ་རྣམས་ལ། ཕྱག་རྒྱ་གར་གྱི་མཆོད་པ་དབྱིངས་སུ་འབུལ། བླ་མེད་གར་
གྱི་མཆོད་པས་ཐུགས་མཉེས་ནས། བདེ་ཆེན་གར་གྱི་དངོས་གྲུབ་དམ་པ་ནི། ལྷ་སྐུ་
ཕྱག་རྒྱ་ཆེན་པོའི་དོན་དང་ལྡན། ལྔ་པ་ཕོ་ཉ་གཞེན་འདེབས་སྒྲུབ་པ་ཡི། ཉོན་མོངས་
སྤ་བཀོང་ལོག་པ་ཟིལ་གྱིས་མནན། མཁའ་ཀློང་དབྱིངས་ཤེས་འབར་བའི་གཞལ་ཡས་
ནས། ཏིང་འཛིན་རྣམ་གསུམ་སྐུ་གསུམ་འཕྲོ་འདུ་ཡི། ཞི་བའི་ངང་ལས་འཁྲོས་པའི་
206

རྒྱུད་སྡེ། དབལ་གསང་འདུས་དོན་གྱི་རྒྱུད།
རྟགས་བརྟན་ཅིང་། ལྷ་གསས་བགེགས་ཀྱི་རྩོད་པ་ཟློག་བྱེད་པ། བཅས་བཅོས་བརྗིད་
ལྡན་ཁྲོ་ཚུལ་ཅི་འདྲ་བ། དྲུག་ཅུ་རྩ་བཞི་སྐུ་གསུང་ཐུགས་ཀྱི་ལྷ། ཐུགས་དམ་དགྱེས་
བསྐུལ་བཅོལ་པའི་འཕྲིན་ལས་རྣམས། མི་མངོན་དབྱིངས་ནས་གཞེན་འདེབ་རྒྱ་ཡི་
གདབ། དོན་དང་ཡོན་ཏན་དིང་འདིར་གསལ་འདྲ་འཐོབ། དྲུག་པ་མཚན་དང་དཔེ་
བྱད་རྟགས་སུ་བསྒྲུབས། ཐུགས་ཉིད་མི་བཟད་ཐུགས་ཀྱི་ངང་ཚུལ་ལས། ཐུགས་ཀྱི་
ཆོ་འཕྲུལ་འཁྲོས་པའི་རྟགས་སུ་འབྱིན། ཡེ་ཤེས་མི་བཟད་ཞི་བའི་རང་བཞིན་ལས།
དུག་ལྔ་མི་བཟད་འཁྲོས་པའི་རྟགས་སུ་འབྱིན། ཚོགས་བརྒྱད་མི་བཟད་ཞི་བའི་རང་
བཞིན་ལས། རིག་པའི་ཆོ་འཕྲུལ་འཁྲོས་པའི་རྟགས་སུ་འབྱིན། ཡན་ལག་རྩ་གནས་
ཞི་བའི་རང་བཞིན་ལས། འཁྲོ་གཏུམ་རྔམ་ཚུལ་འཁྲོས་པའི་རྟགས་སུ་འབྱིན། འཁྲོས་
པའི་རྟགས་དང་ཁྲོ་བོའི་བཞིན་ཚུལ་རྣམས། མཚན་དང་དཔེ་བྱད་རྟགས་ཀྱི་འབྲུ་
བཅོམ་ཞིང་། དོན་དང་ཡོན་ཏན་ཚང་པའི་སྒོ་ནས་བསྒྲུབ། གྲུབ་པའི་རྟགས་སུ་དིང་
གི་ལྷ་ཞལ་སྟོན། ཞལ་མཐོང་གྲུབ་པ་བླ་མེད་མཆོད་ཡོན་འབུལ། རྟགས་ཀྱི་སྒྲུབ་པ་
ངོ་མཚར་རྨད་དུ་བྱུང་། ཞེས་གསུངས་སོ། །གསས་མཁར་རིན་པོ་སྤྱི་སྤུངས། དབལ་
གསང་བ་འདུས་པ་དོན་གྱི་རྒྱུད་ལས། ངོ་མཚར་ལམ་གྱི་ཡན་ལག་དྲུག་བསྟན་པའི་
ལེའུ་སྟེ་ཉེར་དྲུག་པའོ།། །།
༧ གསང་བ་འདུས་པས་ཡང་ཞུས་པ། ཀྱེ་མ་དབལ་གསས་ཁྲོ་རྒྱལ་གཙོ། སྒྲུབ་
པའི་ལམ་རིམ་དེ་ལྟར་ན། གྲུབ་པའི་འབྲས་བུ་ཅི་ལྟར་ལགས། དབལ་ཆེན་ཁྲོ་བོས་
བཀའ་སྩལ་པ། ཉོན་གཅིག་གསང་བ་འདུས་པ་ཉོན། གསས་མཁར་སྤྱི་སྤུངས་གསང་
བའི་མཛོད་ཆེན་ལ། བསྙེན་པས་གཞི་བཟུང་སྒྲུབ་པའི་ལམ་ལ་ཞུགས། གྲུབ་པའི་ཡོན་
ཏན་རྟགས་དང་ལྡན་པའི་རྗེས། གྲུབ་པའི་འབྲས་བུ་མཐའ་རུ་འབྱུང་བའི་ཕྱིར། སྒྲུབ་
པའི་ཡན་ལག་དྲུག་དང་ལྡན་པར་བྱ། ཐོག་མར་དངོས་གྲུབ་དབང་གི་ཡན་ལག་
207

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལས། སྔོན་ཚེ་གོང་ནས་ཡེ་ཤེས་ལྷ་བསྒྲུབས་པས། གྲུབ་པའི་འབྲས་བུ་ཡེ་ཤེས་ལྷ་རུ་
གསལ། གསལ་བའི་ཐིག་ལེ་དཀར་དམར་མཐིང་གསུམ་འཕྲོ། སྐུ་གསུང་ཐུགས་ཀྱི་
དངོས་གྲུབ་དམ་པ་ནི། བདག་ལས་བདག་ཏུ་སྤྲོས་ཏེ་གདབ་པའི་ཕྱིར། དཀྱིལ་འཁོར་
སྒོ་དབྱེ་བདག་ཞལ་བདག་གིས་བལྟས། ཡེ་ཤེས་ཆེན་པོ་ཏིང་འཛིན་རྒྱུད་ལ་འཇུགས།
འབར་བ་ཁྲོ་བོས་མངའ་དབང་བྱིན་ཆེན་དབབ། གཏིང་རྫོགས་གསང་བ་དབང་གི་
ཞུས་ལན་བྱ། དབང་དང་དངོས་གྲུབ་ལས་རིམ་ཞིབ་ཏུ་དབྱེ། རྒྱས་པར་སྦྱངས་ཞིང་
རྫོགས་པར་ཡོངས་སུ་བསྐུར། དངོས་གྲུབ་ཟས་སྐོམས་དམུ་ཡད་ལོངས་སྤྱོད་བཤམས།
རི་རབ་དཔག་བསམ་འདབ་མ་འབྲས་བུ་སྨིན། དུག་ལྔའི་དངོས་པོ་ཡེ་ཤེས་ལྔ་རུ་
གྲུབ། སྐུ་གསུམ་ཐུགས་ཀྱི་དངོས་གྲུབ་དམ་པ་བླང་། ཟད་མེད་བཅུད་རོལ་དམུ་ཡད་
ལོང་ཚོར་སྒྲུབ། ཡང་སྙིང་ཐིག་ལེའི་སྒྲུབ་པ་རྨད་དུ་བྱུང༌། དངོས་གྲུབ་དྲིན་ལན་མ་
བརྗེད་གདབ་པའི་ཕྱིར། གཞི་སྙིང་དྲིལ་ནས་གཏན་དུ་དམ་བཅའ་བ། དཀྱིལ་འཁོར་
ལྷ་དང་དཔོན་གསས་མཆེད་དང་ལྕམ། ཡེ་ནས་རང་སེམས་འབྲལ་མེད་གཏན་དམ་
བཅའ། གཞལ་ཡས་རྟེན་ནི་མི་ཡེང་རྟག་ཏུ་བསྒོམ། ཡི་དམ་ལྷ་ནི་མི་སྤང་གཏན་དུ་
བསྒྲུབ། དཔོན་གསས་རྗེ་ནི་མ་བརྗེད་སེམས་ལ་ཟུང་། མཆེད་དང་ལྕམ་ནི་མི་འབྲལ་
གཏན་དུ་འགྲོག །ཡང་གསང་རང་རིག་འགྱུར་མེད་གཏན་དམ་བཅའ། ལོ་ཟླ་ཞག་
གྲངས་ཅི་མཚམས་དབྱར་དམ་བཅའ། དམ་བཅའ་རྫོགས་པ་ཀུན་བཟང་ངང་ལ་བདེ།
ཕུད་གཏའ་གཏེར་གྱི་སྒྲུབ་པ་ཟད་མེད་དབྱིངས། བསོད་ནམས་རིན་ཆེན་མི་བཟད་
གཏེར་དུ་བཞུགས། སྲིད་པའི་རྒྱལ་པོ་དུས་བཞི་རྫོགས་པའི་ཞལ། དབྱར་དགུན་སྟོན་
དཔྱིད་ཡུམ་གྱི་ཧོམ་ཞལ་དུ། དུག་ལྔའི་ཕུང་པོ་སྦམ་པའི་ཡམ་ཤིང་ལ། ཐབས་དང་
ཤེས་རབ་འབར་བའི་མེ་ཆེན་སྦར། གཏའ་ཆེན་ཕུད་ཀྱི་སྤྲིན་ཚོགས་མཆོད་པར་འབུལ།
དཀྱིལ་འཁོར་ལྷ་ལ་མཆོད་སྤྲིན་ལྷ་རུ་ཐིམ། འོད་དང་དུ་བ་དབྱིངས་དང་མཁའ་ལ་
208

རྒྱུད་སྡེ། དབལ་གསང་འདུས་དོན་གྱི་རྒྱུད།
གསལ། རིན་ཆེན་འདབ་མ་སྲིད་གསུམ་ལོངས་སྤྱོད་རྒྱུ། ཐལ་བ་རྡུལ་ཕྲན་ཁམས་
གསུམ་འདོད་པ་སྐོང་། དུག་ལྔ་མ་རིག་ལོག་སྒྲིབ་ཀུན་བྱང་ནས། འགྲོ་དྲུག་ཡེ་ཤེས་
ཆེན་པོར་རབ་གསལ་ནས། དུས་བཞི་ཀུན་གསལ་མཁའ་ཡང་གདོས་བྲལ་དབྱིངས།
འོད་དཀར་གནས་འཛིན་རྒྱལ་བ་འདུས་པའི་སྐུ། ཁྲི་བཞི་ནམ་ཏིང་འགག་མེད་གྲགས་
པའི་གསུང་། ཀུན་སྣང་ཁྱབ་པ་མ་གཡོས་མཉམ་ཉིད་ཐུགས། སྐུ་གསུམ་འདུ་འབྲལ་
མེད་པར་དབྱིངས་ལ་ཆིབ། སྣང་སྲིད་འཁོར་འདས་རྫོགས་པ་ཆེན་པོར་གསལ། སྒྲུབ་
པའི་འཕྲིན་ལས་དམར་ལམ་ཟོར་དུ་བསྒྲུབ། གཤེན་རབ་ལྟ་དགོངས་ནམ་མཁའི་ངང་
ཚུལ་གྱི། ཡེ་ཤེས་དབལ་མོ་ཤ་ཁྲག་དམར་ལ་བསྟེན། འཇིག་རྟེན་སྲུང་མ་དམ་རྫས་
ཕུད་ཀྱིས་མཆོད། དྲག་ཆེན་དགྱེས་པ་དབལ་གསང་ང་རྒྱལ་གྱི། སྲིད་གསུམ་རྩེ་བཅོམ་
ཤ་ཡི་རི་བོ་བརྩེགས། ཁམས་གསུམ་དབྱིངས་བཅོམ་རུས་པའི་གྲངས་མ་སྤུངས། དུག་
གསུམ་རྩེ་བཅད་བདུད་རྩིའི་རྒྱ་མཚོར་བསྐྱིལ། ས་གསུམ་གཅིག་དྲིལ་རྔམ་པའི་ལྟག་
ཤ་བཀྲམ། འཁོར་བའི་རྩ་བཀྲོལ་ཁྲག་གི་རྒྱ་མཚོར་དྲང༌། མཁའ་ཀློང་དབྱིངས་སུ་
བདུད་རྩིའི་རྒྱ་མཚོར་བསྐྱིལ། འདོད་ཡོན་བདུད་རྩི་ལྷ་མོ་བྱིན་རླབས་ནས། བཟླས་
བརྗོད་སྔགས་ཀྱི་དབལ་མོའི་ཚོགས་ལ་འབུལ། ཐུགས་དམ་མཉེས་སྐྱོང་སྒྲུབ་པའི་
འཕྲིན་ལས་བཅོལ། དབལ་གྱད་དམག་དཔོན་རྒྱལ་ཆེན་ཕོ་ཉ་ལ། གསས་མཁར་སྤྱི་
སྤུངས་ཁྲིམས་སྐོས་མངའ་བདག་བཅོམ། བར་ཆད་ཚེ་ལེན་བྱེད་པའི་དགྲ་བགེགས་
གཏད། ལྷག་མ་འཇིག་རྟེན་བརྟན་མ་སྨན་མོ་དང་། ལྷ་ཀླུ་གནོད་སྦྱིན་གཟའ་སྐར་
དྲེགས་ཚོགས་དང་། ཁམས་གསུམ་ཡོངས་ལ་དམིགས་མེད་ཁྱབ་པར་བསྔོ། གཡུང་
དྲུང་བསྟན་པའི་བར་ཆད་ཉེ་བར་ཞི། གཟེར་གནན་བྲོ་ཡི་སྟོབས་ཀྱི་རྗེས་ཤུལ་གཅད།
སྣང་སྲིད་ནམ་མཁའ་ཡངས་པའི་གསས་མཁར་དུ། བདུད་ལྔ་ཕུང་པོ་བསྐྱེལ་བའི་
གདན་ཐོག་ཏུ། བཞི་བཅུ་རྩ་ལྔ་འཁྲོས་པའི་བྲོ་ཆེན་དུ། སྐུ་གསུམ་ཁྲོ་རྒྱལ་དབལ་
209

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཚོགས་བྲོ་བརྡུང་ཞིང་། ཉོན་མོངས་དུག་ལྔ་གནས་སུ་དག་བྱེད་ཅིང་། ཡེ་ཤེས་སྐུ་ལྔ་
མཁའ་ལ་གསལ་བར་བྱེད། གདོས་པའི་ཕུང་པོ་བསྒྲལ་བའི་རོ་ཐོག་ཏུ། མི་ཤིག་མི་
འགྱུར་གཡུང་དྲུང་རྒྱ་ཡི་གདབ། གཡུང་དྲུང་སྲོག་མཁར་མི་ནུབ་དབྱིངས་སུ་ཚུགས།
བསྟན་པའི་བ་དན་རང་བཞིན་མཁའ་ལ་ཕྱར། ཐིག་ལེ་གཏིང་རྫོགས་དོན་དམ་ཀློང་
དུ་ཆིབས། གསས་མཁར་གསང་བ་སྤྱི་སྤུངས་དོན་རྫོགས་ནས། རྫོགས་ཆེན་ཐིག་
ལེ་དབྱེ་བསྡུའི་རྒྱུན་ལས་འཇུག །བཞི་བཅུ་རྩ་ལྔ་ཐུགས་ཉིད་ཞི་བའི་ལྷ། སུམ་ཅུ་རྩ་
བརྒྱད་འཁྲོས་པའི་གཟི་མདངས་ཅན། རྟག་དང་ཆད་པ་གཉིས་ཀྱི་མཐའ་བསལ་ཕྱིར།
ལྷ་དང་དཀྱིལ་འཁོར་མཚན་མ་རགས་སྣང་བ། ཡིག་འབྲུ་འོད་ཟེར་ཐིག་ལེ་ཐུགས་ལ་
རྫོགས། རྫོགས་ཆེན་ཐིག་ལེ་ཀུན་བཟང་ངང་ལ་བདེ། བདེ་ཆེན་རྒྱལ་པོ་ཉག་གཅིག་
སྟོང་བྲལ་མེད། ཕྱི་རྟེན་རྒྱན་བསྡུ་རྡུལ་མཚོན་མཁའ་ལ་གཏོར། མ་བཅོས་ཁྱབ་བདལ་
བོན་ཉིད་རྒྱའི་གདབ། སྒྲུབ་པའི་ཡན་ལག་བཅོ་བརྒྱད་དོན་རྟགས་ལྡན། གཡུང་དྲུང་
གསང་བའི་དོན་དམ་འདི་སྤྱོད་གཅིག །ཞེས་གསུངས་སོ། །གསས་མཁར་རིན་པོ་ཆེ་
སྤྱི་སྤུངས། དབལ་གསང་བ་འདུས་པ་དོན་གྱི་རྒྱུད་ལས། འབྲས་བུ་དབང་གི་ཡན་
ལག་དྲུག་བསྟན་པའི་ལེའུ་སྟེ་ཉེར་བདུན་པའོ།། །། །
༧ དེ་ནས་ཡང་དབལ་ཆེན་གསང་བ་འདུས་པས། གཙོ་བོ་ཆེན་པོ་ལགས། མངོན་
སྤྱོད་རོལ་པའི་མཆོད་པ་དཔག་ཏུ་མེད་པ་ཕུལ་ནས་ཞུས། ཀྱེ་མ་དབལ་ཆེན་ཁྲོ་རྒྱལ་
སྐུ། བདུད་དང་སྲིན་པོ་འདུལ་བའི་གཙོ། ངང་ཉིད་ཀུན་བཟང་གཡོ་བ་མེད། འདྲེན་
པའི་རྒྱལ་པོ་སྟོན་པ་ལགས། བསྙེན་སྒྲུབ་གོ་རིམ་དེ་ལྟར་ན། ལས་ཀྱི་མཐའ་བསྒྱུར་
རིམ་པ་གང༌། གང་ལ་གང་འདུལ་ཐབས་ཀྱི་བོན། བདག་ཅག་འཁོར་ལ་བཤད་དུ་
གསོལ། འདྲེན་པའི་རྒྱལ་པོས་བཀའ་སྩལ་པ། ཉོན་ཅིག་འདུས་པའི་འཁོར་རྣམས་
དབང་པོ་གཏོད། བྱང་ཆུབ་སེམས་ནི་གང་གིས་བཅོས་སུ་མེད། ཀ་དག་སྤྲོས་བྲལ་
2I0

རྒྱུད་སྡེ། དབལ་གསང་འདུས་དོན་གྱི་རྒྱུད།
ནམ་མཁའི་ངང་ཚུལ་ཏེ། སྣ་ཚོགས་མཚན་མ་འབྱུང་བའི་ཆོ་འཕྲུལ་ཅན། མ་སྤང་མ་
བླང་མ་སླད་མ་བཀག་པ། སོ་མ་གཉུག་མ་གདོད་མ་དེ་བཞིན་གཤིས། བོན་ཉིད་
དབྱིངས་ནི་སྨྲ་བསམ་བརྗོད་བྲལ་ཏེ། བོན་ཅན་མཚན་མ་མིང་གི་གདག་སྒོ་ཅན།
རིན་ཆེན་སྤྱི་སྤུངས་སྤྱི་ལུང་ཕུན་འཚོགས་ཏེ། གང་ལ་གང་འདུལ་ཐེག་སྒོ་སོ་སོའི་བོན།
གང་དང་མ་འགལ་བརྡའ་ཐབས་བསྟན་པའི་ཕྱིར། ལས་ཀྱི་མཐའ་བསྒྱུར་འཕྱོང་གི་
རིམ་པ་བསྟན། གསལ་བྱེད་མེ་ལོང་པྲ་རྟགས་གསལ་བའི་འཕྱོང་། བྱང་ཆུབ་སེམས་
ནི་ལྷ་འདྲེ་གཉིས་མེད་ཅིང་། བཟང་ངན་བྱེ་བྲག་བོན་ཉིད་ཀློང་སྟོར་ནས། བལྟས་
པས་མཐོང་མེད་མ་མཐོང་རང་གསལ་ཀྱང་། ཀུན་རྫོབ་མཚན་མས་སེམས་ཅན་དོན་
མཚོན་ཅིང༌། པྲ་མཚན་རིག་པའི་འགྲོ་བ་འདུལ་བའི་ཕྱིར། ཡེ་ཤེས་སྤྱན་དང་ལྡན་
པའི་གཤེན་རབ་ཀྱི། ཕྱི་ནང་གསང་གསུམ་པྲ་མཚན་རིག་པས་བརྟགས། ཕྱི་ལྟར་
འཇིག་རྟེན་གཙང་མའི་ལྷ་རྒོད་རྣམས། སྔགས་དང་རྫས་ཀྱི་གཞན་གྱི་རྒྱུད་ལ་དབབ།
བཟང་ངན་བདེན་རྫུན་ལེགས་ཉེས་ལྟག་བརྙན་སྨྲ། ཁ་གཅིག་སེམས་ཅན་དེའི་འདུལ་
བར་བྱེད། འདོད་པའི་ཕྱོགས་ཡོངས་བཟང་ངན་དྲང་སྨྲས་ནས། ཀུན་རྫོབ་གཞན་
ཕན་དོན་དང་འགལ་མི་འགྱུར། གཞན་ཕན་བྱང་ཆུབ་སེམས་དང་སྟོང་བྲལ་མེད།
ནང་ལྟར་དབལ་མོ་ཕོ་ཉ་སྲུང་མ་ལ། རྒྱུན་དུ་མཆོད་གསོལ་རང་གི་རྒྱུན་ལ་བསྟེན།
བསྙེན་སྒྲུབ་དྲོད་ཚད་ལྷ་བདུད་ཆོ་འཕྲུལ་རྣམས། དངོས་སམ་ཉམས་སྣང་རྨི་ལམ་
ཚུལ་དུ་འབྱུང༌། བཟང་ངན་གཏང་བཞགས་ཅི་ལྟ་འབྱུང་བཞིན་སྤྱད། དོན་ལ་མི་
འགལ་ལམ་གྱི་བརྡའ་རྟགས་ཡིན། ལེགས་པར་བརྟགས་པས་ཉེས་པའི་སྐྱོན་འགལ་
མེད། སྐྱོན་འགལ་མེད་ན་འབྲས་བུ་གང་བསྒྲུབ་འགྲུབ། གསང་བ་ཀུན་གཞི་བྱང་ཆུབ་
སེམས་ཉིད་ལ། བརྟགས་དང་གཞལ་བྱ་ཡིད་ལ་བཀྲམ་བྱས་ནས། མ་ཡེང་རྩེ་གཅིག་
དོན་ལ་བསྒྲུབ་པ་ན། ཀུན་ཏུ་བཟང་པོ་ཡེ་སངས་རྒྱས་ཚུལ་དང༌། ཁམས་གསུམ་
211

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སེམས་ཅན་ལས་ཀྱི་འཁོར་ཚུལ་དང་། རང་ཉིད་སྔ་འཕྱི་ད་ལྟའི་ཡིན་ཚུལ་རྣམས། མ་
རྨོངས་ས་ལེ་སེམས་ལ་གསལ་བར་འགྱུར། ཡང་དག་དོན་གྱི་པྲ་ལྟས་དེ་ཡིན་མོད། ཕ་
གཤེན་དོན་ལ་མི་འགལ་ཕྱིར་དུ་བསྟན། མཁའ་ཀློང་རབ་འབྱམས་སྣང་སྲིད་སྐོང་གི་
འཕྱོང༌། བྱང་ཆུབ་སེམས་ནི་ཕན་གནོད་གཉིས་མེད་ཅིང༌། ཕན་མེད་གནོད་བྲལ་
འཆི་མེད་སྐྱེས་བཙན་ཀྱང་། མ་རིག་སེམས་ཅན་ལྷ་དང་འདྲེར་རྟོགས་ཤིང་། མཆོད་
དང་བཀར་དང་བརྡུང་བར་མཐོང་བ་ལ། རྣམ་རྟོག་བསལ་ཕྱིར་གར་གསས་བྱིན་
རླབས་ཀྱི། ཕྱི་ནང་གསང་བའི་གླུད་ཡས་ངེས་པར་བསྟན། ཕྱི་ལྟར་ཤིང་རྩི་ཞུག་ཤང་
གསེར་སྐྱེམས་ཀྱི། འཇིག་རྟེན་མངའ་དབང་ས་བདག་ཀླུ་གཉན་བཅོས། བདེན་པའི་
སྨྲང་བཀྲོལ་མི་འགྲོའི་གླུད་ཡས་ཡང་། སེམས་ཅན་ཐ་མལ་གང་ལ་གང་ཕན་བྱ། དོན་
དང་མི་འགལ་གཞན་ཕན་སེམས་དང་འགྲོགས། ནང་ལྟར་ཐར་གླུད་མངོན་ཆ་ཡ་
མཚན་དང་། དཀར་མངར་ཤ་ཁྲག་འདོད་པའི་གླུད་ཡས་ཀྱིས། འཇིག་རྟེན་ལྷ་སྲིན་
སྡེ་བརྒྱད་རེ་བ་བསྐོང༌། ཚེ་སྐྱིན་སྲོག་གླུད་འཆི་བསླུ་ལན་ཆགས་འཇལ། གསང་བ་
མཁའ་ཀློང་རབ་འབྱམས་མདོས་བསྐོང་བཅའ། བརྗིད་ལྡན་རི་རབ་རྒྱན་ལྡན་ཡིད་
འོང་མདོས། སྟོང་གསུམ་དཔེར་བཞགས་རི་བདུན་ལྕགས་རིར་བཅས། འདོད་ཡོན་
ཀུན་འཚོགས་མི་ནོར་ཡུལ་མཁར་རྫས། དཔག་བསམ་སྲོག་ཤིང་གཞའ་སྤྲིན་གུར་ཡོལ་
གདུགས། མཛེས་བརྗིད་ཞལ་ནི་ཟིལ་གནོན་སྐུ་སྤྲུལ་ཁྱུང༌། འཕན་རྒྱང་སྣལ་རིས་
གཞའ་ཚོན་བསིལ་བའི་རྒྱན། དར་ཟབ་ལྷབ་ལྷུབ་སྟག་གཟིག་རོལ་མོའི་རྫས། ཁྱེའུ་བུ་
མོ་བཞད་འཛུམ་གླུ་གར་སྟབས། དཀར་མངར་ཤ་ཁྲག་གཡུ་འབྲང་ཕུད་དང་སྨན།
ཏིང་འཛིན་སྔགས་དང་ཕྱག་རྒྱས་བྱིན་གྱིས་བརླབས། ཡེ་ཤེས་འཇིག་རྟེན་སྣང་སྲིད་
ཁོད་དུ་བསྙམས། སྲིད་པའི་གཤེན་གྱི་བདེན་པའི་སྨྱུང་གི་བསྐྱིར། འཇིག་རྟེན་ལྷ་སྲིན་
ཕོ་མོ་ལས་ལ་ཆུད། ཉམས་ཆགས་འགལ་འཁྲུལ་བོན་ཉིད་དབྱིངས་སུ་སྐོང་། མི་
212

རྒྱུད་སྡེ། དབལ་གསང་འདུས་དོན་གྱི་རྒྱུད།
མཐུན་རྐྱེན་ཟེར་མཁའ་ཀློང་དབྱིངས་སུ་ཞི། བུ་ལོན་ལན་ཆགས་སྙིང་ཁྲིན་དེའི་སྐོང་།
མི་ཚེ་གཡུང་དྲུང་དངོས་གྲུབ་བདག་ལ་འདུ། སྣང་གཤེན་དོན་ལ་མི་འགལ་ཕྱི་རུ་
བསྟན། ལས་ཀྱི་ཐིག་ལེ་བརྣགས་པ་སྲོག་གི་འཕྱོང་། བྱང་ཆུབ་སེམས་ནི་དགྲ་གཉེན་
གཉིས་མེད་ཅིང་། ཕན་མེད་གནོད་བྲལ་ནམ་མཁའི་ངོགས་ལྟ་བུར། སང་ངེ་རྒྱང་ངེ་
ཕྱོད་དེ་གནས་པ་ལ། སྣང་སྲིད་མཚན་མ་འབྱུང་བའི་ཆོ་འཕྲུལ་དགྲ། རྣམ་པར་རྟོག་
མེད་བོན་ཉིད་ངང་ལ་ཞི། དགྲ་དང་བགེགས་ཞེས་བྱ་བ་མ་གྲུབ་ཀྱང་། མ་རྟོགས་
དུག་ལྔ་ལས་ཀྱི་རྒྱས་པ་ལ། འཕྲུལ་གཤེན་ཐེག་པའི་ལས་ལ་སྦྱོར་བའི་ཕྱིར། ཕྱི་ནང་
གསང་བའི་བརྣགས་པ་གསུམ་དུ་དབྱེ། ཕྱི་ལྟར་འཇིག་རྟེན་དྲེགས་པའི་ལྷ་སྲིན་རྣམས།
རང་རང་གནད་དང་སྙིང་པོ་སྔགས་ཀྱིས་བསྐུལ། འདོད་ཡོན་རྫས་བསྟན་ཕ་རོལ་
དགྲ་ལ་སྦད། དོན་ལས་མི་འགལ་བསྟན་པ་སྤྱི་ཡི་དོན། བསྟན་པའི་ཞིང་ཆགས་འགྲོ་
བ་འདུལ་བའི་ཆེད། ནང་ལྟར་བདུད་བཙན་མ་མོ་གཤིན་རྗེའི་ཚོགས། སྔོན་གྱི་སྟོན་
པའི་བཀའ་ཉན་ལས་བྱེད་པ། ཕྱི་རབས་རྗེས་འབྲེང་རྣམས་ཀྱང་དེ་བཞིན་སྒྲུབ། ཤ་
ཁྲག་དམར་ལ་བསྟན་ཅིང་ལས་ལ་སྦད། སྔོན་གྱི་ཐུགས་དམ་གནད་ནས་འཕྲིན་ལས་
བཅོལ། གསང་བ་དྲག་པོ་ལས་ཀྱི་ཐིག་ལེ་བསྒྲུབ། བསྐྱེད་རྫོགས་མཐར་ཕྱིན་དབལ་
གསས་ང་རྒྱལ་སྐུ། བསྙེན་སྒྲུབ་ཚད་སྐྱོལ་ལྷ་རྒོད་གདང་གྲག་གསུང༌། སྟོང་ཉིད་
བརྣགས་པ་གཙོ་མཆོག་ཞེ་སྡང་ཐུགས། སྐུ་གསུང་ཐུགས་དང་ལྡན་པའི་གཤེན་རབ་
ཀྱི། དབང་དྲག་འབར་བ་ལས་ཀྱི་ཕྱག་རྒྱའི་གནས། འཇིགས་རྔམ་རྩུབ་པ་རབ་ཏུ་
གཏུམ་པའི་སར། འཕྲིན་ལས་རྣམ་བཞི་རྫོགས་པའི་དཀྱིལ་འཁོར་དང་། ཨེ་ཀློང་དྲག་
པོ་འཁྲོས་པའི་ཐུབ་ཁང་བཅའ། རུ་ཏྲ་ཕོ་མོའི་མགོ་ཁ་སོ་སོན་རྩང་། དྲི་མ་རྟེན་དང་
མིང་བྱང་གཟུགས་སུ་བཅས། དྲག་པོའི་ཐུན་རྫས་སྣ་ཚོགས་འཚོགས་པར་བསགས།
ཤ་ཁྲག་དམར་མཆོད་རཀྟའི་རྒྱ་མཚོ་བསྙིལ། སྟོབས་ལྔ་ཐབས་དྲུག་ལས་ཀྱི་རིམ་པ་ཡི།
213

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རྫུ་འཕྲུལ་བཅུ་གསུམ་རྟགས་ཀྱི་མ་མོར་བསྒྲུབས། ཐུགས་དམ་དབྱིངས་བསྐུལ་
བརྣགས་པའི་འཕྲིན་ལས་བཅོལ། དབལ་གསས་འཁྲོས་པའི་ང་རྒྱལ་དཔའ་བོ་ཆེ།
ལྕགས་ཀྱུ་གླང་རེ་ལྕགས་སྒྲོགས་ཞགས་སྤྲོས་ཏེ། མ་རྟོགས་ལོག་པའི་དགྲ་བགེགས་
དམིགས་ནས་འགུག །དྲི་མ་མིང་བྱང་མཚན་མའི་རྫས་ལ་བསྟིམ། སྔོ་དམར་བྱད་ཐག་
རིམ་དགུའི་རྒྱ་རུ་ཞུགས། སྒྲོལ་བྱེད་དུག་ཁྲག་ཐུན་སྣ་དགུ་ཡི་བྲབ། རྣོ་གཅོད་མཚོན་
ཆ་རླུང་གིས་འཁོར་ལོས་གཅོད། རེག་ཆོད་རྣོ་དབལ་སྔགས་ཀྱི་སྤུ་གྲིས་གཏུབ། ཏིང་
འཛིན་བརྣགས་པ་ལས་ཀྱི་ཕུར་པས་གདབ། དབང་དྲག་འབར་བའི་དམག་ཚོགས་
ལས་ལ་སྦྱོ། བསྟན་པ་བཤིགས་པ་མཁའ་ཀློང་དབྱིངས་སུ་བསྒྲོལ། ཡེ་ཤེས་ཐིག་ལེ་
ལས་ཐིག་གསང་བའི་ངང་། སྤྲུལ་པ་མ་ལུས་ཡུམ་གྱི་ཀློང་དུ་ངེས། འཕྲུལ་གཤེན་དོན་
དང་མི་འགལ་ཕྱི་རུ་བསྟན། ཉི་ཟེར་ཞགས་པ་འདྲེན་པ་འདུལ་གྱི་འཕྱོང་། བྱང་ཆུབ་
སེམས་ནི་ཐིག་ལེ་ཉག་གཅིག་ལ། བླ་དང་ཡིད་སེམས་སོ་སོར་འཛིན་རྒྱུ་མེད། འཁོར་
དང་ཐར་ལྟུང་བྱ་བའི་མིང་མ་གྲུབ། བོན་ཉིད་དབྱིངས་ནས་དབྱིངས་སུ་རང་བཞིན་
འཕྱོང་། སྐྱེ་མེད་ཀློང་ནས་སྐྱེ་བའི་ཆོ་འཕྲུལ་སྟོན། ཐབས་ལ་ཐབས་བརྟེན་ཐབས་ཀྱི་
འགྲོ་དོན་མཛད། སྐྱེ་འཆི་ཐར་འཁོར་བྱ་བ་གདོད་མ་གྲུབ། སྐྱེ་མེད་དབྱིངས་ནས་སྐྱེ་
བའི་ཆོ་འཕྲུལ་དགའ། འགག་མེད་ཀློང་ནས་འགག་པའི་མཚན་མ་བྲལ། སྐྱེ་འགག་
གཉིས་མེད་ཐིག་ལེ་ཉག་གཅིག་ལ། འདྲེན་རྒྱུ་འདྲེན་མཁན་བྱ་བ་མ་གྲུབ་སྟེ། སྲིད་
གཤེན་ཐེག་པའི་དོན་དང་མི་འགལ་ཕྱིར། མ་རྟོགས་སེམས་ཅན་བར་དོར་སྦྱོང་བ་ལ།
ཕྱི་ནང་གསང་བའི་དྲང་ཐབས་གསུམ་དུ་དབྱེ། ཕྱི་ལྟར་གསོན་གཤིན་བརྡའ་ཐབས་
ངོས་སྤྲད་ཕྱིར། ཤི་ཐབས་སུམ་བརྒྱ་དྲུག་ཅུའི་དཔེ་མཚོན་ལས། འདུར་ཐབས་བརྒྱད་
ཅུ་རྩ་གཅིག་གཞུང་ཁོག་འདྲིལ། དོན་རྟགས་རྩི་ཐབས་གང་དགོས་སྐབས་དང་སྦྱར།
སྲིད་པས་བརླམ་འདུར་ཆགས་པའི་གདོས་ཐག་བཅད། འཁོར་བའི་གག་སེལ་དཔེ་
214

རྒྱུད་སྡེ། དབལ་གསང་འདུས་དོན་གྱི་རྒྱུད།
དོན་ཤེས་རབ་བཤད། བླ་ཡིད་སེམས་སྡུད་ཡུལ་ཤེས་འདོད་ཡོན་བསྐང་། གསོན་
གཤིན་ཡུལ་བགོས་བདེ་བའི་གནས་དང་སྤྲད། བཀའ་ལུང་མ་འགལ་དོན་ལ་འཁྱར་
པ་མེད། ཐབས་དང་བརྡ་མཚོན་སེམས་ཅན་ཞི་བདེ་ནུས། ནང་ལྟར་རྒྱུ་འབྲས་ཐར་
པའི་དོན་མཚོན་ཕྱིར། ཐབས་མཁས་དགེ་སྡིག་རྣམ་པར་འབྱེད་པ་ཡི། སྡིག་པའི་ལས་
སྤང་དགེ་བའི་ལས་ལ་འབད། བླ་ཡིད་ཕྲལ་བའི་བར་ཆད་བགེགས་བསྐྲད་ཅིང་།
བདེར་གཤེགས་ཐུགས་རྗེའི་སྐྱབས་ཀྱི་འོག་ཏུ་གཞུགས། ན་བཟའ་དྲི་མ་མཚན་བྱང་
གཟུགས་ལ་བརྟེན། ཟས་གོས་ནོར་དང་མཛའ་མཐུན་འདོད་པའི་རྫས། དངོས་
བཤམས་ཡིད་སྤྲུལ་ཚེ་འདས་འཕང་ལ་གཏད། འདོད་པའི་རེ་བསྐོང་ཐར་པའི་སྨོན་
ལམ་གདབ། བོན་ཉིད་དབྱིངས་འཕོས་མཚན་བྱང་ཞུག་ལ་བཞེན། མ་ཆགས་མི་ལེན་
དམིགས་མེད་རྒྱའི་གདབ། གསང་བ་རིག་པ་རྩལ་ལྡན་གཤེན་རབ་ཀྱི། ཉི་ཟེར་ཞགས་
པ་ཐུགས་རྗེ་ཐབས་ཀྱི་ཞགས། ཏིང་འཛིན་དགོངས་པའི་འུར་བྱེད་འདྲིལ་བའི་
དམིགས། རྟེན་ཐོག་མེད་པར་སྟོང་ཞེན་བར་དོར་བཏབས། ཐོགས་པ་མེད་པའི་ཡིད་
གཟུགས་ཞགས་ལ་འདྲེལ། བླ་ཡིད་སེམས་གསུམ་ཐིག་ལེ་གཅིག་ཏུ་འདྲིལ། ཐོགས་
ཆགས་མེད་པར་མཁའ་ཀློང་དབྱིངས་སུ་བསྒྲལ། བོན་ཉིད་སྐྱེ་འགག་མེད་པའི་མ་
དང་མཇལ། སྐྱེ་བཞི་སྡུག་བསྔལ་འཁོར་ཆགས་དབྱིངས་སུ་སངས། ལྟ་དགོངས་རིག་
པའི་རྩལ་ལྡན་མ་ལགས་པ། རྨོངས་པས་རྨོངས་པ་ཁྲིད་ན་ལག་སྦྲེལ་གཡང་ལྟར་ལྟུང་།
ལོང་བས་ལོང་བ་ཁྲིད་ན་དམུ་ལོང་ཐང་དུ་ལུས། རྒྱུས་མེད་འདྲ་འདྲ་སོང་ན་ལམ་
འཁྱར་མགོ་ལོ་འཁོར། དེ་ཕྱིར་གཏང་བཞག་རིག་པའི་རྩལ་དང་བསྟུན། སྲིད་གཤེན་
དོན་ལས་མི་འགལ་ཕྱིར་དུ་བསྟན། ལས་བཞི་རྒྱུན་ལྔ་སྦྱིན་དང་མཆོད་པའི་མཆོང་།
བྱང་ཆུབ་སེམས་ནི་སྦྱིན་ཆགས་གཉིས་མེད་ལ། དགེ་དང་སྡིག་ཞེས་བྱ་བ་མ་གྲུབ་པས།
རྒྱུ་འབྲས་བླང་དོར་བྱ་བྱེད་མཐར་མི་དམིགས། སྦྱིན་པ་མཆོད་ཅེས་བྱ་བ་མ་གྲུབ་ཀྱང་།
215

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མ་རྟོགས་སེམས་ཅན་དགེ་དང་སྡིག་ཏུ་ལྟ། དགེ་བསྙེན་ཐེག་པའི་དོན་དང་མི་འགལ་
ཕྱིར། ཕྱི་ནང་གསང་བའི་མཆོད་སྦྱིན་གསུམ་དུ་དབྱེ། ཕྱི་ལྟར་གདོས་བཅས་བེམ་རིག་
བྲལ་བའི་ལུས། གཤེན་རབ་འདུལ་ཁྲིམས་སྡོམ་གསུམ་རྣམ་དག་གིས། བག་ཆགས་
སྣང་བསྲེགས་འབར་བའི་གཞལ་ཡས་སུ། ཉོན་མོངས་ཆགས་སྲིད་སྨན་གྱི་བུད་ཤིང་
རྩལ། ཕུར་བའི་གནས་སུ་ས་བོན་ཡིག་འབྲུ་བཀོད། ཕུ་མར་ཚངས་སྟོང་བཞི་བཅུ་རྩ་
གཉིས་ལ། རྟོག་མེད་འབྱུང་དུག་ཕུང་པོའི་མཆོད་པ་འབུལ། དྲི་མདངས་ཁམས་དང་
ལྷག་མས་འགྲོ་དྲུག་ཚིམས། སྦྱིན་མཆོག་དམ་པའི་བུ་ལོན་ལན་ཆགས་སྐོང་། ནང་
ལྟར་སྒོ་གསུམ་དགེ་ལ་འདུན་སྤྱོད་པས། འབྱོར་ལྡན་ཡོ་བྱད་གང་འབྱོར་ཡོ་བྱད་
བསགས། ཞི་རྒྱས་གཙང་མའི་མཆོད་སྟེགས་དཀྱིལ་འཁོར་བཀྲམ། ཀུན་རིག་སྦྱིན་
མཆོག་དམ་པའི་ལས་ལ་འཇུག །མཆོད་རྫས་མེ་ཐབས་བུད་ཤིང་འདོད་ཡོན་རྫས།
སྨེ་མནོལ་ཉམས་པས་མ་ཕོགས་ཚངས་པར་བསགས། བཞི་བཅུ་རྩ་གཉིས་མགྲོན་
བཞིའི་ལྷ་ཚོགས་ལ། དམིགས་པ་མེད་པར་ཡོངས་སུ་ཐིམ་པར་འབུལ། སྒྲིབ་བྱང་
ཚོགས་རྫོགས་རྐྱེན་དང་བར་ཆོད་ཞི། གསང་བ་སྦྱིན་མཆོག་ལས་བཞིའི་རྒྱུན་ལས་
འཇུག ། ཞི་རྒྱས་དབང་དྲག་གང་ལ་གང་དགོས་རྫས། སྲེག་རྫས་མཆོད་རྫས་མེ་
ཐབས་བུད་པ་སོགས། བཅའ་བཞི་དཀྱིལ་འཁོར་ལག་ལེན་དག་པར་བྱ། ལས་བཞི་
རྒྱུན་ལྔ་སོ་སོའི་གཞུང་ལ་བསྙེགས། མཆོད་སྦྱིན་གོ་རིམ་མ་ནོར་དམིགས་སུ་འབུལ།
སྒྲིབ་བྱང་ཚོགས་རྫོགས་སྣང་སྲིད་གདུག་པ་ཞི། ཚེ་ནོར་དཔལ་དང་དབང་ཐང་
གྲགས་པ་འཐོབས། བསོད་ནམས་ཚོགས་སྤྱོད་རིགས་དང་དགེ་འཁོར་འཕེལ། བར་
ཆོད་རྐྱེན་བཟློགས་དགྲ་བགེགས་དབྱིངས་སུ་སྒྲོལ། དབང་བསྒྱུར་ནོར་བུ་འཁོར་ལོ་
བསྒྱུར་བྱེད་འཐོབས། དགེ་བསྙེན་དོན་དང་མི་འགལ་ཕྱིར་དུ་བསྟན། འགུ་ཡ་གཏིང་
རྫོགས་དམ་ཚིག་དབང་གི་འཕྱོང་། བྱང་ཆུབ་སེམས་ནི་དྲི་མེད་རྣམ་དག་ལ། བསྲུང་
216

རྒྱུད་སྡེ། དབལ་གསང་འདུས་དོན་གྱི་རྒྱུད།
བྱ་སྲུང་བྱེད་སྲུང་མཁན་གཉིས་སུ་མེད། ཡེ་བསྲུང་ཆེན་པོ་འཆལ་མེད་ཁྲིམས་ལ་
གནས། མ་རྟོགས་སེམས་ཅན་སྲུང་མཚམས་དྲི་མ་ཅན། བསྲུང་བྱ་སྲུང་བྱེད་གཉིས་
སུ་ལྟ་བ་ལས། ཕྱི་ནང་གསང་བའི་དམ་ཚིག་གསུམ་དུ་བསྟན། ཕྱི་ལྟར་སུམ་བརྒྱ་དྲུག་
ཅུ་ལུས་ཀྱི་ཚུལ། ཉིས་བརྒྱ་ལྔ་བཅུ་ནང་ཁྲིམས་ཟུང་དུ་འབྲེལ། སྐད་ཅིག་ཙམ་ཡང་
ཉམས་པས་མ་གོས་པར། སྒོ་གསུམ་གཡེལ་བ་མེད་པར་ཉམས་སུ་བླང་། ནང་ལྟར་
དམ་ཚིག་འབུམ་སྡེ་ས་མ་ཡ། ཐེག་པའི་བྱེ་བྲག་རིམ་པ་གང་སྤྱོད་ཀྱང་། བཀའ་ལུང་
ཚུལ་བཞིན་མི་འཆལ་དམ་དུ་སྲུང་། རང་རང་སོ་ཐུབ་གྲུབ་པའི་རྟགས་སུ་དབྱུང༌།
གསང་བ་འགུ་ཡ་གཏིང་རྫོགས་དབང་གི་ལས། སྒྱུ་འཕྲུལ་ཐུགས་འབྱུང་ཆེ་མཆོག་
སྟོན་པའི་སྐུ། རང་དབང་རང་ཐབས་བློ་གྲོས་ཟད་མི་ཤེས། སྟོབས་ལྡན་དབང་རྒྱུད་
ལྡན་པའི་དཔོན་གསས་ལ། སྒོ་གསུམ་སྣོད་ལྡན་གུས་པའི་སློབ་མ་ཡི། དད་ལྡན་མོས་
འདུན་དབང་གི་བསྙེན་པ་ཞུ། ས་གནས་བཀྲ་ཤིས་དབང་གི་ཕོ་བྲང་དུ། ཡོ་བྱད་ཕུན་
ཚོགས་དབང་གི་དཀྱིལ་འཁོར་དཀྲམ། དཔོན་གསས་རྒྱུད་པའི་དབང་གི་བྱིན་ཆེན་
དབབ། འགུ་ཡ་སྲོག་འཛིན་དབང་གི་དམ་ཚིག་བཤད། གལ་པོ་སྒྲོན་མ་དབང་གི་
ལས་རིམ་བསྐུར། གར་མ་མཐོང་ཁྱབ་དབང་གི་དབང་ལས་བྱ། འབྱོར་ལྡན་ཡོ་བྱད་
དབང་གི་དྲིན་ལན་འབུལ། དབང་གི་བཀྲ་ཤིས་གསོལ་ཞིང་དམུ་ཡད་སྤེལ། དབང་
མེད་གཤེན་རབ་ལ་ཀའི་བྱ་སྒྲོ་འདྲ། དབང་རྫོགས་རི་རབ་ནམ་མཁའ་རྒྱ་མཚོ་འདྲ།
དབང་ཐོབ་ཡོན་ཏན་སྤྲིན་ཆར་ས་གཞི་འདྲ། དབང་གི་འབྲས་བུ་རྩི་སྨན་མེ་ཏོག་འདྲ།
བདག་དོན་ལྷུན་གྲུབ་གཞན་དོན་མཐའ་རུ་ཕྱིན། དྲང་སྲོང་དོན་དང་མི་འགལ་ཕྱིར་
དུ་བསྟན། འོད་ཟེར་འཁྱིལ་པ་བདུད་རྩི་སྒྲུབ་པའི་འཕྱོངས། བྱང་ཆུབ་སེམས་ནི་མ་
རྩལ་ལྷུན་གྲུབ་ལ། བསྙེན་དང་སྒྲུབ་ཞེས་བྱ་བའི་གདོད་མ་གྲུབ། ཡེ་ནས་ལྷ་སྐུ་ཕྱག་
རྒྱ་ཆེན་པོ་ལ། གཞན་ལ་བསྙེན་ཞིང་བསྒྲུབ་ཏུ་མི་འདོད་ཀྱང་། མི་རྟོག་སེམས་ཅན་
217

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྒྲུབ་བྱར་འདོད་པ་ལ། ཕྱི་ནང་གསང་བའི་བསྙེན་སྒྲུབ་གསུམ་དུ་བསྟན། ཕྱི་ལྟར་
དམ་ལྡན་སྒྲུབ་བརྩོན་མཆེད་ལྕམ་གྱི། དཔོན་གསས་ལྷ་མཆེད་དཔང་པོའི་མདུན་དྲུང་
དུ། དམ་བཅའ་ཉེར་ལེན་སྒྲུབ་པའི་དབང་ལུང་ཞུ། ཕྱི་ནང་གསང་གསུམ་གང་མོས་
སྔགས་ལ་འཇུག །སྒྲུབ་པ་མཐར་ཕྱིན་དྲོད་རྟགས་ཐོན་པར་བྱ། ནང་ལྟར་གསས་
མཁར་སྤྱི་སྤུངས་རྒྱུད་ལུང་ལས། བསྙེན་པའི་གཞི་བཟུང་སྒྲུབ་པའི་སྤྱི་ཁོག་དབུབ།
ལམ་གྱི་གོ་རིམ་མ་ནོར་ཉམས་སུ་བླང་། བསྙེན་སྒྲུབ་མཐར་ཕྱིན་ལྷ་སྐུ་ཕྱག་རྒྱ་འཐོབས།
གསང་བ་བདུད་རྩི་འོད་ཟེར་འཁྱིལ་པའི་སྨན། དུག་ལྔ་ཉོན་མོངས་བདུད་རྩི་སྨན་དུ་
བསྒྲུབ། འབྱུང་དུག་ཕུང་པོ་སྐུ་ལྔ་ཚོགས་སུ་བསྒྱུར། ཐབས་ཤེས་ཟུང་འབྲེལ་ལས་ཀྱི་
ཕྱག་རྒྱ་བཙལ། རྩ་བའི་དམ་རྫས་སྨན་གྱི་ཡོ་བྱད་བཙལ། ཕུན་སུམ་ཚོགས་པའི་
ལོངས་སྤྱོད་རྗེས་སུ་བསགས། ཡིད་འོང་ཉམས་དགའ་འོད་ཟེར་འཁྱིལ་པའི་གནས།
གཟའ་སྐར་དུས་ཚོད་ཕྲ་རྟགས་ཤིས་ལ་འཇུག །དཔོན་གསས་ལྷ་མཆེད་གསང་བའི་
མཚམས་སུ་ཞུགས། དུས་དྲུག་ལས་དྲུག་འཕྲིན་ལས་གོ་རིམ་དབྱེ། བདུད་རྩི་རྒྱུན་
འཛབ་མན་ངག་གཟུངས་སུ་བཟུང༌། རྟགས་དང་མཚན་མ་དྲོད་ཚད་ཐོན་པར་བྱ།
སྨན་གྱི་སྒོ་དབྱེ་སྨན་གྱི་ལྷ་ཞལ་ལྟ། སྨན་གྱི་དབང་བསྐུར་སྨན་གྱི་དངོས་གྲུབ་དབྱེ།
སྨན་གྱི་བཀྲ་ཤིས་སྨན་གྱི་གསང་སྒོ་བསྡམ། བསྙེན་སྒྲུབ་ལས་ལ་བརྒྱ་སྟོང་ཁྲི་འབུམ་
ཀྱང༌། མན་ངག་བཅུད་དུ་ཐིག་པ་གཅིག་ལས་མེད། ཨ་དཀར་དོན་དང་མི་འགལ་
ཕྱིར་དུ་བསྟན། ཐིག་ལེ་དགུ་པ་དགོངས་པ་ཉམས་ཀྱི་འཕྱོང་། བྱང་ཆུབ་སེམས་ནི་དྲི་
མེད་སྤྲོས་བྲལ་ཞིང་། རྣམ་པར་མི་རྟོག་ཐིག་ལེ་ཉག་གཅིག་ལ། བདེ་སྟོང་ཉམས་ཀྱི་དྲི་
མས་མ་གོས་ཀྱང་། མ་རིག་རྨོངས་པ་ཐབས་ལ་བརྟེན་པའི་ཕྱིར། དོན་གྱི་ཉམས་ལེན་
མེ་ལོང་དགུ་སྐོར་བསྟན། ཀུན་བཟང་ཐུགས་ཀྱི་མན་ངག་དོན་གྱི་བཅུད། རྒྱུད་ཀྱི་
སྙིང་པོ་ལུང་གི་དགོངས་པའི་བརྡ་། ཐབས་ཤེས་མེ་ལོང་གསལ་བའི་སྒྲོན་མ་འདི།
218

རྒྱུད་སྡེ། དབལ་གསང་འདུས་དོན་གྱི་རྒྱུད།
འབྱུང་བར་དཀའ་ཞིང་དོན་ལ་བཞག་པར་བྱ། མཐོང་བར་དཀའ་ཞིང་དོན་ལ་གནས་
པར་བདེ། ཕལ་དང་ཕལ་གྱིས་ཐུན་མོང་མ་ཡིན་ཏེ། སྐྱེས་བུ་ཐབས་དང་ཤེས་རབ་
ལྡན་པ་ཡི། འཇིག་རྟེན་ཡིང་བོར་ཕྱི་རོལ་མདུན་མ་བཤོལ། ཉག་གཅིག་དོན་ལ་མི་
ཡེང་བསྒོམ་པར་བྱ། སེམས་ཀྱི་མེ་ལོང་གསལ་བ་དགུ་སྐོར་གྱི། ཐབས་ཀྱི་ཐིག་ལེ་
གསུང་གི་ཁུ་བྱུག་སྒྲོགས། གསེར་གྱི་ལུང་ནོན་གནས་པའི་ལུང་ཕྲན་བཟུང་། ཐུགས་ཀྱི་
ཅོག་བཞགས་གསལ་བའི་རྒྱུན་ཐག་བསྲིང་། གོམས་པ་རྒྱུན་སྐྱོང་སེམས་ཀྱི་ངང་ཐག་
མཐུད། སྣང་ལ་དངོས་མེད་མཛུག་ཚུག་ལྷུག་པར་བཞགས། གོམས་པར་མཐར་ཕྱིན་
གཤེན་ལྷ་དཀར་པོ་མཐོང་། མཐོང་དང་ཞན་མེད་མཁའ་འགྱིང་རང་སོ་ཐུབ། ཡེ་
གཤེན་དོན་དང་མི་འགལ་ཕྱིར་དུ་བསྟན། ཡེ་ཤེས་རྩེ་རྒྱལ་ལྟ་བ་དོན་གྱི་འཕྱོང་། བྱང་
ཆུབ་སེམས་ནི་མ་བཅོས་རྩོལ་བྲལ་ལ། འདི་ཞེས་གཟའ་གཏད་མཚོན་པའི་ཡུལ་ལས་ས་
འདས། ཀུན་ཡིན་གང་མིན་གང་གི་སྒྲོས་མ་ཐོགས། ཅིར་ཡང་མི་དམིགས་ཅིར་སྣང་
ཅིར་མ་གྲུབ། ཡེ་ནི་ཐོག་མའི་དུས་མཐའ་མུ་མེད་དབྱིངས། ཤེས་ནི་སེམས་ཉིད་རིག་
རྩལ་རྒྱུན་མ་འགགས། རྩེ་ནི་འཁོར་བ་མྱང་འདས་རྫོགས་པའི་རྩེར། རྒྱལ་ནི་ཐེག་པ་
འོག་མའི་འགྲན་ཟླ་བྲལ། རྒྱུ་འབྲས་མཐར་སྤྱོད་འཁོར་འདས་འུབས་སུ་ཆུད། ཡེ་ཤེས་
རྩེ་རྒྱལ་དོན་ལ་བརྗོད་དུ་མེད། ཁྱད་པར་དོན་དང་མི་འགལ་ཕྱི་རུ་བསྟན། ལས་ཀྱི་
འཕྱོང་དགུ་འཕྲིན་ལས་ཚགས་སུ་བསྡམ། གཡུང་དྲུང་གསང་བའི་སྤྱོད་པ་མཐའ་རུ་
ཕྱིན། ཞེས་གསུངས་སོ། །གསས་མཁར་རིན་པོ་ཆེ་སྤྱི་སྤུངས་དབལ་གསང་བ་འདུས་
པ་དོན་གྱི་རྒྱུད་ལས། ལས་མཐའ་མཆོང་གི་རིམ་པ་བསྟན་པའི་ལེའུ་སྟེ་ཉེར་བརྒྱད་
པའོ། །། །
༧ དེ་ནས་ཡང་གཤེན་གསང་བ་འདུས་པས་གསོལ་པ། ཀྱེ་མ་དབལ་གཤེན་ཁྲོ་
རྒྱལ་གཙོ། རིན་ཆེན་སྤྱི་སྤུངས་གསང་བའི་བོན་འདི་དག །ཉམས་སུ་བླང་དང་རྒྱུད་
219

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལ་བཀལ་བ་ཡི། དོན་དང་ཡོན་ཏན་དངོས་སུ་གྲུབ་པའི་རྟགས། ཅི་ལྟར་འཚམ་པ་
བདག་ལ་བཤད་དུ་གསོལ། ཅེས་གསོལ་པས། དེ་ལ་ཡང་གསུངས་པ། ཉོན་ཅིག་
དབལ་གཤེན་གསང་བ་འདུས་པ་ཉོན། འདི་ཡི་དོན་དང་ཡོན་ཏན་བརྗོད་མི་ལོངས།
ནམ་མཁའ་ཚད་དང་རྒྱ་མཚོའི་གཏིང་དཔག་དང༌། འཕྲ་རབ་རྡུལ་གྱི་གྲངས་ལས་
འདས་པར་མངོན། འོན་ཀྱང་དམ་ལྡན་སྒྲུབ་བརྩོན་གཤེན་མཆེད་ཀྱིས། རྩེ་གཅིག་
མོས་འདུན་དད་པའི་སེམས་བསྐྱེད་ནས། གསས་མཁར་སྤྱི་སྤུངས་གསང་བའི་དོན་
འདི་དག ། སྒོ་གསུམ་དཀའ་བས་དང་དུ་བླང་བྱེད་ཅིང་། ལྟ་བས་འཕྱོང་བཅད་དམ་
ཚིག་གཞི་རྩ་བཟུང་། སྤྱོད་པས་དམིགས་བསལ་སྒོམ་པས་མདོར་སྡུད་ཅིང་། འཕྲིན་
ལས་གང་དགོས་འབྲས་བུ་མཐར་དབྱུང་བ། དངོས་གྲུབ་རྣམ་གཉིས་རེ་དོགས་མེད་
པར་འཐོབ། ཐབས་དང་གསང་བའི་ཞགས་པ་རྣམ་པ་གཉིས། ཐབས་ནི་ཀུན་རྫོབ་
གསང་བ་དོན་དམ་མོ། །དོན་དུ་ཐབས་ཞགས་གསང་ཞགས་ལུ་གུ་རྒྱུད། གཅིག་ལ་
གཅིག་འབྲེལ་སྒྱུ་འཕྲུལ་དྲ་བའི་ཚུལ། ཐོག་མར་ཐབས་ཀྱི་ཞགས་པའི་དོན་རྟགས་
བསྟན། འཇིག་རྟེན་འདི་དང་འདི་ལས་འདས་པ་ཡི། དངོས་དང་དངོས་མེད་དངོས་
སུ་གྲུབ་པའི་རྟགས། འདིར་ནི་ཐབས་ཀྱི་ཞགས་པའི་དངོས་གྲུབ་ལས། སྟོབས་དང་ཡོ་
བྱད་རྫུ་འཕྲུལ་རྣམ་པ་གསུམ། ཕྱག་རྒྱ་སྙིང་པོ་ཏིང་འཛིན་དྲོད་ལས་འབྱུང་། དང་པོ་
ཕྱག་རྒྱ་གསང་བའི་དྲོད་ཚད་ལས། རྒས་རྒུད་ན་ཚའི་སྡུག་བསྔལ་གཏན་སངས་ཞིང་།
ལུས་ཀྱི་མདོག་གསལ་བྱད་ལེགས་འཇམ་ཞིང་གཞོན། སྐྲ་དཀར་ནག་པོར་འགྱུར་ཞིང་
གཉེར་མ་མེད། མཁའ་ལ་བྱ་འཕུར་ཆུ་ལ་བྱིང་བ་མེད། ཚེ་ལོ་ཚད་འདིས་གནས་པའི་
རིགས་འཛིན་འཐོབ། འབྱུང་ལྔ་དབང་ཐོབ་ཚངས་སྟང་གཉིས་མེད་འགྲུབ། ཕུང་
པོ་ལྷག་མེད་གཞའ་ལུས་འོད་དུ་འགྱུར། སྐུ་ལུས་སྤྲུལ་བསྒྱུར་མུན་སྣང་སྒྲིབ་པ་མེད།
སྙིང་པོ་གསང་བ་ངག་གི་དྲོད་ཚད་ལ། ལུས་ལ་མེ་འབར་ལྷག་པའི་སེམས་ཡང་སྐྱེ།
220

རྒྱུད་སྡེ། དབལ་གསང་འདུས་དོན་གྱི་རྒྱུད།
མཐུ་དབང་བྱིན་རླབས་ནུས་པ་ཕུན་སུམ་ཚོགས། བུ་ནོར་འཁོར་དང་ལོངས་སྤྱོད་
བཀྲ་ཤིས་རྒྱས། འགྲོ་དྲུག་མོས་འདུན་མཆོད་གནས་བཀུར་བའི་ཞིང་། དབལ་མོ་
ལུང་སྟོན་མཆོག་ཐུན་དངོས་གྲུབ་སྙེལ། འགྲོ་བ་འདྲེན་པའི་ཐབས་ཞགས་སྣ་ཚོགས་
བསྟན། ཏིང་འཛིན་གསང་བ་ཐུགས་ཀྱི་དྲོད་ཚད་ལ། རིག་པའི་འོད་ཤར་ཕ་རོལ་ཤེས་
པ་མཐོང་། ཏིང་འཛིན་ཟུང་ཆུན་ཡི་དམ་ལྷ་རུ་འགྱུར། དམིགས་པའི་རྩལ་ལྡན་ལྷ་
ཚོགས་མངོན་སྤྱན་དྲངས། ཆུ་བོ་གལ་བསྒྱུར་རྫུ་འཕྲུལ་ཐོག་སེར་འབེབ། ལྷ་སྲིན་ཟིལ་
ནོན་རི་རབ་ཕྱག་གིས་འདེགས། ཏིང་འཛིན་དགོངས་པའི་འདྲེ་སྲིན་དངོས་སུ་འཆིང་།
ཐབས་ཀྱི་ཕྱག་རྒྱས་མི་མེན་དབང་དུ་བསྡུད། ཐུགས་ཀྱི་བརྣགས་པས་དགྲ་བགེགས་
དངོས་སུ་སྒྲོལ། ཐབས་ཞགས་གསང་བའི་རྫུ་འཕྲུལ་བསམ་མི་ཁྱབ། འདི་ལས་འདས་
པ་གསང་བའི་ཞགས་པ་ནི། ལྟ་བ་ལྟར་མེད་རྟོགས་པ་ཆེན་པོར་ཟླས། སྤྱོད་པ་སྤྱོད་
མེད་སྣ་ཚོགས་ཀུན་རོལ་སྤྱོད། སྒོམ་པ་དམིགས་མེད་དོན་ལས་དམིགས་མཐའ་
གསལ། དམ་ཚིག་སྲུང་མེད་མ་བསྲུང་ཡེ་སྲུང་དམ། འཕྲིན་ལས་མ་བརྩལ་མི་རྩོལ་
རྩོལ་མེད་གྲུབ། འདི་ལས་འདས་པ་མི་འོང་ཕྱི་རོལ་དུ། དབང་བསྒྱུར་འཁོར་ལོ་འགྲོ་
བའི་དམིགས་སུ་གསལ། མ་རིག་མུན་པའི་སྒྲོན་མེ་འོད་པོ་ཆེ། ནུབ་པ་མེད་ཅིང་ཐུག་
པ་མེད་པ་རུ། བསྐལ་པའི་མཐའ་མར་རབ་ཏུ་འབར་བའི་མེས། ནམ་མཁའི་མཐའ་
ཀླག་བོན་ཉིད་དབྱིངས་སུ་གཞོལ། གསང་བའི་ཞགས་པའི་སྒྱུ་འཕྲུལ་དྲ་བ་འཛིན།
འཛིན་པ་ཆེན་པོའི་བསྐལ་པར་གཏོང་མི་བསྲིད། དེ་ཕྱིར་གསང་འདུས་བོན་ལ་སྤོབས་
པ་བསྐྱེད། ཅེས་གསུངས་སོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་
འདུས་པ་དོན་གྱི་རྒྱུད་ལས། རྟགས་དང་གྲུབ་པའི་ལེའུ་སྟེ་ཉེར་དགུ་པའོ།། །།
༧ དེ་ནས་ཡང་གསོལ་པ། འདྲེན་པའི་རྒྱལ་པོ་ཐབས་ཀྱི་སྟོན་པ་ལགས། གཡུང་
དྲུང་གསང་བའི་རྒྱུད་ལུང་དམ་པ་འདི། བདག་ཅག་ཡོངས་སུ་དམ་པར་འཛིན་
22l

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལགས་ན། རྒྱས་བསྡུས་བྱེ་བྲག་རིམ་པ་ཅི་ལྟར་དབྱེ། རྩིས་འགོ་རྣམ་པ་གསུམ་གྱི་
གཏན་ལ་དབབ། ཕྱི་རབས་རྣམས་ལ་གང་གིས་སྒོ་ནས་བཤད། ཡོངས་སུ་གཏད་
པའི་བཀའ་གནང་མཛད་དུ་གསོལ། ཅེས་གསོལ་ནས། ཐལ་མོ་སྦྱར་བར་བཏུད་
དེ་འདུག་གོ ། དེ་ལ་གཙོ་བོ་ཆེན་པོས་འཁོར་རྣམས་ལ་ཕྱི་རབས་ཀྱི་དོན་དུ། རྒྱས་
བསྡུས་རིམ་པར་དབྱེ་བའི་བཀའ་སྩལ་པ། ཉོན་ཅིག་གསང་བའི་བདག་པོ་གསང་བ་
འདུས། མི་གསང་གསང་བའི་གསང་མཆོག་དམ་པ་འདི། གསང་བའི་མན་ངག་ཟུང་
དང་ལྡན་པ་ལ། གསང་བ་ཐབས་ཀྱི་སྙན་དུ་བརྒྱུད་པར་རིགས། གསང་བར་འོས་
དང་གསང་བའི་མན་ངག་རྣམས། གསང་མཆོག་དོན་ལྡན་བརྒྱ་དང་འགའ་ཙམ་
ལས། སྣོད་དུ་རུང་བ་མང་ལས་ཉུང་དུ་བཏུ། མན་ངག་ཟུང་ཐུབ་གཅིག་གི་སྤྱོད་ཡུལ་
ལོ། ། ཞི་ཁྲོ་སྒྱུ་འཕྲུལ་བཅས་བཅོས་གནས་འགྱུར་ལས། སྐུ་གསུང་ཐུགས་ཀྱི་ཡབ་ཡུམ་
གནས་སུ་འགྱུར། རིགས་བཞི་ཡབ་ཡུམ་དེ་བཞིན་བཞི་རུ་འགྱུར། ཡེ་གཤེན་ཡབ་
ཡུམ་རིག་པའི་ཁྲོ་ཚོགས་འགྱུར། མེ་ཏོག་མ་བཞི་དུག་སེལ་གཙུག་ཕུད་ཅན། འདུལ་
བ་ཐབས་དྲུག་ཁྲི་བཞི་ནམ་ཏིང་སྟེ། དུག་སེལ་གསུམ་ནི་ཕྱག་ཞབས་སྲིད་པར་འགྱུར།
གཙུག་ཕུད་ཅན་ནི་པུར་ལང་ཁྲོ་བོར་འགྱུར། དུས་བཞི་རྒྱལ་མོ་སྒོ་སྲུང་ཁྲོ་མོ་སྟེ། ཡང་
ན་ཐམས་ཅད་རྒྱལ་བ་འདུས་པ་ཉིད། དཀར་སེར་དམར་ལྗང་ཐོན་ཀ་རིགས་ཀྱི་ཞལ།
ཞིང་ཁམས་ལྔ་ལ་ལོངས་སྤྱོད་སྐུ་ལྔ་འགྱེད། ཕྱག་བཅུ་ཕྱོགས་བཅུ་འདུལ་ཕྱིར་ཕྱག་
མཐིལ་སྟོང་། ཞབས་བཞི་སྐྱེ་བཞི་གནོན་ཕྱིར་པད་གདན་སྟོང་། ཞལ་ལྔ་སྐུ་ལྔ་རྫོགས་
ཕྱིར་འོད་ཟེར་སྟོང་། གཙུག་གཏོར་རྣམ་པར་རྒྱལ་བའི་ཕུང་པོ་སྟོང་། རབ་འབྱམས་
ཞིང་ཁམས་དཔག་ཏུ་མེད་པ་ན། ཀུན་ཏུ་བཟང་པོ་རྒྱལ་བ་རྒྱ་མཚོའི་སྐུ། མཚན་གྱི་
རྣམ་གྲངས་བྱེ་བ་སྟོང་ཕྲག་འགྱེད། སྐུ་མདོག་ཕྱག་མཚན་དེ་བཞིན་མཐའ་ཡས་སྟོན།
འདུལ་བྱ་བཀོད་པ་དེའི་ཐབས་སུ་སྣང་། ཅི་ཙམ་མཐའ་ཡས་བརྗོད་ཀྱི་མི་ལོངས་ཀྱང་།
222

རྒྱུད་སྡེ། དབལ་གསང་འདུས་དོན་གྱི་རྒྱུད།
དོན་དུ་རྒྱལ་བ་འདུས་པའི་ཐུགས་ལ་ངེས། ངང་ཉིད་ངོ་བོ་གཅིག་པས་མ་གཡོས་སོ། །
དེ་བཞིན་སྤྲོ་བསྡུས་མཚན་ཉིད་དེ་ལྟར་རོ། །རྒྱལ་བ་འདུས་པ་ཉིད་ཀྱི་ཞལ་མཐོང་
ན། ཕྱོགས་བཅུའི་བདེར་གཤེགས་ཀུན་གྱི་ལྷ་ཞལ་མཐོང་། རྒྱས་འབྲིང་བསྡུས་པ་བློའི་
སྐབས་དང་སྦྱར། མཁའ་ལ་ཉི་ཤར་ལྟ་བུའི་བློ་ཅན་གྱི། ཞི་ཁྲོ་གསས་མཁར་སྤྱི་སྤུངས་
རབ་འབྱམས་ཀྱི། མཚན་དང་དཔེ་བྱད་རྒྱས་པར་འབྲུ་བཅོམ་ནས། དོན་རྒྱུད་རྒྱས་
པར་འཕྲིན་ལས་སྒོ་ནས་སྤྱོད། དོན་དང་ཡོན་ཏན་མཐའ་ཡས་རྒྱས་པར་འཐོབས།
མུན་ལ་སྒྲོན་བཏེག་ལྟ་བུའི་བློ་ཅན་གྱི། ཡལ་ཡེལ་མར་བཏུབ་རིག་པའི་སོ་ཐུབས་ཀྱི།
ཞི་ཁྲོ་གསས་མཁར་དབང་ཆེན་རྩོད་ཟློག་གཞུང་། ལུང་དོན་འབྲིང་པོ་སོར་བཞགས་
སྒོ་ནས་སྤྱོད། དོན་དང་ཡོན་ཏན་འཚོགས་ཅིང་རན་པར་འཐོབ། པདྨོ་ཁ་བྱེ་ལྟ་བུའི་
བློ་ཅན་གྱི། མཚན་དང་དཔེ་བྱད་གཙོ་འཁོར་གསང་ཐུབས་སུ། ཞི་ཁྲོ་གསས་མཁར་
གསང་བའི་རྩ་བ་རུ། མན་ངག་ཡང་ཁོལ་རྩོད་ཟློག་སྒོ་ནས་སྤྱོད། དོན་དང་ཡོན་ཏན་
དམར་ལ་འདྲིལ་བར་འཐོབས། བུམ་པར་ཆུ་བླུག་ལྟ་བུའི་བློ་ཅན་གྱི། མཚན་དང་
དཔེ་བྱད་གཙོ་འཁོར་སྐུ་རྫོགས་སུ། དྲུག་ཅུ་རྩ་བཞི་ཡང་ཐུས་སྙིང་པོར་དྲིལ། ཡབ་
ཡུམ་བསྡུས་དོན་ཡང་གསང་སྒོ་ནས་སྤྱོད། དོན་དང་ཡོན་ཏན་སྡུད་པའི་ཐིག་ལེར་
ཐོབས། རྒྱས་འབྲིང་བསྡུས་གསུམ་གཅིག་ཏུ་དྲིལ་བ་ཡི། རབ་འབྲིང་ཐ་གསུམ་གང་
དང་མཐུན་པའི་ཕྱིར། ཞི་ཁྲོ་གསས་མཁར་ཡང་སྙིང་ཐིག་ལེར་དྲིལ། ཕོ་སྒྲུབ་མོ་སྒྲུབ་
རྐྱང་རྦག་གང་མོས་པ། རྒྱས་གཞི་བསྡུས་ཡུལ་བརྒྱ་དང་རྩ་བརྒྱད་གྱི། གཙོ་བོ་ལས་
ནི་དགྱེས་དང་བསྡུས་པ་སྟེ། གསས་མཁར་སྤྱི་སྤུངས་རྒྱས་བསྡུས་གོ་རིམ་ཚངས། བློ་
རབ་གསལ་བའི་མཆོག་ཏུ་གྱུར་པ་ལས། བོན་བརྒྱར་ཕུན་ཚོགས་རྒྱས་པའི་སྒོ་ནས་
བསྟན། བློ་འབྲིང་དད་པའི་མཆོག་ཏུ་གྱུར་པ་ལ། བོན་ཀྱང་རྒྱས་བསྡུས་རན་པའི་སྒོ་
ནས་བསྟན། བློ་ཆུང་དད་པའི་མཆོག་ཏུ་གྱུར་པ་ལས། བོན་ཀྱང་ཉུང་འདུས་མཐུན་
223

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
པའི་སྒོ་ནས་བསྟན། རྩིས་འགོ་རྣམ་པ་གསུམ་འམ་ལྔ་དང་བདུན། དྲུག་དང་དགུའི་
སྒོ་ནས་གཏན་ལ་དབབ། འདུས་པའི་འཁོར་ལ་ཕུན་ཚོགས་ལྔའི་བཤད། དུས་དང་
གནས་དང་སྟོན་པ་འཁོར་དང་བཀའ། རྒྱུད་དང་ལུང་དང་མན་ངག་མདོ་རྩར་
བསྟན། རྒྱུད་ཀྱི་རྒྱལ་པོ་མདོ་རྩ་འདི་འདྲ་བ། འདུས་པའི་འཁོར་རྣམས་ཀུན་ལ་
ཡོངས་སུ་གཏད། ཟུངས་ཤིག་ཆོངས་ཤིག་རྟོག་ཅིག་དཔྱོད་ཅིག་བསྒྲུབ། རབ་ཏུ་ཤོད་
ཅིག་ཉོན་ཅིག་དམ་པར་ཟུང༌། གསང་ཅིག་ཁྲོལ་ཅིག་འཚམ་པར་གྱིས། ལེགས་པར་
བྱའོ་ཀུན་ཏུ་ཆུབ་པར་བྱ། དོན་ཀུན་གྲུབ་ནས་གཞན་ལ་རབ་ཏུ་བྱས་སོ། །གསང་
བའི་རྒྱལ་པོ་ཁྱོད་ལ་རབ་ཏུ་གཏད། ཅེས་གསུངས་སོ། །དེ་ལ་འཁོར་རྣམས་ཀྱི་རབ་ཏུ་
དགའ་ནས། མགྲིན་གཅིག་ཏུ་བསྟོད་པ། ཨེ་མ་ཧོ། འདྲེན་པའི་རྒྱལ་པོ་སྟོན་པ་བླ་ན་
མེད། ཞི་བའི་ངང་ལས་འཁྲོས་པའི་དབལ་འབར་སྐུ། འགག་མེད་ཀུན་གྲགས་ངར་
ཆེན་འབྲུག་སྟོང་གསུང་། མི་གཡོ་ཀློང་ཆེན་ཉི་མ་འབུམ་ཤར་ཐུགས། དཔལ་འབར་
ལྷུན་པོ་རི་རབ་དགུ་རྩེག་གཟི། ཟབ་ཅིང་ཆ་འཕྲ་རྒྱ་མཚོའི་མཐའ་ཡས་ཀློང་། ཐུགས་
རྗེ་དྲག་ཚད་ནམ་མཁའ་ཐོག་འབྲུག་ཀློག །བྱིན་རླབས་དཔུང་ཚད་སྤྲིན་ཆར་ཟིལ་ལྟ་
བུ། ལྷ་གསས་བགེགས་ཀྱི་རྩོད་པ་ཟློག་མཛད་ཅིང་། འགྲོ་བ་སྐོམ་པའི་ཚ་གདུང་སེལ་
མཛད་པ། སྐྱོབས་པའི་དཔུང་གཉེན་ཁྱོད་ལ་ཕྱག་འཚལ་ལོ། །སྨན་པའི་རྒྱལ་པོ་ཁྱོད་
ལ་ཕྱག་འཚལ་ལོ། །འདྲེན་པའི་གཙོ་བོ་ཁྱོད་ལ་ཕྱག་འཚལ་ལོ། །ཐུགས་རྗེའི་འབྱུང་
གནས་ཁྱོད་ལ་ཕྱག་འཚལ་ལོ། །ཕན་བདེ་སྦྱིན་བདག་ཁྱོད་ལ་ཕྱག་འཚལ་ལོ། །རྒྱུད་
ཀྱི་རྒྱལ་པོ་ཡོངས་སུ་འཛིན་པར་བགྱི། བསྟན་པའི་རྒྱལ་པོ་རབ་ཏུ་བརྟན་པར་མཛོད།
ཅེས་བསྟོད་ནས། འཁོར་ལ་ལ་སྟོན་པའི་སྐུ་ལ་འདུས་སོ། །ལ་ལ་སྟོན་པའི་གསུང་ལ་
འདུས་སོ། ། ལ་ལ་སྟོན་པའི་ཐུགས་ལ་འདུས་སོ། ། ལ་ལ་སོ་སོའི་གནས་སུ་སྙོམས་པར་
བཞུགས་སོ། །གཙོ་བོ་ཆེན་པོ་ཉིད་ཀྱང་། འཕྲོ་འདུས་དཀྱིལ་འཁོར་ཡོངས་སུ་རྫོགས་
224

རྒྱུད་སྡེ། དབལ་གསང་འདུས་དོན་གྱི་རྒྱུད།
ཅིང་འདུས་ཏེ། མི་སྣང་བར་གྱུར་ནས། ཀུན་ཏུ་བཟང་པོ་ཐུགས་ཀྱི་དཀྱིལ་འཁོར་
དུ་མཉམ་མོ། །གསས་མཁར་རིན་པོ་ཆེ་སྤྱི་སྤུངས་དབལ་གསང་བ་འདུས་པ་དོན་གྱི་
རྒྱུད་ལས། རྒྱས་བསྡུས་ཀྱི་རིམ་པ་དང༌། རྒྱུད་ཡོངས་སུ་གཏད་པའི་ལེའུ་སྟེ་སུམ་ཅུ་
པའོ། །། །
༧ ད་འདི་ནས་མར་ལ་གསས་མཁར་རིན་པོ་ཆེ་སྤྱི་སྤུངས་ཀྱི་རྒྱུད་འདི། བར་དུ་
གཏན་ལ་ཅི་ལྟར་དབབ་པ་དང༌། གནས་གོང་དུ་བསྒྲུབ་པ་དང་། དཔོན་གསས་གོང་
ལ་བརྒྱུད་ཅིང་། བསྟན་པ་གཉེར་དུ་གཏད་པའོ། །དང་པོ་ནི། ཡབ་འཕྲུལ་གཤེན་
སྣང་ལྡན་དང་། ཡུམ་བཟང་ཟ་རིང་བཙུན་དང་། སྲས་འཆི་མེད་གཙུག་ཕུད་དང་།
གཤེན་གསང་བ་འདུས་པ་དང་། ཡབ་ཡུམ་སྲས་གསུམ་གཤེན་དང་བཞི་ཡི། སྤྱི་ལུང་
ཕུན་སུམ་ཚོགས་པ། རིན་པོ་ཆེ་སྤྱི་སྤུངས་ཀྱི་རྒྱུད། གཏན་ལ་དབབ་པ་དང་། གསང་
སྔགས་ཟབ་མོ་ཡི། བསྒྲུབ་པ་སྙེམས་པར་དགོངས་ནས། སྒྲུབ་པའི་གྲོགས་བཙལ་ཏེ།
ཉེ་དབང་གི་རྒྱལ་པོ་ཀུན་འདུ་འཛིན་གྱི་བུ་མོ། ཀུན་སྣང་གསལ་མ། ལྷ་མོའི་མཚན་
རྟགས་ལྡན་པ་དང༌། རྒྱལ་པོ་ཁྲི་ཝེར་འོད་སྲུང་གི་བུ་མོ། ལྷ་མོ་གསེན་ཐུབ་མ་དང་།
མི་རྒྱལ་རྒྱུད་མའི་མཚན་རྟགས་ལྡན་པ་གཉིས་བཙལ་ནས། བྱིན་གྱི་བརླབས་ཤིང་། །
གསང་བའི་དབང་བསྐུར་ནས། སྡོང་དང་གྲོགས་སུ་བསྐོས་སོ། །དེ་ནས་གཡུ་ལུང་
ཤེལ་གྱི་བྲག་ཕུག་ཏུ། བསྙེན་སྒྲུབ་ཀྱི་གཞུང་གཏན་ལ་དབབ་སྟེ། སྟོན་པའི་ཞལ་ནས་
གསུངས་པ། གསོན་དང་ཡབ་ཡུམ་གཤེན་དང་གསུམ། ད་ལྟ་དུས་ཀྱི་བསྐལ་པ་དང་།
ཕྱི་རབས་བསྐལ་པ་མི་ཉམས་པས། བསྙེན་སྒྲུབས་གོ་རིམ་རྒྱས་པར་བྱེད། ཕྱི་རབས་
གཤེན་ལ་དཔེ་རུ་བསྟན། གཡུང་དྲུང་བསྟན་པའི་སྲོལ་དུ་བཞགས། ཞེས་གསུངས་
སོ། །བསྙེན་པའི་གཞི་མ་སྒོ་དགུ་གཏན་ལ་དབབ་སྟེ། སྟོན་པ་ཉིད་དོན་དྲུག་རྟགས་
དང་ལྡན་པའི་དཔོན་གསས་སུ་བསྙེན། གཡུ་ལུང་ཤེལ་གྱི་བྲག་ཕུག་ནི། རིགས་རྟགས་
225

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཕུན་སུམ་ཚོགས་པའི་གནས་སུ་བསྙེན། ཡབ་འཕྲུལ་གཤེན་སྣང་ལྡན་ནི། མཚན་དང་
ལྡན་པའི་གྲོགས་པོ་རུ་བསྙེན། ལྷ་མོ་གསུམ་ནི་མཚན་དང་ལྡན་པའི་གྲོགས་སུ་བསྙེན།
དབལ་བོན་སྟག་ལ་མེ་འབར་ནི། སྣོད་དང་ལྡན་པའི་སློབ་མ་རུ་བསྙེན། དབང་པོ་
བརྒྱ་བྱིན་ཚོགས་སྦྱོར་རྒྱུའི་ཡོན་བདག་ཏུ་བསྙེན། རྨ་མི་གྲོང་བདུན་ནི་འབང་དད་
པ་ཅན་གྱི་འཁོར་ཚོགས་སུ་བསྙེན། ལྷ་ཀླུ་མི་གསུམ་ནི། བསྟན་པ་རྗེས་སུ་བཞག་
ཅིང་སྤེལ་བའི་གནས་སུ་བསྙེན། དེ་ནས་དགོས་དགུའི་རྫས་བསགས་ནས། མཁའ་
ཀློང་རབ་འབྱམས་ཀྱི་བསྙེན་པའོ། །སྲིད་ཀྱི་ཁོད་བསྙམ། ཕྱི་རྟེན་པ་ལྷ་གསས་ཀྱི་རྟེན་
བཅས། རྒྱལ་པོ་ཆེན་པོ་བཞི་ལ་ཁྲིམས་ཀྱི་མངའ་བསྐོས་ནས། ཕྱོགས་བཞི་དྲེགས་པའི་
ཁ་མནན། མངའ་དབང་བའི་བདག་པོ་ལ་གཞི་བསླང་ནས། དཀྱིལ་འཁོར་གྱི་དལ་
བྲིས། ནང་རྟེན་གྱི་བཅུད་དགུ་དང་། ཕུན་སུམ་ཚོགས་པའི་རྒྱན་བཀྲམ། གཙང་ཆས་
མཛེས་པའི་ཚུལ་གྱི། བསྲེ་བསྣན་གྱི་སྒོར་ཞུགས་ནས། སྤྱི་སྤུངས་ཞི་ཁྲོ་མ་ནོར་བསྙེན་
པའི་ཞིང་། སྒྲུབ་པའི་ཡན་ལག་བཅོ་བརྒྱད་གཏན་ལ་དབབ་སྟེ། གཤེན་གསང་བ་
འདུས་པ། དབང་དང་དམ་ཚིག་ལྡན་པའི་སྒྲུབ་པོས་བསྙེན་པས་བསྒྲུབས་སོ། ། དེ་
ལྟར་བསྒྲུབ་པས། ལྷ་ཆེན་པོའི་དགུའི་སྤྲུལ་པ་མངོན་གསུམ་དུ་གྲུབ་ཅིང་། སྨན་ཕུད་
ཀྱི་ཐུགས་དམ་བསྐང་ནས། ལྷ་ལས་གྱུར་པའི་བར་ཆོད་བཟློག་ཅིང་། ལྷ་ཁམས་བདེ་
བའི་དོན་དང་ལྡན་ནས། ཐར་པར་ཁ་ལོ་བསྒྱུར་རོ། །སྟོན་པ་ཡེ་གཤེན་གཙུག་ཕུད་
ཀྱིས། གཤེན་གསང་བ་འདུས་པ་ལ། བསྟན་པ་གཉེར་དུ་གཏད་པ་ནི། གསས་མཁར་
རིན་པོ་ཆེ་སྤྱི་སྤུངས་སྐོར་གསུམ་དུ་ཕྱེས་ནས། རྩ་བ་ཡན་ལག་གི་རྒྱུད་དགུ་གཏན་ལ་
ཕབ་སྟེ། གཡུང་དྲུང་གི་བོན་ཐམས་ཅད་འདི་ཡི་ངང་ལ། ཡོངས་སུ་ལྷུན་གྱི་གྲུབ་ཅིང་།
འདི་ནས་འདུས་ཏེ། སྤྱི་སྤུངས་སོ་སོར་བཞག་ནས། གསང་བ་བསེན་ཐུབ་བ་ག་ཡུམ་
གྱི་རྒྱུད་དང་། རྩ་བ་དེའི་ཐེག་པར་རང་སོར་བཞག་ཅིང་། དགོས་འདོད་ཕུན་སུམ་
226

རྒྱུད་སྡེ། ང་འདུས་དོན་གྱི་རྒྱུད།
ཚོགས་པ། གསང་བ་དོན་འགྲུབ་གཉིས་མེད་སྲས་ཀྱི་རྒྱུད་དང་། མདོ་རྩ་དོན་གྱི་རྒྱུད་
གསུམ་དུ་གཏན་ལ་དབབ། ཡན་ལག་གི་རྒྱུད་དྲུག་སྟེ། རྩ་བ་དེ་ལས་སྤྱི་རྒྱ་རླབས་
ཀྱིས་གཅོད་པར་འཆད་པ། ཁྱུང་ཆེན་ལྡིང་བ་གཡུང་དྲུང་གསང་བའི་རྒྱུད་དང་། ལྟ་
བ་དེའི་སྤྱོད་པ་སྤྱི་དང་རང་རིག་མཚན་ཉིད་སོ་སོར་རྟོག་པར་འཆད་པ། སྒྱུ་འཕྲུལ་
དྲ་བ་གཡུང་དྲུང་གསང་བའི་རྒྱུད་དང་། སྤྱོད་པ་དད་ལས་དམ་ཚིག་མི་གཡོ་མཉམ་
པ་ཉིད་དུ་འཆད་པ། འགུ་ཡ་སྲོག་འཛིན་གཡུང་དྲུང་གསང་བའི་རྒྱུད་དང་། དམ་
ཚིག་དེའི་སྒོམ་པ་སྣང་ལ་རང་བཞིན་མེད་པར་འཆད་པ། གསང་བ་དགུ་འཕར་
གཡུང་དྲུང་གསང་བའི་རྒྱུད་དང༌། སྒོམ་པ་དེའི་འཕྲིན་ལས་ལྷུན་གྱིས་གྲུབ་ཅིང་བྱ་
བ་ནན་ཏན་དུ་འཆད་པ། ལས་ཀྱི་ཐིག་ལེ་གཡུང་དྲུང་གསང་བའི་རྒྱུད་དང་། འཕྲིན་
ལས་དེ་ལ་དངོས་གྲུབ་ཡོངས་སུ་རྫོགས་ཅིང་མཁྱེན་པར་འཆད་པ། ཐབས་ཀྱི་ཞགས་
པ་གཡུང་དྲུང་གསང་བའི་རྒྱུད་དང་། དྲུག་ཏུ་གཏན་ལ་ཕབས་སོ། །སྐོར་གསུམ་ནི།
རྒྱུད་དེ་དགུའི་སྙིང་པོ་མེ་ངག་གནད་དུ་དྲིལ་བ། ཞི་བ་དོན་གྱི་སྐོར་དང་། ཁྲོ་བོ་རྒྱུད་
ཀྱི་སྐོར་གཉིས་ཉམས་ལེན་གནད་ཀྱི་སྐོར་དང་། གསུམ་དུ་གཏན་ལ་ཕབས་སོ། ། ཞི་
བ་ལ་ཕྱི་ནང་གསང་བ་གསུམ་དུ་གཏན་ལ་ཕབ། ཁྲོ་བོ་ལ་སྐུ་གསུང་ཐུགས་གསུམ་དུ་
གཏན་ལ་ཕབ། ཉམས་ལེན་ལ་ལྟ་སྒོམ་སྤྱོད་གསུམ་དུ་གཏན་ལ་ཕབ་སྟེ། རྩིས་འགོ་
རྣམ་པ་དགུ་རུ་འཆད་དོ། །དེ་ནས་ཡུམ་སྲས་གཤེན་གསུམ་གྱི། གཏན་ལ་ཅི་ལྟར་དུ་
དབབ་པ་བསྟན་པའོ། །གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་
པ་དོན་གྱི་རྒྱུད་ལས། གཏན་ལ་ཅི་ལྟར་དབབ་པའི་ལེའུ་སྟེ་སོ་གཅིག་པའོ།། །།
༧ དེ་ནི་གནས་གང་དུ་བསྒྲུབ་པ་སྟོན་ཏེ། དབལ་གཤེན་གསང་བ་འདུས་པ་
ཡི། འཆི་མེད་ཡབ་ཡུམ་སྲས་དང་གསུམ་ལ། གསང་སྔགས་གསང་བའི་དབང་ལུང་
ནོད་ནས། སྒྲུབ་པའི་གནས་བཙལ་བ་ནི། མཚལ་རི་ལྷའི་མདུན་ས་ཡི་བྱང་ཤར་དུ།
227

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
གཡུང་དྲུང་བདུད་འཇོམ་གྱི་རི་བོ་བྱ་བ། ཤིན་ཏུ་འཇིགས་ལ་རྔམ་པའི་རི་བྲག་ཡོད་
དེ། དེ་ཡང་དབྱིབས་བྱ་ཁྱུང་ཀླུ་ལ་འཇོམས་པ་འདྲ་བ། ཁྱུང་གི་གཤོག་པ་བསྒྲེང་པའི་
ཚལ་ལ། སིང་ལྡིང་གི་ནགས་ཚལ་རྒྱས་པ། རྩེ་མོ་ཉི་ཟླ་ནོར་བུ་འདྲ་བའི་བྲག་ཡོད་
དེ། རྩ་བར་དུག་སྦྲུལ་གུས་པ་འདྲ་བའི་མཚོ་འཁྱིལ་བ། གཡས་གཡོན་དུ་བྱ་ཁྱུང་སྦར་
མོ་བཅུམ་པ་འདྲ་བའི་མདུན་པ་དོད་པ། དེ་ལྟ་བུའི་དཀྱིལ་དུ། གཡུང་དྲུང་འཁྱིལ་
པའི་བྲག་ལ། རི་བྲག་འཇོམས་པའི་བྲག་ཕུག །ཉིན་ཤིང་གཡུ་བུན་དུད་པ་འཐུལ་
བ། མཚན་ཤིང་ཚང་སྟང་གི་མེ་འབར་བ། ཁ་ཟླ་གམ་ཏུ་དོད་པ། ནང་གུར་ཐབས་
སུ་འདུག་པ། བདུད་དང་སྲིན་པོ་མི་མ་ཡིན་མངོན་གསུམ་དུ་རྒྱུག་པ། སྟག་གཟིག་
དང་གཅན་གཟན་གདུག་པའི་རྔམ་སྒྲ་སྒྲོག་པ། དེའི་ནང་དུ་གཡུ་ལུང་ཤེལ་བྲག་ལྟ་
བུ། རྫས་དང་ཡོ་བྱད་བསགས་ནས། ལྷ་མོ་བསེན་ཐུབ་མ་གྲོགས་སུ་བཙལ་ནས། སྤྱི་
སྤུངས་ཞི་ཁྲོ་མ་ནོར་བར་བསྒྲུབ་སྟེ། བདུད་ཐམས་ཅད་དམ་བཏགས་སོ། །བདུད་
ཆེན་རི་སྟེ་མགོ་ཡག་དབང་དུ་འདུས་ནས། བཀའི་སྲུང་མ་རུ་བསྐོས་སོ། །གཡུང་དྲུང་
བདུད་འདུལ་གྱི་གསས་མཁར་བཞེངས་སུ་གསོལ་ནས། བདུད་བོན་ཆབ་ལྕགས་ཉུར་
བ་ལ། བསྟན་པའི་གཉེར་གཏད་དོ། །དེ་བཞིན་དུ། དམུ་ཁམས་དབང་དུ་བསྡུས་
པ་དང་། དམུ་ཞགས་འཁོར་མོ་བསྒྲུབ་པར་བྱ་བའི་ཕྱིར་དུ། སིང་ལྡིང་འཛིན་གྱིས་
དཀྱིལ་སྨད་དུ། རྨ་རི་སྨུག་པོ་ཨ་སུ་རའི་བྲག་ཕུག་ཏུ་བསྒྲུབ་ནས། དམུ་ཐམས་ཅད་
དམ་ལ་བཏགས་སོ། །དེ་རྗེས་གབ་པའི་ལི་དོར་དབང་དུ་བསྡུས་ནས། བཀའི་སྲུང་
མ་རུ་བསྐོས་སོ། །གསས་ཁང་གཡུང་དྲུང་ཁྲི་བསྐོས་བཞེངས་ནས། དམུ་བོན་བསམ་
པ་ཡེ་ཏན་ལ་གཉེར་དུ་གཏད་དོ། །མཚམས་ཐམས་ཅད་དབང་དུ་བསྡུས་བ་དང་།
བཙན་གྱི་དལ་གོང་གནོན་པའི་ཕྱིར། གཤོལ་མདའ་འཛིན་གྱི་དབུས་དཀྱིལ་དུ།
གཡའ་གངས་མཚམས་ཀྱི་བྲག་ཕུག་ཏུ་བསྒྲུབས་ནས། མཚམས་ཐམས་ཅད་དམ་ལ་
228

རྒྱུད་སྡེ། དབལ་གསང་འདུས་དོན་གྱི་རྒྱུད།
བཏགས། མཚམས་རྗེ་ཡ་བོ་དབང་དུ་བསྡུས་ནས། བཀའ་ཡི་སྲུང་མ་རུ་བསྐོས་སོ། །
གསས་ཁང་གཡུང་དྲུང་ལྷ་རྩེ་བཞེངས་ནས། བཙན་བོན་མཚལ་ལྕགས་སྣར་མ་ལ་
གཉེར་དུ་གཏད་དོ། ། ཀླུ་གཉེན་ས་བདག་དབང་དུ་བསྡུ་བ་དང་། ཀླུ་ཁྱུང་འཁྲུགས་
པ་བསྡུམ་པའི་ཕྱིར། གསེར་མདོག་འཛིན་གྱི་དཀྱིལ་སྟོད་དུ། རིན་ཆེན་གྲངས་མའི་
གླིང་ཕུག་ཏུ་བསྒྲུབས་ནས། ཀླུ་གཉན་ཐམས་ཅད་དམ་ལ་བཏགས། གཉན་རྗེ་
གང་སྔོན་དབང་དུ་བསྡུས་བ་དང༌། བཀའི་སྲུང་མ་རུ་བསྐོས་སོ། །གསས་ཁང་
གཡུང་དྲུང་ཁྲི་བརྩེགས་བཞེངས་ནས། གཉན་བོན་ཐང་ཐང་ཁྲོལ་བ་དང༌། ཀླུ་
བོན་དབྱར་སྙན་གྱིམ་བུ་ལ་གཉེར་དུ་གཏད་དོ། །གནོད་སྦྱིན་ཐམས་ཅད་དབང་དུ་
བསྡུས་བ་དང་། རྒྱལ་པོ་དམ་བཏགས་པའི་ཕྱིར། ལྟ་ན་སྡུག་གིས་ལྷོ་ནུབ་ཏུ། རི་མུ་
ཁུམ་གདུག་ཀྱི་བྲག་ཕུག་ཞེས་བྱ་བ། མུ་གུང་ནམ་མཁའ་མཛོད་ཀྱི་ཡང་དབེན་དུ་
བསྒྲུབས་ནས། རྒྱལ་བྱིན་ཐམས་ཅད་དམ་ལ་བཏགས་སོ། །གནོད་སྦྱིན་ཧ་ལ་གདོང་
བརྒྱད་དབང་དུ་བསྡུས་ནས། བཀའ་ཡི་སྲུང་མ་རུ་བསྐོས། གསས་ཁང་གཡུང་དྲུང་
བང་རྩེ་བཞེངས་ནས། རྒྱལ་པོ་སངས་པོ་ཐོད་རྗེ་ལ་གཉེར་དུ་གཏད་དོ། སྲིན་ཁམས་
ཐམས་ཅད་དབང་དུ་བསྡུས་པ་དང༌། སྨན་གཟད་སྲིན་གསུམ་དམ་ལ་བཏགས་པའི་
ཕྱིར། རྟ་རྣ་འཛིན་གྱི་ཁ་ཁྱེར་གྱི། ལྷ་སྲིན་མཚམས་ཀྱི་ཡང་དབེན་དུ་བསྒྲུབས་ནས།
སྲིན་ཁམས་ཐམས་ཅད་དམ་ལ་བཏགས། སྲིན་གྱི་རྒྱལ་པོ་ལོང་ཀ་མགྲིན་བཅུ་དབང་
དུ་བསྡུས་ནས། བཀའ་ཡི་སྲུང་མ་རུ་བསྐོས་སོ། །གསས་ཁང་གཡུང་དྲུང་ཡོངས་སུ་
འདུལ་བ་བཞེངས་ནས། སྲིན་བོན་ཡང་ངལ་དང༌། གཟེ་བོན་ལ་ཚ་ཁུག་པ་དང༌།
སྨན་བོན་འབྲིང་ཏང་དང་། གསུམ་ལ་གཉེར་དུ་གཏད་དོ། །བགེགས་རིགས་ཐམས་
ཅད་དབང་དུ་བསྡུས་པ་དང་། འདྲེ་སྲིན་བྱུར་གསུམ་ཏན་ལ་མནན་པའི་ཕྱིར། ཀུན་
ཏུ་འཛིན་གྱི་ལྷོ་ཕྱོགས་སུ། རྟ་རྒོད་གངས་ཀྱི་ཤེལ་བར་དུ་བསྒྲུབས་ནས། བགེགས་
229

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རིགས་ཐམས་ཅད་དམ་ལ་བཏགས། བགེགས་ཀྱི་རྒྱལ་པོ་བྱིན་ན་ཡ་ཀ་དབང་དུ་
བསྡུས་ནས། བཀའི་སྲུང་མ་རུ་བསྐོས་སོ། །གསས་ཁང་གཡུང་དྲུང་གསས་འབར་
བཞེངས་ནས། གླུད་བོན་གྱེར་མཁས་དང༌། སྲིད་བོན་མུ་འཕན་དང་། སྣ་བོན་ལ་
བྱིན་དང་གསུམ་ལ་གཉེར་དུ་གཏད་དོ། །མི་མ་ཡིན་སྲིན་བུ་རྣམས་དབང་དུ་བསྡུས་
བ་དང༌། སྡིག་པ་སྤུན་གསུམ་དམ་ལ་བཏགས་པའི་ཕྱིར། མུ་ཁྱུད་འཛིན་གྱི་རྩ་བ་ནས།
བྲག་དམར་འདུས་པའི་རི་གོང་དུ་བསྒྲུབས་ནས། ལྷ་མ་སྲིན་བདུད་ཀྱི་བུ་རྣམས་དམ་
ལ་བཏགས། འཇིག་རྟེན་གྱི་བརྟན་མ་སྨན་མོ་རྣམས། དབང་དུ་བསྡུས་ནས་བཀའ་
ཡི་སྲུང་མ་རུ་བསྐོས། གསས་ཁང་གཡུང་དྲུང་སྒྱུ་འཕྲུལ་དྲེགས་པ་ཁ་གནོན་ཞེས་བྱ་
བ་བཞེངས་ནས། མ་བླ་ཆུད་ཁམས་འདུལ་བ། ཆུད་ཀྱི་བོན་པོ་ཐར་བོན་གྲུ་སྐྱོལ་ལ་
གཉེར་དུ་གཏད་དོ། ། དེ་ནས་གསང་བ་འདུས་པའི་གནས་དགུ་ཞེས་བྱའོ། །གསས་
མཁར་རིན་པོ་ཆེ་སྤྱི་སྤུངས་དབལ་གསང་བ་འདུས་པ་དོན་གྱི་རྒྱུད་ལས། གནས་གང་
ནས་གང་དུ་བསྒྲུབ་པ་བསྟན་པའི་ལེའུ་སྟེ་སོ་གཉིས་པའོ།། །།
༧ ད་ནི་དཔོན་གསས་གང་ལ་བརྒྱུད་ཅིང་། བསྟན་པ་གཉེར་གཏད་པ་ནི།
དབལ་བོན་སྟག་ལ་མེ་འབར་གྱིས། འཆི་མེད་ཡུམ་སྲས་གཤེན་གསུམ་ལ་ལུང་ནོད་
ཅིང་། ཁྱད་པར་དུ་གཤེན་གསང་བ་འདུས་པ་ཡི་ཐུགས་བཅུད་ལོན་ནས། སྤྱི་སྤུངས་
ཞི་ཁྲོའི་བཀའ་རྣམས་སྙན་དུ་བརྒྱུད་དེ། སྒྲུབ་པའི་གནས་བཙལ་བ། རྣམ་རྒྱལ་ལྷའི་
ཁང་བཟང་གི་ལྷོ་ནུབ། དབལ་གྱི་རི་བོ་ཟུར་གསུམ་ཞེས་ཀྱང་བྱ། ཟླ་གམ་བྲག་ཕུག་
གཏིང་རིང་ཞེས་ཀྱང་བྱ། དབལ་གྱི་བྲག་ཕུག་རོང་ཅན་ཞེས་བྱ་བར། སྒྲུབ་པའི་རྫས་
རྣམས་བསགས་ནས། ཡུམ་ལྷ་མོ་ཐུགས་རྗེ་མཁའ་ཁྱབ་མ་བྱ་བ། སྒྲུབ་པའི་གྲོགས་
སུ་བཙལ་ཏེ། གྲུབ་པའི་རྟགས་རྣམ་པ་དུ་མ་དང་ལྡན་ཏེ། དབལ་གསས་རྔམ་པའི་
སྐུ་སྤྲུལ་ནས། མ་བདུད་ཀྱི་ཆོ་འཕྲུལ་བཟློག་གོ །གཞན་ཡང་སྤར་མ་ཉི་ཤུ་རྩ་བདུན།
230

རྒྱུད་སྡེ། དབལ་གསང་འདུས་དོན་གྱི་རྒྱུད།
ཕུང་པོའི་གནས་དགུ་རུ་བཞགས་ཏེ་བསྒྲུབས་པས། དབྱིངས་ཡེ་ཤེས་ཀྱི་དབལ་མོ་
དང༌། ལས་དང་ཤ་ཟན་གྱི་མ་མོ་རྣམས། དམར་ལ་དབབ་ཅིང་བྲན་དུ་ཁོལ་ཏེ།
བསྙེན་སྒྲུབ་ལུས་ཀྱི་གོ་དང་འདྲ་བ་ལ། ལས་སྦྱོར་ལག་གི་རྣོ་མཚོན་དང་འདྲ་བ་སྦྱར་
ནས། ཕ་རོལ་གྱི་རྒོལ་བ་ཐམས་ཅད་ཚར་གཅོད་ཅིང༌། གཡུང་དྲུང་བསྟན་པའི་སྲོག་
ཤིང་འཛུགས་སོ། །དུས་དང་བསྐལ་པ་དེ་ཙམ་ན། ལྷ་ཡུལ་སྣང་མ་གཡུ་སྟེང་བྱ་བ་ཡི།
ལྷ་མཁར་སྒྲོན་མ་དགུ་ཐོག་གི་ནང་ན། ཡབ་ལྷའི་རྒྱལ་པོ་ལྷ་རབ་འོད་དཀར་རྗེ་བྱ་
བ་དང་། ཕྱ་ལྕམ་ཁྲི་ན་ཏིང་ཙུག་བྱ་བ་གཉིས་ལ། གཤེན་གསང་བ་འདུས་པས་བྱིན་
གྱིས་བརླབ་པ་ཡིན། སྲས་མཚན་དང་ལྡན་པ་གཅིག་འཁྲུངས་ཏེ། དབལ་བོན་སྟག་
ལ་མེ་འབར་གྱི་དབང་བསྐུར་ཞིང་། མཚན་ཀྱང་ལྷ་བོན་ཡོངས་སུ་དག་པ་རུ་གསོལ་
ལོ། །འཆི་མེད་ཡུམ་སྲས་གཤེན་གསུམ་ལ་བོན་ལུང་ནོད་པའི། སྟོན་པའི་ཞལ་ནས།
རིགས་ཀྱི་བུ་མཚན་དང་ལྡན་པ། བློ་རབ་གསལ་བའི་མཆོག་དུ་གྱུར་པ། ལྷ་ཁམས་
འདྲེན་པའི་སྟོན་པ་འབྱུང་ངེས་པ་གཅིག་སྣང་བས། ད་ཡང་གཤེན་གསང་བ་འདུས་
པ་ལ། མང་འབྲེལ་ཉི་ཟེར་ལྟ་བུའི་བོན་ལ་བློ་སྦྱོངས་ཤིག །ཅེས་གསུངས་ནས་བཀའ་
ལུང་གནང་ངོ༌། །ཡང་མི་ཡུལ་དལ་མ་ཁྲི་ཤོད་བྱ་བ་ཡི། སྐུ་མཁར་ཁྲི་བརྒྱད་རྩེ་གླིང་
གི་ནང་ན། ཡབ་མི་རྗེ་རྒྱལ་ཁྲི་འོད་དང༌། ཡུམ་སྨྲ་ཟ་དུན་ཏིང་སྒྲོན་མ་གསལ་གཉིས་
ལ། འཆི་མེད་གཤེན་གྱིས་བྱིན་གྱིས་བརླབས་པ་ཡི། སྲས་གཅིག་འཁྲུངས་ཏེ། དེ་ལྷ་ཡི་
བོན་པོ་ཡོངས་སུ་དག་པས་དགོངས་ནས། མདུན་དུ་བྱོན་ནས་བཀྲ་ཤིས་གསོལ་ཞིང་།
མཚན་བཏགས་ནས། རྒྱལ་གཤེན་མི་ལུས་བསམ་ལེགས་སུ་མཚན་གསོལ་ལོ། །རྒྱལ་
བུ་དེ་ཡང་སུམ་ཅུ་རྩ་གསུམ་དུ་གཤེགས་ནས། ཡུམ་སྲས་གསུམ་དང༌། དབལ་བོན་
སྟག་ལ་མེ་འབར་དང་། བཞི་ལ་བོན་ལུང་ནོད་པས། སྟོན་པས་ཞལ་ནས། རིགས་
ཀྱི་བུ་ཚེ་དང་ལྡན་པ། བློ་འབྲིང་དང་པའི་མཆོག་ཏུ་གྱུར་པའི་གཅིག་སྣང་བས། སོ་
231

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཐུབ་རང་སོར་གསལ་བའི་བོན་ལ་བློ་སྦྱོངས་ཤིག །ཅེས་གསུངས་ནས་ལུང་ཕོགས་
སོ། །ཡང་ཡུལ་ཀླུ་ཡུལ་ན་དྲ་གསིང་ཆེན་གྱི། གནས་ཟི་ཏི་ཕུག་རིང་། སྐུ་མཁར་སྔོན་
བུ་གཡུ་རྩེའི་ནང་ན། ཡབ་བྲམ་ཟེ་ལྷ་སྦྱིན་མཛེས་བྱ་བ་དང་། ཡུམ་གཉན་ལྕམ་གཟི་
ལྡན་མ་གཉིས་ལ། འཕྲུལ་གཤེན་སྣང་ལྡན་གྱིས་བྱིན་གྱིས་བརླབས་པ་ཡི། སྲས་གཅིག་
འཁྲུངས་ཏེ། རྒྱལ་གཤེན་མི་ལུས་བསམ་ལེགས་ཀྱི་མཚན་བཏགས་ཏེ། ཀླུ་ཡེ་ཤེས་སྙིང་
པོ་བྱ་བར་གསོལ་ལོ། །ཀླུ་ཡེ་ཤེས་སྙིང་པོས་ནི། རྒྱལ་གཤེན་མི་ལུས་བསམ་ལེགས་
ལ། བོན་ཞུས་པས། རྒྱལ་གཤེན་གྱི་ཞལ་ནས། རིགས་ཀྱི་བུ་བློ་ནི་མཚན་དང་ལྡན་
པའི་གྲོགས་ལ་བསྟུན། ལུང་ནི་གོང་འཕེལ་གོང་དུ་ཞུས། མན་ངག་གོང་དུ་ཡོད་པའི།
གནས་ཡུལ་ཉུལ་བྱ་བ་ཡིན་པའི། རྩ་གསུམ་ལྷའི་གནས་སུ་མཆིས་ལ། ཡོངས་སུ་དག་
པ་ལ་ལུང་ཞུས་ཤིང་། ཡུམ་སྲས་གཤེན་གསུམ། དབལ་དང་བཞི་ལ་ལུང་ནོད་པའི།
སྟོན་པའི་ཞལ་ནས། རིགས་ཀྱི་བུ་བློ་ལྡན་དང་པའི་མཆོག་ཏུ་གྱུར་པ་གཅིག་སྣང་
བས། མན་ངག་གསེར་ཞུན་ལྟ་བུའི་བོན་ལ་བློ་སྦྱོངས་ཤིག །ཅེས་ལུང་གནང་ངོ༌། །དེ་
ནས་འཆི་མེད་ཡུམ་སྲས་གཤེན་གསུམ་གྱི། གཡུ་ལུང་ཤེལ་གྱི་བྲག་ཕུག་ཏུ་བཀའ་སྒྲོས་
ནས། གསས་མཁར་རིན་པོ་ཆེ་སྤྱི་སྤུངས། སྤྱི་ལུང་ཕུན་སུམ་ཚོགས་པའི་བཀའ་རྣམས།
རྒྱས་འབྲིང་བསྡུས་གསུམ་དུ་དབྱེ་བར་དགོངས་ནས། གདམས་པའི་སྣོད་དུ་རུང་བ།
བསྟན་པའི་སྒྲོན་མེ་འདེགས་པ། མན་ངག་གི་ཟུང་ཐུབ་པ། དབལ་བོན་སྟག་ལ་མེ་
འབར་དང་། ལྷ་ཀླུ་མིའི་གཤེན་གསུམ་བསྟན་པའི་སློབ་མར་བཙལ་ཏེ། རྒྱལ་པོ་ཆེན་
པོ་བཞི་ལ་ཁྲིམས་ཀྱི་མངའ་བསྐོས་ནས། ཕྱི་ནང་གི་མཚམས་བཅད། མངོན་སྤྱོད་རོལ་
པའི་མཆོད་པ་དང་། ཐུགས་དམ་བསྐང་བའི་རྫས་བསགས་ཅིང་། དབྱིངས་ཡེ་ཤེས་
ཀྱི་དབལ་མོ་ལ་ཚོགས་བཏང་ནས། སྙན་ནས་སྙན་དུ་བརྒྱུད་པའི་བོན་རྣམས། བཀའ་
དར་ཤོག་གླེགས་བམ་དུ་བརྩལ་ཏེ། མང་ལ་འབྲེལ་པ། ལེབ་རྒན་དམར་པོ་ལ། ཤེལ་
232

རྒྱུད་སྡེ། ། དབལ་གསང་འདུས་དོན་གྱི་རྒྱུད། །
གྱི་བྲིས་ནས། ལྷ་བོན་ཡོངས་སུ་དག་པ་ལ་གཏད་དོ། །ཉུང་ལ་འདུས་པ་ཆུ་དར་སྔོན་
པོ་ལ། གསེར་ཞུན་མས་བྲིས་ནས། ཀླུ་གྲུབ་ཡེ་ཤེས་སྙན་ལ་གཏད་དོ། །རན་པར་
འཚོགས་པ་རྒྱ་ཤོག་དཀར་པོ་ལ། བཻ་དུ་རྒྱའི་བྲིས་ནས། རྒྱལ་གཤེན་མི་ལུས་བསམ་
ལེགས་ལ་གཏད་དོ། ། དེ་རྣམས་ཀྱིས་ཡར་སྤེལ་བ་དང་། མར་བསྡུ་བ། གང་དུ་ཡང་
བཏུབ་པའི་མདོ་འཛིན་བསྙེན་སྒྲུབ་ལས་གསུམ་གྱི་མཛོད་ཕུགས། གཞུང་སྐབས་ཡན་
ལག་གི་ལྡེ་མིག །དབལ་བོན་སྟག་ལ་མེ་འབར་ལ་གཏད་དོ། ། ལྷ་ཀླུ་མི་ཡི་གཤེན་
གསུམ་གྱི། ཅི་ལྟར་དུ་གཏན་ལ་དབབ་ནས། ལྷ་བོན་ཡོངས་སུ་དག་པས། ཡུམ་
ལྷ་མོ་བསེན་ཐུབ་མའི་སྤྲུལ་པ། འོད་ཟེར་མདངས་ལྡན་མ་བྱ་བ། གྲོགས་སུ་བཙལ་
ནས། ལྷ་མདུན་གསང་བའི་བྲག་ལ་བསྒྲུབ་ཅིང་། ཡུམ་གཏན་ལ་དབབ་ནས། ལྷ་
ཁམས་གསལ་བའི་སྒྲོན་མ་མཛོད། ཀླུ་གྲུབ་ཡེ་ཤེས་སྙིང་པོ་ཡི། བཟང་ཟ་རིང་བཙུན་
གྱི་སྤྲུལ་པ་ལྕམ་རྒྱུང་ནེ་རོགས་བྱ་བ་གྲོགས་སུ་བཙལ་ནས། གཡུ་ཡི་ཆུ་མིག་བརྒྱད་
ཅུ་རྩ་གཉིས་ཀྱི་མགོ་བོར་བསྒྲུབ་ཅིང་གཏན་ལ་ཕབ་སྟེ། ཀླུ་ཁམས་འདྲེན་པའི་སྟོན་
པ་མཛད་དོ། །རྒྱལ་གཤེན་མི་ལུས་བསམ་ལེགས་ཀྱི། ཀུན་སྣང་གསལ་བའི་སྤྲུལ་པ།
རྒོད་ལྕམ་དོན་འབར་མ་བྱ་བ། གྲོགས་སུ་བཙལ་ནས། རི་རྒྱལ་ལྷུན་པོའི་ཕོ་བྲང་དུ་
བསྒྲུབས་ཅིང་། གཏན་ལ་ཕབ་སྟེ། མི་ཁམས་འདྲེན་པའི་སྟོན་པ་མཛད། དེ་ལྟར་སྤྱི་
སྤུངས་ཞི་ཁྲོ་རྒྱུད་རྣམས། བསྒྲག་པ་གསུམ་དུ་ཕྱེས་ཅིང་། གཡུང་དྲུང་བོན་གྱི་བསྟན་
པ། སྲིད་པ་གསུམ་ལ་སྒྲོགས་པའི་གཉེར་དཔོན་མཛད་དོ། །ཕྱོགས་བཅུ་ཀུན་དུ་དར་
ཞིང་རྒྱས་སོ། །དེ་ལྟར་གསས་མཁར་རིན་པོ་ཆེ་སྤྱི་སྤུངས། དབལ་གསང་བ་འདུས་
པ་དོན་གྱི་རྒྱུད་ལས། དཔོན་གསས་གང་ཁ་བརྒྱུད་ཅིང་། བསྟན་པ་གཉེར་དུ་གཏད་
པའི་ལེའུ་སྟེ་སོ་གསུམ་པའོ།། །།
༧ འདི་ནི་ལྷ་ཀླུ་མི་གསུམ་གྱི་གཤེན་གསུམ་ལ། གཤེན་ནམ་མཁའ་སྣང་བའི་
233

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མདོག་ཅན་གྱི། བསྒྲགས་པ་རྣམ་པ་གསུམ་གྱིས་མདོར་བསྡུས་ནས་ཞུས། དེས་ལྷོ་
ཡི་གཤེན་གསུམ་ལ་རིམ་པར་བརྒྱུད་དེ། རྒྱལ་བོན་མུ་ཁྲི་བཙན་པོ་ལ་བརྒྱུད། དེས་
མོན་བོན་ཧ་ར་ཅི་པར་ལ་བརྒྱུད། དེས་བོན་མོ་སྟག་ཟ་ལི་ཝེར་ལ་བརྒྱུད། དེས་ཞང་
ཞུང་གི་གཤེན་གསུམ་ལ་བརྒྱུད། དེས་ཨ་ནུ་འཕྲག་ཐག་ལ་བརྒྱུད། དེས་སད་ནེ་གའུ་
ལ་བརྒྱུད། དེས་ཏ་མི་ཐད་ཀི་ལ་བརྒྱུད། དེས་རྒྱ་བོད་སྒོམ་གཤེན་གསུམ་ལ་བརྒྱུད་
དེ། དེས་ཟིང་པ་མཐུ་ཆེན་ལ་བརྒྱུད། དེས་སྤེ་བོན་ཐོག་འཕྲུལ་ལ་བརྒྱུད། དེས་སྤེ་
བོན་ཐོག་རྩེ་ལ་བརྒྱུད། དེས་ཕྲོམ་བོད་ཞང་ཞུང་གཤེན་གསུམ་ལ་བརྒྱུད། དེས་ཤད་
བུ་ར་ཁུག་ལ་བརྒྱུད། དེས་སྟོང་རྒྱུང་མཐུ་ཆེན་ལ་བརྒྱུད། དེས་ཤ་རི་དབུ་ཆེན་ལ་
བརྒྱུད། དེས་ངམ་པ་ལྕེ་རིང་ལ་བརྒྱུད། དེས་ལྕེ་ཙ་མཁར་བུ་ལ་བརྒྱུད། དེས་གྱིམ་ཚ་
རྨ་ཆུང་ལ་བརྒྱུད། དེས་སད་དེ་མི་ཉག་གཤེན་གསུམ་ལ་བརྒྱུད། དེས་ཤ་རི་དབུ་ཆེན་
ལ་བརྒྱུད། དེས་གྱེར་སྤུངས་དྲན་པ་ནམ་མཁའ་ལ་བརྒྱུད། དེས་རྗེས་འཇུག་གི་གཤེན་
པོ་བརྒྱད་ལ་བརྒྱུད་ནས། ཕྱི་རབས་ཀྱི་དོན་དུ་བཀའ་གཏེར་གཉིས་སུ་སྤྲོས་ཏེ། གཏེར་
ནི་བྱང་ཕྱོགས་གསང་བྲག་རྒྱ་བོ་ལ་སྦེད་དོ། །བཀའ་ནི་རྗེས་འཇུག་གཤེན་བརྒྱད་ཀྱི་
གནང་ནས། སྟོང་ཆེན་དམུ་ཚ་གྱེར་མེད་ཀྱིས། སྤྲུལ་སྐུ་ལས་ལྡན་གྱི་གཤེན་བློ་ལྡན་
སྙིང་པོ་ཡི་སྙན་དུ་བརྒྱུད་དོ། །དེས་ཕྱི་རབས་ཀྱི་དོན་དུ། དཀར་ཆག་ཡི་གེ་རིས་སུ་
བྲིས་ནས། བསྟན་པའི་སྲོལ་འཛིན་ལས་ལྡན་རྣམས་ལ་བརྒྱུད་དེ། སྒོ་རིགས་སྔགས་
འཛིན་རྒྱལ་མཚན་འོད་ཟེར་གྱི་དྲུང་འབྲུ་རིགས་སྔགས་འཆང་ཤེས་རབ་འོད་ཟེར་གྱིས་
ཞུས་སོ། །བཀྲ་ཤིས་པར་ཤོག །
234

གསས་མཁར་རིན་པོ་ཆེ་སྤྱི་སྤུངས་རྩོད་པ་
ཟློག་པའི་འཁོར་ལོ་ལས་མདེལ་ཁ་
གསང་བའི་ཏན་ཏྲ་
བཞུགས་སྤྲོ། །
༄༅། །དབལ་གསས་རྔམ་པ་ཁྲོ་རྒྱལ་མཁའ་འགྱིང་ཁ། མི་འགྱུར་དབྱིངས་ནས་
སྲ་བརྟན་གཡུང་དྲུང་སྐུ། ངང་ལས་བཅས་བཅོས་འབར་བ་ཁྲོ་བོའི་མཆོག །སྲོག་
མེད་བདུད་བྲལ་འཆི་མེད་སྐྱེས་ནས་བརྩན། ཁྲོ་རྒྱལ་འདུས་པའི་སྐུ་ལ་ཕྱག་འཚལ་
ལོ། །ད་འདི་ནས་མར་ལ། གསས་མཁར་རིན་པོ་ཆེ་སྤྱི་སྤུངས་ཀྱི་ནང་ནས། ཁྲོ་བོ་སྐུ་
གསུང་ཐུགས་ཀྱི་སྒྲུབ་པ། རྩོད་པ་བཟློག་པའི་ལས་ཀྱི་འཁོར་ལོ་འདི་ལ། མདེལ་ཁ་
གསང་བའི་ཏན་ཏྲ་ཞེས་བྱ་བ་སྟོན་ཏེ། དེ་ལ་ཡང་དོན་རྣམ་པ་གསུམ་སྟེ། སྔོན་འགྲོ་
ལོ་རྒྱུས་ཀྱི་གཏན་ལ་དབབ་པ་དང༌། གཉིས་པ་གང་དགོས་ཀྱི་དམིགས་པ་གསལ་བ་
དང༌། གསུམ་པ་ལས་ཀྱི་མཐའ་བསྒྱུར་ཞིང་ཁ་བསྡུ་བའོ། །དེ་ལ་ལོ་རྒྱུས་དང་གཏན་
ཚིགས་ལ། ཕུན་སུམ་ཚོགས་པ་ལྔ་ལྡན་དུ་སྟོན་པའི། དུས་དང་། གནས་དང་། སྟོན་
པ་དང་། འཁོར་དང་། བཀའོ། ། དེ་ཡང་དུས་ནི། སྔོན་དང་སྔོན་གྱི་དུས་ཙམ་ཞེས་
བྱ་སྟེ། བསྐལ་པ་མ་འོངས་འདས་པའི་འོག་རོལ་གྲངས་མེད་སྔོན་རོལ་དུ། དུས་ཕུན་
སུམ་ཚོགས་པ་ཞེས་བྱ་སྟེ། རངབསྐལ་པ་བཟང་པོའི་སངས་རྒྱས་ཐོག་མ་རྣམས་བྱོན་པའི་
235

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྐབས་སུ། ལྷ་ཡི་དབང་པོ་བརྒྱ་བྱིན་གྱི་འཁོར་ལོ་བསྒྱུར་ཞིང་། སངས་རྒྱས་ཀྱི་བསྟན་
པ་འདེགས་པའི་དུས་སུ། གནས་ནི་སུམ་ཅུ་རྩ་གསུམ་གྱི་གནས། རྣམ་པར་རྒྱལ་བའི་
ཁང་བཟང་གི་ལྷོ་ནུབ། མཚལ་རི་ལྷ་ཡི་མདུན་ས། རྩེ་དྲུག་ལྷུན་གྱི་གྲུབ་པའི་སྒོང་།
རིན་ཆེན་གཡུ་སྟེང་མཛེས་པའི་ཚལ། དོན་དྲུག་འགྱུར་བ་མེད་པའི་དབྱིངས། གཡུ་
ལུང་ཤེལ་གྱི་བྲག་ཕུག་ཞེས་བྱ་བ། དཔྱིད་ནི་མི་གཡོ་བ། དབྱར་ནི་མི་རུལ་བ། སྟོན་
ནི་མི་སད་པ། རྒུན་ནི་མི་འཁྱག་པ། དུས་བཞི་རྒྱལ་མོའི་ཆ་སྙོམས་པ། གཟའ་དང་
རྒྱུ་སྐར་སྐེད་ལ་འཆར་བ། འབངས་དད་པ་ཅན་རྨ་མི་གྲངས་བདུན་དང་བཅས་པ།
འདོད་པའི་ལོངས་སྤྱོད་ཕུན་སུམ་ཚོགས་པའི། གནས་ཕུན་སུམ་ཚོགས་པའོ། །སྟོན་
པ་ནི་བསྐལ་སྟོང་སངས་རྒྱས་ཀྱི་ཐུའོ། །ཀུན་ཏུ་བཟང་པོའི་ཐུགས་སྲས། འགྲོ་བ་
འདྲེན་པའི་གཤེན་རབ། འཁོར་བ་སྒྲོལ་བའི་དད་དཔོན། ཡེ་གཤེན་འཆི་མེད་གཙུག་
ཕུད་ཞེས་བྱ་བ། མི་མངོན་པའི་དབྱིངས་ནས་སེམས་ཅན་གྱི་དོན་ལ་བྱོན་ཞིང་། སྲིད་
གསུམ་གསལ་བའི་སྒྲོན་མ། སྐྱེས་བུ་ཆེན་པོ་མཚན་སུམ་ཅུ་རྩ་གཉིས་དང་ལྡན་པ།
དཔེ་བྱད་བཟང་པོ་བརྒྱད་ཅུའི་བརྒྱན་པ། ཏིང་ངེ་འཛིན་དྲུག་ཅུ་གསལ་བ། སྤྲུལ་པ་
བྱེ་བ་ཕྲག་བརྒྱ་འགྱེད་པ། ཕྲིན་ལས་གང་ལ་གང་འདུལ་དུ་མཁྱེན་པ། ཐབས་དང་
ཐུགས་རྗེས་མཐའ་སྤེལ་བ་མངའ་ཞིང་། འདུལ་བའི་ཞིང་ལ་བྲི་བཀོལ་མེད་པ། ཕུན་
སུམ་ཚོགས་པའི་སྐུ་རུ་བཞུགས་པའོ། །འཁོར་ནི་ཡབ་འཕྲུལ་གཤེན་སྣང་ལྡན་དང་།
ཡུམ་བཟང་ཟ་རིང་བཙུན་དང༌། ཤེས་རབ་ཀྱི་ལྷ་མོ་ཀུན་སྣང་གསལ་མ་དང༌།
གཤེན་གསང་བ་འདུས་པ་དང་། དབལ་བོན་སྟག་ལ་མེ་འབར་དང་། ལྷ་ཡི་དབང་
པོ་བརྒྱ་བྱིན་དང༌། གཞན་ཡང་ལྷ་དང་མི་དང༌། ལྷ་མ་ཡིན་དང༌། དྲི་ཟ་དང་ནོར་
སྐྱོངས་དང་། བསྟན་སྐྱོངས་དང་། འཁོར་སྐྱོངས་དང་། དམག་སྐྱོངས་དང་། རྨ་
མི་གྲངས་བདུན་དང༌། ཉེ་དབང་དང་ཀུན་དབང་ལ་སོགས་ཕུན་སུམ་ཚོགས་པར་
236

མདེལ་ཁ་གསང་བའི་ཏན་ཏྲ།
རྒྱུད་སྡེ།
བཞུགས་སོ། །བཀའ་ནི་སྟོན་པའི་ཞལ་ནས་བོན་གྱི་སྒོ་མོ་བརྒྱད་ཁྲི་བཞི་སྟོང་། ཐེག་པ་
རིམ་དགུ་ཕྱི་ནང་གསང་གསུམ་ལ་མ་འདས་པ་མེད་ཅིང་། མ་འཚོགས་པར་མེད་པར་
གསུངས་པའོ། །དེ་ཡི་དུས་དེ་ཡི་ཚེ་ན། སྟོན་པ་ལ་འཁོར་རྣམས་ཀྱིས། བླ་ན་
མེད་པའི་མཆོད་པ་ནི། མར་མེ་དང་། ཚན་ཆབ་དང༌། མེ་ཏོག་དང༌། ཞལ་
ཟས་དང་། ལྷབ་ལྷུབ་དང༌། གླུ་གར་དང་། རོལ་མོ་དང་། ཕུན་སུམ་ཚོགས་
པའི་མཆོད་པ་ཕུལ་བས། སྟོན་པས་ཀྱང་མཆོད་སྤྲིན་དེ་དག་བྱིན་གྱིས་བརླབས་ཤིང་།
ཡོངས་སུ་དགྱེས་པ། འཇིག་རྟེན་གྱི་ཁམས་ཐམས་ཅད་མེ་ཏོག་གི་ཆར་མངོན་པར་
བབ་ནས། དགའ་བའི་སྣང་བ་ཡོངས་སུ་ཁྱབ་ཅིང་ཚིམ་པར་བྱའོ། །སྟོན་པ་ཉིད་ཀྱང་
ཞལ་འཛུམ་པར་མཛད་དེ། ཐུགས་ལས་འོད་ཟེར་སྤྲོ་བསྡུ་མཛད་དེ། ཞི་ཁྲོ་སྒྱུ་འཕྲུལ་
གསང་བའི་ཏིང་འཛིན་ལ་བཞུགས་སོ། །དེ་ཡི་འཁོར་རྣམས་ཀྱི་ནང་ནས། གཤེན་
གསང་བ་འདུས་པ་གདན་ལས་ལངས་ནས། མེ་ཏོག་མན་དྷ་ར་བ་མཆོད་པ་ཕུལ་
ནས། མགོ་བོས་ཞབས་ལ་ཕྱག་འཚལ་ཞིང་། ཐལ་མོ་སྦྱར་བར་བཏུད་དེ་གསོལ་
པ། ཀྱེ་མ་སྟོན་པ་འགྲོ་བའི་དཔལ། འཆི་མེད་གཙུག་ཕུད་ཨུད་འབར་སྐུ། མངལ་
གྱིས་མ་གོས་དྲི་མ་མེད། ཐམས་ཅད་མཁྱེན་པའི་སྟོན་པ་ལགས། བོན་སྒོ་ཐེག་པ་རིམ་
དགུ་ལ། ཨ་དཀར་སྔགས་ཀྱི་ཐེག་པ་ཡི། རིན་ཆེན་སྤྱི་སྤུངས་གསང་བ་ལ། ལས་ཀྱི་
གོ་རིམ་ཅི་ལྟར་ལགས། ད་ལྟ་དུས་ཀྱི་བསྐལ་པ་དང་། མ་འོངས་བསྐལ་པ་མི་མཉམ་
པའི། ཞིབ་ཏུ་དབྱེ་ནས་གསུངས་པར་ཞུ། དེ་ལ་སྟོན་པས་བཀའ་སྩལ་པ། ཉོན་ཅིག་
འདུས་པའི་འཁོར་རྣམས་དང་། གསང་སྔགས་དོན་ལྡན་གསང་བ་འདུས། རིན་ཆེན་
སྤྱི་སྤུངས་གསང་བ་ལས། བསྙེན་དང་སྒྲུབ་དང་ལས་དང་གསུམ། བསྙེན་པའི་གཞི་
མ་སྒོ་དགུ་དང༌། སྒྲུབ་པའི་ཡན་ལག་བཅོ་བརྒྱད་དང༌། ལས་ཀྱི་མཐའ་མ་འཆང་
ཆེན་དགུ། དེ་དག་ཀུན་ལ་དགོངས་པ་ཡི། ལས་ཀྱི་མདེལ་ཁ་བཞི་རུ་བསྟན། བསྙེན་
237

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དང་སྒྲུབ་པ་སྔོན་སོང་ནས། འདིར་ནི་ལས་ཀྱི་མདེལ་ཁ་བསྟན། སྲུང་དང་ཟློག་དང་
བསད་པ་དང༌། ཐུགས་དམ་སྐོང་བའི་ཆོ་གའོ། །དེ་ཡང་ཡང་དག་བཤད་བྱ་བ། ད་
ལྟ་དུས་ཀྱི་བསྐལ་པ་དང་། ཕྱི་རབས་བསྐལ་པའི་མི་མཉམ་པས། སེམས་ཅན་ཚེ་ཐུང་
བསོད་ནམས་ཆུང༌། བདུད་སྲིན་ལོག་པའི་མགོ་ལོ་རྒོད། ལྷ་སྲིན་སྡེ་བརྒྱད་ཆོལ་བུར་
འདྲེས། དགེ་སྡིག་བསྟན་པ་བབ་ཆོལ་བསྲེ། བཀའ་རྒྱུད་ཉོ་ཚོང་གཏོ་དཔྱད་འགལ།
འཇིག་རྟེན་གཙང་ལྷའི་དགུང་དུ་ཡལ། འགོ་བའི་ལྷ་ལྔ་གྲིབ་ཀྱིས་ཕོག །སྒྲུབ་གཤེན་
ཚེ་དཔལ་དབང་པོ་ཉམས། མི་མ་ཡིན་གྱི་སྣང་བསྒྱུར་དང་། སྒྲུབ་པ་ཡུན་ཐུང་ལྷ་མི་
གྲུབ། མཆོད་པ་རྒྱུ་ཆུང་དམ་མི་སྐོང་། བོན་ལ་ཐེ་ཚོམ་ཐར་ལམ་བསྒྲིབ། ལྷ་ལ་ཚོད་
ཡོད་ཐུགས་དང་འགལ། བཀའ་ལ་ར་ཆོད་བྱིན་རླབས་ཡལ། སྲུང་མ་མ་མཉེས་མཐུ་
དབང་ཉམས། འཛབ་བསྙེན་གྲངས་ཉུང་དྲོད་ཚད་ཞན། ཁ་བོན་ནོར་ཚོལ་ནུས་པ་
ཟད། རྐྱེན་སྣང་ཁ་ཁྲིད་འདི་ཕྱི་བརྗེ། བསྙེན་སྒྲུབ་གོ་ནོར་ལུང་དང་འགལ། ད་ལྟ་
དུས་ཀྱི་བསྐལ་པ་ལས། ཕྱི་རབས་གང་ཟག་གཤེན་པོ་རྣམས། རིན་ཆེན་སྤྱི་སྤུངས་
བོན་སྒྲུབ་ནས། བསྙེན་སྒྲུབ་ལས་ལ་སྦྱར་བ་ན། སྐོང་བའི་ཆོ་ག་མ་ཤེས་ན། དབྱིངས་
ནས་ལྷ་ཚོགས་དམ་མི་སྐོང་། ལྷ་ཚོགས་ཐུགས་དམ་མ་བསྐངས་ན། མཐུ་དབང་
དངོས་གྲུབ་འབྱུང་མི་འགྱུར། དེ་ཕྱིར་བསྐང་བའི་ཆོ་ག་གཅེས། སྲུང་བའི་འཁོར་ལོ་
མ་ཤེས་ན། བདག་དང་ཡོན་བདག་དཔལ་མི་སྐྱོབས། བསྙེན་སྒྲུབ་ཀུན་རྫོབ་བདེན་
པ་ཆུང་། དེ་ཕྱིར་སྲུང་བའི་འཁོར་ལོ་གཅེས། ཟློག་པའི་འཁོར་ལོ་མ་ཤེས་ན། ཕ་རོལ་
བར་ཆོད་རྐྱེན་མི་བཟློག །རྐྱེན་དང་བར་ཆོད་མ་བཟློག་ན། འཇིག་རྟེན་ལྷ་སྲིན་གོང་
མི་ནོན། དེ་ཕྱིར་བཟློག་པའི་འཁོར་ལོ་གཅེས། བསད་པའི་འཁོར་ལོ་མ་ཤེས་ན། དགྲ་
བགེགས་བར་ཆད་རྐྱེན་མི་ཞི། དགྲ་བགེགས་བར་ཆོད་མ་ཞི་ན། སངས་རྒྱས་བསྟན་
པ་གཉེན་མི་ཚུག །དེ་ཕྱིར་བསད་པའི་འཁོར་ལོ་གཅེས། དེ་ལྟར་རྣམ་གྲངས་བཞི་རུ་
238

རྒྱུད་སྡེ། མདེལ་ཁ་གསང་བའི་ཏན་ཏྲ།
ཤེས། དོན་དམ་སྙིང་པོ་བྱང་ཆུབ་སེམས། སྐོང་དང་སྲུང་ཟློག་བསད་པ་མ་མཆིས་
ན། དབལ་ཆེན་ལྟ་བའི་འུབས་སུ་ཆུད། ཀུན་རྫོབ་མཚན་མའི་འཁོར་དང་དངོས་པོ་
ལ། ལས་ཀྱི་མདེལ་ཁ་མ་ཤེས་ན། བྱ་བའི་རྒྱུ་ལ་སྐོས་མེད་དང༌། རིན་ཆེན་མཛོད་ལ་
སྲུང་མེད་དང༌། དཔའ་འདུས་དམག་ལ་ཤོམ་མེད་དང་། དཔའ་བོའི་ལག་ཏུ་མཚོན་
མེད་འདྲ། དེ་ཕྱིར་ལས་ཀྱི་མདེལ་ཁ་གཅེས། ཅེས་གསུངས་སོ། །གསས་མཁར་རིན་པོ་
སྤྱི་སྤུངས་མདེལ་ཁ་གསང་བའི་ཏན་ཏྲ་ལས། གླེང་གཞིའི་ལེའུ་སྟེ་དང་པོའོ།། །།
༧ དེ་ནས་ཡང་སྟོན་པ་ལ། གསང་བ་འདུས་པས། སྣ་ཚོགས་སྒྱུ་མ་ཆོ་འཕྲུལ་རོལ་
པ་ཞེས་བྱ་བས། མཆོད་པ་ཕུལ་ནས་ཞུས་པ། ཀྱེ་མ་སྟོན་པ་འཆི་མེད་གཤེན། བདག་
ཅག་ཕྱི་རབས་གང་ཟག་གིས། རིན་ཆེན་སྤྱི་སྤུངས་བོན་སྒྲུབ་ནས། ལས་ཀྱི་མདེལ་
ཁ་བཞི་གསུངས་པའི། སྐོང་དང་སྲུང་ཟློག་བསད་པ་བཞི། སྐོང་ནས་ཐུགས་དམ་
ཅི་ལྟར་སྐོང་། བསྐང་བའི་འབྲས་བུ་ཅི་ལྟར་འབྱུང༌། སྲུང་ན་བདག་འཁོར་ཅི་ལྟར་
སྲུང་། བཟློག་ན་ལས་ཁ་ཅི་ལྟར་བགྱིས། བསད་ན་བརྣག་པའི་སྙིང་གཟེར་གང་། དེ་
ལྟར་གང་ཟག་བློ་ལྡན་ཀྱང་། ཕྱི་རབས་གང་ཟག་བློ་ལྡན་ཀྱང་། ཞིབ་ཏུ་དབྱེ་ནས་
གསུངས་པར་ཞུ། ཞེས་ཞུས་སོ། །དེ་ལ་སྟོན་པས་བཀའ་སྩལ་པ། ཉོན་ཅིག་སྐལ་
ལྡན་རིགས་ཀྱི་སྲས། གསང་སྔགས་དོན་ལྡན་གསང་བ་འདུས། གསང་བའི་མན་
ངག་བཞི་བསྟན་པ། ལས་ཀྱི་མདེལ་ཁ་གང་བྱེད་ཀྱང་། སོ་སོའི་སྐབས་དང་བསྟུན་
པ་རུ། ཕྱི་གཡེན་དག་གིས་ཁ་བཀང་ཞིང་། དཀར་གྱི་གཏོར་མས་མཆོད་པ་དང་།
གསེར་སྐྱེམས་གཡུ་མངོན་ཐར་ཆ་ཡིས། ལས་ལ་བརྔན་ཞིང་དམ་བདར་ནས། སྔོན་
གྱི་ཐ་ཚིག་ཅི་བཞིན་དུ། ཕྱི་རབས་གཤེན་ཀྱང་དེ་ལྟར་གྱིས། ཚིག་དང་སྨྲང་གིས་བརྡ་
བཀྲོལ་ནས། བདེན་དང་ཡུས་ཀྱི་ཤག་འདེབས་ཤིང་། གཟུ་དང་དཔང་གི་མཁྱེན་པ་
གསོལ། ལས་ཀྱི་ཁ་ཚར་གང་སྤྱོད་ཀྱང་། བར་ཆད་མེད་ཅིང་མཐར་ཕྱིན་ནས། ཚེ་
239

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དང་བསོད་ནམས་ཐོབ་པ་དང༌། དཔལ་དང་རིགས་རྒྱུད་འཕེལ་བ་དང༌། འཁོར་
དང་ལོངས་སྤྱོད་དར་རྒྱས་ནས། གཡུང་དྲུང་བསྟན་པ་གཉེན་ཚུག་ཅིང་། མི་མཐུན་
རྐྱེན་དང་བར་ཆད་ཞི། གདུག་པའི་མཚོན་གྱི་བསྐལ་པ་དང་། གློ་བུར་ནད་ཀྱི་སྡུག་
བསྔལ་འཇོམས། བསྒྲུབ་པ་ཅི་བསམ་དོན་འགྲུབ་ནས། ཕྲིན་ལས་མཐའ་རུ་ཕྱིན་པར་
འགྱུར། གཞན་ཡང་ཚ་ཚ་ཆུ་གཏོར་དང༌། ལམ་འཕྲང་བཅོས་ལ་ཉེའུ་འདོན་དང་།
མ་ནུས་སེམས་ཅན་སྐྱབས་པ་དང་། ཕྱོགས་མེད་སྦྱིན་པ་གཏོང་བ་དང་། སྲུང་མ་
ཕུད་ཀྱིས་མཆོད་པ་དང༌། གཞི་གནས་གཏོར་མས་བརྔན་པ་དང་། གར་འདུག་ཡུལ་
ལྷ་བསང་བ་དང་། དཔལ་མགོན་གར་གྱིས་མཆོད་པ་དང་། ཞི་བདེ་མཉམ་པའི་ཆོ་
ག་དང་། ལན་ཆགས་གླུད་ཀྱིས་བསྐངས་པ་དང༌། བྱམས་དགའ་བཏང་སྙོམས་སྙིང་
རྗེ་ཡིས། ཚད་མེད་བཞི་ལ་ཡིད་གཞུང་ནས། འགྲོ་བ་གང་ལ་གང་ཕན་བྱས། དེ་
ཕྱིར་སྔོན་འགྲོ་ཆོ་ག་གཅེས། གང་ཞིག་ཕྱི་རབས་གང་ཟག་གིས། སྤྱོད་པ་བབ་ཆོལ་
རྩིང་རྩུབ་ཀྱིས། ཐོས་ཐོས་བོན་དང་མཐོང་མཐོང་ལ། དྲན་དྲན་གླུ་རུ་བླང་གྱུར་ནས།
སྔོན་འགྲོའི་རིམ་པ་མ་ཤེས་ན། དབལ་ཆེན་ལྟ་བའི་ལྡིང་ཆོད་ནས། སྣང་སྲིད་ལྷ་འདྲེ་
དྲེགས་པའི་ཚོགས། གཞི་གནས་མངའ་དབང་ཡུལ་ས་རྣམས། དྲེགས་སེམས་ང་རྒྱལ་
རྒྱུད་བསྐྱེད་ཅིང་། ལྷ་མི་གདུག་པའི་བུ་ཡིན་པའི། ཡ་ང་རུ་མཐུར་ཚོར་བ་རགས། མི་
མཐུན་རྐྱེན་ཟེར་བར་ཆད་གཏོང༌། སྒྲུབ་གཤེན་བསམ་པའི་དོན་མི་འགྲུབ། འཇིག་
རྟེན་མི་མིན་ཁམས་མི་བསྐང་། གཡུང་དྲུང་བསྟན་པ་གཉན་མི་ཚུག །དངོས་གཞིའི་
གནས་པའི་མཐར་མི་ཕྱིན། དེ་ཕྱིར་སྔོན་འགྲོའི་རིམ་པ་རྣམས། གཙོ་ལ་ཤིན་ཏུ་ཆེ་
བའོ། །གཉིས་པ་དངོས་གཞིའི་རིམ་པ་ལས། སྲུང་ཟློག་བསད་གསུམ་གང་བྱེད་ཀྱང་།
སོ་སོའི་རྫས་ལ་ཡོ་བྱད་རྣམས། མ་ཚང་མེད་པར་ཀུན་བསགས་ཤིང་། དགོས་པའི་
རྫས་རྣམས་ཀུན་འཚོགས་ནས། བསྙེན་པའི་གཞི་མ་གཞི་བཟུང་ཞིང་། སྒྲུབ་པའི་ཡན་
240

རྒྱུད་སྡེ། མདེལ་ཁ་གསང་བའི་ཏན་ཏྲ།
ལག་གཞུང་དུ་སྲང་། གང་དགོས་ཕྲིན་ལས་སྐབས་སུ་སྦྱར། སོ་སོའི་བྱེ་བྲག་སྨྲང་གིས་
བསྐོལ། ཅི་བཞིན་འདོད་པ་མ་ལུས་བཅོལ། གང་ལྟར་དགྱེས་པའི་རྫས་ཀྱིས་བསྐང་།
གང་ལ་གང་འདུལ་གཉེར་དུ་གཏད། ཅི་ལ་ཅི་འབྱུང་བརྡ་ཡིས་སྦྱར། དོན་དང་
ཡོན་ཏན་རྟགས་ཀྱི་མཚོན། ལས་ཀྱི་དམ་ཚིག་དམར་ལ་དབབ། སྦྱོར་སྒྲོལ་རོལ་པའི་
འཕྲོ་འདུ་ཡིས། ཏིང་འཛིན་ཕྱག་རྒྱའི་བརྡ་མཚོན་ནས། སྙིང་པོ་སྔགས་ཀྱིས་བསྐུལ་
གདབ་སྟེ། ལྷ་སྐུ་ཕྱག་རྒྱའི་དཀྱིལ་འཁོར་ལ། ཐུགས་དམ་དགྱེས་མཆོག་དབྱིངས་སུ་
བསྐང་། དམ་སྐོང་དངོས་གྲུབ་བདག་ལ་ཞུ། མི་འགྱུར་ཐུགས་ཀྱི་དཀྱིལ་དུ་སྦས། མི་
མཐུན་རྐྱེན་ཟེར་མཁའ་ལ་བཟློག །མ་རྟོགས་ལོག་པ་དབྱིངས་སུ་སྒྲོལ། མཚན་མ་
ཟ་བྱེད་ཀློང་དུ་བསྟབ། དགོངས་པ་མི་དམིགས་རྒྱ་ཡིས་གདབ། བསྐང་དང་སྲུང་
ཟློག་བསད་པ་ཡིས། ལས་རྣམས་མ་ལུས་མཐའ་རུ་ཕྱིན། སོ་ནམས་ལེགས་པའི་མྱུ་གུ་
བཞིན། མཆོག་ཐུན་ཡོ་བྱད་ཕུན་སུམ་ཚོགས། དེ་ཕྱིར་དངོས་གཞིའི་ལག་ལེན་གཅེས།
གང་ཞིག་ཕྱི་རབས་གཤེན་པོ་རྣམས། ལས་ཀྱི་གོ་རིམ་མི་ནོར་བར། བོན་སྤྱོད་ལག་
ལེན་མ་ལྡན་ན། རིན་ཆེན་གཡའ་དང་མ་ཕྱེས་ནས། ཞིང་པའི་སོ་ནམ་འཁྲབ་པ་འདྲ།
བསམ་དོན་རྩོལ་བ་ཞན་པ་དང་། དགེ་སྤྱོད་ལེ་ལོ་གཡེང་བ་དང༌། བསགས་པ་ཆུད་
ལ་གསན་པ་མཚུངས། དེ་ཕྱིར་དངོས་གཞིའི་རིམ་པ་ལས། ལག་ཏུ་བླང་པའི་མཚན་
མ་གཅེས། གསུམ་པ་རྗེས་ཀྱི་བྱ་བ་ནི། བསྐང་དང་སྲུང་ཟློག་གསོད་ལ་སོགས། ལས་
ཀྱི་གོ་རིམ་གང་སྤྱད་ཀྱང་། དབལ་ཆེན་ལྟ་བའི་གདེང་བསྐྱེད་ནས། མཚན་མ་མེད་
པའི་དམིགས་ཡུལ་དུ། དམིགས་པ་མེད་པས་རྒྱས་ཐེབ་དགོས། ཕྱི་ནང་གསང་གསུམ་
འཁོར་འདས་བོན། ལས་ཀྱི་རིམ་པ་གང་སྤྱོད་ཀྱང་། ནམ་མཁའི་ངང་དུ་འབྱུང་འཇུག་
རྩལ། སྣ་ཚོགས་མཚན་མ་གང་བྱུང་བ། ཉིད་ལ་ཉིད་དུ་མྱ་ངན་འདས། ངང་ལ་
ངང་དུ་མངོན་དུ་རྫོགས། གང་ལ་གང་གིས་མཚོན་བྱ་བྲལ། ཚིག་ལ་བརྗོད་མེད་རང་
241

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མཚན་སྟོང་། དོན་ལ་བདག་མེད་དམིགས་གཏད་བྲལ། དམིགས་གཏད་སྤྲོས་བྲལ་
མཉམ་པར་གནས། རྟོག་མེད་རྒྱལ་པོ་མཁའ་འདྲ་བ། ཀུན་སྙོམས་ཁྱབ་བདལ་ཆེན་པོ་
རུ། དམིགས་གཏད་བྲལ་བའི་ངང་དུ་བཞགས། དམིགས་གཏད་ཅན་གྱི་རྟེན་རྫས་ལ།
དམིགས་སུ་མེད་པར་རྒྱ་ཐེབ་ན། ཡིད་བཞིན་སྨོན་ལམ་ཐེབ་པ་ལྟར། དགོས་འདོད་
མ་ལུས་ཕུན་སུམ་ཚོགས། འདིར་ཡང་ཅི་བསམ་དོན་འགྲུབ་སྟེ། ཕྱི་མ་གསང་དོན་
མཐར་ཕྱིན་ནས། ལྷ་སྐུ་ཕྱག་རྒྱ་ཐོབ་པར་འགྱུར། དེ་ཕྱིར་རྗེས་ཀྱི་བྱ་བ་གཅེས། གང་
ཞིག་ཕྱི་རབས་གང་ཟག་རྣམས། རྗེས་ཀྱི་བྱ་བ་མི་ལྡན་ནས། དམིགས་མེད་རྒྱ་ཡིས་མ་
ཐེབ་ན། ལྷག་མཐོང་མེད་པའི་མཉམ་བཞག་དང༌། སྐོས་མཁན་མེད་པའི་བྱ་བ་དང་།
ཡན་ལག་མེད་པའི་གཞུ་བཏུལ་འདྲ། མཐར་ཕྱིན་བྱ་བ་གྲུབ་མི་འགྱུར། གསང་སྔགས་
ལོག་པའི་མཐུ་རུ་གོལ། དེ་ཕྱིར་མི་དམིགས་རྒྱ་ཡིས་གདབ། མདོ་བསྔོ་སྨོན་ལམ་རྒྱས་
ཐོབ་ཅིང་། བཞི་པ་སོ་སོའི་བྱེ་བྲག་ལས། གང་ལ་གང་དགོས་སྐབས་དང་སྦྱར། རན་
པར་བརྟགས་ཤིང་ཞིབ་པར་གཞིབ། ཚད་ལ་ལྟ་ཞིང་རྒྱས་བསྡུ་དབྱེ། གསང་སྔགས་
སྤྱི་སྤུངས་རིན་པོ་ཆེ། མང་དུ་སྤྱད་ཀྱང་རིན་ཆེན་གླིང་། ཉུང་དུ་སྤྱོད་ཀྱང་ས་ལེ་སྦྲམ།
རན་པར་སྤྱོད་ཅིང་ཡིད་བཞིན་ནོར། གང་སྤྱོད་དོན་དང་ལྡན་པར་འགྱུར། གསང་
སྔགས་དོན་ལྡན་གསང་བ་འདུས། གསང་བའི་མན་ངག་ཐུགས་ལ་འཆང་། ཞེས་
གསུངས་སོ། །གསས་མཁར་རིན་པོ་ཆེ་སྤྱི་སྤུངས་མདེལ་ཁ་གསང་བའི་ཏན་ཏྲ་ལས།
སྔོན་འགྲོ་དངོས་གཞིའི་ལས་རིམ་བསྟན་པའི་ལེའུ་སྟེ་གཉིས་པའོ།། །། །
༧ དེ་ནས་ཡང་སྟོན་པས་འཁོར་རྣམས་ལ་གསུངས་པ། ཉོན་ཅིག་འདུས་པའི་
འཁོར་རྣམས་དང༌། གསང་སྔགས་དོན་ལྡན་གསང་བ་འདུས། རིན་ཆེན་སྤྱི་སྤུངས་
བསྒྲུབ་པ་ཡིས། ལས་བརྩོན་ཀྱི་མདེལ་ཁ་བཞི་གསུངས་པ་ལ། ཐོག་མར་སྐོང་བའི་
རིམ་པ་ནི། ཕྱི་ནང་གསང་བ་ཡང་གསང་བཞིའོ། །ཕྱི་ལྟར་མདོས་ཀྱིས་བསྐང་བ་དང༌།
242

རྒྱུད་སྡེ། མདེལ་ཁ་གསང་བའི་ཏན་ཏྲ།
ནང་ལྟར་གཏོར་མའི་བསྐང་བ་དང་། གསང་བ་སྨན་རག་ཕུད་ཀྱིས་བསྐང་བ་དང་།
ཡང་གསང་ཏིང་ངེ་འཛིན་ལ་འདུག །བསྐང་རྒྱུ་སྐོང་བྱེད་ག་ལ་མཆིས། ཐམས་ཅད་
ཡེ་བསྐང་ཆེན་པོ་ལ། བསྐང་རྒྱུ་བྱུང་ན་འདོད་པའི་གཞི། སྐོང་མཁན་བྱུང་ན་སྲེད་
ལེན་སྐྱོན། དོན་དུ་འདོད་སྲེད་ལེན་པ་དང་། གང་ལ་དམིགས་པའི་རྒྱུ་མ་མཆིས།
འོན་ཀྱང་ཞིབ་ཏུ་དབྱེ་བ་ན། རིན་ཆེན་སྤྱི་སྤུངས་བོན་སྒྲུབ་ནས། བསྙེན་སྒྲུབ་ལས་ལ་
སྦྱོར་བ་ཡིས། དབྱིངས་ན་བཞུགས་པའི་ལྷ་ཚོགས་རྣམས། ཐུགས་དམ་དབྱིངས་སུ་
བསྐང་བ་གཅེས། དང་པོ་ཕྱི་ཡི་བསྐང་བ་ཡང་། མདོས་གཞི་ཚང་རྒྱུང་འཇིག་རྟེན་
མདོས། གཏོར་མ་གླིང་བཞི་རི་རབ་བཅུད། སྟོང་གསུམ་སྟོང་གི་འཇིག་རྟེན་དང་།
དེ་དག་འདས་པའི་ཕ་རོལ་ན། བསམ་གྱི་མི་ཁྱབ་གྲངས་ལས་འདས། ཏིང་འཛིན་
ཡིད་ཀྱི་མངོན་སྤྲུལ་བ། དེ་དག་ཉིད་ལ་ཉིད་རོལ་པས། མངོན་དུ་རོལ་པའི་ཐུགས་
དམ་བརྟན། ཕྱི་སྣོད་འཇིག་རྟེན་མཆོད་པའི་གཞི། ནང་བཅུད་སྐྱེ་འགྲོ་མཆོད་པའི་
རྫས། རི་རབ་འོད་གསལ་ལྷ་ཡི་ཡུལ། ཉི་མ་ཟླ་བ་གསལ་བའི་སྒྲོན། དཔག་བསམ་
ལྗོན་པ་སལེ་ལྗོན། སྲིད་པའི་སྤྱི་རྗེ་ཟིལ་གནོན་བྱུང་། རྒྱང་འཕེན་གཞའ་ཚོན་བསིལ་
བའི་གཡབ། ནམ་མཁའ་གཡུ་འོད་སྣང་སྲིད་མཛོད། རི་བདུན་རོལ་མཚོ་འདོད་པའི་
ཞིང་། ཡུལ་ཞིང་བང་ཁང་འཁྲས་པའི་གནས། ལྷ་སྲས་ལྕམ་དྲལ་མཆེད་དང་གྲོགས།
ཕོ་ཏང་མོ་ཏོང་ལན་ཆགས་གླུད། མདའ་བཀྲ་འཕང་བཀྲ་འདོད་པའི་ནོར། ཤིང་རིས་
རྒྱན་དཀར་ལོངས་སྤྱོད་རྫས། དཀར་མངར་འབྲུ་བཅུད་ཟད་མེད་གཏེར། བཀྲ་ཤིས་
རྫས་བརྒྱད་མཆོད་ཡོན་གཞི། རིན་ཆེན་ནོར་བདུན་འདོད་ཡོན་རྟེན། བླ་རེས་འཕན་
སྡུག་ལྷབ་ལྷུབ་བརྒྱན། དུ་སམ་བོང་ངེ་བཟའ་བའི་ཟས། ཇ་ཆང་ཡུ་ཏི་སྐོམ་པའི་
བཏུང་། ལྟག་ཤ་སྙིང་ཁྲག་དམ་རྫས་བཅུད། སྦྱོར་སྒྲོལ་རོལ་པའི་འཕྲོ་འདུའི་སྟོབས།
ཏིང་འཛིན་ཕྱག་རྒྱ་སྤེལ་བའི་ཐབས། སྔགས་ཚིག་བདེན་པ་བཀྲོལ་བའི་སྒྲུང་། གླུ་
243

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དབྱངས་གར་སྟབས་གོ་བའི་བརྡ་། རྔ་གཤང་རོལ་མོ་མཉེས་པའི་ཐབས། སྲིད་པའི་
རྩེ་མོ་མན་ཆད་དང་། ན་རག་གདར་སོ་ཡན་ཆད་ཀྱི། ཡེ་ཤེས་འཇིག་རྟེན་མ་ལུས་པ།
བསྐང་ནི་བོན་ཉིད་དབྱིངས་སུ་བསྐང་། སྐྱེ་བ་མེད་པའི་མཁའ་ལ་བསྐང༌། འགགས་
པ་མེད་པའི་ཀློང་དུ་བསྐང་། གཉིས་སུ་མེད་པར་ཐབས་ཀྱིས་བསྐང༌། ཕྱོགས་རིས་
མེད་པར་ཡང་ལ་བསྐང་། ཕམ་རྒྱལ་མེད་པར་ཀུན་ལ་བསྐང་། བཟང་ངན་མེད་
པར་མཉམ་པོར་བསྐང་། འཁོར་འདས་དབྱེར་མེད་གཅིག་ཏུ་བསྐང་། དེ་ལྟར་སྣང་
སྲིད་ཁ་བསྐང་ནས། དབྱིངས་ཀྱི་ལྷ་ཚོགས་ཐུགས་མི་གཡེལ། ཀློང་གི་མ་མོ་དམ་མ་
འདས། ཐུགས་དམ་གཤེན་པོ་གང་མི་གཡེལ། དམ་ཚིག་གཉེན་པོ་གཞུང་མ་འདྲལ།
བསྟན་པ་སྲུང་པས་ལས་མི་གཡེལ། སྣང་སྲིད་ལྷ་འདྲེ་གང་མི་འཕར། བར་ཆད་གློ་
བུར་རྐྱེན་མི་ལྡང་། བསྙེན་སྒྲུབ་ལས་གསུམ་བར་མི་གཅོད། སྣང་ཞིང་སྲིད་པའི་ཁ་
བཀང་ནས། སྲུང་ཟློག་བསད་པའི་ལས་རྣམས་འགྲུབ། དེ་ཕྱིར་མདོས་ཀྱི་བསྐང་བ་
གཅེས། གཉིས་པ་ནང་ལྟར་བསྐང་བ་ནི། བསེ་དང་རིན་ཆེན་བཟེད་ཞལ་དུ། འབྲུ་
ལྔ་ཚོགས་པའི་གཏོར་མ་ནི། དབལ་བཤོས་དམར་པོ་དགུ་འདུས་ལ། ཞེ་སྡང་འཁོར་
བ་རྩད་བཅད་ཕྱིར། སེང་གེ་དཀར་མོའི་སྙིང་གཏོར་དང་། གཏི་མུག་འཁོར་བ་
རྩད་བཅད་ཕྱིར། བན་གླང་སྨུག་པོའི་ཤ་གཏོར་དང༌། འདོད་ཆགས་འཁོར་བ་རྩེ་
བཅད་ཕྱིར། རྒོད་པོ་རང་ཆས་ཁྲག་གཏོར་དང་། འཕྲག་དོག་འཁོར་བ་རྩད་བཅད་
ཕྱིར། ཆུ་སྲིན་མ་ཧེའི་རུས་གཏོར་དང་། རྣམ་རྟོག་འཁོར་བ་རྩད་བཅད་ཕྱིར། རྔམ་
པ་དགུ་ཡི་ལྟག་ཤ་དང་། མ་རྟོགས་འཁོར་བ་རྩད་བཅད་ཕྱིར། ཟ་བྱེད་དགུ་ཡི་སྙིང་
ཤ་དང་། འཁྲུལ་རྟོག་འཁོར་བ་རྩད་བཅད་ཕྱིར། འཛིན་བྱེད་དགུ་ཡི་སྙིང་ཁྲག་དང་།
གཞན་ཡང་མཆོད་པའི་བྱེ་བྲག་རྫས། མིག་གི་རྣམ་ཤེས་རྣམ་དག་ནས། གཟུགས་ཀྱི་
འཁོར་བ་རྩེ་བཅད་ཕྱིར། གསལ་བའི་འོད་ཆེན་འབར་བ་དང་། གཟུགས་ཀྱི་མཆོད་
244

རྒྱུད་སྡེ། མདེལ་ཁ་གསང་བའི་ཏན་ཏྲ།
པ་དཔག་མེད་དང༌། རྣ་ཡི་རྣམ་ཤེས་རྣམ་དག་ནས། སྒྲ་ཡི་འཁོར་བ་རྩད་བཅད་
ཕྱིར། རྔ་གཤང་ལྡིར་བའི་སྒྲ་དབྱངས་དང༌། སྒྲ་ཡི་མཆོད་པ་དཔག་མེད་དང༌། དྲི་
ཡི་རྣམ་ཤེས་རྣམ་དག་ནས། དྲི་ཡི་འཁོར་བ་རྩད་བཅད་ཕྱིར། ནད་རྣམས་གསོ་བའི་
སྨན་རྣམས་དང་། དྲི་ཡི་མཆོད་པ་དཔག་མེད་དང་། ལྕེ་ཡི་རྣམ་ཤེས་རྣམ་དག་ནས།
རོ་ཡི་འཁོར་བ་རྩད་བཅད་ཕྱིར། ཞལ་ཟས་ཚོགས་ཀྱི་ལོངས་སྤྱོད་དང་། རོ་ཡི་མཆོད་
པ་དཔག་མེད་དང་། ལུས་ཀྱི་རྣམ་ཤེས་རྣམ་དག་ནས། རེག་བྱའི་འཁོར་བ་རྩད་
བཅད་ཕྱིར། ལྷབ་ལྷུབ་རྒྱན་གྱི་ན་བཟའ་དང་། རེག་བྱའི་མཆོད་པ་དཔག་མེད་དང༌།
ངག་གི་རྣམ་ཤེས་རྣམ་དག་ནས། མིང་ཚིག་འཁོར་བ་རྩད་བཅད་ཕྱིར། ཁ་དོག་
མདངས་ལྡན་མེ་ཏོག་དང་། མཛེས་སྡུག་མཆོད་པ་དཔག་མེད་དང་། ཡིད་ཀྱི་རྣམ་
ཤེས་རྣམ་དག་ནས། འདུས་བྱས་འཁོར་བ་རྩད་བཅད་ཕྱིར། གླུ་གར་རོལ་མོ་ཚོམ་
ཚོམ་དང་། སྟབས་བསྒྱུར་མཆོད་པ་དཔག་མེད་དང་། ཀུན་གཞིའི་རྣམ་ཤེས་རྣམ་
དག་ནས། འགྱུ་བྱེད་འཁོར་བ་རྩད་བཅད་ཕྱིར། ཟག་མེད་བདེ་བའི་དགོངས་པ་
དང༌། ཏིང་འཛིན་མཆོད་པ་དཔག་མེད་དང་༌། དངོས་འབྱོར་ཡིད་སྤྲུལ་མཆོད་པའི་
ཚོགས། ཏིང་འཛིན་ཡིད་ཀྱིས་བྱིན་བརླབས་ཤིང་། བཅའ་བསྒྱུར་ཕྱག་རྒྱའི་བརྡ་
མཚོན་ཞིང་། གདུང་བའི་དབྱངས་ཀྱིས་སྨྲང་བཀྲོལ་ནས། ཡེ་ཤེས་ལྷ་ཚོགས་དབྱིངས་
སུ་བསྐང༌། རྫུ་འཕྲུལ་ལྷ་ཚོགས་མཁའ་ལ་བསྐང་། ལས་ཀྱི་ལྷ་ཚོགས་ཀློང་དུ་བསྐང་།
ཕོ་ཉ་སྲུང་མ་ཐབས་ཀྱིས་བསྐང་། བསྙེན་སྒྲུབ་འགོ་འཇུག་མཐར་ཐོན་དང་། སྒྲུབ་ལ་
བར་ཆད་མི་འབྱུང་ཞིང་། ལྷ་ཚོགས་ཐུགས་དམ་མཉེས་བསྐངས་ནས། མཆོག་ཐུན་
དངོས་གྲུབ་མྱུར་དུ་གྲུབ། ལྷ་ཚོགས་སྐུ་དང་དབྱེར་མེད་ཅིང་། གཉིས་མེད་གཅིག་ཏུ་
ངང་མཉམ་འགྱུར། དེ་ཕྱིར་གཏོར་མའི་བསྐང་བ་གཅེས། གསུམ་པ་གསང་བ་བསྐང་
བ་ནི། བསེ་དུང་རིན་ཆེན་འཕྲ་མེན་དང་། ཉ་ཕྱིས་ཡོལ་ཆེན་ཞལ་བུ་རུ། བཟང་དྲུག་
245

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ག་པུར་ལ་སོགས་ཏེ། སྨན་དུ་སྦྱར་བའི་བདུད་རྩི་དང་། ནས་འབྲས་གྲོ་དང་ཏིལ་ལ་
སོགས། འབྲུ་དགུ་སྦྱར་བའི་བདུད་རྩི་དང་། བསྙེན་དང་བསྣག་དང་རང་འབྱུང་
སོགས། སྙིང་པོ་སྔགས་དང་བཅུད་ཀྱི་རག་ཏ་དང་། དེ་ལྟར་སྨན་དང་ཕུད་རཀྟ་དང་།
དགོངས་པ་དམིགས་མེད་བྱིན་གྱིས་བརླབས། ཕྱག་རྒྱ་གསང་བའི་རྡ་ཡི་མཚོན། སྙིང་
པོ་སྔགས་ཀྱི་རྒྱ་ཆེར་སྤེལ། བདེན་པའི་ཚིག་གིས་བཀྲོལ་ནས་སུ། ཡེ་ཤེས་རྫུ་འཕྲུལ་
ལས་གྲུབ་པས། ཕྲིན་ལས་རྣམ་བཞིའི་ལྷ་ལ་འབུལ། ཐུགས་དམ་དགྱེས་བསྐང་དངོས་
གྲུབ་ཞུ། ལྷག་མ་འཇིག་རྟེན་གསུམ་ལ་བཀྱེ། རྗེས་ཤུལ་མི་དམིགས་རྒྱ་ཡིས་གདབ།
བར་ཆད་ཞི་ནས་དངོས་གྲུབ་ཕོབ། མཆོག་ཐུན་རྫོགས་ནས་བསམ་དོན་འགྲུབ། ཅི་
བསམ་མཐའ་རུ་ཕྱིན་པར་འགྱུར། དེ་ཕྱིར་ཕུད་ཀྱིས་བསྐང་བ་གཅེས། བཞི་པ་ཡང་
གསང་བསྐང་བ་ལ། བསྐང་བའི་མཁན་པོ་སེམས་ལས་བྱུང་། སེམས་ལ་བཅོས་སླད་
མ་གྲུབ་ཅིང་། རྟག་དང་ཆད་མཐར་མ་ལྷུང་ལ། ཕྱི་ནང་སྣོད་བཅུད་འཁོར་འདས་
བོན། བྱུང་ཡང་རང་གི་སེམས་ལས་བྱུང༌། གནས་ཀྱང་སེམས་ཉིད་ཀློང་དུ་གནས།
ཐིམ་ཡང་སེམས་ཉིད་ཀློང་དུ་ཐིམ། སྟོང་ཆ་སྐྱེ་མེད་མཆོད་པའི་ཞིང་། གསལ་ཆ་
འགག་མེད་མཆོད་ཡོན་རྫས། གཉིས་སུ་མེད་པར་ཐུགས་དམ་བསྐང༌། དམ་བསྐང་
དངོས་གྲུབ་ཉིད་ལ་རོལ། ཉིད་ལ་ཉིད་དུ་མཆོག་ཏུ་སྤྱོད། བསྐང་བའི་མཆོག་ཏུ་
ཡིན་པར་བཤད། བསྐང་ཞེས་བྱ་བ་གདོད་མ་གྲུབ། གསང་སྔགས་དོན་ལྡན་གསང་
བ་འདུས། སྲུང་ཟློག་བསད་གསུམ་དཔང་པོ་རུ། བསྐོང་བའི་མཆོད་པ་གལ་ཆེའོ། །
གསང་བའི་མན་ངག་ཐུགས་ལ་འཆང་། ཞེས་གསུངས་སོ། །གསས་མཁར་རིན་པོ་ཆེ་
སྤྱི་སྤུངས་མདེལ་ཁ་གསང་བའི་ཏན་ཏྲ་ལས། ཐུགས་དམ་བསྐང་བའི་ལེའུ་སྟེ་གསུམ་
པའོ།། །།
༧ དེ་ནས་ཡང་སྟོན་པས་འཁོར་རྣམས་ལ་གསུངས་པ། ཉོན་ཅིག་འདུས་པའི་
246

རྒྱུད་སྡེ། མདེལ་ཁ་གསང་བའི་ཏན་ཏྲ།
འཁོར་རྣམས་དང༌། གསང་སྔགས་དོན་ལྡན་གསང་བ་འདུས། རིན་ཆེན་སྤྱི་སྤུངས་
སྒྲུབ་པ་ཡི། ལས་ཀྱི་མདེལ་ཁ་གསང་བ་ལས། བསྐང་བའི་རིམ་པ་སྔོན་སོང་ནས།
གཉིས་པ་བསྲུང་བའི་གོ་ཆ་ལས། ཕྱི་ནང་གསང་བ་ཡང་གསང་བཞི། ཕྱི་ལྟར་རྫས་ཀྱི་
བསྲུང་བ་དང་། ནང་ལྟར་གུར་ཁང་སྒོམ་པ་དང༌། གསང་བ་ཚིག་གི་གསང་བའོ། །
ཡང་གསང་བྱང་ཆུབ་སེམས་ཉིད་ལ། སྲུང་དང་སྐྱབས་ཀྱི་རྒྱུ་མ་མཆིས། སྲུང་བའི་
བསྲུང་བྱ་བྱུང་ན་ནི། སྲུང་མཁན་བྱུང་ན་དོག་པའི་བརྩོན། འོན་ཀྱང་གསལ་བར་
བསྟན་པ་ནས། དང་པོ་ཕྱི་ཡི་བསྲུང་བ་ནི། དར་དཀར་རས་སམ་རྒྱ་ཤོག་ལ། སྲུང་
བའི་འཁོར་ལོ་བྲི་བར་བྱ། རྩིབས་དང་མུ་ཁྱུད་ལྟེ་བ་སོགས། སྐུ་གསུང་ཐུགས་ཀྱི་
འཁོར་ལོ་བརྩམ། བསྲུང་བྱ་སྐྱོབས་པའི་སྙིང་པོ་མཚོན། རིགས་རྟགས་མེ་རི་འཁོར་
ཡུག་གཏམ། རྩིབས་དང་མུ་ཁྱུད་བར་དབྲལ་ཡང་། ཡངས་དོག་མེད་པར་འཁོར་
བར་བྲིས། ཀུན་དུ་ཆས་བསྙམས་མཛེས་སྡུག་བརྗིད། རིན་ཆེན་སྣ་ལྔ་དར་སྣ་ལྔ་དང་
སྦྱར། བདག་ཉིད་སྲུང་དང་གཞན་མ་སྤྲོས། གཏང་བཞག་ཚད་འཛིན་ལེགས་པར་
གཟབ། གཞན་ཡང་སྲུང་བའི་རྫས་བསྟན་པ། དུག་ལྔ་འཇོམས་པའི་སྨན་ལྔ་དང་།
ཚོགས་བརྒྱད་དག་པའི་རྫས་བརྒྱད་དང་། སྐྱེ་བཞི་གཅད་པའི་དྲི་བཞི་དང༌། དེ་
ཡང་ངེས་པར་དབྱེ་བ་ན། ཞེ་སྡང་འཇོམས་པའི་ཤེལ་ག་པུར། གཏི་མུག་འཇོམས་
པའི་གླང་ཆེན་མཁྲིས། ང་རྒྱལ་འཇོམས་པའི་ངར་ཆེན་རྒྱུ། འདོད་ཆགས་འཇོམས་
པ་པདྨའི་ཁྲག །ཕྲག་དོག་དག་པ་སྤྲེའུའི་སྙིང་། དུག་ལྔ་འཇོམས་པའི་སྨན་དུ་བཤད།
ཚིགས་བརྒྱད་སྲུང་བའི་རྫས་བརྒྱད་ན། གཟུགས་ཀྱི་དཔྱད་ལེན་མེ་ལོང་འཕྲུལ། སྒྲ་
ཡི་སྒོ་འགྱེད་པི་ཝང་གླང་། དྲི་ཡི་ཤིམ་ཕོད་སྤོས་དཀར་དུད། རོ་ཡི་བརྡ་བྱེད་ཀ་ར་
བུ་རམ། རེག་གི་བདེ་བགྲོད་ལྷབ་ལྷུབ་བརྒྱན། མགུར་གྱི་གདང་འབྱེད་འདབ་བརྒྱད་
བཀྲག །ཡིད་ཀྱི་དང་སྤྲོ་མུ་མེན་འོད། ཀུན་གཞི་གསལ་སྟོང་ཤེལ་དཀར་རྫས། ཚོགས་
247

གསུང་རབ་སྒོ་མཛོད་རིན་པོ་ཆེའི་གླེགས་བམ། 119II9
བརྒྱད་སྲུང་བའི་རྫས་སུ་བཤད། སྐྱེ་བཞི་སྒོ་གཅོད་རྫས་བཞི་ནི། ཤིམ་ཕོད་དྲི་ཡི་
མངལ་སྒོ་ཁེག །གུ་ཁུལ་དྲི་ཡི་སྐྱེ་སྒོ་ཁེག །ཤིང་ཀུན་དྲི་ཡི་རྫུས་སྒོ་ཁེག །ག་པུར་དྲི་ཡི་
དྲོད་སྒོ་ཁེག ། སྐྱེ་བཞི་གཅོད་པའི་རྫས་སུ་བཤད། གཞན་ཡང་མི་དང་མི་མིན་དང་།
གཟའ་དང་རྒྱུ་སྐར་ཕྱོགས་སྐྱོངས་དང༌། ལྷ་སྲིན་སྡེ་བརྒྱད་དྲེགས་པའི་ཚོགས། སོ་སོར་
སྲུང་བའི་རྫས་རེ་བསྟན། དེ་རྣམས་ཕྱི་ཡི་སྲུང་བའོ། །གཉིས་པ་ནང་གི་སྲུང་བ་ལ།
ཚད་མེད་བཞི་ལྡན་ཏིང་འཛིན་ནི། སེམས་བསྐྱེད་རྣམ་དག་རྒྱུན་ལ་འཇུག །བདག་གི་
ཏིང་འཛིན་རྣམ་གསུམ་ལ། དོན་གྱི་སྒྲུབ་པ་གསལ་གདབ་ཅིང་། དཀྱིལ་འཁོར་བཀོད་
པའི་སྒྲུབ་པ་བྱ། བདག་དང་མདུན་གྱི་བར་མཚམས་སྦྲེལ། ཕྱི་སྣོད་འཇིག་རྟེན་སྲུང་
བའི་གུར། རྒྱ་ཁྱོན་དཔག་ཚད་གཞལ་མི་དཔོག ། ཕྱི་ནང་རིམ་པ་དགུ་རིམ་འཁྲིགས།
བསྐལ་པའི་རླུང་དང་འབྱུང་བའི་མཚོན། མི་ཤིག་གཡུང་དྲུང་རྡོ་རྗེའི་གུར། བསྐལ་
པའི་མེ་རི་དགུ་འབུམ་འཕྲོས། ཕྱོགས་བཞི་མཚམས་བཞི་སྟེང་འོག་གཏམ། ནང་
བཅུད་སེམས་ཅན་སྲུང་བའི་ལྷ། དབུ་ཞབས་སྤྱན་ལྗགས་བཅོས་པ་བཞིན། འབར་
བའི་ཕྱག་མཚན་འཕྲོས་པའི་དབལ། སྟོང་ཉིད་རང་སྒྲ་བསྲོ་ཆ་ཧ། དགྱེས་པའི་གད་
རྒྱང་རི་རབ་སྐྱེལ། བཞེད་པའི་འཛུམ་གྱི་འཇིག་རྟེན་གཡོ། དགའ་ཞིང་མགུ་བའི་
ཉོན་མོངས་སངས། རྔམ་པའི་གར་གྱིས་སྟོང་ཁམས་ཁྱབ། བདག་འཁོར་སྲུང་བའི་
ཕྲིན་ལས་མཛོད། ཐུགས་ཀ་རིན་ཆེན་མཛོད་ཡངས་སུ། བདག་དང་བསྲུང་བྱ་ངོ་བོ་
ནི། ཡིག་འབྲུ་ལྷ་སྐུ་ཐིག་ལེ་གསལ། ཁ་དོག་ལྔ་ལྡན་གཞའ་འོད་གུར། སྤྲུལ་པའི་ཁྲོ་
ཆུང་གཙོ་ལ་འཁོར། བྱེ་བ་ས་ཡ་གུར་དུ་འཁྲིག །སྲུང་བའི་སྔགས་ཀྱི་རང་སྒྲ་སྒྲོགས།
དབྱིངས་ནས་སྤྱན་དྲང་གཉིས་མེད་ལྷ། གང་གི་བསྐྱད་དུ་མི་ཚུགས་པའི། བདག་མེད་
ཡེ་ཤེས་ཆེན་པོ་ཉིད། སྲོག་མེད་སྲ་བརྟན་གཡུང་དྲུང་སྐུ། བདུད་མེད་འབར་བ་ཁྲོ་
བོའི་མཆོག །འཆི་མེད་རང་འབྱུང་སྐྱེས་ནས་བརྩོན། ཏིང་ངེ་འཛིན་གྱིས་སྲུང་བའོ། །
248

མདེལ་ཁ་གསང་བའི་ཏན་ཏྲ།
རྒྱུད་སྡེ།
གསུམ་པ་ཚིག་གི་གསལ་གདབ་ནི། ཐུགས་ཉིད་ཞི་བའི་ངང་ཚུལ་ལས། ཐུགས་རྗེ་
འཁྲོས་པའི་དབལ་འབར་བ། དབང་ཆེན་གཞལ་ཡས་འབར་བ་རུ། དཀྱིལ་འཁོར་ལྷ་
སྟེག་བུམ་པ་ལ། གཉིས་སུ་མེད་པར་གསལ་གདབ་ཅིང་། དུག་ལྔ་རང་གྲོལ་གདན་
སྟེངས་སུ། དབྱིངས་ནས་སྤྱན་དྲངས་གཉིས་མེད་སྟིམ། ཕྱག་འཚལ་སྡིག་བཤགས་
མཆོད་པ་འབུལ། དགྱེས་མཛད་སྲུང་བའི་ཕྲིན་ལས་བཅོལ། སྲ་བརྟན་རྨི་ལམ་མཚན་
མ་བརྟག །སྲུང་བའི་རྟགས་ལྡན་དབང་བསྐུར་ཞུ། བཞི་པ་ཡང་གསང་སྲུང་བ་ནི།
ཀུན་གཞི་བྱང་ཆུབ་སེམས་ཉིད་ནི། ཁྱབ་ཅིང་ཡོངས་ལ་བདལ་པ་སྟེ། དམིགས་མེད་
ཡོངས་ཁྱབ་བོན་སྐུ་ལ། བསྲུང་ཞིང་བྱ་བའི་མིང་མ་གྲུབ། བསྲུང་རྒྱུ་བྱང་ཆུབ་སེམས་
ཉིད་ལ། སྲུང་མཁན་དག་ཀྱང་སེམས་ཉིད་མོད། དེ་བས་བསྲུང་བྱ་ལོག་ན་མེད། ཡེ་
ནས་འཆི་མེད་སྐྱེས་ནས་བཙན། གདོད་ནས་སྲོག་མེད་བདུད་དང་བྲལ། འཁོར་
འདས་གང་གིས་བསྐྱེད་དུ་མེད། སྲུང་བའི་རྒྱལ་པོ་དེ་ཡིན་མོད། གསང་སྔགས་དོན་
ལྡན་གསང་བ་འདུས། གསང་བའི་མན་ངག་ཐུགས་ལ་འཆང་། གསས་མཁར་རིན་པོ་
ཆེ་སྤྱི་སྤུངས་མདེལ་ཁ་གསང་བའི་ཏན་ཏྲ་ལས། སྲུང་བའི་གོ་ཆ་བསྟན་པའི་ལེའུ་སྟེ་
བཞི་པའོ།། །། །
༧ དེ་ནས་སྟོན་པས་འཁོར་རྣམས་ལ་བཀའ་སྩལ་པ། ཉོན་ཅིག་འདུས་པའི་འཁོར་
རྣམས་དང་། གསང་སྔགས་དོན་ལྡན་གསང་བ་འདུས། སྲུང་བའི་རིམ་པ་སྔོན་སོང་
ནས། ཟློག་པའི་གོ་ཆ་འདི་ལྟ་སྟེ། ཕྱི་ནང་གསང་བ་ཡང་གསང་བཞི། ཕྱི་ལྟར་མདོས་
ཀྱི་ཟློག་པ་དང༌། ནང་ལྟར་གཏོར་མའི་ཟློག་པ་དང་། གསང་བ་སྔགས་ཀྱིས་ཟློག་
པ་དང༌། ཡང་གསང་ཏིང་འཛིན་གྱི་ཟློག་པའོ། །ཐོག་མར་ཕྱི་ཡི་ཟློག་པ་ལ། མདོས་
གཞི་རི་རབ་གྲུ་བཞི་ལ། དབལ་གཏོར་བརྗིད་ལྡན་དབལ་རུ་འབར། དྲུག་ཅུ་རྩ་
བཞི་གྲངས་དུ་གཅེས། སུམ་ཅུ་རྩ་བརྒྱད་ལྷ་ཡི་གྲངས། བླ་གུར་རྒྱལ་མཚན་ཕྱག་ཆ་
249

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མཚོན། འཇིགས་པའི་ཁྲོ་ཞལ་ཟིལ་གནོན་ཁྱུང༌། སྟེང་འོག་ཁྲོ་བཅུ་རྒྱལ་ཆེན་ཞལ།
དྲག་པོ་དབང་གི་ཕུར་པ་གདམ། བྱང་བུ་ཕོ་ཐང་མོ་ཐང་གཟུགས། ནམ་མཁའ་རྒྱང་
འཕེན་གཞའ་སྤྲིན་གུར། མདའ་བཀྲ་འཕང་བཀྲ་འདོད་ཡོན་རྫས། དུག་ཁྲག་མཚོན་
ཟོར་དྲག་པོའི་ཐུན། ཁྲག་གི་རྐོང་བུ་ལོ་ཚད་བསགས། སྣ་ཚོགས་མཚོན་ཆ་ཟློག་པའི་
ཆས། འབྱུང་ལྔ་རྩེགས་པའི་ཁྲི་གདན་ལ། ཐོད་པ་རྐམ་རློན་རྨིང་གཞི་བརྟན། ཀློང་
གི་དྲ་བརྩེགས་པ་ཏྲ་རིས། དྲ་མིག་ཟློག་པའི་འཁོར་ལོ་གཏམ། མཁའ་ཡི་ཡ་གད་བླ་
བྲེས་གདུགས། ཏོག་དང་ཁྱུང་གུར་བྱ་ཁྲི་འབར། མཛེས་བརྗིད་རྒྱན་དང་ལྡན་པར་
བྱ། ཏིང་འཛིན་དམིགས་པའི་གསལ་གདབ་ཅིང་། ཕྲིན་ལས་གྱེར་གྱི་བསྐུལ་གདབ་
ནས། བཟློག་པའི་ཕྲིན་ལས་བཅོལ་བ་ནི། དགྲ་དང་དུག་དང་མཚོན་ལ་སོགས། བྱེད་
དང་ཕ་རོལ་སྦྱོད་གཏོང་དང་། ལྷ་སྲིན་བགེགས་ཀྱི་ཟ་ཁ་དང་། ནད་དང་གནོད་
པར་བྱེད་པ་ཀུན། སྐད་ཅིག་ཉིད་ལ་བཟློག་པར་འགྱུར། འབྱུང་བ་དུས་ཀྱི་འཁོར་
ལོ་དང་། བསྐལ་པ་གཡོ་འཁྲུག་བྱུང་ན་ཡང་། ཐང་ཅིག་ཡུད་ཙམ་ཟློག་པར་འགྱུར།
འབྱུང་བ་དུས་ཀྱི་འཁོར་ལོ་དང་། བསྐལ་པ་གཡོ་འཁྲུག་བྱུང་ན་ཡང་། དེ་ཕྱིར་མདོས་
ཀྱི་ཟློག་པ་གཅེས། གཉིས་པ་ནང་གི་ཟློག་པ་ནི། ཁྲོ་ལྕགས་མཁར་བའི་གསང་སྡེར་དུ།
དྲག་པོ་དབལ་གྱི་གཏོར་མ་དགུ། རྩང་དམར་སྲིན་པོའི་འགྲོས་སུ་བཙུག །དུག་ཁྲག་
མཚེའུ་དང་ཡུངས་ཀར་དང་། དྲག་པོ་ཐུན་གྱི་རྫས་རྣམས་བསགས། སྐད་ཅིག་དྲན་
རྫོགས་ཏིང་འཛིན་ནི། ཆེ་མཆོག་མཁའ་འགྱིང་སྐུ་མཆོག་ལ། རྩ་གནས་བ་སྤུའི་བུ་ག་
རུ། གསུང་དང་ཐུགས་ཀྱི་ཁྲོ་བོ་དང་། རུ་བཞི་རིགས་དང་སྤྲུལ་པ་བཅས། དབལ་མོ་
སྡེ་གསུམ་རྗེ་བློན་འབངས་དང་བཅས། དབལ་གསས་གྱད་བཅུ་འཁོར་གྱིས་བསྐོར།
ཁྲིམས་སྐོས་རྒྱལ་པོ་བཞི་བཅས་དང་། ཐུགས་ཀྱི་ཆོ་འཕྲུལ་བསམ་མི་ཁྱབ། གསུང་གི་
ང་རོས་གདུག་པ་འདུལ། སྐུ་ཡི་འགྱིང་བག་སྲིད་གསུམ་གནོན། རྔམ་པའི་གར་དགུའི་
250

མདེལ་ཁ་གསང་བའི་ཏན་ཏྲ།
རྒྱུད་སྡེ།
སྟོང་ཁམས་གཡོ། ཉི་ཤུ་རྩ་གཅིག་འབར་བའི་ཆས། སྦོད་གཏོང་མ་ལུས་བཟློག་པའི་
ཕྱིར། ཕྱག་འཚལ་སྐུ་བསྟོད་ཕྲིན་ལས་བཅོལ། རྒྱུ་ལས་བྱུང་བའི་ནད་རྣམས་དང་།
སྐྱོན་ལས་བྱུང་བའི་གདོན་གྱི་ཚོགས། ཐམས་ཅད་མ་ལུས་བཟློག་པར་བྱེད། དེ་ཕྱིར་
བཟློག་པའི་གཏོར་མ་གཅེས། གསུམ་པ་གསང་བའི་ནད་བཟློག་པ་ནི། དབལ་ཆེན་
སྔགས་ཀྱི་འོད་ཟེར་སྤྲོས། བཞི་པ་ཡང་གསང་བཟློག་པ་ནི། ཏིང་ངེ་འཛིན་གྱི་གོ་ཆ་
བགོ །དོན་དུ་བྱང་ཆུབ་སེམས་ཉིད་ནི། ཐམས་ཅད་རྒྱས་པའི་དཀྱིལ་འཁོར་ཏེ། ཕྱི་
ནང་སྣོད་བཅུད་རང་འབྱུང་ལ། བཟློག་ཅེས་བྱ་བའི་རྒྱུ་མ་མཆིས། IIkབཟློག་བྱ་ཟློག་བྱེད་
སེམས་ཉིད་ངང་། གསང་སྔགས་དོན་ལྡན་གསང་བ་འདུས། གསང་བའི་མན་ངག་
ཐུགས་ལ་འཆང་། ཞེས་གསུངས་སོ། །གསས་མཁར་རིན་པོ་ཆེ་སྤྱི་སྤུངས་མདེལ་ཁ་
གསང་བའི་ཏན་ཏྲ་ལས། ཟློག་པའི་འཁོར་ལོ་བསྟན་པའི་ལེའུ་སྟེ་ལྔ་པའོ། །། །
༧ དེ་ནས་ཡང་སྟོན་པས་འཁོར་རྣམས་ལ་གསུངས་པ། ཉོན་ཅིག་འདུས་པའི་
འཁོར་རྣམས་དང་། གསང་སྔགས་དོན་ལྡན་གསང་བ་འདུས། ཟློག་པའི་རིམ་པ་
སྔོན་སོང་ནས། བསད་པའི་མདེལ་ཁ་འདི་ལྟར་ཏེ། དེ་ཡང་ཕྱི་ནང་གསང་བ་ཡང་
གསང་བཞི། ཕྱི་ལྟར་དགྲ་ལ་བརྣག་པ་དང་། ནང་ལྟར་བགེགས་ལ་བརྣག་པ་དང་།
གསང་བ་སྲོག་ལ་བརྣག་པ་དང༌། ཡང་གསང་ཐུགས་ཀྱི་བརྣག་པའོ། །དོན་དང་བྱང་
ཆུབ་སེམས་ཉིད་ནི། ལྷ་བདུད་ཉེ་རིང་ཆོ་འཕྲུལ་དང་། ཕན་མེད་གནོད་བྲལ་མེད་
མོད་ཀྱང༌། མ་རྟོགས་ལོག་པ་འདུལ་བ་དང༌། སངས་རྒྱས་བསྟན་པ་སྲུང་བའི་ཕྱིར།
འགལ་འབྲལ་ཆ་མཐུན་གདམ་པ་ནི། སྟོང་ཉིད་ལྟ་བའི་གདིང་ལྡན་གྱིས། ཐབས་
དང་ཐུགས་རྗེས་ཟུང་འབྲེལ་ཕྱིར། དང་པོ་ཕྱི་ཡི་གསང་བ་ནི། དྲག་པོའི་ས་གནས་
འཇིགས་སུ་རུང་། སྔོན་འགྲོའི་རིམ་པ་གཞུང་པར་བསྙག །ཨེ་ཀློང་དྲག་པོའི་འབྲུབ་
ཁང་དུ། གདུག་པའི་རྩང་དམར་སྲིན་མོའི་འགྲོས། གྱི་གྲན་དམ་ཉམས་བསྒྲལ་བའི་
251

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཕྱིར། དྲི་མ་རྗེས་ས་མིང་བྱང་བཅའ། སྔོན་དམར་བྱད་ཐག་རྒྱ་རུ་བསྡམ། དྲག་པོའི་
སྔགས་ཀྱིས་ཐུན་གྱིས་གྲུབ། བདག་ཉིད་དབལ་གསས་ང་རྒྱལ་གྱིས། དྲག་པོའི་དཔུང་
ཚོགས་དམག་དང་བཅས། མགྱོགས་པའི་ཕོ་ཉ་གློག་ལྟར་སྤྲོས། རྔམ་པའི་འགྱིང་
སྟབས་དང་། ཐབས་མཆོག་ཐུགས་རྗེས་བསྒྲལ་དང་འདྲེན། བོན་ཉིད་དབྱིངས་སུ་མྱ་
ངན་བཟླས། གཉིས་པ་ནང་གི་བསད་པ་ནི། དབལ་ཆེན་ལྟ་བའི་གཏིང་བསྐྱེད་ནས།
བདུད་སྲིན་དྲེགས་པ་འདུལ་བའི་ཕྱིར། ལྷ་སྲིན་སྡེ་བརྒྱད་མ་རུང་པ། བསད་པའི་
ལིང་ག་ཐིམ་ལ་བླང༌། སྲོག་གི་སྙིང་པོ་གནད་ནས་བསྐུལ། བླ་རྡོ་སྲོག་ཡིག་སྲོག་ཁབ་
གཅེས། འགུག་པའི་ཕོ་ཉ་དབྱིངས་ལ་འགྱེད། གཟེར་བའི་མཚོན་ཆ་མཁའ་ལྔ་སྤྲོས།
འཆང་བའི་ཞགས་པས་ཀློང་དུ་བསྡམ། བཀའ་ཉན་གསུང་སྡོད་བྲན་དུ་བཀོལ། སྲོག་
གི་འཁོར་ལ་མདངས་ལ་བརྟེན། སྒྲུབ་གཤེན་ཚེ་བཀྲག་བཅུད་མདངས་གིས། གསུམ་
པ་གསང་བའི་བསད་པ་ནི། དབལ་ཆེན་བདག་རྫོགས་སྔོན་སོང་ནས། བདུད་བཙན་
མ་མོ་དྲེགས་པའི་ཚོགས། བསྟན་པ་སྲུང་བའི་ལས་ལ་བསྐུལ། སྲོག་གི་སྙིང་པོ་གནད་
ནས་དྲང་། འབོད་སྦད་བསད་གསུམ་མི་འགྱུར་ཞིང་། འཁུ་ལྡོག་མེད་པར་གནད་
ལ་བསྣུན། གང་ལ་དམིགས་པའི་འབེན་ལ་དབབ། བསྟན་པའི་དམ་རྫས་དམར་
གྱི་མཆོད། གཡུང་དྲུང་བསྟན་པའི་འཕྲིན་ལས་བཅོལ། སྒྲུབ་གཤེན་བསམ་དོན་
མཐའ་རུ་གྲུབ། བཞི་པ་ཡང་གསང་བརྣག་པ་ལས། གབ་དང་སྦས་པའི་མི་འཚལ་ཏེ།
གསང་སྔགས་གསང་ལ་སྤྱོད་པའི་ཕྱིར། ཡང་གསང་ཐུགས་ཀྱི་བརྣག་པ་གཟིར། གཙོ་
འཁོར་གཅིག་རྫོགས་ཡིང་ཐིས་སུ། ལས་ཀྱི་འཁོར་ལོ་བརྟག་པར་བྱ། དོན་དུ་བྱང་ཆུབ་
སེམས་ཉིད་ལ། གསད་དང་གསོ་བའི་རྒྱུ་མ་མཆིས། ཕན་མེད་གནོད་བྲལ་འདུས་མ་
བྱས། སངས་ངེ་ཕྱོད་དེ་སྐྱང་ངེ་བ། དཔེར་ན་ནམ་མཁའི་གཏོས་ལྟར་གནས། གསང་
སྔགས་དོན་ལྡན་གསང་བ་འདུས། གསང་བའི་མན་ངག་ཐུགས་ལ་འཆང་། ཞེས་
252

མདེལ་ཁ་གསང་བའི་ཏན་ཏྲ།
རྒྱུད་སྡེ།
གསུངས་སོ། །གསས་མཁར་རིན་པོ་ཆེ་སྤྱི་སྤུངས་མདེལ་ཁ་གསང་བའི་ཏན་ཏྲ་ལས།
བསད་པའི་ལེའུ་སྟེ་དྲུག་པའོ། །
༧ དེ་ནས་ཡང་སྟོན་པས་འཁོར་རྣམས་ལ་གསུངས་པ། ཉོན་ཅིག་འདུས་པའི་
འཁོར་རྣམས་དང་། གསང་སྔགས་དོན་ལྡན་གསང་བ་འདུས། དེ་དག་ཀུན་གྱི་ཆ་
ལུགས་སུ། ལས་ཀྱི་ཐ་མའི་རིམ་པ་ནི། ཕྱི་ནང་གསང་བ་གསུམ་ཡིན་ཏེ། ཕྱི་ལྟར་ལས་
བཞིའི་རྒྱུན་ལྔ་ཡི། ལས་ཀྱི་ཐ་མའི་འཕྱོང་ལྟར་བྱ། ནང་ལྟར་སྦྱིན་མཆོག་རྒྱུན་སྐྱོང་
ནི། སྐབས་ཀྱི་ཕྲིན་ལས་ལྟར་དུ་ཤེས། གསང་བ་དྲག་པོའི་ལས་སྦྱོར་ནི། བརྣག་པའི་
ལས་ལ་སྙིང་རྗེ་མེད། གདུག་པའི་མཚོན་ལ་འཇོམས་དེས་མེད། འཁྲོས་པའི་དབལ་
ལ་ཞི་དེས་མེད། དབལ་ཆེན་ལྟ་བའི་ལྡིང་སྤྱོད་ནས། གདུག་རྩུབ་དྲག་པོའི་ས་གནས་
སུ། མ་ཊམ་བསྐྱེལ་བའི་གདན་ཐོག་ཏུ། འབྲུབ་ཁང་དྲག་པོའི་ཨེ་ཀློང་དུ། གྲུ་གསུམ་
བསྣོལ་མ་མེ་རི་འབར། འཆི་བདག་གཤིན་རྗེ་འཁྲོས་པའི་ཞལ། རྩང་དམར་བརྒྱ་དང་
རྩ་བརྒྱའི་བསྐོར། གདུག་པའི་ཚེར་ཐེར་ཡམ་ཤིང་ལ། དྲག་པོའི་ཐུན་རྫས་སྣ་ཚོགས་
བསགས། གཞན་ཡང་དགོངས་པའི་ཡོ་བྱད་ནི། རྔམ་གདུང་ལྟག་ཤའི་སྙིང་ཁྲག་དང་།
ཡུ་ཏིའི་ཨ་རྒ་དམར་མཆོད་དང༌། རྣམ་ལྔ་རྣམ་བརྒྱད་འདོད་ཡོན་ཚོགས། ཤ་ཁྲག་
རུས་གསུམ་སྦྱོར་སྒྲོལ་བཅས། དགྲ་བགེགས་མིང་བྱང་ལིང་ག་དང་། འབན་གཏོར་
དབལ་བཤོས་ལ་སོགས་ཏེ། ཏིང་འཛིན་དགོངས་པས་བྱིན་བརླབས་ནས། སྦྱིན་ནི་
དབང་དྲག་ལྷ་ལ་སྦྱིན། བསྲེག་ནི་འབར་བ་མེ་ལ་བསྲེག །འདུལ་ནི་དགྲ་བགེགས་
ཉོན་མོངས་འདུལ། བཟློག་ནི་མི་མཐུན་བར་ཆད་བཟློག །སྟིམ་ནི་མཁའ་ཀློང་
དབྱིངས་སུ་བསྟིམ། ཞི་ནི་ལྷ་གསས་རྩོད་པ་ཞི། ཚིམས་ནི་རིགས་དྲུག་སྣང་བ་ཚིམས།
བསྐང་ནི་དྲི་ཟ་འཇིག་རྟེན་བསྐང་། ལས་མཐའ་བརྣག་པའི་རིམ་པའོ། །དོན་དུ་བྱང་
ཆུབ་སེམས་ཉིད་ནི། ཡེ་ནི་ཀུན་ཁྱབ་རང་བཞིན་ལ། བརྣག་པ་བྱ་བའི་མིང་མ་གྲུབ།
253

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འཁོར་འདས་བོན་ཉིད་རོལ་པ་སྟེ། གཞན་དབང་མེད་པ་རང་དབང་ཅན། སྣང་སྲིད་
སྣོད་བཅུད་འཁོར་འདས་བོན། རང་སེམས་ཉིད་ཀྱི་བྱ་རྩལ་ཏེ། ཀུན་གཞི་ཁྱབ་བདལ་
ཀློང་ཡང་ནས། སྒྲིབ་མེད་ཡེ་སངས་ངང་གནས་ལ། བརྣག་པ་བྱ་བ་ག་ལ་བསྲིད།
གདོད་ནས་མཉམ་ཉིད་བདེ་ཆེན་གཤིས། འོན་ཀྱང་ཕྱི་རབས་གང་ཟག་རྣམས། རིན་
ཆེན་སྤྱི་སྤུངས་བོན་སྒྲུབ་ནས། བསྙེན་སྒྲུབ་ལས་ལ་སྦྱོར་བ་ན། དབལ་ཆེན་ལྟ་བའི་
གདིང་མེད་ན། བྱམས་པའི་གཏིང་ཕུལ་མི་ལྡན་ན། རང་སྣང་རང་ལ་ལོག་པ་ཡི།
མཚོན་རྩེ་རང་ལ་ཚད་དང་འདྲ། རང་སྲོག་གཅོད་པར་ཐེ་ཚོམ་མེད། འཚམས་མེད་
ལྔ་ཡི་ལས་ལ་ཉེ། བསྐལ་པར་སྡུག་བསྔལ་དཔག་མེད་མྱོང༌། མུ་སྟེགས་ཕྱིན་ཅི་ལོག་
ཏུ་གསོལ། དེ་ཕྱིར་ལས་ཀྱི་སྦྱོར་བ་འདི། ལྟ་དགོངས་ལྡན་པའི་གང་ཟག་གིས། ནམ་
མཁའ་ལྟ་བུའི་སྤྱོད་ཡུལ་ལོ། །ཕལ་དང་ཕལ་གྱིས་སྤྱོད་ཡུལ་མིན། དཔེར་ན་མཐུན་
པའི་དཔེ་བསྟན་པ། བྱམས་པས་གྱད་ལ་རྩལ་འགྲན་དང་། སྡེར་ཆགས་སེང་ལ་
རྩལ་འགྲན་དང་། གཤོག་ཐོག་ཁྱུང་ལ་རླབས་ནན་དང༌། རྨོངས་པའི་མཁའ་ལ་ཁྱད་
གསོད་དང་། བློ་ཆུང་ཆགས་ཚད་གཞལ་བ་དང་། དེ་ཕྱིར་རབ་ཏུ་བརྟན་པར་བྱ།
གཏོང་བཞག་ཚད་ཀྱང་དེ་ལྟར་དེ། གསང་སྔགས་དོན་ལྡན་གསང་བ་འདུས། གསང་
བའི་མན་ངག་ཐུགས་ལ་འཆོང་། གསང་སྔགས་ཕྱི་ཡི་ལུས་དང་འདྲ། བསྙེན་སྒྲུབ་
ནང་གི་དོན་སྣོད་འདྲ། མདེལ་ཁ་ཡན་ལག་སྨད་ལྔ་འདྲ། གཅིག་དོར་གཅིག་གི་དོན་
མི་ཁུམ། ཕྱི་ནང་ཡན་ལག་འཛོམ་པ་དགོས། གང་དུ་འདོད་པ་དེ་ཡིས་འགྲུབ། ཅེས་
གསུངས་ཏེ། འཁོར་རྣམས་ཡང་ཡི་རང་ནས། སྟོན་པ་ལ་མངོན་པར་བསྟོད་དོ། །
གསས་མཁར་རིན་པོ་ཆེ་སྤྱི་སྤུངས་མདེལ་ཁ་གསང་བའི་ཏན་ཏྲ་ལས། ལས་ཀྱི་ཐ་མ་
རྫོགས་རིམ་དུ་བསྟན་པའི་ལེའུ་སྟེ་བདུན་པའོ།། །། །
༧ བརྒྱུད་པ་ནི་འཆི་མེད་ཡུམ་སྲས་གཤེན་གསུམ་དབལ་དང་བཞི། དེས་ལྷ་ཀླུ་མི་
254

རྒྱུད་སྡེ། མདེལ་ཁ་གསང་བའི་ཏན་ཏྲ།
གསུམ་སྣང་མདོག་དང་བཞི། དེས་ལྷ་ཡི་གཤེན་གསུམ། དེས་ཞང་ཞུང་གཤེན་གསུམ།
དེས་རྒྱ་བོད་སྒོམ་གཤེན་གསུམ། དེས་ཕྲོམ་བོད་གཤེན་གསུམ། དེས་སེ་ལྡེ་མི་གསུམ།
དེས་བླ་ཆེན་དྲན་པ་ནམ་མཁའ། དེས་སྟོང་དམུ་ཙ། དེས་ཕྱི་རབས་ཀྱི་གཤེན་པོ་སད་
པད་འབྱུང་ནམ་མཁའ་རིན་ཆེན་ལ་བརྒྱུད་པའོ། །ཤིན་ཏུ་གཉན་ལ་ཟབ་བོ། ། ཨུ་ཡ།
སྤྲུ།
265

གསས་མཁར་རིན་པོ་ཆེ་སྤྱི་སྤུངས་ཁྲོ་བོ་རྩོད་པ་
ཟློག་པའི་འཁོར་ལོ་ལས་གོ་ཆ་དབལ་
གྱི་ཏན་ཏྲ་བཞུགས་སྤྲོ། །
༄༅། །
གསས་མཁར་རིན་པོ་ཆེ་སྤྱི་སྤུངས་གབ་པ་སྐུ་གསུང་ཐུགས་ཀྱི་བརྣག་པ།
ཁྲོ་བོ་རྩོད་པ་ཟློག་པའི་འཁོར་ལོ་ལས། གསང་བ་སྔགས་ཀྱི་མན་ངག །གོ་ཆ་དབལ་གྱི་
ཏན་ཏྲ་སྟོན་ཏེ། འདི་ཡང་དོན་རྣམ་པ་གསུམ་སྟེ། ཐོག་མར་སྔོན་འགྲོ་ལོ་རྒྱུས་ཀྱི་ཁོག་
དབུབ་པ་དང་། གཉིས་པ་མན་ངག་གཞུང་དོན་ཉམས་སུ་ལེན་པ་དང་། ཐ་མ་ལས་
ཀྱི་བརྣག་པ་གང་དགོས་ཀྱི་སྐབས་སྦྱར་བ་དང་གསུམ་མོ། ། །
༧ དེ་ལ་དང་པོ་ལོ་རྒྱུས་ནི། སྔོན་གྱི་བསྐལ་པ་ཚེ་ལོ་ཁྲི་པའི་དུས་སུ་སྲིད་པ་གསུམ་
གྱི་བསྐོས་བཞགས་ལས། གནམ་ལ་ལྷ་གར་རྟེན་གསུམ་ནི་ཐུགས་བདེ། བར་ལ་མི་སྨྲ་
གཤེན་གསུམ་མགོ་མཐོ། ས་ལ་འདྲེ་སྲིན་བྱུར་གསུམ་ནི་མགོ་དམའ་ནས། སྣང་ཞིང་
སྲིད་པ་ཐམས་ཅད་ཞི་མལ་མལ་དང་། དོག་ཅམ་ཅམ་དུ་གནས་པ་ལ། རེ་ཅིག་མུན་
པ་ཟེར་ལྡན་གྱི་ཆོ་འཕྲུལ་དུ། མི་མ་ཡིན་ལྟས་ངན་བདུད་ཀྱི་བུ་གསུམ་གྱིས། མི་མ་
ཡིན་ལོག་པའི་སྡེ་ཚོགས་རྣམས་བསྐུལ་ནས། བོན་ལ་དོ་བསྡོ་བ། གཤེན་ལ་འགྲན་ཚོལ་
བ། ལྷ་ལ་ཕྲག་དོག་པ། གསས་ལ་རུ་ང་བ། ལྷ་ལ་བདུད་ཀྱི་བསྟན་པ་བརྩོད་དོ། །དེ་
སུ་ཡི་ཐུགས་སུ་བསྙུང་ནས། གཤེན་གསང་བ་འདུས་པ་རྣམ་གསུམ་གྱི་ཐུགས་སུ་
256

རྒྱུད་སྡེ། གོ་ཆ་དབལ་གྱི་ཏན་ཏྲ།
བསྙུང་སྟེ། སུམ་ཅུ་རྩ་གསུམ་ལྷ་ཡི་གནས་མཆོག །རྣམ་པར་རྒྱལ་བའི་ཁང་བཟང་གི་
ལྷོ་ནུབ། མཚལ་རི་ལྷའི་འདུན་ས། ལྷོ་ཤར་གཡུ་ལུང་ཤེལ་གྱི་བྲག་ཕུག་ཏུ། འཆི་མེད་
ཡུམ་སྲས་གསུམ་ལ་ལུང་ཞུས་ནས། མཁའ་འགྱིང་གསང་བའི་འཁོར་ལོ་བསྐོར་ནས།
སྲིད་པ་ཕོ་རྒྱུད་ཀྱི་གདུག་པ་བཟློག་ཅིང་། བོན་གྱི་བསྟན་པ་འཇུག་པ་དང་། གཤེན་
གྱི་དབུ་འཕང་བསྟོད་པ་དང་། ལྷ་གསས་དམག་ལས་རྒྱལ་བ་དང་། བདུད་སྲིན་
གཡུལ་ལས་ཕབ་པ་དང༌། སྣང་ཞིང་སྲིད་པ་ཞི་བདེ་མཉམ་པའི་ཆ་ལ་འཁོད་པ་རུ་
མཛད་དོ། །ཡང་དུས་རེས་ཞིག་ཙམ་ན། སྟོང་ཁམས་ནག་པོའི་ཆོ་འཕྲུལ་ལས། སྲིན་
མོ་མེ་ཟ་བྲག་ཀྱོན་དང་། བདུད་མོ་ཆུ་ཟ་རླུང་གྱོན་དང༌། མ་མོ་མ་ཡམས་རྒྱལ་མོ་
དང་གསུམ་གྱིས། མེད་ཁམས་གདུག་པའི་དཔུང་ཚོགས་བསྡུས་ནས། ལྷ་ལ་འགྲན་
ཚོལ་བ་དང་། གསས་ལ་རུ་ང་བ་དང་། བོན་ལ་འཕྲག་དོག་པ་དང་། གཤེན་ལ་དོ་
བསྡོ་བ་རུ་ཆས་པ་དང་། རྣམ་པར་རྒྱལ་བའི་ཁང་བཟང་གི་ལྷོ་ནུབ། དབལ་གྱི་བྲག་
ཕུག་རོང་ཅན་དུ། དབང་དྲག་འབར་བའི་གཞལ་ཡས་སུ། དབལ་བོན་སྟག་ལ་མེ་
འབར་གྱིས། མངོན་སྤྱོད་རོལ་པའི་མཆོད་པ་བཤམས་ནས། དབྱིངས་ཡེ་ཤེས་ཀྱི་ལྷ་
ཚོགས་ཐུགས་དམ་རྒྱུད་བསྐུལ། མཁའ་ཀློང་གསང་བའི་སྤར་མ་དམར་ལ་དབབ་
ནས། རྩོད་ཟློག་གསང་བའི་འཁོར་ལོ་བསྐོར་ནས། མོ་བདུད་ཀྱི་ཆོ་འཕྲུལ་ཟློག་སྟེ།
བོན་གྱི་བསྟན་པ་དར་བ་དང་། གཤེན་གྱི་དབུ་འཕང་མཐོ་བ་དང་། ལྷ་སྲས་རྩོད་པ་
བཟློག་པ་དང༌། མི་མཐུན་བར་ཆད་ཞི་བ་རུ་མཛད་དོ། །དེ་ནས་དུས་དེ་ཙམ་ན།
དབལ་བོན་སྟག་ལ་མེ་འབར་གྱིས། དབལ་གྱི་བྲག་ཕུག་རང་ཆེན་དུ། རྩོད་ཟློག་
གསང་བའི་སྒྲུབ་པ་ལ་བཞུགས་ཙམ་ན། ལྷ་ཡོངས་སུ་དག་པ་དང་། རྒྱལ་མི་ལུས་
བསམ་ལེགས་དང་། ཀླུ་ཡེ་ཤེས་སྙིང་པོ་དང་གསུམ་གྱིས། བླ་མེད་ཚོགས་ཀྱི་འཁོར་ལོ་
རྒྱ་ཆེན་པོ་བཤམས་ནས། དབྱིངས་ཡེ་ཤེས་ཀྱི་ལྷ་ལ་ཕུལ་ཞིང་། མ་སྲིང་དབལ་མོའི་
257

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཚོགས་ཐུགས་དམ་བསྐངས་ཏེ། དཔོན་གསས་ལྷ་ལ་མཎྜལ་ཕུལ་ཏེ། དེ་ཡང་ལྷ་
ཡོངས་སུ་དག་པའི་དྲི་མེད་ཤེལ་གྱི་མཎྜལ་ལ། ཡིད་བཞིན་ནོར་བུའི་ཚོམ་བུ་བཅུ་
གསུམ་བཀོད་པ་ཕུལ་ནས་ཞུས་པ། ཀྱེ་མ་སྟོན་པ་འགྲོ་བའི་མགོན། འཕྲུལ་གཤེན་
སྣང་ལྡན་བྱིན་གྱིས་རླབས། བཟང་ཟ་རིང་བཙུན་ཐུགས་ཀྱི་སྲས། སྟག་ལ་མེ་འབར་
དབལ་གྱི་གཤེན། གསས་མཁར་སྤྱི་སྤུངས་སྒྲུབ་པའི་གཤེན། རིན་ཆེན་བཟང་ཟ་རིང་
བཙུན་ཐུགས་ཀྱིས་སྲས། རིན་ཆེན་སྤྱི་སྤུངས་གསང་བའི་བོན། དྲི་མེད་ཤེལ་དཀར་ལྟ་
བུ་ལ། དགོས་འདོད་མ་ལུས་འབྱུང་བ་ཡི། ཡིད་བཞིན་ནོར་བུ་ལྟ་བུའི་དོན། བདག་
ཅག་འཁོར་ལ་བཤད་དུ་གསོལ། ཞེས་གསོལ་ཏོ། །རྒྱལ་གཤེན་མི་ལུས་བསམ་ལེགས་
ཀྱིས། རིན་ཆེན་གསེར་གྱི་མཎྜལ་ལ། རིན་ཆེན་སྣ་ལྔའི་ཚོམ་བུ་བཀོད་ནས་ཕུལ་ཏེ་
ཞུས་པ། ཀྱེ་མ་སྟོན་པ་འགྲོ་བའི་མགོན། འཆི་མེད་གཙུག་ཕུད་ཐུགས་ཀྱི་སྲས། སྟག་
ལ་མེ་འབར་སྤྲུལ་པའི་གཤེན། རིན་ཆེན་སྤྱི་སྤུངས་གསང་བའི་བོན། འདོད་ཡོན་ཕུན་
སུམ་ཚོགས་པ་ཡི། རིན་ཆེན་སྣ་ལྔ་ལྟ་བུ་ལ། མན་ངག་བཙོ་མ་གསེར་ཞུན་དོན།
བདག་ཅག་འཁོར་ལ་བཤད་དུ་གསོལ། ཞེས་གསོལ་ཏོ། ། ཀླུ་ཡེ་ཤེས་སྙིང་པོ་ཡིས། ཚོ་
རོ་གཡུ་ཡི་མཎྜལ་ལ། མེ་ཤེལ་སྙིང་པོའི་ཚོམ་བུ་ལྔ་བཀོད་ནས་ཕུལ་ཏེ་ཞུས་པ། ཀྱེ་མ་
སྟོན་པ་འགྲོ་བའི་མགོན། གསང་བ་འདུས་པ་ཐུགས་ཀྱི་སྲས། སྟག་ལ་མེ་འབར་
དབལ་གྱི་གཤེན། རིན་ཆེན་སྤྱི་སྤུངས་གསང་བའི་བོན། ངོ་མཚར་ཡིད་དུ་འོང་བ་ཡི། །
གོང་ཐང་ཚོ་རོ་ལྟ་བུ་ལ། མན་ངག་སྒྲོན་མ་ལྟ་བུའི་དོན། བདག་ཅག་འཁོར་ལ་བཤད་
དུ་གསོལ། ཞེས་གསོལ་ཏོ། །དྲིན་ལན་གྱི་མཎྜལ་འབུལ་ལོ། །དེ་ནས་དེ་ཡི་ཚེ། སྟོན་པ་
སྟག་ལ་མེ་འབར་ཡང་། ཐུགས་དགྱེས་པའི་ཚུལ་གྱིས། ཞལ་འཛུམ་པར་མཛད་ནས་
བཀའ་སྩལ་པ། ཉོན་ཅིག་ལྷ་ཀླུ་མི་ཡི་གཤེན། ལེགས་སོ་ལེགས་སོ་རིགས་ཀྱི་བུ། རིན་
ཆེན་སྤྱི་སྤུངས་གསང་བའི་བདག །སྲིད་གསུམ་བསྟན་པ་སྤེལ་བའི་གཤེན། འགྲོ་བའི་
258

རྒྱུད་སྡེ། གོ་ཆ་དབལ་གྱི་ཏན་ཏྲ།
དཔལ་གྱུར་གཤེན་གསུམ་ལེགས། ཁྱེད་ཀྱིས་ཞུས་པའི་དོན་དེ་དག །བདག་གིས་
བཀྲོལ་ཏེ་བཤད་པར་བྱ། སྤྱིར་ནི་བརྒྱད་ཁྲི་བཞི་སྟོང་དང་། ཐེག་པ་རིམ་དགུ་སྒོ་བཞི་
མཛོད། ཕྱི་ནང་གསང་བ་ཡང་གསང་སྟེ། གཡུང་དྲུང་བོན་གྱི་རྒྱ་མཚོ་ལ། ཟབ་ཅིང་
ཡང་ལ་རྒྱ་ཆེ་ཞིང་། མཚན་ཉིད་བརྗོད་ཀྱི་མི་ལོང་ཀྱང་། སྒོས་སུ་གསང་བ་སྔགས་ཀྱི་
བོན། རྣམ་དག་ཐེག་པ་ཡང་སྤར་གྱིས། རྣམ་འགྱུར་ཐེག་པ་ཕུན་ཚོགས་བོན། རིན་
ཆེན་ནང་ནས་མར་ཞི་གསེར། འབྲུ་བཅུད་ནང་ནས་མན་དྷ་ར། མི་རྗེའི་ནང་ནས་
དབང་པོ་རྗེ། དཔག་བསམ་ནང་ནས་སལེ་ལྗོན། སྐར་ཚོགས་ནང་ནས་ཉི་ཟླའི་འོད།
ཡིད་བཞིན་ནོར་བུ་ལྟ་བུའི་བོན། ཐེག་པ་ཉེ་ལམ་སྔགས་ཀྱི་བོན། སྐལ་ལྡན་སློབ་མ་
གསུམ་ལ་བསྟན། བསྟན་པ་སྲིད་པ་གསུམ་ལ་སྒྲོགས། སེམས་ཅན་འགྲོ་ལ་སྨིན་པ་
དང་། གཡུང་དྲུང་བསྟན་པ་དར་རྒྱས་མཛད། ཅེས་གསུངས་སོ། །ཡང་གསུངས་པ།
ཉོན་ཅིག་སྐལ་ལྡན་རིགས་ཀྱི་བུ། ལྷ་ཀླུ་མི་གསུམ་སྤྲུལ་པའི་གཤེན། སྔགས་ལ་རྣམ་པ་
བཞི་ཡིན་ཏེ། ཕྱི་ནང་གསང་བ་ཡང་གསང་བཞི། ཕྱི་རྒྱུད་མདོ་སྡེ་གཟུངས་ཀྱི་སྔགས།
ནང་རྒྱུད་ལུང་སྡེ་རིགས་ཀྱི་སྔགས། གསང་བ་རྒྱུད་སྡེ་གསང་བའི་སྔགས། ཡང་
གསང་ཐབས་ཤེས་མན་ངག་སྔགས། རྒྱུད་སྡེ་བཞི་རུ་ཤེས་པ་ལ། ཡན་ལག་རྒྱུད་ཆུང་
བཅུ་གཉིས་འཆད། ཕྱི་རྒྱུད་གཟུངས་ཀྱི་སྔགས་སྡེ་ལ། དྲག་པོའི་དམོད་སྔགས་ངན་
སྔགས་གསུམ། ནང་རྒྱུད་རིགས་ཀྱི་སྔགས་སྡེ་ལ། ཐིས་སྔགས་སྤུར་སྔགས་བྱོ་སྔགས་
གསུམ། གསང་རྒྱུད་གསང་བའི་རྒྱུད་སྡེ་ལ། ཐུན་སྔགས་སྲོག་སྔགས་ཟློག་སྔགས་
གསུམ། ཡང་གསང་མན་ངག་སྔགས་སྡེ་ལ། ཨ་ཝ་ལི་སིར་བྱང་སེམས་གསུམ། རྒྱུད་
ལ་བུ་ཆུང་བཅུ་གཉིས་ཏེ། དེ་ཡང་སོ་སོར་བསྟན་པ་ན། སྡེ་བརྒྱད་བྱོ་ཟོར་དྲག་པོའི་
སྔགས། རྒོལ་བ་ཚར་གཅོད་དམོད་པའི་སྔགས། མཐུ་གཏད་སེར་གསུམ་ངན་གྱི་
སྔགས། གསེར་ཛོ་འབར་བ་ཐིས་ཀྱི་སྔགས། དབལ་མོ་ལས་ཐིག་མན་ངག་སྔགས།
259

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
རྩོད་ཟློག་འཁོར་ལོ་ཟློག་པའི་སྔགས། ཨ་ཝ་དྷུ་ཏི་རྩ་ཡི་སྔགས། ལི་ཡང་འུ་ཅིག་རླུང་
གི་སྔགས། བྱང་སེམས་དཀར་དམར་ཐིག་ལེའི་སྔགས། སྤྱིར་ན་ཕྱི་ནང་གསང་བ་སྟེ།
དགོས་སུ་སྒོས་སྤྱི་ཀུན་ལ་རྒྱུད། གསང་བ་སྔགས་ཀྱི་རྣམ་གྲངས་སོ། །ལྷ་ཀླུ་མི་གསུམ་
སྤྲུལ་པའི་གཤེན། མ་བརྗེད་ཐུགས་ཀྱི་དཀྱིལ་དུ་ཞོག །ཅེས་གསུངས་སོ། ། ཡང་
གསུངས་པ། ཉོན་ཅིག་ལྷ་ཀླུ་མི་གསུམ་གཤེན། སྔགས་ལ་རྣམ་པ་གྲངས་མང་ཡང་།
གསང་བ་སྔགས་ཀྱི་བོན་སྡེ་ལ། རིན་ཆེན་སྤྱི་སྤུངས་གསང་བ་ཡི། སྟག་ལ་མེ་འབར་
སྒྲུབ་པའི་གཤེན། དབལ་བོན་ང་ཡི་ཐུགས་བཅུད་ལས། གསང་སྔགས་བླ་མེད་རྫོགས་
ཆེན་བསྟན། གསང་སྔགས་བླ་མེད་ཐེག་པ་ལ། སྐུ་རྒྱུད་གསུང་རྒྱུད་ཐུགས་རྒྱུད་
གསུམ། རྒྱུད་གསུམ་འདུས་པའི་མན་ངག་ལས། རྩོད་ཟློག་གསང་བའི་འཁོར་ལོ་
བསྟན། གསང་བ་སྔགས་ཀྱི་འཁོར་ལོ་ལས། ཏན་ཏྲ་རྣམ་པ་གསུམ་དུ་བསྟན། ཕྱི་
རབས་སྔགས་ཀྱི་སྒྲུབ་པ་པོས། དབལ་གསས་དྲག་པོའི་རྩོད་ཟློག་ལས། ཏན་ཏྲ་རྣམ་
གསུམ་མ་ཤེས་ན། དམག་ཆེན་གཡུལ་དུ་གོ་མེད་དང༌། དཔའ་བོའི་ལག་ཏུ་མཚོན་
མེད་དང་། སྲོག་སྐྱོབ་འཁྲོས་པའི་རྫོང་མེད་དང་། མཛོད་ལ་ལྡེ་མིག་སྒོ་མེད་འདྲ། དེ་
ཕྱིར་ཕྱི་རབས་སྔགས་ཀྱི་གཤེན། གསང་བ་སྔགས་ཀྱི་དོན་སྒྲུབ་ན། ཏན་ཏྲ་རྣམ་
གསུམ་ཤེས་པར་གཅེས། ཅེས་གསུངས་སོ། །དེ་ལ་ཡོངས་སུ་དག་པས་གསོལ་པ།
སྟོན་པ་འཆི་མེད་བདུད་ལས་རྒྱལ། བདུད་དང་སྲིན་པོ་འདུལ་བའི་གཙོ། རིན་ཆེན་
སྤྱི་སྤུངས་སྔགས་ཀྱི་བདག །སྤྱིར་ནི་གསང་སྔགས་གསང་བ་ལ། ཕྱི་ནང་གསང་བ་
ཡང་གསང་གི། རྒྱུད་ཀྱི་རྣམ་གྲངས་དེ་ལྟར་ན། སྒོས་སུ་རྩོད་ཟློག་གསང་བ་ཡི། ཏན་
ཏྲ་རྣམ་གསུམ་ཇི་ལྟར་ལགས། རྣམ་གསུམ་ལག་ལེན་ཇི་ལྟར་བྱ། ཞེས་ཞུས་སོ། །དེ་
ལ་སྟོན་པས་བཀའ་སྩལ་པ། ཉོན་ཅིག་སྐལ་ལྡན་རིགས་ཀྱི་སྲས། ལྷ་ཀླུ་མི་གསུམ་སྤྲུལ་
པའི་གཤེན། རྩོད་ཟློག་གསང་བའི་འཁོར་ལོ་ལ། ཏན་ཏྲ་རྣམ་པ་གསུམ་ཅེས་པས།
260

རྒྱུད་སྡེ། གོ་ཆ་དབལ་གྱི་ཏན་ཏྲ།
རྩོད་ཟློག་སྐུ་ཡི་འཁོར་ལོ་ལས། མདེལ་ཁ་གསང་བའི་ཏན་ཏྲ་བྱུང་། རྩོད་ཟློག་གསུང་
གི་འཁོར་ལོ་ལས། གོ་ཆ་དབལ་གྱི་ཏན་ཏྲ་བྱུང༌། རྩོད་ཟློག་ཐུགས་ཀྱི་འཁོར་ལོ་ལས།
བསྙེན་སྒྲུབ་ལས་ཀྱི་ཏན་ཏྲ་འབྱུང༌། རྣམ་གསུམ་ལག་ལེན་ཇི་ལྟར་ན། མདེལ་ཁ་
གསང་བའི་ཏན་ཏྲ་ལས། བསྐང་དང་སྲུང་དང་ཟློག་པ་དང༌། བསད་པ་བརྣག་པའི་
ལས་སྦྱོར་བྱུང༌། བསྐང་ན་ཐུགས་དམ་མདོས་ཀྱིས་བསྐང་། སྲུང་ན་གུར་ཁང་གུར་དུ་
དབུབ། བཟློག་ན་རང་གཤེད་འཁོར་ལོ་བསྐོར། བསད་ན་དྲག་པོའི་ཐུན་ཁང་བཅའ།
གོ་ཆ་དབལ་གྱི་ཏན་ཏྲ་ལས། གོ་ཞུ་གོ་ཆ་གོ་སྒྲོམ་གསུམ། གོ་ཞུ་འཕར་མ་དགུ་སྐོར་ལ།
ལུས་ངག་ཡིད་གསུམ་གནད་དུ་གཅེས། གོ་ཆ་འཁོར་ལོ་དགུ་སྐོར་ལ། རང་གནད་
དབབ་པ་གནད་དུ་གཅེས། གོ་སྒྲོམ་དྲ་མ་དགུ་སྐོར་ལ། འགུག་འདྲེན་སྒྲོལ་བ་གནད་
དུ་གཅེས། སྒྲུབ་པ་ལས་ཀྱི་ཏན་ཏྲ་ལས། བསྙེན་སྒྲུབ་ལས་དང་རྣམ་པ་གསུམ།
བསྙེན་དང་ཞི་དྲག་རྩ་བ་གསུམ། སྒྲུབ་ན་གཙོ་འཁོར་སྤྲུལ་པ་གསུམ། ལས་ནི་ལས་
བཞི་གསང་བ་སྟེ། རྣམ་གསུམ་ལག་ལེན་བསྟན་པའོ། །མ་བརྗེད་ཐུགས་ཀྱི་དཀྱིལ་དུ་
ཞོག །མི་བསྙེལ་འགྲོ་ལ་སྨིན་པར་མཛོད། ཅེས་གསུངས་སོ། །ཡང་གསུངས་པ། ཉོན་
ཅིག་ལྷ་ཀླུ་མི་གསུམ་གཤེན། སྤྱིར་ན་ཏན་ཏྲ་རྣམ་གསུམ་གྱི། རྣམ་གསུམ་གོ་རིམ་དེ་
ལྟར་ན། འདིར་ནི་གོ་ཆ་ཏན་ཏྲ་བསྟན། གོ་ཆ་བྱ་བ་བསྲུང་སྐྱོབས་གྱུར། ཏན་ཏྲ་བྱ་
བ་གསང་བའི་རྒྱུད། གསང་སྔགས་མན་ངག་གནད་ཆེ་བས། གཅིག་ལ་མི་བསྣུབ་
གཉིས་མི་བསྟན། གོ་ཆ་ལུས་ཀྱི་གོས་དང་འདྲ། གོ་ཞུ་དབུ་ཡི་རྨོག་དང་འདྲ། གོ་སྒྲོམ་
གློ་ཡི་མཚན་དང་འདྲ། འདི་ལ་དགོས་ཆེད་མི་ཆེ་སྟེ། ཕྱི་རབས་གང་ཟག་གཤེན་པོ་
དང་། གཡུང་དྲུང་བོན་ལ་འཇུག་སྤྱོད་རྣམས། ལྔ་བརྒྱ་དུས་ཀྱི་ཐ་མ་ལ། མེད་ཁམས་
གདུག་པའི་རྒྱུ་འབྲས་ཀྱི། བདུད་སྲིན་དྲེགས་པ་ཆོ་འཕྲུལ་ལས། ལྷ་སྲིན་སྡེ་བརྒྱད་
མགོ་ལོ་རྒོད། རྒྱལ་བསེན་གདུག་པའི་གཞན་སྣང་བསྒྱུར། སྡེ་སྣོད་སྣང་བ་བློ་ཕྱིར་
26l

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འབྲང་། བཙུན་པ་ཚུལ་འཆོར་བསེན་མོས་བསླུ། གསང་སྒོ་ཁ་ལྟ་ཡེངས་ལ་བོར།
གནམ་ལ་བདུད་རྩི་ཆར་མི་འབབ། ས་ལ་འབྲུ་བཅུད་རྩི་མི་འཁྲུངས། རྒྱལ་ཁམས་གྲི་
དང་སྟོང་ཁམས་འཁྲུག །སྣང་སྲིད་ཞི་བདེ་བརྟན་པ་རྡུག །དེ་ཚེ་གསང་བ་སྔགས་ཀྱི་
བོན། རྩོད་ཟློག་གསང་བའི་འཁོར་ལོ་དགོས། སྔགས་ཀྱི་འཁོར་ལོ་མ་བསྐོར་ན།
གཡུང་དྲུང་བསྟན་པའི་སོ་མི་ཚུག །ལྷ་སྲིན་སྡེ་བརྒྱད་མགོ་མི་གནོན། བདུད་སྲིན་
དྲེགས་པ་དབང་མི་འདུལ། ཞིང་ཁམས་བདེ་བར་སྟེར་མི་འོང་། བོན་སྒོ་བརྒྱད་ཁྲི་
གྲངས་མང་ཞིང༌། འཇུག་སྒོ་སྣ་ཚོགས་མཐའ་ཡས་ཀྱང་། གཞན་དག་བོན་སྒོ་ལུས་
དང་འདྲ། ལུས་ཀྱི་བྱ་བྱེད་དོན་ནུས་ཀྱང་། གསང་སྔགས་བསམ་པའི་སྙིང་དང་འདྲ།
དོན་སྙིང་མེད་ན་ལས་མི་ཁྱོག །གཞན་དག་བོན་རྣམས་འོ་མ་འདྲ། འོ་མ་སྐྱེ་འགྲོའི་
གསོས་གྱུར་ཡང༌། གསང་སྔགས་སྙིང་པོ་མར་དང་འདྲ། མར་ཉིད་མེད་ན་བཅུད་མི་
འབྱུང་། གཞན་དག་བོན་རྣམས་ནོར་བུ་འདྲ། རིན་ཆེན་གྲམ་པའི་དབུལ་སེལ་ཡང་།
གསང་སྔགས་མར་ཞི་གསེར་དང་འདྲ། གཙོ་བོ་མེད་ན་གོང་མི་སྐྱེད། གཞན་དག་
བོན་རྣམས་མི་དང་འདྲ། སེམས་ཅན་རྒྱལ་པོ་མི་ཡིན་ཀྱང་། གསང་སྔགས་མི་རྗེ་
དབང་པོ་འདྲ། རྒྱལ་པོ་མེད་ན་མངའ་མི་གནོན། གཞན་དག་བོན་རྣམས་གཟའ་སྐར་
འདྲ། མཁའ་ལ་སྐར་ཚོགས་འོད་འཆར་ཡང་། གསང་སྔགས་ཉི་མ་ཟླ་བ་འདྲ། ཉི་ཟླ་
མེད་ན་སྨག་མི་སེལ། གཞན་དག་བོན་རྣམས་བྱ་རྒྱལ་འདྲ། ཐམས་ཅད་སྤྱི་རྒྱ་རླབས་
གཅོད་ཀྱང༌། གསང་སྔགས་ཚངས་པའི་ཁུ་བྱུག་འདྲ། གསུང་སྙན་མེད་ན་སྙན་མི་
ཐོས། གཞན་དག་བོན་ནི་གཅན་གཟན་འདྲ། སྣ་ཚོགས་རི་མོ་བཀྲ་འགྱུར་ཡང་།
གསང་སྔགས་དཔའ་རྩལ་སེང་དང་འདྲ། སེང་ཆེན་མེད་ན་ཟིལ་མི་གནོན། དེ་ཕྱིར་
གསང་བ་སྔགས་ཀྱི་བོན། རྩོད་ཟློག་གསང་བའི་འཁོར་ལོ་འདི། ལྔ་བརྒྱའི་དུས་ལ་
ཤར་བའི་དུས། གཡུང་དྲུང་བསྟན་པ་གཟུག་ན་དགོས། ལྷ་སྲས་རྩོད་པ་ཟློག་ལ་
262

རྒྱུད་སྡེ། གོ་ཆ་དབལ་གྱི་ཏན་ཏྲ།།
དགོས། སྒྲུབ་གཤེན་སྐུ་ཚེ་བསྲིང་ན་དགོས། མི་མཐུན་བར་ཆད་བསལ་ན་དགོས།
མཐུན་རྐྱེན་དངོས་གྲུབ་བསྒྲུབ་ན་དགོས། དེ་ཕྱིར་གསང་བ་སྔགས་ཀྱི་བོན། ཕྱི་རབས་
དགོས་པའི་དོན་ཆེད་དུ། ལྷ་ཀླུ་མི་གསུམ་སྤྲུལ་པའི་གཤེན། དེ་ཕྱིར་བོན་ལ་ནན་ཏན་
བྱ། ཞེས་གསུངས་སོ། ། །
༧ ཡང་གསུངས་པ། ཉོན་ཅིག་ལྷ་ཀླུ་མི་གསུམ་གཤེན། གསང་སྔགས་གསང་བ་
གནད་ཀྱི་དོན། གོ་ཆ་དབལ་གྱི་ཏན་ཏྲ་ལས། གོ་ཆ་གོ་ཞུ་གོ་སྒྲོམ་གསུམ། ཐོག་མར་
གོ་ཞུ་བསྟན་པ་ནི། གོ་ཞུ་འཕར་མ་དགུ་སྐོར་ལས། ལུས་ངག་ཡིད་གསུམ་གནད་ཆེ་
བས། ཐོག་མར་ལུས་ཀྱི་གོ་ཆ་ལས། ནད་དང་དུག་དང་མཚོན་དང་གསུམ། རང་
ཉིད་སྲུང་དང་གཞན་དག་སྐྱོབས། སྲུང་དང་ཟློག་པའི་འཁོར་ལོ་ཏེ། རྫས་དང་སྔགས་
དང་ཏིང་འཛིན་གསུམ། རྫས་ནི་རྣམ་པ་གསུམ་ཡིན་ཏེ། ཏིང་ནམ་ཆུ་ཡི་མི་དོག་དང་།
སྐྱེ་བྱེད་ས་ཡི་མི་དོག་དང་། སྔགས་དང་ཏིང་འཛིན་འཁོར་ལོ་གཅེས། འགོ་བའི་ནད་
ལས་ཐར་བ་སྐྱེས། འགྲོ་བའི་ནད་ཀྱི་སྡུག་བསྔལ་སེལ། ཁ་དོག་སྣ་ལྔའི་དཀྱིལ་འཁོར་
དང༌། བཟང་མོ་བྱི་ཐུར་རྫས་དང་སྦྱོར། སྔགས་དང་ཏིང་འཛིན་འཁོར་ལོ་གཅེས།
སྦྱོར་ངན་དུག་ལས་ཐར་བ་དང་། གཞན་ཡང་འགྲོ་བའི་དུག་རིགས་སེལ། ཞུན་ཆེན་
མེ་ཡི་མི་དོག་དང་། ཐོག་རྒོད་མཚོན་ཆ་སྦྱོར་བ་ཡི། སྔགས་དང་ཏིང་འཛིན་འཁོར་
ལོ་གཅེས། གདུག་པའི་མཚོན་ལས་ཐར་བ་དང་། གཞན་ཡང་འགྲོ་བའི་སྲོག་སྐྱོབས་
འགྱུར། གཉིས་པ་ངག་གི་གོ་ཞུ་ལ། སྲུང་དང་བཀྲོལ་དང་གནན་དང་གསུམ། རང་
ཉིད་སྲུང་དང་གཞན་དག་སྐྱབས། རྒོལ་བ་ཚར་གཅོད་འཁོར་ལོ་ཏེ། རྫས་དང་སྔགས་
དང་ཏིང་འཛིན་གསུམ། རིན་ཆེན་མུ་ཏིག་ཞུན་མ་ལ། རལ་ཀྱུ་འབར་བའི་མེ་ཏོག་
བརྒྱན། སྔགས་དང་ཏིང་འཛིན་འཁོར་ལོ་གཅེས། ཨག་ཤོ་ངག་གི་གནོད་པ་སྲུངས།
གཞན་ཀྱང་འགྲོ་ལ་སྐྱོབས་པར་འགྱུར། རྒྱལ་བློན་བཙུན་མོའི་སྦྱོར་སྡེ་ལ། འབངས་
263

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འཁོར་བཞི་ཡི་གཡོག་དང་བཅས། སྔགས་དང་ཏིང་འཛིན་འཁོར་ལོ་ཡི། ཨག་ཤོ་
ངག་གི་གནོད་པ་སེལ། གཞན་ཡང་ངག་ལས་གྲོལ་བར་གྱུར། ནག་པོ་གསུམ་གྱི་གཙོ་
བོ་ལ། དམར་པོ་གསུམ་གྱི་བློན་པོར་བཅས། འཁོར་འབངས་དགུ་དང་ཐུན་ཚེ་ཁུང་།
སྔགས་དང་ཏིང་འཛིན་འཁོར་ལོ་གཅེས། ཕ་རོལ་ངག་གི་ནུས་པ་འཇོམས། གསུམ་
པ་ཡིད་ཀྱི་གོ་ཞུ་ལ། ཏིང་འཛིན་རྣམ་པ་གསུམ་ཡིན་པའི། ཕ་རོལ་འབྱུང་བའི་གཡོ་
འཁྲུག་ལས། སྟོང་ཉིད་ལྟ་བའི་ཏིང་འཛིན་ནི། ནམ་མཁའ་ལྟ་བུ་རྒྱ་ཆེར་བསྐྱེད། ཕ་
རོལ་བྱད་ཀྱི་འཁོར་ལོ་རྣམས། བཅད་གཏུབ་མེད་པར་རང་སར་འཁོར། ཐ་མ་རང་
སྲོག་རང་གིས་གཅོད། ཕ་རོལ་ཕྲ་རབ་རྡུལ་ཟེར་ལས། རང་བཞིན་གསལ་བའི་ཏིང་
འཛིན་ནས། ཉི་མའི་དཀྱིལ་འཁོར་ལྟ་བུར་བསྐྱེད། ཕ་རོལ་སྦྱོད་གཏོང་གྲངས་མེད་
རྡུལ། མགར་གྱི་ཚྭ་ཚྭ་ལྟ་བུས་འཇོམས། ཕ་རོལ་བདག་ལ་རྒོལ་བ་ལ། བདེ་གསལ་མི་
རྟོགས་ལྟ་བུར་བསྐྱེད། ཏིང་འཛིན་ནི། བྱམས་སེམས་བུ་གཅིག་མ་ལྟར་བསྐྱེད། སྙིང་
རྗེ་བདག་ཕྱོགས་མེད་པ་ཡི། བདག་མེད་མཚོན་ཆས་བདག་འཛིན་སྒྲོལ། བྱད་དང་
སྦོད་གཏོང་ཤུགས་ལས་འཆད། དབལ་ཆེན་ལྟ་བ་རྟོག་མེད་དབྱིངས། གོ་ཞུ་སྐྱབས་
པའི་འཁོར་ལོའོ། །ཅེས་གསུངས་སོ། ། །
༧ ཡང་གསུངས་པ། ཉོན་ཅིག་ལྷ་ཀླུ་མི་གསུམ་གཤེན། གཉིས་པ་གོ་ཆ་བསྟན་པ་
ནི། གོ་ཆ་འཁོར་ལོ་དགུ་སྐོར་ལ། ལྔ་བརྒྱ་དུས་ཀྱི་ཐ་མ་ལ། སྔགས་པ་ནང་རྒྱས་ནང་
དམེ་སློང་། གཡུང་དྲུང་དམ་ཚིག་མེ་ལ་བསྲེག ། དེ་དུས་བསྟན་པའི་ཁ་རུ་འཛིན། དེ་
ལ་ཕྱི་རབས་སྒྲུབ་པ་པོས། གོ་ཆ་གསང་བའི་འཁོར་ལོ་དགོས། གོ་ཆ་འཁོར་ལོ་མ་ཤེས་
ན། སྒྲུབ་གཤེན་བསྟན་པས་སོ་མི་ཚུག །དབལ་གཤེན་གསང་བའི་ཐུགས་བཅུད་འདི།
ལྟ་དམན་སྤྱོད་ཅིང་སྤྱོད་ཡུལ་མིན། ལྟ་དགོངས་ལྡན་པའི་ལས་སྦྱོར་ཡིན། ཕྱི་རབས་
དབལ་གཤེན་སྒྲུབ་པ་པོས། གཡུང་དྲུང་བསྟན་པའི་སོ་གཟུག་ནི། ཕ་རོལ་སྦྱོད་གཏོང་
264

རྒྱུད་སྡེ། གོ་ཆ་དབལ་གྱི་ཏན་ཏྲ། །
ཟློག་འདོད་ན། སྟོང་ཉིད་ལྟ་བའི་ཏིང་འཛིན་ནི། བདག་མེད་ཡེ་ཤེས་མཚོན་ཆ་ཡི།
ཕ་རོལ་ཞིང་ཁམས་བདེ་འདོད་ན། གདུག་པའི་གཤིན་རྗེའི་འཁོར་ལོ་བསྐོར། ཤེས་
ན་ཞིང་ཁམས་བདེ་ལ་བཀོད། མ་ཤེས་རང་ཉིད་རྒྱལ་ཁམས་འཁྲུག །མི་ལྡོག་སྲུང་
བའི་འཁོར་ལོ་གཅེས། ཕ་རོལ་ཟིལ་གྱིས་གནོན་འདོད་ན། མ་ཧ་དེ་བའི་འཁོར་ལོ་
བསྐོར། ཤེས་ན་སྣང་སྲིད་ཟིལ་གྱིས་གནོན། མ་ཤེས་རང་ཉིད་གནས་དགོན་བརླག །
མི་ལྡོག་སྲུང་བའི་ཚྭ་ཚྭ་གཅེས། ཞིང་ཁམས་སྨན་གྱི་སྤྱན་འབྱེད་ན། མ་ཡམས་རྒྱལ་
མོའི་འཁོར་ལོ་བསྐོར། ཤེས་ན་ཞིང་ཁམས་སྤོས་ཀྱིས་བརྒྱན། མ་ཤེས་འཁོར་ལ་ནད་
ཡམས་འབྱུང༌། མི་ལྡོག་སྲུང་བའི་བུམ་པ་གཅེས། ཞིང་ཁམས་འབྲས་ཀྱི་བཀོད་འདོད་
ན། བྱི་ནུ་པ་ཏིའི་འཁོར་ལོ་བསྐོར། ཤེས་ན་ཞིང་ཁམས་འབྲས་ཀྱི་གཏེར། མ་ཤེས་
རང་ཉིད་ལོ་ཏོག་བརླག ། མི་ལྡོག་སྲུང་བའི་ཁྲོ་ཆུང་གཅེས། ཞིང་ཁམས་ལོངས་སྤྱོད་
ལྡན་འདོད་ན། ཕུང་སྲི་ནག་མོའི་འཁོར་ལོ་བསྐོར། ཤེས་ན་ཞིང་ཁམས་ལོངས་སྤྱོད་
ལྡན། མ་ཤེས་དཀོར་ནོར་ལོངས་སྤྱོད་འཛད། མི་ལྡོག་གསེར་གྱི་མདའ་མོ་ཅེས། ཞིང་
ཁམས་རྒྱལ་མཁར་བརྩེགས་འདོད་ན། དྲང་སྲོང་ཆེན་པོའི་འཁོར་ལོ་བསྐོར། ཤེས་ན་
རྒྱལ་མཁར་དགུང་དང་མཉམ། མ་ཤེས་རང་ཉིད་མཁར་ཁང་འགྱེལ། མི་ལྡོག་གཡུང་
དྲུང་གོ་ཆ་གཅེས། ཞིང་ཁམས་རྒྱལ་གྱི་ཚེ་བསྲིང་ན། སྲོག་བདུད་ནག་པོའི་འཁོར་ལོ་
བསྐོར། ཤེས་ན་སྐུ་ཚེ་མཐའ་རུ་ཕྱིན། མ་ཤེས་རང་སྲོག་རང་ལ་སྒོལ། མི་ལྡོག་རྡོ་རྗེ་ཕ་
ལམ་གཅེས། ཞིང་ཁམས་བཙུན་མོའི་བཀང་འདོད་ན། སྲི་བདུད་ནག་པོའི་འཁོར་ལོ་
བསྐོར། ཤེས་ན་རྒྱལ་གྱི་རིགས་རྒྱུད་འཕེལ། མ་ཤེས་རང་གི་རིགས་རྒྱུད་ཆད། མི་ལྡོག་
དབལ་གྱི་འཁོར་ལོ་གཅེས། ཞིང་ཁམས་བློན་གྱི་གྲོས་འཚོ་ན། འགོང་པོ་སྤུན་དགུའི་
འཁོར་ལོ་བསྐོར། ཤེས་ན་བློན་གྱི་གྲོས་ར་ལེགས། མ་ཤེས་རང་ཉིད་བློ་ཉེས་ཁུར། མི་
ལྡོག་ཡོས་བུའི་འཁོར་ལོ་གཅེས། ཞིང་ཁམས་མཆོད་གནས་བཀུར་བཏེགས་ན། ཨུ་
265

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མ་དེ་བའི་འཁོར་ལོ་བསྐོར། ཤེས་ན་རྒྱལ་གྱི་བླ་མཆོད་མཐོ། མ་ཤེས་གྲ་འཁོར་དམ་
ཚིག་ཉམས། མི་ལྡོག་གསེར་བཙོ་འབར་བ་གཅེས། གོ་ཆ་ཟློག་པའི་འཁོར་ལོའོ། །ཅེས་
གསུངས་སོ། །
༧ ཡང་གསུངས་པ། ཉོན་ཅིག་ལྷ་ཀླུ་མི་གསུམ་ཅེས། གསུམ་པ་གོ་སྒྲོམ་བསྟན་པ་
ནི། གོ་སྒྲོམ་དྲ་མ་དགུ་སྐོར་ལ། རྣོ་ངར་སྤུ་གྲིའི་མདའ་ཙེས་ཅན། འདི་ལ་དགོས་ཆེན་
མི་ཆེ་སྟེ། ལྔ་བརྒྱ་དུས་ཀྱི་ཐ་མ་ལ། གཡུང་དྲུང་བསྟན་པ་སྡེ་གཉིས་ཆད། སྔགས་པ་ར་
ནང་འཁྲུག་ནང་དམེ་སློང་། ཟས་ངན་དུག་ལ་བཞིན་ལེན་དར། སྲོག་སྐྱོབས་གོ་དང་
མཚོན་ལ་རེ། དེ་དུས་ཕྱི་རབས་སྒྲུབ་པ་པོས། གཡུང་དྲུང་བསྟན་པ་སྲོག་འཛིན་ན།
རྩོད་ཟློག་གསང་བའི་འཁོར་ལོ་དགོས། རྩོད་ཟློག་འཁོར་ལོ་བསྐོར་བ་ནི། ལུས་ཀྱི་གོ་
དང་དབུ་ཡི་རྨོག །ལག་གི་རྣོ་མཚན་ཡུ་བ་བཅས། དཔའ་བོ་གཡུལ་ངོར་དམག་སྤྲད་
ན། དམག་མི་གོ་མཚོན་ཆས་ལྡན་བཞིན། དཔའ་བརྗིད་ངར་དང་ལྡན་པ་དགོས།
དེ་ཕྱིར་གོ་སྒྲོམ་དྲ་མ་ལས། ཕྱི་རབས་གང་ཟག་སྒྲུབ་པ་པོས། ཕ་རོལ་བྱད་དང་སྦོད་
གཏོང་གིས། སྡེ་བརྒྱད་མཁོན་དང་འགྲས་པ་ན། རང་གཤེད་རང་ལ་དབབ་པ་དང༌།
རང་གནོད་རང་ལ་སྐོར་བའི་ཕྱིར། གོ་ཆ་ལས་ཀྱི་ཏྲ་བ་སྒྲོམ། ཕུང་ཤུལ་ས་དང་དུར་
ཁྲོད་ལ། དུག་ཁྲག་མཚེ་ཉུངས་ཆུས་སྦྲུས་ལ། གྲ་མིག་འཕྲུལ་གྱི་སྒྲོམ་བུ་བརྩེགས། ལྷ་
བདུད་མཁོན་དང་འགྲས་པ་ན། ལྷ་བདུད་གཉན་ལ་གཏད་འདོད་ན། སེང་གེ་ཁ་
འཐབ་འཁོར་ལོ་བསྐོར། ལྷ་བདུད་མ་ཉམས་དྲ་མ་ཅན། ལྷ་སྡང་བདུད་དུ་དབབ་
པར་བྱེད། ལྷ་བདུད་མཁོན་དང་འགྲས་པ་ན། ཀླུ་བདུད་གཉན་ལ་གཏད་འདོད་
ན། གཡུ་འབྲུག་ཁ་སྤྲོད་འཁོར་ལོ་བསྐོར། ཀླུ་བདུད་མ་ཉམས་དྲ་མ་ཅན། ཀླུ་ནད་
མཛེ་གཟེར་གཏང་བར་བྱེད། གཉན་བདུད་མཁོན་དང་འགྲས་པ་ན། གཉན་བདུད་
གཉན་ལ་གཏད་འདོད་ན། གསེར་སྦྲུལ་ཁ་སྤྲོད་འཁོར་ལོ་བསྐོར། གཉན་བདུད་མ་
266

རྒྱུད་སྡེ། གོ་ཆ་དབལ་གྱི་ཏན་ཏྲ།
ཉམས་དྲ་མ་ཅན། གཉན་ནད་ལྷོག་རྒོད་གཏོང་བར་བྱེད། སྲོག་བདུད་མཁོན་དང་
འགྲས་པ་ན། བདུད་ཕོ་གཉན་དང་གཏད་འདོད་ན། སྤྲིན་གཡག་ཁ་སྤྲོད་འཁོར་
ལོ་སྐོར། བདུད་ཕོ་མ་ཉམས་དྲ་མ་ཅན། བདུད་ཀྱི་ཁྲམ་ཀ་སྟོན་པར་བྱེད། བཙན་
བདུད་མཁོན་དང་འགྲས་པ་ན། དམར་པོ་བཙན་ལ་གཏད་འདོད་ན། གཅེ་སྤྱང་ཁ་
སྤྲོད་འཁོར་ལོ་བསྐོར། བཙན་བདུད་མ་ཉམས་དྲ་མ་ཅན། བཙན་གྱི་དལ་ཟེར་གཏོང་
བར་བྱེད། དམུ་བདུད་མཁོན་དང་འགྲས་པ་ན། བཙུན་པོ་དམུ་ལ་གཏད་འདོད་
ན། སྟག་མོ་ཁ་སྤྲོད་འཁོར་ལོ་བསྐོར། དམུ་བདུད་མ་ཉམས་དྲ་མ་ཅན། དམུ་བདུད་
མཁོན་དང་འགྲས་པ་ན། བཙུན་པོ་དམུ་ལ་གཏད་འདོད་ན། དམུ་གབ་འོན་འཐིབ་
གཏོང་བར་བྱེད། རྒྱལ་པོ་མཁོན་དང་འགྲས་པ་ན། རྒྱལ་བྱིན་གཉན་ལ་གཏད་འདོད་
ན། རྟ་མཆོག་ཁ་སྤྲོད་འཁོར་ལོ་བསྐོར། རྒྱལ་བྱིན་ཆེན་པོ་དྲ་མ་ཅན། རྒྱལ་བྱིན་སྨྱོ་
འབོག་གཏོང་བར་བྱེད། ས་བདག་མཁོན་དང་འགྲས་པ་ན། ས་བདག་གཉན་ལ་
གཏད་འདོད་ན། སྡིག་སྲིན་ཁ་སྤྲོད་འཁོར་ལོ་བསྐོར། ས་བདག་གཉེན་པོ་དྲ་མ་ཅན།
ས་བདག་གདུག་སེམས་གཏོང་བར་བྱེད། མ་མོ་མཁོན་དང་འགྲས་པ་ན། མ་མོའི་
ཚོགས་ལ་གཏད་འདོད་ན། རྨ་བྱ་ཁ་སྤྲོད་འཁོར་ལོ་བསྐོར། མ་ཡམས་མ་ཉམས་དྲ་མ་
ཅན། མ་མོའི་ཁྲག་ནད་གཏོང་བར་བྱེད། གོ་སྒྲོམ་བསད་པའི་འཁོར་ལོ་ལས། ཡང་
ཁྱད་མན་ངག་གནད་གསུམ་བསྟན། མ་བདུད་གཤིན་རྗེ་སྐྱེས་བུ་གསུམ། མ་བདུད་
མཁོན་དང་འགྲས་པ་ན། མ་བདུད་མཁོན་ལ་གཏད་འདོད་ན། སོ་བྱ་ཁ་སྤྲོད་འཁོར་
ལོ་བསྐོར། མ་བདུད་མ་ཉམས་དྲ་མ་ཅན། བྱད་མོ་ཁྲག་ཏུ་སྐྱུག་པར་བྱེད། གཤིན་
རྗེ་མཁོན་དང་འགྲས་པ་ན། གཤིན་རྗེའི་ཚོགས་ལ་གཏད་འདོད་ན། ཆུ་གླང་ཁ་སྤྲོད་
འཁོར་ལོ་བསྐོར། གཤིན་རྗེ་མ་ཉམས་གྲ་མ་ཅན། བྱད་མ་གྲི་རུ་འཆི་བར་བྱེད། སྐྱེས་
བུ་མཁོན་དང་འགྲས་པ་ན། སྐྱེས་བུ་ཚོགས་ལ་གཏད་འདོད་ན། སྤྲེལ་དམར་ཁ་སྤྲོད་
267

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
འཁོར་ལོ་བསྐོར། སྐྱེས་བུ་མཁོན་དང་ཉམས་གྲ་ཅན། བྱད་མ་སྨྱོ་འབོག་རྒྱལ་ནད་
ཀྱི། ལུས་སྲོག་དབང་པོ་ཕྲལ་བར་བྱེད། ཡང་ཁྱེད་མན་ངག་གནད་གསུམ་བསྟན།
གོ་སྒྲོམ་དྲ་མ་བཅུ་གཉིས་སོ། ། ལྷ་ཀླུ་མི་གསུམ་སྤྲུལ་པའི་གཤེན། མ་བརྗེད་ཐུགས་ཀྱི་
དཀྱིལ་དུ་ཞོག ། མི་བསྙེལ་གཤེན་ལ་སྨིན་པར་མཛོད། ཅེས་གསུངས་སོ། །
༧ ཡང་གསུངས་པ། ཉོན་ཅིག་ལྷ་ཀླུ་མི་གསུམ་གཤེན། རིན་ཆེན་སྤྱི་སྤུངས་གསུམ་
པའི་བཅུད། རྩོད་ཟློག་གསང་བའི་འཁོར་ལོ་ལས། གོ་ཆ་དབལ་གྱི་ཏན་ཏྲ་བསྟན།
གོ་ཆ་དབལ་གྱི་ཏན་ཏྲ་ལས། བསྲུང་དང་ཟློག་སྐྱོབ་བསད་པར་བཅས། ལེའུ་སྟེ་དགུ་
གསུམ་ཉི་ཤུ་བདུན། ཡང་ཁྱད་གསུམ་དང་སུམ་ཅུ་སྟེ། མཆོད་རྟེན་དཀར་ནག་སྤྱི་ལ་
རྒྱུག །ཕ་རོལ་བྱད་མ་ཆེ་བ་དང་། རང་ཉིད་སྲོག་ལ་ཉེན་པ་དང་། བསྟན་པ་ནུབ་
ལ་ཐུག་པ་དང་། རིགས་ལྔ་སངས་རྒྱས་བཞུགས་བསྐྱེད་དང་། དབང་ཕྱུག་ཆེན་པོའི་
འཁོར་ལོ་བསྐོར། འཇིག་རྟེན་བྱད་ཀྱི་འཁོར་ལོ་ལ། གྱེར་དུན་མུ་སྟེགས་ལོག་མཐུ་ཡི།
བྱད་བདག་བྱད་མ་སྟོང་ཡོད་ཀྱང་། ཐབས་ལྡན་མན་ངག་འདི་ཡོད་ན། རྡོ་རྗེའི་བྲག་
ཀྱང་འཇིགས་པར་འགྱུར། སྐྱིན་འདང་ཆུ་ཡང་འཁྱིལ་པར་འགྱུར། རྒྱ་མཚོའི་མཆིང་
རྣམས་སྐམ་པར་འགྱུར། རི་རབ་རྩེ་ནས་ཉེ་བར་འགྱུར། རྩི་ཤིང་ནགས་ཚལ་ཚིགས་
པར་གྱུར། དེ་ཕྱིར་མན་ངག་གསང་བ་འདི། བསྟན་པ་ནུབ་ལ་ཐུགས་ནས་དགོངས།
ལྟ་དགོངས་ལྡན་པའི་སྤྱོད་ཡུལ་ཡིན། ལྟ་དམན་སྤྱོད་ཅིང་སྤྱོད་ཡུལ་མིན། བསྙེན་
སྔགས་ནུས་པ་རྫོགས་པ་དང་། དམ་ཚིག་ལྡན་པའི་སྤྱོད་ཡུལ་ཡིན། སྒྲིན་བུ་གདིང་
མེད་རང་འདོད་ཅན། གསང་སྔགས་ངན་སྔགས་ལྟར་དུ་སྒྲུབ། ཟག་སོ་དགོས་འདོད་
ནོར་ཚོལ་གྱིས། སྔགས་ཀྱི་ལས་སྦྱོར་བརྣག་པ་ནི། འགྲོ་ལ་མི་ཕན་རང་ལ་གནོད།
བསྟན་པ་མི་ཚུག་བསྟན་པའི་བདུད། ངན་སོང་དམྱལ་བའི་འགྲམ་རྡོར་འགྲོ། དེ་ཕྱིར་
ཕྱི་རབས་གང་ཟག་ལ། སྤང་བླང་ཐབས་དང་གཏད་གཉེར་དམ། ཚིག་རྒྱུད་ཚིག་སུ་
268

རྒྱུད་སྡེ། གོ་ཆ་དབལ་གྱི་ཏན་ཏྲ།
བཅུག་ལ་གཏམ། མི་སྤེལ་མན་ངག་འཆལ་བར་འགྲོ། མི་བསྣུབ་བསྟན་པའི་གྲོགས་
ལ་དགོས། ལྷ་ཀླུ་མི་གསུམ་སྤྲུལ་པའི་གཤེན། གསུངས་པའི་མན་ངག་གཉེར་དུ་བཞེས།
གོ་ཆ་དབལ་གྱི་ཏན་ཏྲའོ། ། ཞེས་གསུངས་སོ། །ལྷ་ཀླུ་མི་གསུམ་གྱི་གཤེན་ལ་གདམས་
པའོ། །གོ་ཆ་དབལ་གྱི་ཏན་ཏྲ། སྟག་ལ་མེ་འབར་གྱི་སྤྱི་སྡོམ་སུ་གསུངས་པས། ལྷ་ཀླུ་
མི་གསུམ་སྣང་མདོག་དང་བཞི་ལ་བརྒྱུད་དོ། །དེས་ལྷོ་ཡི་གཤེན་གསུམ། དེས་ཞང་
ཞུང་གཤེན་གསུམ། དེས་རྒྱ་བོད་སྒོམ་གཤེན་གསུམ། དེས་ཕྲོམ་བོད་ཞང་ཞུང་གསུམ།
དེས་སེ་ལྡེ་མི་གསུམ། དེས་དྲན་པ་ནམ་མཁའ། དེས་རྗེ་བློན་རྫོང་གསུམ། ར་སང་
ཁོད་རམ། མུ་སྤངས་གསལ་ཏང་ལ་གདམས་པའོ། །དེས་ཕྱི་རབས་ལས་ལྡན་གཤེན་
ལ་གདམས་པའོ། །ཨུ་ཡ། བཀྲ་ཤིས།
269

གསས་མཁར་རིན་པོ་ཆེ་སྤྱི་སྤུངས་ཁྲོ་བོ་རྩོད་པ་
ཟློག་པའི་འཁོར་ལོ་ལས་བསྙེན་སྒྲུབ་
ལས་ཀྱི་ཏན་ཏྲའོ། །
༄༅། །གསས་མཁར་རིན་པོ་ཆེ་སྤྱི་སྤུངས་ཀྱི་ནང་ནས་གབ་པ་སྐུ་གསུང་ཐུགས་
ཀྱི་བརྣག་པ་ལས། ཁྲོ་བོ་རྩོད་པ་ཟློག་པའི་འཁོར་ལོ། གསང་བ་སྔགས་ཀྱི་མན་ངག་
ལ། བསྙེན་སྒྲུབ་ལས་ཀྱི་ཏན་ཏྲ་སྟོན་ཏེ། དེ་ལ་ཡང་དོན་རྣམ་པ་གསུམ་གྱི་གཏན་ལ་
དབབ་སྟེ། སྔོན་འགྲོ་ལོ་རྒྱུས་ཀྱི་ཁོག་དབུབ་པ། གཞུང་དོན་ལ་མན་ངག་གི་སྐབས་
སྦྱར་ནས། ལས་མཐའ་བརྣག་པའི་མཐར་དབྱུང་བའོ། །
༧ དེ་ལ་ཐོག་མར་སྔོན་འགྲོ་ལོ་རྒྱུས་ཀྱི་ཁོག་དབུབ་པ་ནི། སྔོན་གྱི་བསྐལ་པ་ཚེ་ལོ་
ཁྲི་པའི་དུས་སུ། འབྱུང་བ་རྒྱུ་མཐུན་གྱི་སྲིད་པ་ལ། བསྐལ་པ་ལས་དུས་ཀྱི་ཤེ་མོང་
དུ། གནམ་ལ་ལྷ་གར་རྟེན་གསུམ་ནི་ཐུགས་བདེ། ས་ལ་འདྲེ་སྲིན་བྱུར་གསུམ་ནི་མགོ་
དམའ། ཟུར་ལ་ཕྱི་སྲིད་སྐོས་གསུམ་ནི་ལས་ལ་གཡེང་། དེ་ཚེ་རེས་ཤིག་མུན་པ་ཟེར་
ལྡན་དང་། སྟོང་ཁམས་ནག་མོ་གཉིས་ཀྱི་ཆོ་འཕྲུལ་ལས། བདུད་ཀྱི་བུ་ལྟས་ངན་སྡིག་
པ་སྤུན་གསུམ་གྱིས། མི་མཐུན་ལོག་པའི་དཔུང་བསྐུལ་ནས། སྟེང་འོག་བར་གསུམ་
གྱི་བདུད་དང་བསྡོང་སྟེ། ལྷ་ལ་འགྲན་ཚོལ་བ་དང༌། གསས་ལ་རུ་ང་བ་དང་། བོན་
ལ་ཕྲག་དོག་པ་དང་། གཤེན་ལ་དོ་བསྡོ་བ་རུ་བྱུང་ལ། སུམ་ཅུ་རྩ་གསུམ་གྱི་ལྷ་གནས།
270

རྒྱུད་སྡེ། བསྙེན་སྒྲུབ་ལས་ཀྱི་ཏན་ཏྲ།
རྣམ་པར་རྒྱལ་བའི་ཁང་བཟང་། མཚལ་རི་ལྷའི་མདུན་ས། གཡུ་ལུང་ཤེལ་གྱི་བྲག་
ཕུག་ཏུ། ཡབ་འཕྲུལ་གཤེན་སྣང་ལྡན་དང་། ཡུམ་བཟང་ཟ་རིང་བཙུན་དང༌། སྲས་
འཆི་མེད་གཙུག་ཕུད་དང་། གཤེན་གསང་བ་འདུས་པ་དང་བཞི་ཡི། དབྱིངས་ཡེ་
གཤེན་ལྷ་ལ་མཁྱེན་པ་གསོལ་ཞིང་། གསེར་གྱི་སྟེག་བུ་སུམ་བརྩེགས་ལ། བཅུད་
དང་ལྡན་པའི་བུམ་པ་དང་། རྨད་དུ་བྱུང་བའི་གཏོར་མ་དང་། འདོད་ཡོན་མཆོད་
པའི་ཡོ་བྱད་དང་། ལོངས་སྤྱོད་ཚོགས་ཀྱི་འཁོར་ལོ་རྣམས་བཤམས་ནས། རྩོད་ཟློག་
གསང་བའི་འཁོར་ལོ་རྣམས་བསྐོར་ནས། ལྷ་གསས་བགེགས་ཀྱི་རྩོད་པ་ཟློག་པ་དང༌།
ཕོ་བདུད་ཀྱི་ཆོ་འཕྲུལ་བཟློག་ནས། བོན་གྱི་བསྟན་པ་ཚུག་པ་དང་། གཤེན་གྱི་དབུ་
འཕང་མཐོ་བ་དང༌། ཡོད་ཁམས་སྲིད་པ་ཆགས་པ་དང་། ལྷ་མིའི་ཞིང་ཁམས་བདེ་
བ་དང་། གཡུང་དྲུང་བསྟན་པ་རྒྱས་པ་རུ་མཛོད། དེ་ནས་དུས་དེ་ཙམ་ན། གཤེན་
གསང་བ་འདུས་པ་དེ་ཉིད། ལྷ་མདུན་གསང་བའི་བྱང་ཤར། བདུད་ཀྱི་རི་ནག་
འཇོམས་པའི་བྲག་ཕུག ། ཁྲོ་ཆུ་མེ་རི་འབར་བའི་གཞལ་ཡས། གཞའ་འོད་བདུད་རྩི་
འཁྱིལ་པའི་དུར་ཁྲོད་དུ། ཡུམ་ལྷ་མོ་གསང་བ་བསེན་ཐུབ་མ། སྒྲུབ་པའི་གྲོགས་སུ་
བཙལ་ནས། ཕུན་སུམ་ཚོགས་པའི་རྫས་བསགས་ཏེ། ཞི་རྒྱས་དབང་དྲག་ལས་བཞི་
ཕྲིན་ལས་ཀྱི་དཀྱིལ་འཁོར་བཞེངས་ནས། རྩོད་ཟློག་གསང་བའི་སྒྲུབ་པ་མཛད་ཅིང་
བཞུགས་ཙམ། དབལ་བོན་སྟག་ལ་མེ་འབར་གྱིས། ལོངས་སྤྱོད་ཚོགས་ཀྱི་འཁོར་ལོ་
རྒྱ་ཆེན་པོ་བཤམས་ནས། རིན་ཆེན་གསེར་གྱི་མཎྜལ་ལ། ཡིད་བཞིན་གྱི་ནོར་བུའི་
བརྒྱན་པ་གཅིག་ཕུལ་ནས། མགོ་བོས་ཞབས་ལ་ཕྱག་འཚལ་ཞིང་ཞུས་པ། ཀྱེ་མ་
སྟོན་པ་སངས་རྒྱས་སྐུ། བསྐལ་སྟོང་སངས་རྒྱས་ངོ་བོ་ཉིད། གསང་སྔགས་དོན་ལྡན་
གསང་བ་འདུས། མཁྱེན་དང་བརྩེ་བའི་བདག་ཉིད་ཅན། ཉིད་ཀྱི་འདྲེན་པ་ཀུན་གྱི་
རྗེ། དཔོན་གསས་བླ་མ་ཀུན་གྱི་དཔོན། འཆི་མེད་ཡབ་སྲས་ཐུགས་ཀྱི་སྲས། ཐམས་
271

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ཅད་མཁྱེན་པའི་སྟོན་པ་ལགས། ཉིད་ཀྱི་ཞལ་ནས་ལྗགས་བཟང་བའི། རིང་ཞིང་ཡང་
པར་བརྡ་བཀྲོལ་ནས། ཚངས་པའི་གསུང་ནི་སྙན་པ་ཡི། མགུར་གྱི་བུམ་པ་བཅུད་
ཕྱུང་ནས། གསང་སྔགས་གསང་བའི་མན་ངག་བོན། བདག་ཅག་འཁོར་ལ་བཤད་དུ་
གསོལ། ཞེས་ཞུས་སོ། །སྟོན་པས་ཀྱང་ཐུགས་དགྱེས་པའི་ཚུལ་གྱིས། ཞལ་ནས་འཛུམ་
ཕྱུང་སྟེ་གསུངས་པ། ཉོན་ཅིག་སྟག་ལ་མེ་འབར་གཤེན། ཁྱོད་ཀྱི་ཞུས་པས་དོན་དེ་
དག །བདག་གིས་བཀྲོལ་ཏེ་བཤད་པར་བྱ། གང་ཞིག་ཕྱི་རབས་སྒྲུབ་པ་པོས། གཡུང་
དྲུང་བོན་གྱི་སྒོར་ཞུགས་ནས། གསང་སྔགས་གསང་བའི་དོན་བསྒོམ་ནས། སྔགས་
ལ་རྣམ་གྲངས་མང་འགྱུར་ཡང་། གསང་བའི་མན་ངག་སྔགས་ཀྱི་སྙིང་། རིན་ཆེན་
སྤྱི་སྤུངས་གསང་བའི་དོན། རྒྱུད་གསུམ་སྡོང་པོ་ཡལ་ག་དགུ། སྤྱི་སྤུངས་ལེའུ་ཁྲི་དྲུག་
སྟོང་། ངེས་པའི་རྣམ་གྲངས་རྩིས་སུ་འབྱུང་། སྤྱི་ཡི་རྣམ་གྲངས་མདོར་བསྡུས་པས།
སྐུ་གསུང་ཐུགས་ཀྱི་རྒྱུད་གསུམ་ཤེས། རྒྱུད་གསུམ་མན་ངག་མདོར་བསྡུས་པས། རྩོད་
ཟློག་གསང་བའི་འཁོར་ལོ་བསྟན། རྩོད་ཟློག་གསང་བའི་འཁོར་ལོ་ལས། ཏན་ཏྲ་རྣམ་
པ་གསུམ་དུ་བསྟན། རྒྱུད་གསུམ་དག་ལ་འགྲེལ་ཏེ་འབྱུང་། རྒྱུད་གསུམ་མན་ངག་
གསང་བ་ལ། བསྙེན་སྒྲུབ་ལས་ཀྱི་ཏན་ཏྲ་དང༌། ལོ་འབྲས་ཆར་རྒྱུན་མེད་པ་དང༌།
འོ་མ་མེད་པར་མར་བཤིག་འདྲ། རྒྱུ་རུ་ཡོད་ཀྱང་འབྲས་བུ་མེད། དེ་ཕྱིར་གསང་
སྔགས་སྒྲུབ་པ་ལ། ཏན་ཏྲ་རྣམ་གསུམ་ཤེས་པར་མཛོད། ཅེས་གསུངས་སོ། ། དེ་ལ་
ཞུས་པ། ཨེ་མ་སྟོན་པ་བླ་ན་མེད། གསང་སྔགས་དོན་ལྡན་གསང་བ་འདུས། གསང་
བ་སྔགས་ཀྱི་མན་ངག་ལ། ཏན་ཏྲ་རྣམ་གསུམ་གལ་ཆེ་ཞིང་། ཁྱད་པར་བདག་ལ་
གནང་བ་ཡི། བསྙེན་སྒྲུབ་ལས་ཀྱི་ཏན་ཏྲ་ལས། བསྙེན་ནས་བསྙེན་པའི་གཞི་མ་གང་།
བསྒྲུབ་ནས་བསྒྲུབ་པའི་ཡན་ལག་གང་། ལས་ནས་ལས་ཀྱི་རྣམ་གྲངས་གང་། བདག་
ཅག་འཁོར་ལ་བཤད་དུ་གསོལ། ཞེས་ཞུས་སོ། །
272

བསྙེན་སྒྲུབ་ལས་ཀྱི་ཏན་ཏྲ།
རྒྱུད་སྡེ།
༧ དེ་ནས་སྟོན་པས་བཀའ་སྩལ་པ། ཉོན་ཅིག་སྟག་ལ་མེ་འབར་གཤེན། རིན་ཆེན་
སྤྱི་སྤུངས་གསང་བའི་བོན། རྩོད་ཟློག་གསང་བའི་འཁོར་ལོ་ལ། བསྙེན་ནས་བསྙེན་
པའི་གཞི་མ་གསུམ། ཐུགས་ཉིད་ཞི་བར་བསྙེན་པ་དང་། ཐུགས་རྗེས་ཁྲོ་བོར་བསྙེན་
པ་དང་། ཐུགས་དམ་རྩ་བར་བསྙེན་པ་སྟེ། ཐོག་མར་ཐུགས་དམ་ཞི་བ་ལས། རིན་
ཆེན་སྤྱི་སྤུངས་བོན་སྒྲུབ་ལ། ཐོག་མར་དཔོན་གསས་ལྷ་ལ་བསྙེན། མཚན་ཉིད་ལྡན་
པའི་བླ་མ་དེ། ཁོག་པའི་སྙིང་དང་དཔྲལ་བའི་མིག །ལུས་ཀྱི་གཙོ་བོ་མགོ་ལྟར་བསྙེན།
ཀུན་ལ་གཙོར་ཆེ་ཡིན་པར་བཤད། གཉིས་པ་མཚན་ལྡན་གྲོགས་ལ་བསྙེན། མཚན་
དང་ལྡན་པའི་མཆེད་ལྕམ་དེ། ལག་པ་གཡས་དང་ལག་པ་གཡོན། གླ་མི་སྲོག་རྩ་ལྟ་
བུར་བསྙེན། ལུས་དང་སྲོག་རྩ་ལྟ་བུ་སྟེ། ཤིན་ཏུ་གཉན་པར་གཙོ་ཆེ་བཤད། གསུམ་
པ་རིགས་ལྡན་གནས་ལ་བསྙེན། གནས་ནི་གཡའ་རི་གངས་བྲག་དང་། རྒྱ་མཚོ་ཆུ་
གླིང་ནགས་ཁྲོད་དེ། དབེན་ལ་ཉམས་དགའི་རི་ཁྲོད་བསྙེན། དེ་ལྟ་བུའི་གནས་མཆོག་
ཏུ། མཚན་དང་ལྡན་པའི་མཆེད་གྲོགས་དང་། ཕུན་སུམ་ཚོགས་པའི་རྫས་བསགས་
ནས། བདེ་གཤེགས་ཞི་བའི་ལྷ་བསྙེན་དང་། ལུས་ངག་ཡིད་དང་གསུམ་དུ་སྟེ། ལུས་
ལ་ཆ་ལུགས་ལྔ་ལྡན་ཏེ། ཕྱག་རྒྱ་གསང་བའི་བརྡ་ཡི་བསྙེན། རྐ་ཕུང་ལུས་ཀྱི་སྒྲིབ་
དག་ནས། འགྱུར་མེད་སྐུ་ཡི་ཕྱག་རྒྱ་གྲུབ། ངག་གི་གྱེར་ཟློས་སྔགས་པ་དེ། སྙིང་པོ་
བཟླས་བརྗོད་གྲངས་ཀྱི་བསྙེན། ཨག་ཤོ་ངག་གི་སྒྲིབ་དག་ནས། འགག་མེད་གསུང་
གི་ཕྱག་རྒྱར་གྲུབ། ཡིད་ནི་ཏིང་འཛིན་བསྐྱེད་རྫོགས་ཏེ། འོད་ཟེར་འདུ་འཕྲོ་འབར་
བའི་བསྙེན། ཤེ་ཐུན་ཡིད་ཀྱི་སྒྲིབ་དག་ནས། འཁྲུལ་མེད་ཐུགས་ཀྱི་ཕྱག་རྒྱར་གྲུབ། དེ་
ལྟར་བསྙེན་པའི་དྲོད་ཚད་ཀྱི། རྟགས་ཀྱི་ཡོན་ཏན་བསམ་ལས་འདས། ལྷ་སྐུ་རིགས་
སྟོབས་ཡེ་ཤེས་གསལ། ལོངས་སྤྱོད་རྫོགས་པའི་ཞིང་དུ་གསལ། སྐུ་དང་ཡེ་ཤེས་ཟུང་
འབྲེལ་ནས། ཐུགས་རྗེ་ཚད་མེད་བཞི་ལྡན་གྱི། སེམས་ཅན་འགྲོ་བའི་དོན་མཛད་གྱུར།
273

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སྟག་ལ་མེ་འབར་དབལ་གྱི་སྐུ། ཐུགས་ཉིད་ཞི་བའི་བསྙེན་པའོ། །ཡང་གསུངས་པ།
ཉོན་ཅིག་སྟག་ལ་མེ་འབར་གཤེན། བཞི་པ་བསྙེན་པའི་གཞི་མ་ལ། ཐུགས་རྗེ་ཁྲོ་བོར་
བསྙེན་པ་ལ། དེ་ཡང་རྣམ་པ་གསུམ་ཡིན་ཏེ། བསྙེན་པའི་གཞི་དང་བསྙེན་པའི་ལམ།
བསྙེན་པའི་འབྲས་བུ་རྣམ་པ་གསུམ། ཐོག་མར་བསྙེན་པའི་གཞི་ལས་སུ། བདེན་པའི་
གནས་སུ་མཆེད་ལྕམ་ཚོགས། ཕུན་སུམ་ཚོགས་པའི་རྫས་བསགས་ནས། ཐར་གླུད་
བསྐང་གིས་ཕྱི་གཉེན་བསྐང་། སྲུང་བ་མཚམས་ཀྱི་ཕྱི་ཐོ་གཟུག ། ཕྱི་བརྟེན་སྐོས་ཀྱི་
ནང་རྟེན་གཟུག །དཀྱིལ་འཁོར་དལ་བྲིས་རྒྱན་རྫས་བཀྲམ། བསྙེན་པའི་གཞི་མ་ཤེས་
པའོ། །གཉིས་པ་བསྙེན་པའི་ལས་རིམ་ལ། བདག་ཉིད་ལྷར་གསལ་བར་མཚམས་
བཅད། ཏིང་འཛིན་རྣམ་གསུམ་རིམ་བཞིན་བསྒོམ། བདག་ཉིད་ལྷར་གསལ་ཕྱག་རྒྱ་
ཡིས། སྙིང་པོ་འཛབ་ཀྱི་འཕྲོ་འདུ་གསལ། འཛབ་བསྙེན་ཆུ་བོའི་རྒྱུན་བཞིན་དྲངས།
སྤྱན་དྲངས་ཡེ་ཤེས་མོས་འདུན་བསྒྲུབ། བླ་མེད་རྒྱན་གྱི་མཆོད་པ་འབུལ། འཛབ་
འབུལ་སྐུ་བསྟོད་ཕྲིན་ལས་བཅོལ། གསུམ་པ་བསྙེན་པའི་འབྲས་བུ་ལས། ཁྲོ་རྒྱལ་
ཡབ་ཡུམ་བརྒྱད་ཅུ་དྲུག །རྟག་ལ་སྒོ་དབྱེ་ལྷ་ཞལ་བསྟན། དངོས་གྲུབ་དབང་ཞུ་
དབྱར་དམ་བླང་། བཀྲ་ཤིས་ཕྱྭ་ཚེ་དཀྱིལ་འཁོར་བསྡུས། བསྐྱེད་པ་ཇི་བཞིན་རྫོགས་
རིམ་གསལ། མངོན་རྫོགས་ཡེ་ཤེས་ལྷུན་ལ་རྫོགས། ཟུང་འཇུག་ཕྱག་རྒྱ་ཆེན་པོར་
ཤེས། བདག་གཞན་དོན་གཉིས་དབྱེར་མེད་འགྲུབ། བསྙེན་པའི་འབྲས་བུ་གདབ་པ་
སྟེ། སྟག་ལ་མེ་འབར་དབལ་གྱི་གཤེན། ཐུགས་ཀྱི་ཁྲོ་བོར་བསྙེན་པའོ། །ཞེས་གསུངས་
སོ། །ཡང་གསུངས་པ། ཉོན་ཅིག་སྟག་ལ་མེ་འབར་གཤེན། གསུམ་པ་བསྙེན་པའི་
གཞི་མ་ལས། ཐུགས་དམ་རྩ་བར་བསྙེན་པ་ལས། རིན་ཆེན་སྤྱི་སྤུངས་གསང་བ་ལས།
སྐུ་གསུང་ཐུགས་ཀྱི་ཁྲོ་རྒྱལ་གསུམ། རུ་བཞི་རིགས་དང་སྤྲུལ་པར་བཅས། ཡེ་ཤེས་རྫུ་
འཕྲུལ་ལས་གྲུབ་པས། བརྒྱ་དང་རྩ་བརྒྱད་བརྒྱ་ཅུ་དྲུག །བདུན་ཅུ་རྩ་གཉིས་དྲུག་
274

བསྙེན་སྒྲུབ་ལས་ཀྱི་ཏན་ཏྲ།
རྒྱུད་སྡེ།
ཅུ་གཅིག །ལྔ་བཅུ་རྩ་གཅིག་སུམ་ཅུ་བརྒྱད། ཕར་འཕྲོས་བྱེ་བ་ས་ཡ་སྟེ། ཚུར་འདུས་
གཙོ་འཁོར་སྐུ་གསུང་ཐུགས། ཡང་ཁྱད་གཙོ་བོ་གཅིག་རྫོགས་ཏེ། ལྷ་མཆོག་གཅིག་
གྲུབ་ཁྲོ་མཆོག་ཀུན། སྨན་མཆོག་གཅིག་གྲུབ་རྣམ་པར་རྒྱལ། རྩི་མཆོག་གཅིག་གྲུབ་
མ་བུ་དར། ཁ་དོག་གཅིག་གྲུབ་ཨུ་དུམ་ཝར། རིན་ཆེན་གཅིག་གྲུབ་གཙོ་མ་གསེར།
གཙོ་བོ་གཅིག་གྲུབ་ལྷ་ཞལ་སྟོན། འཁོར་འབངས་བརྒྱ་བརྟེན་གཙོ་བོ་གཅིག །ཉིད་ཀྱི་
ལྷ་ཞལ་ཉེ་བར་བསྙེན། གཙོ་བོ་ཐུགས་དམ་རྩ་བར་བསྙེན། རྩ་བར་གཅིག་གྲུབ་གཙོ་
འཁོར་སྡུད། སྡུད་པའི་གཅིག་ལ་ཡང་སྙིང་ཐུགས། བསྙེན་བསྙེན་བསྙེན་པའི་གྲངས་
ཚངས་ནས། བསྒྲུབ་བསྒྲུབ་བསྒྲུབས་པའི་ཞག་ཐེམ་པ། ཡང་སྙིང་རིན་ཆེན་གསེར་
ལྟར་བསྒྲུབས། རྩ་བ་གཅིག་འདྲིལ་བསྟན་པའོ། །རིན་ཆེན་སྤྱི་སྤུངས་གསང་བའི་བོན།
མང་འབྲེལ་ཉི་མའི་གསེར་དང་འདྲ། ཉུང་འདུས་ཤེལ་དཀར་བུམ་པ་འདྲ། སྤེལ་དུས་
ཟ་འོག་བེར་ཁྱིམ་འདྲ། གང་ལྟར་སྤྱོད་པ་གཡུང་དྲུང་བོན། ཇི་བཞིན་འབྱུང་བ་ཡིད་
བཞིན་ནོར། བཀྲ་ཤིས་བོན་བསྟན་ཕྱོགས་བརྒྱར་རབ་དར་ཤོག །
༧ བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་བསྐྲུན་ཞུས་
པའི་དགེ་བསྔོ་སྨོན་ཚིག །ཉག་གཅིག་ངོ་བོ་སྐུ་གཉིས་ལྷུན་གྱིས་གྲུབ། རྣམ་གསུམ་
སྤྲུལ་པའི་གཟུགས་སྐུས་སྐྱེ་བཞི་འདུལ། ཡེ་ལྔའི་ངང་ལས་འདུལ་དྲུག་མངོན་པར་ཤར།
ལྷ་བཅས་འགྲོ་བའི་བླ་མར་ཕྱག་འཚལ་ལོ། གང་གིས་རླབས་ཆེན་རྣམ་དཀར་བསོད་
ནམས་ཚོགས། བསྟན་དང་འགྲོ་བའི་དཔལ་དུ་བསྐྲུན་པའི་དངོས། ལྷན་ཅིག་བརྩོན་
དང་འབྱོར་བ་འབུལ་རྣམས་ལ། ཚེ་རབས་ཀུན་ཏུ་དགེ་ལེགས་ཐོབ་གྱུར་ཅིག །འདི་
ལྟར་བསྟན་པའི་ཁུར་ཆེན་བཞེས་མཛད་པ། སྐྱེས་མཆོག་གང་དང་ལེའུའི་ཚོགས་
རྣམས་ཀྱི། ཚེ་རབས་ནས་སུ་ཚེ་བསོད་ལས་ཀླུང་རྒྱས། མཐར་ཐུག་གཏན་བདེ་ཐོབ་
ཕྱིར་སྨོན་ལམ་ཞུ། སྐབས་ཀྱི་བརྗོད་བྱ་ནི། བསྐལ་ཆེན་སྟོན་པ་བཞུགས་པའི་སྐུ་དུས་
275

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
སུ། བདུད་དང་བཙུན་མོས་བསམ་སྦྱོར་ངན་པ་ཡིས། གཏོ་ཡི་བཀའ་སྒྲོམ་ཡང་ཆུང་
ནི། སངས་པོ་འབུམ་ཁྲིའི་ཐུགས་ཀྱི་བཅུད། ཡིག་འབྲུ་ཁྲི་དང་འབུམ་གཉིས་ཡོད།
བོན་གྱི་ཕུག་ནི་འདི་ལ་ཐུག །ཡིད་ཀྱི་ཁྱེའུ་ཆུང་གཏད་གཉེར་བཅོལ། ཐབས་ཀྱིས་
བླངས་ལ་ཞུགས་ལ་བཞེན། ཞེས་པས། བདུད་དང་བཙུན་མོ་གཉིས་ཀྱིས། དུག་ཚེར་
མང་པོའི་མེ་བཏང་ནས། གཏོ་སྒྲོམ་ཡང་ཆུང་ཞུགས་ལ་བཞེན། ཡིད་ཀྱི་ཁྱེའུ་ཆུང་
ཕྲད་ཀྱིས་སད། སྙིང་རྩ་ཕྲིག་ཅིང་ལུས་པོ་འགུལ། ཅི་ཉེས་བསམ་ནས་བལྟས་པ་ལས།
བཙུན་མོ་དཔོ་བཟའ་ཐང་མོ་དང་། བཙུན་མོ་རྐོང་བཟའ་ཁྲི་ལྕམ་གཉིས། བདུད་རྗེ་
ཁྱབ་པ་ལག་རིང་གསུམ། དུག་ཚེར་མང་པོའི་མེ་བཏང་ནས། གཏོ་སྒྲོམ་ཡང་ཆུང་
བསྲེག་གིན་སྣང། ཀུས་བཏབ་དམག་ཟློག་རྒྱུག་ཙམ་ན། བདུད་རྗེ་ཡུལ་དུ་བྲོས་ཏེ་
སོང་། ཡིད་ཀྱི་ཁྱེའུ་ཆུང་མེར་བརྙབས་པས། བེའུ་བུམ་ཚིག་འཕྲོ་སྤར་གང་ཐོབ། དེ་
དུས་བསྟན་སྐྱོང་ཁྱེའུ་ཆུང་། དེ་རྗེས་ཞང་ཞུང་རྒྱལ་ཁབས་སུ། གཡུང་དྲུང་བོན་ལ་
དགྲ་བྱུང་དུས། སྣང་བཞེར་ལོད་པོས་བསྟན་འགའ་བསྲུངས། བོད་རྗེ་གྲི་གུམ་བཙད་
པོའི་དུས། གཡུང་དྲུང་བོན་ལ་དགྲ་བྱུང་དུས། ལོ་པཎ་མཁས་པ་མི་བཞི་དང་། དྲན་
པ་ནམ་མཁའ་ལས་སོགས་ཀྱིས། བོན་སྡེ་སྦས་སྐུངས་ཇི་སྙེད་ཀྱི། ཐབས་ཤེས་བཙལ་
ཏེ་བསྲུངས་བསྐྱབས་མཛད། དེ་རྗེས་མཁན་སློབ་ཆོས་གསུམ་དུས། གཡུང་དྲུང་བོན་
ལ་དགྲ་བྱུང་བས། ལི་ཤུ་དམུ་གཤེན་དྲན་པ་དང་། བཅོ་བཟའ་གྱེར་ཆེན་ཟླ་མེད་དང་།
རྒྱལ་སྲས་མུ་ཏུག་བཙད་པོ་སོགས། སྐྱེས་མཆོག་རྣམས་ཀྱིས་བོན་འགའ་བསྲུངས། དེ་
རྗེས་བྷོ་ཊེ་ཀླ་ཀློ་དང་བསྡོང་སྟེ། སངས་རྒྱས་གཡུང་དྲུང་བོན་བསྟན་བཤིག་པའི་ཚེ།
དུས་མཐུན་འགྲོ་བ་བྲ་བྱིའི་ལུས་སྨོན་ཙམ། སྐྱེ་དགུའི་བདེ་སྐྱིད་མཁའ་ལ་ཡན་པར་
གྱུར། མཁའ་སྤྱོད་ཞིང་ནས་ཕེབས་པའི་མཁའ་འགྲོ་སྟེ། མཁའ་སྤྱོད་དབང་མོ་ཉག་
མི་སྐུ་འཁོར་གྱིས། གསུང་རབ་རིན་ཆེན་སྣ་མང་འདུས་པ་ཡི། རྒྱལ་བསྟན་སྲོག་དང་
276

བསྙེན་སྒྲུབ་ལས་ཀྱི་ཏན་ཏྲ།
རྒྱུད་སྡེ།
བསྡོས་ཏེ་བསྐྱངས་མཛད་པ། ཁྱེད་རྣམས་བསྟན་པ་རིན་ཆེན་སྲོག་འཛིན་ཏེ། བསྟན་
པ་འཛིན་པའི་སྐྱེས་མཆོག་ངེས་བྱོན་ལ། བདག་ཅག་བོན་ལ་དད་པའི་སྐྱབས་ཀྱི་ཡུལ།
ཁྱེད་རྣམས་ཡུལ་དུས་རང་བཞིན་གང་ལྟར་རུང་། དངོས་བཤམས་ཡིད་སྤྲུལ་མཆོད་
སྤྲིན་རྒྱ་མཚོ་འབུལ། དྲིན་ལེན་གཏང་རག་ཚུལ་དུ་དགྱེས་པར་བཞེས། རྒྱལ་བསྟན་
ཡིད་བཞིན་ནོར་བུའི་བྱིན་སྟོབས་ཀྱིས། གོང་ཁྱེད་དགོངས་བཞེད་མ་ལུས་འགྲུབ་གྱུར་
ཅིག དེ་ལ་བརྟེན་ནས་གཤེན་བསྟན་འདོད་འབྱུང་ནོར། འབྱོར་ལྡན་ཚོགས་ཀྱིས་
རིན་ཆེན་སྣ་ཚོགས་ཀྱིས། དག་བཞེངས་པར་བསྐྲུན་བགྱི་བ་སྣ་ཚོགས་ཀྱིས། རྣམ་པ་
དཀར་བའི་ལེགས་བྱས་བསམ་མི་ཁྱབ། ཚུལ་འདི་ལྟར་ན་གཤེན་བསྟན་ཡིད་བཞིན་
ནོར། རིན་ཆེན་གདུགས་དཀར་སྲིད་ཞིའི་བླར་འདེགས་པའི། ལས་ཀྱི་འཁོར་ལོས་
འབྲེལ་ཡུལ་ཉི་མོར་བྱས། རྒྱལ་བསྟན་རིན་པོ་ཆེ་ཡི་བགྱི་བ་ལ། མོས་པས་ཡི་རང་གུས་
པས་ཕྱག་བྱ་དང་། ནོམ་པ་ཡོན་གྱི་མཆོད་པ་ཇི་སྙེད་པ། ལོག་འཚོའི་དྲི་མེད་གཙང་
མཆོད་འབུལ་ལ་སྤྲོ། ཇི་ལྟར་གསུང་རབ་འཕེལ་བའི་རྐྱེན་ལས་སུ། གང་ལ་འཆད་
པས་བློ་སྒྲོམ་སྒོ་བརྒྱ་འབྱེད། ཡང་དག་ཟབ་མོའི་གཞུང་དོན་ལ་དཔྱད་དེ། རྩོད་པས་
ཐེ་ཚོམ་དྲྭ་བ་ཡོངས་སུ་བཀྲལ། བསྟན་པའི་གསལ་བྱེད་སྒྲོན་བཞིན་བརྩམས་པ་རྒྱས།
ཐོས་པས་རྒྱ་ཆེའི་གཞུང་གི་དགོངས་པ་གསལ། བསམ་པས་ཐོས་དོན་དཔྱད་པས་སྒྲོ་
འདོགས་ཆོད། སྒོམ་པས་དོན་གྱི་རྟོགས་པས་ས་ལམ་བགྲོད། རྒྱལ་བསྟན་འཛིན་པས་
ས་ཆེན་འགེངས་གྱུར་ཅིག །གཞན་ཡང་བཀའ་རུ་གྱུར་པའི་བོན་གང་ལ། འདོན་དང་
ཀློག་དང་འཆང་ཞིང་བྱི་དོར་ལ། གུས་པས་བརྩོན་ཞིང་མཆོད་དེ་བཀུར་བྱེད་པའི།།
སྐལ་ལྡན་གང་ལ་མོས་ཤིང་ཡི་རང་ངོ༌། སྒོ་གསུམ་གུས་པས་བསྟན་ལ་མཆོད་བྱེད་
ཅིང་། བཀུར་བསྟི་རིམ་གྲོ་སྒྲུབ་པ་གང་གནས་སར། ཆར་ཆུ་དུས་འབེབ་ལོ་ཕྱུག་རྟག་
ཏུ་ལེགས། དུས་ཀྱི་རྒུད་པ་མིང་ཡང་མི་འབྱུང་ཞིང་། སྐྱེ་དགུའི་སྣང་བ་བོན་ལ་འགྱུར་
277

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བ་དང༌། ཚེ་བསོད་དཔལ་འབྱོར་ལས་ཀླུང་རབ་ཏུ་རྒྱས། རླབས་ཆེན་རྣམ་དཀར་
བསྒྲུབས་པའི་བསོད་ནམས་ནི། མདོ་རྒྱུད་གང་ལས་གསུང་བའི་ཕན་ཡོན་ནི། སྐབས་
འདིར་ཡན་ལག་བརྒྱད་མདོའི་ལུང་དོན་ནི། བོན་སྒོ་སྤྱི་ཡི་ཕན་ཡོན་འགྲེས་བྱེད་ཡིན།
དེ་ནས་གཤེན་རབས་གཏོ་བུ་འབུམ་སྲས་ཀྱིས། རྒྱན་དང་ཆ་ལུགས་མཛེས་པར་བྱས་
ནས། མེ་ཏོག་གཏོར། ཕྱག་བྱས་འདི་སྐད་གསོལ། སྲིད་གསུམ་སྟོན་པ་གཤེན་རབ་
ལགས། མདོ་འདིའི་མིང་དང་མཚན་ཉིད་ཇི་ལྟ་བུ། བཏོན་དང་བཟུང་དང་བཅང་
བའི་ཡོན་ཏན་གང༌། འདི་ལ་བཀུར་བསྟི་རིམ་གྲོའི་བསོད་ནམས་གང་། འདི་ཉིད་
རྗེས་འཇུག་བསྒྲུབས་པའི་བསོད་ནམས་གང་། སྟོན་པ་ཐུགས་རྗེ་ཆེན་པོས་བཤད་དུ་
གསོལ། དེ་ནས་གཤེན་རབ་མི་བོས་བཀའ་བསྩལ་པ། གཏོ་བུ་འབུམ་སངས་གཤེན་
གྱི་བུ་ཁྱོད་ལ། བསྟན་པར་བྱ་ཡི་གུས་པའི་ཚུལ་གྱིས་ཉོན། མདོ་འདིའི་མིང་ནི་ཡན་
ལག་བརྒྱད་པའི་མདོ། གདམས་ངག་དམ་པ་བསྒྲུབ་པའི་གཞུང་ཆེན་པོ། རྗེས་སུ་
བསྒྲུབ་ཅིང་ཡི་དམ་དུ་འདོན་ན། བོན་གྱི་སྒྲ་སྒྲོགས་བོན་གྱི་སྦྱིན་པ་མཆོག །དགའ་
དད་སེམས་ཀྱིས་ཕྱག་བྱ་ལས་སོགས་ཏེ། སྨོན་ལམ་དམ་པ་འདི་དག་འདེབས་པ་ལ།
གང་གིས་སྐད་ཅིག་དེ་ལ་རབ་མོས་ན། སྟོང་གསུམ་འཇིག་རྟེན་མ་ལུས་ཐམས་ཅད་
ལ། ཟས་སྐོམ་ཚིམས་པར་བྱས་པ་དག་དང་འདྲ། གང་ཞིག་དད་པའི་སེམས་ཀྱིས་
འཛིན་བྱེད་པ། དུས་གསུམ་གཤེན་རབ་མ་ལུས་ཐམས་ཅད་ལ། ཞབས་ནས་བཏེགས་
པའི་མཆོད་པ་བྱས་དང་འདྲ། གང་ཞིག་དད་པས་འདི་ལ་འབྲི་བྱེད་ན། ཡི་གེ་འབྲུ་
རེས་བསྐལ་པ་གྲངས་སྙེད་དུ། འཁོར་ལོ་བསྒྱུར་བའི་རྒྱལ་པོའི་ལུས་ཐོབ་ནས། འགྲོ་
བ་རྣམས་ལ་ཇི་ལྟར་འཚམས་པར་འདུལ། གང་ཞིག་དད་པས་འདི་ལ་བཀུར་བསྟི་
བྱེད། སྐད་ཅིག་ཙམ་ལ་བསོད་ནམས་དཔག་མེད་དོ། བསྐལ་པ་ཞིང་གིས་རྡུལ་སྙེད་
བགྲངས་པ་ཡང་། གཤེན་རབ་ཞལ་མཐོང་ངན་སོང་གནས་ནས་དཔག །རིམ་གྲོ་
278

རྒྱུད་སྡེ། བསྙེན་སྒྲུབ་ལས་ཀྱི་ཏན་ཏྲ།
ཕུད་དུད་བྱས་པའི་བསོད་ནམས་ལ། དད་པའི་སེམས་ཀྱིས་མདོ་འདི་གནས་པའི་
སར། གོམ་གཅིག་བོར་བའི་སྐད་ཅིག་སེམས་དང་ནི། ཁམས་གསུམ་གང་བའི་སེམས་
ཅན་ཐམས་ཅད་ལ། སྲོག་བྱིན་དགའ་བ་བྱས་པས་ཆར་མི་ཉེ། གང་ཞིག་མདོ་འདི་
ཤེས་ནས་བསྒྲུབ་བྱེད་ན། ངན་སོང་གསུམ་པོ་གཏན་ནས་སྤང་བ་དང་། འཁོར་བའི་
རྒྱ་མཚོ་གཏིང་ནས་བསྐམ་པར་འགྱུར། མཐའ་འཁོབ་གླིང་དགུ་རྣ་བས་ཐོས་མི་འགྱུར།
བདུད་ཀྱིས་མི་བསླུ་གྲོགས་ངན་གཏན་ནས་སྤང་། གཤེན་ལྷ་འོད་དཀར་ཞལ་ཡང་
མྱུར་མཐོང་འགྱུར། གང་དུ་སྐྱེས་པ་བསོད་ནམས་ལོངས་སྤྱོད་རྒྱས། འགྲོ་བ་འདྲེན་
པའི་སྟོན་པ་མྱུར་ཐོབ་འགྱུར། གང་ཞིག་ཡིད་བཞིན་ནོར་བུས་སེམས་ཅན་གྱི་ དགོས་
འདོད་རེ་བ་ཡིད་བཞིན་བསྐང་བ་དང་། གང་ཞིག་ཡན་ལག་བརྒྱད་པ་འདི་བརྗོད་
ན། དེ་ཉིད་བསོད་ནམས་ཆེ་བར་འདི་བརྗོད་འགྱུར། གང་དུ་སྐྱེ་བ་བླངས་པ་དེ་དང་
དེར། ཉོན་མོངས་དབང་གིས་ལེན་པར་མི་འགྱུར་ཏེ། ཐུགས་རྗེས་སེམས་ཅན་རྣམས་
ལ་འཚམས་པར་སྟོན། ཁམས་གསུམ་ཉེས་པས་རྒུད་པ་མི་འགྱུར་ཏེ། པདྨ་འདམ་ནས་
སྐྱེས་པ་ཇི་བཞིན་འགྱུར། གཞན་ཡང་འདི་ཡི་ཡོན་ཏན་བསམ་དཔག་དཀའ། གཤེན་
རབ་སྒམ་པོའི་དགོངས་པས་དཔོག་དཀའ་ན། གང་ཟག་སྒྲིན་པོས་དཔོག་པ་ག་ལ་
འགྱུར། འདི་ཡི་དོན་འདི་གང་གིས་བསྒྲུབ་བྱས་ན། གཤེན་རབ་གྲལ་ཐོབ་སངས་རྒྱས་
གདོན་མི་ཟ། གཞན་ཡང་ཡོན་ཏན་རྣམ་གྲངས་འདི་ལྟ་སྟེ། འདོན་པས་ངག་སྙན་
བཟུང་བས་ལོངས་སྤྱོད་འཕེལ། བྲིས་པས་ལག་བཟོ་བཀུར་བསྟིས་དབང་ཕྱུག་ཐོབ།
རིམ་གྲོ་ཕུད་དུད་བྱས་པས་གཟུགས་བཟང་དགོས་པ་འགྲུབ། འདི་ཡི་དོན་བསྒྲུབ་
འབྲས་བུ་ཐར་པ་ཐོབ། གང་ཞིག་དད་པས་འདི་ལ་འབྲི་བ་དང་། ཀློག་དང་འཆང་བ་
ལས་སོགས་སུས་བྱས་པ། འདི་དང་ཕ་རོལ་གཉིས་ཀར་དགོས་པའི་དོན། འགྲུབ་པར་
འགྱུར་བ་འདི་ལ་ཐེ་ཚོམ་མེད། གང་གིས་འདི་ལ་བཀུར་བསྟི་མ་མོས་ན། སྐད་ཅིག་རེ་
279

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
ལ་ན་རག་རྒྱུ་བསགས་ཏེ། ཁ་ཚིག་སྙིང་འདྲུལ་ངན་སོང་གནས་སུ་ལྟུང༌། །
སླར་སྨྲས་པ། འདི་ལྟར་རླབས་ཆེན་གསུང་རབ་རིན་པོ་ཆེའི། ཞབས་ནས་བཏེགས་
པའི་སྐྱེས་བུ་མཆོག་གྱུར་རྣམས། ཚེ་དང་བསོད་ནམས་དབང་ཐང་ལས་ཀླུང་རྣམས།
དབྱར་གྱི་ཆུ་གཏེར་ཇི་བཞིན་རྒྱས་གྱུར་ཅིག །གཞན་ཡང་བསམ་དང་སྦྱོར་བ་རྣམ་
དག་གིས། བསྒྲུབས་པའི་བསོད་ནམས་བཟང་པོའི་བྱ་བ་རྣམས། དངོས་དང་བརྒྱུད་
པའི་འབྲེལ་ཐོག་འགྲོ་བ་རྣམས། བླ་མེད་བྱང་ཆུབ་མྱུར་དུ་ཐོབ་ཕྱིར་བསྔོ། ཀུན་མཁྱེན་
ལུང་གིས་བསྟན་པ་ཇི་བཞིན་དུ། རྒྱལ་བ་གཤེགས་ཀྱང་གསུང་རབ་རིན་པོ་ཆེར།
བསྲི་ཞུ་བཀུར་བསྟི་གྱིས་ཞེས་བསྒྲུབས་པའི་དགེས། གཤེན་བསྟན་འཛིན་པས་ས་ཆེན་
འགེངས་གྱུར་ཅིག །ཅེས་ཁྱུང་པོ་སྟེང་ཆེན་དགོན་གྱི་དཔོན་གསས་བླ་མ་རྒྱ་མཚོའི་
ནོར་བུ་རིན་པོ་ཆེས་བདེ་བར་གཤེགས་པའི་གསུང་རབ་རིན་པོ་ཆེ་དག་བཞེངས་པར་
བསྐྲུན་མཛད་པའི་དགེ་བསྔོ་སྨོན་ཚིག་ཏུ་བསྟན་རྣམ་བགྲེས་པོས་རྩེ་གཅིག་ཏུ་སྨོན་པ་
ཕུལ་བའོ། །སརྦ་མངྒ་ལཾ། ཁྲི་བརྟན་ནོར་བུ་རྩེ་ཡི་སྟི་གནས་ནས་ཕུལ། ། ཆུ་སྦྲུལ་ཟླ་༡༡
ཚེས་ ༡༣ ༢༠༡༤ ༡ ༡༣ ཉིན།
༧ ཁྱུང་སྟེང་ནོར་གླིང་བོན་གཏེར་སྒྲོམ་བུའི་ཁར།
གསང་ལུང་འཛིན་པའི་འོད་ཟེར་སྦྱིན་པ་ཡིས།
སྒོ་བཞི་མཛོད་ལྔའི་དཔེ་རྙིང་གངས་རིའི་རྒྱན།
དཀའ་ཁྲི་མྱོང་བརྒྱས་སྤེལ་འདི་རྟག་བརྟན་སྨོན།
༧ སྒོ་བཞི་མཛོད་དང་ལྔ་ཡི་བོན། །
ས་ཡི་རྡུལ་ལྟར་རྒྱས་འཕེལ་ནས།
280

རྒྱུད་སྡེ། བསྙེན་སྒྲུབ་ལས་ཀྱི་ཏན་ཏྲ།
རིན་ཆེན་སྣ་ལྔའི་གཏེར་བཞིན་དུ།
སེམས་ཅན་དོན་དུ་རྒྱས་པར་ཤོག །
༧ GNཞུས་བསྒྲིགས་ཚན་པའི་གསལ་བཤད། གོང་གསལ་མ་དཔེ་ནི་ཁྱུང་པོ་རྩེ་དྲུག་
དགོན་གྱི་མཁན་པོ་ལོ་རུ་བསོད་ནམས་འགྱུར་མེད་ཀྱི་ཕྱག་དཔེ་ལག་བྲིས་ཡིག་ནག་
ཅན་གཞིར་བཞག་ཐོག །དབལ་ཁྱུང་དགོན་པའི་བཀའ་འགྱུར་འཕྲུལ་དཔར་ཅན་གྱི་
གྲས་སུ་ཡོད་པ་དང་འདྲ་བསྡུར་བྱས་ཡོད། མདེལ་ཁ་གསང་བའི་ཏན་ཏྲ་དང་། གོ་
ཆ་དབལ་ཀྱི་ཏན་ཏྲ། བསྙེན་སྒྲུབ་ལས་ཀྱི་ཏན་ཏྲ་བཅས་ཀྱི་མ་དཔེ་ནི་རྩེ་དྲུག་མཁན་
པོ་བསོད་ནམས་འགྱུར་མེད་ཀྱི་ཕྱག་དཔེ་ལག་བྲིས་ཡིག་ནག་ཅན་གཞི་བཞག་ལས་
བསྡུར་དཔེ་གཞན་མ་རྙེད། བྲིས་པའི་ཆད་ལྷག་དང་མངོན་གསལ་ཅན་གྱི་སྐྱོན་ཆ་
ཐོན་རིགས་ལ་ཁ་བསྐངས་བྱས་པ་ལས། རྩ་བའི་མ་དཔེའི་གཞུང་འགྲོས་ལ་བསྡུར་
དཔེས་བཅོས་བསྒྱུར་མ་བྱས་པར་གསུང་རབ་སྒོ་མཛོད་རིན་པོ་ཆེའི་གླེགས་བམ་༽
གྱི་དེབ་གྲངས་ ༡༡༩ པར་ཞུས་བསྒྲིགས་བྱས་ཡོད་ཀྱང་ད་དུང་མ་རྟོགས་དབང་
གིས་ཆད་ལྷག་སོགས་ཡོད་ངེས་ཏེ། སྤྱི་ལོ་ ༢༠༠༠ ཡར་སྔོན་ལོ་ངོ་ལྔ་བརྒྱ་ལྷག་ནས་
གངས་ཅན་བོད་ཀྱི་ཡུལ་དུ་ཡི་གེའི་པར་ཁང་འཛུགས་བསྐྲུན་དང་། དཔེ་གཞི་ལེགས་
བསྒྲིགས་བྱས་པའི་འགྲེམ་སྤེལ་ཡོངས་ཁྱབ་བྱེད་སྲོལ་དར་ཟིན་ནའང་། གཡུང་དྲུང་
བོན་གྱི་དཔེ་གཞིའི་བསྡུ་བསྒྲིགས་བྱེད་པའི་གོ་སྐབས་ཀྱི་ཁོར་ཡུག་དེ་ཙམ་བྱུང་མེད་
པས། འདིར་ཕྱོགས་ལ་ཉམས་མྱོང་དང་ལག་ལེན་སོགས་ལ་མིག་ལྟོས་ལེན་གཞི་
དཀོན་པས་གོམ་ཁ་གསར་དུ་ཡིན་པ་དང་། སྒོས་སུ་ངེད་ཞུས་བསྒྲིགས་པ་ཚོ་ཡང་
མཁྱེན་དཔྱོད་རབ་འབྱམས་པ་མིན་ཁར། འདིའི་ཐད་མཐུན་རྐྱེན་ཉུང་ལ་འགལ་རྐྱེན་
མང་བའི་གསེབ་ཏུ་དལ་བརླུང་འགྲིག་པོ་རང་མ་བྱུང་ན། ཕྱོགས་གང་སའི་ཁོར་ཡུག་
281

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
དང་གནས་སྟངས་ཚད་ལས་བརྒལ་བའི་ལེགས་ཆ་ཞིག་ཐོན་ཐབས་མེད་པས། དེ་
ལུགས་ཀྱིས་རྗེས་སུ་གཟིགས་མཁན་རྣམ་པས་འདི་ལ་དགེ་སྐྱོན་ཐད་ཡོ་བསྲང་ཡོང་
ངེས་གནང་རེ་ཆེ་ཞིང་། འདི་ཡི་བྱས་པ་འདིས་ཀྱང་སླད་དུ་གཡུང་དྲུང་བོན་གྱི་ལུང་
གི་བསྟན་པ་རིན་པོ་ཆེ་གསལ་དག་འགྲིག་པོའི་ཞབས་ཞུའི་གྲབས་བསྡོགས་ཙམ་དུ་
འགྱུར་སྙམས་ཆེ་བ་བཅས། ༧ འབྱུང་ལྡན་ ༣༠༡ རབ་བྱུང་ ༡༧ ཤིང་ལུག་ལོའི་ཟླ་ ༣
ཚེས་ ༣ ཉིན། སྤྱི་ལོ་ ༢༠༡༤ ༤ ༢༡ ཉིན།
ཁྱུང་པོ་སྟེང་ཆེན་དགོན་སྒོ་མཛོད་དཔེ་ཞུས་ཚན་པས།
282

བསྒྲིགས་རྗེས་ཀྱི་གཏམ།
བསྒྲིགས་རྗེས་ཀྱི་གཏམ། །
རི་མཐོ་ས་གཙང་གངས་ཀྱིས་མཛེས་པའི་ཞང་བོད་ཡུལ་ལུང་གི་དཀྱིལ་སྙིང་བྱས་པའི་
ལྷོ་རྒྱལ་འཛམ་གླིང་འདི་རུ་ཆེས་ཐོག་མའི་འཕྲུལ་ཡིག་གི་སྒྲོན་མེ་སྤར་ཏེ་རིག་པའི་གནས་()
དང་བསྟན་པའི་བོན་གྱིས་འགྲོ་བའི་སྡུག་བསྔལ་དང་རྨོངས་པའི་མུན་པ་སེལ་བར་
མཛད་པའི་སྟོན་པ་བཀའ་དྲིན་ཅན་མཉམ་མེད་༧ གཤེན་རབ་མི་བོ་མཆོག་དང་། སྟོན་པ་
མཆོག་གི་བཀའ་ལ་རང་དབང་གིས་དགོངས་འགྲེལ་བཀའ་བརྟེན་བརྩམས་པའི་རྒྱལ་ཚབ་
དམ་པ་མུ་ཆོ་ལྡེམ་དྲུག་དང་། འཛམ་གླིང་མཁས་པའི་རྒྱན་དྲུག་སོགས་གཡུང་དྲུང་བོན་
གྱི་བསྟན་འཛིན་གསེར་རིའི་འཕྲེང་བའི་བཀའ་དྲིན་དང་། ལས་བསོད་མར་འགྲིབ་ཀྱི་ལོག་
ལྟའི་བར་ཆོད་སོགས་བསྟན་ལ་འཚེ་བའི་རྐྱེན་ངན་རྣམས་ལ་མེལ་ཚེ་བྱ་ར་མཛད་པའི་མི་
མངོན་བསྟན་སྐྱོང་ལྷ་དང་སྲུང་མའི་སྡོང་གྲོགས་བཅས་ལ་བརྟེན་ནས། ཞང་བོད་མེས་
པོའི་ལོ་རྒྱུས་དང་འབྲེལ་བའི་འོད་སྟོང་འབར་བའི་ཐུན་མིན་ལྟ་གྲུབ་སྟེ། བརྟན་གཡོའི་
རྒུད་པ་གསོ་ཞིང་ཕན་བདེའི་ལེགས་ཚོགས་འབྱུང་བའི་གནས་དམ་པ་ལུང་རྟོགས་གཉིས་
ཀྱིས་བསྡུས་པའི་སངས་རྒྱས་གཡུང་དྲུང་བོན་གྱི་བསྟན་པ་རིན་པོ་ཆེ་འདི་ཉིད་དེ་རིང་གི་
འཛམ་བུ་གླིང་པའི་སྤྱི་དཔལ་དུ་བཞུགས་ཐུབ་པ་བྱུང་ཡོད། །
དེ་ཡང་བོན་གྱི་རིག་གཞུང་དང་ལོ་རྒྱུས་ལ་སོགས་སུ་བལྟས་ཚེ་ད་ལྟ་དངོས་སུ་མཇལ་
དུ་ཡོད་པའི་བོན་གྱི་གྲངས་ཚན་ནི་སྤྱིར་བོན་གྱི་གཞུང་ལུགས་ཀྱི་བཅུ་ཆ་ཙམ་ཡིན་པའི་
ཚོད་དུ་སྣང་ལ། དེའང་ཞང་བོད་ལོ་རྒྱུས་ཀྱི་འཕོ་འགྱུར་རིང་མོའི་ཁྲོད་ཀྱི་མི་རིགས་ཞིག་གི་
ཡོན་ཚད་དང་། ཆབ་སྲིད་པ་འགའི་གཡོ་བྱུས་དང་། རྒྱལ་ཁབ་ཅིག་གི་དར་རྒུད་བཅས་
དང་འབྲེལ་བ་ལས། ལས་དབང་གི་སྐོས་ཐང་ཁོ་ན་ལ་ཁག་འགེལ་བྱེད་ས་ཅི་ལ་ཡོད།
ཞང་བོད་མེས་པོའི་ལོ་རྒྱུས་དང་འབྲེལ་བའི་སངས་རྒྱས་གཡུང་དྲུང་བོན་གྱི་གྲུབ་མཐའི་ངོ་
(1) རིག་པའི་གནས་ལྔ་ནི། བཟོ་རིག་པ། སྒྲ་རིག་པ། ཕྱི་རིག་པ། ནང་རིག་པ། གསོ་བ་རིག་པ།
(2) ཐེག་པ་རིམ་དགུ། སྒོ་བཞི་མཛོད་ལྔ་། ཕྱི་ནང་གསང་གསུམ།
283

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
བོ་གང་ཡིན་པ་དང་། རིག་པའི་གཞུང་ལུགས་ལ་གྲངས་ཚན་དུ་ཙམ་ཡོད་པ། ལོ་རྒྱུས་ཀྱི་
འཕེལ་རིམ་ཁྲོད་ཉམས་གུད་ག་ཚོད་འཕྲད་པ། བོན་སྐྱོང་མི་སྣ་ཚོས་དཀའ་ངལ་གདོང་
ལེན་གྱི་བཟོད་བསྲན་ཇི་ཙམ་བསྐྱེད་པ་ཤེས་རྟོགས་བྱེད་རྒྱུ་ནི། དེ་རིང་གི་བོན་རིག་པ་
བའམ་བོན་བསྟན་འཛིན་སྐྱོང་སྤེལ་གསུམ་གྱི་ལས་ལ་ཞུགས་པའི་རྗེས་རབས་པ་ཡོངས་ཀྱི་
ཁུར་འགན་དུ་གྱུར། །
ངེད་ཁྱུང་པོ་སྟེང་ཆེན་དགོན་གཡུང་དྲུང་བསྟན་རྒྱས་གླིང་ནས་ཀྱང་རང་ནུས་གང་
ཡོད་ཀྱིས་བོན་གྱི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་བཞིན་ཡོད་པའི་ཁོངས་
ནས། བསྟན་དང་འགྲོ་བའི་དོན་ལ་གཟིགས་པ་ཡངས་པའི་༧ མཁན་རིན་པོ་ཆེ་འོད་ཟེར་
སྦྱིན་པ་ཕུན་ཚོགས་མཆོག་གིས་སྔར་སོང་བོན་གྱི་ལོ་རྒྱུས་དང་། ད་ལྟའི་བོན་གྱི་གནས་
བབ། མ་འོངས་བོན་གྱི་དགོས་མཁོ་སོགས་ལ་ལྷག་བསམ་ཆེར་བཞེས་ཀྱིས། སྤྱི་ལོ་ ༢༠༠༦
ལོ་ནས་བཟུང་སྟེ་(གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང}ཞེས་
པ་བཙུག་སྟེ། གནའ་དཔེ་འཚོལ་བསྡུ། གཙང་བཤུས་གཏན་འབེབ། དག་ཞུས་ལས་རིམ་
སོགས་ལ་འཇུག་སྟེ། བཀའ་དང་བཀའ་བརྟེན་གསུང་འབུམ་བཅས་གླེགས་བམ་བརྒྱ་ཕྲག་
དུ་མ་གསལ་དག་ཁམས་གཙང་སྤུས་ཚད་ལྡན་པ་དཔར་སྐྲུན་འགྲེམས་སྤེལ་དང༌། བོན་
སྦྱིན་ཀྱང་འབོར་ཆེན་བྱས་ནས་གཡུང་དྲུང་བོན་གྱི་བསྟན་པ་དར་སྤེལ་ཐད་གྲུབ་འབྲས་
འབུར་དུ་ཐོན་པའི་སྲི་ཞུ་བསྒྲུབས་ཡོད་ལ། རྒྱལ་ཕྱི་ནང་དུ་བཞུགས་པའི་བླ་མ་དགེ་བཤེས་
དད་ལྡན་སྐྱ་སེར་དུ་མས་བསྔགས་བརྗོད་ཀྱི་མེ་ཏོག་ཀྱང་མང་དུ་འཐོར་སོང་བས་ངེད་
ཚོའི་ངོས་ནས་ཀྱང་ད་རེས་ལས་དོན་ཆེན་པོ་འགྲུབ་པའི་གདེང་སྤོབས་དང་དད་གུས་ལྷག་
བསམ་བཅས་སྔར་ལས་ལྷག་པར་འཕེལ་སོང་། རིག་པའི་གནས་དང་བསྟན་པའི་བོན་
གྱིས་ཕྱུག་པའི་ཕྱི་མོ་གཡུང་དྲུང་བོན་གྱི་གཞུང་ལུགས་ལ་གྲུབ་མཐའ་འཛིན་པ་མི་ཆེན་བླ་
ཆེན་འགས་གཅིག་རྗེས་གཉིས་འཇུག་གིས་བསམ་བཞིན་དུ་བརྡ་ཆད་ཁག་ལོག་འགྲེལ་
བྱས་ཏེ་རྗེས་འཛིན་རྣམས་མགོ་རྨོངས་སུ་བཅུག་པ་མཐོང་། འདི་དག་ནི་རྒྱལ་ཁབ་དང་མི་
284

བསྒྲིགས་རྗེས་ཀྱི་གཏམ།
རིགས། ཆོས་ལུགས་བཅས་གང་ལ་ཡང་མཐུན་སྒྲིལ་དང་བདེ་སྐྱིད་ཀྱི་བཀག་རྡོ་རུ་འགྱུར་
གཤིས། འདིར་བོན་གྱི་གཞུང་ལུགས་ངོ་མ་ཤེས་འདོད་ན་བོན་གྱི་གསུང་རབ་དཔེ་ཆ་འདི་
ལྟ་བུ་ལ་བལྟ་ཀློག་དང་ཞིབ་འཇུག་གནང་རེའི་ཆེད་དང་། གཡུང་དྲུང་བོན་གྱི་བླ་སྤྲུལ་
མཁས་དབང་མང་པོས་ཡུན་རིང་རེ་བསྐུལ་བྱས་པའི་རྐྱེན་དང་། རྒྱ་ཆེའི་བོད་ཡིག་ཀློག་
པ་པོ་ཡོངས་ལ་བལྟ་བདེ་འཁྱེར་སླའི་ཆ་རྐྱེན་དུ་དམིགས་ནས། སྟོན་པའི་གསུང་རབ་ལུང་
གི་བོན་རིན་པོ་ཆེའི་སྐོར་དེབ་ཕྲེང་བརྒྱ་དང་ལྔ་བཅུ་ཅན་ཞིག་ཡིག་དཀར་གྱི་ལམ་ནས་
ལེགས་བསྒྲིགས་བྱས་ཏེ། རྗེ་སྨྲ་སེང་བླ་མའི་གསུང་གི་བྱིན་རླབས་ལས་འཕོས་པ། གཡུང་
དྲུང་བོན་གྱི་རྒྱུད་གཞུང་རིན་པོ་ཆེའི་ཁྲོད་ཀྱི་ཐུན་མོང་མིན་པའི་བརྡ་ཆད། <<གསུང་རབ་
སྒོ་མཛོད་རིན་པོ་ཆེའི་གླེགས་བམ>> ཞེས་པ་དཔེ་ཚོགས་སྤྱི་ཆིངས་ཀྱི་མཚན་དུ་གསོལ་ནས་
དཔར་འགྲེམས་ཞུས་པ་ཡིན། །
ཞུས་དག་ཐད་ལས་རིམ་དངོས་ལ་ཐོག་མའི་མ་དཔེ་གང་ལ་བྱས་པ། བར་དུ་དཔེ་ཆ་
གང་དུ་བསྡུར་བ། བསྡུར་བའི་ལེགས་ཆ་གང་ཞིག་ཐོན་པ་སོགས་གླེགས་བམ་སོ་སོའི་ནང་
དང་མཇུག་གི་ཞུས་བསྒྲིགས་གསལ་བཤད་དུ་བྲིས་ཡོད། མདོར་ན་ངེད་ལས་མི་ཡོངས་
ཀྱིས་སྤྱི་ལོ་༢༠༡༡ལོ་ནས་བཟུང་མི་ལོ་ལྔ་ཡི་རིང་དད་པ་དག་སྣང་དང་རང་གི་དགེ་སྦྱོར་
དང་བསྟན་ལ་ཞབས་ཕྱི་གཙོ་བཟུང་ཐོག་དེབ་རེར་ཚར་གྲངས་བཅོ་ལྔ་ནས་ཉི་ཤུ་བར་
ཞུས་དག་བྱས་ཡོད་པས་སྔར་ལས་ལྷག་པའི་ལེགས་ཆ་ཞིག་ཐོན་ཡོད་པའི་རེ་བ་ཡོད། འོན་
ཀྱང་རེ་འགའ་མ་དཔེ་གཅིག་མ་གཏོགས་བསྡུར་ཡ་མ་རྙེད་པ་དང་། རེ་འགའ་བསྡུར་ཡ་
དུ་མ་རྙེད་ཀྱང་བྲིས་པའི་ཆད་ལྷག་སོགས་ཀྱིས་གཅིག་མཚུངས་མེད་པ་དང་། ངེད་ཞུས་
སྒྲིག་པ་ཚོའི་མཁྱེན་དཔྱོད་ཚད་བརྒལ་ཅན་མིན་པ་བཅས་དང་རྗེས་འགྲོ་བྱས་པས་ནོར་
འཁྲུལ་གྱིས་བསླད་པའང་ཡོད་ངེས་པས། རྗེས་གཟིགས་མཁན་རྣམ་པས་སུ་དང་གང་ལ་
ཁག་དཀྲི་མེད་པ་རང་བསྟན་རང་སྐྱོང་གི་འགན་འཁྲི་གཙང་མ་ཕྲག་ཏུ་ཁུར་སྟེ་བསྟན་པ་
རིན་པོ་ཆེའི་ཆེད་དུ་ནོར་འཁྲུལ་ཡོ་བསྲང་དག་ཐེར་གནང་བའི་སྐུལ་མ་ཞུ་རྒྱུ་དང་།
285

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
མཐར་དོན་དུ་ངེད་<<གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་»
གིས་ལས་དོན་རླབས་ཆེན་འདི་འདྲ་ཞིག་ལེགས་གྲུབ་བྱུང་བ་ནི། རིག་གཞུང་འདི་དང་
བསྟན་པ་འདི་ལ་ལྷག་བསམ་ཅན་གྱིས་ཕྱར་གྲུ་མཉམ་འདེགས་བྱས་པ་ལས་བྱུང་བ་
ཡིན། ཀན་སུའུ་མི་རིགས་དཔེ་སྐྲུན་ཁང་གི་དབུ་ཁྲིད་འབྲུག་རྒྱལ་མཁར་དང་གཅོད་པ་
རྣམ་གཉིས་ནས་ཐུགས་ཁུར་རྒྱབ་སྐྱོར་ཚད་མེད་གནང་བ་དང་། ལྷག་པར་དུ་དུས་རབ་
ཀྱི་གཉན་འཕྲང་མང་པོའི་ནང་ཚེ་སྲོག་འབེན་དང་བསྡོས་ཏེ་སྲུང་སྐྱོང་བྱས་པའི་དཔེ་ཆ་
གཡར་བའི་དཔེ་བདག་རྣམ་པ་དང་། དེ་བཞིན་ང་ཚོའི་བསྟན་དོན་གྱི་བྱ་བ་ཀུན་ལ་
མཐུན་སྦྱོར་གནང་བ་མ་ཚད་དཔེ་ཚོགས་འདི་དཔར་སྐྲུན་སྐབས་སུ་ཡང་མ་བསྐུལ་དང་
བླང་གིས་ཞལ་འདེབས་གནང་མཁན་”བཅས་དངོས་ཤུགས་བརྒྱུད་གསུམ་ནས་རྒྱུ་ཚེགས་
ཐབས་གསུམ་གྱིས་སྡོང་གྲོགས་རོགས་རམ་གནང་མཁན་ཡོངས་ལ་སྙིང་དབུས་ནས་
ཐུགས་རྗེ་ཆེ་ཞུ་རྒྱུ་དང་། གསུང་རབ་དག་བཞེངས་བྱས་པའི་དགེ་བའི་ཚོགས་འདིས།
༧ སྐྱབས་རྗེ་རྒྱལ་བ་སྨན་རི་བའི་མཁན་སློབ་རྣམ་གཉིས་གཙོས་རིས་སུ་མ་ཆད་པའི་
བསྟན་འཛིན་སྐྱེས་ཆེན་དམ་པ་རྣམས་ཀྱི་སྐུ་ཚེ་བསྐལ་བརྒྱར་བརྟན་ཞིང་བཞེད་དགོངས་
ལྷུན་གྱིས་འགྲུབ་པ་དང་། འབྲེལ་ཐོགས་ཀྱི་སྦྱིན་པའི་བདག་པོ་དང་ལས་གཞི་འདིའི་བྱེད་
པོ་ཀུན་ཚེ་བསོད་དབང་ཁམས་གོང་ནས་གོང་དུ་མཐོ་སྟེ་མྱུར་དུ་སྐུ་གསུམ་རྫོགས་པའི་
སངས་རྒྱས་ཀྱི་གོ་འཕང་ཐོབ་པ་དང་། ཞང་བོད་རིག་གཞུང་རྣམས་མི་ཉམས་གོང་ནས་
གོང་དུ་འཕེལ་ཏེ་འཛམ་གླིང་ཐ་གྲུ་ཡོངས་ཀྱི་སྣོད་བཅུད་རྒུད་པ་གསོ་ཞིང་ཕན་བདེའི་
གསོས་སུ་ཁྱབ་པ་དང༌། ཡངས་པའི་རྒྱལ་ཁམས་ཀུན་དུ་ནད་མུག་འཁྲུག་རྩོད་དང་རང་
བྱུང་འབྱུང་བའི་འཇིགས་པ་རྣམས་གླེང་མེད་དུ་ཞི་ནས་བདེ་ལེགས་ཕུན་ཚོགས་སྐྱིད་ཀྱི་ཉི་
མ་འགྲོ་ཀུན་ཡོངས་ལ་ཤར་བའི་སྨོན་འདུན་དང་བཅས་འབྱུང་ལྡན་༣༠༡ 
སྤྱི་ལོ་ ༢༠༡༥ ༥/༡
ཉིན། གཡུང་དྲུང་བོན་གྱི་བཀའ་བརྟེན་དཔེ་རྙིང་ཕྱོགས་བསྒྲིགས་ཁང་ནས་བྲིས། །
(3) ཞལ་འདེབས་མཚན་ཐོ་དཀར་ཆག་དེབ་ཏུ་གསལ།
286

）
པ
ཙ
AJ
）
EIU } E
ཀའ1 
ཚི 
1
$
47
1
1
52
 ༧ དབལ་གསས་རྩོད་བཟློག་གི་དཀྱིལ་འཁོར། །
1

གསུང་རབ་སྒོ་མཛོད་རིན་པོ་ཆེའི་གླེགས་བམ། 119
༧ བསྟན་སྲུང་གཙོ་མོ་མ་མཆོག་སྲིད་པའི་རྒྱལ།

ལསུ་དང་སྤྱོ
ད་ནི་ན་ 
སྤྱོད་
གླི
སུ་པ་
} I 6 {
གསང་འདུས་དོན་རྒྱུད
གཡུང་དྲུང་བོན་གྱི་བཀའ་ཁཉིན་པེ་ཤིང་ཕྱོགས་བསྒྲིགས་ཁང་ནས། 

